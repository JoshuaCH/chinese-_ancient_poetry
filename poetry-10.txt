{"author":"杨万里","content":"梅花寒雀不须摹，日影描窗作画图。寒雀解飞花解舞，君看此画古今无。","dynasty":"宋代","title":"东窗梅影上有寒雀往来"}
{"author":"杨万里","content":"渠是花中异姓王，平园小试染花方。冰霜洗出春风面，翡翠轻棱叠雪裳。夜领素娥酌青女，晓看国色带天香。更将秋菊潭心水，滴作蘴茸月蕊黄。","dynasty":"宋代","title":"益公和白花青绿牡丹王字韵诗"}
{"author":"杨万里","content":"玉渊堂下一梢长，倚赖春风压众芳。妙句忽从天上落，千花从此总无香。","dynasty":"宋代","title":"和皇太子雨中赏梅偶成二首"}
{"author":"杨万里","content":"佳辰三五是今宵，恰则今宵细雨飘。天念孤舟人寂寞，不教月色故相撩。","dynasty":"宋代","title":"舟中元夕雨作三首"}
{"author":"杨万里","content":"天将秋气蒸寒馥，月借金波滴小黄。不会溪堂老居士，更谈桂子是天香。","dynasty":"宋代","title":"木犀"}
{"author":"杨万里","content":"破驿荒村山路边，斜风细雨客灯前。子规一夜啼到晓，更待溪声始不眠。","dynasty":"宋代","title":"宿三里店，溪声聒睡终夕"}
{"author":"杨万里","content":"横斜影里惜花残，忘却人间一鼠肝。莫怨梅残看不足，请君明岁早来看。","dynasty":"宋代","title":"和张功父梅诗十绝句"}
{"author":"杨万里","content":"宿酲作恼未惺松，一对湖光酒病空。身到吴中无好处，三年两度上垂虹。","dynasty":"宋代","title":"再登垂虹亭三首"}
{"author":"杨万里","content":"作社朝祠有足观，山农祈福更迎年。忽然箫鼓来何处，走杀儿童最可怜。虎面豹头时自顾，野讴市舞各争妍。王侯将相饶尊贵，不慱渠侬一饷癫。","dynasty":"宋代","title":"观社"}
{"author":"杨万里","content":"腊前三白已奇绝，年后六花仍作团。才定忽斜偏有思，欲消还冻不胜寒。且留大地万银屋，要伴青天孤玉盘。今岁上元君记取，红灯白月雪中看。","dynasty":"宋代","title":"上元前大雪即晴"}
{"author":"杨万里","content":"此君见我眼犹青，笑我吟髭雪点成。忆昔与君同舍日，听渠将雨作秋声。夜来递宿三更悄，叶底春寒一倍生。梦入故园数新笋，穿篱破藓几茎茎。","dynasty":"宋代","title":"二月望日，递宿南宫，和尤延之右司郎署疏竹"}
{"author":"杨万里","content":"密有花红绿剌长，似来作伴石榴芳。金樱身子玫瑰脸，更吃饧枝蜜果香。","dynasty":"宋代","title":"初夏即事十二解"}
{"author":"杨万里","content":"韩子不肯佛，饶操苦出家。何如妙净老，紫橐碧莲花。","dynasty":"宋代","title":"寄题袁机仲侍郎殿撰建溪北山四景·妙净庵"}
{"author":"杨万里","content":"南溪春寒强似冬，南溪春水走玉虹。雷公戏手行春雪，诗人嘲词便飞屑。只嫌春雪趁春雷，春容止要渠栽培。冻作玉花销作雨，多般点缀春庭户。酒杯如海醉即休，醉中看雪忘却愁。如何呼酒不痛饮，可令诗肩受凄凛。少时狂杀老更狂，长恐此意堕渺茫。醉卿有地分一席，且与先生十分梨花注太白。","dynasty":"宋代","title":"和昌英叔雪中春酌"}
{"author":"杨万里","content":"群盗常山蛇势如，一偷捕获十偷挟。十偷行赂一偷兔，百姓如何柰得渠。","dynasty":"宋代","title":"十山歌呈太守胡平一"}
{"author":"杨万里","content":"柳子祠前春已残，新晴特地却春寒。疏篱不与花为护，只为蛛丝作网竿。","dynasty":"宋代","title":"过百家渡四绝句其三"}
{"author":"杨万里","content":"饵花春蝶即花仙，饮露秋蝉怕露寒。只道蜻蜓解餐水，元来照水不曾餐。","dynasty":"宋代","title":"嘲蜻蜓"}
{"author":"杨万里","content":"愁戈不著狂诗客，径超天外华胥国。苦海惟愁热恼人，别有月中水精域。浣花一老已九京，何人再筑五言城。竹斋衣钵傅锦里，咄咄云烟飞落纸。胸中磊隗有余地，语下飘萧无俗气。诗坛笔阵制中权，势如常山看率然。观者堵墙颜色沮，惊闻柘弹金盘句。老夫性癖耽此趣，被渠夜半赤手取。重阳过了元不知，犹有黄花三两枝。","dynasty":"宋代","title":"和沈子寿还朝天集之韵"}
{"author":"杨万里","content":"晚妆懒困晓妆新，火急来看趁绝晨。夹径花枝欺我老，竞将红露洒乌巾。","dynasty":"宋代","title":"晓寄芙蓉俓二首"}
{"author":"杨万里","content":"诗人满腹著清愁，吐作千诗未肯休。写遍壁间无去处，却将红叶强题秋。","dynasty":"宋代","title":"红叶"}
{"author":"杨万里","content":"濒江楼阁祇遥看，却恐登临不足观。已是老来无眼力，更供两岸万峰寒。","dynasty":"宋代","title":"永和放船二首其二"}
{"author":"杨万里","content":"冬夜嫌长只望春，春宵又永更何言。睫梢强合终无睡，脚底相摩也不温。竟夕松风听到晓，忽明灯火看来昏。拥紬却起蒙头坐，顾影真成一病猿。","dynasty":"宋代","title":"十二月二十七日立春夜不寐"}
{"author":"杨万里","content":"阁前三面山，阁下一溪水。云出戏作霖，却归宿檐里。","dynasty":"宋代","title":"寄题万元享舍人园亭七景其三溪云"}
{"author":"杨万里","content":"秧畴水落荇渠尖，玉石当中碧一奁。石面平铺波面皱，千花织出水精帘。","dynasty":"宋代","title":"寄题喻叔奇国傅郎中园亭二十六咏水帘"}
{"author":"杨万里","content":"见说幽居似渭川，一川修竹雪霜寒。如何翦得苍苍玉，乞与诚斋作钓竿。","dynasty":"宋代","title":"寄题朱景元直节轩二首"}
{"author":"杨万里","content":"锺阜回头失，方山恋眼寒。似巾檐短帽，如覆玉琱盘。每恨青苍远，因行反覆看。皈时记面目，城里指云端。","dynasty":"宋代","title":"路口回望方山"}
{"author":"杨万里","content":"玉立颂台上，风生宪府中。雪霜欺两鬓，日月照孤忠。荷橐相将紫，铭旌作麽红。北堂萱草露，应洒碧梧桐。","dynasty":"宋代","title":"陈然之少卿殿撰挽诗"}
{"author":"杨万里","content":"王家麈柄绿琼香，萱草偷来柄更长。藏却柿红缨拂子，菖蒲节里放风光。","dynasty":"宋代","title":"初夏即事十二解其十二"}
{"author":"杨万里","content":"忽从平地上高城，乃是圩塘堤上行。厚赛柳神销底物，长腰云子阔腰菱。","dynasty":"宋代","title":"宿峨桥化城寺二首"}
{"author":"杨万里","content":"一点瓜香破醉眠，误他酒客枉流涎。如何滴露牛心李，化作垂头玉井莲。初喜晓光将莞尔，竟羞午影不嫣然。忽看吐下金樱核，蔌蔌声乾暮叶边。","dynasty":"宋代","title":"端午前一日含笑初折"}
{"author":"杨万里","content":"梅雨芹泥路不佳，闷来小歇野人家。绿萍池沼垂杨里，初见芙蕖第一花。","dynasty":"宋代","title":"将至建昌"}
{"author":"杨万里","content":"夏旱焚如复入秋，圣皇避殿减琼羞。数峰北峙云垂合，一阵西风雨又休。逐日望霓穿却眼，何时倒海作奔流。诸贤袖有为霖手，不泻天瓢洗主忧。","dynasty":"宋代","title":"圣上闵雨，遍祷未应，下诏避殿减膳，感叹赋"}
{"author":"杨万里","content":"湖面黏天不见堤，湖心茭葑水周围。暮鸿成阵鸦成队，已落还飞久未栖。","dynasty":"宋代","title":"湖天暮景五首"}
{"author":"杨万里","content":"犹道山中浅，仍移水上居。俗人又剥啄，掉入白芙蕖。","dynasty":"宋代","title":"芗林五十咏·泛宅"}
{"author":"杨万里","content":"蜀人诧蜀不能休，花作江山锦作州。老我无缘更行脚，羡君来岁领遨头。碧鸡金马端谁见，酒肆琴台访昔游。收入西征诗集里，忆侬还解寄侬不。","dynasty":"宋代","title":"送丘宗卿帅蜀三首"}
{"author":"杨万里","content":"老嬾狂吟不要工，爱君七字晋唐风。更烦傅语梅花道，火急齐开小至中。","dynasty":"宋代","title":"走笔和张功父玉照堂十绝"}
{"author":"杨万里","content":"粉捏孙儿活逼真，象生果子更时新。输嬴一掷浑闲事，空手入城羞杀人。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"绿涨空中幄，黄铺地上云。风条钩过轿，雨穟没行人。夹路桑千树，平田稻十分。泽行殊不恶，物色逐村新。","dynasty":"宋代","title":"过若山坊进退格"}
{"author":"杨万里","content":"病身已怯九秋凉，也复移樽下砌傍。只爱杯中都是月，不知身上寸深霜。清愁旧觉天来远，寒夜新添岁样长。不是傍人俱欲睡，老人无睡亦何妨。","dynasty":"宋代","title":"迓使客夜归四首"}
{"author":"杨万里","content":"谁谓陈三远？髯张下笔亲。夫何此意合，恐有宿生因。我岂慵开眼，年来寡见人。更烦雕好句，割取楚江春。","dynasty":"宋代","title":"仲良见和再和谢焉四首"}
{"author":"杨万里","content":"山庄又报李花秾，火急来看细雨中。除却断肠千树雪，别无春恨诉东风。","dynasty":"宋代","title":"山庄李花"}
{"author":"杨万里","content":"西湖旧属野人家，今属天家不属他。水月亭前且杨柳，集芳园下尽荷花。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"破篱外面即江流，枯树梢头总客愁。隔水远山浓复淡，殷勤点缀一川秋。","dynasty":"宋代","title":"仲冬诏追造朝供尚书郎职舟行阻风青泥三首"}
{"author":"杨万里","content":"吾友黄编修，用不究其挟。有子傅父书，潜心泣麟业。胸中石渠胜，笔底秋鹰捷。蟾兔赠一枝，衣钵续四叶。不应千里来，乃欲一揖别。恰当新酒熟，幸与故人接。细酌且短檠，软语更长铗。去去谒九扉，天路看高蹑。","dynasty":"宋代","title":"送黄几先司户"}
{"author":"杨万里","content":"买山安得钱，有钱价不贱。住山如冠玉，人见我不见。世言游山好，一峰足双茧。峰外复有峰，历尽独能遍。不如近看山，近看不如远。请山略退步，容我与对面。我行山欣随，我住山乐伴。有酒唤山饮，有蔌分山馔。隔水绝高寒，萦云偏蒨绚。雨滋青弥深，日炫紫还浅。端居忽飞动，遐逝即回转。孤秀呈复逃，层尖隐还显。掇入轿中来，置在儿上玩。劣行三两驿，已阅百千变。非我去旁搜，皆渠来自献。寄言有山人，勿卖亦勿典。金多汝安用，价重山亦怨。估若为我低，伤廉又非愿。山已在胸中，岂复有余羡。羡心固无余，更借山一看。","dynasty":"宋代","title":"轿中看山"}
{"author":"杨万里","content":"一出还添二百诗，风光投到费推辞。江湖物色休吟尽，留取西归一半题。","dynasty":"宋代","title":"发慈湖，过烈山，望见历阳一带山二首"}
{"author":"杨万里","content":"东园一日走千巡，又见龙飞第一春。桃李成阴侬已老，江山依旧岁还新。穿花蹈影浑无日，隔径闻声不见人。学省同寮各星散，白云珍重伴闲身。","dynasty":"宋代","title":"乙卯春日，三三径行散有感"}
{"author":"杨万里","content":"雨罢风回花柳晴，忽然数点打窗声。游蜂误入船窗里，飞去飞来总是情。","dynasty":"宋代","title":"舟过望亭三首"}
{"author":"杨万里","content":"春色何须羯鼓催，君王元日领春回。牡丹芍药蔷薇朵，都向千官帽上开。","dynasty":"宋代","title":"德寿宫庆寿口号十篇"}
{"author":"杨万里","content":"故人一别两相思，不但平生痛饮师。胸次五三真事业，笔端四六更歌诗。闭门觅句今无已，刻意伤春古牧之。卧雪高人家谱在，春风政著紫兰枝。","dynasty":"宋代","title":"和袁起岩郎中投赠七字二首"}
{"author":"杨万里","content":"长乐钟声搅梦惊，建章星影照人行。千官灯语听残点，一夜霜寒在五更。金钥玉𥫽开北阙，银鞍丝控谒东明。青宫朱邸环天极，五色祥云覆帝城。","dynasty":"宋代","title":"冬至后贺皇太子及平阳郡王"}
{"author":"杨万里","content":"梅出稽山世少双，情知风味胜他杨。玉肌半醉红生粟，墨晕微深染紫裳。火齐堆盘珠径寸，醴泉绕齿柘为浆。故人解寄吾家果，未变蓬莱阁下香。","dynasty":"宋代","title":"七字谢绍兴帅丘宗卿惠杨梅二首"}
{"author":"杨万里","content":"不是潢池赤白囊，何缘杖屦到潮阳。官军已扫狐兔窟，归路莫孤山水乡。便去罗浮参玉局，更登浴日折扶桑。还家儿女搜行李，满袖云烟雪月香。","dynasty":"宋代","title":"平贼班师明发潮州"}
{"author":"杨万里","content":"料病如料敌，用药如中的。淮阴百战有百胜，由基百发无一失。老唐脉法明更高，阅人二竖可得逃。探囊起死无德色，掉臂不为曳裾客。但使乡邻少卧痾，眼底名医麻竹多。嗟予诗瘦仍多病，两旬进尺退不寸。逢君已晚亦未恨，扫除何曾费余刃。长句藉手聊尔耳，真成不直一杯水。","dynasty":"宋代","title":"罢丞零陵忽病伤寒，谒医两旬，如负担者日远"}
{"author":"杨万里","content":"雨前田亩不胜荒，雨後农家特地忙。一眼平畴三十里，际天白水立青秧。","dynasty":"宋代","title":"晓登多稼亭三首"}
{"author":"杨万里","content":"敬轩居士子胥孙，河出昆仑学有源。秋鹗屡看书祢表，春风两度对尧轩。钓竿已拂珊瑚树，拄笏新沾雨露恩。暂作祝融香火吏，里轮早晚到柴门。","dynasty":"宋代","title":"送伍耀卿监庙西归"}
{"author":"杨万里","content":"荔子阴中风绝凉，菖蒲节後日偏长。落残数柄荷花蕊，浸得一瓶泉水香。多病早衰非破砚，欲行复倦且胡床。曲江近北差迟暑，不道江山胜五羊。","dynasty":"宋代","title":"荔枝堂昼憩"}
{"author":"杨万里","content":"二梁双黛点东西，牛渚看来活底眉。阿敞尽时微失手，一眉高著一眉低。","dynasty":"宋代","title":"题东西二梁山三首"}
{"author":"杨万里","content":"书莫读，诗莫吟。读书两眼枯见骨，吟诗个字呕出心。人言读书乐，人言吟诗好。口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"亦乐园将独乐园，两园谁窄复谁宽。似闻闾里溪深处，下有蛟龙水底蟠。黄帽已捐苍玉佩，朱颜不借紫金丹。剌桐花发梅花落，安得乘风去一观。","dynasty":"宋代","title":"次韵寄题马少张致政亦乐园"}
{"author":"杨万里","content":"霁日何曾惹寸云？忽飞些子雪如尘。不知底处天花落，风里吹来数点春。","dynasty":"宋代","title":"多稼亭日色甚暖，忽有雪数片自晴空而下，已"}
{"author":"杨万里","content":"卧雪先生冰雪胸，小迂星履领元戎。草堂衣钵风骚将，花屋笙箫造化工。杜宇催归波正绿，海棠不睡烛斜红。遨头未了词头下，四世重新六五公。","dynasty":"宋代","title":"寄谢蜀帅表起岩尚书阁学寄赠药物二首"}
{"author":"杨万里","content":"今日清和和又清，王孙领客出都城。好天胜日能多少，三到西湖始一晴。","dynasty":"宋代","title":"赵逵明大社四月一日招游西湖十首"}
{"author":"杨万里","content":"拔士新丰逆旅中，怀贤鸭绿水波东。酒顷一斗鸢肩客，醋设三杯羊鼻公。","dynasty":"宋代","title":"读正观政要"}
{"author":"杨万里","content":"欲问金沙信，聊登度雪台。碧桃良解事，开过架梢来。","dynasty":"宋代","title":"登度雪台"}
{"author":"杨万里","content":"绝艳元非著粉团，真香亦不在须端。何曾天上冰玉质，却怕人间霜雪寒。枝似去年仍转瘦，花於来岁定谁看。老夫官满梅应熟，齿软犹禁半点酸。","dynasty":"宋代","title":"怀古堂前小梅渐开四首"}
{"author":"杨万里","content":"湖上轩窗片片开，谁家不傍读书台。新亭自有人知处，只拣风烟好处来。","dynasty":"宋代","title":"题刘德夫真意亭二首"}
{"author":"杨万里","content":"帝念潜龙雪邸臣，宠光玉树照青春。家藏履舄星辰旧，天借旗常日月新。从此云霄君稳步，向来鵷鹭我曾邻。曲台簿正多廊庙，西府璇枢是一人。","dynasty":"宋代","title":"送丁牧仲新除奉常寺簿入朝"}
{"author":"杨万里","content":"远绪傅妫水，高风似太丘。萱堂鱼跃雪，兰砌鹗横秋。杖屦疏金谷，莺花冷玉舟。行看紫鸾纸，告第贲松楸。","dynasty":"宋代","title":"陈商卿挽辞"}
{"author":"杨万里","content":"鸂鶆娇红野鸭青，为人浮没为人鸣。忽开风起仍波起，乃是飞声与落声。","dynasty":"宋代","title":"净远亭晚望"}
{"author":"杨万里","content":"赤日中涂绿树阴，肯将碧繖借行人。片云忽在树头上，失却勋劳庛得身。","dynasty":"宋代","title":"过玉山东三塘五首"}
{"author":"杨万里","content":"淡墨高垂两客名，夜归到膮腄难成。却缘二喜添三喜，听得黄鹂第一声。","dynasty":"宋代","title":"得省榜，见罗仲谋曾无逸策名，夜归喜甚，通"}
{"author":"杨万里","content":"李真宅子故依然，道院西偏古洞前。一日身游八百里，三番花落九千年。剑池丹井俱苍藓，绛节霓旌已碧天。借问飞僊那用步，步行犹是地行僊。","dynasty":"宋代","title":"辞栖真室盖晋僊人李八百故居之址，中有遗像"}
{"author":"杨万里","content":"日上浑迟在，花乘绝早看。精神百倍好，风露七分寒。夜宴醒犹醉，晨妆湿未乾。子孙更千亿，紫笋绕团栾。","dynasty":"宋代","title":"新栽德安牡丹，透根生孙，枝皆千叶种也，即"}
{"author":"杨万里","content":"西掖梧方茂，南濒藻已芜。谢庭风絮远，潘室月窗孤。有训才吾子，无人乳阿姑。吊宾成白鹤，卜地得青乌。","dynasty":"宋代","title":"故王氏令人挽诗二首其二"}
{"author":"杨万里","content":"珠冻兰溪水，冰封玉笥山。是翁元不死，蜕骨此中间。书尽今存否？仪刑香莫攀。端令郡博士，陟岵泪班班。","dynasty":"宋代","title":"曾达臣挽词二首"}
{"author":"杨万里","content":"江西太守说谁子，只说吉州有新事。棘闱照日动碧鳞，粉堞入云横烂银。三年八邑邑邑熟，一任千日日日春。君不见吉州太守清何似，白鹭江心秋见底。除却太仓五升米，不曾遣人来向市。四邻束修来相看，不将入家将入官。清名袭人冰霜寒，随风一夜入九关。帝日桂林五千里，象犀珠玉生海里。安得使者人人皆如此，金捐於山珠抵水。却从吉州夺五侯，一州夺与三十州。梅花一笑迎汉节，桂林八株吹岭雪。使星归去作台星，跳过郎星与卿月。","dynasty":"宋代","title":"七字长句敬饯提刑寺丞胡元之持节桂林"}
{"author":"杨万里","content":"长瓶举我充自代，短檠留人为莫逆。醉乡无日不瓜时，书囿何朝无菜色。欲从举者便弹冠，回顾石交难割席。子墨客卿善运筹，更问渠侬决去留。墨卿转问子虚子，欲说还忘一笑休。","dynasty":"宋代","title":"斋房戏题"}
{"author":"杨万里","content":"忙中掠眼雪枝斜，落片纷纷点玉沙。虚过一冬妨底事，不曾款曲是梅花。","dynasty":"宋代","title":"发通衢驿见梅有感"}
{"author":"杨万里","content":"竹林行尽到松关，分付双松为把门。若放俗人来一个，罚渠老瓦十分盆。","dynasty":"宋代","title":"松关"}
{"author":"杨万里","content":"溪水无情知有情，落滩告诉不堪听。前波到此方呜咽，後浪依前作许声。","dynasty":"宋代","title":"小滩三首"}
{"author":"杨万里","content":"请外天难达，留中日不遑。鸟啼金殿月，鹭集玉阶霜。出晚缘堂白，归时报录黄。来年六十一，六十鬓苍苍。","dynasty":"宋代","title":"早朝垂拱殿晚出东省"}
{"author":"杨万里","content":"浯溪见了紫岩回，独笑春风尽放怀。谩向世人谈昨梦，便来唤我作诚斋。","dynasty":"宋代","title":"幽居三咏诚斋"}
{"author":"杨万里","content":"秉烛趋省署，两街犹闭门。素娥独早作，碧沼浣黝盆。宝扣剥见漆，半棱光剩银。忽作青白眼，圜视向我嗔。黑气贯瞳子，侧睨不敢真。皎然一玉李，前行导征轮。荧然数金粟，后扈从车尘。朝鸡传三令，都骑争载奔。星芒销欲无，月影澹失痕。金鸦飞上天，吐出红龙鳞。","dynasty":"宋代","title":"早入东省残月初上"}
{"author":"杨万里","content":"清晓新凉惬老怀，只愁傔从可怜哉。泥行寸步无由到，雨去前山却复回。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"碧玉波头绿锦絪，玉妃蹈舞袜生尘。先生奇观谁分却，不分孤舟独钓人。","dynasty":"宋代","title":"明发青泥冲雪剌船三首"}
{"author":"杨万里","content":"野炊未到也饥嗔，到得炊边却可人。伞作旅亭泥处坐，水漂地灶雨中薪。","dynasty":"宋代","title":"过长峰迳遇雨，遣闷十绝句"}
{"author":"杨万里","content":"道场山下弄山泉，餐菊纫兰万物先。送眼飞鸿高四海，补天健笔震三川。池塘碧草回春梦，衣钵黄梅肯夜传。雨不饶人有新句，怨渠未许见全篇。","dynasty":"宋代","title":"和袁起岩郎中投赠七字二首"}
{"author":"杨万里","content":"四月曾湖上，荷钱劣可穿。归来开短纸，十里已红莲。","dynasty":"宋代","title":"题文发叔所藏潘子真水墨江湖八境小轴西湖复"}
{"author":"杨万里","content":"新晴在在野花香，过雨迢迢沙路长。两度六朝今结局，一生行客老还乡。犹嫌数骑傅书札，剩喜千山入肺肠。到得前头上船处，莫将白发照沧浪。","dynasty":"宋代","title":"明发南屏"}
{"author":"杨万里","content":"水面生风分外严，竹根剩雪更新添。六年不见横山塔，茅屋东边忽半尖。","dynasty":"宋代","title":"望横山塔"}
{"author":"杨万里","content":"行尽千山又万山，山真何好子能然？青鸟纵妙侬曾问，著眼烟云也自贤。","dynasty":"宋代","title":"送卢山人二首"}
{"author":"杨万里","content":"蚕麰今岁十分强，催得农家日夜忙。已缚桁竿等新麦，更将了木撑欹桑。","dynasty":"宋代","title":"桑茶坑道中八首"}
{"author":"杨万里","content":"灯火希疏夜向中，追凉只与热相逢。意行行到新桥上，两岸无人四面风。","dynasty":"宋代","title":"大儿长孺同罗时清寻凉盬桥"}
{"author":"杨万里","content":"辇路金丝半欲垂，外间玉爪未渠开。上林柳色休多忆，更趁春风看一回。","dynasty":"宋代","title":"新柳"}
{"author":"杨万里","content":"一门三相千子孙，後有公家前诸袁。有治国谱无县谱，种爱在堂铭在门。谁能不徼鬻爵恩，民乃不识田亩钱。姓名堕在诸公口，去去云霄稳著鞭。三年为寮无间然，公行何得搀吾先。取别当愁今更喜，定知同醉西湖莲。","dynasty":"宋代","title":"送别吕令圣与"}
{"author":"杨万里","content":"五湖佳处是荒寒，却为无山水更宽。皈去江南无此景，未须吃饭且来看。","dynasty":"宋代","title":"过宝应县新开湖十首"}
{"author":"杨万里","content":"点捡苔花晕，微茫拄杖痕。酴醾几开落，山雨湿黄昏。","dynasty":"宋代","title":"芗林五十咏·通幽径"}
{"author":"杨万里","content":"船从咏泽过孤山，径度琉璃一簟间。隔岸多情杨柳树，向人招唤俯烟鬟。","dynasty":"宋代","title":"赵逵明大社四月一日招游西湖十首"}
{"author":"杨万里","content":"使节三持玉，州轓两尽熊。雪山郇宝白，水漕太仓红。理世非轻士，才难会忆公。石峰当西子，作殉送春枫。","dynasty":"宋代","title":"钱仲耕殿撰侍郎挽诗二首"}
{"author":"杨万里","content":"等春不到怨春迟，又是红稀绿满枝。雨後晚花犹好在，槛前残醉欲醒时。百年人事皆如许，千载诗声亦浪垂。金印不争争钓石，更饶争得鬓边丝。","dynasty":"宋代","title":"春尽有感"}
{"author":"杨万里","content":"人家点缀荻花林，水绕阶除雪湿衿。最是疏篱与修竹，脚根半入小河深。","dynasty":"宋代","title":"过临平二首"}
{"author":"杨万里","content":"春榜梅梢瘦处回，小花未忍折将来。却缘久住成幽事，剩看南枝一度开。","dynasty":"宋代","title":"探梅"}
{"author":"杨万里","content":"何须人迹到来曾，点污松风涧水声。不是先生爱山水，是间却遣阿谁行。","dynasty":"宋代","title":"过长峰径遇雨遣闷十绝句其六"}
{"author":"杨万里","content":"两渠水夹一堤宽，个是东皇大御园。旋插绿杨能几日，新枝已自不胜繁。","dynasty":"宋代","title":"过广济圩三首"}
{"author":"杨万里","content":"直不为楹圜不轮，斧斤亦复赦渠薪。数株连碧真成菌，一胫空肥总是筋。","dynasty":"宋代","title":"榕树"}
{"author":"杨万里","content":"菰蒲际天青无边，只堪莲荡不堪田。中有一溪元不远，摺作三百六十湾。政如绿锦也衣上，玉龙盘屈於其间。前船未转後船隔，前湾望得到不得。及至前湾到得时，只与後湾才咫尺。朝来已度数百萦，问知德清犹半程。老夫乍喜棹夫闷，管有到时君莫问。","dynasty":"宋代","title":"过霅川大溪"}
{"author":"杨万里","content":"池小泉多强欲留，留他不住恣他流。荷盘不放荷尖出，穿破盘来却又休。","dynasty":"宋代","title":"荷池小立"}
{"author":"杨万里","content":"秪今何许问迷楼，更有垂杨记御沟。除却琼花与红药，杨州不是古杨州。","dynasty":"宋代","title":"夜过杨州二首"}
{"author":"杨万里","content":"书台城西幽绝处，古木排霄草荒路。空斋深夜四无人，维予二人听春雨。我如病鹤子茁兰，长幼不同同少年。闻子诵书金应玉，看子落笔山飞泉。别来几何如昨日，我老过前子非昔。来年裹砚试集英，侧耳胪传第一声。","dynasty":"宋代","title":"己酉上元后赠刘子才"}
{"author":"杨万里","content":"帝念潜龙雪邸臣，宠光玉树照青春。家藏履舄星辰旧，天借旗常日月新。从此云霄君稳步，向来鵷鹭我曾邻。曲台簿正多廊庙，西府璇枢是一人。","dynasty":"宋代","title":"送丁牧仲新除奉常寺簿入朝"}
{"author":"杨万里","content":"主宾呼酒卷沧溟，我亦何人与德星。高阁连云压潮白，前山倒影入杯青。细哦秀句清无底，匹似疏梅寒更馨。不惜坐间作颓玉，只愁宫漏又须听。","dynasty":"宋代","title":"引见前一夕，寓宿徐元达小楼，元达招符君俞"}
{"author":"杨万里","content":"台家搜遍北山莱，倾国如君不用媒。次第幽人出空谷，鹤书即傍日边来。","dynasty":"宋代","title":"和张器先十绝"}
{"author":"杨万里","content":"謪仙携妓戏人寰，也被千花妒玉颜。半点闲情千古恨，一波秋水两春山。锦袍宫烛云霄上，白苎乌纱江海间。欲寄双鱼招醉魂，月轮捉了蚤言还。","dynasty":"宋代","title":"登牛者蛾眉亭二首"}
{"author":"杨万里","content":"晚花特地敛新妆，莫道无情总不妨。中有黄金莲子盏，被人瞥见即深藏。","dynasty":"宋代","title":"瓶中红白二莲五首其三"}
{"author":"杨万里","content":"今晨忽雷雨，天地又发春。草木闷红绿，生意察已欣。蛰虫且徐动，余寒未全仁。先生起裹头，三叹一再颦。春风吹万物，不吹先生贫。靖怨一束书，只傅两裤尘。自倚文字工，竟取造物嗔。小儿在傍笑，笑我浪若辛。去年作客子，椒柏羡主人。在家不差胜，更用愁此身。先生亦一莞，我不如儿真。为我满眼酤，不问醨与醇。杖头日百钱，无钱借诸怜。不然衣可典，及此花柳新。","dynasty":"宋代","title":"戊子正月六日雷雨感叹示寿仁子"}
{"author":"杨万里","content":"今古交情市道同，转头立地马牛风。如何听履星晨客，犹念孤舟蓑笠翁。馈药双奁芬玉雪，解包百果粲青红。看渠即上三能去，大小毘陵说两公。","dynasty":"宋代","title":"谢张子仪尚书寄天雄附子北果十包"}
{"author":"杨万里","content":"万方英杰集桥门，作麽吾州不数人。之子独携一方策，短檠以外四无邻。岁云暮矣犹为客，皈去来兮未立身。待上六鳌头上立，还家藉手拜双亲。","dynasty":"宋代","title":"赠周敬伯"}
{"author":"杨万里","content":"秧畴水落荇渠尖，玉石当中碧一奁。石面平铺波面皱，千花织出水精帘。","dynasty":"宋代","title":"寄题喻叔奇国傅郎中园亭二十六咏水帘"}
{"author":"杨万里","content":"新堂略有次第否，忙里从公一来觑。是时新晴收旧雨，小风吹花掠巾屦。江山只道不解语，云何惠然堂上聚。北山故挽南山住，东溪不遣西溪去。向来天藏在何处，遭公拈出天不拒。旧亭不为山作主，背山起楼何以故。更烦好手铲东阜，放出钓台寸来许。","dynasty":"宋代","title":"题严州新堂"}
{"author":"杨万里","content":"四十专城古巳稀，君侯五七更英奇。九重临遣廷尉正，千里驩迎循吏师。鸿鴈同科金玉律，鵷雏先集凤凰枝。少年勇退无人会，孤竹初心逊伯夷。","dynasty":"宋代","title":"送钱寺正出守广德军二首"}
{"author":"杨万里","content":"峨眉山下三苏乡，至今草木文章香。近时英妙有程郎，数寸管底翻锦江。向来曾草三千牍，流涕大息仍痛哭。九虎当关北斗深，十年买桂炊白玉。荆溪溪上相识初，君犹少年我壮夫。帝城再见各白须，袖中一纸梁溪书。剡藤方策一万字，犹带权书衡论味。君不见古来富贵扫无痕，只有文章照天地。","dynasty":"宋代","title":"跋眉山程仁万言书草"}
{"author":"杨万里","content":"三径初开自蒋卿，再开三径是渊明。诚斋奄有三三径，一径花开一径行。","dynasty":"宋代","title":"三三径"}
{"author":"杨万里","content":"符君天秀擢炎方，茧足担簦学北方。不是澹庵谪南海，姓名那得许芬香。","dynasty":"宋代","title":"跋符发所录上蔡语二首其二"}
{"author":"杨万里","content":"五字长城璧不如，鼠肝虫臂得关渠。竹坡集里曾相识，惊见兰亭茧纸书。","dynasty":"宋代","title":"跋黄文若诗卷"}
{"author":"杨万里","content":"朝朝暮暮见长河，见了长河只厌他。却爱画师能画水，不看死浪与生波。","dynasty":"宋代","title":"过望亭六首"}
{"author":"杨万里","content":"居士一丘壑，深衣折角巾。谁曾令子见，忽漫写吾真。更不游方外，於何顿若人。呼见一笑看，下笔可能亲。","dynasty":"宋代","title":"江湖集壬午初秋赠写真陈生"}
{"author":"杨万里","content":"月中露下摘荼糜，泻酒银瓶花倒垂。若要花香薰酒骨，莫教玉醴湿琼肌。一杯堕我无何有，百罚知君亦不辞。敕赐深之能几许，野人时复一中之。","dynasty":"宋代","title":"尝荼𧃲酒"}
{"author":"杨万里","content":"去年看梅南溪北，月作主人梅作客。今年看梅荆溪西，玉为风骨雪为衣。腊前欲雪竟未雪，梅花不惯人间热。横枝憔悴涴晴埃，端令羞面不肯开。缟裙夜诉玉皇殿，乞得天花来作伴。三更滕六驾海神，先遣东风吹玉尘。梅仙晓沐银浦水，冰肤别放瑶林春。诗人莫作雪前看，雪後精神添一半。","dynasty":"宋代","title":"雪後寻梅"}
{"author":"杨万里","content":"虫响馀宵寂，荷妆赴晓鲜。梳头花雾里，照水柳风前。旧雨仍今雨，新年胜故年。登城有佳眺，秋稼正连天。","dynasty":"宋代","title":"雨后清晓梳头读书怀古堂二首其二"}
{"author":"杨万里","content":"我公四海不数人，小烦江西作好春。落霞秋水只似旧，如何入笔事事新？即今诸公方衮衮，一老不应闲里顿。政缘山水太殷懃，日夜叫阍乞此身。二天去人忽觉远，两地起公端不免。苍生未要怨东山，未必东山当此怨。","dynasty":"宋代","title":"送别吴帅"}
{"author":"杨万里","content":"玉帝愁闻早，雷公怒见须。搜龙无嚲处，倒海不遗余。稻里云初活，荞梢雪再铺。老农啼又笑，欲去且安居。","dynasty":"宋代","title":"九月三日喜雨，盖不雨四十日矣"}
{"author":"杨万里","content":"我自穷愁坐缀文，何堪见子可怜生？两穷政好同诗社，一战犹须债酒兵。","dynasty":"宋代","title":"和张器先十绝"}
{"author":"杨万里","content":"高人爱筝如爱玉，忍口不餐要添竹。云何又遣十辈来，昏花两眼为渠开。贩夫束缚向市卖，外强中乾美安在。锦纹犹带落花泥，不论烧煮两皆奇。猪肝累人真可作，以笋累公端不恶。","dynasty":"宋代","title":"谢唐德明惠筝"}
{"author":"杨万里","content":"中和节里半春天，一拂清寒半点暄。憔悴不胜梅欲落，娇饶无对杏初繁。","dynasty":"宋代","title":"二月一日郡圃寻春二首"}
{"author":"杨万里","content":"老禅分得破丛林，薄供微斋也不曾。道院敕差权院事，筠庵身是住庵僧。人间赤日方如火，松下清风独似冰。别有暮春沂水在，为君一滴洒千灯。","dynasty":"宋代","title":"答陆务观佛祖道院之戏"}
{"author":"杨万里","content":"念君只欠一英雏，万事今君足也无。想见碧梧森翠竹，敢嘲老蚌出明珠。只今小德啭春鸟，後日熊见捉蹇驴。自古相门长出相，烟楼一橦莫教输。","dynasty":"宋代","title":"贺张父寺丞新长凤雏"}
{"author":"杨万里","content":"荔子阴中风绝凉，菖蒲节後日偏长。落残数柄荷花蕊，浸得一瓶泉水香。多病早衰非破砚，欲行复倦且胡床。曲江近北差迟暑，不道江山胜五羊。","dynasty":"宋代","title":"荔枝堂昼憩"}
{"author":"杨万里","content":"暖轿行春底见春，遮栏春色不教亲。急呼青繖小凉轿，又被春光著莫人。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"晚花特地敛新妆，莫道无情总不妨。中有黄金莲子盏，被人瞥见即深藏。","dynasty":"宋代","title":"瓶中红白二莲五首其三"}
{"author":"杨万里","content":"长史衔杯太白醺，诙词笑杀古来人。至今太白一船酒，不饮还将饮子云。","dynasty":"宋代","title":"谢李元德郎中饷家酿二首"}
{"author":"杨万里","content":"梦中相见慰相思，玉立长身漆默髭。不遣紫宸朝补衮，却教雪屋夜哦诗。","dynasty":"宋代","title":"和范至能参政寄二绝句"}
{"author":"杨万里","content":"九虎遮藏造化机，御题过午始闻知。乾坤阖辟兼文武，云汉昭回具训词。武帝上嘉真戏耳，放勋清问政如斯。诸儒莫作公孙子，千载何曾遇圣时。","dynasty":"宋代","title":"三月二十六殿试进士得罪集英殿门二首"}
{"author":"杨万里","content":"宝气亭前双太阿，龙光再吐射银河。伯兮西啸巴山月，仲氏南嬉楚水波。赠以四愁真绝唱，不如一诣听长哦。簿书何至烦勾校，归校芸香蠹简讹。","dynasty":"宋代","title":"李原之主簿投赠长篇谢以唐律"}
{"author":"杨万里","content":"鞋响新霜後，襟暄野日初。寒溪半湾落，远树一行疏。老矣端何苦，归哉不愿余。终更犹半岁，作麽度居诸。","dynasty":"宋代","title":"晓登子城"}
{"author":"杨万里","content":"下一岭，上一岭，上如登天下如井，人言个是陂子迳。猿藤迳里无居民，陂子迳里无行人。冷风萧萧日杲杲，露湿半青半黄草。前日猿藤犹有猿，今此一鸟亦不喧。树无红果草无蕊，縰有猿鸟将何餐。两山如壁岸如削，一迳缘空劣容脚。溪声千仞撼林岳，崖石欲崩人欲落。来日长峰迳更长，陂子迳荒未是荒。蒋家三迳未入手，岭南三迳先断肠。","dynasty":"宋代","title":"入陂子迳"}
{"author":"杨万里","content":"傱教节序暗相催，历日尘生懒看来。却是石榴知立夏，年年此日一花开。","dynasty":"宋代","title":"初夏即事十二解"}
{"author":"杨万里","content":"雨余行脚古城隈，为爱危亭首屡回。无数菊苗齐老去，多时花径不曾来。","dynasty":"宋代","title":"雨後行郡圃"}
{"author":"杨万里","content":"南游端为看山来，过眼勿勿首屡回。不是阻风船不进，何缘看尽万崔嵬。","dynasty":"宋代","title":"阻风，泊锺家村。离英州已三日，才行二十里"}
{"author":"杨万里","content":"屋是茅一把，门是柴一束。是间著宇宙，太仓半粒粟。吾闻陈家扉，样似陶家屋。孤松不须双，五柳何用六。竹篱东复东，添种数丛菊。剩肯蚤归来，盈尊酒初绿。","dynasty":"宋代","title":"寄题开州史君陈师宋柴扉"}
{"author":"杨万里","content":"投老欣相得，论心恨较迟。披文流涕疏，分韵泛湖诗。天夺过逢乐，人兴殄瘁悲。何须金马客，鲜制玉楼辞。","dynasty":"宋代","title":"周子及盬簿挽诗二首"}
{"author":"杨万里","content":"一别璘公十二年，故当刮目为相看。问侬收得曹溪水，雩下春风吹已乾。","dynasty":"宋代","title":"送乡僧德璘监寺缘化结夏归天童山二首"}
{"author":"杨万里","content":"荔支园园花，寒食日日雨。先生老多病，颇已疏绿醑。儿童喜时节，笑语治樽俎。南烹俱前陈，北杲亦草具。蝤蛑方绝甘，笋蕨未作苦。先生欲独醒，儿意难多拒。初心且一杯，三杯亦漫许。醒时本强饮，醉後忽快举。一杯至三杯，一二三四五。偶然问儿辈，卒爵是何处。儿言翁但醉，已忘酒巡数。","dynasty":"宋代","title":"寒食对酒"}
{"author":"杨万里","content":"宝气亭前双太阿，龙光再吐射银河。伯兮西啸巴山月，仲氏南嬉楚水波。赠以四愁真绝唱，不如一诣听长哦。簿书何至烦勾校，归校芸香蠹简讹。","dynasty":"宋代","title":"李原之主簿投赠长篇谢以唐律"}
{"author":"杨万里","content":"猿臂生何晚，雕虫死较迟。晚生妨底事，迟死独堪悲。","dynasty":"宋代","title":"读汉书二首"}
{"author":"杨万里","content":"芦荻中间一港深，蒌蒿如柱不成簪。正愁半日无村落，远有人家在树林。","dynasty":"宋代","title":"已至湖尾望见西山三首"}
{"author":"杨万里","content":"二子何时到，三秋欲昼头。收渠半张纸，洗我一年愁。不得毛锥力，元非子墨羞。海山寒更碧，整驾待同游。","dynasty":"宋代","title":"得寿仁、寿俊二子书，皆以病不及就试，且报"}
{"author":"杨万里","content":"云海不教鹏怒飞，玉阶也合凤来仪。如何天下李元礼，未遇人间锺子期？夜诵子虚无路达，梦生春草只心知。愿君更奏三千牍，金牓青衫染柳丝。","dynasty":"宋代","title":"和李与贤投赠之韵"}
{"author":"杨万里","content":"老子平生不解愁，花开酒熟万缘休。更教不为黄花醉，枉却今年一片秋。","dynasty":"宋代","title":"赏菊四首"}
{"author":"杨万里","content":"望中白处日争明，个是淮河冻作冰。此去中原三里许，一条玉带界天横。","dynasty":"宋代","title":"登楚州城"}
{"author":"杨万里","content":"忆昔相从夜诵时，子垂两髧我初髭。梧桐叶落犹无睡，桃李春归总不知。我已悬车老岩岳，子方敛板走阶墀。莫嫌衰病人皆弃，桂岭梅花寄一枝。","dynasty":"宋代","title":"送罗季周主簿之官八桂"}
{"author":"杨万里","content":"君不见蜀人文字天下工，前有相如後杨雄。君不见蜀人乌丸天下妙，前有蒲韶後梁杲。初得梁墨黐摹糊，老夫道渠不及蒲。蓬山藏室王校书，笑我未识真玄菟。两圭水苍笏，双团点漆壁。一并赠老夫，此意已金石。洮州绿玉试松花，星潭黑云走风沙。龙蛇起陆鹰入骨，却愁雷电夺神物。","dynasty":"宋代","title":"谢王恭父赠梁杲墨"}
{"author":"杨万里","content":"未伏将催中伏休，匆匆送夏又迎秋。暑中竹色风仍雨，病裹莺声喜破愁。大熟十年无此作，微生一饱更何求。急须剩蹈莲花麴，药玉新船待拍浮。","dynasty":"宋代","title":"六月二十四日病起，喜雨闻莺，与大儿议秋凉"}
{"author":"杨万里","content":"圩田元是一平湖，凭伏儿郎筑作圩。万雉长城倩谁守，两堤杨柳当防夫。","dynasty":"宋代","title":"圩丁词十解"}
{"author":"杨万里","content":"初开犹见蔕和心，今日来看花满林。日照一团都是雪，更无红蜡与黄金。","dynasty":"宋代","title":"正月三日骤暖多稼亭前梅花盛开四首"}
{"author":"杨万里","content":"西湖野僧誇藏冰，半年化作真水精。南湖诗人笑渠拙，不如侬家解乾雪。藏冰窨子山之幽，镵透九地山鬼愁。侬家藏雪有妙手，分明晒在翡翠楼。向来巽二拉滕六，玉妃夜投玉川屋。剪水作花吹朔风，揉云为粉散寒空。醉挥两袖拂银汉，梢头万斛冷不融。琼田挈月拾翠羽，砌成重楼天半许。盘作青蛟吐绿雾，乱飘六出薰沉炷。人间雪脆那可藏，天上雪落何曾香。三月尽头四月首，南湖香雪今谁有，分似诚斋老诗叟。碎挼玉花泛春酒，一饮一石更五斗。","dynasty":"宋代","title":"走笔谢张功父送似酴醾"}
{"author":"杨万里","content":"初开犹见蔕和心，今日来看花满林。日照一团都是雪，更无红蜡与黄金。","dynasty":"宋代","title":"正月三日骤暖多稼亭前梅花盛开四首"}
{"author":"杨万里","content":"泉岭诸峰太劣生，与侬争走学侬行。苍官总上山头去，一色前驱娖翠旌。","dynasty":"宋代","title":"过罗溪，南望抚州泉岭"}
{"author":"杨万里","content":"周郎昨赞元戎幕，夜眺秦川登剑阁。函关不用一丸泥，谈笑生风扫河洛。君王尺一唤渠回，贮之凤阁与鸾台。不赞元戎赞丞相，笔补造化裨盐梅。龙媒志在横八极，天闲玉鞯羁不得。又挥白羽岸纶巾，却去武昌寻赤壁。一览亭前山月明，志功堂下大江横。前称公瑾後元吉，君家世有千人英。公瑾小乔在何许，元吉小蛮花解语。看君一箭落胡星，如皋一笑倾人城。金印如斗带万钉，何人为作燕然铭。","dynasty":"宋代","title":"寄题周元吉湖北漕司志功堂"}
{"author":"杨万里","content":"傅语春光恰好穠，太穠恐怕恼衰翁。日华五色无寻处，只在蛛丝来去中。","dynasty":"宋代","title":"壬子正月四日後圃行散四首"}
{"author":"杨万里","content":"雨催杖屦却瀀回，卷上疏帘眼顿开。十里湖光平似镜，柳梢梢外一船来。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"莫过溪桥银树林，溪深未抵路泥深。清风一阵掠人面，晴色半开关客心。远岭惹云秋里雪，淡天刷墨晓来阴。几多好句争枝我，柳夺花偷底处寻。","dynasty":"宋代","title":"发银树林"}
{"author":"杨万里","content":"幸自无多雨，其如不酽晴。响窗疏复密，晕水灭还生。鷰竞波中影，山凝岛外情。残春只五日，留取作江行。","dynasty":"宋代","title":"阻风乡口一日，诘朝船进，雨作，再小泊雷江"}
{"author":"杨万里","content":"沈水占城第一良，占城上岸更差强。黑藏骨节龙筋瘠，斑出文章鹧翼张。衮尽残膏添猛火，熬成熟水趁新汤。素馨熏染真何益，毕竟输他本分香。","dynasty":"宋代","title":"南海陶令曾送水沈报以双井茶二首其二"}
{"author":"杨万里","content":"新晴残冻未全销，月恋冰河雪恋桥。两岸红灯成白昼，杨州腊月看元宵。","dynasty":"宋代","title":"夜过杨州二首"}
{"author":"杨万里","content":"自幼仍投老，相欢不解愁。政缘湖外别，负却竹林秋。佳政真馀事，闻人说甚休。不应野水渡，横此济川舟。","dynasty":"宋代","title":"和庆长怀麻阳叔二诗其二"}
{"author":"杨万里","content":"卓午从它火伞张，先生别有睡为乡。竹床移遍两头冷，瓦枕翻来四面凉。","dynasty":"宋代","title":"初秋戏作山居杂兴俳体十二解其十一"}
{"author":"杨万里","content":"揉云按雾碎成尘，落不曾休酉达辰。鹤禁镂水成七字，野人拜赐敢辞频。","dynasty":"宋代","title":"和皇太子瑞雪二首"}
{"author":"杨万里","content":"云气微升又霍然，丘疑数点长三川。渚东粳稻今无雨，社曲桑麻莫问天。饿死何愁更平糴，野夫半去只荒田。未辞托命长鑱柄，黄独那能支一年。","dynasty":"宋代","title":"和萧伯振祷雨"}
{"author":"杨万里","content":"青天赤日更黄埃，迎送纷纷正往来。一夜炎蒸无计奈，三更风雨领秋回。人生作麽禁寒暑，世事何如付酒杯。遮莫髯间点霜雪，何曾笔下减琼瑰。","dynasty":"宋代","title":"六月十八日立秋，送客夜归雨作"}
{"author":"杨万里","content":"山路祇言迥，农家俱夙兴。短长群稚子，回避一田塍。随犬能知路，骑牛底用绳。兹行有胜事，何处不丰登。","dynasty":"宋代","title":"蚤起秣陵镇二首其二"}
{"author":"杨万里","content":"道是春工做物华，春工元自不由它。杏花只作去年面，萱草别抽今岁芽。","dynasty":"宋代","title":"上元复犹寒二首"}
{"author":"杨万里","content":"已刻酥花趁腊前，更团蜡糁等春妍。不知天巧能多少，一朵梅花占两年。","dynasty":"宋代","title":"西园早梅二首"}
{"author":"杨万里","content":"东岸上不得，西岸上更难。五船往复来，经纬滩两间。一船初径进，当流为众先。涛头打澎湃，退缩不敢干。一船作后殿，忽焉突而前。瞬息越湍险，回顾有矜颜。老夫与寓目，亦为一粲然。","dynasty":"宋代","title":"辽车滩"}
{"author":"杨万里","content":"知已熙鸿化，阳和被九皋。自怜今老病，无分恼钧陶。独念东床客，犹沉左选曹。春风半张纸，立地作宜敖。","dynasty":"宋代","title":"寄袁起岩枢密，贺新除，仍谢送四缣井诗集，"}
{"author":"杨万里","content":"百滩千港几涛波，聚入真阳也未多。若遣峡山生塞了，不知江水倒流麽？","dynasty":"宋代","title":"过真阳峡六首"}
{"author":"杨万里","content":"琯灰蔌蔌欲飞声，日到牵牛第几星。地底阳生人不觉，烧痕未冷已青青。","dynasty":"宋代","title":"晓炊黄竹庄三首"}
{"author":"杨万里","content":"冲风破雨正愁人，愁得心情没半分。风处吹来好消息，诸峰放散夜来云。","dynasty":"宋代","title":"明发三衢三首"}
{"author":"杨万里","content":"远峰隔水醒人心，一半斜阳一半阴。僊子更衣晚妆束，紫茸领子翠毛衿。","dynasty":"宋代","title":"过玉山东三塘五首"}
{"author":"杨万里","content":"小溪曲曲乱山中，嫩水溅溅一线通。两岸桃花总无力，斜红相倚卧春风。","dynasty":"宋代","title":"寒食雨中，同舍约游天竺，得十六绝句呈陆务"}
{"author":"杨万里","content":"积雪初融做晚晴，黄昏恬静到三更。小风不动还知麽，且只牵船免打冰。","dynasty":"宋代","title":"竹枝歌七首"}
{"author":"杨万里","content":"我岂忘怀一亩居，谁令爱读数行书。秋南春北鴈相似，柳思花情莺不如。上市鱼虾村店酒，带花菘芥晚春蔬。长亭一醉非难事，造物相撩莫管渠。","dynasty":"宋代","title":"宿横冈"}
{"author":"杨万里","content":"雹子何孤竹屋声，只于花事较无情。青春已在残红里，更著渠侬何似生。","dynasty":"宋代","title":"和子上弟春雹"}
{"author":"杨万里","content":"月到中秋故故无，今霄月好莫渠孤。旧传月径圆千里，影落金杯只粒珠。","dynasty":"宋代","title":"中秋无月，既望，月甚佳二首"}
{"author":"杨万里","content":"千年百尺凤凰台，送尽潮回凤不回。白鹭北头江草合，乌衣西面杏花开。龙蟠虎踞山川在，古往今来鼓角哀。只有谪仙留句处，春风掌管拂蛛煤。","dynasty":"宋代","title":"登凤凰台"}
{"author":"杨万里","content":"望中不著一山遮，四顾平田接水涯。柳树行中分港汊，竹林多处聚人家。风将春色归沙草，天放晴光入浪花。午睡起来情绪恶，急呼蟹眼瀹龙牙。","dynasty":"宋代","title":"过平望"}
{"author":"杨万里","content":"遥望城头多稼亭，亭边霜桧老更青。当年老守携稚子，芒鞋葵扇绕城行。腊前移梅春插柳，蹋雪冲泥不停手。柳未成阴梅未花，著帽又迎新太守。後来新守复迎新，到今新旧知几人。向来手植今在否，寄与此诗聊问春。","dynasty":"宋代","title":"望多稼亭"}
{"author":"杨万里","content":"诗人家在木犀林，万顷湖光一径深。夹路两行森翠盖，西风半夜散麸金。邀宾把酒香浮玉，擘水庖霜脍落砧。掇取仙山入京洛，不妨冷眼看升沉。","dynasty":"宋代","title":"木犀初发呈张功父又和六首"}
{"author":"杨万里","content":"窗底梅花瓶底老，瓶边破砚梅边好。诗人忽然诗兴来，如何见砚不见梅。急磨玄圭染霜纸，撼落花须浮砚水。诗成字字梅样香，却把春风寄谁子。","dynasty":"宋代","title":"春兴"}
{"author":"杨万里","content":"一岁驩声沸此宵，游人丽服正飘飘。病夫未暇砖引玉，恶语翻成李报瑶。天遣素娥提雪月，江涵公子更风标。君家道是关门卧，却有新诗来见撩。","dynasty":"宋代","title":"再和袁起岩韵"}
{"author":"杨万里","content":"今年春在腊前回，怪底空山早见梅。数点有情吹面过，一花无赖背人开。为携竹叶浇琼树，旋折冰葩浸玉杯。近节雨晴谁料得？明朝无兴也重来。","dynasty":"宋代","title":"梅花下小饮"}
{"author":"杨万里","content":"梅花已自不是花，永魂謪堕玊皇家。小不餐火更餐蜡，化作黄姑瞒造物。后山未觉坡先知，东坡勾引后山诗。金花劝饮金荷叶，两公醉吟许孤绝。人间姚魏漫如山，令人眼睛只欲眠。此花寒香来又去，恼损诗人难觅句。月兼花影恰三人，欠个文同作墨君。吾诗无复古清越，万水千山一瓶钵。","dynasty":"宋代","title":"次东坡先生蜡梅韵"}
{"author":"杨万里","content":"暄风暖景政春迟，开尽好花人未知。轮与狸奴得春色，牡丹香里弄双儿。","dynasty":"宋代","title":"子上持豫章画扇，其上牡丹三株，黄白相间盛"}
{"author":"杨万里","content":"三日颠风刮地来，不成一雪肯空回。何曾半点漏春信，只怪千花连夜开。顷刻装严银世界，中间遍满玉楼台。琼船撑入玻璃国，琪树瑶林不用栽。","dynasty":"宋代","title":"淮河舟中晓起看雪二首"}
{"author":"杨万里","content":"清晓新凉惬老怀，只愁傔从可怜哉。泥行寸步无由到，雨去前山却复回。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"浪说春皈已四旬，淮南元自不知春。明朝却是中和节，野火谁怜寂寞人。","dynasty":"宋代","title":"过杨子桥"}
{"author":"杨万里","content":"阻水水不退，苦雨雨不收。天不遣人行，我岂愿此留。客闲亦何娱，胜践或销忧。西山天下奇，东湖尘外幽。驾言欲一往，雨湿且复休。怀哉滕玉阁，咫尺城南陬。举武便可至，登临亦无由。平陆幻成海，高屋瞬失楼。南浦水正长，何时放归舟。","dynasty":"宋代","title":"豫章光华馆苦雨"}
{"author":"杨万里","content":"暮烟如雨雨如烟，一把珠帘隔远山。帘影渐浓山渐淡，恍然移入画屏间。","dynasty":"宋代","title":"过洛社望南湖暮景三首"}
{"author":"杨万里","content":"贤尹如何受吏谩，青天白日万人看。忽然一展霹雳手，尽杖偷魁窜远蛮。","dynasty":"宋代","title":"十山歌呈太守胡平一"}
{"author":"杨万里","content":"去岁冲炎横大江，今年度暑卧筠阳。满园无数好亭子，一夏不知何许凉。待等老夫亲勘当，更招幽鸟细商量。朝慵午倦谁相伴，猫枕桃笙苦竹床。","dynasty":"宋代","title":"新暑追凉"}
{"author":"杨万里","content":"千重溪水万重山，半月深行井底天。井外还来天大在，江心一眼四无边。","dynasty":"宋代","title":"过翥山渡"}
{"author":"杨万里","content":"西岘山光照旧庐，北湖水色漾新居。翠鬟夜欲凌波去，玉镜晨当扫黛初。万岳千岩双不供，轻风细浪一夫须。来书便当催诗雨，雪後灯前卷复舒。","dynasty":"宋代","title":"题王亚夫检正岘湖堂"}
{"author":"杨万里","content":"学子可怜生，远来参老子。仁智若为谈，指似秋山水。","dynasty":"宋代","title":"寄题朱元晦武夷精舍十二咏其二仁智堂"}
{"author":"杨万里","content":"只余三日便清和，尽放春归莫恨他。落尽千花飞尽絮，留春肯住欲如何。","dynasty":"宋代","title":"三月二十七日送春绝句"}
{"author":"杨万里","content":"约斋句子已清圜，更赋梅花分外妍。不饮销金传玉手，却来齧雪耸诗肩。","dynasty":"宋代","title":"和张功父梅诗十绝句其六"}
{"author":"杨万里","content":"翠荚中排浅碧珠，甘欺崖蜜软欺酥。沙瓶新熟西湖水，漆櫑分尝晓露胦。味与樱梅三益友，名因蠢茧一丝约。老夫稼圃方双学，谱入诗中当稼书。","dynasty":"宋代","title":"招陈益之、李兼济二主管小酌。益之指蚕豆云"}
{"author":"杨万里","content":"花外班行雾外天，何缘子细望龙颜。小窥玉色真难老，底用曜仙九转丹。","dynasty":"宋代","title":"德寿宫庆寿口号十篇"}
{"author":"杨万里","content":"奏赋曾三北，兴能竟二南。如何双桂子，枉著拜亲衫。旧事馀诗酒，何人续笑谈。生前孝友在，伐石为公镵。","dynasty":"宋代","title":"罗元通挽诗"}
{"author":"杨万里","content":"也知月姊是天姝，天上人间绝世无。雾刷云撩何不可，却须插一水精梳。","dynasty":"宋代","title":"初九夜月二首其二"}
{"author":"杨万里","content":"常州曾作两年住，一别重来十年许。岸头杨柳记得无，总是行春系船处。自笑恍如丁令威，老怀成喜亦成悲。人民城郭依然是，只有向来须鬓非。","dynasty":"宋代","title":"晚过常州"}
{"author":"杨万里","content":"看山妙处几曾知，落照斜明始觉奇。皱尽衣裳纹欲裂，争先头角远相追。松梢别放六峰出，江底倒将千嶂垂。一路诗篇浑漫与，侧溪端的不相亏。","dynasty":"宋代","title":"晚过侧溪山下"}
{"author":"杨万里","content":"林下诗中第一仙，西风吹到日轮边。杜陵野客还惊市，国子先生小著鞭。拈出老谋开宇宙，本来清尚只云泉。新篇未许儿童诵，但得真傅敢浪傅。","dynasty":"宋代","title":"为王监簿先生求近诗"}
{"author":"杨万里","content":"苏州欲见石湖老，到得苏州发更了。锡山欲见尤梁溪，过却锡山元不知。起来灵岩在何许，回首惠山亦无处。又生万事不可期，快然却向常州去。","dynasty":"宋代","title":"五更过无锡县，寄怀范参政尤侍郎"}
{"author":"杨万里","content":"喜教儿联句，那知是梦中。天窥波底碧，日抹树梢红。觉後念何说，意门难强通。元来一夜雪，明晓散晴空。","dynasty":"宋代","title":"记梦中红碧一联"}
{"author":"杨万里","content":"艮斋引袖出明光，归卧西江一草堂。种满山中浑是桂，怪来月窟更无香。九秋金粟供朝饭，三径黄花并夕粮。履上星辰冠上豸，一时脱却濯沧浪。","dynasty":"宋代","title":"题谢昌国桂山堂"}
{"author":"杨万里","content":"月是小春春未生，节名大雪雪何曾。夕阳不管西山暗，只照东山八九棱。","dynasty":"宋代","title":"晚望二首"}
{"author":"杨万里","content":"木鱼一呼众僧聚，老夫登车欲前去。仰头见天俯见路，明明是昼不是暮。如何今晨天地间，咄咄怪事满眼前。将为是夜著，月轮已没星都落。将谓是昼休，银河到晓烂不收。皎如江练横天流，中流点缀金沙洲。元来海底蚤浴日，云师闭关不教出。羲和挥斧斫云关，取将一道天光还。天光淡青日光白，道是银汉也则得。云师强很赶不奔，堆作沙洲是碎云。","dynasty":"宋代","title":"明发栖隐寺"}
{"author":"杨万里","content":"晓风细细复鲜鲜，也不鸣条也不喧。却被花枝勾引著，掀桃舞柳恣他颠。","dynasty":"宋代","title":"庚申东园花发二首"}
{"author":"杨万里","content":"朱檐碧瓦照青澜，洁馆佳亭使往还。船上高桥三十尺，市人倚折石栏干。","dynasty":"宋代","title":"晓过丹阳县五首"}
{"author":"杨万里","content":"畴昔昭王渡楚江，得萍斗大嚼甘芳。因君黄绶作此悬，问古青苹何处乡。民乐弦歌爱言偃，天将桃李醉河阳。望郎旧说为邑宰，邑宰今看为望郎。","dynasty":"宋代","title":"答胡仲方赠诗"}
{"author":"杨万里","content":"鱼跳龟戏不曾闲，萍尽荷生尚未繁。水面圆纹乱相入，玻璃盆旋玉连环。","dynasty":"宋代","title":"荷亭倚栏"}
{"author":"杨万里","content":"远近青山列尽屏，近山浓抹远山轻。高屏已出低屏外，更有孤峰出一层。","dynasty":"宋代","title":"云际寺前山顶却望幡竿、鹧鸪诸山二首"}
{"author":"杨万里","content":"凫鹜行中脱病身，竹林深处得幽人。只言官满浑无事，也被诗愁搅一春。","dynasty":"宋代","title":"题所寓唐德明书斋"}
{"author":"杨万里","content":"扬子桥西转彩航，粉城如练是维杨。百年旧观兵戈後，近岁新开草木荒。杰阁高台云上出，野梅官柳雪中香。史君领客周遭看，走马归船却夕阳。","dynasty":"宋代","title":"晚泊扬州"}
{"author":"杨万里","content":"霜挟清寒冻杀人，袖中十指怯头巾。金篦落地拾不得，却是穿窗晓日痕。","dynasty":"宋代","title":"晓起"}
{"author":"杨万里","content":"鲈出鲈卿芦叶前，垂虹亭上不论钱。买来玉尺如何短，铸出银梭直是圆。白质黑章三四点，细鳞巨口一双鲜。秋风想见真风味，秪是春风已迥然。","dynasty":"宋代","title":"松江鲈鱼"}
{"author":"杨万里","content":"箬笠端能直几钱，骑奴不拟雨连天。盖头旋折山葵叶，擘破青青伞半边。","dynasty":"宋代","title":"葵叶"}
{"author":"杨万里","content":"野寺重来记昨游，一弹指顷几经秋。五峰绝顶双松树，相识儿时到白头。","dynasty":"宋代","title":"将赴高安出吉水报谒县官归涂宿五峰寺二首其二"}
{"author":"杨万里","content":"历览溪中有底鸣，萧然芦叶蓼花汀。元来轿顶鸣鸣响，将谓风声是鴈声。","dynasty":"宋代","title":"过润陂桥三首"}
{"author":"杨万里","content":"酒兵半已卧长瓶，更看梅兄巧尽情。醉抻寒花望松雪，人间曾有个般清。","dynasty":"宋代","title":"昌英知县叔作岁坐上，赋瓶里梅花，时坐上九"}
{"author":"杨万里","content":"淡墨抡魁政少年，蓬山璧水得诗仙。集贤学士看文笔，国子先生费酒钱。濯锦江头频入梦，桃花水面送归船。平分风月真聊尔，不日来朝尺五天。","dynasty":"宋代","title":"送王恭父监丞倅潼川"}
{"author":"杨万里","content":"春在已愁热，夏来还解凉。一年又如许，万事更须忙。情薄忘花减，心危愿岁穰。平生只坐嬾，何药疗嵇康。","dynasty":"宋代","title":"和仲良春晚即事"}
{"author":"杨万里","content":"又是一年脩禊时，何须曲水泛金卮。遍尝众酒少亦醉，坐到三更眠未迟。上巳巧当寒食日，春风悭放牡丹枝。白头父子灯前语，忘却江湖久别离。","dynasty":"宋代","title":"次公满秩来归偶上巳寒食同日父子小酌"}
{"author":"杨万里","content":"君家人物已数世，后有秘丞前给事。近来复见乡先生，武冈使君五经笥。君才自是一世英，珠玉照乘仍连城。妙年已号万人敌，强仕初登千佛名。番君小屈习凿齿，且与刺头簿书底。即看给札试兰台，飞上木天校文字。","dynasty":"宋代","title":"送罗正夫主簿之官馀干"}
{"author":"杨万里","content":"水气清空外，人家秋色中。细看千万落，户户水精宫。","dynasty":"宋代","title":"题文发叔所藏潘子真水墨江湖八境小轴太湖秋"}
{"author":"杨万里","content":"老子朝慵起，春风苦唤行。晴边犹著雪，寒後未闻莺。偶见千峰翠，偏令两眼明。倦来浑欲睡，无处避溪声。","dynasty":"宋代","title":"和罗巨济山居十咏"}
{"author":"杨万里","content":"琼瑶风骨褐衣裘，野果初红玉露秋。僧孺唤渠登牓尾，季狸只合隐山头。","dynasty":"宋代","title":"德远叔坐上赋肴核八首牛尾狸"}
{"author":"杨万里","content":"山南山北蔚松楸，四海千年仰二刘。迂叟馈缣宁冻死，伯夷种粟几时秋。平生铁作三尺喙，土苴人间万户侯。庐阜作江江作阜，始应父子不傅休。","dynasty":"宋代","title":"题刘道原墓次刚直亭"}
{"author":"杨万里","content":"合眼波吹枕，开篷月入船。奇哉一江水，写此二更天。剩欲酣清赏，翻愁败醉眠。今宵怀昨夕，雨卧万峰前。","dynasty":"宋代","title":"宿兰溪水驿前三首"}
{"author":"杨万里","content":"昨携儿辈扣云关，绕遍岩花恣意看。苔砌落深金布地，水沉烝透粟堆盘。寄诗北阮赊秋色，供我西窗当晚餐。小朵出丛须折却，莫教折破碧团栾。","dynasty":"宋代","title":"昨日访子上不遇裴回庭砌观木犀而归再以七言乞数枝"}
{"author":"杨万里","content":"作者于今星样稀，凄其望古驷难追。空弃孤竹陶元亮，玉佩琼琚杜拾遗。自笑金秋如嬾妇，可能击鼓和冯夷。报章才作南金直，惭愧君家丙蒿诗。","dynasty":"宋代","title":"张功父索余近诗，余以南海、朝天二集示之，"}
{"author":"杨万里","content":"年年自漉雪前醅，今岁无缘得一杯。政是荒村愁绝处，家中送得六尊来。","dynasty":"宋代","title":"初十日早炊蕉步得家书并家酿二首其二"}
{"author":"杨万里","content":"人在非晴非雨天，船行不浪不风间。坐来堪喜还堪恨，看得南山失北山。","dynasty":"宋代","title":"小舟晚兴四首"}
{"author":"杨万里","content":"新堂略有次第否，忙里从公一来觑。是时新晴收旧雨，小风吹花掠巾屦。江山只道不解语，云何惠然堂上聚。北山故挽南山住，东溪不遣西溪去。向来天藏在何处，遭公拈出天不拒。旧亭不为山作主，背山起楼何以故。更烦好手铲东阜，放出钓台寸来许。","dynasty":"宋代","title":"题严州新堂"}
{"author":"杨万里","content":"入到严州不识田，一江两岸万青山。乌祈酒味君休问，费尽江波卖尽钱。","dynasty":"宋代","title":"乌祈酒二首"}
{"author":"杨万里","content":"野菊荒苔各铸钱，金黄铜绿两争妍。天公支与穷诗客，只买清愁不买田。","dynasty":"宋代","title":"戏笔二首其一"}
{"author":"杨万里","content":"明发大琛山，龟峰引颈来对面。亭午过戈阳，龟峰缩头不相见。绿毛蒙茸净如染，紫壳轮囷有班点。不知七十二钻神不神，桃花市里看最真。","dynasty":"宋代","title":"龟峰"}
{"author":"杨万里","content":"霜後寒溪清更清，冰如溪水水如冰。闲行也有穷忙事，问讯梅花开未曾。","dynasty":"宋代","title":"过双陂"}
{"author":"杨万里","content":"尘涨冲头不识泥，朝来也解滑霜蹄。两公玉句惊风雨，把翫都忘日脚西。","dynasty":"宋代","title":"和李子寿通判曾庆祖判院投赠喜雨口号八首"}
{"author":"杨万里","content":"先生初落海南垂，茅屋三间不到伊。更有高堂悬画像，幸无过客首新诗。古来贤圣皆如此，身後功名属阿谁。底事百年谭太守，却教宾主不同时。","dynasty":"宋代","title":"寄题儋耳东坡故居，尊贤堂太守谭景先所二首"}
{"author":"杨万里","content":"一腊天频雪，千山梅未花。终年不为客，除夕恰辞家。雨又垂垂落，风仍故故斜。难开愁里眼，只益鬓边华。","dynasty":"宋代","title":"除夕宿临战平"}
{"author":"杨万里","content":"忆昔三衢看上元，玉虹横贯水精帘。穷州今夕酸寒杀，老眼看来自不忺。","dynasty":"宋代","title":"郡中上元灯减旧例三之二而又迎送使客七首"}
{"author":"杨万里","content":"数片初飞点砌苔，须臾不觉玉千堆。去年无雪非无雪，留作今年一并来。","dynasty":"宋代","title":"雪中登净远亭四首"}
{"author":"杨万里","content":"不见所知久，用怀何许开。百书终作恶，千里为渠来。邹鲁期程远，风霜鬓发催。不应师友地，只麽遣空回。","dynasty":"宋代","title":"见张钦夫二首"}
{"author":"杨万里","content":"潮头打云云不留，月波泼窗窗欲流。夜寒报晴岂待晓，天公端为卢溪老。卢溪在山不知年，卢溪出山即日还。黄纸苦催得高卧，青霞成癖谁能那。诏谓先生式国人，掉头已复烟林深。路旁莫作雨疏看，老儒不用橐中金。","dynasty":"宋代","title":"送王监簿民瞻南归"}
{"author":"杨万里","content":"过湖见远岫，澹若横碧烟。晨蔚动霁晖，春滋涵雨鲜。人世那有此，心疑是庐山。宿惊恍未定，欲问无暇言。落日泊四望，诸峰森在前。老夫急亲指，舟子答果然。平地起屏障，倚空开旗旃。潜抱秀润质，不露奇怪颜。乃知名山尊，未与几岭班。严重王公体，雍容德人贤。何必出锋锐，要骇俗子观。坐令我生敬，瞻仰忘忧端。更待孤月出，开篷望晴峦。","dynasty":"宋代","title":"宿四望山下，望庐山"}
{"author":"杨万里","content":"文行高无对，功名莫动渠。宁登逸民傅，不著茂陵书。谁谓风流尽，犹疑信息疏。九京何所憾，玉树满庭除。","dynasty":"宋代","title":"黄世成挽辞"}
{"author":"杨万里","content":"蜘蛛作网秪愁疏，密了还遭小雨余。漏却飞虫浑细事，无妨网得万真珠。","dynasty":"宋代","title":"无讼堂观檐间蛛丝"}
{"author":"杨万里","content":"瓮澄雪水酿春寒，蜜点梅花带露餐。句里略无烟火气，更教谁上少陵坛。","dynasty":"宋代","title":"蜜渍梅花"}
{"author":"杨万里","content":"入夹宽中窄，临流慢处深。朝阳明众岫，西崦自多阴。脱裤嗔人俭，提壶侑我斟。老来除饮外，半点没春心。","dynasty":"宋代","title":"发杨港渡入交石夹四首"}
{"author":"杨万里","content":"午梦扁舟花底。香满两湖烟水。急雨打篷声。梦初惊。却是池荷跳雨。散了真珠还聚。聚作水银窝。泻清波。","dynasty":"宋代","title":"昭君怨咏荷上雨"}
{"author":"杨万里","content":"雪洗林花颊，金挼陇麦髯。卷帘双眼远，隔树一峰尖。","dynasty":"宋代","title":"轿中绝句"}
{"author":"杨万里","content":"店歇疑为旅，溪行当出郊。莓苔依断蓼，翡翠上寒梢。","dynasty":"宋代","title":"同次公观细陂，小坐行店"}
{"author":"杨万里","content":"看书已怪短檠灯，觅句犹锵涧水声。诗瘦近来惟有骨，可怜辛苦为虚名。","dynasty":"宋代","title":"感兴"}
{"author":"杨万里","content":"无朝无夕雨翻盆，村北村南水接天。断却市桥君莫笑，前头野渡更无船。","dynasty":"宋代","title":"四月一日三衢阻雨二首"}
{"author":"杨万里","content":"圩田元是一平湖，凭仗儿郎筑作圩。万雉长城倩谁守，两堤杨柳当防夫。","dynasty":"宋代","title":"圩丁词十解其一"}
{"author":"杨万里","content":"金钲三声船欲发，天地苍茫忽开阖。恶风吹倒多景楼，怒涛打碎金山塔。涛头抛船入半空，船从空中落水中。势如崩山垧日二十九，声如推随万石之虡千石锺。岸人惊呼船欲没，舟人绝叫船复出。平生所闻杨子江，无风已自波相撞。莫教风动一波起，三日奔腾收不止。君不见，逆酋投鞭欲断流，槁街自送月氏头。","dynasty":"宋代","title":"瓜州遇风"}
{"author":"杨万里","content":"池似平铺绿锦横，荷花为纬藻为经。无端织出诗人像，独立飞桥摘斗星。","dynasty":"宋代","title":"荷桥暮坐三首"}
{"author":"杨万里","content":"石壁仍丛竹，江亭更小楼。滩声清客梦，灯影动诗愁。春日已虚过，元宵年又休。谁令不行乐，蹙破两眉头。","dynasty":"宋代","title":"又题郑店立春後一日"}
{"author":"杨万里","content":"补外公何辛，来归我尚留。还为万里别，又费半生愁。安得欹黄帽，相从却白头？醉中有话在，欲说忘来休。","dynasty":"宋代","title":"送黄仲委秉少卿知泸州二首"}
{"author":"杨万里","content":"暗虫夜啼不肯停，直从黄昏啼到明。不知计论底事著，为复怨嗟谁子生。至竟通宵千万语，真实只是两三声。唧唧唧唧复唧唧，此外何言君试听。","dynasty":"宋代","title":"不寐四首"}
{"author":"杨万里","content":"竹篱短短门小小，少年独立春风晓。柳芽缩瓜尚怯寒，金粟班班满枝了。过船桥下桥绝高，波清深见一截篙。市人夹水争出看，无数渔舟避东岸。","dynasty":"宋代","title":"临平解舟"}
{"author":"杨万里","content":"百楮先生十兔尖，心知奇绝敢言贪。诗无好语书仍俗，喜气多多抵得惭。","dynasty":"宋代","title":"谢赵茂甫惠浙曹中笔蜀越薄笺二首其二"}
{"author":"杨万里","content":"今晨晴颇懒，昨夜雨犹声。欲社燕先觉，半春莺未鸣。诗非一字苦，句岂十分清。参透江西社，无灯眼亦明。","dynasty":"宋代","title":"和周仲容春日二律句其二"}
{"author":"杨万里","content":"溧水南头接建平，丫头儿子便勤耕。疏麻大豆已前辈，荞麦晚菘初后生。席卷千山为一囿，天怜春种赐秋成。不如老圃今真个，樊子何曾透圣扃。","dynasty":"宋代","title":"入建平界二首其一"}
{"author":"杨万里","content":"雨馀想见药苗肥，薯蓣堪羹杞可齑。老贼何须投益智，先生只要买当归。","dynasty":"宋代","title":"寄题喻叔奇国博郎中园亭二十六咏其十五药畦"}
{"author":"杨万里","content":"罗浮山如万石锺，一服南走如渴龙。雷奔电万遮不住，直抵海滨无去处。低头饮海吐绛霞，举头戴著祝融家。珠宫玉室水精殿，万水一日朝再衙。青山四围作城郭，海涛半浸青山脚。客来莫上浴日亭，亭上见海君始惊。青山缺处如玉玦，潮头飞来打双阙。晴天无云溅碎雪，天下都无此奇绝。大海更在小海东，西庙不如东庙雄。南来若不到东庙，西京未睹建章宫。海神喜我著绮语，为我改容收雾雨。乾坤轩豁未能许，小试日光穿漏句。","dynasty":"宋代","title":"题南海东庙"}
{"author":"杨万里","content":"桃花薄相点燕脂，输与梨花雪作肌。只有垂杨不脂粉，缕金铺翠衬腰支。","dynasty":"宋代","title":"万安道中书事德三首"}
{"author":"杨万里","content":"南康名酒有残樽，急唤荷杯作好春。紫幕能排北风冷，夕阳偏惜半船温。","dynasty":"宋代","title":"舟过黄田，谒龙母护应庙二首"}
{"author":"杨万里","content":"短短熏笼小，团团锦帊围。浮阳烘酒思，沉水著人衣。抹利通家远，楠花具体微。春愁浑瘦尽，别有瘦中肥。","dynasty":"宋代","title":"瑞香花新开五首"}
{"author":"杨万里","content":"蜜蜂底物是生涯，花作餱粮蜡作家。岁晚略无花可采，却将香蜡吐成花。","dynasty":"宋代","title":"蜡梅四首"}
{"author":"杨万里","content":"两双钓船相对行，钓车自转不须萦。车停不转船停处，特地萦车手不停。","dynasty":"宋代","title":"过宝应县新开湖十首"}
{"author":"杨万里","content":"薄宧江湖苦异途，十年骨肉隔音书。此行政尔见公面，又迫归欤巾我车。安得从容林下去，相从漫浪物之初。念公不是渔竿客，合结丝约立玉除。","dynasty":"宋代","title":"和文黼主簿叔惠诗之韵"}
{"author":"杨万里","content":"高岸行成路，清渠淡不波。荇花深似菊，芡叶皱於荷。闻道新桥好，还成带雨过。如何平氏店，宿处不逢他。","dynasty":"宋代","title":"过平公桥"}
{"author":"杨万里","content":"睡思初酣过午强，起来四顾已斜阳。添糊窗隔无风气，旋晒衣裘有日香。旧雨不来从草绿，新丰独酌又花黄。去年重九穷忙过，可遣今年更作忙。","dynasty":"宋代","title":"重九前四日昼睡独觉"}
{"author":"杨万里","content":"今年不是雨来悭，不後秧时亦不前。自古浙西长苦涝，近来无涝恰三年。","dynasty":"宋代","title":"六月喜雨三首"}
{"author":"杨万里","content":"春，因呈子西长铗归乎逾十暑，不著鵕鸃冠。道是今年胜去年。特地减清欢。旧赐龙团新作崇，频啜得中寒。瘦骨如柴痛又酸。儿信问平安。","dynasty":"宋代","title":"武陵春"}
{"author":"杨万里","content":"故园今日海棠开，梦入江西锦绣堆。万物皆春人独老，一年过社燕方回。似青似白天浓淡，欲堕还飞絮往来。无那风光餐不得，遣诗招入翠琼杯。竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。","dynasty":"宋代","tags":"写景，怀旧，孤寂","title":"春晴怀故园海棠二首"}
{"author":"杨万里","content":"初疑夜雨忽朝晴，乃是山泉终夜鸣。流到前溪无半语，在山做得许多声。","dynasty":"宋代","tags":"讽刺","title":"宿灵鹫禅寺"}
{"author":"杨万里","content":"霁天欲晓未明间，满目奇峰总可观。却有一峰忽然长，方知不动是真山。","dynasty":"宋代","tags":"写景，寓理","title":"晓行望云山"}
{"author":"杨万里","content":"稻云不雨不多黄，荞麦空花早着霜。已分忍饥度残岁，更堪岁里闰添长。","dynasty":"宋代","tags":"农民，同情","title":"悯农"}
{"author":"杨万里","content":"船离洪泽岸头沙，人到淮河意不佳。何必桑乾方是远，中流以北即天涯！刘岳张韩宣国威，赵张二相筑皇基。长淮咫尺分南北，泪湿秋风欲怨谁？两岸舟船各背驰，波浪交涉亦难为。只余鸥鹭无拘管，北去南来自在飞。中原父老莫空谈，逢着王人诉不堪。却是归鸿不能语，一年一度到江南。","dynasty":"宋代","tags":"组诗，爱国，爱民","title":"初入淮河四绝句"}
{"author":"杨万里","content":"才近中秋月已清，鸦青幕挂一团冰。忽然觉得今宵月，元不黏天独自行。","dynasty":"宋代","tags":"咏物，月亮","title":"八月十二日夜诚斋望月"}
{"author":"杨万里","content":"吴中好处是苏州，却为王程得胜游。半世三江五湖棹，十年四泊百花洲。岸傍杨柳都相识，眼底云山苦见留。莫怨孤舟无定处，此身自是一孤舟。","dynasty":"宋代","tags":"旅途，抒怀","title":"泊平江百花洲"}
{"author":"杨万里","content":"新春早。春前十日春归了。春归了。落梅如雪，野桃红小。老夫不管春催老。只图烂醉花前倒。花前倒。儿扶归去，醒来窗晓。","dynasty":"宋代","title":"忆秦娥（初春）"}
{"author":"杨万里","content":"侬家贫甚诉长饥。幼稚满庭闱。正坐瓶无储粟，漫求为吏东西。偶然彭泽近邻圻。公秫滑流匙。葛巾劝我求为酒，黄菊怨、冷落东篱。五斗折腰，谁能许事，归去来兮。老圃半榛茨。山田欲蒺藜。念心为形役又奚悲。独惆怅前迷。不谏后方追。觉今来是了，觉昨来非。扁舟轻风破朝霏。风细漫吹衣。试问征夫前路，晨光小，恨熹微。乃瞻衡宇戴奔驰。迎候满荆扉。已荒三径存松菊，喜诸幼、入室相携。有酒盈尊，引触自酌，庭树遣颜怡。容膝易安栖。南窗寄傲睨。更小园日涉趣尤奇。尽虽设柴门，长是闭斜晖。纵遐观矫首，短策扶持。浮云出岫岂心思。鸟倦亦归飞。翳翳流光将入，孤松抚处凄其。息交绝友堑山溪。世与我相违。驾言复出何求者，旷千载、今欲从谁。亲戚笑谈，琴书触咏，莫遣俗人郑。告西畴有事要耘耔。容老子舟车，取意任委蛇。历崎岖窈窕，丘壑随宜。1111欣欣花木向荣滋。泉水始流澌。万物得时如许，此生休笑吾衰。寓形字内几何时。岂问去留为。委心任运无多虑，顾皇皇、将欲何之。大化中间，乘流归尽，喜惧莫随伊。富贵本危机。云乡不可期。趁良辰、孤往恣游嬉。独临水登山，舒啸更哦诗。除乐天知命，了复奚疑。","dynasty":"宋代","title":"归去来兮引"}
{"author":"杨万里","content":"长有青蝇入梦，初无白额负嵎。傅业义皇网罟，齐名斗谷於菟。","dynasty":"宋代","title":"蝇虎六言"}
{"author":"杨万里","content":"春近能馀几许寒，雪花才落便销残。青松梢上兰根下，犹得三朝两日看。","dynasty":"宋代","title":"山居雪后二首其一"}
{"author":"杨万里","content":"一年强半走尘埃，触热还山亦快哉。幸自西风归较早，却教秋暑伴将来。","dynasty":"宋代","title":"秋暑二首"}
{"author":"杨万里","content":"冬夜嫌长只望春，春宵又永更何言。睫梢强合终无睡，脚底相摩也不温。竟夕松风听到晓，忽明灯火看来昏。拥紬却起蒙头坐，顾影真成一病猿。","dynasty":"宋代","title":"十二月二十七日立春夜不寐"}
{"author":"杨万里","content":"云山未见见龟山，且卷诗书子细看。春日幸从年後暖，春风须带腊前寒。","dynasty":"宋代","title":"早行鸣山二首"}
{"author":"杨万里","content":"在家儿女亦心轻，行路逢人捻弟兄。未问後来相忆否，其如临别不胜情。","dynasty":"宋代","title":"分宜迸旅逢同郡客子"}
{"author":"杨万里","content":"壶里清冰冰里人，个边无地可留尘。何时去弄池中月，照我星星白发新。","dynasty":"宋代","title":"寄题刘直卿冰壶二首其二"}
{"author":"杨万里","content":"长亭短亭三复五，总是儿时行底路。尚忆天寒日小黄，先君前行我後顾。如今悲不为涂穷，病雁孤飞失老鸿。三年闭户松风里，行路又还从此始。","dynasty":"宋代","title":"濠原路中"}
{"author":"杨万里","content":"孝庙深知已，今皇正宰官。一言能定国，二圣得重懽。立节山相似，容人海未宽。至今死诸葛，虏使胆犹寒。","dynasty":"宋代","title":"近故太师左丞相魏国文忠京公挽歌辞三首"}
{"author":"杨万里","content":"清平如席是淮流，风起雷奔怒不休。一浪飞来惊落胆，早知秪要打船头。","dynasty":"宋代","title":"雨作，抵暮复晴五首"}
{"author":"杨万里","content":"约斋诗客坐诗林，泒入江西彻底深。缝雾裁云梭织锦，明堂清庙玉撞金。已呼毛颖哦齑臼，更约姮娥聘槁砧。细咏新来木犀句，一灯明灭夜沉沉。","dynasty":"宋代","title":"木犀初发呈张功父又和六首"}
{"author":"杨万里","content":"旱後催科恼杀侬，且随尺一解而东。灵山忽近西山远，回首新吴一梦中。","dynasty":"宋代","title":"望见灵山"}
{"author":"杨万里","content":"夜气积到晓，微凉方满川。老夫乘早起，落月正娟然。拄杖了疲担，行人憩痛肩。劳生谁独免，客路最堪怜。","dynasty":"宋代","title":"夜热不寐，晓起步溪上"}
{"author":"杨万里","content":"官职牵人也可怜，老来那更问行年。渠侬解事无它语，道我慈亲寿八千。","dynasty":"宋代","title":"送谈命曾南翔二首"}
{"author":"杨万里","content":"相传石里两金鸡，不记胡商凿取时。一只遭擒一飞去，至今月落不曾啼。","dynasty":"宋代","title":"金鸡石在玉山东二首其一"}
{"author":"杨万里","content":"大资孙子大参甥，磊隗胸中万卷横。楼上已堆千古恨，晚潮更作断肠声。","dynasty":"宋代","title":"寄题荆南抚干胡仲方公廨信美楼二首"}
{"author":"杨万里","content":"恰恰元宵雨脚垂，天风为我扫除之。怪来平地寒如许，雪满远峰人未知。","dynasty":"宋代","title":"上元日晚过顺溪"}
{"author":"杨万里","content":"潢池东定得西还，病後涂中竟鲜懽。为许朝来有新喜，庭闱一骑报平安。年年自漉雪前醅，今岁无缘得一杯。政是荒村愁绝处，家中送得六尊来。","dynasty":"宋代","title":"初十日早炊蕉步得家书并家酿"}
{"author":"杨万里","content":"才转船头特地寒，初无风色自生湍。堤横湖面平分白，水拓天围分外宽。一镜银涛三万顷，独龙玉脊百千蟠。若为结屋芦花里，月笠云蘘把钓竿。","dynasty":"宋代","title":"过太湖石塘三首"}
{"author":"杨万里","content":"落日无情最有情，遍催万树暮蝉鸣。听来咫尺无寻处，寻到旁边却不声。","dynasty":"宋代","tags":"田园，生活，动物","title":"初秋行圃"}
{"author":"杨万里","content":"堪笑跳波数百滩，如何入峡顿无喧？人言此峡如巴峡，只欠三声随泪猿。","dynasty":"宋代","title":"过真阳峡六首"}
{"author":"杨万里","content":"前窗向市下却帘，後窗临水开却门。岸头杨柳报春动，溪底云天随浪翻。隔溪数间黄草屋，绕屋千竿翠琼竹。三老鸣钲檥柂楼，今宵又向临平宿。","dynasty":"宋代","title":"泊舟临平二首"}
{"author":"杨万里","content":"雁峰三径古，融水贰车新。自此相从后，还成永别晨。只今耆旧传，谁是老成人。剩欲书遗德，心悲语不真。","dynasty":"宋代","title":"挽封州太守赵次公二首其二"}
{"author":"杨万里","content":"起来洗面更焚香，粥罢东窗未肯光。古语旧傅春夜短，漏声新觉五更长。近来事事都无味，老去波波有底忙。还忆山居桃李晓，酴醾为枕睡为乡。","dynasty":"宋代","title":"二月十三日谒西庙早起"}
{"author":"杨万里","content":"特借丹青写二图，二图之意果何如。请君细看□□□，是亦□求无逸书。","dynasty":"宋代","title":"寄题太和宰赵嘉言勤民二图其一"}
{"author":"杨万里","content":"後赵前丁两使君，群偷望见总星奔。後人却笑渠侬猛，仁及偷儿不及民。","dynasty":"宋代","title":"十山歌呈太守胡平一"}
{"author":"杨万里","content":"山路祇言迥，农家俱夙兴。短长群稚子，回避一田塍。随犬能知路，骑牛底用绳。兹行有胜事，何处不丰登。","dynasty":"宋代","title":"蚤起秣陵镇二首其二"}
{"author":"杨万里","content":"寒流一带槛前横，落日诸峰霞外明。水断新洲添五里，客寻旧路却重行。江车自转非人蹈，沙碓长舂彻夜鸣。畴昔稚桑今秃树，如何白发不教生。","dynasty":"宋代","title":"宿杳濑"}
{"author":"杨万里","content":"带雪虽奇秪粉妆，酣晴别是好风光。却绿白日青天里，照得花明暖得香。","dynasty":"宋代","title":"梅花二首"}
{"author":"杨万里","content":"恋恋庭闱竟北征，槐花唤我试诸生。了知归近犹看堠，更有愁来即入城。愚水端能勤入梦，嵛峰何得嬾相迎。只应白发持环久，见我跫然笑未成。","dynasty":"宋代","title":"至永州城外"}
{"author":"杨万里","content":"病後霜威不见饶，吟边月色苦相撩。重帘垂地寒犹入，画烛无风影自摇。谁遣尘埃空老去，何曾鸥鹭不吾招。坐来已是愁无柰，草露虫声政寂寥。","dynasty":"宋代","title":"迓使客夜归四首"}
{"author":"杨万里","content":"人语相闻数尺间，其如滩恶费人梦。已从滩下过滩上，却立前船待後船。","dynasty":"宋代","title":"上严州乌石滩"}
{"author":"杨万里","content":"云气微升又霍然，丘疑数点长三川。渚东粳稻今无雨，社曲桑麻莫问天。饿死何愁更平糴，野夫半去只荒田。未辞托命长鑱柄，黄独那能支一年。","dynasty":"宋代","title":"和萧伯振祷雨"}
{"author":"杨万里","content":"水没蒲牙尚有梢，风吹屋角半无茅。急滩未到先闻浪，枯树遥看只见巢。","dynasty":"宋代","title":"二月二十三日南雄解舟二首"}
{"author":"杨万里","content":"桂叶揉青作麴投，鹿蹄煮醁趁凉篘。落杯莹滑冰中水，过口森严菊底秋。玉友黄封犹退舍，齑汤蜜汁更论筹。野人未许传醅法，剩买双饼过别州。","dynasty":"宋代","title":"夜宿房溪，饮野人张珦家桂叶鹿蹄酒。其法以"}
{"author":"杨万里","content":"傱教节序暗相催，历日尘生懒看来。却是石榴知立夏，年年此日一花开。","dynasty":"宋代","title":"初夏即事十二解"}
{"author":"杨万里","content":"绝恨诗人浪许痴，四更无睡只哦诗。老铃枕手眠窗底，急雨颠风总不知。","dynasty":"宋代","title":"锁宿省中，心气大作，通昔不寐。得两绝句"}
{"author":"杨万里","content":"四月以后五月前，麦风槐雨黄梅天。君王若道嫌五月，六月炎蒸又何说。水精宫殿冰雪山，芙蕖衣裳菱芡盘。老农背脊晒欲裂，君王犹道深宫热。","dynasty":"宋代","title":"夏"}
{"author":"杨万里","content":"我饮无定数，一杯复一杯。醉来我自止，不须问樽罍。白眼望青天，青天为我开。青天不开时，我醉眠苍苔。","dynasty":"宋代","title":"尝诸店酒醉吟二首"}
{"author":"杨万里","content":"湿轿乘凉入，斜灯借路明。柳欹元不倒，桥阔自多惊。宿溜停残滴，朝曦放快晴。溪流太无赖，不作一声声。","dynasty":"宋代","title":"发中桥二首"}
{"author":"杨万里","content":"数间茅屋傍山根，一队儿童出竹门。只爱行穿杨柳渡，不知失却李花村。","dynasty":"宋代","title":"与子仁登天柱冈，过胡家塘蒪塘归东园四首"}
{"author":"杨万里","content":"系缆兰溪岸，开襟柳驿窗。人争趋夜市，月自浴秋江。灯火疏还密，帆樯只更双。平生经此县，今夕驻孤幢。","dynasty":"宋代","title":"宿兰溪水驿前三首其一"}
{"author":"杨万里","content":"药玉船中酒似空，水沉烟上雪都融。梅堂客散人初静，椽烛烧残一尺红。","dynasty":"宋代","title":"梅露堂燕客夜归"}
{"author":"杨万里","content":"游遍诸峰欲晚霞，倦投野寺觅煎茶。更无一个残僧在，归路却投田舍家。","dynasty":"宋代","title":"游云际寺，诸僧皆出，因过田家"}
{"author":"杨万里","content":"同辞官路返乡闾，两驌驦中间以驽。前後顾瞻羞倚玉，支干引从偶连珠。","dynasty":"宋代","title":"益公题三老图二首"}
{"author":"杨万里","content":"王家尘柄绿琼香，萱草偷来柄更长。藏却柿红缨扫子，菖蒲节里放风光。","dynasty":"宋代","title":"初夏即事十二解"}
{"author":"杨万里","content":"去年上元客三衢，冲雨看灯强作娱。今年上元家里住，村落无灯惟有雨。隔溪业祠稍萧鼓，不知还有游人否？儿女炊玉作茧丝，中藏吉语默有祈。小儿祝身取官早，小女只求蚕事好。先生平生笑儿痴，逢场亦复作见嬉。不愿著脚金毕殿，不愿增巢上林苑。只哦少陵七字诗，但得长年饱吃饭。心知茧卜未必然，醉中得卜喜欲癫。","dynasty":"宋代","title":"上元夜里俗粉米为茧丝，书古语置其中，以占"}
{"author":"杨万里","content":"和靖先生坟巳荒，空余松竹故苍苍。王孙自洗鸬鹚扚，满酌真珠酹一觞。","dynasty":"宋代","title":"赵逵明大社四月一日招游西湖十首"}
{"author":"杨万里","content":"相识横山塔，于今十五年。孤标立绝顶，秃影照清川。寂寞无香火，将迎几舫船。吾襄岂重过，珍重塔中仙。","dynasty":"宋代","title":"横山塔"}
{"author":"杨万里","content":"迥出千花合受降，不然受拜亦何妨。行穿小树寻晴朵，自挽芳条嗅暖香。却恨来时差已晚，不如清晓看新妆。朗吟清露温风句，恼杀诗翁只断肠。","dynasty":"宋代","title":"郡圃杏花二首其二"}
{"author":"杨万里","content":"脱发星星遍，加餐日日新。二升卧龙玉，一斗謪仙春。云子恐称屈，麴生能笑人。吾方有公事，公等不须嗔。","dynasty":"宋代","title":"加餐"}
{"author":"杨万里","content":"勃姑偶下小梅枝，要看渠侬褐锦衣。柱後藏身教不见，却因不见转惊飞。","dynasty":"宋代","title":"壬子正月四日後圃行散四首"}
{"author":"杨万里","content":"芒鞋葵扇颇萧然，倦倚胡床不是眠。避暑无藏身去处，追凉行尽竹旁边。","dynasty":"宋代","title":"午热登多稼亭五首"}
{"author":"杨万里","content":"坡老独往到庐山，白鹤观中俱昼眠。只有棋声人不见，寂然流水古松间。","dynasty":"宋代","title":"檃栝东坡观棋诗引并四言诗二首"}
{"author":"杨万里","content":"清明一雨坏花时，梅杏樱桃总脱枝。挽住落英供细舞，东风犹自妒游丝。","dynasty":"宋代","title":"清明日雨雪，来早晴霁二首"}
{"author":"杨万里","content":"三韩万里半天松，方丈蓬莱东复东。珠玉链成千岁实，冰霜吹落九秋风。酒边腷膞牙车响，座上须臾漆櫑空。新果新尝正新暑，绣衣使者念山翁。","dynasty":"宋代","title":"谢岳大用提举郎中寄茶果药物三首新松实"}
{"author":"杨万里","content":"万花不分不春妍，至竟专春是牡丹。紫锦香囊金屑暖，翠罗舞袖掌文寒。恨无国色天香句，借与风绦日萼看。家有洛阳一千朵，三年归梦绕栏干。","dynasty":"宋代","title":"紫牡丹二首"}
{"author":"杨万里","content":"金华不敢比东坡，此後东坡尔许多。扰扰胸中百周孔，不愁柳柳笑人何。","dynasty":"宋代","title":"和张寺丞功父八绝句"}
{"author":"杨万里","content":"雨入秋田恰及时，禾头相枕卧相依。路南路北皆秋水，净洗行人屦上泥。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"细雨初来刺水纹，三针两线未教繁。不知忽有何忙处，急洒千千万万痕。","dynasty":"宋代","title":"出真阳峡十首其二"}
{"author":"杨万里","content":"毒热通宵不得眠，起来弄水绕庭前。大星跳下银盆底，翻动琉璃一镜天。","dynasty":"宋代","title":"入郡城，泊文家宅子，夜热不寐"}
{"author":"杨万里","content":"病骨秋臞怯暮清，凉风偷带北风轻。迎寒窗隔重糊遍，只放书边数眼明。","dynasty":"宋代","title":"荔枝堂夕眺三首"}
{"author":"杨万里","content":"鸡省有贞植，鹜行销昼烦。憎柳媚绿暗，伴梅耿黄昏。何须雪贸贸，始爱渠轩轩。坚守孤竹国，肯折先轸元。如何桃李时，笋短不出垣。周郎夜入直，挟策携酒尊。为渠问玄夫，乃遇震为坤。喜渠必蕃昌，吟到落金盆。晓唤郭橐驼，提耳细细言。汲水龙井泓，辇土天竺原。妙偷造化窟，仁及冰霜根。为赋淇奥诗，绝去笔墨痕。何时淮阴市，能报漂母恩。周郎顾之笑，吾自哀龙孙。","dynasty":"宋代","title":"和周元吉左司东省培竹"}
{"author":"杨万里","content":"雪冻霜封稍欲残，殷勤折向坐中看。绮疏深闭珠帘密，不遣花愁半点寒。","dynasty":"宋代","title":"昌英知县叔作岁坐上赋瓶里梅花时坐上九人七首其六"}
{"author":"杨万里","content":"链句炉槌岂可无，句成未必尽缘渠。老夫不是寻诗句，诗句自来寻老夫。","dynasty":"宋代","title":"晚寒题水仙花并湖山三首"}
{"author":"杨万里","content":"闭户何缘得句来，閞窗更倩雨相催。只言春色都归去，小树桃花政晚开。","dynasty":"宋代","title":"清明雨寒八首"}
{"author":"杨万里","content":"竹间露重午方乾，松里云深复亦寒。只道一溪无十里，为谁百屈更千盘。","dynasty":"宋代","title":"尚长道十年离索杯酒话旧，怃然若隔世，醉笔"}
{"author":"杨万里","content":"一字看成两，霜须摘转多。既无书册分，奈此日长何？荔子红初皱，春醅碧欲波。醉来愁自去，不去亦从他。","dynasty":"宋代","title":"夏日书事"}
{"author":"杨万里","content":"晨炊只煮野蔬汤，更拣鲜鱼买一双。病眼未能禁晓日，西窗莫闭闭东窗。","dynasty":"宋代","title":"初离常州，夜宿小井，清晓放船三首"}
{"author":"杨万里","content":"休说江西西路行，东来骨瘦却诗清。恐缘桂玉疏云子，敢对溪山唤麴生。","dynasty":"宋代","title":"宿枫平"}
{"author":"杨万里","content":"床根吟夜句冥搜，莎底啼寒泣怨秋。人世如何无苦乐，一般蟋蟀两般愁。","dynasty":"宋代","title":"蛩声三首其二"}
{"author":"杨万里","content":"扁舟一叶泊溪弯，一雨初收篷未乾。风浪依然平帖后，渔翁□出把渔竿。","dynasty":"宋代","title":"雨后至溪上三首其二"}
{"author":"杨万里","content":"大年小景真儿戏，郭熙远山闲故纸。东山一塔作毛锥，试点卢溪一溪水。洒出楼前千万峰，一一奔腾入楼里。金华仙翁强解事，攘我楼中新句子。","dynasty":"宋代","title":"题刘子远宴坐画图楼"}
{"author":"杨万里","content":"菊芽伏土糁青粟，杞笋傍根埋紫玉。雷声一夜雨一朝，森然迸出如蕨苗。先生饥肠诗作梗，小摘珍芳汲冰井。风炉蟹眼候松声，笊篱亲捞微带生。烂炊凋胡淅青精，芼以天随寒绿萌。饥时作齑仍作羹，饱后龙凤同庖烹。太官蒸羔压花片，宰夫胹蹯削琼软。豹胎熬出祸胎来，贵人有眼何曾见。天随尚有愁作魔，愁杞作棘菊作莎。君不见黄金钱照红玉豆，秋高更觉风味多。先生酿金鍊红玉，自莎自棘如予何。金空玉尽苗复出，吃苗吃花并吃实。天随白眼屠沽儿，不道有人头上立。","dynasty":"宋代","title":"题张以道上舍寒绿轩"}
{"author":"杨万里","content":"一岁升平在一收，今年田父又无愁。接天稻穗黄娇日，照水蓼花红滴秋。风有炎凉才顷刻，雨无朝暮政滂流。浪言出却金陵界，入却庐陵界始休。","dynasty":"宋代","title":"入建平界二首"}
{"author":"杨万里","content":"晚因子厚识渊明，早学苏州得右丞。忽梦少陵谈句法，劝参庾信谒阴铿。","dynasty":"宋代","title":"书王右丞诗後"}
{"author":"杨万里","content":"常州尽处是望亭，已离常州第四程。柳线绊船知不住，却教飞絮送侬行。","dynasty":"宋代","title":"舟过望亭三首"}
{"author":"杨万里","content":"一鸥得得隔湖来，瞥见鱼儿眼顿开。只为水深难立脚，翩然飞下却飞回。","dynasty":"宋代","title":"过新开湖五首"}
{"author":"杨万里","content":"群盗常山蛇势如，一偷捕获十偷挟。十偷行赂一偷兔，百姓如何柰得渠。","dynasty":"宋代","title":"十山歌呈太守胡平一"}
{"author":"杨万里","content":"道合宁嫌脕，心期不用多。於公犹未见，此恨独如何？颇辱谈间问，端须雪里过。门阑当欠士，许寄病身麽。","dynasty":"宋代","title":"见潭师刘恭父舍人二首"}
{"author":"杨万里","content":"桥坏仍泥滑，舟横隔水呼。岸头危径窄，轿子莫人扶。午漏相将里，秋阳未肯无。明知近前店，暗觉展修途。","dynasty":"宋代","title":"甯桥小渡"}
{"author":"杨万里","content":"江妃虚却药珠宫，银汉仙人谪此中。偶趁月明波上戏，一身冰雪舞春风。","dynasty":"宋代","title":"水仙花四首"}
{"author":"杨万里","content":"剪剪轻风未是轻，犹吹花片作红声。一生情重嫌春浅，老去与春无点情。","dynasty":"宋代","title":"又和二绝句其二"}
{"author":"杨万里","content":"眼底无群子，毫端有百川。修名如扬月，余事亦凌烟。剩欲携藤去，相从听雨眠。恐渠即霄汉，泉石罢潺湲。","dynasty":"宋代","title":"和罗巨济山居十咏"}
{"author":"杨万里","content":"读昜堂边路，曾闻赤舄声。心从画前到，身在昜中行。忧国何缘寿，思亲岂欲生。不应永州月，犹傍雨窗明。","dynasty":"宋代","title":"故少师张魏公挽词三章三章"}
{"author":"杨万里","content":"谁谓陈三远？髯张下笔亲。夫何此意合，恐有宿生因。我岂慵开眼，年来寡见人。更烦雕好句，割取楚江春。","dynasty":"宋代","title":"仲良见和再和谢焉四首"}
{"author":"杨万里","content":"只有清霜冻太空，更无半点荻花风。天开云雾东南碧，日射波涛上下红。千载英雄鸿去外，六朝形胜雪晴中。携瓶自汲江心水，要试煎茶第一功。","dynasty":"宋代","title":"过扬子江二首"}
{"author":"杨万里","content":"海滨半程沙上路，海风吹起成烟雾。行人合眼不敢觑，一行一步愁一步。步步沙痕没芒履，不是不行行不去。若为行到无沙处，宁逢石头啮足拇。宁蹈黄泥贱袍裤，海滨涉路莫再度。","dynasty":"宋代","title":"海岸沙行榕树"}
{"author":"杨万里","content":"披襟散发晚风清，细细孤斟缓缓行。道是江东官事冗，绿杨阴里听蝉声。","dynasty":"宋代","title":"听蝉八绝句"}
{"author":"杨万里","content":"家谱忠仍孝，词林博更宏。牧羝无是子，雏凤有难兄。谁谓身非达，其如道不行。青蝇满天地，白日转清明。","dynasty":"宋代","title":"洪丞相挽辞二首其二"}
{"author":"杨万里","content":"醉後先眠客莫嗔，谁能守岁费精神。幸无爆竹惊寒梦，休羡椒花颂好春。今岁明年才隔夕，人情物态顿趋新。遥怜儿女团栾处，政欠屠酥第十人。","dynasty":"宋代","title":"除夜宿石塔寺"}
{"author":"杨万里","content":"白莲半菡未开时，看作红莲更不疑。到得欲开浑别了，玉肤洗退淡臙脂。","dynasty":"宋代","title":"瓶中红白二莲五首"}
{"author":"杨万里","content":"盘蔬盂饭趁朝饥，争指枯肠作地基。不觉南山新笋蕨，搀先占却未多时。","dynasty":"宋代","title":"明发西馆晨炊蔼冈四首"}
{"author":"杨万里","content":"长乐宫前望翠华，玉皇来贺太皇家。青天白日仍飞雪，错认东风转柳花。","dynasty":"宋代","title":"德寿宫庆寿口号十篇"}
{"author":"杨万里","content":"雨打蛛丝不打蛛，雨来蛛入画檐隅。网罗满腹输渠巧，也只蝇蚊命属渠。","dynasty":"宋代","title":"宿孔镇观雨中蛛丝五首"}
{"author":"杨万里","content":"青山业主是玄晖，太白无钱典得伊。总是诗仙休更讼，两蓑分钓一鱼矶。","dynasty":"宋代","title":"宿青山市四首"}
{"author":"杨万里","content":"高台喜登眺，登眺触老情。入夏又涉三，余春安得停。雨栏漂耄丹，风架舞壮青。秧生麦将熟，桑尽茧已成。盛衰亦其常，无悴岂有荣。古今非千载，一瞬即古今。慨然顾八荒，此理谁与评。我友谅无益，有益或麴生。生虽不能言，其言如震霆。但令我怀遣，未问醉与醒。","dynasty":"宋代","title":"四月三日登度雪台感兴"}
{"author":"杨万里","content":"新蝉声涩亦无多，强与娇莺和好歌。尽日舞风浑不倦，无人柰得柳条何。","dynasty":"宋代","title":"六月六日小集二首"}
{"author":"杨万里","content":"荷叶迎风听，荷花过雨看。移床桥上坐，堕我镜中寒。","dynasty":"宋代","title":"七月十四日雨後，毗陵郡圃荷桥上纳凉"}
{"author":"杨万里","content":"旋作东陂已水声，才经急雨恰新晴。提壶醒眼看人醉，布谷催农不自耕。一似老夫堪笑死，万方口业拙谋生。嘲红侮绿成何事，自古诗人没十成。","dynasty":"宋代","title":"初夏即事"}
{"author":"杨万里","content":"一别高人又十年，霜筋雪骨健依然。席门未害车多辙，斗酒尚能诗百篇。苍狗白衣俱昨梦，长庚孤月自青天。故山松菊平安在，何日归欤解钓船？","dynasty":"宋代","title":"送乡人余文明劝之以归"}
{"author":"杨万里","content":"子美百花潭北庄，君今召作咏归堂。山分剑阁云根瘦，江送逢婆雪汁香。漱石枕流红锦浪，浮家泛宅白鸥行。何人夜诵相如赋，给札兰台看堵墙。","dynasty":"宋代","title":"寄题王棶德修知县成都新居"}
{"author":"杨万里","content":"金刹深藏翠巘间，锺声吹下白云端。谁知东淛能诗客，也到南溪祝圣山。重碧清池染衣湿，软红香雾袭人寒。祝君来岁千秋节，著脚含元鵷鹭班。","dynasty":"宋代","title":"瑞庆节日同王式之诣云际寺满散"}
{"author":"杨万里","content":"乾鹊平生浪苦辛，一年卜筑一番新。如何月下空三匝，宅子还将住别人。","dynasty":"宋代","title":"鹊菅巢既成为鸠所据"}
{"author":"杨万里","content":"蒙松睡起揽诗编，信手翻来诵数篇。忽有篙声仍绝叫，隔篷知是上滩船。","dynasty":"宋代","title":"舟过城门村，清晓雨止日出五首"}
{"author":"杨万里","content":"红红白白定谁先，嫋嫋娉娉各自妍。最是倚栏娇分外，却缘经雨意醒然。晚春早夏浑无伴，暖艳暗香政可怜。好为花王作花相，不应只遣侍甘泉。","dynasty":"宋代","title":"多稼亭前两槛芍药，红白对开二百朵"}
{"author":"杨万里","content":"两岸山林总解行，一层送了一层迎。天公收却春风面，拈出酸寒水墨屏。","dynasty":"宋代","title":"过望亭六首"}
{"author":"杨万里","content":"两脚那解上金銮，两手只合把钓竿。比身管乐儿时态，已翻九河洗我肝。范生来自浣花里，眼中之人定谁贵。百炼未必贤绕指，贵人正要老於事。斜风细雨又春休，落花啼鸟总春愁。试问谈间立封侯，何如百钱拄杖头。","dynasty":"宋代","title":"赠蜀中相士范思齐往全州见万先之教授"}
{"author":"杨万里","content":"山断情相接，江同派暂分。无风犹细浪，有日却轻云。生熟衣中半，阴晴气两熏。还家浑欲早，徐棹也堪欣。","dynasty":"宋代","title":"发杨港渡入交石夹四首其三"}
{"author":"杨万里","content":"开了元无鴈，看来不是花。若为黄更紫，乃借叶为葩。藜苋真何择，鸡冠却较差。未鴈犀菊辈，赤脚也容他。","dynasty":"宋代","title":"鴈来红"}
{"author":"杨万里","content":"偏得春怜是柳条，腰支别作一般娇。微风不动渠犹舞，刚道东风转舞腰。","dynasty":"宋代","title":"清晓出郭迓客七里庄二首"}
{"author":"杨万里","content":"漫浪真堪老，丁宁勿语人。屐痕浑似齿，巾角小於纶。从事固不恶，贤人也似醇。空瓶未应卧，只恐恼比邻。","dynasty":"宋代","title":"和罗巨济山居十咏"}
{"author":"杨万里","content":"玉酒醺人底昜醒，月底梅影恰三更。只嫌老眼清无睡，不道松声听到明。","dynasty":"宋代","title":"醉眠夜闻霜风甚紧，起坐达旦二首"}
{"author":"杨万里","content":"红蓝细细糁晴包，紫玉森森走腻条。枯梗折教无一寸，并驱春力奔花梢。","dynasty":"宋代","title":"探杏二首"}
{"author":"杨万里","content":"水夹横堤柳万株，雨余新沐更新梳。柔条如线长而细，不贯双鱼只贯珠。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"高下田畴水斗鸣，泥深路滑不堪行。请君听取行人语，只个愁声是喜声。去年今日政迎神，祷雨朝朝祷得晴。今岁神祠免煎炒，更饶箫鼓赛秋成。","dynasty":"宋代","title":"六月初四日往云际院，田间雨足，喜而赋之"}
{"author":"杨万里","content":"小郎滩下大郎滩，伯仲分司水府关。谁为行媒教作赘，大姑山与小姑山。","dynasty":"宋代","title":"过乌石大小二浪滩，俗呼浪为郎，因戏作竹枝"}
{"author":"杨万里","content":"雨丝拂水不曾沉，一一如珠一一明。乱走不停跳不住，忽然跳入水精瓶。","dynasty":"宋代","title":"过宝应县新开湖十首其三"}
{"author":"杨万里","content":"锦障豪举笑騃童，松图冷淡恼山翁。玉山颓处谁扶著，花作屏风倚暖红。","dynasty":"宋代","title":"寄题喻叔奇国傅郎中园亭二十六咏花屏"}
{"author":"杨万里","content":"此事元无浅与深，著衣吃饭送光阴。却绿说似痴人梦，便向汪家图里寻。","dynasty":"宋代","title":"跋淳溪汪立义大学致知图二首"}
{"author":"杨万里","content":"典学光阴璧不如，简编灯火卷还舒。极知储后勤稽古，却是儒生嬾读书。心到帝王图籍外，手追雅颂国风初。人间未见瑶山集，十倍曹丕尚有余。","dynasty":"宋代","title":"贺皇太子九月四日生辰二首"}
{"author":"杨万里","content":"行尽空房忽尽栏，竹光和月入亭寒。壁间题字知谁句，醉把残灯子细看。","dynasty":"宋代","title":"又题寺後竹亭"}
{"author":"杨万里","content":"四月以後五月前，麦风槐雨黄梅天。君王若道嫌五月，六月炎蒸又何说。水精宫殿冰雪山，芙蕖衣裳菱芡盘。老农背脊晒欲裂，君王犹道深宫热。","dynasty":"宋代","title":"白紵歌舞四时词夏"}
{"author":"杨万里","content":"初病杨花犹乱飞，即今梅子已黄稀。卧惊节物遽如许，起得沉绵更解肥。云寺耶溪招布袜，斜风细雨欠蓑衣。半生不结修门梦，只梦家山唤早归。","dynasty":"宋代","title":"又和见喜病间"}
{"author":"杨万里","content":"捧檄亲庭归帽斜，肯临破屋玉川家。小留诗客三杯酒，试看山园几处花。君到东湖与南浦，时当芍药替金沙。却来书满参卿考，径泛银河往斗槎。","dynasty":"宋代","title":"走笔送赵正则司户来访皈觐亲庭"}
{"author":"杨万里","content":"一春长是怨春迟，过却春光摠不知。已负海棠桃李了，再三莫更负酴醾。","dynasty":"宋代","title":"酴醾初发"}
{"author":"杨万里","content":"三径初开自蒋卿，再开三径是渊明。诚斋奄有三三径，一径花开一径行。","dynasty":"宋代","title":"三三径"}
{"author":"杨万里","content":"晚暑无凉可得寻，小风一点尉人心。斜阳碎入高榕叶，翻作青瑶覆作金。","dynasty":"宋代","title":"晚步"}
{"author":"杨万里","content":"极目斜阳树，乘风落月梁。更和山与水，并作一秋光。","dynasty":"宋代","title":"芗林五十咏·连辉观"}
{"author":"杨万里","content":"峡中出了又逢滩，破浪牵船分外难。只是峡山临欲别，此滩留我再看山。","dynasty":"宋代","title":"出真阳峡十首"}
{"author":"杨万里","content":"东斋归自浣花里，访我弄泉惠山趾。随身万里只孤舟，一簪不曾著行李。忽拈远物出袖中，乃是孔明庙前古柏阆州松。径从平地便起立，上穿屋瓦到青穹。老蛟脱鳞乾见骨，厥孙碧丝作须发。石间霜皮二千尺，石似孤根根似石。硬根瘦干未要论，叶间犹带汉唐春。岁久亦无苔藓痕，只有雪山之雪玉垒云。却收松柏半天里，几上捲来一张纸。","dynasty":"宋代","title":"胡达孝水墨妙绝一世为余作枯松孙枝石间老柏谢以长句"}
{"author":"杨万里","content":"我从灵洲来，惟见芳草渡。兼葭随水远，旷野无立树。挂席上真阳，好山忽无数。好山如隐士，避世不自露。不应官道傍，乃有见山处。借识卫叔玠，未睹乐彦辅。石峰难再得，舟过更回顾。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"睡思初酣过午强，起来四顾已斜阳。添糊窗隔无风气，旋晒衣裘有日香。旧雨不来从草绿，新丰独酌又花黄。去年重九穷忙过，可遣今年更作忙。","dynasty":"宋代","title":"重九前四日昼睡独觉"}
{"author":"杨万里","content":"雨露低苹沼，芝兰上桂林。鱼轩帘蹙绣，鸾纸诰涂金。死者夫何恨，归欤乃宿心。不偕君子老，愁绝白头吟。","dynasty":"宋代","title":"故恭人刘氏挽词"}
{"author":"杨万里","content":"忆昔相从夜诵时，子垂两髧我初髭。梧桐叶落犹无睡，桃李春归总不知。我已悬车老岩岳，子方敛板走阶墀。莫嫌衰病人皆弃，桂岭梅花寄一枝。","dynasty":"宋代","title":"送罗季周主簿之官八桂"}
{"author":"杨万里","content":"只知逐胜忽忘寒，小立春风夕照间。最爱东山晴後雪，软红光里涌银山。","dynasty":"宋代","title":"雪後晚晴，四山皆青，惟东山全白。赋最爱东"}
{"author":"杨万里","content":"此生万事有期程，多取抛饶竟不曾。谁遣夜来南馆里，千花预借上元灯。","dynasty":"宋代","title":"舟中元夕雨作三首"}
{"author":"杨万里","content":"开尽梅花半欲残，两株晴雪作双寒。团栾遶树元无见，只合池亭隔水看。","dynasty":"宋代","title":"池亭双树梅花"}
{"author":"杨万里","content":"太史留题快阁诗，旧碑未必是真题。六丁搜出严家墨，白日青天横紫蜺。","dynasty":"宋代","title":"题太和宰卓士直寄新刻山谷快阁诗真迹二首"}
{"author":"杨万里","content":"安乐窝中书一编，君从何许得真传？我无杜曲业麻在，也道此生休问天。","dynasty":"宋代","title":"送王无咎善邵康节皇极数二首"}
{"author":"杨万里","content":"秋蝇知我政哦诗，得得缘眉复入髭。欲打群飞还歇去，风光乞与几多时。","dynasty":"宋代","title":"秋蝇"}
{"author":"杨万里","content":"初约山寺游，端为怪奇石。那知云水乡，化作锦绣国。入门迳深深，过眼秋寂寂。隔竹小亭明，禂红漏疏碧。山僧引幽践，绝巘恣佳陟。三步绮为障，十步霞作壁。烂如屏四围，搭以帔五色。满山尽芙蓉，山僧所手植。秋英例臞淡，此花独腴泽。却忆补外时，朝士作祖席。是间万株梅，冷射千崖白。旧游不可寻，雪枝半榛棘。","dynasty":"宋代","title":"看刘寺芙蓉"}
{"author":"杨万里","content":"也知月姊是天妹，天上人间绝世无。雾刷云撩何不可，却须插一水精梳。","dynasty":"宋代","title":"初九夜月二首"}
{"author":"杨万里","content":"俗子令眼白，瑞峰令眼青。白移听两榻，且上倚云亭。","dynasty":"宋代","title":"题赵昌父山居八咏·倚云亭"}
{"author":"杨万里","content":"老稚都眠我独醒，寒灯半点伴三更。双花忽作蜻蜓眼，孤焰仍悬玉胆瓶。","dynasty":"宋代","title":"寒灯"}
{"author":"杨万里","content":"踏月何销秉炬行，也防月落未天明。果然留下长庚去，更赚行人作晓星。","dynasty":"宋代","title":"月中炬火发仙山驿小睡射亭五首其二"}
{"author":"杨万里","content":"湖上诸峰紫翠间，三年欲到几曾闲。侬今去处渠知麽，不是南山即北山。","dynasty":"宋代","title":"送乡僧德璘二首"}
{"author":"杨万里","content":"宣城讯后忽年馀，闽水风来又岁除。人品只今推正始，诗声何止过黄初。岂无天上同朝友，不寄山中半纸书。珍重故人多问我，鬓毛半脱齿全疏。","dynasty":"宋代","title":"和闽漕傅安道郎中送毛平仲诗韵寄谢惠书及诗"}
{"author":"杨万里","content":"池面炎风起，烟痕一拂微。无形还有影，掠水去如飞。","dynasty":"宋代","title":"水纹二首"}
{"author":"杨万里","content":"昨夜愁勤雨，今朝喜懒风。金台斜岸北，玉塔正船东。滩改呈新碛，山回隐暗峰。兰溪水亭子，作意定留侬。","dynasty":"宋代","title":"过金台望横山塔"}
{"author":"杨万里","content":"赣石三百里，春流十八滩。路从青壁绝，船到半江寒。不是春光好，谁供客子看？犹须一尊渌，并遣百忧宽。","dynasty":"宋代","title":"过皂口"}
{"author":"杨万里","content":"炎晖十叶生太皇，即宋光武赵少康。皇穹柱折地无轴，再辟三极纪八荒。与天同仁自同寿，八十万岁登九九。淳熙天子驾苍龙，春王三朝领群后。是时雪花晓尚飘，日华飞来雪即销。玉卮滟海泛椒柏，宝册错锦凋琼瑶。虞典汉仪照亿世，可无鸿笔描天地。下帷窥园几代孙，浓墨大书三万字。点窜封禅典引辞，涂改皇武贞符诗。珠玑金玉槌作屑，铸出夏鼎仍商彝。歧阳石鼓鱼贯柳，浯溪石崖非好手。谁将臣陾中兴庆寿篇，刻之玉版藏名山，何千万年千万年。","dynasty":"宋代","title":"题薰陾中兴庆寿颂"}
{"author":"杨万里","content":"征涂半月客尘黄，今夕初逢一雨凉。冷笑菊花堪计会，为君八月作重阳。","dynasty":"宋代","title":"过三衢，徐载叔采菊载酒，夜酌走笔二首"}
{"author":"杨万里","content":"篱落疏疏一径深，树头花落未成阴。儿童急走追黄蝶，飞入菜花无处寻。","dynasty":"宋代","tags":"古诗三百首，小学古诗，农村，写景，写花，儿童","title":"宿新市徐公店"}
{"author":"杨万里","content":"下竺泉从上竺来，前波后浪紧相催。泉声似说西湖好，流到西湖不要回。","dynasty":"宋代","title":"庚戌正月三日约同舍游西湖十首其五"}
{"author":"杨万里","content":"甲戌花时策集英，相看须鬓各青青。曲江初别春三月，北阙重来再一星。百石去官君似邴，千年归鹤我输丁。因书若寄杨员外，莫道山寒少茯苓。","dynasty":"宋代","title":"送朱师古龙图少卿帅潼川二首其二"}
{"author":"杨万里","content":"客至从嗔不著冠，起来信手揽书看。小蜂得计欺侬睡，偷饮晴窗砚滴乾。","dynasty":"宋代","title":"南溪山居秋日睡起"}
{"author":"杨万里","content":"草有清无俗，田生不用耘。菰花琱品字，荇叶缺钱文。出水浮难没，摇风净更芬。物情岂难状，作麽未前闻。","dynasty":"宋代","title":"宿鸡林坊"}
{"author":"杨万里","content":"夹水芙容密密栽，缘溪斜立照溪开。放教十里红将去，不尽溪流不要回。","dynasty":"宋代","title":"南溪上种芙蓉"}
{"author":"杨万里","content":"妫水祀百世，莆田生此公。贤如太丘长，忠似了齐翁。玉色犹山立，皇居折栋隆。孝宗最知巳，交臂火城红。","dynasty":"宋代","title":"陈安行舍人阁学挽词三首"}
{"author":"杨万里","content":"味苦谁能爱，香寒只自珍。长将潭底水，普供世间人。","dynasty":"宋代","title":"戏咏陈氏女剪綵花二绝句其二菊"}
{"author":"杨万里","content":"两岸千千万万峰，看来冷白复寒红。人言雪岭非银岭，三日晴光晒不融。","dynasty":"宋代","title":"兰溪解舟四首"}
{"author":"杨万里","content":"汉庭近日少宗盟，博选宗英副匠卿。高帝子孙谁宿德，翰林风月得先生。又持一节湖南去，政是三湘雁北征。但使远民蒙福了，早归词禁赋新莺。","dynasty":"宋代","title":"送赵民则少监提举二首其一"}
{"author":"杨万里","content":"阿婆辛苦住西邻，岂爱无家更愿贫。秋月春风担阁了，白头始嫁不羞人。","dynasty":"宋代","title":"和王道父山歌二首其二"}
{"author":"杨万里","content":"未惜诗脾苦，端令鬼胆寒。吾才三鼓竭，君思九江宽。作者今犹古，灯前捲又看。不辞须撚断，只苦句难安。","dynasty":"宋代","title":"仲良见和再和谢焉四首其一"}
{"author":"杨万里","content":"江枫新染绿衣衫，知费春风几杷蓝。道是春光在桃李，试除桃李尽教参。","dynasty":"宋代","title":"出真阳峡十首"}
{"author":"杨万里","content":"雪政飞时梅政开，倩人和雪折庭梅。莫教颤脱梢头雪，千万轻轻折取来。","dynasty":"宋代","title":"庆长叔招饮一桮，未釂，雪声璀然。即席走笔"}
{"author":"杨万里","content":"漂县初栖凤，金陵复木牛。重来喜城郭，一夕閟山丘。终始非无数，东西岂自由。铭旌二千里，处处哭归舟。","dynasty":"宋代","title":"故太恭人董氏挽词五首"}
{"author":"杨万里","content":"黑甜偏至五更浓，强起侵星敢小慵。输与山云能样嬾，日高犹宿夜来峰。","dynasty":"宋代","title":"明发泷头"}
{"author":"杨万里","content":"御柳梢头晚不风，官梅面上雪都融。如何阊阖新春夜，顿有芙蕖满眼红。十里沙河人最闹，三千世界月方中。买灯莫费东坡纸，今岁鳌山不入宫。","dynasty":"宋代","title":"和陈蹇叔郎中乙已上元晴和"}
{"author":"杨万里","content":"荻岸何时了，松舟几日停。波来全蜀白，树去两淮青。柔橹殊清响，征人自厌听。不知谁子醉，垂手瞰江亭。","dynasty":"宋代","title":"发杨港渡入交石夹四首"}
{"author":"杨万里","content":"略略烟痕草许低，初初雨影伞先知。溪回谷转愁无路，忽有梅花一两枝。","dynasty":"宋代","title":"脕归遇雨"}
{"author":"杨万里","content":"老凤苍然姿，雏凤锵然鸣。一见渠父子，令人英气生。大尚傲一世，不肯揖公卿。小尚刷羽毛，势欲追风鹏。吾州八千士，下笔电雹声。小尚洒墨汁，一笑万人惊。姓名登天府，纸价高帝城。勖哉更摩厉，制胜在此行。相遭又相别，勿作儿女情。舟行得秀句，寄我增双明。","dynasty":"宋代","title":"赠尚献之"}
{"author":"杨万里","content":"船篷深闭膝难安，四面千峰不得看。莫厌霏微闷人雨，插秧怕热爱轻寒。","dynasty":"宋代","title":"雨中遣闷"}
{"author":"杨万里","content":"木犀煮泉漱寒齿，残滴更将添砚水。子规乡里桐花烟，浣花溪头琼叶纸。先生老去怯苦吟，琢无肝肺呕无心。芙蓉在左木犀右，漫与七言真藉手。秋光一点入骨清，有笔如椽描不就，先生不瘦教难瘦。","dynasty":"宋代","title":"试蜀中梁杲桐烟墨书玉板纸"}
{"author":"杨万里","content":"未须急访社中狂，且到西园探海棠。今岁行春虽较晚，也胜雨里度春光。","dynasty":"宋代","title":"休日晚步二绝句"}
{"author":"杨万里","content":"月岩含章兮，噫。熟贳之璜兮，噫。逋不其偿兮，噫。眉山之下兮，噫。既亿其价兮，噫。胡漏于罅兮，噫。吁于眉山兮，噫。山吁于天兮，噫。天蹙其颜兮，噫。有斐孙子兮，噫。花披秀启兮，噫。烈祖是似兮，噫。笔似其锋兮，噫。骨似其穷兮，噫。栖栖其逢兮，噫。尔词则古兮，噫。尔骚则楚兮，噫。尔璞孰估兮，噫。招招巫咸兮，噫。有篿尔占兮，噫。曷焯尔潜兮，噫。曷窞不济兮，噫。曷蔀不贲兮，噫。咷初笑既兮，噫。","dynasty":"宋代","title":"跋李允蹈思故山赋辞"}
{"author":"杨万里","content":"峡山未到日日愁，峡山已到愁却休。不是朝来愁便散，愁杀人来山不管。昨宵远望最高尖，今朝近看云隔帘。楼船冲雨过山下，两扇屏风生色画。江神不遣客心惊，云去云来遮岩扃。忽然褰云露山脚，仰见千丈翠玉削。篙师相贺涨痕落，今夕可到鸦矶泊。","dynasty":"宋代","title":"入峡歌"}
{"author":"杨万里","content":"万方英杰集桥门，作麽吾州不数人。之子独携一方策，短檠以外四无邻。岁云暮矣犹为客，皈去来兮未立身。待上六鳌头上立，还家藉手拜双亲。","dynasty":"宋代","title":"赠周敬伯"}
{"author":"杨万里","content":"大江日东流，我坐自向西。亦复拜新月，不为学蛾眉。恭惟月生处，下临故园池。青松一万株，牡丹三千枝。床下枕北山，檐前漱南溪。岁岁身不到，夜夜鬼必归。鬼归谅何益，梦觉心自怡。鬼梦尚如许，而况真归兮。前日至邬子，西山出湖湄。如见乡人面，一笑相娱嬉。旅情得暂欣，乡愁动长思。今朝发康郎，一路能相随。我船趋都昌，回首尚见之。偶尔转港汉，极目烟水迷。不得一揖别，悔懊庸可追。","dynasty":"宋代","title":"明发康郎山下，亭午过湖入港，小泊棠阴砦。"}
{"author":"杨万里","content":"湖上轩窗岸岸开，谁家不傍读书台。新亭自有人知处，只拣风烟好处来。","dynasty":"宋代","title":"题刘德夫真意亭二首其一"}
{"author":"杨万里","content":"大隐隐于酒，小隐隐于竹。何不呼曲生，来同此君宿。","dynasty":"宋代","title":"题赵昌父山居八咏其一竹隐"}
{"author":"杨万里","content":"不夜非关月，无风也自香。着花能许细，落子不多长。玊糁开犹半，金须捻更强。得秋何恨脕，胦暑却生凉。","dynasty":"宋代","title":"秋日见橘花二首"}
{"author":"杨万里","content":"昨宵听尽掉讴声，愁里无眠达五更。今夕雨寒泥又滑，作何计会速天明。","dynasty":"宋代","title":"过吕城闸六首"}
{"author":"杨万里","content":"妇节今安仰，斯人古有光。鸡鸣不知雨，荠茂独凌霜。未拜金花诰，空悲玉树郎。藤舆帘蹙绣，无复出萱堂。","dynasty":"宋代","title":"郭汉卿母挽诗"}
{"author":"杨万里","content":"小池岁晚石泉寒，荷叶低垂绿柄乾。一似渔人暮归後，败蘘破笠挂鱼竿。","dynasty":"宋代","title":"荷池"}
{"author":"杨万里","content":"下笁泉从上笁来，前波後浪紧相催。泉声似说西湖好，流到西湖不要回。","dynasty":"宋代","title":"庚戍正月三，约同舍游西湖十首"}
{"author":"杨万里","content":"辛自同裘好，谁令异巷居。恭承五个字，不但百车渠。句法端何样？先生肯乞余。只容弹剑铁，敢道出无车。","dynasty":"宋代","title":"和韩子云惠诗"}
{"author":"杨万里","content":"洒竹穿梅湖更山，客间得此未嫌寒。髯疏也被轻轻点，齿冷犹禁细细餐。晴了还成三日冻，销馀留得半庭看。凭谁说似王郎妇，盐絮吟来总未安。","dynasty":"宋代","title":"和马公弼雪"}
{"author":"杨万里","content":"初日光殊薄，晴梢露正浓。真珠妆未稳，更著柳边风。","dynasty":"宋代","title":"二月十四日晓起看海棠八首"}
{"author":"杨万里","content":"老里心情客里怀，逢花不饮若为开。虚名身後真何用？更判生前酒一杯。","dynasty":"宋代","title":"和彭仲庄对牡丹止酒哦二首"}
{"author":"杨万里","content":"近岫遥峰翠作围，平田小港碧行迟。垂杨一径深深去，阿那人家住得奇。","dynasty":"宋代","title":"过南荡三首"}
{"author":"杨万里","content":"桂树何曾不长枝，月轮却有不圆时。若教桂树只管长，拶拆月轮谁补伊。","dynasty":"宋代","title":"诚斋步月二首"}
{"author":"杨万里","content":"四明狂客一茅屋，敕赐剡川才一曲。安福诗人李与贤，大书似剡山扉前。我曾著脚勾践国，奉诏昭陵省松柏。是时八月欲半头，镜湖不足人间秋。稽山影落水精阙，荷花露滴波中月。季真茅屋荒苍苔，古木哀猿啼禹冗。今君结屋河那边，疋似剡川若个言。我到剡川君未到，似和不似然不然。君不见，兴公旧草天台赋，元不曾识天台路。一俛仰间已再升，何月瘦藤与芒屦？","dynasty":"宋代","title":"寄题李与贤似剡庵"}
{"author":"杨万里","content":"江行图上指君山，寄语烟波不用看。烝水买船归霅水，全家般入画图间。","dynasty":"宋代","title":"跋葛子固题苏道士江行图"}
{"author":"杨万里","content":"味苦谁能爱，香寒只自珍。长将潭底水，普供世间人。","dynasty":"宋代","title":"戏咏陈氏女剪綵花二绝句其二菊"}
{"author":"杨万里","content":"元霄风物又阑残，闭阁何曾出一看。尚觉烛光欺病眼，旋添衣著试春寒。中都尺雪逾旬许，此地飞花逐片乾。不待珠宫香火了，海风吹上紫金盘。","dynasty":"宋代","title":"正月十九日五更，诣天庆观谢雪。闻都下尺雪"}
{"author":"杨万里","content":"圣主勤民岁自丰，德威怀远塞尘空。郁金祼鬯周茅屋，瑄玉亲郊汉竹宫。已剌六经新作制，却追三代与同风。鸡竿更霈如天泽，殿柳宸梅雪正融。天为君王幸泰禋，飞雵疏雨净香尘。金波玉李浮苍璧，风马云车降紫旻。万宝丰年真上瑞，八方和气蔼成春。受厘未肯专宣室，鸿号还将寿两亲。","dynasty":"宋代","title":"代贺郊祀庆成二首"}
{"author":"杨万里","content":"远绪传妫水，高风似太丘。萱堂鱼跃雪，兰砌鹗横秋。杖屦疏金谷，莺花冷玉舟。行看紫鸾纸，告第贲松楸。","dynasty":"宋代","title":"陈商卿挽辞"}
{"author":"杨万里","content":"新晴户户有欢颜，晒茧摊丝立地乾。却遣缲车声独怨，今年不及去年闲。","dynasty":"宋代","title":"江山道中蚕麦大熟三首"}
{"author":"杨万里","content":"瑞香端合谱离骚，有子傅芳韵亦高。失却薰笼红锦被，化为矮树紫樱桃。","dynasty":"宋代","title":"初夏即事十二解"}
{"author":"杨万里","content":"何许飞来双白鸥，碧山贴出雪花浮。倚栏只管移床立，看到双鸥没处休。","dynasty":"宋代","title":"登奉圣寺千佛阁四首"}
{"author":"杨万里","content":"雪留远岭半尖白，云漏斜阳一线黄。天肯放晴差昜耳，殷懃剩觅几朝霜。","dynasty":"宋代","title":"除夕前一日绝"}
{"author":"杨万里","content":"扁舟斜缆白沙虚，欲行未发小踟蹰。吾家子云来得得，为携碧酒买白鱼。谊风多年冷似铁，非公其谁主风月。尊前醉倒定不嗔，同来多半个中人。","dynasty":"宋代","title":"赴调宿白沙渡族叔文远携酒追送走笔取别"}
{"author":"杨万里","content":"侬爱山行君水游，尊前风味独宜秋。文戈却日玉无价，器宝罗胸金欲流。欬唾清圆谈者诎，诗章精悍古人羞。子房莫笑身三尺，会看功成自择留。","dynasty":"宋代","title":"和尤延之见戏触藩之韵以寄之"}
{"author":"杨万里","content":"贪看波日弄船窗，奇观人间不作双。忽被竹阴偷卷去，只余一面拨醅釭。","dynasty":"宋代","title":"晚日二首"}
{"author":"杨万里","content":"盖世金瓯谱，传家象笏囊。藁砧八叶相，桂子一枝香。葱岭参西学，兰陔掩北堂。能诗饱经史，个是女班扬。","dynasty":"宋代","title":"太宁郡夫人张氏挽词二首其一"}
{"author":"杨万里","content":"仰听金衣语，偶窥莺妇巢。深穿乔木里，危挂弱枝稍。啄菢双双子，经营寸寸茅。何时雏脱壳，新哢响交交。","dynasty":"宋代","title":"翠樾亭前莺巢"}
{"author":"杨万里","content":"嘉林市中尘一丈，嘉林寺後竹千竿。先君授徒竹窗底，我初识君俱少年。同师同舍同笔砚，火冷灯青飞雪片。春风一夜吹林花，南北飘零各星散。我今头白苦思归，羡君山园芋栗肥。为君题作小锦里，君应一笑巾堕儿。","dynasty":"宋代","title":"寄题刘成功锦里"}
{"author":"杨万里","content":"窦宪一举空朔野，曹霸一笔空凡马。吾乡药者有陈生，一丸洗空万药者。庸医皆笑道旁莎，陈生拈出便是玉山禾。庸医皆笑涧下水，陈生酌来便是上池底。也只不离神农书，书外别得一亡珠。也只不出歧伯论，论外别得舌一寸。旧遭痔疾恼杀侬，新遭淋疾与合纵。恰如住在圃田国，晋楚腹背来夹攻。陈生赠我玉菌子，乃是华阳洞中乖龙耳。陈生赠我绀叶纱，乃是金鸦脚底扶桑花。汲泉亲手煮蟹眼，一浣枯肠如浣沙。平生旧疾蝉壳退，秋风吹落青天外。更传枕中鸿宝方，戒勿浪传泄天藏。君不见回岩仙客逢贫子，指石成金吾济尔。贫子再拜不要金，秪觅指头吾自指。","dynasty":"宋代","title":"送药者陈国器"}
{"author":"杨万里","content":"石门欲到更无疑，隔海风涛未可期。到得石门非不好，只愁未到石门时。","dynasty":"宋代","title":"清明日欲宿石门，未到而风雨大作，泊灵星小"}
{"author":"杨万里","content":"木蕖何似水芙蕖？同个声名各自都。风露商量借膏沐，燕脂深浅入肌肤。唤回春色秋光里，饶得红妆翠盖无。字曰拒霜浑不恶，却愁霜重要人扶。","dynasty":"宋代","title":"拒霜花"}
{"author":"杨万里","content":"大风吹起翠瑶山，近岸还成白雪团。一浪挽先千浪怒，打崖裂石与君看。","dynasty":"宋代","title":"海岸七里沙二首"}
{"author":"杨万里","content":"华亭沈虞卿，惠山尤延之。每见无杂语，只说林景思。试问景思有何好，佳句惊人人绝倒。句句飞从月外来，可羞王公荐穹昊。若人乘云驾天风，秋衣剪菊裁芙蓉。暮宿银汉朝蓬宫，我欲从之东海东。西湖柳色二三月，相逢一笑冠缨绝。醉招和靖叫东坡，一吸西湖湖欲竭。我醉自眠君自颠，路人往往指作仙。此辈何曾识此乐，识与不识俱可怜。别时花开今已落，思君令人瘦如鹤。梦里随君携酒瓢，同登天台度石桥。瀑泉界天泻云窟，长松拔地搀烟霄。与君联句章未了，帝城钟动西峰晓。海风吹堕珊瑚枝，乃是先生寄我诗。火云烧江江水沸，君诗清凉过于水。定知来自雪巢底，恍然坐我天台寺。","dynasty":"宋代","title":"林景思寄赠五言以长句谢之"}
{"author":"杨万里","content":"奔走人都倦，檐檠酒未来。那能待竹叶，随喜唤茅柴。芦菔仍多煮，庵摩带浅煨。深村市无囱，草草两三杯。","dynasty":"宋代","title":"待家酿未至，且买姜店村酒"}
{"author":"杨万里","content":"居士欹黄帽，曾来照晚晴。至今流虢虢，犹学咏诗声。","dynasty":"宋代","title":"虎川"}
{"author":"杨万里","content":"岸头树子直如筠，谁遣相招住水滨。不合镜中贪照影，照来照去总斜身。","dynasty":"宋代","title":"岸树二首"}
{"author":"杨万里","content":"老凤苍然姿，雏凤锵然鸣。一见渠父子，令人英气生。大尚傲一世，不肯揖公卿。小尚刷羽毛，势欲追风鹏。吾州八千士，下笔电雹声。小尚洒墨汁，一笑万人惊。姓名登天府，纸价高帝城。勖哉更摩厉，制胜在此行。相遭又相别，勿作儿女情。舟行得秀句，寄我增双明。","dynasty":"宋代","title":"赠尚献之"}
{"author":"杨万里","content":"夜雨无端忽晓晴，南溪便长半篙清。斜冲乱石雪霜碎，快泻深陂金玉声。慢处回头萦作漩，急边眨眼不留行。李成觑著如何画，却是诗中画得成。","dynasty":"宋代","title":"雨後至溪上"}
{"author":"杨万里","content":"双树有古色，一几非今样。秪言此老亡，月夜闻屐响。","dynasty":"宋代","title":"芗林五十咏·三老亭"}
{"author":"杨万里","content":"夕照落帆乌石滩，朝来解缆窄溪边。篙师好语君知否，一日风行两日船。","dynasty":"宋代","title":"明发窄溪晚次严州"}
{"author":"杨万里","content":"渭川千顷在诗胸，不管屠羊肆里空。蹈破菜园妨底事，莫教蹈到竹园中。","dynasty":"宋代","title":"舟过安仁五首"}
{"author":"杨万里","content":"渔家可是厌尘嚣，结屋圆沙最尽梢。外面更栽杨柳树，上头无数鹭鸶巢。","dynasty":"宋代","title":"过宝应县新开湖十首其四"}
{"author":"杨万里","content":"乌府何缘著佞臣，紫皇亲擢得斯人。金册半粒回元气，玉宇祟朝作好春。不惜孤身轻一叶，坐令九鼎重千钧。万生回首求梁栋，未要沱江理钓缗。","dynasty":"宋代","title":"送刘德修殿院直阁将漕潼川二首"}
{"author":"杨万里","content":"金陵城中无纤鳞，一鱼往往重六钧。脊梁尃车尾梢云，囱如大武千秋箸。小港阻风泊乌舫，舫前渔艇晨收网。一双白锦跳银刀，玉质黑章大如掌。洞庭枨子青欲黄，香肤作线醯作浆。供侬朝吃复晚吃，秃尾槎头俱避席。可怜秋浦好秋山，侬眼未饱即北还。江神挈月作团扇，一夜挥风卷波面。留侬看山仍看江，更荐鲜鱼庖玉霜。江神好意那可忘，江神恶剧那可当。","dynasty":"宋代","title":"舟中买双鳜鱼"}
{"author":"杨万里","content":"润州太守去明州，谁寄长江万里流。鸡省却烦三语椽，龙章卧护两淮秋。古来北府多名酒，今复南徐说胜游。聊奉双亲小行乐，即持荷橐侍宸旒。","dynasty":"宋代","title":"送孙捡正德操龙图出知镇江二首"}
{"author":"杨万里","content":"燕外将心远，莺边与耳谋。如何再卧病，对此两添愁。赤壁还坡老，黄楼只子由。二苏三赋在，一览病应休。","dynasty":"宋代","title":"和王才臣再病二首"}
{"author":"杨万里","content":"两脚那解上金銮，两手只合把钓竿。比身管乐儿时态，已翻九河洗我肝。范生来自浣花里，眼中之人定谁贵。百炼未必贤绕指，贵人正要老於事。斜风细雨又春休，落花啼鸟总春愁。试问谈间立封侯，何如百钱拄杖头。","dynasty":"宋代","title":"赠蜀中相士范思齐往全州见万先之教授"}
{"author":"杨万里","content":"莫过溪桥银树林，溪深未抵路泥深。清风一阵掠人面，晴色半开关客心。远岭惹云秋里雪，淡天刷墨晓来阴。几多好句争枝我，柳夺花偷底处寻。","dynasty":"宋代","title":"发银树林"}
{"author":"杨万里","content":"投老欣相得，论心恨较迟。披文流涕疏，分韵泛湖诗。天夺过逢乐，人兴殄瘁悲。何须金马客，鲜制玉楼辞。","dynasty":"宋代","title":"周子及盬簿挽诗二首"}
{"author":"杨万里","content":"莫恨当初画得偏，却因偏处反成研。喜来舒展愁来蹙，各样娇饶更可怜。","dynasty":"宋代","title":"题东西二梁山三首"}
{"author":"杨万里","content":"花边雪里捻霜髭，怪底诗来妙一时。聊复小吟开後悟，便应大用到前疑。先生此曲难先和，著句如棋且著持。每望南云尺有咫，其人甚远只嗟咨。","dynasty":"宋代","title":"和胡侍郎见简"}
{"author":"杨万里","content":"活却千人药一囊，阴功吹作满城香。灵椿丹桂君家有，莫羡燕山窦十郎。","dynasty":"宋代","title":"赠刘惠卿二首"}
{"author":"杨万里","content":"梅花得雪更清妍，折入灯前细捻看。下却珠帘教到地，横枝太瘦不禁寒。","dynasty":"宋代","title":"庆长叔招饮一桮，未釂，雪声璀然。即席走笔"}
{"author":"杨万里","content":"半世行天下，同心寡友生。故人今又去，此意向谁倾。白发三更语，青灯一点明，看渠还玉署。老我正归耕。","dynasty":"宋代","title":"送丁子章将漕湖南三首"}
{"author":"杨万里","content":"行人满路喜歌呼，小盗何须辱庙谟。早个使君归鼎轴，为禽颉利檕单于。","dynasty":"宋代","title":"十山歌呈太守胡平一"}
{"author":"杨万里","content":"画工吮笔画常州，老子来看却自羞。若遣此图还解语，道侬调戏几君侯。","dynasty":"宋代","title":"看尽常州图迎新太守"}
{"author":"杨万里","content":"走遍名山脚不停，见渠令我眼偏明。郎峰好处端何似，笋剥三竿紫水精。","dynasty":"宋代","title":"江郎峰三石山在江山县南三十五里，礼贤镇望"}
{"author":"杨万里","content":"两晨又不到东园，沙径朝来合小乾。可惜红梅将落去，怕风怕雨不来看。","dynasty":"宋代","title":"中和节日步东园三首"}
{"author":"杨万里","content":"日光烘碎一天云，散作蒙蒙雾满村。我亦知渠别无事，不教远岫翠当门。","dynasty":"宋代","title":"晓坐多稼亭"}
{"author":"杨万里","content":"赤日中涂绿树阴，肯将碧繖借行人。片云忽在树头上，失却勋劳庛得身。","dynasty":"宋代","title":"过玉山东三塘五首"}
{"author":"杨万里","content":"健论开仍阖，清规高更寒。抗章胡未报，忧世可能宽。收用今宁晚，飞骞尚会看。自怜千虑短，所愿一枝安。","dynasty":"宋代","title":"仲良见和再和谢焉四首"}
{"author":"杨万里","content":"魏阙春风里，王城晓日端。三朝垂治象，万姓得荣观。老稚看如堵，章程炳若册。九天新雨露，一札妙龙鸾。远览周官旧，重瞻汉诏宽。欢声将喜气，销尽柳边寒。","dynasty":"宋代","title":"淳熙甲辰十月一日拟省试，万民观治象诗"}
{"author":"杨万里","content":"彭泽收积雨，庐山放嫩晴。多情是瀑布，只作雨中声。","dynasty":"宋代","title":"题文发叔所藏潘子真水墨江湖八境小轴其三庐山霁色"}
{"author":"杨万里","content":"荔支园园花，寒食日日雨。先生老多病，颇已疏绿醑。儿童喜时节，笑语治樽俎。南烹俱前陈，北杲亦草具。蝤蛑方绝甘，笋蕨未作苦。先生欲独醒，儿意难多拒。初心且一杯，三杯亦漫许。醒时本强饮，醉後忽快举。一杯至三杯，一二三四五。偶然问儿辈，卒爵是何处。儿言翁但醉，已忘酒巡数。","dynasty":"宋代","title":"寒食对酒"}
{"author":"杨万里","content":"见说幽居似渭川，一川修竹雪霜寒。如何翦得苍苍玉，乞与诚斋作钓竿。","dynasty":"宋代","title":"寄题朱景元直节轩二首"}
{"author":"杨万里","content":"夜气积到晓，微凉方满川。老夫乘早起，落月正娟然。拄杖了疲担，行人憩痛肩。劳生谁独免，客路最堪怜。","dynasty":"宋代","title":"夜热不寐，晓起步溪上"}
{"author":"杨万里","content":"清晨洗面开篷门，巨螳蜋在水上奔。前怒两臂秋竹竿，後拖一腹春渔船。偶然拾得破蛛网，挈取四角沉重渊。柳上螳蜋工捕蝉，水上螳蜋工捕鱣。捕蝉顿顿得蝉食，捕鱣何曾得鱼吃。","dynasty":"宋代","title":"小螳蜋歌"}
{"author":"杨万里","content":"渊明有意自忘言，真处如今底处传。客子若来问真意，镜中人影水中天。","dynasty":"宋代","title":"题刘德夫真意亭二首"}
{"author":"杨万里","content":"昨晡日脚荡波红，今早天花舞镜中。雪了又晴晴又雪，海神浑不惜神通。","dynasty":"宋代","title":"淮河再雪二首其二"}
{"author":"杨万里","content":"山行政好又逢溪，况是危峰斗下时。知与此溪有何隙，遣他不去秪相随。","dynasty":"宋代","title":"明发祈门悟法寺，溪行险绝六首"}
{"author":"杨万里","content":"侯门信口总称珍，只见陈人不见新。三日荔投香味变，况开酱瓿柫蛛尘。","dynasty":"宋代","title":"黄雀食新二首"}
{"author":"杨万里","content":"凭久栏干可一桮，湖山飞入水中来。多情燕子能相劝，舞破东风去却回。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"此生万事有期程，多取抛饶竟不曾。谁遣夜来南馆里，千花预借上元灯。","dynasty":"宋代","title":"舟中元夕雨作三首"}
{"author":"杨万里","content":"吾家小阮未西归，日日相从郡圃嬉。黄菊拒霜今笑我，先生也有独来时。","dynasty":"宋代","title":"怀山庄子仁侄二首"}
{"author":"杨万里","content":"四十专城古已稀，君侯五七更英奇。九重临遣廷尉正，千里驩迎循吏师。鸿雁同科金玉律，鹓雏先集凤凰枝。少年勇退无人会，孤竹初心逊伯夷。","dynasty":"宋代","title":"送钱寺正出守广德军二首其一"}
{"author":"杨万里","content":"承华下直直几廷，新暑醺人睡不成。到得曲肱贪梦好，无端急雨打荷声。起看翠盖如相戏，乱走明珠却细倾。归路开心最凉处，水风四面一桥横。","dynasty":"宋代","title":"东宫讲退。触热入省，倦甚小睡"}
{"author":"杨万里","content":"旷野风从脚底生，远峰顶与额般平。何人知道诚斋叟？独著驼裘破雨行。","dynasty":"宋代","title":"刘村渡二首"}
{"author":"杨万里","content":"暄风暖景政春迟，开尽好花人未知。轮与狸奴得春色，牡丹香里弄双儿。","dynasty":"宋代","title":"子上持豫章画扇，其上牡丹三株，黄白相间盛"}
{"author":"杨万里","content":"鬓少梳欲无，髭短镊更少。搔鬓祗捻髭，觅句何日了。","dynasty":"宋代","title":"子年刘郎写余老貌求赞"}
{"author":"杨万里","content":"毕竟西湖六月中，风光不与四时同。接天莲叶无穷碧，映日荷花别样红。","dynasty":"宋代","tags":"古诗三百首，夏天，西湖，写景，荷花，离别，友情，送别，早教古诗100首，古诗里的十二个月","title":"晓出净慈寺送林子方"}
{"author":"杨万里","content":"稚子慵都睡，先生唤不应。虫声窗外月，书册夜深灯。半醉聊今古，千年几废兴。有怀人未会，不乐我何曾。","dynasty":"宋代","title":"秋夜读书"}
{"author":"杨万里","content":"澧澦方如象，余皇底似飞。相将剌天去，收拾大名归。西掖桐阴静，泸南荔子肥。未应经世具，便欲闭山扉。","dynasty":"宋代","title":"送黄仲委秉少卿知泸州二首"}
{"author":"杨万里","content":"老去浑多难，愁来敢怨天。生遭文字误，更结簿书缘。苦忆悬间榻，难回雪後船。三年才一见，百岁几三年。","dynasty":"宋代","title":"见王宣子侍郎二首"}
{"author":"杨万里","content":"空山一雨山溜急，漂流桂子松花汁。土膏松暖都渗入，蒸出蕈花团戢戢。戴穿落叶忽起立，拨开落叶百数十。蜡面黄紫光欲湿，酥茎娇脆手轻拾。响如鹅掌味如蜜，滑似蒪丝无点涩。伞不如笠钉胜笠，香留齿牙麝莫及。菘羔楮鸡避席揖，餐玉茹芝当却粒。作羹不可疏一日，作腊仍堪贮盈笈。","dynasty":"宋代","title":"蕈子"}
{"author":"杨万里","content":"山下生愁热不除，山头小立气全苏。自缘著脚高低别，万岳清风岂是无。","dynasty":"宋代","title":"雨後独登舍北山顶"}
{"author":"杨万里","content":"厌见山居要出来，出来厌了却思回。人生毕竟如何是，且看桃花晚莟开。","dynasty":"宋代","title":"新晴西园散步四首其四"}
{"author":"杨万里","content":"雾气初迎日脚开，春光偏傍柳边回。寒暄消息何人会？十拂今朝出袖来。","dynasty":"宋代","title":"祷雨报恩到翟园四首"}
{"author":"杨万里","content":"贪睡能无起，挑灯强未残。舂声忙野店，月色澹柴门。又蹈黄尘路，前追红叶村。秋衣那敢薄，病骨自难温。","dynasty":"宋代","title":"明发生米市、西林寺，进退格"}
{"author":"杨万里","content":"三年再谒一番逢，两舍相望几讯通。便有好怀安得尽，不知造物底相穷。公今贫贱庸非福，我更清愁恶似公。误辱相期千载事，云泥政自未应同。","dynasty":"宋代","title":"见周子充舍人叙怀"}
{"author":"杨万里","content":"可堪衰病两相缠，更苦悬车尚五年。羡杀雨中山上水，留他不住竟皈田。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"睡美那能动，朝凉强作行。吾方犯星起，人已趁虚声。近路还如许，长途作麽生。两亲今正老，三釜又须营。","dynasty":"宋代","title":"早发建安寺过大擽"}
{"author":"杨万里","content":"一命华其老，诸昆半作官。相高仍孝悌，不但盛衣冠。近别那云诀，临丧独忍看。心知公不恨，我自泪难乾。","dynasty":"宋代","title":"刘公佐亲家奉议挽词二首"}
{"author":"杨万里","content":"山行旧路不堪重，及汎湖波又阻风。世上舟车无一稳，乾坤可是剩诗翁。","dynasty":"宋代","title":"闷歌行十二首其一"}
{"author":"杨万里","content":"人静蛩喧天欲霜，不眠独自步风廊。闲看月走仍云走，知是云忙复月忙。","dynasty":"宋代","title":"霜夜望月"}
{"author":"杨万里","content":"贪将如中使，兵书不误今。只悲熊耳甲，谁怨褭蹄金。贾傅奚同郡，朱游独折心。书生何处说，诗罢自长吟。","dynasty":"宋代","title":"路逢故将军李显忠以符离之後私其府库怨而溃"}
{"author":"杨万里","content":"酒边诗里久尘埃，见子令人病眼开。无夕不谈谈不睡，看薪成火火成灾。小留差胜忽忽别，欲去何如莫莫来。渠政功名我岩岳，老身谁子共归哉。","dynasty":"宋代","title":"送周仲觉访来又别"}
{"author":"杨万里","content":"西岘山光照旧庐，北湖水色漾新居。翠鬟夜欲凌波去，玉镜晨当扫黛初。万壑千岩双不借，轻风细浪一夫须。来书便当催诗雨，雪后灯前卷复舒。","dynasty":"宋代","title":"题王亚夫检正岘湖堂"}
{"author":"杨万里","content":"雨点飞来水面初，湿银盘里走真珠。龙宫可是忙收拾，万斛齐倾半霎无。","dynasty":"宋代","title":"江雨三首"}
{"author":"杨万里","content":"老子平生不附炎，雪间炉炭晚间添。红光乱拆银花碎，翠焰双抽柳叶尖。爱惜麒麟牢禁手，驱除盐絮密垂帘。急分一炬牵船底，岸上霜风正似鎌。","dynasty":"宋代","title":"晚寒炽炭"}
{"author":"杨万里","content":"雨好夫何小，凉新竟未多。飘萧才响瓦，点滴不沾荷。龙亦如侬否，渠还畏热麽。敢劳频上水，只倩挽天河。","dynasty":"宋代","title":"初秋小雨残暑未退"}
{"author":"杨万里","content":"春光都在柳梢头，拣折长条插酒楼。便作在家寒食看，村歌社舞更风流。","dynasty":"宋代","title":"宿新市徐公店二首"}
{"author":"杨万里","content":"脱巾枕手仰哦诗，醉上诸滩总不知。回看他船上滩苦，方知它看我船时。","dynasty":"宋代","title":"上章戴滩"}
{"author":"杨万里","content":"投分讵云稀，会心谅亡几。从君澹何奇，与我凛独至。相逢情若忘，每别怀不已。偶因新凉篇，令予懦全起。藉草分涧芳，陟巘共石髓。松阴俯逝波，不徐亦不駃。平生还山约，终食能忘此。可怜各异县，千里复三倍。他日寄相思，百书那写意。从今可相疏，却叹日为岁。","dynasty":"宋代","title":"尤延之和予\"新凉五言，末章有\"早归山林＂之"}
{"author":"杨万里","content":"菰蒲际天青无边，只堪莲荡不堪田。中有一溪元不远，摺作三百六十湾。政如绿锦也衣上，玉龙盘屈於其间。前船未转後船隔，前湾望得到不得。及至前湾到得时，只与後湾才咫尺。朝来已度数百萦，问知德清犹半程。老夫乍喜棹夫闷，管有到时君莫问。","dynasty":"宋代","title":"过霅川大溪"}
{"author":"杨万里","content":"泣露啼红作麽生，开时偏值杜鹃声。杜鹃口血能多少，不是征人泪滴成。","dynasty":"宋代","title":"晓行道旁杜鹃花"}
{"author":"杨万里","content":"归时路何近，去时路何远。山路无短长，人心有往返。每因赴官期，一出谒乡县。若非人事牵，无柰老身嬾。初心作此行，夜雨醒醉眼。孤愁念群驺，尺泥滑双趼。首涂天全湿，回辙云半卷。投寺借松床，呼僧同野饭。颓然佳眠足，得此行役倦。暂劳新不堪，遐征旧所叹。松菊岂不怀，樊笼何时免。瘦藤要觅闲，到了古道院。","dynasty":"宋代","title":"明发五峰寺初入筠州界高冈铺"}
{"author":"杨万里","content":"朝朝蚤起挂南窗，要看梅花试晓妆。两树相挨前後发，老夫一月不烧香。","dynasty":"宋代","title":"南斋前梅花二首"}
{"author":"杨万里","content":"忠显闻孙定不虚，西枢犹子故应殊。鸾停梧上遗风在，鴈进松间得句无。剩有老农歌赞府，未多荐墨送清都。晦翁若问诚斋叟，上下千峰不要扶。","dynasty":"宋代","title":"送庐陵丞刘约之"}
{"author":"杨万里","content":"小麦田田种，垂杨岸岸栽。风从平望住，雨傍下塘来。乱港交穿市，高桥过得桅。谁言破书箧，檐取太湖回。","dynasty":"宋代","title":"过平望三首"}
{"author":"杨万里","content":"鹰爪新茶蟹眼汤，松风鸣雪免毫霜。细参六一泉中味，故有涪翁句子香。日铸建溪当退舍，落霞秋水梦还乡。何时归上滕王阁，自看风炉自煮尝。","dynasty":"宋代","title":"以六一泉煮双井茶"}
{"author":"杨万里","content":"若遭好月唤登楼，脚力虽慵不自由。上得金梯一回首，冰轮已过树梢头。","dynasty":"宋代","title":"登清心阁"}
{"author":"杨万里","content":"月华无满亦无亏，天借寒光劣半规。长挂冰盘下弦时，新生丹桂出轮枝。偏令南省登金客，争赋东堂片玉诗。传语姮娥还有妹，请分一个住幽奇。","dynasty":"宋代","title":"宿月岩"}
{"author":"杨万里","content":"准拟今春乐事浓，依前枉却一东风。年年不带看花福，不是愁中即病中。","dynasty":"宋代","title":"晓登万花川谷看海棠二首其二"}
{"author":"杨万里","content":"灵山相识已平生，雨後精神见未曾。一朵碧莲三万丈，数来花片八千层。云姿雾态排天出，竹杖芒鞋欠我登。羡杀峰头头上寺，厌山不看是诸僧。","dynasty":"宋代","title":"雨後泊舟小箬，回望灵山"}
{"author":"杨万里","content":"御柳梢头晚不风，官梅面上雪都融。如何阊阖新春夜，顿有芙蕖满眼红。十里沙河人最闹，三千世界月方中。买灯莫费东坡纸，今岁鳌山不入宫。","dynasty":"宋代","title":"和陈蹇叔郎中乙已上元晴和"}
{"author":"杨万里","content":"信脚那知远，虽劳亦快哉。如何寒食近，无数野花开。碧草望中去，黑云头上来。吾行吾自返，雨子不须催。","dynasty":"宋代","title":"寒食前三日行脚遇雨"}
{"author":"杨万里","content":"看来不信是霜华，白日青天散晓霞。只怪野田生玉树，更於腊月发琼花。","dynasty":"宋代","title":"晓霜过宝应县三首"}
{"author":"杨万里","content":"蚤作难为饭，前途又苦饥。尘劳正未了，眠食且随宜。小憩那思去，追程得更迟。馆人只冷眼，还为惜奔驰。","dynasty":"宋代","title":"午憩堆钱岭"}
{"author":"杨万里","content":"吹灯览镜又匆匆，乌帽新时白鬓空。残月忙追晓星上，飞霜先到轿窗中。如何五鼓寒十倍，不肯半分饶一翁。到得火轮相暖热，山霏特地碧朦胧。","dynasty":"宋代","title":"後一月再宿城外野店，夙兴入城，谒益公二首"}
{"author":"杨万里","content":"眼底春光正入年，社前燕子已言旋。雨多厌听鸠夫妇，病起全疏酒圣贤。旧喜作诗今已懒，君能得句我先傅。略无好语傥嘉惠，只麽从权只麽樵。","dynasty":"宋代","title":"和曾克俊惠诗"}
{"author":"杨万里","content":"名园曲水费工夫，玉甃琼磨滴水无。谁把流觞借诗老，天生九曲一水渠。","dynasty":"宋代","title":"寄题喻叔奇国傅郎中园亭二十六咏曲水"}
{"author":"杨万里","content":"道涂奔走不曾安，却羡山家住得闲。记取还山安住日，更忘奔走道涂间。","dynasty":"宋代","title":"甲午出知漳州，晚发船龙山，暮宿桐庐二首"}
{"author":"杨万里","content":"春半花全退，诗人尚道迟。惟应读书苦，声调作吾伊。","dynasty":"宋代","title":"和周仲容春日二绝句"}
{"author":"杨万里","content":"只见春晴道是晴，不知半夜嫩寒生。疾风吹落林间雨，细雨还成大雨声。","dynasty":"宋代","title":"二月一日雨寒五首"}
{"author":"杨万里","content":"诗人性癖爱看山，晓坐堂中夕嬾还。只对月山无限好，月山外面八双鬟。","dynasty":"宋代","title":"寄题喻叔奇国傅郎中园亭二十六咏爱山堂"}
{"author":"杨万里","content":"江欲浮秋去，山能渡水来。娵隅蛮语杂，欸乃楚声哀。寒早当缘闰，诗成未费才。愁边正无柰，欢伯一相开。我岂登名晚，今仍作吏卑。文能追古作，子未要人知。取第真成漫，危言良独奇。新知谁不乐，所要白头期。","dynasty":"宋代","title":"题湘中馆"}
{"author":"杨万里","content":"遮莫蟠胸书似山，更饶落笔语如泉。阴何绝倒无人怨，却怨渠侬秘不传。","dynasty":"宋代","title":"和段季承左藏惠四绝句"}
{"author":"杨万里","content":"请外天难达，留中日不遑。鸟啼金殿月，鹭集玉阶霜。出晚缘堂白，归时报录黄。来年六十一，六十鬓苍苍。","dynasty":"宋代","title":"早朝垂拱殿晚出东省"}
{"author":"杨万里","content":"龙子辛勤莳纸田，少年笔势已翩翩。欲知圣处真消息，不是原夫一两联。","dynasty":"宋代","title":"题龙舜臣逊志斋"}
{"author":"杨万里","content":"印山先生罗天文，一卷周雅遗子孙。一门三世六七人，月中桂枝斫到根。近来书种将绝却，两度秋天虚一鹗。今年有孙康鼎来，问天还我北斗魁。印山草木也驩喜，印山风云有生气。君不见普州衣钵付仇香，仇香衣钵付此郎。年未三十笔力强，百斛龙鼎一笔扛。殿前春风更努力，莫放别人居第一。","dynasty":"宋代","title":"送罗必高赴省"}
{"author":"杨万里","content":"苦阶滴雨翠方浓，须把寒珠溅鹿葱。梅子犹粘雪前蕊，海棠生恨夜来风。","dynasty":"宋代","title":"清明雨寒八首"}
{"author":"杨万里","content":"随牒江湖四十年，寄名台阁两三番。全家廪食皆天赐，晚岁祠官是地仙。匹似分司转闲散，也无拜表及寒温。明朝更省毛锥力，十字名衔尚请钱。","dynasty":"宋代","title":"四月二十八日祠禄秩满，喜罢感恩，进退格"}
{"author":"杨万里","content":"恩视韩兼赵，名均献与忠。礼中非不极，勋外若为同。三圣无多学，千年仅一翁。犹怜公议在，拼泪乞秋风。","dynasty":"宋代","title":"读张忠献公谥册感叹"}
{"author":"杨万里","content":"素王开国道无臣，一牓春风放十人。莫羡牓头年十八，旧春过了有新春。","dynasty":"宋代","title":"送幼舆子之官澧浦慈利监税二首"}
{"author":"杨万里","content":"桃李今春胜去春，添新换旧却重新。冥搜奇特根窠底，妙简团栾树子匀。移处带花非差事，登时著子亦娱人。坡云十载方成荫，未解诚斋别有神。","dynasty":"宋代","title":"东园新种桃李，结子成阴，喜而赋之"}
{"author":"杨万里","content":"昨夜新雷九地鸣，今朝春涨一篙清。顺流更借江风便，此去韶州只两程。","dynasty":"宋代","title":"二月二十三日南雄解舟二首"}
{"author":"杨万里","content":"节里人家笑语饶，日高犹自烛光交。霜林遮眼八九叶，露竹出墙三四梢。","dynasty":"宋代","title":"冬日归自天庆观二首"}
{"author":"杨万里","content":"危峰上面更危峰，特地无梯上碧空。遥望白云生绝顶，如今身在白云中。","dynasty":"宋代","title":"上岑水岭二首"}
{"author":"杨万里","content":"女唱儿歌去踏青，阿婆笑语伴渠行。只亏郎罢优轻杀，櫑子双担挈酒瓶。","dynasty":"宋代","title":"三月三日上忠襄坟因之行散得十绝句其六"}
{"author":"杨万里","content":"倾来百颗恰盈奁，剥作杯羹未属厌。莫遣下盐伤正味，不曾著蜜若为甜。雪揩玉质全身莹，金缘冰钿半缕纤。更浙香粳轻糁却，发挥风韵十分添。","dynasty":"宋代","title":"食蛤蜊米脯羹"}
{"author":"杨万里","content":"一门三相千子孙，後有公家前诸袁。有治国谱无县谱，种爱在堂铭在门。谁能不徼鬻爵恩，民乃不识田亩钱。姓名堕在诸公口，去去云霄稳著鞭。三年为寮无间然，公行何得搀吾先。取别当愁今更喜，定知同醉西湖莲。","dynasty":"宋代","title":"送别吕令圣与"}
{"author":"杨万里","content":"书莫读，诗莫吟。读书两眼枯见骨，吟诗个字呕出心。人言读书乐，人言吟诗好。口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"村落寻花特地无，有花亦自只愁予，不如卧听春山雨，一阵繁声一阵疏。","dynasty":"宋代","title":"三月三日雨作遣闷十绝句"}
{"author":"杨万里","content":"精神玉雪眼点漆，总角两髦锦缠碧。郎君未出客已惊，隔窗读书鸾鹤声。松烟免颖小三昧，虿尾银钩略无对。锺王笔法老始成，阿麟今才十二龄。七十列傅十二纪，白头书生不能记。乱抽架上聊试渠，横诵倒诵如流水。二雅三颂已作笺，要与毛郑争先鞭。吟诗作赋更余事，不论五言兼七字。奉常先生有阴功，翰苑仙人有家风。高科好官手可唾，更看声名寒天破。老夫还曾浪语麽，老夫还曾浪语麽。","dynasty":"宋代","title":"赠倪正甫令子阿麟"}
{"author":"杨万里","content":"把酒春如许，论诗夜未央。相逢便金石，何必试冰霜。离合知难免，愁思自不忘。他年一茅屋，公肯访荒凉？","dynasty":"宋代","title":"送傅安道郎中将漕七闽二首"}
{"author":"杨万里","content":"少步深登野寺幽，古松将影入茶瓯。铃声忽起九天半，有塔危峰最上头。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"千尺霜松夹道周，国初凉繖至今留。筠州旧是朝天路，六十年来行信州。","dynasty":"宋代","title":"初入筠州界高冈铺"}
{"author":"杨万里","content":"烛下一枝梅，欲开犹未开。浑如玉冠子，戴月上琼台。","dynasty":"宋代","title":"烛下梅花二首"}
{"author":"杨万里","content":"渐有人家松桂丛，韶州山水胜南雄。未须青惜峰峦过，过了诸峰得好峰。","dynasty":"宋代","title":"过郑步"}
{"author":"杨万里","content":"相过宁嫌数，未行先畏辞。要宽千里别，犹费几篇诗。意得翻难售，声希只自奇。此生诗社里，三折或知医。","dynasty":"宋代","title":"和司法张仲良醉中论诗"}
{"author":"杨万里","content":"吾乡前辈王南宾，读书万卷笔有神。娄登天府献和璞，玉工过眼珉夺真。秪今有孙又奇绝，蹈雪携书诣金阙。玉皇书院璧水中，肠子半窗桃玉虫。端能健笔追乃祖，斗薮寸心写千古。广寒掇取第一枝，早为双亲开两眉。","dynasty":"宋代","title":"送王长文赴上庠"}
{"author":"杨万里","content":"夏旱焚如复入秋，圣皇避殿减琼羞。数峰北峙云垂合，一阵西风雨又休。逐日望霓穿却眼，何时倒海作奔流。诸贤袖有为霖手，不泻天瓢洗主忧。","dynasty":"宋代","title":"圣上闵雨，遍祷未应，下诏避殿减膳，感叹赋"}
{"author":"杨万里","content":"词林应玚绣衣新，天上茶仙月外身。解赠万钉苍玉胯，分尝一点建溪春。三杯大道醺然后，七椀清风爽入神。闻道闽山官况好，何时乞得两朱轮。","dynasty":"宋代","title":"谢福建提举应仲实送新茶"}
{"author":"杨万里","content":"已坐诗臞病更羸，诸公刚欲饯湘湄。夜浮一叶逃盟去，已被沙鸥圣得知。","dynasty":"宋代","title":"夜离零陵以避同僚追送之劳留二绝简诸友其一"}
{"author":"杨万里","content":"爱他休日更新晴，忍却春寒上古城。废垒荒芦无一好，春来微径总堪行。","dynasty":"宋代","title":"休日登城"}
{"author":"杨万里","content":"一只奇峰入眼中，看来只只是奇峰。好山道是无重数，少说青苍十万重。","dynasty":"宋代","title":"登奉圣寺千佛阁四首"}
{"author":"杨万里","content":"我昔淤璧水，公时宿石渠。重来十钻火，两省共周庐。小语趁丹陛，嘉招煮雪蔬。破心搜诔些，泪落不能书。","dynasty":"宋代","title":"陈安行舍人阁学挽词三首"}
{"author":"杨万里","content":"池底枯荷瘦不胜，池冰新琢玉壶凝。如何留到炎蒸日，上有荷花下有冰。","dynasty":"宋代","title":"池冰二首其一"}
{"author":"杨万里","content":"杨子桥西转綵航，粉城如练是维杨。百年旧观兵戈后，近岁新开草木荒。杰阁高台云上出，野梅官柳雪中香。史君领客周遭看，走马归船欲夕阳。","dynasty":"宋代","title":"晚泊杨州"}
{"author":"杨万里","content":"手麾日三舍，身驭月重轮。始是岷峨秀，前无社稷臣。向来无破斧，何用更洪钧。只使江淮草，明年不作春。","dynasty":"宋代","title":"故少师张魏公挽词三章二章"}
{"author":"杨万里","content":"开了元无鴈，看来不是花。若为黄更紫，乃借叶为葩。藜苋真何择，鸡冠却较差。未鴈犀菊辈，赤脚也容他。","dynasty":"宋代","title":"鴈来红"}
{"author":"杨万里","content":"客从远方至，遗我书一编。览旧眼全痛，诵新神顿还。初披愁欲尽，久翫翳不妍。情知无住处，闵免复竟篇。庶几槁滓中，或沥腴一涓。终然寂无获，所获倦且昏。倦甚得佳睡，犹胜不得眠。","dynasty":"宋代","title":"观书"}
{"author":"杨万里","content":"云头造次便能閞，雨脚商量半欲来。旧日催诗元要雨，如今雨却索诗崔。","dynasty":"宋代","title":"旱後喜雨四首"}
{"author":"杨万里","content":"君能过我意殊倾，我每看君脚便轻。若为泥涂断还往，端令老病底心情。未霜杨柳秋犹碧，既雨芙蓉晚更明。旱岁嫌晴不嫌熟，今年教熟不教晴。","dynasty":"宋代","title":"久雨妨於农收，因访子上有叹"}
{"author":"杨万里","content":"莫憎苦调太酸辛，月思霜哀亦可人。村路小家无此客，溧阳少府是前身。","dynasty":"宋代","title":"蛩声三首其三"}
{"author":"杨万里","content":"忽看草树总离披，记得沙行昨日时。除却潮来无别事，海风动地亦何为。","dynasty":"宋代","title":"泊流潢驿，潮风大作二首"}
{"author":"杨万里","content":"学子研终古，难将短浅求。汲深欣得得，操绠要修修。远酌源千载，长缫思万周。初如泉眼隔，忽若井花浮。意到言前达，词於笔下流。昌黎感秋句，圣处极冥搜。","dynasty":"宋代","title":"拟汲古得修绠诗"}
{"author":"杨万里","content":"茂林脩竹翠光中，那得披蓑一老翁。白石砌成珠子径，黄茅裹却水晶宫。夏凉冬暖非人境，雪打霜封即钓篷。老子明朝便东去，更携瓦枕享松风。","dynasty":"宋代","title":"留题筠庵以茅盖层出如蓑衣然"}
{"author":"杨万里","content":"雨前田亩不胜荒，雨后农家特地忙。一眼平畴三十里，际天白水立青秧。","dynasty":"宋代","title":"晓登多稼亭三首其二"}
{"author":"杨万里","content":"山水教无暑，牛羊报有村。近沙经雨净，远树入烟昏。奔走何时了，升沉未要论。江鸥大自在，雪影正孤翻。","dynasty":"宋代","title":"过章戴岸二首"}
{"author":"杨万里","content":"水从常润路都迷，曲曲长河曲曲堤。不是两窗供日脚，更无南北与东西。","dynasty":"宋代","title":"晓过丹阳县五首"}
{"author":"杨万里","content":"向者豺当路，如今虎在山。百年诸老尽，一段好风还。谁谓永嘉末，人犹庆历间。班心公定可，更可押廷班。","dynasty":"宋代","title":"寄周子察院"}
{"author":"杨万里","content":"浯溪见了紫岩回，独笑春风尽放怀。谩向世人谈昨梦，便来唤我作诚斋。","dynasty":"宋代","title":"幽居三咏诚斋"}
{"author":"杨万里","content":"垂虹亭登劣归船，又复毛空暗水天。节里无多好天色，阑风长雨饯残年。","dynasty":"宋代","title":"过八尺遇雨三首"}
{"author":"杨万里","content":"荆溪四面四无山，不是荒林即野田。忽有石崖天半出，飞泉落处稍人烟。","dynasty":"宋代","title":"戏题郡斋水墨坐屏二首"}
{"author":"杨万里","content":"晴霞艳艳覆檐牙，绛雪霏霏点砌沙。莫管身非香案吏，也移床对紫薇花。","dynasty":"宋代","title":"疑露堂前紫薇花两株，每自五月盛开，九月乃"}
{"author":"杨万里","content":"帝遣唐朝第一人，玉门关外赐金银。使星芒动梅花早，汉月光垂塞草春。故国山河迎诏旨，中原父老识词臣。十分宣慰华戎了，归为君王转大钧。","dynasty":"宋代","title":"送王成之中书舍人使虏"}
{"author":"杨万里","content":"为怜上轿啮人肩，下轿行来脚底穿。客子心心愁欲暮，碧云偏作半阴天。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"寒外乾坤净，霜前殿阁新。如何震一索，顿有月重轮？甲观堂初画，青宫榜更银。三天同日晓，一气八荒春。东序翻周学，南阳摘汉亲。承祧英类祖，问寝孝通神。帝子临京邑，藩寮著野人。天将重九节，瑞应诞弥辰。更菊双为寿，山河总效珍。前星环紫极，长照漆园椿。","dynasty":"宋代","title":"代钱塘宰莫子章贺皇太子生辰"}
{"author":"杨万里","content":"霜晴三日不胜佳，忽作阴霖送岁华。客里清愁自无奈，却教和雨看梅花。","dynasty":"宋代","title":"雨中梅花"}
{"author":"杨万里","content":"一腹储三箧，双钩挽万牛。行身平中准，阅世澹於秋。紫诰犹新墨，霜髯忽古丘。清风未作记，挂剑泪川流。","dynasty":"宋代","title":"谢从善挽词"}
{"author":"杨万里","content":"草有清无俗，田生不用耘。菰花琱品字，荇叶缺钱文。出水浮难没，摇风净更芬。物情岂难状，作麽未前闻。","dynasty":"宋代","title":"宿鸡林坊"}
{"author":"杨万里","content":"只须独立领秋光，何用安排石鼓双。平揖青原未为差，更於竹外见长江。","dynasty":"宋代","title":"题周子中司户乘成台三首"}
{"author":"杨万里","content":"稿砧不寄大刀头，化作峰头石也愁。岂有心情管风雨，向人弹泪绕天流。","dynasty":"宋代","title":"罗溪望夫岭二首"}
{"author":"杨万里","content":"峭寒穿屋透衣裘，欺得诗人两鬓秋。从此莫教三日暖，花开花落却成愁。","dynasty":"宋代","title":"春寒初晴"}
{"author":"杨万里","content":"鸂鶒娇红野鸭青，为人浮没为人鸣。忽闻风起仍波起，乃是飞声与落声。","dynasty":"宋代","title":"净远亭晚望"}
{"author":"杨万里","content":"旧雪才追送，新梅又作繁。欣逢上林鴈，聊免管城冠。酒债多多在，诗盟久久寒。忽思十年事，有枕不能安。","dynasty":"宋代","title":"和庆长怀麻阳叔二首"}
{"author":"杨万里","content":"笋舆放下倦腾腾，睡倚胡床撼不应。榉柳细花吹面落，误挥团扇扑飞蝇。","dynasty":"宋代","title":"小憩栟楮"}
{"author":"杨万里","content":"公子从来火伞中，解衣未定语匆匆。山行触热端何事，夹路杨梅树树红。","dynasty":"宋代","title":"玉壶饯客独赵逵明末至，云迓族长於龙山且谈"}
{"author":"杨万里","content":"解道征鸿数字秋，清于雪椀映冰瓯。老来笔底心无毒，交割风光与子休。","dynasty":"宋代","title":"答提点纲马驿程刘修武翰二首其二"}
{"author":"杨万里","content":"十载人间乐与忧，几曾半点到心头。梧桐叶上秋无价，蟋蟀声中月亦愁。暮角晓锺何日了，苍颜华发此生休。吟颠醉蹶知无益，利走名奔有命不。","dynasty":"宋代","title":"醉吟二首"}
{"author":"杨万里","content":"憔悴牵牛病雨些，凋零木槿怯风斜。道边篱落聊遮眼，白白红红匾豆花。","dynasty":"宋代","title":"秋花"}
{"author":"杨万里","content":"梅花雪後杏花风，老面逢春只强红。诗句行来行去里，情怀不醉不醒中。","dynasty":"宋代","title":"春夜孤坐三首"}
{"author":"杨万里","content":"荷衣芰制雪为容，家住云烟太华峰。外面看来真璞玉，胸中琱出许玲珑。","dynasty":"宋代","title":"德远叔坐上赋肴核八首藕"}
{"author":"杨万里","content":"看山须是高处看，低处看来元不见。君看矮子仰高人，只识长身那识面。今晨雨止升火轮，一光销尽千山云。千山数日眼中失，今晨头角都争出。初登峻岭也心惊，上到绝顶忽眼明。天外数枝青玉笔，飞入锦囊寒突兀。问来还是芙蓉尖，阔开两窗高卷帘。","dynasty":"宋代","title":"过白土岭，望见芙蓉峰，七八峰最东一峰特奇"}
{"author":"杨万里","content":"先生弹铗冻吟时，此岂求他一世知？只怨送穷穷不去，元来却不怨工诗。","dynasty":"宋代","title":"和冯倅投赠韵二首"}
{"author":"杨万里","content":"山尽民犹望，回军敌尚疑。时非不吾以，天未胜人为。自别知何恙，从谁话许悲。一生长得忌，千载却空思。","dynasty":"宋代","title":"故少师张魏公挽词三章一章"}
{"author":"杨万里","content":"染练江山宿雨馀，枝枝叶叶润如酥。丝窠璎珞消多少，破费天公百斛珠。","dynasty":"宋代","title":"晓炊黄竹庄三首其一"}
{"author":"杨万里","content":"古声弹九寡，妙学足三多。十载才重见，百年当几何。入州非不肯，出伏即相过。安得看云语，金盆仄白河。","dynasty":"宋代","title":"和文明主簿叔见寄之韵二首其一"}
{"author":"杨万里","content":"玉簪成阵雪成堆，秀气横空拨不开。楚岫苍寒五云外，赣江白写九天来。烟销日出皆诗句，月色波声唤梦回。早晚携家过高阁，寄诗聊当一枝梅。","dynasty":"宋代","title":"寄题万安县刘元袭横秀阁"}
{"author":"杨万里","content":"夜渡惊滩有底忙，晓攀绝磴更禁当。周遭碧嶂无人迹，围入青天小册方。半世功名一鸡肋，平生道路九羊肠。何时上到梅花岭，北望螺峰半点苍。","dynasty":"宋代","title":"晓过皂口岭"}
{"author":"杨万里","content":"天堕楸枰作稻畦，啼乌振鹭当枯棋。不论胜负端何似，黑子终多白子稀。","dynasty":"宋代","title":"晚望"}
{"author":"杨万里","content":"诚叟颠狂与醉题，艮翁珍重洒环词。山棱莫学诗肩瘦，月写云描总是诗。","dynasty":"宋代","title":"题刘翔卿蔚然楼二首"}
{"author":"杨万里","content":"千官拜舞仰虚皇，奉上瑶池万寿觞。殿上双傅送御酒，槛前一曲绕虹梁。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"翠旌绿纛夹车轮，龙作长身铁作鳞。莫笑道傍数松树，古来老却几官人。","dynasty":"宋代","title":"官"}
{"author":"杨万里","content":"淮白须将淮水煮，江南水煮正相违。霜吹柳叶落都尽，鱼吃雪花方解肥。醉卧糟丘名不恶，下来盐豉味全非。饔人且莫供羊酪，更买银刀三尺围。","dynasty":"宋代","title":"初食淮白"}
{"author":"杨万里","content":"归舟昔岁宿严陵，雨打疏篷听到明。昨夜茅檐疏雨作，梦中唤作打篷声。","dynasty":"宋代","title":"听雨"}
{"author":"杨万里","content":"道是行船也未行，老夫误喜可怜生。要知开闸真消息，记取金钲第二声。","dynasty":"宋代","title":"过吕城闸六首"}
{"author":"杨万里","content":"水沉国里御风归，栗玉肌虏不肯肥。元是金华学仙子，新将柿叶染秋衣。不应装束追时好，无乃清癯悔昨非。为妒尤郎得尤物，故将七字恼芳菲。","dynasty":"宋代","title":"尤延之检正直庐窗前红木犀一小株盛开，戏呈"}
{"author":"杨万里","content":"月岩含章兮，噫。熟贳之璜兮，噫。逋不其偿兮，噫。眉山之下兮，噫。既亿其价兮，噫。胡漏于罅兮，噫。吁于眉山兮，噫。山吁于天兮，噫。天蹙其颜兮，噫。有斐孙子兮，噫。花披秀启兮，噫。烈祖是似兮，噫。笔似其锋兮，噫。骨似其穷兮，噫。栖栖其逢兮，噫。尔词则古兮，噫。尔骚则楚兮，噫。尔璞孰估兮，噫。招招巫咸兮，噫。有篿尔占兮，噫。曷焯尔潜兮，噫。曷窞不济兮，噫。曷蔀不贲兮，噫。咷初笑既兮，噫。","dynasty":"宋代","title":"跋李允蹈思故山赋辞"}
{"author":"杨万里","content":"蹈得草鞋穿，行得汗脚损。却换一枝藤，拄到双玉笋。","dynasty":"宋代","title":"题赵昌父山居八咏·两峰堂"}
{"author":"杨万里","content":"吾友子曾子，滋兰涧溪幽。药房动波底，韦编著床头。梦吞六画香，身从三圣游。上瞻岐山开，下聆雷声收。告干閟灵龟，潜渊骑玉蚪。食菲足自养，朵颐非所来。一朝浮洛书，绿字献禹畴。分半啖虞翻，相视一笑休。","dynasty":"宋代","title":"题曾世夫颐斋"}
{"author":"杨万里","content":"西湖虽老为人容，不必花时十里红。卷取郭熙真水墨，枯荷折苇小霜风。","dynasty":"宋代","title":"同君俞、季永步至普济寺，晚泛西湖以归，得"}
{"author":"杨万里","content":"平叔曾过魏秀才，何如老子致元台。苍松翠竹青苔迳，也不傅呼宰相来。","dynasty":"宋代","title":"大丞相益国周公访予於碧瑶洞天，刘敏叔写以"}
{"author":"杨万里","content":"寄老山林度懒残，新秋又是一年年。青编翠竹风窗月，白酒红蕖水槛天。暑欲谢时偏更毒，侬当醉後恕渠颠。者稀尚隔来年在，且釂今宵药玉舡。","dynasty":"宋代","title":"秋凉晚酌"}
{"author":"杨万里","content":"病身似怯暮来风，老眼还惊霁后虹。落日偏明松表里，好山分占水西东。","dynasty":"宋代","title":"晚望"}
{"author":"杨万里","content":"出却金宫入梵宫，翠微绿雾染衣浓。三年不识西湖月，一夜初闻南涧锺。藏室蓬山真昨戏，园翁溪友得今从。若非朝士相追送，何处冥鸿更有踪。","dynasty":"宋代","title":"江西道院集戊申四月九日得请补外初出国门宿"}
{"author":"杨万里","content":"罨画溪头老诗伯，夜榜仙槎郁林石。要令南斗避文星，却归北辰捧天极。顷逢桂江双鲤鱼，殷勤两寄尺素书。山长水远到不到，未必韦郎迹也疏。书中只有相思字，更及融州一寒士。泮水曾参冷似冰，等待春风放桃李。","dynasty":"宋代","title":"寄吴宜之"}
{"author":"杨万里","content":"池小泉多强欲留，留他不住恣他流。荷盘不放荷尖出，穿破盘来却又休。","dynasty":"宋代","title":"荷池小立"}
{"author":"杨万里","content":"往往游西崦，时时憩午阴。凤来人不见，飞入碧枝深。","dynasty":"宋代","title":"芗林五十咏·碧梧"}
{"author":"杨万里","content":"红雨斑竹外蹊蹊，黄金嫋嫋水边丝。举头拣遍低阴处，带叶青梅摘一枝。","dynasty":"宋代","title":"新晴西园散步四首"}
{"author":"杨万里","content":"醉里还多感，醒来却更愁。醉醒都不是，愁感几时休。","dynasty":"宋代","title":"忧患感叹二首其一"}
{"author":"杨万里","content":"湖边花底旧论诗，再要寻盟今若为。道是莺啼无点泪，教莺闻此也垂洟。","dynasty":"宋代","title":"和张寺丞功父八绝句"}
{"author":"杨万里","content":"花光泉响不相参，城市山林难两兼。不分腴庄最无赖，一时奄有忒伤廉。","dynasty":"宋代","title":"题张埧夫腴庄图三首"}
{"author":"杨万里","content":"老子侵星起，蜂儿先我忙。渊才无鼻孔，信口道无香。","dynasty":"宋代","title":"二月十四日晓起看海棠八首"}
{"author":"杨万里","content":"昨携儿辈扣云开，绕遍岩花恣意看。苔砌落深金布地，水沉烝透栗堆盘。寄诗北阮赊秋色，供我西窗当晚餐。小朵出丛须折却，莫教折破碧团栾。","dynasty":"宋代","title":"昨日访子上，不遇。裴回庭砌观木犀而归，再"}
{"author":"杨万里","content":"补种杉松迳已成，泥乾尘净正堪行。草芽并作伤心碧，只欠先生屐子声。","dynasty":"宋代","title":"庚戍正月三，约同舍游西湖十首"}
{"author":"杨万里","content":"节里少公事，底忙起侵晨。望秋怯残暑，及此东未暾。登山俯平野，万岳皆白云。身在白云上，不知云绕身。","dynasty":"宋代","title":"中元日晓登碧落堂，望南北山二首"}
{"author":"杨万里","content":"雪漫水面淡模糊，酿出羔儿酒一壶。已被膻腴翳醽醁，更添牛乳点春酥。销金帐下有此否，药玉船中不用酤。忽见琼缸清彻底，蒲萄一色万家湖。","dynasty":"宋代","title":"归舟大雪中入运河，过万家湖"}
{"author":"杨万里","content":"节物催人又一年，银花莲炬照金尊。麝鎚官样陪公讌，粉茧卿风忆故园。何似儿孙谈草草，不妨灯火半昏昏。人生行止谁能料，今夕苏州看上元。","dynasty":"宋代","title":"姑苏馆上元前一夕陪使客观灯之集"}
{"author":"杨万里","content":"雨为梅花遣尽尘，柳勾日影自传神。不须苦问春多少，暖暮晴帘总是春。","dynasty":"宋代","title":"雨霁"}
{"author":"杨万里","content":"休说江西西路行，东来骨瘦却诗清。恐缘桂玉疏云子，敢对溪山唤麴生。","dynasty":"宋代","title":"宿枫平"}
{"author":"杨万里","content":"故人昔同朝，与游每甚欢。岂缘势利合，相得文字间。有顷各补外，不见今六年。我来荆溪上，敲榜索租钱。故人复双入，飞上青云端。我虽世味澹，羡心能恝然。忽傅故人去，得书墨未乾。又傅故人亡，惊悼摧肺肝。鼎贵良独佳，安贫未遽贤。向以我易彼，安知不作难。今以彼易我，试问谁当悭。如何捐此躯，必要慱好官。顾谓妻与子，官满当归田。我贱汝勿羞，我贫汝勿叹。从汝丐我身，百年庶团栾。妻子笑答我，修短未易言。富贵必速殒，郭令当夭残。贫贱杲永筭，颜子寿必延。我复答渠道，薄命我自怜。我福肯如郭，我德敢望颜。造物本啬与，我乃多取旃。借令彼不怒，退省我独安。汝言自有理，我意不可还。","dynasty":"宋代","title":"闻一二故人相继而逝，感叹书怀"}
{"author":"杨万里","content":"桂叶揉青作曲投，鹿蹄煮醁趁凉篘。落杯莹滑冰中水，过口森严菊底秋。玉友黄封犹退舍，齑汤蜜汁更输筹。野人未许传醅法，剩买双瓶过别州。","dynasty":"宋代","title":"夜宿房溪饮野人张珦家桂叶鹿蹄酒其法以桂叶为饼以鹿蹄煮酒酿以八月过是则味减云"}
{"author":"杨万里","content":"过雨溪山十信明，乍晴风日一番清。白鸥池沼菰蒲影，红枣村虚鸡犬声。囱食坐曹良媿死，囊衣行部亦劳生。不堪有七今成九，伧父年来老更伧。","dynasty":"宋代","title":"早炊高店"}
{"author":"杨万里","content":"传派传宗我替羞，作家各自一风流。黄陈篱下休安脚，陶谢行前更出头。","dynasty":"宋代","title":"跋徐恭仲省干近诗三首其三"}
{"author":"杨万里","content":"刺船又入峡山间，江水初平失恶滩。道是峡山天下险，老夫今作坦涂看。","dynasty":"宋代","title":"望清远峡"}
{"author":"杨万里","content":"莫笑孤村小巿头，花边人出浦边游。绿杨拂水双浮鸭，碧草粘天一落鸥。嬾困风光酣午睡，阴沉天气嫁春愁。阿谁道是清明节，我对清明唤作秋。","dynasty":"宋代","title":"清日午憩黄池镇"}
{"author":"杨万里","content":"且奭行间著季真，黄冠不合附青云。二南风里君知麽，添个委蛇退食人。刘郎写照妙通神，三老图成又一新。只道老韩同傅好，被人指点也愁人。","dynasty":"宋代","title":"诚斋题三老图"}
{"author":"杨万里","content":"外看积翠玉千峰，中有清池月半弓。更拓长堤三十里，剩栽杨柳与芙蓉。","dynasty":"宋代","title":"寄题刘直卿水壶二首"}
{"author":"杨万里","content":"苦遭好月唤登楼，脚力虽慵不自由。上得金梯一回首，冰轮已过树梢头。","dynasty":"宋代","title":"登清心阁"}
{"author":"杨万里","content":"去国还家一岁阴，凤山锦水更登临。别来蛮触几百战，险尽山川多少心。何似闲人无藉在，不妨冷眼看升沉。荷花正闹莲蓬嫩，月下松醪且满斟。","dynasty":"宋代","title":"感兴"}
{"author":"杨万里","content":"喜教儿联句，那知是梦中。天窥波底碧，日抹树梢红。觉後念何说，意门难强通。元来一夜雪，明晓散晴空。","dynasty":"宋代","title":"记梦中红碧一联"}
{"author":"杨万里","content":"猿臂生何晚，彫虫死较迟。晚生妨底事，迟死独堪悲。","dynasty":"宋代","title":"读汉书二首其一"}
{"author":"杨万里","content":"榕树阴中一苇横，鹧鸪声里数峰青。南人到此亦肠断，不是南人作麽生。","dynasty":"宋代","title":"过真阳峡六首"}
{"author":"杨万里","content":"古有仲宣今仲方，二楼分贮一秋江。散愁幸有杯中月，莫下南窗下北窗。","dynasty":"宋代","title":"寄题荆南抚干胡仲方公廨信美楼二首"}
{"author":"杨万里","content":"罪过渠侬商略秋，从朝至暮不曾休。莫嫌入夜还休去，自有寒蛩替说愁。","dynasty":"宋代","title":"听蝉八绝句"}
{"author":"杨万里","content":"春雨如毛又似埃，云开还合合还开。怪来春晚寒如许，无赖桐花领取来。","dynasty":"宋代","title":"春雨不止二首"}
{"author":"杨万里","content":"家书希到恐缘遥，岂有全无鴈扫霄？屈指大刀违破镜，负渠缩项及长腰。何当竹外扁舟去，趁取梅梢未雪消。赖有可人同舍客，破愁得句似参寥。","dynasty":"宋代","title":"再和错综其韵"}
{"author":"杨万里","content":"先生初落海南垂，茅屋三间不到伊。更有高堂悬画像，幸无过客首新诗。古来贤圣皆如此，身後功名属阿谁。底事百年谭太守，却教宾主不同时。","dynasty":"宋代","title":"寄题儋耳东坡故居，尊贤堂太守谭景先所二首"}
{"author":"杨万里","content":"甑头云子喜尝新，红嚼桃花白嚼银。笑杀官人浪驩喜，村人残底到官人。","dynasty":"宋代","title":"初秋戏作山居杂兴俳体十二解"}
{"author":"杨万里","content":"又是一年脩禊时，何须曲水泛金卮。遍尝众酒少亦醉，坐到三更眠未迟。上巳巧当寒食日，春风悭放牡丹枝。白头父子灯前语，忘却江湖久别离。","dynasty":"宋代","title":"次公满秩来归偶上巳寒食同日父子小酌"}
{"author":"杨万里","content":"道是今宵好上元，新晴白昼雨黄昏。红灯皎月侬无用，关上船门倒一尊。","dynasty":"宋代","title":"舟中元夕雨作三首"}
{"author":"杨万里","content":"醉语醒犹记，来诗读转新。不绿明好密，其柰客居贫。无乃阳秋误，云何鼠朴珍。端今和者寡，敢以速为神。","dynasty":"宋代","title":"和司法张仲良醉中论诗"}
{"author":"杨万里","content":"似雾如尘有却无，须臾密密复疏疏。忽忘九月清霜晓，唤作蒙蒙二月初。","dynasty":"宋代","title":"秋雨叹十解"}
{"author":"杨万里","content":"幸自晴光雪半开，谁将泥脚涴琼瑰。水仙上诉姮娥泣，弃遣天花散一回。","dynasty":"宋代","title":"晴後弃雪四首"}
{"author":"杨万里","content":"秋神今岁也痴呆，行李如何草草回。白帝羽衣浑不带，炎官火伞却将来。","dynasty":"宋代","title":"秋夜极热三首其二"}
{"author":"杨万里","content":"补外公何幸，求归我尚留。还为万里别，又费半生愁。安得欹黄帽，相从却白头。醉中有话在，欲说忘来休。","dynasty":"宋代","title":"送黄仲秉少卿知泸州二首其二"}
{"author":"杨万里","content":"潢池东定得西还，病后涂中竟鲜欢。为许朝来有新喜，庭闱一骑报平安。","dynasty":"宋代","title":"初十日早炊蕉步得家书并家酿二首其一"}
{"author":"杨万里","content":"壶里清水水里人，个边无地可留尘。何时去弄池中月？照我星星白发新。","dynasty":"宋代","title":"寄题刘直卿水壶二首"}
{"author":"杨万里","content":"桃李何忙关又零，老怀昜感扫还生。略无花片经人眼，谁道春风不世情。腄去恐遭诗作祟，愁来当遣酒行成。子能觅句庸非乐，未必胸中用不平。","dynasty":"宋代","title":"和萧伯和韵"}
{"author":"杨万里","content":"两月青山不暂离，入城未见有山时。万峰送我都回去，只有鸡笼未肯辞。","dynasty":"宋代","title":"舟过鹅行口，回望和州鸡笼山"}
{"author":"杨万里","content":"名园曲水费工夫，玉甃琼磨滴水无。谁把流觞借诗老，天生九曲一水渠。","dynasty":"宋代","title":"寄题喻叔奇国傅郎中园亭二十六咏曲水"}
{"author":"杨万里","content":"我公四海不数人，小烦江西作好春。落霞秋水只似旧，如何入笔事事新？即今诸公方衮衮，一老不应闲里顿。政缘山水太殷懃，日夜叫阍乞此身。二天去人忽觉远，两地起公端不免。苍生未要怨东山，未必东山当此怨。","dynasty":"宋代","title":"送别吴帅"}
{"author":"杨万里","content":"玉簪成阵雪成堆，秀气横空拨不开。楚岫苍寒五云外，赣江白写九天来。烟销日出皆诗句，月色波声唤梦回。早晚携家过高阁，寄诗聊当一枝梅。","dynasty":"宋代","title":"寄题万安县刘元袭横秀阁"}
{"author":"杨万里","content":"祖孙接武禊堂前，风物重新六十年。无恙钧衡旧棠荫，有光台斗继蒲鞭。手提西郭三山月，下照南湖万顷天。不要外人来作记，当家自有笔如椽。","dynasty":"宋代","title":"寄题福帅张子仪尚书禊游堂"}
{"author":"杨万里","content":"生憎雁鹜只盈前，忽览新诗意豁然。锦字展来看未足，玉虫挑尽不成眠。","dynasty":"宋代","title":"和范至能参政寄二绝句其一"}
{"author":"杨万里","content":"溪水无情知有情，落滩告诉不堪听。前波到此方呜咽，後浪依前作许声。","dynasty":"宋代","title":"小滩三首"}
{"author":"杨万里","content":"东皇封作万花王，更赐珍华出尚方。白玉杯将青玉绿，碧罗领襟素罗裳。古来洛口元无种，今去天心别得香。涂改欧家记文著，此花未出说姚黄。","dynasty":"宋代","title":"赋益公平园牡丹白花青绿"}
{"author":"杨万里","content":"晴明风日雨乾时，草满花堤水满溪。童子柳阴眠正著，一牛吃过柳阴西。","dynasty":"宋代","title":"桑茶坑道中八首其七"}
{"author":"杨万里","content":"溧县初栖凤，金陵复木牛。重来喜城郭，一夕閟山丘。终始非无数，东西岂自由。铭旌二千里，处处哭归舟。","dynasty":"宋代","title":"故太恭人董氏挽词五首其五"}
{"author":"杨万里","content":"竹竿穿竹篱，却与篱为柱。大小且相依，荣枯何足顾。","dynasty":"宋代","title":"道傍竹"}
{"author":"杨万里","content":"君家人物已数世，后有秘丞前给事。近来复见乡先生，武冈使君五经笥。君才自是一世英，珠玉照乘仍连城。妙年已号万人敌，强仕初登千佛名。番君小屈习凿齿，且与刺头簿书底。即看给札试兰台，飞上木天校文字。","dynasty":"宋代","title":"送罗正夫主簿之官馀干"}
{"author":"杨万里","content":"嗟予不能知止如邴曼容，又不能毕昏如尚子平。软红尘里白双鬓，坐见岁律空峥嵘。催科抚字两何有，伎俩巳穷惭九九。拔薤一本水一杆，多谢同朝金石友。雪欺老病忽抵巇，西山冻裂不留薇。诗坛老将更黩武，我巳碔北三穷追。老怀不中数怊怅，急漉鹅黄翻瓮盎。苛留残雪更些时，为我装严丽谯上。","dynasty":"宋代","title":"和丁端叔岁晚书怀"}
{"author":"杨万里","content":"立岸风大壮，还舟灯小明。","dynasty":"宋代","title":"句其二"}
{"author":"杨万里","content":"贫里端何好，欣然肯不居。诗臞将到骨，室陋得关渠。我懒今仍老，谁能强著书？谈间可无子，独判一秋虚。","dynasty":"宋代","title":"寄萧仲和"}
{"author":"杨万里","content":"嫩黄老碧已多时，騃紫痴红略万枝。始有报春三两朵，春深犹自不曾知。","dynasty":"宋代","title":"嘲报春花"}
{"author":"杨万里","content":"挂冠大谷肯于时，飣坐风流特地奇。骨里馨香衣不隔，胸中水雪齿偏知。卖浆碎捣琼为汁，解甲方怜玉作肌。老子醉来浑谢客，见渠倒屣只嫌迟。","dynasty":"宋代","title":"梨"}
{"author":"杨万里","content":"银城遮不尽淮山，许事何缘便达天。谁遣诗人强饶舌，和山失却忽苍然。","dynasty":"宋代","title":"解舟铜陵，望淮山白云二首"}
{"author":"杨万里","content":"暮烟如雨雨如烟，一把珠帘隔远山。帘影渐浓山渐淡，恍然移入画屏间。","dynasty":"宋代","title":"过洛社望南湖暮景三首"}
{"author":"杨万里","content":"一阵南风似箭来，蒲帆飞上最高桅。两边岸柳都奔走，不及追船各自回。","dynasty":"宋代","title":"过洛社望南湖暮景三首"}
{"author":"杨万里","content":"庐陵难做定何如，请看黟川朱大夫。秋月满怀春满面，视民如子吏如奴。万艘白粲何曾欠，百雉金城旧更无。归侍玉皇香案了，甘棠便是瑞莲图。","dynasty":"宋代","title":"送吉州太守朱子渊造朝二首其一"}
{"author":"杨万里","content":"百五佳时更绝晨，园丁犹未放游人。瘦藤柱上披僊阁，四面花光照杀春。","dynasty":"宋代","title":"郡圃晓步因登披僊阁四首"}
{"author":"杨万里","content":"到得松江每不欣，何曾晴快遇清真。此行作意追胜境，入夜阻风还闷人。万里青天一轮月，三更雪浪太湖春。若教白日来经此，不见新熔万顷银。","dynasty":"宋代","title":"月夜阻风，泊舟太湖石塘南头四首"}
{"author":"杨万里","content":"道是今宵好上元，新晴白昼雨黄昏。红灯皎月侬无用，关上船门倒一尊。","dynasty":"宋代","title":"舟中元夕雨作三首"}
{"author":"杨万里","content":"淡墨题名冠子衿，一星州县叹游沉。向来寄我南楼赋，不减古人东武吟。几阁文书聊韫玉，兰台笔札即紬金。李家兄弟鵷鸾侣，一日双飞入上林。","dynasty":"宋代","title":"送李伯珍主管西归"}
{"author":"杨万里","content":"芒屩为车不必巾，天穷未害子能文。谢家有句元无继，柱却催诗头上云。","dynasty":"宋代","title":"和谢昌国送韦俊臣相访"}
{"author":"杨万里","content":"鸡冠山青龟浦碧，松桂梢云三万尺。何年星霣化为石，风吹木凝冰玉色。仙人擘开光烛天，山下人家夜不眠。松花桂子落如雪，飞入石中坚似铁。石中种树人不知，石中生树人始奇。君不见只今瑞图满四海，骚人诗卷牛腰大。","dynasty":"宋代","title":"题孙舜俞府判瑞石图"}
{"author":"杨万里","content":"东海珠胎清庙珍，壁水季孝第一人。胡为俯首莲泛渌，如有用我试治民。古来幕中要婉画，君乃不肯作此客。囊箧细碎吾不能，玉壶清冰朱丝直。梅花雪片迎新年，送君搏风上九天。凤池鸡树只咫尺，致君尧舜更努力。","dynasty":"宋代","title":"送钱文季佥判"}
{"author":"杨万里","content":"平生师友两相知，苦为君王惜一衣。剌口争来争不得，青蝇犹傍太阳飞。","dynasty":"宋代","title":"跋澹庵先生缴张钦夫赐章服答诏二首"}
{"author":"杨万里","content":"兰玉初攀桂，朱银降自天。堂中有一老，物外百三年。紫诰行充栋，霜毛尽满颠。仁人元自寿，端不羡臞仙。","dynasty":"宋代","title":"叶教授镐乃翁致政一百三岁，屡加封，仍鍚朱"}
{"author":"杨万里","content":"梅于雪后较多花，草亦晴初忽几芽。河冻落痕馀一寸，残冰阁在柳根沙。","dynasty":"宋代","title":"雪霁出城"}
{"author":"杨万里","content":"清境故应好，新寒殊不胜。征衣愁着尽，凭槛喜犹能。乱眼船离岸，关心山见棱。个中有句在，下语更谁曾。","dynasty":"宋代","title":"题湘中馆"}
{"author":"杨万里","content":"子壮秪觉幼，子学秪觉迟。二子忽颀然，语离又作悲。今年来官下，二子暂我随。悬知住不久，且复相从嬉。鹤书自天降，槐花呼汝归。伯也恐我愁，愿留不忍辞。仲也惨不释，飞鸣思及时。岂有凤将雏，雏长禁其飞。决焉遣还家，一笑更不疑。傍人怪无泪，泪入肝与脾。","dynasty":"宋代","title":"得寿仁、寿俊二子中涂家书三首"}
{"author":"杨万里","content":"芦深石路旋芟开，藤絓肩舆却倒回。兰蕙连山为谁好，芭蕉满谷不缘栽。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"越王台上落花春，一掬山光两袖尘。随分杯盘随处醉，自怜不及蹈青人。","dynasty":"宋代","title":"三月晦日游越王台二首"}
{"author":"杨万里","content":"雨换溪溪玉，花呈岭岭春。秧田暄处早，茅屋补痕新。","dynasty":"宋代","title":"踏青"}
{"author":"杨万里","content":"小立南溪暮未还，略容老子照哀颜。颇惊瞑色来天外，未必秋声在树间。","dynasty":"宋代","title":"和李天麟秋怀五绝句"}
{"author":"杨万里","content":"染练江山宿雨余，枝枝叶叶润如酥。丝窠璎珞消多少，破费天公百斛珠。","dynasty":"宋代","title":"晓炊黄竹庄三首"}
{"author":"杨万里","content":"脱云解事忽离披，放出千峰特地奇。欲拣一峰谁子是，总如笔未退尖时。","dynasty":"宋代","title":"小溪至新田四首"}
{"author":"杨万里","content":"春到四经旬，元来未见春。柳条将软碧，争献上番新。","dynasty":"宋代","title":"柳色"}
{"author":"杨万里","content":"瓮澄雪水酿春寒，蜜点梅花带露餐。句里略无烟火气，更教谁上少陵坛。","dynasty":"宋代","title":"蜜渍梅花"}
{"author":"杨万里","content":"冬夜嫌长只望春，春宵又永更何言。睫梢强合终无睡，脚底相摩也不温。竟夕松风听到晓，忽明灯火看来昏。拥紬却起蒙头坐，顾影真成一病猿。","dynasty":"宋代","title":"十二月二十七日立春夜不寐"}
{"author":"杨万里","content":"雨入秋宵滴到明，不知有意复无情。若言不搅愁人梦，为许千千万万声。","dynasty":"宋代","title":"秋雨叹十解其一"}
{"author":"杨万里","content":"见了庐山想此贤，此贤见了失庐山。胸中书卷云凌乱，身外功名梦等闲。一点目光牛背上，五弦心在鴈行间。欲吟壮节题崖石，笔挟风霜齿颊寒。","dynasty":"宋代","title":"寄题刘疑之坟山壮节亭，用辘轳体"}
{"author":"杨万里","content":"忽忽还重九，匆匆又岁华。不妨将白发，剩与插黄花。","dynasty":"宋代","title":"和丁端叔菊花"}
{"author":"杨万里","content":"山居道是没空庭，不道诚斋敞更明。万里青天元是水，半轮皎月忽成冰。只今夏热已如此，若到秋高何似生。玉兔素娥兼老子，三家一样雪鬅鬙。","dynasty":"宋代","title":"夏夜诚斋望月"}
{"author":"杨万里","content":"不夜非关月，无风也自香。着花能许细，落子不多长。玊糁开犹半，金须捻更强。得秋何恨脕，胦暑却生凉。","dynasty":"宋代","title":"秋日见橘花二首"}
{"author":"杨万里","content":"眊矂浑如病起初，冬烘又似酒醒余。睡乡幸有闲田地，不放诗人僦一居。","dynasty":"宋代","title":"不睡四首"}
{"author":"杨万里","content":"一月秋阴一日晴，山禽相贺太丁宁。不愁白发千茎雪，随喜黄庭一卷经。晚雾薄情憎远岭，夕阳死命恋危亭。孤吟道是无人觉，松竹喧傅菊细听。","dynasty":"宋代","title":"新晴东园晚步二首"}
{"author":"杨万里","content":"不知香雾湿人须，日照须端细有珠。政是春山眉样翠，被渠淡粉作糊涂。","dynasty":"宋代","title":"晓雾"}
{"author":"杨万里","content":"横洲送我忽俱还，四顾无边已惨颜。雪浪撞天吞几子，抛云将雨起西山。一声霹雳从空下，万丈金蛇掣斗间。舟子惊呼总无色，平生忠信且今番。","dynasty":"宋代","title":"舟至湖心，望豫章西山云起，风雨骤至"}
{"author":"杨万里","content":"江东诗老有徐郎，语带江西句子香。秋月春花入牙颊，松风涧水出肝肠。居仁衣钵新分似，吉甫波澜并取将。岭表旧游君记否，荔枝林里折桄榔。","dynasty":"宋代","title":"题徐衡仲西窗诗编"}
{"author":"杨万里","content":"殿上胪传第一声，殿前拭目万人惊。名登龙虎黄金榜，人在烟霄白玉京。香满乾坤书一卷，风吹鬓发雪千茎。旧时脱却银袍处，还望清光侍集英。","dynasty":"宋代","title":"四月十七日侍立集英殿观进士唱名"}
{"author":"杨万里","content":"一船在後忽搀前，前後篙师各粲然。山入春来肥更秀，向人依旧耸寒肩。","dynasty":"宋代","title":"小舟晚兴四首"}
{"author":"杨万里","content":"上瑞今年特地奇，大田多稼与云齐。星沈折木天街北，波静昆仑渤澥西。帝在紫坛神在次，穹如苍盖月如珪。一人执玉千官肃，万马和霜不敢嘶。","dynasty":"宋代","title":"拟乙巳南郊庆成二首"}
{"author":"杨万里","content":"春近能馀几许寒，雪花才落便销残。青松梢上兰根下，犹得三朝两日看。","dynasty":"宋代","title":"山居雪后二首其一"}
{"author":"杨万里","content":"祇有清霜冻太空，更无半点荻花风。天开云雾东南碧，日射波涛上下红。千载英雄鸿去外，六朝形胜雪晴中。携瓶自汲江心水，要试煎茶第一功。","dynasty":"宋代","title":"过杨子江二首其一"}
{"author":"杨万里","content":"船底吴侬尚宴眠，一船炊饭数船烟。行人各自东西岸，抵死回头看两边。","dynasty":"宋代","title":"晓入秘书省，过三桥"}
{"author":"杨万里","content":"紫蕤落尽长青枝，政是添新换旧时。辛苦为渠耘病叶，殷懃挽住是游丝。","dynasty":"宋代","title":"去瑞香病叶"}
{"author":"杨万里","content":"向来一旱鬓成丝，敢道新年雨脚垂。未必催诗真强管，端令学稼失愁思。只今且莫倾三峡，此後时须示一犁。未爱少陵红湿句，可人却是道知时。","dynasty":"宋代","title":"又和春雨"}
{"author":"杨万里","content":"江梅未落杏先繁，萱草都齐柳半匀。却是浅寒花较耐，东风未要十分温。","dynasty":"宋代","title":"金陵官舍後圃散二首"}
{"author":"杨万里","content":"葱茏晚色正佳哉，苦被归鞍紧紧催。船压浮荷沈水底，须臾船过却浮来。","dynasty":"宋代","title":"赵达明太社四月一日招游西湖十首其十"}
{"author":"杨万里","content":"碧落峰前上一滩，篙师叫得口都乾。开门将谓舡行远，只在峰头芦荻湾。","dynasty":"宋代","title":"碧落洞前滩水三首"}
{"author":"杨万里","content":"田底泥中迹尚深，折花和叶插畦心。晚秧初捻金绒线，先种输他绿玉针。云垄雾畴俱水响，丝风毛雨政春阴。莫听布谷相煎急，且为提壶强满斟。","dynasty":"宋代","title":"秧畴"}
{"author":"杨万里","content":"已醊方诸月底泉，更升爟火桂梢烟。熉黄幄坐明金炬，太紫虚皇下碧天。玉路旋常龙十二，绣衣卤簿虎三千。万人随驾还阊阖，看夺金鸡雪柳边。","dynasty":"宋代","title":"拟乙巳南郊庆成二首"}
{"author":"杨万里","content":"乌府何缘著佞臣，紫皇亲擢得斯人。金丹半粒回元气，玉宇崇朝作好春。不惜孤身轻一叶，坐令九鼎重千钧。万牛回首求梁栋，未要沱江理钓缗。","dynasty":"宋代","title":"送刘德脩殿院直阁将漕潼川二首其一"}
{"author":"杨万里","content":"闭轿那知山色浓，山花影落水田中。水中细数千红紫，点对山花一一同。","dynasty":"宋代","title":"水中山花影"}
{"author":"杨万里","content":"无计柰何春日长，宰予介绍谒羲皇。蚁缯问阵天又雨，蜂欲舂粮花政香。","dynasty":"宋代","title":"春雨不止二首"}
{"author":"杨万里","content":"无计奈何春日长，宰予介绍谒羲皇。蚁才问阵天又雨，蜂欲舂粮花政香。","dynasty":"宋代","title":"春雨不止二首其一"}
{"author":"杨万里","content":"天上蓬山新水芽，群仙远寄野人家。坐看宝带黄金銙，吹作春风白雪花。","dynasty":"宋代","title":"梦作碾试馆中所送建茶绝句"}
{"author":"杨万里","content":"若遭好月唤登楼，脚力虽慵不自由。上得金梯一回首，冰轮已过树梢头。","dynasty":"宋代","title":"登清心阁"}
{"author":"杨万里","content":"雪花旋落旋成融，横作清霜阵阵风。一夜急吹君会否？妒他残叶恋丹枫。","dynasty":"宋代","title":"醉眠夜闻霜风甚紧，起坐达旦二首"}
{"author":"杨万里","content":"曲江与临武，彼此昔相望。一岭大如砺，谁云隔寻丈。离合非人力，此事要天相。升沈亦偶然，岂问优与脏。","dynasty":"宋代","title":"临贺别驾李子西同年寄五字诗以杜句君随丞相后为韵和以谢焉五首其四"}
{"author":"杨万里","content":"温饱能消底？奔忙自作痴。平生脚已茧，今日鬓将丝。山刻霜余骨，梅临水底枝。只嫌长落莫，不道许幽奇。","dynasty":"宋代","title":"崴晚出城"}
{"author":"杨万里","content":"风暄雨暖日和柔，道是穠春不道秋。楚楚江枫新结束，柿红衫子锦缠头。","dynasty":"宋代","title":"将赴高安，出吉水，报谒县官，归涂宿五峰寺"}
{"author":"杨万里","content":"月影云光学镀金，好风不肯碎花阴。人言春色醲於酒，不醉衰容只醉心。","dynasty":"宋代","title":"巳未春日山居杂兴十二解"}
{"author":"杨万里","content":"吾州五马住闽山，分我三山荔子丹。甘露落来鸡子大，晓风冻作水晶团。西川红锦无此色，南海绿罗犹带酸。不是今年天不暑，玉肤照得野人寒。","dynasty":"宋代","title":"走笔谢吉守赵判院分饷三山生荔子"}
{"author":"杨万里","content":"山蜂愁雨损蜂儿，叶底安巢更倒垂。只有荷蜂不愁雨，蜡房仰卧万花枝。","dynasty":"宋代","title":"咏荷花中小莲蓬"}
{"author":"杨万里","content":"晚饮西邻大阮家，天风吹雪入檐牙。呼僮净扫青苔地，莫遣纤尘涴玉花。","dynasty":"宋代","title":"庆长叔招饮一桮，未釂，雪声璀然。即席走笔"}
{"author":"杨万里","content":"花净何须艳林，深不隔香。初闻无处觅，小摘莫令长。春落秋仍发，梅兼雪未强。缥瓷汲寒甃，浅浸一技凉。","dynasty":"宋代","title":"秋日见橘花二首"}
{"author":"杨万里","content":"峡中出了又逢滩，破浪牵船分外难。只是峡山临欲别，此滩留我再看山。","dynasty":"宋代","title":"出真阳峡十首"}
{"author":"杨万里","content":"过鴈双仍急，寒鸦只已多。绝怜暗色好，无柰暮寒何。眼病书休读，心劳句尚哦。老生穷事业，此外岂无他。","dynasty":"宋代","title":"暮寒"}
{"author":"杨万里","content":"四面周遭国艳丛，危亭顿在艳丛中。天开锦幄三千丈，日透红妆一万重。积雨乍晴偏楚楚，东风小缓莫匆匆。为花一醉非难事，且道花醲复酒醲。","dynasty":"宋代","title":"万花川谷海棠盛开，进退格"}
{"author":"杨万里","content":"过湖未得匹如闲，何幸湖心泊画船。宇宙中间都是月，波涛外面更无天。谁知造物将奇观，不与伧人付谪仙。管领渠侬无一物，镂冰剪雪作新篇。","dynasty":"宋代","title":"月夜阻风，泊舟太湖石塘南头四首"}
{"author":"杨万里","content":"眼见台城作劫灰，一声荷荷可怜哉。梵王岂是无甘露，不为君王致蜜来。","dynasty":"宋代","title":"读梁武帝事"}
{"author":"杨万里","content":"病身柴立手亦龟，不要人怜天得知。一寒度夕抵度岁，恶风更将乾雨吹。作祥只解诳饥腹，催老偏工欺短髭。透屋旋生衾里铁，隔窗也送砚中澌。揽衣起看端不恶，两耳已作冻菌危。似明还暗静复响，索我黄绢挥乌丝。误喜家贫屋骤富，不道天巧人能为。忽思向来旅京国，瘦马断鞭包袖持。红金何曾梦得见，茧生脚底粟生肌。残杯冷炙自无分，不是不肯叩富儿。独立西湖望东海，海神驾雪初来时。眼花只怪失天地，风横并作翻帘帏。飞来峰在水仙国，九里松无尘土姿。只欠杖头聘欢伯，安得醉倒衣淋漓。犹遭天子呼野客，催班声里趋丹墀。如今四壁一破褐，雪花密密巾披披。诗肩浑作远岭瘦，诗思浪与春江驰。茅柴乞暖却得冷，聊复尔耳三两卮。东坡逸足电雹去，天马肯放氂牛随。君不见溧阳县里一老尉，一句曾饶韩退之。","dynasty":"宋代","title":"次东坡先生用六一先生雪诗律令龟字二十韵旧禁玉月梨梅练絮白舞鹅鹤等字新添访戴映雪高卧齧毡之类一切禁之"}
{"author":"杨万里","content":"扶业梢上上朝暾，起早行迟却载奔。玉作宫城三万雉，呼僮换马入金门。","dynasty":"宋代","title":"雪後晓过八盘岭诣东宫谢受左司告二首"}
{"author":"杨万里","content":"饯饮东坡月三更，中觞忽闻笙箫声。杳杳若在云霄间，抑扬往返中八音。徐而察之出双鉼，水火相得自啸吟。食顷乃已不可寻，坐客惊叹得未曾。","dynasty":"宋代","title":"檃栝东坡鉼笙诗序"}
{"author":"杨万里","content":"湖上轩窗片片开，谁家不傍读书台。新亭自有人知处，只拣风烟好处来。","dynasty":"宋代","title":"题刘德夫真意亭二首"}
{"author":"杨万里","content":"远山高绝近山低，未必低山肯下伊。定是远山矜狡狯，跳青涌碧角幽奇。","dynasty":"宋代","title":"过上湖岭，望招贤江南北山四首"}
{"author":"杨万里","content":"黄雀初肥入口销，玉醅新熟得春饶。主人更恐香无味，沉水龙涎作伴烧。","dynasty":"宋代","title":"廷弼弟座上绝句"}
{"author":"杨万里","content":"东斋归自涴花里，访我弄泉惠山趾。随身万里只孤舟，一簪不曾著行李。忽拈远物出袖中，乃是孔明庙前古柏阆州松。径从平地便起立，上穿屋瓦到青穹。老蛟脱鳞乾见骨，厥孙碧丝作须发。石间霜皮二千尺，石似孤根根似石。硬根瘦干未要论，叶间犹带汉唐春。岁久亦无苔藓痕，只有雪山之雪玉垒云。却收松柏半天里，儿上卷来一张纸。","dynasty":"宋代","title":"胡达孝水墨妙绝一世，为余作枯松孙枝石间老"}
{"author":"杨万里","content":"重阳才过便新寒，去岁如今暑尚残。云外鴈来元不觉，一声唤我举头看。","dynasty":"宋代","title":"晚登净远亭二首"}
{"author":"杨万里","content":"竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。","dynasty":"宋代","title":"春晴怀故园海棠"}
{"author":"杨万里","content":"潇湘之山可当一枝笔，潇湘之水可充一砚滴。白石得官斑竹林，天鍚笔砚供醉吟。好将湘山点湘水，洒满青天一张纸。台家旁搜清庙珍，奇珍随在湘水滨。乌衣枢相今水镜，手提一道人材柄。外台况复有三贤，看即吹嘘送上天。皈来肯过诚斋里，分似锦囊新句子。","dynasty":"宋代","title":"送黄岩老通判全州"}
{"author":"杨万里","content":"波缓沤迟似让行，忽然赴岳怒还生。东归到底谁先後？何用争流作许声。","dynasty":"宋代","title":"观陂水"}
{"author":"杨万里","content":"未伏将催中伏休，匆匆送夏又迎秋。暑中竹色风仍雨，病裹莺声喜破愁。大熟十年无此作，微生一饱更何求。急须剩蹈莲花麴，药玉新船待拍浮。","dynasty":"宋代","title":"六月二十四日病起，喜雨闻莺，与大儿议秋凉"}
{"author":"杨万里","content":"葱茏晚色正佳哉，苦被归鞍紧紧催。船压浮荷沈水底，须臾船过却浮来。","dynasty":"宋代","title":"赵达明太社四月一日招游西湖十首其十"}
{"author":"杨万里","content":"问路无多子，驱车半日间。行穿崖石古，蹈破藓花斑。绿语莺边柳，青眼水底山。人家岂无地，争住小溪湾？","dynasty":"宋代","title":"晨炊皂径"}
{"author":"杨万里","content":"三顾先生得麟笔，付嘱遗经谁第一。独将麟髓饭澹翁，项家阿英亦其乙。澹翁孤忠贯两仪，阿英卓行彻九扉。旌门一日插天半，却把此笔傅阿宜。阿宜阿囝续弓冶，卢溪书院声无价。不论当家与外人，不日天池看浑化。","dynasty":"宋代","title":"寄题龙泉项圣舆卢书院"}
{"author":"杨万里","content":"石翁谁怒犹睥目，石婆多愁鬓先秃。荒山野水四无人，二老对立今几春。珠襦玉匣化为土，金鴈银凫亦飞去。知是六朝何帝陵，摩挲碧藓俱无语。","dynasty":"宋代","title":"再赋石翁石婆"}
{"author":"杨万里","content":"拦街父老不教行，出得东门已一更。一事新来偏可意，梦中闻打放船钲。","dynasty":"宋代","title":"初离常州，夜宿小井，清晓放船三首"}
{"author":"杨万里","content":"君不见蜀人文字天下工，前有相如後杨雄。君不见蜀人乌丸天下妙，前有蒲韶後梁杲。初得梁墨黐摹糊，老夫道渠不及蒲。蓬山藏室王校书，笑我未识真玄菟。两圭水苍笏，双团点漆壁。一并赠老夫，此意已金石。洮州绿玉试松花，星潭黑云走风沙。龙蛇起陆鹰入骨，却愁雷电夺神物。","dynasty":"宋代","title":"谢王恭父赠梁杲墨"}
{"author":"杨万里","content":"雨寒两月勒春迟，初喜云间漏霁晖。道是攀花无雨点，忽然放手溅人衣。","dynasty":"宋代","title":"久雨小霁，东园行散"}
{"author":"杨万里","content":"病起行不得，坐久情不舒。倔强妻子前，欲扶羞索扶。且呼斑竹君，寸步与我俱。远行亦未决，聊复循庭除。平地谁云觉，陟降即少徐。平生四方志，八极视若无。西飞折若木，东厉骑鲸鱼。即今卧藜床，一起还九嘘。力惫志犹在，床头寻湛卢。","dynasty":"宋代","title":"岁暮皈自城中，一病垂死，病起遣闷四首"}
{"author":"杨万里","content":"尚有周郎手种痕，怀人将竹当人看。寄言黄鹤楼前客，今岁新添十五竿。","dynasty":"宋代","title":"省中直舍因敲新怀周元吉三首"}
{"author":"杨万里","content":"千峰为我旋生妍，我为千峰一洒然。云掠石崖啼鸟树，雨添山涧落花泉。心知僮仆多饥色，目断茅檐半穗烟。只道晨炊食无肉，竹根斤荀两三钱。","dynasty":"宋代","title":"晨炊白升山"}
{"author":"杨万里","content":"本是输棋强作赢，看来终与好棋争。君看国手无双底，何用旁人救败兵。","dynasty":"宋代","title":"观棋感兴"}
{"author":"杨万里","content":"狐巘秀何似？碧莲含未开。谁将修月斧，斸取一火来。","dynasty":"宋代","title":"远峰"}
{"author":"杨万里","content":"管得天公雨更晴，何关客子病心情。得归此意良不恶，且住微躯也自轻。","dynasty":"宋代","title":"又和梅雨"}
{"author":"杨万里","content":"为怜上轿啮人肩，下轿行来脚底穿。客子心心愁欲暮，碧云偏作半阴天。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"凤辇云行露未销，鸾旗风动柳相高。晴雷出地傅清跸，霁日吹红染御袍。喜见天颜浮玉藻，归从原庙荐樱桃。小臣再得瞻黄繖，两鬓星星不满搔。","dynasty":"宋代","title":"四月五日，车驾朝献，景灵宫省前迎鴐起居口"}
{"author":"杨万里","content":"崖谷求仙底有仙，金梯上去即仙源。山川第一江西景，风月无边相国园。十倍黄楼况黄阁，千寻青笔是青原。写成脚力犹强句，灯火笙歌特地村。","dynasty":"宋代","title":"益公新作三层百尺新楼，署日围山观，贺以唐"}
{"author":"杨万里","content":"睡去非不愿，热来无奈何。蒙渠致西爽，为汝守南柯。","dynasty":"宋代","title":"将睡四首"}
{"author":"杨万里","content":"要寻闲世界，不在世界外。明月与清风，何朝不相对。","dynasty":"宋代","title":"寄题万元享舍人园享七景·闲世界"}
{"author":"杨万里","content":"才公南华别，不见八年许。瓣香宗混融，只眼半唐举。聊将笋蕨觜，戏作冠剑语。天还在壶中，云却归何处。","dynasty":"宋代","title":"赠法才师"}
{"author":"杨万里","content":"冯翊端谁可，丘迟肯去么。茧丝臣敢后，饥馑帝云何。身达当难免，能称未要多。但无田里叹，不必裤襦歌。","dynasty":"宋代","title":"辛卯五月送丘宗卿太博出守秀州二首其一"}
{"author":"杨万里","content":"夕借月为烛，晨将霞作帘。犹言贫到骨，不悟取伤廉。","dynasty":"宋代","title":"题赵昌父山居八咏·霞牖"}
{"author":"杨万里","content":"峡岭分明是假山，乱堆怪石入云间。上头更种青琼树，下照春江玉镜寒。","dynasty":"宋代","title":"出真阳峡十首"}
{"author":"杨万里","content":"日出花药丽，风生芝木香。枕中兼肘後，别有不傅方。","dynasty":"宋代","title":"芗林五十咏·药栏"}
{"author":"杨万里","content":"玉果金柈码碯觞，春坊传令赐云浆。雪中上马浑如梦，一片飞来醉面凉。","dynasty":"宋代","title":"雪中讲堂赐酒二首其一"}
{"author":"杨万里","content":"病眼仇冤一束书，客舍葭莩菊一株。看来看去两相厌，花意索寞恰似无。清晓肩舆过花市，陶家全圃移在此。千株万株都不看，一枝两枝谁复贵。平地拔起金浮屠，瑞光千尺照碧虚。乃是结成菊花塔，蜜蜂作僧僧作蝶。菊花障子更玲珑，生采翡翠铺屏风。金钱装面密如积，金钿满地无人拾。先生一见双眼开，故山三径何独怀。君不见内前四时有花卖，和宁门外花如海。","dynasty":"宋代","title":"经和宁门外卖花市见菊"}
{"author":"杨万里","content":"梦里喧声定不凡，顺风解缆破晴岚。起来职事惟洗面，此外功名是挂帆。莫笑一蔬兼半菽，饱餐万岳与千岩。蓬莱云气君休望，且向严滩濯布衫。","dynasty":"宋代","title":"侧溪解缆"}
{"author":"杨万里","content":"江南霜重莫嫌渠，草上还多树上无。淮甸晓来霜似雪，琼田千里玉平铺。","dynasty":"宋代","title":"晓霜过宝应县三首"}
{"author":"杨万里","content":"造物那能恼我曹，软红尘里漫徒劳。是中却有商量处，且道青原几许高。","dynasty":"宋代","title":"题王季安主簿佚老堂二首其一"}
{"author":"杨万里","content":"背壁青灯劝读书，窥窗素月唤看渠。向来诸老端何似，未必千年便不如。春後春前双雪鬓，江南江北一茅庐。只愁夜饮无供给，小雨新肥半圃蔬。","dynasty":"宋代","title":"夜坐"}
{"author":"杨万里","content":"江船初上滩，滩水政勃怒。船工与水斗，水力拦船住。琉璃忽破碎，永雪迸吞吐。竟令水柔伏，低头船底去。朝来发盈川，已过滩十许。但闻浪喧阗，未睹水态度。却缘看後船，偶尔见奇处。从此至三衢，犹有滩四五。","dynasty":"宋代","title":"东碛滩"}
{"author":"杨万里","content":"四月以后五月前，麦风槐雨黄梅天。君王若道嫌五月，六月炎蒸又何说。水精宫殿冰雪山，芙蕖衣裳菱芡盘。老农背脊晒欲裂，君王犹道深宫热。","dynasty":"宋代","title":"夏"}
{"author":"杨万里","content":"冰雪相投处，风期一笑间。只今张桂隐，绝慕郭青山。功父双何远，相如了不关。鸟飞暮天碧，此句急追还。","dynasty":"宋代","title":"张功父旧字时可，慕郭功父故昜之。求予书其"}
{"author":"杨万里","content":"雨入秋宵滴到明，不知有意复无情。若言不搅愁人梦，为许千千万万声。","dynasty":"宋代","title":"秋雨叹十解其一"}
{"author":"杨万里","content":"今年山路少人来，酒肆萧然绮席埃。政尔坐愁春寂寞，昼船箫鼓忽如雷。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"田塍莫笑细于椽，便是桑园与菜园。岭脚置锥留结屋，尽驱柿栗上山颠。","dynasty":"宋代","title":"桑茶坑道中八首其二"}
{"author":"杨万里","content":"补外公何幸，求归我尚留。还为万里别，又费半生愁。安得欹黄帽，相从却白头。醉中有话在，欲说忘来休。","dynasty":"宋代","title":"送黄仲秉少卿知泸州二首其二"}
{"author":"杨万里","content":"上竺诸峰深复深，一重一掩翠云衿。只言人迹无来路，动地锺声与梵音。","dynasty":"宋代","title":"庚戍正月三，约同舍游西湖十首"}
{"author":"杨万里","content":"葵扇频挥手已麻，竹床偏热冷无些。面凉却感须根汗，省得开门汲井花。","dynasty":"宋代","title":"秋夜极热三首"}
{"author":"杨万里","content":"又从洪泽泝清淮，积雨连宵晓顿开。霜冻水涯如雪厚，波摇日影入船来。辛勤送客了未了，珍重顺风催复催。明早都梁各分手，顺风便借一帆回。","dynasty":"宋代","title":"晓出洪泽霜晴风顺"}
{"author":"杨万里","content":"不堪斜雨打虚胸，只愿晴阳送晓光。自是老人眠不著，近来春夜几曾长？楼头吹动梅花曲，梦里犹疑燕寝香。道是官居如客舍，等闲一宿两年强。","dynasty":"宋代","title":"寓倅厅寒夜不寐"}
{"author":"杨万里","content":"罪过渠侬商略秋，从朝至暮不曾休。莫嫌入夜还休去，自有寒蛩替说愁。","dynasty":"宋代","title":"听蝉八绝句"}
{"author":"杨万里","content":"过湖见远岫，澹若横碧烟。晨蔚动霁晖，春滋涵雨鲜。人世那有此，心疑是庐山。宿惊恍未定，欲问无暇言。落日泊四望，诸峰森在前。老夫急亲指，舟子答果然。平地起屏障，倚空开旗旃。潜抱秀润质，不露奇怪颜。乃知名山尊，未与几岭班。严重王公体，雍容德人贤。何必出锋锐，要骇俗子观。坐令我生敬，瞻仰忘忧端。更待孤月出，开篷望晴峦。","dynasty":"宋代","title":"宿四望山下，望庐山"}
{"author":"杨万里","content":"只要雕诗不要名，老来也复减诗情。虚名满世真何用，更把虚名赚后生。","dynasty":"宋代","title":"诗情"}
{"author":"杨万里","content":"暑天寒果飣来馊，水果清於木果休。莲入新秋何便瘦，菱沉到底竟能浮。山泉酿酒香仍冽，野蔌堆盘爽更幽。方丈食前非不爱，风蝉一腹饱诗愁。","dynasty":"宋代","title":"晚酌"}
{"author":"杨万里","content":"圩田岁岁镇逢秋，圩户家家不识愁。夹路垂杨一千里，风流国是太平州。","dynasty":"宋代","title":"过广济圩三首"}
{"author":"杨万里","content":"洒竹穿梅湖更山，客间得此未嫌寒。髯疏也被轻轻点，齿冷犹禁细细餐。晴了还成三日冻，销馀留得半庭看。凭谁说似王郎妇，盐絮吟来总未安。","dynasty":"宋代","title":"和马公弼雪"}
{"author":"杨万里","content":"金沙瓶子荼蘼粟，一一尖红映圜绿。只销三日雨和风，化作真珠堆锦褥。饶渠飞度雪前开，开了却吹香雪来。红红白白照天半，醉倚琱栏眼凌乱。","dynasty":"宋代","title":"登度雪台观金沙荼蘼"}
{"author":"杨万里","content":"野花垂路止人行，田水偏寻缺处鸣。近浦人家随曲折，插秧天气半阴晴。","dynasty":"宋代","title":"金溪道中"}
{"author":"杨万里","content":"高塔无尖低塔尖，一披锦衲一银衫。问渠何故终不语，却倩滩声替佛谈。","dynasty":"宋代","title":"兰溪双塔"}
{"author":"杨万里","content":"诸峰知我厌泥行，捲尽痴云放嫩晴。不分竹梢含宿雨，时将残点滴寒声。","dynasty":"宋代","title":"宿小沙溪其二"}
{"author":"杨万里","content":"一别重来十五年，残僧半在寺依然。黄杨当日绝低小，已过危檐也可怜。","dynasty":"宋代","title":"江湖集题代度寺"}
{"author":"杨万里","content":"细看金凤小花丛，费尽司花染作工。雪色白边袍色紫，更饶深浅四般红。","dynasty":"宋代","title":"金凤花"}
{"author":"杨万里","content":"健青新走一梢长，外月东风引得狂。定自今番春色里，新枝别样占年光。","dynasty":"宋代","title":"走笔和张功父玉照堂十绝"}
{"author":"杨万里","content":"姚黄魏紫向谁赊，郁李樱桃也没些。却是南中春色别，满城都是木绵花。","dynasty":"宋代","title":"二月一日雨寒五首"}
{"author":"杨万里","content":"篱下黄花最恨他，金钿香少泪痕多。仙人解补银河漏，天上无泥奈许何？","dynasty":"宋代","title":"秋雨叹十解"}
{"author":"杨万里","content":"云头造次便能开，雨脚商量半欲来。旧日催诗元要雨，如今雨却索诗催。","dynasty":"宋代","title":"旱后喜雨四首其一"}
{"author":"杨万里","content":"江流自在水风轻，云去天来半欲晴。雨岸东西三十里，李花独树隔江明。","dynasty":"宋代","title":"泊鸭步"}
{"author":"杨万里","content":"又见周郎携小乔，武昌赤壁醉娇饶。蜀江雪水来三峡，吴苑风烟访六朝。秋月春花出肝肺，新词丽曲入笙箫。归来却侍金銮殿，好看霜毛映珥貂。","dynasty":"宋代","title":"送周元吉显谟左司将漕湖北三首其二"}
{"author":"杨万里","content":"赠我新诗字字奇，一奁八百颗珠玑。问侬佳句如何法，无法无盂也没衣。","dynasty":"宋代","title":"酬合皂山碧崖道士甘叔怀赠美名，人不及佳，"}
{"author":"杨万里","content":"闲对斜阳数潦尘，何曾万事一閞身。汤瓶得火自相语，酒琖为代先作春。","dynasty":"宋代","title":"晚照"}
{"author":"杨万里","content":"初病杨花犹乱飞，即今梅子已黄稀。卧惊节物遽如许，起得沉绵更解肥。云寺耶溪招布袜，斜风细雨欠蓑衣。半生不结修门梦，只梦家山唤早归。","dynasty":"宋代","title":"又和见喜病间"}
{"author":"杨万里","content":"檐牙窗额两三株，只欠王维画雪图。开卷不题元字脚，碧窗圜蜡有如无。","dynasty":"宋代","title":"芭蕉三首"}
{"author":"杨万里","content":"海外蔷薇水，中州未得方。旋偷金掌露，浅染玉罗裳。已换桃花骨，何须贾氏香。更烦麴生辈，同访墨池杨。","dynasty":"宋代","title":"和张功父送黄蔷薇并酒之韵"}
{"author":"杨万里","content":"偶开诗卷雪窗晨，中有桃花片尚新。却忆携诗花底看，回头又是一年春。","dynasty":"宋代","title":"雪晴窗开展唐诗，得一片桃花，帐然赋之"}
{"author":"杨万里","content":"庾郎晚菘翡翠茸，金城土酥玉雪容。如何俱堕瑶瓮中，却与醯鸡同闷宫。金井银床水清泚，雪山冰谷盐轻脆。秋风一月酿得成，字日受辛非麴生。太学儒生朝复暮，茹冷啜寒那可度。十年雪汁冻蔬肠，一夜饥雷听更鼓。不如瓮头吏部瓮头醒，一逢受辛还一醒，毕卓与尔同死生。","dynasty":"宋代","title":"咏齑"}
{"author":"杨万里","content":"雨岁春船各一时，今年船快去年迟。青山面目何曾改，清晓看来别样奇。","dynasty":"宋代","title":"明发鸭步"}
{"author":"杨万里","content":"两晨又不到东园，沙径朝来合小乾。可惜红梅将落去，怕风怕雨不来看。","dynasty":"宋代","title":"中和节日步东园三首"}
{"author":"杨万里","content":"径仄旁无地，林开忽有天。丹枫明远树，黄叶暗鸣泉。苔锦银枪灶，芦茸玉帐毡。从军古云乐，乞与个山川。","dynasty":"宋代","title":"野炊猿藤径树下"}
{"author":"杨万里","content":"岸岸人家住，门门面水开。老翁扶杖立，稚子看船来。一夜鸣春雨，诸滩涨绿醅。顺流行自快，更著北风催。","dynasty":"宋代","title":"放船"}
{"author":"杨万里","content":"行行远树惨无聊，脱尽清阴只有梢。霜干瘦来无可庇，更能庇得鹭鹚巢。","dynasty":"宋代","title":"远树"}
{"author":"杨万里","content":"生憎鴈骛只盈前，忽览新诗意豁然。锦字展来看未足，玉虫挑尽不成眠。","dynasty":"宋代","title":"和范至能参政寄二绝句"}
{"author":"杨万里","content":"双金狮子四金龙，喷出香云绕殿中。太上垂衣今上拜，百王曾有个家风。","dynasty":"宋代","title":"德寿宫庆寿口号十篇"}
{"author":"杨万里","content":"向来淮海说三秦，脚蹈苏门最绝尘。莫道江山歇英气，如今文物有斯人。黄埃九陌谁知子，青竹千年独问津。未得相看已相识，只惭空叹蜀庄珍。","dynasty":"宋代","title":"和王元驹"}
{"author":"杨万里","content":"公子平生无长物，儿研生涯敌玉冰。二妙端能并送似，便呼毛颖试溪藤。","dynasty":"宋代","title":"谢赵茂甫惠浙曹中笔蜀越薄牋二首"}
{"author":"杨万里","content":"雪与梅花两逼真，不知谁好复谁新。无端更入吴融手，剪取西湖半遐春。","dynasty":"宋代","title":"和吴盐丞雪中湖上访梅四首"}
{"author":"杨万里","content":"吾州五马住闽山，分我三山荔子丹。甘露落来鸡子大，晓风冻作水晶团。西川红锦无此色，南海绿罗犹带酸。不是今年天不暑，玉肤照得野人寒。","dynasty":"宋代","title":"走笔谢吉守赵判院分饷三山生荔子"}
{"author":"杨万里","content":"雨馀想见药苗肥，薯蓣堪羹杞可齑。老贼何须投益智，先生只要买当归。","dynasty":"宋代","title":"寄题喻叔奇国博郎中园亭二十六咏其十五药畦"}
{"author":"杨万里","content":"只余三日便清和，尽放春归莫恨他。落尽千花飞尽絮，留春肯住欲如何。","dynasty":"宋代","title":"三月二十七日送春绝句"}
{"author":"杨万里","content":"政坐诗无半点尘，天令著句锦江春。远民蒙惠即真学，漫仕绿亲非为身。许日相从今恨少，先生此别我谁邻。不应更作徒劳叹，廊庙方寻密县人。","dynasty":"宋代","title":"送昌英叔知县之官麻阳"}
{"author":"杨万里","content":"故人一别恰三年，谁与论诗更说禅。忽报一麾官岭外，寄来七字雪梅前。人惟南内班行旧，语带西湖山水鲜。安得对床吟至晓，旋烹山茗试溪泉。","dynasty":"宋代","title":"和同年梁韶州寺丞次张寄诗"}
{"author":"杨万里","content":"网罗最密是蛛丝，却被秋蚊圣得知。粘著便飞来不再，蛛丝也解有疏时。","dynasty":"宋代","title":"宿孔镇观雨中蛛丝五首"}
{"author":"杨万里","content":"山色偏宜暮，桐声小作秋。人行溪侧畔，天在树梢头。学懒真成懒，知休却得休。遣愁愁不去，愁尽自无愁。","dynasty":"宋代","title":"暮归"}
{"author":"杨万里","content":"悲翠堆头辞不梳，梅花脑子糁肌肤。夜来急雨元无事，晓起看花一片无。","dynasty":"宋代","title":"雨中酴醾"}
{"author":"杨万里","content":"秋夜真成书，西山却在东。吹高半轮月，正赖一襟风。清景今年过，何人此兴同。青天忽成纸，似欲借诗翁。","dynasty":"宋代","title":"中秋後一夕登清心阁二首"}
{"author":"杨万里","content":"准拟归时到未迟，归时不到悔来时。惠山不识空归去，枉与常州作住持。","dynasty":"宋代","title":"雨中远望惠山二首"}
{"author":"杨万里","content":"新堂略有次第否，忙里从公一来觑。是时新晴收旧雨，小风吹花掠巾屦。江山只道不解语，云何惠然堂上聚。北山故挽南山住，东溪不遣西溪去。向来天藏在何处，遭公拈出天不拒。旧亭不为山作主，背山起楼何以故。更烦好手铲东阜，放出钓台寸来许。","dynasty":"宋代","title":"题严州新堂"}
{"author":"杨万里","content":"只知逐胜忽忘寒，小立春风夕照间。最爱东山晴后雪，软红光里涌银山。","dynasty":"宋代","title":"雪后晚晴四山皆青惟东山全白赋最爱东山晴后雪二绝句其一"}
{"author":"杨万里","content":"去岁陈公径里松，船中仰看爱松风。只今身在松风里，下看江船西复东。","dynasty":"宋代","title":"过陈公径二首其一"}
{"author":"杨万里","content":"人言天地生仲尼，不知仲尼生两仪。易中先自有太极，生天生地谁得知。一经以後脉为六，六经以前一经足。学子要探天地心，诗书执礼皆可寻。吾乡後身黄叔度，教子一经有住处。寄言韦家父子间，浪比籯金良汗颜。","dynasty":"宋代","title":"题黄唐伯一经堂"}
{"author":"杨万里","content":"青塘无店亦无人，只有青蛙紫蚓声。芦荻叶深蒲叶浅，荔支花暗练花明。船行两岸山都动，水入诸村海旋成。回望越台烟雨外，万峰尽处五羊城。","dynasty":"宋代","title":"明发青塘芦包"}
{"author":"杨万里","content":"广场妙戏斗程材，未得天颜一笑开。角觝罢时还宴罢，卷班出殿戴花回。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"下却诸滩水渐平，舟行已远上饶城。酒家便有江乡景，绿柳梢头树玉瓶。","dynasty":"宋代","title":"过鉛山江口"}
{"author":"杨万里","content":"萧洒低低屋，虚明小小窗。客间那得许，窗外更寒江。","dynasty":"宋代","title":"晚宿小罗田四首"}
{"author":"杨万里","content":"昨宵望石峰，相去无一尺。今日行终朝，秪绕石峰侧。石峰何曾远，江路自不直。仰瞻碧孱颜，清峻如立壁。反覆得细看，何必更登陟。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"松风涧水打窗声，玉佩琼琚触眼明。当书如何挂秋月，未春特地转新莺。只销一卷梅山集，幻出多般景物情。老子平生有诗癖，为君焚却老陶泓。","dynasty":"宋代","title":"跋姜春坊梅山诗集二首"}
{"author":"杨万里","content":"雪里星奔避乱兵，母先子後赴寒冰。秪知判得身俱死，不料还同母再生。","dynasty":"宋代","title":"跋临川梁译居士孝德记二首"}
{"author":"杨万里","content":"云涂雾抹澹葱曨，万匹霜绡罩王龙。中有双峰不争长，诸峰情愿长双峰。","dynasty":"宋代","title":"宿青山市四首"}
{"author":"杨万里","content":"册文不做也由伊，做了何须死不辞。可惜一杯金屑酒，饮来祗较早些时。","dynasty":"宋代","title":"樊系"}
{"author":"杨万里","content":"细雨沾荷散玉尘，聚成颗颗小珠新。跳来跳去还收去，秪有琼柈弄水银。","dynasty":"宋代","title":"观荷上雨"}
{"author":"杨万里","content":"水鸟舟人两不","dynasty":"宋代","title":"夜过高邮"}
{"author":"杨万里","content":"岭外书来谢故人，梅花不寄寄炉熏。辨香急试慱山火，两袖急生南海云。苒惹须眉清入骨，萦盈窗儿巧成文。琼琚作报那能辨，双井春风辍一斤。","dynasty":"宋代","title":"南海陶令送水沉，报以双井茶二首"}
{"author":"杨万里","content":"秪今何许问迷楼，更有垂杨记御沟。除却琼花与红药，杨州不是古杨州。","dynasty":"宋代","title":"夜过杨州二首"}
{"author":"杨万里","content":"驱使花枝苦未休，平章诗句政宜搜。无端一窦西窗日，不遣吾人略小留。","dynasty":"宋代","title":"寒食相将诸子游翟得园十诗"}
{"author":"杨万里","content":"老子平生不附炎，雪间炉炭晚间添。红光乱拆银花碎，翠焰双抽柳叶尖。爱惜麒麟牢禁手，驱除盐絮密垂帘。急分一炬牵船底，岸上霜风正似鎌。","dynasty":"宋代","title":"晚寒炽炭"}
{"author":"杨万里","content":"西湖野僧誇藏冰，半年化作真水精。南湖诗人笑渠拙，不如侬家解乾雪。藏冰窨子山之幽，镵透九地山鬼愁。侬家藏雪有妙手，分明晒在翡翠楼。向来巽二拉滕六，玉妃夜投玉川屋。剪水作花吹朔风，揉云为粉散寒空。醉挥两袖拂银汉，梢头万斛冷不融。琼田挈月拾翠羽，砌成重楼天半许。盘作青蛟吐绿雾，乱飘六出薰沉炷。人间雪脆那可藏，天上雪落何曾香。三月尽头四月首，南湖香雪今谁有，分似诚斋老诗叟。碎挼玉花泛春酒，一饮一石更五斗。","dynasty":"宋代","title":"走笔谢张功父送似酴醾"}
{"author":"杨万里","content":"爱月斜仍细，占星久未过。浪传商用事，正苦汗成河。蛛喜今宵缀，蝇憎昨日多。吾文那乞巧，诗或拟阴何。","dynasty":"宋代","title":"和人七夕"}
{"author":"杨万里","content":"独立吴江第四桥，桥南桥北涉银涛。此身真在吴江里，不用并州快剪刀。","dynasty":"宋代","title":"舟泊吴江三首"}
{"author":"杨万里","content":"好山幸自绿崭崭，须把轻云护浅岚。天女似怜山骨瘦，为缝雾縠作春衫。","dynasty":"宋代","title":"岭云"}
{"author":"杨万里","content":"三子官期至，同时各致勤。争迎阿潘母，独就大冯君。喜入乌巢舍，惊傅鹤吊坟。伤心是廷尉，目断太行云。","dynasty":"宋代","title":"徐氏太淑人挽辞二首"}
{"author":"杨万里","content":"紫微仙人今太白，不爱好官爱奇石。顷从道山归雪山，一叶渔船一横笛。船过宣池月满空，乘云飞上九华峰。十指一掇九芙蓉，和月擎取归船中。归到鴈湖秋水碧，万斛酒船觞九客。蟆颐诸峰作不速，不待折简登几席。侬与石兄殊不疏，问讯别来安稳无。","dynasty":"宋代","title":"题李季章中书舍人石林堂"}
{"author":"杨万里","content":"只有高为累，元无俗可离。正缘隔少面，添得许多诗。杜老吟边树，山谷醉处池。犹须谋一笑，天许又何时。","dynasty":"宋代","title":"和济翁见寄之韵二首"}
{"author":"杨万里","content":"梧叶新黄柿叶红，更兼鸟臼与丹枫。只言山色秋萧索，绣出西湖三四峰。","dynasty":"宋代","title":"秋山秋雨蚤作有叹"}
{"author":"杨万里","content":"龟山独出压淮流，宝塔仍居最上头。印笔书空天作纸，玉龙拔地海成湫。向来一厄遭群犬，挽以六丁兼万牛。逆血腥膻化为碧，空馀风雨鬼啾啾。","dynasty":"宋代","title":"题龟山塔前一首"}
{"author":"杨万里","content":"忽看草树总离披，记得沙行昨日时。除却潮来无别事，海风动地亦何为。","dynasty":"宋代","title":"泊流潢驿，潮风大作二首"}
{"author":"杨万里","content":"山下生愁热不除，山头小立气全苏。自缘著脚高低别，万岳清风岂是无。","dynasty":"宋代","title":"雨後独登舍北山顶"}
{"author":"杨万里","content":"病身柴立手亦龟，不要人怜天得知。一寒度夕抵度岁，恶风更将乾雨吹。作祥只解诳饥腹，催老偏工欺短髭。透屋旋生衾里铁，隔窗也送砚中澌。揽衣起看端不恶，两耳已作冻菌危。似明还暗静复响，索我黄绢挥乌丝。误喜家贫屋骤富，不道天巧人能为。忽思向来旅京国，瘦马断鞭包袖持。红金何曾梦得见，茧生脚底粟生肌。残杯冷炙自无分，不是不肯叩富儿。独立西湖望东海，海神驾雪初来时。眼花只怪失天地，风横并作翻帘帏。飞来峰在水仙国，九里松无尘土姿。只欠杖头聘欢伯，安得醉倒衣淋漓。犹遭天子呼野客，催班声里趋丹墀。如今四壁一破褐，雪花密密巾披披。诗肩浑作远岭瘦，诗思浪与春江驰。茅柴乞暖却得冷，聊复尔耳三两卮。东坡逸足电雹去，天马肯放氂牛随。君不见溧阳县里一老尉，一句曾饶韩退之。","dynasty":"宋代","title":"次东坡先生用六一先生雪诗律令龟字二十韵旧禁玉月梨梅练絮白舞鹅鹤等字新添访戴映雪高卧齧毡之类一切禁之"}
{"author":"杨万里","content":"南海惊涛卷玉缸，北山野烧展红憧。山神海伯争新巧，并慰诗人眼一双。","dynasty":"宋代","title":"晨炊叱驭驿，观海边野烧"}
{"author":"杨万里","content":"雨余行脚古城隈，为爱危亭首屡回。无数菊苗齐老去，多时花径不曾来。","dynasty":"宋代","title":"雨後行郡圃"}
{"author":"杨万里","content":"斫地烧畲旋旋开，豆花麻荚更菘栽。荒山半寸无遗土，田父何曾一饱来。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"细听无仍有，贪看立又行。落时晨却暗，积处夜还明。幸自漫山好，何如到夏清。似知吾党意，未遣日华晴。","dynasty":"宋代","title":"雪用欧阳公白战律仍禁用映雪访戴等故事赋三首示同社其三"}
{"author":"杨万里","content":"拔士新丰逆旅中，怀贤鸭绿水波东。酒顷一斗鸢肩客，醋设三杯羊鼻公。","dynasty":"宋代","title":"读正观政要"}
{"author":"杨万里","content":"不信东皇也有私，如何偏宠杏花枝。於中更出红千叶，且道此花奇不奇。","dynasty":"宋代","title":"行阙养种园千叶杏花二首"}
{"author":"杨万里","content":"暮风似箭复如刀，落照那能暖客袍。天远地平城更阔，千寻玉塔尺来高。","dynasty":"宋代","title":"船过苏州二首"}
{"author":"杨万里","content":"十年一别再从游，又见鱼书拜彻侯。人物只今何水部，风流不减柳苏州。白苹洲上春传语，乌鹊桥边草唤愁。报政不应迟五月，莺花紫禁伫归舟。","dynasty":"宋代","title":"送何一之右司出守平江"}
{"author":"杨万里","content":"有花无叶也孤寒，有叶无花草一般。最是桃花饶态度，醉红娇绿恼人看。","dynasty":"宋代","title":"东园探桃李二首"}
{"author":"杨万里","content":"雨眠起宵坐，搔首偶不欣。孤念元无感，怀我同社人。昨日林先生，抱经出成均。初闻为渠喜，忽悟谁我亲。缅然记宿昔，夜颍水际门。微月耿秋寂，幽蛩慨凉新。论诗煮豆粥，粥熟天已晨。先生补天手，万象焉能春？若非千载仰，却要今世珍。圣门旧傅业，不在先生身。雪前何有松？燬中谅非珉。论思尺有咫，决去曾逡巡。谁言我无耳？老矣未有闻。先生又舍我，离别尚足云。桂山玉笋立，桂水罗带纹。得句能寄似，不须持岭云。","dynasty":"宋代","title":"送林谦之司业出为桂路提刑"}
{"author":"杨万里","content":"数峰残日紫将销，一片新秧绿未交。道是今年春水小，涨痕也到岸花梢。","dynasty":"宋代","title":"晚过黄州铺二绝"}
{"author":"杨万里","content":"数日春风不柰暄，梅花落尽净无痕。却将晚莟重收拾，更放南枝第二番。","dynasty":"宋代","title":"落梅再著晚花"}
{"author":"杨万里","content":"圣经贤传紧关津，骚客诗家妙斧斤。总被先生漏消息，不令后辈隔知闻。都城一日纸增价，天下几人贫似君。不要绨袍却归去，平生笑杀送穷文。","dynasty":"宋代","title":"题临川李子经文藁"}
{"author":"杨万里","content":"化工到得巧穷时，东补西移也大奇。君看桄榔一窠子，竹身杏叶海棕枝。","dynasty":"宋代","title":"题榔树"}
{"author":"杨万里","content":"味苦谁能爱，香寒只自珍。长将潭底水，普供世间人。","dynasty":"宋代","title":"戏咏陈氏女剪綵花二绝句其二菊"}
{"author":"杨万里","content":"夏热通霄睡不成，秋凉老眼又偏醒。窗虚月白清无梦，却为西风数漏声。","dynasty":"宋代","title":"秋夕不寐二首"}
{"author":"杨万里","content":"两双钓船相对行，钓车自转不须萦。车停不转船停处，特地萦车手不停。","dynasty":"宋代","title":"过宝应县新开湖十首"}
{"author":"杨万里","content":"一命华其老，诸昆半作官。相高仍孝悌，不但盛衣冠。近别那云诀，临丧独忍看。心知公不恨，我自泪难乾。","dynasty":"宋代","title":"刘公佐亲家奉议挽词二首其二"}
{"author":"杨万里","content":"药里关心正腹烦，强排孤闷到东园。行穿一一三三径，来往红红白白间。绕树仰看浑不见，隔溪回望不胜繁。村村桃李家家柳，脚力酸时坐看山。","dynasty":"宋代","title":"雨霁看东园桃李，行溪上，进退格"}
{"author":"杨万里","content":"玉帝愁闻旱，雷公怒见须。搜龙无亸处，倒海不遗馀。稻里云初活，荞梢雪再铺。老农啼又笑，欲去且安居。","dynasty":"宋代","title":"九月三日喜雨盖不雨四十日矣"}
{"author":"杨万里","content":"活却千人药一囊，阴功吹作满城香。灵椿丹桂君家有，莫羡燕山窦十郎。","dynasty":"宋代","title":"赠刘惠卿二首"}
{"author":"杨万里","content":"紫陌微乾未放尘，青鞋不惜涴泥痕。春风已入寒蒲节，残雪犹依古柳根。","dynasty":"宋代","title":"同岳大用抚干雪後游西湖，早饭显明寺。步至"}
{"author":"杨万里","content":"石湖醉眼小太空，乌纱白紵双鬓蓬。翰林来从昭回上，满袖天香山水中。青山半边日欲没，珠宫涌出初圜月。两仙一棹软琉璃，碎撼广寒桂花雪。中流浪作凛不回，两手播洒千银堆。不知浩浩洪流後，曾有慈游奇特来。古人今人烟一抹，谁煎麟角续弦绝。一生句里万斛愁，只白秋来千丈发。","dynasty":"宋代","title":"和石湖居士范至能与周子充夜游石湖松江诗韵"}
{"author":"杨万里","content":"豺虎深交雁鹜行，到官管取汝无妨。只将剽劫为喧闹，喝放归来尽陆梁。","dynasty":"宋代","title":"十山歌呈太守胡平一其一"}
{"author":"杨万里","content":"政是行人肠断时，子规得得向人啼。若能泪得居人脸，始信春愁总为伊。","dynasty":"宋代","title":"过松源，晨炊漆公店六首"}
{"author":"杨万里","content":"暮烟如雨雨如烟，一把珠帘隔远山。帘影渐浓山渐淡，恍然移入画屏间。","dynasty":"宋代","title":"过洛社望南湖暮景三首"}
{"author":"杨万里","content":"出门著雨不能皈，借得青蓑著片时。春染万花知了未，云偷千嶂忽何之。","dynasty":"宋代","title":"三月三日雨作遣闷十绝句"}
{"author":"杨万里","content":"谁练苕花作雪茸，更将枫叶染猩红。姮娥不认推青女，青女又还推化工。","dynasty":"宋代","title":"至後入城道中杂兴十首"}
{"author":"杨万里","content":"雨打蛛丝不打蛛，雨来蛛入画檐隅。网罗满腹输渠巧，也只蝇蚊命属渠。","dynasty":"宋代","title":"宿孔镇观雨中蛛丝五首"}
{"author":"杨万里","content":"芦菔鼠尾大，蔓菁兔耳长。先生不忍摘，野客却同尝。","dynasty":"宋代","title":"芗林五十咏·折蔬亭"}
{"author":"杨万里","content":"抛官九载卧柴荆，有底生涯底友生。白鹭鸬鹚双属玉，青鞋布袜一笭箵。赣江府主怜逋客，尊酒绨袍笃故情。天上故人今又去，碧云西望暮天横。","dynasty":"宋代","title":"送赣守张子智左史进直敷文阁移帅八桂二首其二"}
{"author":"杨万里","content":"村里风回市里声，月中人看雪中灯。满城只道欢犹少，不道谯门冷似冰。","dynasty":"宋代","title":"郡中上元灯减旧例三之二而又迎送使客七首其七"}
{"author":"杨万里","content":"归去来兮，平生怀归今得归。有未归而不怿，岂当怿而更悲。愧一陶之不若，庶二疏兮可追。肖令威之归辽，喟物是而人非。捐水苍兮今佩，反芰制兮昨衣。恋岂谖夫太紫，分敢踰于少微。如鹿得草，望绿斯奔。如鹤出笼，岂复入门。屦虽未得，而趾故存。谓予不信，有如泰樽。月喜予之言归，隤清晖而照颜。山喜予以出迎，相劳苦其平安。江喜予而舞波，击碎雪于云关。纷邻曲之老稚，羌堵墙以来观。沸里巷之犬鸡，亦喜翁之蚤还。惊鬓髯之两霜，尚赳赳而桓桓。归去来兮，半天下以倦游。饥予驱而予出，奚俟饱而无求。观一箪之屡空，躬自乐而人忧。暨一区之草玄，娱羲画与箕畴。岂慕胥靡，济川作舟。矧先人之敝庐，有一壑兮一丘。后千寻兮茂林，前十里兮清流。耿靡羡而载营，蹇何骛而不休。已矣乎！用舍匪吾，行止匪时。何至啜醨如渔父，何必乎誓墓兮如羲之。吾行可枉涂，吾止可预期。应耘耔而端委，犹端委而耘籽。对天地而一哂，酢风光以千诗。抵槁茎与朽壳，岂复从詹尹而决疑。","dynasty":"宋代","title":"和渊明归去来兮辞"}
{"author":"杨万里","content":"两脚那解上金銮，两手只合把钓竿。比身管乐儿时态，已翻九河洗我肝。范生来自浣花里，眼中之人定谁贵。百炼未必贤绕指，贵人正要老於事。斜风细雨又春休，落花啼鸟总春愁。试问谈间立封侯，何如百钱拄杖头。","dynasty":"宋代","title":"赠蜀中相士范思齐往全州见万先之教授"}
{"author":"杨万里","content":"补外公何幸，求归我尚留。还为万里别，又费半生愁。安得欹黄帽，相从却白头。醉中有话在，欲说忘来休。","dynasty":"宋代","title":"送黄仲秉少卿知泸州二首其二"}
{"author":"杨万里","content":"圆莹僧何矮，清松絮尔轻。削成琼叶片，嚼作雪花声。炙手三家市，焦头五鼎烹。老夫饥欲死，女辈且同行。","dynasty":"宋代","title":"炙蒸饼"}
{"author":"杨万里","content":"御风不必问雌雄，只有炎风最不中。却是竹君殊解事，炎风筛过作清风。","dynasty":"宋代","title":"午热登多稼亭五首"}
{"author":"杨万里","content":"芙蕖落片自成舡，吹泊高荷伞柄边。泊了又离离又泊，看他走遍水中天。","dynasty":"宋代","title":"泉石轩初秋乘凉小荷池上"}
{"author":"杨万里","content":"晓雨捣珠屑，吹作空中尘。拂水无落晕，映峦有遮痕。承华两端尹，嘉招出城闉。一尊浇云师，借风开昼昏。诸鬟忽脱鬟，孤镜亦卷裀。西湖翳复皎，南山洗如新。舍舟步柳堤，曳杖啄松门。乃是小上林，亦有虎守阍。桂落剩金粟，蓉妆浓绣屏。高堂竹梢上，幽榭荷叶滨。群仙此小憩，呼酒领一欣。秋花隔水笑，笑我随纱巾。更酬不知筹，互嘲还作春。行乐戒多取，况复仄羲轮。归发兀颓玉，那知醉与醒。","dynasty":"宋代","title":"给事葛楚辅、侍郎余处恭二詹事招储禁同寮沈"}
{"author":"杨万里","content":"眼高不肯住清都，梦绕江南水竹居。却入青原更青处，饱看黄本硬黄书。剪裁风月聊堪醉，拆洗乾坤正要渠。赐宅不应公得免，未知北第似林庐。","dynasty":"宋代","title":"贺澹庵先生胡侍郎新居落成二首其二"}
{"author":"杨万里","content":"秋颗酣天酒，春花噀国香。芗林亲手种，中有洞庭霜。","dynasty":"宋代","title":"芗林五十咏·柑子园"}
{"author":"杨万里","content":"准拟今春乐事浓，依然枉却一东风。年年不带看花眼，不是愁中即病中。","dynasty":"宋代","title":"伤春"}
{"author":"杨万里","content":"淦客前春荷一猪，城门卖得两千馀。明朝回到石斧岭，连吃数刀今在无。","dynasty":"宋代","title":"十山歌呈太守胡平一其三"}
{"author":"杨万里","content":"昨宵望石峰，相去无一尺。今日行终朝，秪绕石峰侧。石峰何曾远，江路自不直。仰瞻碧孱颜，清峻如立壁。反覆得细看，何必更登陟。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"雨到中宵寂不鸣，只闻风拂树梢轻。瓦沟收拾残零水，并作檐间一滴声。","dynasty":"宋代","title":"不寐听雨"}
{"author":"杨万里","content":"前星炳焕领孙星，环拱中天日两轮。四叶重光同圣世，千秋佳节近生辰。本支秀茂且复且，典学熙明新又新。喜入威颜天一笑，寿觞分赐一枝椿。","dynasty":"宋代","title":"贺皇孙平阳郡王十月十九日生辰"}
{"author":"杨万里","content":"雪韭霜菘酌岁除，也无牛乳也无酥。贫中却富何人会，自有村醪不用沽。","dynasty":"宋代","title":"除夜小饮，叹都下酥乳不至"}
{"author":"杨万里","content":"玄云直下素光开，雨到前山只恐回。霹雳一声风一阵，为侬催上半天来。","dynasty":"宋代","title":"六月喜雨三首"}
{"author":"杨万里","content":"莫过溪桥银树林，溪深未抵路泥深。清风一阵掠人面，晴色半开关客心。远岭惹云秋里雪，淡天刷墨晓来阴。几多好句争枝我，柳夺花偷底处寻。","dynasty":"宋代","title":"发银树林"}
{"author":"杨万里","content":"中和节里半春天，一拂清寒半点暄。憔悴不胜梅欲落，娇饶无对杏初繁。","dynasty":"宋代","title":"二月一日郡圃寻春二首"}
{"author":"杨万里","content":"龙宫失晓恼江妃，也养鸣鸡报早晖。要啄稻梁无半粒，只教满颔饱珠玑。","dynasty":"宋代","title":"食鸡头"}
{"author":"杨万里","content":"投分讵云稀，会心谅亡几。从君澹何奇，与我凛独至。相逢情若忘，每别怀不已。偶因新凉篇，令予懦全起。藉草分涧芳，陟巘共石髓。松阴俯逝波，不徐亦不駃。平生还山约，终食能忘此。可怜各异县，千里复三倍。他日寄相思，百书那写意。从今可相疏，却叹日为岁。","dynasty":"宋代","title":"尤延之和予\"新凉五言，末章有\"早归山林＂之"}
{"author":"杨万里","content":"仲举高谈亦壮哉，白头狼狈只堪哀。枉教一室尘如积，天下何曾扫得来。","dynasty":"宋代","title":"读陈蕃传"}
{"author":"杨万里","content":"霜前不落第二，糟馀也复无双。一腹金相玉质，两螯明月秋江。","dynasty":"宋代","title":"糟蟹六言二首其一"}
{"author":"杨万里","content":"山无人迹草长青，异彩奇香不识名。只是苔花兼藓叶，也无半点俗尘生。","dynasty":"宋代","title":"道傍草木二首"}
{"author":"杨万里","content":"避世水云国，卜邻鸥鹭家。风前挥玉尘，霜後幻杨花。骨相缘诗瘦，秋声诉月华。欲招卢处士，归共老生涯。","dynasty":"宋代","title":"江西道院集戏赠江干芦花"}
{"author":"杨万里","content":"敬亭宛水故依然，叠嶂双溪阿那边。谢守不生梅老死，倩谁海内掌风烟。","dynasty":"宋代","title":"晓过花桥入宣州界四首其二"}
{"author":"杨万里","content":"云外千峰斗速行，山尖一树独分明。不知林下人家密，倚杖忽闻鸡犬声。","dynasty":"宋代","title":"登天柱冈"}
{"author":"杨万里","content":"向来刘翰有诗声，近日汪经更得名。月在梅花冰在月，与君句子各争清。","dynasty":"宋代","title":"跋汪省干诗卷二首"}
{"author":"杨万里","content":"又是明年看牡丹，未开芍药怪春寒。落英满地不须扫，一片蔫红也足观。","dynasty":"宋代","title":"瓶中淮阳红牡丹落尽有叹三首"}
{"author":"杨万里","content":"谷暗迷窗晓，山鸣报雨来。畦丁绝须喜，菜甲正新栽。倦路愁何那，冲泥惯岂才？吾诗未大好，也辱片云催。","dynasty":"宋代","title":"发枫平"}
{"author":"杨万里","content":"眼高不肯住清都，梦绕江南水竹居。却入青原更青处，饱看黄本硬黄书。剪裁风月聊堪醉，拆洗乾坤正要渠。赐宅不应公得免，未知北第似林庐。","dynasty":"宋代","title":"贺澹庵先生胡侍郎新居落成二首其二"}
{"author":"杨万里","content":"霜何曾傍绣帘寒，酒不能令客脸丹。勤向竹庐温手脚，嬾寻铜镜正衣冠。无人孤坐月将落，拥鼻清吟夜向阑。忽忆约斋诗债在，自吹灯火起来看。","dynasty":"宋代","title":"又追和功父病起寄谢之韵"}
{"author":"杨万里","content":"休日稀公事，炎天废故书。未须搔白首，留取试新梳。不是平生嬾，何缘作计疏。闲携小儿女，桥上看芙蕖。","dynasty":"宋代","title":"休日"}
{"author":"杨万里","content":"度夏今年未觉难，那知秋热政无端。晚林不动蝉声若，蝉亦无风可得餐。","dynasty":"宋代","title":"新秋盛热"}
{"author":"杨万里","content":"右军乐毅论，大令洛神赋。王家小楷天取将，秪余惊鸾尚双翥。昭陵银海閟银钩，秦王卧看偷儿偷。秣陵井苔剥山骨，祝融复遣山鬼搜。裂琼划玉各分散，遗下宝圭三五假。墨卿收拾骊颔珠，堇堇一百八十余。江西今代韩吏部，古心古道生好古。雷电勃兴急捉取，阿那精灵会飞去。","dynasty":"宋代","title":"跋罗春伯所藏高氏乐毅论"}
{"author":"杨万里","content":"佛以偏师胜，天能一手回。横空立万仞，不为作三魁。道大身无著，人亡世却哀。溪梅那解事，寂寞为谁开？","dynasty":"宋代","title":"王龟龄挽词"}
{"author":"杨万里","content":"鴈峰三径古，融水贰车新。自此相从後，还成永别晨。只今耆旧傅，谁是老成人。剩欲书遗德，心悲语不真。","dynasty":"宋代","title":"挽封州太守赵次公二首"}
{"author":"杨万里","content":"绝小渔舟叶似轻，荻篷密盖不闻声。无人无钓无蘘笠，风自吹船船自行。","dynasty":"宋代","title":"渔舟"}
{"author":"杨万里","content":"昨暮颠风浪打头，那知今日得安流。元宵不为游人好，细雨先供客子愁。病骨支离妨酒琖，诗仙招唤试灯球。书生薄命多磨折，乐事良辰判却休。","dynasty":"宋代","title":"石湾雨作，得巩帅釆若书，约观灯"}
{"author":"杨万里","content":"说露谈风有典章，咏秋吟复入宫商。蝉声无一些烦恼，自是愁人枉断肠。","dynasty":"宋代","title":"听蝉八绝句"}
{"author":"杨万里","content":"病著初无恼，安来始觉衰。人谁长健底，老有顿来时。山意凄寒日，秋光染瘦诗。小松能许劣，学我弄吟髭。","dynasty":"宋代","title":"病後觉衰"}
{"author":"杨万里","content":"梅花巳是不胜癯，无赖东风特地???。狼籍玉英浑不惜，强留嫣蔕与枯须。","dynasty":"宋代","title":"风急落梅"}
{"author":"杨万里","content":"池底枯荷瘦不胜，池冰新琢玉壶凝。如何留到炎蒸日，上有荷花下有冰。","dynasty":"宋代","title":"池冰二首其一"}
{"author":"杨万里","content":"一年两蹈西山路，西山笑人应鲜语。胸中百解朱墨尘，两卷珠帘无半句。殷懃买酒谢西山，惭愧山光开我颜。鬓丝浑为催科白，尘埃满胸独遑惜。","dynasty":"宋代","title":"过西山"}
{"author":"杨万里","content":"宫烛奔忙下玉除，晨曦拂掠丽储胥。东西班动云开合，警跸声来电卷舒。隆准衣裳红一点，御香烟雾碧千庐。勋华二圣天齐寿，亚岁年年贺帝居。","dynasty":"宋代","title":"冬至称贺紫辰殿及德寿宫"}
{"author":"杨万里","content":"罨昼溪头老诗伯，夜榜仙槎郁林石。要令南斗避文星，却皈北辰捧天极。顷逢桂江双鲤鱼，殷懃两寄尺素书。山长水远到不到，未必韦郎迹也疏。书中只有想思字，更及融州一寒士。泮水曾参冷似冰，等待春风放桃李。","dynasty":"宋代","title":"寄吴宜之"}
{"author":"杨万里","content":"策马访柴扉，庭前草亦□。谈今复谈古，如子□□□。","dynasty":"宋代","title":"赠旴江谢正之"}
{"author":"杨万里","content":"却因理发得披文，看尽庐山笔底春。寄语可师休祝发，癞边犹有去年痕。","dynasty":"宋代","title":"梳头看可正平诗有\"寄养直时未祝发＂等篇，"}
{"author":"杨万里","content":"湘之山兮幽幽，湘之水兮舒舒，我来兮桂之阳。春聿云莫兮，上下绿净而交如。鸟鸣兮花乾，彼湘之人士兮咏游而鱼鱼。长者兮矩步，童子玉雪兮趋亦趋。挟策兮抱琴，若将游兮物之初。野风兮脩脩，吹万而不可执兮，所过而敷腴。长者顾谓童子曰：快哉此风，吾为汝援琴而歌之。歌曰：沧浪兮濯缨，风凉兮舞雩。微德人兮焉归，以斯道兮金玉。予欲问津兮沂之水，其则不远兮，又焉知湘江之非欤。","dynasty":"宋代","title":"张丞相咏归亭词二首其一"}
{"author":"杨万里","content":"岳麓猿声里，湘流鴈影边。自天持一节，到日是新年。身退名逾重，今稀古则然。黄花非不好，只是插离筵。","dynasty":"宋代","title":"送丁子章将漕湖南三首"}
{"author":"杨万里","content":"晚风不许鉴清漪，却许重帘到地垂。平野无山遮落日，西窗红到月来时。","dynasty":"宋代","title":"晚风"}
{"author":"杨万里","content":"菰蒲际天青无边，只堪莲荡不堪田。中有一溪元不远，摺作三百六十湾。政如绿锦也衣上，玉龙盘屈於其间。前船未转後船隔，前湾望得到不得。及至前湾到得时，只与後湾才咫尺。朝来已度数百萦，问知德清犹半程。老夫乍喜棹夫闷，管有到时君莫问。","dynasty":"宋代","title":"过霅川大溪"}
{"author":"杨万里","content":"守臣两月祷山川，诏旨才颁便沛然。不是格天缘诏旨，忧民天子本如天。","dynasty":"宋代","title":"六月喜雨三首"}
{"author":"杨万里","content":"社日今年定几时，元霄过了鷰先归。一双贴水娇无奈，不肯平飞故仄飞。","dynasty":"宋代","title":"正月二十八日峡外见鷰子二首"}
{"author":"杨万里","content":"前儿牵牛渡溪水，后儿骑牛回问事。一儿吹笛笠簪花，一牛载儿行引子。春溪嫩水清无滓，春洲细草碧无瑕。五牛远去莫管它，隔溪便是群儿家。忽然头上数点雨，三笠四蓑赶将去。","dynasty":"宋代","title":"安乐坊牧童"}
{"author":"杨万里","content":"年年不是不吟诗，吟得诗成寄阿谁。留取朱弦不须断，只将瑶匣锁蛛丝。","dynasty":"宋代","title":"翻破箧，得张钦夫唱和诗"}
{"author":"杨万里","content":"芥花菘菡饯春忙，夜吠仙苗喜晚尝。味抱土膏甘复脆，气含风露咽犹香。作齐淡著微施酪，芼茗临时莫过汤。却忆荆淡古城上，翠条红乳摘盈箱。","dynasty":"宋代","title":"尝枸杞"}
{"author":"杨万里","content":"才转船头特地寒，初无风色自生湍。堤横湖面平分白，水拓天围分外宽。一镜银涛三万顷，独龙玉脊百千蟠。若为结屋芦花里，月笠云蘘把钓竿。","dynasty":"宋代","title":"过太湖石塘三首"}
{"author":"杨万里","content":"柴桑卧病一茅庐，或棹孤舟或命车。道丧今朝逢祖谢，诗工独步过应徐。万山不隔相思字，数月之间两得书。廊庙方将访乔木，碧梧翠竹看新除。","dynasty":"宋代","title":"和虞军使易简字知能所寄唐律二首"}
{"author":"杨万里","content":"北阮稀相见，东园肯到无。鞋留沙迹浅，扇答雨声疏。新长水三尺，倒漂梅一株。炊烟起山崦，好个晚村图。","dynasty":"宋代","title":"雨後子文、伯庄二弟相访，同游东园"}
{"author":"杨万里","content":"行人莫近岸边行，便恐波头打倒人。若道岸高波不到，玉沙犹湿万痕新。","dynasty":"宋代","title":"海岸七里沙二首"}
{"author":"杨万里","content":"西岘山光照旧庐，北湖水色漾新居。翠鬟夜欲凌波去，玉镜晨当扫黛初。万岳千岩双不供，轻风细浪一夫须。来书便当催诗雨，雪後灯前卷复舒。","dynasty":"宋代","title":"题王亚夫检正岘湖堂"}
{"author":"杨万里","content":"座主门生四十年，江湖契阔几风烟。同朝弃接鸳行里，握手相看鹤发前。误喜论诗追旧事，不知呼酒是离筵。老怀只作还山梦，输与先生早著鞭。","dynasty":"宋代","title":"送赵民则少盐提举二首"}
{"author":"杨万里","content":"窦宪一举空朔野，曹霸一笔空凡马。吾乡药者有陈生，一丸洗空万药者。庸医皆笑道旁莎，陈生拈出便是玉山禾。庸医皆笑涧下水，陈生酌来便是上池底。也只不离神农书，书外别得一亡珠。也只不出歧伯论，论外别得舌一寸。旧遭痔疾恼杀侬，新遭淋疾与合纵。恰如住在圃田国，晋楚腹背来夹攻。陈生赠我玉菌子，乃是华阳洞中乖龙耳。陈生赠我绀叶纱，乃是金鸦脚底扶桑花。汲泉亲手煮蟹眼，一浣枯肠如浣沙。平生旧疾蝉壳退，秋风吹落青天外。更传枕中鸿宝方，戒勿浪传泄天藏。君不见回岩仙客逢贫子，指石成金吾济尔。贫子再拜不要金，秪觅指头吾自指。","dynasty":"宋代","title":"送药者陈国器"}
{"author":"杨万里","content":"汉庭近日少宗盟，情选宗英副匠卿。高帝子孙谁宿德，翰林风月得先生。又持一节湖南去，政是三湘鴈北征。但使远民蒙福了，早归词禁赋新鹦。","dynasty":"宋代","title":"送赵民则少盐提举二首"}
{"author":"杨万里","content":"忽忽离合梦非梦，续续谈谐眠不眠。莫道对床容昜著，试思分手几何年。长亭更放金荷浅，後夜谁同壁月圆。要得长随二三友，不知由我定由天。","dynasty":"宋代","title":"中秋前两日别刘彦纯彭仲庄於白马山下"}
{"author":"杨万里","content":"背壁青灯劝读书，窥窗素月唤看渠。向来诸老端何似，未必千年便不如。春後春前双雪鬓，江南江北一茅庐。只愁夜饮无供给，小雨新肥半圃蔬。","dynasty":"宋代","title":"夜坐"}
{"author":"杨万里","content":"春亦只如是，冬亦只如是。别有一清风，请君参此味。","dynasty":"宋代","title":"题王才臣南山隐居六咏其四竹亭"}
{"author":"杨万里","content":"圣经贤傅紧关津，骚客诗家妙斧斤。摠被先生漏消息，不令後辈隔知闻。都城一日纸增价，天下几人贫似君。不要绨袍却归去，平生笑杀送穷文。","dynasty":"宋代","title":"题临川李子经文稿"}
{"author":"杨万里","content":"莫笑楼船不解行，识侬号令听侬声。一人唱了千人和，又得蹉前五里程。","dynasty":"宋代","title":"竹枝歌七首"}
{"author":"杨万里","content":"饱暖君恩岂不知，小儿穷惯只长饥。朝朝听得儿啼处，正是炊粱欲熟时。","dynasty":"宋代","title":"儿啼索饭"}
{"author":"杨万里","content":"雪径偷开浅碧花，永根乱吐小红芽。生无桃李春风面，名在山林处士家。政坐国香到朝市，不容霜节老云霞。江蓠圃蕙非吾耦，付与骚人定等差。","dynasty":"宋代","title":"三花斛三首右兰花"}
{"author":"杨万里","content":"何曾一日不思归，请看诚斋八集诗。到得归来身已病，是侬归早是归迟。","dynasty":"宋代","title":"东园幽步见东山四首其二"}
{"author":"杨万里","content":"暮宿溪边小粉村，一峰如笔正当门。看来山色元无粉，拂杀浓蓝浅黛痕。","dynasty":"宋代","title":"宿小粉村"}
{"author":"杨万里","content":"木蕖何似水芙蕖？同个声名各自都。风露商量借膏沐，燕脂深浅入肌肤。唤回春色秋光里，饶得红妆翠盖无。字曰拒霜浑不恶，却愁霜重要人扶。","dynasty":"宋代","title":"拒霜花"}
{"author":"杨万里","content":"蕖僊初出波，照月稚犹怯。密排碧罗盖，低护红玉颊。馆之水精宫，环以琉璃堞。珠明浮盘戏，酒漾流杯晔。青笔尖欲试，绿牋皱还摺。老龟大於钱，辛勤上团叶。忽闻人履声，入水一何栖。","dynasty":"宋代","title":"玉井亭观荷花"}
{"author":"杨万里","content":"壳如蝉蜕湿仍新，那复浮嬉浪底春。却把今身飞照水，不知石上是前身。","dynasty":"宋代","title":"阻风锺家村观岸傍物花二首"}
{"author":"杨万里","content":"紫衣军将打门来，云锦书从锦水回。个是国西天一柱，早归斗下位三能。致身将相黑头在，怜我渔樵青眼开。旧日雪山寒刮骨，秪今移取上春台。","dynasty":"宋代","title":"谢蜀师刘仲洪尚书龙学遣骑诒书之惠"}
{"author":"杨万里","content":"江梅去去木犀晚，萓草石榴剌人眼。抹利独立幽更佳，龙涎避香雪避花。朝来无热夜凉甚，急遣山童问花信。一枝带雨折来归，走送诗人觅好诗。","dynasty":"宋代","title":"送抹利花与庆长"}
{"author":"杨万里","content":"不博右军字，且留房相池。新雏黄似酒，把酒看群嬉。","dynasty":"宋代","title":"芗林五十咏其二十五鹅篆滩"}
{"author":"杨万里","content":"无计奈何春日长，宰予介绍谒羲皇。蚁才问阵天又雨，蜂欲舂粮花政香。","dynasty":"宋代","title":"春雨不止二首其一"}
{"author":"杨万里","content":"野水工穿石，疏林不掩巢。雨蒲拳病叶，风筱秃危稍。短胫知难续，长腰强自抄。兹游良不恶，物色困诙嘲。","dynasty":"宋代","title":"过安仁岸"}
{"author":"杨万里","content":"雨後晨先起，花间湿也行。破除婪尾暑，领略打头清。蠹果无迟落，枯枝忽再荣。便须秣吾马，及此半阴晴。","dynasty":"宋代","title":"八月朔晓起趣辨行李"}
{"author":"杨万里","content":"添尽红炉著尽衣。一杯方觉暖如痴。人言霜後寒无奈，春在瓮中渠不知。","dynasty":"宋代","title":"苦寒三首"}
{"author":"杨万里","content":"阵阵风寒树树斜，不容老子出檐牙。绣帘半卷门偏启，深倚胡床远看花。","dynasty":"宋代","title":"春寒"}
{"author":"杨万里","content":"春榜梅梢瘦处回，小花未忍折将来。却缘久住成幽事，剩看南枝一度开。","dynasty":"宋代","title":"探梅"}
{"author":"杨万里","content":"向来王家癖於马，今来王家癖於花。洛阳城里花如海，一半移取来君家。此花就中最穠丽，姚家黄兼魏家紫。花王更有王中王，看却姚魏千花降。一春好处君知否，上巳前头寒食後。千花不用妒渠伊，此外春光更属谁。","dynasty":"宋代","title":"题王晋辅专春亭"}
{"author":"杨万里","content":"我眠亦甚安，梦中初无惊。如何作梦语，反侧意不平。起来不复寐，郡楼挝五更。窗纸尚昏昏，看到渐次明。卷帘启后户，披衣步中庭。汲井漱新泉，满面吹寒冰。仰看天宇旷，微白复淡青。犹挂烂银梳，未升紫金钲。砌蛩余夜唧，数鹊作晓鸣。群动俱扰扰，竞若有所营。而人居其间，独欲免夙兴。出山三见秋，一年一征行。今兹秋又至，归心捺还生。会当挂其冠，高卧听松声。","dynasty":"宋代","title":"秋日早起"}
{"author":"杨万里","content":"花径雨后凉，树声风外战。杖屦顿轻松，儿女同行散。少者前已失，老者后仍倦。隔林吹笑语，相闻如对面。明明去人近，眇眇弥步远。松杉满地影，一瞬忽不见。仰观紫日轮，偶度白云片。佳处留再来，前山未须遍。","dynasty":"宋代","title":"后圃散策"}
{"author":"杨万里","content":"贫难聘欢伯，病敢跨连钱。梦岂花边到，春俄雨里迁。一犁关五秉，百箔候三眠。只有书生拙，穷年垦纸田。","dynasty":"宋代","title":"和仲良春晚即事"}
{"author":"杨万里","content":"侧塞千山缝也无，上天下井万崎岖。昨朝曾过芙蓉渡，寻到溪源一线初。","dynasty":"宋代","title":"过松源晨炊漆公店六首其一"}
{"author":"杨万里","content":"作郡才佳政，留中即好音。还将著书手，拈出正君心。岳麓风霜饱，修门雨露深。登庸何恨晚，廊庙要山林。","dynasty":"宋代","title":"寄张钦夫二首"}
{"author":"杨万里","content":"要知诗客参江西，政似禅客参曹溪。不到南华与修水，於何传法更传衣。吾家亲党子罗子，只今四海习凿齿。花红玉白几百篇，塞破锦囊脱无底。三年簿领修水涯，夜半亲传双井芽。定知诵向百僚上，不道长江与落霞。","dynasty":"宋代","title":"送分宁主簿罗宏材秩满入京"}
{"author":"杨万里","content":"昨日晴暄尽十分，无端寒湿复今晨。苍颜华发差挑老，急雨颠风屏当春。只有观书堪遣日，从来病眼不如人。诗名满世真何用，更赚先生愿卜邻。","dynasty":"宋代","title":"春雨呈袁起岩"}
{"author":"杨万里","content":"下却诸滩水渐平，舟行已远上饶城。酒家便有江乡景，绿柳梢头树玉瓶。","dynasty":"宋代","title":"过鉛山江口"}
{"author":"杨万里","content":"天惜淮山不惜银，浑银砌起一长城。淮山里在银城里，半山诸峰越样青。","dynasty":"宋代","title":"解舟铜陵，望淮山白云二首"}
{"author":"杨万里","content":"步下新船试水初，打头揽载适逢予。一椽板屋才经雨，两面油窗好读书。剩买春风木芍药，乱篸棐儿竹籧篨。清溪浮取松亭子，赏遍千山不要驴。","dynasty":"宋代","title":"阊门外登溪船五首"}
{"author":"杨万里","content":"今日晴光满碧空，也无雾雨也无风。寂然窗户黄昏後，霍地琼瑶一望中。千里湖山银作地，半篙舴艋玉为宫。丁宁浮蚁非常绿，计会祥麟分外红。","dynasty":"宋代","title":"泊姑苏城外大雪二首"}
{"author":"杨万里","content":"破晓开船船正行，忽然头上片云生。秋江得雨茶鼎沸，怒点打蓬荷叶鸣。远听滩喧心欲碎，近看浪战眼初明。夜来暗长前村水，绝喜舟人好语声。","dynasty":"宋代","title":"浮石清晓放船遇雨"}
{"author":"杨万里","content":"一日寒暄自不同，绣帘下却护轻风。杨花可是多情思，飞入船中落酒中。","dynasty":"宋代","title":"舟中晚酌二首"}
{"author":"杨万里","content":"山历愁寡天，沙征恨多地。两日行海滨，虽近弥不至。遐瞻道旁堠，我进渠秪退。大风来无隔，午燠皎安避。今夕范氏庄，初觌三峰翠。愈远故绝瑕，不多始足贵。巉然半几出，蹙若一拳细。轻霏澹脱秀，隤照烨春媚。翫久有余佳，绘苦未必似。今夕勿掩扉，月中对山睡。","dynasty":"宋代","title":"正月三日宿范氏庄四首"}
{"author":"杨万里","content":"桃李何忙关又零，老怀昜感扫还生。略无花片经人眼，谁道春风不世情。腄去恐遭诗作祟，愁来当遣酒行成。子能觅句庸非乐，未必胸中用不平。","dynasty":"宋代","title":"和萧伯和韵"}
{"author":"杨万里","content":"端能小脱簿书林，招唤诗流卜夜深。老我愁隤半山玉，凭君浅酌一荷金。水边赏桂秋围坐，雨後摘蔬香满砧。乘醉却来湖上戏，手翻波月看浮沉。","dynasty":"宋代","title":"木犀初发呈张功父又和六首"}
{"author":"杨万里","content":"滩雪清溅眸，滩雷怒醒耳。落洪翠壁立，跳波碧山起。船进若战胜，船退亦游戏。若非篙师苦，进退皆可喜。忽逢下滩舟，掀舞快云駃。何曾费一棹，才瞬已数里。会有上滩时，得意君勿恃。","dynasty":"宋代","title":"苏木滩"}
{"author":"杨万里","content":"清晨洗面开篷门，巨螳螂在水上奔。前怒两臂秋竹竿，后拖一腹春渔船。偶然拾得破蛛网，挈取四角沉重渊。柳上螳螂工捕蝉，水上螳螂工捕鳣。捕蝉顿顿得蝉食，捕鳣何曾得鱼吃。","dynasty":"宋代","title":"水螳螂歌"}
{"author":"杨万里","content":"口角哦诗细有声，不妨半醉不妨行。青灯一点才如黍，解作书窗彻夜明。","dynasty":"宋代","title":"夜窗二首"}
{"author":"杨万里","content":"仙人爱雪不嫌寒，挈月来看夜不眠。游遍琼楼霜欲晓，却将玉镜挂青天。","dynasty":"宋代","title":"月夜观雪三首"}
{"author":"杨万里","content":"山色偏宜暮，桐声小作秋。人行溪侧畔，天在树梢头。学懒真成懒，知休却得休。遣愁愁不去，愁尽自无愁。","dynasty":"宋代","title":"暮归"}
{"author":"杨万里","content":"碧天如水水如天，月入湖中璧样圆。却被先生来弄碎，一团成百百成千。","dynasty":"宋代","title":"寄题喻叔奇国傅郎中园亭二十六咏弄月亭"}
{"author":"杨万里","content":"清明一雪怪生寒，逗晓新晴雪未残。要见海棠还傅粉，卷帘不彻急来看。","dynasty":"宋代","title":"清明日雨雪，来早晴霁二首"}
{"author":"杨万里","content":"才趁锋车入帝关，又持使节过家山。作仙茶囿芝田里，寓直蓬莱藏室间。握手清谈纱帽点，羡君白日绣衣还。来年贡了云龙璧，便缀金銮玉筝班。","dynasty":"宋代","title":"送林子方直阁秘书将漕闽部三首"}
{"author":"杨万里","content":"独立吴江第四桥，桥南桥北涉银涛。此身真在吴江里，不用并州快剪刀。","dynasty":"宋代","title":"舟泊吴江三首"}
{"author":"杨万里","content":"长年三老不须催，且据胡床未拟回。白昼惊人星满地，日光碎处万波来。","dynasty":"宋代","title":"再登垂虹亭三首"}
{"author":"杨万里","content":"横行湖海浪生花，糟粕招邀到酒家。酥片满螯凝作玉，金穰熔腹未成沙。","dynasty":"宋代","title":"德远叔坐上赋肴核八首糟蟹"}
{"author":"杨万里","content":"待阙南风欲炷香，东风打并住西堂。石榴已著乾红蕾，却问春归有底忙。","dynasty":"宋代","title":"道旁石榴花"}
{"author":"杨万里","content":"雁下菰蒲报夕寒，鹭将荇藻作朝餐。野塘只许野人到，不要金张许史看。","dynasty":"宋代","title":"寄题喻叔奇国博郎中园亭二十六咏其二十三野塘"}
{"author":"杨万里","content":"白雪堆穠李，红蓝染靓桃。晨妆须蚕看，莫待日华高。","dynasty":"宋代","title":"芗林五十咏·桃李蹊"}
{"author":"杨万里","content":"顺流一日快舟行，薄暮风涛特地生。不是江神惊客子，劝人早泊莫追程。","dynasty":"宋代","title":"夜泊曲湾"}
{"author":"杨万里","content":"谁道村郊野味侵，柴扉竹榻草花清。行行且止成佳梦，不减崔张惊梦身。","dynasty":"宋代","title":"题罗溪李店二首"}
{"author":"杨万里","content":"石崖削得瘦到筋，半点也无尘土痕。正如狻猊走得渴，下赴江水一口吞。严滩过却乌龙觜，两岸秋山夹秋水。舟中小酌亦不遑，眼底生愁失苍翠。尖峰已自刺大虚，峰头更立玉浮屠。好山千只复万只，家里门前一只无。","dynasty":"宋代","title":"过严州章村放歌"}
{"author":"杨万里","content":"天父晨兴未出房，君王忍冷立风廊。忽然鸣跸珠帘卷，万岁声传震八荒。","dynasty":"宋代","title":"德寿宫庆寿口号十篇"}
{"author":"杨万里","content":"危峰莹无土，平地岌孤石。如何半岩间，亦有小树碧？走空根苦辛，倚险干寒瘠。芳兰间丛生，紫蕤濯幽色。近香许世闻，远秀绝人摘。而我云外身，方兹喟行役。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"只要雕诗不要名，老来也复减诗情。虚名满世真何用，更把虚名赚后生。","dynasty":"宋代","title":"诗情"}
{"author":"杨万里","content":"船蓬深闭膝难安，四面千峰不得看。莫厌霏微闷人雨，插秧怕热爱轻寒。","dynasty":"宋代","title":"雨中遣闷"}
{"author":"杨万里","content":"过雁双仍急，寒鸦只已多。绝怜晴色好，无奈暮寒何。眼病书休读，心劳句尚哦。老生穷事业，此外岂无他。","dynasty":"宋代","title":"暮寒"}
{"author":"杨万里","content":"火阁红销雪尚香，睡魔引我入渠乡。觉来一阵寒无柰，自掇胡床负太阳。","dynasty":"宋代","title":"火阁午睡起负暄二首其一"}
{"author":"杨万里","content":"旋旋哦诗旋旋抄。一尊野蔌更山肴。春风略不扶人醉，月到梅花最末稍。","dynasty":"宋代","title":"晚饮"}
{"author":"杨万里","content":"吾州史君五十年，不曾召节来日边。老夫送人作太守，不曾送人上九天。玉皇去年选丁宽，遣求螺浦苏茕鱞。玉皇今年唤渠还，州民遮道不得前。文儒佳政万口傅，近世能吏了不关。道渠岂弟父母然，凛如冰霜照人寒。道渠明断神一般，秋毫不扰田里安。一州天下孰後先，要渠笔橐侍甘泉。尚书履声再接连，更进一步百尺竿。紫枢黄合半武间，梅花满枝雪满山。雪花能舞梅能言，满饯史君金玉般。","dynasty":"宋代","title":"送丁卿季吏部赴召"}
{"author":"杨万里","content":"雾月撩人白，风灯恼客青。倦多资美睡，酒薄免迟醒。","dynasty":"宋代","title":"宿长林"}
{"author":"杨万里","content":"不到蓬莱又几时，凉花渐盛暑花稀。我来不是忘归去，忘却来时况道归。","dynasty":"宋代","title":"访蓬莱老人"}
{"author":"杨万里","content":"天下无双双井黄，遣编犹作旧时香。百年人物今安在？千载功名纸半张。使我诗编如许好，关人身事亦何当。地炉火暖灯花喜，且只移家住醉乡。","dynasty":"宋代","title":"灯下读山谷诗"}
{"author":"杨万里","content":"老夫不柰热，跣足坐瓦鼓。临池观游鱼，定眼再三数。鱼儿殊畏人，欲度不敢度。一鱼试行前，似报无他故。众鱼初欲随，幡然竟回去。时时传一杯，忽忽日将暮。","dynasty":"宋代","title":"观鱼"}
{"author":"杨万里","content":"春半花全退，诗人尚道迟。惟应读书苦，声调作吾伊。","dynasty":"宋代","title":"和周仲容春日二绝句"}
{"author":"杨万里","content":"行者南来今几春，一回举似一回新。钵盂夺得知何用？不怕梅花解笑人。","dynasty":"宋代","title":"二月十九日度大庾岭题云封寺四首"}
{"author":"杨万里","content":"冰雪相投处，风期一笑间。只今张桂隐，绝慕郭青山。功父双何远，相如了不关。鸟飞暮天碧，此句急追还。","dynasty":"宋代","title":"张功父旧字时可，慕郭功父故昜之。求予书其"}
{"author":"杨万里","content":"石门欲到更无疑，隔海风涛未可期。到得石门非不好，只愁未到石门时。","dynasty":"宋代","title":"清明日欲宿石门，未到而风雨大作，泊灵星小"}
{"author":"杨万里","content":"破驿荒村山路边，斜风细雨客灯前。子规一夜啼到晓，更待溪声始不眠。","dynasty":"宋代","title":"宿三里店，溪声聒睡终夕"}
{"author":"杨万里","content":"柳梢拂入溪云阴，柳根插入溪水深。秪今立岸一弊帚，归时弄日千黄金。人生荣谢亦如此，谢何兄怨荣何喜。秋霜春雨自四时，老夫问柳柳不知。","dynasty":"宋代","title":"岸柳"}
{"author":"杨万里","content":"前夕放船湘口步，约到衔州来日午。五程一减作三程，谢渠江涨半篙清。今日雨来三四五，又闭疏篷听暮雨。长年商量泊船所，雨外青山更青处。","dynasty":"宋代","title":"泊冷水浦"}
{"author":"杨万里","content":"春尽侬随去，江行兴未穷。时烦数点雨，轻洒一孤篷。岸树苍茫外，人家点缀中。海神能饯我，借与半帆风。","dynasty":"宋代","title":"舟行得风晚至灵洲"}
{"author":"杨万里","content":"拂溪杨柳缕生金，栏路山矾香杀人。不是冲泥送行客，外头放过若干春。","dynasty":"宋代","title":"雨中入城送赵吉州器之二首"}
{"author":"杨万里","content":"春到四经旬，元来未见春。柳条将软碧，争献上番新。","dynasty":"宋代","title":"柳色"}
{"author":"杨万里","content":"白雪堆穠李，红蓝染靓桃。晨妆须蚕看，莫待日华高。","dynasty":"宋代","title":"芗林五十咏·桃李蹊"}
{"author":"杨万里","content":"我昔游璧水，公时宿石渠。重来十钻火，两省共周庐。小语趋丹陛，嘉招煮雪蔬。破心搜诔些，泪落不能书。","dynasty":"宋代","title":"陈安行舍人阁学挽词三首其三"}
{"author":"杨万里","content":"山房牙签三万轴，六丁下取归群玉。空余坡老枯木枝，雪骨霜筋插云屋。楞伽老僧怀两贤，作堂要与祠千年。只供清风荐明月，不用秋菊兼寒泉。江西社里曾常伯，李家玉润苏家客。并遣巫阳招取来，分坐庐山泉上石。","dynasty":"宋代","title":"寄题庐山楞伽寺三贤堂，呈南康太守曾致虚"}
{"author":"杨万里","content":"榠查将叶学丹枫，戏与攀条撼晚风。一片飞来最奇绝，碧罗袖尾滴猩红。","dynasty":"宋代","title":"题榠查红叶"}
{"author":"杨万里","content":"红叶曾题字，乌椑昔擅场。冻乾千颗蜜，尚带一林霜。核有都无底，吾衰喜细尝。惭无琼玖句，报惠不相当。","dynasty":"宋代","title":"谢赵行之惠霜柿"}
{"author":"杨万里","content":"茂林脩竹翠光中，那得披蓑一老翁。白石砌成珠子径，黄茅裹却水晶宫。夏凉冬暖非人境，雪打霜封即钓篷。老子明朝便东去，更携瓦枕享松风。","dynasty":"宋代","title":"留题筠庵以茅盖层出如蓑衣然"}
{"author":"杨万里","content":"侬家贫甚诉长饥。幼稚满庭闱。正坐瓶无储粟，漫求为吏东西。偶然彭泽近邻圻。公秫滑流匙。葛巾劝我求为酒，黄菊怨、冷落东篱。五斗折腰，谁能许事，归去来兮。老圃半榛茨。山田欲蒺藜。念心为形役又奚悲。独惆怅前迷。不谏后方追。觉今来是了，觉昨来非。扁舟轻风破朝霏。风细漫吹衣。试问征夫前路，晨光小，恨熹微。乃瞻衡宇戴奔驰。迎候满荆扉。已荒三径存松菊，喜诸幼、入室相携。有酒盈尊，引触自酌，庭树遣颜怡。容膝易安栖。南窗寄傲睨。更小园日涉趣尤奇。尽虽设柴门，长是闭斜晖。纵遐观矫首，短策扶持。浮云出岫岂心思。鸟倦亦归飞。翳翳流光将入，孤松抚处凄其。息交绝友堑山溪。世与我相违。驾言复出何求者，旷千载、今欲从谁。亲戚笑谈，琴书触咏，莫遣俗人郑。告西畴有事要耘耔。容老子舟车，取意任委蛇。历崎岖窈窕，丘壑随宜。1111欣欣花木向荣滋。泉水始流澌。万物得时如许，此生休笑吾衰。寓形字内几何时。岂问去留为。委心任运无多虑，顾皇皇、将欲何之。大化中间，乘流归尽，喜惧莫随伊。富贵本危机。云乡不可期。趁良辰、孤往恣游嬉。独临水登山，舒啸更哦诗。除乐天知命，了复奚疑。","dynasty":"宋代","title":"归去来兮引"}
{"author":"杨万里","content":"两双钓船相对行，钓车自转不须萦。车停不转船停处，特地萦车手不停。","dynasty":"宋代","title":"过宝应县新开湖十首"}
{"author":"杨万里","content":"著尽工夫是化工，不关春雨更春风。已拼腻粉涂双蝶，更费雌黄滴一蜂。","dynasty":"宋代","title":"春兴"}
{"author":"杨万里","content":"北地三接浙，重来四肃霜。日斜秋树转，市散暮船忙。波卷清中白，霞翻紫外黄。汀沙浑换却，不记旧圆方。","dynasty":"宋代","title":"泊樟镇"}
{"author":"杨万里","content":"今岁五十二，岂为年少人。荷凉欣暑退，蝉苦怨秋新。澹虑翻成感，雕诗不著尘。小儿知得句，频掉小乌巾。","dynasty":"宋代","title":"感秋二首"}
{"author":"杨万里","content":"青士何年下大荒，羽仪禁省立如墙。锦绷半脱娟娟玉，粉节新涂拂拂霜。带雨小酣三日後，出林忽喜一梢长。今年秋闰防多暑，剩供先生格外凉。","dynasty":"宋代","title":"和周元吉省中新竹"}
{"author":"杨万里","content":"何处苕溪好，请君来倚楼。西山也驩喜，奔走入帘钩。","dynasty":"宋代","title":"寄题万元享舍人园享七景·倚苕"}
{"author":"杨万里","content":"浸得荷花水一盆，将来洗面漱牙根。凉生须鬓香生颊，沉麝龙涎却是村。","dynasty":"宋代","title":"山居午睡起弄花三首"}
{"author":"杨万里","content":"市小山城寂，船稀野渡忙。金暄梅蕊日，玉冷草根霜。","dynasty":"宋代","title":"明发梅州"}
{"author":"杨万里","content":"鸡唱嗔人睡，鸦啼唁客劳。近山烟外远，矮竹苣边高。老矣犹长铗，悠哉未大刀。绕圩无杂树，一色柳新缫。","dynasty":"宋代","title":"晓过叶家桥二首"}
{"author":"杨万里","content":"雪里晴偏好，寒馀暖尚轻。山烟春自起，野烧暮方明。又是元宵过，端令病骨惊。遣愁聊觅句，得句却愁生。","dynasty":"宋代","title":"己丑上元后晚望"}
{"author":"杨万里","content":"风亦何须过，林仍不厌深。莫将春色眼，来看岁寒心。政坐香通国，端令佩满襟。楚人更饶舌，得免世间寻","dynasty":"宋代","title":"题刘直卿崇兰轩"}
{"author":"杨万里","content":"霜前不落第二，糟余也复无双。一腹金相玉质，两螯明月秋江。","dynasty":"宋代","title":"糟蟹六言二首"}
{"author":"杨万里","content":"外面千峰合，中间一径通。日光自摇水，天静本无风。村酒渟春绿，林花倦午红。莫欺山堠子，知我入江东。","dynasty":"宋代","title":"四月四日午初出浙东界入信州永丰界"}
{"author":"杨万里","content":"蕖仙初出波，照日稚犹怯。密排碧罗盖，低护红玉颊。馆之水精宫，环以琉璃堞。珠明浮盘戏，酒漾流杯晔。青笔尖欲试，绿笺皱还摺。老龟大于钱，辛勤上团叶。忽闻人履声，入水一何捷。","dynasty":"宋代","title":"玉井亭观荷花"}
{"author":"杨万里","content":"玉壶冰底卧青龙，海外三山堕眼中。奇观揭名浑未在，只消题作小垂虹。","dynasty":"宋代","title":"登南州奇观，前临大江浮桥，江心起三石台，"}
{"author":"杨万里","content":"剑外归乘使者车，淛东新得左鱼符。可怜霜鬓何人问，焉用诗名绝世无。雕得心肝百杂碎，依前涂辙九盘纡。少陵生在穷如虱，千载诗人拜蹇驴。","dynasty":"宋代","title":"跋陆务观剑南诗稿二首"}
{"author":"杨万里","content":"蒙松睡起揽诗编，信手翻来诵数篇。忽有篙声仍绝叫，隔篷知是上滩船。","dynasty":"宋代","title":"舟过城门村，清晓雨止日出五首"}
{"author":"杨万里","content":"暮风似箭复如刀，落照那能暖客袍。天远地平城更阔，千寻玉塔尺来高。","dynasty":"宋代","title":"船过苏州二首"}
{"author":"杨万里","content":"残风剩雨故欺人，垂箔关窗护病身。自拾荷花楷面汗，新将笋箨制头巾。梅天笔墨都生醭，棐几文书嬾拂尘。帽子一峰青可掇，隔墙不敢略开门。","dynasty":"宋代","title":"风雨"}
{"author":"杨万里","content":"西昌难作自古传，卓令赵令不作难。二令来时民顿宽，二令去日官余钱。从来美政人难继，二君双美今谁似。卓令已作中都官，赵令也合即缀卓令班。","dynasty":"宋代","title":"送西昌大夫赵嘉言上印赴阙"}
{"author":"杨万里","content":"携家满路踏春华，儿女欣欣不忆家。骑吏也忘行役苦，一人人插一枝花。","dynasty":"宋代","title":"万安道中书事三首其二"}
{"author":"杨万里","content":"琼树初瞻二纪中，玉京再别一星终。我随病鹤欹黄帽，公驾云鸿上碧穹。寄径丝纶紫薇阁，押班冠剑大明宫。锦园尚欠桃栽否，儿辈河阳待晓风。","dynasty":"宋代","title":"送彭子山提刑郎中赴召二首"}
{"author":"杨万里","content":"克己今颜子，承家小吕申。只愁无好手，不道欠斯人。一别时飞几，重来事总新。祥琴声尚苦，可更话酸辛。","dynasty":"宋代","title":"见张钦夫二首其一"}
{"author":"杨万里","content":"无求不必位三公，一饱何须禄万锺。只有人生安乐好，享他明月与清风。","dynasty":"宋代","title":"五月十六夜，病中无聊，起来步月五首"}
{"author":"杨万里","content":"白鸥立雪胫透冷，鸬鹚避风飞不正。一双野鸭欺晚寒，出没冰河底心性。绝怜红船黄帽郎，绿蘘青篛牵牙樯。生愁堕指脱两耳，芦花亦无何许藏。遣骑前头买乾荻，速烘焰火与一炙。三足老鸦寒不出，看云诉天天不泣。","dynasty":"宋代","title":"後苦寒歌"}
{"author":"杨万里","content":"素王开国道无臣，一牓春风放十人。莫羡牓头年十八，旧春过了有新春。","dynasty":"宋代","title":"送幼舆子之官澧浦慈利监税二首"}
{"author":"杨万里","content":"两脚遍云水，群书久网丝。却因三日痛，理得数编诗。不借双高挂，毋追一任欹。老来非爱病，不病亦何为。","dynasty":"宋代","title":"足痛无聊块坐读江西诗"}
{"author":"杨万里","content":"把酒春如许，论诗夜未央。相逢便金石，何必试冰霜。离合知难免，愁思自不忘。它年一茅屋，公肯访荒凉。","dynasty":"宋代","title":"送傅安道郎中将漕七闽二首其二"}
{"author":"杨万里","content":"睡眼蒙松倦日长，却抛诗卷步回廊。狸奴桑自双双戏，忽见人来走似獐。","dynasty":"宋代","title":"昼倦"}
{"author":"杨万里","content":"木蕖何似水芙蕖？同个声名各自都。风露商量借膏沐，燕脂深浅入肌肤。唤回春色秋光里，饶得红妆翠盖无。字曰拒霜浑不恶，却愁霜重要人扶。","dynasty":"宋代","title":"拒霜花"}
{"author":"杨万里","content":"旧腊缘多雪，新年未有梅。殷懃下天竺，隔水两株开。","dynasty":"宋代","title":"人日出游湖上十首"}
{"author":"杨万里","content":"一席清风万壑云，送将华发得归身。海潮也怯桐江净，不遣涛头过富春。","dynasty":"宋代","title":"甲午出知漳州晚发船龙山暮宿桐庐二首其一"}
{"author":"杨万里","content":"宝储依旧接英游，璗节何曾远藻旒。卿月使星银汉晓，绣衣彩服太湖秋。豺当道上狐何问，鹰击霜前免已愁。火急平友供一笑，紫荷玉笋待君侯。","dynasty":"宋代","title":"送王季德提刑宝文少卿"}
{"author":"杨万里","content":"烟描水写老秋容，岭外秋容也自浓。如见大宾新露菊，若歌商颂晓风松。插花醉照濂溪井，吹发慵登帽子峰。莫问明年衰与健，茱萸何处不相逢。","dynasty":"宋代","title":"曲江重阳"}
{"author":"杨万里","content":"殿下鞭声再掣雷，玉皇徐下九天来。阴晴不定朝来定，五色祥云霍地开。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"云袖危相复，霜钟韵政迟。忽然数声急，却是住撞时。","dynasty":"宋代","title":"记梦三首其一"}
{"author":"杨万里","content":"梅於雪後较多花，草亦晴初忽几芽。河冻落痕余一寸，残冰阁在柳根沙。","dynasty":"宋代","title":"雪斋出城"}
{"author":"杨万里","content":"后山勒水向东驰，却被前山勒向西。道是水柔无性气，急声声怒慢声悲。","dynasty":"宋代","title":"过松源，晨炊漆公店"}
{"author":"杨万里","content":"碧落先生少可人，银钩茧纸苦称君。谈间口吸西江水，句里家傅南浦云。千里端能来命驾，一尊得与细论文。还家剩草三千牍，看策平津第一勋。","dynasty":"宋代","title":"送王文伯上舍归丰城，兼简何侍郎"}
{"author":"杨万里","content":"开了元无雁，看来不是花。若为黄更紫，乃借叶为葩。藜苋真何择，鸡冠却较差。未应犀菊辈，赤脚也容它。","dynasty":"宋代","title":"雁来红"}
{"author":"杨万里","content":"总宜亭子小如拳，著得西湖不见痕。湖上轩牖无不好，何须抵死拣名园。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"手种琅玕劣十年，今年新笋不胜繁。不知明早添多少，日暮闲来数一番。","dynasty":"宋代","title":"尚长道十年离索杯酒话旧，怃然若隔世，醉笔"}
{"author":"杨万里","content":"一船在后忽搀前，前后篙师各粲然。山入春来肥更秀，向人依旧耸寒肩。","dynasty":"宋代","title":"小舟晚兴四首其四"}
{"author":"杨万里","content":"短短熏笼小，团团锦帕围。浮阳烘酒思，沈水著人衣。抹利通家远，楠花具体微。春愁浑瘦尽，别有瘦中肥。","dynasty":"宋代","title":"瑞香花新开五首其三"}
{"author":"杨万里","content":"騃女痴儿总爱梅，道人衲子亦争栽。何如雪後琼瑶迹，印记诗人独自来。","dynasty":"宋代","title":"走笔和张功父玉照堂十绝"}
{"author":"杨万里","content":"雨脚依山见，风头触树回。泥深行不去，轿兀睡还来。栩栩情微适，喧喧眼竟开。梦残那可续，续得转悠哉。","dynasty":"宋代","title":"发乌山入漂水县中山驿"}
{"author":"杨万里","content":"百楮先生十免炎，心知奇绝敢言贪。诗无好语书仍俗，喜气多多抵得惭。","dynasty":"宋代","title":"谢赵茂甫惠浙曹中笔蜀越薄牋二首"}
{"author":"杨万里","content":"秋水寒鱼白锦鳞，姜花枨实献芳辛。东坡玉糁真穷相，得似先生此味珍。","dynasty":"宋代","title":"白鱼羹戏题"}
{"author":"杨万里","content":"岂但湖天好，诸村总可人。麦苗染不就，茅屋画来真。行止随缘著，江山到处新。十年三过此，赢得鬓如银。","dynasty":"宋代","title":"过平望三首"}
{"author":"杨万里","content":"秧畴水落荇渠尖，玉石当中碧一奁。石面平铺波面皱，千花织出水精帘。","dynasty":"宋代","title":"寄题喻叔奇国傅郎中园亭二十六咏水帘"}
{"author":"杨万里","content":"学诗须透脱，信手自孤高。衣钵无千古，丘山只一毛。句中池有草，子外目俱蒿。可口端何似，霜螯略带糟。","dynasty":"宋代","title":"和李天麟二首其一"}
{"author":"杨万里","content":"五日银丝织一笼，金乌捉取送笼中。知谁放在扶桑树，祗怪满溪烟浪红。","dynasty":"宋代","title":"舟过城门村清晓雨止日出其一"}
{"author":"杨万里","content":"此馆初明眼，前山正接眉。热嫌连日甚，凉惜两朝迟。雨竹何其重，风鸥不自持。庭闱犹百里，早已豁愁思。","dynasty":"宋代","title":"憩连岭店"}
{"author":"杨万里","content":"旧来菰叶已全衰，旋买新荷带藕栽。看得荷花作莲子，可怜时节被花催。","dynasty":"宋代","title":"卧治斋盆池"}
{"author":"杨万里","content":"偶然乘兴上孱颜，若待偷闲何日闲。脚力到时皆我有，不须更问是谁山。","dynasty":"宋代","title":"同刘季游登天柱冈四首"}
{"author":"杨万里","content":"秉烛趋省署，两街犹闭门。素娥独早作，碧沼浣黝盆。宝扣剥见漆，半棱光剩银。忽作青白眼，圜视向我嗔。黑气贯瞳子，侧睨不敢真。皎然一玉李，前行导征轮。荧然数金粟，后扈从车尘。朝鸡传三令，都骑争载奔。星芒销欲无，月影澹失痕。金鸦飞上天，吐出红龙鳞。","dynasty":"宋代","title":"早入东省残月初上"}
{"author":"杨万里","content":"抛官归隐七经年，睡杀山云笑杀天。剩雨残风黄帽底，颠诗中酒白鸥前。少年行路今已矣，厚禄故人书寂然。只有锦城表阁学，寄诗赠药意悁悁。","dynasty":"宋代","title":"寄谢蜀帅表起岩尚书阁学寄赠药物二首"}
{"author":"杨万里","content":"晚风不许鉴清漪，却许重帘到地垂。平野无山遮落日，西窗红到月来时。","dynasty":"宋代","title":"晚风"}
{"author":"杨万里","content":"三人不必邀明月，九老何妨续画图。从汉二疏唐尹後，相亲相近此应无。","dynasty":"宋代","title":"益公题三老图二首"}
{"author":"杨万里","content":"壳如蝉蜕湿仍新，那复浮嬉浪底春。却把今身飞照水，不知石上是前身。","dynasty":"宋代","title":"阻风锺家村观岸傍物花二首"}
{"author":"杨万里","content":"似腻还成爽，才凝又欲飘。玉来盘底碎，雪到口边销。","dynasty":"宋代","title":"咏酥"}
{"author":"杨万里","content":"榕影下照水，翠蚊舒复樛。溪光迸升檐，朱夏冻以幽。高阁昔雨荒，奇观久风休。南轩天遣来，山谷神与谋。字新址惟旧，景逝人为留。不意猿饮潭，复见驷驾輈。先生何孤往，野客欠从游。愿携龙文璧，去沦兔褐瓯。垂手掬寒泚，移床听凉飕。阁回诗更超，古往今亦犹。揽渠五字妙，觉我百疾瘳。出山未遽误，在山未遽优。如何近来梦，夜夜在钓舟。","dynasty":"宋代","title":"丁酉初春和张钦夫榕溪阁五言曾达臣挽词"}
{"author":"杨万里","content":"树远通鹦响，花晴带雨痕。登山偶回首，隔水见前村。澹往孤无伴，清归笑不言。还家更迟著，松菊未应存。","dynasty":"宋代","title":"饭罢登山"}
{"author":"杨万里","content":"句法天难秘，工夫子但加。参时旦柘树，悟罢岂桃花。要共东西玊，其如南北涯。肯来谈个事，分坐白鸥沙。","dynasty":"宋代","title":"和李天麟二首"}
{"author":"杨万里","content":"紫霓横天度，银盘涌水来。先生骑霓脊，盘上卷金杯。","dynasty":"宋代","title":"芗林五十咏·驾月桥"}
{"author":"杨万里","content":"堂後檐前小石山，一峰瘦削四峰撵。忽腾绝壁三千丈，飞下清泉六月寒。乃是家僮聊戏事，倒倾古井作惊湍。老夫畏热年来甚，更借跳珠裂玉看。","dynasty":"宋代","title":"酷暑观小僮汲水浇石假山"}
{"author":"杨万里","content":"荔子阴中风绝凉，菖蒲节後日偏长。落残数柄荷花蕊，浸得一瓶泉水香。多病早衰非破砚，欲行复倦且胡床。曲江近北差迟暑，不道江山胜五羊。","dynasty":"宋代","title":"荔枝堂昼憩"}
{"author":"杨万里","content":"两岸千千万万峰，看来冷白复寒红。人言雪岭非银岭，三日晴光晒不融。","dynasty":"宋代","title":"兰溪解舟四首"}
{"author":"杨万里","content":"四诗赠我尽新奇，万象从君听指麾。流水落花春寂寞，小风淡日燕差池。","dynasty":"宋代","title":"和段季承左藏惠四绝句"}
{"author":"杨万里","content":"重雾疑朝雨，斜阳竟晚晴。万山江外尽，一塔岭尖明。舟小宁嫌窄，途长已倦行。子陵台下水，未酌意先清。","dynasty":"宋代","title":"白沙买船晚至严州"}
{"author":"杨万里","content":"傱教节序暗相催，历日尘生懒看来。却是石榴知立夏，年年此日一花开。","dynasty":"宋代","title":"初夏即事十二解"}
{"author":"杨万里","content":"又从洪泽溯清淮，积雨连宵晓顿开。霜冻水涯如雪厚，波摇日影入船来。辛勤送客了未了，珍重顺风催复催。明早都梁各分手，顺风便借一帆回。","dynasty":"宋代","title":"晓出洪泽霜晴风顺"}
{"author":"杨万里","content":"过雨前汀未可登，搴篷小散睡瞢腾。船头政好看山色，一点江风冷似冰。","dynasty":"宋代","title":"睡起观山"}
{"author":"杨万里","content":"近岸人家欲闭门，远林烟树半昏昏。鸬鹚白鹭归何晚，今夜定投何处村。","dynasty":"宋代","title":"瓦店雨作四首"}
{"author":"杨万里","content":"径仄旁无地，林开忽有天。丹枫明远树，黄叶暗鸣泉。苔锦银枪灶，芦茸玉帐毡。从军古云乐，乞与个山川。","dynasty":"宋代","title":"野炊猿藤径树下"}
{"author":"杨万里","content":"使君见处我何言，且上斯亭一笑还。便有醒然新气象，何曾改却旧江山。咏归风味谁知点，克已工夫未减颜。个里诸生高著眼，仕和不仕得相关。","dynasty":"宋代","title":"题王宣子新作吉州学前咏归亭"}
{"author":"杨万里","content":"船行尽缓底须忙，诗卷聊堪度日长。瓶里抽花偷触鼻，忽然将谓是烧香。","dynasty":"宋代","title":"出峡二首"}
{"author":"杨万里","content":"冰棹风船雪满篷，诗人醉卧水晶宫。追程未到君休问，且启琼窗看玉峰。","dynasty":"宋代","title":"明发青泥冲雪剌船三首"}
{"author":"杨万里","content":"可笑诗人山泽臞，平生枯淡不敷腴。已搜杞菊到诒厥，绝与木犀亲友于。挼入杯中金粟走，满浇天上桂华孤。醉眠绕枕两三朵，香冰肝脾酒更无。","dynasty":"宋代","title":"木犀初发"}
{"author":"杨万里","content":"五湖佳处是荒寒，却为无山水更宽。皈去江南无此景，未须吃饭且来看。","dynasty":"宋代","title":"过宝应县新开湖十首"}
{"author":"杨万里","content":"湿日云间淡，晴峰雨後鲜。水吞堤柳膝，麦到野童肩。沤漩嬉浮叶，炊烟倒入船。顺流风更顺，只道不双全。","dynasty":"宋代","title":"入浮梁界"}
{"author":"杨万里","content":"岸上湖中各自奇，山觞水酌两皆宜。只言游舫浑如画，身在画中元不知。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"肩舆小斑筠，地志古青册。初穿千长松，忽仰万绝壁。观山不知名，披志失山色。行行问不住，一一渐可识。何代五老人，登峰化为石。年龄今几春，齿牙谅无力。天赐五玉乳，与渠供朝食。渊明醉眠处，石上印甘迹。逸少养鹅池，藓花渍余墨。鹤鸣南天青，龟拜北斗白。栖贤缘不浅，月枕借云席。万杉与开先，弄泉碎珠壁。病眸贪穷眺，趼趾怯周历。同游多俊人，淡话半禅伯。兹来殆天假，不尔岂人及。归船载晓星，回首两相忆。","dynasty":"宋代","title":"遍游庐山，示万杉长老大琏"}
{"author":"杨万里","content":"相国来临处士家，山间草木也光华。高轩行李能过李，小队寻花到浣花。留赠新诗光夺月，端令老子气成霞。无论藏去传诒厥，拈向田夫野老夸。","dynasty":"宋代","title":"和谢"}
{"author":"杨万里","content":"吹尽残桃无可残，也无地上落花痕。独行寻到青苔处，拾得嫣红一片看。","dynasty":"宋代","title":"道傍小桃"}
{"author":"杨万里","content":"海棠著意唤诗愁，桃李才开又落休。小雨轻风春一半，去年今日在严州。","dynasty":"宋代","title":"二月望日"}
{"author":"杨万里","content":"合皁风烟外，江西小有天。兹山本无主，掇入笔床前。","dynasty":"宋代","title":"芗林五十咏·有山堂"}
{"author":"杨万里","content":"春色有情意，桃花生暮寒。只应催客子，不遣立江干。","dynasty":"宋代","title":"春日六绝句其六"}
{"author":"杨万里","content":"渠水来从林外泓，水知湖近各争鸣。何人月下携枯木，写取穿云落涧声。","dynasty":"宋代","title":"寄题喻叔奇国傅郎中园亭二十六咏水乐"}
{"author":"杨万里","content":"官路桐江西复西，野梅千树压疏篱。昨来都下筠篮底，三百青钱买一枝。","dynasty":"宋代","title":"甲申上元前闻家君不快，西归见梅有感二首"}
{"author":"杨万里","content":"一滩过了一滩奔，一石横来一石蹲。若怨古来天设险，峡山不到也由君。","dynasty":"宋代","title":"峡山寺竹枝词五首"}
{"author":"杨万里","content":"偶尔相逢细问途，不知何事数迁居。微躯所馔能多少，一猎归来满后车。","dynasty":"宋代","title":"观蚁二首其一"}
{"author":"杨万里","content":"人间那得个山川。舡上渔郎便是仙。远岭外头江尽处，问渠何许洞中天。","dynasty":"宋代","title":"题邓国材水墨寒林"}
{"author":"杨万里","content":"石峰背後即英州，只不教人到岸头。罗带春风吹不直，故将数摺恼行舟。","dynasty":"宋代","title":"碧落洞前滩水三首"}
{"author":"杨万里","content":"贪看波日弄船窗，奇观人间不作双。忽被竹阴偷卷去，只余一面拨醅釭。","dynasty":"宋代","title":"晚日二首"}
{"author":"杨万里","content":"刘驾及于濆，死爱作愁语。未必真许愁，说得乃尔苦。一字入人目，蜇出两睫雨。莫教雨入心，一滴一痛楚。坐令无事人，吞刃割肺腑。我不识二子，偶览二子句。儿曹劝莫读，读著恐愁去。我云宁有是，试读亦未遽。一篇读未竟，永慨声已屡。忽觉二子愁，并来遮不住。何物与解围，伯雅烦尽护。","dynasty":"宋代","title":"读唐人于濆、刘驾诗"}
{"author":"杨万里","content":"小潘诗家子，解作无声诗。八境俱妙绝，冷泉天下奇。","dynasty":"宋代","title":"题文发叔所藏潘子真水墨江湖八境小轴灵隐冷"}
{"author":"杨万里","content":"田塍莫笑细於椽，便是桑园与菜园。岭脚置锥留结屋，尽驱柿栗上山颠。","dynasty":"宋代","title":"桑茶坑道中八首"}
{"author":"杨万里","content":"滩雪清溅眸，滩雷怒醒耳。落洪翠壁立，跳波碧山起。船进若战胜，船退亦游戏。若非篙师苦，进退皆可喜。忽逢下滩舟，掀舞快云駃。何曾费一棹，才瞬已数里。会有上滩时，得意君勿恃。","dynasty":"宋代","title":"苏木滩"}
{"author":"杨万里","content":"春色何须羯鼓催，君王元日领春回。牡丹芍药蔷薇朵，都向千官帽上开。","dynasty":"宋代","title":"德寿宫庆寿口号十篇"}
{"author":"杨万里","content":"科目连双中，声名莫二渠。手曾攀折槛，客有泪辞车。速化非吾事，偷闲只古书。黑头黄壤去，有昊定何如。","dynasty":"宋代","title":"周子及盬簿挽诗二首"}
{"author":"杨万里","content":"芭蕉得雨便欣然，终夜作声清更妍。细声巧学蝇触纸，大声锵若山落泉。三点五点俱可听，万籁不生秋夕静。芭蕉自喜人自愁，不如西风收却雨即休。","dynasty":"宋代","title":"芭蕉雨·芭蕉得雨便欣然"}
{"author":"杨万里","content":"同官赣水总青春，消息中间两不闻。道我未衰君莫戏，不须看我只看君。","dynasty":"宋代","title":"永丰驿逢故人赵伯庭过叔"}
{"author":"杨万里","content":"去年丐西归，谓可休余生。今年复东下，驾言入神京。卧治方小安，趋召岂不荣。何如还家乐，醉吟听溪声。","dynasty":"宋代","title":"行役有叹二首"}
{"author":"杨万里","content":"碧落峰前上一滩，篙师叫得口都乾。开门将谓舡行远，只在峰头芦荻湾。","dynasty":"宋代","title":"碧落洞前滩水三首"}
{"author":"杨万里","content":"隤照趣夕黯，孤灯启宵明。老夫倦欲睡，似醉复如醒。寸心无寸恨，坦如江海清。秋蛩何为者，四面作怨声。凄恻竟未已，抑扬殊不平。切切百千语，递递三四更。遶砌寻不得，静坐复争鸣。有口汝自苦，我醉不汝听。","dynasty":"宋代","title":"感秋五首"}
{"author":"杨万里","content":"玉殿朝初退，金门马不嘶。院深归有处，柳暗迹都迷。紫陌春无际，青丝舞正齐。风烟忘近远，楼阁问高低。残雪莺声外，斜阳凤掖西。少陵花底路，物物献诗题。","dynasty":"宋代","title":"拟归院柳边迷诗"}
{"author":"杨万里","content":"书诗莫吟。读书两眼枯见骨，吟诗个字呕出心。人言读书乐，人言吟诗好，口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"淡紫斜阳嫩碧天，一春今多始开颜。看山偶忘归来却，月到西廊第二间。","dynasty":"宋代","title":"积雨小霁，暮立卷书亭前二首"}
{"author":"杨万里","content":"天下非无士，胸中自有人。如何初拜相，首荐一遗民。恩我丘山小，怀公骨肉亲。白头哭知已，东望独伤神。","dynasty":"宋代","title":"余处恭少师左相郇公挽辞三首其"}
{"author":"杨万里","content":"水虫才出绿波来，细看爬沙上石崖。化作蜻蜓忽飞去，几时飞去却飞回。","dynasty":"宋代","title":"阻风锺家村观岸傍物花二首"}
{"author":"杨万里","content":"愁边节里两相关，茶罢呼儿捡历看。社日雨多晴较少，春风晚暖晓犹寒。也思散策郊行去，其柰缘溪路未乾。绿暗江明非我事，且寻野蕨作蔬盘。","dynasty":"宋代","title":"乙酉社日偶题"}
{"author":"杨万里","content":"诸人政坐爱闲游，天遣南游天尽头。到得广州天尽处，方教回首向韶州。","dynasty":"宋代","title":"闰三月二日发船广州来归亭下之官宪台"}
{"author":"杨万里","content":"一番行路一番愁，还自儿时到白头。路不唤君君自去，为谁著急不归休。","dynasty":"宋代","title":"晓行闻竹鸡二首"}
{"author":"杨万里","content":"莫言下岭便无难，赚得行人错喜欢。(错喜欢一作：空喜欢)正入万山圈子里，一山放过一山拦。(放过一作：放出)","dynasty":"宋代","tags":"初中古诗，写景，行路，哲理","title":"过松源晨炊漆公店"}
{"author":"杨万里","content":"继照姿天纵，分阴学日勤。橘中招绮夏，瓜处屏伾文。老别鱼竿月，来依鹤禁云。还将古为监，聊当野人芹。","dynasty":"宋代","title":"贺皇太子九月四日生辰四首"}
{"author":"杨万里","content":"说似行人且细听，螺冈门外莫宵征。前头石斧韩婆岭，第一单身不要行。","dynasty":"宋代","title":"十山歌呈太守胡平一"}
{"author":"杨万里","content":"行脚宜晴翠，看云恐夕黄。何村不花柳，此社要柴桑。一笑当谁领，同来得许忙。老怀翻作恶，不剩半分狂。","dynasty":"宋代","title":"和文远叔行春"}
{"author":"杨万里","content":"去岁诸司赏物华，荼糜一会属侬家。今年不识荼糜面，却买茅柴对野花。","dynasty":"宋代","title":"野荼𧃲二首其一"}
{"author":"杨万里","content":"道涂奔走不曾安，却羡山家住得闲。记取还山安住日，更忘奔走道涂间。","dynasty":"宋代","title":"甲午出知漳州，晚发船龙山，暮宿桐庐二首"}
{"author":"杨万里","content":"听尽钟鱼半月声，浪传移住竟何曾。莫教少欠丛林债，更作今宵旦过僧。","dynasty":"宋代","title":"寓仙林寺待班戏题"}
{"author":"杨万里","content":"万里长江白，半规斜日黄。焦山浑欲到，宛在水中央。","dynasty":"宋代","title":"题文发叔所藏潘子真水墨江湖八境小轴海门残"}
{"author":"杨万里","content":"仰望苍岩高更深，岩中佳处著禅林。琼泉万仞峰头落，一滴泉声一醒心。","dynasty":"宋代","title":"过苏岩"}
{"author":"杨万里","content":"入到船中气郁蒸，出来船外日侵陵。绿波欲沸清何在，青盖张来似不曾。","dynasty":"宋代","title":"过金台天气顿热三首"}
{"author":"杨万里","content":"红玉麒麟未作灰，自温琼液写银杯。雪花万片江千顷，更欠人间底物来。","dynasty":"宋代","title":"明发青泥冲雪剌船三首"}
{"author":"杨万里","content":"旧岁新年来往频，孤標数面便多情。独将白发三千丈，上到瑶台十二层。","dynasty":"宋代","title":"唐律后一首进退格"}
{"author":"杨万里","content":"两客呼船一急行，树林半落半犹青。诸峰最是中峰好我，欲峰头筑小亭。","dynasty":"宋代","title":"戏题郡斋水墨坐屏二首"}
{"author":"杨万里","content":"雹子何孤竹屋声，只于花事较无情。青春已在残红里，更著渠侬何似生。","dynasty":"宋代","title":"和子上弟春雹"}
{"author":"杨万里","content":"登台长早下台迟，移遍胡床无处移。不是清凉罢挥扇，自缘手倦歇些时。","dynasty":"宋代","title":"夏至後初暑登连天观"}
{"author":"杨万里","content":"山转江亦转，江行山亦行。风鬟照玉镜，素练萦青屏。我本山水客，澹无轩冕情。尘中悔一来，事外怀孤征。忽乘沧浪舟，仰高俯深清。餐翠腹可饱，饮渌身顿轻。鹧鸪不相识，还作故园声。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"傅语春光恰好穠，太穠恐怕恼衰翁。日华五色无寻处，只在蛛丝来去中。","dynasty":"宋代","title":"壬子正月四日後圃行散四首"}
{"author":"杨万里","content":"清酣暑雨不缘求，犹似梅黄麦欲秋。去岁如今禾半死，吾曹遍祷汗交流。此生未用愠三已，一饱便应哦四休。花外绿畦深没鹤，来看莫惜下邳侯。","dynasty":"宋代","title":"和昌英叔夏至喜雨"}
{"author":"杨万里","content":"行尽崎岖峡，初逢熨帖坡。寒从平野有，雨傍远山多。也自长沙近，其如此路何？披丈浑不恶，冻手奈频呵。","dynasty":"宋代","title":"将至醴陵"}
{"author":"杨万里","content":"下滩一日抵三程，到得盈川也发更。两岸渔樵稍灯火，满江风露更波声。病身只合山间老，半世长怀客里情。西畔大星如玉李，伴人不睡向人明。","dynasty":"宋代","title":"九月一日夜宿盈川市"}
{"author":"杨万里","content":"老坡独往到庐山，白鹤观中俱昼眠。只有棋声人不见，寂然流水古松间。","dynasty":"宋代","title":"檃括东坡观棋诗引并四言诗二首其一"}
{"author":"杨万里","content":"秃颖冻得须作冰，老泓饮汤成水精。先生定交两书生，两生号寒语不能。先生自作饥虫鸣，夜檄祝融战玄冥。更遣红玉十麒麟，相与部领有脚春。暖热两生出精神，两生炙手泪縰横，疆和先生仄仄平。","dynasty":"宋代","title":"暖热两生行"}
{"author":"杨万里","content":"何曾一日不思归，请看诚斋八集诗。到得归来身已病，是侬归早是归迟。","dynasty":"宋代","title":"东园幽步见东山四首其二"}
{"author":"杨万里","content":"午时犹未识金乌，对面看人一似无。腊月黄茅犹尔许，不知八月却何如。","dynasty":"宋代","title":"瘴雾"}
{"author":"杨万里","content":"西玉南金价则同，帝城相对落花风。人如天上珠星聚，谈到尊中竹叶空。白紵乌纱青宝玦，紫鸾黄鹄碧梧桐。千龄此过还孤往，恨杀灯前欠老翁。","dynasty":"宋代","title":"和章德茂少卿拉馆学之士四人访王德修提干"}
{"author":"杨万里","content":"开窗纳尽大江秋，天半飞楼不是楼。独立南徐鳌绝项，下临北固虎回头。蒜山旧址空黄鹤，瓜步新城照白鸥。好事主人酌诗客，风烟一眼到杨州。","dynasty":"宋代","title":"题连沧观呈太守张几仲"}
{"author":"杨万里","content":"雪久自消犹半在，雨来正密更无休。硬黄字里真添瘦，重碧杯中且避愁。","dynasty":"宋代","title":"和元举叔见谢载酒之韵二首"}
{"author":"杨万里","content":"额间拂杀御袍黄，衣上偷将月秭香。待倩春风作媒却，西湖嫁与水仙王。","dynasty":"宋代","title":"水仙花四首"}
{"author":"杨万里","content":"止酒先立约，庶几守得坚。自约复自守，事亦未必然。约语未出口，意已惨不驩。平生死爱酒，爱酒宁弃官。亿昔少年月，与酒为志年。醉则卧香草，落花为绣毡。觉来月已上，复饮落花前。衰肠不禁酒，此事今莫论。因酒屡作病，自祟非关天。朝来腹告痛，饮药痛不痊。锐欲绝伯雅，已书绝交篇。如何酒未绝，告至愁已先。我与意为仇，意惨我何便。不如且快意，伯雅再遣前。来日若再病，旋旋商量看。","dynasty":"宋代","title":"止酒"}
{"author":"杨万里","content":"重阳才过便新寒，去岁如今暑尚残。云外鴈来元不觉，一声唤我举头看。","dynasty":"宋代","title":"晚登净远亭二首"}
{"author":"杨万里","content":"清景无终极，频来未属厌。远山秋后出，茅屋近来添。","dynasty":"宋代","title":"小立净远亭"}
{"author":"杨万里","content":"行到深村麦更深，放低小轿过桑阴。再三传语春寒道，好为农家惜绿针。","dynasty":"宋代","title":"雨後田间杂纪五首"}
{"author":"杨万里","content":"秋声偷入翠琅玕，叶叶竿竿玉韵寒。声在树间元未是，秋声只在竹林间。","dynasty":"宋代","title":"省宿题天官厅後竹林"}
{"author":"杨万里","content":"葵心一岫卓南涯，秀野诸峰走北来。中起新亭双奄有，尽驱景物四边回。木居士作煨尘叹，孤竹君真梁栋材。知有此亭无此样，并烦与可洒松煤。","dynasty":"宋代","title":"寄题程元成纷事山居三咏·揽有亭"}
{"author":"杨万里","content":"忠襄先生有贤甥，卢溪先生有贤孙。只今二十能缀文，超然下笔如有神。忠襄大节争日月，卢溪清风敌霜雪。两家不是无家法，何须外人问衣钵。老夫卧病南溪旁，芙蓉红尽菊半黄。子求问讯维摩诘，分似家风一辨香。","dynasty":"宋代","title":"赠王婿时可"}
{"author":"杨万里","content":"太行界天二千里，清晨跳入寒窗底。黄河动地万岳雷，却与太行相趁来。青崖颠狂白波怒，老夫惊倒立不住。乃是丘迟出塞皈，赠我大轴出塞诗。手持汉节娖秋月，弓挂天山鸣积雪。过故东京到北京，泪滴禾黍枯不生。誓取胡头为饮器，尽与遗民解{外鬼内佳}髻。诗中哀怨诉阿谁，河水鸣咽山风悲。中原万象听驱使，总随诗句皈行李。君不见晋人王右军，龙跳虎卧笔有神。何曾我得一句子，自哦自写傅世人。君不见唐人杜子美，万草千花句何绮。秪以诗傅字不傅，却羡别人云落纸。莫道丘迟一轴诗，此诗此字绝世奇。再三莫遣鬼神知，鬼神知了偷却伊。","dynasty":"宋代","title":"跋丘宗卿侍郎见赠使北诗一轴"}
{"author":"杨万里","content":"韵绝香仍绝，花清月未清。天仙不行地，且借水为名。","dynasty":"宋代","title":"水仙花四首"}
{"author":"杨万里","content":"睡美那能动，朝凉强作行。吾方犯星起，人已趁虚声。近路还如许，长途作麽生。两亲今正老，三釜又须营。","dynasty":"宋代","title":"早发建安寺过大擽"}
{"author":"杨万里","content":"四序各自佳，要不如春时。何必花与柳，始爱春物熙。今晨驾言出，从公南山西。泥软履自惬，风嬾面不知。寒草动暖芽，晴山余雨姿。水日亦相婿，蹙纹生碎晖。鸟声岂为我，我听偶自怡。出门初惮烦，载涂乃忘归。但今我意适，岂挍出处为？路人见我揖，属我有所思。我不见其面，信口聊应之。徐悟恐恃物，欲谢已莫追。我率或似傲，彼愠独得辞。","dynasty":"宋代","title":"人日诘朝从昌英叔出谒"}
{"author":"杨万里","content":"灯火三更雨，诗书一古琴。惟愁脚力软，未必圣门深。莫笑云端树，初如涧底针。不应将一第，用破半生心。","dynasty":"宋代","title":"题刘朝英进齐"}
{"author":"杨万里","content":"孝岂天无报，慈如古所称。百年得偕老，二子看同升。未拜鸾回纸，先虚绣蹙藤。他时颖考叔，清泪落君羹。","dynasty":"宋代","title":"罗价卿母李氏挽诗"}
{"author":"杨万里","content":"自笑孤踪霜叶轻，宦游何幸并耆英。合符先后分江郡，接武差池缀月卿。爱我从来两胶漆，与公别是一亲情。老身无用难提挈，尚有儿曹累使令。","dynasty":"宋代","title":"送俞漕子清大卿赴召二首其二"}
{"author":"杨万里","content":"二月尽头三月初，系船杨柳拂菰蒲。姑苏台上斜阳里，眼度灵岩到太湖。","dynasty":"宋代","title":"泊船百花洲登姑苏台二首"}
{"author":"杨万里","content":"走上松梢绕却它，为他满插一头花。未论似得酴醾否，且是幽香野得些。","dynasty":"宋代","title":"入上饶界。道中野酴醾盛开二首"}
{"author":"杨万里","content":"诗吸三江捲五湖，彫琼为句字为珠。前身谢守吟澄练，今代世南行秘书。獬豸峨冠久尘醭，星辰听履即须臾。夜来飞入东园去，梦里分明觉后虚。","dynasty":"宋代","title":"谢淮东漕虞寿老宝文察院寄诗二首其一"}
{"author":"杨万里","content":"一字看成两，霜须摘转多。既无书册分，奈此日长何？荔子红初皱，春醅碧欲波。醉来愁自去，不去亦从他。","dynasty":"宋代","title":"夏日书事"}
{"author":"杨万里","content":"细雨初来剌水纹，三针雨线未教繁。不知忽有何忙处，急洒千千万万痕。","dynasty":"宋代","title":"出真阳峡十首"}
{"author":"杨万里","content":"准拟归时到未迟，归时不到悔来时。惠山不识空归去，枉与常州作住持。","dynasty":"宋代","title":"雨中远望惠山二首"}
{"author":"杨万里","content":"蕖僊初出波，照月稚犹怯。密排碧罗盖，低护红玉颊。馆之水精宫，环以琉璃堞。珠明浮盘戏，酒漾流杯晔。青笔尖欲试，绿牋皱还摺。老龟大於钱，辛勤上团叶。忽闻人履声，入水一何栖。","dynasty":"宋代","title":"玉井亭观荷花"}
{"author":"杨万里","content":"红稠碧秀晴山园，只有诚斋眼界宽。月近竹梢偏不上，要人不看要人看。","dynasty":"宋代","title":"诚斋待月"}
{"author":"杨万里","content":"夜深移入小杯盘，回首花枝不忍看。岂与海棠情分薄，老夫自是怯春寒。","dynasty":"宋代","title":"花下夜饮"}
{"author":"杨万里","content":"北阮稀相见，东园肯到无。鞋留沙迹浅，扇答雨声疏。新长水三尺，倒漂梅一株。炊烟起山崦，好个晚村图。","dynasty":"宋代","title":"雨後子文、伯庄二弟相访，同游东园"}
{"author":"杨万里","content":"危桥度中半，深溪动人心。欲返业至此，将进眩卞临。已涉尚回顾，溪水知几深。谁能大此桥？以安往来人。","dynasty":"宋代","title":"度小桥"}
{"author":"杨万里","content":"轿中兀得软如凝，逢店投床片子时。睡觉不知天晓未，半窗花影木犀枝。","dynasty":"宋代","title":"月中炬火发仙山驿，小睡射亭五首"}
{"author":"杨万里","content":"招得榴花共一觞，艾人笑杀老夫狂。子兰赤口禳何益，正则红船看不妨。团粽明朝便无味，菖蒲今日麽生香。一生幸免春端帖，可遣渔歌谱大章。","dynasty":"宋代","title":"端午独酌"}
{"author":"杨万里","content":"选甚天时晴未晴，舟行终是胜山行。蓬收雨点斜偏好，枕惯波声梦不惊。幸自车徒小休息，又闻鼓笛闹将迎。偶然回首来时路，一夜霜毛一倍生。","dynasty":"宋代","title":"阊门外登溪船五首"}
{"author":"杨万里","content":"春色有情意，桃花生暮寒。只应催客子，不遣立江干。","dynasty":"宋代","title":"春日六绝句其六"}
{"author":"杨万里","content":"猛士缘竿亦壮哉，蹈空舞阔四裴回。一声白雨催花鼓，十二竿头总下来。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"日光射雪雪透红，雪光射日日吐虹。何人铸银作大地，万象都入银光中。诗翁两眼老病里，爱看晚晴聊仰视。眼晴空花忽乱起，紫晕一轮三万里。","dynasty":"宋代","title":"晚晴"}
{"author":"杨万里","content":"惭愧多情阁皂山，去年迎我上西船。今来送我还东去，四日相随到进贤。","dynasty":"宋代","title":"南望阁皂山"}
{"author":"杨万里","content":"风生蚱蜢怒须头，纨扇团圆璧月流。三蝶商量探花去，不知若个是庄周。","dynasty":"宋代","title":"题山庄草虫扇"}
{"author":"杨万里","content":"一枕之甘，万户不愿。清风之快，万玉不价。为我谢避俗翁，谁在羲皇之下。","dynasty":"宋代","title":"赵平甫幽居八操其五北窗操"}
{"author":"杨万里","content":"惠山山下玉泉香，酿作鹅儿一拂黄。吏部只知防姓毕，不知吏部有他杨。","dynasty":"宋代","title":"谢李元德郎中饷家酿二首"}
{"author":"杨万里","content":"再岁来相款，三杯忽语离。忍将垂老泪，滴作送行诗。子去侬犹住，身留梦亦随。南溪旧风月，千万寄相思。","dynasty":"宋代","title":"送子仁侄南归二首其二"}
{"author":"杨万里","content":"风露盈篮至，甘香隔壁闻。绿搏甖一搦，白裂玉平分。藓甃开冰段，梅山失火云。老夫供晚酌，不用辨膻荤。","dynasty":"宋代","title":"尝瓜二首"}
{"author":"杨万里","content":"坐忘日月三杯酒，卧护江湖一钓船。","dynasty":"宋代","title":"句其四"}
{"author":"杨万里","content":"小泊楼船铁瓮城，勿勿又作绝江行。看他蜡烛几回剪，听尽鸡声不肯明。水底霜寒还十倍，夜来月上恰三更。篙师好语君知否，江面侵晨镜样平。","dynasty":"宋代","title":"丹阳舍舟登车渡江"}
{"author":"杨万里","content":"上竺雪来时，四山都作冻。团团玉屏风，围绕浑无缝。","dynasty":"宋代","title":"人日出游湖上十首"}
{"author":"杨万里","content":"玉泉半潭冰，钓台万壑雪。汝往访客星，剩挟一磨衲。","dynasty":"宋代","title":"严陵决曹易允升自官下遣骑归写予老丑因题其额"}
{"author":"杨万里","content":"保奭方为左，希文自请西。不劳三尺剑，已办一丸泥。已矣归黄壤，伤哉梦白鸡。清风谁作诵，何石不天齐？","dynasty":"宋代","title":"虞丞相挽词三首"}
{"author":"杨万里","content":"夏欲尽头秋欲初，小凉未苦爽肌肤。夕阳幸自西山外，一抹斜红不肯无。","dynasty":"宋代","title":"闰六月，立秋後暮热，追凉郡圃二首"}
{"author":"杨万里","content":"春来真底好，此辈政纵横。身作泥中计，声从雨後增。北人餐未惯，南食限犹生。灰洒知虚实，於渠似可行。","dynasty":"宋代","title":"又和闻蛙"}
{"author":"杨万里","content":"车中无作惟生睡，卷里何佳却胜闲。会意贪看三五句，回头悔失数重山。","dynasty":"宋代","title":"归途轿中读参寥诗"}
{"author":"杨万里","content":"此县谁言是强名，古来十室亦琴鸣。只嫌六七茅竹舍，也有两三鸡犬声。村酒分冬胜虚度，霜风一夜辨新晴。半生客路逢佳节，佳节何曾负半生。","dynasty":"宋代","title":"至节宿翁源县与叶景小酌"}
{"author":"杨万里","content":"触热能相访，言归有底忙。百开才半面，一别又三湘。诗人江西社，心传肘後方。木天须此土，舟笔挍官黄。","dynasty":"宋代","title":"送彭元忠司户二首"}
{"author":"杨万里","content":"野践得幽咏，不吐聊自味。健步忽传呼，云有远书至。开缄秪暄凉，此外无一事。奇怀坐消泯，追省宁复记。方驩遽成闷，俗物真败意。山鹊下虚庭，对语含喜气。一笑起振衣，吾心本无滞。","dynasty":"宋代","title":"正月三日宿范氏庄四首"}
{"author":"杨万里","content":"传道临春昔丽华，不从陈帝入隋家。独将亡国千年恨，留下双颦寄岸花。","dynasty":"宋代","title":"题东西二梁山三首"}
{"author":"杨万里","content":"莫将一病苦忧煎，山尚能游石可眠。匹似病风兼病脚，老夫犹是地行仙。","dynasty":"宋代","title":"自遣"}
{"author":"杨万里","content":"水到荷花蔕，风生菰叶梢。鸥凫晚声散，天水夕光交。","dynasty":"宋代","title":"荷桥暮坐三首"}
{"author":"杨万里","content":"午眠化蝶化未成，梦中澒洞发大声。军鼙雷鼓百千面，援桴齐下作一鸣。起来推窗无一物，海潮打入齐山窟。数洲翻覆相荡摩，四山动摇皆突兀。钱塘潮来声惊天，金陵潮来声寂然。此去金陵一千里，那得潮声来到此。长年三老笑复嘲，云是波声不是潮。清溪波头高过屋，大江波头泼日毂。清溪去江一步地，大江可望不可至。北风向晚动地来，跳出银峰万万堆。侬船莫管行不得，且看银峰永今夕。","dynasty":"宋代","title":"秋浦登舟阻风泊池口"}
{"author":"杨万里","content":"松风涧水打窗声，玉佩琼琚触眼明。当书如何挂秋月，未春特地转新莺。只销一卷梅山集，幻出多般景物情。老子平生有诗癖，为君焚却老陶泓。","dynasty":"宋代","title":"跋姜春坊梅山诗集二首"}
{"author":"杨万里","content":"不关白眼视青云，四海如今几若人。渭水傅岩看后代，东坡太白即前身。整齐宇宙徐挥手，点缀湖山别是春。解遣双鱼传七字，遥知掉脱小乌巾。","dynasty":"宋代","title":"寄题石湖先生范至能参政石湖精舍二首其二"}
{"author":"杨万里","content":"江行十日厌船迟，却换篮舆蹈路泥。江水别来才两日，陈公迳下再相随。","dynasty":"宋代","title":"过陈公迳二首"}
{"author":"杨万里","content":"不见王孙今九春，新词丽曲夹心神。只言风月平分破，却是江湖一散人。","dynasty":"宋代","title":"和岩州添倅赵彦先寄四绝句"}
{"author":"杨万里","content":"众里非无士，难中却几人。如何新帅泽，偏作此邦春？未要栖鸾恨，方看报主身。青灯一樽酒，聊复话酸辛。","dynasty":"宋代","title":"送何主簿归丰城"}
{"author":"杨万里","content":"兰芷溪头子曾子，日饭兰花饭溪水。犹嫌尘土涴荷衣，移家龙山西复西。清晨芒屦上山觜，瞥见寸云石边起。忽追捉得絮一球，襟包袖里不放休。须臾奔腾触怀出，散满晴空那可收。云帅却与曾子戏，展为大幕褰为帔。独携曾子登云巢，其上无天下无地。忽闻阿香笑一呼，曾子惊顾巢亦无。归来作巢学云样，夜夜云来宿巢上。","dynasty":"宋代","title":"题曾无疑云巢"}
{"author":"杨万里","content":"夜风甚细不胜酸，霜落无声只是寒。日上东窗无个事，送将梅影索人看。","dynasty":"宋代","title":"晓坐卧治斋"}
{"author":"杨万里","content":"幸自轻阴好片秋，如何余热未全休。大江欲近风光冷，平野无边草亦愁。","dynasty":"宋代","title":"豫章江皋二绝句"}
{"author":"杨万里","content":"山头孤立玉竛𥪁，天上何年堕景星。四面万峰非不峻，如何只是一峰青。","dynasty":"宋代","title":"过景星山山顶一石孤立又名突星山"}
{"author":"杨万里","content":"华亭沉虞卿，惠山尤延之。每见无杂语，只说林景思。试问景思有何好，佳句惊人人绝倒。句句飞从月外来，可羞王公荐穹昊。若人乘云驾天风，秋衣剪菊裁芙蓉。暮宿银汉朝蓬宫，我欲从之东海东。西湖柳色二三月，相逢一笑冠缨绝。醉招和靖叫东坡，一吸西湖湖欲竭。我醉自眠君自颠，路人往往指作仙。此辈何曾识此乐，识与不识俱可怜。别时花开今巳落，思君令人瘦如鹤。梦里随君携酒瓢，同登天台度石桥。瀑泉界天泻云屈，长松拔地挽烟霄。与君联句章末了，帝城锺动西峰晓。海风吹随珊瑚枝，乃是先生寄我诗。火云烧江江水沸，君诗清凉过於水。定知来自雪巢底，恍然坐我天台寺。","dynasty":"宋代","title":"林景思寄赠五言，以长句谢之"}
{"author":"杨万里","content":"仁侯妙手作庐陵，民歌敏惠如神明。歌声动天天降瑞，一夜幻出琼瑶城。丽谯一新玉楼观，郡治别起银设厅。晓上青原台上望，千门万户皆水晶。八邑山川一千里，尽种琪树玑为英。幕僚秉烛争入贺，老夫抱病独僵卧。寄言贺客此未奇，来年玉粒滑流匙。万艘真珠贡京师，老夫已草周颂丰年诗。","dynasty":"宋代","title":"贺吉州李守腊雪"}
{"author":"杨万里","content":"汉庭近日少宗盟，博选宗英副匠卿。高帝子孙谁宿德，翰林风月得先生。又持一节湖南去，政是三湘雁北征。但使远民蒙福了，早归词禁赋新莺。","dynasty":"宋代","title":"送赵民则少监提举二首其一"}
{"author":"杨万里","content":"梅从山上过溪来，近爱清溪远爱梅。溪水声声留我住，梅花朵朵唤人回。","dynasty":"宋代","title":"南溪弄水，回望山园梅花"}
{"author":"杨万里","content":"哦诗口角恰微鸣，唤得风从月胁生。端为先生醒醉耳，绕山搜出万松声。","dynasty":"宋代","title":"松声"}
{"author":"杨万里","content":"圩上人牵水上航，从头点检万农桑。即非使者秋行部，乃是圩翁晓挼庄。","dynasty":"宋代","title":"圩丁词十解"}
{"author":"杨万里","content":"整冠忽见镜中霜，挽树浑无蔕上香。已贮春愁过万斛，更令细细著升量。","dynasty":"宋代","title":"清明雨寒八首"}
{"author":"杨万里","content":"灯火三更雨，诗书一古琴。惟愁脚力软，未必圣门深。莫笑云端树，初如涧底针。不应将一第，用破半生心。","dynasty":"宋代","title":"题刘朝英进斋"}
{"author":"杨万里","content":"酝造通宵雨，殷懃数日风。加三浓稚绿，第一淡荐红。润物初非惠，司春岂有功。老农私独喜，不羡去年丰。","dynasty":"宋代","title":"夜雨晓发横冈"}
{"author":"杨万里","content":"再岁来相叹，三杯忽语离。忍将垂老泪，滴作送行诗。子去侬犹住，身留梦亦随。南溪旧风月，千万寄相思。","dynasty":"宋代","title":"送子仁侄南归而首"}
{"author":"杨万里","content":"谁言定水禅，入定似枯木。飞入广寒宫，收得香万斛。","dynasty":"宋代","title":"双峰定水璘老送木犀香五首其五"}
{"author":"杨万里","content":"莫笑孤村小巿头，花边人出浦边游。绿杨拂水双浮鸭，碧草粘天一落鸥。嬾困风光酣午睡，阴沉天气嫁春愁。阿谁道是清明节，我对清明唤作秋。","dynasty":"宋代","title":"清日午憩黄池镇"}
{"author":"杨万里","content":"西畴前日尘作雾，南村今日波生路。云子从来疏广文，冲雨学稼当辞勤。农言秧好殊胜麦，其如绿针未堪吃。吾生十指不拈泥，毛锥便得傲蓑衣。只愿边头长无事，扡耒耕云且吾志。不愁官马送还官，借牛骑归不用鞍。","dynasty":"宋代","title":"晚春行田南原"}
{"author":"杨万里","content":"昔从永和望青原，永和在地山在天。今从青原望万象，青原在下台在上。乘成先生学海龙，眼高四海空复空。如登中天骛八极，下视积苏同绛空。万物一马喻多少，漆园小家穷计校。须弥芥子亦未妙，葱岭老胡乌知道。此诗解嘲仍索闹，举似先生应绝倒。","dynasty":"宋代","title":"寄题周子中监丞万象台"}
{"author":"杨万里","content":"岸头树子直如筠，谁遣相招住水滨。不合镜中贪照影，照来照去总斜身。","dynasty":"宋代","title":"岸树二首"}
{"author":"杨万里","content":"赋感东征句，诗愁陟屺篇。生前九龄梦，眼底五朝天。锦告浑无恙，云车忽香然。不堪青竹笋，归路不迎船。","dynasty":"宋代","title":"薛舍人母方氏太恭人挽章二首"}
{"author":"杨万里","content":"猿臂生何晚，雕虫死较迟。晚生妨底事，迟死独堪悲。","dynasty":"宋代","title":"读汉书二首"}
{"author":"杨万里","content":"道是春工做物华，春工元自不由它。杏花只作去年面，萱草别抽今岁芽。","dynasty":"宋代","title":"上元复犹寒二首"}
{"author":"杨万里","content":"今日风光定自佳，不寒不热恰清和。百年人世行乐耳，一岁春皈奈老何。苟药晚花终是小，戎蔡新菡许来多。俸钱自笑浑无用，秪合文江买钓蘘。","dynasty":"宋代","title":"初复即事"}
{"author":"杨万里","content":"旧闻我里子张子，七字端能出六奇。穷巷有门无剥啄，怪来佳容肯差池。","dynasty":"宋代","title":"和张器先十绝"}
{"author":"杨万里","content":"一昨官都下，同时寄客间。相从湖上寺，览遍浙西山。骏足应千里，彪文未一班。霜风吹病眼，老泪为渠潸。","dynasty":"宋代","title":"胡季永挽词二首"}
{"author":"杨万里","content":"天孙懒困抛云机，却倩月姊看残丝。玉兔偷将乞风伯，和机失却天未知。风伯得丝那解织，未尝躬桑那解惜。掀髯一笑戏一吹，散入寒空收不得。晓来翠岭莹无痕，片云忽裂落岭根。须臾吹作万缕银，乃是天丝不是云。远山成练不曾捲，近林成纱未经剪。坐看斜飞拂面来，分明是丝寻不见。元来著面化成水，是水是丝问谁子。","dynasty":"宋代","title":"天丝行"}
{"author":"杨万里","content":"霜前不落第二，糟余也复无双。一腹金相玉质，两螯明月秋江。","dynasty":"宋代","title":"糟蟹六言二首"}
{"author":"杨万里","content":"道得闲来尽未闲，颇缘幽事扰心间。卧听雪作披衣起，不待天明带月看。更觉梅枝殊摘索，只惊蓬鬓却羁单。飞花岂解知人意，风里时时戏作团。","dynasty":"宋代","title":"和汤叔度雪"}
{"author":"杨万里","content":"蚁无秋衣鴈有丧，霜天谋食各自愁。鴈声寒死叫不歇，蚁膝冻僵行复休。先生苦吟日色晚，老铃来催吃朝饭。小儿诵书呼不来，案头冷却黄齑面。","dynasty":"宋代","title":"苦吟"}
{"author":"杨万里","content":"行尽天涯未遣休，梅州到了又潮州。平生岂愿乘肥马，临老须教过瘦牛。梦里长惊炊剑首，春前应许赋刀头。夜来尚有余樽在，急唤渠侬破客愁。","dynasty":"宋代","title":"过瘦牛岭"}
{"author":"杨万里","content":"春在梅边动，寒从月外来。贫于萤不暖，心与烛俱灰。此意悠悠著，从谁细细开。病来更忧患，泪尽只馀哀。","dynasty":"宋代","title":"和周仲觉三首其三"}
{"author":"杨万里","content":"紫泥夜下日星晖，赤舄朝看衮绣归。中国如今相司马，四夷见说问非衣。金鱼玉带明霜鬓，斗极台符拱太微。卫武年龄子仪考，一身双美古来稀。","dynasty":"宋代","title":"送胡端明赴召"}
{"author":"杨万里","content":"觉後难重睡，醉余还独醒。东窗不肯白，挑尽一灯青。","dynasty":"宋代","title":"夙兴待且旦二绝"}
{"author":"杨万里","content":"古人亡，古人在，古人不在天应改。不留三句五句诗，安得千人万人爱。今人只笑古人痴，古人笑君君不知。朝来暮去能几许，叶落花开无尽时。人生须要印如斗，不道金槌控渠口。身前只解皱两眉，身後还能更杯酒。李太白，阮嗣宗，当年谁不笑两翁。万古贤愚俱白骨，两翁天地一清风。","dynasty":"宋代","title":"醉吟"}
{"author":"杨万里","content":"萍生儿子点疏星，荷卷文书立万丁。回首南高峰上塔，手中攀得玉玲竮。","dynasty":"宋代","title":"赵逵明大社四月一日招游西湖十首"}
{"author":"杨万里","content":"云海不教鹏怒飞，玉阶也合凤来仪。如何天下李元礼，未遇人间锺子期？夜诵子虚无路达，梦生春草只心知。愿君更奏三千牍，金牓青衫染柳丝。","dynasty":"宋代","title":"和李与贤投赠之韵"}
{"author":"杨万里","content":"高皇中兴祛稷臣，紫岩先生弟一人。来从紫岩住紫盖，鸿钧转作湘中春。风流人物被草木，香满橘洲连狱麓。一时宾客盛邹枚，明月夜光和结绿。雷家夫子龙凤章，优入其室升其堂。朱幡玉节遍南纪，锦帐绫衾推望郎。使星下照翼轸旁，西山南浦回风光。渠侬别有经世具，袖却两手惟深藏。玉皇唤渠登庙廊，小却犹在持橐行。野人亦忝同门者，久挂衣冠卧林下。病身只合钓烟波，儿辈犹堪累甄冶。","dynasty":"宋代","title":"古风敬饯都运焕章雷吏部祗召入觐"}
{"author":"杨万里","content":"船头更鼓打两声，如何未到常州城。道旁火炬如昼明，道上牵夫如蚁行。今宵到得荆溪馆，我欲眠时夜还短。明朝拥被窥舡窗，百尺柳条垂两岸。","dynasty":"宋代","title":"夜过五牧"}
{"author":"杨万里","content":"雨馀想见药苗肥，薯蓣堪羹杞可齑。老贼何须投益智，先生只要买当归。","dynasty":"宋代","title":"寄题喻叔奇国博郎中园亭二十六咏其十五药畦"}
{"author":"杨万里","content":"旧来菰叶已全衰，旋买新荷带藕栽。看得荷花作莲子，可怜时节被花催。","dynasty":"宋代","title":"卧治斋盆池"}
{"author":"杨万里","content":"过雨馀秋暑，移床拣午凉。小风吹醉面，凛气忽如霜。日脚何曾动，桐阴有底忙。倦来聊作睡，睡起更苍茫。","dynasty":"宋代","title":"午睡起"}
{"author":"杨万里","content":"金山未到时，羡渠奄有万里之长江。金山既到子，长江不见只见千步廊。老夫平生不奈事，点检风光难可意。老僧觉我见睫眉，引入妙高台上嬉。不知老僧有妙手，卷舒江山在怀袖。挂上西窗方丈间，长江浮在炉烟端。长江南边千万山，一时飞入两眼寒。最爱檐前绝奇处，江心巉然景纯墓。僧言道许乃浪傅，龙宫特书珠贝编。初云谢灵运爱山如爱命，掇取天台鴈荡怪石头，叠作假山立中流。又云王逸少草圣入神妙，天赐琉璃笔格玉砚屏，仍将大江作陶泓。老夫闻二说，沉吟未能决。长年抵死催上船，徘徊欲去空茫然。","dynasty":"宋代","title":"题金山妙高堂"}
{"author":"杨万里","content":"遂初欣遇两诗伯，临川先生一禅客。三人情好元不疏，秪是相逢逢不得。渠有正观碑，侬有永和词。真赝争到底，未说妍与媸。珊瑚击得如粉碎，赵璧慱城翻手悔。不似三家斗断碑，夜半战酣莫先退。皇朝爱碑首欧阳，集古万卷六一堂。玄珪漆玉堆墨宝，黟霜黑水涂缁裳。临川无端汲古手，席卷欧家都奄有。岣山科斗不要论，峄山野火不经焚。尤家沉家喙如铁，未放临川第一勋。不知临川何许得尤物，集古序篇出真笔。遂初心妒口不言，君看跋语犹怅然。","dynasty":"宋代","title":"跋王顺伯所藏欧公集古録序真迹"}
{"author":"杨万里","content":"筝舆放下倦腾腾，睡倚胡床撼不应。榉柳细花吹面落，误挥团扇扑飞蝇。","dynasty":"宋代","title":"小憩栟楮"}
{"author":"杨万里","content":"去时岸树日犹明，归到州桥月已升。水与天争一轮玉，市声人语两街灯。迎来送往须成雪，索笔题诗砚欲冰。净洗红尘烦碧酒，倦来不觉睡腾腾。","dynasty":"宋代","title":"迓使客夜归四首"}
{"author":"杨万里","content":"二月初头春向中，花梢薄日柳梢风。折花客子浑无赖，狼藉须教满路红。","dynasty":"宋代","title":"二月一日晓渡太和江三首"}
{"author":"杨万里","content":"蚁无秋衣雁有裘，霜天谋食各自愁。雁声寒死叫不歇，蚁膝冻僵行复休。先生苦吟日色晚，老铃来催吃朝饭。小儿诵书呼不来，案头冷却黄齑面。","dynasty":"宋代","title":"苦吟"}
{"author":"杨万里","content":"老桧如憧翠接连，山茶作塔绿萦缠。山僧相识浑相忘，不到山中十五年。","dynasty":"宋代","title":"寒食雨中，同舍约游天竺，得十六绝句呈陆务"}
{"author":"杨万里","content":"秋声偷入翠琅玕，叶叶竿竿玉韵寒。声在树间元未是，秋声只在竹林间。","dynasty":"宋代","title":"省宿题天官厅後竹林"}
{"author":"杨万里","content":"夜泊湖甫山，绿杨护危堤。迅雷将残雨，似猛竟复微。晓月解风缆，熟睡初不知。起来问宿处，千山翠相围。霁峰有剩谒，旭溪无停辉。远树芦外出，若与船争驰。多情东林塔，寸步不相离。後送欣已远，前迎复在兹。不知塔意厚，为复船行迟。谁能仆此塔，庶不淹吾归。独感夜来雨，政作朝凉资。","dynasty":"宋代","title":"宿湖甫山"}
{"author":"杨万里","content":"周子囊萤初学儒，学儒不就学星书。五丸玉李无逃处，折得今年锥也无。","dynasty":"宋代","title":"送谈命周从龙"}
{"author":"杨万里","content":"小树手初种，当年花便稠。拣枝那忍折，绕径秪成愁。淡了犹红在，留渠肯住不。无端万银竹，判却一春休。","dynasty":"宋代","title":"後圃杏花"}
{"author":"杨万里","content":"还家五度见春容，长被春容恼病翁。高柳下来垂处绿，小桃上去末梢红。卷帘亭馆酣酣日，放杖溪山款款风。更入新年足新雨，去年未当好时丰。","dynasty":"宋代","title":"南溪早春"}
{"author":"杨万里","content":"度暑过于岁，初凉别是天。独穿秋露草，来看晓风莲。病骨殊轻甚，幽襟一洒然。不妨聊吏隐，何必更林泉。","dynasty":"宋代","title":"晓登怀古堂"}
{"author":"杨万里","content":"灵山未见见龟山，且捲诗书子细看。春日幸从年后暖，春风须带腊前寒。","dynasty":"宋代","title":"早行鸣山二首其二"}
{"author":"杨万里","content":"荷边弄水一身香，竹里招风满扇凉。道是秋来还日短，秋来闲里日偏长。","dynasty":"宋代","title":"静坐池亭二首"}
{"author":"杨万里","content":"已讶松生市，更将湖入城。如何造物者，百巧供先生。","dynasty":"宋代","title":"芗林五十咏·松湖"}
{"author":"杨万里","content":"地迥湖宽春草酥，年年此地牧天馰。玉花骢里龙归去，金粟堆前鸟自呼。苑厩尚虚三万柱，柳林集得许多乌。即今未有王良眼，山子飞黄岂是无。","dynasty":"宋代","title":"合路马坊，年年四月殿前诸军牧马於此，十月"}
{"author":"杨万里","content":"暑中剩喜立秋初，特地西风半点无。旋汲井花浇睡眼，洒将荷叶看跳珠。","dynasty":"宋代","title":"六月十三日立秋"}
{"author":"杨万里","content":"露草欣逢晓日新，各将珠琲斗呈珍。红光影里如何拣，颗颗圜明颗颗匀。","dynasty":"宋代","title":"明发曲坑二首"}
{"author":"杨万里","content":"大熟仍教得大晴，今年又是一升平。升平不在箫韶里，只在诸村打稻声。","dynasty":"宋代","title":"至後入城道中杂兴十首"}
{"author":"杨万里","content":"归船旧掠招贤渡，恶滩横将船阁住。风吹日炙衣满沙，妪牵儿啼投店家。一生憎杀招贤柳，一生爱杀招贤酒。柳曾为我碍归舟，酒曾为我消诗愁。","dynasty":"宋代","title":"过招贤渡"}
{"author":"杨万里","content":"晋侯三驾楚莫争，薛侯三箭天山平。江西今代再丘明，亲到杏坛授麟经。笔阵独扫万人军，两魁槐花再荐名。来年兰省与集英，三元不数冯家京。","dynasty":"宋代","title":"送左元规三诣太常"}
{"author":"杨万里","content":"树生石上土全无，只见青葱不见枯。好在冷泉亭下水，为渠凭槛数游鱼。","dynasty":"宋代","title":"庚戍正月三，约同舍游西湖十首"}
{"author":"杨万里","content":"春半花全退，诗人尚道迟。惟应读书苦，声调作吾伊。","dynasty":"宋代","title":"和周仲容春日二绝句"}
{"author":"杨万里","content":"朝路江西不十人，又看一个奉仙真。可怜议论长倾坐，不管声名鲜误身。若忆去年郊祀日，与渠并辔笑谈春。何时相赴沧洲去，雪笠风蘘钩白苹。","dynasty":"宋代","title":"送陆子静删定宫使"}
{"author":"杨万里","content":"出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。","dynasty":"宋代","tags":"写景，田园，生活，喜爱","title":"过百家渡四绝句"}
{"author":"杨万里","content":"湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。","dynasty":"宋代","tags":"游历，写景，怀古，感慨","title":"浯溪摩崖怀古"}
{"author":"杨万里","content":"雨来细细复疏疏，纵不能多不肯无。似妒诗人山入眼，千峰故隔一帘珠。","dynasty":"宋代","tags":"写雨，抒情","title":"小雨"}
{"author":"杨万里","content":"雪花遣霰作前锋，势破张皇欲暗空。筛瓦巧寻疏处漏，跳阶误到暖边融。寒声带雨山难白，冷气侵人火失红。方讶一冬暄较甚，今宵敢叹卧如弓。","dynasty":"宋代","title":"霰"}
{"author":"杨万里","content":"客星何补汉中兴，空有清风冷似冰。早遣阿瞒移汉鼎，人间何处有严陵！","dynasty":"宋代","title":"读严子陵传"}
{"author":"杨万里","content":"玉树映阶秀，玉节逐年新。年年九月，好为阿母作生辰。涧底蒲芽九节，海底银涛万顷，酿作一杯春。泛以东篱菊，寿以漆园椿。对西风，吹鬓雪，炷香云。郎君入奏，又迎珠幰入修门。看即金花紫诰，并举莆常两国，册命太夫人。三点台星上，一点老人星。","dynasty":"宋代","title":"水调歌头（贺广东漕蔡定夫母生日）"}
{"author":"杨万里","content":"万山不许一溪奔，栏得溪声日夜喧。到得前头山脚尽，堂堂溪水出前村。","dynasty":"宋代","title":"桂源铺"}
{"author":"杨万里","content":"老夫归去，有三径、足可长拖衫袖。一道官衔清彻骨，别有监临主守。主守清风，监临明月，兼管栽花柳。登山临水，作诗三首两首。休说白日升天，莫夸金印，斗大悬双肘。且说庐传盛事，三个闲人眉寿。拣罢军员，归农押录，致政诚斋叟。只愁醉杀，螺江门外私酒。","dynasty":"宋代","title":"念奴娇（上章乞休致，戏作念奴娇以自贺）"}
{"author":"杨万里","content":"读遍元诗与白诗，一生少傅重微之。再三不晓渠何意，半是交情半是私。","dynasty":"宋代","title":"读元白长庆二集诗"}
{"author":"杨万里","content":"月子弯弯照几州，几家驩乐几家愁。愁杀人来关月事，得休休处且休休。","dynasty":"宋代","title":"竹枝歌七首"}
{"author":"杨万里","content":"梅花国里荔枝村，颇记张灯作上元。一别频蒙访生死，七年再见劣寒温。属当闵雨祈群望，不得临风共一尊。谁为君王留国士，吾衰犹拟叫天阍。","dynasty":"宋代","title":"送林子方直阁秘书将漕闽部三首"}
{"author":"杨万里","content":"惠山一别十年强，雪後精神老更苍。白玉屏风三万丈，半天遮断大湖光。","dynasty":"宋代","title":"横林望见惠山，寄怀尤延之三首"}
{"author":"杨万里","content":"璧水寒荠客，春闱擢挂郎。折腰端小耐，整翮未须忙。德进官无小，诗癯誉更香。会看两鸂鶆，飞下蓼滩傍。","dynasty":"宋代","title":"送张元直尉盐官二首"}
{"author":"杨万里","content":"田塍莫笑细於椽，便是桑园与菜园。岭脚置锥留结屋，尽驱柿栗上山颠。","dynasty":"宋代","title":"桑茶坑道中八首"}
{"author":"杨万里","content":"客爱清殊绝，僧愁冻不胜。可怜兜率寺，齐供一湖永。","dynasty":"宋代","title":"人日出游湖上十首"}
{"author":"杨万里","content":"才趁锋车入帝关，又持使节过家山。作仙茶囿芝田里，寓直蓬莱藏室间。握手清谈纱帽点，羡君白日绣衣还。来年贡了云龙璧，便缀金銮玉筝班。","dynasty":"宋代","title":"送林子方直阁秘书将漕闽部三首"}
{"author":"杨万里","content":"乾道扶初旭，中台焕五云。才登右丞相，巳拜大观文。胡不迟暮月，看渠集茂勋。一朝惊玉折，千载叹芝焚。","dynasty":"宋代","title":"洪丞相挽辞二首"}
{"author":"杨万里","content":"薰然真腊水沉片，烝以洞庭春雪花。只得掾曹作南董，国香未向俗人誇。","dynasty":"宋代","title":"和仲良分送柚花沉三首其一"}
{"author":"杨万里","content":"银河一派天上来，霜松万本水际栽。公干作亭占佳处，拦住清风入窗户。醉馀绿绮膝上横，学得松声与水声。更待九秋月亭午，白玉壶中有新句，烦君赤手双拾取。","dynasty":"宋代","title":"题永丰刘伯英双清亭"}
{"author":"杨万里","content":"淡淡梅花不要装，真珠楼阁水精乡。骚人词客犹愁冷，紫蝶黄蜂更敢忙。","dynasty":"宋代","title":"和张功父梅诗十绝句"}
{"author":"杨万里","content":"走上松梢绕却它，为他满插一头花。未论似得酴醾否，且是幽香野得些。","dynasty":"宋代","title":"入上饶界。道中野酴醾盛开二首"}
{"author":"杨万里","content":"役役催行迈，忽忽过此春。杯翻五湖月，筝扫九华云。不是风烟好，何缘句子新。兹游四千里，今日过三分。","dynasty":"宋代","title":"过池阳，舟中望九华山"}
{"author":"杨万里","content":"旧月张三影，今时赵半杯。谁将牌印子，牒过草庐来。一代风流尽，余年鬓发催。愁边对诗酒，怀抱向谁开。","dynasty":"宋代","title":"诗酒怀赵德庄"}
{"author":"杨万里","content":"淮水中流各一波，南船小住北船过。生憎两岸旌旗脚，引得霜风分外多。","dynasty":"宋代","title":"淮河中流肃使客"}
{"author":"杨万里","content":"薄技工奚取，知音一已多。从公日几许，去我意如何。梦里闽山月，吟边楚水波。门阑万珠履，更试岁寒柯。","dynasty":"宋代","title":"寄别何运判德献移闽宪二首其二"}
{"author":"杨万里","content":"远绪傅妫水，高风似太丘。萱堂鱼跃雪，兰砌鹗横秋。杖屦疏金谷，莺花冷玉舟。行看紫鸾纸，告第贲松楸。","dynasty":"宋代","title":"陈商卿挽辞"}
{"author":"杨万里","content":"夜掇香窠沐露华，画移翠斛馥窗纱。将身挨起帘帷著，生怕帘帷挨著花。","dynasty":"宋代","title":"移瑞香花斛"}
{"author":"杨万里","content":"双鹊营巢浪苦辛，栋条御折不辞频。旧条老硬新条勒，却向篱根拾落薪。","dynasty":"宋代","title":"壬子正月四日後圃行散四首"}
{"author":"杨万里","content":"猛士缘竿亦壮哉，踏空舞阔四裴回。一声白雨催花鼓，十二竿头总下来。","dynasty":"宋代","title":"正月五日以送伴借官侍宴集英殿十口号其七"}
{"author":"杨万里","content":"天知老子厌凡山，别放潜环伏宝看。一行横林遮岭脚，两峰如笋出云端。举头瞥见还惊遯，到骨清奇特地寒。彼此相遭有缘法，悔将嗔喜触漓岏。","dynasty":"宋代","title":"未至安乐坊，隔林望见霜铿岭两峰特奇"}
{"author":"杨万里","content":"闭轿那知山色浓，山花影落水田中。水中细数千红紫，点对山花一一同。","dynasty":"宋代","title":"水中山花影"}
{"author":"杨万里","content":"只爱酴醾雪作葩，不知雪後减金沙。春皈道是无情著，试看游丝舞落花。","dynasty":"宋代","title":"上巳後一日，同子文、伯庄、永年步东园三首"}
{"author":"杨万里","content":"长千桥外即乌衣，今著屠沽卖菜儿。晋殿吴宫犹碧草，王亭谢馆尽黄鹂。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"只见春晴道是晴，不知半夜嫩寒生。疾风吹落林间雨，细雨还成大雨声。","dynasty":"宋代","title":"二月一日雨寒五首"}
{"author":"杨万里","content":"书台佳士君章孙，句法来自西溪门。向来家住金谷园，珊瑚四尺蜡作薪。床头黄金已散尽，买书却铸文章印。印成一字不疗饥，仰天大笑还哦诗。诸老先生总参遍，只欠一瞻晦翁面。晦翁今已作贵人，君从何许去问津。劝君努力战今举，来年拜渠为座主。","dynasty":"宋代","title":"送安成罗茂忠"}
{"author":"杨万里","content":"吟外今何病，愁边我索居。昔无今样懒，新久故人书。只说游山去，谁令作计疏。衡庐负我辈，我辈负衡庐。","dynasty":"宋代","title":"和周子中病中代书之韵兼督胡季文季永游山之"}
{"author":"杨万里","content":"青枫金刹依然在，黄石圮桥元不改。只有謪仙稽古堂，兵烧水毁草树荒。二大夫家有孙子，去珠复还堂再起。朱薨碧瓦拂金波，牙签玉轴柱银河。山鬼吹灯听夜诵，秋免献颖供晨哦。向来二李名父子，今来二李佳兄弟。鶺鴒双去集上林，李家大夫看二二。","dynasty":"宋代","title":"李师儒上舍稽古堂"}
{"author":"杨万里","content":"饵花春蝶即花仙，饮露秋蝉怕露寒。只道蜻蜓解餐水，元来照水不曾餐。","dynasty":"宋代","title":"嘲蜻蜓"}
{"author":"杨万里","content":"非烟非雨淡濛濛，深闭窗扉护晚风。船外山光帘里翠，岸头花影镜中红。","dynasty":"宋代","title":"过沙头三首其一"}
{"author":"杨万里","content":"急下柴车踏晚晴，青鞋步步有沙声。忽逢野沼无人处，两鸭浮沉最眼明。","dynasty":"宋代","title":"丁亥正月新晴晚步二首其二"}
{"author":"杨万里","content":"中原父老莫空谈，逢著王人诉不堪。却是归鸿不能语，一年一度到江南。","dynasty":"宋代","title":"初入淮河四绝句其四"}
{"author":"杨万里","content":"城中担上买莲房，未抵西湖泛野航。旋折荷花剥莲子，露为风味月为香。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"月入云中去，呼他不出来。明宵教老子，何面更相陪。","dynasty":"宋代","title":"问月二首"}
{"author":"杨万里","content":"山行旧路不堪重，及泛湖波又阻风。世上舟车无一稳，乾坤可是剩诗翁?","dynasty":"宋代","title":"闷歌行十二首"}
{"author":"杨万里","content":"典学光阴璧不如，简编灯火卷还舒。极知储后勤稽古，却是儒生嬾读书。心到帝王图籍外，手追雅颂国风初。人间未见瑶山集，十倍曹丕尚有余。","dynasty":"宋代","title":"贺皇太子九月四日生辰二首"}
{"author":"杨万里","content":"竟岁不得面，移书焉用频。我方得吾弟，今岂有斯人。海内友非少，谈间子独亲。醉余无浪语，尤见醉中真。","dynasty":"宋代","title":"和济翁弟惠诗二首"}
{"author":"杨万里","content":"萧萧淅淅荻花风，惨惨澹澹云物容。欲雪不雪关得侬，得归未归一莞中。年华纵留春巳换，半生作客今何恨。夜来飞霰打僧窗，便恐雪真数尺强。催科不拙亦安出，吾民沥髓不濡骨。边头犀渠未晏眠，天不雨粟地流钱。","dynasty":"宋代","title":"晚立普明寺门，时已过立春，去除夕三日尔，"}
{"author":"杨万里","content":"右军乐毅论，大令洛神赋。王家小楷天取将，秪余惊鸾尚双翥。昭陵银海閟银钩，秦王卧看偷儿偷。秣陵井苔剥山骨，祝融复遣山鬼搜。裂琼划玉各分散，遗下宝圭三五假。墨卿收拾骊颔珠，堇堇一百八十余。江西今代韩吏部，古心古道生好古。雷电勃兴急捉取，阿那精灵会飞去。","dynasty":"宋代","title":"跋罗春伯所藏高氏乐毅论"}
{"author":"杨万里","content":"君不见绍兴初载毗陵公，乱後身作夹日龙。功存社稷报不尽，秪遣千载高清风。当家衣钵付谁子，兰砌孙枝浑是似。哦诗五字如渊明，读书万卷如子美。士饱木牛今几年，月升金掌皈九天。胡不令舍人咄咄趣行李，早上星辰听珠履。","dynasty":"宋代","title":"寄饯湖广总领张子仪少卿赴召"}
{"author":"杨万里","content":"读书轮何知，问羊马何与。二理仍两心，终无研究处。","dynasty":"宋代","title":"题王才臣南山隐居六咏·格斋"}
{"author":"杨万里","content":"雨催杖屦却须回，捲上疏帘眼顿开。十里湖光平似镜，柳梢梢外一船来。","dynasty":"宋代","title":"上巳同沈虞卿尤延之王顺伯林景思游湖上得十绝句呈同社其六"}
{"author":"杨万里","content":"书诗莫吟。读书两眼枯见骨，吟诗个字呕出心。人言读书乐，人言吟诗好，口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"肩舆唑睡茶力短，野堠无文山路长。鸦鹊声欢人不会，枇杷一树十分黄。","dynasty":"宋代","title":"桐庐道中"}
{"author":"杨万里","content":"忙里清流也带尘，闲中底物不长新。水将树影挥空帚，枫换秋容作好春。自是不皈归便得，老来下笔笔如神。莺花煎炒无虚日，贱相诚斋一老人。","dynasty":"宋代","title":"新晴东园晚步二首"}
{"author":"杨万里","content":"一生行路便多愁，落得星星雨鬓秋。数尽归程到家了，此身犹未出苏州。","dynasty":"宋代","title":"夜泊平望终夕不寐三首"}
{"author":"杨万里","content":"岳麓猿声里，湘流鴈影边。自天持一节，到日是新年。身退名逾重，今稀古则然。黄花非不好，只是插离筵。","dynasty":"宋代","title":"送丁子章将漕湖南三首"}
{"author":"杨万里","content":"绍兴廉吏谁第一，君家郎罢真无匹。腰缠墨绶不请钱，妻啼儿号穷刮骨。清无人知有天知，四囝三筒攀桂枝。不应一个独见遗，今秋君与一鹗飞。君不见吾州状元晚得意，董公五十有三岁。君今加渠更三年，春风射策君勉旃。","dynasty":"宋代","title":"送罗仲仁试艺南宫"}
{"author":"杨万里","content":"坡垄端何似，波涛起复低。醉眠桂花雪，不觉月华西。","dynasty":"宋代","title":"芗林五十咏·西崦"}
{"author":"杨万里","content":"夜泊湖甫山，绿杨护危堤。迅雷将残雨，似猛竟复微。晓月解风缆，熟睡初不知。起来问宿处，千山翠相围。霁峰有剩谒，旭溪无停辉。远树芦外出，若与船争驰。多情东林塔，寸步不相离。後送欣已远，前迎复在兹。不知塔意厚，为复船行迟。谁能仆此塔，庶不淹吾归。独感夜来雨，政作朝凉资。","dynasty":"宋代","title":"宿湖甫山"}
{"author":"杨万里","content":"下却诸滩水渐平，舟行已远上饶城。酒家便有江乡景，绿柳梢头树玉瓶。","dynasty":"宋代","title":"过鉛山江口"}
{"author":"杨万里","content":"夏日虽炎夜却清，四更还更胜三更。露从玉兔须根落，风在银河浪底生。","dynasty":"宋代","title":"五月十六夜，病中无聊，起来步月五首"}
{"author":"杨万里","content":"酒病春愁恰并来，更冲花信宿鸾台。睡乡堠子无三里，玉涌声声只唤回。","dynasty":"宋代","title":"锁宿省中，心气大作，通昔不寐。得两绝句"}
{"author":"杨万里","content":"染练江山宿雨余，枝枝叶叶润如酥。丝窠璎珞消多少，破费天公百斛珠。","dynasty":"宋代","title":"晓炊黄竹庄三首"}
{"author":"杨万里","content":"常州尽处是望亭，已离常州第四程。柳线绊船知不住，却教飞絮送侬行。","dynasty":"宋代","title":"舟过望亭三首"}
{"author":"杨万里","content":"池底枯荷瘦不胜，池水新琢玉壶凝。如何留到炎蒸日，上有荷花下有水。","dynasty":"宋代","title":"池水二首"}
{"author":"杨万里","content":"苦阶滴雨翠方浓，须把寒珠溅鹿葱。梅子犹粘雪前蕊，海棠生恨夜来风。","dynasty":"宋代","title":"清明雨寒八首"}
{"author":"杨万里","content":"不关残醉未醒松，不为春愁懒散中。自是新晴生睡思起，来无力对东风。","dynasty":"宋代","title":"垂丝海棠二首"}
{"author":"杨万里","content":"大隐翠屏孤，何许最正面。日落未落时，亭上来相见。","dynasty":"宋代","title":"寄题朱元晦武夷精舍十二晚对亭"}
{"author":"杨万里","content":"一别姑苏江上台，绿波碧草恨悠哉。忽然两袖珠玑满，割取三吴风月来。","dynasty":"宋代","title":"遣骑问讯范明州参政，报章寄二绝句和韵谢之"}
{"author":"杨万里","content":"脱巾枕手仰哦诗，醉上诸滩总不知。回看他船上滩苦，方知它看我船时。","dynasty":"宋代","title":"上章戴滩"}
{"author":"杨万里","content":"昨来一雨断人行，恰则晴时云又生。梅月如何休得雨，麦秋却是要它晴。","dynasty":"宋代","title":"晚云酿雨二首"}
{"author":"杨万里","content":"晨起出蓬户，换却隔水峰。细看只旧山，色与昨不同。虽经夜来雨，未必有许功。云师挈众嶒，置在蓝水中。沙土俱绿净，草树添青葱。不然近秋襄，那得还春容。此意殊不浅，要将调诗翁。判断索一语，可惜语不工。正使语工著，不如山色浓。","dynasty":"宋代","title":"雨後晓起看山"}
{"author":"杨万里","content":"乌衣缁布外无华，白锦中单分外嘉。只么跳行人不觉，忽然飞起自成花。","dynasty":"宋代","title":"观田中鸲鹆啄粟因悟象耕鸟耘之说戏题二首其一"}
{"author":"杨万里","content":"春醉非关酒，郊行不问涂。青天何处了，白鸟入空无。","dynasty":"宋代","title":"春日六绝句"}
{"author":"杨万里","content":"世方争速化，渠独请真祠。意在升沉外，官无冷热宜。山如辋川尽，地似习家池。若道闲居懒，如何有十诗。","dynasty":"宋代","title":"和罗巨济山居十咏"}
{"author":"杨万里","content":"野花山果绝芳馨，借问行人不识名。蜂蝶行粮猿鹤饭，一生口分两无争。","dynasty":"宋代","title":"花果"}
{"author":"杨万里","content":"风餐露饮橘州仙，胸次清於月样圜。侠客偶遗金弹子，蜂王捻作菊花钿。","dynasty":"宋代","title":"德远叔坐上赋肴核八首蜜金橘"}
{"author":"杨万里","content":"灯火频挑只管残，雨声终夜恼空山。幸蒙晓月多情白，又遣东风抵死寒。","dynasty":"宋代","title":"宿城外张氏庄早起入三首"}
{"author":"杨万里","content":"渔郎载我下峡水，夜寻故人有谭子。柴门竹屋断崖底，艮齐手题咏斋字。巴丘花草一番新，玉笥峰头月半轮。如今政是暮春者，三叹春风舞雩下。","dynasty":"宋代","title":"题峡江谭温父咏齐"}
{"author":"杨万里","content":"东坡太白两诗翁，诗到庐山笔更锋。倒挂银河分一脉，擘开玉峡出双龙。天孙织锦机全别，仙子裁云手自缝。界破青山安用洗，涴他瀑布却愁侬。","dynasty":"宋代","title":"又跋东坡、太白瀑布诗，示开先序禅师"}
{"author":"杨万里","content":"晚妆懒困晓妆新，火急来看趁绝晨。夹径花枝欺我老，竞将红露洒乌巾。","dynasty":"宋代","title":"晓寄芙蓉俓二首"}
{"author":"杨万里","content":"河图三画巳剩却，尧典万言犹欠著。向来潜圣天何言，六经非渠一手作。杏花坛下拨不开，天公更遣麒麟催。乾坤造化登青竹，洙泗光芒付绿苔。堂上书生真苦相，囊简嚼穿浑不放。屋上架屋更屋上，後千万年作何样？华元夜登子反床，华镗晨趋孔子堂。当时浪说析骸骨，今日覃思雕肺肠。华君将身博冻馁，毛颖可怜彼何罪？君不见，老农驱牛耕垄头，稻云割尽牛亦休。毛颖为君秃尽发，问君何时放渠歇，短檠青灯明复灭。","dynasty":"宋代","title":"华镗秀才著六经解以长句书後"}
{"author":"杨万里","content":"君家人物已数世，后有秘丞前给事。近来复见乡先生，武冈使君五经笥。君才自是一世英，珠玉照乘仍连城。妙年已号万人敌，强仕初登千佛名。番君小屈习凿齿，且与刺头簿书底。即看给札试兰台，飞上木天校文字。","dynasty":"宋代","title":"送罗正夫主簿之官馀干"}
{"author":"杨万里","content":"云头造次便能閞，雨脚商量半欲来。旧日催诗元要雨，如今雨却索诗崔。","dynasty":"宋代","title":"旱後喜雨四首"}
{"author":"杨万里","content":"与子相望天一方，有书无使倩谁将。归鸿欲下还飞去，不作书邮有底忙。","dynasty":"宋代","title":"和张寺丞功父八绝句"}
{"author":"杨万里","content":"使节三持玉，州轓两尽熊。雪山郇宝白，水漕太仓红。理世非轻士，才难会忆公。石峰当西子，作殉送春枫。","dynasty":"宋代","title":"钱仲耕殿撰侍郎挽诗二首"}
{"author":"杨万里","content":"南康名酒有残樽，急唤荷杯作好春。紫幕能排北风冷，夕阳偏惜半船温。","dynasty":"宋代","title":"舟过黄田，谒龙母护应庙二首"}
{"author":"杨万里","content":"淦客前春荷一猪，城门卖得两千馀。明朝回到石斧岭，连吃数刀今在无。","dynasty":"宋代","title":"十山歌呈太守胡平一其三"}
{"author":"杨万里","content":"建隆家业大於天，庆历春风一万年。廊庙谋谟出童蔡，笑谈京洛慱幽燕。白沟旧在鸿沟外，易水今移淮水前。川后年来世情了，一波分护两涯船。","dynasty":"宋代","title":"题盱胎军东南第一山二首"}
{"author":"杨万里","content":"我行谁与报江枫，旋摆旌旗一路红。朔吹崩腾危两耳，东山踊跃献诸峰。松阴好处皆亭子，瑶草香边即坐狨。渐陟渐高元不觉，忽然身在半天中。","dynasty":"宋代","title":"同刘季游登天柱冈四首"}
{"author":"杨万里","content":"旧与酴醾颇不疏，今春半朵未逢渠。千花一雨俱红雨，问讯孤芳小住无。","dynasty":"宋代","title":"三月三日雨作遣闷十绝句"}
{"author":"杨万里","content":"孝庙深知已，今皇正宰官。一言能定国，二圣得重懽。立节山相似，容人海未宽。至今死诸葛，虏使胆犹寒。","dynasty":"宋代","title":"近故太师左丞相魏国文忠京公挽歌辞三首"}
{"author":"杨万里","content":"非港非沟别一涯，茅檐元不是人家。不居黔首居青雀，动地风涛不到他。","dynasty":"宋代","title":"藏船屋二首"}
{"author":"杨万里","content":"望帝啼春夜更多，不知蝉意却如何。还来入夜便无语，明日将诗理会他。","dynasty":"宋代","title":"听蝉八绝句"}
{"author":"杨万里","content":"荷边弄水一身香，竹里招风满扇凉。道是秋来还日短，秋来闲里日偏长。","dynasty":"宋代","title":"静坐池亭二首"}
{"author":"杨万里","content":"又见皇举赋北征，謪仙俊气似秋鹰。诗成紫寒三更月，马渡黄河十丈冰。赵北燕南有人否，禽胡归汉竟谁曾。天家社稷英灵在，佳气时时起五陵。","dynasty":"宋代","title":"送朝士使虏"}
{"author":"杨万里","content":"不见所知久，用怀何许开。百书终作恶，千里为渠来。邹鲁期程远，风霜鬓发催。不应师友地，只麽遣空回。","dynasty":"宋代","title":"见张钦夫二首"}
{"author":"杨万里","content":"病身柴立手亦龟，不要人怜天得知。一寒度夕抵度岁，恶风更将乾雨吹。作祥只解诳饥腹，催老偏工欺短髭。透屋旋生衾里铁，隔窗也送砚中澌。揽衣起看端不恶，两耳已作冻菌危。似明还暗静复响，索我黄绢挥乌丝。误喜家贫屋骤富，不道天巧人能为。忽思向来旅京国，瘦马断鞭包袖持。红金何曾梦得见，茧生脚底粟生肌。残杯冷炙自无分，不是不肯叩富儿。独立西湖望东海，海神驾雪初来时。眼花只怪失天地，风横并作翻帘帏。飞来峰在水仙国，九里松无尘土姿。只欠杖头聘欢伯，安得醉倒衣淋漓。犹遭天子呼野客，催班声里趋丹墀。如今四壁一破褐，雪花密密巾披披。诗肩浑作远岭瘦，诗思浪与春江驰。茅柴乞暖却得冷，聊复尔耳三两卮。东坡逸足电雹去，天马肯放氂牛随。君不见溧阳县里一老尉，一句曾饶韩退之。","dynasty":"宋代","title":"次东坡先生用六一先生雪诗律令龟字二十韵旧禁玉月梨梅练絮白舞鹅鹤等字新添访戴映雪高卧齧毡之类一切禁之"}
{"author":"杨万里","content":"黟祁二邑水分源，到此同流怒政奔。忽值两山盘作峡，更峨双石插为门。中通翠浪才容线，仰看青天细似盆。滟滪瞿唐姑未问，祗经此险已销魂。","dynasty":"宋代","title":"过阊门溪"}
{"author":"杨万里","content":"艮斋印袖出名光，归卧西江一草堂。种满山中浑是桂，怪来月窟更无香。九秋金粟供朝饭，三径黄花并夕粮。履上星辰冠上豸，一时脱却濯沧浪。","dynasty":"宋代","title":"题谢昌国桂山堂"}
{"author":"杨万里","content":"孝庙深知己，今皇正宰官。一言能定国，二圣得重欢。立节山相似，容人海未宽。至今死诸葛，虏使胆犹寒。","dynasty":"宋代","title":"近故太师左丞相魏国文忠京公挽歌辞三首其一"}
{"author":"杨万里","content":"公子平生无长物，儿研生涯敌玉冰。二妙端能并送似，便呼毛颖试溪藤。","dynasty":"宋代","title":"谢赵茂甫惠浙曹中笔蜀越薄牋二首"}
{"author":"杨万里","content":"坐看山头托宿云，一云才动万云奔。霍然散作千村雾，远处昏来近处昏。","dynasty":"宋代","title":"归云三首"}
{"author":"杨万里","content":"朝来稍敢出船门，霜熟依然冷逼人。刮地风来何处避，可怜岸筱猛回身。","dynasty":"宋代","title":"晓过丹阳县五首"}
{"author":"杨万里","content":"榕树梢头访古台，下看碧海一琼杯。越王歌舞春风处，今日春风独自来。","dynasty":"宋代","title":"三月晦日游越王台二首"}
{"author":"杨万里","content":"亲见卿为月，频移使者星。藻虚南涧碧，萱落北堂青。遗下新褕狄，空传训宁馨。又孙还又子，王树满阶庭。","dynasty":"宋代","title":"故太恭人董氏挽词五首"}
{"author":"杨万里","content":"人家具庆已燕喜，人家重庆更奇伟。宜春台上贤治中，妙龄斫桂广寒宫。亲年九十身六二，芝兰玉树森庭砌。上堂彩衣称寿觞，下堂绣口喧雪窗。紫枢相公喜，祥大书寿衍。名其堂五世，其昌未渠央。","dynasty":"宋代","title":"题曾景山通判寿衍堂"}
{"author":"杨万里","content":"红雨未随风，白雪忽满枝。秪今正月尾，政是断肠时。","dynasty":"宋代","title":"寄题太和丞公沈君公馆亭台四咏·成蹊亭"}
{"author":"杨万里","content":"岳麓猿声里，湘流雁影边。自天持一节，到日是新年。身退名逾重，今稀古则然。黄花非不好，只是插离筵。","dynasty":"宋代","title":"送丁子章将漕湖南三首其一"}
{"author":"杨万里","content":"晚日黄犹暖，寒江白更清。远山冲岸出，钓艇背人行。舟稳何妨小，波恬尔许平。大鱼不相报，拨剌得吾惊。","dynasty":"宋代","title":"自音声岩泛小舟下高溪"}
{"author":"杨万里","content":"新岁南湖春又浓，海棠旧入我诗中。别来若有相思字，寄与江西花信风。","dynasty":"宋代","title":"和张寺丞功父八绝句"}
{"author":"杨万里","content":"酒病春愁恰并来，更冲花信宿鸾台。睡乡堠子无三里，玉涌声声只唤回。","dynasty":"宋代","title":"锁宿省中，心气大作，通昔不寐。得两绝句"}
{"author":"杨万里","content":"再岁来相款，三杯忽语离。忍将垂老泪，滴作送行诗。子去侬犹住，身留梦亦随。南溪旧风月，千万寄相思。","dynasty":"宋代","title":"送子仁侄南归二首其二"}
{"author":"杨万里","content":"清晨雾雨重，不敢开船门。小窗试微启，逗入一船云。何曾烧龙麝，香霏绕吾身。身在云水上，何许觅点尘。","dynasty":"宋代","title":"清远峡四首"}
{"author":"杨万里","content":"奇哉万顷水精盆，一线青罗缘却唇。只有向南接天去，更和一线也无痕。","dynasty":"宋代","title":"过新开湖五首"}
{"author":"杨万里","content":"爱月斜仍细，占星久未过。浪传商用事，正苦汗成河。蛛喜今宵缀，蝇憎昨日多。吾文那乞巧，诗或拟阴何。","dynasty":"宋代","title":"和人七夕"}
{"author":"杨万里","content":"出得西湖月尚残，荷花荡里柳行间。红香世界清凉国，行了南山却北山。","dynasty":"宋代","title":"晓出净慈送林子方二首"}
{"author":"杨万里","content":"岸头树子直如筠，谁遣相招住水滨。不合镜中贪照影，照来照去总斜身。","dynasty":"宋代","title":"岸树二首"}
{"author":"杨万里","content":"道涂奔走不曾安，却羡山家住得闲。记取还山安住日，更忘奔走道涂间。","dynasty":"宋代","title":"甲午出知漳州，晚发船龙山，暮宿桐庐二首"}
{"author":"杨万里","content":"素王开国道无臣，一榜春风放十人。莫羡榜头年十八，旧春过了有新春。","dynasty":"宋代","title":"送幼舆子之官澧浦慈利监税二首其二"}
{"author":"杨万里","content":"惠山一别十年强，雪后精神老更苍。白玉屏风三万丈，半天遮断太湖光。","dynasty":"宋代","title":"横林望见惠山寄怀尤延之三首其一"}
{"author":"杨万里","content":"平生师友两相知，苦为君王惜一衣。剌口争来争不得，青蝇犹傍太阳飞。","dynasty":"宋代","title":"跋澹庵先生缴张钦夫赐章服答诏二首"}
{"author":"杨万里","content":"罢却微官且客居，庭闱不近信全疏。更无竹下子唐子，谁与过逢说异书。","dynasty":"宋代","title":"和唐德明问病二首"}
{"author":"杨万里","content":"月波初上涌寒金，桂树风来细有音。特地此君偏作恼，为侬隔却半轮阴。","dynasty":"宋代","title":"济翁弟赠白团扇子一面，作百竹图有诗和以谢"}
{"author":"杨万里","content":"莫怯诸滩水怒号，下滩不似上滩劳。长年三老无多巧，稳送惊湍只一篙。","dynasty":"宋代","title":"下鸡鸣山诸滩望柯山不见三首其二"}
{"author":"杨万里","content":"鲛人直下白龙潭，割得龙公滑碧髯。晓起相傅蕊珠阙，夜来失却水精帘。一杯淡煮宜醒酒，千里何须更下盐。可是士衡杀风景，却将膻腻比清纤。","dynasty":"宋代","title":"松江蒪菜"}
{"author":"杨万里","content":"一生行路竟如何，乐事还稀苦事多。知是风波欺客子，不知客子犯风波。","dynasty":"宋代","title":"清明日欲宿石门未到而风雨大作泊灵星小海六首其四"}
{"author":"杨万里","content":"公家文公天斗星，可双孟氏再六经。姓名不上凌烟去，只与日月争光明。君家魏国天一柱，柱天无倾日无雾。唯天唯尧唯永昭，皋且以还俱避路。只今百年三百年，文献衣被芝与兰。华文使者典刑存，一生流坎晚乃骞。台家拔士兼人门，如君两有今谁先。德星缯照翼轸地，寒士驩呼细民喜。锺山石城何物神，夺与东民天不嗔。寄语东民也未稳，渠是鸾台凤阁人。","dynasty":"宋代","title":"送韩漕华文移节江东"}
{"author":"杨万里","content":"松阴一架半弓苔，偶欲看书又懒开。戏掬清泉洒蕉叶，儿童误认雨声来。","dynasty":"宋代","tags":"夏天，生活，喜爱","title":"闲居初夏午睡起·其二"}
{"author":"杨万里","content":"寻春不见只思还，却在来僊小崦间。映出一川桃李好，只消外面矮青山。","dynasty":"宋代","title":"郡圃上已二首"}
{"author":"杨万里","content":"道堂高绝俯空明，上下跻攀取意行。净阁虚廊人寂寂，鹤声断处忽琴声。","dynasty":"宋代","title":"同岳大用抚干雪後游西湖，早饭显明寺。步至"}
{"author":"杨万里","content":"过湖未得匹如闲，何幸湖心泊画船。宇宙中间都是月，波涛外面更无天。谁知造物将奇观，不与伧人付谪仙。管领渠侬无一物，镂冰剪雪作新篇。","dynasty":"宋代","title":"月夜阻风，泊舟太湖石塘南头四首"}
{"author":"杨万里","content":"烛下一枝梅，欲开犹未开。浑如玉冠子，戴月上琼台。","dynasty":"宋代","title":"烛下梅花二首"}
{"author":"杨万里","content":"暮宿溪边小粉村，一峰如笔正当门。看来山色元无粉，拂杀浓蓝浅黛痕。","dynasty":"宋代","title":"宿小粉村"}
{"author":"杨万里","content":"今代稽山贺季真，前身江左谢宣城。向来诏策无双手，已逼云霄尺五程。银杏木瓜分我否，鸳鸯野鸭莫渠惊。玉皇香案方虚伫，看即徵黄侍紫清。","dynasty":"宋代","title":"送詹进卿大监出宣城"}
{"author":"杨万里","content":"一雨天良苦，连霄酿不成。强摩昏睡眼，来看滴阶声。环细开来大，珠跳灭又生。稻花知我出，喷雪待相迎。","dynasty":"宋代","title":"行部有日喜雨"}
{"author":"杨万里","content":"井花新抻白芙蕖，坐看纷纷脱雪肤。自拾落英浮水面，玉舟撩乱满江湖。","dynasty":"宋代","title":"白莲"}
{"author":"杨万里","content":"野菊荒苔各铸钱，金黄铜绿两争妍。天公支与穷诗客，只买清愁不买田。","dynasty":"宋代","title":"戏笔二首其一"}
{"author":"杨万里","content":"风将烟雨入亭寒，城引山林拓眼宽。六月登临浑觉热，朝来不敢傍危栏。","dynasty":"宋代","title":"七月二十五日晓登多稼亭"}
{"author":"杨万里","content":"萧萧洒洒复婷婷，一半风流一半清。不为暑窗添午荫，却来愁枕作秋声。","dynasty":"宋代","title":"芭蕉三首"}
{"author":"杨万里","content":"昜髓三爻表，恩波九里强。贯珠程氏传，炊玉范家庄。荷橐中年紫，芸签到老香。不应踰耳顺，便返白云乡。","dynasty":"宋代","title":"钱仲耕殿撰侍郎挽诗二首"}
{"author":"杨万里","content":"如君大似陆云龙，一歕词场万马空。文透退之关捩子，骚传正则祖家风。三年拄笏南云里，两手投竿西日中。壁水蓬山剩虚席，儤筵趁取牡丹红。","dynasty":"宋代","title":"送曾文卿入京"}
{"author":"杨万里","content":"人家争住水东西，不是临溪即背溪。拶得一家无去处，跨溪结屋更清奇。","dynasty":"宋代","title":"明发西馆晨炊蔼冈四首"}
{"author":"杨万里","content":"细草摇头忽报侬，披襟拦得一西风。荷花入暮犹愁热，低面深藏碧伞中。","dynasty":"宋代","title":"暮热游荷池上五首"}
{"author":"杨万里","content":"大叶耸长耳，一梢堪满盘。荔支分与核，金橘却无酸。雨压低枝重，浆流水齿寒。长卿今尚在，莫遣作园官。","dynasty":"宋代","title":"枇杷"}
{"author":"杨万里","content":"贫里端何好，欣然肯不居。诗臞将到骨，室陋得关渠。我懒今仍老，谁能强著书？谈间可无子，独判一秋虚。","dynasty":"宋代","title":"寄萧仲和"}
{"author":"杨万里","content":"独对秋筠倒晚壶，喜无吏舍四歌呼。柳梢一壳兹缁滓，屋角双班谷古孤。","dynasty":"宋代","title":"初秋戏作山居杂兴俳体十二解"}
{"author":"杨万里","content":"循吏今为冠，高文妙草麻。龚黄低一著，班左共三家。风度春无价，身名玉绝瑕。可怜人士泪，滴损紫薇花。","dynasty":"宋代","title":"陈安行舍人阁学挽词三首"}
{"author":"杨万里","content":"月到中秋故故无，今霄月好莫渠孤。旧传月径圆千里，影落金杯只粒珠。","dynasty":"宋代","title":"中秋无月，既望，月甚佳二首"}
{"author":"杨万里","content":"蓼岸藤湾隔尽人，大江小汉绕成轮。围蔬放荻不争地，种柳坚堤非买春。匏瓠放教俱上屋，渔樵相倚自成邻。夜来更下西风雪，荞麦梢头万玉尘。","dynasty":"宋代","title":"从丁家洲避风行小港，出荻港大江三首"}
{"author":"杨万里","content":"脚蹈鸡翘豹尾间，心飞碧岫白云端。人看疏傅如图画，帝念严光返钓滩。玉殿松班唐次对，竹宫茅立汉祠官。自怜病鹤樊笼底，万羡冥鸿片影寒。","dynasty":"宋代","title":"送吴敏叔待制侍郎"}
{"author":"杨万里","content":"病骨那禁暑，衰年更作愁。有风依旧热，初伏几时秋。瓜果谁新饷，馋涎小忍休。金盆井花水，且看玉双浮。","dynasty":"宋代","title":"尝瓜二首"}
{"author":"杨万里","content":"乾风无那湿云何？吹不能开只助他。野水落溪生蟹眼，一番过了一番多。","dynasty":"宋代","title":"过西坑"}
{"author":"杨万里","content":"只愁风雨妒花枝，翦入瓷瓶养却伊。更下重帘深闭合，忽然花落又关谁。","dynasty":"宋代","title":"瓶中淮阳红牡丹落尽有叹三首"}
{"author":"杨万里","content":"满闸浮河是断冰，等人放闸要前行。劣能开得两三板，争作摧琼裂玉声。","dynasty":"宋代","title":"清晓洪泽放闸四绝句其二"}
{"author":"杨万里","content":"清远溪中小闸头，遮拦溪水不教流。山僧为我放一板，溅雪奔雷怒未休。","dynasty":"宋代","title":"寒食雨中，同舍约游天竺，得十六绝句呈陆务"}
{"author":"杨万里","content":"侍中尺箠挞羌酋，更得河南共运筹。到得降书来北阙，河南骑马去均州。","dynasty":"宋代","title":"跋韩魏公与尹师鲁帖"}
{"author":"杨万里","content":"灯火三更雨，诗书一古琴。惟愁脚力软，未必圣门深。莫笑云端树，初如涧底针。不应将一第，用破半生心。","dynasty":"宋代","title":"题刘朝英进齐"}
{"author":"杨万里","content":"风收点滴晓檐声，云放朦臕晚日明。杨柳染丝才喜雨，梅花泣玉却祈晴。","dynasty":"宋代","title":"晚晴二首"}
{"author":"杨万里","content":"浅暖疏寒十日晴，桃花红暗李花明。小蜂扑得浑无益，羽扇徒劳不作声。","dynasty":"宋代","title":"东园晴步二首"}
{"author":"杨万里","content":"山不人烟水不桥，溪声浩浩雨萧萧。何须双鹭相温暖，鹭过还教转寂寥。","dynasty":"宋代","title":"明发祈门悟法寺，溪行险绝六首"}
{"author":"杨万里","content":"猛雨打万荷，怒声战秋鼙。水银忽成泓，一泻无复遗。不如微雨来，翠盘万珠玑。荷翻珠不落，细响密更稀。清如雪触窗，三更梦闻时。语君君不信，对境当自知。","dynasty":"宋代","title":"微雨，玉井亭观荷"}
{"author":"杨万里","content":"峡里撑船更不行，棹郎相语改行程。却从西岸抛东岸，依旧船头不可撑。","dynasty":"宋代","title":"峡山寺竹枝词五首"}
{"author":"杨万里","content":"我住北山下，南山横我前。北山似怀抱，南山如髻鬟。怀抱冬独暖，髻鬟春最鲜。松鬈沐初净，山蘤插更妍。我来犹斜阳，我望忽夕烟。一望便应去，不合久凭栏。山意本日惜，如何许人看。急将白锦障，小隔青鬓颜。近翠成远淡，缥渺天外仙。谁知绝奇处，政在有无间。顷刻万恣熊，可玩不可传。","dynasty":"宋代","title":"东园醉望暮山"}
{"author":"杨万里","content":"火合红销雪尚香，睡魔引我入渠乡。觉来一阵寒无柰，自掇胡床负太阳。","dynasty":"宋代","title":"火合午睡起负暄二首"}
{"author":"杨万里","content":"雨中初厌箬篷遮，撑起篷来景更佳。岸上长松立如笔，波中寒影走成蛇。忽看云外吐银镜，一点晨光射玉沙。却出船头聊放目，远峰无数碧横斜。","dynasty":"宋代","title":"船过砚石步"}
{"author":"杨万里","content":"四叶青苹点绿池，千重翠盖护红衣。蜻蜓空里元无见，只见波间仰面飞。","dynasty":"宋代","title":"晓坐荷桥四首"}
{"author":"杨万里","content":"南北高峰巧避人，旋生云雾半腰横。縰然遮得青苍面，玉塔双尖分外明。","dynasty":"宋代","title":"庚戍正月三，约同舍游西湖十首"}
{"author":"杨万里","content":"一生行路便多愁，落得星星雨鬓秋。数尽归程到家了，此身犹未出苏州。","dynasty":"宋代","title":"夜泊平望终夕不寐三首"}
{"author":"杨万里","content":"老眼偏明远岫孤，夕阳故遣树阴疏。蝉鸣叶底无寻处，随意闲行偶见渠。","dynasty":"宋代","title":"晚步追凉二首"}
{"author":"杨万里","content":"孝庙深知己，今皇正宰官。一言能定国，二圣得重欢。立节山相似，容人海未宽。至今死诸葛，虏使胆犹寒。","dynasty":"宋代","title":"近故太师左丞相魏国文忠京公挽歌辞三首其一"}
{"author":"杨万里","content":"涂客前春荷一猪，城门卖得两千余。明朝回到石斧岭，连吃数刀今在无。","dynasty":"宋代","title":"十山歌呈太守胡平一"}
{"author":"杨万里","content":"挟册登车强出山，展来未读眼先昏。无端又被春风妒，叶叶吹开更揭翻。","dynasty":"宋代","title":"轿中风翻书卷"}
{"author":"杨万里","content":"生酒清於雪，煮酒赤如血，煮酒不如生酒烈。煮酒只带烟火气，生酒不离泉石味。石根泉眼新汲将，面米酿出春风香。坐上猪红间熊白，瓮头鸭绿变鹅黄。先生一醉万事已，那知身在尘埃里。","dynasty":"宋代","title":"生酒歌"}
{"author":"杨万里","content":"高人爱筝如爱玉，忍口不餐要添竹。云何又遣十辈来，昏花两眼为渠开。贩夫束缚向市卖，外强中乾美安在。锦纹犹带落花泥，不论烧煮两皆奇。猪肝累人真可作，以笋累公端不恶。","dynasty":"宋代","title":"谢唐德明惠筝"}
{"author":"杨万里","content":"船里征人政念归，居人来看却嗟咨。居人秪羡征人著，世世安生不自知。","dynasty":"宋代","title":"小滩三首"}
{"author":"杨万里","content":"江行十日厌船迟，却换篮舆蹈路泥。江水别来才两日，陈公迳下再相随。","dynasty":"宋代","title":"过陈公迳二首"}
{"author":"杨万里","content":"殿上胪传第一声，殿前拭目万人惊。名登龙虎黄金榜，人在烟霄白玉京。香满乾坤书一卷，风吹鬓发雪千茎。旧时脱却银袍处，还望清光侍集英。","dynasty":"宋代","title":"四月十七日侍立集英殿观进士唱名"}
{"author":"杨万里","content":"北地三接浙，重来四肃霜。日斜秋树转，市散暮船忙。波卷清中白，霞翻紫外黄。汀沙浑换却，不记旧圆方。","dynasty":"宋代","title":"泊樟镇"}
{"author":"杨万里","content":"半似枯禅半似痴，也无何虑与何思。偶看清晓双双蝶，飞遍黄花一一枝。荒耽诗句枉劳心，忏悔莺花罢苦吟。也不欠渠陶谢债，夜来梦里又相寻。","dynasty":"宋代","title":"淋疾，复作医，云忌文字劳心，晓起自警"}
{"author":"杨万里","content":"强惜数茎须，惟愁白却渠。朝来都白尽，愁惜两何如。","dynasty":"宋代","title":"自嘲白须三首基"}
{"author":"杨万里","content":"饭馀浴罢趁凉行，偶憩池头最小亭。醉倚胡床便成睡，梦闻荷气忽然醒。","dynasty":"宋代","title":"晚凉散策二首其一"}
{"author":"杨万里","content":"茂林修竹翠光中，那得披蘘一老翁。白石砌成珠子径，黄茅里却水晶宫。夏凉冬暖非人境，雪打霜封即钓篷。老子明朝便东去，更携瓦枕享松风。","dynasty":"宋代","title":"留题筠庵以茅盖，层出如蘘衣然"}
{"author":"杨万里","content":"病後霜威不见饶，吟边月色苦相撩。重帘垂地寒犹入，画烛无风影自摇。谁遣尘埃空老去，何曾鸥鹭不吾招。坐来已是愁无柰，草露虫声政寂寥。","dynasty":"宋代","title":"迓使客夜归四首"}
{"author":"杨万里","content":"若遭好月唤登楼，脚力虽慵不自由。上得金梯一回首，冰轮已过树梢头。","dynasty":"宋代","title":"登清心阁"}
{"author":"杨万里","content":"地迥湖宽春草酥，年年此地牧天馰。玉花骢里龙归去，金粟堆前鸟自呼。苑厩尚虚三万柱，柳林集得许多乌。即今未有王良眼，山子飞黄岂是无。","dynasty":"宋代","title":"合路马坊，年年四月殿前诸军牧马於此，十月"}
{"author":"杨万里","content":"汾阴西祀告升平，四海无波镜样清。乞与幽人好风月，万山里许听泉声。","dynasty":"宋代","title":"题汪季路太丞魏野草堂图二首"}
{"author":"杨万里","content":"床根吟夜句寘搜，莎底啼寒泣怨秋。人世如何无苦乐，一般蟋蟀两般愁。","dynasty":"宋代","title":"蛩声三首"}
{"author":"杨万里","content":"焦山东，金山西，金山排霄南斗齐。天将三江五湖水，并作一江字杨子。来从九天上，泻入九地底。遇岳岳立摧，逢石石立碎。乾坤气力聚此江，一波打来谁敢当。金山一何强，上流独立江中央。一尘不随海风舞，一砾不随海潮去。四旁无蒂下无根，浮空跃出江心住。金宫银阙起峰头，槌鼓撞钟闻九州。诗人踏雪来清游，天风吹侬上琼楼，不为浮玉饮玉舟。大江端的替人羞，金山端的替人愁。","dynasty":"宋代","title":"雪霁晓登金山"}
{"author":"杨万里","content":"思归日日只空言，一棹今真水月间。半夜犹闻郡楼鼓，明朝应失永州山。","dynasty":"宋代","title":"夜离零陵以避同僚追送之劳留二绝简诸友"}
{"author":"杨万里","content":"后顾江已远，前睨山若塞。棹进岸自回，天水未有极。帘欣入绝巘，舟愕触潜石。东暾澹未熹，北吹寒更寂。岸草不知愁，向人弄晴碧。","dynasty":"宋代","title":"明发陈公径过摩舍那滩石峰下十首其四"}
{"author":"杨万里","content":"幡竿岭带鹧鸪山，雪後霜前紫翠间。自掇胡床移好处，莫教漏眼一烟鬟。","dynasty":"宋代","title":"云际寺前山顶却望幡竿、鹧鸪诸山二首"}
{"author":"杨万里","content":"眷事巳如许，山居殊未知。绿光风度麦，白碎日翻池。景好怀翻恶，人嬉我独悲。郊行聊著眼，兴到漫成诗。","dynasty":"宋代","title":"春晚往永和"}
{"author":"杨万里","content":"雪後不妨寒较差，莫教一并放千花。旧来池上金丝柳，新学江西鹰爪茶。","dynasty":"宋代","title":"上元复犹寒二首"}
{"author":"杨万里","content":"树生石上土全无，只见青葱不见枯。好在冷泉亭下水，为渠凭槛数游鱼。","dynasty":"宋代","title":"庚戍正月三，约同舍游西湖十首"}
{"author":"杨万里","content":"小摘梅花篸玉壶，旋糟熊掌削琼肤。灯前雪衣新醅熟，放却先生不醉无。","dynasty":"宋代","title":"探梅偶李判官馈熊掌"}
{"author":"杨万里","content":"赋感东征句，诗愁陟屺篇。生前九龄梦，眼底五朝天。锦告浑无恙，云车忽香然。不堪青竹笋，归路不迎船。","dynasty":"宋代","title":"薛舍人母方氏太恭人挽章二首"}
{"author":"杨万里","content":"岸树枝枝瘦，汀芜节节枯。云留雪也且，风与屋相呼。一老冻欲死，群仙知也无。更缘诗作祟，病骨转清臞。","dynasty":"宋代","title":"舟中奉怀三馆同舍"}
{"author":"杨万里","content":"近有村人带血论，使君亲与验伤痕。骛行刚道非行劫，只是行人两作喧。","dynasty":"宋代","title":"十山歌呈太守胡平一"}
{"author":"杨万里","content":"绍兴廉吏谁第一，君家郎罢真无匹。腰缠墨绶不请钱，妻啼儿号穷刮骨。清无人知有天知，四囝三筒攀桂枝。不应一个独见遗，今秋君与一鹗飞。君不见吾州状元晚得意，董公五十有三岁。君今加渠更三年，春风射策君勉旃。","dynasty":"宋代","title":"送罗仲仁试艺南宫"}
{"author":"杨万里","content":"海涌银为郭，江横玉系腰。吴侬只言黠，到老也看潮。","dynasty":"宋代","title":"题文发叔所藏潘子真水墨江湖八境小轴浙江观"}
{"author":"杨万里","content":"南宦宁差北，西归敢再东。猿声云树月，客枕露船风。绿发春全白，苍颜酒不红。莫憎愁与病，留取伴衰翁。","dynasty":"宋代","title":"解舟惠州东桥"}
{"author":"杨万里","content":"春晴幸好却春阴，云意涔涔半欲霖。日色忽开云又合，急收碎影一帘金。","dynasty":"宋代","title":"春阴"}
{"author":"杨万里","content":"触鼻无从觅，年林小缀黄。旋开三两粟，已作十分香。入夜偏相恼，挽先有底忙。移床月枝下，坐对略傅觞。","dynasty":"宋代","title":"昌英叔门外小树木犀早开"}
{"author":"杨万里","content":"老随千骑赴毗陵，骑吏朝来有喜声。未到常山三十里，此身已在浙中行。","dynasty":"宋代","title":"入常山界二首"}
{"author":"杨万里","content":"故山千里几时回，又见初阳动琯灰。酒不逢人还易醉，诗如得句偶然来。","dynasty":"宋代","title":"冬至前三日"}
{"author":"杨万里","content":"幽人非爱山，出山将何之。山居种兰蕙，岁寒久当知。初蓺止百亩，余地惜奚为？先生无广居，千岩一茅茨。四面秪蓺蕙，中间才置锥。锐绿纷宿丛，修紫擢幼枝。孤干八九花，一花破初蕤。西风澹无味，微度成香吹。灯梦得幽馥，月写传静姿。我欲掇芳英，和露充晨炊。眷然恻不忍，环翫自忘饥。岂无众花草，不愿秋不迟。种时乱不择，岁晚悔可追。","dynasty":"宋代","title":"蕙花初开五言"}
{"author":"杨万里","content":"锦障豪举笑騃童，松图冷淡恼山翁。玉山颓处谁扶著，花作屏风倚暖红。","dynasty":"宋代","title":"寄题喻叔奇国傅郎中园亭二十六咏花屏"}
{"author":"杨万里","content":"茅亭夜集俯万竹，初月未光让高烛。主人酒令来无穷，恍然堕我醉乡中。草间蛙声忽三两，似笑吾人悭酒量。只作蛙听故自佳，何须更作鼓吹想。尚忆同登万石亭，倚栏垂手望寒青。只今真到寒青里，吾人不饮竹不喜。","dynasty":"宋代","title":"癸未上元後，永州夜饮赵敦礼竹亭闻蛙醉吟"}
{"author":"杨万里","content":"榕树阴中一苇横，鹧鸪声里数峰青。南人到此亦肠断，不是南人作麽生。","dynasty":"宋代","title":"过真阳峡六首"}
{"author":"杨万里","content":"望峡初愁远，当前忽不知。如何船进处，却在棹停时。","dynasty":"宋代","title":"近峡"}
{"author":"杨万里","content":"清风索我吟，明月劝我饮。醉倒落花前，天地即衾枕。","dynasty":"宋代","title":"又自赞"}
{"author":"杨万里","content":"长千桥外即乌衣，今著屠沽卖菜儿。晋殿吴宫犹碧草，王亭谢馆尽黄鹂。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"山行政好又逢溪，况是危峰斗下时。知与此溪有何隙，遣他不去秪相随。","dynasty":"宋代","title":"明发祈门悟法寺，溪行险绝六首"}
{"author":"杨万里","content":"石湖仙人补天手，整顿乾坤屈伸肘。尔来化作懒卧龙，簸弄珠玑漱琼玫。五云万里天九重，玉皇深拱蓬莱宫。岂无九虎守阊阖，北门半扉当朔风。夜令云师敕风伯，鞭起卧龙湖底月。湖水卷上天中央，却烦北门护风雪。仙人驭风乘绿云，玉宸殿上朝帝真。帝将北斗酌天酒，冰桃碧藕脯麒麟。传呼玉蜍吸银浦，黟霜调冰浇月兔。洒成羲画河洛书，白璧一双浮雨露。石湖二字天上归，奎星壁宿落山扉。昭回下饰吴花草，姑苏台前近太微。诗人不直一杯水，自是渠侬命如纸。教人妒杀石湖仙，手揽星辰怀袖底。","dynasty":"宋代","title":"圣笔石湖大字歌"}
{"author":"杨万里","content":"道合宁嫌晚，心期不用多。于公犹未见，此恨独如何。颇辱谈间问，端须雪里过。门阑当欠士，许寄病身么。","dynasty":"宋代","title":"见潭帅刘恭父舍人二首其二"}
{"author":"杨万里","content":"梅花不合太争春，政盛开时却恼人。试折一枝轻著手，惊飞万点扑衣巾。","dynasty":"宋代","title":"多稼亭看梅二首"}
{"author":"杨万里","content":"远绪傅妫水，高风似太丘。萱堂鱼跃雪，兰砌鹗横秋。杖屦疏金谷，莺花冷玉舟。行看紫鸾纸，告第贲松楸。","dynasty":"宋代","title":"陈商卿挽辞"}
{"author":"杨万里","content":"客从南渡向侬来，我马西征拜此台。若问个中何所有，一腔热血和诗裁。","dynasty":"宋代","title":"自跋江西道院集戏答客问二首"}
{"author":"杨万里","content":"梅子留酸软齿牙，芭蕉分绿与窗纱。日长睡起无情思，闲看儿童捉柳花。","dynasty":"宋代","title":"闲居初夏午睡起"}
{"author":"杨万里","content":"系缆兰溪岸，开襟柳驿窗。人争趋夜市，月自浴秋江。灯火疏还密，帆樯只更双。平生经此县，今夕驻孤幢。","dynasty":"宋代","title":"宿兰溪水驿前三首其一"}
{"author":"杨万里","content":"君才陆海与潘江，句里芒寒万丈长。雪碗冰瓯翻笔墨，锦机绣假出肝肠。王家龙凤重英特，谢砌芝兰让耿光。相国登庸衣钵在，郎君努力续前芳。","dynasty":"宋代","title":"王式之直阁不远千里来访野人，赠以佳句，次"}
{"author":"杨万里","content":"灊山诗伯锦裁篇，玉树郎君手为编。美似洛花争晓靓，清如江月赴秋圆。力追杜老今谁拟，亲得陵阳夜半傅。再拜一吟三太息，青灯细雨伴凄然。","dynasty":"宋代","title":"朱新仲舍人灊山诗集，其子軧叔止见惠，且有"}
{"author":"杨万里","content":"信脚那知远，虽劳亦快哉。如何寒食近，无数野花开。碧草望中去，黑云头上来。吾行吾自返，雨子不须催。","dynasty":"宋代","title":"寒食前三日行脚遇雨"}
{"author":"杨万里","content":"秋阳嗔我紧追程，急泊临流一短亭。摘索风巾些子倦，苍茫水枕霎时醒。单牌双堠头都白，万岳千岩眼强青。不及溪边老亭父，一生卧护竹窗棂。","dynasty":"宋代","title":"午热憩忠义渡"}
{"author":"杨万里","content":"北地三接淅，重来四肃霜。日斜秋树转，市散暮船忙。波捲清中白，霞翻紫外黄。汀沙浑换却，不记旧圜方。","dynasty":"宋代","title":"泊樟镇"}
{"author":"杨万里","content":"夜深移入小杯盘，回首花枝不忍看。岂与海棠情分薄，老夫自是怯春寒。","dynasty":"宋代","title":"花下夜饮"}
{"author":"杨万里","content":"天台山秀古多贤，晚向池塘识惠连。十载江湖州县底，一言金石冕旒前。方陪廷尉甘棠舍，又赋皇业小雅篇。拾得澄江春草句，端能染寄仄厘牋。","dynasty":"宋代","title":"送谢子肃提举寺丞二首"}
{"author":"杨万里","content":"插秧已盖田面，疏苗犹逗水光。白鸥飞处极浦，黄犊归时夕阳。","dynasty":"宋代","title":"农家六言"}
{"author":"杨万里","content":"细雨初来剌水纹，三针雨线未教繁。不知忽有何忙处，急洒千千万万痕。","dynasty":"宋代","title":"出真阳峡十首"}
{"author":"杨万里","content":"密洒蔬飘尽自由，通宵到膮未须休。平生愁听芭蕉雨，何事今来听不愁。","dynasty":"宋代","title":"旱後喜雨四首"}
{"author":"杨万里","content":"三韩万里半天松，方丈蓬莱东复东。珠玉链成千岁实，冰霜吹落九秋风。酒边腷膞牙车响，座上须臾漆櫑空。新果新尝正新暑，绣衣使者念山翁。","dynasty":"宋代","title":"谢岳大用提举郎中寄茶果药物三首新松实"}
{"author":"杨万里","content":"除却共姜是女师，柏舟便到白头辞。劝渠莫怨终难劝，不道前夫怨阿谁。","dynasty":"宋代","title":"白头吟二首"}
{"author":"杨万里","content":"生酒清於雪，煮酒赤如血，煮酒不如生酒烈。煮酒只带烟火气，生酒不离泉石味。石根泉眼新汲将，面米酿出春风香。坐上猪红间熊白，瓮头鸭绿变鹅黄。先生一醉万事已，那知身在尘埃里。","dynasty":"宋代","title":"生酒歌"}
{"author":"杨万里","content":"拔草不拔根，塞水不塞源。忽然草生更水长，败却禾稼仍滔天。老夫昔岁得淋疾，初谓一日今两年。服药六千六百琖，望舒二十二回圆。偶逢周郎顾，一咏擒二竖。发药何用多，刀圭起沉痼。向来肝肠痛如割，今来疾痛全然脱。捉著根源尽扫除，周郎神毉天下无。","dynasty":"宋代","title":"丙寅人日送药者周叔亮归吉水县"}
{"author":"杨万里","content":"市中货鸩作参苓，遮莫秦和苦口争。杀尽苍生消底物，卞京两把老蔓菁。","dynasty":"宋代","title":"跋忠敏任公遗帖"}
{"author":"杨万里","content":"溧县初栖凤，金陵复木牛。重来喜城郭，一夕閟山丘。终始非无数，东西岂自由。铭旌二千里，处处哭归舟。","dynasty":"宋代","title":"故太恭人董氏挽词五首其五"}
{"author":"杨万里","content":"庙器圭璋骨，儒林虎豹章。韦编双辅嗣，禹迹再平当。月冷谈经幄，尘昏弄笔床。西州何处路，溪水咽梅乡。","dynasty":"宋代","title":"程泰之尚书龙学挽词二首"}
{"author":"杨万里","content":"过尽危矶出小潭，回头失却石峰巉。春寒料峭元无事，知我犹藏一布衫。","dynasty":"宋代","title":"出真阳峡十首"}
{"author":"杨万里","content":"洒竹穿梅湖更山，客间得此未嫌寒。髯疏也被轻轻点，齿冷犹禁细细餐。晴了还成三日冻，销馀留得半庭看。凭谁说似王郎妇，盐絮吟来总未安。","dynasty":"宋代","title":"和马公弼雪"}
{"author":"杨万里","content":"偶尔相逢细问途，不知何事数迁居。微躯所馔能多少，一猎归来满后车。","dynasty":"宋代","title":"观蚁二首其一"}
{"author":"杨万里","content":"棹郎大似半边蝇，摘蕙为船折草撑。今夜不知何处泊，浪头正与岭头平。","dynasty":"宋代","title":"戏题水墨山水屏"}
{"author":"杨万里","content":"晚因子厚识渊明，早学苏州得右丞。忽梦少陵谈句法，劝参庾信谒阴铿。","dynasty":"宋代","title":"书王右丞诗後"}
{"author":"杨万里","content":"池水初生盖玉沙，雨余碧草卧堤斜。日摇波影缠桥柱，绣出栾枝遍地花。","dynasty":"宋代","title":"新晴西园散步四首"}
{"author":"杨万里","content":"我亦闲来散病身，游人不用避车尘。插天四塔云中出，隔水诸峰雪後新。道是远瞻三百里，如何不见六千人。吴亡越霸今安在，台下年年花草春。","dynasty":"宋代","title":"雪中登姑苏台"}
{"author":"杨万里","content":"端忧更贫病，不分又花时。只说春何好，犹堪入小诗。","dynasty":"宋代","title":"和周仲容春日二绝句"}
{"author":"杨万里","content":"庐陵新事一奇绝，老农七年不识雪。史君领取六花来，一夜九天开玉阙。万家铸作银楼台，千峰琢出琼崔嵬。频岁魃儿祟檌桠，来秋云子如芋魁。老夫与雪亦久别，膝六参侬永普说。为渠拈此一辨香，今身胡姓前身黄。只愁颖川归庙堂，不愁寰宇无丰穰。东合官梅应解语，绿毛么凤仍能舞。合词再拜寿史君，满为天花中玉醑。","dynasty":"宋代","title":"贺胡守寺正祷雪响应"}
{"author":"杨万里","content":"晚妆懒困晓妆新，火急来看趁绝晨。夹径花枝欺我老，竞将红露洒乌巾。","dynasty":"宋代","title":"晓寄芙蓉俓二首"}
{"author":"杨万里","content":"右军乐毅论，大令洛神赋。王家小楷天取将，秪余惊鸾尚双翥。昭陵银海閟银钩，秦王卧看偷儿偷。秣陵井苔剥山骨，祝融复遣山鬼搜。裂琼划玉各分散，遗下宝圭三五假。墨卿收拾骊颔珠，堇堇一百八十余。江西今代韩吏部，古心古道生好古。雷电勃兴急捉取，阿那精灵会飞去。","dynasty":"宋代","title":"跋罗春伯所藏高氏乐毅论"}
{"author":"杨万里","content":"说似行人且细听，螺冈门外莫宵征。前头石斧韩婆岭，第一单身不要行。","dynasty":"宋代","title":"十山歌呈太守胡平一"}
{"author":"杨万里","content":"风从船里出船前，涨起帘帏紫拂天。点检风来无处觅，破窗一隙小於钱。","dynasty":"宋代","title":"晓过丹阳县五首"}
{"author":"杨万里","content":"周遭圩岸缭金城，一眼圩田翠不分。行到秋苗初熟处，翠茸锦上织黄云。","dynasty":"宋代","title":"圩田二首"}
{"author":"杨万里","content":"许子儒冠怨误身，如今投笔说星辰。未须道我何时贵，且道何时子脱贫。","dynasty":"宋代","title":"送谈星辰许季升二首"}
{"author":"杨万里","content":"际会诸滩吼怒雷，遭逢江势更萦回。今宵不到英州定，何用山云送雨来。","dynasty":"宋代","title":"碧落洞四首"}
{"author":"杨万里","content":"儿女齁齁鼻息声，虚堂谁伴一先生？春寒夜静灯花落，数尽残更睡不成。","dynasty":"宋代","title":"春夜孤坐三首"}
{"author":"杨万里","content":"璧水蓬山遍羽仪，颂台公府更光辉。紫荷到眼垂持橐，黄菊关心便拂衣。鬻子运筹年尚少，买臣衣绣日思归。小烦论蜀须还报，却袖香烟侍太微。","dynasty":"宋代","title":"送朱师古龙图少卿师潼川二首"}
{"author":"杨万里","content":"幸自晴光雪半开，谁将泥脚涴琼瑰。水仙上诉姮娥泣，弃遣天花散一回。","dynasty":"宋代","title":"晴後弃雪四首"}
{"author":"杨万里","content":"克己今颜子，承家小吕申。只愁无好手，不道欠斯人。一别时飞几，重来事总新。祥琴声尚苦，可更话酸辛。","dynasty":"宋代","title":"见张钦夫二首其一"}
{"author":"杨万里","content":"君诗日日说归休，忽解西风一叶舟。黄鹤楼前作重九，水精宫里过中秋。职亲六阁仍金马，喜入千屯看木牛。绣斧先华谁不羡，一贤去国欠人留。","dynasty":"宋代","title":"送周元吉显谟左司将漕湖北三首"}
{"author":"杨万里","content":"城中雪一尺，山中雪一丈。地上都巳消，却在松梢上。","dynasty":"宋代","title":"人日出游湖上十首"}
{"author":"杨万里","content":"忽忽还重九，匆匆又岁华。不妨将白发，剩与插黄花。","dynasty":"宋代","title":"和丁端叔菊花"}
{"author":"杨万里","content":"天寒春浅蛰未开，船头一声出地雷。老夫惊倒卷帘看，白浪飞从东海来。东海复东几万里，扶桑顷刻到长淮。琉璃地上玉山起，玉山自走非人推。似闻海若怒川后，雨师风伯同抽差。夜提横水明光甲，大呼一战龟山颓。老夫送客理皈棹，适逢奇观亦壮哉。岂不怀皈船不进，檕缆古柳依云堆。须臾惊定却成喜，分付客愁金缕杯。","dynasty":"宋代","title":"渎头阻风"}
{"author":"杨万里","content":"问路无多子，驱车半日间。行穿崖石古，蹈破藓花斑。绿语莺边柳，青眼水底山。人家岂无地，争住小溪湾？","dynasty":"宋代","title":"晨炊皂径"}
{"author":"杨万里","content":"昨夜云为崇，今霄月始妍。如何一日隔，便减半分圆？影里偏宜竹，光中不剩天。客来休遣去，我醉正无眠。","dynasty":"宋代","title":"中秋後一夕登清心阁二首"}
{"author":"杨万里","content":"老随千骑赴毗陵，骑吏朝来有喜声。未到常山三十里，此身已在浙中行。","dynasty":"宋代","title":"入常山界二首"}
{"author":"杨万里","content":"六月西湖锦绣乡，千层翠盖万红妆。都将月露清凉气，并作侵晨一喷香。","dynasty":"宋代","title":"清晓湖上三首其三"}
{"author":"杨万里","content":"树捧山烟补缺云，风揉花雨作香尘。绿杨尽道无情著，何苦垂条拂路人。","dynasty":"宋代","title":"宿小沙溪"}
{"author":"杨万里","content":"动地风来觉地浮，拍天浪起带天流。无翻柳树知何喜，拜杀芦花未肯休。两岸万山如走马，一帆千里送归舟。出笼病鹤孤飞後，回首金笼始欲愁。","dynasty":"宋代","title":"发赵屯，得风宿杨林池，是日行二百里"}
{"author":"杨万里","content":"望中雪岭界天横，雪外青瑶甃地平。白底是沙青是海，卷帘看了却心惊。","dynasty":"宋代","title":"晨炊黄冈望海"}
{"author":"杨万里","content":"灏穹眷宋，方郅隆些。笃生仁皇，实睿聪些。二尧两舜，复时雍些。杜韩富范，再夔龙些。巍荡奋熙，起丕功些。欧阳伯仲，轲与雄些。云昭汉回，炳文风些。麟在灵囿，凤在桐些。金芝专车，朱草丛些。悬藜结绿，牣紫宫些。灵蛇照乘，玉府充些。大江之西，文江东些。毛伯苗裔，河岳钟些。三辰五纬，韫心胸些。如汉贾生，与终童些。年未弱冠，收科崇些。连收制科，天动容些。玉映汉台，惊群公些。弃官如泥，子职恭些。死孝倚庐，神明通些。文行有炜，垂无穷些。与宋一经，相始终些。冻黎百年，养万钟些。草腐菌朽，花霣空些。有宋孝子，蔚岱嵩些。","dynasty":"宋代","title":"有宋死孝毛子仁哀辞"}
{"author":"杨万里","content":"狐公韵胜冰玉肌，字则未闻名季狸。误随齐相燧牛尾，策勋封作糟丘子。子孙世世袭膏梁，黄省子鱼鸿鴈行。先生试与季狸语，有味其言须听取。","dynasty":"宋代","title":"牛尾狸"}
{"author":"杨万里","content":"我昔如汝长，壮志在四方。集贤给笔札，秉烛促夜装。平明出门去，振衣不傍徨。先君泫然泣，感我令我伤。先君顾我语，汝行勿断肠。他日汝养子，此悲会身当。老怀追陈迹，心折涕泗滂。","dynasty":"宋代","title":"得寿仁、寿俊二子中涂家书三首"}
{"author":"杨万里","content":"今代稽山贺季真，前身江左谢宣城。向来诏策无双手，已逼云霄尺五程。银杏木瓜分我否，鸳鸯野鸭莫渠惊。玉皇香案方虚伫，看即徵黄侍紫清。","dynasty":"宋代","title":"送詹进卿大监出宣城"}
{"author":"杨万里","content":"琯灰蔌蔌欲飞声，日到牵牛第几星。地底阳生人不觉，烧痕未冷已青青。","dynasty":"宋代","title":"晓炊黄竹庄三首"}
{"author":"杨万里","content":"风林露圃天欲霜，柿红栗紫橘弄黄。老夫忍馋不忍尝，丁宁笾人莫取将。朝来栗姬羽化去，逋其木奴三百户。乌椑士子散如烟，检校不知渠去处。山僮相傅皂衣郎，字曰季狸氏奇章。上树千回一霎强，连夜剽掠积乃仓。并吞又向黎侯国，罗人救黎遂禽获。白茅面缚来献俘，玄端貂裘瓠肥白。解骖荐渠登相门，立谈封作糟丘君。旁招披绵拉通印，日侍尊俎嬉平园。玉肌生憎粗手削，须防东坡诵冤著。","dynasty":"宋代","title":"偶生得牛尾狸，献诸丞相益公，侑以长句"}
{"author":"杨万里","content":"肩舆正好看山色，雨里两窗开不得。此外只有书可观，斜点又来湿书册。一月秋晴一月泥，南翁此谚似可疑。山寒却要日暴皆，吾襄不用雨催诗。","dynasty":"宋代","title":"连岭遇雨"}
{"author":"杨万里","content":"一别姑苏江上台，绿波碧草恨悠哉。忽然两袖珠玑满，割取三吴风月来。","dynasty":"宋代","title":"遣骑问讯范明州参政，报章寄二绝句和韵谢之"}
{"author":"杨万里","content":"水际芦青荷叶黄，霜前木落蓼花香。渔舟去尽天将夕，雪色飞来鹭一行。","dynasty":"宋代","title":"跋尤延之山水两轴二首"}
{"author":"杨万里","content":"天色镕成水，蟾光鍊出银。碧香三酌半，玉笛一声新。小婉还清壮，多欢忽苦辛。何人传此曲，此曲怨何人。","dynasty":"宋代","title":"月下闻笛"}
{"author":"杨万里","content":"溪上新桥是凤林，残风剩雨做秋阴。先生小试南风手，写得一川山水音。","dynasty":"宋代","title":"李与贤来访，自言所居幽胜，甚似剡溪。因以"}
{"author":"杨万里","content":"琯灰蔌蔌欲飞声，日到牵牛第几星。地底阳生人不觉，烧痕未冷已青青。","dynasty":"宋代","title":"晓炊黄竹庄三首"}
{"author":"杨万里","content":"封胡连璧雨中来，目送皈鞍怅独回。隐几读书寒入骨，开门落雪皓平阶。急寻火阁温双手，自唤儿郎共一杯。念汝野梅官柳路，地炉松叶买茅柴。","dynasty":"宋代","title":"雪後寄谢济公、材翁联骑来访，进退格"}
{"author":"杨万里","content":"南溪春酒碧於江，北地鹅梨白似霜。颓却老人山作王，更加食邑醉为乡。春光如许天何负，雨点殊疏鷰不妨。绝爱杞萌如紫蕨，为烹茗碗洗诗肠。","dynasty":"宋代","title":"清明杲饮二首"}
{"author":"杨万里","content":"合眼波吹枕，开篷月入船。奇哉一江水，写此二更天。剩欲酣清赏，翻愁败醉眠。今宵怀昨夕，雨卧万峰前。","dynasty":"宋代","title":"宿兰溪水驿前三首"}
{"author":"杨万里","content":"兜率山深露气清，柳阴暗处藕花明。无端拾得闲烦恼，背却西湖又入城。","dynasty":"宋代","title":"晓出兜率寺送许耀卿二首其二"}
{"author":"杨万里","content":"拔草不拔根，塞水不塞源。忽然草生更水长，败却禾稼仍滔天。老夫昔岁得淋疾，初谓一日今两年。服药六千六百琖，望舒二十二回圆。偶逢周郎顾，一咏擒二竖。发药何用多，刀圭起沉痼。向来肝肠痛如割，今来疾痛全然脱。捉著根源尽扫除，周郎神毉天下无。","dynasty":"宋代","title":"丙寅人日送药者周叔亮归吉水县"}
{"author":"杨万里","content":"曲江与临武，彼此昔相望。一岭大如砺，谁云隔寻丈。离合非人力，此事要天相。升沉亦偶然，岂问优与脏。","dynasty":"宋代","title":"临贺别驾李子西同年寄五字诗，以杜句君随丞"}
{"author":"杨万里","content":"布榖声中日脚收，瘦藤叫我看西畴。露珠走上青秧叶，不到梢头便肯休。","dynasty":"宋代","title":"暮行田间二首"}
{"author":"杨万里","content":"晁董声名彼一时，夫君下笔与渠齐。承明厌直辞金马，英荡非关访碧鸡。山狱动摇增气色，诏书宣布舞群黎。归期只在千秋节，留赋苍苔凤掖西。","dynasty":"宋代","title":"送罗春伯大著提举浙西"}
{"author":"杨万里","content":"凭久栏干可一杯，湖山飞入水中来。多情燕子能相劝，舞破东风去却回。","dynasty":"宋代","title":"上巳同沈虞卿尤延之王顺伯林景思游湖上得十绝句呈同社其八"}
{"author":"杨万里","content":"不博右军字，且留房相池。新雏黄似酒，把酒看群嬉。","dynasty":"宋代","title":"芗林五十咏其二十五鹅篆滩"}
{"author":"杨万里","content":"玉酒醺人底易醒，月低梅影恰三更。只嫌老眼清无睡，不道松声听到明。","dynasty":"宋代","title":"醉眠夜闻霜风甚紧起坐达旦二首其一"}
{"author":"杨万里","content":"读书不厌勤，勤甚倦且昏。不如卷书坐，人书两忘言。兴来忽开卷，径到百圣源。说悟本无悟，谈玄初未玄。当其会心处，只有一欣然。此乐谁为者，非我亦非天。自笑终未是，拨书枕头眠。","dynasty":"宋代","title":"读书"}
{"author":"杨万里","content":"揉云挼雾碎成尘，落不曾休酉达辰。鹤禁镂冰成七字，野人拜赐敢辞频。","dynasty":"宋代","title":"和皇太子瑞雪二首其二"}
{"author":"杨万里","content":"东郭阿馋驰禓裳，清腹不著烟火香。姮娥唤入广寒殿，诏许捣药不许尝。金丹炼成紫皇喜，玉臼自扔银汉洗。偷将缺吻吸琼浆，蜕尽骨毛作仙子。鬓丝吹落桂枝风，人间封作管城公。先生何许得，尸解貌如枯。蟾带玄疥麒，麟脯未必如。耶律晒羓差不大，先生锦心水雪肠。银钓珠唾千万章，管城奔命困书囿。阿皴添身嬉醉乡，老夫去年左车脱。匙抄烂饭犹戛戛，太息再拜谢阿{左夋右兔}。尚堪挂壁萦蛛尘，一饭瞻爷齿生津。","dynasty":"宋代","title":"谢陈希颜惠兔券羓"}
{"author":"杨万里","content":"长廊尽处绕梅行，过尽风声得雪声。醉里不愁飘湿面，自舒翠袖点琼英。","dynasty":"宋代","title":"庆长叔招饮一桮，未釂，雪声璀然。即席走笔"}
{"author":"杨万里","content":"益国今姬旦，治中小吕申。留家视兰膳，疋马见州民。慈训二六句，寒窗三十春。校书天禄阁，才子即云津。","dynasty":"宋代","title":"送周彦敷通判之官临川"}
{"author":"杨万里","content":"平生万事轻，惟以酒自娱。当其爱酒时，一日不可无。老来因属疾，不饮五月余。客饮我不羡，而况逢麴车。见杯不思斟，见樽不思酤。终日但清坐，此心长泊如。只悟世人情，逐物非一途。仕者嫮貂蝉，货者珍金珠。赐泰嗤原贫，由勇诮孔迂。何物其乐忧，何人定巧愚。病後得反身，旷然同太虚。其余君莫问，麴生尚可疏。","dynasty":"宋代","title":"病中止酒"}
{"author":"杨万里","content":"饮酒无奇诀，且斟三四分。初头只嫌浅，忽地有余春。身外多少事，灯前子细论。绝怜青女老，忍冷撒琼尘。","dynasty":"宋代","title":"夜饮二首"}
{"author":"杨万里","content":"山自新亭走下来，化为一虎首重回。平吞雪浪三江水，卧对雨花千丈台。点检故城遗址在，凄凉浩叹宿云开。六朝踪迹登临遍，底事兹游独壮哉。","dynasty":"宋代","title":"陪留守余处恭、总领钱进思、提刑傅景仁游清"}
{"author":"杨万里","content":"病起长新骨，居然非旧容。眼添佩环带，腰减采花蜂。对面不相识，何人忽此逢。吾身无定在，更要问穷通。","dynasty":"宋代","title":"病起览镜二首"}
{"author":"杨万里","content":"去岁中秋政病馀，爱它月色强支吾。今年老矣差无病，后夜中秋有月无。","dynasty":"宋代","title":"中秋前二夕钓雪舟中静坐二首其二"}
{"author":"杨万里","content":"恰则天方暮，如何月正中。一年无此热，今夕绝无风。早藕凝松雪，新菱剥酽红。醉乡堪避暑，只合著衰翁。","dynasty":"宋代","title":"月下果饮七首其一"}
{"author":"杨万里","content":"索寞淮阴县，人家草草中。荻篱纬春胜，茅屋学船篷。今日非昨日，南风转北风。霍然香雾散，放出一轮红。","dynasty":"宋代","title":"过淮阴县"}
{"author":"杨万里","content":"垂丝别得一风光，谁道全输蜀海棠。风搅玉皇红世界，日烘青帝紫衣裳。嬾无气力仍春醉，睡起精神欲晓妆。举似老夫新句子，看渠桃杏敢承当。","dynasty":"宋代","title":"垂丝海棠盛开"}
{"author":"杨万里","content":"手种凌波香，今岁便十斛。要知诚斋中，富底水仙国。有酒偏欠花，有花恨无客。与子对花前，不醉便了得。待劝已非真，不劝两自索。安知醉与醒，今夕定何夕。","dynasty":"宋代","title":"水仙盛开，留子上弟小酌"}
{"author":"杨万里","content":"愁边节里两相关，茶罢呼儿捡历看。社日雨多晴较少，春风晚暖晓犹寒。也思散策郊行去，其柰缘溪路未乾。绿暗江明非我事，且寻野蕨作蔬盘。","dynasty":"宋代","title":"乙酉社日偶题"}
{"author":"杨万里","content":"柳外花边忽飒然，好风一点破愁颜。岸巾独倚千寻树，闲看南云度北山。","dynasty":"宋代","title":"午热登多稼亭五首"}
{"author":"杨万里","content":"千峰为我旋生妍，我为千峰一洒然。云掠石崖啼鸟树，雨添山涧落花泉。心知僮仆多饥色，目断茅檐半穗烟。只道晨炊食无肉，竹根斤荀两三钱。","dynasty":"宋代","title":"晨炊白升山"}
{"author":"杨万里","content":"渠与斜阳有底雠，千冤万恨欣清秋。更从谁子做头抵，只放斜阳不落休。","dynasty":"宋代","title":"听蝉八绝句"}
{"author":"杨万里","content":"祇有清霜冻太空，更无半点荻花风。天开云雾东南碧，日射波涛上下红。千载英雄鸿去外，六朝形胜雪晴中。携瓶自汲江心水，要试煎茶第一功。","dynasty":"宋代","title":"过杨子江二首其一"}
{"author":"杨万里","content":"山店茅柴强一杯，梨酸藕苦眼慵开。深红杬子轻红鮓，难得江西乡味来。","dynasty":"宋代","title":"野店二绝句二首"}
{"author":"杨万里","content":"径夹长松照地青，眼看高阁与云平。出林殿脊先知寺，满路花枝未见莺。上到峰头千嶂合，下临岭脚一溪横。山寒入骨冰相似，冰杀人来却道清。","dynasty":"宋代","title":"宿白云山奉圣襌寺"}
{"author":"杨万里","content":"白酒聊三琖，青灯欲二更。倦来乘急睡，过了睡难成。","dynasty":"宋代","title":"晚宿小罗田四首"}
{"author":"杨万里","content":"节里人家笑语饶，日高犹自烛光交。霜林遮眼八九叶，露竹出墙三四梢。","dynasty":"宋代","title":"冬日归自天庆观二首"}
{"author":"杨万里","content":"太史留题快阁诗，旧碑未必是真题。六丁搜出严家墨，白日青天横紫蜺。","dynasty":"宋代","title":"题太和宰卓士直寄新刻山谷快阁诗真迹二首"}
{"author":"杨万里","content":"厌直含香与握兰，一麾江海泝冰滩。括苍山水名天下，工部风烟入笔端。新国小迟怀印绶，故园暂许理渔竿。即看治行闻天听，紫诏徵还集孔鸾。","dynasty":"宋代","title":"送喻叔奇工部知处州"}
{"author":"杨万里","content":"夜渡惊滩有底忙，晓攀绝磴更禁当。周遭碧嶂无人迹，围入青天小册方。半世功名一鸡肋，平生道路九羊肠。何时上到梅花岭，北望螺峰半点苍。","dynasty":"宋代","title":"晓过皂口岭"}
{"author":"杨万里","content":"去岁陈公径里松，船中仰看爱松风。只今身在松风里，下看江船西复东。","dynasty":"宋代","title":"过陈公径二首其一"}
{"author":"杨万里","content":"南游端为看山来，过眼勿勿首屡回。不是阻风船不进，何缘看尽万崔嵬。","dynasty":"宋代","title":"阻风，泊锺家村。离英州已三日，才行二十里"}
{"author":"杨万里","content":"鲛人直下白龙潭，割得龙公滑碧髯。晓起相傅蕊珠阙，夜来失却水精帘。一杯淡煮宜醒酒，千里何须更下盐。可是士衡杀风景，却将膻腻比清纤。","dynasty":"宋代","title":"松江蒪菜"}
{"author":"杨万里","content":"伯和来自西山西，西山爽气在睫眉。胸中八索贮奇古，笔下九河走风雨。君不见李家人物它家无，老蚌一产俱明珠。郎罢致身巳碧落，众雏争先见头角。伯珍魁名北斗傍，仲简揥脚鸳鹭行。如何伯也袖雨手，却公外台作宾友。荆溪病守鬓星星，一见乡人双眼明。白云飞处忽心动，不堪折柳还相送。我自为容仍送君。梅边雪里正新春。还家灯火更青简，给札兰台未渠晚。","dynasty":"宋代","title":"已亥正月二日送李伯和提干归豫章"}
{"author":"杨万里","content":"半篙新涨满帆风，两岸千山一抹中。惭愧棹郎能袖手，若非袖手更无功。","dynasty":"宋代","title":"余于沂流至安仁"}
{"author":"杨万里","content":"天女风梭织露机，碧丝地上茜栾枝。何曾系住春皈脚，只解萦长客恨眉。节节生花花点点，茸茸晒日日迟迟。後园初复无题目，小树微芳也得诗。","dynasty":"宋代","title":"红锦带花"}
{"author":"杨万里","content":"枫叶乾余尚小红，苕花飞尽不留茸。经旬欲雪还无雪，只作清寒恼杀侬。","dynasty":"宋代","title":"过蕉埙"}
{"author":"杨万里","content":"雨岁春船各一时，今年船快去年迟。青山面目何曾改，清晓看来别样奇。","dynasty":"宋代","title":"明发鸭步"}
{"author":"杨万里","content":"小春活脱是春时，霜熟风酣日上迟。晚蝶频移猎残蕊，惊禽冲过倒垂枝。暂闲何似长闲好，无事非关了事痴。三径一筇人不见，假山以外菊花知。","dynasty":"宋代","title":"冬暖"}
{"author":"杨万里","content":"九径阴阴一一穿，前谈後笑各欣然。缓行不是身无力，满地残红不忍前。","dynasty":"宋代","title":"上巳後一日，同子文、伯庄、永年步东园三首"}
{"author":"杨万里","content":"夹水芙蓉密密栽，缘溪斜立照溪开。放教十里红将去，不尽溪流不要回。","dynasty":"宋代","title":"南溪上种芙蓉"}
{"author":"杨万里","content":"乱起吾降日，吾将强仕年。中原仍梦里，南纪且愁边。陛下非常主，群公莫自贤。金台尚未筑，乃至羡强燕。","dynasty":"宋代","title":"读罪已诏"}
{"author":"杨万里","content":"忆我南溪北，千岩万岳亭。妒渠紫阳叟，詑杀一峰青。","dynasty":"宋代","title":"寄题朱元晦武夷精舍十二咏精舍"}
{"author":"杨万里","content":"桄榔叶垂翠羽鲜，木绵花暖紫霞翻。疾雷急雨急开霁，淡白云拂浓清山。","dynasty":"宋代","title":"过胥口镇"}
{"author":"杨万里","content":"山不人烟水不桥，溪声浩浩雨萧萧。何须双鹭相温暖，鹭过还教转寂寥。","dynasty":"宋代","title":"明发祈门悟法寺，溪行险绝六首"}
{"author":"杨万里","content":"一祖南枝泒五房，红黄萼绿蜡鸳鸯。杏红千叶元无种，谁子翻腾个样妆。","dynasty":"宋代","title":"晓起探梅四首"}
{"author":"杨万里","content":"出处何心一似云，世间万事不关身。补天链石无虚日，忧国如家有几人。千载芬香只忠孝，百年富贵竟埃尘。看君两鬓青青在，不晚皈来侍玉宸。","dynasty":"宋代","title":"送徐宋臣监丞补外"}
{"author":"杨万里","content":"雨中初厌蒻蓬遮，撑起蓬来景更佳。岸上长松立如笔，波中寒影走成蛇。忽看云外吐银镜，一点晨光射玉沙。却出船头聊放目，远峰无数碧横斜。","dynasty":"宋代","title":"船过砚石步"}
{"author":"杨万里","content":"桑椹垂红似荔支，荻芽如臂与人齐。夜来水落知深浅，看取芭蕉五尺泥。","dynasty":"宋代","title":"水落二首"}
{"author":"杨万里","content":"白莲半莟未开时，看作红莲更不疑。到得欲开浑别了，玉肤洗退淡胭脂。","dynasty":"宋代","title":"瓶中红白二莲五首其四"}
{"author":"杨万里","content":"有酒招元亮，无浆馈子居。何曾三不速，焉用一行书。乞饮殊无分，于时不已疏。犹应慰大嚼，玉轴到吾庐。","dynasty":"宋代","title":"和胡季永赴季文游园良集之韵，聊以致私怨於"}
{"author":"杨万里","content":"秋暄团扇尚堪携，病脚朝来健似飞。偶到溪头晴唤出，未穷山顶雨催归。","dynasty":"宋代","title":"饭罢散策遇细雨二首"}
{"author":"杨万里","content":"忆昔三衢看上元，玉虹横贯水精帘。穷州今夕酸寒杀，老眼看来自不忺。","dynasty":"宋代","title":"郡中上元灯减旧例三之二而又迎送使客七首"}
{"author":"杨万里","content":"细看金凤小花丛，费尽司花染作工。雪色白边袍色紫，更饶深浅四般红。","dynasty":"宋代","title":"金凤花"}
{"author":"杨万里","content":"峡岭分明是假山，乱堆怪石入云间。上头更种青琼树，下照春江玉镜寒。","dynasty":"宋代","title":"出真阳峡十首"}
{"author":"杨万里","content":"清晓东园政好嬉，忽然伫立小迟迟。为逢咫尺青松上，无数群莺政乱啼。","dynasty":"宋代","title":"清晓行散"}
{"author":"杨万里","content":"大安宫里漆园椿，子干孙枝叶叶新。今日四株高下碧，相承一样八千春。","dynasty":"宋代","title":"贺皇太子九月四日生辰十首"}
{"author":"杨万里","content":"小寺深门一迳斜，绕身萦面总烟霞。低低檐入低低树，小小盆盛小小花。经藏中间看佛尽，竹林外面是人家。山僧笑道知侬渴，其实迎宾例沦茶。","dynasty":"宋代","title":"题水月寺寒秀轩"}
{"author":"杨万里","content":"不住宽乡住瓮门，那知世上有乾坤。环将峻岭包深谷，围出馀天与别村。茅屋相挨无著处，花溪百摺不教奔。江淮地迥寒无价，宣歙山寒更莫论。","dynasty":"宋代","title":"明发周村弯"}
{"author":"杨万里","content":"客愁满目政无聊，忽报船经杨子桥。未到江南心已喜，隔江山色碧相招。","dynasty":"宋代","title":"过杨子桥"}
{"author":"杨万里","content":"笋舆放下倦腾腾，睡倚胡床撼不应。榉柳细花吹面落，误挥团扇扑飞蝇。","dynasty":"宋代","title":"小憩栟楮"}
{"author":"杨万里","content":"亦非崖蜜亦非饧，青女吹霜冻作冰。透骨清寒轻著齿，嚼成人迹板桥声。","dynasty":"宋代","title":"德远叔坐上赋肴核八首糖霜"}
{"author":"杨万里","content":"诏许诗人江海游，丹徒初到晋徐州。炉边肠谷日长昼，琖底醉乡天不秋。六代兴亡何处问，一生奔走几时休。石翁石媪霜前笑，管得南朝陵墓愁。","dynasty":"宋代","title":"未到丹徒二十里间，见石翁石婆"}
{"author":"杨万里","content":"肩舆九步十颀欹，下有冰可不敢窥。冰上水禽行似箭，忽逢缺处得鱼儿。","dynasty":"宋代","title":"雪中送客过清水闸二首"}
{"author":"杨万里","content":"世方争速化，渠独请真祠。意在升沉外，官无冷热宜。山如辋川尽，地似习家池。若道闲居懒，如何有十诗。","dynasty":"宋代","title":"和罗巨济山居十咏"}
{"author":"杨万里","content":"城中担上买莲房，未抵西湖泛野航。旋折荷花剥莲子，露为风味月为香。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"山色偏宜暮，桐声小作秋。人行溪侧畔，天在树梢头。学懒真成懒，知休却得休。遣愁愁不去，愁尽自无愁。","dynasty":"宋代","title":"暮归"}
{"author":"杨万里","content":"清晨雾雨重，不敢开船门。小窗试微启，逗入一船云。何曾烧龙麝，香霏绕吾身。身在云水上，何许觅点尘。","dynasty":"宋代","title":"清远峡四首"}
{"author":"杨万里","content":"再岁来相叹，三杯忽语离。忍将垂老泪，滴作送行诗。子去侬犹住，身留梦亦随。南溪旧风月，千万寄相思。","dynasty":"宋代","title":"送子仁侄南归而首"}
{"author":"杨万里","content":"堂後檐前小石山，一峰瘦削四峰撵。忽腾绝壁三千丈，飞下清泉六月寒。乃是家僮聊戏事，倒倾古井作惊湍。老夫畏热年来甚，更借跳珠裂玉看。","dynasty":"宋代","title":"酷暑观小僮汲水浇石假山"}
{"author":"杨万里","content":"仙人白日上青冥，千载如闻月下笙。南北万山俱在下，中间一水独穿城。江西个是绝奇处，天下几多虚得名。滕阁孤台非不好，祇缘犹带市朝声。","dynasty":"宋代","title":"留题碧落堂"}
{"author":"杨万里","content":"书懒聊遮眼，诗穷只掉头。寒醒非不睡，薄醉奈何愁。火细霜还重，风停叶自投。半生灾疾里，谁遣未休休。","dynasty":"宋代","title":"和周仲觉三首其一"}
{"author":"杨万里","content":"才看腊后得春饶，愁见风前作雪飘。脱蕊收将熬粥吃，落英仍好当香烧。","dynasty":"宋代","title":"落梅有叹"}
{"author":"杨万里","content":"老子平生汤饼肠，客间汤饼亦何尝。怪来今晚加餐饭，一味庐山笋蕨香。","dynasty":"宋代","title":"梳头看可正平诗有\"寄养直时未祝发＂等篇，"}
{"author":"杨万里","content":"秋日非无热，秋霄至竟清。老夫连数夕，露坐到三更。风急星明灭，云行月送迎。追驩追不得，驩却偶然成。","dynasty":"宋代","title":"月台夜坐二首"}
{"author":"杨万里","content":"船中新热睡难成，听尽渔舟掠水声。不分两窗窗外月，如何不为别人明。","dynasty":"宋代","title":"夜泊平望终夕不寐三首"}
{"author":"杨万里","content":"帝念潜龙雪邸臣，宠光玉树照青春。家藏履舄星辰旧，天借旗常日月新。从此云霄君稳步，向来鵷鹭我曾邻。曲台簿正多廊庙，西府璇枢是一人。","dynasty":"宋代","title":"送丁牧仲新除奉常寺簿入朝"}
{"author":"杨万里","content":"仙家有药世无比，能乾水银作银子。老夫却把水晶环，熔作南溪一溪水。闲随稚子作儿嬉，金沙玉砾磊细陂。水从陂上泻涧底，椎碎水晶声满耳。忽然流下片苍苔，一朵碧云影千里。","dynasty":"宋代","title":"南溪细陂"}
{"author":"杨万里","content":"雪後不妨寒较差，莫教一并放千花。旧来池上金丝柳，新学江西鹰爪茶。","dynasty":"宋代","title":"上元复犹寒二首"}
{"author":"杨万里","content":"鹰爪新茶蟹眼汤，松风鸣雪免毫霜。细参六一泉中味，故有涪翁句子香。日铸建溪当退舍，落霞秋水梦还乡。何时归上滕王阁，自看风炉自煮尝。","dynasty":"宋代","title":"以六一泉煮双井茶"}
{"author":"杨万里","content":"旧说黄杨厄闰年，今年并厄菊花天。但挼青蕊浮新酒，何必黄金铸小钱。半醉嚼香霜月底，一枝却老鬓丝边。阿谁会得开迟意，暗展重阳十月前。","dynasty":"宋代","title":"九月菊未花"}
{"author":"杨万里","content":"苍壁新煎第二泉，慱山深炷古龙涎。草玄顾我非扬子，能赋如公是仲宣。诗社自甘编下户，醉乡何苦不开边。穷州地主惭司业，不解时时与酒钱。","dynasty":"宋代","title":"次李倅子寿郡集诗韵"}
{"author":"杨万里","content":"小麦田田种，垂杨岸岸栽。风从平望住，雨傍下塘来。乱港交穿市，高桥过得桅。谁言破书箧，檐取太湖回。","dynasty":"宋代","title":"过平望三首"}
{"author":"杨万里","content":"近山远岫不知重，暖翠晴岚只满空。珍重主人将好手，尽驱秀色入楼中。","dynasty":"宋代","title":"寄题王国华环秀楼二首"}
{"author":"杨万里","content":"月到中秋故故无，今霄月好莫渠孤。旧传月径圆千里，影落金杯只粒珠。","dynasty":"宋代","title":"中秋无月，既望，月甚佳二首"}
{"author":"杨万里","content":"史馆频催史笔迟，道山还解有忙时。後园两日不曾到，开尽杏花人不知。","dynasty":"宋代","title":"连日二相过史局，不到省中，後园杏花开尽"}
{"author":"杨万里","content":"影静长安道，凉风响辔衔。海天低到水，江日脱明帆。潮遣先驱壮，声吞绝岛巉。黄尘征袖满，却愧著朝衫。","dynasty":"宋代","title":"到龙山头"}
{"author":"杨万里","content":"北使才归南使来，前船未送後舡催。元宵行乐年年事，儿女嗔人夜不回。","dynasty":"宋代","title":"郡中上元灯减旧例三之二而又迎送使客七首"}
{"author":"杨万里","content":"荔枝叶底暑阴清，已有新蝉一两声。荷露柳风餐未饱，怪来学语不分明。","dynasty":"宋代","title":"四月中休日闻蝉"}
{"author":"杨万里","content":"遮藏水面被残冰，流尽残冰水正明。幸自奔流总驩喜，落洪须做不平声。","dynasty":"宋代","title":"清晓洪泽放闸四绝句"}
{"author":"杨万里","content":"故人一别两相思，不但平生痛饮师。胸次五三真事业，笔端四六更歌诗。闭门觅句今无已，刻意伤春古牧之。卧雪高人家谱在，春风政著紫兰枝。","dynasty":"宋代","title":"和袁起岩郎中投赠七字二首"}
{"author":"杨万里","content":"雨露低苹沼，芝兰上桂林。鱼轩帘蹙绣，鸾纸诰涂金。死者夫何恨，归欤乃宿心。不偕君子老，愁绝白头吟。","dynasty":"宋代","title":"故恭人刘氏挽词"}
{"author":"杨万里","content":"想见謪仙裔，卷帘双眼寒。云山千叠碧，飞舞入栏干。","dynasty":"宋代","title":"寄题分宜李克明上舍高居二咏·不碍云山楼"}
{"author":"杨万里","content":"宝晋云烟杂海涛，玉溪花月写风骚。一生不倩毛锥子，只倩并州快翦刀。","dynasty":"宋代","title":"赠翦字吴道人"}
{"author":"杨万里","content":"昌歜佳辰风自南，黄梅酿出两鬖鬖。绮琴绣遐能分外，报不如仪独不惭。","dynasty":"宋代","title":"和岩州添倅赵彦先寄四绝句"}
{"author":"杨万里","content":"何曾一日不思归，请看诚斋八集诗。到得归来身已病，是侬归早是归迟。","dynasty":"宋代","title":"东园幽步见东山四首其二"}
{"author":"杨万里","content":"乌衣巷里批敕手，整顿乾坤渠尽有。天风吹入水精宫，一夜阳和遍花柳。爱杀苕溪波底云，揉云酿出蒲萄春。更挼百花作香尘，小槽溅破真珠痕。一杯吸尽太湖月，郡斋忽念山中客。远浇白首草玄人，伯雅仲雅俱清绝。一不不肯遣长须，却遣郭索持尺书。二执戈者争走趍，登彼糟丘劝腹腴。可怜郭索与陆諝，不傍贵人热门户。却访诚斋老病翁，多谢苕溪贤地主。","dynasty":"宋代","title":"谢湖州太守王成之给事送百花春糟蟹"}
{"author":"杨万里","content":"松江未过不胜愁，过了垂虹百不忧。忽见石湖山上塔，定知塔背是苏州。","dynasty":"宋代","title":"风定过垂虹亭"}
{"author":"杨万里","content":"江欲浮秋去，山能渡水来。娵隅蛮语杂，欸乃楚声哀。寒早当缘闰，诗成未费才。愁边正无柰，欢伯一相开。我岂登名晚，今仍作吏卑。文能追古作，子未要人知。取第真成漫，危言良独奇。新知谁不乐，所要白头期。","dynasty":"宋代","title":"题湘中馆"}
{"author":"杨万里","content":"监河曾赋鹿鸣篇，又奉潘舆上贡川。五子循环迎一母，十分酌玉祠千年。郁孤马祖饶行乐，柿粟来禽肥过拳。兰膳余闲翻故纸，曲江早趁燕花边。","dynasty":"宋代","title":"送赵宽之排岸之官章贡"}
{"author":"杨万里","content":"径仄愁斜步，溪深怯正看。破船能不渡，晴色敢辞寒。白退山云细，青还玉宇宽。险艰明巳济，鬼梦未渠安。","dynasty":"宋代","title":"涉小溪宿淡山"}
{"author":"杨万里","content":"旧闻我里子张子，七字端能出六奇。穷巷有门无剥啄，怪来佳容肯差池。","dynasty":"宋代","title":"和张器先十绝"}
{"author":"杨万里","content":"轿顶花枝尽闹装，游人未暮已心忙。无端更被千株柳，展取苏堤分外长。","dynasty":"宋代","title":"寒食雨中，同舍约游天竺，得十六绝句呈陆务"}
{"author":"杨万里","content":"忙中掠眼雪枝斜，落片纷纷点玉沙。虚过一冬妨底事，不曾款曲是梅花。","dynasty":"宋代","title":"发通衢驿见梅有感"}
{"author":"杨万里","content":"峡里撑船更不行，棹郎相语改行程。却从西岸抛东岸，依旧船头不可撑。","dynasty":"宋代","title":"峡山寺竹枝词五首"}
{"author":"杨万里","content":"君能过我意殊倾，我每看君脚便轻。若为泥涂断还往，端令老病底心情。未霜杨柳秋犹碧，既雨芙蓉晚更明。旱岁嫌晴不嫌熟，今年教熟不教晴。","dynasty":"宋代","title":"久雨妨於农收，因访子上有叹"}
{"author":"杨万里","content":"树头吹得叶冥冥，三日颠风不小停。只是向来枯树子，知他那得许多青。","dynasty":"宋代","title":"晚春即事二绝"}
{"author":"杨万里","content":"四月曾湖上，荷钱劣可穿。归来开短纸，十里已红莲。","dynasty":"宋代","title":"题文发叔所藏潘子真水墨江湖八境小轴西湖复"}
{"author":"杨万里","content":"也知水碓妙通神，长听春声不见人。若要十分无漏逗，莫将戽斗镇随身。","dynasty":"宋代","title":"明发西馆晨炊蔼冈四首"}
{"author":"杨万里","content":"雨後朝阴到午晴，空斋孤坐纳秋清。一蝉也解怜幽寂，柳外飞来叶底鸣。","dynasty":"宋代","title":"午坐卧治斋"}
{"author":"杨万里","content":"犯雪寻梅雪满衣，池边梅映竹边池。要寻疏影横斜底，拣尽南枝与北枝。","dynasty":"宋代","title":"雪中看梅"}
{"author":"杨万里","content":"雨前无物撩眼界，雨里道边出奇怪。数茎枯菌破土膏，即时便与人般高。撒开圆顶丈来大，一菌可藏人一个。黑如点漆黄如金，第一不怕骤雨淋。得雨声如打荷叶，脚如紫玉排粉节。行人一个掇一枚，无雨即阖有雨开。与风最巧能向背，忘却头上天倚盖。此菌破来还可补，只不堪餐不堪煮。","dynasty":"宋代","title":"怪菌歌"}
{"author":"杨万里","content":"树隐重重竹，溪穿曲曲峰。林深那有寺，烟远忽闻锺。","dynasty":"宋代","title":"人日出游湖上十首"}
{"author":"杨万里","content":"病身似怯暮来风，老眼还惊霁后虹。落日偏明松表里，好山分占水西东。","dynasty":"宋代","title":"晚望"}
{"author":"杨万里","content":"袖手垂鞭出帝闉，万花栏马舞新春。是时也有青油繖，天上归来雪满身。","dynasty":"宋代","title":"雪中讲堂赐酒二首"}
{"author":"杨万里","content":"酒名忘忧物，未尽酒所长。醉後忘我身，安得忧可忘。我饮初不多，不可无一觞。平生难为酒，甘醴断不尝。要与水争色，仍复菊敌香。气盎春午花，味凛秋旭霜。三杯合自然，一滴诣醉乡。竭来困行役，名酒安可常。甘淡俱不择，芳冽那得将。酒味何必佳，一醉径投床。但令有可饮，不醉亦何妨。","dynasty":"宋代","title":"正月三日宿范氏庄四首"}
{"author":"杨万里","content":"夜寒星斗挂屋椽，我辈把酒不问天。语声未怕惊天上，只愁惊起白鸥眠。","dynasty":"宋代","title":"醉後题壁"}
{"author":"杨万里","content":"登城放目雪光中，万水千山一色同。逗晓月华犹在地，未春柳絮巳随风。忽传别驾赠佳句，道是频年当屡豊。捻断冰须愁寡和，玉花飞绕正蒙蒙。","dynasty":"宋代","title":"和赵鼎辅府判投赠贺雪之句"}
{"author":"杨万里","content":"野寺重来记昨游，一弹指顷几经秋。五峰绝顶双松树，相识儿时到白头。","dynasty":"宋代","title":"将赴高安，出吉水，报谒县官，归涂宿五峰寺"}
{"author":"杨万里","content":"毒热通宵不得眠，起来弄水绕庭前。大星跳下银盆底，翻动琉璃一镜天。","dynasty":"宋代","title":"入郡城，泊文家宅子，夜热不寐"}
{"author":"杨万里","content":"雪后楼台欲暮时，游人只道上灯迟。月轮贴在梅花背，错认梅枝作桂枝。","dynasty":"宋代","title":"郡中上元灯减旧例三之二而又迎送使客七首其六"}
{"author":"杨万里","content":"低枝碧李压人头，过雨黄梅满道周。红日漏云初试暑，绿阴酣露已偷秋。","dynasty":"宋代","title":"初夏病起晓步东园二首"}
{"author":"杨万里","content":"生怕炎天老又逢，草虫扇子献奇功。还将多稼亭前月，卷尽西湖柳上风。蚱蜢翅轻涂翡翠，蜻蜓腰细滴猩红。旧时绿鬓常州守，今作霜髯一秃翁。","dynasty":"宋代","title":"谢人送常州草虫扇"}
{"author":"杨万里","content":"一凤领四雏，夜作吾伊声。梧桐高拂日，好去瑞尧庭。","dynasty":"宋代","title":"寄题分宜李克明上舍高居二咏·东塾"}
{"author":"杨万里","content":"此生万事有期程，多取抛饶竟不曾。谁遣夜来南馆里，千花预借上元灯。","dynasty":"宋代","title":"舟中元夕雨作三首"}
{"author":"杨万里","content":"天上琼楼万玉妃，月宫学舞试云衣。霓裳未彻天风起，脑子花钿星散飞。","dynasty":"宋代","title":"晴後弃雪四首"}
{"author":"杨万里","content":"昔从永和望青原，永和在地山在天。今从青原望万象，青原在下台在上。乘成先生学海龙，眼高四海空复空。如登中天骛八极，下视积苏同绛空。万物一马喻多少，漆园小家穷计校。须弥芥子亦未妙，葱岭老胡乌知道。此诗解嘲仍索闹，举似先生应绝倒。","dynasty":"宋代","title":"寄题周子中监丞万象台"}
{"author":"杨万里","content":"画舫如山水上奔，小船似鸭避河滨。红旗青盖鸣钲处，都是迎来送往人。","dynasty":"宋代","title":"过莺斗湖三首"}
{"author":"杨万里","content":"溪行尽处却穿山，忽有人家并有田。幸自惊心小宁贴，误看田水作深川。","dynasty":"宋代","title":"明发祈门悟法寺，溪行险绝六首"}
{"author":"杨万里","content":"莫笑孤村小巿头，花边人出浦边游。绿杨拂水双浮鸭，碧草粘天一落鸥。嬾困风光酣午睡，阴沉天气嫁春愁。阿谁道是清明节，我对清明唤作秋。","dynasty":"宋代","title":"清日午憩黄池镇"}
{"author":"杨万里","content":"老态随年觉，新凉与睡谋。鹊惊茅屋晓，臂冷葛衣秋。远岭元无约，开门便见投。闲中多事在，一日一梳头。","dynasty":"宋代","title":"睡起理发"}
{"author":"杨万里","content":"饵花春蝶即花仙，饮露秋蝉怕露寒。只道蜻蜓解餐水，元来照水不曾餐。","dynasty":"宋代","title":"嘲蜻蜓"}
{"author":"杨万里","content":"未与骚人当糗粮，况随流俗作重阳。政缘在野有幽色，肯为无人减妙香。已晚相逢半山碧，便忙也折一枝黄。花应冷笑东篱族，犹向陶翁觅宠光。","dynasty":"宋代","tags":"咏物，写花，菊花，赞美","title":"野菊"}
{"author":"杨万里","content":"山根一径抱溪斜，片地才宽便数家。漫插漫成堤上柳，半开半落路旁花。","dynasty":"宋代","title":"桑茶坑道中八首"}
{"author":"杨万里","content":"金陵六月晓犹寒，近北天时较少暄。打尽来禽那待熟，半开萱草已先翻。独龙冈顶青千摺，十字河头碧一痕。九郡报来都雨足，插秧收麦喜村村。","dynasty":"宋代","title":"复日杂兴"}
{"author":"杨万里","content":"句法何曾问外人，单传山谷当家春。截来云锦花无样，倒写珠胎海亦贫。汗竹香中翻墨汁，扶桑梢上拄头巾。诗名官职看双美，向道儒冠不误身。","dynasty":"宋代","title":"书黄庐陵伯庸诗卷"}
{"author":"杨万里","content":"晚得看花诀，丁宁趁绝农。乘他醉眠起，别是一精神。","dynasty":"宋代","title":"二月十四日晓起看海棠八首"}
{"author":"杨万里","content":"野花山果绝芳馨，借问行人不识名。蜂蝶行粮猿鹤饭，一生口分两无争。","dynasty":"宋代","title":"花果"}
{"author":"杨万里","content":"屋是茅一把，门是柴一束。是间著宇宙，太仓半粒粟。吾闻陈家扉，样似陶家屋。孤松不须双，五柳何用六。竹篱东复东，添种数丛菊。剩肯蚤归来，盈尊酒初绿。","dynasty":"宋代","title":"寄题开州史君陈师宋柴扉"}
{"author":"杨万里","content":"不博右军字，且留房相池。新雏黄似酒，把酒看群嬉。","dynasty":"宋代","title":"芗林五十咏其二十五鹅篆滩"}
{"author":"杨万里","content":"一色三军雪染衣，拔山气力陡然衰。三王事业无多子，却是良平不得知。","dynasty":"宋代","title":"三老董公"}
{"author":"杨万里","content":"为怜上轿啮人肩，下轿行来脚底穿。客子心心愁欲暮，碧云偏作半阴天。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"诚斋老子不柰静，偶拄乌藤出苔径。独游无伴却成愁，群从同行还起兴。每过一家添一人，须臾保社如烟云。褰裳涉溪溪水浅，著屦度桥桥柱新。蓬莱一点出尘外，南溪里在千花里。芙蓉照波上下红，琅玗绕屋东西翠。槿篱竹户重复重，鸡鸣犬吠青霞中。蓬莱老仙出迎客，朱颜绿发仍方瞳。餐菊为粮露为醑，染雾作巾云作屦。欣然领客到仙家，行尽蓬莱日未斜。更倾仙瓢酌仙酒，酒外瓢边亦何有。偶看小树双团栾，碧琉璃叶黄金丸。主人忍吃不忍摘，笑道未霜犹带酸。小僮随我勇过我，不管仙翁惜仙果。争挽风枝拣霜颗，争献满盘来飣坐。隔水蓬莱看绝奇，蓬莱看水海如池。主人劝客对绝境，不饮令侬怒生瘿。何如寄下未尽瓢，留待早梅赏疏影。","dynasty":"宋代","title":"十月四日，同子文，克信，子潜，子直，材翁"}
{"author":"杨万里","content":"淡墨题名冠子衿，一星州县叹游沉。向来寄我南楼赋，不减古人东武吟。几阁文书聊韫玉，兰台笔札即紬金。李家兄弟鵷鸾侣，一日双飞入上林。","dynasty":"宋代","title":"送李伯珍主管西归"}
{"author":"杨万里","content":"小立南溪暮未还，略容老子照哀颜。颇惊瞑色来天外，未必秋声在树间。","dynasty":"宋代","title":"和李天麟秋怀五绝句"}
{"author":"杨万里","content":"急雪穿帘绕蜡灯，梅花微笑古铜瓶。朔风恶剧惊人杀，吹倒琉璃六曲屏。","dynasty":"宋代","title":"庆长叔招饮一桮，未釂，雪声璀然。即席走笔"}
{"author":"杨万里","content":"外看积翠玉千峰，中有清池月半弓。更拓长堤三十里，剩栽杨柳与芙蓉。","dynasty":"宋代","title":"寄题刘直卿水壶二首"}
{"author":"杨万里","content":"玉壶冰底卧青龙，海外三山堕眼中。奇观揭名浑未在，只消题作小垂虹。","dynasty":"宋代","title":"登南州奇观，前临大江浮桥，江心起三石台，"}
{"author":"杨万里","content":"细听弃仍有，贪看立又行。落时晨却暗，积处夜还明。幸自漫山好，何如到夏清。似知吾党意，未遣日华晴。","dynasty":"宋代","title":"雪用欧阳公白战律，仍禁用映雪访戴等故事，"}
{"author":"杨万里","content":"灯火三更雨，诗书一古琴。惟愁脚力软，未必圣门深。莫笑云端树，初如涧底针。不应将一第，用破半生心。","dynasty":"宋代","title":"题刘朝英进斋"}
{"author":"杨万里","content":"奏篇惊倒汉廷臣，一眼元无四海人。天下无双聊小却，洛阳年少是前身。云鹏飞上偏嫌早，雾豹深藏更几春。宽作十年相见著，剩将风雪试松筠。","dynasty":"宋代","title":"赠节推学士"}
{"author":"杨万里","content":"桃李一空春已归，不须更待絮飞时。闭门独琢春寒句，只有轻风细雨知。","dynasty":"宋代","title":"清明雨寒八首"}
{"author":"杨万里","content":"尽舫鸣钲野寺钟，暮声惊破翠烟重。好风不解藏天巧，雕碎孤云作数峰。","dynasty":"宋代","title":"雨後晚步郡圃二首"}
{"author":"杨万里","content":"江枫新染绿衣衫，知费春风几杷蓝。道是春光在桃李，试除桃李尽教参。","dynasty":"宋代","title":"出真阳峡十首"}
{"author":"杨万里","content":"无家不住曲溪边，祗种高山不种田。绝壁入天天入水，乱篙鸣石石鸣船。百滩春浪雪头过，两岸林花镜底眠。归路商量更舟楫，庐山彭蠡好风烟。","dynasty":"宋代","title":"阊门外登溪船五首其五"}
{"author":"杨万里","content":"地冻雪起立，檐生冰倒垂。日穿银笋透，风琢玉山欹。今晓还差暖，清寒退尚迟。生愁便销去，将底伴吟髭。","dynasty":"宋代","title":"雪后十日日暖雪犹未融"}
{"author":"杨万里","content":"满船儿女厌江行，我爱江行怕入城。惭愧风师教款曲，为分一舍作三程。","dynasty":"宋代","title":"阻风，泊锺家村。离英州已三日，才行二十里"}
{"author":"杨万里","content":"君家诗伯老师川，解道芦花落钓船。莫笑东湖秋水冷，近来新吐一枝莲。","dynasty":"宋代","title":"跋徐恭仲省干近诗三首"}
{"author":"杨万里","content":"日光射雪雪透红，雪光射日日吐虹。何人铸银作大地，万象都入银光中。诗翁两眼老病里，爱看晚晴聊仰视。眼晴空花忽乱起，紫晕一轮三万里。","dynasty":"宋代","title":"晚晴"}
{"author":"杨万里","content":"经丘寻岳恰忙时，更有工夫到得诗。政用此时索诗债，素兄青士若为痴。","dynasty":"宋代","title":"寄题更好轩二首"}
{"author":"杨万里","content":"何须人迹到来曾，点污松风涧水声。不是先生爱山水，是间却遣阿谁行。","dynasty":"宋代","title":"过长峰径遇雨遣闷十绝句其六"}
{"author":"杨万里","content":"雨里短檠头似雪，客间长铁食无鱼。上书恸哭君何苦，政是时代重子虚。","dynasty":"宋代","title":"跋蜀人魏致尧抚干万言书"}
{"author":"杨万里","content":"店歇疑为旅，溪行当出郊。莓苔依断蓼，翡翠上寒梢。","dynasty":"宋代","title":"同次公观细陂，小坐行店"}
{"author":"杨万里","content":"州在三峰最上头，上头高处更高楼。都将万岳千岩景，堆作双溪叠嶂秋。晚雨才收山尽出，暮天似水月如流。敬亭堪喜还堪恨，领得风光揽得愁。","dynasty":"宋代","title":"中秋前一夕，雨中登双溪叠嶂，已而月出二首"}
{"author":"杨万里","content":"侵雪开花雪不侵，开时色浅未开深。碧团栾里笋成束，紫蓓蕾中香满襟。别派近传庐阜顶，孤芳元自洞庭心。诗人自有薰笼锦，不用衣篝炷水沉。","dynasty":"宋代","title":"三花斛三首其一瑞香"}
{"author":"杨万里","content":"园花皆手植，梅叶独禁寒。色与香无价，飞和雪作团。数枝横翠竹，一夜遶朱栏。不惜吟边苦，收将句里看。","dynasty":"宋代","title":"和罗巨济山居十咏"}
{"author":"杨万里","content":"秪愁穷腊雪作恶，不道雪天好行乐。玻璃琖底回青春，蒲萄锦外舞玉尘。阳春一曲小垂手，劝君一杯千万寿。今年斛谷才八钱，明年切莫羡今年。","dynasty":"宋代","title":"白紵歌舞四时词冬"}
{"author":"杨万里","content":"城外春光染远山，池中嫩水涨微澜。回身小却深檐里，野鸭双浮欲近栏。","dynasty":"宋代","title":"净远亭午望二首"}
{"author":"杨万里","content":"医家者流多卢人，亦如许猜浪得名。有眼何曾识内经，有手何曾赦方兄。一丸足可杀一命，却道良医逢死病。荆溪此辈端不稀，向来吾儿命如丝。孟君谈笑能起死，吾儿更生一弹指。我今挂帆上江西，君来送我别荆溪。赠别只有七字诗，千万珍重尉相思。它年荆溪说神医，非吾孟君更阿谁？仓公华佗何必奇。","dynasty":"宋代","title":"送医家孟宗良汉乡"}
{"author":"杨万里","content":"今岁无寒秪有暄，腊前浑似半春天。醉中苦有薰香癖，烧得春衫两袖穿。","dynasty":"宋代","title":"冬暖绝句"}
{"author":"杨万里","content":"风风雨雨又春穷，白白朱朱已眼空。拚却老红一万点，换将新绿百千重。","dynasty":"宋代","title":"又和风雨二首其二"}
{"author":"杨万里","content":"入山无路出无门，鸟语猿声更断魂。当处迷涂何处问，一溪引我得前村。","dynasty":"宋代","title":"过五里迳三首"}
{"author":"杨万里","content":"四海皆兄弟，何如真弟兄。吾今有弟在，眼只为渠横。剩欲驱涛壮，犹应倒峡清。青春不可又，未欲傍长檠。","dynasty":"宋代","title":"和济翁见寄之韵二首其二"}
{"author":"杨万里","content":"溪水无情知有情，落滩告诉不堪听。前波到此方呜咽，後浪依前作许声。","dynasty":"宋代","title":"小滩三首"}
{"author":"杨万里","content":"归近溪桥东复东，蓼花迎路舞西风。草深一鸟忽飞起，侬不觉它它觉侬。","dynasty":"宋代","title":"晚归再度西桥四首其一"}
{"author":"杨万里","content":"今代老龟蒙，无书遗子公。也能将好句，特地寄西风。迟暮甘三已，飘零笑两穷。绝怜张与陆，百战角新功。","dynasty":"宋代","title":"和陆务观用张季长吏部韵，寄季长兼简老夫补"}
{"author":"杨万里","content":"玉削双崖一水通，一重一掩更重重。平生山水看多少，最爱真阳第二峰。","dynasty":"宋代","title":"过真阳峡六首"}
{"author":"杨万里","content":"葛制永餐消几钱，云栖水宿本臞仙。回头背汗浑如雨，赚却闲身四十年。","dynasty":"宋代","title":"幽居感兴"}
{"author":"杨万里","content":"野菊荒苔各铸钱，金黄铜绿两争妍。天公支与穷诗客，只买清愁不买田。","dynasty":"宋代","title":"戏笔二首其一"}
{"author":"杨万里","content":"已坐诗臞病更赢，诸公刚欲饯湘湄。夜浮一叶逃盟去，已被沙鸥圣得知。","dynasty":"宋代","title":"夜离零陵以避同僚追送之劳留二绝简诸友"}
{"author":"杨万里","content":"官壕水落两三痕，正是秋初雨後天。菱荇中间开一路，晓来谁过采菱船。","dynasty":"宋代","title":"七月既望晚观菱壕"}
{"author":"杨万里","content":"管得天公雨更晴，何关客子病心情。得归此意良不恶，且住微躯也自轻。","dynasty":"宋代","title":"又和梅雨"}
{"author":"杨万里","content":"小池岁晚石泉寒，荷叶低垂绿柄乾。一似渔人暮归後，败蘘破笠挂鱼竿。","dynasty":"宋代","title":"荷池"}
{"author":"杨万里","content":"游遍诸峰欲晚霞，倦投野寺觅煎茶。更无一个残僧在，归路却投田舍家。","dynasty":"宋代","title":"游云际寺，诸僧皆出，因过田家"}
{"author":"杨万里","content":"去年今日凤山头，儿女团栾争劝酬。不及松江烟雨里，独搔华发一扁舟。","dynasty":"宋代","title":"过八尺遇雨三首其二"}
{"author":"杨万里","content":"仰见青天尺许青，无波江水不胜平。只惊白昼山竹裂，杜宇初闻第一声。","dynasty":"宋代","title":"过真阳峡六首"}
{"author":"杨万里","content":"世方争速化，渠独请真祠。意在升沉外，官无冷热宜。山如辋川尽，地似习家池。若道闲居懒，如何有十诗。","dynasty":"宋代","title":"和罗巨济山居十咏"}
{"author":"杨万里","content":"望中四野掌船平，远树成行一带横。树外天容仍淡白，不愁树影不分明。","dynasty":"宋代","title":"高邮野望二首"}
{"author":"杨万里","content":"准拟今春乐事浓，依前枉却一东风。年年不带看花福，不是愁中即病中。","dynasty":"宋代","title":"晓登万花川谷看海棠二首其二"}
{"author":"杨万里","content":"书诗莫吟。读书两眼枯见骨，吟诗个字呕出心。人言读书乐，人言吟诗好，口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"已赐仪鸾锦坐蒲，起来再立听傅胪。君王欲劝群臣酒，宣示天杯一滴无。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"松竹阴中逗晓光，无风有露自生凉。黄筠倚子十二只，倚遍琉璃皆满霜。","dynasty":"宋代","title":"暑中早起，东斋独坐"}
{"author":"杨万里","content":"月入云中去，呼他不出来。明宵教老子，何面更相陪。","dynasty":"宋代","title":"问月二首"}
{"author":"杨万里","content":"归舟曾被此滩留，说著招贤梦亦愁。五月雪飞人不信，一来滩下看涛头。","dynasty":"宋代","title":"过招贤渡档四首"}
{"author":"杨万里","content":"碧落侍郎金作句，瀛州学士玉为章。两公唱和君知麽，个是安期却老方。","dynasty":"宋代","title":"谢江东耿漕曼老寄书并与沈侍郎唱和诗谢诒书"}
{"author":"杨万里","content":"碧玉长篙黄篾篷，两淮烟月五湖风。金梭织锦烦时匠，琼尺裁云补化工。去路江山随意绿，归时桃杏断肠红。岷峨二妙贻双璧，万丈光芒照病翁。","dynasty":"宋代","title":"和刘德修用黄文叔韵赠行"}
{"author":"杨万里","content":"老子平生不附炎，雪间炉炭晚间添。红光乱拆银花碎，翠焰双抽柳叶尖。爱惜麒麟牢禁手，驱除盐絮密垂帘。急分一炬牵船底，岸上霜风正似鎌。","dynasty":"宋代","title":"晚寒炽炭"}
{"author":"杨万里","content":"暖轿行春底见春，遮栏春色不教亲。急呼青繖小凉轿，又被春光著莫人。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"紫宸廊回寒无价，文石庭乾扫不融。又喜来年书大有，谁知圣主是天公。稍缓鸣靴不住催，一声弃拜忽如雷。封章进了仪曹退，文武班齐上相来。白发两年陪贺雪，紫衣数辈小傅桮。赐休退食端何恨，未到西湖探早梅。","dynasty":"宋代","title":"紫宸殿拜表贺雪二首"}
{"author":"杨万里","content":"只愁风雨妒花枝，翦入瓷瓶养却伊。更下重帘深闭合，忽然花落又关谁。","dynasty":"宋代","title":"瓶中淮阳红牡丹落尽有叹三首"}
{"author":"杨万里","content":"正是春光最盛时，桃花枝映李花枝。秋千日暮人归尽，只有春风弄彩旗。","dynasty":"宋代","title":"上己三首"}
{"author":"杨万里","content":"米山不知重，近见三两叠。远者淡不真，眇与天相接。晨光染红云，正向山外贴。映出青万层，还与云俱灭。","dynasty":"宋代","title":"中元日晓登碧落堂，望南北山二首"}
{"author":"杨万里","content":"河出昆仑江出岷，风吹不断浪花春。但看此水源无竭，底用玄谈谷有神。老健便为仙放杖，斧斤秪在鞋生尘。东家自有仁山诀，方士何曾悟一真。","dynasty":"宋代","title":"和余处恭赠方士阎都干"}
{"author":"杨万里","content":"不识弁山面，相逢笠泽诗。秪应晚云散，玉立对门时。","dynasty":"宋代","title":"寄题万元享舍人园享七景·意山"}
{"author":"杨万里","content":"雨为梅花遣尽尘，柳勾日影自传神。不须苦问春多少，暖暮晴帘总是春。","dynasty":"宋代","title":"雨霁"}
{"author":"杨万里","content":"范家尚有釜生鱼，张家无鱼釜也无。屠沽儿亦莫笑渠，渠有至富汝不如。一翁冻吟拥竹炉，诸郎映雪夜读书。山鬼来听鹤惊起，万岳无人霁月孤。不论取官大门闾，始是经训为菑畲。父子每腹百斛珠，出门掩鼻马牛裾。","dynasty":"宋代","title":"题张兴伯主簿经训堂"}
{"author":"杨万里","content":"莫道无人径亦穷，尚馀碧筱伴青枫。白云不是从天降，坐看生从翠崦中。","dynasty":"宋代","title":"过真阳峡六首其二"}
{"author":"杨万里","content":"读易堂边路，曾闻赤舄声。心从画前到，身在易中行。忧国何缘寿，思亲岂欲生。不应永州月，犹傍两窗明。","dynasty":"宋代","title":"故少师张魏公挽词三章其三"}
{"author":"杨万里","content":"谁言定水禅，入定似枯木。飞入广寒宫，收得香万斛。","dynasty":"宋代","title":"双峰定水璘老送木犀香五首其五"}
{"author":"杨万里","content":"饮者怜渠有典刑，见渠借箸眼偏青。平生开口不论事，晚岁搜肠求独醒。","dynasty":"宋代","title":"酒蛤蜊"}
{"author":"杨万里","content":"刘子过逢二十年，别来风月几千篇。黄金卖尽延宾友，囊底何须看一钱。","dynasty":"宋代","title":"送刘北秀二首"}
{"author":"杨万里","content":"梅子留酸软齿牙，芭蕉分绿与窗纱。日长睡起无情思，闲看儿童捉柳花。","dynasty":"宋代","tags":"夏天，儿童","title":"闲居初夏午睡起·其一"}
{"author":"杨万里","content":"涂客前春荷一猪，城门卖得两千余。明朝回到石斧岭，连吃数刀今在无。","dynasty":"宋代","title":"十山歌呈太守胡平一"}
{"author":"杨万里","content":"掠削娇云放嫩晴，三朝五日即清明。垂杨幸自风流杀，莫著啼乌只著鹦。","dynasty":"宋代","title":"春望二首"}
{"author":"杨万里","content":"平生取友狐竹君，馆之山崦与卜邻。风衿月佩霜雪身，只谈风节不论文。我开西斋对清润，每嫌隔窗不相近。别来桃李一再花，我长在外君在家。归来西斋挂窗处，此君忽在窗前住。绕墙捡校无来路，此君来路从何许？向来先生初出去，遣猿看墙鹤看户。如何鹤睡眼未开，此君一夜过墙来？明朝稚子满庭砌，豹丈玉骨龙苗裔。春风吹堕锦衣裳，仰看青士冠剑长。先生岂惜窗前地，与君同醒复同醉。","dynasty":"宋代","title":"西斋旧无竹。予归自毗陵，斋前忽有竹满庭。"}
{"author":"杨万里","content":"涪翁浣花醉图歌，歌词自作复自写。少陵无人张颠死，此翁奄有二子者。不论钗股与锥沙，更数旱蛟及惊蛇。诗仙不合兼草圣，鬼妒天嗔教薄命。人言爱书缘爱贤，紫眉未必胜青编。旧时鬼门关外客，如今一字抵尺壁。何须千载空想忆！","dynasty":"宋代","title":"跋马公弼省干出示山谷草圣浣花醉图歌"}
{"author":"杨万里","content":"插秧已盖田面，疏苗犹逗水光。白鸥飞处极浦，黄犊归时夕阳。","dynasty":"宋代","title":"农家六言"}
{"author":"杨万里","content":"君寄梅花道别肠，我攀官柳送归艎。东都循吏似名茂，南浦诗人更姓黄。白鹭青原留惠爱，苍苔红药入篇章。故人若问诚斋叟，化作沙鸥弄夕阳。","dynasty":"宋代","title":"送庐陵宰黄伯庸赴召"}
{"author":"杨万里","content":"南风融雪北风凝，晚日城头巳可登。莫道雪融便无迹，雪融成水水成冰。","dynasty":"宋代","title":"郡圃残雪三首"}
{"author":"杨万里","content":"只知逐胜忽忘寒，小立春风夕照间。最爱东山晴後雪，软红光里涌银山。","dynasty":"宋代","title":"雪後晚晴，四山皆青，惟东山全白。赋最爱东"}
{"author":"杨万里","content":"泉岭诸峰太劣生，与侬争走学侬行。苍官总上山头去，一色前驱娖翠旌。","dynasty":"宋代","title":"过罗溪，南望抚州泉岭"}
{"author":"杨万里","content":"造物今年印，司花昨夜交。雪留芦荻脚，日到瑞香梢。白叟占嘉应，青精看满抄。游丝也骓喜，不住舞蠨蛸。","dynasty":"宋代","title":"元日癸卯占云大熟"}
{"author":"杨万里","content":"嘉林市中尘一丈，嘉林寺後竹千竿。先君授徒竹窗底，我初识君俱少年。同师同舍同笔砚，火冷灯青飞雪片。春风一夜吹林花，南北飘零各星散。我今头白苦思归，羡君山园芋栗肥。为君题作小锦里，君应一笑巾堕儿。","dynasty":"宋代","title":"寄题刘成功锦里"}
{"author":"杨万里","content":"出省还家思已昏，答书见客腹仍烦。政愁独酌无佳客，家里诗人忽扣门。","dynasty":"宋代","title":"走笔送济翁弟过浙东谒丘宗卿二首其一"}
{"author":"杨万里","content":"日日思亲未拜亲，何时乞我自由身？同来客子送归尽，更送後来无数人。","dynasty":"宋代","title":"新热送同邸归客有感二首"}
{"author":"杨万里","content":"锦水花潭照碧油，西清学士旧鳌头。随身琴鹤如清献，治蜀功名更武侯。无脱十行看暮召，不应三峡隔辰犹。垂杨管得人离别，舞破春风劝玉舟。","dynasty":"宋代","title":"饯赵子直制置阁学侍郎出帅益州，分\"未到五"}
{"author":"杨万里","content":"菊後霜前换绣衣，湘南岭北看梅枝。还将方策汗青语，拈出圆扉草绿时。四海几人怜我老，三年两作送君诗。借令贵杀衡阳纸，半幅无妨慰梦思。","dynasty":"宋代","title":"送蔡定夫赴湖南提刑二首"}
{"author":"杨万里","content":"书诗莫吟。读书两眼枯见骨，吟诗个字呕出心。人言读书乐，人言吟诗好，口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"客有来从天一隅，相逢喜问子何如。橘洲各自分马首，湘水更曾烹鲤鱼。心近人遐长作恶，离多合少可无书。得知安稳犹差慰，敢道韦郎迹也疏。","dynasty":"宋代","title":"武冈李簿回多问萧判官东夫"}
{"author":"杨万里","content":"北阮稀相见，东园肯到无。鞋留沙迹浅，扇答雨声疏。新长水三尺，倒漂梅一株。炊烟起山崦，好个晚村图。","dynasty":"宋代","title":"雨後子文、伯庄二弟相访，同游东园"}
{"author":"杨万里","content":"望见官旗御舳舻，渔船争入沼中芦。藏船芦底犹有雨，屋底藏船雨也无。","dynasty":"宋代","title":"藏船屋二首"}
{"author":"杨万里","content":"入山无路出无门，鸟语猿声更断魂。当处迷涂何处问，一溪引我得前村。","dynasty":"宋代","title":"过五里迳三首"}
{"author":"杨万里","content":"风日晴暄一并来，桃花告报李花开。待君减尽衣裘了，夜半春寒特地回。","dynasty":"宋代","title":"春寒"}
{"author":"杨万里","content":"与子生疏有底仇，谈间容昜说封侯。病身更遣永山倚，野鹤孤云也替愁。","dynasty":"宋代","title":"赠相士襄衣道人杜需二首"}
{"author":"杨万里","content":"羲和梦破欲启行，紫金毕逋啼一声。声从天上落人世，千村万落鸡争鸣。素娥西征未归去，簸弄银盘浣风露。一丸玉弹东飞来，打落桂林雪毛兔。谁将红锦幕半天，赤光绛气贯山川。须臾却驾丹砂毂，推上寒空辗苍玉。诗翁已行十里强，羲和早起道无双。","dynasty":"宋代","title":"羲娥谣"}
{"author":"杨万里","content":"人自穷通诗自诗，管渠人事与天时。鹤长未便贤凫短，梅早那须笑杏迟。公子近来忺说病，老夫秋至不曾悲。人生随分堪行乐，何必兰亭与习池。","dynasty":"宋代","title":"和张功父病中遣怀"}
{"author":"杨万里","content":"峭壁呀呀虎擘口，恶滩汹汹雷出吼。泝流更著打头风，如撑铁船上牛斗。风伯劝尔一杯酒，何须恶剧惊诗叟。端能为我霁威否？岸柳掉头荻摇手。","dynasty":"宋代","title":"檄风伯"}
{"author":"杨万里","content":"前夕放船湘口步，约到衔州来日午。五程一减作三程，谢渠江涨半篙清。今日雨来三四五，又闭疏篷听暮雨。长年商量泊船所，雨外青山更青处。","dynasty":"宋代","title":"泊冷水浦"}
{"author":"杨万里","content":"人道书岩好，谁知石洞奇。外缯一径尽，中忽万峰欹。窍石天成屋，泓泉鬼斸池。弘中远孙子，宴喜又添诗。","dynasty":"宋代","title":"寄题彭泽王尉廨舍二境·潜玉洞"}
{"author":"杨万里","content":"幽人睡正熟，不知江雨来。惊风飒然起，声若山岳摧。起坐不复寐，万感集老怀。忆年十四五，读书松下斋。寒夜耿难晓，孤吟悄无侪。虫语一灯寂，鬼啼万山哀。雨声正如此，壮心滴不灰。即今踰知命，已先十年衰。不知後此者，壮心肯更回。旧学日蔬芜，书册久尘埃。圣处与天似，而我老相催。坐念慨未已，东窗晨光开。","dynasty":"宋代","title":"夜雨"}
{"author":"杨万里","content":"滕家仙子六琼娘，煮露为酥不剩浆。滴作玉虫千万只，一时飞满白云乡。","dynasty":"宋代","title":"晴後弃雪四首"}
{"author":"杨万里","content":"晚酌居然醉，昏昏不自持。奇哉苍玉枕，眠到月来时。","dynasty":"宋代","title":"芗林五十咏·醉石"}
{"author":"杨万里","content":"渔者都星散，那知不是真。忽然重举网，何许有逃鳞。暗漉泥中玉，光跳日下银。江湖无避处，而况野塘滨。","dynasty":"宋代","title":"再观十里塘捕鱼有叹"}
{"author":"杨万里","content":"只愁风雨妒花枝，剪入瓷瓶养却伊。更下重帘深闭阁，忽然花落又关谁。","dynasty":"宋代","title":"瓶中淮阳红牡丹落尽有叹三首其一"}
{"author":"杨万里","content":"旴江天上银河冰，麻姑人间白玉京。不生金珠不生玉，只生命代千人英。前有泰伯后子固，后无来者前无古。九州四海何同年，浓墨大字荐惠连。君家春草池塘句，只今又见君著语。袖中绣出诗一编，清新不减春草篇。愿君努力古人事，再光麻姑与旴水。","dynasty":"宋代","title":"赠旴江谢正之"}
{"author":"杨万里","content":"共伯松楸後，宗文玉雪初。吹灯躬夜绩，听子读残书。帅阃方兰膳，王畿又版舆。药成人不见，月里蹈蟾蜍。","dynasty":"宋代","title":"丘母太硕人臧氏挽诗二首"}
{"author":"杨万里","content":"山行旧路不堪重，及泛湖波又阻风。世上舟车无一稳，乾坤可是剩诗翁?","dynasty":"宋代","title":"闷歌行十二首"}
{"author":"杨万里","content":"镇蜀双清献，回天再子明。何曾动声色，一笑付权衡。临绝缘忧国，平生不近名。中兴贤相傅，日月夺光精。","dynasty":"宋代","title":"近故太师左丞相魏国文忠京公挽歌辞三首"}
{"author":"杨万里","content":"爱他休日更新晴，忍却春寒上古城。废垒荒芦无一好，春来微径总堪行。","dynasty":"宋代","title":"休日登城"}
{"author":"杨万里","content":"蓼岸藤湾隔尽人，大江小汉绕成轮。围蔬放荻不争地，种柳坚堤非买春。匏瓠放教俱上屋，渔樵相倚自成邻。夜来更下西风雪，荞麦梢头万玉尘。","dynasty":"宋代","title":"从丁家洲避风行小港，出荻港大江三首"}
{"author":"杨万里","content":"烟艇横斜柳港湾，云山出没柳行间。登山得似游湖好，却是湖心看尽山。","dynasty":"宋代","title":"同君俞、季永步至普济寺，晚泛西湖以归，得"}
{"author":"杨万里","content":"半晴半雨半暄凉，拖带春光未要忙。为报州家兼县里，五乡改作万花乡。","dynasty":"宋代","title":"巳未春日山居杂兴十二解"}
{"author":"杨万里","content":"郴山奇变水清写，郴江幸绕郴山下。韩秦妙语久绝弦，谁煎凤觜续此篇。君章词客山水主，云锦聘君君好赴。为寻两公旧游处，得句寄侬侬不妒。休道郴阳和鴈无，也曾避雪罗浮去。","dynasty":"宋代","title":"送子上弟赴郴州，史君罗达甫寺正之招"}
{"author":"杨万里","content":"老子年来不愿馀，祇惭霜鬓入金铺。故山自有梅千树，梦绕横枝撚断须。","dynasty":"宋代","title":"和张功父梅诗十绝句其十"}
{"author":"杨万里","content":"天堕楸枰作稻畦，啼乌振鹭当枯棋。不论胜负端何似，黑子终多白子稀。","dynasty":"宋代","title":"晚望"}
{"author":"杨万里","content":"病後霜威不见饶，吟边月色苦相撩。重帘垂地寒犹入，画烛无风影自摇。谁遣尘埃空老去，何曾鸥鹭不吾招。坐来已是愁无柰，草露虫声政寂寥。","dynasty":"宋代","title":"迓使客夜归四首"}
{"author":"杨万里","content":"相傅石里两金鸡，不记胡商凿取时。一只遭檎一飞去，至今月落不曾啼。","dynasty":"宋代","title":"金鸡石在玉山东二首"}
{"author":"杨万里","content":"偶看红梅到小园，凭栏送眼过前村。山头茅屋隔孤树，篱外行人出半身。","dynasty":"宋代","title":"上元前一日，游东国看红梅右题停罢坊场图三"}
{"author":"杨万里","content":"青鞋黄帽绿蓑衣，钓雪舟中雪政飞。归自严州无一物，扁舟载得钓台归。","dynasty":"宋代","title":"幽居三咏钓雪舟"}
{"author":"杨万里","content":"脚底一朵云，乘之绕空碧。前身王子乔，今代李太白。","dynasty":"宋代","title":"寄题袁机仲侍郎殿撰建溪北山四景·抗云亭"}
{"author":"杨万里","content":"烟艇横斜柳港湾，云山出没柳行间。登山得似游湖好，却是湖心看尽山。","dynasty":"宋代","title":"同君俞、季永步至普济寺，晚泛西湖以归，得"}
{"author":"杨万里","content":"邦人宁食三斗葱，莫逢向来虿尾公。邦人宁卧文江路，莫放今侯霅川去。今侯个是隆准孙，蚕排月肠斸柱根。所至与民作阳春，帝遣来活庐陵人。是时虿尾正摇毒，邦人生愁总鱼肉。今侯下车荫未移，春台载民爷与儿。鸠鸣雀乳一千里，鸱枭半声不到耳。今侯冰蘖清到底，一粒不嚼庐陵米。一芽只瀹青原水，玉皇知渠是廉吏。如何尊公小愆和，何恙爢已应无他。侯望白雪泪双落，弃印谒告皈侍药。尊公喜皈即日安，一见彩服还加餐。玉皇诏侯结丝屦，径上金门簉鵷鹭。借令小缓作尚书，也合追趁赵工部。","dynasty":"宋代","title":"送赵文友知府谒告省亲"}
{"author":"杨万里","content":"葵扇频挥手已麻，竹床偏热冷无些。面凉却感须根汗，省得开门汲井花。","dynasty":"宋代","title":"秋夜极热三首"}
{"author":"杨万里","content":"积雪偏工霁後凝，不妨冷极不妨清。静闻檐滴元无雨，倒挂冰牙未怕晴。独往独来银粟地，一行一步玉沙声。圃中散策饶君强，敢犯霜风上古城。","dynasty":"宋代","title":"雪冻未解散策郡圃"}
{"author":"杨万里","content":"罗浮元不是罗浮，自是道家古蓬丘。弱水只知断舟楫，葛仙夜偷来惠州。罗浮山高七万丈，下视日月地上流。黄金为桥接银汉，翠琳作阙横琼楼。不知何人汗脚迹，触忤清虚涴寒碧。天遣山鬼绝凡客，化金为铁琼为石。至今石楼人莫登，铁桥不见空有名。玉匙金龠牢锁扃，但见山高水冷冷。我欲骑麟翳鸾凤，月为环佩星为从。前驱子晋後安期，飞上峰头斸丹汞。","dynasty":"宋代","title":"舟中望罗浮山"}
{"author":"杨万里","content":"白莲半莟未开时，看作红莲更不疑。到得欲开浑别了，玉肤洗退淡胭脂。","dynasty":"宋代","title":"瓶中红白二莲五首其四"}
{"author":"杨万里","content":"昨夜愁勤雨，今朝喜懒风。金台斜岸北，玉塔正船东。滩改呈新碛，山回隐暗峰。兰溪水亭子，作意定留侬。","dynasty":"宋代","title":"过金台望横山塔"}
{"author":"杨万里","content":"风从独树忽然来，雨去前山远却回。留许枝间慰愁恨，儿童抵死打黄梅。","dynasty":"宋代","title":"梅熟小雨"}
{"author":"杨万里","content":"霜熟寒轻际晚时，帘间过影一鸦归。夕阳端与谁为地，只照游尘絮样飞。","dynasty":"宋代","title":"晚晴独酌二首"}
{"author":"杨万里","content":"月入云中去，呼他不出来。明宵教老子，何面更相陪。","dynasty":"宋代","title":"问月二首其二"}
{"author":"杨万里","content":"满眼生花雪满颠，者稀又过四双年。谁知病脚妨行步，只见端居道坐禅。随扇几旁犹嬾拾，捡书窗丁更能前。世人总羡飞仙侣，我羡行人便是仙。","dynasty":"宋代","title":"病中复脚痛，终日倦坐遣闷"}
{"author":"杨万里","content":"冬来暮暮雨丝丝，竹径梅坡迹顿稀。作意新晴聊一出，行逢湿路却成归。","dynasty":"宋代","title":"新晴晓步"}
{"author":"杨万里","content":"暑天寒果飣来馊，水果清於木果休。莲入新秋何便瘦，菱沉到底竟能浮。山泉酿酒香仍冽，野蔌堆盘爽更幽。方丈食前非不爱，风蝉一腹饱诗愁。","dynasty":"宋代","title":"晚酌"}
{"author":"杨万里","content":"工瑟曾缘利，鸣琴岂负子。发於贫里白，诗亦病来疏。知已俱霄汉，孤踪且簿书。三年知免矣，一饱会归欤。","dynasty":"宋代","title":"寄张钦夫二首"}
{"author":"杨万里","content":"东府辞金印，南园伴赤松。门阑无薏苡，泉石自从容。忽作丁威鹤，云亡老子龙。一哀缘殄瘁，不是涕无从。","dynasty":"宋代","title":"萧照邻参政大资挽诗二首"}
{"author":"杨万里","content":"金刹深藏翠巘间，锺声吹下白云端。谁知东淛能诗客，也到南溪祝圣山。重碧清池染衣湿，软红香雾袭人寒。祝君来岁千秋节，著脚含元鵷鹭班。","dynasty":"宋代","title":"瑞庆节日同王式之诣云际寺满散"}
{"author":"杨万里","content":"又是一年脩禊时，何须曲水泛金卮。遍尝众酒少亦醉，坐到三更眠未迟。上巳巧当寒食日，春风悭放牡丹枝。白头父子灯前语，忘却江湖久别离。","dynasty":"宋代","title":"次公满秩来归偶上巳寒食同日父子小酌"}
{"author":"杨万里","content":"望亭昔岁过皈船，柳为蹁跹杏为妍。今日溪山浑似旧，雪芦风荻雨萧然。","dynasty":"宋代","title":"过望亭六首"}
{"author":"杨万里","content":"满耳雷声动地来，窥窗银浪打船开。练湖才放一寸水，跳作冰河万雪堆。","dynasty":"宋代","title":"练湖放闸二首"}
{"author":"杨万里","content":"明发山溪一雨馀，昨来暑气半分无。何人道是三衢远，挂起东风十幅蒲。","dynasty":"宋代","title":"过安仁市得风挂帆二首其一"}
{"author":"杨万里","content":"霜前不落第二，糟馀也复无双。一腹金相玉质，两螯明月秋江。","dynasty":"宋代","title":"糟蟹六言二首其一"}
{"author":"杨万里","content":"李花半落雪成堆，未後桃花录续开。白锦地衣红锦障，侵晨供张等侬来。","dynasty":"宋代","title":"郡圃晓步因登披僊阁四首"}
{"author":"杨万里","content":"冬来暮暮雨丝丝，竹径梅坡迹顿稀。作意新晴聊一出，行逢湿路却成归。","dynasty":"宋代","title":"新晴晓步"}
{"author":"杨万里","content":"湖水吞天去，湖风送浪还。银山何处是，青底是君山。","dynasty":"宋代","title":"题文发叔所藏潘子真水墨江湖八境小轴洞庭波"}
{"author":"杨万里","content":"又从洪泽溯清淮，积雨连宵晓顿开。霜冻水涯如雪厚，波摇日影入船来。辛勤送客了未了，珍重顺风催复催。明早都梁各分手，顺风便借一帆回。","dynasty":"宋代","title":"晓出洪泽霜晴风顺"}
{"author":"杨万里","content":"云涂雾抹澹葱昽，万匹霜绡罩玉龙。中有双峰不争长，诸峰情愿长双峰。","dynasty":"宋代","title":"宿青山市四首其二"}
{"author":"杨万里","content":"谁占百花头上魁，花神推许□□□。东园春信知多少，今日喜晴拚一来。","dynasty":"宋代","title":"上元前一日游东园看梅三首其一"}
{"author":"杨万里","content":"晴光雪色忽相逢，两滴空阶日影中。珍重北檐殊歆胜，苛留残玉不教融。","dynasty":"宋代","title":"雪晴二首"}
{"author":"杨万里","content":"焰白光寒泪亦收，臼灯十倍蜜灯休。忘情也似诚斋叟，烧尽心时不泪流。","dynasty":"宋代","title":"乌臼烛"}
{"author":"杨万里","content":"李真宅子故依然，道院西偏古洞前。一日身游八百里，三番花落九千年。剑池丹井俱苍藓，绛节霓旌已碧天。借问飞僊那用步，步行犹是地行僊。","dynasty":"宋代","title":"辞栖真室盖晋僊人李八百故居之址，中有遗像"}
{"author":"杨万里","content":"清晓朝帝所，就列复少须。不逢林夫子，於何得故吾？宫云霁犹未，宸风夹亦初。说诗怜新体，信美古则无。将无古人拙，未必今制疏。夜归辱良讯，送似谈笑余。病怀翻不乐，此意从谁舒？短歌纪幽事，老矣复焉如。","dynasty":"宋代","title":"四月二日进士唱名，以省试官待罪。殿庐遇林"}
{"author":"杨万里","content":"日开五色暖征裘，雪满群山爽病眸。道是诗人穷到骨，暖边爽里放兰舟。","dynasty":"宋代","title":"兰溪解舟四首"}
{"author":"杨万里","content":"造化小儿不耐闲，阿兄阿姊一似颠。两手双弄赤白丸，来来去去绕青天。赤丸才向西山没，白丸又向东山出。只销三万六千回，雪色少年成皱铁。铁色头须却成雪双丸，绕从地下复上天，少年一入地下更不还。日日喜欢能几许，况有烦恼无喜欢。莫言酒不到刘伶坟上土，刘伶在时一醉曾三年。明珠一百斛，更添百斛也只心不足。侯印十九枚，更添一倍也只眉不开。先生笑渠不行乐，莫教人笑先生错。","dynasty":"宋代","title":"行路难五首"}
{"author":"杨万里","content":"草路无泥未有尘，城南城北总游人。不缘香火来山墅，孤负今年半段春。","dynasty":"宋代","title":"祷雨报恩因到翟园四首其二"}
{"author":"杨万里","content":"前说人间无漏仙，後说世上无眼禅。衲子若全信佛语，生天定在灵运前。","dynasty":"宋代","title":"戏用禅观答曾无逸问山谷语"}
{"author":"杨万里","content":"老子平生只荷锄，误携破砚到清都。归来荒尽西畴却，媿见刘家蕃殖图。","dynasty":"宋代","title":"题刘伯山蕃殖图二首"}
{"author":"杨万里","content":"一年生活是三春，二月春光尽十分。不必开窗索花笑，窗隔花影也欣欣。","dynasty":"宋代","title":"春晓三首"}
{"author":"杨万里","content":"画舫侵晨系柳枝，主人生怕客来迟。娇云嫩日无风色，幸是湖船好放时。","dynasty":"宋代","title":"赵逵明大社四月一日招游西湖十首"}
{"author":"杨万里","content":"春到东园恰□□，腊前闻已破南枝。□□□□□□□，□旦元□□□诗。","dynasty":"宋代","title":"上元前一日游东园看梅三首其三"}
{"author":"杨万里","content":"也知月姊是天姝，天上人间绝世无。雾刷云撩何不可，却须插一水精梳。","dynasty":"宋代","title":"初九夜月二首其二"}
{"author":"杨万里","content":"链王云粘杵，朝真露湿衣。一声半夜鹤，月里羽人归。","dynasty":"宋代","title":"寄题朱元晦武夷精舍十二寒栖馆"}
{"author":"杨万里","content":"秋晓寒可忍，秋夕永难度。青灯照书册，两眼如隔雾。掩卷却孤坐，块然与谁语。倒卧卧不得，起行行无处。屋角忽生明，山月到庭户。似怜幽独人，深夜约清晤。我吟月解听，月转我亦步。何必更读书，且与月联句。","dynasty":"宋代","title":"感秋五首"}
{"author":"杨万里","content":"老子年来不愿馀，祇惭霜鬓入金铺。故山自有梅千树，梦绕横枝撚断须。","dynasty":"宋代","title":"和张功父梅诗十绝句其十"}
{"author":"杨万里","content":"长有青蝇入梦，初无白额负嵎。傅业义皇网罟，齐名斗谷於菟。","dynasty":"宋代","title":"蝇虎六言"}
{"author":"杨万里","content":"细雨如尘复似烟，两淮渡口各收船。南商北贾俱星散，古庙无人烧纸钱。","dynasty":"宋代","title":"雨作，抵暮复晴五首"}
{"author":"杨万里","content":"清远山前烟雨濛，黄巢矶畔水连空。旋芟芦荻炊朝饭，更斫芭蕉补漏篷。","dynasty":"宋代","title":"晓发黄巢矶芭蕉林中"}
{"author":"杨万里","content":"淡淡梅花不要装，真珠楼阁水精乡。骚人词客犹愁冷，紫蝶黄蜂更敢忙。","dynasty":"宋代","title":"和张功父梅诗十绝句"}
{"author":"杨万里","content":"金华山高九天半，夜雪装成珠玉案。兰溪水清千顷强，朔风冻作琉璃釭。日光雪光两相射，病眼看来忘南北。恨身不如波上鸥，脚指为楫身为舟。恨身不如沙上鴈，芦花作家梅作伴。折绵冰酒未是寒，晓寒真欲冰我肝。急闭篛篷拥炉去，竹叶梨花十分注。","dynasty":"宋代","title":"晓泊兰溪"}
{"author":"杨万里","content":"眷事巳如许，山居殊未知。绿光风度麦，白碎日翻池。景好怀翻恶，人嬉我独悲。郊行聊著眼，兴到漫成诗。","dynasty":"宋代","title":"春晚往永和"}
{"author":"杨万里","content":"扶业梢上上朝暾，起早行迟却载奔。玉作宫城三万雉，呼僮换马入金门。","dynasty":"宋代","title":"雪後晓过八盘岭诣东宫谢受左司告二首"}
{"author":"杨万里","content":"旷野平中天四垂，冻云罅里日平西。水村人远看来短，茅屋檐长反作低。最爱河堤能底巧，截他山脚不胜齐。喜闻借得姑苏馆，百尺高台入杖藜。","dynasty":"宋代","title":"望姑苏"}
{"author":"杨万里","content":"玉虫晕以贯虹兮学林之颠，阒其宵兮圣贤毕参于前。心超兮千载，忽乎纳自牖兮光寒而静娟。吾兴视兮何祥，望舒推毂兮辚大圜。生两仪兮虚白，饰万物兮清妍。彼何居兮轃兹，挈一规兮破幽偏。代天兮宣精，㧖欹兮恶盈。似道兮日损，缩于一晦弦兮，万斯年而求伸。宅天下兮至晦，镜天下兮至明。烛吾心中之月兮，贯地纬而洞天经。吾奉月兮周旋，月踵吾兮后先。夫君寄我兮三章，招月而与寓目兮，炯笔势之翩翩。想他日之独立兮，过庭而侍侧。谁其耳剽于玉振兮，惟此月知其然。月不予留兮，予亦咏而归。歌三终兮谢明月，何夕复惠然兮临我于亭乎而。","dynasty":"宋代","title":"和张钦夫望月词"}
{"author":"杨万里","content":"山行我已厌征尘，夜语谁能伴老身。桑有暗蛩同店宿，被渠告诉却愁人。","dynasty":"宋代","title":"蛩声三首"}
{"author":"杨万里","content":"万类欣欣一老悲，物华岂是不佳时。病夫自与春无分，好景非於我独遗。花底报来开已闹，雨中过了更曾知。风光九十今强半，又约芳菲隔岁期。","dynasty":"宋代","title":"病中春雨，闻东园花盛"}
{"author":"杨万里","content":"冰监传神苦未工，传来恰恰五秋风。又将老丑形骸子，般入刘家画苑中。","dynasty":"宋代","title":"赠写真刘敏叔秀才二首"}
{"author":"杨万里","content":"秋阳嗔我紧追程，急泊临流一短亭。摘索风巾些子倦，苍茫水枕霎时醒。单牌双堠头都白，万岳千岩眼强青。不及溪边老亭父，一生卧护竹窗棂。","dynasty":"宋代","title":"午热憩忠义渡"}
{"author":"杨万里","content":"秧畴夹岸隔深溪，东水何缘到得西。溪面秪销横一视，水从空里过如飞。","dynasty":"宋代","title":"桑茶坑道中八首"}
{"author":"杨万里","content":"登城放目雪光中，万水千山一色同。逗晓月华犹在地，未春柳絮巳随风。忽传别驾赠佳句，道是频年当屡豊。捻断冰须愁寡和，玉花飞绕正蒙蒙。","dynasty":"宋代","title":"和赵鼎辅府判投赠贺雪之句"}
{"author":"杨万里","content":"圩田元是一平湖，凭伏儿郎筑作圩。万雉长城倩谁守，两堤杨柳当防夫。","dynasty":"宋代","title":"圩丁词十解"}
{"author":"杨万里","content":"骑吏欢呼不要嗔，二千里外北归人。殷懃自掬曹溪水，净洗先生面上尘。","dynasty":"宋代","title":"南华道中二首"}
{"author":"杨万里","content":"双树有古色，一几非今样。秪言此老亡，月夜闻屐响。","dynasty":"宋代","title":"芗林五十咏·三老亭"}
{"author":"杨万里","content":"小寺深门一迳斜，绕身萦面总烟霞。低低檐入低低树，小小盆盛小小花。经藏中间看佛尽，竹林外面是人家。山僧笑道知侬渴，其实迎宾例沦茶。","dynasty":"宋代","title":"题水月寺寒秀轩"}
{"author":"杨万里","content":"四诗赠我尽新奇，万象从君听指麾。流水落花春寂寞，小风淡日燕差池。","dynasty":"宋代","title":"和段季承左藏惠四绝句"}
{"author":"杨万里","content":"整冠忽见镜中霜，挽树浑无蔕上香。已贮春愁过万斛，更令细细著升量。","dynasty":"宋代","title":"清明雨寒八首"}
{"author":"杨万里","content":"逢著诗人沈竹斋，丁宁有口不须开。被渠谱入旁观录，四马如何挽得回。","dynasty":"宋代","title":"题沈子寿旁观录"}
{"author":"杨万里","content":"謪仙几代孙，今日临贺丞。风月三千首，吾子岂未能。长把修月斧，细雕玉壶冰。天池羽翼就，即看垂天鹏。","dynasty":"宋代","title":"临贺别驾李子西同年寄五字诗，以杜句君随丞"}
{"author":"杨万里","content":"今岁五十二，岂为年少人。荷凉欣暑退，蝉苦怨秋新。澹虑翻成感，雕诗不著尘。小儿知得句，频掉小乌巾。","dynasty":"宋代","title":"感秋二首"}
{"author":"杨万里","content":"晚花特地歛新妆，莫道无情总不妨。中有黄金莲子盏，被人瞥见即深藏。","dynasty":"宋代","title":"瓶中红白二莲五首"}
{"author":"杨万里","content":"剑池一日百周遭，雨後闲来照鬓毛。主管园林莺称意，巡行荷芰鹭宣劳。不须见我还飞去，便与移文告汝曹。一事恼人无问处，南山高是北山高。","dynasty":"宋代","title":"雨後郡圃行散"}
{"author":"杨万里","content":"蹈得草鞋穿，行得汗脚损。却换一枝藤，拄到双玉笋。","dynasty":"宋代","title":"题赵昌父山居八咏·两峰堂"}
{"author":"杨万里","content":"病身柴立手亦龟，不要人怜天得知。一寒度夕抵度岁，恶风更将乾雨吹。作祥只解诳饥腹，催老偏工欺短髭。透屋旋生衾里铁，隔窗也送砚中澌。揽衣起看端不恶，两耳已作冻菌危。似明还暗静复响，索我黄绢挥乌丝。误喜家贫屋骤富，不道天巧人能为。忽思向来旅京国，瘦马断鞭包袖持。红金何曾梦得见，茧生脚底粟生肌。残杯冷炙自无分，不是不肯叩富儿。独立西湖望东海，海神驾雪初来时。眼花只怪失天地，风横并作翻帘帏。飞来峰在水仙国，九里松无尘土姿。只欠杖头聘欢伯，安得醉倒衣淋漓。犹遭天子呼野客，催班声里趋丹墀。如今四壁一破褐，雪花密密巾披披。诗肩浑作远岭瘦，诗思浪与春江驰。茅柴乞暖却得冷，聊复尔耳三两卮。东坡逸足电雹去，天马肯放氂牛随。君不见溧阳县里一老尉，一句曾饶韩退之。","dynasty":"宋代","title":"次东坡先生用六一先生雪诗律令龟字二十韵旧禁玉月梨梅练絮白舞鹅鹤等字新添访戴映雪高卧齧毡之类一切禁之"}
{"author":"杨万里","content":"海棠雨後不胜佳，子细看来不是花。西子织成新样锦，清晨濯出锦江霞。","dynasty":"宋代","title":"巳未春日山居杂兴十二解"}
{"author":"杨万里","content":"旧与酴醾颇不疏，今春半朵未逢渠。千花一雨俱红雨，问讯孤芳小住无。","dynasty":"宋代","title":"三月三日雨作遣闷十绝句"}
{"author":"杨万里","content":"昨夜天垂破玉盆，今宵辛苦补盆唇。看他补到十六七，满得十分亏二分。","dynasty":"宋代","title":"初秋戏作山居杂兴俳体十二解"}
{"author":"杨万里","content":"楼迥眠曾著，秋寒夜更加。市声先晓动，窗月傍人斜。役役名和利，憧憧马又车。如何泉石耳，禁得许谊哗？","dynasty":"宋代","title":"宿徐元达小楼"}
{"author":"杨万里","content":"玉壶冰段露金茎，未抵闲居五咏清。休道曹诗成七步，不须三步已诗成。","dynasty":"宋代","title":"李与贤来访自言所居幽胜甚似剡溪因以似剡名其庵出闲居五咏因次其韵五首其一"}
{"author":"杨万里","content":"帝求耆旧忆吾公，紫诏斜行下碧穹。励操兰薰仍雪莹，作民冬日与春风。便登凤阁鸾台上，小试鸡翘豹尾中。十载江湖访民瘼，一时倾倒沃天聪。","dynasty":"宋代","title":"送俞漕子清大卿赴召二首"}
{"author":"杨万里","content":"兰玉初攀桂，朱银降自天。堂中有一老，物外百三年。紫诰行充栋，霜毛尽满颠。仁人元自寿，端不羡臞仙。","dynasty":"宋代","title":"叶教授镐乃翁致政一百三岁，屡加封，仍鍚朱"}
{"author":"杨万里","content":"早往荆溪集，应无挂隐诗。梅边五字律，管底一班窥。新岁来朝是，流年去浪移。谁能守除夕，妨我梦归时。","dynasty":"宋代","title":"除夜张功父惠诗，索荆溪集，次韵送往"}
{"author":"杨万里","content":"念念还乡未得还，偶因送客到龙山。分明认得西归路，只是回车却入关。","dynasty":"宋代","title":"龙山送客二首"}
{"author":"杨万里","content":"傅语双峰老，汝师是如来。如何一瓣香，却为杨诚斋。","dynasty":"宋代","title":"双峰定水璘老送木犀香五首"}
{"author":"杨万里","content":"忆昔乾道游璧水，君为秀孝侬博士。逮今嘉泰归青原，侬为州民君剌史。人生离合风中云，白发相逢有几人。与君相逢又相别，不待折柳眉先颦。如君岂弟民父母，春风风人夏雨雨。忽然一夜飞秋霜，惊杀鴈骛兼豺狼。政声无翼到天上，玉皇诏君登庙廊。郎星卿月小借路，金华玉堂即高步。中与贤关育凤麟，向来未有秉鸿钧。秪今丞相破荒了，第一衣钵当传君。","dynasty":"宋代","title":"送吉州太守胡平一寺正赴召"}
{"author":"杨万里","content":"一枕之甘，万户不愿。清风之快，万玉不价。为我谢避俗翁，谁在羲皇之下。","dynasty":"宋代","title":"赵平甫幽居八操其五北窗操"}
{"author":"杨万里","content":"夜把新诗百遍开，句如红药与苍苔。如何作许无端甚，押尽车斜始送来。","dynasty":"宋代","title":"和李天麟秋怀五绝句"}
{"author":"杨万里","content":"疾风动地雨倾荷，一事商量君信麽。试问糟床与檐溜，雨声何似酒声多。","dynasty":"宋代","title":"过三衢，徐载叔采菊载酒，夜酌走笔二首"}
{"author":"杨万里","content":"岁前问讯翟园梅，不知作麽不肯开。岁後遣人访消息，春风一夜花都折。老夫闻此喜欲癫，小儿终夕不成眠。南烹北果手自飣，添櫑银瓶色相映。千骑朝来填戟门，双旌已复指梅园。东风无端动地起，横作清寒止游子。老夫孤闷搔白头，小儿劝翁翁勿愁。人言好事莫作意，雨妒风憎鬼神忌。欲游不必言，阻游不必计。从今只栋天色佳，走就梅花求一醉，","dynasty":"宋代","title":"岁之二日欲游翟园以寒风而止"}
{"author":"杨万里","content":"青士长得瘦，翠兄工买贫。向来素爱者，已赚一诗人。","dynasty":"宋代","title":"题赵昌父山居八咏·苔竹轩"}
{"author":"杨万里","content":"山行我已厌征尘，夜语谁能伴老身。桑有暗蛩同店宿，被渠告诉却愁人。","dynasty":"宋代","title":"蛩声三首"}
{"author":"杨万里","content":"向来一雪亦草草，天知诗人眼未饱。相傅南风为雪骨，此言未试吾不膮。胙日忽惊冬作春，暖气吹人软欲倒。惟余桃李未着花，便恐蛰虫偷出窖。南风未了却北风，一夜吹翻青玉昊。今晨冷傍笔管生，似妒吟边事幽计。司寒作意欲再雪，冻雀求哀不容祷。令人还忆柳柳州，解道千山绝飞鸟。谁教爱雪却嫌寒，欢喜十分九烦恼。诗人冻死不足怜，冻死犹应谈雪好。寄声滕六何似休，净尽将云为侬扫。","dynasty":"宋代","title":"次主簿雪韵"}
{"author":"杨万里","content":"日透微风暖，风揉嫩日佳。秪知趱桃李，不道落梅花。","dynasty":"宋代","title":"春晴"}
{"author":"杨万里","content":"木落初宜菜，亭荒不复茅。牛分叉路口，鹳立秃松梢。秋热方升日，朝凉更迥郊。襄年走尘鞅，何计返云巢。","dynasty":"宋代","title":"过土笕冈"}
{"author":"杨万里","content":"古人亡，古人在，古人不在天应改。不留三句五句诗，安得千人万人爱。今人只笑古人痴，古人笑君君不知。朝来暮去能几许，叶落花开无尽时。人生须要印如斗，不道金槌控渠口。身前只解皱两眉，身後还能更杯酒。李太白，阮嗣宗，当年谁不笑两翁。万古贤愚俱白骨，两翁天地一清风。","dynasty":"宋代","title":"醉吟"}
{"author":"杨万里","content":"听书锺鱼半月声，浪傅移住竟何曾。莫教少欠丛林债，更作今宵且过僧。","dynasty":"宋代","title":"寓仙林寺待班戏题"}
{"author":"杨万里","content":"影转郎官宿，春随剌史天。相从忽相别，同舍况同年。我爱吴儿说，只如邵父然。赐金真浪费，唤取从甘泉。","dynasty":"宋代","title":"寄马会叔"}
{"author":"杨万里","content":"薤本新痕割复齐，豆苗初叶合仍离。鷽声政好还飞去，不为诗人更许时。","dynasty":"宋代","title":"行圃"}
{"author":"杨万里","content":"蒨罗绉薄剪薰风，已自花明蒂亦同。不肯染时轻著色，却将密绿护深红。","dynasty":"宋代","title":"憩冷水村，道傍榴花初开"}
{"author":"杨万里","content":"齑臼文辞粲受辛，子牙为祖芥为孙。劝君莫谒独醒客，只谒高阳社里人。","dynasty":"宋代","title":"德远叔坐上赋肴核八首蔊菜"}
{"author":"杨万里","content":"雪馀官路已生尘，犹喜长河水稍深。恨杀惠山寻不见，忽然追我到横林。","dynasty":"宋代","title":"午过横林回望惠山二首其二"}
{"author":"杨万里","content":"皈近溪桥东复东，蓼花迎路舞西风。草深一鸟忽飞起，侬不觉他他觉侬。","dynasty":"宋代","title":"晚皈再度西桥四首"}
{"author":"杨万里","content":"客愁满目政无聊，忽报船经杨子桥。未到江南心已喜，隔江山色碧相招。","dynasty":"宋代","title":"过杨子桥"}
{"author":"杨万里","content":"风从独树忽然来，雨去前山远却回。留许枝间慰愁恨，儿童抵死打黄梅。","dynasty":"宋代","title":"梅熟小雨"}
{"author":"杨万里","content":"傅泒傅宗我替羞，作家各自一风流。黄陈篱下休安脚，陶谢行前更出头。","dynasty":"宋代","title":"跋徐恭仲省干近诗三首"}
{"author":"杨万里","content":"石湖仙人补天手，整顿乾坤屈伸肘。尔来化作懒卧龙，簸弄珠玑漱琼玫。五云万里天九重，玉皇深拱蓬莱宫。岂无九虎守阊阖，北门半扉当朔风。夜令云师敕风伯，鞭起卧龙湖底月。湖水卷上天中央，却烦北门护风雪。仙人驭风乘绿云，玉宸殿上朝帝真。帝将北斗酌天酒，冰桃碧藕脯麒麟。传呼玉蜍吸银浦，黟霜调冰浇月兔。洒成羲画河洛书，白璧一双浮雨露。石湖二字天上归，奎星壁宿落山扉。昭回下饰吴花草，姑苏台前近太微。诗人不直一杯水，自是渠侬命如纸。教人妒杀石湖仙，手揽星辰怀袖底。","dynasty":"宋代","title":"圣笔石湖大字歌"}
{"author":"杨万里","content":"火阁红销雪尚香，睡魔引我入渠乡。觉来一阵寒无柰，自掇胡床负太阳。","dynasty":"宋代","title":"火阁午睡起负暄二首其一"}
{"author":"杨万里","content":"梦中一夜雨浪浪，晓过田间尚雨香。塘水溉田能几许，雨余田水却皈塘。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"玉磬金钟天半鸣，梦中惊我起来听。万松花上三更雨，政事堂中有此声。","dynasty":"宋代","title":"初夏即事十二解其七"}
{"author":"杨万里","content":"玉砾金沙一径长，暑中无处可追凉。独行行到荷池上，荷不生风水不香。","dynasty":"宋代","title":"暮热游荷池上五首其一"}
{"author":"杨万里","content":"今年元日不孤来，带领新春一并回。夜雨初添石渠水，东风先入道山梅。不妨数朵且微破，未要十分都尽开。江路野香元自好，阿谁移取种蓬莱。","dynasty":"宋代","title":"戊申元日立春题道山堂前梅花"}
{"author":"杨万里","content":"梅花不合太争春，政盛开时却恼人。试折一枝轻著手，惊飞万点扑衣巾。","dynasty":"宋代","title":"多稼亭看梅二首其二"}
{"author":"杨万里","content":"挂冠大谷肯于时，飣坐风流特地奇。骨里馨香衣不隔，胸中水雪齿偏知。卖浆碎捣琼为汁，解甲方怜玉作肌。老子醉来浑谢客，见渠倒屣只嫌迟。","dynasty":"宋代","title":"梨"}
{"author":"杨万里","content":"霖霖滴滴未休休，不解教侬不白头。却把穷愁比秋雨，犹应秋雨少于愁。","dynasty":"宋代","title":"秋雨叹十解其二"}
{"author":"杨万里","content":"绕亭怪石小山幽，夹径低枝压客头。幸自一来惟不早，梅花满地诉春愁。","dynasty":"宋代","title":"祷雨报恩因到翟园四首其三"}
{"author":"杨万里","content":"秋光好处顿胡床，旋唤茶瓯浅著汤。隔树漏天青破碎，惊风度竹碧勿忙。","dynasty":"宋代","title":"城头秋望二首"}
{"author":"杨万里","content":"梅兄冲雪来相见，雪片满须仍满面。一生梅瘦今却肥，是雪是梅浑不辨。唤来灯下细看渠，不知真个有雪无？只见玉颜流汗珠，汗珠满面滴到须。","dynasty":"宋代","title":"烛下和雪折梅"}
{"author":"杨万里","content":"富贵真成一聚尘，饥寒选得万年名。心知那有扬州鹤，更问侬当作麽生。","dynasty":"宋代","title":"赠曾相士二首"}
{"author":"杨万里","content":"帘拂云间竹，窗摇水下天。栏干斜倚处，风物正凄然。送眼看群叟，收罾得小鲜。可怜碧玉沼，不种一枝莲。","dynasty":"宋代","title":"题姜店水亭子"}
{"author":"杨万里","content":"油帘雪白日华红，老子良图策俊功。自晒绵裘并衲裤，谁知衣桁是薰笼。绝怜寒菊枯根底，留得残霜过日中。旧说冬乾年定湿，试将今岁试南翁。","dynasty":"宋代","title":"冬至霜晴"}
{"author":"杨万里","content":"我岂忘怀一亩居，谁令爱读数行书。秋南春北鴈相似，柳思花情莺不如。上市鱼虾村店酒，带花菘芥晚春蔬。长亭一醉非难事，造物相撩莫管渠。","dynasty":"宋代","title":"宿横冈"}
{"author":"杨万里","content":"素王开国道无臣，一牓春风放十人。莫羡牓头年十八，旧春过了有新春。","dynasty":"宋代","title":"送幼舆子之官澧浦慈利监税二首"}
{"author":"杨万里","content":"道合从人笑，情亲觉别难。得朋何恨晚，到老几相看。世路今逾窄，吾徒却处宽。此心各相勉，不但道加餐。","dynasty":"宋代","title":"别吴教授景衡"}
{"author":"杨万里","content":"无求不必位三公，一饱何须禄万锺。只有人生安乐好，享他明月与清风。","dynasty":"宋代","title":"五月十六夜，病中无聊，起来步月五首"}
{"author":"杨万里","content":"梅花巳是不胜癯，无赖东风特地???。狼籍玉英浑不惜，强留嫣蔕与枯须。","dynasty":"宋代","title":"风急落梅"}
{"author":"杨万里","content":"後面山无数，南头柳更多。人家逼江岸，屋柱入沧波。老去频经此，重来更几何。牛山动悲感，曾侍板舆过。","dynasty":"宋代","title":"舟过桐庐三首"}
{"author":"杨万里","content":"池水初生盖玉沙，雨馀碧草卧堤斜。日摇波影缠桥柱，绣出栾枝遍地花。","dynasty":"宋代","title":"新晴西园散步四首其二"}
{"author":"杨万里","content":"出得山来未见村，已知村近稍多田。坐看云脚都垂地，回望峰头已入天。","dynasty":"宋代","title":"过长峰迳遇雨，遣闷十绝句"}
{"author":"杨万里","content":"初疑柘茧雪争鲜，又恐杨花糁作毡。却是翦银成此叶，如何入口软於绵？","dynasty":"宋代","title":"银鱼乾"}
{"author":"杨万里","content":"呼酒东西玉，探梅南北枝。相逢长不款，此别有余思。古道寒如水，吾侪鬓已丝。一生商略此，更待赠临歧。","dynasty":"宋代","title":"送乘叔羽寺丞持节淮东二首"}
{"author":"杨万里","content":"只道垂杨管别离，杨花一去不思归。浮踪浪迹无拘束，飞到蛛丝也不飞。","dynasty":"宋代","title":"杨花"}
{"author":"杨万里","content":"岁岁春寒欲去时，麦牵蚕惹不放归。早知今晓犹差冷，未肯疏它旧裌衣。","dynasty":"宋代","title":"初五日晓寒，浙人谓之蚕寒，盖麦秋寒也"}
{"author":"杨万里","content":"尚无池水泛荷香，幸有园英照竹窗。雪白葵花持玉节，柿红萱草立金幢。","dynasty":"宋代","title":"晓登多稼亭三首"}
{"author":"杨万里","content":"不遇黄山谷，那传石橘林。岩欺小孤顶，影落大江心。试听秋虫语，如闻夜诵音。梅仙癖嗜古，此外更幽寻。","dynasty":"宋代","title":"寄题彭泽王尉廨舍二境·读书岩"}
{"author":"杨万里","content":"相人何似相山难，惭媿渠侬眼不寒。木末凉风无半点，如何又欲跨归鞍。","dynasty":"宋代","title":"送杨山人善谈相及地理"}
{"author":"杨万里","content":"长乐昏岚著地凝，程乡毒雾噀人腥。吾诗不是南征集，只合标题作瘴经。","dynasty":"宋代","title":"入程乡县界"}
{"author":"杨万里","content":"万类欣欣一老悲，物华岂是不佳时。病夫自与春无分，好景非於我独遗。花底报来开已闹，雨中过了更曾知。风光九十今强半，又约芳菲隔岁期。","dynasty":"宋代","title":"病中春雨，闻东园花盛"}
{"author":"杨万里","content":"异县二百里，分襟五十年。肯来寻病者，相对各苍然。举似儿时话，茫如梦里烟。残花犹可醉，细酌未须眠。","dynasty":"宋代","title":"送萧瑞卿"}
{"author":"杨万里","content":"尧舜同时已甚都，祖孙四世古今无。谁将写日摹天手，画作皇王盛事图。","dynasty":"宋代","title":"德寿宫庆寿口号十篇"}
{"author":"杨万里","content":"轿里看书得昼眠，梦中惊浪撼渔船。觉来书卷风吹乱，忘却前篇与後篇。","dynasty":"宋代","title":"过水车铺二首"}
{"author":"杨万里","content":"尽日山行意未销，皈来再与坐溪桥。山童抛石落溪水，唤作鱼儿波面跳。","dynasty":"宋代","title":"晚皈再度西桥四首"}
{"author":"杨万里","content":"秋阳嗔我紧追程，急泊临流一短亭。摘索风巾些子倦，苍茫水枕霎时醒。单牌双堠头都白，万岳千岩眼强青。不及溪边老亭父，一生卧护竹窗棂。","dynasty":"宋代","title":"午热憩忠义渡"}
{"author":"杨万里","content":"君入修门才一见，我出修门风刮面。皈来急问有新诗，勺勺举似君不疑。殿门握手冠缨绝，烟如云破瞻秋月。老怀勃郁久不开，为君倾豁情既竭。君诗元自过黄初，古雅可敬丽可娱。诗坛端是一敌国，乃不自惜下取予。向来交游半生死，悼往喜喜同彼此。老夫懒性不便书，毛颖为君浴清泚。圣贤何时同一中，縰谈社鷰与秋鸿。芒鞋藤杖寻春风，天竺灵隐九里松。古来乐事天悭与，怪珍未必逢良贾。即今又欲驾官船，淮水中流送归虏。金山独上妙高台，再与海若相诙谐。归时藉手无一字，教君笑杀老诚斋。","dynasty":"宋代","title":"和丘宗卿赠长句之韵"}
{"author":"杨万里","content":"芙蓉佳处不胜佳，花不中藏秪外斜。恰似曲江闻喜宴，绿衣半醉戴宫花。","dynasty":"宋代","title":"晓寄芙蓉俓二首"}
{"author":"杨万里","content":"桃李无言照水光，玻瓈盆底洗新妆。不须水上红云句，水上红云不解香。","dynasty":"宋代","title":"寄题喻叔奇国博郎中园亭二十六咏其十七花屿"}
{"author":"杨万里","content":"观棋不作秋，观刘不作石。要知丽泽功，秪个是消息。","dynasty":"宋代","title":"寄题朱元晦武夷精舍十二观善斋"}
{"author":"杨万里","content":"峡里撑船更不行，棹郎相语改行程。却从西岸抛东岸，依旧船头不可撑。","dynasty":"宋代","title":"峡山寺竹枝词五首"}
{"author":"杨万里","content":"挟册登车强出山，展来未读眼先昏。无端又被春风妒，叶叶吹开更揭翻。","dynasty":"宋代","title":"轿中风翻书卷"}
{"author":"杨万里","content":"四海皆兄弟，何如真弟兄。吾今有弟在，眼只为渠横。剩欲驱涛壮，犹应倒峡清。青春不可又，未欲傍长檠。","dynasty":"宋代","title":"和济翁见寄之韵二首其二"}
{"author":"杨万里","content":"注易笺诗解鲁论，一帆径度浴沂天。无端又被湘累唤，去看西川竞渡船。","dynasty":"宋代","title":"戏跋朱元晦楚辞解二首"}
{"author":"杨万里","content":"碧落先生少可人，银钩茧纸苦称君。谈间口吸西江水，句里家傅南浦云。千里端能来命驾，一尊得与细论文。还家剩草三千牍，看策平津第一勋。","dynasty":"宋代","title":"送王文伯上舍归丰城，兼简何侍郎"}
{"author":"杨万里","content":"共伯松楸后，宗文玉雪初。吹灯躬夜绩，听子读残书。帅阃方兰膳，王畿又版舆。药成人不见，月里踏蟾蜍。","dynasty":"宋代","title":"丘母太硕人臧氏挽诗二首其二"}
{"author":"杨万里","content":"地迥人绝影，山僻虎留迹。下有无底潭，上有欲落石。是间一迳横，来以万松直。树从何时有，陈公所手植。陈公今焉在，迳松自寒碧。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"两客呼船一急行，树林半落半犹青。诸峰最是中峰好我，欲峰头筑小亭。","dynasty":"宋代","title":"戏题郡斋水墨坐屏二首"}
{"author":"杨万里","content":"百舌殷勤报晓晴，花梢做出百般声。饶渠学遍山禽语，至竟何曾学得莺。","dynasty":"宋代","title":"己未春日山居杂兴十二解其四"}
{"author":"杨万里","content":"顺流一日快舟行，薄暮风涛特地生。不是江神惊客子，劝人早泊莫追程。","dynasty":"宋代","title":"夜泊曲湾"}
{"author":"杨万里","content":"梦里邯郸熟，谈间栗里亲。不闻担板汉，曾羡釆薇人。停待容来日，商量尚小贫。只欺五斗米，典没万金身。","dynasty":"宋代","title":"过彭泽县，望渊明祠堂"}
{"author":"杨万里","content":"谪仙几代孙，今日临贺丞。风月三千首，吾子岂未能。长把脩月斧，细彫玉壶冰。天池羽翼就，即看垂天鹏。","dynasty":"宋代","title":"临贺别驾李子西同年寄五字诗以杜句君随丞相后为韵和以谢焉五首其三"}
{"author":"杨万里","content":"隔窗偶见负暄蝇，双脚挼挲弄晓晴。日影欲移先会得，忽然飞落别窗声。","dynasty":"宋代","title":"冻蝇"}
{"author":"杨万里","content":"月忽飞来随我傍，我还飞入月中央。如何桂树许多影，不隔永轮些子光。自古中秋多苦事，非风即雨断人肠。醉来不信寒欺酒，露湿杯盘冻作霜。","dynasty":"宋代","title":"中秋前一夕，携酒与子仁侄登多稼亭"}
{"author":"杨万里","content":"孤坐南宫悄，桃花故故红。晴曛半脸日，寒惨数须风。昔岁山村里，春光痛饮中。不烦渠伴宿，今我巳衰翁。","dynasty":"宋代","title":"癸己省宿咏南宫小桃"}
{"author":"杨万里","content":"黄雀初肥入口销，玉醅新熟得春饶。主人更恐香无味，沉水龙涎作伴烧。","dynasty":"宋代","title":"廷弼弟座上绝句"}
{"author":"杨万里","content":"日上浑迟在，花乘绝早看。精神百倍好，风露七分寒。夜宴醒犹醉，晨妆湿未乾。子孙更千亿，紫笋绕团栾。","dynasty":"宋代","title":"新栽德安牡丹，透根生孙，枝皆千叶种也，即"}
{"author":"杨万里","content":"檐牙窗额两三株，只欠王维画雪图。开卷不题元字脚，碧窗圜蜡有如无。","dynasty":"宋代","title":"芭蕉三首"}
{"author":"杨万里","content":"只今新暑已歊然，作么禁当六月天。飞上风前最凉处，年年输与柳梢蝉。","dynasty":"宋代","title":"端午后顿热"}
{"author":"杨万里","content":"圩田元是一平湖，凭伏儿郎筑作圩。万雉长城倩谁守，两堤杨柳当防夫。","dynasty":"宋代","title":"圩丁词十解"}
{"author":"杨万里","content":"风生蚱蜢怒须头，纨扇团圆璧月流。三蝶商量探花去，不知若个是庄周。","dynasty":"宋代","title":"题山庄草虫扇"}
{"author":"杨万里","content":"月到梢头十倍明，风来叶底百分清。尽言直节无人会岁，脕君年太瘦生。","dynasty":"宋代","title":"寄题朱景元直节轩二首"}
{"author":"杨万里","content":"轻寒瑟瑟入船中，闭却船门下却篷。要得新晴江水落，不应更恨打头风。","dynasty":"宋代","title":"水落二首"}
{"author":"杨万里","content":"雁下菰蒲报夕寒，鹭将荇藻作朝餐。野塘只许野人到，不要金张许史看。","dynasty":"宋代","title":"寄题喻叔奇国博郎中园亭二十六咏其二十三野塘"}
{"author":"杨万里","content":"柴桑卧病一茅庐，或棹孤舟或命车。道丧今朝逢祖谢，诗工独步过应徐。万山不隔相思字，数月之间两得书。廊庙方将访乔木，碧梧翠竹看新除。","dynasty":"宋代","title":"和虞军使易简字知能所寄唐律二首"}
{"author":"杨万里","content":"月轮已落尚残光，一似两山没夕阳。次第长庚都落去，日华犹未出扶桑。","dynasty":"宋代","title":"月中炬火发仙山驿，小睡射亭五首"}
{"author":"杨万里","content":"我壮君初冠，相逢便定交。即今俱白首，赴告忽黄茅。人物王兼谢，诗声岛与郊。病来无气力，不得奠兰肴。","dynasty":"宋代","title":"曾伯贡主簿挽诗二首"}
{"author":"杨万里","content":"王家唤竹作此君，周家唤莲作君子。泥中怀玉避俗尘，水上开花超大地。红裳翠盖在眼中，欲往从之隔秋水。牡丹贵人非吾徒，篱菊隐士堪邻居。李侯岸巾对芙蕖，不寄新诗来起予。","dynasty":"宋代","title":"寄题临武知县李子西公廨君子亭"}
{"author":"杨万里","content":"霜何曾傍绣帘寒，酒不能令客脸丹。勤向竹庐温手脚，嬾寻铜镜正衣冠。无人孤坐月将落，拥鼻清吟夜向阑。忽忆约斋诗债在，自吹灯火起来看。","dynasty":"宋代","title":"又追和功父病起寄谢之韵"}
{"author":"杨万里","content":"玉簪成阵雪成堆，秀气横空拨不开。楚岫苍寒五云外，赣江白写九天来。烟销日出皆诗句，月色波声唤梦回。早晚携家过高阁，寄诗聊当一枝梅。","dynasty":"宋代","title":"寄题万安县刘元袭横秀阁"}
{"author":"杨万里","content":"旋收雨夕放晴晨，禊日风光正可人。间白参红方是锦，疏桃散李不成春。","dynasty":"宋代","title":"郡圃上巳二首其一"}
{"author":"杨万里","content":"蛮触无休日，菟裘有别天。抚松非已矣，釆菊未悠然。","dynasty":"宋代","title":"题赵昌父山居八咏·已矣轩"}
{"author":"杨万里","content":"薄枝工奚取，知音一已多。从公日几许，去我意如何。梦里闽山月，吟边楚水波。门阑万珠履，更试岁寒柯。","dynasty":"宋代","title":"寄别向运判德献移闽宪"}
{"author":"杨万里","content":"蚊子因凉减，蝉声入暮多。有愁无处著，不饮欲如何。","dynasty":"宋代","title":"暮坐中庭"}
{"author":"杨万里","content":"莟头元不是花房，融蜡熬酥戏滴将。忽见微舒金爪甲，不知中有紫香囊。","dynasty":"宋代","title":"蜡梅四首其三"}
{"author":"杨万里","content":"朝朝暮暮见长河，见了长河只厌他。却爱画师能画水，不看死浪与生波。","dynasty":"宋代","title":"过望亭六首"}
{"author":"杨万里","content":"倦游客子自无聊，不是江山景不饶。危岸崩沙新改路，断渠横石自成桥。","dynasty":"宋代","title":"过招贤渡档四首"}
{"author":"杨万里","content":"黄金筑台赐白璧，车前八驺门列戟。彻侯万户秩万石，珠户玉房贮倾国。傅呼一声万人开，将军相国天上来。不知道旁雍门子，已叹麇尘登高台。雍门解遣孟尝泣，孟尝不泣渠何急。只知富贵如云浮，不知贫贱饥死寒死愁不愁。","dynasty":"宋代","title":"行路难五首"}
{"author":"杨万里","content":"石翁谁怒犹睥目，石婆多愁鬓先秃。荒山野水四无人，二老对立今几春。珠襦玉匣化为土，金鴈银凫亦飞去。知是六朝何帝陵，摩挲碧藓俱无语。","dynasty":"宋代","title":"再赋石翁石婆"}
{"author":"杨万里","content":"无计柰何春日长，宰予介绍谒羲皇。蚁缯问阵天又雨，蜂欲舂粮花政香。","dynasty":"宋代","title":"春雨不止二首"}
{"author":"杨万里","content":"脱发星星遍，加餐日日新。二升卧龙玉，一斗謪仙春。云子恐称屈，麴生能笑人。吾方有公事，公等不须嗔。","dynasty":"宋代","title":"加餐"}
{"author":"杨万里","content":"径直夫何细，桥危可免扶。远山枫外淡，破屋麦边孤。宿草春风又，新阡去岁无。梨花自寒食，时节只愁予。","dynasty":"宋代","title":"寒食上冢"}
{"author":"杨万里","content":"乘兴山阴更灞桥，人间此事久寥寥。客心也欲将归去，小为故人留一霄。","dynasty":"宋代","title":"和侯彦周知县招饮"}
{"author":"杨万里","content":"恰则天方暮，如何月正中。一年无此热，今夕绝无风。早藕凝松雪，新菱剥酽红。醉乡堪避暑，只合著衰翁。","dynasty":"宋代","title":"月下果饮七首其一"}
{"author":"杨万里","content":"改言缩项更长腰，黄独青精也绝苗。尚有囊中餐玉法，蓝田山里过明朝。","dynasty":"宋代","title":"跋天台王仲言乞米诗"}
{"author":"杨万里","content":"岸岸人家住，门门面水开。老翁扶杖立，稚子看船来。一夜鸣春雨，诸滩涨绿醅。顺流行自快，更著北风催。","dynasty":"宋代","title":"放船"}
{"author":"杨万里","content":"爱日曛人欲睡昏，自匀嫩火炷炉薰。蜘蛛已去惟存网，犹罥窗间一只蚊。","dynasty":"宋代","title":"昼倦"}
{"author":"杨万里","content":"灯火频挑只管残，雨声终夜恼空山。幸蒙晓月多情白，又遣东风抵死寒。","dynasty":"宋代","title":"宿城外张氏庄早起入三首"}
{"author":"杨万里","content":"夹水芙蓉密密栽，缘溪斜立照溪开。放教十里红将去，不尽溪流不要回。","dynasty":"宋代","title":"南溪上种芙蓉"}
{"author":"杨万里","content":"春醉非关酒，郊行不问涂。青天何处了，白鸟入空无。","dynasty":"宋代","title":"春日六绝句"}
{"author":"杨万里","content":"圣处眇安在，谈者一何昜。注瓦务细巧，岑鼎丧良贵。群儿有新舌，六学无故意。向来孟韩息，不有欧苏继。庸知後死者，未渠乡原弃。同时鸱鸦噪，并起瓜觜利。两公察膏盲，与世作姜桂。挟山初作难，破竹忽乘势。双明日配月，再立仁与义。我有香一瓣，恨不生并世。厥今圣域里，澹叟真守器。怪来兰玉秀，渠以清白遗。当家有学林，满腹惟典记。人间市井言，眼底寇仇视。独於两公帖，费此半生喜。麝煤叩山骨，卧听丁丁美。令我竹林老，亦复拜嘉惠。敢云赓绝唱，颇欲与兹事。朝来窗儿夹，尽室问何瑞。宝帖更新诗，小子汝其志。","dynasty":"宋代","title":"胡英彦得欧阳公二帖，盖训其子仲纯、叔弼之"}
{"author":"杨万里","content":"济世吾无策，迎亲仕屡惊。乾坤裂未补，簪笏达何荣。三径犹须禄，群飞不复情。山林早回首，诗酒且平生。","dynasty":"宋代","title":"得亲老家问"}
{"author":"杨万里","content":"染练江山宿雨馀，枝枝叶叶润如酥。丝窠璎珞消多少，破费天公百斛珠。","dynasty":"宋代","title":"晓炊黄竹庄三首其一"}
{"author":"杨万里","content":"若道寻春被雨催，如何随处两三杯。晚晴晓雨如翻手，有底亏侬不好来。","dynasty":"宋代","title":"寒食雨中，同舍约游天竺，得十六绝句呈陆务"}
{"author":"杨万里","content":"故人京尹剧风流，走送厨珍佐胜游。青李来禽沉冰雪，黄金白璧斫蝤蛑。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"山无人迹草长青，异彩奇香不识名。只是苔花兼藓叶，也无半点俗尘生。","dynasty":"宋代","title":"道傍草木二首"}
{"author":"杨万里","content":"初日明雁腹，酸风迎马头。如何一雨过，添却满城秋。楼观色俱喜，槐榆影独愁。节中公事少，吏散得吾休。","dynasty":"宋代","title":"节日新晴归自天庆"}
{"author":"杨万里","content":"东沿西泝浙江津，去去来来暮复晨。上岸牵樯推稚子，隔船招手认乡人。","dynasty":"宋代","title":"过白沙竹枝歌六首"}
{"author":"杨万里","content":"不会邻家养鸽儿，清晨齐放晚齐归。网丝到处萦人鬓，欲打蜘蛛拣最肥。","dynasty":"宋代","title":"小斋晚兴"}
{"author":"杨万里","content":"湿轿乘凉入，斜灯借路明。柳欹元不倒，桥阔自多惊。宿溜停残滴，朝曦放快晴。溪流太无赖，不作一声声。","dynasty":"宋代","title":"发中桥二首"}
{"author":"杨万里","content":"归得茅斋松竹边，看风看雨亦欣然。空檐知与阶何故，须把青苔滴似穿。","dynasty":"宋代","title":"三月三日雨作遣闷十绝句"}
{"author":"杨万里","content":"芙蓉得雨一齐开，开尽秋花客不来。到得客来花已老，晚妆犹可两三杯。","dynasty":"宋代","title":"芙蓉盛开，戏简子文、克信"}
{"author":"杨万里","content":"物性从来各一家，谁贪寒瘦厌妍华。菊花自择风霜国，不是春光外菊花。","dynasty":"宋代","title":"赏菊四首"}
{"author":"杨万里","content":"金陵江水只咸腥，敢望新安江水清。皱底玻璃还解动，莹然酃渌却消酲。泉从山骨无泥气，玉漱花汀作佩声。水记茶经都未识，謪仙句里万年名。","dynasty":"宋代","title":"新安江水自绩溪发源"}
{"author":"杨万里","content":"云涂雾抹澹葱曨，万匹霜绡罩王龙。中有双峰不争长，诸峰情愿长双峰。","dynasty":"宋代","title":"宿青山市四首"}
{"author":"杨万里","content":"长乐宫前望翠华，玉皇来贺太皇家。青天白日仍飞雪，错认东风转柳花。","dynasty":"宋代","title":"德寿宫庆寿口号十篇"}
{"author":"杨万里","content":"兔目着花官檨黄，永轮飘子秋风香。谁骑瘦马蹈词场，澹翁庭阶玊雪向，天於贤佞真不省，不应阿翁有阿汞。景升儿子漫谷量，未识一丁惟啖饼。阿汞胸中几许书，石渠奄有仍更余，毛锥半点不籧篨，羽镞一脱无犀渠。当家衣钵更谁付？锁厅小借梯云路。澹翁严冷纵不嬉，归来腠上安文度。","dynasty":"宋代","title":"送胡季永赴漕"}
{"author":"杨万里","content":"天女风梭织露机，碧丝地上茜栾枝。何曾系住春皈脚，只解萦长客恨眉。节节生花花点点，茸茸晒日日迟迟。後园初复无题目，小树微芳也得诗。","dynasty":"宋代","title":"红锦带花"}
{"author":"杨万里","content":"雨来初做养禾天，雨久还成害稼年。今日一晴无准在，金鸦飞出卯牌前。","dynasty":"宋代","title":"晓晴发芜湖吴波亭二首"}
{"author":"杨万里","content":"人家点缀荻花林，水绕阶除雪湿衿。最是疏篱与修竹，脚根半入小河深。","dynasty":"宋代","title":"过临平二首"}
{"author":"杨万里","content":"栋宇整齐窗户明，一峰对面一江横。下程长是无佳店，佳店偏当未下程。","dynasty":"宋代","title":"题罗溪李店二首"}
{"author":"杨万里","content":"山路祇言迥，农家俱夙兴。短长群稚子，回避一田塍。随犬能知路，骑牛底用绳。兹行有胜事，何处不丰登。","dynasty":"宋代","title":"蚤起秣陵镇二首其二"}
{"author":"杨万里","content":"也不多时便立秋，寄声残暑速拘收。瘦蝉有得许多气，吟落斜阳未肯休。","dynasty":"宋代","title":"暮热游荷池上五首"}
{"author":"杨万里","content":"淮南蒲萄八月酸，只可生吃不可乾。淮北蒲萄十月熟，纵可作羓也无囱。老夫腊里来都梁，飣坐那得马乳香。分明犹带龙须在，径寸玄珠肥十倍。太原青霜熬绛饧，甘露冻作紫水精。隆冬压架无人摘，雪打水封不曾拆。风吹日炙不曾腊，玉盘一朵直万钱。与渠倾盖真忘年，君不见道逢麴车口流涎。","dynasty":"宋代","title":"初食大原生蒲萄，时十二月二日"}
{"author":"杨万里","content":"长有青蝇入梦，初无白额负嵎。傅业义皇网罟，齐名斗谷於菟。","dynasty":"宋代","title":"蝇虎六言"}
{"author":"杨万里","content":"素罗笠顶碧罗檐，晚卸蓝裳著茜衫。望见竹篱心独喜，翩然飞上翠琼篸。","dynasty":"宋代","title":"牵牛花三首"}
{"author":"杨万里","content":"夜雨朝晴花睡余，海棠倾国万花无。馆娃一样三千女，露滴燕脂洗面初。","dynasty":"宋代","title":"晓登万花川谷看海棠二首"}
{"author":"杨万里","content":"都梁三日雪没屋，小船行水如行陆。山阳一朝帆遇风，大船行水如行空。昨来牵天冻得泣，买芦燎衣芦自湿。朝来牵夫皆上船，收缆脱巾篷底眠。楼船忽然生两翼，横飞直过阳侯国。千村一抹片子时，四岸人家眼中失。似闻咫尺是杨州，更数宝应兼高邮。青天万里当径度，不堪回首都梁路。","dynasty":"宋代","title":"雪小霁，顺风过谢阳湖"}
{"author":"杨万里","content":"故人一别恰三年，谁与论诗更说禅。忽报一麾官岭外，寄来七字雪梅前。人惟南内班行旧，语带西湖山水鲜。安得对床吟至晓，旋烹山茗试溪泉。","dynasty":"宋代","title":"和同年梁韶州寺丞次张寄诗"}
{"author":"杨万里","content":"开禧元祀更元正，宿两新收放晓晴。夜半梅花添一岁，梦中爆竹报残更。方知人喜天亦喜，作麽锺鸣鸡未鸣。老子年龄君莫问，屠苏饮了更无兄。","dynasty":"宋代","title":"乙丑改元开禧元日"}
{"author":"杨万里","content":"二子别我归，兼旬无消息。客有馈荔枝，盈篮风露色。绛罗蹙宝髻，冰弹溅柘液。老夫非不馋，忍馋不忍吃。急呼两健步，为我致渠侧。默数川陆程，几日当返役。惟愁香味坏，色变那敢惜。十日两骑还，千里一纸墨。把书五行下，废书双泪滴。不如未到时，当喜翻不怿。","dynasty":"宋代","title":"得寿仁、寿俊二子中涂家书三首"}
{"author":"杨万里","content":"江神风伯战方酣，北浪吹翻总向南。未放人扶下江柁，却教眼看上江帆。","dynasty":"宋代","title":"仲冬诏追造朝供尚书郎职舟行阻风青泥三首"}
{"author":"杨万里","content":"乌银玉质金石声，见火忽学爆竹鸣。腷腷膞膞久不停，白日坐上飞繁星。不知何怒泄不平，不知何喜唧唧吟。待渠自静勿与争，切莫借箸怒复生。到渠缄口两耳热，铜鉼在旁却饶舌。","dynasty":"宋代","title":"雪晓舟中生火二首"}
{"author":"杨万里","content":"菊芽伏土糁青粟，杞笋傍根埋紫玉。雷声一夜雨一朝，森然迸出如蕨苗。先生饥肠诗作梗，小摘珍芳汲冰井。风炉蟹眼候松声，笊篱亲捞微带生。烂炊凋胡淅青精，芼以天随寒绿萌。饥时作齑仍作羹，饱后龙凤同庖烹。太官蒸羔压花片，宰夫胹蹯削琼软。豹胎熬出祸胎来，贵人有眼何曾见。天随尚有愁作魔，愁杞作棘菊作莎。君不见黄金钱照红玉豆，秋高更觉风味多。先生酿金鍊红玉，自莎自棘如予何。金空玉尽苗复出，吃苗吃花并吃实。天随白眼屠沽儿，不道有人头上立。","dynasty":"宋代","title":"题张以道上舍寒绿轩"}
{"author":"杨万里","content":"寺外秋山触眼明，寺根秋水洗心清。晴岚暖翠来未了，不用高人倒屣迎。","dynasty":"宋代","title":"题照上人迎翠轩"}
{"author":"杨万里","content":"栖鹊无阴庇湿衣，行人仄伞避斜丝。船兵归後轿兵去，独立淮河暮雨时。","dynasty":"宋代","title":"雨作，抵暮复晴五首"}
{"author":"杨万里","content":"一岁官拘守一州，天将行役赐清游。青山绿水留连客，碧树丹枫点缀秋。夜梦昼思都是景，左来右去不胜酬。我无韦偃丹青手，只向囊中句里收。","dynasty":"宋代","title":"晨炊旱塘"}
{"author":"杨万里","content":"新样西风较劣些，重阳还放海棠花。春红更把秋霜洗，且道精神佳不佳。","dynasty":"宋代","title":"张子仪太社折送秋日海棠二首"}
{"author":"杨万里","content":"朱檐碧瓦照青澜，洁馆佳亭使往还。船上高桥三十尺，市人倚折石栏干。","dynasty":"宋代","title":"晓过丹阳县五首"}
{"author":"杨万里","content":"桂树冰轮两不齐，桂圆不似月圆时。吴刚玉斧何曾巧，斫尽南枝放北枝。","dynasty":"宋代","title":"九月十五，夜月细看，桂枝北茂南缺，未经古"}
{"author":"杨万里","content":"南湖隔水见渔灯，鴈落芦汀八字横。对面双峰烟雨里，双峰外面是宜兴。","dynasty":"宋代","title":"过洛社望南湖暮景三首"}
{"author":"杨万里","content":"西昌主簿如襌僧，日餐秋菊嚼春冰。西昌官舍如佛屋，一物也无唯有竹。俸钱三月不曾支，竹阴过午未晨炊。大儿叫怒小儿啼，乃翁对竹方哦诗。诗人与竹一样瘦，诗句与竹一样秀。故山苍玉摇绿云，月梢风叶最关身。劝渠未要思旧隐，且与西昌作好春。","dynasty":"宋代","title":"题太和主簿赵昌父思隐堂"}
{"author":"杨万里","content":"两关只有一楼侯，瀛馆宁无再帝丘。天极八重心未死，台星三点坼方休。只看壁後新亭策，恐作栘中属国羞。今日牛羊上丘垄，不知丞相更嗔不。","dynasty":"宋代","title":"宿牧牛亭秦太师坟庵"}
{"author":"杨万里","content":"山外云浓白，峰头日浅红。横拖一疋绢，直扫九芙蓉。奔走来船里，提携入袖中。寄言杜陵老，不用剪吴松。","dynasty":"宋代","title":"自金陵得郡西归，晓发梅根市，舟中望九华山"}
{"author":"杨万里","content":"江西道院赋金华，近日当涂共两家。更著崆峒三道院，只销卧治醉莺花。","dynasty":"宋代","title":"题章贡道院"}
{"author":"杨万里","content":"晚云欲雨又欲晴，天借吾人作此行。莫道行春无云处，山矾香里听溪声。","dynasty":"宋代","title":"休日晚步二绝句"}
{"author":"杨万里","content":"不夜非关月，无风也自香。着花能许细，落子不多长。玊糁开犹半，金须捻更强。得秋何恨脕，胦暑却生凉。","dynasty":"宋代","title":"秋日见橘花二首"}
{"author":"杨万里","content":"遮藏水面被残冰，流尽残冰水正明。幸自奔流总驩喜，落洪须做不平声。","dynasty":"宋代","title":"清晓洪泽放闸四绝句"}
{"author":"杨万里","content":"拔草不拔根，塞水不塞源。忽然草生更水长，败却禾稼仍滔天。老夫昔岁得淋疾，初谓一日今两年。服药六千六百琖，望舒二十二回圆。偶逢周郎顾，一咏擒二竖。发药何用多，刀圭起沉痼。向来肝肠痛如割，今来疾痛全然脱。捉著根源尽扫除，周郎神毉天下无。","dynasty":"宋代","title":"丙寅人日送药者周叔亮归吉水县"}
{"author":"杨万里","content":"今年日瘦天不喜，玉皇颜惨方诸泪。草木无光红紫迟，春半何曾有春意。谁将好手挽春回，割取锦江春色来。七星桥边杨柳动，百花潭上桃李开。乃是国子先生赠诗卷，笔下东风随手转。君不见李家謪仙吟掉头，解道峨眉山月半轮秋。又不见苏家老仙永啄句，更说只恐夜深花睡去。先生辨著锦绣肠，朅来西湖山水乡。乞君湖山入诗囊，法嗣两仙一瓣香。","dynasty":"宋代","title":"谢谭德称国正惠诗"}
{"author":"杨万里","content":"苍璧新煎第二泉，博山深炷古龙涎。草玄顾我非杨子，能赋如公是仲宣。诗社自甘编下户，醉乡何苦不开边。穷州地主惭司业，不解时时与酒钱。","dynasty":"宋代","title":"次李倅子寿郡集诗韵"}
{"author":"杨万里","content":"去年借宅寄生儿，今岁群儿又学伊。差面见他莺与鷰，向人强道不如归。","dynasty":"宋代","title":"枕上闻子规二首"}
{"author":"杨万里","content":"老矣书无分，居然眼有花。墨兵非死友，陆諝且生涯。雪後霜逾劲，吟边帽只斜。小儿知我懒，夜诵故諠哗。","dynasty":"宋代","title":"老眼废书有叹"}
{"author":"杨万里","content":"病眼何愁未苦佳，膮看霜了晚看霞。只惊天上三冬月，那得西湖十里花。景与诗争酣未退，兴如水涌云难遮。却嫌醉墨欹倾甚，整整斜斜半似鸦。","dynasty":"宋代","title":"次主簿叔晚霞"}
{"author":"杨万里","content":"架亭元用木，一夕化为竹。醉眼碧成朱，若个是苍玉。","dynasty":"宋代","title":"寄题万元享舍人园享七景·也贤"}
{"author":"杨万里","content":"相识横山塔，于今十五年。孤标立绝顶，秃影照清川。寂寞无香火，将迎几舫船。吾襄岂重过，珍重塔中仙。","dynasty":"宋代","title":"横山塔"}
{"author":"杨万里","content":"今年一雪遍江淮，半月晴光冻不开。孤坐郡斋人寂寂，一枝红烛两瓶梅。","dynasty":"宋代","title":"卧治斋夜坐"}
{"author":"杨万里","content":"甘露祥风天上来，今回恩数赛前回。都将四海欢声里，酿作慈皇万寿杯。","dynasty":"宋代","title":"德寿宫庆寿口号十篇"}
{"author":"杨万里","content":"君不见沉香亭北专东风，謪仙作颂天无功。君不见君王殿後春第一，领袖众芳捧尧日。此花司春转化钧，一风一雨万物春。十分整顿春光了，收黄拾紫皈江表。天香染就山龙裳，余芬却染山水乡。青原白鹭万松竹，被渠染作天上香。人间何曾识姚魏，相公新移洛中裔。呼酒先招野客看，不醉花前为谁醉。","dynasty":"宋代","title":"题益公丞相天香堂"}
{"author":"杨万里","content":"楝得疏花折得回，银瓶冰水养教开。忽然灯下数枝影，唤作窗间一树梅。岁律又残还见此，我头自白不须催。相看姑置人间事，嚼玉餐香咽一杯。","dynasty":"宋代","title":"怀古堂前小梅渐开四首"}
{"author":"杨万里","content":"健碧缤缤叶，斑红浅浅芳。幽香空自秘，风肯秘幽香。","dynasty":"宋代","title":"芗林五十咏·兰畹"}
{"author":"杨万里","content":"挟册登车强出山，展来未读眼先昏。无端又被春风妒，叶叶吹开更揭翻。","dynasty":"宋代","title":"轿中风翻书卷"}
{"author":"杨万里","content":"暑中带汗入山中，霜满风篁雪满松。只是山寒清到骨，也无霜雪也无风。","dynasty":"宋代","title":"宿灵鹫禅寺二首"}
{"author":"杨万里","content":"君家人物已数世，后有秘丞前给事。近来复见乡先生，武冈使君五经笥。君才自是一世英，珠玉照乘仍连城。妙年已号万人敌，强仕初登千佛名。番君小屈习凿齿，且与刺头簿书底。即看给札试兰台，飞上木天校文字。","dynasty":"宋代","title":"送罗正夫主簿之官馀干"}
{"author":"杨万里","content":"约斋句子已清圜，更赋梅花分外妍。不饮销金传玉手，却来齧雪耸诗肩。","dynasty":"宋代","title":"和张功父梅诗十绝句其六"}
{"author":"杨万里","content":"欲与东风说，休吹堕絮飞。吾行正无定，魂梦岂忘归。花暖能醺眼，山浓欲染衣。只嫌春已老，此景也应稀。","dynasty":"宋代","title":"和仲良春晚即事五首其三"}
{"author":"杨万里","content":"却忆归舟是去年，上滩浑似上青天。诸滩知我怀余怨，急送秋风下水船。","dynasty":"宋代","title":"下鸡鸣山诸滩，望柯山不见三首"}
{"author":"杨万里","content":"三危瑞露冻成珠，九转丹砂链久如。鼻观温芳炊桂歇，齿根熟软剥胎余。半瓯鹰爪中秋近，一炷龙涎丈室虚。却忆吾庐野塘味，满山柿叶正堪书。","dynasty":"宋代","title":"食鸡头子二首"}
{"author":"杨万里","content":"荒荒瘦日作秋晖，稍稍微暄破晓霏。只有江枫偏得意，夜挼霜水染红衣。","dynasty":"宋代","title":"霜晓"}
{"author":"杨万里","content":"册扑不做也由伊，做了何须死不辞。可惜一杯金屑酒，饮来秪较早些时。","dynasty":"宋代","title":"樊系"}
{"author":"杨万里","content":"葛制冰餐消几钱，云栖水宿本臞仙。回头背汗浑如雨，赚却闲身四十年。","dynasty":"宋代","title":"幽居感兴"}
{"author":"杨万里","content":"管得天公雨更晴，何关客子病心情。得归此意良不恶，且住微躯也自轻。","dynasty":"宋代","title":"又和梅雨"}
{"author":"杨万里","content":"钓璜英气横白蜺，欬唾珠玉皆新诗。江山愁欣莺为泣，鬼神露索天泄机。彭蠫波心弄明月，诗星入肠肺肝裂。吐作春风百种花，吹散濒湖数峰雪。青鞋布袜软红尘，千诗只传一字贫。吾友夷陵萧太守，逢人说君不离口。袖诗东来谒老夫，惭无高价当璠璵。翻然却买松江艇，径去苏州参石湖。","dynasty":"宋代","title":"送姜夔尧章谒石湖先生"}
{"author":"杨万里","content":"看尽徽苏谱与园，牡丹未见粉丝君。春罗浅染醋红色，王板蹙成裙摺纹。头重醉余扶不起，肌香淑处澹仍芬。老夫生有栽花癖，客里相看为一醺。","dynasty":"宋代","title":"咏绩溪道中牡丹二种·丝头粉红"}
{"author":"杨万里","content":"味含霜气洞庭柑，鲊带桃花楚水𧍧。春暖著人君会否，不教淮白过江南。","dynasty":"宋代","title":"小饮俎豆颇备江西淮浙之品戏题二首其二"}
{"author":"杨万里","content":"买山蓺花竹，长恐落人後。不见竹林人，山王非狙豆。市门能几许，掉臂日奔凑。迟子来朝天，商略陈薄陋。","dynasty":"宋代","title":"临贺别驾李子西同年寄五字诗，以杜句君随丞"}
{"author":"杨万里","content":"晚花特地敛新妆，莫道无情总不妨。中有黄金莲子盏，被人瞥见即深藏。","dynasty":"宋代","title":"瓶中红白二莲五首其三"}
{"author":"杨万里","content":"万事丝窠黏露珠，奉亲最乐天下无。丘明远孙千里驹，有母七十发漆如。雪底筝生冰底鱼，人间无觅天赐渠。三更月落堂西隅，母自挑灯儿读书。去年生日不用扶，今年生日健过初。冰桃碧藕脆如酥，一觞千岁母子俱。","dynasty":"宋代","title":"题左正卿寿慈堂"}
{"author":"杨万里","content":"大资孙子大参甥，磊隗胸中万卷横。楼上已堆千古恨，晚潮更作断肠声。","dynasty":"宋代","title":"寄题荆南抚干胡仲方公廨信美楼二首"}
{"author":"杨万里","content":"子晋吹笙未是仙，阿丕横槊少金篇。小吟春著梅梢句，一日东风四海传。","dynasty":"宋代","title":"贺皇太子九月四日生辰十首"}
{"author":"杨万里","content":"未惜诗脾苦，端令鬼胆寒。吾才三鼓竭，君思九江宽。作者今犹古，灯前捲又看。不辞须撚断，只苦句难安。","dynasty":"宋代","title":"仲良见和再和谢焉四首其一"}
{"author":"杨万里","content":"昨夜何缘不峭寒，今农端要放晴天。窗间波日如楼上，帘外霜风似腊前。近水人家随处好，上春物色不胜妍。皈时二月三吴路，桃杏香中慢过船。","dynasty":"宋代","title":"松江晓晴"}
{"author":"杨万里","content":"触鼻无从觅，年林小缀黄。旋开三两粟，已作十分香。入夜偏相恼，挽先有底忙。移床月枝下，坐对略傅觞。","dynasty":"宋代","title":"昌英叔门外小树木犀早开"}
{"author":"杨万里","content":"祗今何许问迷楼，更有垂杨记御沟。除却琼花与红药，杨州不是古杨州。","dynasty":"宋代","title":"夜过杨州二首其一"}
{"author":"杨万里","content":"名下得佳句，梦中哦半生。未逢心已契，相见眼偏明。复此匆匆别，苍然惘惘情。非关风外树，侬自作离声。","dynasty":"宋代","title":"送韩子云检正将漕江东二首其二"}
{"author":"杨万里","content":"鸠妇那知自不栈，树阴疏处起楼台。可怜积木如山样，一桷何曾絮得来。","dynasty":"宋代","title":"鸠衔枝謍巢树间经月不成而去"}
{"author":"杨万里","content":"阁日微阴不碍晴，杖藜小倦且须行。湖山有意留侬款，约束疏锺未要声。","dynasty":"宋代","title":"同君俞、季永步至普济寺，晚泛西湖以归，得"}
{"author":"杨万里","content":"良辰美景底须来，苦恼如山正满怀。蝉度清歌侑溪柳，花吹黄雪洒官槐。新秋风物俱堪赏，久病心惰自不佳。说与儿童休乞巧，老夫守拙尚多乖。","dynasty":"宋代","title":"病中七夕"}
{"author":"杨万里","content":"骑吏欢呼不要嗔，二千里外北归人。殷懃自掬曹溪水，净洗先生面上尘。","dynasty":"宋代","title":"南华道中二首"}
{"author":"杨万里","content":"甘露子，甘露子，唤作地蚕亦良似。不食柘桑不食丝，何须走入地底藏。不能作茧不上簇，如何也蒙赐汤沐。呼我果，谓之果。呼我蔌，谓之蔌。唐林晁错莫逢他，高阳酒徒咀尔不摇牙。","dynasty":"宋代","title":"甘露子一名地蚕"}
{"author":"杨万里","content":"倦游客子自无聊，不是江山景不饶。危岸崩沙新改路，断渠横石自成桥。","dynasty":"宋代","title":"过招贤渡档四首"}
{"author":"杨万里","content":"走檄堪频捧，严程敢少徐。虽晴恐非久，犹热未全无。憩息翻增倦，驰驱减壮图。诗成兼利害，失闷得清臞。","dynasty":"宋代","title":"视旱憩镜田店"}
{"author":"杨万里","content":"紫禁仙人视草闲，宫云低到绮疏间。玉如为作回风舞，金炬高烧带笑看。得句却嫌椽笔小，冲泥遣慰客毡单。夜哦妙语锵鸾鹤，不觉梅梢霁日团。","dynasty":"宋代","title":"中书胡舍人玉堂夜直用万里所和汤君雪韵和寄"}
{"author":"杨万里","content":"雨冷风酸数日强，老怀不可更禁当。春寒幸自归将去，唤取重来是海棠。","dynasty":"宋代","title":"上己三首"}
{"author":"杨万里","content":"琯灰蔌蔌欲飞声，日到牵牛第几星。地底阳生人不觉，烧痕未冷已青青。","dynasty":"宋代","title":"晓炊黄竹庄三首"}
{"author":"杨万里","content":"整冠忽见镜中霜，挽树浑无蔕上香。已贮春愁过万斛，更令细细著升量。","dynasty":"宋代","title":"清明雨寒八首"}
{"author":"杨万里","content":"入夹宽中窄，临流慢处深。朝阳明众岫，西崦自多阴。脱裤嗔人俭，提壶侑我斟。老来除饮外，半点没春心。","dynasty":"宋代","title":"发杨港渡入交石夹四首"}
{"author":"杨万里","content":"长壕无事不耐静，若非织绡便磨镜。竹君不作五斗谋，风前折腰也如磬。先生节里城上嬉，朝游暮游不肯归。晴空大声斗作恶，万鸦退飞一鸦落。乃是黑风江北来，更将黑云头上堆。翻手为晴覆手雨，自晴自雨何须怒。先生不妨且觅句，挽之不来推不去。坐看梅花一万枝，化成粉蝶作团飞。纷纷掠面收不得，稍稍积砌次还稀。落尽梅花天不管，晚来许寒朝许暖。一年待春春不回，一年探梅梅不开。春回今才几许日，梅开如何顿萧瑟。少壮几时柰老何，落花未抵春愁多。","dynasty":"宋代","title":"壕上感春"}
{"author":"杨万里","content":"吾生行路何时了，旧馆重来身渐老。路旁松桂只十年，如今修修旧小小。昨宵宿处又云边，来宵还似今宵然。陈迹更待俯仰间，有酒不饮要称贤。","dynasty":"宋代","title":"宿杨塘店"}
{"author":"杨万里","content":"今年不是雨来悭，不後秧时亦不前。自古浙西长苦涝，近来无涝恰三年。","dynasty":"宋代","title":"六月喜雨三首"}
{"author":"杨万里","content":"老禅分得破丛林，薄供微斋也不曾。道院敕差权院事，筠庵身是住庵僧。人间赤日方如火，松下清风独似冰。别有暮春沂水在，为君一滴洒千灯。","dynasty":"宋代","title":"答陆务观佛祖道院之戏"}
{"author":"杨万里","content":"四面周遭国艳丛，危亭顿在艳丛中。天开锦幄三千丈，日透红妆一万重。积雨乍晴偏楚楚，东风小缓莫匆匆。为花一醉非难事，且道花醲复酒醲。","dynasty":"宋代","title":"万花川谷海棠盛开，进退格"}
{"author":"杨万里","content":"告老身心日互催，又将乌帽点黄埃。丫头岩下来仍往，四十三年十二回。","dynasty":"宋代","title":"过丫头岩"}
{"author":"杨万里","content":"金华不敢比东坡，此后东坡尔许多。扰扰胸中百周孔，不愁柳柳笑人何。","dynasty":"宋代","title":"和张寺丞功父八绝句其四"}
{"author":"杨万里","content":"独直南宫午独吟，祥云淡淡竹阴阴。小风慢落鹅黄雪，看到槐花一寸深。","dynasty":"宋代","title":"直宿南宫三首"}
{"author":"杨万里","content":"朔风敢傍贵人严，约束天花莫入檐。药玉船宽初潋潋，销金帐暖政厌厌。","dynasty":"宋代","title":"和吴盐丞雪中湖上访梅四首"}
{"author":"杨万里","content":"头高尾下翠毵毵，却恐相傅是妄谈。十七里头徐老店，檐东道北北桥南。","dynasty":"宋代","title":"金鸡石在玉山东二首"}
{"author":"杨万里","content":"冬夜嫌长只望春，春宵又永更何言。睫梢强合终无睡，脚底相摩也不温。竟夕松风听到晓，忽明灯火看来昏。拥紬却起蒙头坐，顾影真成一病猿。","dynasty":"宋代","title":"十二月二十七日立春夜不寐"}
{"author":"杨万里","content":"手探卢溪颔下珠，词林再啸老於菟。不餐烟火惟存骨，吟杀江山失却须。锦里莺花余故宅，灞桥风雪入新图。只今醉卧长松下，犹要熊儿捉辔无。","dynasty":"宋代","title":"诗人王季廉挽诗"}
{"author":"杨万里","content":"蜂不禁人采蜜忙，荷花蕊里作蜂房。不知玉蛹甜於蜜，又被诗人嚼作霜。","dynasty":"宋代","title":"食莲子"}
{"author":"杨万里","content":"未夜身先卧，不春花巳开。泣残双泪雨，愁得寸心灰。","dynasty":"宋代","title":"蜡烛"}
{"author":"杨万里","content":"破晓篙师报放船，今朝不似昨朝寒。梦中草草披衣起，爱看轻舟下急滩。","dynasty":"宋代","title":"明发阶口岸下"}
{"author":"杨万里","content":"溪影明霞新月底，水声乱石嬾沙间。欲皈小为鱼儿住，更年跳波玊一环。","dynasty":"宋代","title":"南溪暮立"}
{"author":"杨万里","content":"澹庵潜圣学，未许外人传。门里存衣钵，吟边可管弦。浣花宗武辔，儋耳小坡舡。绿鬓成黄壤，从今更问天。","dynasty":"宋代","title":"胡季永挽词二首"}
{"author":"杨万里","content":"相傅石里两金鸡，不记胡商凿取时。一只遭檎一飞去，至今月落不曾啼。","dynasty":"宋代","title":"金鸡石在玉山东二首"}
{"author":"杨万里","content":"已病身犹健，云瘳讣却闻。告存非不寿，有子更能文。嗟我何多难，丧亲又哭君。两家两翁好，作麽并丘坟？","dynasty":"宋代","title":"刘公佐亲家奉议挽词二首"}
{"author":"杨万里","content":"拂晓文书巳罢休，却披诗卷散闲愁。只惊两眼生光彩，日到东窗半角头。","dynasty":"宋代","title":"晓坐"}
{"author":"杨万里","content":"才转船头特地寒，初无风色自生湍。堤横湖面平分白，水拓天围分外宽。一镜银涛三万顷，独龙玉脊百千蟠。若为结屋芦花里，月笠云蘘把钓竿。","dynasty":"宋代","title":"过太湖石塘三首"}
{"author":"杨万里","content":"只道今春不肯晴，已晴谁遣不郊行。忍违花底提壶语，不虑屋头鸠妇鸣。","dynasty":"宋代","title":"张仲良久约出郊以诗督之"}
{"author":"杨万里","content":"上锺山，下锺山，两锺甬大何处悬。沧波作杵天作虡，悬在江湖都会间。蜀江西来一万里，章江南来会於此。更著鄱阳与彭蠡，混同四水作一水。万岁千秋撞不止，两锺可是难当抵。上锺打得到骨髓，下锺打穿胸腹底。世无坡老辨古器，谁知出自周与魏。老夫不能认款识，愿闻大声开病耳，今夜月明正无滓。","dynasty":"宋代","title":"过湖口县上下石锺山，即东坡所记者，是夕宿"}
{"author":"杨万里","content":"雨露低苹沼，芝兰上桂林。鱼轩帘蹙绣，鸾纸诰涂金。死者夫何恨，归欤乃宿心。不偕君子老，愁绝白头吟。","dynasty":"宋代","title":"故恭人刘氏挽词"}
{"author":"杨万里","content":"大隐翠屏孤，何许最正面。日落未落时，亭上来相见。","dynasty":"宋代","title":"寄题朱元晦武夷精舍十二晚对亭"}
{"author":"杨万里","content":"十里江行一日程，出山似被北风嗔。东窗水影西窗月，并照船中不睡人。","dynasty":"宋代","title":"丁酉皿月十日之官毗陵，舟行阻风，宿椆陂江"}
{"author":"杨万里","content":"今宵合过山阳驿，泊船问来是洪泽。都梁到此只一程，却费一霄兼两日。政缘夜来到渎头，打头风起浪不休。舟人相贺已入港，不怕淮河更风浪。老夫摇手且低声，惊心犹恐淮神听。急呼津吏催开闸，津吏叉手不敢答。早潮已落水入淮，晚潮未来闸不开。紬问晚潮何时来，更待玉虫缀金钗。","dynasty":"宋代","title":"至洪泽"}
{"author":"杨万里","content":"文物馀三径，芝兰秀五常。鱼轩来粉省，象服去黄堂。此母今谁似，清名死不亡。一生令吏部，废却蓼莪章。","dynasty":"宋代","title":"马郎中母蒋夫人挽章"}
{"author":"杨万里","content":"帝想丹青忆老成，公兼竹润更兰馨。独追洙泗人无讼，再使成康世措刑。召节自天回使节，即星朝斗作台星。花边独坐黄昏句，剩寄江西白鹭汀。","dynasty":"宋代","title":"送彭子山提刑郎中赴召二首"}
{"author":"杨万里","content":"一老说谈话，诸君未要眠。开窗放山月，把酒奏溪泉。","dynasty":"宋代","title":"寄题朱元晦武夷精舍十二止宿寮"}
{"author":"杨万里","content":"帝捧瑶觞玉座前，綵衣三世祝尧年。天皇八十一万岁，休说庄椿两八千。","dynasty":"宋代","title":"德寿宫庆寿口号其五"}
{"author":"杨万里","content":"欲落荷花先自愁，如何落後免沉浮。谁将碧玉圆盘子，和蕊和花一一收。","dynasty":"宋代","title":"云际院小池荷花才落，一叶急"}
{"author":"杨万里","content":"久雨令人不出门，新晴唤我到西园。要知春事深和浅，试看青梅大几分。","dynasty":"宋代","title":"新晴西园散步四首"}
{"author":"杨万里","content":"诏许诗人江海游，丹徒初到晋徐州。炉边肠谷日长昼，琖底醉乡天不秋。六代兴亡何处问，一生奔走几时休。石翁石媪霜前笑，管得南朝陵墓愁。","dynasty":"宋代","title":"未到丹徒二十里间，见石翁石婆"}
{"author":"杨万里","content":"船入长安恰五更，归人都喜近临平。阴晴天色知何似，篷上惟闻扫雪声。","dynasty":"宋代","title":"入长安闸"}
{"author":"杨万里","content":"松江未过不胜愁，过了垂虹百不忧。忽见石湖山上塔，定知塔背是苏州。","dynasty":"宋代","title":"风定过垂虹亭"}
{"author":"杨万里","content":"菰月蘋风逗葛裳，出城趁得上番凉。荷花笑沐燕支露，将谓无人见晓妆。","dynasty":"宋代","title":"清晓湖上三首其二"}
{"author":"杨万里","content":"细雨沾荷散玉尘，聚成颗颗小珠新。跳来跳去还收去，秪有琼柈弄水银。","dynasty":"宋代","title":"观荷上雨"}
{"author":"杨万里","content":"鬓少梳欲无，髭短镊更少。搔鬓祗捻髭，觅句何日了。","dynasty":"宋代","title":"子年刘郎写余老貌求赞"}
{"author":"杨万里","content":"幽人非爱山，出山将何之。山居种兰蕙，岁寒久当知。初蓺止百亩，余地惜奚为？先生无广居，千岩一茅茨。四面秪蓺蕙，中间才置锥。锐绿纷宿丛，修紫擢幼枝。孤干八九花，一花破初蕤。西风澹无味，微度成香吹。灯梦得幽馥，月写传静姿。我欲掇芳英，和露充晨炊。眷然恻不忍，环翫自忘饥。岂无众花草，不愿秋不迟。种时乱不择，岁晚悔可追。","dynasty":"宋代","title":"蕙花初开五言"}
{"author":"杨万里","content":"一代芗林老，吾生不并时。来寻白玉柄，秪见紫兰枝。","dynasty":"宋代","title":"芗林五十咏·芗林"}
{"author":"杨万里","content":"稻田滴水价千金，溪涧求分不肯分。一雨万畦都水足，却将倾泻作溪浑。","dynasty":"宋代","title":"雨後田间杂纪五首"}
{"author":"杨万里","content":"春时宿处雨浪浪，至後重投张氏庄。际晚乌银何许买，夕阳特地恋寒窗。","dynasty":"宋代","title":"至後入城道中杂兴十首"}
{"author":"杨万里","content":"春近能馀几许寒，雪花才落便销残。青松梢上兰根下，犹得三朝两日看。","dynasty":"宋代","title":"山居雪后二首其一"}
{"author":"杨万里","content":"小摘梅花篸玉壶，旋糟熊掌削琼肤。灯前雪衣新醅熟，放却先生不醉无。","dynasty":"宋代","title":"探梅偶李判官馈熊掌"}
{"author":"杨万里","content":"兔目著花官样黄，冰轮飘子秋风香。谁骑瘦马踏词场，澹翁庭阶玉雪郎。天于贤佞真不省，不应阿翁有阿永。景升儿子漫谷量，未识一丁惟啖饼。阿永胸中几许书，石渠奄有仍更馀。毛锥半点不籧篨，羽镞一脱无犀渠。当家衣钵更谁付，锁厅小借梯云路。澹翁严冷纵不嬉，归来膝上安文度。","dynasty":"宋代","title":"送胡季永赴漕试"}
{"author":"杨万里","content":"花外班行雾外天，何缘子细望龙颜。小窥玉色真难老，底用曜仙九转丹。","dynasty":"宋代","title":"德寿宫庆寿口号十篇"}
{"author":"杨万里","content":"春光欲动意犹迟，未许游人浪见伊。只有梅花藏不得，隔篱穿竹出横枝。","dynasty":"宋代","title":"庚戍正月三，约同舍游西湖十首"}
{"author":"杨万里","content":"早宴黄花诣粉闱，晚挼春草染朝衣。却提猛士弓弯月，去扫封狐雪打围。绿鬓朱颜君胜我，青春白日我思归。何时共瀹青原茗，下看江鸥来去飞。","dynasty":"宋代","title":"送刘孔章县尉得官西归"}
{"author":"杨万里","content":"寒劲无遗暖，晴行失老怀。叶飞枫骨立，萍尽沼奁开。路好仍回首，泥残敢放鞋。登临不须尽，留眼要重来。","dynasty":"宋代","title":"城上野步用辘轳体"}
{"author":"杨万里","content":"暑中带汗入山中，霜满风篁雪满松。只是山寒清到骨，也无霜雪也无风。","dynasty":"宋代","title":"宿灵鹫禅寺二首"}
{"author":"杨万里","content":"谪仙下笔不曾休，句似金盘柘弹流。我欲将渠卜邻著，对披蓑笠刺渔舟。","dynasty":"宋代","title":"和李子寿通判曾庆祖判院投赠喜雨口号八首其七"}
{"author":"杨万里","content":"衢信中央两尽头，蚕麰今岁十分收。穗初黄後枝无绿，不但麦秋桑亦秋。","dynasty":"宋代","title":"江山道中蚕麦大熟三首"}
{"author":"杨万里","content":"谁谓陈三远？髯张下笔亲。夫何此意合，恐有宿生因。我岂慵开眼，年来寡见人。更烦雕好句，割取楚江春。","dynasty":"宋代","title":"仲良见和再和谢焉四首"}
{"author":"杨万里","content":"恰恰元霄两脚垂，天风为我扫除之。怪来平地寒如许，雪满远峰人未知。","dynasty":"宋代","title":"上元日晚过须溪"}
{"author":"杨万里","content":"朔云暗天垂到地，朔风裂山吹脱耳。长江万顷一艇子，一夜雪寒不成睡。诗翁晓起鬓蓬松，缩颈微掀黄篾篷。夜来急雪已晴了，东方一抹轻霞红。江梅的皪开独树，篷间截入梅尺许。老干新枝紫复青，花琱白玉须黄金。满身满面都是雪，梅雪却与霞争明。不知诗翁何处得霜锯，和雪和梅斸将去。恐是并州快剪刀，不然吴刚修月斧。下无根干上无梢，一眼横陈梅半腰。东省拈出寒萧萧，至今花头雪未销。","dynasty":"宋代","title":"跋京仲远所藏杨补之红绫上所作著色掀篷梅"}
{"author":"杨万里","content":"下却诸滩水渐平，舟行已远上饶城。酒家便有江乡景，绿柳梢头树玉瓶。","dynasty":"宋代","title":"过鉛山江口"}
{"author":"杨万里","content":"清晓新凉惬老怀，只愁傔从可怜哉。泥行寸步无由到，雨去前山却复回。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"小立峰头望故乡，故乡不见只苍苍。客心恨杀云遮却，不道无云即断肠。","dynasty":"宋代","title":"二月十九日度大庾岭题云封寺四首"}
{"author":"杨万里","content":"大武尾裔名季狸，目如点漆肤凝脂。江夏无双字子羽，九月授衣先著絮。何如苗国孤竹君，排霜傲雪高拂云。子孙总角遁归根，金相玉质芝兰芬。三士脂韦与风节，借箸酒池俱胜绝。先生胸次有皂白，一醉不须向人说。","dynasty":"宋代","title":"寄朱元晦长句，以牛尾狸、黄雀冬猫笋伴书"}
{"author":"杨万里","content":"行尽牛蹊兔迳中，忽逢平野四连空。意随白鹭一双去，眼过青山千万重。近岭已看看远岭，连峰不爱爱孤峰。一丘一岳知何意，疏尽官人著牧童。","dynasty":"宋代","title":"过谢家湾"}
{"author":"杨万里","content":"何家笼饼须十字，萧家炊饼须四破。老夫饥来不可那，只要鹘仑吞一个。诗人一腹大於蝉，饥饱翻手覆手间。须臾放箸付一莞，急唤龙团分蟹眼。","dynasty":"宋代","title":"食蒸饼作"}
{"author":"杨万里","content":"老来觅句苦难成，细把风斤镂薄冰。行到长廊人寂寂，隔窗一点读书灯。","dynasty":"宋代","title":"春夜孤坐三首"}
{"author":"杨万里","content":"风骚坛上径雄趋，不作俳辞笑矣乎。纸落云烟看醉旭，气含蔬笋薄僧殊。夜来霜月千家满，雨後风埃半点无。安得与君幽讨去，一觞一咏恼西湖。","dynasty":"宋代","title":"和徐衡仲惠诗"}
{"author":"杨万里","content":"水嫌岸窄要冲开，细荡沙痕似翦裁。荡去荡来元不觉，忽然一片岸沙摧。","dynasty":"宋代","title":"岸沙"}
{"author":"杨万里","content":"前说人间无漏仙，後说世上无眼禅。衲子若全信佛语，生天定在灵运前。","dynasty":"宋代","title":"戏用禅观答曾无逸问山谷语"}
{"author":"杨万里","content":"雪花四出剪鹅黄，金屑千麸糁露囊。看去看来能几大，如何著得许多香。","dynasty":"宋代","title":"凝露堂木犀恶人二首"}
{"author":"杨万里","content":"紫鸾自超诣，一日可天地。儿郎但读书，圣处底难至。","dynasty":"宋代","title":"寄题刘巨卿家六咏·诣斋"}
{"author":"杨万里","content":"贫是儒家事，谁贫奉直如。也无一瓢饮，劣有半床书。妇妇能攻苦，卿卿不负渠。竟令鸿与侃，相继大吾闾。","dynasty":"宋代","title":"故太恭人董氏挽词五首其二"}
{"author":"杨万里","content":"一色三军雪染衣，拔山气力陡然衰。三王事业无多子，却是良平不得知。","dynasty":"宋代","title":"三老董公"}
{"author":"杨万里","content":"一别姑苏江上台，绿波碧草恨悠哉。忽然两袖珠玑满，割取三吴风月来。","dynasty":"宋代","title":"遣骑问讯范明州参政，报章寄二绝句和韵谢之"}
{"author":"杨万里","content":"幽屏元无恨，清愁不自任。两窗雨横卷，一读一沾襟。秪有三更月，知予万古心。病来谢杯杓，吟罢重长吟。","dynasty":"宋代","title":"夜读诗卷"}
{"author":"杨万里","content":"山房牙签三万轴，六丁下取归群玉。空余坡老枯木枝，雪骨霜筋插云屋。楞伽老僧怀两贤，作堂要与祠千年。只供清风荐明月，不用秋菊兼寒泉。江西社里曾常伯，李家玉润苏家客。并遣巫阳招取来，分坐庐山泉上石。","dynasty":"宋代","title":"寄题庐山楞伽寺三贤堂，呈南康太守曾致虚"}
{"author":"杨万里","content":"酸酒齑汤犹可尝，甜酒蜜汁不可当。老夫出奇酿二缸，生民以来无杜康。桂子香，清无底。此米不是云安米，此水祗是建邺水。瓮头一日绕数巡，自候酒熟不倩人。松槽葛囊才上榨，老夫脱帽先尝新。初愁酒带官壶味，一杯径到天地外。忽然玉山倒瓮边，只觉剑铓割肠里。度撰酒法不是侬，此法来自太虚中。酒经一卷偶拾得，一洗万古甜酒空。酒徒若要尝侬酒，先挽天河濯渠手。却来举杯一中之，换君仙骨君不知。","dynasty":"宋代","title":"新酒歌"}
{"author":"杨万里","content":"如君大似陆云龙，一歕词场万马空。文透退之关捩子，骚传正则祖家风。三年拄笏南云里，两手投竿西日中。壁水蓬山剩虚席，儤筵趁取牡丹红。","dynasty":"宋代","title":"送曾文卿入京"}
{"author":"杨万里","content":"除却牡丹了，海棠当亚元。艳超红白外，香在有无间。","dynasty":"宋代","title":"二月十四日晓起看海棠八首"}
{"author":"杨万里","content":"一代芗林老，吾生不并时。来寻白玉柄，秪见紫兰枝。","dynasty":"宋代","title":"芗林五十咏·芗林"}
{"author":"杨万里","content":"鱼跳龟戏不曾闲，萍尽荷生尚未繁。水面圆纹乱相入，玻璃盆旋玉连环。","dynasty":"宋代","title":"荷亭倚栏"}
{"author":"杨万里","content":"辇路金丝半欲垂，外间玉爪未渠开。上林柳色休多忆，更趁春风看一回。","dynasty":"宋代","title":"新柳"}
{"author":"杨万里","content":"侍中尺箠挞羌酋，更得河南共运筹。到得降书来北阙，河南骑马去均州。","dynasty":"宋代","title":"跋韩魏公与尹师鲁帖"}
{"author":"杨万里","content":"鸡省有真植，鹜行销昼烦。憎柳媚绿暗，伴梅耿黄昏。何须雪贸贸，始爱渠轩轩。坚守孤竹国，肯折先轸元。如何桃李时，笋短不出垣。周郎夜入直，挟策携酒尊。为渠问玄夫，乃遇震为坤。喜渠必蕃昌，吟到落金盆。晓唤郭橐驼，提耳细细言。汲水龙井泓，辇土天竺原。妙偷造化窟，仁及冰霜根。为赋淇奥诗，绝去笔墨痕。何时淮阴市，能报漂母恩。周郎顾之笑，吾自哀龙孙。","dynasty":"宋代","title":"和周元吉左司东省培竹"}
{"author":"杨万里","content":"草光叶润亦清佳，翠里生香不是花。一事说来人不信，蕨长如树蚓如蛇。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"春暖溪暄出小鱼，沉浮上下巧相娱。一跳一浪钱来大，开作瑶环忽丈余。","dynasty":"宋代","title":"壬戌人日南溪暮景三首"}
{"author":"杨万里","content":"牛头定何向，牛尾定何指。我不炙汝心，我不穿汝鼻。如何不许见全牛？雾隐云藏若相避。行行上牛背，上下三十里。一雨生新泥，寸步不自致。胡不去作牵牛星，渴饮银河天上水。胡不去作帝藉牛，天田春风牵黛耜。却来蛮村天尽头，塞路长遣行人愁。夕阳芳草只依旧，瘦牛何苦年年瘦。","dynasty":"宋代","title":"题瘦牛岭"}
{"author":"杨万里","content":"上通建德下当涂，千里江湖缭一圩。本是阳侯水精国，天公敕赐上农夫。","dynasty":"宋代","title":"圩丁词十解"}
{"author":"杨万里","content":"君能过我意殊倾，我每看君脚便轻。若为泥涂断还往，端令老病底心情。未霜杨柳秋犹碧，既雨芙蓉晚更明。旱岁嫌晴不嫌熟，今年教熟不教晴。","dynasty":"宋代","title":"久雨妨於农收，因访子上有叹"}
{"author":"杨万里","content":"只道真阳天下稀，不知清远亦幽奇。攀崖下照龙湫水，细咏东坡老子诗。","dynasty":"宋代","title":"题清远峡峡山寺二首"}
{"author":"杨万里","content":"尽忙也到翟园休，只见春光不见愁。屈折海棠团更密，日光下照绣灯球。","dynasty":"宋代","title":"寒食相将诸子游翟得园十诗"}
{"author":"杨万里","content":"晚云欲雨又欲晴，天借吾人作此行。莫道行春无云处，山矾香里听溪声。","dynasty":"宋代","title":"休日晚步二绝句"}
{"author":"杨万里","content":"飘炉飞空落晓星，随风入草化秋萤。莎虫误认天明了，却变寒声作暖声。","dynasty":"宋代","title":"炬火发誓节渡勇家店二首其一"}
{"author":"杨万里","content":"东沿西溯浙江津，去去来来暮复晨。上岸牵樯推稚子，隔船招手认乡人。","dynasty":"宋代","title":"过白沙竹枝歌六首其四"}
{"author":"杨万里","content":"君家枢相扶天极，气凌霜雪忠贯日。史家有笔叹无人，今有此人无此笔。君侯名家千里驹，拱璧盈尺径寸珠。合登清庙荐六瑚，合参豹尾随属车。胡为小缓云间翮，竭来螺浦分风月。开轩不与俗客谈，明月清风入牙颊。只今上印去朝天，春风玉笋催缀班。相门有相君勉旃，凌烟再写进贤冠。","dynasty":"宋代","title":"送聂士友通判上印入朝"}
{"author":"杨万里","content":"一色将苍玉，双堆作假山。峰峦妙天下，花草半岩间。旧瘦天风骨，新曦雨髻鬟。何人缘底恨，化石立孱颜。","dynasty":"宋代","title":"入弋阳界，道旁两石山。一曰芦山，绝妙，一"}
{"author":"杨万里","content":"不随俗子作蝇营，深入书林寄此生。已与杜郎争笔阵，更傅俟喜有诗声。","dynasty":"宋代","title":"和张器先十绝"}
{"author":"杨万里","content":"城外城中雪半开，远峰依旧玉崔嵬。池冰绽处才如线，便有鸳鸯浮过来。","dynasty":"宋代","title":"郡圃残雪三首"}
{"author":"杨万里","content":"手种江梅五百窠，小窠开早更花多。就中一树尤清绝，恼杀先生看杀他。步绕梅花遍一园，得花妙处忽欣然。元来别有看花眼，笑向山庄死不传。","dynasty":"宋代","title":"与山庄子仁侄东园看梅四首"}
{"author":"杨万里","content":"泝流浅水剌楼船，百棹千篙秪不前。一夜波声喧到晓，北风气力欲翻天。挂帆未了青泥过，转眼相将玉笥边。无数小舟俱在後，追侬不及指为仙。","dynasty":"宋代","title":"十五日明发石口，遇顺风"}
{"author":"杨万里","content":"一径青松露，三门白水烟。殿横林外脊，塔漏隙中天。地旷迎先见，村移眺更妍。追程坐行役，不得泊春船。","dynasty":"宋代","title":"祟德道中望福严寺"}
{"author":"杨万里","content":"半篙新涨满帆风，两岸千山一抹中。惭愧棹郎能袖手，若非袖手更无功。","dynasty":"宋代","title":"余于沂流至安仁"}
{"author":"杨万里","content":"风餐露饮橘洲仙，胸次清于月样圜。侠客偶遗金弹子，蜂王撚作菊花钿。","dynasty":"宋代","title":"德远叔坐上赋肴核八首其四蜜金橘"}
{"author":"杨万里","content":"肩舆坐睡茶力短，野堠无文山路长。鸦鹊声欢人不会，枇杷一树十分黄。","dynasty":"宋代","title":"桐庐道中"}
{"author":"杨万里","content":"远绪傅妫水，高风似太丘。萱堂鱼跃雪，兰砌鹗横秋。杖屦疏金谷，莺花冷玉舟。行看紫鸾纸，告第贲松楸。","dynasty":"宋代","title":"陈商卿挽辞"}
{"author":"杨万里","content":"山北溪声一路迎，山南溪响送人行。也知流向金陵去，若过金陵莫寄声。","dynasty":"宋代","title":"过松源，晨炊漆公店"}
{"author":"杨万里","content":"千万重山见复遮，两三点雨直还斜。行穿锦巷入雪巷，看尽桃花到李花。","dynasty":"宋代","title":"辛酉正月十一日，东园桃李盛开"}
{"author":"杨万里","content":"蜜蜂不食人间仓，玉露为酒花为粮。作蜜不忙采花忙，蜜成犹带百花香。蜜成万蜂不敢尝，要输蜜国供蜂王。蜂王未及享，人已割蜜房。老蜜已成蜡，嫩蜜方成蜜。蜜房蜡片割无馀，老饕更来搜我室。老蜂无味祗有滓，幼蜂初化未成儿。老饕火攻不知止，既毁我室取我子。","dynasty":"宋代","title":"蜂儿"}
{"author":"杨万里","content":"客里何烦病，春余不谓寒。并来无计柰，那得有怀宽。憎药犹须强，耽书更暇看。两亲问消息，敢道不平安。","dynasty":"宋代","title":"龚令国英约小集感冷暴下皈卧感而赋焉"}
{"author":"杨万里","content":"却为迎宾得探春，白门官柳早尖新。如何霜瓦才逢月，半作青瑶半作银。","dynasty":"宋代","title":"清晓出郭迓客七里庄二首"}
{"author":"杨万里","content":"东斋归自浣花里，访我弄泉惠山趾。随身万里只孤舟，一簪不曾著行李。忽拈远物出袖中，乃是孔明庙前古柏阆州松。径从平地便起立，上穿屋瓦到青穹。老蛟脱鳞乾见骨，厥孙碧丝作须发。石间霜皮二千尺，石似孤根根似石。硬根瘦干未要论，叶间犹带汉唐春。岁久亦无苔藓痕，只有雪山之雪玉垒云。却收松柏半天里，几上捲来一张纸。","dynasty":"宋代","title":"胡达孝水墨妙绝一世为余作枯松孙枝石间老柏谢以长句"}
{"author":"杨万里","content":"花处青山柳处溪，新来宿处旧曾炊。到家失却行程历，只捡西归小集诗。","dynasty":"宋代","title":"舟中戏题"}
{"author":"杨万里","content":"老大韩家十八郎，犹将云锦制衣裳。至今南斗无精彩，只放文星一点光。","dynasty":"宋代","title":"题韩亭韩木二首"}
{"author":"杨万里","content":"晨起出蓬户，换却隔水峰。细看只旧山，色与昨不同。虽经夜来雨，未必有许功。云师挈众嶒，置在蓝水中。沙土俱绿净，草树添青葱。不然近秋襄，那得还春容。此意殊不浅，要将调诗翁。判断索一语，可惜语不工。正使语工著，不如山色浓。","dynasty":"宋代","title":"雨後晓起看山"}
{"author":"杨万里","content":"绕亭怪石小山幽，夹径低枝压客头。幸自一来惟不早，梅花满地诉春愁。","dynasty":"宋代","title":"祷雨报恩因到翟园四首其三"}
{"author":"杨万里","content":"若见丘迟问老夫，为言臞似向来臞。更将双眼寄吾弟，带去稽山看监湖。","dynasty":"宋代","title":"走笔送济翁弟过浙东谒丘宗卿二首"}
{"author":"杨万里","content":"孝岂天无报，慈如古所称。百年得偕老，二子看同升。未拜鸾回纸，先虚绣蹙藤。他时颖考叔，清泪落君羹。","dynasty":"宋代","title":"罗价卿母李氏挽诗"}
{"author":"杨万里","content":"雨寒两月勒春迟，初喜云间漏霁晖。道是攀花无雨点，忽然放手溅人衣。","dynasty":"宋代","title":"久雨小霁，东园行散"}
{"author":"杨万里","content":"萍生儿子点疏星，荷卷文书立万丁。回首南高峰上塔，手中攀得玉玲竮。","dynasty":"宋代","title":"赵逵明大社四月一日招游西湖十首"}
{"author":"杨万里","content":"雪里移苍斛，梢头点翠芒。只销三日暖，便圻数花房。紫袖染难透，琼肤晒转香。小留供鼻观，开去未须忙。","dynasty":"宋代","title":"瑞香花新开五首"}
{"author":"杨万里","content":"城中莲子买将归，未问尝新早与迟。偶忆涌金门外晓，画船带露摘来时。","dynasty":"宋代","title":"食莲子三首"}
{"author":"杨万里","content":"田塍莫笑细於椽，便是桑园与菜园。岭脚置锥留结屋，尽驱柿栗上山颠。","dynasty":"宋代","title":"桑茶坑道中八首"}
{"author":"杨万里","content":"山拆江通万里流，菱花双照茧眉头。扫除却月横云样，别有颦风蹙两愁。明月入波那可捉，长庚伴月本同游。君看夜夜青天上，渠与姮家分管秋。","dynasty":"宋代","title":"登牛者蛾眉亭二首"}
{"author":"杨万里","content":"今岁略无霜报寒，忽然一夜雪漫漫。雪花要作梅花地，十月早梅和雪看。","dynasty":"宋代","title":"走笔和张功父玉照堂十绝"}
{"author":"杨万里","content":"饭馀浴罢趁凉行，偶憩池头最小亭。醉倚胡床便成睡，梦闻荷气忽然醒。","dynasty":"宋代","title":"晚凉散策二首其一"}
{"author":"杨万里","content":"逢著诗人沈竹斋，丁宁有口不须开。被渠谱入旁观录，四马如何挽得回。","dynasty":"宋代","title":"题沈子寿旁观录"}
{"author":"杨万里","content":"金作林檎花绝穠，十年花少怨东风。即今遍地栾枝锦，不则梢头几点红。","dynasty":"宋代","title":"巳未春日山居杂兴十二解"}
{"author":"杨万里","content":"荷叶迎风听，荷花过雨看。移床桥上坐，堕我镜中寒。","dynasty":"宋代","title":"七月十四日雨後，毗陵郡圃荷桥上纳凉"}
{"author":"杨万里","content":"君不见蜀人文字天下工，前有相如後杨雄。君不见蜀人乌丸天下妙，前有蒲韶後梁杲。初得梁墨黐摹糊，老夫道渠不及蒲。蓬山藏室王校书，笑我未识真玄菟。两圭水苍笏，双团点漆壁。一并赠老夫，此意已金石。洮州绿玉试松花，星潭黑云走风沙。龙蛇起陆鹰入骨，却愁雷电夺神物。","dynasty":"宋代","title":"谢王恭父赠梁杲墨"}
{"author":"杨万里","content":"淡紫斜阳嫩碧天，一春今多始开颜。看山偶忘归来却，月到西廊第二间。","dynasty":"宋代","title":"积雨小霁，暮立卷书亭前二首"}
{"author":"杨万里","content":"寒力欺谁得？知侬典却衣。暮禽差慰眼，不作一行归。","dynasty":"宋代","title":"新寒"}
{"author":"杨万里","content":"不关白眼视青云，四海如今几若人。渭水傅岩看后代，东坡太白即前身。整齐宇宙徐挥手，点缀湖山别是春。解遣双鱼传七字，遥知掉脱小乌巾。","dynasty":"宋代","title":"寄题石湖先生范至能参政石湖精舍二首其二"}
{"author":"杨万里","content":"晚酌居然醉，昏昏不自持。奇哉苍玉枕，眠到月来时。","dynasty":"宋代","title":"芗林五十咏·醉石"}
{"author":"杨万里","content":"薄日烘云未作霞，好峰怯冷著轻纱。绝怜山色能随我，政用花时不在家。骑吏那愁千里远，牡丹各插一枝斜。细看文脊空多肉，不似青阳看九华。","dynasty":"宋代","title":"过宁国县"}
{"author":"杨万里","content":"一岁升平在一收，今年田父又无愁。接天稻穗黄娇日，照水蓼花红滴秋。风有炎凉才顷刻，雨无朝暮政滂流。浪言出却金陵界，入却庐陵界始休。","dynasty":"宋代","title":"入建平界二首"}
{"author":"杨万里","content":"向者豺当路，如今虎在山。百年诸老尽，一段好风还。谁谓永嘉末，人犹庆历间。班心公定可，更可押廷班。","dynasty":"宋代","title":"寄周子察院"}
{"author":"杨万里","content":"宣城讯后忽年馀，闽水风来又岁除。人品只今推正始，诗声何止过黄初。岂无天上同朝友，不寄山中半纸书。珍重故人多问我，鬓毛半脱齿全疏。","dynasty":"宋代","title":"和闽漕傅安道郎中送毛平仲诗韵寄谢惠书及诗"}
{"author":"杨万里","content":"山断情相接，江同派暂分。无风犹细浪，有日却轻云。生熟衣中半，阴晴气两熏。还家浑欲早，徐棹也堪欣。","dynasty":"宋代","title":"发杨港渡入交石夹四首其三"}
{"author":"杨万里","content":"谁云涸辙困波臣，合脱青鞋立缙绅。寄与有司高著眼，后来文格待渠新。","dynasty":"宋代","title":"和张器先十绝其三"}
{"author":"杨万里","content":"梅花耿耿冰玉姿，杏花淡淡注燕脂。两花相娇不相下，各向春风同索价。折来双插一铜瓶，旋汲井花浇使醒。红红白白看不足，更遣山童烧蜡烛。","dynasty":"宋代","title":"瓶中梅杏二花"}
{"author":"杨万里","content":"蚁无秋衣鴈有丧，霜天谋食各自愁。鴈声寒死叫不歇，蚁膝冻僵行复休。先生苦吟日色晚，老铃来催吃朝饭。小儿诵书呼不来，案头冷却黄齑面。","dynasty":"宋代","title":"苦吟"}
{"author":"杨万里","content":"怨笛哀筝总不如，一声声彻九天虚。若逢雨夜如何听，幸得花时莫管渠。","dynasty":"宋代","title":"出永丰县西石桥上闻子规二首"}
{"author":"杨万里","content":"册文不做也由伊，做了何须死不辞。可惜一杯金屑酒，饮来祗较早些时。","dynasty":"宋代","title":"樊系"}
{"author":"杨万里","content":"古城秋后不胜荒，人迹新行一径长。竹影已摇将午日，草根犹有夜来霜。","dynasty":"宋代","title":"城头晓步二首其一"}
{"author":"杨万里","content":"花愁月恨只长啼，雨夕风晨不住飞。自出锦江归未得，至今犹劝别人归。","dynasty":"宋代","title":"出永丰县西石桥上闻子规二首"}
{"author":"杨万里","content":"见说岩中雪色猿，啸声时出翠微间。不看新月初三夜，却觅当时旧玉环。","dynasty":"宋代","title":"题清远峡峡山寺二首"}
{"author":"杨万里","content":"红红白白定谁先，嫋嫋娉娉各自妍。最是倚栏娇分外，却缘经雨意醒然。晚春早夏浑无伴，暖艳暗香政可怜。好为花王作花相，不应只遣侍甘泉。","dynasty":"宋代","title":"多稼亭前两槛芍药，红白对开二百朵"}
{"author":"杨万里","content":"云袖危相复，霜钟韵政迟。忽然数声急，却是住撞时。","dynasty":"宋代","title":"记梦三首其一"}
{"author":"杨万里","content":"上钟山，下钟山，两钟尔大何处悬。沧波作杵天作簴，悬在江湖都会间。蜀江西来一万里，章江南来会于此。更著鄱阳与彭蠡，混同四水作一水。万岁千秋撞不止，两钟可是难当抵。上钟打得到骨髓，下钟打穿胸腹底。世无坡老辨古器，谁知出自周与魏。老夫不能认款识，愿闻大声开病耳，今夜月明正无滓。","dynasty":"宋代","title":"过湖口县上下石钟山即东坡所记者是夕宿其下"}
{"author":"杨万里","content":"九日新霜薄，群飞一网遮。裘披杨柳絮，色染木犀花。下箸欣乡味，知侬忆故家。金杯浮菊蕊，相映两光华。","dynasty":"宋代","title":"九日都下黄雀食新"}
{"author":"杨万里","content":"愚溪之口湘江左，茅斋不小亦不大。斋前看江江只流，江中望斋斋更幽。两潘读书韵清壮，湘妃出听鱼吹浪。大潘皎如鹤出林，小潘不减在沙金。向来姓名到天府，市人莫笑渠尘土。濯缨当属最闲人，两潘且弹冠上尘。","dynasty":"宋代","title":"题潘彦政叔侄濯缨斋"}
{"author":"杨万里","content":"岁岁荷花苦未多，绿萍盖水碍新荷。请君六月重来看，云锦千机不犯梭。","dynasty":"宋代","title":"看小舟除萍二首"}
{"author":"杨万里","content":"年年不是不吟诗，吟得诗成寄阿谁。留取朱弦不须断，只将瑶匣锁蛛丝。","dynasty":"宋代","title":"翻破箧，得张钦夫唱和诗"}
{"author":"杨万里","content":"湖边花底旧论诗，再要寻盟今若为。道是莺啼无点泪，教莺闻此也垂洟。","dynasty":"宋代","title":"和张寺丞功父八绝句"}
{"author":"杨万里","content":"岁前问讯翟园梅，不知作麽不肯开。岁後遣人访消息，春风一夜花都折。老夫闻此喜欲癫，小儿终夕不成眠。南烹北果手自飣，添櫑银瓶色相映。千骑朝来填戟门，双旌已复指梅园。东风无端动地起，横作清寒止游子。老夫孤闷搔白头，小儿劝翁翁勿愁。人言好事莫作意，雨妒风憎鬼神忌。欲游不必言，阻游不必计。从今只栋天色佳，走就梅花求一醉，","dynasty":"宋代","title":"岁之二日欲游翟园以寒风而止"}
{"author":"杨万里","content":"听尽钟鱼半月声，浪传移住竟何曾。莫教少欠丛林债，更作今宵旦过僧。","dynasty":"宋代","title":"寓仙林寺待班戏题"}
{"author":"杨万里","content":"种菊君须莫惜他，摘教秃秃不留些。此花贱相君知麽，从此千千万万花。","dynasty":"宋代","title":"菊夏摘则秋茂，朝凉试手"}
{"author":"杨万里","content":"水没蒲牙尚有梢，风吹屋角半无茅。急滩未到先闻浪，枯树遥看只见巢。","dynasty":"宋代","title":"二月二十三日南雄解舟二首"}
{"author":"杨万里","content":"暑中带汗入山中，霜满风篁雪满松。只是山寒清到骨，也无霜雪也无风。","dynasty":"宋代","title":"宿灵鹫禅寺二首"}
{"author":"杨万里","content":"溪桃红霞作红雨，海棠飘尽春无处。约斋锦幄一夜空，行李移归雪宫住。只道青蛟弱无力，飞上朱檐还有翼。贫看翡翠积成堆，忽吐琼瑶真作剧。素影与月相将迎，绿云和露相扶擎。南枝暗香久寂寞，此花与梅同一清。老夫最爱嚼香雪，不但解酲仍涤热。牡丹未要煎牛酥，酴醾相领入冰壶。约斋知我春愁重，并遣二友来相娱。惜无老盆一快举，淡日微风花自舞。约斋诗瘦浪作凝，君不见酒不到刘伶坟上土。","dynasty":"宋代","title":"张功父送牡丹，续送酴醾，且示酴醾长编，和"}
{"author":"杨万里","content":"梅花巳是不胜癯，无赖东风特地???。狼籍玉英浑不惜，强留嫣蔕与枯须。","dynasty":"宋代","title":"风急落梅"}
{"author":"杨万里","content":"过了沙头渐有村，地平江阔气清温。暗潮已到无人会，只有篙师识水痕。","dynasty":"宋代","title":"过沙头三首其二"}
{"author":"杨万里","content":"长诵悬崖置屋牢，此诗此阁晚相遭。阁中未觉高低在，下到山门始是高。","dynasty":"宋代","title":"登奉圣寺千佛阁四首"}
{"author":"杨万里","content":"已过方山了，横山更绝奇。争高一尖喜，妒逸众青追。万马头惊拶，千旗脚恣吹。娟峰恰三五，隔柳尚参差。","dynasty":"宋代","title":"横山"}
{"author":"杨万里","content":"岭下看山似伏涛，见人上岭旋争豪。一登一陟一回顾，我脚高时他更高。","dynasty":"宋代","tags":"抒情","title":"过上湖岭望招贤江南北山"}
{"author":"杨万里","content":"濒江楼阁祇遥看，却恐登临不足观。已是老来无眼力，更供两岸万峰寒。","dynasty":"宋代","title":"永和放船二首其二"}
{"author":"杨万里","content":"已被山寒病老身，车徒溪涉更艰勤。雾皆成点元非雨，日出多时未脱云。猿乌一声人不见，松杉四塞径无痕。十分晴暖侬何福，肯借曦光三五分。","dynasty":"宋代","title":"过胡骆坑二首"}
{"author":"杨万里","content":"畦蔬甘似卧沙羊，正为新经几夜霜。芦菔过拳菘过膝，北风一路菜羹香。","dynasty":"宋代","title":"至後入城道中杂兴十首"}
{"author":"杨万里","content":"萧萧淅淅荻花风，惨惨澹澹云物容。欲雪不雪关得侬，得归未归一莞中。年华纵留春巳换，半生作客今何恨。夜来飞霰打僧窗，便恐雪真数尺强。催科不拙亦安出，吾民沥髓不濡骨。边头犀渠未晏眠，天不雨粟地流钱。","dynasty":"宋代","title":"晚立普明寺门，时已过立春，去除夕三日尔，"}
{"author":"杨万里","content":"晚妆懒困晓妆新，火急来看趁绝晨。夹径花枝欺我老，竞将红露洒乌巾。","dynasty":"宋代","title":"晓寄芙蓉俓二首"}
{"author":"杨万里","content":"愁雨留花花已阑，作晴犹喜两朝寒。山城春事无多子，可缓黄园探牡丹。","dynasty":"宋代","title":"和仲良催看黄才叔秀才南园牡丹"}
{"author":"杨万里","content":"医家者流多卢人，亦如许猜浪得名。有眼何曾识内经，有手何曾赦方兄。一丸足可杀一命，却道良医逢死病。荆溪此辈端不稀，向来吾儿命如丝。孟君谈笑能起死，吾儿更生一弹指。我今挂帆上江西，君来送我别荆溪。赠别只有七字诗，千万珍重尉相思。它年荆溪说神医，非吾孟君更阿谁？仓公华佗何必奇。","dynasty":"宋代","title":"送医家孟宗良汉乡"}
{"author":"杨万里","content":"吴侬一队好儿郎，只要船行不要忙。著力大家齐一拽，前头管取到丹阳。","dynasty":"宋代","title":"竹枝歌七首"}
{"author":"杨万里","content":"乘兴山阴更灞桥，人间此事久寥寥。客心也欲将归去，小为故人留一霄。","dynasty":"宋代","title":"和侯彦周知县招饮"}
{"author":"杨万里","content":"赵侯迈往隆准孙，未年五十尃三城。千里秋毫无遁情，两眼洞照如秋鹰。何须奋髯走百吏，棠阴画寂清如水。年年州人吃贱米，侲子蹈歌冻黎喜。去冬苦暖未有梅，使君一笑梅花开。夜吹平地一尺雪，留下丰年今岁回。使星移照天西去，白鹭青原遮不住。即随丹诏归握兰，遂持紫橐甘泉班。","dynasty":"宋代","title":"送赵吉州判院器之移利路提刑"}
{"author":"杨万里","content":"君家诗伯老师川，解道芦花落钓船。莫笑东湖秋水冷，近来新吐一枝莲。","dynasty":"宋代","title":"跋徐恭仲省干近诗三首"}
{"author":"杨万里","content":"日上浑迟在，花乘绝早看。精神百倍好，风露七分寒。夜宴醒犹醉，晨妆湿未乾。子孙更千亿，紫笋绕团栾。","dynasty":"宋代","title":"新栽德安牡丹，透根生孙，枝皆千叶种也，即"}
{"author":"杨万里","content":"卓午从它火伞张，先生别有睡为乡。竹床移遍两头冷，瓦枕翻来四面凉。","dynasty":"宋代","title":"初秋戏作山居杂兴俳体十二解其十一"}
{"author":"杨万里","content":"晚日暄温稍霁威，晚风豪横大相欺。作寒作冷何须怒？来日一霜谁不知。","dynasty":"宋代","title":"晚风"}
{"author":"杨万里","content":"茧馆三眠老，桑村独树春。坐看黄更陨，应有一寒人。","dynasty":"宋代","title":"芗林五十咏·柔桑陌"}
{"author":"杨万里","content":"晴边雨后麦秋时，风色轻轻日色微。已隔深溪仍蘸水，却教人折野蔷薇。","dynasty":"宋代","title":"午憩二首其二"}
{"author":"杨万里","content":"稚子金盆脱晓冰，彩丝穿取当银铮。(银铮一作：银钲)敲成玉磬穿林响，忽作玻璃碎地声。(玻璃一作：玻瓈)","dynasty":"宋代","tags":"冬天，儿童，生活","title":"稚子弄冰"}
{"author":"杨万里","content":"玉渊堂下一梢长，倚赖春风压众芳。妙句忽从天上落，千花从此总无香。","dynasty":"宋代","title":"和皇太子雨中赏梅偶成二首"}
{"author":"杨万里","content":"袖手垂鞭出帝闉，万花栏马舞新春。是时也有青油繖，天上归来雪满身。","dynasty":"宋代","title":"雪中讲堂赐酒二首"}
{"author":"杨万里","content":"林下诗中第一仙，西风吹到日轮边。杜陵野客还惊市，国子先生小著鞭。拈出老谋开宇宙，本来清尚只云泉。新篇未许儿童诵，但得真傅敢浪傅。","dynasty":"宋代","title":"为王监簿先生求近诗"}
{"author":"杨万里","content":"芦深石路旋芟开，藤絓肩舆却倒回。兰蕙连山为谁好，芭蕉满谷不缘栽。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"梦回纸帐怪生寒，童子传呼雪作团。已被晓风融作水，头巾不里起来看。","dynasty":"宋代","title":"戊戌正月二日雪作二首"}
{"author":"杨万里","content":"古声弹九寡，妙学足三多。十载才重见，百年当几何。入州非不肯，出伏即相过。安得看云语，金盆仄白河。","dynasty":"宋代","title":"和文明主簿叔见寄之韵二首"}
{"author":"杨万里","content":"石矶作意恼舟人，束起波涛遣怒奔。撑折万篙浑不枉，石矶嬴得万余痕。","dynasty":"宋代","title":"过显济庙前石矶竹枝词二首"}
{"author":"杨万里","content":"未惜诗脾苦，端令鬼胆寒。吾才三鼓竭，君思九江宽。作者今犹古，灯前卷又看。不辞须捻断，只苦句难安。","dynasty":"宋代","title":"仲良见和再和谢焉四首"}
{"author":"杨万里","content":"至後寒梅未苦繁，腊前暖蝶已偷还。隔林日射池光动，碎却池中倒影山。","dynasty":"宋代","title":"至後入城道中杂兴十首"}
{"author":"杨万里","content":"已是霜林叶烂红，那禁动地晚来风。寒鸦可是矜渠点，蹈折枯梢不堕空。","dynasty":"宋代","title":"晚风寒林二首"}
{"author":"杨万里","content":"早往荆溪集，应无挂隐诗。梅边五字律，管底一班窥。新岁来朝是，流年去浪移。谁能守除夕，妨我梦归时。","dynasty":"宋代","title":"除夜张功父惠诗，索荆溪集，次韵送往"}
{"author":"杨万里","content":"初病杨花犹乱飞，即今梅子已黄稀。卧惊节物遽如许，起得沉绵更解肥。云寺耶溪招布袜，斜风细雨欠蓑衣。半生不结修门梦，只梦家山唤早归。","dynasty":"宋代","title":"又和见喜病间"}
{"author":"杨万里","content":"灏穹眷宋，方郅隆些。笃生仁皇，实睿聪些。二尧两舜，复时雍些。杜韩富范，再夔龙些。巍荡奋熙，起丕功些。欧阳伯仲，轲与雄些。云昭汉回，炳文风些。麟在灵囿，凤在桐些。金芝专车，朱草丛些。悬藜结绿，牣紫宫些。灵蛇照乘，玉府充些。大江之西，文江东些。毛伯苗裔，河岳钟些。三辰五纬，韫心胸些。如汉贾生，与终童些。年未弱冠，收科崇些。连收制科，天动容些。玉映汉台，惊群公些。弃官如泥，子职恭些。死孝倚庐，神明通些。文行有炜，垂无穷些。与宋一经，相始终些。冻黎百年，养万钟些。草腐菌朽，花霣空些。有宋孝子，蔚岱嵩些。","dynasty":"宋代","title":"有宋死孝毛子仁哀辞"}
{"author":"杨万里","content":"霸越亡吴未害仁，不妨报国并酬身。风云长颈无遗恨，雪月扁舟更绝尘。还了君王采香径，须饶老子苧罗人。鴟夷若是真高士，张陆何堪作近邻。","dynasty":"宋代","title":"题吴江三高堂范蠡"}
{"author":"杨万里","content":"萧家伯氏难为兄，萧家仲氏难为弟。御史子孙今有谁？眼中乃见此二士。阿兄釆兰寿梅堂，阿弟束书参蜀张。圣门九钥天为守，玉题密付蜀张手。子到长沙渠门侬，为言真成一老翁。功名妄念雪销了，只爱吟诗恼鱼鸟。子归好在中秋前，看子新年胜故年。","dynasty":"宋代","title":"送萧仲和往长沙见张钦夫"}
{"author":"杨万里","content":"暮烟如雨雨如烟，一把珠帘隔远山。帘影渐浓山渐淡，恍然移入画屏间。","dynasty":"宋代","title":"过洛社望南湖暮景三首"}
{"author":"杨万里","content":"歇处何防更歇些，宿头未到日头斜。风烟绿水青山国，篱落紫茄黄豆家。雨足一年生事了，我行三日去程赊。老夫不是如今错，初识陶泓计已差。","dynasty":"宋代","title":"山村二首其二"}
{"author":"杨万里","content":"读易堂边路，曾闻赤舄声。心从画前到，身在易中行。忧国何缘寿，思亲岂欲生。不应永州月，犹傍两窗明。","dynasty":"宋代","title":"故少师张魏公挽词三章其三"}
{"author":"杨万里","content":"曾见乾条撼雪飞，一暄爆出万萸枝。从今日日须来看，看到红红白白时。","dynasty":"宋代","title":"探杏二首"}
{"author":"杨万里","content":"两月春霖三日晴，冬寒初暖稍秧青。春工只要花迟著，愁损农家管得星。","dynasty":"宋代","title":"农家叹"}
{"author":"杨万里","content":"揉云剪水作风毯，夜落连明肯便休。旧说六花元未试，偶看一片上驼裘。","dynasty":"宋代","title":"看雪"}
{"author":"杨万里","content":"两关只有一楼侯，瀛馆宁无再帝丘。天极八重心未死，台星三点坼方休。只看壁後新亭策，恐作栘中属国羞。今日牛羊上丘垄，不知丞相更嗔不。","dynasty":"宋代","title":"宿牧牛亭秦太师坟庵"}
{"author":"杨万里","content":"点检苔花晕，微茫拄杖痕。酴醾几开落，山雨湿黄昏。","dynasty":"宋代","title":"芗林五十咏其十六通幽径"}
{"author":"杨万里","content":"旷野平中天四垂，冻云罅里日平西。水村人远看来短，茅屋檐长反作低。最爱河堤能底巧，截他山脚不胜齐。喜闻借得姑苏馆，百尺高台入杖藜。","dynasty":"宋代","title":"望姑苏"}
{"author":"杨万里","content":"近山远岫不知重，暖翠晴岚只满空。珍重主人将好手，尽驱秀色入楼中。","dynasty":"宋代","title":"寄题王国华环秀楼二首"}
{"author":"杨万里","content":"玉磬金钟天半鸣，梦中惊我起来听。万松花上三更雨，政事堂中有此声。","dynasty":"宋代","title":"初夏即事十二解其七"}
{"author":"杨万里","content":"寒外乾坤净，霜前殿阁新。如何震一索，顿有月重轮？甲观堂初画，青宫榜更银。三天同日晓，一气八荒春。东序翻周学，南阳摘汉亲。承祧英类祖，问寝孝通神。帝子临京邑，藩寮著野人。天将重九节，瑞应诞弥辰。更菊双为寿，山河总效珍。前星环紫极，长照漆园椿。","dynasty":"宋代","title":"代钱塘宰莫子章贺皇太子生辰"}
{"author":"杨万里","content":"鬓少梳欲无，髭短镊更少。搔鬓祗捻髭，觅句何日了。","dynasty":"宋代","title":"子年刘郎写余老貌求赞"}
{"author":"杨万里","content":"平生畏长夏，一念愿清秋。如何遇秋至，不喜却成愁。书册秋可读，诗句秋可搜。永夜宜痛饮，旷野宜远游。江南万山川，一夕入寸眸。请办双行缠，何处无一丘。","dynasty":"宋代","title":"感秋五首其五"}
{"author":"杨万里","content":"二月初头春向中，花梢薄日柳梢风。折花客子浑无赖，狼藉须教满路红。","dynasty":"宋代","title":"二月一日晓渡太和江三首"}
{"author":"杨万里","content":"岂不为寮久，兹焉独愈亲。卜居如不近，同志竟何因。山鸟频招饮，江花解笑人。风颠仍雨急，枉却一年春。","dynasty":"宋代","title":"仲良见和再和谢焉四首"}
{"author":"杨万里","content":"水渚才容足，渔家便架椽。屋根些子地，帘外不胜天。岸岸皆垂柳，门门一钓船。五湖好风月，乞与不论钱。","dynasty":"宋代","title":"过九里亭"}
{"author":"杨万里","content":"船底吴侬尚晏眠，一船炊饭数船烟。行人各自东西岸，抵死回头看两边。","dynasty":"宋代","title":"晓入秘书省过三桥"}
{"author":"杨万里","content":"尘外尘中尽静喧，阁前阁後且山川。秋生疏雨微云处，月仄青原白鹭边。眼冷庾楼聊复此，人如弃令更差贤。从公欲往其如嬾，著句无佳莫浪傅。","dynasty":"宋代","title":"题吉水余端蒙明府县门飞凫阁"}
{"author":"杨万里","content":"故山千里几时回，又见初阳动琯灰。酒不逢人还易醉，诗如得句偶然来。","dynasty":"宋代","title":"冬至前三日"}
{"author":"杨万里","content":"云子香抄玉色鲜，菜羹新煮翠茸纤。人间脍炙无此味，天上酥陀恐尔甜。浑是土膏含雨露，何须酱豉与醯盐。茹毛祸首雍巫出，才到熊蹯未属厌。","dynasty":"宋代","title":"病中屏肉味，独茹菜羹饭甚美"}
{"author":"杨万里","content":"素王开国道无臣，一牓春风放十人。莫羡牓头年十八，旧春过了有新春。","dynasty":"宋代","title":"送幼舆子之官澧浦慈利监税二首"}
{"author":"杨万里","content":"吾卿李君磊嵬胸，夜持云梯倚秋空。月中夺得修月斧，斫倒南山千岁松。束归丹灶和玉桂，燧出绿雾霏鸾龙。捣成玄圭与苍璧，洒作横枝岁寒色。庾岭霜林和靖园，掇人生绡供戏剧。幻松作璧璧作梅，豪气勃郁尚不开。琼艘满釂梅雪下，吐出西湖有声画。","dynasty":"宋代","title":"乡士李英才得老潘墨法，善作墨梅，复喜作诗"}
{"author":"杨万里","content":"一老说谈话，诸君未要眠。开窗放山月，把酒奏溪泉。","dynasty":"宋代","title":"寄题朱元晦武夷精舍十二止宿寮"}
{"author":"杨万里","content":"官职牵人也可怜，老来那更问行年。渠侬解事无它语，道我慈亲寿八千。","dynasty":"宋代","title":"送谈命曾南翔二首"}
{"author":"杨万里","content":"莫问兰溪双只牌，青半已见玉崔嵬。去年辞了横山塔，不谓今年却再来。","dynasty":"宋代","title":"舟过青半，望横山塔二首"}
{"author":"杨万里","content":"月淡犹明树，霜严不剩云。天寒一鴈叫，夜半几人闻。诗只令吾瘦，清聊与子分。频来仍恨少，此去更离群。","dynasty":"宋代","title":"和周仲觉三首"}
{"author":"杨万里","content":"六年三度过兰溪，总是残春首夏时。最感横山山上塔，迎人东去送人西。","dynasty":"宋代","title":"过横山塔下"}
{"author":"杨万里","content":"诗人也是可怜生，不及穿云渡水僧。不是惠山看不见，只教遥见不教登。","dynasty":"宋代","title":"雨中远望惠山二首"}
{"author":"杨万里","content":"蓼岸藤湾隔尽人，大江小汉绕成轮。围蔬放荻不争地，种柳坚堤非买春。匏瓠放教俱上屋，渔樵相倚自成邻。夜来更下西风雪，荞麦梢头万玉尘。","dynasty":"宋代","title":"从丁家洲避风行小港，出荻港大江三首"}
{"author":"杨万里","content":"元宵风物又阑残，闭阁何曾出一看。尚觉烛光欺病眼，旋添衣著试春寒。中都尺雪逾旬许，此地飞花逐片乾。不待珠宫香火了，海风吹上紫金盘。","dynasty":"宋代","title":"正月十九日五更诣天庆观谢雪闻都下尺雪旬日而毗陵三四微雪而已"}
{"author":"杨万里","content":"得得今年未有寒，天公小靳不全判。欲呈瑞雪飞花样，先遣浓霜起草看。瓦脊生尘总琼玉，梅梢著粉忽琅玕。老夫到老嫌冬热，十指朝来出袖难。","dynasty":"宋代","title":"新霜"}
{"author":"杨万里","content":"去年客京都，子去我未至。得书不得面，安用殷懃意。犹矜各未老，相见当亦昜。不知此蹉跎，交道遽云坠。一杯胡不仁，埋此经世志。弦绝谅何益，蕙叹庸不顇。吾闻佛者流，正以生作累。梦中尚微言，子岂悲世事。","dynasty":"宋代","title":"梦亡友黄世永梦中犹喜谈佛既觉感念不巳因和"}
{"author":"杨万里","content":"节里少公事，底忙起侵晨。望秋怯残暑，及此东未暾。登山俯平野，万壑皆白云。身在白云上，不知云绕身。","dynasty":"宋代","title":"中元日晓登碧落堂望南北山二首其一"}
{"author":"杨万里","content":"过尽危矶出小潭，回头失却石峰巉。春寒料峭元无事，知我犹藏一布衫。","dynasty":"宋代","title":"出真阳峡十首"}
{"author":"杨万里","content":"闭户何缘得句来，閞窗更倩雨相催。只言春色都归去，小树桃花政晚开。","dynasty":"宋代","title":"清明雨寒八首"}
{"author":"杨万里","content":"已被诗为祟，更添茶作魔。端能去二者，一武到无何。","dynasty":"宋代","title":"将睡四首其三"}
{"author":"杨万里","content":"晓风细细复鲜鲜，也不鸣条也不喧。却被花枝勾引著，掀桃舞柳恣他颠。","dynasty":"宋代","title":"庚申东园花发二首"}
{"author":"杨万里","content":"东皇封作万花王，更赐珍华出尚方。白玉杯将青玉绿，碧罗领襟素罗裳。古来洛口元无种，今去天心别得香。涂改欧家记文著，此花未出说姚黄。","dynasty":"宋代","title":"赋益公平园牡丹白花青绿"}
{"author":"杨万里","content":"西岘山光照旧庐，北湖水色漾新居。翠鬟夜欲凌波去，玉镜晨当扫黛初。万岳千岩双不供，轻风细浪一夫须。来书便当催诗雨，雪後灯前卷复舒。","dynasty":"宋代","title":"题王亚夫检正岘湖堂"}
{"author":"杨万里","content":"约斋诗客坐诗林，泒入江西彻底深。缝雾裁云梭织锦，明堂清庙玉撞金。已呼毛颖哦齑臼，更约姮娥聘槁砧。细咏新来木犀句，一灯明灭夜沉沉。","dynasty":"宋代","title":"木犀初发呈张功父又和六首"}
{"author":"杨万里","content":"尽日涂中断客行，两边山色到云青。溪光摇碎黄金日，波面跳成白玉星。","dynasty":"宋代","title":"过水车铺二首"}
{"author":"杨万里","content":"蚤作难为饭，前途又苦饥。尘劳正未了，眠食且随宜。小憩那思去，追程得更迟。馆人只冷眼，还为惜奔驰。","dynasty":"宋代","title":"午憩堆钱岭"}
{"author":"杨万里","content":"睡去非不愿，热来无奈何。蒙渠致西爽，为汝守南柯。","dynasty":"宋代","title":"将睡四首"}
{"author":"杨万里","content":"大熟仍教得大晴，今年又是一升平。升平不在箫韶里，只在诸村打稻声。","dynasty":"宋代","title":"至後入城道中杂兴十首"}
{"author":"杨万里","content":"蒨罗绉薄剪薰风，已自花明蒂亦同。不肯染时轻著色，却将密绿护深红。","dynasty":"宋代","title":"憩冷水村，道傍榴花初开"}
{"author":"杨万里","content":"禅房寂寂水潺潺，涧草岩花点缀间。忽有仙禽发奇响，频伽来自补陀山。","dynasty":"宋代","title":"寒食雨中，同舍约游天竺，得十六绝句呈陆务"}
{"author":"杨万里","content":"故人深住白云隈，欲到何因只寄梅。岁晚观山吾独立，泥中骑马子能来。转头不觉三年别，病眼相看一笑开。说似少陵真句法，未应言下更空回。","dynasty":"宋代","title":"东寺诗僧照上人???访予於普明寺，赠以诗"}
{"author":"杨万里","content":"果蠃周公作诰，鷾鸸由也外堂。白鸥比德於玉，黄鹂巧言如簧。","dynasty":"宋代","title":"演雅六言二首"}
{"author":"杨万里","content":"学成不必要心斋，眼到前脩脚自偕。挽住春风还独笑，更无一物可装怀。","dynasty":"宋代","title":"和张器先十绝其九"}
{"author":"杨万里","content":"潮头打云云不留，月波泼窗窗欲流。夜寒报晴岂待晓，天公端为卢溪老。卢溪在山不知年，卢溪出山即日还。黄纸苦催得高卧，青霞成癖谁能那。诏谓先生式国人，掉头已复烟林深。路旁莫作雨疏看，老儒不用橐中金。","dynasty":"宋代","title":"送王监簿民瞻南归"}
{"author":"杨万里","content":"一高一下一中央，怙恃兼侬岂别房。撞过烟楼休劣相，秪如郎罢也无良。","dynasty":"宋代","title":"跋余伯益所藏张钦夫书西铭短纸二首"}
{"author":"杨万里","content":"西湖虽老为人容，不必花时十里红。卷取郭熙真水墨，枯荷折苇小霜风。","dynasty":"宋代","title":"同君俞、季永步至普济寺，晚泛西湖以归，得"}
{"author":"杨万里","content":"圩上人牵水上航，从头点检万农桑。即非使者秋行部，乃是圩翁晓挼庄。","dynasty":"宋代","title":"圩丁词十解"}
{"author":"杨万里","content":"两岸沿堤有水门，万波随吐复随吞。君看红蓼花边脚，补去修来无水痕。","dynasty":"宋代","title":"圩丁词十解"}
{"author":"杨万里","content":"雨寒两月勒春迟，初喜云间漏霁晖。道是攀花无雨点，忽然放手溅人衣。","dynasty":"宋代","title":"久雨小霁，东园行散"}
{"author":"杨万里","content":"溪南稻紫似溪北，雨后山青非雨前。芒屦泥深凉不浅，今年六月个般天。","dynasty":"宋代","title":"暑雨后散策"}
{"author":"杨万里","content":"入山无路出无门，鸟语猿声更断魂。当处迷涂何处问，一溪引我得前村。","dynasty":"宋代","title":"过五里迳三首"}
{"author":"杨万里","content":"危桥度中半，深溪动人心。欲返业至此，将进眩卞临。已涉尚回顾，溪水知几深。谁能大此桥？以安往来人。","dynasty":"宋代","title":"度小桥"}
{"author":"杨万里","content":"薄枝工奚取，知音一已多。从公日几许，去我意如何。梦里闽山月，吟边楚水波。门阑万珠履，更试岁寒柯。","dynasty":"宋代","title":"寄别向运判德献移闽宪"}
{"author":"杨万里","content":"勃姑偶下小梅枝，要看渠侬褐锦衣。柱後藏身教不见，却因不见转惊飞。","dynasty":"宋代","title":"壬子正月四日後圃行散四首"}
{"author":"杨万里","content":"雨到中霄寂不鸣，只闻风拂树梢轻。瓦沟收拾残零水，并作檐间一滴声。","dynasty":"宋代","title":"不寐听雨"}
{"author":"杨万里","content":"乃翁昔梦飞入月，东字分明篆银阙。明朝占梦占者云，一甲八人更何说。绍兴大对奏集英，天风吹下胪传声。作者亡人拜恩了，乃翁甲科第八名。十年一武可凤沼，邵阳别驾今宿草。子今端能读父书，伏犀美髯一似渠。当时父执今左相，鸿钧播作幕府梧。问天一雪乃翁屈，屈入鵷行缀簪笏。","dynasty":"宋代","title":"送周起宗经干赴桂林帅幕"}
{"author":"杨万里","content":"白莲半莟未开时，看作红莲更不疑。到得欲开浑别了，玉肤洗退淡胭脂。","dynasty":"宋代","title":"瓶中红白二莲五首其四"}
{"author":"杨万里","content":"梦回纸帐怪生寒，童子传呼雪作团。已被晓风融作水，头巾不里起来看。","dynasty":"宋代","title":"戊戌正月二日雪作二首"}
{"author":"杨万里","content":"禁火晓未暖，蹈青昏恰皈。何堪一原雪，将冷入春衣。","dynasty":"宋代","title":"芗林五十咏·梨花原"}
{"author":"杨万里","content":"田路直复萦，肩舆斜还正。如何晴三日，犹自滑一径。缺岸有危践，方轸无稳兴。不跌先独惊，稍坦深自庆。肯信坐者安，不及行者病。昨来九轨涂，可思不可更。忽逢两苍虯，争此一照乘。颇欲问故老，双争谁孤胜。水声乱人语，一辞无真听。轻风泛秧畴，众绿久未定。崎岖从此始，辛苦何时竟。","dynasty":"宋代","title":"小憩二龙争珠，盖两长岭夹一圜峰故名。自此"}
{"author":"杨万里","content":"摘杞搜枯梗，攀花脱脆包。蝶呈新样粉，柳送隔城梢。","dynasty":"宋代","title":"行圃二首"}
{"author":"杨万里","content":"月到东园分外光，行行坐坐间传觞。生愁蹈碎千花影，回顾千花总不妨。","dynasty":"宋代","title":"同子文、材翁、子直、萧巨、济中元夜东园望"}
{"author":"杨万里","content":"绝恨诗人浪许痴，四更无睡只哦诗。老铃枕手眠窗底，急雨颠风总不知。","dynasty":"宋代","title":"锁宿省中，心气大作，通昔不寐。得两绝句"}
{"author":"杨万里","content":"山接江清江接天，老人渔钓下前滩。寒潮晚到风无定，船泊小湾春日残。","dynasty":"宋代","title":"富阳登舟待潮回文"}
{"author":"杨万里","content":"夜把新诗读，灯前阖且开。一行私独喜，两脚不虚来。天似嫌梅脕，冬初遣雪催。与君问花信，能绕百千回。","dynasty":"宋代","title":"蜀士月彦和寓张魏公门馆，用予见张钦夫诗韵"}
{"author":"杨万里","content":"已觉朝来退裌，衣日光风力软如痴。倩谁留许春寒著，更放梅花住少时。","dynasty":"宋代","title":"春暖郡圃散策三首"}
{"author":"杨万里","content":"宝储依旧接英游，璗节何曾远藻旒。卿月使星银汉晓，绣衣彩服太湖秋。豺当道上狐何问，鹰击霜前免已愁。火急平友供一笑，紫荷玉笋待君侯。","dynasty":"宋代","title":"送王季德提刑宝文少卿"}
{"author":"杨万里","content":"秋神今岁也痴呆，行李如何草草回。白帝羽衣浑不带，炎官火伞却将来。","dynasty":"宋代","title":"秋夜极热三首其二"}
{"author":"杨万里","content":"已制青奴一壁寒，更搘绿玉两头安。谁言诗老眠云榻，不是渔郎钓月竿。醉梦那知蕉叶雨，小舟亲过蓼花滩。蹶然惊起天将晓，窗下书灯耿复残。","dynasty":"宋代","title":"竹床"}
{"author":"杨万里","content":"长年三老不须催，且据胡床未拟回。白昼惊人星满地，日光碎处万波来。","dynasty":"宋代","title":"再登垂虹亭三首"}
{"author":"杨万里","content":"渔郎妙手绝多机，一网收鱼未足奇。刚向人前撰勋绩，不教速得只教迟。","dynasty":"宋代","title":"垂虹亭观打鱼斫鱠四首"}
{"author":"杨万里","content":"岭下看山似伏涛，见人上岭旋争豪。一登一陟一回顾，我脚高时他更高。","dynasty":"宋代","tags":"抒情","title":"过上湖岭望招贤江南北山"}
{"author":"杨万里","content":"雨歇林间凉自生，风穿迳里晓逾清。意行偶到无人处，惊起山禽我亦惊。","dynasty":"宋代","title":"桧迳晓步二首"}
{"author":"杨万里","content":"画角声从枕底鸣，愁霜怨月不堪听。拥紬起坐何人伴，只有残灯半晕青。","dynasty":"宋代","title":"霜夜无睡，闻画角孤鴈二首"}
{"author":"杨万里","content":"月色如霜不粟肌，月光如水不沾衣。一年没赛中元节，政是初凉未冷时。","dynasty":"宋代","title":"初秋戏作山居杂兴俳体十二解"}
{"author":"杨万里","content":"石桥两畔好人烟，匹似诸村别一川。杨柳荫中新酒店，葡萄架下小渔船。红红白白花临水，碧碧黄黄麦际天。政尔清和还在道，为谁辛苦不归田？","dynasty":"宋代","title":"过杨村"}
{"author":"杨万里","content":"风头才北忽成南，转眼黄田到谢潭。仿佛一峰船外影，褰帏急看紫巉岩。","dynasty":"宋代","tags":"写景，抒情","title":"舟过谢潭三首·其一"}
{"author":"杨万里","content":"碧酒时倾一两杯，船门才闭又还开。好山万皱无人见，都被斜阳拈出来。","dynasty":"宋代","tags":"写景，抒情","title":"舟过谢潭三首·其三"}
{"author":"杨万里","content":"细草摇头忽报侬，披襟拦得一西风。荷花入暮犹愁热，低面深藏碧伞中。","dynasty":"宋代","title":"暮热游荷池上五首"}
{"author":"杨万里","content":"坐看深来尺许强，偏於薄暮发寒光。半空舞倦居然嬾，一点风来特地忙。落尽琼花天不惜，封它梅蕊玉无香。倩谁细橪成汤饼，换却人间烟火肠。","dynasty":"宋代","title":"观雪二首"}
{"author":"杨万里","content":"老夫不柰热，跣足坐瓦鼓。临池观游鱼，定眼再三数。鱼儿殊畏人，欲度不敢度。一鱼试行前，似报无他故。众鱼初欲随，幡然竟回去。时时传一杯，忽忽日将暮。","dynasty":"宋代","title":"观鱼"}
{"author":"杨万里","content":"织锦天孙矮作机，紫茸翻出白花枝。更将沉水浓薰却，月淡风微欲午时。","dynasty":"宋代","title":"瑞香花二首"}
{"author":"杨万里","content":"石上菖蒲铁作须，寸根九节许清臞。安期自是参渠底，却重安期不重渠。","dynasty":"宋代","title":"过长峰迳遇雨，遣闷十绝句"}
{"author":"杨万里","content":"观水那无术，曾於往记求。是间还韫玉，其外必方流。缜栗渊潜久，英华气上浮。清波皆中矩，宝祲直横秋。金海芒相贯，璇源折以幽。端如君子德，不病暗中投。","dynasty":"宋代","title":"拟玉水记方流诗"}
{"author":"杨万里","content":"石壁仍丛竹，江亭更小楼。滩声清客梦，灯影动诗愁。春日已虚过，元宵年又休。谁令不行乐，蹙破两眉头。","dynasty":"宋代","title":"又题郑店立春後一日"}
{"author":"杨万里","content":"使节三持玉，州轓两尽熊。雪山郇宝白，水漕太仓红。理世非轻士，才难会忆公。石峰当西子，作殉送春枫。","dynasty":"宋代","title":"钱仲耕殿撰侍郎挽诗二首"}
{"author":"杨万里","content":"牡丹又欲试春妆，恼得闲人也作忙。新旧年头将替换，去留花眼费商量。东风从我袖中出，小蕾已含天上香。只道开时恐肠断，未开先自断入肠。","dynasty":"宋代","title":"立春检校牡丹"}
{"author":"杨万里","content":"溪边小立苦待月，月知人意偏迟出。归来闭户闷不看，忽然飞上千峰端。却登钓雪聊一望，冰轮正挂松梢上。诗人爱月爱中秋，有人问侬侬掉头。一年月色只腊里，雪汁揩磨霜水洗。八荒万里一青天，碧潭浮出白玉盘。更约梅花作渠伴，中秋不是欠此段。","dynasty":"宋代","title":"钓雪舟中霜夜望月"}
{"author":"杨万里","content":"步下新船试水初，打头揽载适逢予。一椽板屋才经雨，两面油窗好读书。剩买春风木芍药，乱篸棐儿竹籧篨。清溪浮取松亭子，赏遍千山不要驴。","dynasty":"宋代","title":"阊门外登溪船五首"}
{"author":"杨万里","content":"病势初来敌颇强，排山倒海也难当。老夫笑把东西玉，坚子难藏上下盲。酒阵时闻报三捷，诗坛元不费单枪。夜来梦入清凉国，风月冰人别是乡。","dynasty":"宋代","title":"六月二十四日病起，喜雨闻莺，与大儿议秋凉"}
{"author":"杨万里","content":"过了沙头渐有村，地平江阔气清温。暗潮巴到无人会，只有篙师识水痕。","dynasty":"宋代","title":"过沙头三首"}
{"author":"杨万里","content":"肩舆过了九华西，恨杀秋云故故低。遮尽奇峰时放出，逐峰放出不教齐。","dynasty":"宋代","title":"过青阳县，望九华山，云中不真。来早大露，"}
{"author":"杨万里","content":"淅西只欠到湖州，三里桥头转却舟。不到湖州妨底事，不如元不到桥头。","dynasty":"宋代","title":"湖州三里桥取道德清"}
{"author":"杨万里","content":"社日今年定几时，元宵过了燕先归。一双贴水娇无奈，不肯平飞故仄飞。","dynasty":"宋代","title":"正月二十八日峡外见燕子二首其一"}
{"author":"杨万里","content":"苍璧新煎第二泉，博山深炷古龙涎。草玄顾我非杨子，能赋如公是仲宣。诗社自甘编下户，醉乡何苦不开边。穷州地主惭司业，不解时时与酒钱。","dynasty":"宋代","title":"次李倅子寿郡集诗韵"}
{"author":"杨万里","content":"殊庭冠佩俨晨趋，联辔朝真下马初。帘透晴曦金碎剪，霜雕细柳发新梳。三呼献瑞闻班列，万籁收声入步虚。祝圣归来无一事，时平翻恨酒杯疏。","dynasty":"宋代","title":"余处恭和"}
{"author":"杨万里","content":"知己熙鸿化，阳和被九皋。自怜今老病，无分恼钧陶。独念东床客，犹沉左选曹。春风半张纸，立地作宜敖。","dynasty":"宋代","title":"寄袁起岩枢密贺新除仍谢送四缣并诗集兼恳求陈婿荐书二首其二"}
{"author":"杨万里","content":"木蕖篱菊总无光，秋色今年付海棠。为底夜深花不睡，翠纱袖上月如霜。","dynasty":"宋代","title":"张子仪太社折送秋日海棠二首"}
{"author":"杨万里","content":"焰白光寒泪亦收，臼灯十倍蜜灯休。忘情也似诚斋叟，烧尽心时不泪流。","dynasty":"宋代","title":"乌臼烛"}
{"author":"杨万里","content":"未伏将催中伏休，匆匆送夏又迎秋。暑中竹色风仍雨，病裹莺声喜破愁。大熟十年无此作，微生一饱更何求。急须剩蹈莲花麴，药玉新船待拍浮。","dynasty":"宋代","title":"六月二十四日病起，喜雨闻莺，与大儿议秋凉"}
{"author":"杨万里","content":"夏箑秋新妒，暄窗冷早侵。病葵萱未悟，落果草偏深。老矣曾荣望，归欤更懒心。此冠弹与挂，若个不山林。","dynasty":"宋代","title":"后圃秋步"}
{"author":"杨万里","content":"不见所知久，有怀何许开。百书终作恶，千里为渠来。邹鲁期程远，风霜鬓发催。不应师友地，只么遣空回。","dynasty":"宋代","title":"见张钦夫二首其二"}
{"author":"杨万里","content":"议论千千古，胸怀一一奇。非关时弃我，不肯我于时。老鹤云间意，长松雪外姿。平生独知命，冷眼看人痴。","dynasty":"宋代","title":"曾达臣挽词二首"}
{"author":"杨万里","content":"高谢三公府，来耕五亩园。园中有何好，老子笑无言。","dynasty":"宋代","title":"芗林五十咏·南埭"}
{"author":"杨万里","content":"霜日知春有信归，腊前偷暖漏春晖。北风也翦寒梢叶，吹作鹅黄乱蝶飞。","dynasty":"宋代","title":"近腊暄甚"}
{"author":"杨万里","content":"船里征人政念归，居人来看却嗟咨。居人秪羡征人著，世世安生不自知。","dynasty":"宋代","title":"小滩三首"}
{"author":"杨万里","content":"南海端为四海魁，扶胥绝境信奇哉。日从若木梢头转，湖到占城国里回。最爱五更红浪沸，忽吹万里紫霞开。天公管领诗人眼，银汉星槎借一来。","dynasty":"宋代","title":"南海东庙浴日亭"}
{"author":"杨万里","content":"策第仍为邑，於公未足论。眼中无佛国，户外即韩门。道大功非细，人亡德则存。四风寄双泪，吹到秀峰原。","dynasty":"宋代","title":"刘世臣先生挽诗"}
{"author":"杨万里","content":"万石中通一线流，千盘百折过孤舟。滩头未下人犹笑，下了滩头始觉愁。","dynasty":"宋代","title":"过石塘"}
{"author":"杨万里","content":"外面千峰合，中间一迳通。日光自摇水，天静本无风。村酒渟春绿，林花倦午红。莫欺山堠子，知我入江东。","dynasty":"宋代","title":"四月四日午，初出浙东界入信州永丰界"}
{"author":"杨万里","content":"向来淮海说三秦，脚蹈苏门最绝尘。莫道江山歇英气，如今文物有斯人。黄埃九陌谁知子，青竹千年独问津。未得相看已相识，只惭空叹蜀庄珍。","dynasty":"宋代","title":"和王元驹"}
{"author":"杨万里","content":"诗人长怨没诗材，天遣斜风细雨来。领了诗材还又怨，问天风雨几时开。","dynasty":"宋代","title":"瓦店雨作四首"}
{"author":"杨万里","content":"代邸躬仁俭，汤孙世圣贤。谁云无二日，今恰见三天。甲观初寒夕，神光似昼然。前星那解老，何但八千年。","dynasty":"宋代","title":"贺皇太子九月四日生辰四首"}
{"author":"杨万里","content":"湖上春游只爱晴，何朝何夕不晴明。绝怜疏雨微云里，点缀湖山分外清。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"玄晖旧宅略无存，太白来游爱是间。占作醉眼床一只，谢家山是李家山。","dynasty":"宋代","title":"望谢家青山太白墓二首"}
{"author":"杨万里","content":"长江无风水平绿，也无靴文也无谷。东西一望光浮空，莹然千顷无瑕玉。船上儿郎不耐闲，醉拈横笛吹云烟。一声清长响彻天，山猿啼月涧落泉。更打羊皮小腰鼓，头如青峰手如雨。中流忽有一大鱼，跳破琉璃丈来许。","dynasty":"宋代","title":"舟人吹笛"}
{"author":"杨万里","content":"高人爱笋如爱玉，忍口不餐要添竹。云何又遣十辈来，昏花两眼为渠开。贩夫束缚向市卖，外强中乾美安在。锦纹犹带落花泥，不论烧煮两皆奇。猪肝累人真可怍，以笋累公端不恶。","dynasty":"宋代","title":"谢唐德明惠笋"}
{"author":"杨万里","content":"谁言天上张公子，飞下崆峒看晓晴。为爱东坡题八境，却同严助厌承明。诗来风雨荒凉後，语带江山紫翠横。更遣麴生相暖热，十年同社再寻盟。","dynasty":"宋代","title":"赣守张子智舍人寄诗送酒，和韵谢之"}
{"author":"杨万里","content":"近岫遥峰翠作围，平田小港碧行迟。垂杨一径深深去，阿那人家住得奇。","dynasty":"宋代","title":"过南荡三首"}
{"author":"杨万里","content":"又从洪泽泝清淮，积雨连宵晓顿开。霜冻水涯如雪厚，波摇日影入船来。辛勤送客了未了，珍重顺风催复催。明早都梁各分手，顺风便借一帆回。","dynasty":"宋代","title":"晓出洪泽霜晴风顺"}
{"author":"杨万里","content":"菊花肯为别人黄，长怨先生不断肠。两鬓尽凋无地插，一杯细嚼入神香。","dynasty":"宋代","title":"赏菊四首"}
{"author":"杨万里","content":"函关只有一穰侯，瀛馆宁无再帝丘。天极八重心未死，台星三点坼方休。只看壁后新亭策，恐作栘中属国羞。今日牛羊上丘垄，不知丞相更嗔不。","dynasty":"宋代","title":"宿牧牛亭秦太师坟庵"}
{"author":"杨万里","content":"梅花不合太争春，政盛开时却恼人。试折一枝轻著手，惊飞万点扑衣巾。","dynasty":"宋代","title":"多稼亭看梅二首其二"}
{"author":"杨万里","content":"老子年来画入神，凿空幻出墨梅春。壁为玉板灯为笔，整整斜斜样样新。","dynasty":"宋代","title":"醉后撚梅花近壁以灯照之宛然如墨梅"}
{"author":"杨万里","content":"一江故作两江分，立杀呼船隔岸人。柳上青虫宁许劣，垂丝到地却回身。","dynasty":"宋代","title":"过招贤渡档四首"}
{"author":"杨万里","content":"寒鸡睡著不知晨，多谢锺声唤起人。明晓莫教锺睡著，被他鸡笑不须嗔。","dynasty":"宋代","title":"寒鸡"}
{"author":"杨万里","content":"望之温其玉，即之寒于冰。一饮五斗，一石解酲。众人皆醉石独醒。","dynasty":"宋代","title":"赵平甫幽居八操其三醉石操"}
{"author":"杨万里","content":"华亭沈虞卿，惠山尤延之。每见无杂语，只说林景思。试问景思有何好，佳句惊人人绝倒。句句飞从月外来，可羞王公荐穹昊。若人乘云驾天风，秋衣剪菊裁芙蓉。暮宿银汉朝蓬宫，我欲从之东海东。西湖柳色二三月，相逢一笑冠缨绝。醉招和靖叫东坡，一吸西湖湖欲竭。我醉自眠君自颠，路人往往指作仙。此辈何曾识此乐，识与不识俱可怜。别时花开今已落，思君令人瘦如鹤。梦里随君携酒瓢，同登天台度石桥。瀑泉界天泻云窟，长松拔地搀烟霄。与君联句章未了，帝城钟动西峰晓。海风吹堕珊瑚枝，乃是先生寄我诗。火云烧江江水沸，君诗清凉过于水。定知来自雪巢底，恍然坐我天台寺。","dynasty":"宋代","title":"林景思寄赠五言以长句谢之"}
{"author":"杨万里","content":"东风吹我入锦幄，海棠点注燕支薄。不论宜雨更宜晴，莫愁倾国与倾城。半浓半淡晚明灭，欲开未开最奇绝。只销一线日脚红，顷刻千株开绛雪。伟哉诗人桑苎翁，持杯酌酒浇艳丛。坐看玉颊添醉晕，为渠一醉何须问。","dynasty":"宋代","title":"上已日予与沈虞卿、尤延之、莫仲谦招陆务观"}
{"author":"杨万里","content":"晚风不许鉴清漪，却许重帘到地垂。平野无山遮落日，西窗红到月来时。","dynasty":"宋代","title":"晚风"}
{"author":"杨万里","content":"何曾一日不思归，请看诚斋八集诗。到得归来身已病，是侬归早是归迟。","dynasty":"宋代","title":"东园幽步见东山四首其二"}
{"author":"杨万里","content":"山园腊里日蔬芜，只有南斋最起予。竹映梅花花映竹，翠毛障子玉妃图。","dynasty":"宋代","title":"南斋前梅花二首其一`"}
{"author":"杨万里","content":"径李浑秾白，山桃半淡红。杏花红又白，非淡亦非秾。","dynasty":"宋代","title":"甲子初春即事六首其三"}
{"author":"杨万里","content":"两朵三枝梅正新，不疏不密最忺人。花枝夹径嗔人过，絓脱老夫头上巾。","dynasty":"宋代","title":"至後与履常探梅东园三首"}
{"author":"杨万里","content":"新雨丰今岁，初晴屏积阴。猛收千疋练，微露一棱金。天熨粉青嫩，山描愁黛深。谁言残剩暑，卓午不相寻。","dynasty":"宋代","title":"发中桥二首"}
{"author":"杨万里","content":"远绪传妫水，高风似太丘。萱堂鱼跃雪，兰砌鹗横秋。杖屦疏金谷，莺花冷玉舟。行看紫鸾纸，告第贲松楸。","dynasty":"宋代","title":"陈商卿挽辞"}
{"author":"杨万里","content":"病身谁伴亦谁怜，赢得昏昏几觉眠。睡起不知身是病，踞床年尽水沉烟。","dynasty":"宋代","title":"再病书怀呈仲良"}
{"author":"杨万里","content":"云山未见见龟山，且卷诗书子细看。春日幸从年後暖，春风须带腊前寒。","dynasty":"宋代","title":"早行鸣山二首"}
{"author":"杨万里","content":"晴明风月雨乾时，草满花堤水满溪。童子柳阴眠正著，一牛吃过柳阴西。","dynasty":"宋代","title":"桑茶坑道中八首"}
{"author":"杨万里","content":"细雨轻烟著地昏，湖波真个解生尘。净慈灵隐君休觅，失却诸峰不恼人。","dynasty":"宋代","title":"雨中出湖上送客"}
{"author":"杨万里","content":"花枝劣相絓人衣，蜂子颠狂触面皮。一巷海棠千架锦，两堤杨柳万窝丝。","dynasty":"宋代","title":"游翟园三首"}
{"author":"杨万里","content":"君家秘监唐诗客，饮中八仙渠第一。君家水部晋仙真，曾拜东封玉路尘。秪今孙子方外士，羽衣霞佩云为袂。月下维山吹凤笙，雾里华阳割龙耳。何当踞龟食蛤蜊，大嚼碧藕嬉瑶池。若见君家两仙伯，为侬寄声好将息。","dynasty":"宋代","title":"寄题永新昊天观贺知宫方外轩"}
{"author":"杨万里","content":"过雨余秋暑，移床拣午凉。小风吹醉面，凛气忽如霜。日脚何曾动，桐阴有底忙。倦来聊作睡，睡起更苍茫。","dynasty":"宋代","title":"午睡起"}
{"author":"杨万里","content":"龙子辛勤莳纸田，少年笔势已翩翩。欲知圣处真消息，不是原夫一两联。","dynasty":"宋代","title":"题龙舜臣逊志斋"}
{"author":"杨万里","content":"隔岸轻舟不可呼，小桥独木有如无。落松满地金钗瘦，远树黏天菌子孤。","dynasty":"宋代","title":"刘村渡二首"}
{"author":"杨万里","content":"名下得佳句，梦中哦半生。未逢心已契，相见眼偏明。复此匆匆别，苍然惘惘情。非关风外树，侬自作离声。","dynasty":"宋代","title":"送韩子云捡正将漕江东二首"}
{"author":"杨万里","content":"笋改斋前路，蔬眠雨后畦。晴江明处动，远树看来齐。我语真彫朽，君诗妙斲泥。殷勤报春去，恰恰一莺啼。","dynasty":"宋代","title":"和仲良春晚即事五首其五"}
{"author":"杨万里","content":"再入脩门访旧游，故人相见喜还愁。茂林脩竹君髯碧，折苇枯荷我鬓秋。莫把升沈著怀抱，古来贤圣几公侯。一尊追送江东棹，梦逐清波弄白鸥。","dynasty":"宋代","title":"送沈虞卿秘监脩撰将漕江东二首其二"}
{"author":"杨万里","content":"桃李无言照水光，玻璃盆底洗新妆。不须水上红云句，水上红云不解香。","dynasty":"宋代","title":"寄题喻叔奇国傅郎中园亭二十六咏花屿"}
{"author":"杨万里","content":"影静长安道，凉风响辔衔。海天低到水，江日脱明帆。潮遣先驱壮，声吞绝岛巉。黄尘征袖满，却愧著朝衫。","dynasty":"宋代","title":"到龙山头"}
{"author":"杨万里","content":"一夜颠风翻却天，簸将白浪到天边。康郎尚自无根脚，斗大洲头却系船。","dynasty":"宋代","title":"闷歌行十二首"}
{"author":"杨万里","content":"可笑诗人死爱名，吻间长作候虫声。链成九转丹砂著，赢得千茎白雪生。政使古今傅不朽，不知身世竟何成。老夫老去真休去，一听梅山主夏盟。","dynasty":"宋代","title":"和姜邦杰春坊再赠七字"}
{"author":"杨万里","content":"银浦寒无浪，金星澹不芒。初看霜是月，并爱月和霜。万里除纤翳，双清作一光。诗穷只欠许，穷我未渠央。","dynasty":"宋代","title":"次霜月韵"}
{"author":"杨万里","content":"嘉林市中尘一丈，嘉林寺後竹千竿。先君授徒竹窗底，我初识君俱少年。同师同舍同笔砚，火冷灯青飞雪片。春风一夜吹林花，南北飘零各星散。我今头白苦思归，羡君山园芋栗肥。为君题作小锦里，君应一笑巾堕儿。","dynasty":"宋代","title":"寄题刘成功锦里"}
{"author":"杨万里","content":"谈天渠外更谁先，聊复怜渠与酒钱。富贵不愁天不管，不应丘壑也阕天。","dynasty":"宋代","title":"送傅山人二绝句"}
{"author":"杨万里","content":"脱却单衣著裌衣，禁烟无有不寒时。一年好处君知麽，寒食千门插柳枝。","dynasty":"宋代","title":"清明雨寒八首"}
{"author":"杨万里","content":"横行湖海浪生花，糟粕招邀到酒家。酥片满螯凝作玉，金穰熔腹未成沙。","dynasty":"宋代","title":"德远叔坐上赋肴核八首糟蟹"}
{"author":"杨万里","content":"随分哦诗足散愁，老怀何用更宜搜。聿来胥宇蚁移冗，无以为家燕入秋。盖世功名吹剑首，平生忧患浙矛头。从今归去便归去，未到无颜见白鸥。","dynasty":"宋代","title":"秋怀"}
{"author":"杨万里","content":"闻君踏雪访梅花，不怕苏堤十里赊。老子怯寒那敢出，地炉榾柮是生涯。","dynasty":"宋代","title":"和吴监丞景雪中湖上访梅四首其四"}
{"author":"杨万里","content":"岸冻树逾瘦，日高林始明。瑶草密如积，玉泉中暗鸣。初至心为动，欲归脚还停。江洧千万峰，穿侬两鞋青。如何鹧鸪岭，咫尺来未曾。","dynasty":"宋代","title":"至鹧鸪洞"}
{"author":"杨万里","content":"却忆归舟是去年，上滩浑似上青天。诸滩知我怀余怨，急送秋风下水船。","dynasty":"宋代","title":"下鸡鸣山诸滩，望柯山不见三首"}
{"author":"杨万里","content":"广场妙戏斗程材，未得天颜一笑开。角觝罢时还宴罢，卷班出殿戴花回。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"雨脚麻相似，禾头耳欲生。风收白痴雾，霜作上牢晴。逗晓双栖鹊，巡檐数喜声。呼儿洗尘甑，忍饿待新粳。","dynasty":"宋代","title":"十月久雨妨农收，二十八日得霜，遂晴，喜而"}
{"author":"杨万里","content":"又从洪泽溯清淮，积雨连宵晓顿开。霜冻水涯如雪厚，波摇日影入船来。辛勤送客了未了，珍重顺风催复催。明早都梁各分手，顺风便借一帆回。","dynasty":"宋代","title":"晓出洪泽霜晴风顺"}
{"author":"杨万里","content":"暑嬾皈投簟，凉醒打当书。罢吟唇欲裂，起坐膝难舒。汲古微澜动，悲秋小雨余。五言未针线，百过且阶除。","dynasty":"宋代","title":"初凉与次公子共读书册"}
{"author":"杨万里","content":"翡翠洲横绿锦山，真珠汁洗水精砖。江天万景无拘管，乞与诗人塞满船。","dynasty":"宋代","title":"江雨三首"}
{"author":"杨万里","content":"荷叶迎风听，荷花过雨看。移床桥上坐，堕我镜中寒。","dynasty":"宋代","title":"七月十四日雨後，毗陵郡圃荷桥上纳凉"}
{"author":"杨万里","content":"王家唤竹作此君，周家唤莲作君子。泥中怀玉避俗尘，水上开花超大地。红裳翠盖在眼中，欲往从之隔秋水。牡丹贵人非吾徒，篱菊隐士堪邻居。李侯岸巾对芙蕖，不寄新诗来起予。","dynasty":"宋代","title":"寄题临武知县李子西公廨君子亭"}
{"author":"杨万里","content":"尚无池水泛荷香，幸有园英照竹窗。雪白葵花持玉节，柿红萱草立金幢。","dynasty":"宋代","title":"晓登多稼亭三首"}
{"author":"杨万里","content":"山转江亦转，江行山亦行。风鬟照玉镜，素练萦青屏。我本山水客，澹无轩冕情。尘中悔一来，事外怀孤征。忽乘沧浪舟，仰高俯深清。餐翠腹可饱，饮渌身顿轻。鹧鸪不相识，还作故园声。","dynasty":"宋代","title":"明发陈公径过摩舍那滩石峰下十首"}
{"author":"杨万里","content":"山林与朝市，隐处俱未是。只个西枝西，默坐且求志。","dynasty":"宋代","title":"寄题刘巨卿家六咏·西隐"}
{"author":"杨万里","content":"宇宙一行店，谁为店主人。主人亦解去，而况爂余薪。","dynasty":"宋代","title":"芗林五十咏·寓斋"}
{"author":"杨万里","content":"睡眼䰒松未爽时，一声杜宇顿开眉。不须报道思归乐，今我真归不用思。","dynasty":"宋代","title":"午睡闻子规"}
{"author":"杨万里","content":"水嫌岸窄要冲开，细荡沙痕似翦裁。荡去荡来元不觉，忽然一片岸沙摧。","dynasty":"宋代","title":"岸沙"}
{"author":"杨万里","content":"句法何曾问外人，单传山谷当家春。截来云锦花无样，倒写珠胎海亦贫。汗竹香中翻墨汁，扶桑梢上拄头巾。诗名官职看双美，向道儒冠不误身。","dynasty":"宋代","title":"书黄庐陵伯庸诗卷"}
{"author":"杨万里","content":"衢信中央两尽头，蚕麰今岁十分收。穗初黄後枝无绿，不但麦秋桑亦秋。","dynasty":"宋代","title":"江山道中蚕麦大熟三首"}
{"author":"杨万里","content":"斫地烧畬旋旋开，豆花麻荚更菘栽。荒山半寸无遗土，田父何曾一饱来。","dynasty":"宋代","title":"发孔镇晨炊漆桥道中纪行十首其五"}
{"author":"杨万里","content":"周遭故国是山围，对境方知此句奇。偶上伏龟楼上望，一环碧玉缺城西。","dynasty":"宋代","title":"与次公幼舆二子登伏龟楼"}
{"author":"杨万里","content":"秀溪何处好？腊尾与春初。山色梅边净，人家竹里居。先生来得得，一笑意舒舒。归路无灯火，冰轮挂岭隅。","dynasty":"宋代","title":"和罗巨济山居十咏"}
{"author":"杨万里","content":"六十慈亲路一千，郎君归省又何年。赠行句子真聊尔，且折垂杨当赠鞭。","dynasty":"宋代","title":"送庆基叔德上犹二绝"}
{"author":"杨万里","content":"山雨无休歇，江云政郁葱。如何急滩水，更著打头风。草作伤心碧，花能可意红。一年春好处，却在道涂中。","dynasty":"宋代","title":"北风"}
{"author":"杨万里","content":"孤嗜难众悦，今听非昔弦。美人西山秀，藏茹饮涧泉。雪蓑韫明月，永棹剌野船。宝祲耿不掩，球声匆复珊。闻者已瞠若，鬻之谅悠然。良环彼何憎，击缶俗所便。老我讵能聪，妙音误至前。古人子所思，而我岂古贤。借不满子赏，能不聊子叹。故家富彦士，梧竹映芝兰。紫余乃祖橐，朱遍群从轓。迅趾岂地行，逸翎当云骞。勖哉塼羊角，何必怀西山。","dynasty":"宋代","title":"豫章王集大成惠我，思古人，实获我心八诗，"}
{"author":"杨万里","content":"继照姿天纵，分阴学日勤。橘中招绮夏，瓜处屏伾文。老别鱼竿月，来依鹤禁云。还将古为监，聊当野人芹。","dynasty":"宋代","title":"贺皇太子九月四日生辰四首"}
{"author":"杨万里","content":"缀玉联珠辱见投，要知词客解悲秋。侬家韦自无烦恼，却被新诗嫁许愁。","dynasty":"宋代","title":"和李天麟秋怀五绝句"}
{"author":"杨万里","content":"暮烟如雨雨如烟，一把珠帘隔远山。帘影渐浓山渐淡，恍然移入画屏间。","dynasty":"宋代","title":"过洛社望南湖暮景三首"}
{"author":"杨万里","content":"雪花旋落旋成融，横作清霜阵阵风。一夜急吹君会否？妒他残叶恋丹枫。","dynasty":"宋代","title":"醉眠夜闻霜风甚紧，起坐达旦二首"}
{"author":"杨万里","content":"先人手种一川松，为栋为杗似未中。只合茅斋听驱使，为公六月唤秋风。欲和新诗且捻髯，岸巾百匝绕前檐。茅斋或恐清阴薄，更遣苍官去一添。","dynasty":"宋代","title":"和昌英叔觅松枝作日棚"}
{"author":"杨万里","content":"使节三持玉，州轓两尽熊。雪山郇宝白，水漕太仓红。理世非轻士，才难会忆公。石峰当西子，作殉送春枫。","dynasty":"宋代","title":"钱仲耕殿撰侍郎挽诗二首"}
{"author":"杨万里","content":"不堪斜雨打虚胸，只愿晴阳送晓光。自是老人眠不著，近来春夜几曾长？楼头吹动梅花曲，梦里犹疑燕寝香。道是官居如客舍，等闲一宿两年强。","dynasty":"宋代","title":"寓倅厅寒夜不寐"}
{"author":"杨万里","content":"梅花得雪更清妍，折入灯前细捻看。下却珠帘教到地，横枝太瘦不禁寒。","dynasty":"宋代","title":"庆长叔招饮一桮，未釂，雪声璀然。即席走笔"}
{"author":"杨万里","content":"北江西水两相逢，胥口波涛特地雄。万事向侬冰与炭，一生行役雨和风。急流欲上人声闹，近岸还移牵路穷。河伯喜欢侬苦恼，并将恩怨恼天公。","dynasty":"宋代","title":"过胥口，江水大涨，舟楫不进"}
{"author":"杨万里","content":"渔舟竟日不知还，水碓无人也不闲。斫却江头一丛柳，当愁无地著江山。","dynasty":"宋代","title":"沙溪江亭"}
{"author":"杨万里","content":"清风索我吟，明月劝我饮。醉倒落花前，天地即衾枕。","dynasty":"宋代","title":"又自赞"}
{"author":"杨万里","content":"玉渊堂下一梢长，倚赖春风压众芳。妙句忽从天上落，千花从此总无香。","dynasty":"宋代","title":"和皇太子雨中赏梅偶成二首"}
{"author":"杨万里","content":"汤盂深浅任横斜，酒力微醺略减些。翦烛小童殊解事，不留烛烬却留花。","dynasty":"宋代","title":"与次公夜酌"}
{"author":"杨万里","content":"圩田元是一平湖，凭仗儿郎筑作圩。万雉长城倩谁守，两堤杨柳当防夫。","dynasty":"宋代","title":"圩丁词十解其一"}
{"author":"杨万里","content":"桄榔叶垂翠羽鲜，木绵花暖紫霞翻。疾雷急雨急开霁，淡白云拂浓清山。","dynasty":"宋代","title":"过胥口镇"}
{"author":"杨万里","content":"碧落侍郎金作句，瀛洲学士玉为章。两公唱和君知么，个是安期却老方。","dynasty":"宋代","title":"谢江东耿漕曼老寄书并与沈侍郎唱和诗二首其二谢唱和佳句"}
{"author":"杨万里","content":"日光射雪雪透红，雪光射日日吐虹。何人铸银作大地，万象都入银光中。诗翁两眼老病里，爱看晚晴聊仰视。眼晴空花忽乱起，紫晕一轮三万里。","dynasty":"宋代","title":"晚晴"}
{"author":"杨万里","content":"蒻笠端能直几钱，骑奴不拟雨连天。盖头旋折山葵叶，擘破青青伞半边。","dynasty":"宋代","title":"葵叶"}
{"author":"杨万里","content":"重雾疑朝雨，斜阳竟晚晴。万山江外尽，一塔岭尖明。舟小宁嫌窄，途长已倦行。子陵台下水，未酌意先清。","dynasty":"宋代","title":"白沙买船晚至严州"}
{"author":"杨万里","content":"改言缩项更长腰，黄独青精也绝苗。尚有囊中餐玉法，蓝田山里过明朝。","dynasty":"宋代","title":"跋天台王仲言乞米诗"}
{"author":"杨万里","content":"水从常润路都迷，曲曲长河曲曲堤。不是两窗供日脚，更无南北与东西。","dynasty":"宋代","title":"晓过丹阳县五首"}
{"author":"杨万里","content":"碧玉新篁翳洞天，绀珉方斛贮山泉。脱巾赤脚长松下，何处人间更有僊。","dynasty":"宋代","title":"筠庵晚睡三首"}
{"author":"杨万里","content":"仙家有药世无比，能乾水银作银子。老夫却把水晶环，熔作南溪一溪水。闲随稚子作儿嬉，金沙玉砾磊细陂。水从陂上泻涧底，椎碎水晶声满耳。忽然流下片苍苔，一朵碧云影千里。","dynasty":"宋代","title":"南溪细陂"}
{"author":"杨万里","content":"欲借微凉问万松，万松自热诉无风。清晨秋暑已如许，那更斜阳与日中。","dynasty":"宋代","title":"中元日早起"}
{"author":"杨万里","content":"仰枕糟丘俯墨池，左提大剑右毛锥。朝兰夕菊都餐却，更斫生柴烂煮诗。","dynasty":"宋代","title":"跋徐恭仲省干近诗三首"}
{"author":"杨万里","content":"庐陵难做定何如，请年黟川朱大夫。秋月满怀春满面，视民如子吏如奴。万艘白粲何曾欠，百雉金城旧更无。归侍玉皇香案了，甘棠便是瑞莲图。","dynasty":"宋代","title":"江西道院集送吉州太守朱子渊造朝二首"}
{"author":"杨万里","content":"石上菖蒲铁作须，寸根九节许清臞。安期自是参渠底，却重安期不重渠。","dynasty":"宋代","title":"过长峰迳遇雨，遣闷十绝句"}
{"author":"杨万里","content":"涉夏天勤雨，今年定有秋。试思冲热出，何似带泥游。轩冕关庄子，江湖著魏牟。高人香火里，也到酒边不。","dynasty":"宋代","title":"和文远以作醮相疏"}
{"author":"杨万里","content":"郴山奇变水清写，郴江幸绕郴山下。韩秦妙语久绝弦，谁煎凤觜续此篇。君章词客山水主，云锦聘君君好赴。为寻两公旧游处，得句寄侬侬不妒。休道郴阳和鴈无，也曾避雪罗浮去。","dynasty":"宋代","title":"送子上弟赴郴州，史君罗达甫寺正之招"}
{"author":"杨万里","content":"甲戌花时策集英，相看须鬓各青青。曲江初别春三月，北阙重来再一星。百石去官君似邴，千年归鹤我输丁。因书若寄杨员外，莫道山寒少茯苓。","dynasty":"宋代","title":"送朱师古龙图少卿帅潼川二首其二"}
{"author":"杨万里","content":"峡岭分明是假山，乱堆怪石入云间。上头更种青琼树，下照春江玉镜寒。","dynasty":"宋代","title":"出真阳峡十首"}
{"author":"杨万里","content":"恰恰元霄两脚垂，天风为我扫除之。怪来平地寒如许，雪满远峰人未知。","dynasty":"宋代","title":"上元日晚过须溪"}
{"author":"杨万里","content":"读书台南山绕屋，恰如万簪削青玉。读书台北山更多，又似碧海跃万波。台边高人子刘子，架楼南北山围里。醉中领客上上头，忽惊平地翠浪浮。一浪抛云入天半，众浪翻空湿银汉。砰轰打到栏干前，天跳地踔乾坤颠。主宾拍手呼钓船，定眼看来还不然，只是南北几点山。","dynasty":"宋代","title":"寄题安福刘道协涌翠楼"}
{"author":"杨万里","content":"杨盐金胜贺盐家，赐湖岂比赐书华。回环自辟三三径，顷刻常开七七花。门外有田聊伏腊，望中无处不烟霞。却惭下客非摩诘，无画无诗只谩夸。","dynasty":"宋代","title":"上巳日周丞相少保来访敝庐，留诗为赠"}
{"author":"杨万里","content":"正是行人肠断时，子规得得向人啼。若能泪得居人脸，始信春愁总为伊。","dynasty":"宋代","title":"过松源，晨炊漆公店"}
{"author":"杨万里","content":"还家五度见春容，长被春容恼病翁。高柳下来垂处绿，小桃上去末梢红。卷帘亭馆酣酣日，放杖溪山款款风。更入新年足新雨，去年未当好时丰。","dynasty":"宋代","title":"南溪早春"}
{"author":"杨万里","content":"天色{上髟下蒙}松未肯收，吾侪自乐不曾愁。随宜旋旋商量著，晴即闲行雨即休。","dynasty":"宋代","title":"上已同沈虞卿、尤延之、王顺伯、林景思游湖"}
{"author":"杨万里","content":"有齐石湖之季女兮，肇葰茂而青葱。兰茁芽以芬播兮，玉在璞而光融。茹采蘋以为粻兮，筑内则为之宫。乐彤管以俶载兮，逝将眇青竹而论功。制菡萏以为裾兮，裼之以秋江之芙蓉。纷蕙纕而菊佩兮，岂江蓠揭车之与缝。掇袤丈之朔雪以澡德兮，袭万壑之清冰而在躬。耿吾独传中郎之素业兮，岂曰矜萧然林下之风。沛吾乘乎桂舟兮，无小无大焉从吾公。何若而人之不淑兮，奄一疢而长终。忍舍兰陔之孝养兮，莽玉女宓妃之与从。父曰嗟予膳之孰视兮，母曰嗟予命之畴同。衋两亲之哀潸兮，遗九宗之长恫。蹇石湖之恸而莫之释兮，小极而隐几乎书之丛。梦漂漂而行远兮，求吾儿乎四方上下之青穹。杳碧海之际天兮，岿三山之倚空。蓬莱方丈之攸宅兮，浮金宫银阙之崇崇。若有人乎山之阿兮，飞腾往来而不可逢。羌可逢而不可执兮，若迥映乎复朣胧。摘玉李而弄金波兮，遨嬉乎倒景有无之濛鸿。忽临睨乎旧乡兮，望见石湖之仙翁。泫初咷而后哂兮，唁吾翁乎奚戚容。繄天地万物之逆旅兮，儿与翁父子适相值于逆旅之中。汩倏合而忽分兮，邈千变万化而何穷。淬割愁之剑而不满一笑兮，非我翁春日览镜大篇之舂容。翁顾笑而惊寤兮，皦寒日其生于东。","dynasty":"宋代","title":"范女哀辞"}
{"author":"杨万里","content":"解缆维杨欲夕阳，过舟覆盎已晨光。夹河渔屋都编荻，背日船篷尚满霜。城外城中四通水，堤南堤北万垂杨。一州斗大君休笑，国士秦郎此故乡。","dynasty":"宋代","title":"过高邮"}
{"author":"杨万里","content":"当面峰头些子云，坐看吹作雨纷纷。朝来山路能愁我，今者溪船正要君。远岭轻盈横皱縠，明窗撩乱触惊蚊。犹争新涨一篙碧，遮莫飘萧二十分。","dynasty":"宋代","title":"阊门外登溪船五首"}
{"author":"杨万里","content":"波缓沤迟似让行，忽然赴岳怒还生。东归到底谁先後？何用争流作许声。","dynasty":"宋代","title":"观陂水"}
{"author":"杨万里","content":"两脚那解上金銮，两手只合把钓竿。比身管乐儿时态，已翻九河洗我肝。范生来自浣花里，眼中之人定谁贵。百炼未必贤绕指，贵人正要老於事。斜风细雨又春休，落花啼鸟总春愁。试问谈间立封侯，何如百钱拄杖头。","dynasty":"宋代","title":"赠蜀中相士范思齐往全州见万先之教授"}
{"author":"杨万里","content":"不见王孙今九春，新词丽曲夹心神。只言风月平分破，却是江湖一散人。","dynasty":"宋代","title":"和岩州添倅赵彦先寄四绝句"}
{"author":"杨万里","content":"柴桑卧病一茅庐，或棹孤舟或命车。道丧今朝逢祖谢，诗工独步过应徐。万山不隔相思字，数月之间两得书。廊庙方将访乔木，碧梧翠竹看新除。","dynasty":"宋代","title":"和虞军使易简字知能所寄唐律二首"}
{"author":"杨万里","content":"何人双赠水精瓶，梅花数枝瓶底生。瘦枝尚带折痕在，隔瓶照见透骨明。大枝开尽花如雪，小枝未开更清绝。争从瓶口迸出来，其柰堪看不堪掇。人言水精初出万壑时，欲凝未凝如冻脂。上有江海花正盛，吹折数枝堕寒镜。玉工割取到人问，琢出瓶子和梅看。至今犹有未疑处，瓶里水珠走来去。只愁窗外春日红，瓶子化作亡是公。","dynasty":"宋代","title":"梅花数枝，篸两小瓷瓶。雪寒一夜，二瓶冻裂"}
{"author":"杨万里","content":"水到荷花蒂，风生菰叶梢。鸥凫晚声散，天水夕光交。","dynasty":"宋代","title":"荷桥暮坐三首其三"}
{"author":"杨万里","content":"十年两袖软红尘，归濯沧浪且幅巾。不是白云留我住，我留云住卧闭身。","dynasty":"宋代","title":"幽居三咏云卧庵"}
{"author":"杨万里","content":"山似剡溪溪似油，人如诗句句如秋。无边春里花饶笑，有底忙时草唤愁。","dynasty":"宋代","title":"李与贤来访，自言所居幽胜，甚似剡溪。因以"}
{"author":"杨万里","content":"仆夫已倦路犹赊，脚底殊劳眼底佳。绿锦堆中半团雪，千枫拥出一桐花。","dynasty":"宋代","title":"晚过黄洲铺二绝其二"}
{"author":"杨万里","content":"已是山寒更水寒，酸风苦雨并无端。诗人瘦骨无半把，一任残春料理看。","dynasty":"宋代","title":"明发祈门悟法寺，溪行险绝六首"}
{"author":"杨万里","content":"一夜颠风翻却天，簸将白浪到天边。康郎尚自无根脚，斗大洲头却系船。","dynasty":"宋代","title":"闷歌行十二首"}
{"author":"杨万里","content":"十年一别再从游，又见鱼书拜彻侯。人物只今何水部，风流不减柳苏州。白苹洲上春传语，乌鹊桥边草唤愁。报政不应迟五月，莺花紫禁伫归舟。","dynasty":"宋代","title":"送何一之右司出守平江"}
{"author":"杨万里","content":"望中四野掌般平，远树成行一带横。树外天容仍淡白，不愁树影不分明。","dynasty":"宋代","title":"高邮野望二首其一"}
{"author":"杨万里","content":"雪花四出剪鹅黄，金屑千麸糁露囊。看去看来能几大，如何著得许多香。","dynasty":"宋代","title":"凝露堂木犀恶人二首"}
{"author":"杨万里","content":"碧海翻词笔，清霜逼谊风。不应盛名下，未著玉堂中。剩欲公留此，其如帝望公。从今摩病眼，看到火城红。","dynasty":"宋代","title":"送王吉州宣子舍人，和明州二首"}
{"author":"杨万里","content":"何处苕溪好，请君来倚楼。西山也驩喜，奔走入帘钩。","dynasty":"宋代","title":"寄题万元享舍人园享七景·倚苕"}
{"author":"杨万里","content":"清晓新凉惬老怀，只愁傔从可怜哉。泥行寸步无由到，雨去前山却复回。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"菊後霜前换绣衣，湘南岭北看梅枝。还将方策汗青语，拈出圆扉草绿时。四海几人怜我老，三年两作送君诗。借令贵杀衡阳纸，半幅无妨慰梦思。","dynasty":"宋代","title":"送蔡定夫赴湖南提刑二首"}
{"author":"杨万里","content":"知已熙鸿化，阳和被九皋。自怜今老病，无分恼钧陶。独念东床客，犹沉左选曹。春风半张纸，立地作宜敖。","dynasty":"宋代","title":"寄袁起岩枢密，贺新除，仍谢送四缣井诗集，"}
{"author":"杨万里","content":"我昔见子卢溪南，烟如玉雪照晴岚。子今访我南溪北，凛如騄骥成骨骼。袖中文字细作行，读来病眼生寒光。炎新句子入时样，故应破阵翰墨场。春风春雨春山路，喜子能来愁子去。故人一别二十年，且对青灯夜深语。","dynasty":"宋代","title":"送邹元升归安福"}
{"author":"杨万里","content":"老夫少时不信老，长笑老人恃年少。如今老矣不笑人，却被少年开口笑。少年何苦笑老人，老人旧日颜如春。兴来百琖山隤玉，醉後千篇笔有神。自古圣贤皆白骨，谁道今人不见古时月。孔子盗跖俱尘埃，杜陵老人今亦安在哉。","dynasty":"宋代","title":"行路难五首"}
{"author":"杨万里","content":"道是宵征即晓光，若言明发未朝阳。月华露气山兼水，享尽人间第一凉。","dynasty":"宋代","title":"月中炬火发仙山驿，小睡射亭五首"}
{"author":"杨万里","content":"健青新走一梢长，外日东风引得狂。定自今番春色里，新枝别样占年光。","dynasty":"宋代","title":"走笔和张功父玉照堂十绝句其一"}
{"author":"杨万里","content":"渔者都星散，那知不是真。忽然重举网，何许有逃鳞。暗漉泥中玉，光跳日下银。江湖无避处，而况野塘滨。","dynasty":"宋代","title":"再观十里塘捕鱼有叹"}
{"author":"杨万里","content":"後面山无数，南头柳更多。人家逼江岸，屋柱入沧波。老去频经此，重来更几何。牛山动悲感，曾侍板舆过。","dynasty":"宋代","title":"舟过桐庐三首"}
{"author":"杨万里","content":"一岁官拘守一州，天将行役赐清游。青山绿水留连客，碧树丹枫点缀秋。夜梦昼思都是景，左来右去不胜酬。我无韦偃丹青手，只向囊中句里收。","dynasty":"宋代","title":"晨炊旱塘"}
{"author":"杨万里","content":"昨朝晴色动春熙，入夜星河弄碧漪。谁信雪花能样巧，等他人睡不教知。起来红日恍开霁，照得王花光陆离。归去中都说奇事，姑苏馆里上元晴。","dynasty":"宋代","title":"姑苏馆夜雪"}
{"author":"杨万里","content":"去年看梅南溪北，月作主人梅作客。今年看梅荆溪西，玉为风骨雪为衣。腊前欲雪竟未雪，梅花不惯人间热。横枝憔悴涴晴埃，端令羞面不肯开。缟裙夜诉玉皇殿，乞得天花来作伴。三更滕六驾海神，先遣东风吹玉尘。梅仙晓沐银浦水，冰肤别放瑶林春。诗人莫作雪前看，雪後精神添一半。","dynasty":"宋代","title":"雪後寻梅"}
{"author":"杨万里","content":"此老忒疏放，与春无怨私。何须寒食日，恰是别家时。荒店两三只，野花千万枝。前山有底恨，也学客开眉。","dynasty":"宋代","title":"午憩褚家方清风亭二首"}
{"author":"杨万里","content":"三处西湖一色秋，钱塘颍水更罗浮。东坡元是西湖长，不到罗浮便得休。","dynasty":"宋代","title":"惠州丰湖亦名西湖二首其二"}
{"author":"杨万里","content":"大醉或伤生，不醉又伤情。此事两难处，後先有重轻。醉後失天地，余生底浮萍。愁城不须攻，醉乡无此城。","dynasty":"宋代","title":"晚饮"}
{"author":"杨万里","content":"清明一雪怪生寒，逗晓新晴雪未残。要见海棠还傅粉，卷帘不彻急来看。","dynasty":"宋代","title":"清明日雨雪，来早晴霁二首"}
{"author":"杨万里","content":"出省还家思巳昏，答书见客腹仍烦。政愁独酌无佳客，家里诗人忽扣门。","dynasty":"宋代","title":"走笔送济翁弟过浙东谒丘宗卿二首"}
{"author":"杨万里","content":"晓钟梦裹苦相呼，强裹乌纱照白须。只有铜炉烧柏子，更无玉盏泻屠酥。佛桑解吐四时艳，铁树还如九节蒲。省得一朝疲造请，却教终日走长涂。","dynasty":"宋代","title":"壬寅岁朝发石塔寺"}
{"author":"杨万里","content":"夹江百里没人家，最苦江流曲更斜。岭草已青今岁叶，岸芦犹白去年花。","dynasty":"宋代","tags":"写景，抒情","title":"舟过谢潭三首·其二"}
{"author":"杨万里","content":"宿有青霞愿，惟应白鹭知。风烟聊晚望，山水入秋宜。老里还多病，贫中却剩诗。浪愁余热在，会自有凉时。","dynasty":"宋代","title":"秋兴"}
{"author":"杨万里","content":"一点瓜香破醉眠，误他酒客枉流涎。如何滴露牛心李，化作垂头玉井莲。初喜晓光将莞尔，竟羞午影不嫣然。忽看吐下金樱核，蔌蔌声乾暮叶边。","dynasty":"宋代","title":"端午前一日含笑初折"}
{"author":"杨万里","content":"畴昔昭王渡楚江，得萍斗大嚼甘芳。因君黄绶作此悬，问古青苹何处乡。民乐弦歌爱言偃，天将桃李醉河阳。望郎旧说为邑宰，邑宰今看为望郎。","dynasty":"宋代","title":"答胡仲方赠诗"}
{"author":"杨万里","content":"雾气因山见，波痕到岸消。诗人元自懒，物色故相撩。","dynasty":"宋代","title":"春日六绝句"}
{"author":"杨万里","content":"沙鸥数个点山腰，一足如钩一足翘。乃是山农垦斜崦，倚鉏无力政无聊。","dynasty":"宋代","title":"桑茶坑道中八首"}
{"author":"杨万里","content":"一日寒暄自不同，绣帘下却护轻风。杨花可是多情思，飞入船中落酒中。","dynasty":"宋代","title":"舟中晚酌二首"}
{"author":"杨万里","content":"只道春来不见痕，风邀雨勒未忺人。暄云淑日消多少，花柳匆匆了却春。","dynasty":"宋代","title":"郡圃晓步因登披仙阁四首其四"}
{"author":"杨万里","content":"向者豺当路，如今虎在山。百年诸老尽，一段好风还。谁谓永嘉末，人犹庆历间。班心公定可，更可押廷班。","dynasty":"宋代","title":"寄周子察院"}
{"author":"杨万里","content":"东华踏遍软红尘，却去秦淮钓月轮。朱雀乌衣王谢宅，黄旗紫盖晋梁春。江山拾得风光好，杖屦归来句子新。祗恐参卿署军事，醲薰荐墨到槐宸。","dynasty":"宋代","title":"送马庄父游金陵"}
{"author":"杨万里","content":"寒泓不到十馀年，老眼重看意惘然。漱裂苍崖玉龙口，堕成清镜雪花天。须烦佛界三昧手，拈出茶经第二泉。珍重赞公惊久别，且谈诗句未谈禅。","dynasty":"宋代","title":"惠泉分茶示正孚长老"}
{"author":"杨万里","content":"厌雨欣初霁，贪程敢晏眠。排天双壁起，受日一峰先。入迳惟逢树，无人况有烟。藤深猿不见，声到客愁边。","dynasty":"宋代","title":"晓晴过猿藤迳"}
{"author":"杨万里","content":"梅於雪後较多花，草亦晴初忽几芽。河冻落痕余一寸，残冰阁在柳根沙。","dynasty":"宋代","title":"雪斋出城"}
{"author":"杨万里","content":"江妃虚却蕊珠宫，银汉仙人谪此中。偶趁月明波上戏，一身冰雪舞春风。","dynasty":"宋代","title":"水仙花四首其一"}
{"author":"杨万里","content":"巷竹欹将倒，林花湿不飞。总将枝上雨，洒入轿间衣。晴色犹全嫩，春寒肯便归。秪能欺客子，户户闭荆扉。","dynasty":"宋代","title":"晓晴发黄杜驿二首"}
{"author":"杨万里","content":"艮斋引袖出明光，归卧西江一草堂。种满山中浑是桂，怪来月窟更无香。九秋金粟供朝饭，三径黄花并夕粮。履上星辰冠上豸，一时脱却濯沧浪。","dynasty":"宋代","title":"题谢昌国桂山堂"}
{"author":"杨万里","content":"朝来入峡闷船迟，也有欣然出峡时。山色亦如人送客，送行倦了自应归。","dynasty":"宋代","title":"出蛱二首其一"}
{"author":"杨万里","content":"梅莟香边踏雪来，杏花雨里带春回。明朝解缆还千里，今日看花更一杯。谁遣文章太惊俗，何缘场屋不遗才。南溪鸥鹭如相问，为报春吟费麝煤。","dynasty":"宋代","title":"送罗永年西归"}
{"author":"杨万里","content":"梅子成阴夹道周，木绵吐焰满江头。春来不是无桃李，腊月开花已落休。","dynasty":"宋代","title":"曲湾放船"}
{"author":"杨万里","content":"观水那无术，曾於往记求。是间还韫玉，其外必方流。缜栗渊潜久，英华气上浮。清波皆中矩，宝祲直横秋。金海芒相贯，璇源折以幽。端如君子德，不病暗中投。","dynasty":"宋代","title":"拟玉水记方流诗"}
{"author":"杨万里","content":"雨丝拂水不曾沉，一一如珠一一明。乱走不停跳不住，忽然跳入水精瓶。","dynasty":"宋代","title":"过宝应县新开湖十首"}
{"author":"杨万里","content":"潇湘之山可当一枝笔，潇湘之水可充一砚滴。白石得官斑竹林，天鍚笔砚供醉吟。好将湘山点湘水，洒满青天一张纸。台家旁搜清庙珍，奇珍随在湘水滨。乌衣枢相今水镜，手提一道人材柄。外台况复有三贤，看即吹嘘送上天。皈来肯过诚斋里，分似锦囊新句子。","dynasty":"宋代","title":"送黄岩老通判全州"}
{"author":"杨万里","content":"老夫山居花绕屋，南齐杏花北齐菊。青春二月杏花开，抱瓶醉卧锦绣堆。凉秋九月菊花发，自折寒枝插华发。湘累落英曾几何，陶令东篱未是多。吾家满山种秋色，黄金为地香为国。就中更有一丈黄，霜葩月蕊耿出墙。饮徒亡酒寻不得，寻得一身花露香。如今小寓咸阳市，有口何曾问花事。百钱檐上买一株，聊伴诗人发幽意。","dynasty":"宋代","title":"买菊"}
{"author":"杨万里","content":"至宝何缘识得全，骊珠浮没只俄然。金仙额上庄严底，只许凡人见半边。","dynasty":"宋代","title":"水沤二首"}
{"author":"杨万里","content":"道合宁嫌晚，心期不用多。于公犹未见，此恨独如何。颇辱谈间问，端须雪里过。门阑当欠士，许寄病身么。","dynasty":"宋代","title":"见潭帅刘恭父舍人二首其二"}
{"author":"杨万里","content":"天赐东园食实封，东山加赐在园东。东山山色浑无定，阴处青苍晒处红。","dynasty":"宋代","title":"东园幽步见东山四首其四"}
{"author":"杨万里","content":"官壕水落两三痕，正是秋初雨後天。菱荇中间开一路，晓来谁过采菱船。","dynasty":"宋代","title":"七月既望晚观菱壕"}
{"author":"杨万里","content":"有欠牛眠子为寻，剩将朽胔换华簪。家阡只免牛羊到，此外穷通得上心。","dynasty":"宋代","title":"送卢山人二首"}
{"author":"杨万里","content":"雨後晨前绝爽时，胡床四面是荷池。荷珠细走惟愁落，为报薰风莫急吹。","dynasty":"宋代","title":"晓坐荷桥四首"}
{"author":"杨万里","content":"一点臙脂染蔕旁，忽然红遍绿衣裳。紫琼骨骼丁香瘦，白雪肌肤午暑凉。掌上冰丸那忍触，樽前风味独难忘。老饕要啖三百颗，却怕甘寒冻断肠。","dynasty":"宋代","title":"四月八日尝新荔子"}
{"author":"杨万里","content":"合皂峰头半朵云，化为道士到吾门。问渠真个如云嬾，为许随风处处村。","dynasty":"宋代","title":"赠合皂山嬾云道士诗客张惟深二首"}
{"author":"杨万里","content":"岸树枝枝瘦，汀芜节节枯。云留雪也且，风与屋相呼。一老冻欲死，群仙知也无。更缘诗作祟，病骨转清臞。","dynasty":"宋代","title":"舟中奉怀三馆同舍"}
{"author":"杨万里","content":"山间幽步不胜奇，政是深寒浅暮时。一树梅花开一朵，恼人偏在最高枝。","dynasty":"宋代","title":"探梅"}
{"author":"杨万里","content":"晴光雪色忽相逢，雨滴空阶日影中。珍重北檐殊韵胜，苛留残玉不教融。","dynasty":"宋代","title":"雪晴二首其二"}
{"author":"杨万里","content":"晚风寂寂树阴阴，松不悲鸣竹不吟。只有清泉逢白石，向人剌口说山林。","dynasty":"宋代","title":"过陂子迳五十余里，乔木蔽天，遣闷七绝句"}
{"author":"杨万里","content":"新舂云子滑流匙，更嚼冰蔬与雪齑。灵隐山前水精菜，近来种子到江西。","dynasty":"宋代","title":"进贤初食白菜因名之以水精菜云二首其一"}
{"author":"杨万里","content":"又从洪泽泝清淮，积雨连宵晓顿开。霜冻水涯如雪厚，波摇日影入船来。辛勤送客了未了，珍重顺风催复催。明早都梁各分手，顺风便借一帆回。","dynasty":"宋代","title":"晓出洪泽霜晴风顺"}
{"author":"杨万里","content":"双溪叠嶂旧知名，投老初登眼不醒。一雨飞来四天黑，乱云遮断万峰青。急呼月色开秋色，夺得昭亭与敬亭。自笑诗翁犹狡狯，不饶山鬼弄精灵。","dynasty":"宋代","title":"中秋前一夕，雨中登双溪叠嶂，已而月出二首"}
{"author":"杨万里","content":"故人京尹剧风流，走送厨珍佐胜游。青李来禽沉冰雪，黄金白璧斫蝤蛑。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"女唱儿歌去蹈青，阿婆笑语伴渠行。只亏郎罢优轻杀，櫑子双檐挈酒饼。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"水面生风分外严，竹根剩雪更新添。六年不见横山塔，茅屋东边忽半尖。","dynasty":"宋代","title":"望横山塔"}
{"author":"杨万里","content":"素丝久即黑，黑鬓久即丝。丝黑有涴法，鬓丝无染期。日月有底忙，昼夜驰向西。江汉与之友，却向东方驰。江汉西流日东落，鬓丝漆黑还如昨。夜长何不秉烛游，自是人生不行乐。","dynasty":"宋代","title":"白发叹"}
{"author":"杨万里","content":"蝉哀落日恰才收，蛩怨黄昏正未休。催得世人头摠白，不知替得二虫愁。","dynasty":"宋代","title":"秋虫"}
{"author":"杨万里","content":"密云兮终风，健顺闭兮罔寸蹊之通。喟葵丘践土而迹熄兮，矧冀方岐山之与逢。单棠溪以铸兵兮，靡遗蒲于董泽。燕簴无趾而造齐庙兮，楚氓而秦其魄。斗六王于一说兮，微仪衍之舌而不国。嗟若先生兮，鸡知时之不如。储唐虞之故冕兮，鬻洙泗之敝裾。乘方轮与折轴兮，欲先鞭而疾驱。岂不家捐而人弃兮，载之万世之亨衢。繄素王兮中都，若兰陵兮圣之徒。征九伯而佩六印兮，晞二邑宰而不得俱。傥不欲以天球玉磬而贸康瓠兮，嗟尔后死者其舍诸。","dynasty":"宋代","title":"延陵怀古三首其二兰陵令"}
{"author":"杨万里","content":"泊船到得暮锺时，等待诸船不肯齐。等得船齐方过闸，又须五鼓到荆溪。","dynasty":"宋代","title":"过吕城闸六首"}
{"author":"杨万里","content":"千里来为五斗谋，老亲望望且归休。春光尽好关侬事？细雨梅花只做愁。","dynasty":"宋代","title":"甲申上元前闻家君不快，西归见梅有感二首"}
{"author":"杨万里","content":"青士从来一径幽，碧衫翠袖佩苍璆。何年笔战明光殿，夺得诗仙紫绮裘。","dynasty":"宋代","title":"寄题喻叔奇国傅郎中园亭二十六咏紫君林"}
{"author":"杨万里","content":"花愁月恨只长啼，雨夕风晨不住飞。自出锦江归未得，至今犹劝别人归。","dynasty":"宋代","title":"出永丰县西石桥上闻子规二首"}
{"author":"杨万里","content":"银塘打尽万银梭，岸上笭箵来正多。船载月明犹有月，无船无月欲如何。","dynasty":"宋代","title":"十里塘观鱼"}
{"author":"杨万里","content":"霖霖滴滴未休休，不解教侬不白头。却把穷愁比秋雨，犹应秋雨少於愁。","dynasty":"宋代","title":"秋雨叹十解"}
{"author":"杨万里","content":"月入云中去，呼他不出来。明宵教老子，何面更相陪。","dynasty":"宋代","title":"问月二首"}
{"author":"杨万里","content":"五日姑苏一醉中，醉中看尽牡丹红。阻风只怕松江渡，过了松江却阻风。","dynasty":"宋代","title":"已过吴江阻风上湖口二首"}
{"author":"杨万里","content":"草草东园未整齐，却於看雪最清奇。莫嫌蹈湿青鞋子，自有琼瑶隔路泥。","dynasty":"宋代","title":"与子上雪中入东园望春"}
{"author":"杨万里","content":"危亭俯凉囿，落叶日夜深。佳菊独何为，开花得我心。韵孤自无伴，香净暗满襟。根器受正色，非缘学黄金。独违春光早，而俟秋寒侵。岂不爱周年，坐令淹寸阴。柰此清苦操，媿入妍华林。向来朱碧丛，亦复悴斯今。清霜惨万象，幽芳耿森森。持以寿君子，聊尔慰孤斟。","dynasty":"宋代","title":"多稼亭前黄菊"}
{"author":"杨万里","content":"公如月欠一分圆，生死应同昼与昏。鼎鼐□□□□□，□□露□留好□。","dynasty":"宋代","title":"萧照邻参政大资挽诗"}
{"author":"杨万里","content":"只道花无十日红，此花无日不春风。一尖已剥臙脂笔，四破犹包翡翠茸。别有香超桃李外，更同梅斗雪霜中。折来喜作新年看，忘却今晨是季冬。","dynasty":"宋代","title":"腊前月季"}
{"author":"杨万里","content":"我来秋浦政逢秋，梦里曾来似旧游。风月不供诗酒债，江山长管古今愁。谪仙狂饮颠吟寺，小杜倡情冶思楼。问著州尼浑不识，齐山依旧俯寒流。","dynasty":"宋代","title":"宿池州齐山寺，即杜牧之九日登高处"}
{"author":"杨万里","content":"今代诗人後陆云，天将诗本借诗人。重寻子美行程旧，尽拾灵均怨句新。鬼啸狨啼巴峡雨，花红玉白剑南春。锦囊翻罢清风起，吹仄西窗月半轮。","dynasty":"宋代","title":"跋陆务观剑南诗稿二首"}
{"author":"杨万里","content":"剑外归乘使者车，淛东新得左鱼符。可怜霜鬓何人问，焉用诗名绝世无。雕得心肝百杂碎，依前涂辙九盘纡。少陵生在穷如虱，千载诗人拜蹇驴。","dynasty":"宋代","title":"跋陆务观剑南诗稿二首"}
{"author":"杨万里","content":"有客有客字子美，日籴太仓五升米。锦官城西生事微，尽醉江头夜不归。青山落日江湖白，嗜酒酣歌拓金戟。语不惊人死不休，万草千花动凝碧。穉子敲针作钓钩，老夫乘兴欲东流。巡檐索共梅花笑，还如何逊在杨州。老去诗篇浑漫与，蛱蝶飞来黄鹂往。时文釆动人主，来如雷霆收震怒。一夜水高数尺强，濯足洞庭望八荒。阊阖晴开映荡荡，安得仙人九节杖。君不见西汉杜陵老，脱身事幽讨，下笔如有神？汝与山东李白好，儒术於我何有哉？愿吹野水添金杯，焉知饿死填沟岳。如何不饮令心哀，名垂万古知何用，万牛回首丘山重。","dynasty":"宋代","title":"类试所戏，集杜句跋杜诗，呈监试谢昌国察院"}
{"author":"杨万里","content":"无边绿锦织云机，全幅青罗作地衣。个是农家真富贵，雪花销尽麦苗肥。","dynasty":"宋代","title":"麦田"}
{"author":"杨万里","content":"何须名苑看春风，一路山花不负侬。日日锦江呈锦檨，清溪倒照映山红。","dynasty":"宋代","title":"明发西馆晨炊蔼冈四首"}
{"author":"杨万里","content":"乌臼平生老染工，错将铁皂作猩红。小枫一夜偷天酒，却倩孤松掩醉容。","dynasty":"宋代","title":"秋山二首"}
{"author":"杨万里","content":"长门陈阿娇，却要一生金屋贮娇饶。长信班婕妤，却要一生纨扇从玉车。妾心秪作专房地，别人亦有承恩意。妾心不肯著别人，君心还肯如妾心。春风秋月浑不管，花落花开空自怨。千秋万岁一笑休，月明空照古人愁。","dynasty":"宋代","title":"行路难五首"}
{"author":"杨万里","content":"似痴如醉弱还佳，露压风欺分外斜。谁道花无红十日，紫薇长放半年花。","dynasty":"宋代","title":"疑露堂前紫薇花两株，每自五月盛开，九月乃"}
{"author":"杨万里","content":"小桃著子可怜渠，疏处全疏无处无。并缀一梢三十颗，缒枝欲折没人扶。","dynasty":"宋代","title":"小桃"}
{"author":"杨万里","content":"绍兴廉吏谁第一，君家郎罢真无匹。腰缠墨绶不请钱，妻啼儿号穷刮骨。清无人知有天知，四囝三筒攀桂枝。不应一个独见遗，今秋君与一鹗飞。君不见吾州状元晚得意，董公五十有三岁。君今加渠更三年，春风射策君勉旃。","dynasty":"宋代","title":"送罗仲仁试艺南宫"}
{"author":"杨万里","content":"清晨上碧落，亲手启後户。斜东见西山，粹碧无纤雾。须臾半崦间，冉冉动微絮。吹作千峰云，立变万姿度。正北寻米山，遥隔一片雨。亭亭如仙子，晓起澣月露。天衣异人世，一色制轻素。两山谁不奇，裴回未能去。","dynasty":"宋代","title":"雨後晓登碧落堂"}
{"author":"杨万里","content":"新春云子滑流匙，更嚼永蔬与雪虀。灵隐山前水精菜，近来种子到江西。","dynasty":"宋代","title":"进贤初食白菜，因名之以水精菜云二首"}
{"author":"杨万里","content":"榕树阴中一苇横，鹧鸪声里数峰青。南人到此亦肠断，不是南人作麽生。","dynasty":"宋代","title":"过真阳峡六首"}
{"author":"杨万里","content":"花开还喜落还嗟，君被腴庄恼却些。何似老夫展横轴，一朝见尽四时花。","dynasty":"宋代","title":"题张埧夫腴庄图三首"}
{"author":"杨万里","content":"投分讵云稀，会心谅亡几。从君澹何奇，与我凛独至。相逢情若忘，每别怀不已。偶因新凉篇，令予懦全起。藉草分涧芳，陟巘共石髓。松阴俯逝波，不徐亦不駃。平生还山约，终食能忘此。可怜各异县，千里复三倍。他日寄相思，百书那写意。从今可相疏，却叹日为岁。","dynasty":"宋代","title":"尤延之和予\"新凉五言，末章有\"早归山林＂之"}
{"author":"杨万里","content":"群莺乱飞春昼长，极目千里春草香。幽人自煮蟹眼汤，茶瓯影里见山光。欣然药囿聊步屧，戏随蜜蜂与蝴蝶。杨花糁迳白於雪，桃花夹迳红於襭。","dynasty":"宋代","title":"寄题萧邦怀少芳园"}
{"author":"杨万里","content":"儿曹健走尽从渠，老脚微酸半要扶。未委前头花好否，且令蜂蝶作前驱。","dynasty":"宋代","title":"寒食相将诸子游翟得园十诗"}
{"author":"杨万里","content":"小筑初开一亩基，晚风散策已相宜。山童何急催归去，正是凉生月上时。","dynasty":"宋代","title":"新居翦茅"}
{"author":"杨万里","content":"祗个当时发一心，通天通地总渠临。芝兰玉树今争秀，岂但一枝生桂林。","dynasty":"宋代","title":"跋临川梁译居士孝德记二首其二"}
{"author":"杨万里","content":"雨余想见药苗肥，薯蓣堪羹杞可齑。老贼何须投益智，先生只要买当归。","dynasty":"宋代","title":"寄题喻叔奇国傅郎中园亭二十六咏药畦"}
{"author":"杨万里","content":"秋阳嗔我紧追程，急泊临流一短亭。摘索风巾些子倦，苍茫水枕霎时醒。单牌双堠头都白，万岳千岩眼强青。不及溪边老亭父，一生卧护竹窗棂。","dynasty":"宋代","title":"午热憩忠义渡"}
{"author":"杨万里","content":"祗今何许问迷楼，更有垂杨记御沟。除却琼花与红药，杨州不是古杨州。","dynasty":"宋代","title":"夜过杨州二首其一"}
{"author":"杨万里","content":"长千桥外即乌衣，今著屠沽卖菜儿。晋殿吴宫犹碧草，王亭谢馆尽黄鹂。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"百滩千港几涛波，聚入真阳也未多。若遣峡山生塞了，不知江水倒流麽？","dynasty":"宋代","title":"过真阳峡六首"}
{"author":"杨万里","content":"野寺隔疏樾，远舟见深殿。独径通绝崖，长萦度微线。曩游携重弱，攀岸已震眩。前瞻足未到，下窥意先转。朝来经云根，尘思起清羡。野夫三二辈，走过疾於箭。俛仰二十年，今老怀昔健。","dynasty":"宋代","title":"舟过柴步寺"}
{"author":"杨万里","content":"下到危坡斗处泥，旁临崩岸仄边溪。不须杜句能驱瘧，只诵长峰遣闷时。","dynasty":"宋代","title":"过长峰迳遇雨，遣闷十绝句"}
{"author":"杨万里","content":"尤萧范陆四诗翁，此後谁当第一功。新拜南湖为上将，更差白石作先锋。可怜公等俱痴绝，不见词人到老穷。谢遣管城侬已晚，酒泉端欲乞移封。","dynasty":"宋代","title":"进退格寄张功父、姜尧章"}
{"author":"杨万里","content":"坐来小歇过眉柱，客里那能满眼酤。肯脱襄衣借侬著，鸥边雨外且江湖。","dynasty":"宋代","title":"赠相士襄衣道人杜需二首"}
{"author":"杨万里","content":"浩斋先生第一孙，秀峰後进第一人。向来著论三分国，唤起阿瞒戮奸魄。有司手持金粟尺，越罗蜀锦遗道侧。洞庭昨夜起霜风，翩然欲登石廪与祝融。归来定有惊人句，肯寄江西道院翁。","dynasty":"宋代","title":"送刘子思往衡湘"}
{"author":"杨万里","content":"今岁略无霜报寒，忽然一夜雪漫漫。雪花要作梅花地，十月早梅和雪看。","dynasty":"宋代","title":"走笔和张功父玉照堂十绝"}
{"author":"杨万里","content":"客愁满目政无聊，忽报船经杨子桥。未到江南心已喜，隔江山色碧相招。","dynasty":"宋代","title":"过杨子桥"}
{"author":"杨万里","content":"城中雪一尺，山中雪一丈。地上都巳消，却在松梢上。","dynasty":"宋代","title":"人日出游湖上十首"}
{"author":"杨万里","content":"老子江西有故林，万松围里桂花深。忆曾风露飘寒粟，自领儿童拾落金。割蜜旋将揉作饼，捣香须记不经砧。一枝未觉秋光减，灯影相看万簌沉。","dynasty":"宋代","title":"木犀初发呈张功父又和六首"}
{"author":"杨万里","content":"古声弹九寡，妙学足三多。十载才重见，百年当几何。入州非不肯，出伏即相过。安得看云语，金盆仄白河。","dynasty":"宋代","title":"和文明主簿叔见寄之韵二首"}
{"author":"杨万里","content":"井字行都整，花香远已甜。穗肥黄俯首，芒劲紫掀髯。风搅平云阵，声松缺月鎌。不愁禾把减，高廉却愁添。","dynasty":"宋代","title":"观稼"}
{"author":"杨万里","content":"强惜数茎须，惟愁白却渠。朝来都白尽，愁惜两何如。","dynasty":"宋代","title":"自嘲白须三首基"}
{"author":"杨万里","content":"江枫新染绿衣衫，知费春风几杷蓝。道是春光在桃李，试除桃李尽教参。","dynasty":"宋代","title":"出真阳峡十首"}
{"author":"杨万里","content":"看花不合在花间，外面看来锦一般。每一团花三丈许，红花团绕白花团。","dynasty":"宋代","title":"溪边回望东园桃李"}
{"author":"杨万里","content":"老凤苍然姿，雏凤锵然鸣。一见渠父子，令人英气生。大尚傲一世，不肯揖公卿。小尚刷羽毛，势欲追风鹏。吾州八千士，下笔电雹声。小尚洒墨汁，一笑万人惊。姓名登天府，纸价高帝城。勖哉更摩厉，制胜在此行。相遭又相别，勿作儿女情。舟行得秀句，寄我增双明。","dynasty":"宋代","title":"赠尚献之"}
{"author":"杨万里","content":"芙蓉得雨一齐开，开尽秋花客不来。到得客来花已老，晚妆犹可两三杯。","dynasty":"宋代","title":"芙蓉盛开，戏简子文、克信"}
{"author":"杨万里","content":"自幼仍投老，相欢不解愁。政缘湖外别，负却竹林秋。佳政真馀事，闻人说甚休。不应野水渡，横此济川舟。","dynasty":"宋代","title":"和庆长怀麻阳叔二诗其二"}
{"author":"杨万里","content":"元日新春已早归，却缘春雪勒春迟。一年柳色今何似，政是犹黄未绿时。","dynasty":"宋代","title":"省中新柳"}
{"author":"杨万里","content":"一眼空山空复空，欹芦倒荻雨和风。却缘小队旌旗过，教得青枫学著红。","dynasty":"宋代","title":"过长峰迳遇雨，遣闷十绝句"}
{"author":"杨万里","content":"盖世金瓯谱，传家象笏囊。藁砧八叶相，桂子一枝香。葱岭参西学，兰陔掩北堂。能诗饱经史，个是女班扬。","dynasty":"宋代","title":"太宁郡夫人张氏挽词二首其一"}
{"author":"杨万里","content":"春暖何缘雪压山，香来初认李花繁。露酣月药苍茫外，梅与山礬伯仲间。剩雨残风底无赖，明朝後日不堪看。泥深小忍春游脚，犹遣青童去一攀。","dynasty":"宋代","title":"丙戍上元後和昌英叔李花"}
{"author":"杨万里","content":"重雾疑朝雨，斜阳竟晚晴。万山江外尽，一塔岭尖明。舟小宁嫌窄，途长已倦行。子陵台下水，未酌意先清。","dynasty":"宋代","title":"白沙买船晚至严州"}
{"author":"杨万里","content":"峡水都是泉，非雨元自足。不知几滴珠，成此一川玉。旁将山染翠，仰为天写绿。何当雪月夜，孤艇苇间宿。","dynasty":"宋代","title":"清远峡四首"}
{"author":"杨万里","content":"日高谷底始微暄，岚翠依然透骨寒。说与行人忙底事，金鸡声里促银鞍。","dynasty":"宋代","title":"过松源，晨炊漆公店"}
{"author":"杨万里","content":"檮蓝作雨两宵倾，生怕难乾急放睛。一路东皇新晒染，桑黄麦绿小枫青。","dynasty":"宋代","title":"寒食前一日行部过牛首山七首"}
{"author":"杨万里","content":"谁道三年聚，能胜一别多。岁寒知子可，心折柰吾何。所喜如椽笔，能挥却日戈。老夫留病眼，看子中文科。","dynasty":"宋代","title":"送罗永年归永豊"}
{"author":"杨万里","content":"金陵六月晓犹寒，近北天时较少暄。打尽来禽那待熟，半开萱草已先翻。独龙冈顶青千摺，十字河头碧一痕。九郡报来都雨足，插秧收麦喜村村。","dynasty":"宋代","title":"复日杂兴"}
{"author":"杨万里","content":"六年三度过兰溪，总是残春首夏时。最感横山山上塔，迎人东去送人西。","dynasty":"宋代","title":"过横山塔下"}
{"author":"杨万里","content":"破篱外面即江流，枯树梢头总客愁。隔水远山浓复淡，殷勤点缀一川秋。","dynasty":"宋代","title":"仲冬诏追造朝供尚书郎职舟行阻风青泥三首"}
{"author":"杨万里","content":"小潘诗家子，解作无声诗。八境俱妙绝，冷泉天下奇。","dynasty":"宋代","title":"题文发叔所藏潘子真水墨江湖八境小轴灵隐冷"}
{"author":"杨万里","content":"醉去昏然卧绿窗，醒来一枕好凄凉。意中为许无佳况，梦里分明到故乡。淮水打船千浪雪，燕鸿叫月满天霜。山城更点元无准，偏到鸡鸣分外长。","dynasty":"宋代","title":"舟中不寐"}
{"author":"杨万里","content":"垂丝别得一风光，谁道全输蜀海棠。风搅玉皇红世界，日烘青帝紫衣裳。嬾无气力仍春醉，睡起精神欲晓妆。举似老夫新句子，看渠桃杏敢承当。","dynasty":"宋代","title":"垂丝海棠盛开"}
{"author":"杨万里","content":"玉泉半潭冰，钓台万岳雪。汝往访客星，剩挟一磨衲。","dynasty":"宋代","title":"严陵决曹易允升自官下遣骑归，写予老丑，因"}
{"author":"杨万里","content":"今岁秋阳晒人死，今宵秋月呼人起。月光如水澡吾体，月色如霜冻吾髓。老夫畏热如於菟，平生爱月如冰壶。望舒可客不可孤，麴生可亲不可疏。更招玉兔金蟾蜍，同酌山杯煮涧蔬。来朝秋阳再作恶，今夕秋光且行乐，遮莫参横并月落。","dynasty":"宋代","title":"七月十一夜月下独酌"}
{"author":"杨万里","content":"贫难聘欢伯，病敢跨连钱。梦岂花边到，春俄雨里迁。一犁关五秉，百箔候三眠。只有书生拙，穷年垦纸田。","dynasty":"宋代","title":"和仲良春晚即事"}
{"author":"杨万里","content":"长恨无钱买好园，好园还在屋东边。周遭旋辟三三径，只怕芒鞋却费钱。","dynasty":"宋代","title":"癸丑正月新开东园"}
{"author":"杨万里","content":"山路秪言迥，农家俱夙兴。短长群稚子，回避一田塍。随大能知路，骑牛底用绳。兹行有胜事，何处不丰登。","dynasty":"宋代","title":"蚤起秣陵镇二首"}
{"author":"杨万里","content":"昨携儿辈扣云开，绕遍岩花恣意看。苔砌落深金布地，水沉烝透栗堆盘。寄诗北阮赊秋色，供我西窗当晚餐。小朵出丛须折却，莫教折破碧团栾。","dynasty":"宋代","title":"昨日访子上，不遇。裴回庭砌观木犀而归，再"}
{"author":"杨万里","content":"雨前田亩不胜荒，雨后农家特地忙。一眼平畴三十里，际天白水立青秧。","dynasty":"宋代","title":"晓登多稼亭三首其二"}
{"author":"杨万里","content":"兰芷溪头子曾子，日饭兰花饭溪水。犹嫌尘土涴荷衣，移家龙山西复西。清晨芒屦上山觜，瞥见寸云石边起。忽追捉得絮一球，襟包袖里不放休。须臾奔腾触怀出，散满晴空那可收。云帅却与曾子戏，展为大幕褰为帔。独携曾子登云巢，其上无天下无地。忽闻阿香笑一呼，曾子惊顾巢亦无。归来作巢学云样，夜夜云来宿巢上。","dynasty":"宋代","title":"题曾无疑云巢"}
{"author":"杨万里","content":"忆昔相从夜诵时，子垂两髧我初髭。梧桐叶落犹无睡，桃李春归总不知。我已悬车老岩岳，子方敛板走阶墀。莫嫌衰病人皆弃，桂岭梅花寄一枝。","dynasty":"宋代","title":"送罗季周主簿之官八桂"}
{"author":"杨万里","content":"小轿欹还正，荒蹊细又纡。危峰上金镜，远草乱琼珠。雾外锺声近，花梢殿脊孤。老僧知我冷，展席傍红炉。","dynasty":"宋代","title":"清晓趍郡，早炊幽居延福寺"}
{"author":"杨万里","content":"日光烘碎一天云，散作蒙蒙雾满村。我亦知渠别无事，不教远岫翠当门。","dynasty":"宋代","title":"晓坐多稼亭"}
{"author":"杨万里","content":"镜湖泮宫转街曲，才隔清溪便无俗。竹桥斜度透竹门，墙根一竿半竿竹。恰思是间宣看梅，忽然一枝横出来。霜余皴裂臂来大，只著寒花三两个。","dynasty":"宋代","title":"记丘宗卿语绍兴府学前景"}
{"author":"杨万里","content":"霜后藜枯无可羹，饥吟长作候虫声。藏神上诉天应泣，支赐江蓠与杜蘅。","dynasty":"宋代","title":"戏跋朱元晦楚辞解二首其二"}
{"author":"杨万里","content":"树捧山烟补缺云，风揉花雨作香尘。绿杨尽道无情著，何苦垂条拂路人。","dynasty":"宋代","title":"宿小沙溪"}
{"author":"杨万里","content":"兔冷蟾寒不出时，群仙无睡尚游嬉。可怜深夜无灯火，碧玉枰前暗著棋。","dynasty":"宋代","title":"正月将晦繁星满天"}
{"author":"杨万里","content":"金麦褰帷银蒜钩，水光殿后月华楼。莺歌花笑柳起舞，何处人间更有愁。吴郎那得吴宫语，梦里苧罗人道许。低红掩翠曲未终，小儿索饭啼门东。","dynasty":"宋代","title":"题吴梦与古乐府"}
{"author":"杨万里","content":"小春活脱是春时，霜熟风酣日上迟。晚蝶频移猎残蕊，惊禽冲过倒垂枝。暂闲何似长闲好，无事非关了事痴。三径一筇人不见，假山以外菊花知。","dynasty":"宋代","title":"冬暖"}
{"author":"杨万里","content":"坐无黄雀牛尾狸，荆溪日日思江西。若无鹅梨与海错，江西却恐思荆溪。旧居江西不自惜，到得荆溪却追忆。明年官满归江西，却忆荆溪难再得。江珍海错各自奇，冬裘何曾羡夏絺。鹅梨黄雀无不可，荆溪江西不关我。","dynasty":"宋代","title":"毗陵郡斋追忆卿味"}
{"author":"杨万里","content":"麦黄秧碧百家衣，已热犹寒四月时。雨复觅春无一寸，野蔷薇发酽燕腊。","dynasty":"宋代","title":"尚长道十年离索杯酒话旧，怃然若隔世，醉笔"}
{"author":"杨万里","content":"片子黄金饼，看来只管高。忽然落溪水，杂碎作银涛。","dynasty":"宋代","title":"溪边月上二首"}
{"author":"杨万里","content":"石门欲到更无疑，隔海风涛未可期。到得石门非不好，只愁未到石门时。","dynasty":"宋代","title":"清明日欲宿石门，未到而风雨大作，泊灵星小"}
{"author":"杨万里","content":"忆哭清湘掾，诸孤未裹头。盛年能素节，凛气却清秋。眼底生刍奠，身前汎柏舟。无龄还有德，此母不应愁。","dynasty":"宋代","title":"四十九叔祖母朱氏孺人挽词"}
{"author":"杨万里","content":"饥望炊烟眼欲穿，可人最是一青帘。双渠走水穿三店，独树欹流荫两檐。窗扇透明仍挂上，炉香未烬更多添。山村秪苦无良酝，嫌杀芳醪似蜜甜。","dynasty":"宋代","title":"晨炊横塘桥酒家小窗"}
{"author":"杨万里","content":"罗浮元不是罗浮，自是道家古蓬丘。弱水只知断舟楫，葛仙夜偷来惠州。罗浮山高七万丈，下视日月地上流。黄金为桥接银汉，翠琳作阙横琼楼。不知何人汗脚迹，触忤清虚涴寒碧。天遣山鬼绝凡客，化金为铁琼为石。至今石楼人莫登，铁桥不见空有名。玉匙金龠牢锁扃，但见山高水冷冷。我欲骑麟翳鸾凤，月为环佩星为从。前驱子晋後安期，飞上峰头斸丹汞。","dynasty":"宋代","title":"舟中望罗浮山"}
{"author":"杨万里","content":"滟滪方如象，馀皇底似飞。相将刺天去，收拾大名归。西掖桐阴静，泸南荔子肥。未应经世具，便欲闭山扉。","dynasty":"宋代","title":"送黄仲秉少卿知泸州二首其一"}
{"author":"杨万里","content":"疏星煜煜沙贯日，绿云扰扰水舞苔。","dynasty":"宋代","title":"句其三"}
{"author":"杨万里","content":"溪水留我住，溪月愁我皈。望後月更佳，昨宵未为奇。大都月色好，一岁能几时。人散长是早，月来长是迟。初出如大瓮，才露金半规。不知独何急，下如有人推。忽然脱岭尖，行空安不危。似爱溪水净，下浴青琉璃。明珠径余尺，沈在千顷陂。我欲剌双手，就溪取团晖。白小忽乱跳，碎作万金徽。须臾波痕定，化为水银池。夜久看未足，风露欺病肌。我能尚小留，瘦藤歌式微。一笑顾群从，来夕肯集兹。","dynasty":"宋代","title":"六月十六日夜南溪望月"}
{"author":"杨万里","content":"轻薄西风未办霜，夜揉黄雪作秋光。吹残六出犹余四，匹似天花更着香。","dynasty":"宋代","title":"木犀二绝句"}
{"author":"杨万里","content":"潢池东定得西还，病后涂中竟鲜欢。为许朝来有新喜，庭闱一骑报平安。","dynasty":"宋代","title":"初十日早炊蕉步得家书并家酿二首其一"}
{"author":"杨万里","content":"两月青山不暂离，入城未见有山时。万峰送我都回去，只有鸡笼未肯辞。","dynasty":"宋代","title":"舟过鹅行口，回望和州鸡笼山"}
{"author":"杨万里","content":"皱壳倾来紫麦新，中藏琼米不胜珍。胡桃松实何曾吃，却嚼秋风柏子仁。","dynasty":"宋代","title":"拾柏子"}
{"author":"杨万里","content":"虚堂无人独自行，画檐雨歇残点声。朝来余暑忽然过，昨来初暑谁能那。一生畏暑如於菟，老年畏暑菟不如。人言岭南分外热，匹似江南犹可说。今年六月雨如秋，只今七月当更愁。短檠幸未卧墙角，唤取渠来相慱约。老眼那能舒简编，只要玉虫伴杯酌。","dynasty":"宋代","title":"秋夕雨余"}
{"author":"杨万里","content":"把酒春如许，论诗夜未央。相逢便金石，何必试冰霜。离合知难免，愁思自不忘。他年一茅屋，公肯访荒凉？","dynasty":"宋代","title":"送傅安道郎中将漕七闽二首"}
{"author":"杨万里","content":"筝舆放下倦腾腾，睡倚胡床撼不应。榉柳细花吹面落，误挥团扇扑飞蝇。","dynasty":"宋代","title":"小憩栟楮"}
{"author":"杨万里","content":"月华无满亦无亏，天借寒光劣半规。长挂冰盘下弦时，新生丹桂出轮枝。偏令南省登金客，争赋东堂片玉诗。传语姮娥还有妹，请分一个住幽奇。","dynasty":"宋代","title":"宿月岩"}
{"author":"杨万里","content":"拂晓文书巳罢休，却披诗卷散闲愁。只惊两眼生光彩，日到东窗半角头。","dynasty":"宋代","title":"晓坐"}
{"author":"杨万里","content":"日落碧簪外，人行红雨中。幽人诗酒里，又是一春风。","dynasty":"宋代","title":"春日六绝句"}
{"author":"杨万里","content":"南丰每见每津津，茧纸松煤幻好春。幸与李侯成二妙，更添杨子作三人。","dynasty":"宋代","title":"和李子寿通判曾庆祖判院投赠喜雨口号八首"}
{"author":"杨万里","content":"眼高不肯住清都，梦绕江南水竹居。却入青原更青处，饱看黄本硬黄书。剪裁风月聊堪醉，拆洗乾坤正要渠。赐宅不应公得免，未知北第似林庐。","dynasty":"宋代","title":"贺澹庵先生胡侍郎新居落成二首其二"}
{"author":"杨万里","content":"欲与东风说，休吹随絮飞。吾行正无定，魂梦岂忘归。花暖能醺眼，山浓欲染衣。只嫌春巳老，此景也应稀。","dynasty":"宋代","title":"和仲良春晚即事"}
{"author":"杨万里","content":"春光都在柳梢头，拣折长条插酒楼。便作在家寒食看，村歌社舞更风流。","dynasty":"宋代","title":"宿新市徐公店二首"}
{"author":"杨万里","content":"补外公何幸，求归我尚留。还为万里别，又费半生愁。安得欹黄帽，相从却白头。醉中有话在，欲说忘来休。","dynasty":"宋代","title":"送黄仲秉少卿知泸州二首其二"}
{"author":"杨万里","content":"看花不合在花间，外面看来锦一般。每一团花三丈许，红花团绕白花团。","dynasty":"宋代","title":"溪边回望东园桃李"}
{"author":"杨万里","content":"上得船来恰对山，一山顷刻变多般。初堆翠被百千摺，忽拔青瑶三两竿。夹岸儿童天上立，数村楼阁电中看。平生快意何曾梦，老向阊门下急滩。","dynasty":"宋代","title":"阊门外登溪船五首"}
{"author":"杨万里","content":"今年春在腊前回，怪底空山早见梅。数点有情吹面过，一花无赖背人开。为携竹叶浇琼树，旋折冰葩浸玉杯。近节雨晴谁料得？明朝无兴也重来。","dynasty":"宋代","title":"梅花下小饮"}
{"author":"杨万里","content":"霜挟清寒冻杀人，袖中十指怯头巾。金篦落地拾不得，却是穿窗晓日痕。","dynasty":"宋代","title":"晓起"}
{"author":"杨万里","content":"红叶曾题字，乌椑昔擅场。冻乾千颗蜜，尚带一林霜。核有都无底，吾衰喜细尝。惭无琼玖句，报惠不相当。","dynasty":"宋代","title":"谢赵行之惠霜柿"}
{"author":"杨万里","content":"晓雨捣珠屑，吹作空中尘。拂水无落晕，映峦有遮痕。承华两端尹，嘉招出城闉。一尊浇云师，借风开昼昏。诸鬟忽脱鬟，孤镜亦卷裀。西湖翳复皎，南山洗如新。舍舟步柳堤，曳杖啄松门。乃是小上林，亦有虎守阍。桂落剩金粟，蓉妆浓绣屏。高堂竹梢上，幽榭荷叶滨。群仙此小憩，呼酒领一欣。秋花隔水笑，笑我随纱巾。更酬不知筹，互嘲还作春。行乐戒多取，况复仄羲轮。归发兀颓玉，那知醉与醒。","dynasty":"宋代","title":"给事葛楚辅、侍郎余处恭二詹事招储禁同寮沈"}
{"author":"杨万里","content":"雨到中宵歇，心知逗晓晴。排云数峰出，漏日半江明。风借轻帆便，天催嬾客行。不应樟镇酒，无意待人倾。","dynasty":"宋代","title":"明发新淦晴快风顺约泊樟镇"}
{"author":"杨万里","content":"愚溪之口湘江左，茅斋不小亦不大。斋前看江江只流，江中望斋斋更幽。两潘读书韵清壮，湘妃出听鱼吹浪。大潘皎如鹤出林，小潘不减在沙金。向来姓名到天府，市人莫笑渠尘土。濯缨当属最闲人，两潘且弹冠上尘。","dynasty":"宋代","title":"题潘彦政叔侄濯缨斋"}
{"author":"杨万里","content":"蜂不禁人采蜜忙，荷花蕊里作蜂房。不知玉蛹甜於蜜，又被诗人嚼作霜。","dynasty":"宋代","title":"食莲子"}
{"author":"杨万里","content":"骨相玲珑透八窗，花头倒挂紫荷香。绕身无数青罗扇，风不来时也不凉。","dynasty":"宋代","title":"芭蕉三首"}
{"author":"杨万里","content":"汤盂深浅任横斜，酒力微醺略减些。翦烛小童殊解事，不留烛烬却留花。","dynasty":"宋代","title":"与次公夜酌"}
{"author":"杨万里","content":"一生行路便多愁，落得星星雨鬓秋。数尽归程到家了，此身犹未出苏州。","dynasty":"宋代","title":"夜泊平望终夕不寐三首"}
{"author":"杨万里","content":"霜风一动岭云开，云外樵歌暮更哀。童子隔溪呼伴侣，并驱水牯过溪来。","dynasty":"宋代","title":"归路过南溪桥二首"}
{"author":"杨万里","content":"未与骚人当糗粮，况随流俗作重阳。政缘在野有幽色，肯为无人减妙香。已晚相逢半山碧，便忙也折一枝黄。花应冷笑东篱族，犹向陶翁觅宠光。","dynasty":"宋代","tags":"咏物，写花，菊花，赞美","title":"野菊"}
{"author":"杨万里","content":"江梅蜡梅同日折，白昼看来两清绝。如何对立烛光中，只见江梅白於雪。","dynasty":"宋代","title":"烛下瓶中江蜡二梅"}
{"author":"杨万里","content":"宝晋云烟杂海涛，玉溪花月写风骚。一生不倩毛锥子，只倩并州快翦刀。","dynasty":"宋代","title":"赠翦字吴道人"}
{"author":"杨万里","content":"今岁略无霜报寒，忽然一夜雪漫漫。雪花要作梅花地，十月早梅和雪看。","dynasty":"宋代","title":"走笔和张功父玉照堂十绝"}
{"author":"杨万里","content":"老见千花眼便昏，忆梅长为赋招魂。只今身住西湖上，不羡淮南岭上村。","dynasty":"宋代","title":"走笔和张功父玉照堂十绝"}
{"author":"杨万里","content":"玉照堂中沦早茶，下临溪水织纹纱。十诗小试春风手，催发溪梅两岸花。","dynasty":"宋代","title":"走笔和张功父玉照堂十绝"}
{"author":"杨万里","content":"老嬾狂吟不要工，爱君七字晋唐风。更烦傅语梅花道，火急齐开小至中。","dynasty":"宋代","title":"走笔和张功父玉照堂十绝"}
{"author":"杨万里","content":"午暑残偏力，长亭歇未行。睡乡蝇俶扰，诗阵笔专征。今夕南吾枕，何时北我旌。不应菊花酒，儿女不同倾。","dynasty":"宋代","title":"午憩万虚坐睡"}
{"author":"杨万里","content":"秦帝东巡渡浙江，中流风紧墬书囊。至今收得磨残墨，犹带宫车载鲍香。","dynasty":"宋代","title":"乌贼鱼"}
{"author":"杨万里","content":"睡去非不愿，热来无奈何。蒙渠致西爽，为汝守南柯。","dynasty":"宋代","title":"将睡四首"}
{"author":"杨万里","content":"二子别我归，兼旬无消息。客有馈荔枝，盈篮风露色。绛罗蹙宝髻，冰弹溅柘液。老夫非不馋，忍馋不忍吃。急呼两健步，为我致渠侧。默数川陆程，几日当返役。惟愁香味坏，色变那敢惜。十日两骑还，千里一纸墨。把书五行下，废书双泪滴。不如未到时，当喜翻不怿。","dynasty":"宋代","title":"得寿仁寿俊二子中涂家书三首其一"}
{"author":"杨万里","content":"颇怯冥搜恼藏神，却瘞思砚学元实。墨家何以得公重，诗债又来欺我贫。镜面松身纷楚楚，金举笏样本陈陈。嬾边此宝端无用，送似草玄扬子云。","dynasty":"宋代","title":"和昌英簿叔求潘墨"}
{"author":"杨万里","content":"味含霜气洞庭柑，鲊带桃花楚水𧍧。春暖著人君会否，不教淮白过江南。","dynasty":"宋代","title":"小饮俎豆颇备江西淮浙之品戏题二首其二"}
{"author":"杨万里","content":"饯饮东坡月三更，中觞忽闻笙箫声。杳杳若在云霄间，抑扬往返中八音。徐而察之出双鉼，水火相得自啸吟。食顷乃已不可寻，坐客惊叹得未曾。","dynasty":"宋代","title":"檃栝东坡鉼笙诗序"}
{"author":"杨万里","content":"头高尾下翠毵毵，却恐相傅是妄谈。十七里头徐老店，檐东道北北桥南。","dynasty":"宋代","title":"金鸡石在玉山东二首"}
{"author":"杨万里","content":"江梅蜡梅同日折，白昼看来两清绝。如何对立烛光中，只见江梅白於雪。","dynasty":"宋代","title":"烛下瓶中江蜡二梅"}
{"author":"杨万里","content":"含桃丹更圜，轻质触必碎。外看千粒珠，中藏半泓水。何人弄好手？万颗捣虚脆。印成花钿薄，染作水澌紫。北果非不多，此味良独美。","dynasty":"宋代","title":"樱桃煎"}
{"author":"杨万里","content":"落照红犹剩，初星白未真。霜威能夺月，寒力故欺人。哀鴈知谁怨，吟蛩独我亲。老来忧患里，忍泪已沾巾。","dynasty":"宋代","title":"霜露"}
{"author":"杨万里","content":"道是春来早，如何未见春。小桃三四点，偏报有情人。","dynasty":"宋代","title":"二月十一日夜梦作东都蚕春绝句"}
{"author":"杨万里","content":"老子朝慵起，春风苦唤行。晴边犹著雪，寒後未闻莺。偶见千峰翠，偏令两眼明。倦来浑欲睡，无处避溪声。","dynasty":"宋代","title":"和罗巨济山居十咏"}
{"author":"杨万里","content":"平生师友两相知，苦为君王惜一衣。剌口争来争不得，青蝇犹傍太阳飞。","dynasty":"宋代","title":"跋澹庵先生缴张钦夫赐章服答诏二首"}
{"author":"杨万里","content":"秧畴夹岸隔深溪，东水何缘到得西。溪面秪销横一视，水从空里过如飞。","dynasty":"宋代","title":"桑茶坑道中八首"}
{"author":"杨万里","content":"旧绕新萦绿万蟠，架余篱剩复垂栏。先生醉帽堆香雪，知自荼蘼洞里还。","dynasty":"宋代","title":"寄题喻叔奇国傅郎中园亭二十六咏荼蘼洞"}
{"author":"杨万里","content":"猛雨打万荷，怒声战秋鼙。水银忽成泓，一泻无复遗。不如微雨来，翠盘万珠玑。荷翻珠不落，细响密更稀。清如雪触窗，三更梦闻时。语君君不信，对境当自知。","dynasty":"宋代","title":"微雨，玉井亭观荷"}
{"author":"杨万里","content":"去岁陈公径里松，船中仰看爱松风。只今身在松风里，下看江船西复东。","dynasty":"宋代","title":"过陈公径二首其一"}
{"author":"杨万里","content":"吟外今何病，愁边我索居。昔无今样懒，新久故人书。只说游山去，谁令作计疏。衡庐负我辈，我辈负衡庐。","dynasty":"宋代","title":"和周子中病中代书之韵兼督胡季文季永游山之"}
{"author":"杨万里","content":"梦中一夜雨浪浪，晓过田间尚雨香。塘水溉田能几许，雨余田水却皈塘。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"清景无终极，频来未属厌。远山秋后出，茅屋近来添。","dynasty":"宋代","title":"小立净远亭"}
{"author":"杨万里","content":"问我来朝南内南，便从花底趁朝参。新诗犹作江西集，为带筠州刺使銜。","dynasty":"宋代","title":"自跋江西道院集戏答客问二首"}
{"author":"杨万里","content":"雨余赤日尚如炊，亭午青阴不肯移。蜂过无花绝粮道，蚁行有水遏归师。今朝道是中元节，天气过於初伏时。小圃追凉还得热，焚香清坐读唐诗。","dynasty":"宋代","title":"中元日午"}
{"author":"杨万里","content":"未到衢州五里时，果林一望蔽江湄。黄柑绿橘深红柿，树树无风缒脱枝。","dynasty":"宋代","title":"衢州近城果园"}
{"author":"杨万里","content":"日以秋还短，涂缘热故长。也知茅店小，柰此竹风凉。更远终然到，而吾有底忙。欲行犹小驻，咫尺便他卿。","dynasty":"宋代","title":"午憩东塘近白干江西地尽於此"}
{"author":"杨万里","content":"杂碎轻云白锦鳞，十分圆月湿银盆。锦鳞散尽银盆在，依旧青天无点痕。","dynasty":"宋代","title":"同子文、材翁、子直、萧巨、济中元夜东园望"}
{"author":"杨万里","content":"不是青山是画图，南山瘦削北敷腴。两山名姓君知麽，一字玄晖一圣俞。","dynasty":"宋代","title":"晓过花桥入宣州界四首"}
{"author":"杨万里","content":"摸索陶泓不忍研，阿瞒故物尚依然。浪传铜雀檐间瓦，恐是金凫海底砖。","dynasty":"宋代","title":"铜雀砚"}
{"author":"杨万里","content":"偶尔相逢细问途，不知何事数迁居。微躯所馔能多少，一猎归来满后车。","dynasty":"宋代","title":"观蚁二首其一"}
{"author":"杨万里","content":"学诗须透脱，信手自孤高。衣钵无千古，丘山只一毛。句中池有草，子外目俱蒿。可口端何似，霜螯略带糟。","dynasty":"宋代","title":"和李天麟二首"}
{"author":"杨万里","content":"放溜山溪一叶轻，山溪尽处大江横。舟中寂寂无人语，只有波声及雨声。","dynasty":"宋代","title":"自值夏小溪泛舟出大江"}
{"author":"杨万里","content":"老去能逢几个春，今年春事不关人。红千紫百何曾梦，厌尾桐花也作尘。","dynasty":"宋代","title":"过霸东石桥，桐花尽落"}
{"author":"杨万里","content":"相思命驾竟成休，投老寒盟岂自由。雪後风涛难访戴，山间生死总依刘。烦公赤手回青昊，容我清溪弄白鸥。稚子尚堪驱使在，门阑桃李未应秋。","dynasty":"宋代","title":"谢潭师余处恭左相遣骑惠书送酒三首"}
{"author":"杨万里","content":"史馆频催史笔迟，道山还解有忙时。後园两日不曾到，开尽杏花人不知。","dynasty":"宋代","title":"连日二相过史局，不到省中，後园杏花开尽"}
{"author":"杨万里","content":"夏热通宵睡不成，秋凉老眼又偏醒。窗虚月白清无梦，却为西风数漏声。","dynasty":"宋代","title":"秋夕不寐二首其二"}
{"author":"杨万里","content":"残雪堆成山数重，悬崖幽窦玉玲珑。如何惜得仙代掌，擎取琼瑶三四峰。","dynasty":"宋代","title":"残雪"}
{"author":"杨万里","content":"花密无重数，看来眼转迷。化为花世界，忘却日东西。","dynasty":"宋代","title":"二月十四日晓起看海棠八首"}
{"author":"杨万里","content":"清晓新晴物物熙，小风淡日暖归旗。不堪回首南华路，去岁梅花细雨时。","dynasty":"宋代","title":"南华道中二首"}
{"author":"杨万里","content":"夜来微雪晓还晴，平望维舟嫩月生。道是烛花总无恨，为谁须暗为谁明。","dynasty":"宋代","title":"夜泊平望"}
{"author":"杨万里","content":"著眼飞鸿外，欹巾韵磬边。半忘今古操，岂校有无弦。自适何须妙，能听也则贤。如何划然里，犹露祖生鞭。","dynasty":"宋代","title":"寄题郭汉卿琴堂"}
{"author":"杨万里","content":"新年乘兴看春风，来过垂虹东复东。谁有工夫寒夜底，独寻水月五湖中。今宵顿觉乾坤大，下笔惟愁造化穷。太白青山谢公海，可怜一笑偶然同。","dynasty":"宋代","title":"月夜阻风，泊舟太湖石塘南头四首"}
{"author":"杨万里","content":"鹭鸶各自有食邑，长恐诸侯客子来。一鹭忽追双鹭去，穷追尽处始飞回。","dynasty":"宋代","title":"一鹭先立池中，有双鹭自外来。先立者逐之，双鹭亟去，莫敢敌者"}
{"author":"杨万里","content":"州在三峰最上头，上头高处更高楼。都将万岳千岩景，堆作双溪叠嶂秋。晚雨才收山尽出，暮天似水月如流。敬亭堪喜还堪恨，领得风光揽得愁。","dynasty":"宋代","title":"中秋前一夕，雨中登双溪叠嶂，已而月出二首"}
{"author":"杨万里","content":"旧绕新萦绿万蟠，架馀篱剩复垂栏。先生醉帽堆香雪，知自荼蘼洞里还。","dynasty":"宋代","title":"寄题喻叔奇国博郎中园亭二十六咏其八荼蘼洞"}
{"author":"杨万里","content":"牛眼化蝶化未成，梦中澒洞发大声。军鼙雷鼓百千面，援桴齐下作一鸣。起来推窗无一物，海潮打入齐山窟。数洲翻覆相荡摩，四山动摇皆突兀。钱塘潮来声惊天，金陵潮来声寂然。此去金陵一千里，郡得潮声来到此。长年三老笑复嘲，云是波声不是潮。清溪波头高过屋，大江波头发日毂。清溪去江一步地，大江可望不可至。北风向晚动地来，跳出银峰万万堆。侬船莫管行不得，且看银峰永今夕。","dynasty":"宋代","title":"秋浦登舟，阻风泊池口"}
{"author":"杨万里","content":"大官有重荷，丰廪无薄忧。草茹我岂腴，饱亦与彼侔。积雨久自霁，曙光清以幽。欣然出荆扉，不出旬已周。初意欲看竹，信步偶临流。北惊失故岸，东见生新洲。怀哉古与今，与此岂不犹？归来翻不乐，隐儿到昔游。平生忘年友，草草相应酬。暂梦不多款，唤人苦鸣鸠。山林本无事，亦复扰扰休。","dynasty":"宋代","title":"雨霁幽兴寄张钦夫"}
{"author":"杨万里","content":"省斋先生太高寒，肯将好官傅好山。又告君王觅闲散，要读短檠三万卷。州家新画瑞雾图，渠莫错认何关渠？青原两公复双起，山川出云不在此。自怜无地寄病身，四海知己非无人。老穷只是诗自悟，春色撩人又成句。","dynasty":"宋代","title":"长句寄周舍人子充"}
{"author":"杨万里","content":"菊芽伏土糁青粟，杞笋傍根埋紫玉。雷声一夜雨一朝，森然迸出如蕨苗。先生饥肠诗作梗，小摘珍芳汲冰井。风炉蟹眼候松声，笊篱亲捞微带生。烂炊凋胡淅青精，芼以天随寒绿萌。饥时作齑仍作羹，饱后龙凤同庖烹。太官蒸羔压花片，宰夫胹蹯削琼软。豹胎熬出祸胎来，贵人有眼何曾见。天随尚有愁作魔，愁杞作棘菊作莎。君不见黄金钱照红玉豆，秋高更觉风味多。先生酿金鍊红玉，自莎自棘如予何。金空玉尽苗复出，吃苗吃花并吃实。天随白眼屠沽儿，不道有人头上立。","dynasty":"宋代","title":"题张以道上舍寒绿轩"}
{"author":"杨万里","content":"春风吹开孝廉船，撞星犯斗上九天。夜书细字灯前月，朝茹寒虀瓮中雪。何蕃省亲间一归，陆畅擢第各一时。此行归来上亲寿，桂枝满把香满袖。","dynasty":"宋代","title":"送胡圣闻入太学"}
{"author":"杨万里","content":"屏山十论抉圣心，甘老十论刮古今。古今刮得都见髓，持献玉工逢刖趾。玉皇左相华阳封，上与阿旦双周公。荐渠金门可登仕，金门送渠外台试。渠侬掉头不肯行，有雪可钓月可耕。恩山紫蕨椽来大，恩江白鱼船样个。绿蓑青箬霞上卧，不知毕逋明视东西过。","dynasty":"宋代","title":"寄题张仲寅甘老堂"}
{"author":"杨万里","content":"蓬莱仙伯沈东阳，领袖诸儒太极旁。东壁二星云汉近，西昆群玉简编香。鸡翘豹尾无多子，锦缆牙樯有底忙。建业江山入诗集，却归天上侍虚皇。","dynasty":"宋代","title":"送沈虞卿秘监脩撰将漕江东二首其一"}
{"author":"杨万里","content":"晴明风日雨干时，草满花堤水满溪。童子柳阴眠正着，一牛吃过柳阴西。","dynasty":"宋代","tags":"春天，写景，儿童，生活","title":"桑茶坑道中"}
{"author":"杨万里","content":"旧傅冬不到南中，今岁南中稍稍冬。曦幕暖吹红皱起，霜桥冷步缟声松。裁缝苦思诗千首，排遣清愁酒一锺。不是梅花开独早，似怜北客老相逢。","dynasty":"宋代","title":"至日薄寒"}
{"author":"杨万里","content":"雨为梅花遣尽尘，柳勾日影自传神。不须苦问春多少，暖暮晴帘总是春。","dynasty":"宋代","title":"雨霁"}
{"author":"杨万里","content":"北江西水两相逢，胥口波涛特地雄。万事向侬冰与炭，一生行役雨和风。急流欲上人声闹，近岸还移牵路穷。河伯喜欢侬苦恼，并将恩怨恼天公。","dynasty":"宋代","title":"过胥口，江水大涨，舟楫不进"}
{"author":"杨万里","content":"濂竹穿梅湖更山，客间得此未嫌寒。髯疏也被轻轻点，齿冷犹禁细细餐。晴了还成三日冻，销余留得半庭看。凭谁说似王郎妇，盐絮吟未总未安。","dynasty":"宋代","title":"和马公弼雪"}
{"author":"杨万里","content":"鬓秃犹云少，书多却道穷。柴门疏竹处，茅屋万山中。幽梦时能忆，闲题底要工。不知蝉报夏，为复自吟风。","dynasty":"宋代","title":"山居"}
{"author":"杨万里","content":"玉磬金钟天半鸣，梦中惊我起来听。万松花上三更雨，政事堂中有此声。","dynasty":"宋代","title":"初夏即事十二解其七"}
{"author":"杨万里","content":"我召公先到，公归我亦行。三年如梦尔，一笑可怜生。野店缘山去，春风并辔轻。先愁饶水上，话别若为情。","dynasty":"宋代","title":"送陈行之寺丞出守南剑二首其二"}
{"author":"杨万里","content":"有傅者岭兮，有玄者潭。崒乎琼台与玉堂兮，天垂光而蔚蓝。宝祲下蟠乎九渊兮，瑰彩上绚乎千岩。羌旁砖轇轕而不漓兮，耿虹贯乎晴岚。劬玉衡之望气兮，九载旭考而宵参。曰西江之轸墟兮，孕双珍乎泥之潜。匪珠胎之双止兮，则瑴玉其美兼。帝令雷公以持斧兮，敕阳侯以发函。逝将修贡于玉府兮，旅清庙而尔瞻。夫何夔魖獝狂之予妒兮，肆为伯明之谗。蹇诉帝以不好兮，未听六丁之穷探。飞巨石以载震兮，汹怒涛以有严。连璧毁于石韫兮，双珠裂于波涵。卞和恸以叫帝阍兮，随侯泣以衣沾。帝亦悲伤而末如之何兮，磔不若魑魅而不厌。安得双珍之再芒兮，迥映乎西江之北南。","dynasty":"宋代","title":"悼双珍辞"}
{"author":"杨万里","content":"一见此君面，荒村不是村。斜阳与可笔，栖雀子猷魂。客思方无那，诗愁得共论。问渠能饮否，把酒酹霜根。","dynasty":"宋代","title":"咏十里塘姜店水亭前竹林"}
{"author":"杨万里","content":"昨日晴暄尽十分，无端寒湿复今晨。苍颜华发差挑老，急雨颠风屏当春。只有观书堪遣日，从来病眼不如人。诗名满世真何用，更赚先生愿卜邻。","dynasty":"宋代","title":"春雨呈袁起岩"}
{"author":"杨万里","content":"珍重姮娥住广寒，不餐火食不餐烟。秋空拾得一团饼，随手如何失半边。","dynasty":"宋代","title":"初九夜月二首"}
{"author":"杨万里","content":"坡垄端何似，波涛起复低。醉眠桂花雪，不觉月华西。","dynasty":"宋代","title":"芗林五十咏·西崦"}
{"author":"杨万里","content":"金华唐吕两儒先，夜半黄梅君并传。不日经筵重坐席，蹔时黉舍冷无毡。引班晓漏槐枫里，出宰春风桃李边。莫遣垂杨知别恨，一篙新涨解归船。","dynasty":"宋代","title":"送金元度教授辞满赴部改秩"}
{"author":"杨万里","content":"七字全胜五字城，清於庾信及锺嵘。君诗妙绝端何似，不似梅花似麽生。","dynasty":"宋代","title":"和吴盐丞雪中湖上访梅四首"}
{"author":"杨万里","content":"平生玉树伴蒹遐，晚岁春兰隔菊花。咫尺遂初堂下水，寄诗犹自怨人遐。","dynasty":"宋代","title":"横林望见惠山，寄怀尤延之三首"}
{"author":"杨万里","content":"久雨今朝忽作晴，老人怀抱不胜清。仲宣久作登楼赋，望帝更吟当殿声。春去春来浑是梦，花开花落若为情。归心不用渠催唤，自有江鸥与狎盟。","dynasty":"宋代","title":"和张功父闻子规"}
{"author":"杨万里","content":"棘围深锁武成宫，华裾织翠青如葱。谢公文章如虎豹，林间一啸四山风。天下几人学杜甫，千江隔号万山阻。画地为饼未必似，更觉良工心独苦。谁登李杜坛浩如海，波翻奄有二子成。三人古风萧萧笔，追还我诗如曹郐。拆东补西裳作带，令人还忆谢玄晖。昆仑虞泉入马蹄，我愿四方上下逐东野，只有相逢无别离。","dynasty":"宋代","title":"予因集杜句、跋杜诗呈监试谢昌国察院，谢文"}
{"author":"杨万里","content":"句里勤分似，灯前得细尝。孤芳後山种，一瓣放翁香。苦处霜争涩，臞来鹤校强。不应穷活计，公子也忙忙。","dynasty":"宋代","title":"跋张功父通判直阁所惠约斋诗乙蒿"}
{"author":"杨万里","content":"花愁月恨只长啼，雨夕风晨不住飞。自出锦江归未得，至今犹劝别人归。","dynasty":"宋代","title":"出永丰县西石桥上闻子规二首"}
{"author":"杨万里","content":"幽人蚕作月满阶，月随幽人登舫斋。推门欲开犹未开，猛香排门扑我怀。径从鼻孔上灌顶，拂拂吹尽发底埃。恍然堕我众香国，欲问何祥无处觅。冥搜一室一物无，瓶里一枝梅的皪。平生为梅判断肠，何曾知渠有许香？夜来偶忘挂南窗，贮此幽馥万斛强。却忆去年西湖上，锦屏下瞰千青嶂。谷深梅盛一万株，十顷雪花浮欲涨。是时雨後初晴前，日光烘花香作烟。政如新火炷传山，逐出沉水和龙涎。醉登绝顶撼疏影，掇叶餐花照冰井。蜀人老张同舍郎，唤作谪仙侬笑领。如今茅屋卧山村，更无载酒来叩门。一尊孤斟懒论文，犹有梅花是故人。","dynasty":"宋代","title":"瓶中梅花长句"}
{"author":"杨万里","content":"晚云欲雨又欲晴，天借吾人作此行。莫道行春无云处，山矾香里听溪声。","dynasty":"宋代","title":"休日晚步二绝句"}
{"author":"杨万里","content":"横渠方寸著乾坤，传到南轩更莫论。四海交朋霜叶落，半张翰墨雪涛翻。","dynasty":"宋代","title":"跋余伯益所藏张钦夫书西铭短纸二首其二"}
{"author":"杨万里","content":"淡墨抡魁政少年，蓬山璧水得诗仙。集贤学士看文笔，国子先生费酒钱。濯锦江头频入梦，桃花水面送归船。平分风月真聊尔，不日来朝尺五天。","dynasty":"宋代","title":"送王恭父监丞倅潼川"}
{"author":"杨万里","content":"月未到诚斋，先到万花川谷。不是诚斋无月，隔一林修竹。如今才是十三夜，月色已如玉。未是秋光奇绝，看十五十六。","dynasty":"宋代","tags":"宋词三百首，月亮，追求","title":"好事近·七月十三日夜登万花川谷望月作"}
{"author":"杨万里","content":"峡里撑船更不行，棹郎相语改行程。却从西岸抛东岸，依旧船头不可撑。","dynasty":"宋代","title":"峡山寺竹枝词五首"}
{"author":"杨万里","content":"昜髓三爻表，恩波九里强。贯珠程氏传，炊玉范家庄。荷橐中年紫，芸签到老香。不应踰耳顺，便返白云乡。","dynasty":"宋代","title":"钱仲耕殿撰侍郎挽诗二首"}
{"author":"杨万里","content":"小桃著子可怜渠，疏处全疏无处无。并缀一梢三十颗，缒枝欲折没人扶。","dynasty":"宋代","title":"小桃"}
{"author":"杨万里","content":"云海不教鹏怒飞，玉阶也合凤来仪。如何天下李元礼，未遇人间锺子期？夜诵子虚无路达，梦生春草只心知。愿君更奏三千牍，金牓青衫染柳丝。","dynasty":"宋代","title":"和李与贤投赠之韵"}
{"author":"杨万里","content":"太史留题快阁诗，旧碑未必是真题。六丁搜出严家墨，白日青天横紫蜺。","dynasty":"宋代","title":"题太和宰卓士直寄新刻山谷快阁诗真迹二首"}
{"author":"杨万里","content":"旧闻我里子张子，七字端能出六奇。穷巷有门无剥啄，怪来佳容肯差池。","dynasty":"宋代","title":"和张器先十绝"}
{"author":"杨万里","content":"凫鹜行中脱病身，竹林深处得幽人。只言官满浑无事，也被诗愁搅一春。","dynasty":"宋代","title":"题所寓唐德明书斋"}
{"author":"杨万里","content":"夕借月为烛，晨将霞作帘。犹言贫到骨，不悟取伤廉。","dynasty":"宋代","title":"题赵昌父山居八咏·霞牖"}
{"author":"杨万里","content":"鸣鸠唤雨知唤晴，水车夜啼声彻明。乖龙嬾睡未渠醒，阿香推热呼不应。下田半湿高全圻，幼秧欲焦老差碧。书生所向便四壁，卖浆逢寒步逢棘。还家浪作饱饭谋，买田三岁两无秋。一门手指百二十，万斛量不尽穷愁。小儿察我惨不乐，旋沽村酒聊相酌。更哦子美醉时歌。焉知饿死填沟岳，水车哑哑止复作。","dynasty":"宋代","title":"悯旱"}
{"author":"杨万里","content":"寒流一带槛前横，落日诸峰霞外明。水断新洲添五里，客寻旧路却重行。江车自转非人蹈，沙碓长舂彻夜鸣。畴昔稚桑今秃树，如何白发不教生。","dynasty":"宋代","title":"宿杳濑"}
{"author":"杨万里","content":"五日姑苏一醉中，醉中看尽牡丹红。阻风只怕松江渡，过了松江却阻风。","dynasty":"宋代","title":"已过吴江阻风上湖口二首其一"}
{"author":"杨万里","content":"午梦西湖泛烟水，画船撑入荷花底。雨声一阵打疏蓬，惊开睡眼初蒙松。乃是池荷跳急雨，散了真珠又还聚。幸然聚作水银泓，泻入清波无觅处。","dynasty":"宋代","title":"小池荷叶雨声"}
{"author":"杨万里","content":"庄里李花何似生，山头转处最分明。轿中举首聊东望，不见花枝见雪城。","dynasty":"宋代","title":"上元後一日往山庄访子仁，中涂望见庄里李花"}
{"author":"杨万里","content":"雨前田亩不胜荒，雨後农家特地忙。一眼平畴三十里，际天白水立青秧。","dynasty":"宋代","title":"晓登多稼亭三首"}
{"author":"杨万里","content":"链王云粘杵，朝真露湿衣。一声半夜鹤，月里羽人归。","dynasty":"宋代","title":"寄题朱元晦武夷精舍十二寒栖馆"}
{"author":"杨万里","content":"手种凌波香，今岁便十斛。要知诚斋中，富底水仙国。有酒偏欠花，有花恨无客。与子对花前，不醉便了得。待劝已非真，不劝两自索。安知醉与醒，今夕定何夕。","dynasty":"宋代","title":"水仙盛开，留子上弟小酌"}
{"author":"杨万里","content":"月岩含章兮，噫。熟贳之璜兮，噫。逋不其偿兮，噫。眉山之下兮，噫。既亿其价兮，噫。胡漏于罅兮，噫。吁于眉山兮，噫。山吁于天兮，噫。天蹙其颜兮，噫。有斐孙子兮，噫。花披秀启兮，噫。烈祖是似兮，噫。笔似其锋兮，噫。骨似其穷兮，噫。栖栖其逢兮，噫。尔词则古兮，噫。尔骚则楚兮，噫。尔璞孰估兮，噫。招招巫咸兮，噫。有篿尔占兮，噫。曷焯尔潜兮，噫。曷窞不济兮，噫。曷蔀不贲兮，噫。咷初笑既兮，噫。","dynasty":"宋代","title":"跋李允蹈思故山赋辞"}
{"author":"杨万里","content":"已被诗为祟，更添茶作魔。端能去二者，一武到无何。","dynasty":"宋代","title":"将睡四首其三"}
{"author":"杨万里","content":"鸟语蜂喧蝶亦忙，争传天诏诏花王。东皇羽卫无供给，探借春风十日粮。","dynasty":"宋代","title":"米囊花二首"}
{"author":"杨万里","content":"科目连双中，声名莫二渠。手曾攀折槛，客有泪辞车。速化非吾事，偷闲只古书。黑头黄壤去，有昊定何如。","dynasty":"宋代","title":"周子及盬簿挽诗二首"}
{"author":"杨万里","content":"我岂登名晚，今仍作吏卑。文能追古作，子未要人知。取第真成漫，危言良独奇。新知谁不乐，所要白头期。","dynasty":"宋代","title":"送施少才赴试南宫二首其一"}
{"author":"杨万里","content":"约斋句子已清圆，更赋梅花分外妍。不饮销金传玉手，却来囓雪耸诗肩。","dynasty":"宋代","title":"和张功父梅诗十绝句"}
{"author":"杨万里","content":"携家满路踏春华，儿女欣欣不忆家。骑吏也忘行役苦，一人人插一枝花。","dynasty":"宋代","title":"万安道中书事三首其二"}
{"author":"杨万里","content":"春草池塘太液旁，水精宫殿牡丹香。惭非绮里攀鸿翼，也侍承华宴凤庄。玉唾银钩看落笔，绣袍金碗拜盈箱。迎门儿女牵衣袖，搜得随侯与夜光。","dynasty":"宋代","title":"谢皇太子三月十九日召晏荣观堂，颁赐金杯襭"}
{"author":"杨万里","content":"出省还家思巳昏，答书见客腹仍烦。政愁独酌无佳客，家里诗人忽扣门。","dynasty":"宋代","title":"走笔送济翁弟过浙东谒丘宗卿二首"}
{"author":"杨万里","content":"若见丘迟问老夫，为言臞似向来臞。更将双眼寄吾弟，带去稽山看监湖。","dynasty":"宋代","title":"走笔送济翁弟过浙东谒丘宗卿二首"}
{"author":"杨万里","content":"捧檄亲庭归帽斜，肯临破屋玉川家。小留诗客三杯酒，试看山园几处花。君到东湖与南浦，时当芍药替金沙。却来书满参卿考，径泛银河往斗槎。","dynasty":"宋代","title":"走笔送赵正则司户来访皈觐亲庭"}
{"author":"杨万里","content":"吾州五马住闽山，分我三山荔子丹。甘露落来鸡子大，晓风冻作水晶团。西川红锦无此色，南海绿罗犹带酸。不是今年天不暑，玉肤照得野人寒。","dynasty":"宋代","title":"走笔谢吉守赵判院分饷三山生荔子"}
{"author":"杨万里","content":"西湖野僧夸藏冰，半年化作真水精。南湖诗人笑渠拙，不如侬家解乾雪。藏冰窨子山之幽，鑱透九地山鬼愁。侬家藏雪有妙手，分明晒在翡翠楼。向来巽二拉滕六，玉妃夜投玉川屋。剪水作花吹朔风，揉云为粉散寒空。醉挥两袖拂银汉，梢头万斛冷不融。琼田挈月拾翠羽，砌成重楼天半许。盘作青蚊吐绿雾，乱飘六出薰沉炷。人间雪脆那可藏，天上雪落何曾香。三月尽头四月首，南湖香雪今谁有。分似诚斋老诗叟，碎挼玉花泛春酒，一饮一石更五斗。","dynasty":"宋代","title":"走笔谢张功父送似酴醾"}
{"author":"杨万里","content":"两脚偏云水，群书久网丝。却因三日痛，理得数编诗。不借双高桂，母追一任欹。老来非爱病，不病亦何为。","dynasty":"宋代","title":"足痛无聊，块坐读江西诗"}
{"author":"杨万里","content":"老无星事可营为，政是长闲好病时。两脚倦行赢得坐，一生欠睡顿还伊。梦闻有客欣然起，儿道勤翁乃尔痴。抵掌縰谈天亦笑，此身安否更曾知。","dynasty":"宋代","title":"族人同诸友问疾二首"}
{"author":"杨万里","content":"摩诘沉痾未易排，文殊一问失妖灾。老夫何幸君贤集，倒屣出迎双眼开。语造极时全愈了，病知客去即重来。呼儿细拣新书策，体不佳时看一回。","dynasty":"宋代","title":"族人同诸友问疾二首"}
{"author":"杨万里","content":"侬爱南溪不减公，南溪亲公却疏侬。为侬只作一两曲，为公绕尽云边屋。屋後有竹前有花，断桥才整已半斜。客来不恶去亦好，莫将污脚涴瑶草。俗子只道无蓬箂，请渠且洗睫上埃。蓬莱不大亦不小，作诗示公公一笑。","dynasty":"宋代","title":"族叔祖彦通所居，宛在水中央。名之曰：「小"}
{"author":"杨万里","content":"南游端为看山来，过眼勿勿首屡回。不是阻风船不进，何缘看尽万崔嵬。","dynasty":"宋代","title":"阻风，泊锺家村。离英州已三日，才行二十里"}
{"author":"杨万里","content":"桥压荷梢过，花围桥外饶。荆溪无胜处，胜处是荷桥。","dynasty":"宋代","title":"荷桥"}
{"author":"杨万里","content":"岸树枝枝瘦，汀芜节节枯。云留雪也且，风与屋相呼。一老冻欲死，群仙知也无。更缘诗作祟，病骨转清臞。","dynasty":"宋代","title":"舟中奉怀三馆同舍"}
{"author":"杨万里","content":"有客栖霞外，无名涴党中。南州一高士，东汉独清风。旧国已禾女，荒阡犹石翁。更烦吹笛魄，端为洗榛丛。","dynasty":"宋代","title":"寄题南昌尉厅思贤亭"}
{"author":"杨万里","content":"笑为先生一问天，身前身后两般看。亭前树子关何事，也得天公赐姓韩。","dynasty":"宋代","title":"题韩亭韩木二首其二"}
{"author":"杨万里","content":"人笑戎葵定自痴，不愁曦景蚕兼迟。便令隔雾光难到，也则倾心苦为谁。卫足平生非我志，向阳一点只天知。话头试问伯休父，休父丹衷便是葵。","dynasty":"宋代","title":"寄题程元成纷事山居三咏·葵心堂"}
{"author":"杨万里","content":"禁火晓未暖，蹈青昏恰皈。何堪一原雪，将冷入春衣。","dynasty":"宋代","title":"芗林五十咏·梨花原"}
{"author":"杨万里","content":"老子平生只荷锄，误携破砚到清都。归来荒尽西畴却，媿见刘家蕃殖图。","dynasty":"宋代","title":"题刘伯山蕃殖图二首"}
{"author":"杨万里","content":"雨後朝阴到午晴，空斋孤坐纳秋清。一蝉也解怜幽寂，柳外飞来叶底鸣。","dynasty":"宋代","title":"午坐卧治斋"}
{"author":"杨万里","content":"吾诗多为海棠哦，花意依前怨不多。已拆未开浑是韵，乍浓还淡总由他。留连春色能销底，请托东风定肯麽。岂是少陵无句子，少陵未见欲如何。","dynasty":"宋代","title":"海棠四首"}
{"author":"杨万里","content":"白壁当江岸，青旗定酒家。断崖侵屋窄，细路入门斜。县近瞻双塔，洲横隔一沙。何须後来客，始信此诗嘉。","dynasty":"宋代","title":"出横山江口"}
{"author":"杨万里","content":"卓午从它火伞张，先生别有睡为乡。竹床移遍两头冷，瓦枕翻来四面凉。","dynasty":"宋代","title":"初秋戏作山居杂兴俳体十二解其十一"}
{"author":"杨万里","content":"还家家尚缅，迎家家未来。去住两不知，安否更相猜。偶思十年事，谁谓今岁乖。始我离高安，述职朝天街。中外理难必，骨囱心与偕。同室忽分涂，老情非不怀。入京就一列，汲汲营尺攘。墙屋亟求完，妇子岂我催。前知来期杳，更用辛苦为。属以王事出，寒舲如江淮。风霜厉宵泳，山水荐晓环。六朝几宿草，事往空余哀。梦收儿女书，喜极睫为开。一欣虽非实，差慰肠九回。皈帆拂惠山，良讯傅荆涯。启缄复非真，旅思弥不佳。船门且看雪，呼僮涤荷杯。","dynasty":"宋代","title":"遣骑迎家久稽来讯"}
{"author":"杨万里","content":"田底泥中迹尚深，折花和叶插畦心。晚秧初捻金绒线，先种输他绿玉针。云垄雾畴俱水响，丝风毛雨政春阴。莫听布谷相煎急，且为提壶强满斟。","dynasty":"宋代","title":"秧畴"}
{"author":"杨万里","content":"名下得佳句，梦中哦半生。未逢心已契，相见眼偏明。复此匆匆别，苍然惘惘情。非关风外树，侬自作离声。","dynasty":"宋代","title":"送韩子云捡正将漕江东二首"}
{"author":"杨万里","content":"别业抛离水国，失身堕在糟丘。莫笑草泥郭索，策勋作醉乡侯。","dynasty":"宋代","title":"糟蟹六言二首"}
{"author":"杨万里","content":"长瓶举我充自代，短檠留人为莫逆。醉乡无日不瓜时，书囿何朝无菜色。欲从举者便弹冠，回顾石交难割席。子墨客卿善运筹，更问渠侬决去留。墨卿转问子虚子，欲说还忘一笑休。","dynasty":"宋代","title":"斋房戏题"}
{"author":"杨万里","content":"阁前三面山，阁下一溪水。云出戏作霖，却归宿檐里。","dynasty":"宋代","title":"寄题万元享舍人园亭七景其三溪云"}
{"author":"杨万里","content":"天公也自喜良辰，上已风光忽斩新。点捡一春好天色，更无两日似今晨。","dynasty":"宋代","title":"三月三日上忠襄坟，因之行散，得十绝句"}
{"author":"杨万里","content":"书诗莫吟。读书两眼枯见骨，吟诗个字呕出心。人言读书乐，人言吟诗好，口吻长作秋虫声，只令君瘦令君老。君瘦君老且勿论，傍人听之亦烦恼。何如闭目坐斋房，下帘扫地自焚香。听风听雨都有味，健来即行倦来睡。","dynasty":"宋代","title":"书莫读"}
{"author":"杨万里","content":"待阙南风欲炷香，东风打并住西堂。石榴已著乾红蕾，却问春归有底忙。","dynasty":"宋代","title":"道旁石榴花"}
{"author":"杨万里","content":"月色如霜不粟肌，月光如水不沾衣。一年没赛中元节，政是初凉未冷时。","dynasty":"宋代","title":"初秋戏作山居杂兴俳体十二解"}
{"author":"杨万里","content":"寄衣不是未教归，不合威名满四夷。天与中兴开日月，帝分万乘半旌旗。春生锦绣山河早，秋到江淮草木迟。卧护北门期月尔，却专堂印凤凰池。","dynasty":"宋代","title":"寄贺建康留守范参政端明二首其一"}
{"author":"杨万里","content":"快阁江鸥远避人，西昌山月暗吹尘。百年卓茂传诗印，印出风光色色新。","dynasty":"宋代","title":"题太和宰卓士直寄新刻山谷快阁诗真迹二首"}
{"author":"杨万里","content":"菖蒲节序芰荷时，翠羽衣裳白玉肌。暗折花房须日暮，遥将香气报人知。半开微吐长怀宝，欲说还休竟俛眉。树脆枝柔惟叶健，不消更画只消诗。","dynasty":"宋代","title":"含笑花"}
{"author":"杨万里","content":"雨好夫何小，凉新竟未多。飘萧才响瓦，点滴不沾荷。龙亦如侬否，渠还畏热麽。敢劳频上水，只倩挽天河。","dynasty":"宋代","title":"初秋小雨残暑未退"}
{"author":"杨万里","content":"人烟懡罹不成村，溪水微茫劣半分。流到前滩忙似箭，不容雨点稍成纹。","dynasty":"宋代","title":"小溪至新田四首"}
{"author":"杨万里","content":"客星何补汉中兴，空有清风冷似冰。早遣阿瞒移汉鼎，人间何处有严陵！","dynasty":"宋代","title":"读严子陵传"}
{"author":"杨万里","content":"露草欣逢晓日新，各将珠琲斗呈珍。红光影里如何拣，颗颗圜明颗颗匀。","dynasty":"宋代","title":"明发曲坑二首"}
{"author":"杨万里","content":"滴地酒成冻，喧天鸦诉寒。窗风经怒响，帘日漏温痕。偶尔寻梅去，其如驻屐难。沙鸥脚不袜，故故踏水翻。","dynasty":"宋代","title":"霜寒辘轳体二首"}
{"author":"杨万里","content":"莫恨当初画得偏，却因偏处反成研。喜来舒展愁来蹙，各样娇饶更可怜。","dynasty":"宋代","title":"题东西二梁山三首"}
{"author":"杨万里","content":"数店疏仍密，千峰整复斜。水痕犹带浪，霜草自成花。录录堪朝列，星星已鬓华。帝城万事好，得似早还家。","dynasty":"宋代","title":"诏追供职学省，晓发鸣山驿"}
{"author":"杨万里","content":"行到深村麦更深，放低小轿过桑阴。再三传语春寒道，好为农家惜绿针。","dynasty":"宋代","title":"雨後田间杂纪五首"}
{"author":"杨万里","content":"迫出千花合受降，不然受拜亦何妨？行穿小树寻暗朵，自挽芳倏嗅暖香。却恨来时差巳晚，不如清晓看新妆。朗吟清露温风句，恼杀诗翁只断肠。","dynasty":"宋代","title":"郡圃杏花二首"}
{"author":"杨万里","content":"竹叶孤斟久，梅花远信疏。如何穷巷辙，忽枉故人车。伯仲俱佳士，云霄政望渠。相从又相别，欲别重踌躇。","dynasty":"宋代","title":"送章汉卿归宣城"}
{"author":"杨万里","content":"常年十月未花开，雪片今年九月回。便有早梅随早雪，一枝笑看万花摧。","dynasty":"宋代","title":"走笔和张功父玉照堂十绝"}
{"author":"杨万里","content":"洙洄渊源一线寒，再从伊洛起涛澜。满目淙淙八节滩。符君天秀擢炎方，","dynasty":"宋代","title":"跋符发所录上蔡语"}
{"author":"杨万里","content":"只要雕诗不要名，老来也复减诗情。虚名满世真何用，更把虚名赚后生。","dynasty":"宋代","title":"诗情"}
{"author":"杨万里","content":"东华蹈遍软红尘，却去秦淮钓月轮。朱雀乌衣王谢宅，黄旗紫盖晋梁春。江山拾得风光好，杖屦皈来句子新。秪恐参卿署军事，醲薰荐墨到槐宸。","dynasty":"宋代","title":"送马庄父游金陵"}
{"author":"杨万里","content":"王家唤竹作此君，周家唤莲作君子。泥中怀玉避俗尘，水上开花超大地。红裳翠盖在眼中，欲往从之隔秋水。牡丹贵人非吾徒，篱菊隐士堪邻居。李侯岸巾对芙蕖，不寄新诗来起予。","dynasty":"宋代","title":"寄题临武知县李子西公廨君子亭"}
{"author":"杨万里","content":"道山堂後数株梅，为底偏於雨里开。到得晴来无一朵，乱飞白雪点苍苔。","dynasty":"宋代","title":"和张功父梅诗十绝句"}
{"author":"杨万里","content":"明发大琛山，龟峰引颈来对面。亭午过戈阳，龟峰缩头不相见。绿毛蒙茸净如染，紫壳轮囷有班点。不知七十二钻神不神，桃花市里看最真。","dynasty":"宋代","title":"龟峰"}
{"author":"杨万里","content":"天父晨兴未出房，君王忍冷立风廊。忽然鸣跸珠帘卷，万岁声传震八荒。","dynasty":"宋代","title":"德寿宫庆寿口号十篇"}
{"author":"杨万里","content":"高下田畴水斗鸣，泥深路滑不堪行。请君听取行人语，只个愁声是喜声。去年今日政迎神，祷雨朝朝祷得晴。今岁神祠免煎炒，更饶箫鼓赛秋成。","dynasty":"宋代","title":"六月初四日往云际院，田间雨足，喜而赋之"}
{"author":"杨万里","content":"日开五色暖征裘，雪满群山爽病眸。道是诗人穷到骨，暖边爽里放兰舟。","dynasty":"宋代","title":"兰溪解舟四首"}
{"author":"杨万里","content":"抵暮渔郎初上船，一竿摇入水精天。忍寒不睡妨底事，来早卖鱼充酒钱。","dynasty":"宋代","title":"湖天暮景五首"}
{"author":"杨万里","content":"气夹尘埃外，川行翰墨间。忽忽未白首，去去忽青山。琴在弦安用，人亡鹤不还。竹林有前约，欲语泪先潸。","dynasty":"宋代","title":"文远叔挽词"}
{"author":"杨万里","content":"约斋诗客坐诗林，泒入江西彻底深。缝雾裁云梭织锦，明堂清庙玉撞金。已呼毛颖哦齑臼，更约姮娥聘槁砧。细咏新来木犀句，一灯明灭夜沉沉。","dynasty":"宋代","title":"木犀初发呈张功父又和六首"}
{"author":"杨万里","content":"短短熏笼小，团团锦帊围。浮阳烘酒思，沉水著人衣。抹利通家远，楠花具体微。春愁浑瘦尽，别有瘦中肥。","dynasty":"宋代","title":"瑞香花新开五首"}
{"author":"杨万里","content":"医家者流多卢人，亦如许猜浪得名。有眼何曾识内经，有手何曾赦方兄。一丸足可杀一命，却道良医逢死病。荆溪此辈端不稀，向来吾儿命如丝。孟君谈笑能起死，吾儿更生一弹指。我今挂帆上江西，君来送我别荆溪。赠别只有七字诗，千万珍重尉相思。它年荆溪说神医，非吾孟君更阿谁？仓公华佗何必奇。","dynasty":"宋代","title":"送医家孟宗良汉乡"}
{"author":"杨万里","content":"昨夜天垂破玉盆，今宵辛苦补盆唇。看他补到十六七，满得十分亏二分。","dynasty":"宋代","title":"初秋戏作山居杂兴俳体十二解"}
{"author":"杨万里","content":"峨桥小渡十里长，石硊小渡五里强。斜风细雨寒芦里，下有深潭黑无底。渡船劣似纸半张，五里却成一千里。中流风作浪如山，前进不得後进难。隔溪市井只咫尺，安得飞堕於其间。大江风涛堪著力，小渡风涛更无格。咫尺性命轻於毛，只恐一毛犹不直。","dynasty":"宋代","title":"过石硊渡"}
{"author":"杨万里","content":"晚暑无凉可得寻，小风一点尉人心。斜阳碎入高榕叶，翻作青瑶覆作金。","dynasty":"宋代","title":"晚步"}
{"author":"杨万里","content":"檐牙窗额两三株，只欠王维画雪图。开卷不题元字脚，碧窗圜蜡有如无。","dynasty":"宋代","title":"芭蕉三首"}
{"author":"杨万里","content":"何处秋深好，山林处士家。青霜红碧树，白露紫黄花。一熟雠频雨，朝晴祷暮霞。连霄眠不著，犹自爱新茶。","dynasty":"宋代","title":"秋圃"}
{"author":"杨万里","content":"负暄尚觉日无功，炙手仍愁火失红。本是雪前风作雪，却缘雪後雪生风。四郊冻合如相约，七日晴来不肯融。旧说醉乡堪避暑，避寒也合此乡中。","dynasty":"宋代","title":"晴後雪冻"}
{"author":"杨万里","content":"浪喜出峡来，峡亦何曾出。两岸只无山，依旧江刻屈。","dynasty":"宋代","title":"回望峡山二首"}
{"author":"杨万里","content":"建隆家业大于天，庆历春风一万年。廊庙谋谟出童蔡，笑谈京洛博幽燕。白沟旧在鸿沟外，易水今移淮水前。川后年来世情了，一波分护两涯船。","dynasty":"宋代","title":"题盱眙军东南第一山其二"}
{"author":"杨万里","content":"薄薄云收日，霏霏雨散池。平波光去远，疏点晕来迟。所部余千里，初程第一诗。先驱问行李，双堠且晨炊。","dynasty":"宋代","title":"明发金陵晨炊义井"}
{"author":"杨万里","content":"楼子燕脂色，灯前艳更鲜。看花直到晓，今夕不成眠。","dynasty":"宋代","title":"燕脂楼子"}
{"author":"杨万里","content":"暑天寒果飣来馊，水果清於木果休。莲入新秋何便瘦，菱沉到底竟能浮。山泉酿酒香仍冽，野蔌堆盘爽更幽。方丈食前非不爱，风蝉一腹饱诗愁。","dynasty":"宋代","title":"晚酌"}
{"author":"杨万里","content":"抛笏投簪四见秋，宦情世味两俱休。尘随日影穿窗喜，叶卷风声刮地愁。文武自匀香底火，圣贤教带老时篘。夜来富贵非人世，梦钓沧浪雪满舟。","dynasty":"宋代","title":"十一月朔早起"}
{"author":"杨万里","content":"昨日下滩风打头，羡他上水似轻鸥。朝来上水帆都卸，真个轻鸥也自愁。","dynasty":"宋代","title":"过白沙竹枝歌六首"}
{"author":"杨万里","content":"健青新走一梢长，外日东风引得狂。定自今番春色里，新枝别样占年光。","dynasty":"宋代","title":"走笔和张功父玉照堂十绝句其一"}
{"author":"杨万里","content":"潮头打云云不留，月波泼窗窗欲流。夜寒报晴岂待晓，天公端为卢溪老。卢溪在山不知年，卢溪出山即日还。黄纸苦催得高卧，青霞成癖谁能那。诏谓先生式国人，掉头已复烟林深。路旁莫作雨疏看，老儒不用橐中金。","dynasty":"宋代","title":"送王监簿民瞻南归"}
{"author":"杨万里","content":"奉常夫子半钱无，不问田园况室庐。间道买来新宅子，借看却是草堂图。","dynasty":"宋代","title":"题汪季路太丞魏野草堂图二首"}
{"author":"杨万里","content":"雪吹醉面不知寒，信脚千山与万山。天甃琼街三十里，更飞柳絮与君看。","dynasty":"宋代","title":"十二月二十七日大雪中过吉水小盘渡西归三首"}
{"author":"杨万里","content":"江云山翠借朝凉，晚日晴波挟暑光。旧说长江无六月，暮春已自不禁当。","dynasty":"宋代","title":"过金台天气顿热三首"}
{"author":"杨万里","content":"胜日从公蒲涧游，万岳声满千崖秋。一迳如蛇三百曲，绕尽山腹到山头。穹岩千仞欹欲裂，仰看飞泉泻云窟。锵成环佩奏成琴，溅作珠玑霏作雪。步穿危磴攀苍藤，忽上穹岩顶上行。人在半天泉在井，不敢下瞰惟闻声。只怪前驱深不见，须臾却向前山转。海风吹袖万丈长，海水去人一弓远。老僧云卧晏未兴，先遣长松来道迎。小参古殿黄面老，不见旧日安期生。景泰上方半堵壁，城中望文雪山白。却从景泰望城中，晓日楼台焕金碧。君不见，中流千金慱一壶，不如游山饥时粥一盂。金印檕肘大如斗，不如游山倦时一杯酒。安期飞升今几年，祖龙不是不求仙。至今年年七月二十五，倾城游人来访古。","dynasty":"宋代","title":"游蒲涧呈周师蔡漕张舶"}
{"author":"杨万里","content":"夏箑秋新妒，暄窗冷早侵。病葵萱未悟，落果草偏深。老矣曾荣望，归欤更懒心。此冠弹与挂，若个不山林。","dynasty":"宋代","title":"后圃秋步"}
{"author":"杨万里","content":"绣帘无力护东风，烛影何曾正当红。兽炭貂裘犹道冷，梅花不易玉霜中。","dynasty":"宋代","title":"夜坐二首"}
{"author":"杨万里","content":"秀岭西头凤岭东，周遭略数一千峰。商量没顿新楼处，顿著秾蓝酽紫中。","dynasty":"宋代","title":"题朱伯勤千峰紫翠楼二首其一"}
{"author":"杨万里","content":"先生初落海南垂，茅屋三间不到伊。更有高堂悬画像，幸无过客首新诗。古来贤圣皆如此，身後功名属阿谁。底事百年谭太守，却教宾主不同时。","dynasty":"宋代","title":"寄题儋耳东坡故居，尊贤堂太守谭景先所二首"}
{"author":"杨万里","content":"日脚斜红欲暮天，倚栏垂手弄云烟。两行相对树如许，一叶不摇风寂然。剩欲啜茶还罢去，却愁通夕不成眠。黑丝半把垂天外，白雨初生远岭边。","dynasty":"宋代","title":"苦热登多稼亭二首"}
{"author":"杨万里","content":"一色将苍玉，双堆作假山。峰峦妙天下，花草半岩间。旧瘦天风骨，新晞雨髻鬟。何人缘底恨，化石立孱颜。","dynasty":"宋代","title":"入弋阳界道旁两石山一曰芦山绝妙一曰石人峰次焉上有一石起立如人形云"}
{"author":"杨万里","content":"决曹据按尘似海，高阁退食心如冰。夜将官本校家本，万山围里短檠灯。能文未得傲能吏，好官不应傅丁字。何时著脚最高层，目送归鸿挥绿绮。","dynasty":"宋代","title":"题丘成之司理明远阁"}
{"author":"杨万里","content":"歇处何防更歇些，宿头未到日头斜。风烟绿水青山国，篱落紫茄黄豆家。雨足一年生事了，我行三日去程赊。老夫不是如今错，初识陶泓计已差。","dynasty":"宋代","title":"山村二首其二"}
{"author":"杨万里","content":"月华无满亦无亏，天借寒光劣半规。长挂冰盘下弦时，新生丹桂出轮枝。偏令南省登金客，争赋东堂片玉诗。传语姮娥还有妹，请分一个住幽奇。","dynasty":"宋代","title":"宿月岩"}
{"author":"杨万里","content":"问讯南湖作么生，日撞金玉奏英茎。无人打杀净饭子，放出渠头七步行。","dynasty":"宋代","title":"和张寺丞功父八绝句其五"}
{"author":"杨万里","content":"山路秪言迥，农家俱夙兴。短长群稚子，回避一田塍。随大能知路，骑牛底用绳。兹行有胜事，何处不丰登。","dynasty":"宋代","title":"蚤起秣陵镇二首"}
{"author":"杨万里","content":"不见所知久，用怀何许开。百书终作恶，千里为渠来。邹鲁期程远，风霜鬓发催。不应师友地，只麽遣空回。","dynasty":"宋代","title":"见张钦夫二首"}
{"author":"杨万里","content":"渐有人家松桂丛，韶州山水胜南雄。未须青惜峰峦过，过了诸峰得好峰。","dynasty":"宋代","title":"过郑步"}
{"author":"杨万里","content":"芭蕉得雨便欣然，终夜作声清更妍。细声巧学蝇触纸，大声锵若山落泉。三点五点俱可听，万籁不生秋夕静。芭蕉自喜人自愁，不如西风收却雨即休。","dynasty":"宋代","title":"芭蕉雨·芭蕉得雨便欣然"}
{"author":"杨万里","content":"前窗向市下却帘，后窗临水开却门。岸头杨柳报春动，溪底云天随浪翻。隔溪数间黄草屋，绕屋千竿翠琼竹。三老鸣钲舣柂楼，今宵又向临平宿。","dynasty":"宋代","title":"泊舟临平二首其一"}
{"author":"杨万里","content":"狐巘秀何似？碧莲含未开。谁将修月斧，斸取一火来。","dynasty":"宋代","title":"远峰"}
{"author":"杨万里","content":"精神玉雪眼点漆，总角两髦锦缠碧。郎君未出客已惊，隔窗读书鸾鹤声。松烟免颖小三昧，虿尾银钩略无对。锺王笔法老始成，阿麟今才十二龄。七十列傅十二纪，白头书生不能记。乱抽架上聊试渠，横诵倒诵如流水。二雅三颂已作笺，要与毛郑争先鞭。吟诗作赋更余事，不论五言兼七字。奉常先生有阴功，翰苑仙人有家风。高科好官手可唾，更看声名寒天破。老夫还曾浪语麽，老夫还曾浪语麽。","dynasty":"宋代","title":"赠倪正甫令子阿麟"}
{"author":"杨万里","content":"我生本南溪，我长寓南谷。是子底无良，夺我谷中菊。","dynasty":"宋代","title":"题王才臣南山隐居六咏·南谷"}
{"author":"杨万里","content":"今晨忽雷雨，天地又发春。草木闷红绿，生意察已欣。蛰虫且徐动，余寒未全仁。先生起裹头，三叹一再颦。春风吹万物，不吹先生贫。靖怨一束书，只傅两裤尘。自倚文字工，竟取造物嗔。小儿在傍笑，笑我浪若辛。去年作客子，椒柏羡主人。在家不差胜，更用愁此身。先生亦一莞，我不如儿真。为我满眼酤，不问醨与醇。杖头日百钱，无钱借诸怜。不然衣可典，及此花柳新。","dynasty":"宋代","title":"戊子正月六日雷雨感叹示寿仁子"}
{"author":"杨万里","content":"水鸟舟人两不","dynasty":"宋代","title":"夜过高邮"}
{"author":"杨万里","content":"湖边花底旧论诗，再要寻盟今若为。道是莺啼无点泪，教莺闻此也垂洟。","dynasty":"宋代","title":"和张寺丞功父八绝句"}
{"author":"杨万里","content":"绝小渔舟叶似轻，荻篷密盖不闻声。无人无钓无蘘笠，风自吹船船自行。","dynasty":"宋代","title":"渔舟"}
{"author":"杨万里","content":"隔岸山迎我，沿江柳拜人。日摇秋水面，波闪白龙鳞。不遣船迷路，俱从塔问津。一生将玉镜，千古照金身。","dynasty":"宋代","title":"过横山塔下"}
{"author":"杨万里","content":"地下归宗天下传，老夫剩欲到云边。王弘送酒催归去，且省远公沽酒钱。","dynasty":"宋代","title":"赠归宗长老道贤"}
{"author":"杨万里","content":"夜烧银烛卷金卮，猛落天花醉未知。若怯一寒都不看，却教六出更投谁。开门片片洒人面，送眼山山呈玉肌。才雪又晴晴又雪，吴中风物许清奇。","dynasty":"宋代","title":"泊姑苏城外大雪二首"}
{"author":"杨万里","content":"泊船光口荐晨炊，野饭匆匆不整齐。新摘柚花熏熟水，旋捞莴苣浥生虀。尽教坡老食无肉，未害山公醉似泥。过了真阳到清远，好山自足乐人饥。","dynasty":"宋代","title":"晨炊光口砦"}
{"author":"杨万里","content":"金陵一见恍如梦，君为过客侬相送。庐陵再见春欲残，君来入幕侬挂冠。是时猛虎初出境，赤子凛如兵在颈。帝选良牧苏疲民，前赵後丁廉且仁。更得君作幕不宾，四年千里日日春。与君相逢又相别，人生聚散如霜叶。桂林一枝三十年，诸公交章荐遗贤。去揖侍郎趁立班，端能别我南溪边。为我一醉春风前，看君搏风上九天。","dynasty":"宋代","title":"送赵判官端国趁班改秩"}
{"author":"杨万里","content":"报答春光酒一卮？贫中无酒著春歁。作诗细与东风道，未必东风肯要诗。","dynasty":"宋代","title":"三月三日雨作遣闷十绝句"}
{"author":"杨万里","content":"常州尽处是望亭，已离常州第四程。柳线绊船知不住，却教飞絮送侬行。","dynasty":"宋代","title":"舟过望亭三首"}
{"author":"杨万里","content":"濒江楼阁秪遥看，却恐登临不足观。已是老来无眼力，更供两岸万峰寒。","dynasty":"宋代","title":"永和放舡二首"}
{"author":"杨万里","content":"道乡千古一清风，雪壁银钩墨尚浓。若爱殿前苍玉佩，断无身後碧纱笼。","dynasty":"宋代","title":"行部决狱，宿新隆寺观邹至完题壁"}
{"author":"杨万里","content":"先生无劓何须补，上到乘成尽放怀。松树尚堪驱使在，为公一一捧诗牌。","dynasty":"宋代","title":"题周子中司户乘成台三首"}
{"author":"杨万里","content":"满船儿女厌江行，我爱江行怕入城。惭愧风师教款曲，为分一舍作三程。","dynasty":"宋代","title":"阻风，泊锺家村。离英州已三日，才行二十里"}
{"author":"杨万里","content":"回顾山阳北，前瞻宝应东。又逢翻手雨，更著打头风。不了行程债，从来赋命穷。客愁无诉处，摇指尽船篷。","dynasty":"宋代","title":"阻风泊黄浦"}
{"author":"杨万里","content":"若被淮西市，苛留江表船。闻村红酒贱，看网白鱼鲜。元是沧浪客，况逢花柳天。山川嗔老我，醒眼对风烟。解缆鸾溪北，浮舟雁汉东。才逢一日顺，却阻四程风。万事乘除里，千年瞬息中。请君明著眼，造物一狙公。","dynasty":"宋代","title":"阻风泊舒州长风沙"}
{"author":"杨万里","content":"朔吹憎船进，东暾让雨行。云移青嶂动，鸦度白云明。淹泊宁吾愿，吟哦且客情。江边一株柳，憔悴似余生。","dynasty":"宋代","title":"阻风乡口一日，诘朝船进，雨作，再小泊雷江"}
{"author":"杨万里","content":"幸自无多雨，其如不酽晴。响窗疏复密，晕水灭还生。鷰竞波中影，山凝岛外情。残春只五日，留取作江行。","dynasty":"宋代","title":"阻风乡口一日，诘朝船进，雨作，再小泊雷江"}
{"author":"杨万里","content":"山已多姿了，云仍太劣生。浓横半岭白，淡扫数峰青。照水影颠倒，迎曦时晦明。吾泓不孤杀，天赐碧瑶屏。","dynasty":"宋代","title":"阻风乡口一日，诘朝船进，雨作，再小泊雷江"}
{"author":"杨万里","content":"水虫才出绿波来，细看爬沙上石崖。化作蜻蜓忽飞去，几时飞去却飞回。","dynasty":"宋代","title":"阻风锺家村观岸傍物花二首"}
{"author":"杨万里","content":"壳如蝉蜕湿仍新，那复浮嬉浪底春。却把今身飞照水，不知石上是前身。","dynasty":"宋代","title":"阻风锺家村观岸傍物花二首"}
{"author":"杨万里","content":"晚风一雨生新涨，只送仙槎到天上。十年相别一相逢，和气春风谈笑中。如今耆旧晨星似，犹及先生说遗事。舌端往往疏九河，只有剩浪无欠波。汉渠周柱几青竹，却在先生一泓腹。诸公道是今乏才，如何此士尚尘埃。此行青规更黄阁，拭目孤鸿径寥廓。能念南溪病客无，风来肯寄半行书。","dynasty":"宋代","title":"醉笔呈尚长道"}
{"author":"杨万里","content":"老子年来画入神，凿空幻出墨梅春。壁为玉板灯为笔，整整斜斜样样新。","dynasty":"宋代","title":"醉後捻梅花近壁，以灯照之，宛然如墨梅"}
{"author":"杨万里","content":"茂苑犹香名，南阳已荒皁。更兼芗林中，三洲是三岛。","dynasty":"宋代","title":"芗林五十咏·百花洲"}
{"author":"杨万里","content":"楝得疏花折得回，银瓶冰水养教开。忽然灯下数枝影，唤作窗间一树梅。岁律又残还见此，我头自白不须催。相看姑置人间事，嚼玉餐香咽一杯。","dynasty":"宋代","title":"怀古堂前小梅渐开四首"}
{"author":"杨万里","content":"雨入秋田恰及时，禾头相枕卧相依。路南路北皆秋水，净洗行人屦上泥。","dynasty":"宋代","title":"发孔镇晨炊漆桥道中纪行十首"}
{"author":"杨万里","content":"造化小儿不耐闲，阿兄阿姊一似颠。两手双弄赤白丸，来来去去绕青天。赤丸才向西山没，白丸又向东山出。只销三万六千回，雪色少年成皱铁。铁色头须却成雪双丸，绕从地下复上天，少年一入地下更不还。日日喜欢能几许，况有烦恼无喜欢。莫言酒不到刘伶坟上土，刘伶在时一醉曾三年。明珠一百斛，更添百斛也只心不足。侯印十九枚，更添一倍也只眉不开。先生笑渠不行乐，莫教人笑先生错。","dynasty":"宋代","title":"行路难五首"}
{"author":"杨万里","content":"月淡犹明树，霜严不剩云。天寒一鴈叫，夜半几人闻。诗只令吾瘦，清聊与子分。频来仍恨少，此去更离群。","dynasty":"宋代","title":"和周仲觉三首"}
{"author":"杨万里","content":"含桃丹更圜，轻质触必碎。外看千粒珠，中藏半泓水。何人弄好手？万颗捣虚脆。印成花钿薄，染作水澌紫。北果非不多，此味良独美。","dynasty":"宋代","title":"樱桃煎"}
{"author":"杨万里","content":"松风涧水打窗声，玉佩琼琚触眼明。当书如何挂秋月，未春特地转新莺。只销一卷梅山集，幻出多般景物情。老子平生有诗癖，为君焚却老陶泓。","dynasty":"宋代","title":"跋姜春坊梅山诗集二首"}
{"author":"杨万里","content":"不知香务湿人须，日照须端细有珠。政是春山眉样翠，被渠淡粉作糊涂。","dynasty":"宋代","title":"晓雾"}
{"author":"杨万里","content":"初日明雁腹，酸风迎马头。如何一雨过，添却满城秋。楼观色俱喜，槐榆影独愁。节中公事少，吏散得吾休。","dynasty":"宋代","title":"节日新晴归自天庆"}
{"author":"杨万里","content":"小泛西湖六月船，船中人即水中仙。外铺云锦千弓地，中度琉璃百摺天。","dynasty":"宋代","title":"大司成颜几圣率同舍招游裴园，泛舟绕孤山赏"}
{"author":"杨万里","content":"过雨天犹湿，新晴日尚寒。悬知晓妆好，破雾急来看。","dynasty":"宋代","title":"二月十四日晓起看海棠八首其一"}
{"author":"杨万里","content":"暑极无可增，夏余亦复几。幽人暍欲腊，日日望秋至。秋至凉不随，夏去热未已。一夕睡美余，秋从簟波起。新凉来何方，洒若清到髓。夕前轻雨作，雨後微风駃。凉偶与之偕，未必凉因此。向来亦风雨，既止暑更倍。但令暑为凉，老病有生意。何必问所来，亦莫悲徂岁。","dynasty":"宋代","title":"新凉五言呈尤延之"}
{"author":"杨万里","content":"句法何曾问外人，单传山谷当家春。截来云锦花无样，倒写珠胎海亦贫。汗竹香中翻墨汁，扶桑梢上拄头巾。诗名官职看双美，向道儒冠不误身。","dynasty":"宋代","title":"书黄庐陵伯庸诗卷"}
{"author":"杨万里","content":"泝流浅水剌楼船，百棹千篙秪不前。一夜波声喧到晓，北风气力欲翻天。挂帆未了青泥过，转眼相将玉笥边。无数小舟俱在後，追侬不及指为仙。","dynasty":"宋代","title":"十五日明发石口，遇顺风"}
{"author":"杨万里","content":"十载江湖今又归，朝鸡不许夙兴迟。每闻扑鹿初鸣处，正是䰒松好睡时。病眼生憎红蜡烛，晓光未到碧桃枝。谁能马上追前梦，坐待金门放玉𥫽。","dynasty":"宋代","title":"春寒早朝"}
{"author":"杨万里","content":"一啄高高一啄低，一声声急一声迟。可怜去橐劳心口，蚁入枯黎自不知。","dynasty":"宋代","title":"省中见树上啄木鸟戏题"}
{"author":"杨万里","content":"蚕麰今岁十分强，催得农家日夜忙。已缚桁竿等新麦，更将了木撑欹桑。","dynasty":"宋代","title":"桑茶坑道中八首"}
{"author":"杨万里","content":"险尽涂初坦，寒轻日向中。稻云迟雨碧，荞雪早霜红。五日再行役，二年三鞠躬。只言弃官久，却与在官同。","dynasty":"宋代","title":"午过乌东"}
{"author":"杨万里","content":"法掾无双裔，夫人六一孙。夙勤南涧藻，晚享北堂萱。蒲圃严新檟，潘舆閟旧轩。庭阶森玉树，驷马看高门。","dynasty":"宋代","title":"黄司法妻欧阳氏孺人挽诗"}
{"author":"杨万里","content":"霜前乱碧未全枯，霜後纷黄却更苏。偷吃瑶台青女粉，都生琼发与银须。","dynasty":"宋代","title":"霜草"}
{"author":"杨万里","content":"豺虎深交雁鹜行，到官管取汝无妨。只将剽劫为喧闹，喝放归来尽陆梁。","dynasty":"宋代","title":"十山歌呈太守胡平一其一"}
{"author":"杨万里","content":"九秩开鸿算，前春祝寿觞。秦淮作椒柏，钟阜当星香。花压藤舆重，游回绣幰凉。诸台谁有母，羡杀綵衣郎。","dynasty":"宋代","title":"故太恭人董氏挽词五首其四"}
{"author":"杨万里","content":"已近山阳望渐宽，湖光百里见千村。人家四面皆临水，柳树双垂便是门。全盛向来元孔道，杂耕今是一雄藩。金汤再葺真长策，此外犹须子细论。","dynasty":"宋代","title":"望楚州新城"}
{"author":"杨万里","content":"船头更鼓恰三槌，底事荒鸡早个啼。戏学当年度关客，且图一笑过前溪。","dynasty":"宋代","title":"竹枝歌七首"}
{"author":"杨万里","content":"昨日茱萸未苦香，今朝篱菊顿然黄。浮英泛蕊多多著，旧酒新醅细细尝。节里且追千载事，鬓边管得几茎霜。正冠落帽都儿态，自笑狂夫老不狂。","dynasty":"宋代","title":"九日即事呈尤延之"}
{"author":"杨万里","content":"旧传冬不到南中，今岁南中稍稍冬。曦幕暖吹红皱起，霜桥冷步缟声松。裁缝苦思诗千首，排遣清愁酒一钟。不是梅花开独早，似怜北客老相逢。","dynasty":"宋代","title":"至日薄寒"}
{"author":"杨万里","content":"红白莲花共玉瓶，红莲韵绝白莲清。空斋不是无秋暑，暑被花销断不生。","dynasty":"宋代","title":"瓶中红白二莲五首"}
{"author":"杨万里","content":"急性平生不少徐，读书不喜喜观书。十行俱下未心醒，两目顿昏还月余。偶与儿曹翻故纸，共看诗句煮春蔬。问来却是东坡集，久别相逢味胜初。","dynasty":"宋代","title":"与长孺共读东坡诗，前用唐律，後用进退格二"}
{"author":"杨万里","content":"黄巢矶与白沙滩，只是闻名已胆寒。自笑南来三换岁，一年一度犯惊湍。","dynasty":"宋代","title":"过黄巢矶"}
{"author":"杨万里","content":"竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。","dynasty":"宋代","title":"春晴怀故园海棠"}
{"author":"杨万里","content":"多稼村村过，垂杨店店迎。偶然逢客子，问得好山名。投宿欣犹早，斜阳落更明。仆人休进扇，得似晚风清。","dynasty":"宋代","title":"方虚日斜再行宿乌山二首"}
{"author":"杨万里","content":"添尽红炉著尽衣。一杯方觉暖如痴。人言霜後寒无奈，春在瓮中渠不知。","dynasty":"宋代","title":"苦寒三首"}
{"author":"杨万里","content":"笋舆放下倦腾腾，睡倚胡床撼不应。榉柳细花吹面落，误挥团扇扑飞蝇。","dynasty":"宋代","title":"小憩栟楮"}
{"author":"杨万里","content":"胆样银瓶玉样梅，此枝折得未全开。为怜落莫空山里，唤入诗人几案来。","dynasty":"宋代","title":"昌英知县叔作岁坐上，赋瓶里梅花，时坐上九"}
{"author":"杨万里","content":"檐牙窗额两三株，只欠王维画雪图。开卷不题元字脚，碧窗圜蜡有如无。","dynasty":"宋代","title":"芭蕉三首"}
{"author":"杨万里","content":"宪孙哭了哭蓬孙，老眼元枯也湿巾。名宦何须深插脚，山林从此早抽身。祸无避处唯辞福，命不如渠强学人。吟了此诗还毁了，莫令一读一伤神。","dynasty":"宋代","title":"闰五月十四日因哭小孙子蓬孙，归志浩然"}
{"author":"杨万里","content":"去时数点雨，归时数片雪。雨雪两不多，山路双清绝。","dynasty":"宋代","title":"人日出游湖上十首"}
{"author":"杨万里","content":"下一岭，上一岭，上如登天下如井，人言个是陂子迳。猿藤迳里无居民，陂子迳里无行人。冷风萧萧日杲杲，露湿半青半黄草。前日猿藤犹有猿，今此一鸟亦不喧。树无红果草无蕊，縰有猿鸟将何餐。两山如壁岸如削，一迳缘空劣容脚。溪声千仞撼林岳，崖石欲崩人欲落。来日长峰迳更长，陂子迳荒未是荒。蒋家三迳未入手，岭南三迳先断肠。","dynasty":"宋代","title":"入陂子迳"}
{"author":"杨万里","content":"南海惊涛卷玉缸，北山野烧展红憧。山神海伯争新巧，并慰诗人眼一双。","dynasty":"宋代","title":"晨炊叱驭驿，观海边野烧"}
{"author":"杨万里","content":"大范今无寺，秋屏故有基。看山非不好，吊古却成悲。行役真何若，同来也未迟。题诗只恶语，差胜不题诗。","dynasty":"宋代","title":"同李簿养直登秋屏"}
{"author":"杨万里","content":"百株都好却嫌渠，拣中东边第一株。开与未开相间著，浓红密密淡疏疏。","dynasty":"宋代","title":"观张功父南湖海棠杖藜走笔三首其二"}
{"author":"杨万里","content":"雀声只喜晚晴新，不管畦蔬雨未匀。日与山光弄秋色，风将竹影扫窗尘。多时浙右无消息，忽有书来问老人。知我近来头白尽，寒暄语外更情亲。","dynasty":"宋代","title":"雨晴得毗陵故旧书"}
{"author":"杨万里","content":"雪后楼台欲暮时，游人只道上灯迟。月轮贴在梅花背，错认梅枝作桂枝。","dynasty":"宋代","title":"郡中上元灯减旧例三之二而又迎送使客七首其六"}
{"author":"杨万里","content":"昨来飞橹下危泷，不敢窥窗只闭窗。莫叹江平船不进，只将行役当游江。","dynasty":"宋代","title":"过沙头三首"}
{"author":"杨万里","content":"深著炉香浅著桮，桮行尽缓莫教催。可怜花树浑无赖，下却帘钩也入来。雪藕新将削冰水，蔗霜只好点青梅。明年寒食还家去，却忆荆溪花政开。","dynasty":"宋代","title":"清明杲饮二首"}
{"author":"杨万里","content":"亭午晒衣晡褶衣，柳箱布襆自携归。妻孥相笑还相问，赤脚苍头更阿谁。","dynasty":"宋代","title":"晒衣"}
{"author":"杨万里","content":"也知小倦泊楼船，何苦争先柳岸边。须把碧篙摇绿净，舟人不惜水中天。","dynasty":"宋代","title":"小泊新丰市"}
{"author":"杨万里","content":"碧落诸峰是碧簪，忽于平地插瑶岑。洞中定有神仙宅，玉室金堂不可寻。","dynasty":"宋代","title":"碧落洞四首其一"}
{"author":"杨万里","content":"天门金榜出槐宸，四海同年骨肉亲。走马看花才几日，晓星残月半无人。谈间平叔元如玉，句里司勋别有春。欲把清新比梅雪，却愁梅雪未清新。","dynasty":"宋代","title":"叶叔羽集同年九人于樱桃园钱袭明何同叔即席赋诗追和其韵二首其二和何同叔韵"}
{"author":"杨万里","content":"朝来入峡闷船迟，也有欣然出峡时。山色亦如人送客，送行倦了自应归。","dynasty":"宋代","title":"出蛱二首其一"}
{"author":"杨万里","content":"胡床脚底万峰寒，拄杖锥尖乱苏班。天柱冈头行未刨，相携更上一重山。","dynasty":"宋代","title":"与子仁登天柱冈，过胡家塘蒪塘归东园四首"}
{"author":"杨万里","content":"四岁相从亦快哉，东游兴尽却西回。诗中风月无疆界，圣处宫庭元洞开。握手论文两凄断，登山临水重徘徊。亦山亭下梅花径，明日先生独自来。","dynasty":"宋代","title":"赠别罗时清"}
{"author":"杨万里","content":"今岁寒应少，冬深气转和。都缘径差曲，添得步行多。柳色犹青在，霜威柰尔何。忽然双野鸭，飞下一池波。","dynasty":"宋代","title":"饭罢登净远亭"}
{"author":"杨万里","content":"谁曾白日上青天，谁羡千钟况万钱。要入诗家须有骨，若除酒外更无仙。三杯未必通大道，一斗真能出百篇。李杜饥寒才几日，却教富贵不论年。","dynasty":"宋代","title":"留萧伯和仲和小饮二首其二"}
{"author":"杨万里","content":"新酿秦淮鸭绿坳，旋熬粔籹蜜蜂巢。来禽农抹日半脸，水藕初凝雪一梢。岂有天孙千度嫁，枉同河鼓两相嘲。渠侬有巧真堪乞，不债蛛丝罥果肴。","dynasty":"宋代","title":"谢余处恭送七夕酒、果蜜食化生儿二首"}
{"author":"杨万里","content":"不遇黄山谷，那传石橘林。岩欺小孤顶，影落大江心。试听秋虫语，如闻夜诵音。梅仙癖嗜古，此外更幽寻。","dynasty":"宋代","title":"寄题彭泽王尉廨舍二境·读书岩"}
{"author":"杨万里","content":"石子密铺径，竹茎疏作行。不缘憩驺仆，几失此山房。佛像看都好，林花静自香。未须清兴尽，归更借僧床。","dynasty":"宋代","title":"之永和小憩资寿寺"}
{"author":"杨万里","content":"待阙南风欲炷香，东风打并住西堂。石榴已著乾红蕾，却问春归有底忙。","dynasty":"宋代","title":"道旁石榴花"}
{"author":"杨万里","content":"双松树子碧团栾，红锦缠头白锦冠。尽放花枝过墙去，不妨分与路人看。","dynasty":"宋代","title":"东园墙隅双松可爱，栽酴醾、金沙以绕其上"}
{"author":"杨万里","content":"无计柰何春日长，宰予介绍谒羲皇。蚁缯问阵天又雨，蜂欲舂粮花政香。","dynasty":"宋代","title":"春雨不止二首"}
{"author":"杨万里","content":"自笑孤踪霜叶轻，宦游何幸并耆英。合符先后分江郡，接武差池缀月卿。爱我从来两胶漆，与公别是一亲情。老身无用难提挈，尚有儿曹累使令。","dynasty":"宋代","title":"送俞漕子清大卿赴召二首其二"}
{"author":"杨万里","content":"贺老如何尾从班，真官也作借官看。君恩至重无真假，赐酒何曾味两般。","dynasty":"宋代","title":"正月五日以送伴借官侍宴集英殿十口号"}
{"author":"杨万里","content":"春色来时物喜初，春光归日兴阑余。更无人饯春行色，犹有桐花管领渠。","dynasty":"宋代","title":"道旁桐花"}
{"author":"杨万里","content":"烟雨新图学不成，烟能明晦雨能声。莫教一点春风起，卷尽空蒙写晚晴。","dynasty":"宋代","title":"雨中过沙滩二首"}
{"author":"杨万里","content":"仙人剪水作花飞，忽化琼瑶已大奇。复把琼瑶化成水，滴来平地总琉璃。","dynasty":"宋代","title":"雪晴二首其一"}
{"author":"杨万里","content":"何处苕溪好，请君来倚楼。西山也驩喜，奔走入帘钩。","dynasty":"宋代","title":"寄题万元享舍人园享七景·倚苕"}
{"author":"杨万里","content":"买山艺花竹，长恐落人后。不见竹林人，山王非俎豆。市门能几许，掉臂日奔凑。迟子来朝天，商略陈薄陋。","dynasty":"宋代","title":"临贺别驾李子西同年寄五字诗以杜句君随丞相后为韵和以谢焉五首其五"}
{"author":"杨万里","content":"葛衣著了却生寒，风势颠时正上滩。客里无聊已无奈，更教止酒过春残。","dynasty":"宋代","title":"病中止酒二首"}
{"author":"杨万里","content":"好官易得忙不得，好人难做须著力。汝要作好官，令公书考不可钻。借令巧钻得，遗臭千载心为寒。汝要作好人，东家也是横。目民选官无选处，却与天者长青春。老夫今年六十四，大儿壮岁初筮仕。先人门户冷如冰，岂不愿汝取高位。高位莫爱渠爱了，高位失，丈夫老，则老官职不要讨。白头官里捉出来，生愁无面见草莱。老夫不足学圣贤，有前作譬如著棋。著到国手时国手，头上犹更尽有著。","dynasty":"宋代","title":"大儿长孺赴零陵簿，示以杂言"}
{"author":"杨万里","content":"天台山秀古多贤，晚向池塘识惠连。十载江湖州县底，一言金石冕旒前。方陪廷尉甘棠舍，又赋皇业小雅篇。拾得澄江春草句，端能染寄仄厘牋。","dynasty":"宋代","title":"送谢子肃提举寺丞二首"}
{"author":"杨万里","content":"南人方理北归舟，北地风来便作愁。不道北船等多日，北风不作不成休。","dynasty":"宋代","title":"闷歌行十二首"}
{"author":"杨万里","content":"贪是儒家事，谁贫奉直如。也无一瓢饮，劣有半床书。妇妇能攻苦，卿卿不负渠。竟令鸿与侃，相继大吾闾。","dynasty":"宋代","title":"故太恭人董氏挽词五首"}
{"author":"杨万里","content":"园花落尽路花开，白白红红各自媒。莫问早行奇绝处，四方八面野香来。","dynasty":"宋代","title":"过百家渡四绝句其二"}
{"author":"杨万里","content":"莲荡中央劣露沙，上头便著野人家。篱边随处插垂柳，檐下小船萦钓车。","dynasty":"宋代","title":"过临平莲荡四首"}
{"author":"杨万里","content":"公子诛茅，不木不土。此君惠然，聿来胥宇。","dynasty":"宋代","title":"赵平甫幽居八操其一筠居操"}
{"author":"杨万里","content":"水漱琼沙冰已凘，野凫半起半犹迟。千竿修竹一江碧，只欠梅花三两枝。","dynasty":"宋代","title":"跋尤延之山水两轴二首"}
{"author":"杨万里","content":"一晴一雨路乾湿，半淡半浓山叠重。远草平中见牛背，新秧疏处有人踪。","dynasty":"宋代","title":"过百家渡四绝句其四"}
{"author":"杨万里","content":"树劲春犹瘦，花寒暮更明。平生岂无句，此外不须清。","dynasty":"宋代","title":"二月十四日梅花二首"}
{"author":"杨万里","content":"归时路何近，去时路何远。山路无短长，人心有往返。每因赴官期，一出谒乡县。若非人事牵，无柰老身嬾。初心作此行，夜雨醒醉眼。孤愁念群驺，尺泥滑双趼。首涂天全湿，回辙云半卷。投寺借松床，呼僧同野饭。颓然佳眠足，得此行役倦。暂劳新不堪，遐征旧所叹。松菊岂不怀，樊笼何时免。瘦藤要觅闲，到了古道院。","dynasty":"宋代","title":"明发五峰寺初入筠州界高冈铺"}
{"author":"杨万里","content":"雪与新春作伴回，捣霜为片雹为埃。只愁雪虚梅无柰，不道梅花领雪来。","dynasty":"宋代","title":"戊戌正月二日雪作二首"}
{"author":"杨万里","content":"春早愁人是去年，如今说著尚心酸。篙师莫遣船迟著，见说苏州好牡丹。","dynasty":"宋代","title":"初离常州，夜宿小井，清晓放船三首"}
{"author":"杨万里","content":"小市寒仍静，斜阳澹欲脯。偶看平野去，不是远山无。处处遮船住，家家有酒酟。朱楼临碧水，曾驻玉銮舆。","dynasty":"宋代","title":"暮经新丰市，望远山"}
{"author":"杨万里","content":"孝庙深知已，今皇正宰官。一言能定国，二圣得重懽。立节山相似，容人海未宽。至今死诸葛，虏使胆犹寒。","dynasty":"宋代","title":"近故太师左丞相魏国文忠京公挽歌辞三首"}
{"author":"杨万里","content":"小桃著子可怜渠，疏处全疏无处无。并缀一梢三十颗，缒枝欲折没人扶。","dynasty":"宋代","title":"小桃"}
{"author":"杨万里","content":"补外公何幸，求归我尚留。还为万里别，又费半生愁。安得欹黄帽，相从却白头。醉中有话在，欲说忘来休。","dynasty":"宋代","title":"送黄仲秉少卿知泸州二首其二"}
{"author":"杨万里","content":"奉常夫子半钱无，不问田园况室庐。间道买来新宅子，借看却是草堂图。","dynasty":"宋代","title":"题汪季路太丞魏野草堂图二首"}
{"author":"杨万里","content":"玉砾金沙一迳长，暑中无处可追凉。独行行到荷池上，荷不生风水不香。","dynasty":"宋代","title":"暮热游荷池上五首"}
{"author":"杨万里","content":"保奭方为左，希文自请西。不劳三尺剑，已办一丸泥。已矣归黄壤，伤哉梦白鸡。清风谁作诵，何石不天齐？","dynasty":"宋代","title":"虞丞相挽词三首"}
{"author":"杨万里","content":"辞俸钟山一月前，如何知我北归轩。不通姓字殷勤甚，忽到新林野店边。","dynasty":"宋代","title":"早炊新林望见钟山"}
{"author":"杨万里","content":"布谷声中日脚收，瘦藤叫我看西畴。露珠走上青秧叶，不到梢头便肯休。","dynasty":"宋代","title":"暮行田间二首其一"}
{"author":"杨万里","content":"南风融雪北风凝，晚日城头巳可登。莫道雪融便无迹，雪融成水水成冰。","dynasty":"宋代","title":"郡圃残雪三首"}
{"author":"杨万里","content":"不住宽卿住瓮门，那知世上有乾坤。环将峻岭包深谷，围出余天与别村。茅屋相挨无著处，花溪百摺不教奔。江淮地迥寒无价，宣歙山寒更莫论。","dynasty":"宋代","title":"明发周村弯"}
{"author":"杨万里","content":"行春莫放一日一，修褉仍逢三月三。忍遣晴光作阴雨，更将急溅涴春衫。","dynasty":"宋代","title":"三月三日雨作遣闷十绝句"}
{"author":"杨万里","content":"词林应瑒绣衣新，天上茶仙月外身。解赠万钉苍玉胯，分尝一点建溪春。三杯大道醺然後，七碗清风爽入神。闻道闽山官况好，何时乞得两朱轮。","dynasty":"宋代","title":"谢福建提举应仲实送新茶"}
{"author":"杨万里","content":"水夹横堤柳万株，雨馀新沐更新梳。柔条如线长而细，不贯双鱼只贯珠。","dynasty":"宋代","title":"发孔镇晨炊漆桥道中纪行十首其十"}
{"author":"杨万里","content":"传语春光恰好秾，太秾恐怕恼衰翁。日华五色无寻处，只在蛛丝来去中。","dynasty":"宋代","title":"壬子正月四日后圃行散四首其四"}
{"author":"杨万里","content":"栖鹊无阴庇湿衣，行人仄伞避斜丝。船兵归後轿兵去，独立淮河暮雨时。","dynasty":"宋代","title":"雨作，抵暮复晴五首"}
{"author":"杨万里","content":"南宦宁差北，西归敢再东。猿声云树月，客枕露船风。绿发春全白，苍颜酒不红。莫憎愁与病，留取伴衰翁。","dynasty":"宋代","title":"解舟惠州东桥"}
{"author":"杨万里","content":"斫地烧畬旋旋开，豆花麻荚更菘栽。荒山半寸无遗土，田父何曾一饱来。","dynasty":"宋代","title":"发孔镇晨炊漆桥道中纪行十首其五"}
{"author":"杨万里","content":"圩田元是一平湖，凭仗儿郎筑作圩。万雉长城倩谁守，两堤杨柳当防夫。","dynasty":"宋代","title":"圩丁词十解其一"}
{"author":"冯溥","content":"苍凉霜气未深寒，九日招提倚佛栏。过眼征鸿难并翼，入盘紫蟹且加餐。天龙八部垂垂老，日月双丸冉冉看。陶谢宾朋欣满座，黄花欲插更弹冠。","dynasty":"明代","title":"九日同沈绎堂罗振彝王仲昭吴志伊陈椒峰登善果寺毗卢阁"}
{"author":"冯溥","content":"折槛焚鱼句独工，参祥学道迹双融。闲来几捆牛腰卷，醉后千村驴背风。小过旧知惟砚北，同人新兴在江东。即今握手春明里，不拟人间问转蓬。","dynasty":"明代","title":"赠唐济武其一"}
{"author":"冯溥","content":"篱菊花繁九月秋，去年有客赋同游。文章海内无双手，公望词林最上头。狎主齐盟邻友在，朅来燕市酒徒留。蜀笺欲买三千叶，钞取新诗慰老眸。","dynasty":"明代","title":"赠唐济武其二"}
{"author":"冯溥","content":"汉帝当年歌《大风》，欢留父老乐融融。谁知将相和调后，更有君王赏宴同。每饭未尝忘巨鹿，故居犹是念新丰。旌旗十万云中驾，休拟登台出塞雄。","dynasty":"明代","title":"汉文帝幸代图"}
{"author":"冯溥","content":"秋色从西来，吾斋何潇洒。凉飔拂襟袖，老眼作小楷。念此筋力微，自笑如童騃。又容净远眸，天清暑已解。重曝晏子裘，莫怪侏儒矮。高朋正满座，樽空更须买。取乐少年同，顿忘吾体惫。况有吹箫人，取材谷之嶰。华灯宜高张，梁尘凫凫摆。不醉未云达，遑恤旁观骇。试看战士苦，甲披犹重锴。","dynasty":"明代","title":"秋日饮酒诗"}
{"author":"冯溥","content":"己未秋七月，廿八直官廨。震动起重渊，衰老适相邂。初听蛟龙吼，水势涌澎湃。复拟雷霆怒，击物刀必夬。奔走争一门，汹汹群夺隘。帽脱鲜结缨，袒裼任衣衩。跬步暗前途，举足迷所届。造物胡不仁，或是天地噫。仓猝遘乖异，喘定神尤惫。战剽色各变，相对不能话。招魂幸得活，倾压分一界。岂是九河复，沟裂分多派。屋覆势连鸡，墙彻溷贵介。嗟哉土中人，狼藉如填债。上帝降鞠凶，下土横彫瘵。","dynasty":"明代","title":"纪异其一"}
{"author":"冯溥","content":"贫者束缚去，富室或歌薤。逆旅亲戚绝，惨被蝇蚋嘬。皇仁真浩荡，发帑赈颓坏。无主敕官瘗，丁宁勤告诫。小人复贪利，木石十倍卖。至今露处多，入室如畏虿。席亦不易得，妇子衣裳絓。街头灯火繁，团聚浑结砦。凄凉逢阴雨，郑图非所画。灾祥昧其原，夫子不语怪。俗讹鳌极翻，吾将具十犗。","dynasty":"明代","title":"纪异其二"}
{"author":"冯溥","content":"芦沟之桥走百货，柴车阻塞断人过。前车脱轭扶牛立，后车挨帮骑马坐。须臾十车五车横，千车百车不肯行。日中相望愁日暮，九衢遥瞩走峥嵘。豪贵驰来鞭挞厉，回辕让路开复闭。念子气骄衣裳单，天寒露宿真拙计。都城百雉开九门，九门亦复如云屯。侯家应有车千辆，牛马风尘日月昏。忆昔子针来奔晋，华轩炙毂夹道进。观者惊愕未敢言，雷轰电掣公卿震。富贵事君莫等伦，不见诗咏车辚辚。寄言行役冠裳客，好避驱车独力人。","dynasty":"明代","title":"芦沟桥行"}
{"author":"冯溥","content":"长安豪贵起大屋，日食万钱苦未足。洛阳年少来上书，旁观笑破绛灌腹。昔日信陵谋孔艰，车骑喧阗老抱关。太史犹记东门里，过者徘徊不忍还，呜呼蹑屩担簦日三喟，人生报恩会有地。","dynasty":"明代","title":"行路难其一"}
{"author":"冯溥","content":"少年结交意气豪，杯酒欢娱赠宝刀。出门一笑轻其曹，铭钟铸鼎等鸿毛。白日晻暧不相待，霜刃绣涩沉光彩。无复伏波铜柱勋，空愁薏苡飞书在。呜呼茫茫尘氛无要津，弃繻破浪属何人。","dynasty":"明代","title":"行路难其二"}
{"author":"冯溥","content":"纫兰不耐久，磨刃空伤手。树锻既不堪，犊鼻亦可丑。丈夫悬弧志四方，焉能局蹐徒俯首。脂车秣马越太行，自信险阻无制肘。我车脱幅，我马卒瘏。前有虺蛇，后有猛虎。将伯无助，困于林莽。咄嗟歌白石，慷慨问青旻。孰知坎壈蓬蒿士，亦有当年稷契臣。","dynasty":"明代","title":"行路难其三"}
{"author":"周繇","content":"熠熠与娟娟，池塘竹树边。乱飞同曳火，成聚却无烟。微雨洒不灭，轻风吹欲燃。旧曾书案上，频把作囊悬。","dynasty":"唐代","title":"咏萤"}
{"author":"周繇","content":"苍茫空泛日，四顾绝人烟。半浸中华岸，旁通异域船。岛间应有国，波外恐无天。欲作乘槎客，翻愁去隔年。","dynasty":"唐代","title":"望海"}
{"author":"周繇","content":"天南行李半波涛，滩树枝枝拂戏猱。初著蓝衫从远峤，乍辞云署泊轻艘。山村象踏桄榔叶，海外人收翡翠毛。名宦两成归旧隐，遍寻亲友兴何饶。","dynasty":"唐代","title":"送杨环校书归广南"}
{"author":"周繇","content":"身没南荒雨露赊，朱门空锁旧繁华。池塘凿就方通水，桃杏栽成未见花。异代图书藏几箧，倾城罗绮散谁家。昔年埏埴生灵地，今日生人为叹嗟。","dynasty":"唐代","title":"经故宅有感"}
{"author":"周繇","content":"猎猎旗幡过大荒，敕书犹带御烟香。滹沱河冻军回探，逻逤孤城雁著行。远寨风狂移帐幕，平沙日晚卧牛羊。早终册礼朝天阙，莫遣虬髭染塞霜。","dynasty":"唐代","title":"送入蕃使"}
{"author":"周繇","content":"潭心烟雾破斜晖，殷殷雷声隔翠微。崖蹙盘涡翻蜃窟，滩吹白石上渔矶。陵风舴艋讴哑去，出水鸬鹚薄泊飞。秋霁更谁同此望，远钟时见一僧归。","dynasty":"唐代","title":"白石潭秋霁作"}
{"author":"周繇","content":"明家不要买山钱，施作清池种白莲。松桧老依云外地，楼台深锁洞中天。风经绝顶回疏雨，石倚危屏挂落泉。欲结茅庵伴师住，肯饶多少薜萝烟。","dynasty":"唐代","title":"题金陵栖霞寺赠月公"}
{"author":"周繇","content":"蹙鞠且徒为，宁如目送时。报仇惭选耎，存想恨逶迟。促坐疑辟咡，衔杯强朵颐。恣情窥窈窕，曾恃好风姿。色授应难夺，神交愿莫辞。请君看曲谱，不负少年期。","dynasty":"唐代","title":"嘲段成式（一作广阳公宴）"}
{"author":"周繇","content":"匡庐千万峰，影匝郡城中。忽佩虎符去，遥疑鸟道通。烟霞时满郭，波浪暮连空。树翳楼台月，帆飞鼓角风。郡斋多岳客，乡户半渔翁。王事行春外，题诗寄远公。","dynasty":"唐代","title":"送江州薛尚书"}
{"author":"周繇","content":"晴江暗涨岸吹沙，山畔船冲树杪斜。城郭半淹桥市闹，鹭鸶缭绕入人家。","dynasty":"唐代","title":"津头望白水"}
{"author":"周繇","content":"青山薄薄漏春风，日暮鸣鞭柳影中。回望玉楼人不见，酒旗深处勒花骢。","dynasty":"唐代","title":"公子行"}
{"author":"周繇","content":"金蕊霞英叠彩香，初疑少女出兰房。逡巡又是一年别，寄语集仙呼索郎。","dynasty":"唐代","title":"看牡丹赠段成式（柯古前看吝酒）"}
{"author":"周繇","content":"人形上品传方志，我得真英自紫团。惭非叔子空持药，更请伯言审细看。","dynasty":"唐代","title":"以人参遗段成式"}
{"author":"周繇","content":"回簪转黛喜猜防，粉署裁诗助酒狂。若遇仙丹偕羽化，但随萧史亦何伤。玉树琼筵映彩霞，澄虚楼阁似仙家。只缘存想归兰室，不向春风看夜花。","dynasty":"唐代","title":"和段成式"}
{"author":"周繇","content":"青衫薄薄漏春风，日暮鸣鞭柳影中。回望玉楼人不见，酒旗深处勒花骢。","dynasty":"唐代","title":"公子行"}
{"author":"周繇","content":"玉树琼筵映彩霞，澄虚楼阁似仙家。只缘存想归兰室，不向春风看夜花。","dynasty":"唐代","title":"和段成式其二"}
{"author":"周繇","content":"戎装佩镆铘，走马逐轻车。衰草城边路，残阳垄上笳。黄河穿汉界，青冢出胡沙。提笔男儿事，功名立可夸。","dynasty":"唐代","title":"送边上从事"}
{"author":"周繇","content":"塞诏除嵩洛，观图见废兴。城迁周古鼎，地列汉诸陵。日送归朝客，时招住岳僧。郡斋台阁满，公退即吟登。","dynasty":"唐代","title":"送洛阳崔员外"}
{"author":"周繇","content":"盘山行几驿，水路复通巴。峡涨三川雪，园开四季花。公庭飞白鸟，官俸请丹砂。知尉黔中后，高吟采物华。","dynasty":"唐代","title":"送人尉黔中"}
{"author":"周繇","content":"此别欲何往，未言归故林。行车新岁近，落日乱山深。野店寒无客，风巢动有禽。潜知经目事，大半是愁吟。","dynasty":"唐代","title":"送宇文虞"}
{"author":"周繇","content":"胜致通幽感，灵泉有虎掊。爪抬山脉断，掌托石心拗。竹蔼疑相近，松阴盖亦交。转令栖遁者，真境逾难抛。","dynasty":"唐代","title":"题东林寺虎掊泉"}
{"author":"周繇","content":"盘江上几层，峭壁半垂藤。殿锁南朝像，龛禅外国僧。海涛摏砌槛，山雨洒窗灯。日暮疏钟起，声声彻广陵。","dynasty":"唐代","title":"登甘露寺"}
{"author":"周繇","content":"每日怜晴眺，闲吟只自娱。山从平地有，水到远天无。老树多封楚，轻烟暗染吴。虽居此廊下，入户亦踌蹰。","dynasty":"唐代","title":"甘露寺东轩"}
{"author":"周繇","content":"晓色宜闲望，山风远益清。白云连晋阁，碧树尽芜城。少静沙痕出，烟消野火平。最堪佳此境，为我长诗情。","dynasty":"唐代","title":"甘露寺北轩"}
{"author":"法轮","content":"紫台宵漏竭，青门曙鼓通。轻霞照复道，徐吹转相风。玉鸾光万骑，金舆郁五戎。鸣笳犹度阙，清跸尚喧宫。云旗乱陌紫，羽旆杂尘红。百城归北丽，两汉久惭雄。吾曹陋薄技，馀庆洽微躬。平源已起洛，印手亦还丰。得奉衣冠盛，仍观书轨同。犹言待封告，未忍向华嵩。","dynasty":"唐代","title":"观大驾出叙事寄怀（见《文苑英华》）"}
{"author":"谢榛","content":"暝色满西山，将军猎骑还。隔河见烽火，骄虏夜临关。","dynasty":"明代","tags":"古诗三百首","title":"塞下曲"}
{"author":"谢榛","content":"路出大梁城，关河开晓晴。日翻龙窟动，风扫雁沙平。倚剑嗟身事，张帆快旅情。茫茫不知处，空外棹歌声。","dynasty":"明代","tags":"黄河，渡河，感慨，人生","title":"渡黄河"}
{"author":"谢榛","content":"朝晖开众山，遥见居庸关。云出三边外，风生万马间。征尘何日静，古戍几人间。忽忆弃繻者，空惭旅鬓斑。","dynasty":"明代","title":"榆河晓发"}
{"author":"谢榛","content":"散发南楼夜，翛然披素襟。蛩声依草际，萤火落墙阴。老破当年梦，秋生久客心。遥思苔石上，坐听美人琴。","dynasty":"明代","title":"夏夜独坐披襟当风颇有秋意赋此寄怀"}
{"author":"谢榛","content":"乱后相逢日，论交半已非。谋生双鬓改，感旧十年归。帆落烟中浦，琴鸣竹里扉。重来傍燕市，霜露满秋衣。","dynasty":"明代","title":"杨以时复游郡下"}
{"author":"谢榛","content":"地入维扬路，天分牛斗墟。秋帆二水外，春草六朝余。冰雪生官舍，风尘走谏书。从来经国者，宁不念樵渔。","dynasty":"明代","title":"送樊侍御之金陵"}
{"author":"谢榛","content":"对汝还成叹，寒更坐转深。异乡垂老计，春草隔年心。蜡炬明残夜，天风破积阴。遥怜几稚子，酒罢一长吟。","dynasty":"明代","title":"除夕示儿元炳兼忆元煇诸儿"}
{"author":"谢榛","content":"晓起正科头，时闻花外鸠。出门疏雨歇，倚杖断云流。绿草偏依水，青山半入楼。况逢春酒熟，不负嗣宗游。","dynasty":"明代","title":"晓起"}
{"author":"谢榛","content":"怅望西山路，曾经胡马过。重来把杨柳，独立向烟波。日影峰头尽，春寒湖上多。渔樵一相见，犹为话兵戈。","dynasty":"明代","title":"晚过西湖"}
{"author":"谢榛","content":"客里岁时迁，还来醉此筵。吴歌怜《子夜》，潘鬓感丁年。列炬明深院，繁星动远天。宫梅殊有意，更向早春妍。","dynasty":"明代","title":"除夕徐子与宅得年字"}
{"author":"谢榛","content":"花竹可消愁，愁来独上楼。自古天涯客，谁禁老去秋。","dynasty":"明代","title":"东园秋怀二首"}
{"author":"谢榛","content":"天寒闻落木，叶叶是乡愁。敲窗作风雨，不减去年秋。","dynasty":"明代","title":"东园秋怀二首"}
{"author":"谢榛","content":"目极江天远，秋霜下白蘋。可怜南去雁，不为倚楼人。","dynasty":"明代","title":"秋闺"}
{"author":"谢榛","content":"城外河流白练长，城中万户共秋光。秋来偏作还家梦，河水东流到故乡。","dynasty":"明代","title":"登辉县城见卫水思归"}
{"author":"谢榛","content":"旌旗荡野塞云开，金鼓连天朔雁回。落日半山追黠虏，弯弓直过李陵台。","dynasty":"明代","title":"塞上曲三首"}
{"author":"谢榛","content":"飞将龙沙逐虏还，夜驱驼马入燕关。城头残月谁横笛，吹落梅花雪满山。","dynasty":"明代","title":"塞上曲三首"}
{"author":"谢榛","content":"暮云黯澹压边楼，雪满黄河冻不流。野烧连山胡马绝，何人月下唱《凉州》。","dynasty":"明代","title":"塞上曲三首"}
{"author":"谢榛","content":"雪后寒云散御堤，笛声何处重凄凄。北风吹折边城柳，人倚层楼月正西。","dynasty":"明代","title":"冬夜闻笛"}
{"author":"谢榛","content":"燕京陌上送周郎，归到西湖春草长。清夜开樽多旧侣，满船歌管月如霜。","dynasty":"明代","title":"送周秀才归钱塘"}
{"author":"谢榛","content":"来时积雨没平原，去路鸣虫秋正繁。桂树花开如有兴，紫骝嘶过孝王园。","dynasty":"明代","title":"留别张德隆"}
{"author":"谢榛","content":"雪夜还能棹剡溪，雨余何事怯冲泥。自怜穷巷多秋草，不见青骢向北嘶。","dynasty":"明代","title":"雨后柬王体仁"}
{"author":"谢榛","content":"秋河一带月光团，露坐空除夜欲阑。却讶西楼降仙子，玉笙吹彻万家寒。","dynasty":"明代","title":"道院秋夕"}
{"author":"谢榛","content":"家住邺城门向西，青楼上与邺城齐。郎行好记门前柳，春梦南来路不迷。","dynasty":"明代","title":"别调曲代赠所知三首"}
{"author":"谢榛","content":"离筵易醉夜将分，赵舞灯前犹向君。从此腰肢瘦无力，床头闲杀藕丝裙。","dynasty":"明代","title":"别调曲代赠所知三首"}
{"author":"谢榛","content":"木落天寒郎欲行，樽前离怨一鸣筝。燕姬纤手调新曲，不是西楼今夜声。","dynasty":"明代","title":"别调曲代赠所知三首"}
{"author":"谢榛","content":"阿郎几载客三秦，好忆侬家汉水滨。门外两株乌桕树，叮咛说向寄书人。","dynasty":"明代","title":"远别曲"}
{"author":"谢榛","content":"秦关昨寄一书归，百战郎从刘武威。见说平安收涕泪，梧桐树下捣征衣。","dynasty":"明代","title":"捣衣曲"}
{"author":"谢榛","content":"湖上西风吹绮罗，靓妆越女照清波。折将莲叶佯遮面，棹过前滩笑语多。","dynasty":"明代","title":"采莲曲"}
{"author":"谢榛","content":"秋来客思渺烟波，湖上看山秋更多。只恐佳人怨秋色，晚风吹断采菱歌。","dynasty":"明代","title":"秋怀"}
{"author":"谢榛","content":"城乌何意夜深啼，红杏梢头片月低。香冷熏笼人不寐，春风吹过玉栏西。","dynasty":"明代","title":"春词二首"}
{"author":"谢榛","content":"罗衣初试薄寒生，豆蔻花开感别情。零落铅华君不见，画楼春雨燕双鸣。","dynasty":"明代","title":"春词二首"}
{"author":"谢榛","content":"天空朔雁不成行，秋色年年似故乡。门掩菊花人独卧，冷风疏雨过重阳。","dynasty":"明代","title":"重九雨中怀弟"}
{"author":"谢榛","content":"白登城上早霜凄，黑水河边暮雁低。还忆去秋明月下，胡笳吹过七陵西。","dynasty":"明代","title":"塞上曲"}
{"author":"谢榛","content":"园花樽酒日相期，共尔留连欲暮时。醉倚山亭歌楚调，秋萤飞过石榴枝。","dynasty":"明代","title":"即席赠薛之翰"}
{"author":"谢榛","content":"共醉春风且放情，白云无定若浮名。好花开落寻常事，遮莫黄鹂不住声。","dynasty":"明代","title":"愚公园春酌二首"}
{"author":"谢榛","content":"绛桃一簇映斜晖，白首寻芳几醉归。更有多情双蛱蝶，春来还傍菜花飞。","dynasty":"明代","title":"愚公园春酌二首"}
{"author":"谢榛","content":"紫绡挥断泪阑干，窗下秦筝独自弹。三月梨花风又雨，小楼燕子怯春寒。","dynasty":"明代","title":"春怨"}
{"author":"谢榛","content":"御河桥畔是侬家，一入深宫虚岁华。别院黄昏吹凤管，月钩斜照刺桐花。","dynasty":"明代","title":"春宫词"}
{"author":"谢榛","content":"自入长门空绣帏，玉颜非复镜中时。梨花夜雨灯相对，燕子春寒君不知。","dynasty":"明代","title":"宫词二首"}
{"author":"谢榛","content":"车马西来自泽州，思君不见十经秋。相逢把袂成悲感，明月当前两白头。","dynasty":"明代","title":"明月山下逢武宾相克仁话旧"}
{"author":"谢榛","content":"来时池草吐春芽，秋水惊心落藕花。空记三秋故乡梦，夕阳衰柳看归鸦。","dynasty":"明代","title":"暮鸦有感"}
{"author":"谢榛","content":"砂碛茫茫黑水流，胡儿六月换羊裘。骆驼背上吹芦管，风散龙荒作冷秋。","dynasty":"明代","title":"胡笳曲"}
{"author":"谢榛","content":"陶潜懒慢闭柴关，九日餐英自解颜。不种黄花君更懒，满城秋色几人闲。","dynasty":"明代","title":"九日过王叔野无菊"}
{"author":"谢榛","content":"西城闲访葛洪家，篱落秋余白豆花。高枕自知无俗梦，数椽茅屋在烟霞。","dynasty":"明代","title":"访葛征君"}
{"author":"谢榛","content":"辞官身寄楚天涯，石屋烧丹别是家。七十二峰春雪里，杖藜随意看梅花。","dynasty":"明代","title":"寄武当山张隐君"}
{"author":"谢榛","content":"苍茫野色几沙滩，漳水东流倚堞看。烟火满城天向夕，一雕飞过不知寒。","dynasty":"明代","title":"晚登沁州城有感"}
{"author":"谢榛","content":"青海城边秋草稀，黄沙碛里夜云飞。将军不寐听刁斗，月上辕门探马归。","dynasty":"明代","title":"塞下曲"}
{"author":"谢榛","content":"委羽山横塞北天，学飞雏雁夕阳边。匈奴岁岁无争战，白马黄驼傍草眠。","dynasty":"明代","title":"漠北词三首"}
{"author":"谢榛","content":"石头敲火炙黄羊，胡女低歌劝酪浆。醉杀群胡不知夜，遥见岭下月如霜。","dynasty":"明代","title":"漠北词三首"}
{"author":"谢榛","content":"晓开毡帐拥秋云，虏将挥鞭部落分。牧马阴山莫南向，雁门今有李将军。","dynasty":"明代","title":"漠北词三首"}
{"author":"谢榛","content":"戎马何时定，愁云直北看。朝廷殊见远，将相各知难。风乱边声急，霜连兵气寒。中天问明月，曾照汉家坛。","dynasty":"明代","title":"北望二首其一"}
{"author":"谢榛","content":"神武驱兵日，南征气赫然。射蛟江水上，立马石城边。羽檄飞三楚，霓旌拂九天。功成凯歌夜，月色送楼船。","dynasty":"明代","title":"武皇巡幸歌其一"}
{"author":"谢榛","content":"齐鲁巡游地，苍生见紫微。晴云随鹢舫，春水照龙衣。柳畔千官拥，沙边七校围。观鱼移白日，鼓吹月中归。","dynasty":"明代","title":"武皇巡幸歌其二"}
{"author":"谢榛","content":"玉辇冲寒色，萧萧八骏鸣。兔河冰上过，狐岭雪中行。抚剑群胡遁，弯弓百兽惊。当年赤帝子，空到白登城。","dynasty":"明代","title":"武皇巡幸歌其三"}
{"author":"谢榛","content":"昔会春江曲，美人知我心。朝遗白玉佩，夕赠紫璚琴。梦入楚天远，愁连湘水深。刺桐花又落，黄鹄断佳音。","dynasty":"明代","title":"丽情曲"}
{"author":"谢榛","content":"吾儿解幽事，露坐一弹琴。声落石崖迥，兴当秋夜深。潭龙乘月色，山鬼傍松阴。飒飒天风起，清商满翠岑。","dynasty":"明代","title":"清凉山秋夜听儿元灿弹琴"}
{"author":"谢榛","content":"家住渭桥边，追随侠少年。斗鸡输宝剑，逐兔落金鞭。日下长楸陌，霜高太白天。新从霍骠骑，裘马独翩翩。","dynasty":"明代","title":"侠客行"}
{"author":"谢榛","content":"地阔清霜满，林寒赤叶稀。野云秋澹澹，山日晚辉辉。杀气三河动，边声一骑飞。中原多猛士，谁解晋阳围。","dynasty":"明代","title":"秋野"}
{"author":"谢榛","content":"十见黄花发，孤樽思不胜。关河秋后雁，风雨夜深灯。留滞悲王粲，交游忆李膺。相随少年子，走马猎韩陵。","dynasty":"明代","title":"暮秋即事"}
{"author":"谢榛","content":"幽期何惮远，秋色满山川。月出平林外，人行落雁边。水村时下马，沙岸夜呼船。正有东篱菊，相𢬵醉里眠。","dynasty":"明代","title":"同宋子纯杜约夫晚渡漳河访李淑东"}
{"author":"谢榛","content":"驻马淇门夕，空堂暑气徂。暝烟官树合，寒雨驿灯孤。浊酒聊幽兴，悲歌亦壮图。相违旧朋好，三径日荒芜。","dynasty":"明代","title":"宿淇门驿感怀"}
{"author":"谢榛","content":"早年归别业，高枕远浮名。树杪孤云度，门前一水横。黄花留晚计，白鸟识幽情。为爱嵇中散，疏慵是养生。","dynasty":"明代","title":"毛侍御仁甫幽居"}
{"author":"谢榛","content":"直上断岸悬，崎岖一径缘。白云秋满壑，红树老参天。神护轩皇鼎，灵通太乙泉。何由结丹侣，共此学长年。","dynasty":"明代","title":"登天坛山"}
{"author":"谢榛","content":"地僻青山近，庭空白露漙。鸣蝉秋共老，落木夜多寒。惆怅乡书滞，疏慵世路难。遥思篱下菊，儿女不同看。","dynasty":"明代","title":"南园秋暮"}
{"author":"谢榛","content":"马度黄云塞，雕飞白草原。兵戈连岁动，霜霰入秋繁。农业千家废，人烟几处存。中途有行子，伫目亦销魂。","dynasty":"明代","title":"隆庆道中有感"}
{"author":"谢榛","content":"秋风吹短褐，长啸过居庸。羸马有归思，枯蓬无定踪。山横边色断，日没野阴重。旅鬓成衰飒，谁知阮嗣宗。","dynasty":"明代","title":"榆林道中言怀"}
{"author":"谢榛","content":"并马寻名寺，登高藉短筇。飞泉鸣古涧，落月在寒松。石路经千转，云岩复几重。人间多梦寐，谁听上方钟。","dynasty":"明代","title":"初冬夜同李伯承过碧云寺"}
{"author":"谢榛","content":"送送芜城客，南归暂索居。沙云鸥鸟畔，江雨稻花初。白发愁看镜，青山坐读书。汉庭知己在，早晚荐相如。","dynasty":"明代","title":"送史德龙下第归江都"}
{"author":"谢榛","content":"官舍延星使，灯前数举觞。何当添夜漏，聊复驻春光。鸿雁北来尽，关山西去长。赠君有芳草，岁晏莫相忘。","dynasty":"明代","title":"暮春晦夜同冯汝强汝言昆季饯别章行人景南使上党得光字"}
{"author":"谢榛","content":"献赋长为客，风尘鬓易丝。投珠还自惜，倚玉几相知。庭旷生秋早，城高度月迟。聊同河朔宴，定拟竹林期。","dynasty":"明代","title":"夏夜集王元美宅同朱伯邻冯汝言吴峻伯徐汝思李于鳞得丝字"}
{"author":"谢榛","content":"步屧来金界，鸣钟落翠微。松阴回古殿，山气入秋衣。身向诸天老，心从初地归。后期薜萝月，宁遣梦中违。","dynasty":"明代","title":"禅林寺赠本无上人"}
{"author":"谢榛","content":"仄径高盘壁，孤峰半插天。人行飞鸟上，袖拂落霞边。涧水寒逾咽，山花晚自妍。一樽迟俦侣，松月向谁圆。","dynasty":"明代","title":"盘山最高峰迟应瑞伯不至"}
{"author":"谢榛","content":"坐有三吴客，天寒重所思。梅花何处发，春信隔江迟。雪月摇疏影，山村出几枝。罗浮遥入梦，邻笛不须吹。","dynasty":"明代","title":"夜集有客忆江南梅花"}
{"author":"谢榛","content":"驻马深林下，名园两度游。独寻花里径，更上竹西楼。池鸟閒相语，山云澹不流。却思离乱日，松菊负高秋。","dynasty":"明代","title":"重过张氏园林二首其一"}
{"author":"谢榛","content":"湖色冷春衣，沙禽夜尚飞。路随山下转，僧伴月中归。祗树藏金界，禅灯出翠微。他年谢灵运，结社愿无违。","dynasty":"明代","title":"夜自西湖循瓮山同玉峰上人步归兰若"}
{"author":"谢榛","content":"燕地逢君晚，秋来樽酒期。桂花相对夜，烽火共忧时。月隐长安树，云低太液池。谁能上封事，独有纳言知。","dynasty":"明代","title":"秋夜柬李通政子渐"}
{"author":"谢榛","content":"青琐邻丹禁，天阶逼斗枢。宫云兼树冷，海月傍帘孤。谏草劳深思，年华感易徂。相逢北来使，几为问边隅。","dynasty":"明代","title":"秋夜柬张给事仲安"}
{"author":"谢榛","content":"江海通元气，风云入浩歌。行人犹未返，芳草欲如何。沙晚閒凫雁，山春秀薜萝。淮南赋招隐，悽恻感情多。","dynasty":"明代","title":"赵王枕易见寄"}
{"author":"谢榛","content":"学士同樽酒，相知老去深。青云司马赋，白日董狐心。春气浮东阁，晴光动上林。应怜多病客，归卧薜萝阴。","dynasty":"明代","title":"留别郭学士质夫"}
{"author":"谢榛","content":"长空月正满，游骑隘京华。夜火分千树，春星落万家。乘閒来紫府，垂老问丹砂。笙鹤归何处，依稀见彩霞。","dynasty":"明代","title":"元夕道院同公实子与于鳞元美子相五君得家字"}
{"author":"谢榛","content":"昔探王屋胜，犹忆杖藜初。野老窥丹洞，山灵护宝书。云生苔壁暗，松响石坛虚。欲访烟萝子，茫茫失旧庐。","dynasty":"明代","title":"忆王屋山"}
{"author":"谢榛","content":"登攀绝顶处，封禅断碑文。古洞寻丹液，秋衣拂紫氛。下飞关塞雁，东接海天云。惆怅秦松在，寒涛空自闻。","dynasty":"明代","title":"登泰山"}
{"author":"谢榛","content":"有客停骖日，重城共一登。晴烟开北渚，春色上西陵。中论怀徐干，高风识李膺。蓟门芳草路，千里兴堪乘。","dynasty":"明代","title":"春同陈郎中汝忠登邺城兼寄于鳞子与"}
{"author":"谢榛","content":"客路多芳草，还家春服成。交游嗟献赋，妻子问谋生。自得山林计，深知猿鸟情。一樽吟薄暮，风雨闭柴荆。","dynasty":"明代","title":"还邺二首其一"}
{"author":"谢榛","content":"迢遥囊橐轻，词客本无营。久别儿孙大，初归鸡犬惊。几年违旧业，多事感浮生。坐倚中庭树，春风可寄情。","dynasty":"明代","title":"还邺二首其二"}
{"author":"谢榛","content":"老大交弥重，穷愁赋可传。对君犹故国，嗟我异当年。砌冷蛩边草，霞明雁外天。菊花留醉客，秋色满离筵。","dynasty":"明代","title":"暮秋东园饯别邹子序"}
{"author":"谢榛","content":"胜游随故侣，幽兴在禅林。石上晴云起，松间晚磬沉。青山无久客，黄菊有归心。我亦悲秋者，樽前学楚吟。","dynasty":"明代","title":"暮秋大伾山禅院同孟得之卢次梗醉赋"}
{"author":"谢榛","content":"黄须邺下子，威振北征年。万里能筹国，三秋长在边。草枯驰马地，霜冷射雕天。燕赵多豪士，论功谁更先。","dynasty":"明代","title":"寄吴总戎子阳"}
{"author":"谢榛","content":"暂假淮南去，长吟桂树秋。自知班史在，还结楚骚流。山色朝侵榻，江声夜满楼。应怀金马诏，春水送仙舟。","dynasty":"明代","title":"寄李殿元子实"}
{"author":"谢榛","content":"独眺西山色，苍然风物繁。渔樵秋草路，鸡犬夕阳村。积水明荒泽，閒云度广原。阮宣今已矣，沽酒共谁论。","dynasty":"明代","title":"野兴"}
{"author":"谢榛","content":"垂老惟高枕，经秋不到城。孤吟来鸟雀，万事掩柴荆。野旷浮云色，庭虚落叶声。秪应邻叟过，共话薜萝情。","dynasty":"明代","title":"高枕"}
{"author":"谢榛","content":"登览君何处，云霞满太和。身轻鸟外转，心定虎边过。紫极飘钟磬，丹梯上薜萝。采芝献帝子，灵秀得来多。","dynasty":"明代","title":"送别杨中贵使武当"}
{"author":"谢榛","content":"春风何太急，野水忽波澜。天远孤鸿落，亭虚万竹寒。田园殊爱静，稼穑久知难。百感逢今日，萧条醉里看。","dynasty":"明代","title":"春日大风集马云从园亭有感"}
{"author":"谢榛","content":"别来吾叟老，蓟北尚征尘。词赋偏忧国，声名实在人。风驱平野雾，地转浊河春。侠气空成叹，荆卿旧入秦。","dynasty":"明代","title":"岁暮宴李太守于鳞宅其一"}
{"author":"谢榛","content":"为郎殊客礼，领郡重予招。积雪留孤馆，飞觞动几宵。有家何处定，多难此身遥。国士淹今日，应悲豫让桥。","dynasty":"明代","title":"岁暮宴李太守于鳞宅其二"}
{"author":"谢榛","content":"策马零陵道，关山渺万重。霜明三楚树，云乱九疑峰。宦迹惊秋草，忧心坐晓钟。佩刀应不负，几为问边烽。","dynasty":"明代","title":"送邺宰石中美转永州别驾"}
{"author":"谢榛","content":"共酌宪台晚，挥觞催赋成。旅怀春惨澹，吾鬓雪分明。倚竹三湘梦，披云五岳情。有人正吹笛，风散落梅声。","dynasty":"明代","title":"初春侯兵宪举舜宅同潘别驾时乘赋得明字"}
{"author":"谢榛","content":"客子聊乘兴，王孙共倚楼。风烟平野夕，砧杵异乡秋。半醉还成赋，同怀岂倦游。望中有漳水，解傍邺台流。","dynasty":"明代","title":"登楼晚眺达轩子同赋"}
{"author":"谢榛","content":"笼中一灯尽，笼外几蛾回。夜久僧同话，霜明门半开。寒声虚竹院，秋色净莲台。还拟东林约，孤筇踏月来。","dynasty":"明代","title":"秋夜宿东林寺"}
{"author":"谢榛","content":"春光在何许，客里只灯花。分却梅窗兴，来寻草舍家。夜寒馀巷雪，暝色聚城鸦。明日谁同醉，应思旧岁华。","dynasty":"明代","title":"除夕西岩君见过同酌"}
{"author":"谢榛","content":"远道驰乡梦，归期隔岁华。山川醉里赋，鸡犬客中家。巷僻馀春雪，城高驻晚霞。邻翁讶疏懒，相见问生涯。","dynasty":"明代","title":"春日书怀"}
{"author":"谢榛","content":"婚嫁了心事，翻多千里情。关山渺行色，风雨缓归程。旧业浮云尽，新愁芳草生。故园春又老，黄鸟断肠声。","dynasty":"明代","title":"送徐生归临清"}
{"author":"谢榛","content":"重到谈经处，萧条人共嗟。禅心馀贝叶，老眼讶天花。孤磬风犹袅，双松月自斜。太虚渺无际，知是远公家。","dynasty":"明代","title":"夜过昭觉禅院因忆懒上人同南泉西岩西池诸丈赋得嗟字"}
{"author":"谢榛","content":"相约多幽事，频来有静缘。法云高捧月，祗树暗藏天。垂老堪投社，无心自会禅。谁为息机者，默坐奕棋边。","dynasty":"明代","title":"昭觉禅院同南泉西岩二君赋得天字"}
{"author":"谢榛","content":"事有关天地，谁当著述名。山林一身重，钟鼎几人轻。芳树杯中色，流泉枕畔声。应怜玉堂月，游宦老方城。","dynasty":"明代","title":"寄孔方伯汝锡"}
{"author":"谢榛","content":"倚阁怜分袂，祗园夜尚游。松深孤磬落，杯满数星浮。别浦蒹葭暗，他乡蟋蟀秋。谁知独醒者，平子不同愁。","dynasty":"明代","title":"次张汝任圆通阁饯别韵"}
{"author":"谢榛","content":"六月期幽赏，银塘有芰荷。诗从年老健，情到别时多。夜湿草间露，秋横天上河。王孙共今夕，郢调付云和。","dynasty":"明代","title":"云川书斋同云洲诸丈留别赋得多字"}
{"author":"谢榛","content":"北斗挂城头，明河迥不流。人间清露夜，天上白榆秋。聚散多岐路，悲欢自女牛。谁知老来拙，回首故乡楼。","dynasty":"明代","title":"七夕敬诚二君饯别得秋字"}
{"author":"谢榛","content":"积阴无晓夜，云气压城头。雀共疏檐雨，人同老树秋。晋山何惨色，汾水亦横流。此俗非荆楚，乡心重倚楼。","dynasty":"明代","title":"积雨感怀"}
{"author":"谢榛","content":"坐听萧萧急，无风池亦波。庭花秋几许，窗雨夜偏多。老矣乡关梦，悲哉燕赵歌。不须临晓镜，空自叹蹉跎。","dynasty":"明代","title":"暮雨"}
{"author":"谢榛","content":"蓟北惊寒食，淹留几自嗟。春风来燕子，落日在桃花。丘陇行边泪，江湖梦里家。不知疏懒客，何物是生涯。","dynasty":"明代","title":"寒食旅怀"}
{"author":"谢榛","content":"寒日下西陵，漳河晚渡冰。孤城归猎骑，双树隐禅灯。野眺心何远，岩栖老未能。翻怜戎马日，愁思坐相仍。","dynasty":"明代","title":"晚眺"}
{"author":"谢榛","content":"伏枕无穷事，虚堂秋夜深。松低半窗月，山静数家砧。老鹤同幽意，寒蒐伴苦吟。百年儿女计，谁识向平心。","dynasty":"明代","title":"伏枕"}
{"author":"谢榛","content":"随处携鸠杖，狂时倒鹖冠。晚山当座出，风竹满楼寒。独酌世情远，长歌春事残。不知桃李发，白首几回看。","dynasty":"明代","title":"重过张氏园林"}
{"author":"谢榛","content":"控海幽燕地，弯弓豪侠儿。秋山牧马处，朔塞用兵时。岭断云飞迥，关长鸟度迟。当朝有魏尚，复此驻旌旗。","dynasty":"明代","title":"居庸关"}
{"author":"谢榛","content":"年少宫中树，偏怜杨白花。长风吹日暮，春雪落天涯。荡子空相忆，芳年谩自嗟。月明愁不见，啼杀禁城鸦。","dynasty":"明代","title":"杨白花"}
{"author":"谢榛","content":"闲庭秋一色，满架豆花垂。薄俗存吾计，衰年习土宜。烟中晚雀定，露下候虫知。何限幽人意，临风独立时。","dynasty":"明代","title":"架边"}
{"author":"谢榛","content":"悲歌残烛下，秋思转纷纷。落叶多惊雨，明河半隔云。萤光时复见，虫响夜多闻。谁是论心侣，清樽可共君。","dynasty":"明代","title":"东园秋夜柬知己"}
{"author":"谢榛","content":"燕霜终古愤，梁狱昔年书。世事疏狂里，交情患难余。相看年欲老，多感岁将除。醉拟应刘赋，春风起敝庐。","dynasty":"明代","title":"岁暮卢次楩过邺有感"}
{"author":"谢榛","content":"南伐驱千骑，遥闻几战场。青年多侠气，白骨半他乡。塞雁悲秋老，闺人哭夜长。招魂渺何处，天外月茫茫。","dynasty":"明代","title":"南伐"}
{"author":"谢榛","content":"甘向清时隐，无令素愿乖。存虚饶气色，拨累缓形骸。叶响风前树，苔青雨后阶。何须学宋玉，登眺苦秋怀。","dynasty":"明代","title":"秋日自遣"}
{"author":"谢榛","content":"客边无节序，吟啸往时同。故里苔三径，名园桂几丛。琴樽孤夜月，朋旧各秋风。坐对青山好，苍茫灏气中。","dynasty":"明代","title":"中秋有感"}
{"author":"谢榛","content":"平子愁能赋，予愁更几何。泪中心事尽，客里世情多。青眼交仍好，黄花节又过。离亭独怅望，车马渡汾河。","dynasty":"明代","title":"郊送张肖甫"}
{"author":"谢榛","content":"东望太行路，巉岩几断崖。易归千里梦，难遣九秋怀。夜色霜明树，寒声叶满阶。著书思赵邸，静掩旧茅斋。","dynasty":"明代","title":"秋怀"}
{"author":"谢榛","content":"无营诗亦苦，谩说有营劳。鸟宿三更转，松凉孤月高。客情疏晚计，人事重秋毫。我欲栖林壑，忘言醉浊醪。","dynasty":"明代","title":"无营"}
{"author":"谢榛","content":"应接妨诗兴，淹留倍旅情。别家仍有累，浮世岂须名。山远暮霞色，林疏秋雨声。此楼非我室，愁思度阴晴。","dynasty":"明代","title":"倚楼"}
{"author":"谢榛","content":"吾儿同入邺，今日汝先归。留滞乡音改，飘零旧业违。关河通古道，风雨暗春衣。寄我思亲泪，西原洒落晖。","dynasty":"明代","title":"送儿元炳东还"}
{"author":"谢榛","content":"皓魄将圆夜，张灯坐草堂。孤城低雨色，万户失秋光。笛里关山暝，楼前烟雾苍。金波若满地，随处有壶觞。","dynasty":"明代","title":"十四夜无月"}
{"author":"谢榛","content":"歌舞千年计，鸾舆去不回。豪华空四野，霸业有三台。水阔云仍度，沙寒鸟独来。黄花风露里，寂寞为谁开。","dynasty":"明代","title":"三台"}
{"author":"谢榛","content":"空林烟火夜，茅宇暂幽栖。缺月低松杪，流星堕岭西。浩歌当绿酒，逸兴在丹梯。不见功名客，飘然独杖藜。","dynasty":"明代","title":"夜宿齐岭口"}
{"author":"谢榛","content":"城外河流白练长，城中万户共秋光。秋来偏作还家梦，河水东流到故乡。","dynasty":"明代","title":"登辉县城见卫水思归"}
{"author":"谢榛","content":"满天风摵摵，木叶下山城。夜静群虫响，秋高片月清。多方身计拙，无病旅愁轻。仲蔚深知己，悠悠江汉情。","dynasty":"明代","title":"秋夜柬张崇德"}
{"author":"谢榛","content":"连营鼙鼓送斜曛，北伐应期霍冠军。铁马踏残燕塞草，金戈挥断朔方云。将材此日宁虚负，边事频年不忍闻。豪侠从来多慷慨，几人钟鼎勒奇勋。","dynasty":"明代","title":"送吴将军北伐"}
{"author":"谢榛","content":"无营诗亦苦，谩说有营劳。鸟宿三更转，松凉孤月高。客情疏晚计，人事重秋毫。我欲栖林壑，忘言醉浊醪。","dynasty":"明代","title":"无营"}
{"author":"谢榛","content":"禅窗夜雨不成寐，侧枕微吟聊自慰。老僧破竹编疏篱，滋养菊花开也未。葫芦架底乱寒声，薜荔墙间浮湿气。安得九霄出月光，北照帝城分象魏。豪门秉烛各丝簧，醉杀五侯拜七贵。明朝老仆畏冲泥，却省探囊沽酒费。欲过西林问寂寥，煮茶不尽淡中味。","dynasty":"明代","title":"秋夜雨中述感呈王殿元允仁时寓普照禅院兼示无瑕上人"}
{"author":"谢榛","content":"上党归来独忆君，野亭幽事每宵分。荷池烛影游鱼荡，花院棋声宿鸟闻。漳水远通千里脉，洛城高压万山云。于今南北殊脩阻，回首长吟又落曛。","dynasty":"明代","title":"寄怀西谷主人"}
{"author":"谢榛","content":"住宅因人多秀丽，广陵南控三吴势。淮流入海使君心，楚甸带山农父计。绿上娑罗树叶春，李邕碑石独嶙峋。书声静夜连诸巷，机响寒天共四邻。今日讼庭閒鸟雀，群僚分理万家乐。晚来月出太行颠，照见冰霜清满郭。","dynasty":"明代","title":"寄赠祝使君质夫长歌行"}
{"author":"谢榛","content":"故人三月宰，即有蓟门行。握手惊相问，当樽气未平。醉怀多旧感，别赋更新成。野色浮云阔，春流去棹轻。日斜桃叶渡，潮起石头城。江上孤吟处，天涯两谪情。官閒疏世事，地胜助才名。岂待临宣室，今王召贾生。","dynasty":"明代","title":"送彭明府子殷谪留都教授"}
{"author":"谢榛","content":"地道通辽海，山岚隐蓟门。登城秋草遍，拂剑早霜繁。清切闻芦管，苍茫见塞垣。健儿屯北戍，战马出中原。羽檄黄尘动，牙旗白日翻。穷边思李牧，异代感刘琨。旅况聊成赋，戎机未易论。从兹谢游好，归卧旧山樊。","dynasty":"明代","title":"登遵化城楼"}
{"author":"谢榛","content":"孤馆别怀聊对酒，双旌行色复催人。马嘶燕甸才芳草，帆到江城已暮春。作赋水曹非往日，垂衣天子念征尘。三吴彫弊多忧思，不待秋风白发新。","dynasty":"明代","title":"送刘水部致卿出守嘉兴"}
{"author":"谢榛","content":"玉辇冲寒色，萧萧八骏鸣。兔河冰上过，狐岭雪中行。抚剑群胡遁，弯弓百兽惊。当年赤帝子，空到白登城。","dynasty":"明代","title":"武皇巡幸歌其三"}
{"author":"谢榛","content":"君逢初度日，闭户正思亲。绿酒谁开瓮，斑衣自积尘。断云愁里色，独树泪边春。今夕应无寐，啼乌莫傍人。","dynasty":"明代","title":"春日柬李之茂"}
{"author":"谢榛","content":"和戎共拟静边声，抗疏谁当悉虏情。燕地去秋曾几战，汉家今日更多兵。春城雨后寒逾重，曙角风前怨未平。直北烟尘时极目，乌鸢飞入亚夫营。","dynasty":"明代","title":"春日即事"}
{"author":"谢榛","content":"轮蹄遍九陌，此日独高眠。疏懒终何事，飘零又长年。地寒疑腊在，窗午觉春偏。短杖閒中侣，浮云醉里天。昨孤儿女望，今复岁时迁。起坐看明镜，苍苍鬓飒然。","dynasty":"明代","title":"元日晏起书怀"}
{"author":"谢榛","content":"陈遵投辖罄交欢，池上酣吟并倚栏。月到玉堂秋转静，天回瑶阙夜偏寒。坐听客子穿云笛，恍见仙人承露盘。金马明晨还待诏，清光应忆此时看。","dynasty":"明代","title":"秋夜陈内翰子结第同孟得之对月有赋"}
{"author":"谢榛","content":"桃树有花春可怜，醉归犹望洞门前。美人不得分明见，咫尺空濛隔暮烟。","dynasty":"明代","title":"次孔丈对花二韵"}
{"author":"谢榛","content":"一自西河别孔融，楚天诗兴复谁同。青荷渐长黄梅熟，人在江楼细雨中。","dynasty":"明代","title":"寄曹中丞"}
{"author":"谢榛","content":"长剑斫山石可摧，劲弓射海波能开。宿昔相逢重然诺，意气干霄不可回。酒酣独上黄金台，吴歌忽断天风来。曾笑要离空侠节，复轻郭隗非奇才。二十馀年滞京国，俗尘总不关胸臆。一朝长揖大将军，材官相顾无颜色。丈夫颖脱自有时，百年遭际几相知。陈琳倚马能成檄，王粲从军还赋诗。昨夜秋风吹大旗，据鞍喜动幽并儿。铁骑连营亘千里，馈饷日日无停期。喧阗笳鼓长城路，沙拥潮河仍北渡。杀气遥沈白马关，暮云横断黄花戍。单于已遁尚屯兵，嫖姚看逐西山兔。闺中月照流黄机，应念征人犯霜露。","dynasty":"明代","title":"送周一之从大将军出塞"}
{"author":"谢榛","content":"磊落闽中彦，沉沦吴下才。相看成别赋，一笑且深杯。庭暗流萤过，楼明缺月来。新丰能几醉，骑马故迟回。","dynasty":"明代","title":"夏夜邹参政君哲宅陪饯皇甫别驾得才字"}
{"author":"谢榛","content":"尔居吾旧业，吾弟久相依。往事今谁好，浮生会自稀。河亭聊别酒，桑梓共斜晖。百感愿常健，终心殊不违。","dynasty":"明代","title":"过故居留别王南村先生"}
{"author":"谢榛","content":"琼筵祖饯惜君才，别后吴吟日几回。坐看青山帆外转，更怜黄菊客边开。长江日动鼋鼍窟，旧国霜飞麋鹿台。归去逢人说帝子，盛名却自险中来。","dynasty":"明代","title":"送潘左史和甫归吴门"}
{"author":"谢榛","content":"气夺三都赋，声驱六代诗。春云流碧落，秋月照琼枝。独览中原胜，还收太华奇。东山有狂客，千里愧相知。","dynasty":"明代","title":"赠田深父"}
{"author":"谢榛","content":"陶潜懒慢闭柴关，九日餐英自解颜。不种黄花君更懒，满城秋色几人闲。","dynasty":"明代","title":"九日过王叔野无菊"}
{"author":"谢榛","content":"无营诗亦苦，谩说有营劳。鸟宿三更转，松凉孤月高。客情疏晚计，人事重秋毫。我欲栖林壑，忘言醉浊醪。","dynasty":"明代","title":"无营"}
{"author":"谢榛","content":"绛桃一簇映斜晖，白首寻芳几醉归。更有多情双蛱蝶，春来还傍菜花飞。","dynasty":"明代","title":"愚公园春酌二首"}
{"author":"谢榛","content":"漠北单于耽射猎，云中都护拥旌旄。征夫泪堕故乡远，戍角声悲寒月高。绝塞冰霜侵剑戟，阴山鬼火照蓬蒿。从来百战轻生死，独倚辕门感二毛。","dynasty":"明代","title":"征夫叹"}
{"author":"谢榛","content":"睥睨胡天近，登临边树迷。汉兵不到处，寒鸟向谁啼。","dynasty":"明代","title":"雪后登代州城楼时虏犯岢岚三首"}
{"author":"谢榛","content":"慈颜隔杳茫，西风益悲恸。白杨空有声，不起九泉梦。","dynasty":"明代","title":"梁武选公济孝思歌其二"}
{"author":"谢榛","content":"客久敝貂裘，吟诗徐庾俦。之官千里别，送尔一樽留。赤县尘随马，黄河霜满舟。堂开楚天月，湖照颍城秋。问俗初临郡，忧时重倚楼。九边疲馈饷，四海剧诛求。世故聊长啸，君才岂薄游。宝刀知有赠，清誉满燕州。","dynasty":"明代","title":"刘别驾宗周之颍州"}
{"author":"谢榛","content":"七月边烽动，三河兵气扬。乘秋发猛士，计日缚名王。剑倚云霄迥，旗连海雾长。燕然一片石，终古有馀光。","dynasty":"明代","title":"送刘佥宪才甫北伐"}
{"author":"谢榛","content":"昔别都亭柳，垂条几度新。独辞燕赵路，相和楚阳春。老去辙鱼涸，时来尺蠖伸。中丞远意切，上党故情亲。延士堪为主，移家岂在人。渔樵今自适，龙凤古谁驯。地得知音侣，天留报德身。有期孤钓渭，多事负耕莘。西极连三晋，南云望八闽。海霞疑振藻，江月恍交神。客阻关山暮，鸦啼风雨晨。邺台停五马，空复访纶巾。","dynasty":"明代","title":"吴太守明乡入觐见访时客晋赋此奉答"}
{"author":"谢榛","content":"君逢初度日，闭户正思亲。绿酒谁开瓮，斑衣自积尘。断云愁里色，独树泪边春。今夕应无寐，啼乌莫傍人。","dynasty":"明代","title":"春日柬李之茂"}
{"author":"谢榛","content":"灯下呼卢几夜残，今秋召募到长安。相期白刃清狐塞，要使黄金饰马鞍。","dynasty":"明代","title":"少年行"}
{"author":"谢榛","content":"弃官依白岳，岁月此栖迟。道侣频相过，丹经久自知。心閒虎啸处，步缓鹤随时。倚杖看晴色，前峰又采芝。","dynasty":"明代","title":"寄太和山何隐君二首其一"}
{"author":"谢榛","content":"滇南亦何幸，万里得吾师。海上雁飞早，吴中书报迟。意深元两见，交澹永相知。久别各风雨，端居聊岁时。霜柑春酿熟，野馆故人期。税毕门常净，郊行杖每持。月留鹤市景，松偃虎丘枝。何处藏神剑，灵光复为谁。","dynasty":"明代","title":"寄陈雨泉方伯八韵"}
{"author":"谢榛","content":"苍茫野色度旌旗，平子乘骖西去时。荒草乍经多事地，高秋更赋几愁诗。黄尘风静周畿甸，紫塞云屯汉虎貔。不信赏功贫郡邑，封章拟报圣王知。","dynasty":"明代","title":"送张明府召和之边"}
{"author":"谢榛","content":"天涯含泪染征尘，丧事连悲万里身。几岁山居应惜老，三秋田税更忧贫。独安蓬荜悬游子，每见亭台易主人。翠壁放歌林屋晓，黄柑酿酒洞庭春。花间杖屦閒无客，湖上风涛暗有神。旧侣总非丘陇隔，自看月影倒纶巾。","dynasty":"明代","title":"寄怀邹太湖逸人"}
{"author":"谢榛","content":"谁种此亭竹，当樽一问君。相看成野意，自觉远尘氛。幽色霜前见，秋声月下闻。醉来堪隐几，清梦入湘云。","dynasty":"明代","title":"章景南署中对竹"}
{"author":"谢榛","content":"坐有三吴客，天寒重所思。梅花何处发，春信隔江迟。雪月摇疏影，山村出几枝。罗浮遥入梦，邻笛不须吹。","dynasty":"明代","title":"夜集有客忆江南梅花"}
{"author":"谢榛","content":"庭草惊秋白露垂，冰轮渐觉度河迟。光临凤阙清钟断，寒入龙庭画角悲。天际几看鸿雁影，山中又老桂花枝。共知庾亮南楼夜，曾为勋名感鬓丝。","dynasty":"明代","title":"夜集吴比部鸣仲宅赋得秋月"}
{"author":"谢榛","content":"东园闲白日，庭户绝经过。落叶听无尽，秋风来更多。忽闻诛寇盗，莫厌事兵戈。卖剑今谁是，愁云渺大河。","dynasty":"明代","title":"秋庭"}
{"author":"谢榛","content":"山城摇落夜，感慨几人同。旧馆残孤烛，秋原老百虫。才疏漂泊际，心定寂寥中。亦有逃禅意，明朝过远公。","dynasty":"明代","title":"暮秋夜柬宗上人"}
{"author":"谢榛","content":"孤绝寒逾迥，苍茫夜不分。僧归依岛月，龙定缩江云。天汉窗前合，风涛枕上闻。好沽瓜步酒，诗思在微醺。","dynasty":"明代","title":"次张祜金山寺之韵"}
{"author":"谢榛","content":"十月嘶胡马，南来饮潞河。论功自有定，报国岂无多。雾拥宫门隔，星飞羽檄过。中兴见神武，不许郅支和。","dynasty":"明代","title":"北望二首"}
{"author":"谢榛","content":"昔枉信陵车，侯生一敝庐。自甘昭代隐，拟著老农书。山冥登楼外，庭寒扫雪余。相知在古道，宁复曳长裾。","dynasty":"明代","title":"季冬夜西池君见过"}
{"author":"谢榛","content":"平子愁能赋，予愁更几何。泪中心事尽，客里世情多。青眼交仍好，黄花节又过。离亭独怅望，车马渡汾河。","dynasty":"明代","title":"送张肖甫"}
{"author":"谢榛","content":"深院飞花急，临风祇自哀。又看春色老，坐使玉颜摧。落月窥琴室，流尘上镜台。窗前有梅树，岁暮待君开。","dynasty":"明代","title":"春闺"}
{"author":"谢榛","content":"除夕归期过，孤帏嗟未休。翻疑虏消息，转使客淹留。积雪寒连塞，明星晓近楼。遥知不寐处，并得两年愁。","dynasty":"明代","title":"除夕有怀"}
{"author":"谢榛","content":"有才官遽罢，知尔国忧深。涕泪看春草，艰难返故林。余生恩到骨，独卧梦惊心。龙剑多灵异，还疑风雨吟。","dynasty":"明代","title":"寄东平刘成卿"}
{"author":"谢榛","content":"昔年雁门路，霜气逼征鞍。野望天何惨，徒行老更难。人烟隔水静，鬼火照沙寒。战伐空悲感，风凄戍角残。","dynasty":"明代","title":"雁门"}
{"author":"谢榛","content":"凄凉不易写，楚调复清新。字字心间泪，时时梦里人。风悲西苑树，月惨后宫春。令与陈王并，无惭赋《洛神》。","dynasty":"明代","title":"读江宁王悼内诗"}
{"author":"谢榛","content":"发轫辽阳雪，还家韦杜春。客疏门自掩，官罢酒相亲。白首歌今代，青山梦古人。行藏不可问，独鹤下西秦。","dynasty":"明代","title":"寄怀许伯诚"}
{"author":"谢榛","content":"淹留数高会，伯仲复名家。白发几年客，红蕖三度花。风从西苑至，月傍帝城斜。徙倚发孤咏，隔林啼曙鸦。","dynasty":"明代","title":"夏夜集冯员外汝言举子汝强宅赋得花字"}
{"author":"谢榛","content":"驿灯分暝色，野馆滞秋阴。已倦衰年事，偏驰故国心。夜凉槐雨滴，月暗草虫吟。归梦不知路，千山云更深。","dynasty":"明代","title":"秋雨宿权店驿有感"}
{"author":"谢榛","content":"尚忆高楼饮，青帘出绿杨。频赊宁沮兴，浩唱不嗔狂。谢客惟深醉，胡姬自盛妆。几回清梦里，听雨滴糟床。","dynasty":"明代","title":"忆都门酒家王四"}
{"author":"谢榛","content":"别后几重阳，停云渺帝乡。登高同节序，垂老各行藏。夕鸟安庭树，秋光照野塘。何时问幽寂，岁杪正冰霜。","dynasty":"明代","title":"九日寄怀田梦鹤兵宪"}
{"author":"谢榛","content":"行经百度水，祇是一漳河。不畏奔腾急，其如转折多。出山通远脉，兼雨作洪波。偏入曹刘赋，东流邺下过。","dynasty":"明代","title":"漳河有感"}
{"author":"谢榛","content":"连床留昨夜，九日复筵开。白发愁中赋，黄花乱后杯。霜兼宫树变，雁自塞门来。赖是同心者，深知庾信哀。","dynasty":"明代","title":"九日集徐郎中汝思宅得杯字"}
{"author":"谢榛","content":"白日霜凝地，飞飞雁度河。孤峰依汉迥，老树得秋多。月晓山精伏，时清野父歌。短筇随我意，一径入烟萝。","dynasty":"明代","title":"野兴"}
{"author":"谢榛","content":"坐啸南楼夜，孤灯客思长。人吹五更笛，月照万家霜。归计身多病，生涯鬓易苍。征鸿向何许，春意遍湖湘。","dynasty":"明代","title":"大梁冬夜"}
{"author":"谢榛","content":"去郭苍茫色，鸦飞欲暮天。青天一筇外，白发万花前。春事浑相恼，人情好自怜。踏歌时遣意，平楚漫风烟。","dynasty":"明代","title":"春野"}
{"author":"谢榛","content":"初逢青琐彦，下榻一宵同。月落棋声里，春回烛影中。放歌还楚调，扶醉有巴童。上苑遥相问，梅花定几丛。","dynasty":"明代","title":"冬夜黄给事用章宅同张肖甫赋得中字"}
{"author":"谢榛","content":"君逢初度日，闭户正思亲。绿酒谁开瓮，斑衣自积尘。断云愁里色，独树泪边春。今夕应无寐，啼乌莫傍人。","dynasty":"明代","title":"春日柬李之茂"}
{"author":"谢榛","content":"旧卧淮阳阁，今屯邺下兵。经时求壮士，忧国听边声。马踏长楸道，旗翻细柳营。黄须少年子，仗剑迟功成。","dynasty":"明代","title":"寄赵宪副万举"}
{"author":"谢榛","content":"故人同此夜，离思且衔杯。古树当庭合，惊墙到席回。烛花留我醉，谏草识君才。异日关河隔，秋鸿几北来。","dynasty":"明代","title":"秋夜乌给事宅言别"}
{"author":"谢榛","content":"太白秋高烽火惊，羽书飞下晋阳城。沙场风急来胡马，亭障云深出汉旌。战守何人能仗策，朝廷今日始言兵。悬知驾驭还多术，早晚亲临细柳营。","dynasty":"明代","title":"边警"}
{"author":"谢榛","content":"塞上初归复此行，燕南极目送飞旌。天连嵩岳寒云尽，马度黄河春草生。簪笔常思未央殿，封章时发大梁城。知君最爱应刘赋，更向西园一寄声。","dynasty":"明代","title":"送王侍御按河南"}
{"author":"谢榛","content":"地分三晋此山川，形胜迢遥在马前。乱石斜通青草路，太行横断夕阳天。漫垂云气孤村雨，时聒乡心几树蝉。不及阮宣随处醉，兴来即解杖头钱。","dynasty":"明代","title":"早发坡泉薄暮至太行山下"}
{"author":"谢榛","content":"黄骊时复唤春游，陌上杨花漫不休。几向离筵摇落日，莫教长笛动清秋。轻烟直接都门外，细雨低临灞水头。谩系王孙金络马，萋萋绿草有人愁。","dynasty":"明代","title":"春柳"}
{"author":"谢榛","content":"长信宫中芳草生，晚风独立正含情。时颦柳叶听龙驾，谁隔桃花吸凤笙。金屋半开春寂寞，珠帘不动月分明。烧残蜡炬虚长夜，遮莫同心结未成。","dynasty":"明代","title":"春宫词"}
{"author":"谢榛","content":"江鱼海雁空相报，楚调吴歌久不闻。无那旅怀常抱病，更堪风物正离群。马融笛里三秋月，王粲楼前万里云。犹忆当时共樽洒，一灯寒雨坐宵分。","dynasty":"明代","title":"寄酬淮阴夏子吴门邹子"}
{"author":"谢榛","content":"鬓发萧萧昼不冠，他乡风物若为看。花庭晒药日将午，茅屋烹茶春尚寒。久别亲朋谁问病，深怜儿女自加餐。是非高枕浮云过，遥忆西河旧钓竿。","dynasty":"明代","title":"病怀"}
{"author":"谢榛","content":"生涯怜汝自樵苏，时序惊心尚道途。别后几年儿女大，望中千里弟兄孤。秋天落木愁多少，夜雨残灯梦有无。遥想故园挥涕泪，况闻寒雁下江湖。","dynasty":"明代","title":"秋日怀弟"}
{"author":"谢榛","content":"寄迹天涯久未归，孤城霜日惨无辉。苦吟易老计何拙，浊酒驱愁功亦微。兵气横关催走檄，仙云绕阙护垂衣。自从河套停边议，将相于今远是非。","dynasty":"明代","title":"久客志感"}
{"author":"谢榛","content":"太行迢递起苍烟，凄断鸣鸿倚杖前。南阻黄巾愁落日，东游皂帽感当年。山城秋老行边树，河甸寒生战后天。独有王孙多意气，千金骏马猎平田。","dynasty":"明代","title":"暮秋郊行偶述"}
{"author":"谢榛","content":"琐闱朝下促飞旌，岁暮看君塞上行。戍角动人多苦调，戎衣走马半新兵。关开涿鹿云连树，路出蜚狐雪满城。计日楚才封事上，君王深见九边情。","dynasty":"明代","title":"送李给事元树奉使云中诸镇"}
{"author":"谢榛","content":"相逢楚客问巴州，此去扬帆湖上游。天汉长连洞庭水，云霞半入岳阳楼。低空白雁投寒渚，隔浦丹枫照暮秋。莫向湘君听鼓瑟，黄陵月冷不胜愁。","dynasty":"明代","title":"送客游洞庭湖"}
{"author":"谢榛","content":"忘年尔我重交情，论事相同见老成。月到广除寒有色，鸦归疏柳夜无声。三农更苦江南税，百战方休海上兵。岁暮银台应感叹，几人封事为苍生？","dynasty":"明代","title":"夜话李孺长书屋因忆乃翁左纳言"}
{"author":"谢榛","content":"星子山头杀气生，可怜蜀盗废春耕。皇天何意干戈扰，人日多寒军旅行。檄出汉中鸦作阵，角吹岭上马嘶声。谁知缓急兵家术，八月铙歌返旆旌。","dynasty":"明代","title":"汉中兵宪王斯进讨贼有功寄赠"}
{"author":"谢榛","content":"一年忧喜今宵过，两鬓风霜明日新。书剑自怜多病客，江湖同是放歌人。宫中烛映西山雪，笛里梅传上国春。他日听莺怀旧侣，不知谁共醉芳晨。","dynasty":"明代","title":"除夕吴子充诸人集旅寓有感"}
{"author":"谢榛","content":"雪尽长风吹禁城，梅花零落此时情。关河月暗迷鸿影，宫殿春寒涩漏声。乱后骚人同百感，年来壮士苦长征。樽前莫话边庭事，弹剑悲歌气未平。","dynasty":"明代","title":"初春夜同梁公实宗子相赋得声字"}
{"author":"谢榛","content":"君从淮海动威声，燕赵乘春复此行。世事忧深持白简，天骄乱后惜苍生。马经滹水鱼龙避，霜下恒山道路清。遥夜乌啼何限思，坐看孤月度严城。","dynasty":"明代","title":"送杨侍御按真定"}
{"author":"谢榛","content":"和戎共拟静边声，抗疏谁当悉虏情。燕地去秋曾几战，汉家今日更多兵。春城雨后寒逾重，曙角风前怨未平。直北烟尘时极目，乌鸢飞入亚夫营。","dynasty":"明代","title":"春日即事"}
{"author":"谢榛","content":"路出古云州，风沙吹不休。乌鸢下空碛，驼马渡寒流。地旷边声动，天高朔气浮。霜连穷海夕，月照大荒秋。击鼓番王醉，吹笳汉女愁。龙城若复取，侠士几封侯。","dynasty":"明代","title":"塞下二首"}
{"author":"谢榛","content":"上苑凉釭起，西山瑞霭浓。玉珂天汉路，金阙午时钟。剑佩炉香近，旌旗日影重。宫墙落杨柳，水槛出芙蓉。万舞趋丹凤，千官识衮龙。遥传北伐诏，光耀紫泥封。","dynasty":"明代","title":"庚戌八月二十二日恭闻奉天殿视朝"}
{"author":"谢榛","content":"五马冲寒色，冰霜满去程。君王忧北地，父老望前旌。典郡才方振，防年计不轻。河山分陕服，形势辅咸京。树隐青蛇庙，天空白豹城。人家尽周俗，羌笛半秦声。夜月登楼啸，春风露冕行。试看《循吏传》，终古定垂名。","dynasty":"明代","title":"送汪郎中伯阳出守北地"}
{"author":"谢榛","content":"相思隔楚树，相聚复燕州。五马翻成别，孤樽不可留。江河自襟带，南北此咽喉。昭代今多事，苍生日隐忧。几时堪卧治，何处薄征求。海上寒涛息，天边春气流。花明射阳水，月满镇淮楼。地胜多名士，何人托乘游。","dynasty":"明代","title":"送赵太守还任淮安"}
{"author":"谢榛","content":"共饯江南客，芳筵候月来。漏催诗草就，春报烛花开。把袂终千里，论心更一杯。风人今夜聚，星使几时回。官舍遥闻笛，宫庭暗落梅。相看倍惆怅，残雪照燕台。","dynasty":"明代","title":"初春夜集王元美宅饯别吴峻伯徐汝思袁履善三"}
{"author":"谢榛","content":"每忆汾阳约，何为代北游。神交太行迥，调合建安流。高步云随杖，穷边雪照楼。虏骄轻出入，吾老重淹留。厚禄惟思报，严兵只御秋。材官几人在，国士百年忧。上古元无战，中丞自有谋。冰清闲鹤渚，潭冷闭龙湫。旧社独来去，春醪那唱酬。相逢话时事，感慨望神州。","dynasty":"明代","title":"寄孔方伯汝锡"}
{"author":"谢榛","content":"祀典千年重，严趋二妙同。马嘶川日堕，路转石林通。旌旆晴光外，山陵王气中。云深罗俎豆，霜下肃臣工。明月帝灵在，高秋天宇空。瞻依增百感，松丱正悲风。","dynasty":"明代","title":"送高伯宗梁公实二比部祭陵庙"}
{"author":"谢榛","content":"三秋心力尽，经略见才雄。董策今谁在，班铭志已同。才收卫律叛，更赏霍家功。神武惟龙准，凭陵自犬戎。兵张群议后，官转百忧中。侯火惊燕甸，宵衣想汉宫。将星寒动塞，卿月夜临空。尚忆长征子，持戈向北风。","dynasty":"明代","title":"赠董职方德甫擢光禄卿"}
{"author":"谢榛","content":"君王重简命，尔志在澄清。节钺分西顾，风寒护北征。羽旗风外合，骢马雪中行。直渡桑乾水，还临骠骑营。九关多猛士，百战有长城。夜半仍传檄，天寒未解兵。黑山横宝剑，青海动金钲。独仗防边策，兼收抗疏名。虚心当国事，高议见儒生。壮岁思铭鼎，空言陋请缨。乘秋摧虏气，计日答皇情。应遣龙庭使，驰书到玉京。","dynasty":"明代","title":"寄王侍御塞上"}
{"author":"谢榛","content":"夹岸多垂杨，妾家临野塘。手拈青杏子，不忍打鸳鸯。","dynasty":"明代","title":"江南曲二首"}
{"author":"谢榛","content":"夹岸多杨柳，妾家近塘口。中有断肠花，郎君不回首。","dynasty":"明代","title":"江南曲二首"}
{"author":"谢榛","content":"渺渺太湖水，湖中多鲤鱼。故人时把钓，应有北来书。","dynasty":"明代","title":"怀邹子序"}
{"author":"谢榛","content":"十年今一见，话旧却成悲。共醉新丰酒，天涯又别离。","dynasty":"明代","title":"都下别张志虞"}
{"author":"谢榛","content":"荀卿将入楚，范叔未归秦。花鸟非乡国，悠悠行路人。","dynasty":"明代","title":"行路难"}
{"author":"谢榛","content":"偶逢双玉童，相引蹑云去。犬吠洞门开，三花最深处。","dynasty":"明代","title":"游天坛山"}
{"author":"谢榛","content":"客子灯前酒，梅花雪后天。不须横玉笛，春意满山川。","dynasty":"明代","title":"初春夜酌樗庵处士书斋"}
{"author":"谢榛","content":"嫩色含轻雨，柔丝弄早春。昏鸦栖欲定，肠断未归人。","dynasty":"明代","title":"春柳"}
{"author":"谢榛","content":"夜月悬银烛，春江湛绿醅。美人歌古调，烂醉百花台。","dynasty":"明代","title":"春兴"}
{"author":"谢榛","content":"飘蓬燕赵间，行李风霜下。芦管送边声，空林一驻马。","dynasty":"明代","title":"塞下曲二首"}
{"author":"谢榛","content":"塞上黄须儿，饮马黑山涧。弯弧向朔云，莫射南飞雁。","dynasty":"明代","title":"塞下曲二首"}
{"author":"谢榛","content":"海日上孤帆，山云交杂树。美人方晓眠，更在林深处。","dynasty":"明代","title":"潞阳晓访冯员外汝言二首"}
{"author":"谢榛","content":"野阔早霜明，林空凉动。一犬吠人来，松窗破秋梦。","dynasty":"明代","title":"潞阳晓访冯员外汝言二首"}
{"author":"谢榛","content":"弱翅凌晨动，繁声向夕流。不知风雾里，还得几何秋。","dynasty":"明代","title":"咏蝉"}
{"author":"谢榛","content":"睥睨胡天近，登临边树迷。汉兵不到处，寒鸟向谁啼。","dynasty":"明代","title":"雪后登代州城楼时虏犯岢岚三首"}
{"author":"谢榛","content":"霁色分诸垒，寒空下一雕。幕南白草尽，胡马亦何骄。","dynasty":"明代","title":"雪后登代州城楼时虏犯岢岚三首"}
{"author":"谢榛","content":"都门飞羽书，冰雪走胡骑。只见塞云愁，那知塞垣事。","dynasty":"明代","title":"雪后登代州城楼时虏犯岢岚三首"}
{"author":"谢榛","content":"天垂楼外云，雪变城中树。何处不春寒，鸦啼又飞去。","dynasty":"明代","title":"春雪登楼"}
{"author":"陈文辅","content":"禾黍离离满故墟，更堪黄幄尽南居。华风扫地真阳九，胡焰薰天亦闰馀。寒浪愤吞千古恨，断厓腥染几行书。哀歌一曲慈元下，当日雍门恐未如。","dynasty":"明代","title":"厓山其一"}
{"author":"陈文辅","content":"伤心国步艰难际，安得中兴似少康。海寓徒闻频击楫，宸居无复更垂裳。尘蒙凤辇应难洗，风折龙旗不解扬。胡虏只今何处在，厓山千古自苍茫。","dynasty":"明代","title":"厓山其二"}
{"author":"胡证","content":"飞泉天台状，峭石蓬莱姿。潺湲与青翠，咫尺当幽奇。居然尽精道，得以书妍词。岂无他山胜，懿此清轩墀。","dynasty":"唐代","title":"和张相公太原亭怀古诗"}
{"author":"胡证","content":"诗书入京国，旌旆过乡关。（《因话录》云：证拜振武节度使，道河中。时赵宗儒为帅，证备桑梓礼入谒，持刺称百姓，献赵公诗云云。州里荣之）","dynasty":"唐代","title":"句"}
{"author":"顾奎光","content":"山外多兰若，无从避俗喧。谁知翠微里，别有桃花源。细石丛峰径，长松隐寺垣。绿阴秋意好，吾欲卧云根。","dynasty":"清代","title":"自山前步入草庵"}
{"author":"顾奎光","content":"闻道慈闱健，平安得汝书。别来儿女大，深忆弟兄孤。边徼犹羁宦，家山未定居。今宵归梦好，暂遣旅愁除。","dynasty":"清代","title":"六月朔得谔斋弟书其一"}
{"author":"顾奎光","content":"窃禄成濡滞，离家有岁年。每听连夜雨，更忆对床眠。任性难谐俗，谋身拙信天。宁知折腰后，种秫尚无田。","dynasty":"清代","title":"六月朔得谔斋弟书其二"}
{"author":"顾奎光","content":"白雨冒千山，清泉散万壑。云岚互冥濛，雷电辄间作。祫衣生微寒，蓬窗坐萧邈。书卷陈古今，抗心良有托。物役谁能辞，尘缨由自缚。绕林姑恶鸣，侧岸藤花落。","dynasty":"清代","title":"雨中泊朱红溪"}
{"author":"顾奎光","content":"楚江多危滩，急涧束岩崿。水流本不竞，有激怒而作。风声增飕飗，雪点飞喷薄。篙工用力齐，勇进竟前却。当时五溪地，神禹遗疏瀹。胡然劳后人，小智事锤凿。吴侬便舟楫，习险无惊愕。须臾即安澜，徙倚拾蘅若。","dynasty":"清代","title":"凤滩"}
{"author":"顾奎光","content":"山中多赤杨，江上多丹枫。爱其摇落晚，秋尽犹青葱。岂系雨露偏，正恃坚贞功。处瘠苦外癯，閟塞乃内充。所以延年者，常栖岩壑中。","dynasty":"清代","title":"舟行杂咏其一"}
{"author":"顾奎光","content":"勿言水懦弱，在险能用壮。盘回万重山，不制三尺浪。混混循崖行，约束戒奔放。屈曲必如意，性本无背向。触石石忽怒，爱怒不受障。一过波澜平，柔克贵善让。我行历诸滩，顺逆固殊状。曾读老氏书，观物知所尚。","dynasty":"清代","title":"舟行杂咏其二"}
{"author":"顾奎光","content":"萧萧风气寒，冷冷露华白。清辉升东南，知是故园月。三年隔庭闱，远道消息阙。谁云求斗筲，足以慰明发。","dynasty":"清代","title":"舟行杂咏其三"}
{"author":"顾奎光","content":"乾坤有旦气，得之在清晓。居家恒耽眠，行役起我早。水烟栖汀蘋，霞光散林鸟。寸心适澄然，凝思会尘表。","dynasty":"清代","title":"舟行杂咏其四"}
{"author":"顾奎光","content":"孤帆水驿遥，荒村风景暮。中夜万感集，况乃听风雨。自顾樗散材，本阙经世务。劳劳营斗米，仆仆竞长路。未能立脩名，仍随俗所骛。怀抱向谁倾，古人鉴情愫。","dynasty":"清代","title":"舟行杂咏其五"}
{"author":"陈紫婉","content":"湘灵解佩凌波去。都是留春住。替他欢喜替他愁。也并梅花一处、梦罗浮。天生修洁天生冷。小坐明妆靓。十分香孕碧琉璃。除却窗儿外月、没人知。","dynasty":"清代","title":"虞美人咏水仙"}
{"author":"毛幵","content":"衮衣但决妖邪谶，茅士先封不义臣。须信俯随鸡鹜食，岂如湖海一闲身。","dynasty":"宋代","title":"泊钓台"}
{"author":"毛幵","content":"白鹤千秋去不归，山川萧瑟閟光辉。孙郎祖墓今无主，不及先生一钓矶。","dynasty":"宋代","title":"泊钓台"}
{"author":"毛幵","content":"汉业中兴彼一时，先生名与日星垂。南阳遗庙今荒草，何似桐江百世祠。","dynasty":"宋代","title":"泊钓台"}
{"author":"毛幵","content":"洲渚寒云薄暮天，萧萧灯火落帆边。严陵滩下孤舟远，一夜归心听雨眠。","dynasty":"宋代","title":"泊钓台"}
{"author":"毛幵","content":"先生高隐事如何，岂谓功名不足多。知道故人能辨事，一竿赢得钓清波。","dynasty":"宋代","title":"吊子陵钓台"}
{"author":"毛幵","content":"欲雪尽时携酒去，无人知处得花开。","dynasty":"宋代","title":"句"}
{"author":"毛幵","content":"众妙与春竞，纷纷持所长。此花最幽远，如以礼自将。猗兰敢回步，檐卜亦退藏。","dynasty":"宋代","title":"瑞香花"}
{"author":"毛幵","content":"卷帘新雨霁，伏槛孤云没。心赏信无同，佳人眇天末。","dynasty":"宋代","title":"题闯山亭"}
{"author":"毛幵","content":"初阳散微和，晞露耿余明。引花吸其精，助我养修龄。人生凭化迁，日夜枯与荣。聊为寂寞游，放此真率情。","dynasty":"宋代","title":"月坡亭李耆明见菊"}
{"author":"毛幵","content":"我怀渊明真，千载犹神交。重吟九日诗，风节殊未凋。良辰不再举，秋气日以高。凄飚送落景，余霞敛尘霄。万象为我役，天机亦良劳。摩挲膝间桐，感此爨下焦。时时出奇音，散我心郁陶。","dynasty":"宋代","title":"月坡亭李耆明见菊"}
{"author":"毛幵","content":"捲帘新雨霁，伏槛孤云没。心赏信无同，佳人眇天末。","dynasty":"宋代","title":"题闯山亭"}
{"author":"毛幵","content":"衮衣但决妖邪谶，茅土先封不义臣。须信俛随鸡鹜食，岂如湖海一闲身。","dynasty":"宋代","title":"泊钓台其一"}
{"author":"毛幵","content":"初阳散微和，晞露耿馀明。引花吸其精，助我养修龄。人生凭化迁，日夜枯与荣。聊为寂寞游，放此真率情。","dynasty":"宋代","title":"月坡亭李耆明见菊其一"}
{"author":"毛幵","content":"我怀渊明真，千载犹神交。重吟九日诗，风节殊未凋。良辰不再举，秋气日以高。凄飙送落景，馀霞敛尘霄。万象为我役，天机亦良劳。摩挲膝间桐，感此爨下焦。时时出奇音，散我心郁陶。","dynasty":"宋代","title":"月坡亭李耆明见菊其二"}
{"author":"毛幵","content":"神仙楼观梵王宫。月当中。望难穷。坐听三通，谯鼓报笼铜。还忆当年京辇旧，车马会，五门东。华堂歌舞间笙钟。夕香濛。度花风。翠袖传杯，争劝紫髯翁。归去不堪春梦断，烟雨晓，乱山重。","dynasty":"宋代","title":"江城子其一和德初灯夕词次叶石林韵"}
{"author":"毛幵","content":"日长澹澹光风转。小尾黄蜂随早燕。行寻香径不逢人，惟有落红千万片。酒成憔悴花成怨。闲杀羽觞难会面。可堪春事已无多，新笋遮墙苔满院。","dynasty":"宋代","title":"玉楼春其一"}
{"author":"陈壶中","content":"自爱山楼宿，微吟北兴浓。凭阑最深处，见月在高峰。清唳来孤鹤，新凉生数松。葛坛名已远，何处觅仙踪。","dynasty":"宋代","title":"宿连云楼"}
{"author":"陈壶中","content":"山川秘灵迹，海近气常阴。尊者何年在，樵人去路深。云龙归绝顶，花鸟傍禅心。十八前朝寺，哀猿空夜吟。","dynasty":"宋代","title":"雁山"}
{"author":"戴司颜","content":"非不欲前去，此情非自由。星辰照何处，风雨送凉秋。寒锁空江梦，声随黄叶愁。萧萧犹未已，早晚去蘋洲。","dynasty":"唐代","title":"江上雨"}
{"author":"戴司颜","content":"空迹昼苍茫，沙腥古战场。逢春多霰雪，生计在牛羊。冷角吹乡泪，干榆落梦床。从来山水客，谁谓到渔阳。","dynasty":"唐代","title":"塞上"}
{"author":"戴司颜","content":"远来朝凤阙，归去恋元侯。（赠僧，见《纪事》）","dynasty":"唐代","title":"句"}
{"author":"无作","content":"云鹤性孤单，争堪名利关。衔恩虽入国，辞命却归山。","dynasty":"唐代","title":"谢武肃王"}
{"author":"柳永","content":"寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景一作：美景)","dynasty":"宋代","tags":"宋词三百首，宋词精选，高中古诗，婉约，离别，爱情，写景，惜别","title":"雨霖铃·寒蝉凄切"}
{"author":"柳永","content":"伫倚危楼风细细，望极春愁，黯黯生天际。草色烟光残照里，无言谁会凭阑意。(阑通栏)拟把疏狂图一醉，对酒当歌，强乐还无味。衣带渐宽终不悔，为伊消得人憔悴。","dynasty":"宋代","tags":"宋词三百首，婉约，抒情，爱情，思念","title":"蝶恋花·伫倚危楼风细细"}
{"author":"柳永","content":"东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。","dynasty":"宋代","tags":"宋词三百首，景点，写景，生活","title":"望海潮·东南形胜"}
{"author":"柳永","content":"对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！(阑一作：栏)","dynasty":"宋代","tags":"宋词三百首，高中古诗，写景，抒情，哲理，怀人","title":"八声甘州·对潇潇暮雨洒江天"}
{"author":"柳永","content":"黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！","dynasty":"宋代","tags":"宋词三百首，考试，抒怀，豪迈","title":"鹤冲天·黄金榜上"}
{"author":"柳永","content":"望处雨收云断，凭阑悄悄，目送秋光。晚景萧疏，堪动宋玉悲凉。水风轻，蘋花渐老，月露冷、梧叶飘黄。遣情伤。故人何在，烟水茫茫。难忘，文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。黯相望。断鸿声里，立尽斜阳。","dynasty":"宋代","tags":"宋词精选，婉约，写景，怀人","title":"玉蝴蝶·望处雨收云断"}
{"author":"柳永","content":"长安古道马迟迟，高柳乱蝉嘶。夕阳岛外，秋风原上，目断四天垂。(岛一作：鸟)归云一去无踪迹，何处是前期？狎兴生疏，酒徒萧索，不似少年时。","dynasty":"宋代","tags":"秋天，写景，人生，伤今感昔","title":"少年游·长安古道马迟迟"}
{"author":"柳永","content":"洞房记得初相遇。便只合、长相聚。何期小会幽欢，变作离情别绪。况值阑珊春色暮，对满目、乱花狂絮。直恐好风光，尽随伊归去。一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。","dynasty":"宋代","tags":"宋词精选，婉约，女子，伤春，怀人","title":"昼夜乐·洞房记得初相遇"}
{"author":"柳永","content":"自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我，免使年少，光阴虚过。","dynasty":"宋代","tags":"宋词三百首，宋词精选，婉约，女子，闺怨，思念","title":"定风波·自春来"}
{"author":"柳永","content":"薄衾小枕凉天气，乍觉别离滋味。展转数寒更，起了还重睡。毕竟不成眠，一夜长如岁。也拟待、却回征辔；又争奈、已成行计。万种思量，多方开解，只恁寂寞厌厌地。系我一生心，负你千行泪。","dynasty":"宋代","tags":"宋词精选，离别，相思，思归","title":"忆帝京·薄衾小枕凉天气"}
{"author":"柳永","content":"追悔当初孤深愿。经年价、两成幽怨。任越水吴山，似屏如障堪游玩。奈独自、慵抬眼。赏烟花，听弦管。图欢笑、转加肠断。更时展丹青，强拈书信频频看。又争似、亲相见。","dynasty":"宋代","tags":"离别，相思，怀人","title":"凤衔杯·追悔当初孤深愿"}
{"author":"柳永","content":"伫立东风，断魂南国。花光媚、春醉琼楼，蟾彩迥、夜游香陌。忆当时、酒恋花迷，役损词客。别有眼长腰搦。痛怜深惜。鸳会阻、夕雨凄飞，锦书断、暮云凝碧。想别来，好景良时，也应相忆。","dynasty":"宋代","tags":"怀人，相思，抒怀","title":"两同心·伫立东风"}
{"author":"柳永","content":"昭华夜醮连清曙。金殿霓旌笼瑞雾。九枝擎烛灿繁星，百和焚香抽翠缕。香罗荐地延真驭。万乘凝旒听秘语。卜年无用考灵龟，从此乾坤齐历数。","dynasty":"宋代","tags":"怀古，讽刺，宫廷","title":"玉楼春·昭华夜醮连清曙"}
{"author":"柳永","content":"禁漏花深，绣工日永，蕙风布暖。变韶景、都门十二，元宵三五，银蟾光满。连云复道凌飞观。耸皇居丽，嘉气瑞烟葱蒨。翠华宵幸，是处层城阆苑。龙凤烛、交光星汉。对咫尺鳌山、开羽扇。会乐府、两籍神仙，梨园四部弦管。向晓色、都人未散。盈万井、山呼鳌抃。愿岁岁，天仗里、常瞻凤辇。","dynasty":"宋代","tags":"节日，元宵节，生活","title":"倾杯乐·禁漏花深"}
{"author":"柳永","content":"皓月初圆，暮云飘散，分明夜色如晴昼。渐消尽、醺醺残酒。危阁迥、凉生襟袖。追旧事、一晌凭阑久。如何媚容艳态，抵死孤欢偶。朝思暮想，自家空恁添清瘦。算到头、谁与伸剖。向道我别来，为伊牵系，度岁经年，偷眼觑、也不忍觑花柳。可惜恁、好景良宵，未曾略展双眉暂开口。问甚时与你，深怜痛惜还依旧。","dynasty":"宋代","tags":"写人，女子，相思","title":"倾杯乐·皓月初圆"}
{"author":"柳永","content":"香靥深深，姿姿媚媚，雅格奇容天与。自识伊来，便好看承，会得妖娆心素。临歧再约同欢，定是都把、平生相许。又恐恩情，易破难成，未免千般思虑。近日书来，寒暄而已，苦没忉忉言语。便认得、听人教当，拟把前言轻负。见说兰台宋玉，多才多艺善词赋。试与问、朝朝暮暮。行云何处去。","dynasty":"宋代","tags":"离别，抒情，忧虑","title":"击梧桐·香靥深深"}
{"author":"柳永","content":"佳景留心惯。况少年彼此，风情非浅。有笙歌巷陌，绮罗庭院。倾城巧笑如花面。恣雅态、明眸回美盼。同心绾。算国艳仙材，翻恨相逢晚。缱绻。洞房悄悄，绣被重重，夜永欢余，共有海约山盟，记得翠云偷翦。和鸣彩凤于飞燕。间柳径花阴携手遍。情眷恋。向其间、密约轻怜事何限。忍聚散。况已结深深愿。愿人间天上，暮云朝雨长相见。","dynasty":"宋代","title":"洞仙歌（中吕调）"}
{"author":"柳永","content":"渐觉芳郊明媚，夜来膏雨，一洒尘埃。满目浅桃深杏，露染风裁。银塘静、鱼鳞簟展，烟岫翠、龟甲屏开。殷晴雷，云中鼓吹，游遍蓬莱。徘徊。集旟前后，三千珠履，十二金钗。雅俗熙熙，下车成宴尽春台。好雍容、东山妓女，堪笑傲、北海尊罍。且追陪，凤池归去，那更重来。","dynasty":"宋代","tags":"写景，抒情，无奈","title":"玉蝴蝶·渐觉芳郊明媚"}
{"author":"柳永","content":"苎萝妖艳世难偕。善媚悦君怀。后庭恃宠，尽使绝嫌猜。正恁朝欢暮宴，情未足，早江上兵来。捧心调态军前死，罗绮旋变尘埃。至今想，怨魂无主尚徘徊。夜夜姑苏城外，当时月，但空照荒台。","dynasty":"宋代","title":"西施（三之一·仙吕调）"}
{"author":"柳永","content":"一夜狂风雨。花英坠、碎红无数。垂杨漫结黄金楼。尽春残、萦不住。蝶稀蜂散知何处。殢尊酒、转添愁绪。多情不惯相思苦。休惆怅、好归去。","dynasty":"宋代","title":"归去来（中吕调）"}
{"author":"柳永","content":"轻霭浮空，乱峰倒影，潋滟十里银塘。绕岸垂杨。红楼朱阁相望。芰荷香。双双戏、鸂鶒鸳鸯。乍雨过、兰芷汀洲，望中依约似潇湘。风淡淡，水茫茫。动一片晴光。画舫相将。盈盈红粉清商。紫薇郎。修禊饮、且乐仙乡。更归去，遍历銮坡凤沼，此景也难忘。","dynasty":"宋代","title":"如鱼水（二之一·仙吕调）"}
{"author":"柳永","content":"欲掩香帏论缱绻。先敛双蛾愁夜短。催促少年郎，先去睡、鸳衾图暖。须臾放了残针线。脱罗裳、恣情无限。留取帐前灯，时时待、看伊娇面。","dynasty":"宋代","title":"菊花新（中吕调）"}
{"author":"柳永","content":"虫娘举措皆温润。每到婆娑偏恃俊。香檀敲缓玉纤迟，画鼓声催莲步紧。贪为顾盼夸风韵。往往曲终情未尽。坐中年少暗消魂，争问青鸾家远近。","dynasty":"宋代","title":"木兰花（四之三·林钟商）"}
{"author":"柳永","content":"佳人巧笑值千金。当日偶情深。几回饮散，灯残香暖，好事尽鸳衾。如今万水千山阻，魂杳杳、信沈沈。孤棹烟波，小楼风月，两处一般心。","dynasty":"宋代","title":"少年游（十之十·林钟商）"}
{"author":"柳永","content":"铃斋无讼宴游频。罗绮簇簪绅。施朱溥粉，丰肌清骨，空态尽天真。舞裀歌扇花光里，翻回雪，驻行云。绮席阑珊，凤灯明灭，谁是意中人。","dynasty":"宋代","title":"少年游（十之六·林钟商）"}
{"author":"柳永","content":"帘垂深院冷萧萧。花外漏声遥。青灯未灭，红窗闲卧，魂梦去迢迢。薄情漫有归消息，鸳鸯被、半香消。试问伊家，阿谁心绪，禁得恁无憀。","dynasty":"宋代","title":"少年游（十之七·林钟商）"}
{"author":"柳永","content":"英英妙舞腰肢软。章台柳、昭阳燕。锦衣冠盖，绮堂筵会，是处千金争选。顾香砌、丝管初调，倚轻风、佩环微颤。乍入霓裳促遍。逞盈盈、渐催檀板。慢垂霞袖，急趋莲步，进退奇容千变。算何止、倾国倾城，暂回眸、万人断肠。","dynasty":"宋代","tags":"写人，赞美，舞蹈","title":"柳腰轻·英英妙舞腰肢软"}
{"author":"柳永","content":"秋尽。叶翦红绡，砌菊遗金粉。雁字一行来，还有边庭信。飘散露华清风紧。动翠幕、晓寒犹嫩。中酒残妆慵整顿。聚两眉离恨。","dynasty":"宋代","title":"甘草子（二之二）"}
{"author":"柳永","content":"东郊向晓星杓亚。报帝里，春来也。柳抬烟眼。花匀露脸，渐觉绿娇红姹。妆点层台芳榭。运神功、丹青无价。别有尧阶试罢。新郎君、成行如画。杏园风细，桃花浪暖，竞喜羽迁鳞化。遍九阳、相将游冶。骤香尘、宝鞍骄马。","dynasty":"宋代","tags":"写景，抒情，喜悦","title":"柳初新·东郊向晓星杓亚"}
{"author":"柳永","content":"留不得。光阴催促，奈芳兰歇，好花谢，惟顷刻。彩云易散琉璃脆，验前事端的。风月夜，几处前踪旧迹。忍思忆。这回望断，永作终天隔。向仙岛，归冥路，两无消息。","dynasty":"宋代","title":"愁蕊香引（小石调）"}
{"author":"柳永","content":"薰风解愠，昼景清和，新霁时候。火德流光，萝图荐祉，累庆金枝秀。璿枢绕电，华渚流虹，是日挺生元后。缵唐虞垂拱，千载应期，万灵敷祐。殊方异域，争贡琛赆，架巘航波奔凑。三殿称觞，九仪就列，韶頀锵金奏。藩侯瞻望彤庭，亲携僚吏，竞歌元首。祝尧龄、北极齐尊，南山共久。","dynasty":"宋代","title":"永遇乐（二之一·歇指调）"}
{"author":"柳永","content":"甚处寻芳赏翠，归去晚。缓步罗袜生尘，来绕琼筵看。金缕霞衣轻褪，似觉春游倦。遥认，众里盈盈好身段。拟回首，又伫立、帘帏畔。素脸红眉，时揭盖头微见。笑整金翘，一点芳心在娇眼。王孙空恁肠断。","dynasty":"宋代","title":"荔枝香（歇指调）"}
{"author":"柳永","content":"梦觉纱窗晓。残灯掩然空照。因思人事苦萦牵，离愁别恨，无限何时了。怜深定是心肠小。往往成烦恼。一生惆怅情多少。月不长圆，春色易为老。","dynasty":"宋代","title":"梁州令（中吕宫）"}
{"author":"柳永","content":"一声鸡，又报残更歇。秣马巾车催发。草草主人灯下别。山路险，新霜滑。瑶珂响、起栖乌，金钲冷、敲残月。渐西风系，襟袖凄冽。遥指白玉京，望断黄金阙。还道何时行彻。算得佳人凝恨切。应念念，归时节。相见了、执柔夷，幽会处、偎香雪。免鸳衾、两恁虚设。","dynasty":"宋代","title":"塞孤（般涉调）"}
{"author":"柳永","content":"天将奇艳与寒梅。乍惊繁杏腊前开。暗想花神、巧作江南信，鲜染燕脂细翦裁。寿阳妆罢无端饮，凌晨酒入香腮。恨听烟隖深中，谁恁吹羌管、逐风来。绛雪纷纷落翠苔。","dynasty":"宋代","title":"瑞鹧鸪（二之一）"}
{"author":"柳永","content":"晚晴初，淡烟笼月，风透蟾光如洗。觉翠帐、凉生秋思。渐入微寒天气。败叶敲窗，西风满院，睡不成还起。更漏咽、滴破忧心，万感并生，都在离人愁耳。天怎知、当时一句，做得十分萦系。夜永有时，分明枕上，觑着孜孜地。烛暗时酒醒，元来又是梦里。〓睡觉来、披衣独坐，万种无憀情意。怎得伊来，重谐云雨，再整馀香被。祝告天发愿，从今永无抛弃。","dynasty":"宋代","title":"十二时（秋夜）"}
{"author":"柳永","content":"宝髻瑶簪。严妆巧，天然绿媚红深。绮罗丛里，独逞讴吟。一曲阳春定价，何啻值千金。倾听处，王孙帝子，鹤盖成阴。凝态掩霞襟。动象板声声，怨思难任。嘹亮处，回厌弦管低沈。时恁回眸敛黛，空役五陵心。须信道，缘情寄意。别有知音。","dynasty":"宋代","title":"瑞鹧鸪（二之一·南吕调）"}
{"author":"柳永","content":"吴会风流。人烟好，高下水际山头。瑶台绛阙，依约蓬丘。万井千闾富庶，雄压十三州。触处青蛾画舸，红粉朱楼。方面委元侯。致讼简时丰，继日欢游。襦温袴暖，已扇民讴。旦暮锋车命驾，重整济川舟。当恁时，沙堤路稳，归去难留。","dynasty":"宋代","title":"瑞鹧鸪（二之二·南吕调）"}
{"author":"柳永","content":"淡烟残照，摇曳溪光碧。溪边浅桃深杏，迤逦染春色。昨夜扁舟泊处，枕底当滩碛。波声渔笛。惊回好梦，梦里欲归归不得。展转翻成无寐，因此伤行役。思念多媚多娇，咫尺千山隔。都为深情密爱，不忍轻离拆。好天良夕。鸳帷寂寞，算得也应暗相忆。","dynasty":"宋代","title":"六么令（仙吕调）"}
{"author":"柳永","content":"如削肌肤红玉莹。举措有、许多端正。二年三岁同鸳寝。表温柔心性。别后无非良夜永。如何向、名牵利役，归期未定。算伊心里，却冤成薄幸。","dynasty":"宋代","title":"红窗听（仙吕调）"}
{"author":"柳永","content":"鸣珂碎撼都门晓，旌幛拥下天人。马摇金辔破香尘。壶浆盈路，欢动一城春。扬州曾是追游地，酒台花径仍存。凤箫依旧月中闻。荆王魂梦，应认岭头云。","dynasty":"宋代","title":"临江仙（仙吕调）"}
{"author":"柳永","content":"何事春工用意。绣画出、万红千翠。艳杏夭桃，垂杨芳草，各斗雨膏烟腻。如斯佳致。早晚是、读书天气。渐渐园林明媚。便好安排欢计。论槛买花，盈车载酒，百琲千金邀妓。何妨沈醉。有人伴、日高春睡。","dynasty":"宋代","title":"剔银灯（仙吕调）"}
{"author":"柳永","content":"水乡初禁火，青春未老。芳菲满、柳汀烟岛。波际红帏缥缈。尽杯盘小。歌祓禊，声声谐楚调。路缭绕。野桥新市里，花秾妓好。引游人、竞来喧笑。酩酊谁家年少。信玉山倒。家何处，落日眠芳草。","dynasty":"宋代","title":"小镇西犯（仙吕调）"}
{"author":"柳永","content":"误入平康小巷，画檐深处，珠箔微褰。罗绮丛中，偶认旧识婵娟。翠眉开、娇横远岫，绿鬓亸、浓染春烟。忆情牵。粉墙曾恁，窥宋三年。迁延。珊瑚筵上，亲持犀管，旋叠香笺。要索新词，殢人含笑立尊前。接新声、珠喉渐稳，想旧意、波脸增妍。苦留连。凤衾鸳枕，忍负良天。","dynasty":"宋代","title":"玉蝴蝶（五之四·仙吕调）"}
{"author":"柳永","content":"冻云深，淑气浅，寒欺绿野。轻雪伴、早梅飘谢。艳阳天，正明媚，却成潇洒。玉人歌，画楼酒，对此景、骤增高价。卖花巷陌，放灯台榭。好时节、怎生轻舍。赖和风，荡霁霭，廓清良夜。玉尘铺，桂华满，素光里、更堪游冶。","dynasty":"宋代","title":"甘州令（仙吕调）"}
{"author":"柳永","content":"花心柳眼。郎似游丝常惹绊。慵困谁怜。绣线金针不喜穿。深房密宴。争向好天多聚散。绿锁窗前。几日春愁废管弦。","dynasty":"宋代","title":"减字木兰花（仙吕调）"}
{"author":"柳永","content":"楼锁轻烟，水横斜照，遥山半隐愁碧。片帆岸远，行客路杳，簇一天寒色。楚梅映雪数枝艳，报青春消息。年华梦促，音信断、声远飞鸿南北。算伊别来无绪，翠消红减，双带长抛掷。但泪眼沈迷，看朱成碧。惹闲愁堆积。雨意云情，酒心花态，孤负高阳客。梦难极。和梦也、多时间隔。","dynasty":"宋代","title":"倾杯乐（散水调）"}
{"author":"柳永","content":"繁花锦烂。已恨归期晚。翠减红稀莺似懒。特地柔肠欲断。调不堪尊酒频倾。恼人转转愁生。□□□□□□，多情争似无情。","dynasty":"宋代","title":"清平乐（越调）"}
{"author":"柳永","content":"师师生得艳冶，香香于我情多。安安那更久比和。四个打成一个。幸自苍皇未款，新词写处多磨。几回扯了又重按。奸字中心著我。","dynasty":"宋代","title":"西江月"}
{"author":"柳永","content":"水乡天气，洒蒹葭、露结寒生早。客馆更堪秋杪。空阶下、木叶飘零，飒飒声乾，狂风乱扫。当无绪、人静酒初醒，天外征鸿，知送谁家归信，穿云悲叫。蛩响幽窗，鼠窥寒砚，一点银釭闲照。梦枕频惊，愁衾半拥，万里归心悄悄。往事追思多少。赢得空使方寸挠。断不成眠，此夜厌厌，就中难晓。","dynasty":"宋代","title":"倾杯（黄钟羽）"}
{"author":"柳永","content":"轻蹑罗鞋掩绛绡。传音耗、苦相招。语声犹颤不成娇。乍得见、两魂消。匆匆草草难留恋、还归去、又无聊。若谐雨夕与云朝。得似个、有嚣嚣。","dynasty":"宋代","title":"燕归梁（中吕调）"}
{"author":"柳永","content":"有个人人。飞燕精神。急锵环佩上华裀。促拍尽随红袖举，风柳腰身。簌簌轻裙。妙尽尖新。曲终独立敛香尘。应是西施娇困也，眉黛双颦。","dynasty":"宋代","title":"浪淘沙令（歇指调）"}
{"author":"柳永","content":"天阁英游，内朝密侍，当世荣遇。汉守分麾，尧庭请瑞，方面凭心膂。风驰千骑，云拥双旌，向晓洞开严署。拥朱轓、喜色欢声，处处竞歌来暮。吴王旧国，今古江山秀异，人烟繁富。甘雨车行，仁风扇动，雅称安黎庶。棠郊成政，槐府登贤，非久定须归去。且乘闲、孙阁长开，融尊盛举。","dynasty":"宋代","title":"永遇乐（二之二·歇指调）"}
{"author":"柳永","content":"届征途，携书剑，迢迢匹马东去。惨离怀，嗟少年易分难聚。佳人方恁缱绻，便忍分鸳侣。当媚景，算密意幽欢，尽成轻负。此际寸肠万绪。惨愁颜、断魂无语。和泪眼、片时几番回顾。伤心脉脉谁诉。但黯然凝伫。暮烟寒雨。望秦楼何处。","dynasty":"宋代","title":"鹊桥仙（歇指调）"}
{"author":"柳永","content":"青翼传情，香径偷期，自觉当初草草。未省同衾枕，便轻许相将，平生欢笑。怎生向、人间好事到头少。漫悔懊。细追思，恨从前容易，致得恩爱成烦恼。心下事千种，尽凭音耗。以此萦牵，等伊来、自家向道。洎相见，喜欢存问，又还忘了。","dynasty":"宋代","title":"法曲第二（小石调）"}
{"author":"柳永","content":"平生身负，风流才调。口儿里、道知张陈赵。唱新词，改难令，总知颠倒。解剧扮，能兵嗽，表里都峭。每遇著、饮席歌筵，人人尽道。可惜许老了。阎罗大伯曾教来，道人生、但不须烦恼。遇良辰，当美景，追欢买笑。剩活取百十年，只恁厮好。若限满、鬼使来追，待倩个、掩通著到。","dynasty":"宋代","title":"传华枝（大石调）"}
{"author":"柳永","content":"燔柴烟断星河曙。宝辇回天步。端门羽卫簇雕阑，六乐舜韶先举。鹤书飞下，鸡竿高耸，恩霈均寰寓。赤霜袍烂飘香雾。喜色成春煦。九仪三事仰天颜，八彩旋生眉宇。椿龄无尽，萝图有庆，常作乾坤主。","dynasty":"宋代","title":"御街行（圣寿·二之一·双调）"}
{"author":"柳永","content":"阆苑年华永，嬉游别是情。人间三度见河清。一番碧桃成。金母忍将轻摘。留宴鳌峰真客。红狵闲卧吠斜阳。方朔敢偷尝。","dynasty":"宋代","tags":"写人，神仙","title":"巫山一段云·阆苑年华永"}
{"author":"柳永","content":"萧氏贤夫妇，茅家好弟兄。羽轮飙驾赴层城。高会尽仙卿。一曲云谣为寿。倒尽金壶碧酒。醺酣争撼白榆花。踏碎九光霞。","dynasty":"宋代","tags":"写人，神仙","title":"巫山一段云·萧氏贤夫妇"}
{"author":"柳永","content":"断云残雨。洒微凉、生轩户。动清籁、萧萧庭树。银河浓淡，华星明灭，轻云时度。莎阶寂静无睹。幽蛩切切秋吟苦。疏篁一径，流萤几点，飞来又去。对月临风，空恁无眠耿耿，暗想旧日牵情处。绮罗丛里，有人人、那回饮散，略曾谐鸳侣。因循忍便瞪阻。想思不得长相聚。好天良夜，无端惹起，千愁万绪。","dynasty":"宋代","title":"女冠子（大石调）"}
{"author":"柳永","content":"屈指劳生百岁期。荣瘁相随。利牵名惹逡巡过，奈两轮、玉走金飞。红颜成白发，极品何为。尘事常多雅会稀。忍不开眉。画堂歌管深深处，难忘酒盏花枝。醉乡风景好，携手同归。","dynasty":"宋代","title":"看花回（二之一·大石调）"}
{"author":"柳永","content":"有美瑶卿能染翰。千里寄、小诗长简。想初襞苔笺，旋挥翠管红窗畔。渐玉箸、银钩满。锦囊收，犀轴卷。常珍重、小斋吟玩。更宝若珠玑，置之怀袖时时看。似频见、千娇面。","dynasty":"宋代","tags":"抒情，相思","title":"凤衔杯·有美瑶卿能染翰"}
{"author":"柳永","content":"秀香家住桃花径。算神仙、才堪并。层波细翦明眸，腻玉圆搓素颈。爱把歌喉当筵逞。遏天边，乱云愁凝。言语似娇莺，一声声堪听。洞房饮散帘帏静。拥香衾、欢心称。金炉麝袅青烟，凤帐烛摇红影。无限狂心乘酒兴。这欢娱、渐入嘉景。犹自怨邻鸡，道秋宵不永。","dynasty":"宋代","title":"昼夜乐（二之二·中吕宫）"}
{"author":"柳永","content":"日高花榭懒梳头。无语倚妆楼。修眉敛黛，遥山横翠，相对结春愁。王孙走马长楸陌，贪迷恋、少年游。似恁疏狂，费人拘管，争似不风流。","dynasty":"宋代","title":"少年游（十之九·林钟商）"}
{"author":"柳永","content":"心娘自小能歌舞。举意动容皆济楚。解教天上念奴羞，不怕掌中飞燕妒。玲珑绣扇花藏语。宛转香茵云衫步。王孙若拟赠千金，只在画楼东畔住。","dynasty":"宋代","title":"木兰花（四之一·林钟商）"}
{"author":"柳永","content":"佳娘捧板花钿簇。唱出新声群艳伏。金鹅扇掩调累累，文杏梁高尘簌簌。鸾吟凤啸清相续。管裂弦焦争可逐。何当夜召入连昌，飞上九天歌一曲。","dynasty":"宋代","title":"木兰花（四之二·林钟商）"}
{"author":"柳永","content":"淡黄衫子郁金裙。长忆个人人。文谈间雅，歌喉清丽，举措好精神。当初为倚深深宠，无个事、爱娇嗔。想得别来，旧家模样，只是翠蛾颦。","dynasty":"宋代","title":"少年游（十之五·林钟商）"}
{"author":"柳永","content":"晓来天气浓淡，微雨轻洒。近清明，风絮巷陌，烟草池塘，尽堪图画。艳杏暖、妆脸匀开，弱柳困、宫腰低亚。是处丽质盈盈，巧笑嬉嬉，争簇秋千架。戏彩球罗绶，金鸡芥羽，少年驰骋，芳郊绿野。占断五陵游，奏脆管、繁弦声和雅。向名园深处，争抳画轮，竞羁宝马。取次罗列杯盘，就芳树、绿阴红影下。舞婆娑，歌宛转，彷佛莺娇燕姹。寸珠片玉，争似此、浓欢无价。任他美酒，十千一斗，饮竭仍解金貂赊。恣幕天席地，陶陶尽醉太平，且乐唐虞景化。须信艳阳天，看未足、已觉莺花谢。对绿蚁翠蛾，怎忍轻舍。","dynasty":"宋代","tags":"清明，节日，写景","title":"抛球乐·晓来天气浓淡"}
{"author":"柳永","content":"身材儿、早是妖娆。算风措、实难描。一个肌肤浑似玉，更都来、占了千娇。妍歌艳舞，莺惭巧舌，柳妒纤腰。自相逢，便觉韩娥价减，飞燕声消。桃花零落，溪水潺湲，重寻仙径非遥。莫道千金酬一笑，便明珠、万斛须邀。檀郎幸有，凌云词赋，掷果风标。况当年，便好相携，凤楼深处吹箫。","dynasty":"宋代","title":"合欢带（林钟商）"}
{"author":"柳永","content":"残月朦胧，小宴阑珊，归来轻寒凛凛。背银釭、孤馆乍眠，拥重衾、醉魄犹噤。永漏频传，前欢已去，离愁一枕。暗寻思、旧追游，神京风物如锦。念掷果朋侪，绝缨宴会，当时曾痛饮。命舞燕翩翻，歌珠贯串，向玳筵前，尽是神仙流品。至更阑、疏狂转甚。更相将、凤帏鸳寝。玉钗乱横，任散尽高阳，这欢娱、甚时重恁。","dynasty":"宋代","title":"宣清（林钟商）"}
{"author":"柳永","content":"虹收残雨。蝉嘶败柳长堤暮。背都门、动消黯，西风片帆轻举。愁睹。泛画鹢翩翩，灵鼍隐隐下前浦。忍回首、佳人渐远，想高城、隔烟树。几许。秦楼永昼，谢阁连宵奇遇。算赠笑千金，酬歌百琲，尽成轻负。南顾。念吴邦越国，风烟萧索在何处。独自个、千山万水，指天涯去。","dynasty":"宋代","title":"引驾行（中吕调）"}
{"author":"柳永","content":"花谢水流倏忽，嗟年少光阴。有天然、蕙质兰心。美韶容、何啻值千金。便因甚、翠弱红衰，缠绵香体，都不胜任。算神仙、五色灵丹无验，中路委瓶簪。人悄悄，夜沈沈。闭香闺、永弃鸳衾。想娇魂媚魄非远，纵洪都方士也难寻。最苦是、好景良天，尊前歌笑，空想遗音。望断处，杳杳巫峰十二，千古暮云深。","dynasty":"宋代","title":"离别难（中吕调）"}
{"author":"柳永","content":"长川波潋滟。楚乡淮岸迢递，一霎烟汀雨过，芳草青如染。驱驱携书剑。当此好天好景，自觉多愁多病，行役心情厌。望处旷野沈沈，暮云黯黯。行侵夜色，又是急桨投村店。认去程将近，舟子相呼，遥指渔灯一点。","dynasty":"宋代","title":"安公子（中吕调）"}
{"author":"柳永","content":"访雨寻云，无非是、奇容艳色。就中有、天真妖丽，自然标格。恶发姿颜欢喜面，细追想处皆堪惜。自别后、幽怨与闲愁，成堆积。鳞鸿阻，无信息。梦魂断，难寻觅。尽思量，休又怎生休得。谁恁多情凭向道，纵来相见且相忆。便不成、常遣似如今，轻抛掷。","dynasty":"宋代","title":"满江红（四之二·仙吕调）"}
{"author":"柳永","content":"万恨千愁，将年少、衷肠牵系。残梦断、酒醒孤馆，夜长无味。可惜许枕前多少意，到如今两总无终始。独自个、赢得不成眠，成憔悴。添伤感，将何计。空只恁，厌厌地。无人处思量，几度垂泪。不会得都来些子事，甚恁底死难拚弃。待到头、终久问伊看，如何是。","dynasty":"宋代","title":"满江红（四之三·仙吕调）"}
{"author":"柳永","content":"匹马驱驱，摇征辔、溪边谷畔。望斜日西照，渐沈山半。两两栖禽归去急，对人相并声相唤。似笑我、独自向长途，离魂乱。中心事，多伤感。人是宿，前村馆。想鸳衾今夜，共他谁暖。惟有枕前相思泪，背灯弹了依前满。怎忘得、香阁共伊时，嫌更短。","dynasty":"宋代","title":"满江红（四之四·仙吕调）"}
{"author":"柳永","content":"雾敛澄江，烟消蓝光碧。彤霞衫遥天，掩映断续，半空残月。孤村望处人寂寞，闻钓叟、甚处一声羌笛。九凝山畔才雨过，斑竹作、血痕添色。感行客。翻思故国，恨因循阻隔。路久沈消息。正老松枯柏情如织。闻野猿啼，愁听得。见钓舟初出，芙蓉渡头，鸳鸯难侧。干名利禄终无益。念岁岁间阻，迢迢紫陌。翠蛾娇艳，从别后经今，花开柳拆伤魂魄。利名牵役。又争忍、把光景抛掷。","dynasty":"宋代","title":"轮台子（中吕调）"}
{"author":"柳永","content":"淮楚。旷望极，千里火云烧空，尽日西郊无雨。厌行旅。数幅轻帆旋落，舣棹蒹葭浦。避畏景，两两舟人夜深语。此际争可，便恁奔名竞利去。九衢尘里，衣冠冒炎暑。回首江乡，月观风亭，水边石上，幸有散发披襟处。","dynasty":"宋代","title":"过涧歇近（中吕调）"}
{"author":"柳永","content":"一枕清宵好梦，可惜被、邻鸡唤觉。匆匆策马登途，满目淡烟衰草。前驱风触鸣珂，过霜林、渐觉惊栖鸟。冒征尘远况，自古凄凉长安道。行行又历孤村，楚天阔、望中未晓。念劳生，惜芳年壮岁，离多欢少。叹断梗难停，暮云渐杳。但黯黯魂消，寸肠凭谁表。恁驱驱、何时是了。又争似、却返瑶京，重买千金笑。","dynasty":"宋代","title":"轮台子（中吕调）"}
{"author":"柳永","content":"楚天晚，坠冷枫败叶，疏红零乱。冒征尘、匹马驱驱，愁见水遥山远。追念少年时，正恁凤帏，倚香偎暖。嬉游惯。又岂知、前欢云雨分散。此际空劳回首，望帝里、难收泪眼。暮烟衰草，算暗锁、路歧无限。今宵又、依前寄宿，甚处苇村山馆。寒灯畔。夜厌厌、凭何消遣。","dynasty":"宋代","title":"阳台路（林钟商）"}
{"author":"柳永","content":"煦景朝升，烟光昼敛，疏雨夜来新霁。垂杨艳杏，丝软霞轻，绣山芳郊明媚。处处踏青斗草，人人眷红偎翠。奈少年、自有新愁旧恨，消遣无计。帝里。风光当此际。正好恁携佳丽。阻归程迢递。奈好景难留，旧欢顿弃。早是伤春情绪，那堪困人天气。但赢得、独立高原，断魂一饷凝睇。","dynasty":"宋代","title":"内家娇（林钟商）"}
{"author":"柳永","content":"恋帝里，金谷园林，平康巷陌，触处繁华，连日疏狂，未尝轻负，寸心双眼。况佳人、尽天外行云，掌上飞燕。向玳筵、一一皆妙选。长是因酒沈迷，被花萦绊。更可惜、淑景亭台，暑天枕簟。霜月夜凉，雪霰朝飞，一岁风光，尽堪随分，俊游清宴。算浮生事，瞬息光阴，锱铢名宦。正欢笑，试恁暂时分散。却是恨雨愁云，地遥天远。","dynasty":"宋代","title":"凤归云（林钟商）"}
{"author":"柳永","content":"偶登眺。凭小阑、艳阳时节，乍晴天气，是处闲花芳草。遥山万叠云散，涨海千里，潮平波浩渺。烟村院落，是谁家绿树，数声啼鸟。旋情悄。远信沈沈，离魂杳杳。对景伤怀，度日无言谁表。惆怅旧欢何处，后约难凭，看看春又老。盈盈泪眼，望仙乡，隐隐断霞残照。","dynasty":"宋代","title":"留客住（林钟商）"}
{"author":"柳永","content":"近来憔悴人惊怪。为别后、相思煞。我前生、负你愁烦债。便苦恁难开解。良夜永、牵情无计奈。锦被里、余香犹在。怎得依前灯下，恣意怜娇态。","dynasty":"宋代","title":"迎春乐（林钟商）"}
{"author":"柳永","content":"天幕清和堪宴聚。想得尽、高阳俦侣。皓齿善歌长袖舞。渐引入、醉乡深处。晚岁光阴能几许。这巧宦、不须多取。共君把酒听杜宇。解再三、劝人归去。","dynasty":"宋代","title":"思归乐（林钟商）"}
{"author":"柳永","content":"残蝉渐绝。傍碧砌修梧，败叶微脱。风露凄清，正是登高时节。东篱霜乍结。绽金蕊、嫩香堪折。聚宴处，落帽风流，未饶前哲。把酒与君说。恁好景佳辰，怎忍虚设。休效牛山，空对江天凝咽。尘劳无暂歇。遇良会、剩偷欢悦。歌声阕。杯兴方浓，莫便中辍。","dynasty":"宋代","title":"应天长（林钟商）"}
{"author":"柳永","content":"花发西园，草薰南陌，韶光明媚，乍睛轻暖清明后。水嬉舟动，禊饮筵开，银塘似染，金堤如绣。是处王孙，几多游妓，往往携纤手。遣离人、对嘉景，触目伤情，尽成感旧。别久。帝城当日，兰堂夜烛，百万呼卢，画阁春风，十千沽酒。未省、宴处能忘管弦，醉里不寻花柳。岂知秦楼，玉箫声断，前事难重偶。空遗恨，望仙乡，一饷消凝，泪沾襟袖。","dynasty":"宋代","title":"笛家弄（仙吕宫）"}
{"author":"柳永","content":"夜来匆匆饮散，欹枕背灯睡。酒力全轻，醉魂易醒，风揭帘栊，梦断披衣重起。悄无寐。追悔当初，绣阁话别太容易。日许时、犹阻归计。甚况味。旅馆虚度残岁。想娇媚。那里独守鸳帏静，永漏迢迢，也应暗同此意。","dynasty":"宋代","title":"梦还京（大石调）"}
{"author":"柳永","content":"雅致装庭宇。黄花开淡泞。细香明艳尽天与。助秀色堪餐，向晓自有真珠露。刚被金钱妒。拟买断秋天，容易独步。粉蝶无情蜂已去。要上金尊，惟有诗人曾许。待宴赏重阳，恁时尽把芳心吐。陶令轻回顾。免憔悴东篱，冷烟寒雨。","dynasty":"宋代","title":"受恩深（大石调）"}
{"author":"柳永","content":"凤楼郁郁呈嘉瑞。降圣覃恩延四裔。醮台清夜洞天严，公宴凌晨箫鼓沸。保生酒劝椒香腻，延寿带垂金缕细。几行鹓鹭望尧云，齐共南山呼万岁。","dynasty":"宋代","title":"玉楼春（五之二·大石调）"}
{"author":"柳永","content":"皇都今夕如何夕。特地风光盈绮陌。金丝玉管咽春空，蜡炬兰灯烧晓色。凤楼十二神仙宅，珠履三千鹓鹭客。金吾不禁六街游，狂杀云踪并雨迹。","dynasty":"宋代","title":"玉楼春（五之三·大石调）"}
{"author":"柳永","content":"星闱上笏金章贵，重委外台疏近侍。百常天阁旧通班，九岁国储新上计。太仓日富中邦最。宣室夜思前席对。归心怡悦酒肠宽，不泛千钟应不醉。","dynasty":"宋代","title":"玉楼春（五之四·大石调）"}
{"author":"柳永","content":"六六真游洞，三三物外天。九班麟稳破非烟。何处按云轩。昨夜麻姑陪宴。又话蓬莱清浅。几回山脚弄云涛。仿佛见金鳌。","dynasty":"宋代","tags":"写人，神仙","title":"巫山一段云·六六真游洞"}
{"author":"柳永","content":"玉肌琼艳新妆饰。好壮观歌席，潘妃宝钏，阿娇金屋，应也消得。属和新词多俊格。敢共我勍敌。恨少年、枉费疏狂，不早与伊相识。","dynasty":"宋代","tags":"写人，女子，赞美","title":"惜春郎·玉肌琼艳新妆饰"}
{"author":"柳永","content":"井络天开，剑岭云横控西夏。地胜异、锦里风流，蚕市繁华，簇簇歌台舞榭。雅俗多游赏，轻裘俊、靓妆艳冶。当春昼，摸石江边，浣花溪畔景如画。梦应三刀，桥名万里，中和政多暇。仗汉节、揽辔澄清。高掩武侯勋业，文翁风化。台鼎须贤久，方镇静、又思命驾。空遗爱，两蜀三川，异日成嘉话。","dynasty":"宋代","title":"一寸金（小石调）"}
{"author":"柳永","content":"帘内清歌帘外宴。虽爱新声，不见如花面。牙板数敲珠一串，梁尘暗落琉璃盏。桐树花深孤凤怨。渐遏遥天，不放行云散。坐上少年听不惯，玉山未倒肠先断。","dynasty":"宋代","tags":"唱歌，赞美","title":"凤栖梧·帘内清歌帘外宴"}
{"author":"柳永","content":"宴堂深。轩楹雨，轻压暑气低沈。花洞彩舟泛斝，坐绕清浔。楚台风快，湘簟冷、永日披襟。坐久觉、疏弦脆管，时换新音。越娥兰态蕙心。逞妖艳、昵欢邀宠难禁。筵上笑歌间发，舄履交侵。醉乡归处，须尽兴、满酌高吟。向此免、名缰利锁，虚费光阴。","dynasty":"宋代","title":"夏云峰（歇指调）"}
{"author":"柳永","content":"翦裁用尽春工意，浅蘸朝霞千万蕊。天然淡泞好精神，洗尽严妆方见媚。风亭月榭闲相倚。紫玉枝梢红蜡蒂。假饶花落未消愁，煮酒怀盘催结子。","dynasty":"宋代","title":"木兰花（杏花·三之一·林钟商）"}
{"author":"柳永","content":"倚危楼伫立，乍萧索、晚晴初。渐素景衰残，风砧韵响，霜树红疏。云衢。见新雁过，奈佳人自别阻音书。空遣悲秋念远，寸肠万恨萦纡。皇都。暗想欢游，成往事、动欷歔。念对酒当歌，低帏并枕，翻恁轻孤。归途。纵凝望处，但斜阳暮霭满平芜。赢得无言悄悄，凭阑尽日踟蹰。","dynasty":"宋代","title":"木兰花慢（三之一·南吕调）"}
{"author":"柳永","content":"全吴嘉会古风流。渭南往岁忆来游。西子方来、越相功成去，千里沧江一叶舟。至今无限盈盈者，尽来拾翠芳洲。最是簇簇寒村，遥认南朝路、晚烟收。三两人家古渡头。","dynasty":"宋代","title":"瑞鹧鸪（二之二）"}
{"author":"柳永","content":"●爪茉莉秋夜每到秋来，转添甚况味。金风动、冷清清地。残蝉噪晚，其聒得、人心欲碎，更休道、宋玉多悲，石人、也须下泪。衾寒枕冷，夜迢迢、更无寐。深院静、月明风细。巴巴望晓，怎生捱、更迢递。料我儿、只在枕头根底，等人来、睡梦里。","dynasty":"宋代","title":"正宫"}
{"author":"柳永","content":"火云初布。迟迟永日炎暑。浓阴高树。黄鹂叶底，羽毛学整，方调娇语。薰风时渐劝，峻阁池塘，芰荷争吐。画梁紫燕，对对衔泥，飞来又去。想佳期、容易成辜负。共人人、同上画楼斟香醑。恨花无主。卧象床犀枕，成何情绪。有时魂梦断，半窗残月，透帘穿户。去年今夜，扇儿扇我，情人何处。","dynasty":"宋代","title":"女冠子（夏景）"}
{"author":"柳永","content":"自从回步百花桥。便独处清宵。凤衾鸳枕，何事等闲抛。纵有馀香，也似郎恩爱，向日夜潜消。恐伊不信芳容改，将憔悴、写霜绡。更凭锦字，字字说情憀。要识愁肠⑾，但看丁香树，渐结尽春梢。","dynasty":"宋代","tags":"分别，爱情，孤寂","title":"西施·自从回步百花桥"}
{"author":"柳永","content":"翠深红浅。愁蛾黛蹙，娇波刀翦。奇容妙妓，争逞舞裀歌扇。妆光生粉面。坐中醉客风流惯。尊前见。特地惊狂眼。不似少年时节，千金争选。相逢何太晚。","dynasty":"宋代","title":"河传（二之一·仙吕调）"}
{"author":"柳永","content":"淮岸。向晚。圆荷向背，芙蓉深浅。仙娥画舸，露渍红芳交乱。难分花与面。采多渐觉轻船满。呼归伴。急桨烟村远。隐隐棹歌，渐被蒹葭遮断。曲终人不见。","dynasty":"宋代","title":"河传（二之二·仙吕调）"}
{"author":"柳永","content":"古繁华茂苑，是当日、帝王州。咏人物鲜明，土风细腻，曾美诗流。寻幽。近香径处，聚莲娃钓叟簇汀洲。晴景吴波练静。万家绿水朱楼。凝旒。乃眷东南，思共理、命贤侯。继梦得文章，乐天惠爱，布政优优。鳌头。况虚位久，遇名都胜景阻淹留。赢得兰堂酝酒，画船携妓欢游。","dynasty":"宋代","title":"木兰花慢（三之三·南吕调）"}
{"author":"柳永","content":"香靥融春雪，翠鬓亸秋烟。楚腰纤细正笄年。凤帏夜短，偏爱日高眠。起来贪颠耍，只恁残却黛眉，不整花钿。有时携手闲坐，偎倚绿窗前。温柔情态尽人怜。画堂春过，悄悄落花天。最是娇痴处，尤殢檀郎，未教拆了秋千。","dynasty":"宋代","title":"促拍满路花（仙吕调）"}
{"author":"柳永","content":"骤雨新霁。荡原野、清如洗。断霞散彩，残阳倒影，天外云峰，数朵相倚。露荷烟芰满池塘，见次第、几番红翠。当是时、河朔飞觞，避炎蒸，想风流堪继。晚来高树清风起。动帘幕、生秋气。画楼昼寂，兰堂夜静，舞艳歌姝，渐任罗绮。讼闲时泰足风情，便争奈、雅歌都废。省教成、几阕清歌，尽新声，好尊前重理。","dynasty":"宋代","title":"玉山枕（仙吕调）"}
{"author":"柳永","content":"尽日凭高目，脉脉春情绪。嘉景清明渐近，时节轻寒乍暖，天气才晴又雨。烟光淡荡，妆点平芜远树。黯凝伫。台榭好、莺燕语。正是和风丽日，几许繁红嫩绿，雅称嬉游去。奈阻隔、寻芳伴侣。秦楼凤吹，楚馆云约，空怅望、在何处。寂寞韶华暗度。可堪向晚，村落声声杜宇。","dynasty":"宋代","tags":"春天，抒情，寂寞，惆怅","title":"西平乐·尽日凭高目"}
{"author":"柳永","content":"厌厌夜饮平阳第。添银烛、旋呼佳丽。巧笑难禁，艳歌无间声相继。准拟幕天席地。金蕉叶泛金波齐，未更阑、已尽狂醉。就中有个风流，暗向灯光底，恼遍两行珠翠。","dynasty":"宋代","tags":"宴会，怀人","title":"金蕉叶·厌厌夜饮平阳第"}
{"author":"柳永","content":"参差烟树灞陵桥，风物尽前朝。衰杨古柳，几经攀折，憔悴楚宫腰。夕阳闲淡秋光老，离思满蘅皋。一曲阳关，断肠声尽，独自凭兰桡。","dynasty":"宋代","tags":"羁旅，写景，离别，怀古伤今","title":"少年游·参差烟树灞陵桥"}
{"author":"柳永","content":"蜀锦地衣丝步障。屈曲回廊，静夜闲寻访。玉砌雕阑新月上。朱扉半掩人相望。旋暖熏炉温斗帐。玉树琼枝，迤逦相偎傍。酒力渐浓春思荡。鸳鸯绣被翻红浪。","dynasty":"宋代","tags":"离愁，凄凉，思乡","title":"蝶恋花·凤栖梧"}
{"author":"柳永","content":"景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。临风。想佳丽，别后愁颜，镇敛眉峰。可惜当年，顿乖雨迹云踪。雅态妍姿正欢洽，落花流水忽西东。无憀恨、相思意，尽分付征鸿。","dynasty":"宋代","title":"雪梅香·景萧索"}
{"author":"柳永","content":"　　晚秋天，一霎微雨洒庭轩。槛菊萧疏，井梧零乱，惹残烟。凄然，望江关，飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺湲。正蝉吟败叶，蛩响衰草，相应喧喧。　　孤馆，度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指暗想从前。未名未禄，绮陌红楼，往往经岁迁延。　　帝里风光好，当年少日，暮宴朝欢。况有狂朋怪侣，遇当歌对酒竞留连。别来迅景如梭，旧游似梦，烟水程何限。念名利，憔悴长萦绊。追往事、空惨愁颜。漏箭移，稍觉轻寒。渐呜咽，画角数声残。对闲窗畔，停灯向晓，抱影无眠。","dynasty":"宋代","tags":"秋天，写景","title":"戚氏·晚秋天"}
{"author":"柳永","content":"远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。","dynasty":"宋代","tags":"宋词三百首，宋词精选，写景，羁旅，思归","title":"安公子·远岸收残雨"}
{"author":"柳永","content":"飞琼伴侣，偶别珠宫，未返神仙行缀。取次梳妆，寻常言语，有得几多姝丽。拟把名花比。恐旁人笑我，谈何容易。细思算、奇葩艳卉，惟是深红浅白而已。争如这多情，占得人间，千娇百媚。须信画堂绣阁，皓月清风，忍把光阴轻弃。自古及今，佳人才子，少得当年双关。且恁相偎倚。未消得、怜我多才多艺。愿奶奶、兰心蕙性，枕前言下，表余心意。为盟誓。今生断不孤鸳被。(双关一作：双美）","dynasty":"宋代","tags":"女子","title":"玉女摇仙佩·佳人"}
{"author":"柳永","content":"陇首云飞，江边日晚，烟波满目凭阑久。一望关河萧索，千里清秋，忍凝眸？杳杳神京，盈盈仙子，别来锦字终难偶。断雁无凭，冉冉飞下汀洲，思悠悠。暗想当初，有多少、幽欢佳会，岂知聚散难期，翻成雨恨云愁？阻追游。每登山临水，惹起平生心事，一场消黯，永日无言，却下层楼。","dynasty":"宋代","tags":"相思，羁旅，别愁","title":"曲玉管·陇首云飞"}
{"author":"柳永","content":"秋暮。乱洒衰荷，颗颗真珠雨。雨过月华生，冷彻鸳鸯浦。池上凭阑愁无侣。奈此个、单栖情绪。却傍金笼共鹦鹉。念粉郎言语。","dynasty":"宋代","tags":"秋天，闺怨，孤独","title":"甘草子·秋暮"}
{"author":"柳永","content":"别岸扁舟三两只。葭苇萧萧风淅淅。沙汀宿雁破烟飞，溪桥残月和霜白。渐渐分曙色。路遥山远多行役。往来人，只轮双桨，尽是利名客。一望乡关烟水隔。转觉归心生羽翼。愁云恨雨两牵萦，新春残腊相催逼。岁华都瞬息。浪萍风梗诚何益。归去来，玉楼深处，有个人相忆。","dynasty":"宋代","tags":"羁旅，写景，抒情，哀愁，思乡","title":"归朝欢·别岸扁舟三两只"}
{"author":"柳永","content":"才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。","dynasty":"宋代","tags":"宋词三百首，女子，向往，爱情","title":"迷仙引·才过笄年"}
{"author":"柳永","content":"皇都今夕知何夕。特地风光盈绮陌。金丝玉管咽春空，蜡炬兰灯晓夜色。凤楼十二神仙宅。珠履三千鹓鹭客。金吾不禁六街游，狂杀云踪并雨迹。","dynasty":"宋代","tags":"节日，元宵，民俗","title":"玉楼春·皇都今夕知何夕"}
{"author":"柳永","content":"阆风歧路连银阙，曾许金桃容易窃。乌龙未睡定惊猜，鹦鹉能言防漏泄。匆匆纵得邻香雪，窗隔残烟帘映月。别来也拟不思量，争奈余香犹未歇。","dynasty":"宋代","title":"玉楼春"}
{"author":"柳永","content":"星闱上笏金章贵，重委外台疏近侍。百常天阁旧通班，九岁国储新上计。太仓日富中邦最，宣室夜思前席对。归心怡悦酒肠宽，不泛千锺应不醉。","dynasty":"宋代","title":"玉楼春"}
{"author":"柳永","content":"秀香住桃花径。算神仙、才堪并。层波细翦明眸，腻玉圆搓素颈。爱把歌喉当筵逞。遏天边，乱云愁凝。言语似娇荧，一声声堪听。客房饮散帘帷静。拥香衾、欢心称。金炉麝袅青烟，凤帐烛摇红影。无限狂心乘酒兴。这欢娱、渐入嘉景。犹自怨邻鸡，道秋宵不永。","dynasty":"宋代","title":"其二"}
{"author":"柳永","content":"凤额绣帘高卷，兽环朱户频摇。两竿红日上花棚。春睡厌厌难觉。好梦狂随飞絮，闲愁浓，胜香醪。不成雨暮与云朝。又是韶光过了。","dynasty":"宋代","title":"西江月·凤额绣帘高卷"}
{"author":"柳永","content":"［山解］管变青律，帝里和新布。晴景回轻煦。庆嘉节、当三五。列华灯、千门万户。遍九陌、罗绮香风微度。十里然绛树。鳌山耸、喧天箫鼓。渐天如水，素月当午。香径里、绝缨掷果无数。更阑烛影花阴下，少年人、往往奇遇。太平时、朝野多欢民康阜。随分良聚。堪对此景，争忍独醒归去。","dynasty":"宋代","title":"迎新春·［山解］管变青律"}
{"author":"柳永","content":"玉［土戚］金阶舞舜干。朝野多欢。九衢三市风光丽，正万家、急管繁弦。凤楼临绮陌，嘉气非烟。雅俗熙熙物熊妍。忍负芳年。笑筵歌连席连昏昼，任旗亭、斗酒十千。赏心何处好，惟有尊前。","dynasty":"宋代","title":"其二"}
{"author":"柳永","content":"骛落霜洲，雁横烟渚，分明画出秋色。暮雨乍歇，小楫夜泊，宿苇村山驿。何人月下临风处，起一声羌笛。离愁万绪，闻岸草、切切蛩吟如织。为忆芳容别后，水遥山远，何计凭鳞翼。想绣阁深沈，争知憔悴损，天涯行客。楚峡云归，高阳人散，寂寞狂踪迹。望京国。空目断、远峰凝碧。","dynasty":"宋代","title":"倾杯·骛落霜洲"}
{"author":"柳永","content":"吴会风流。人烟好，高下水际山头。瑶台绛阙，依约蓬丘。万井千闾富庶，雄压十三州。触处青蛾画舸，红粉朱楼。方面委元侯。致讼简时丰，继日欢游。襦温袴暖，已扇民讴。旦暮锋车命驾，重整济川舟。当恁时，沙堤路稳，归去难留。","dynasty":"宋代","title":"瑞鹧鸪·吴会风流"}
{"author":"柳永","content":"景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。临风想佳丽，别后愁颜，镇敛眉峰。可惜当年，顿乖雨迹云踪。雅态妍姿正欢洽，落花流水忽西东。无憀恨，相思意，尽分付征鸿。","dynasty":"宋代","title":"雪梅香"}
{"author":"柳永","content":"咫尺凤衾鸳帐，欲去无因到。虾须窣地重门悄。认绣履频移，洞房杳杳。强语笑。逞如簧、再三轻巧。梳妆早。琵琶闲抱。爱品相思调。声声似把芳心告。隔帘听，赢得断肠多少。恁烦恼。除非共伊知道。","dynasty":"宋代","title":"隔帘听（林钟商）"}
{"author":"柳永","content":"●爪茉莉秋夜每到秋来，转添甚况味。金风动、冷清清地。残蝉噪晚，其聒得、人心欲碎，更休道、宋玉多悲，石人、也须下泪。衾寒枕冷，夜迢迢、更无寐。深院静、月明风细。巴巴望晓，怎生捱、更迢递。料我儿、只在枕头根底，等人来、睡梦里。","dynasty":"宋代","title":"正宫"}
{"author":"柳永","content":"苎萝妖艳世难偕。善媚悦君怀。后庭恃宠，尽使绝嫌猜。正恁朝欢暮宴，情未足，早江上兵来。捧心调态军前死，罗绮旋变尘埃。至今想，怨魂无主尚徘徊。夜夜姑苏城外，当时月，但空照荒台。","dynasty":"宋代","title":"西施其三"}
{"author":"柳永","content":"淮楚。旷望极，千里火云烧空，尽日西郊无雨。厌行旅。数幅轻帆旋落，舣棹蒹葭浦。避畏景，两两舟人夜深语。此际争可，便恁奔名竞利去。九衢尘里，衣冠冒炎暑。回首江乡，月观风亭，水边石上，幸有散发披襟处。","dynasty":"宋代","title":"过涧歇近（中吕调）"}
{"author":"柳永","content":"向深秋，雨余爽气肃西郊。陌上夜阑，襟袖起凉飙。天末残星，流电未灭，闪闪隔林梢。又是晓鸡声断，阳乌光动，渐分山路迢迢。驱驱行役，苒苒光阴，蝇头利禄，蜗角功名，毕竟成何事，漫相高。抛掷云泉，狎玩尘土，壮节等闲消。幸有五湖烟浪，一船风月，会须归去老渔樵。","dynasty":"宋代","title":"凤归云"}
{"author":"柳永","content":"误入平康小巷，画檐深处，珠箔微褰。罗绮丛中，偶认旧识婵娟。翠眉开、娇横远岫，绿鬓亸、浓染春烟。忆情牵。粉墙曾恁，窥宋三年。迁延。珊瑚筵上，亲持犀管，旋叠香笺。要索新词，殢人含笑立尊前。接新声、珠喉渐稳，想旧意、波脸增妍。苦留连。凤衾鸳枕，忍负良天。","dynasty":"宋代","title":"玉蝴蝶（五之四·仙吕调）"}
{"author":"柳永","content":"酥娘一搦腰肢袅。回雪萦尘皆尽妙。几多狎客看无厌，一辈舞童功不到。星眸顾指精神峭。罗袖迎风身段小。而今长大懒婆娑，只要千金酬一笑。","dynasty":"宋代","title":"木兰花（四之四·林钟商）"}
{"author":"柳永","content":"洞房记得初相遇。便只合、长相聚。何期小会幽欢，变作离情别绪。况值阑珊春色暮，对满目、乱花狂絮。直恐好风光，尽随伊归去。一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。","dynasty":"宋代","tags":"宋词精选，婉约，女子，伤春，怀人","title":"昼夜乐·洞房记得初相遇"}
{"author":"柳永","content":"吴会风流。人烟好，高下水际山头。瑶台绛阙，依约蓬丘。万井千闾富庶，雄压十三州。触处青娥画舸，红粉朱楼。方面委元侯。致讼简时丰，继日欢游。襦温裤暖，已扇民讴。旦暮锋车命驾，重整济川舟。当恁时，沙堤路稳，归去难留。","dynasty":"宋代","title":"瑞鹧鸪"}
{"author":"柳永","content":"当日相逢，便有怜才深意。歌筵罢、偶同鸳被。别来光景，看看经岁。昨夜里、方把旧欢重继。晓月将沈，征骖已鞴。愁肠乱、又还分袂。良辰好景，恨浮名牵系。无分得、与你恣情浓睡。","dynasty":"宋代","title":"殢人娇（林钟商）"}
{"author":"柳永","content":"火云初布。迟迟永日炎暑。浓阴高树。黄鹂叶底，羽毛学整，方调娇语。薰风时渐劝，峻阁池塘，芰荷争吐。画梁紫燕，对对衔泥，飞来又去。想佳期、容易成辜负。共人人、同上画楼斟香醑。恨花无主。卧象床犀枕，成何情绪。有时魂梦断，半窗残月，透帘穿户。去年今夜，扇儿扇我，情人何处。","dynasty":"宋代","title":"女冠子（夏景）"}
{"author":"柳永","content":"叹笑筵歌席轻抛亸。背孤城、几舍烟村停画舸。更深钓叟归来，数点残灯火。被连绵宿酒醺醺，愁无那。寂寞拥、重衾卧。又闻得、行客扁舟过。篷窗近，兰棹急，好梦还惊破。念平生、单栖踪迹，多感情怀，到此厌厌，向晓披衣坐。","dynasty":"宋代","title":"祭天神（中吕调）"}
{"author":"柳永","content":"轻蹑罗鞋掩绛绡。传音耗、苦相招。语声犹颤不成娇。乍得见、两魂消。匆匆草草难留恋，还归去又无聊。若谐雨夕与云朝。得似个、有嚣嚣。","dynasty":"宋代","title":"燕归梁"}
{"author":"柳永","content":"秋尽。叶翦红绡，砌菊遗金粉。雁字一行来，还有边庭信。飘散露华清风紧。动翠幕、晓寒犹嫩。中酒残妆慵整顿。聚两眉离恨。","dynasty":"宋代","title":"甘草子（二之二）"}
{"author":"柳永","content":"长空降瑞，寒风剪，淅淅瑶花初下。乱飘僧舍，密洒歌楼，迤逦渐迷鸳瓦。好是渔人，披得一蓑归去，江上晚来堪画。满长安，高却旗亭酒价。幽雅。乘兴最宜访戴，泛小棹、越溪潇洒。皓鹤夺鲜，白鹇失素，千里广铺寒野。须信幽兰歌断，彤云收尽，别有瑶台琼榭。放一轮明月，交光清夜。","dynasty":"宋代","title":"望远行"}
{"author":"柳永","content":"一声画角日西曛。催促掩朱门。不堪更倚危阑，肠断已消魂。年渐晚，雁空频。问无因。思心欲碎，愁泪难收，又是黄昏。","dynasty":"宋代","title":"诉衷情（林钟商）"}
{"author":"柳永","content":"每到秋来添，转添甚况味。金风动、冷清清地。残蝉噪晚，甚聒得、人心欲碎，更休道、宋玉多悲，石人、也须下泪。衾寒枕冷，夜迢迢、更无寐。深院静、月明风细。巴巴望晓，怎生捱、更迢递。料我儿、只在枕头根底，等人来、睡梦里。","dynasty":"宋代","title":"爪茉莉（秋夜）"}
{"author":"柳永","content":"乘兴，閒泛兰舟，渺渺烟波东去。淑气散幽香，满蕙兰江渚。绿芜平畹，和风轻暖，曲岸垂杨，隐隐隔、桃花坞。芳树外，闪闪酒旗遥举。羁旅。渐入三吴风景，水村渔浦。閒思更绕神京，抛掷幽会小欢何处。不堪独倚危楼，凝情西望日边，繁华地、归程阻。空自叹当时，言约无据。伤心最苦。伫立对、碧云将暮。关河远，怎奈向、此时情绪。","dynasty":"宋代","title":"洞仙歌"}
{"author":"柳永","content":"对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！(阑一作：栏)","dynasty":"宋代","tags":"宋词三百首，高中古诗，写景，抒情，哲理，怀人","title":"八声甘州·对潇潇暮雨洒江天"}
{"author":"柳永","content":"淡荡素商行暮，远空雨歇，平野烟收。满目江山，堪助楚客冥搜。素光动、云涛涨晚，紫翠冷、霜巘横秋。景清幽。渚兰香射，汀树红愁。良俦。西风吹帽，东篱携酒。共结欢游。浅酌低吟，坐中俱是饮家流。对残晖、登临休叹，赏令节、酩酊方酬。且相留。眼前尤物，盏里忘忧。","dynasty":"宋代","title":"玉蝴蝶（重阳·五之五·仙吕调）"}
{"author":"柳永","content":"佳人巧笑值千金。当日偶情深。几回饮散，灯残香暖，好事尽鸳衾。如今万水千山阻，魂杳杳、信沈沈。孤棹烟波，小楼风月，两处一般心。","dynasty":"宋代","title":"少年游（十之十·林钟商）"}
{"author":"柳永","content":"阆风歧路连银阙，曾许金桃容易窃。乌龙未睡定惊猜，鹦鹉能言防漏泄。匆匆纵得邻香雪，窗隔残烟帘映月。别来也拟不思量，争奈余香犹未歇。","dynasty":"宋代","title":"玉楼春"}
{"author":"柳永","content":"乘兴，闲泛兰舟，渺渺烟波东去。淑气散幽香，满蕙兰汀渚。绿芜平畹，和风轻暖，曲岸垂杨，隐隐隔、桃花圃。芳树外，闪闪酒旗遥举。羁旅。渐入三吴风景，水村渔市，闲思更远神京，抛掷幽会小欢何处。不堪独倚危樯，凝情西望日边，繁华地、归程阻。空自叹当时，言约无据。伤心最苦。伫立对、碧云将暮。关河远，怎奈向、此时情绪。","dynasty":"宋代","title":"洞仙歌（仙吕调）"}
{"author":"柳永","content":"●爪茉莉秋夜每到秋来，转添甚况味。金风动、冷清清地。残蝉噪晚，其聒得、人心欲碎，更休道、宋玉多悲，石人、也须下泪。衾寒枕冷，夜迢迢、更无寐。深院静、月明风细。巴巴望晓，怎生捱、更迢递。料我儿、只在枕头根底，等人来、睡梦里。","dynasty":"宋代","title":"正宫"}
{"author":"柳永","content":"长空降瑞，寒风翦，淅淅瑶花初下。乱飘僧舍，密洒歌楼，迤逦渐迷鸳瓦。好是渔人，披得一蓑归去，江上晚来堪画。满长安，高却旗亭酒价。幽雅。乘兴最宜访戴，泛小棹、越溪潇洒。皓鹤夺鲜，白鹇失素，千里广铺寒野。须信幽兰歌断，彤云收尽，别有瑶台琼榭。放一轮明月，交光清夜。","dynasty":"宋代","title":"望远行（仙吕调）"}
{"author":"柳永","content":"拆桐花烂漫，乍疏雨、洗清明。正艳杏浇林，缃桃绣野，芳景如屏。倾城。尽寻胜去，骤雕鞍紺幰出郊坰。风暖繁弦脆管，万家竞奏新声。盈盈。斗草踏青。人艳冶、递逢迎。向路傍往往，遗簪堕珥，珠翠纵横。欢情。对佳丽地，信金罍罄竭玉山倾。拚却明朝永日，画堂一枕春酲。","dynasty":"宋代","tags":"踏青，写景","title":"木兰花慢·拆桐花烂漫"}
{"author":"柳永","content":"青翼传情，香径偷期，自觉当初草草。未省同衾枕，便轻许相将，平生欢笑。怎生向、人间好事到头少。漫悔懊。细追思，恨从前容易，致得恩爱成烦恼。心下事千种，尽凭音耗。以此萦牵，等伊来、自家向道。洎相见，喜欢存问，又还忘了。","dynasty":"宋代","title":"法曲第二（小石调）"}
{"author":"柳永","content":"届征途，携书剑，迢迢匹马东去。惨离怀，嗟少年易分难聚。佳人方恁缱绻，便忍分鸳侣。当媚景，算密意幽欢，尽成轻负。此际寸肠万绪。惨愁颜、断魂无语。和泪眼、片时几番回顾。伤心脉脉谁诉。但黯然凝伫。暮烟寒雨。望秦楼何处。","dynasty":"宋代","title":"鹊桥仙（歇指调）"}
{"author":"柳永","content":"秀香家住桃花径。算神仙、才堪并。层波细翦明眸，腻玉圆搓素颈。爱把歌喉当筵逞。遏天边，乱云愁凝。言语似娇莺，一声声堪听。洞房饮散帘帏静。拥香衾、欢心称。金炉麝袅青烟，凤帐烛摇红影。无限狂心乘酒兴。这欢娱、渐入嘉景。犹自怨邻鸡，道秋宵不永。","dynasty":"宋代","title":"昼夜乐（二之二·中吕宫）"}
{"author":"柳永","content":"伫立长堤，淡荡晚风起。骤雨歇，极目萧疏，塞柳万株，掩映箭波千里。走舟车向此，人人奔名竞利。念荡子、终日驱驱，争觉乡关转迢递。何意。绣阁轻抛，锦字难逢，等闲度岁。奈泛泛旅迹，厌厌病绪，迩来谙尽，宦游滋味。此情怀、纵写香笺，凭谁与寄。算孟光、争得知我，继日添憔悴。","dynasty":"宋代","tags":"怀人，思归，仕途，愁闷","title":"定风波·伫立长堤"}
{"author":"柳永","content":"䰞海之民何所营，妇无蚕织夫无耕。衣食之源太寥落，牢盆䰞就汝输征。年年春夏潮盈浦，潮退刮泥成岛屿。风乾日曝咸味加，始灌潮波塯成卤。卤浓咸淡未得闲，采樵深入无穷山。豹踪虎迹不敢避，朝阳出去夕阳还。船载肩擎未遑歇，投入巨灶炎炎热。晨烧暮烁堆积高，才得波涛变成雪。自从潴卤至飞霜，无非假贷充糇粮。秤入官中得微直，一缗往往十缗偿。周而复始无休息，官租未了私租逼。驱妻逐子课工程，虽作人形俱菜色。䰞海之民何苦辛，安得母富子不贫。本朝一物不失所，愿广皇仁到海滨。甲兵净洗征输辍，君有馀财罢盐铁。太平相业尔惟盐，化作夏商周时节。","dynasty":"宋代","title":"䰞海歌"}
{"author":"柳永","content":"淮楚。旷望极，千里火云烧空，尽日西郊无雨。厌行旅。数幅轻帆旋落，舣棹蒹葭浦。避畏景，两两舟人夜深语。此际争可，便恁奔名竞利去。九衢尘里，衣冠冒炎暑。回首江乡，月观风亭，水边石上，幸有散发披襟处。","dynasty":"宋代","title":"过涧歇近（中吕调）"}
{"author":"柳永","content":"酥娘一搦腰肢袅。回雪萦尘皆尽妙。几多狎客看无厌，一辈舞童功不到。星眸顾指精神峭。罗袖迎风身段小。而今长大懒婆娑，只要千金酬一笑。","dynasty":"宋代","title":"木兰花（四之四·林钟商）"}
{"author":"柳永","content":"轻蹑罗鞋掩绛绡。传音耗、苦相招。语声犹颤不成娇。乍得见、两魂消。匆匆草草难留恋，还归去又无聊。若谐雨夕与云朝。得似个、有嚣嚣。","dynasty":"宋代","title":"燕归梁"}
{"author":"柳永","content":"淡烟飘薄。莺花谢、清和院落。树阴翠、密叶成幄。麦秋霁景，夏云忽变奇峰、倚寥廊。波暖银塘，涨新萍绿鱼跃。想端忧多暇，陈王是日，嫩苔生阁。正铄石天高，流金昼永，楚榭光风转蕙，披襟处、波翻翠幕。以文会友，沈李浮瓜忍轻诺。别馆清闲，避炎蒸、岂须河朔。但尊前随分，雅歌艳舞，尽成欢乐。","dynasty":"宋代","tags":"夏天，写景，愉悦","title":"女冠子·淡烟飘薄"}
{"author":"柳永","content":"铃斋无讼宴游频。罗绮簇簪绅。施朱溥粉，丰肌清骨，空态尽天真。舞裀歌扇花光里，翻回雪，驻行云。绮席阑珊，凤灯明灭，谁是意中人。","dynasty":"宋代","title":"少年游（十之六·林钟商）"}
{"author":"柳永","content":"晚天萧索，断篷踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。想当年、空运筹决战，图王取霸无休。江山如画，云涛烟浪，翻输范蠡扁舟。验前经旧史，嗟漫哉、当日风流。斜阳暮草茫茫，尽成万古遗愁。","dynasty":"宋代","tags":"羁旅，写景，吊古伤今","title":"双声子·晚天萧索"}
{"author":"柳永","content":"偶登眺。凭小阑、艳阳时节，乍晴天气，是处闲花芳草。遥山万叠云散，涨海千里，潮平波浩渺。烟村院落，是谁家绿树，数声啼鸟。旋情悄。远信沈沈，离魂杳杳。对景伤怀，度日无言谁表。惆怅旧欢何处，后约难凭，看看春又老。盈盈泪眼，望仙乡，隐隐断霞残照。","dynasty":"宋代","title":"留客住（林钟商）"}
{"author":"柳永","content":"一声画角日西曛。催促掩朱门。不堪更倚危阑，肠断已消魂。年渐晚，雁空频。问无因。思心欲碎，愁泪难收，又是黄昏。","dynasty":"宋代","title":"诉衷情（林钟商）"}
{"author":"柳永","content":"［山解］管变青律，帝里和新布。晴景回轻煦。庆嘉节、当三五。列华灯、千门万户。遍九陌、罗绮香风微度。十里然绛树。鳌山耸、喧天箫鼓。渐天如水，素月当午。香径里、绝缨掷果无数。更阑烛影花阴下，少年人、往往奇遇。太平时、朝野多欢民康阜。随分良聚。堪对此景，争忍独醒归去。","dynasty":"宋代","title":"迎新春·［山解］管变青律"}
{"author":"柳永","content":"一夜狂风雨。花英坠、碎红无数。垂杨漫结黄金楼。尽春残、萦不住。蝶稀蜂散知何处。殢尊酒、转添愁绪。多情不惯相思苦。休惆怅、好归去。","dynasty":"宋代","title":"归去来（中吕调）"}
{"author":"柳永","content":"昨宵里恁和衣睡，今宵里又恁和衣睡。小饮归来，初更过，醺醺醉。中夜后、何事还惊起？霜天冷，风细细，触疏窗、闪闪灯摇曳。空床展转重追想，云雨梦、任攲枕难继。寸心万绪，咫尺千里。好景良天，彼此，空有相怜意，未有相怜计。","dynasty":"宋代","tags":"羁旅，相思","title":"婆罗门令·昨宵里恁和衣睡"}
{"author":"柳永","content":"如花貌。当来便约，永结同心偕老。为妙年、俊格聪明，凌厉多方怜爱，何期养成心性近，元来都不相表。渐作分飞计料。稍觉因情难供，恁殛恼。争克罢同欢笑。已是断弦尤续，覆水难收，常向人前诵谈，空遣时传音耗。漫悔懊。此事何时坏了。","dynasty":"宋代","tags":"爱情，妻子","title":"八六子·如花貌"}
{"author":"柳永","content":"小楼深巷狂游遍，罗绮成丛。就中堪人属意，最是虫虫。有画难描雅态，无花可比芳容。几回饮散良宵永，鸳衾暖、凤枕香浓。算得人间天上，惟有两心同。近来云雨忽西东。诮恼损情悰。纵然偷期暗会，长是匆匆。争似和鸣偕老，免教敛翠啼红。眼前时、暂疏欢宴，盟言在、更莫忡忡。待作真个宅院，方信有初终。","dynasty":"宋代","tags":"回忆，爱情，抒情","title":"集贤宾·小楼深巷狂游遍"}
{"author":"柳永","content":"骤雨新霁。荡原野、清如洗。断霞散彩，残阳倒影，天外云峰，数朵相倚。露荷烟芰满池塘，见次第、几番红翠。当是时、河朔飞觞，避炎蒸，想风流堪继。晚来高树清风起。动帘幕、生秋气。画楼昼寂，兰堂夜静，舞艳歌姝，渐任罗绮。讼闲时泰足风情，便争奈、雅歌都废。省教成、几阕清歌，尽新声，好尊前重理。","dynasty":"宋代","title":"玉山枕（仙吕调）"}
{"author":"柳永","content":"冻云黯淡天气，扁舟一叶，乘兴离江渚。渡万壑千岩，越溪深处。怒涛渐息，樵风乍起，更闻商旅相呼。片帆高举。泛画鹢、翩翩过南浦。望中酒旆闪闪，一簇烟村，数行霜树。残日下，渔人鸣榔归去。败荷零落，衰杨掩映，岸边两两三三，浣沙游女。避行客、含羞笑相语。到此因念，绣阁轻抛，浪萍难驻。叹后约丁宁竟何据。惨离怀，空恨岁晚归期阻。凝泪眼、杳杳神京路。断鸿声远长天暮。","dynasty":"宋代","tags":"宋词精选，写景，羁旅，思亲","title":"夜半乐·冻云黯淡天气"}
{"author":"柳永","content":"䰞海之民何所营，妇无蚕织夫无耕。衣食之源太寥落，牢盆䰞就汝输征。年年春夏潮盈浦，潮退刮泥成岛屿。风乾日曝咸味加，始灌潮波塯成卤。卤浓咸淡未得闲，采樵深入无穷山。豹踪虎迹不敢避，朝阳出去夕阳还。船载肩擎未遑歇，投入巨灶炎炎热。晨烧暮烁堆积高，才得波涛变成雪。自从潴卤至飞霜，无非假贷充糇粮。秤入官中得微直，一缗往往十缗偿。周而复始无休息，官租未了私租逼。驱妻逐子课工程，虽作人形俱菜色。䰞海之民何苦辛，安得母富子不贫。本朝一物不失所，愿广皇仁到海滨。甲兵净洗征输辍，君有馀财罢盐铁。太平相业尔惟盐，化作夏商周时节。","dynasty":"宋代","title":"䰞海歌"}
{"author":"柳永","content":"别岸扁舟三两只。葭苇萧萧风淅淅。沙汀宿雁破烟飞，溪桥残月和霜白。渐渐分曙色。路遥山远多行役。往来人，只轮双桨，尽是利名客。一望乡关烟水隔。转觉归心生羽翼。愁云恨雨两牵萦，新春残腊相催逼。岁华都瞬息。浪萍风梗诚何益。归去来，玉楼深处，有个人相忆。","dynasty":"宋代","tags":"羁旅，写景，抒情，哀愁，思乡","title":"归朝欢·别岸扁舟三两只"}
{"author":"柳永","content":"晓来天气浓淡，微雨轻洒。近清明，风絮巷陌，烟草池塘，尽堪图画。艳杏暖、妆脸匀开，弱柳困、宫腰低亚。是处丽质盈盈，巧笑嬉嬉，争簇秋千架。戏彩球罗绶，金鸡芥羽，少年驰骋，芳郊绿野。占断五陵游，奏脆管、繁弦声和雅。向名园深处，争抳画轮，竞羁宝马。取次罗列杯盘，就芳树、绿阴红影下。舞婆娑，歌宛转，彷佛莺娇燕姹。寸珠片玉，争似此、浓欢无价。任他美酒，十千一斗，饮竭仍解金貂赊。恣幕天席地，陶陶尽醉太平，且乐唐虞景化。须信艳阳天，看未足、已觉莺花谢。对绿蚁翠蛾，怎忍轻舍。","dynasty":"宋代","tags":"清明，节日，写景","title":"抛球乐·晓来天气浓淡"}
{"author":"柳永","content":"小园东，花共柳。红紫又一齐开了。引将蜂蝶燕和莺，成阵价、忙忙走。花心偏向蜂儿有。莺共燕、吃他拖逗。蜂儿却入、花里藏身，胡蝶儿、你且退后。","dynasty":"宋代","tags":"春景","title":"红窗迥·小园东"}
{"author":"柳永","content":"每到秋来添，转添甚况味。金风动、冷清清地。残蝉噪晚，甚聒得、人心欲碎，更休道、宋玉多悲，石人、也须下泪。衾寒枕冷，夜迢迢、更无寐。深院静、月明风细。巴巴望晓，怎生捱、更迢递。料我儿、只在枕头根底，等人来、睡梦里。","dynasty":"宋代","title":"爪茉莉（秋夜）"}
{"author":"柳永","content":"凤楼郁郁呈嘉瑞，降圣覃恩延四裔。醮台清夜洞天严，公宴凌晨箫鼓沸。保生酒劝椒香腻，延寿带垂金缕细。几行鹓鹭望尧云，齐共南山呼万岁。","dynasty":"宋代","title":"玉楼春"}
{"author":"柳永","content":"长安古道马迟迟，高柳乱蝉嘶。夕阳岛外，秋风原上，目断四天垂。(岛一作：鸟)归云一去无踪迹，何处是前期？狎兴生疏，酒徒萧索，不似少年时。","dynasty":"宋代","tags":"秋天，写景，人生，伤今感昔","title":"少年游·长安古道马迟迟"}
{"author":"柳永","content":"黄金万缕风牵细。寒食初头春有味。殢烟尤雨索春饶，一日三眠夸得意。章街隋岸欢游地。高拂楼台低映水。楚王空待学风流，饿损宫腰终不似。","dynasty":"宋代","title":"木兰花（柳枝·三之三·林钟商）"}
{"author":"柳永","content":"闲窗烛暗，孤帏夜永，欹枕难成寐。细屈指寻思，旧事前欢，都来未尽，平生深意。到得如今，万般追悔。空只添憔悴。对好景良辰，皱著眉儿，成甚滋味。红茵翠被。当时事、一一堪垂泪。怎生得依前，似恁偎香倚暖，抱著日高犹睡。算得伊家，也应随分，烦恼心儿里。又争似从前，淡淡相看，免恁牵系。","dynasty":"宋代","title":"慢卷绸（双调）"}
{"author":"柳永","content":"腹内胎生异锦，笔端舌喷长江。纵教片绢字难偿。不屑与人称量。我不求人富贵，人须求我文章。风流才子占词场。真是白衣卿相。","dynasty":"宋代","title":"西江月"}
{"author":"柳永","content":"昨宵里恁和衣睡，今宵里又恁和衣睡。小饮归来，初更过，醺醺醉。中夜后、何事还惊起？霜天冷，风细细，触疏窗、闪闪灯摇曳。空床展转重追想，云雨梦、任攲枕难继。寸心万绪，咫尺千里。好景良天，彼此，空有相怜意，未有相怜计。","dynasty":"宋代","tags":"羁旅，相思","title":"婆罗门令·昨宵里恁和衣睡"}
{"author":"柳永","content":"楼锁轻烟，水横斜照，遥山半隐愁碧。片帆岸远，行客路杳，簇一天寒色。楚梅映雪数枝艳，报青春消息。年华梦促，音信断、声远飞鸿南北。算伊别来无绪，翠消红减，双带长抛掷。但泪眼沈迷，看朱成碧。惹闲愁堆积。雨意云情，酒心花态，孤负高阳客。梦难极。和梦也、多时间隔。","dynasty":"宋代","title":"倾杯乐（散水调）"}
{"author":"柳永","content":"黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！","dynasty":"宋代","tags":"宋词三百首，考试，抒怀，豪迈","title":"鹤冲天·黄金榜上"}
{"author":"柳永","content":"咫尺凤衾鸳帐，欲去无因到。虾须窣地重门悄。认绣履频移，洞房杳杳。强语笑。逞如簧、再三轻巧。梳妆早。琵琶闲抱。爱品相思调。声声似把芳心告。隔帘听，赢得断肠多少。恁烦恼。除非共伊知道。","dynasty":"宋代","title":"隔帘听（林钟商）"}
{"author":"柳永","content":"当初聚散。便唤作、无由再逢伊面。近日来、不期而会重欢宴。向尊前、闲暇里，敛著眉儿长叹。惹起旧愁无限。盈盈泪眼。漫向我耳边，作万般幽怨。奈你自家心下，有事难见。待信真个，恁别无萦绊。不免收心，共伊长远。","dynasty":"宋代","tags":"宴会，重逢，爱情","title":"秋夜月·当初聚散"}
{"author":"柳永","content":"皇都今夕如何夕。特地风光盈绮陌。金丝玉管咽春空，蜡炬兰灯烧晓色。凤楼十二神仙宅，珠履三千鹓鹭客。金吾不禁六街游，狂杀云踪并雨迹。","dynasty":"宋代","title":"玉楼春（五之三·大石调）"}
{"author":"柳永","content":"残月朦胧，小宴阑珊，归来轻寒凛凛。背银釭、孤馆乍眠，拥重衾、醉魄犹噤。永漏频传，前欢已去，离愁一枕。暗寻思、旧追游，神京风物如锦。念掷果朋侪，绝缨宴会，当时曾痛饮。命舞燕翩翻，歌珠贯串，向玳筵前，尽是神仙流品。至更阑、疏狂转甚。更相将、凤帏鸳寝。玉钗乱横，任散尽高阳，这欢娱、甚时重恁。","dynasty":"宋代","title":"宣清（林钟商）"}
{"author":"柳永","content":"恋帝里，金谷园林，平康巷陌，触处繁华，连日疏狂，未尝轻负，寸心双眼。况佳人、尽天外行云，掌上飞燕。向玳筵、一一皆妙选。长是因酒沈迷，被花萦绊。更可惜、淑景亭台，暑天枕簟。霜月夜凉，雪霰朝飞，一岁风光，尽堪随分，俊游清宴。算浮生事，瞬息光阴，锱铢名宦。正欢笑，试恁暂时分散。却是恨雨愁云，地遥天远。","dynasty":"宋代","title":"凤归云（林钟商）"}
{"author":"柳永","content":"向深秋，雨馀爽气肃西郊。陌上夜阑，襟袖起凉飙。天末残星，流电未灭，闪闪隔林梢。又是晓鸡声断，阳乌光动，渐分山路迢迢。驱驱行役，苒苒光阴，蝇头利禄，蜗角功名，毕竟成何事，漫相高。抛掷云泉，狎玩尘土，壮节等闲消。幸有五湖烟浪，一船风月，会须归去老渔樵。","dynasty":"宋代","tags":"写景，向往，隐居","title":"凤归云·向深秋"}
{"author":"柳永","content":"全吴嘉会古风流。渭南往岁忆来游。西子方来、越相功成去，千里沧江一叶舟。至今无限盈盈者，尽来拾翠芳洲。最是簇簇寒村，遥认南朝路、晚烟收。三两人家古渡头。","dynasty":"宋代","title":"瑞鹧鸪（二之二）"}
{"author":"柳永","content":"繁华锦烂。已恨归期晚。翠减红稀莺似懒。特地柔肠欲断。不堪尊酒频倾。恼人转转愁生。□□□□□□（脱字），多情争似无情。","dynasty":"宋代","title":"清平乐·繁华锦烂"}
{"author":"柳永","content":"天将奇艳与寒梅。乍惊繁杏腊前开。暗想花神、巧作江南信，鲜染燕脂细翦裁。寿阳妆罢无端饮，凌晨酒入香腮。恨听烟隖深中，谁恁吹羌管、逐风来。绛雪纷纷落翠苔。","dynasty":"宋代","title":"瑞鹧鸪（二之一）"}
{"author":"柳永","content":"花谢水流倏忽，嗟年少光阴。有天然、蕙质兰心。美韶容、何啻值千金。便因甚、翠弱红衰，缠绵香体，都不胜任。算神仙、五色灵丹无验，中路委瓶簪。人悄悄，夜沈沈。闭香闺、永弃鸳衾。想娇魂媚魄非远，纵洪都方士也难寻。最苦是、好景良天，尊前歌笑，空想遗音。望断处，杳杳巫峰十二，千古暮云深。","dynasty":"宋代","title":"离别难（中吕调）"}
{"author":"柳永","content":"水乡初禁火，青春未老。芳菲满、柳汀烟岛。波际红帏缥缈。尽杯盘小。歌祓禊，声声谐楚调。路缭绕。野桥新市里，花秾妓好。引游人、竞来喧笑。酩酊谁家年少。信玉山倒。家何处，落日眠芳草。","dynasty":"宋代","title":"小镇西犯（仙吕调）"}
{"author":"柳永","content":"佳娘捧板花钿簇。唱出新声群艳伏。金鹅扇掩调累累，文杏梁高尘簌簌。鸾吟凤啸清相续。管裂弦焦争可逐。何当夜召入连昌，飞上九天歌一曲。","dynasty":"宋代","title":"木兰花（四之二·林钟商）"}
{"author":"柳永","content":"禁漏花深，绣工日永，蕙风布暖。变韶景、都门十二，元宵三五，银蟾光满。连云复道凌飞观。耸皇居丽，嘉气瑞烟葱蒨。翠华宵幸，是处层城阆苑。龙凤烛、交光星汉。对咫尺鳌山、开羽扇。会乐府、两籍神仙，梨园四部弦管。向晓色、都人未散。盈万井、山呼鳌抃。愿岁岁，天仗里、常瞻凤辇。","dynasty":"宋代","tags":"节日，元宵节，生活","title":"倾杯乐·禁漏花深"}
{"author":"柳永","content":"伫倚危楼风细细，望极春愁，黯黯生天际。草色烟光残照里，无言谁会凭阑意。(阑通栏)拟把疏狂图一醉，对酒当歌，强乐还无味。衣带渐宽终不悔，为伊消得人憔悴。","dynasty":"宋代","tags":"宋词三百首，婉约，抒情，爱情，思念","title":"蝶恋花·伫倚危楼风细细"}
{"author":"柳永","content":"青翼传情，香径偷期，自觉当初草草。未省同衾枕，便轻许相将，平生欢笑。怎生向、人间好事到头少。漫悔懊。细追思，恨从前容易，致得恩爱成烦恼。心下事千种，尽凭音耗。以此萦牵，等伊来、自家向道。洎相见，喜欢存问，又还忘了。","dynasty":"宋代","title":"法曲第二（小石调）"}
{"author":"柳永","content":"小园东，花共柳。红紫又一齐开了。引将蜂蝶燕和莺，成阵价、忙忙走。花心偏向蜂儿有。莺共燕、吃他拖逗。蜂儿却入、花里藏身，胡蝶儿、你且退后。","dynasty":"宋代","tags":"春景","title":"红窗迥·小园东"}
{"author":"柳永","content":"过韶阳，璿枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷祐，挺英哲、掩前王。遇年年、嘉节清和，颁率土称觞。无间要荒华夏，尽万里、走梯航。彤庭舜张大乐，禹会群方。鹓行。望上国，山呼鳌抃，遥爇炉香。竟就日、瞻云献寿，指南山、等无疆。愿巍巍、宝历鸿基，齐天地遥长。","dynasty":"宋代","tags":"写人，祝福","title":"送征衣·过韶阳"}
{"author":"柳永","content":"铃齐无讼宴游频。罗绮簇簪绅。施朱傅粉，丰肌清骨，容态尽天真。舞［衤因］歌扇花光里，翻回雪、驻行云。绮席阑珊，凤灯明灭，谁是意中人。","dynasty":"宋代","title":"其六"}
{"author":"柳永","content":"骤雨新霁。荡原野、清如洗。断霞散彩，残阳倒影，天外云峰，数朵相倚。露荷烟芰满池塘，见次第、几番红翠。当是时、河朔飞觞，避炎蒸，想风流堪继。晚来高树清风起。动帘幕、生秋气。画楼昼寂，兰堂夜静，舞艳歌姝，渐任罗绮。讼闲时泰足风情，便争奈、雅歌都废。省教成、几阕清歌，尽新声，好尊前重理。","dynasty":"宋代","title":"玉山枕（仙吕调）"}
{"author":"柳永","content":"天将奇艳与寒梅。乍惊繁杏腊前开。暗想花神、巧作江南信，鲜染燕脂细翦裁。寿阳妆罢无端饮，凌晨酒入香腮。恨听烟隖深中，谁恁吹羌管、逐风来。绛雪纷纷落翠苔。","dynasty":"宋代","title":"瑞鹧鸪（二之一）"}
{"author":"柳永","content":"当日相逢，便有怜才深意。歌筵罢、偶同鸳被。别来光景，看看经岁。昨夜里、方把旧欢重继。晓月将沉，征骖已备。愁肠乱、又还分袂。良辰好景，恨浮名牵系。无分得、与你恣情浓睡。","dynasty":"宋代","title":"殢人娇"}
{"author":"柳永","content":"晚天萧索，断蓬踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。想当年、空运筹决战，图王取霸无休。江山如画，云涛烟浪，翻输范蠡扁舟。验前经旧史，嗟漫载、当日风流。斜阳暮草茫茫，尽成万古遗愁。","dynasty":"宋代","title":"双声子"}
{"author":"柳永","content":"乘兴，闲泛兰舟，渺渺烟波东去。淑气散幽香，满蕙兰汀渚。绿芜平畹，和风轻暖，曲岸垂杨，隐隐隔、桃花圃。芳树外，闪闪酒旗遥举。羁旅。渐入三吴风景，水村渔市，闲思更远神京，抛掷幽会小欢何处。不堪独倚危樯，凝情西望日边，繁华地、归程阻。空自叹当时，言约无据。伤心最苦。伫立对、碧云将暮。关河远，怎奈向、此时情绪。","dynasty":"宋代","title":"洞仙歌（仙吕调）"}
{"author":"柳永","content":"欢笑筵歌席轻抛［身单］。背孤城、几舍烟村停画舸。更深钓叟归来，数点残灯火。被连绵宿酒醺醺，愁无那。寂寞拥、重衾卧。又闻得、行客扁舟过。篷窗近，兰棹急，好梦还惊破。念平生、单栖踪迹，多感情怀，到此厌厌，向晓披衣坐。","dynasty":"宋代","title":"祭天神·欢笑筵歌席轻抛［身单］"}
{"author":"柳永","content":"晴烟幂幂。渐东郊芳草，染成轻碧。野塘风暖，游鱼动触，冰澌微坼。几行断雁，旋次第、归霜碛。咏新诗，手捻江梅，故人赠我春色。似此光阴催逼。念浮生、不满百。虽照人轩冕，润屋珠金，于身何益。一种劳心力。图利禄，殆非长策。除是恁、点检笙歌，访寻罗绮消得。","dynasty":"宋代","title":"尾犯（林钟商）"}
{"author":"柳永","content":"宝髻瑶簪。严妆巧，天然绿媚红深。绮罗丛里，独逞讴吟。一曲阳春定价，何啻值千金。倾听处，王孙帝子，鹤盖成阴。凝态掩霞襟。动象板声声，怨思难任。嘹亮处，迥压弦管低沈。时恁回眸敛黛，空役五陵心。须信道，缘情寄意，别有知音。","dynasty":"宋代","title":"瑞鹧鸪"}
{"author":"柳永","content":"分得天一角，织成山四围。","dynasty":"宋代","title":"句"}
{"author":"柳永","content":"佳娘捧板花钿簇。唱出新声群艳伏。金鹅扇掩调累累，文杏梁高尘簌簌。鸾吟凤啸清相续。管裂弦焦争可逐。何当夜召入连昌，飞上九天歌一曲。","dynasty":"宋代","title":"木兰花（四之二·林钟商）"}
{"author":"柳永","content":"景阑昼永，渐入清和气序。榆钱飘满闲阶，莲叶嫩生翠沼。遥望水边幽径，山崦孤村，是处园林好。闲情悄。绮陌游人渐少。少年风韵，自觉随春老。追前好。帝城信阻，天涯目断，暮云芳草。伫立空残照。","dynasty":"宋代","title":"诉衷情近（二之二·林钟商）"}
{"author":"柳永","content":"故侯幽隐直城东，草树扶疏一亩宫。曾珥貂珰为近侍，却纡絛褐作间翁。高吟拥鼻诗怀壮，雅论持衡道气充。厌尽繁华天上乐，始将踪迹学冥鸿。","dynasty":"宋代","title":"赠内臣孙可久"}
{"author":"柳永","content":"佳人巧笑值千金。当日偶情深。几回饮散，灯残香暖，好事尽鸳衾。如今万水千山阻，魂杳杳、信沈沈。孤棹烟波，小楼风月，两处一般心。","dynasty":"宋代","title":"少年游（十之十·林钟商）"}
{"author":"柳永","content":"梦觉透窗风一线，寒灯吹息。那堪酒醒，又闻空阶，夜雨频滴。嗟因循、久作天涯客。负佳人、几许盟言，便忍把、从前欢会，陡顿翻成忧戚。愁极，再三追思，洞房深处，几度饮散歌阑，香暖鸳鸯被。岂暂时疏散，费伊心力。殢云尤雨，有万般千种，相怜相惜。恰到如今，天长漏永，无端自家疏隔。知何时、却拥秦云态？原低帏昵枕，轻轻细说与，江乡夜夜，数寒更思忆。","dynasty":"宋代","tags":"写风，孤独，思念","title":"浪淘沙慢·梦觉透窗风一线"}
{"author":"柳永","content":"月华收，云淡霜天曙。西征客、此时情苦。翠娥执手送临歧，轧轧开朱户。千娇面、盈盈伫立，无言有泪，断肠争忍回顾。一叶兰舟，便恁急桨凌波去。贪行色、岂知离绪，万般方寸，但饮恨，脉脉同谁语。更回首、重城不见，寒江天外，隐隐两三烟树。","dynasty":"宋代","tags":"婉约，女子，离别","title":"采莲令·月华收"}
{"author":"柳永","content":"满搦宫腰纤细，年纪方当笄岁。刚被风流沾惹，与合垂杨双髻。初学严妆，如描似削身材，怯雨羞云情意。举措多娇媚。争奈心性，未会先怜佳婿。长是夜深，不肯便入鸳被。与解罗裳，盈盈背立银釭，却道你但先睡。","dynasty":"宋代","tags":"新婚，生活","title":"斗百花·满搦宫腰纤细"}
{"author":"柳永","content":"拆桐花烂漫，乍疏雨、洗清明。正艳杏浇林，缃桃绣野，芳景如屏。倾城。尽寻胜去，骤雕鞍紺幰出郊坰。风暖繁弦脆管，万家竞奏新声。盈盈。斗草踏青。人艳冶、递逢迎。向路傍往往，遗簪堕珥，珠翠纵横。欢情。对佳丽地，信金罍罄竭玉山倾。拚却明朝永日，画堂一枕春酲。","dynasty":"宋代","tags":"踏青，写景","title":"木兰花慢·拆桐花烂漫"}
{"author":"柳永","content":"吹破残烟入夜风。一轩明月上帘栊。因惊路远人还远，纵得心同寝未同。情脉脉，意忡忡。碧云归去认无踪。只应会向前生里，爱把鸳鸯两处笼。","dynasty":"宋代","tags":"写景，抒情，孤独","title":"鹧鸪天·吹破残烟入夜风"}
{"author":"柳永","content":"当初聚散。便唤作、无由再逢伊面。近日来、不期而会重欢宴。向尊前、闲暇里，敛著眉儿长叹。惹起旧愁无限。盈盈泪眼。漫向我耳边，作万般幽怨。奈你自家心下，有事难见。待信真个，恁别无萦绊。不免收心，共伊长远。","dynasty":"宋代","tags":"宴会，重逢，爱情","title":"秋夜月·当初聚散"}
{"author":"柳永","content":"冻云黯淡天气，扁舟一叶，乘兴离江渚。渡万壑千岩，越溪深处。怒涛渐息，樵风乍起，更闻商旅相呼。片帆高举。泛画鹢、翩翩过南浦。望中酒旆闪闪，一簇烟村，数行霜树。残日下，渔人鸣榔归去。败荷零落，衰杨掩映，岸边两两三三，浣沙游女。避行客、含羞笑相语。到此因念，绣阁轻抛，浪萍难驻。叹后约丁宁竟何据。惨离怀，空恨岁晚归期阻。凝泪眼、杳杳神京路。断鸿声远长天暮。","dynasty":"宋代","tags":"宋词精选，写景，羁旅，思亲","title":"夜半乐·冻云黯淡天气"}
{"author":"柳永","content":"鹜落霜洲，雁横烟渚，分明画出秋色。暮雨乍歇，小楫夜泊，宿苇村山驿。何人月下临风处，起一声羌笛。离愁万绪，闲岸草、切切蛩吟如织。为忆芳容别后，水遥山远，何计凭鳞翼。想绣阁深沉，争知憔悴损，天涯行客。楚峡云归，高阳人散，寂寞狂踪迹。望京国。空目断、远峰凝碧。","dynasty":"宋代","tags":"写景，离别","title":"倾杯·鹜落霜洲"}
{"author":"柳永","content":"夜雨滴空阶，孤馆梦回，情绪萧索。一片闲愁，想丹青难貌。秋渐老、蛩声正苦，夜将阑、灯花旋落。最无端处，总把良宵，只恁孤眠却。佳人应怪我，别后寡信轻诺。记得当初，翦香云为约。甚时向、幽闺深处，按新词、流霞共酌。再同欢笑，肯把金玉珠珍博。","dynasty":"宋代","tags":"宋词精选，孤独，闺怨","title":"尾犯·夜雨滴空阶"}
{"author":"柳永","content":"炎光谢。过暮雨、芳尘轻洒。乍露冷风清庭户，爽天如水，玉钩遥挂。应是星娥嗟久阻，叙旧约、飙轮欲驾。极目处、微云暗度，耿耿银河高泻。闲雅。须知此景，古今无价。运巧思、穿针楼上女，抬粉面、云鬟相亚。钿合金钗私语处，算谁在、回廊影下。愿天上人间，占得欢娱，年年今夜。","dynasty":"宋代","tags":"七夕节，向往，爱情，祝福","title":"二郎神·炎光谢"}
{"author":"柳永","content":"苎萝妖艳世难偕。善媚悦君怀。后庭恃宠，尽使绝嫌猜。正恁朝欢暮宴，情未足，早江上兵来。捧心调态军前死，罗绮旋变尘埃。至今想，怨魂无主尚徘徊。夜夜姑苏城外，当时月，但空照荒台。","dynasty":"宋代","title":"西施其三"}
{"author":"柳永","content":"繁华锦烂。已恨归期晚。翠减红稀莺似懒。特地柔肠欲断。不堪尊酒频倾。恼人转转愁生。□□□□□□（脱字），多情争似无情。","dynasty":"宋代","title":"清平乐·繁华锦烂"}
{"author":"柳永","content":"匆匆相见，懊恼恩情太薄。霎时云雨人抛却。教我行思坐想，肌肤如削。恨只恨、相违旧约。相思成病，那更潇潇雨落。断肠人在阑干角。山远水远人远，音信难托。这滋味、黄昏又恶。","dynasty":"宋代","title":"凤凰阁"}
{"author":"柳永","content":"淡烟飘薄。莺花谢、清和院落。树阴翠、密叶成幄。麦秋霁景，夏云忽变奇峰、倚寥廓。波暖银塘，涨新萍绿鱼跃。想端忧多暇，陈王是日，嫩苔生阁。正铄石天高，流金昼永，楚榭光风转蕙，披襟处、波翻翠幕。以文会友，沈李浮瓜忍轻诺。别馆清闲，避炎蒸、岂须河朔。但尊前随分，雅歌艳舞，尽成欢乐。","dynasty":"宋代","title":"女冠子"}
{"author":"柳永","content":"玉墄金阶舞舜干。朝野多欢。九衢三市风光丽，正万家、急管繁弦。凤楼临绮陌，嘉气非烟。雅俗熙熙物态妍。忍负芳年。笑筵歌席连昏昼，任旗亭、斗酒十千。赏心何处好，惟有尊前。","dynasty":"宋代","title":"看花回·玉墄金阶舞舜干"}
{"author":"柳永","content":"花隔铜壶，露晞金掌，都门十二清晓。帝里风光烂漫，偏爱春杪。烟轻昼永，引莺啭上林，鱼游灵沼。巷陌乍晴，香尘染惹，垂杨芳草。因念秦楼彩凤，楚观朝云，往昔曾迷歌笑。别来岁久，偶忆欢盟重到。人面桃花，未知何处，但掩朱扉悄悄。尽日伫立无言，赢得凄凉怀抱。","dynasty":"宋代","tags":"追忆","title":"满朝欢·花隔铜壶"}
{"author":"柳永","content":"断云残雨。洒微凉、生轩户。动清籁、萧萧庭树。银河浓淡，华星明灭，轻云时度。莎阶寂静无睹。幽蛩切切秋吟苦。疏篁一径，流萤几点，飞来又去。对月临风，空恁无眠耿耿，暗想旧日牵情处。绮罗丛里，有人人、那回饮散，略曾谐鸳侣。因循忍便瞪阻。想思不得长相聚。好天良夜，无端惹起，千愁万绪。","dynasty":"宋代","title":"女冠子（大石调）"}
{"author":"柳永","content":"乘兴，閒泛兰舟，渺渺烟波东去。淑气散幽香，满蕙兰江渚。绿芜平畹，和风轻暖，曲岸垂杨，隐隐隔、桃花坞。芳树外，闪闪酒旗遥举。羁旅。渐入三吴风景，水村渔浦。閒思更绕神京，抛掷幽会小欢何处。不堪独倚危楼，凝情西望日边，繁华地、归程阻。空自叹当时，言约无据。伤心最苦。伫立对、碧云将暮。关河远，怎奈向、此时情绪。","dynasty":"宋代","title":"洞仙歌"}
{"author":"柳永","content":"自从回步百花桥。便独处清宵。凤衾鸳枕，何事等闲抛。纵有馀香，也似郎恩爱，向日夜潜消。恐伊不信芳容改，将憔悴、写霜绡。更凭锦字，字字说情憀。要识愁肠⑾，但看丁香树，渐结尽春梢。","dynasty":"宋代","tags":"分别，爱情，孤寂","title":"西施·自从回步百花桥"}
{"author":"柳永","content":"东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。","dynasty":"宋代","tags":"宋词三百首，景点，写景，生活","title":"望海潮·东南形胜"}
{"author":"柳永","content":"向深秋，雨馀爽气肃西郊。陌上夜阑，襟袖起凉飙。天末残星，流电未灭，闪闪隔林梢。又是晓鸡声断，阳乌光动，渐分山路迢迢。驱驱行役，苒苒光阴，蝇头利禄，蜗角功名，毕竟成何事，漫相高。抛掷云泉，狎玩尘土，壮节等闲消。幸有五湖烟浪，一船风月，会须归去老渔樵。","dynasty":"宋代","tags":"写景，向往，隐居","title":"凤归云·向深秋"}
{"author":"柳永","content":"园林晴昼春谁主。暖律潜催，幽谷暄和，黄鹂翩翩，乍迁芳树。观露湿缕金衣，叶映如簧语。晓来枝上绵蛮，似把芳心深意低诉。无据。乍出暖烟来，又趁游蜂去。恣狂踪迹，两两相呼，终朝雾吟风舞。当上苑柳秾时，别馆花深处。此际海燕偏饶，都把韶光与。","dynasty":"宋代","tags":"咏物，舒怀","title":"黄莺儿·园林晴昼春谁主"}
{"author":"柳永","content":"如花貌。当来便约，永结同心偕老。为妙年、俊格聪明，凌厉多方怜爱，何期养成心性近，元来都不相表。渐作分飞计料。稍觉因情难供，恁殛恼。争克罢同欢笑。已是断弦尤续，覆水难收，常向人前诵谈，空遣时传音耗。漫悔懊。此事何时坏了。","dynasty":"宋代","tags":"爱情，妻子","title":"八六子·如花貌"}
{"author":"柳永","content":"梦觉清宵半。悄然屈指听银箭。惟有床前残泪烛，啼红相伴。暗惹起、云愁雨恨情何限。从卧来、展转千馀遍。任数重鸳被，怎向孤眠不暖。堪恨还堪叹。当初不合轻分散。及至厌厌独自个，却眼穿肠断。似恁地、深情密意如何拚。虽后约、的有于飞愿。奈片时难过，怎得如今便见。","dynasty":"宋代","tags":"叙事，抒情","title":"安公子·梦觉清宵半"}
{"author":"柳永","content":"蘅皋向晚舣轻航。卸云帆、水驿鱼乡。当暮天、霁色如晴昼，江练静、皎月飞光。那堪听、远村羌管，引离人断肠。此际浪萍风梗，度岁茫茫。堪伤。朝欢暮散，被多情、赋与凄凉。别来最苦，襟袖依约，尚有余香。算得伊、鸳衾凤枕，夜永争不思量。牵情处，惟有临歧，一句难忘。","dynasty":"宋代","tags":"傍晚，夜景，离别，相思","title":"彩云归·蘅皋向晚舣轻航"}
{"author":"柳永","content":"拆桐花烂熳，乍疏雨、洗清明。正艳杏烧林，缃桃绣野，芳景如屏。倾城，尽寻胜去，骤雕鞍绀幰出郊坰。风暖繁弦脆管，万家竞奏新声。盈盈，斗草踏青。人艳冶，递逢迎。向路旁往往，遗簪堕珥，珠翠纵横。欢情，对佳丽地，信金罍罄竭玉山倾。拚却明朝永日，画堂一枕春酲。","dynasty":"宋代","tags":"清明节，春游，写景，女子，抒情","title":"木兰花慢·拆桐花烂熳"}
{"author":"柳永","content":"江枫渐老，汀蕙半凋，满目败红衰翠。楚客登临，正是暮秋天气。引疏砧、断续残阳里。对晚景、伤怀念远，新愁旧恨相继。脉脉人千里。念两处风情，万重烟水。雨歇天高，望断翠峰十二。侭无言、谁会凭高意。纵写得、离肠万种，奈归云谁寄。","dynasty":"宋代","tags":"伤怀，孤独，凄凉","title":"卜算子慢·江枫渐老"}
{"author":"柳永","content":"暮景萧萧雨霁。云淡天高风细。正月华如水。金波银汉，潋滟无际。冷浸书帷梦断，却披衣重起。临轩砌。素光遥指。因念翠蛾，杳隔音尘何处，相望同千里。尽凝睇。厌厌无寐。渐晓雕阑独倚。","dynasty":"宋代","tags":"写景，月色，抒情，相思","title":"佳人醉·暮景萧萧雨霁"}
{"author":"柳永","content":"小园东，花共柳。红紫又一齐开了。引将蜂蝶燕和莺，成阵价、忙忙走。花心偏向蜂儿有。莺共燕、吃他拖逗。蜂儿却入、花里藏身，胡蝶儿、你且退后。","dynasty":"宋代","tags":"春景","title":"红窗迥·小园东"}
{"author":"柳永","content":"淡烟飘薄。莺花谢、清和院落。树阴翠、密叶成幄。麦秋霁景，夏云忽变奇峰、倚寥廊。波暖银塘，涨新萍绿鱼跃。想端忧多暇，陈王是日，嫩苔生阁。正铄石天高，流金昼永，楚榭光风转蕙，披襟处、波翻翠幕。以文会友，沈李浮瓜忍轻诺。别馆清闲，避炎蒸、岂须河朔。但尊前随分，雅歌艳舞，尽成欢乐。","dynasty":"宋代","tags":"夏天，写景，愉悦","title":"女冠子·淡烟飘薄"}
{"author":"柳永","content":"露花倒影，烟芜蘸碧，灵沼波暖。金柳摇风树树，系彩舫龙舟遥岸。千步虹桥，参差雁齿，直趋水殿。绕金堤、曼衍鱼龙戏，簇娇春罗绮，喧天丝管。霁色荣光，望中似睹，蓬莱清浅。时见。凤辇宸游，鸾觞禊饮，临翠水、开镐宴。两两轻舠飞画楫，竞夺锦标霞烂。罄欢娱，歌鱼藻，徘徊宛转。别有盈盈游女，各委明珠，争收翠羽，相将归远。渐觉云海沈沈，洞天日晚。","dynasty":"宋代","tags":"游春，写花，写景","title":"破阵乐·露花倒影"}
{"author":"柳永","content":"层波潋滟远山横。一笑一倾城。酒容红嫩，歌喉清丽，百媚坐中生。墙头马上初相见，不准拟、恁多情。昨夜怀阑，洞房深处，特地快逢迎。","dynasty":"宋代","title":"少年游（十之三·林钟商）"}
{"author":"柳永","content":"暮雨初收，长川静、征帆夜落。临岛屿、蓼烟疏淡，苇风萧索。几许渔人飞短艇，尽载灯火归村落。遣行客、当此念回程，伤漂泊。桐江好，烟漠漠。波似染，山如削。绕严陵滩畔，鹭飞鱼跃。游宦区区成底事，平生况有云泉约。归去来、一曲仲宣吟，从军乐。","dynasty":"宋代","tags":"写景，思乡，归隐","title":"满江红·暮雨初收"}
{"author":"柳永","content":"晚天萧索，断篷踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。想当年、空运筹决战，图王取霸无休。江山如画，云涛烟浪，翻输范蠡扁舟。验前经旧史，嗟漫哉、当日风流。斜阳暮草茫茫，尽成万古遗愁。","dynasty":"宋代","tags":"羁旅，写景，吊古伤今","title":"双声子·晚天萧索"}
{"author":"柳永","content":"昨宵里恁和衣睡，今宵里又恁和衣睡。小饮归来，初更过，醺醺醉。中夜后、何事还惊起？霜天冷，风细细，触疏窗、闪闪灯摇曳。空床展转重追想，云雨梦、任攲枕难继。寸心万绪，咫尺千里。好景良天，彼此，空有相怜意，未有相怜计。","dynasty":"宋代","tags":"羁旅，相思","title":"婆罗门令·昨宵里恁和衣睡"}
{"author":"柳永","content":"凤额绣帘高卷，兽钚朱户频摇。两竿红日上花梢。春睡厌厌难觉。好梦狂随飞絮，闲愁浓胜香醪。不成雨暮与云朝。又是韶光过了。","dynasty":"宋代","title":"西江月（中吕宫）"}
{"author":"柳永","content":"花隔铜壶，露晞金掌，都门十二清晓。帝里风光烂漫，偏爱春杪。烟轻昼永，引莺啭上林，鱼游灵沼。巷陌乍晴，香尘染惹，垂杨芳草。因念秦楼彩凤，楚观朝云，往昔曾迷歌笑。别来岁久，偶忆欢盟重到。人面桃花，未知何处，但掩朱扉悄悄。尽日伫立无言，赢得凄凉怀抱。","dynasty":"宋代","tags":"追忆","title":"满朝欢·花隔铜壶"}
{"author":"柳永","content":"红尘紫陌，斜阳暮草长安道，是离人。断魂处，迢迢匹马西征。新晴。韶光明媚，轻烟淡薄和气暖，望花村。路隐映，摇鞭时过长亭。愁生。伤凤城仙子，别来千里重行行。又记得、临歧泪眼，湿莲脸盈盈。消凝。花朝月夕，最苦冷落银屏。想媚容、耿耿无眠，屈指已算回程。相萦。空万般思忆，争如归去睹倾城。向绣帏、深处并枕，说如此牵情。","dynasty":"宋代","tags":"抒情，相思","title":"引驾行·红尘紫陌"}
{"author":"柳永","content":"画舸、荡桨，随浪前，隔岸虹。□荷点断秋容。疑水仙游泳，向别浦相逢。鲛丝雾吐渐收，细腰无力转娇慵。罗袜凌波成旧恨，有谁更赋惊鸿。想媚魂杳信，算密锁瑶宫。游人漫劳倦□，奈何不逐东风。","dynasty":"宋代","tags":"秋日，怀古","title":"临江仙引·画舸"}
{"author":"柳永","content":"繁红嫩翠。艳阳景，妆点神州明媚。是处楼台，朱门院落，弦管新声腾沸。恣游人、无限驰骤，娇马车如水。竞寻芳选胜，归来向晚，起通衢近远，香尘细细。太平世。少年时，忍把韶光轻弃。况有红妆，楚腰越艳，一笑千金何啻。向尊前、舞袖飘雪，歌响行云止。愿长绳、且把飞乌系。任好从容痛饮，谁能惜醉。","dynasty":"宋代","tags":"春天，出游，生活","title":"长寿乐·繁红嫩翠"}
{"author":"柳永","content":"渡口、向晚，乘瘦马、陟平冈。西郊又送秋光。对暮山横翠，衫残叶飘黄。凭高念远，素景楚天，无处不凄凉。香闺别来无信息，云愁雨恨难忘。指帝城归路，但烟水茫茫。凝情望断泪眼，尽日独立斜阳。","dynasty":"宋代","tags":"秋天，登高，写景，抒情，感伤","title":"临江仙引·渡口"}
{"author":"柳永","content":"雅欢幽会，良辰可惜虚抛掷。每追念、狂踪旧迹。长祗恁、愁闷朝夕。凭谁去、花衢觅。细说此中端的。道向我、转觉厌厌，役梦劳魂苦相忆。须知最有，风前月下，心事始终难得。但愿我、虫虫心下，把人看待，长似初相识。况渐逢春色。便是有，举场消息。待这回、好好怜伊，更不轻离拆。","dynasty":"宋代","tags":"羁旅，抒情，思念","title":"征部乐·雅欢幽会"}
{"author":"柳永","content":"海霞红，山烟翠。故都风景繁华地。谯门画戟，下临万井，金碧楼台相倚。芰荷浦溆，杨柳汀洲，映虹桥倒影，兰舟飞棹，游人聚散，一片湖光里。汉元侯，自从破虏征蛮，峻陟枢庭贵。筹帷厌久，盛年昼锦，归来吾乡我里。铃斋少讼，宴馆多欢，未周星，便恐皇家，图任勋贤，又作登庸计。","dynasty":"宋代","tags":"地名，写景，颂扬","title":"早梅芳·海霞红"}
{"author":"柳永","content":"渐亭皋叶下，陇首云飞，素秋新霁。华阙中天，锁葱葱佳气。嫩菊黄深，拒霜红浅，近宝阶香砌。玉宇无尘，金茎有露，碧天如水。正值升平，万几多暇，夜色澄鲜，漏声迢递。南极星中，有老人呈瑞。此际宸游，凤辇何处，度管弦清脆。太液波翻，披香帘卷，月明风细。","dynasty":"宋代","tags":"秋天，歌颂","title":"醉蓬莱·渐亭皋叶下"}
{"author":"柳永","content":"雨睛气爽，伫立江楼望处。澄明远水生光，重叠暮山耸翠。遥认断桥幽径，隐隐渔村，向晚孤烟起。残阳里。脉脉朱阑静倚。黯然情绪，未饮先如醉。愁无际。暮云过了，秋光老尽，故人千里。竟日空凝睇。","dynasty":"宋代","tags":"江南，秋天，写景，抒情，怀人","title":"诉衷情近·雨晴气爽"}
{"author":"柳永","content":"登孤垒荒凉，危亭旷望，静临烟渚。对雌霓挂雨，雄风拂槛，微收烦暑。渐觉一叶惊秋，残蝉噪晚，素商时序。览景想前欢，指神京，非雾非烟深处。向此成追感，新愁易积，故人难聚。凭高尽日凝伫。赢得消魂无语。极目霁霭霏微，瞑鸦零乱，萧索江城暮。南楼画角，又送残阳去。","dynasty":"宋代","tags":"羁旅，抒怀，感慨，孤寂，愁苦","title":"竹马子·登孤垒荒凉"}
{"author":"柳永","content":"意中有个人，芳颜二八。天然俏、自来奸黠。最奇绝。是笑时、媚靥深深，百态千娇，再三偎著，再三香滑。久离缺。夜来魂梦里，尤花殢雪。分明似旧家时节。正欢悦。被邻鸡唤起，一场寂寥，无眠向晓，空有半窗残月。","dynasty":"宋代","title":"小镇西（仙吕调）"}
{"author":"柳永","content":"金风淡荡，渐秋光老、清宵永。小院新晴天气，轻烟乍敛，皓月当轩练净。对千里寒光，念幽期阻、当残景。早是多愁多病。那堪细把，旧约前欢重省。最苦碧云信断，仙乡路杳，归雁难倩。每高歌、强遣离怀，奈惨咽、翻成心耿耿。漏残露冷。空赢得、悄悄无言，愁绪终难整。又是立尽，梧桐碎影。","dynasty":"宋代","tags":"秋夜，抒情，怀人","title":"倾杯·金风淡荡"}
{"author":"柳永","content":"嫩脸修蛾，淡匀轻扫。最爱学、宫体梳妆，偏能做、文人谈笑。绮筵前。舞燕歌云，别有轻妙。饮散玉炉烟袅。洞房悄悄。锦帐里、低语偏浓，银烛下、细看俱好。那人人，昨夜分明，许伊偕老。","dynasty":"宋代","title":"两同心（二之一·大石调）"}
{"author":"柳永","content":"世间尤物意中人。轻细好腰身。香帏睡起，发妆酒酽，红脸杏花春。娇多爱把齐纨扇，和笑掩朱唇。心性温柔，品流详雅，不称在风尘。","dynasty":"宋代","title":"少年游（十之四·林钟商）"}
{"author":"柳永","content":"离宴殷勤，兰舟凝滞，看看送行南浦。情知道世上，难使皓月长圆，彩云镇聚。算人生、悲莫悲于轻别，最苦正欢娱，便分鸳侣。泪流琼脸，梨花一枝春带雨。惨黛蛾、盈盈无绪。共黯然消魂，重携素手，话别临行，犹自再三、问道君须去。频耳畔低语。知多少、他日深盟，平生丹素。从今尽把凭鳞羽。","dynasty":"宋代","tags":"写人，妻子，离别","title":"倾杯·离宴殷勤"}
{"author":"柳永","content":"飒飒霜飘鸳瓦，翠幕轻寒微透，长门深锁悄悄，满庭秋色将晚。眼看菊蕊，重阳泪落如珠，长是淹残粉面。鸾辂音尘远。无限幽恨，寄情空殢纨扇。应是帝王，当初怪妾辞辇，陡顿今来，宫中第一妖娆，却道昭阳飞燕。","dynasty":"宋代","tags":"同情，女子","title":"斗百花·飒飒霜飘鸳瓦"}
{"author":"柳永","content":"伫立长堤，淡荡晚风起。骤雨歇，极目萧疏，塞柳万株，掩映箭波千里。走舟车向此，人人奔名竞利。念荡子、终日驱驱，争觉乡关转迢递。何意。绣阁轻抛，锦字难逢，等闲度岁。奈泛泛旅迹，厌厌病绪，迩来谙尽，宦游滋味。此情怀、纵写香笺，凭谁与寄。算孟光、争得知我，继日添憔悴。","dynasty":"宋代","tags":"怀人，思归，仕途，愁闷","title":"定风波·伫立长堤"}
{"author":"柳永","content":"过韶阳，璿枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷祐，挺英哲、掩前王。遇年年、嘉节清和，颁率土称觞。无间要荒华夏，尽万里、走梯航。彤庭舜张大乐，禹会群方。鹓行。望上国，山呼鳌抃，遥爇炉香。竟就日、瞻云献寿，指南山、等无疆。愿巍巍、宝历鸿基，齐天地遥长。","dynasty":"宋代","tags":"写人，祝福","title":"送征衣·过韶阳"}
{"author":"柳永","content":"嶰管变青律，帝里阳和新布。晴景回轻煦。庆嘉节、当三五。列华灯、千门万户。遍九陌罗绮，香风微度。十里然绛树。鳌山耸，喧天萧鼓。渐天如水，素月当午。香径里、绝缨掷果无数。更阑烛影花阴下，少年人、往往奇遇。太平时、朝野多欢，民康阜、随分良聚。堪对此景，争忍独醒归去。","dynasty":"宋代","tags":"元宵，节日，喜悦","title":"迎新春·嶰管变青律"}
{"author":"柳永","content":"匆匆相见，懊恼恩情太薄。霎时云雨人抛却。教我行思坐想，肌肤如削。恨只恨、相违旧约。相思成病，那更潇潇雨落。断肠人在阑干角。山远水远人远，音信难托。这滋味、黄昏又恶。","dynasty":"宋代","title":"凤凰阁"}
{"author":"柳永","content":"一叶扁舟轻帆卷。暂泊楚江南岸。孤城暮角，引胡笳怨。水茫茫，平沙雁、旋惊散。烟敛寒林簇，画屏展。天际遥山小，黛眉浅。旧赏轻抛，到此成游宦。觉客程劳，年光晚。异乡风物，忍萧索、当愁眼。帝城赊，秦楼阻，旅魂乱。芳草连空阔，残照满。佳人无消息，断云远。","dynasty":"宋代","tags":"羁旅，写景，追忆，抒情，愁苦","title":"迷神引·一叶扁舟轻帆卷"}
{"author":"柳永","content":"红板桥头秋光暮。淡月映烟方煦。寒溪蘸碧，绕垂杨路。重分飞，携纤手、泪如雨。波急隋堤远，片帆举。倏忽年华改，向期阻。时觉春残，渐渐飘花絮。好夕良天长孤负。洞房闲掩，小屏空、无心觑。指归云，仙乡杳、在何处。遥夜香衾暖，算谁与。知他深深约，记得否。","dynasty":"宋代","tags":"秋天，离别，相思，怀人","title":"迷神引·红板桥头秋光暮"}
{"author":"柳永","content":"煦色韶光明媚，轻霭低笼芳树。池塘浅蘸烟芜，帘幕闲垂飞絮。春困厌厌，抛掷斗草工夫，冷落踏青心绪。终日扃朱户。远恨绵绵，淑景迟迟难度。年少傅粉，依前醉眠何处。深院无人，黄昏乍拆秋千，空锁满庭花雨。","dynasty":"宋代","tags":"闺怨，思念，孤寂，惆怅","title":"斗百花·煦色韶光明媚"}
{"author":"柳永","content":"一生赢得是凄凉。追前事、暗心伤。好天良夜，深屏香被。争忍便相忘。王孙动是经年去，贪迷恋、有何长。万种千般，把伊情分，颠倒尽猜量。","dynasty":"宋代","title":"少年游（十之八·林钟商）"}
{"author":"柳永","content":"画鼓喧街，兰灯满市，皎月初照严城。清都绛阙夜景，风传银箭，露叆金茎。巷陌纵横。过平康款辔，缓听歌声。凤烛荧荧。那人家、未掩香屏。向罗绮丛中，认得依稀旧日，雅态轻盈。娇波艳冶，巧笑依然，有意相迎。墙头马上，漫迟留、难写深诚。又岂知、名宦拘检，年来减尽风情。","dynasty":"宋代","title":"长相思（京妓·林钟商）"}
{"author":"柳永","content":"坠髻慵梳，愁蛾懒画，心绪是事阑珊。觉新来憔悴，金缕衣宽。认得这疏狂意下，向人诮譬如闲。把芳容整顿，恁地轻孤，争忍心安。依前过了旧约，甚当初赚我，偷翦云鬟。几时得归来，香阁深关。待伊要、尤云殢雨，缠绣衾、不与同欢。侭更深、款款问伊，今后敢更无端。","dynasty":"宋代","tags":"写人，闺怨，愁苦","title":"锦堂春·坠髻慵梳"}
{"author":"柳永","content":"凤枕鸾帷。二三载，如鱼似水相知。良天好景，深怜多爱，无非尽意依随。奈何伊。恣性灵、忒煞些儿。无事孜煎，万回千度，怎忍分离。而今渐行渐远，渐觉虽悔难追。漫寄消寄息，终久奚为。也拟重论缱绻，争奈翻覆思维。纵再会，只恐恩情，难似当时。","dynasty":"宋代","tags":"爱人，别离，相思","title":"驻马听·凤枕鸾帷"}
{"author":"柳永","content":"闲窗漏永，月冷霜花堕。悄悄下帘幕，残灯火。再三追往事，离魂乱、愁肠锁。无语沉吟坐。好天好景，未省展眉则个。从前早是多成破。何况经岁月，相抛嚲。假使重相见，还得似、旧时么。悔恨无计那。迢迢良夜。自家只恁摧挫。","dynasty":"宋代","tags":"女子，相思，愁绪，伤怀","title":"鹤冲天·闲窗漏永"}
{"author":"柳永","content":"艳阳天气，烟细风暖，芳郊澄朗闲凝伫。渐妆点亭台，参差佳树。舞腰困力，垂杨绿映，浅桃秾李夭夭，嫩红无数。度绮燕、流莺斗双语。翠娥南陌簇簇，蹑影红阴，缓移娇步。抬粉面、韶容花光相妒。绛绡袖举。云鬟风颤，半遮檀口含羞，背人偷顾。竞斗草、金钗笑争赌。对此嘉景，顿觉消凝，惹成愁绪。念解佩、轻盈在何处。忍良时、孤负少年等闲度。空望极、回首斜阳暮。叹浪萍风梗知何去。","dynasty":"宋代","tags":"写景，春天，抒情，孤寂","title":"夜半乐·艳阳天气"}
{"author":"柳永","content":"上国。去客。停飞盖、促离筵。长安古道绵绵。见岸花啼露，对堤柳愁烟。物情人意，向此触目，无处不凄然。醉拥征骖犹伫立，盈盈泪眼相看。况绣帏人静，更山馆春寒。今宵怎向漏永，顿成两处孤眠。","dynasty":"宋代","tags":"离别，孤寂","title":"临江仙引·上国"}
{"author":"柳永","content":"帝里疏散，数载酒萦花系，九陌狂游。良景对珍筵恼，佳人自有风流。劝琼瓯。绛唇启、歌发清幽。被举措、艺足才高，在处别得艳姬留。浮名利，拟拚休。是非莫挂心头。富贵岂由人，时会高志须酬。莫闲愁。共绿蚁、红粉相尤。向绣幄，醉倚芳姿睡，算除此外何求。","dynasty":"宋代","tags":"生活，无奈，感慨","title":"如鱼水·帝里疏散"}
{"author":"柳永","content":"有个人人真攀羡。问著洋洋回却面。你若无意向他人，为甚梦中频相见。不如闻早还却愿。免使牵人虚魂乱。风流肠肚不坚牢，只恐被伊牵引断。","dynasty":"宋代","title":"木兰花令（仙吕调）"}
{"author":"柳永","content":"嘉景，向少年彼此，争不雨沾云惹。奈傅粉英俊，梦兰品雅。金丝帐暖银屏亚。并粲枕、轻偎轻倚，绿娇红姹。算一笑，百琲明珠非价。闲暇。每只向、洞房深处，痛怜极宠，似觉些子轻孤，早恁背人沾洒。从来娇多猜讶。更对翦香云，须要深心同写。爱揾了双眉，索人重画。忍孤艳冶。断不等闲轻舍。鸳衾下。愿常恁、好天良夜。","dynasty":"宋代","title":"洞仙歌"}
{"author":"柳永","content":"宠佳丽。算九衢红粉皆难比。天然嫩脸修蛾，不假施朱描翠。盈盈秋水。恣雅态、欲语先娇媚。每相逢、月夕花朝，自有怜才深意。绸缪凤枕鸳被。深深处、琼枝玉树相倚。困极欢余，芙蓉帐暖，别是恼人情味。风流事、难逢双美。况已断、香云为盟誓。且相将、共乐平生，未肯轻分连理。","dynasty":"宋代","title":"尉迟杯（双调）"}
{"author":"柳永","content":"冻水消痕，晓风生暖，春满东郊道。迟迟淑景，烟和露润，偏染长堤芳草。断鸿隐隐归飞，江天杳杳。遥山变色，妆眉淡扫。目极千里，闲倚危楼迥眺。动几许、伤春怀抱。念何处、韶阳偏早。想帝里看看，名园芳榭，烂漫莺花好。追思往昔年少。继日恁、把酒听歌，量金买笑。别后暗负，光阴多少。","dynasty":"宋代","tags":"春天，写景，羁旅，抒情，孤寂","title":"倾杯·冻水消痕"}
{"author":"柳永","content":"尤红殢翠。近日来、陡把狂心牵系。罗绮丛中，笙歌筵上，有个人人可意。解严妆巧笑，取次言谈成娇媚。知几度、密约秦楼尽醉。仍携手，眷恋香衾绣被。情渐美。算好把、夕雨朝云相继，便是仙禁春深，御炉香袅，临轩亲试。对天颜咫尺，定然魁甲登高第。等恁时、等著回来贺喜。好生地。剩与我儿利市。","dynasty":"宋代","title":"长寿乐（平调）"}
{"author":"柳永","content":"织锦裁篇写意深。字值千金。一回披玩一愁吟。肠成结、泪盈襟。幽欢已散前期远。无憀赖、是而今。密凭归雁寄芳音。恐冷落、旧时心。","dynasty":"宋代","tags":"怀人，相思，思念","title":"燕归梁·织锦裁篇写意深"}
{"author":"柳永","content":"黄金万缕风牵细。寒食初头春有味。殢烟尤雨索春饶，一日三眠夸得意。章街隋岸欢游地。高拂楼台低映水。楚王空待学风流，饿损宫腰终不似。","dynasty":"宋代","title":"木兰花（柳枝·三之三·林钟商）"}
{"author":"柳永","content":"东风催露千娇面。欲绽红深开处浅。日高梳洗甚时忄欠，点滴燕脂匀未遍。霏微雨罢残阳院。洗出都城新锦段。美人纤手摘芳枝，插在钗头和风颤。","dynasty":"宋代","title":"木兰花（海棠·三之二·林钟商）"}
{"author":"柳永","content":"梦觉小庭院，冷风淅淅，疏雨潇潇。绮窗外，秋声败叶狂飘。心摇。奈寒漏永，孤帏悄，泪烛空烧。无端处，是绣衾鸳枕，闲过清宵。萧条。牵情系恨，争向年少偏饶。觉新来、憔悴旧日风标。魂消。念欢娱事，烟波阻、后约方遥。还经岁，问怎生禁得，如许无聊。","dynasty":"宋代","title":"临江仙（仙吕调）"}
{"author":"柳永","content":"明月明月明月。争奈作圆还缺。恰如年少洞房人，暂欢会、依前离别。小楼凭槛处，正是去年时节。千里清光又依旧，奈夜永、厌厌人绝。","dynasty":"宋代","title":"望汉月（平调）"}
{"author":"柳永","content":"绣帏睡起。残妆浅，无绪匀红补翠。藻井凝尘，金梯铺藓。寂寞凤楼十二。风絮纷纷，烟芜苒苒，永日画阑，沈吟独倚。望远行，南陌春残悄归骑。凝睇。消遣离愁无计。但暗掷、金钗买醉。对好景、空饮香醪，争奈转添珠泪。待伊游冶归来，故故解放翠羽，轻裙重系。见纤腰，图信人憔悴。","dynasty":"宋代","tags":"离别，爱情，相思","title":"望远行·绣帏睡起"}
{"author":"柳永","content":"小楼深巷狂游遍，罗绮成丛。就中堪人属意，最是虫虫。有画难描雅态，无花可比芳容。几回饮散良宵永，鸳衾暖、凤枕香浓。算得人间天上，惟有两心同。近来云雨忽西东。诮恼损情悰。纵然偷期暗会，长是匆匆。争似和鸣偕老，免教敛翠啼红。眼前时、暂疏欢宴，盟言在、更莫忡忡。待作真个宅院，方信有初终。","dynasty":"宋代","tags":"回忆，爱情，抒情","title":"集贤宾·小楼深巷狂游遍"}
{"author":"柳永","content":"前时小饮春庭院。悔放笙歌散。归来中夜酒醺醺，惹起旧愁无限。虽看坠楼换马，争奈不是鸳鸯伴。朦胧暗想如花面。欲梦还惊断。和衣拥被不成眠，一枕万回千转。惟有画梁，新来双燕，彻曙闻长欢。","dynasty":"宋代","tags":"追忆，抒情，相思","title":"御街行·前时小饮春庭院"}
{"author":"陈复","content":"山捲虬龙势郁蟠，路高直入彩云端。松声轻杂泉声细，梅影疏笼月影寒。丞相亭台凌碧汉，梵王宫殿倚层峦。骑尘飞出雄关去，遥望中原眼界宽。","dynasty":"明代","title":"过梅岭"}
{"author":"陈复","content":"漫将书剑逐流年，向晚移舟舣宿迁。纹皱浪中风欲动，光穿篷底月高悬。心随客路秦淮远，目极乡园庾岭边。萍迹何堪久留滞，旧游尘梦苦相牵。","dynasty":"明代","title":"宿迁阻水"}
{"author":"陈复","content":"年年此日逢重九，逐逐殊乡异所之。却忆壶觞招客醉，漫看琴剑送人归。旅怀牢落可谁共，萍迹飘流惟我期。法竹山高成胜会，几人同插菊花枝。","dynasty":"明代","title":"新安九日感怀寄族中兄弟"}
{"author":"陈复","content":"一棹遥从日下回，上新河畔几徘徊。水声只向西南去，风势不从东北来。长夜独看淮浦月，故乡多望越城台。天公若解行人意，早遣蒲帆数幅开。","dynasty":"明代","title":"上新河待风"}
{"author":"陈复","content":"鸿胪醉宴出枫宸，马首风旗一道新。盘错自天分利器，疲聋随处待深仁。帘垂永昼花浮砚，琴弄香风锦列茵。多少抠趋钦迟意，幸怜垂老得安身。","dynasty":"明代","title":"迟邑侯萧明府"}
{"author":"陈复","content":"蓼红蘋白满汀洲，去住心期不自由。后夜何人最相忆，一天明月两孤舟。","dynasty":"明代","title":"羊城别弟"}
{"author":"陈复","content":"红船移入清溪湾，舟子急呼前驿关。晓日半篷方睡起，前头无数好江山。","dynasty":"明代","title":"过清溪"}
{"author":"陈复","content":"西来东去长趋海，六载三回此渡津。帆背风轻波浪浅，便从清口向桃源。","dynasty":"明代","title":"渡黄河"}
{"author":"陈复","content":"城濠四面竹成坡，列栅依稀挂紫萝。知是野人生计足，晚风渔唱和樵歌。","dynasty":"明代","title":"过封川"}
{"author":"陈复","content":"吟老梅花岁欲徂，坐看桂月夜来初。相思颜色忽相见，接得平安一纸书。","dynasty":"明代","title":"和弟一贞"}
{"author":"吴西逸","content":"白雁乱飞秋似雪，清露生凉夜。扫却石边云，醉踏松根月。星斗满天人睡也。","dynasty":"元代","tags":"旷达，秋天，写鸟","title":"清江引·秋居"}
{"author":"吴西逸","content":"　　长江万里归帆，西风几度阳关，依旧红尘满眼。夕阳新雁，此情时拍阑干。　　楚云飞满长空，湘江不断流东，何事离多恨冗？夕阳低送，小楼数点残鸿。　　数声短笛沧州，半江远水孤舟，愁更浓如病酒。夕阳时候，断肠人倚西楼。　　江亭远树残霞，淡烟芳草平沙，绿柳阴中系马。夕阳西下，水村山郭人家。","dynasty":"元代","title":"【越调】天净沙　闲题"}
{"author":"吴西逸","content":"　　评花担，折柳杯，诗酒醉淋漓。觅句鸾笺重，笼灯翠袖随。别院漏声迟，扶醉人销金帐里。　春情　　香随梦，肌褪雪，锦字记离别。春去情难再，更长愁易结。花外月儿斜，淹粉泪微微睡些。　京城访友　　桃凝露，杏倚云，花院望星辰。尘土东华梦，簪缨上苑春。趿履谒侯门，吟眼乱难寻故人。　　摩空赋，醉月觞，无地不疏狂。貂帽簪花重，鸳帏倚玉香。清楚绿鬟妆，扶我入温柔醉乡。","dynasty":"元代","title":"【商调】梧叶儿　春夜"}
{"author":"吴西逸","content":"　　人衔白玉杯，马纵黄金辔。帘栊燕影闲，院落莺声碎。酒瓮浸玻璃，睡帐揭金泥。醉写评花句，梦随芳草池。别离，天远书难寄。芳菲，红残春又归。　题情　　春闲芍药瓶，尘淡菱花镜。香消翡翠炉，扇冷犀红柄。终日倚山屏，无意理银筝。独坐愁偏甚，孤眠睡不成。长更，月冷鸳衾剩。愁凝，最无情窗下灯。　叹世　　高阳酒更酡，栗里诗难和。风清弦管声，月淡珠玑唾。青镜苦消磨，白发尽婆娑。门外桑榆景，庭前荆棘科。蹉跎，白日空闲过。风波，浮生无奈何。春花闻杜鹃，秋月看归燕。人情薄似云，风景疾如箭，留下买花钱，趱入种桑园。茅苫三间厦，秧肥数顷田。床边，放一册冷淡渊明传。窗前，抄几联清新杜甫篇。","dynasty":"元代","title":"【双调】雁儿落过得胜令　春游"}
{"author":"吴西逸","content":"　　懒云窝，懒云堆里即无何。半间茅屋容高卧，往事南柯。红尘自网罗，白日闲酬和，青眼偏空阔。风波远我，我远风波。　　懒云仙，蓬莱深处恣高眠。笔床茶灶添香篆，尽意留连。闲吟白雪篇，静阅丹砂传，不羡青云选。林泉爱我，我爱林泉。　　懒云巢，碧天无际雁行高。玉箫鹤背青松道，乐笑游遨，溪翁解冷淡嘲，山鬼放揶揄笑，村妇唱糊涂调。风涛险我，我险风涛。　　懒云关，一泓流水绕弯环。半窗斜日留晴汉，鸟倦知还。高眠仿谢安，归计寻张翰，作赋思王粲。溪山恋我，我恋溪山。　　懒云翁，一襟风月笑谈中。生平傲杀繁华梦，已悟真空。茶香水玉钟，酒竭玻璃翁，云绕蓬莱洞。冥鸿笑我，我笑冥鸿。　　懒云凹，按行松菊讯桑麻。声名不在渊明下，冷淡生涯。味偏长凤髓茶，梦已随胡蝶化，身不入麒麟画。莺花厌我，我厌莺花。","dynasty":"元代","title":"【双调】殿前欢_懒云窝，懒"}
{"author":"吴西逸","content":"春花闻杜鹃，秋月看归燕。人情薄似云，风景疾如箭。留下买花钱，趱人种桑园。茅盖三间厦，秧肥数顷田。床边，放一册冷淡渊明传，窗前，抄几首清新杜甫篇。","dynasty":"元代","title":"雁儿落带过得胜令"}
{"author":"吴西逸","content":"江亭远树残霞，淡烟芳草平沙。绿柳阴中系马。夕阳西下，水村山郭人家。","dynasty":"元代","tags":"游子，写景，抒情","title":"天净沙·江亭远树残霞"}
{"author":"吴西逸","content":"系门前柳影兰舟，烟满吟蓑，风漾闲钩。石上云生，山间树老，桥外霞收。玩青史低头袖手，问红尘缄口回头。醉月悠悠，漱石休休，水可陶情，花可融愁。","dynasty":"元代","tags":"山水，隐居，生活","title":"蟾宫曲·山间书事"}
{"author":"吴西逸","content":"韶华过，春色休。红瘦绿阴稠。花凝恨，柳带愁。泛兰舟。明日寻芳载酒。","dynasty":"元代","title":"梧叶儿"}
{"author":"吴西逸","content":"　　杨柳岸秋千高架，梨花院仕女双丫，玉纤轻按小琵琶。花明春富贵，响玉交加，东风人信马。　山居　　蕨薇嫩山林趣味，桑麻富田野生涯，市喧声不到衡扉。绿香春酒瓮，红润晓花枝，日高眠未起。　春醉　　红叱拨轻总宝，紫葡萄满泛金钟，寻芳人在小帘栊。倚风同笑傲，对月唱玲珑，清闲可意种。　忆西湖　　花院小低低朱户，酒旗摇簇簇香车，市桥官柳暗西湖。杯浮金潋滟，寺现玉浮图，莺花谁是主？　自况　　万顷烟霞归路，一川花草香车，利名场上我情疏。蓝田堪种玉，鲁酒可操觚，东风供睡足。","dynasty":"元代","title":"【中吕】红绣鞋　春景"}
{"author":"吴西逸","content":"　　海棠露冷湿胭脂，杨柳风寒袅绿丝。寄来书刚写个鸳鸯字，墨痕湮透纸。吟不成几句新诗。心间事，口内词，多少寻思。　　玉钩帘控画堂空，宝篆香消锦被重，无人温暖罗帏梦，梦中寻可意种，碧纱窗忽地相逢。舌尖恨，心上恐，惊觉晨钟。　　芰荷泛月小妆梳，画舸摇风醉玉壶。一杯酒尽青山暮，促归期云共雨，逞疏狂巽玉喷珠。诗中句，灯下书，此意如何。","dynasty":"元代","title":"【双调】水仙子　思情"}
{"author":"吴西逸","content":"香随梦，肌褪雪，锦字记离别。春去情难再，更长愁易结。花外月儿斜，淹粉泪微微睡些。","dynasty":"元代","title":"梧叶儿·香随梦"}
{"author":"吴西逸","content":"　　系门前柳影兰舟，烟满吟蓑，风漾闲钩。石上云生，山间树老，桥外霞收。玩青史低头袖手，问红尘缄口回头。醉月悠悠，漱石休休，水可陶情，花可融愁。　游玉隆宫　　碧云深隐隐仙家，药杵玄霜，饭煮胡麻。林下樽，云中鸡犬，树底茶瓜。香不断灯明绛蜡，火难消炉炼丹砂。朗诵南华，懒上浮槎。笑我尘踪，走遍天涯。　席上　　博秦楼一笑千金，谁是知音？知此闲心。袅娜花枝，依稀眉宇，香动词林。止谈笑何须荐寝，尽疏狂足可披襟。乐事追寻，歌罢归来，嗟叹于今。　寄友　　望故人目断湘皋，林下丰姿，尘外英豪。岂惮双壶？不辞千里，命驾相招。便休题鱼龙市朝，好评论莺燕心交。醉后联镳，笑听江声，如此风涛。　寄情　　半缄书好寄平安，几句别离，一段艰难。泪湿乌丝，愁随锦字，望断雕鞍。恨鱼雁因循寄简，对鸳鸯展转忘餐。楼外云山，烟水重重，成病看看。　纪旧　　折花枝寄与多情，唤起真真，留恋卿卿。隐约眉峰，依稀雾鬓，仿佛银屏。曾话旧花边月影，共衔杯扇底歌声。款款深盟，无限思量，语笑盈盈。","dynasty":"元代","title":"【双调】蟾宫曲　山间书事"}
{"author":"吴西逸","content":"　　传心素，托简书，问春归欲归何处？送春词不题风共雨，止埋怨落花飞絮。贪新酿，趁晚凉，笑相呼凭肩歌唱。最多情女郎心外想，打鸳鸯采莲湖上。萦心事，惹恨词，更那堪动人秋思。画楼边几声新雁儿，不传书摆成个愁字。年华尽，腊味醇，睡不温晓寒成阵。折梅花不传心上人，村煞我陇头春信。　咏所见　　人如玉，鬓似云，动春心半含娇俊。近装奁懒将花貌匀，旋窝儿粉香成晕。　酒散　　旗亭散，歌韵歇，暖风轻柳摇台榭。杏花墙夕阳春去也，马蹄香宝鞍敲月。　效香奁体　　惚蝉鬓，怯镜鸾，雁声寒不禁肠断。碧纱窗夜长鸳梦短，怕黄昏一灯相伴。","dynasty":"元代","title":"【双调】寿阳曲　四时"}
{"author":"吴西逸","content":"　　花艳冶，柳欹斜，粉墙低画楼人困也。庭院星列，罗绮云叠，簇簇闹蜂蝶。紫霞杯我辈豪侠，绿云鬟仕女奇绝。乌丝栏看醉草，红牙板唱声揭。别，同载七香车。　避暑偶成　　共翠娥，酌金波，湖上晚风摇芰荷。丝管情多，帘幕凉过，暑气尽消磨。扇停风几缕柔歌，袜凌波一掬香罗。醉魂偏浩荡，诗兴费吟哦。睃，老子正婆娑。　秋闺　　笼太纤，拜银蟾，恰团圆几时云又掩。尘淡妆奁，风透朱帘，无语望雕檐。博山炉香冷慵添。阳春曲唱和难タ。新凉开扇影，清恨蹙眉尖。嫌，何处可消淹？","dynasty":"元代","title":"【越调】柳营曲　赏春"}
{"author":"吴西逸","content":"　　翰墨空题鸾凤笺，云水虚劳鱼雁传。些情铁石坚，铁石知几年？　　栖燕楼台诗思迷，睡鸭池塘春漏迟。满身花影移，晓窗香梦随。　　鬓乌云簪翠翘，衣淡红绡松玉腰。美人花月妖，比花人更娇。","dynasty":"元代","title":"【越调】凭阑人　题情_翰墨空题鸾"}
{"author":"赵必岊","content":"倚西风、招鸿送燕，年华今已如客。青奴一饷贪凉梦，昨夜酒红无力。愁似织。听鸣叶寒蝉，话到情无极。舞衣春入。叹带眼偷移，琴心不断，襟袖旧时窄。红尘陌。谁寄佳人消息。任他珠网瑶瑟。金钗两鬓霓裳曲，总是浪歌闲拍。长夜笛。且慢析轻匀，留醉酒垆侧。烟青雾白。望残照关河，睛云楼阁，何处是秋色。","dynasty":"宋代","title":"摸鱼子"}
{"author":"赵必岊","content":"倚西风、招鸿送燕，年华今已如客。青奴一饷贪凉梦，昨夜酒红无力。愁似织。听鸣叶寒蝉，话到情无极。舞衣春入。叹带眼偷移，琴心不断，襟袖旧时窄。红尘陌。谁寄佳人消息。任他珠网瑶瑟。金钗两鬓霓裳曲，总是浪歌闲拍。长夜笛。且慢析轻匀，留醉酒垆侧。烟青雾白。望残照关河，睛云楼阁，何处是秋色。","dynasty":"宋代","title":"摸鱼子·倚西风"}
{"author":"赵必岊","content":"穷居无与娱，弱子戏我右。宁知千载前，不是桑榆友。今为骨肉亲，结爱岂不厚。不知后千载，当复如此否。且尽人间事，幽远非所叩。","dynasty":"宋代","title":"饮酒"}
{"author":"赵必岊","content":"倚西风、招鸿送燕，年华今已如客。青奴一饷贪凉梦，昨夜酒红无力。愁似织。听鸣叶寒蝉，话到情无极。舞衣春入。叹带眼偷移，琴心不断，襟袖旧时窄。红尘陌。谁寄佳人消息。任他珠网瑶瑟。金钗两鬓霓裳曲，总是浪歌闲拍。长夜笛。且慢析轻匀，留醉酒垆侧。烟青雾白。望残照关河，晴云楼阁，何处是秋色。","dynasty":"宋代","title":"摸鱼儿"}
{"author":"陈自修","content":"白日不我待，志士心悲伤。功业一无就，双鬓镜中苍。古人有遗训，日进期无疆。读尽天下书，拄腹复撑肠。谈笑折强虏，风尘靖四方。收复旧版宇，万国来梯航。爵禄安可羁，高蹈从子房。兹事属吾辈，终夜不能忘。","dynasty":"宋代","title":"白日吟"}
{"author":"葛覃","content":"兰桨入方塘。绿柳荫中坐早凉。十里芙蕖红潋滟，芳香。荷叶罗裳一色妆。小婢折花忙。惊起鸳鸯拍镜光。雾鬓云鬟娇不语，端详。对此偏教恼寸肠。","dynasty":"清代","title":"南乡子戏题外子行乐图"}
{"author":"司马光","content":"四月清和雨乍晴，南山当户转分明。更无柳絮因风起，惟有葵花向日倾。","dynasty":"宋代","tags":"夏天，写景，咏物，写花，言志","title":"客中初夏"}
{"author":"司马光","content":"宝髻松松挽就，铅华淡淡妆成。青烟翠雾罩轻盈，飞絮游丝无定。相见争如不见，有情何似无情。笙歌散后酒初醒，深院月斜人静。","dynasty":"宋代","tags":"婉约，宴会，思念，女子","title":"西江月·宝髻松松挽就"}
{"author":"司马光","content":"　　陶侃尝出游，见人持一把未熟稻，侃问：“用此何为？”人云：“行道所见，聊取之耳。”侃大怒诘曰：“汝既不田，而戏贼人稻！”执而鞭之。是以百姓勤于农植，家给人足。","dynasty":"宋代","tags":"初中文言文，寓理，故事","title":"陶侃惜谷"}
{"author":"司马光","content":"　　吾本寒家，世以清白相承。吾性不喜华靡，自为乳儿，长者加以金银华美之服，辄羞赧弃去之。二十忝科名，闻喜宴独不戴花。同年曰：“君赐不可违也。”乃簪一花。平生衣取蔽寒，食取充腹；亦不敢服垢弊以矫俗干名，但顺吾性而已。众人皆以奢靡为荣，吾心独以俭素为美。人皆嗤吾固陋，吾不以为病。应之曰：“孔子称‘与其不逊也宁固。’又曰‘以约失之者鲜矣。’又曰‘士志于道，而耻恶衣恶食者，未足与议也。’古人以俭为美德，今人乃以俭相诟病。嘻，异哉！”　　近岁风俗尤为侈靡，走卒类士服，农夫蹑丝履。吾记天圣中，先公为群牧判官，客至未尝不置酒，或三行、五行，多不过七行。酒酤于市，果止于梨、栗、枣、柿之类；肴止于脯、醢、菜羹，器用瓷、漆。当时士大夫家皆然，人不相非也。会数而礼勤，物薄而情厚。近日士大夫家，酒非内法，果、肴非远方珍异，食非多品，器皿非满案，不敢会宾友，常量月营聚，然后敢发书。苟或不然，人争非之，以为鄙吝。故不随俗靡者，盖鲜矣。嗟乎！风俗颓弊如是，居位者虽不能禁，忍助之乎！　　又闻昔李文靖公为相，治居第于封丘门内，厅事前仅容旋马，或言其太隘。公笑曰：“居第当传子孙，此为宰相厅事诚隘，为太祝奉礼厅事已宽矣。”参政鲁公为谏官，真宗遣使急召之，得于酒家，既入，问其所来，以实对。上曰：“卿为清望官，奈何饮于酒肆？”对曰：“臣家贫，客至无器皿、肴、果，故就酒家觞之。”上以无隐，益重之。张文节为相，自奉养如为河阳掌书记时，所亲或规之曰：“公今受俸不少，而自奉若此。公虽自信清约，外人颇有公孙布被之讥。公宜少从众。”公叹曰：“吾今日之俸，虽举家锦衣玉食，何患不能？顾人之常情，由俭入奢易，由奢入俭难。吾今日之俸岂能常有？身岂能常存？一旦异于今日，家人习奢已久，不能顿俭，必致失所。岂若吾居位、去位、身存、身亡，常如一日乎？”呜呼！大贤之深谋远虑，岂庸人所及哉！　　御孙曰：“俭，德之共也；侈，恶之大也。”共，同也；言有德者皆由俭来也。夫俭则寡欲，君子寡欲，则不役于物，可以直道而行；小人寡欲，则能谨身节用，远罪丰家。故曰：“俭，德之共也。”侈则多欲。君子多欲则贪慕富贵，枉道速祸；小人多欲则多求妄用，败家丧身；是以居官必贿，居乡必盗。故曰：“侈，恶之大也。”　　昔正考父饘粥以糊口，孟僖子知其后必有达人。季文子相三君，妾不衣帛，马不食粟，君子以为忠。管仲镂簋朱纮，山节藻棁，孔子鄙其小器。公叔文子享卫灵公，史鰌知其及祸；及戌，果以富得罪出亡。何曾日食万钱，至孙以骄溢倾家。石崇以奢靡夸人，卒以此死东市。近世寇莱公豪侈冠一时，然以功业大，人莫之非，子孙习其家风，今多穷困。其余以俭立名，以侈自败者多矣，不可遍数，聊举数人以训汝。汝非徒身当服行，当以训汝子孙，使知前辈之风俗云。","dynasty":"宋代","tags":"家训，道理","title":"训俭示康"}
{"author":"司马光","content":"渔舟容易入春山，仙家日月闲。绮窗纱幌映朱颜，相逢醉梦间。松露冷，海霜殷。匆匆整棹还。落花寂寂水潺潺，重寻此路难。","dynasty":"宋代","tags":"生活，抒怀","title":"阮郎归·渔舟容易入春山"}
{"author":"司马光","content":"　　古者谏无官，自公卿大夫，至於工商，无不得谏者。汉兴以来，始置官。　　夫以天下之政，四海之众，得失利病，萃於一官使言之，其为任亦重矣。居是官者，常志其大，舍其细；先其急，后其缓；专利国家而不为身谋。彼汲汲於名者，犹汲汲於利也，其间相去何远哉！　　天禧初，真宗诏置谏官六员，责其职事。庆历中，钱君始书其名於版，光恐久而漫灭。嘉祐八年，刻於石。后之人将历指其名而议之曰：“某也忠，某也诈，某也直，某也曲。”呜呼！可不惧哉！","dynasty":"宋代","tags":"古文观止","title":"谏院题名记"}
{"author":"司马光","content":"　　子击出，遭田子方于道，下车伏谒。子方不为礼。子击怒，谓子方曰：“富贵者骄人乎？贫贱者骄人乎？”子方曰：“亦贫贱者骄人耳！富贵者安敢骄人！国君而骄人，则失去国；大夫而骄人则失去家。失其国者未闻有以国待之者也，失其家者未闻有以家待之者也。夫士贫贱，言不用，行不合，则纳履而去耳，安往而不得贫贱哉！”子击乃谢之。","dynasty":"宋代","tags":"初中文言文，寓理，教育，故事","title":"田子方教育子击"}
{"author":"司马光","content":"汉家五尺道，置吏抚南夷。欲使文翁教，兼令孟获知。盘馐蒟酱实，歌杂竹枝辞。取酒须勤醉，乡关不可思。","dynasty":"宋代","tags":"送别，勉励，友人","title":"送张寺丞觐知富顺监"}
{"author":"司马光","content":"几砚昔年游，于今成十秋。松坚终发石，鱼变即辞流。近郡无飞檄，清时不借筹。淇园春竹美，军宴日椎牛。","dynasty":"宋代","tags":"送别，忆旧，友情，勉励","title":"送龚章判官之卫州·新及第"}
{"author":"司马光","content":"红日迟迟，虚郎转影，槐阴迤逦西斜。彩笔工夫，难状晚景烟霞。蝶尚不知春去，谩绕幽砌寻花。奈猛风过后，纵有残红，飞向谁家。始知青鬓无价，叹飘零官路，荏苒年华。今日笙歌业里，特地咨嗟。席上青衫湿透，算感旧、何止琵琶。怎不教人易老，多少离愁，散在天涯。","dynasty":"宋代","title":"锦堂春"}
{"author":"司马光","content":"哲公金陵来，神韵自孤秀。京华三十春，高节愈幽茂。煊赫公卿门，道俗日奔走。自非趣尚合，一息不相就。慷慨贤豪士，波溢千金富。蔬饭苟有馀，秋毫未尝受。嚣呶不可变，坚白如琼琇。居然尚悉寂，终厌尘土臭。忽思香炉云，荟蔚冠孤岫。振衣寻昔游，烟霞宛如旧。络木滕蔓长，护石松根瘦。瀑泉响夜壑，乳管添春宝。茅茨荫文丈，宴坐度清画。几席雨奇花，阶除驯猛兽。方知物外光，回视人寰陋。慎勿露声光，愚迷将辐凑。","dynasty":"宋代","title":"送守哲归庐山"}
{"author":"司马光","content":"客从魏都来，贻我山藷实。散之膏土间，春苗比如栉。吾家庭户狭，树艺苦其密。危根递扶载，怒牙犹怫郁。兴言念伊人，好嗜与我一。家蓄桐君事，喜观汜氏述。虽为簪带拘，雅尚林樊逸。分献取其诚，岂容羞薄物。况闻知药者，饵此等苓术。愿益君子年，康直体无疾。散诞得宽壤，繁大宜无日。萧桃新蔓抽，苯莼故丛失。入冬霜霰严，叶落掊可出。伸如猿臂长，拳若熊膰腯。拾木爨铜鼎，相期聚书室。谁得与共徒，豀茶与山栗。","dynasty":"宋代","title":"送薯蓣苗与兴宗"}
{"author":"司马光","content":"昔解陈仓印，於今二十秋。双凫久东上，五马重西沲。饶骑行关外，壶浆拥道周。民心已化服，条教不更修。","dynasty":"宋代","title":"送宋郎中知凤翔瘵"}
{"author":"司马光","content":"佳郡望都城，相闻击柝声。宾朋缠执别，耆旧已前迎。彩服当年戏，骊驹此日荣。弦歌应尽在，琴调不须更。","dynasty":"宋代","title":"送苏屯田知单州"}
{"author":"司马光","content":"铨筦萃贤豪，夫群主剧曹。长才沛余裕，众论蔚推高。逮此分符贵，知无顿刃劳。公卿如有缺，不独赐金褒。","dynasty":"宋代","title":"送田校理知晋州"}
{"author":"司马光","content":"煜炝屏星驾，迢遥婺女区。岚光晴向背，溪溜暖萦纡。万室鸣机杼，千艘隘舳舻。若逢耆旧问，能说隐侯无。","dynasty":"宋代","title":"送王伯初通判婺州"}
{"author":"司马光","content":"畴昔诚相契，间关分不渝。绝弦悲宿草，抚首念诸孤。位略尊荣间，年忘德齿殊。清阴容息足，重语辱嘘枯。鶠阁骞云表，虹旌拂海隅。明光新出綍，陕陌重分符。丰润还桑梓，欢讴复路衢。宁须更条教，耆旧已箪壶。","dynasty":"宋代","title":"送王待制知陕府"}
{"author":"司马光","content":"清白世风存，王公复有孙。挺生如玉树，不竭似淮源。日背嵩峰紫，春添洛水喧。幕中多胜友，肯使负芳樽。","dynasty":"宋代","title":"送王殿丞西京签判"}
{"author":"司马光","content":"畴昔侍严亲，俱为采服人。游兰已多益，得桂复同春。风树悲驭异，萍波聚散频。峡中尽遗事，何处不沾巾。","dynasty":"宋代","title":"送王殿丞知眉山县"}
{"author":"司马光","content":"君行杳何许，万里蜀云西。野色春斯近，林烟晓意迷。天藏马峡小，星逼剑关低。莫使乡愁乱，咬咬信子规。","dynasty":"宋代","title":"送王殿丞知眉山县"}
{"author":"司马光","content":"万物壮必老，性理之自然。我年垂四十，安得无华颠。所悲道业寡，汩没无它贤。深惧岁朋颓，宿心空弃捐。视此足自儆，拔之乃违天。留为鉴中铭，晨夕思乾乾。","dynasty":"宋代","title":"初见白发慨然感一"}
{"author":"司马光","content":"兔营三窟定何在，棘间堑底高邱巅。却行百步方跃入，示免余踪留雪四。少年何为无恻隐，解鹰纵犬薰以烟。人言兔狡非兔狡，窘急偷生真可怜。","dynasty":"宋代","title":"穷兔谣二首"}
{"author":"司马光","content":"小鸡距短双翅垂，广场勇门无所施。清晓长鸣独先众，朝者恃此能知时。星河满天月光白，东望扶桑悄无色。一声高兴耳目醒，四远群阴俱避易。陋巷人疏烟火稀，永夜沈沈钟鼓微。闻之徐起就盥栉，颠倒不复忧裳衣。君家迥居北城曲，阿阁岧峣日鸣玉。萧萧风雨得司晨，不使无功吸君粟。","dynasty":"宋代","title":"朝鸡王乐道"}
{"author":"司马光","content":"古来都邑美，孰与积阳先。况复元侯贵，兼之从事贤。玦离横阙塞，珠曲逗伊川。慰眼登临乐，送君空惘然。","dynasty":"宋代","title":"送王著作西京签判"}
{"author":"司马光","content":"主人小石屏，得之括苍山。括苍道里远，致此良亦难。层崖万仞馀，腾出浮云端。吴儿采石时，萝蔓愁攀缘。石文状松雪，毫发皆天然。置之坐席旁，清风常在颜。愿君善藏蓄，永日供馀闲。慎勿示要人，坐致求者繁。将使括苍民，吁嗟山谷间。","dynasty":"宋代","title":"和梅圣俞咏昌言五物括苍石屏"}
{"author":"司马光","content":"天险限西东，难知造化功。路邀三晋会，势压两河雄。余雪沾枯草，惊飚卷断蓬。徒观争战处，今古索然空。","dynasty":"宋代","title":"虎牢关"}
{"author":"司马光","content":"薄寒未去腊缠过，春色先知在绿波。不是宿云能作思，大都王粲自情多。","dynasty":"宋代","title":"和张推官同年阴无绪偶成"}
{"author":"司马光","content":"历历山头雪，泠泠松下风。樽中说有酒，恨不与君同。不独山头白，人头亦垂素。积雪有时消，青山色如故。","dynasty":"宋代","title":"和景仁题崇福宫"}
{"author":"司马光","content":"依依烟未歇，漠漠风初静。浮花满波面，不见参差影。","dynasty":"宋代","title":"奉和经略庞龙图延州南城入咏·柳湖"}
{"author":"司马光","content":"是郎年示至，辞禄一何高。目莹棲灵气，眉疏出秀豪。胸中自有乐，身外尽徒劳。回首红尘地，纷纷笑我曹。解绂沱江外，诛茅井络边。老莱夫妇隐，韦孟子孙贤。浮蚁邀旁舍，蹲鸱种薄田。不须亲几杖，相望已萧然。","dynasty":"宋代","title":"寄赠致仕刘都官"}
{"author":"司马光","content":"风日虽寒昼景长，探春远访白莲庄。岸冰犹在水先绿，柳叶未生条已黄。老木根侵苔径窄，新梅花入酒卮香。天真不必人修饰，得趣勿嫌台馆荒。","dynasty":"宋代","title":"别韵一首"}
{"author":"司马光","content":"积旬留省署，容易度春华。芳草踏青晚，长楸行乐赊。云疏时送雨，风细暗飞花。直有黄金百，无因过酒家。","dynasty":"宋代","title":"寒食南宫夜饮"}
{"author":"司马光","content":"璿玑敷帝命，金节护边兵。尽付将军制，真为儒者荣。扶摇言上击，濛汜忽西倾。罢市人相吊，纷纷满百城。","dynasty":"宋代","title":"宣徽使河东经略使郑文肃公挽歌二首"}
{"author":"司马光","content":"修竹非俗物，薜荔亦佳草。村之君子庭，人来见逾好。侵阶鹤胫细，缘壁龙鳞老。纷披两疏翠，烟色宜秋早。主人日对植，清风庶长保。","dynasty":"宋代","title":"邵不疑厅薜荔及竹"}
{"author":"司马光","content":"云悉雪欲零，四牡出郊坰。古塞烟华紫，寒沙日气青。金门秘鸡树，朱节耀龙庭。几夜天街北，遥占汉使星。","dynasty":"宋代","title":"送二同年使北·李公素"}
{"author":"司马光","content":"积雨久未阕，岂徒行客忧。夜闻屋中人，叹息悲田畴。方春播殖时，种食皆外求。鞭诃犯赤日，酷烈惭羸牛。草秽竞禾长，从人借鉏耰。晨薅载星起，日闇未能休。岂无一时勤，所觊岁有秋。今兹昏垫灾，大野成洪流。直疑沧海溢，蚕栗浮陵丘。昔时百丈原，泛泛皆挐舟。乔木失端杪，饥鸟下无投。黍稷沈黄泥，圭谷安可收。嗟予乏技能，无以易糠麰。贩鬻固所昧，敢诧市井游。欲依盗贼群，丑不闲戈矛。已载任天地，无益徒为愁。一身无死所，况为妻儿谋。之美爱物者，凄然涕沾裘。一夫有不获，伊尹为深羞。何当富斯民，比屋囷仓稠。惜哉禄秩卑，此志终宜酬。","dynasty":"宋代","title":"又是和夜雨宿村舍"}
{"author":"司马光","content":"兵形穷胜负，史法贯兴衰。落落虽殊众，恂恂不迕时。位卑名自重，才大命须奇。世俗那能识，伤嗟止为诗。","dynasty":"宋代","title":"梅圣俞挽歌二首其一"}
{"author":"司马光","content":"渔舟容易入春山，仙家日月闲。绮窗纱幌映朱颜，相逢醉梦间。松露冷，海霜殷。匆匆整棹还。落花寂寂水潺潺，重寻此路难。","dynasty":"宋代","tags":"生活，抒怀","title":"阮郎归·渔舟容易入春山"}
{"author":"司马光","content":"瀛海吁谟定，宗祧指顾安。鸿勋柱石壮，劲节雪霜寒。翼亮三朝久，初终一德完。如何未黄发，垄柏已丸丸。","dynasty":"宋代","title":"魏忠献公挽辞三首"}
{"author":"司马光","content":"我禄多龚舍，君年少孔戣。道心闲始见，世路老方知。山水不相厌，风光难豫期。嬉游不可缓，花卉即离披。","dynasty":"宋代","title":"游山呈景仁"}
{"author":"司马光","content":"楚旗猎猎盖山红，回首咸阳一炬空。惆怅秦人虚用意，几年辛苦得山东。","dynasty":"宋代","title":"秦入"}
{"author":"司马光","content":"贱生参府僚，勉强逾增岁。终非性所好，出入意如醉。论庭敲扑喧，众草绝生意。不知有青春，倏忽已改燧。周章连日忙，烂漫数宵睡。轩窗岌飞举，风雨颇恣睢。谓言芳菲物，狼籍应扫地。今晨呼马出，历狱问囚击。窈窕清宫深，仓琅朱门闭。广殿肃层阴，虚庭蔼佳气。长杨委嫩绿，老柏净新翠。薜荔垂蛇延，奇石立赑屭。豁然愁愤开，精神四面至。事役难少留，马去尚回睇。亦足慰无聊，年华不都弃。","dynasty":"宋代","title":"二月中旬虑问过灵宫门始见花卉呈君倚"}
{"author":"司马光","content":"去年与客尽清欢，今日重来立马看。犹足携觞同醉在，只愁风雨横相干。","dynasty":"宋代","title":"和子华过王师家见梅花盛开呈君实子骏兼简尧"}
{"author":"司马光","content":"夙昔游清贯，时流藉重名。雠书石渠秘，视草玉堂荣。吉兆虚三鱓，凶期告两楹。子云思故国，坟树必西倾。","dynasty":"宋代","title":"故翰林彭学士挽歌"}
{"author":"司马光","content":"荷花烂漫红，不见方塘水。嶕峣结飞阁，苒惹清香里。露重忽攲侧，翩然翠禽起。","dynasty":"宋代","title":"和邵不疑校理蒲州十诗其八芙蕖轩"}
{"author":"司马光","content":"惟知负米乐，不觉抱关卑。出处两得意，是非皆自知。","dynasty":"宋代","title":"送伯淳监汝州酒"}
{"author":"司马光","content":"平生千里别，书问亦常来。隼拂秋云击，鸾兼霏雾回。曏无高世艺，安见出偷才。有纸盈箱箧，扃封不忍开。","dynasty":"宋代","title":"哭马承之"}
{"author":"司马光","content":"桥边春意近，五马屡徘徊。湖水旦暮渌，林花早晚开。适因尝酒到，又为赋诗来。借问双华表，经过日几回。","dynasty":"宋代","title":"探花桥"}
{"author":"司马光","content":"古木夏阴薄，萧萧蠹叶微。岂无绿树深，爱此风烟姿。高僧此休息，肩倚瘦筇枝。","dynasty":"宋代","title":"和端式十题·古木阴"}
{"author":"司马光","content":"长乐晓钟残，皇与入问安。东风犹料峭，冒絮御余寒。","dynasty":"宋代","title":"春贴子词·太皇太后阁六首"}
{"author":"司马光","content":"赵魏高气侠，到今风俗然。椎埋吏难禁，击断世称贤。明府宜更瑟，罢民庶息户。无如蚕丝者，急敛纵敲鞭。","dynasty":"宋代","title":"送聂之美任鸡泽令"}
{"author":"司马光","content":"矮帽长条紫縠衫，朱门深静似重岩。莫言永日浑无事，种药移花一一监。","dynasty":"宋代","title":"效赵学士体成口号十章献开府太师"}
{"author":"司马光","content":"四载一相逢，相逢遽为别。侪辈日萧条，与君俱白发。卮酒不暇执，旧游那复说。忽忽无他言，暑行戒饥渴。","dynasty":"宋代","title":"送刘促通知泾州"}
{"author":"司马光","content":"翩然下林表，不惮风湍恶。得隽辄高飞，为君羞击搏。","dynasty":"宋代","title":"和之美舟行杂诗八首·鱼鹰"}
{"author":"司马光","content":"先公勋烈盛盐梅，清白仍闻世济才。华省拂衣辞簿领，长衢回首谢尘埃。嵩峰排雾依稀出，洛水迎人迤逦来。寄语马前头白吏，何殊昔日李西台。","dynasty":"宋代","title":"送李侍郎"}
{"author":"司马光","content":"先生负材气，弱冠游穷边。麻衣揖钜公，决策期万全。谓言叛羌背，会可执而鞭。意趣小参差，万金莫留连。中年更折节，六籍事精研。羲农讫周孔，上下皆贯穿。造次循绳墨，儒行无少愆。师道久废阕，模范几无传。先生力振起，不绝尚聊绵。教人学虽博，要以礼为先。庶几百世后，复睹三王前。释老比尤炽，群伦将荡然。先生论性命，指示令知天。声光动京师，名卿争芦延。寘这石渠阁，岂徒修简编。丞相正自用，立有荣枯权。先生不可屈，去之归卧坚。孤嫠聚满室，糊口耕无田。欣欣茹藜藿，皆不思肥鲜。近应诏书起，寻取病告旋。旧庐不能到，丹旐风翩翩。人生会归尽，但问愚与贤。借令阳虎寿，讵足骄颜渊。况於朱紫贵，飘忽如云烟。岂若有清名，高出太白巅。门人俱絰带，雪涕会松阡。厚终信为美，继志仍须专。读经守旧学，勿为利禄迁。好礼效古人，勿为时俗牵。修内勿修外，执中勿执偏。当令洙泗风，郁郁满秦川。先生傥有知，无憾归重泉。","dynasty":"宋代","title":"子厚先生哀辞"}
{"author":"司马光","content":"顾我虚罍耻，知君余沥多。庭前有春雪，如此薄寒何。","dynasty":"宋代","title":"贡院中戏从元礼求酒"}
{"author":"司马光","content":"我昔垂髫今白头，中间万事水东流。此心争得还如尔，戏走阶前不识愁。","dynasty":"宋代","title":"观孙儿戏感怀"}
{"author":"司马光","content":"玉帐前茅举，铜鱼左契分。平生公望著，期月政声闻。陌上壶浆溢，潭边花气曛。遥知待新将，民物两欣欣。","dynasty":"宋代","title":"送周密学"}
{"author":"司马光","content":"南荣卮酒罢，君返道东居。坐作三朝别，杳疑千里余。闲门嗟雀纲，深泞怯柴车。向晚开帘喜，同云稍觉疏。","dynasty":"宋代","title":"风雪数日不见叔度晚约公明共诣之"}
{"author":"司马光","content":"弱冠交游鬓发苍，饱谙官况好深藏。闲居共买一廛地，尽老常依数仞墙。虽喜卜邻同晏子，尚惭推宅异周郎。何时税此凭熊驾，倚杖相迎立路傍。","dynasty":"宋代","title":"和邠守宋席去来卜居与南园为邻"}
{"author":"司马光","content":"□□□□□，□□□□□。聊窥碧甃缺，寒草生历历。时闻山鸟呼，未得全幽寂。","dynasty":"宋代","title":"和邵不疑校理蒲州十诗其五静斋"}
{"author":"司马光","content":"茅茨临素产，沃野带长林。日永一堂静，草生三径深。销忧何用酒，为乐不须琴。扰扰市朝客，无人知此心。","dynasty":"宋代","title":"寄题李水部产水别业"}
{"author":"司马光","content":"佳游得令辰，过此不为春。一境风光秀，万家烟火新。燕初飞玉殿，草不染香轮。逼水蒲牙短，围堤柳带匀。纵谈高出古，落笔健生神。日暮还醒去，林化应笑人。","dynasty":"宋代","title":"清明日兴宗饮赵道士东轩"}
{"author":"司马光","content":"盛德方迎木，柔风渐布和。省耕将效驾，击坏已闻歌。","dynasty":"宋代","title":"春贴子词·皇帝阁六首"}
{"author":"司马光","content":"肃奉乘轺命，仍陪戏马游。朋分初迥出，势合复相收。顾盼华星激，萦回紫电流。良因重嘉好，礼接使臣优。","dynasty":"宋代","title":"又击毬"}
{"author":"司马光","content":"春尽少欢意，昏昏睡思添。正忧花气索，更用雨声兼。乍语莺喉涩，慵飞柳絮黏。落英红没砌，茂草碧侵帘。宝相锦铺架，酴醾雪拥檐。沼萍浮钿靥，林笋露犀尖。坐惜光风駃，行愁畏日炎。追随任尘甑，歌笑忘霜髯。落笔诗情放，飞觥酒令严。金丹呼胜彩，玉烛擢新签。傲岸冠巾侧，淋浪襟袖沾。饥仍留瘦马，归必待肖蟾。筋力虽无几，娱游亦未厌。脱身离簿领，适性得闾阎。多病非辞贵，无才岂养恬。清涂诚愧忝，微禄已伤廉。日费须三爵，年支仰数缣。餱粮粗能足，蓍蔡不烦占。河洛今为盛，图书昔所潜。家家花启户，处处酒飘帘。温饱资兼爱，安平倚具瞻。愚夫犹乐育，下客愈撝谦。落拓形骸逸，优游岁月淹。馀生信多幸，狂醉亦无嫌。","dynasty":"宋代","title":"三月三十日微雨偶成诗二十四韵书怀献留守开"}
{"author":"司马光","content":"闻君家有风林石，镌刻无痕画无迹。靡然合势俱左倾，偃蹇常如负风力。置之坐侧野意生，静听若有飕飕声。忽疑身世在丘壑，使我萧然无俗情。黄金白璧岂非好，子直视之不为宝。","dynasty":"宋代","title":"风林石歌"}
{"author":"司马光","content":"冠苔盈门意气豪，海鱼兼两未充疱。归来散尽三千客，方寤时人市道交。","dynasty":"宋代","title":"孟尝"}
{"author":"司马光","content":"秀眉无足验，结轖遽为灾。乡曲三年别，江山万里回。林闾飞旐入，书剑逐舟来。坟草枯还绿，重泉不复开。","dynasty":"宋代","title":"张元常挽歌二首"}
{"author":"司马光","content":"三十馀年西复东，劳生薄宦等飞蓬。所存旧业惟清白，不负明君有朴忠。早避喧烦真得策，未逢危辱好收功。太平触处农桑满，赢取闾阎鹤发翁。","dynasty":"宋代","title":"初到洛中书怀"}
{"author":"司马光","content":"阀阅盛山西，朱门飏戟衣。雅知名教乐，深笑宴游非。一室琴书隘，三年园圃稀。异时论事业，肯复让轻肥。","dynasty":"宋代","title":"题杨中正"}
{"author":"司马光","content":"场屋推声价，朝绅仰典刑。朱衣老卿列，白首峦亲庭。舟壑一朝失，泉台万古扃。音容宛在目，争免涕飘零。","dynasty":"宋代","title":"安之朝议哀辞二首"}
{"author":"司马光","content":"盛德方迎木，柔风渐布和。省耕将效驾，击坏已闻歌。","dynasty":"宋代","title":"春贴子词·皇帝阁六首"}
{"author":"司马光","content":"麦田正尘坌，桑径忽滂沱。比屋起相告，荷锄行且歌。园林半扃锁，车马绝经过。大尹爱民物，何妨喜更多。","dynasty":"宋代","title":"喜雨三首呈景仁侍郎兼献大尹宣徽其三"}
{"author":"司马光","content":"秋风索索连江起，暮过烟波十余里。长芦瘦竹映渔家，灯火渺茫寒照水。","dynasty":"宋代","title":"松江"}
{"author":"司马光","content":"房公昔漂泊，置酒此鸣琴。人事有忧乐，山光无古今。风流俱寂寞，结构尚萧森。松竹含虚籁，犹疑弦上音。","dynasty":"宋代","title":"玉徽亭"}
{"author":"司马光","content":"黄花小墢和烟斸，野兴萧萧已相逐。同来更得诗句兼，久立看诗忘栽菊。","dynasty":"宋代","title":"得菊并诗"}
{"author":"司马光","content":"芳菲触目已萧然，独著金衣奉老仙。若占上春先秀发，千花百卉不成妍。","dynasty":"宋代","title":"和君贶老君庙姚黄牡丹"}
{"author":"司马光","content":"贤侯宴枚马，歌鼓事繁华。晚吹来千晨，清商落万家。平原转疏雨，远树隔残霞。宋玉虽能赋，还须念景差。","dynasty":"宋代","title":"和孙器这清风楼"}
{"author":"司马光","content":"何处初寒好，初寒肃政台。官闲免簿领，门静少尘埃。天借风霜气，人无鹰隼猜。庭荒馀老柏，尚有夕乌来。","dynasty":"宋代","title":"和张文裕初寒十首其八"}
{"author":"司马光","content":"端居太常署，寒日淡孤清。取酒呼诸友，谈笑方纵横。韩君士林秀，四海依高名。家袭钟鼎贵，身无簪组萦。逍遥风尘外，万物秋毫轻。未尝妄过人，所过以为荣。如何枉玉趾，及门失相迎。主人岂傲客，事有迷误并。追延既不及，相视徒蹉惊。威凤顾修梧，不下还孤征。景星欻呈彩，旋有流云生。灵物固难睹，俗眼真不明。投谢有何物，珉石从双璚。","dynasty":"宋代","title":"春同范景仁宋次道太常致斋韩廷评见过阍人不"}
{"author":"司马光","content":"楚俗号难治，司刑尤择贤。危疑片言决，舒惨一方专。松不彫寒色，丝曾断直弦。清风过江外，应在下车前。","dynasty":"宋代","title":"送张都官江南东路提刑"}
{"author":"司马光","content":"五柳先生门作开，宅边植杖久徘徊。陌头遥认颜光禄，诘旦先乘瘦马来。","dynasty":"宋代","title":"柳枝词十三首"}
{"author":"司马光","content":"个性泛舟，载纵载横。白日净倾，飘风载惊。嗟我老矣，发脱齿零。胡为百忧，劳此余生。","dynasty":"宋代","title":"园樱伤老也"}
{"author":"司马光","content":"经岁侍佳节，无如阴霭何。果然时雨足，安用月华多。未免银缸进，空闻玉漏过。庾公兴不浅，久为驻鸣珂。","dynasty":"宋代","title":"八月十五日夜陪留守宣徽登西楼值雨待月久不见"}
{"author":"司马光","content":"军厨重羊酪，飨土旧风传。不数紫蓴滑，徒夸素鲔鲜。{左火右鼎}蠡烦挏取，勺药助烹煎。莫与吴儿说，还令笑茂先。","dynasty":"宋代","title":"酪羹"}
{"author":"司马光","content":"柳似妖饶舞，花如烂漫妆。那堪陇头水，鸣咽断人肠。","dynasty":"宋代","title":"上郡南三十里有相思亭在太山之麓二水所交平"}
{"author":"司马光","content":"车马东城路，芬芳数里尘。风光不相待，愁杀未游人。","dynasty":"宋代","title":"同僚有独游东游者小诗寄之其一"}
{"author":"司马光","content":"大火已西落，温风犹袭人。留连惜纨扇，散诞脱纱巾。蟾影夜色浅，蛩声秋意新。图书足自适，何物更关身。","dynasty":"宋代","title":"八月五夜省直"}
{"author":"司马光","content":"客到暂开扃，春芜人生满庭。主人殊不顾，修竹为谁青。","dynasty":"宋代","title":"送景仁至于正臣园寄主人"}
{"author":"司马光","content":"苦闻小杜说扬都，当昔豪华今在无。江势横来控南楚，地形前下瞰东吴。万商落日船交尾，一市春风酒并垆。得意莫忘京国友，踏尘冲雪奉朝趋。","dynasty":"宋代","title":"送杨秘丞通判扬州"}
{"author":"司马光","content":"阁上新文卷，欲逢知已开。相思不能已，攲枕梦君来。","dynasty":"宋代","title":"自都往馀杭怀聂之美"}
{"author":"司马光","content":"何初处寒好，初寒太室山。明空烟澹泊，返照雪孱颜。极目雁稍没，无心云自还。犹余拜表累，不得坐松间。","dynasty":"宋代","title":"和张文裕安寒十首"}
{"author":"司马光","content":"老去春无味，年年觉病添。酒因脾积断，灯为知疴嫌。势位非其好，纷华久已厌。唯余读书乐，暖日坐前檐。","dynasty":"宋代","title":"上元书怀"}
{"author":"司马光","content":"石楼临晴空，南眺出千里。人怜山气佳，余叹禹功美。想彼未鉴时，极目皆洪水。谁知耕桑民，幸免鲂与鲤。","dynasty":"宋代","title":"龙门"}
{"author":"司马光","content":"春木争秀发，嗟君独不材。须惭一花少，强逐众芳开。顽艳人谁采，微香蝶不来。直为无用物，空尔费栽培。","dynasty":"宋代","title":"北轩老杏其大围春色向晚只开一花余悯其憔悴"}
{"author":"司马光","content":"月华秋色雨鲜新，万里澄空不受尘。兔濯素毛腾浩露，桂飘香实下飞轮。光侵酒面寒无力，清入诗豪健有神。坐客何须辞醉倒，相君应不惜车茵。","dynasty":"宋代","title":"中秋夕始平公命与考校诸君置酒赋诗"}
{"author":"司马光","content":"草浓初过雨，林静远含烟。燕引新飞鷇，荷承半坠莲。朋来惟有月，山见不须钱。谁与同其乐，壶中浊酒贤。","dynasty":"宋代","title":"和王安之题独乐园"}
{"author":"司马光","content":"邦光华衮襚，家宝素书陈。东阁簪裾散，西芒宅兆新。泉台无复晓，柏径不知春。独有高文在，芬芳继古人。","dynasty":"宋代","title":"宋相国公挽辞二首其二"}
{"author":"司马光","content":"风日虽寒书景长，探春远访白莲庄。岸冰犹在水先绿，柳叶未生条已黄。老木奶侵苔径窄，新梅花入酒卮香。天真不必人修饰，得趣勿嫌台馆荒。","dynasty":"宋代","title":"别韵一首"}
{"author":"司马光","content":"汗简成新令，褰帷刺剧州。韦平家法在，邵杜治声优。野竹交淇水，秋瓜蔓帝邱。三年归奉计，肯顾石渠游。","dynasty":"宋代","tags":"赠别，劝勉","title":"送云卿知卫州"}
{"author":"司马光","content":"夜久残暑尽，好风来满襟。床空唯唯轩，冠小不施簪。竹影乱凉月，林梢转晓参。人心有喧寂，何必欲云岑。","dynasty":"宋代","title":"和宋郎中孟秋省直"}
{"author":"司马光","content":"爱物威容悴，忧公宿疹加。孤忠贯白日，美志掩丹霞。行路皆仲怅，闻风悉叹嗟。英灵觐宗祖，犹想佑皇家。","dynasty":"宋代","title":"魏忠献公挽辞三首"}
{"author":"司马光","content":"塞北为君戍，江南是妾家。遥知关外雪，正似岭头花。","dynasty":"宋代","title":"梅花三首"}
{"author":"司马光","content":"鄙性苦迂僻，有园名独乐。满城争种花，治地惟种药。栽培亲荷锸，购买屡倾橐。纵横百余区，所识恨不博。身病尚未攻，何论疗民瘼。","dynasty":"宋代","title":"酬赵少卿药园见赠"}
{"author":"司马光","content":"仙家不似人间欢，瑶浆琅菜青玉盘。乘醉东游憩阳谷，酒瓢间挂扶桑木。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"万古苍茫空盛衰，燕台贤客姓名谁。君看碣石岩中草，宁似昭王拥篲时。黄金散尽余基没，易水萧条烽火飞。","dynasty":"宋代","title":"燕台歌"}
{"author":"司马光","content":"雪霜哀鬓拔还生，桃李新园长未成。五十尚能胜六十，今年又灭去年情。","dynasty":"宋代","title":"次韵和复古春日五绝句其一"}
{"author":"司马光","content":" 　　光生七岁，凛然如成人。闻讲《左氏春秋》，爱之，退为家人讲，即了其大旨。自是书不释手，至不知饥渴寒暑。群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。","dynasty":"宋代","tags":"写人","title":"破瓮救友"}
{"author":"司马光","content":"绮窗绣户又东风，丹掖游陪岁岁同。但愿太平无限乐，何须三十六离宫。","dynasty":"宋代","title":"春贴子词·夫人阁四首"}
{"author":"司马光","content":"舞腰缤纷长乐东，柳间怅饮送春风。请君试望邯郸道，青门袅袅彻新丰。","dynasty":"宋代","title":"柳枝词十三首"}
{"author":"司马光","content":"云汉成章湛露晞，都门宴饯羽觞飞。谢安不复东山去，争似阿衡得谢归。","dynasty":"宋代","title":"和潞公行及白马寺得留守相公书云名园例惜好"}
{"author":"司马光","content":"先子同乌府，知音诚皦然。脱縗来拜伏，抚首辱哀怜。迨此泉扃掩，空悲尘纲牵。无由怀酒絮，撇涕望新阡。","dynasty":"宋代","title":"祁国正献公挽歌三首"}
{"author":"司马光","content":"何处初寒好，初寒郏鄏城。垂绅多俊颜，更第尽公卿。裘马过从盛，门阑洒扫清。谁家拥兽炭，尽日管弦声。","dynasty":"宋代","title":"和张文裕安寒十首"}
{"author":"司马光","content":"游人恋山水，日晏澹忘归。但爱云烟好，那知仆马饥。","dynasty":"宋代","title":"寿安杂诗十首且游"}
{"author":"司马光","content":"曏来河洛久愆阳，祷祀徒劳罄肃庄。林雪飞花欣暂白，麦田濡叶未全典。城中稍觉桑薪贵，村外时闻社瓮香。入使孜孜悯惸独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"并辔出都门，葱笼日欲昕。野寒余宿雪，树闇湿春云。稍望郊宫近，先悉马首分。一朝犹恋恋，可复久离群。","dynasty":"宋代","title":"正月三日与广渊同出南薰门分斋宫涂中有作"}
{"author":"司马光","content":"畴昔侍严亲，俱为采服人。游兰已多益，得桂复同春。风树悲驭异，萍波聚散频。峡中尽遗事，何处不沾巾。","dynasty":"宋代","title":"送王殿丞知眉山县"}
{"author":"司马光","content":"於陵薄三公，桔槔亲灌园。伯成轻南面，执耒耕丘樊。渊明耻为令，乞食倚人门。贤人乐遂志，荣辱安足言。鄙载夸毗子，结驷乘朱轩。","dynasty":"宋代","title":"偶成"}
{"author":"司马光","content":"粹美清庙器，可嗟沉下僚。优游仲举坐，洋溢海沂谣。奏课应居首，知音况满朝。从今黄鹄兴，眼冷看青霄。","dynasty":"宋代","title":"送王都官官满还都"}
{"author":"司马光","content":"采服昔为儿，随亲宦洛师。于今余梦想，常记旧游嬉。佐使头应白，书楼树已欹。闻君行有日，使我泪交颐。","dynasty":"宋代","title":"送王瓘同年河南司录"}
{"author":"司马光","content":"白发添新镊，红尘满弊衣。人生适未值，吾道岂云非。巩洛风烟远，函秦草树微。长安春酒美，行乐勿令希。","dynasty":"宋代","title":"送王书记之官永兴"}
{"author":"司马光","content":"金门倦鸣玉，千骑出东方。封略依沧海，枌榆近故乡。秦碑苔蚀字，鄅稻日翻芒。国吏遥应识，当年丞相郎。","dynasty":"宋代","title":"送王校理守琅琊"}
{"author":"司马光","content":"先朝御六飞，亲竭濑乡祠，牛酒当时惠。衣冠此日思。仙踪丹有灶，天瑞桧生枝。圣主怜耆旧，题舆得吏师。","dynasty":"宋代","title":"送王彦臣同年通判毫州"}
{"author":"司马光","content":"古来都邑美，孰与积阳先。况复元侯贵，兼之从事贤。玦离横阙塞，珠曲逗伊川。慰眼登临乐，送君空惘然。","dynasty":"宋代","title":"送王著作西京签判"}
{"author":"司马光","content":"至人心如云，去住叭所适。飘摇涉四海，岂复校喧寂。朅来王城游，红尘暖晨夕。忽思还故峰，不可留宿昔。离合毕自然，於何寄驭戚。从兹坐林下，白首傲泉石。山鸟集掌中，巴猿侍瓶锡。寺前烟蔓深，何处求行迹。","dynasty":"宋代","title":"送文慧师归眉山"}
{"author":"司马光","content":"懦服若烟海，几人潜圣心。难才诚自昔，贱学况于今。夫子独神解，明时何陆沉。大羹无和味，至乐寡知音。磳磴貂裘弊，飘萧鹤发侵。游秦不得意，思越动长吟。甑米难求玉，经囊益少金。拂衣谢宾友，纵棹指云岑。积叶迷幽迳，荒藤络旧林。涧猿惊重至，野老喜相寻。山色犹当户，弦声不变琴。人生贵适意，何必慕华簪。","dynasty":"宋代","title":"送吴耿先生"}
{"author":"司马光","content":"曏吒屏星驾，册随丞相车。终朝容懒拙，经岁庇迂疏。共此趋云阙，旋闻建隼旟。江淮一都会，游刃必多余。","dynasty":"宋代","title":"送吴驾部知真州"}
{"author":"司马光","content":"江南佳凡地，人物自风流。青风灵祠在，黄旗王气收。衣冠余旧俗，歌颂乐贤侯。正恐还朝速，江山未遍游。","dynasty":"宋代","title":"送吴仲庶知江宁"}
{"author":"司马光","content":"漠漠春云合，烛烛旱气收。人心方有望，时雨不须求。岂独老农喜，仍令恶客留。洛城花未谢，作意更同游。","dynasty":"宋代","title":"喜雨三首呈景仁侍郎兼献在尹宣徽"}
{"author":"司马光","content":"虹瑞流朱邸，童髦侍紫宸。简心天与子，授位帝知人。学古功时敏，鉤深道日新。宜然三百载，民物仰威神。","dynasty":"宋代","title":"英宗皇帝挽歌辞三首"}
{"author":"司马光","content":"恬然如一梦，分竹守长安。去日冰犹壮，归时花未阑。风光经目少，惠爱及民难。可惜终南色，临行子细看。","dynasty":"宋代","title":"到任明年旨罢官有作"}
{"author":"司马光","content":"椒花献岁新，瑄玉侍祠频。此夕同华省，非才愧后尘。江风迎苗旆，沙雨待朱轮。不比斋官冷，端居弃掷春。","dynasty":"宋代","title":"同次道元日宿尚书省听誓戒寄州邵不疑"}
{"author":"司马光","content":"十六载重归，顺涂歌式微。青松弊庐在，白首故人稀。外饰服章改，流光颜貌非。巫咸旧山色，相见尚依依。","dynasty":"宋代","title":"光皇祐二年谒告归乡里至治平二年方得再来怆然感怀诗以纪事"}
{"author":"司马光","content":"素舸朱篷青竹稿，棹歌风散近还遥。斜阳借问归何处，家住水村郎姓萧。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"平江谷上潮，古木自萧萧。两岸饶葭苇，寒波浸寂寥。","dynasty":"宋代","title":"潮水二首"}
{"author":"司马光","content":"冬实散肥壤，春苗动新叶。雅意非遗人，野情聊自惬。何言好事者，求访来相叠。会种十亩余，坐取诗盈箧。","dynasty":"宋代","title":"答昌言求薯蓣苗"}
{"author":"司马光","content":"百榼行春东，千弓从猎豪。苦吟边月冷，飞镝野风高。奇策革命殊俗，长缨击不毛。输群跃马贵，一等着青袍。","dynasty":"宋代","title":"送郑推官赴分州"}
{"author":"司马光","content":"孙生非画师，趣尚颇奇伟。为人少谐合，不肯畜互子。时时入深山，信足动百里。萧然坐盘石，尽日曾不起。精心忽有得，纵笔何恢诡。万象皆自然，神工相青里。流传落人间，万金易雨纸。君家缚虎图，用意尤精緻。虽云琐纽牢，观者犹披靡。昔闻刘纲妻，制虎如犬豕。系之床脚间，垂头受鞭箠。孙生傥未见，画此变何理。明知非世人，羽化实不死。愿君它日归，置之成都市。必有乘槎人，庶几能辨此。","dynasty":"宋代","title":"和圣俞咏昌言五物·缚虎图"}
{"author":"司马光","content":"春冻消时种两牙，南风熏日见孤花。先开必自陶钧力，且合归功丞相家。","dynasty":"宋代","title":"和安之今春於郑国相公及光处得缀珠莲各一本"}
{"author":"司马光","content":"移床独上高台卧，飒飒凉风吹面过。林蝉忽噪惊薄梦，手执残书幅巾堕。","dynasty":"宋代","title":"南园杂诗六首·见山台书卧偶成"}
{"author":"司马光","content":"荷花烂漫红，不见方塘水。嶕峣结飞阁，苒惹清香里。露重忽攲侧，翩然翠禽起。","dynasty":"宋代","title":"和邵不疑校理蒲州十诗其八芙蕖轩"}
{"author":"司马光","content":"古庙崩榱在，墙间杂树荒。依稀余像设，寂寞必祠堂。旧日牲豭地，今晨孤兔乡。英灵如未灭，何以度凄凉。","dynasty":"宋代","title":"野庙"}
{"author":"司马光","content":"楚旗猎猎盖山红，回首咸阳一炬空。惆怅秦人虚用意，几年辛苦得山东。","dynasty":"宋代","title":"秦入"}
{"author":"司马光","content":"朝来风雨歇，春意漠然收。去我不辞诀，凭谁能借留。杓星渐西转，洛水自东流。曲渚撤华幄，芳园罢彩毬。雉鸣生麦秀，蚕起野桑柔。乱絮天涯满，晴阳草际浮。已嗟心绪减，况复鬓丝稠。赖听新翻曲，非为负胜游。","dynasty":"宋代","title":"又和惜春谣"}
{"author":"司马光","content":"苍崖双起秋云齐，乱峰迸出如攒犀。石棱涩不容马蹄，下马步入荆榛豀。瀑泉沃雪拖白霓，落潭横引成清溪。老木长藤咫尺迷，兴兰欲出忘东西。","dynasty":"宋代","title":"寿安杂诗十首·寿安杂诗十首·喷玉泉"}
{"author":"司马光","content":"万骑入榆关，皋兰苦战还。摧锋佩刀缺，蹋血马蹄殷。铙吹来风外，牛羊出雾间。须知沙塞恶，壮士变衰颜。","dynasty":"宋代","title":"入塞"}
{"author":"司马光","content":"先朝御六飞，亲竭濑乡祠，牛酒当时惠。衣冠此日思。仙踪丹有灶，天瑞桧生枝。圣主怜耆旧，题舆得吏师。","dynasty":"宋代","title":"送王彦臣同年通判毫州"}
{"author":"司马光","content":"楚江折逶迤，楚山碧参差。王炊稻粒长，缕切鱼腴肥。羡君尽室行，飘然无所羁。伐笔营茅茨，种橘为藩篱。荒陂无四垣，但以荷塘围。官虽朝大夫，身世已相遗。野老坐争席，林叟谈忘归。犹嫌沮溺徒，名字为人知。","dynasty":"宋代","title":"送张伯常同年移居郢州"}
{"author":"司马光","content":"积阴连日作郁蒸，长云飞天势如鹏。白雨注垂万絙，坐间斗寒衣可增。","dynasty":"宋代","title":"和复古大雨"}
{"author":"司马光","content":"洛阳春日最繁华，红绿阴中十万家。谁道群花如锦乡，人将锦绣学群花。","dynasty":"宋代","title":"看花四绝句"}
{"author":"司马光","content":"上圣固天纵，英艺皆绝伦。时乘万几闲，翰动如有神。用之当豫游，不忘安四民。匪颁及群下，络绎来中宸。毰毸灵凤翔，郁怒虬龙振。清若四海秋，熙如天下春。愚臣士芥微，亦受雨露均。愿推赐书意，直以古义陈。士本学先生，所求谊与仁。农当服稼穑，昏作甽亩勤。百工备用器，不治刺绣文。万商迁有无，不通珠翠珍。四业既交修，坐令风化纯。人和衣食丰，天庆殊祥臻。皇心正在此，非以能高人。","dynasty":"宋代","title":"景福东厢诗·赐书"}
{"author":"司马光","content":"潦倒黄冠无足论，白头嗜酒住荒村。狂名偶为留诗著，陈迹仍因好事存。金石锵洋虚殿寂，龙蛇洒落古墙昏。飞黄灭没浮云外，疲马何能望骏奔。","dynasty":"宋代","title":"苏才翁子美有赠扶沟白鹤观黄道士诗纪于屋壁"}
{"author":"司马光","content":"芙蓉幕下惜余闲，不使芳华取次残。珍果醇醪与新句，并将佳味助清欢。","dynasty":"宋代","title":"和懋贤闻道矩小轩置酒助以酒果副之以诗"}
{"author":"司马光","content":"结交英俊乐如何，风谊敦明寄咏歌。自致青云今有几，华为异物已居多。椟中本自沽良价，毫末安能滑至和。邻笛不堪频叹息，酒垆那得重经过。年华易度窗尘影，人事难期海水波。贤业著鞭犹可在，况君壮齿未蹉跎。","dynasty":"宋代","title":"和任顿田感旧叙怀"}
{"author":"司马光","content":"仙家不似人间欢，瑶浆琅菜青玉盘。乘醉东游憩阳谷，酒瓢间挂扶桑木。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"淋淋出海门，百里雪花喷。坐看东归去，平沙空有痕。","dynasty":"宋代","title":"潮水二首"}
{"author":"司马光","content":"景物浩无穷，兹为一都会。之人心若鉴，万状尽相对。乔林拥砌底，脩岭倚窗背。流云过席上，去鸟出天外。徐徐杖屦整，蔼蔼郊原晦。来往亦何为，逍遥真乐内。","dynasty":"宋代","title":"会景亭"}
{"author":"司马光","content":"新凉入闾巷，旧暑何人扫。筠笼卖红莲，莎阶坠丹枣。蕉衫日以疏，纨扇安能好。蝉悲西风树，燕乱斜阳草。此意属渊明，篱边几樽倒。","dynasty":"宋代","title":"秋意呈邻几吴充"}
{"author":"司马光","content":"只雪明朝日，山河坐可分。崭岩初解冻，片段未归云。阔望穷人境，高寻俯雁群。开门枝鸟散，玉絮堕纷纷。","dynasty":"宋代","title":"雪霁登普贤阁"}
{"author":"司马光","content":"诛茅宋玉宽边人，知醉宜城几瓮春。细雨短蓑鱼向市，孤村极浦鼓迎神。遍游七泽身忘倦，更赋千篇意转新。不必沧浪羡清泚，曏来缨上已无尘。","dynasty":"宋代","title":"再和伯常见寄"}
{"author":"司马光","content":"谁谓花庵小，才容三两人。君看宾席上，经月有凝尘。","dynasty":"宋代","title":"花庵二首其一"}
{"author":"司马光","content":"北方稀见诚奇物，笔界轻丝指捻红。楚蜀可怜人不赏，墙根屋角数无穷。","dynasty":"宋代","title":"和秉国芙蓉五章"}
{"author":"司马光","content":"征盖霜空迥，飘摇迎塞鸿。虏牙侵海角，汉节下天中。酒薄阴山雪，裘寒易水风。边声不可听，归思浩无穷。","dynasty":"宋代","title":"送李学士使北"}
{"author":"司马光","content":"种桃临玉井，裁胜刻金花。借问此何处，昆山王母家。","dynasty":"宋代","title":"春贴子词·太皇太后阁六首"}
{"author":"司马光","content":"夜久残暑尽，好风来满襟。床空唯唯轩，冠小不施簪。竹影乱凉月，林梢转晓参。人心有喧寂，何必欲云岑。","dynasty":"宋代","title":"和宋郎中孟秋省直"}
{"author":"司马光","content":"声教空岩穴，夫君集帝庭。辞华动丹扆，光价塞青冥。俊德争推毂，荣涂易建瓴。陆离寒水玉，磊落曙天星。得丧谁先识，艰虞困屡经。蹉跎渥洼足，漂泊凤凰翎。粉署疏恩纪，甘棠寄典刑。仁风思布沪，疲俗待绥宁。贱子良多愧，余光每乞灵。题名聊士版，占籍备民丁。种种颠毛白，萧萧垄柏青。陌头瞻皂盖，独立涕飘零。","dynasty":"宋代","title":"送祖择这守陕"}
{"author":"司马光","content":"烟满上林春未归，三三两两雪花飞。柳条别得东皇意，映堤拂水已依依。","dynasty":"宋代","title":"柳枝词十三首"}
{"author":"司马光","content":"客思倦漂泊，居然感物华。关头望红叶，马上见黄花。薄宦终无定，闲悉讵有涯。今朝书至否，几夕梦还家。","dynasty":"宋代","title":"客思"}
{"author":"司马光","content":"神仙谓无还似有，秦汉可怜空白首。会须一蹑青云梯，与子同祛千古疑。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"春睡无端巧逐人，驱诃不去苦相亲。欲凭洪井真茶力，试遣刀圭报谷神。","dynasty":"宋代","title":"双井茶寄赠范景仁"}
{"author":"司马光","content":"仁圣初承绪，敷天吁隽贤。得人兹最盛，射策独居先。禁省英声远，岩廊至化宣。辞荣还故第，三事究高年。","dynasty":"宋代","title":"宋相国公挽辞二首其一"}
{"author":"司马光","content":"公府丰暇豫，真成弃掷春。招邀俱胜友，粒温醉芳辰。花艳农无敌，文锋健有神。犹胜拥朱墨，终日坐埃尘。","dynasty":"宋代","title":"小园晚饮"}
{"author":"司马光","content":"四檐冰管未全晞，一夕阴风雪又飞。客卧牛衣忧死别，人留玉塞望生归。公车岁晚怜东郭，辽海云深失令威。颇忆当年映书否，物华如旧鬓毛非。","dynasty":"宋代","title":"又和雪"}
{"author":"司马光","content":"离群如几辰，屈指十青春。不意轮蹄迹，共兹京洛尘。文场投漆契，客路转蓬身。别易相逢阔，过从莫厌频。","dynasty":"宋代","title":"贻宋四行简迪"}
{"author":"司马光","content":"儒冠蔼蔼从平津，东阁由来盛众宾。终始何法忘教育，高卑曾不问疏亲。共陪樽俎无虚日，空喜豀山得主人。白雪屡歌殊未知，自知羞愧后车尘。","dynasty":"宋代","title":"和始平贻一二宾僚"}
{"author":"司马光","content":"缇室重飞玉琯灰，物华全与斗杓回。依依残腊无情别，历历新春满眼来。强取酒卮池翠柏，懒开粽叶觅杨梅。男儿努力平生志，肯使功名落草莱。","dynasty":"宋代","title":"和子渊除夜"}
{"author":"司马光","content":"我厌俗缘苦，空为薄宦牵。如师真达者，于世亦超然。敝笠冲尘陌，寒云拥雪天。崎岖远相顾，深愧此心专。","dynasty":"宋代","title":"赠清衍"}
{"author":"司马光","content":"图谋已就乐时间，晓向田园喜脱冠。心志不灰犹有策，星长还在尚无桓。朝阳鸣凤身轻暖，赴壑刚蛇齿健寒。俯表珍藏传不朽，每於清士敬持看。","dynasty":"宋代","title":"睢阳五老图"}
{"author":"司马光","content":"雪意久未就，寒云低不收。飘扬插孤帜，迢递映高楼。试假贤人浊，聊攻客子愁。呼僮携小榼，更淮黑貂裘。","dynasty":"宋代","title":"雪寒取酒"}
{"author":"司马光","content":"车马东城路，芬芳数里尘。风光不相待，愁杀未游人。","dynasty":"宋代","title":"同僚有独游东游者小诗寄之其一"}
{"author":"司马光","content":"积旬留省署，容易度春华。芳草踏青晚，长楸行乐赊。云疏时送雨，风细暗飞花。直有黄金百，无因过酒家。","dynasty":"宋代","title":"寒食南宫夜饮"}
{"author":"司马光","content":"先生负材气，弱冠游穷边。麻衣揖钜公，决策期万全。谓言叛羌背，会可执而鞭。意趣小参差，万金莫留连。中年更折节，六籍事精研。羲农讫周孔，上下皆贯穿。造次循绳墨，儒行无少愆。师道久废阕，模范几无传。先生力振起，不绝尚聊绵。教人学虽博，要以礼为先。庶几百世后，复睹三王前。释老比尤炽，群伦将荡然。先生论性命，指示令知天。声光动京师，名卿争芦延。寘这石渠阁，岂徒修简编。丞相正自用，立有荣枯权。先生不可屈，去之归卧坚。孤嫠聚满室，糊口耕无田。欣欣茹藜藿，皆不思肥鲜。近应诏书起，寻取病告旋。旧庐不能到，丹旐风翩翩。人生会归尽，但问愚与贤。借令阳虎寿，讵足骄颜渊。况於朱紫贵，飘忽如云烟。岂若有清名，高出太白巅。门人俱絰带，雪涕会松阡。厚终信为美，继志仍须专。读经守旧学，勿为利禄迁。好礼效古人，勿为时俗牵。修内勿修外，执中勿执偏。当令洙泗风，郁郁满秦川。先生傥有知，无憾归重泉。","dynasty":"宋代","title":"子厚先生哀辞"}
{"author":"司马光","content":"冠苔郁相依，名园花未稀。游丝萦复展，狂絮堕还飞。积弩遗风陋，兰亭旧俗微。何如咏沂水，春服舞雩归。","dynasty":"宋代","title":"上已日学诸同舍饮王都尉园"}
{"author":"司马光","content":"溪边有村落，未始识纷华。去县只数里，居民逾百家。山腰茺径转，谷口翠微遮。老木纷无际，重峦浩莫涯。力穷缠至顶，势尽复成洼。不定云烟色，难名草木牙。泥钧罗比屋，涧石载运车。宛有纯风在，谁云太古遐。梁随木性曲，檐逐地形斜。榛路牛呼犊，丛祠雀噪蛇。倚崖松偃盖，落石流翻花。安用游员峤，何须蹑紫霞。好将诗笔写，还入帝城夸。已买渔樵舍，毋令后约差。","dynasty":"宋代","title":"和景仁又石溪"}
{"author":"司马光","content":"天佑休明祚，时生俊杰臣。贤科首多士，宰府泽生民。焕烂三台正，冲融四海春。欲知甄冶力，试问白头人。","dynasty":"宋代","title":"司徒工开府韩国富公挽辞四首"}
{"author":"司马光","content":"行乐及佳时，官闲无所羁。只知花正发，不共雨为期。浅草碧无际，浓云冷四垂。陪游兴未尽，安得不相思。","dynasty":"宋代","title":"和子骏约游一二园亭看花遇雨而止"}
{"author":"司马光","content":"露冕优分竹，题舆佐画圻。比年携手乐，兹日赏心违。斋祀春来并，娱游别后稀。谁怜从窭卒，草际犯寒归。","dynasty":"宋代","title":"和次道西都元日怀不疑见寄"}
{"author":"司马光","content":"石下泉声蔓草深，石上露浓苍藓遍。山禽惊起冰且鸣，叶坠空林人不见。","dynasty":"宋代","title":"寿安杂诗十首·寿安杂诗十首·神林从二首"}
{"author":"司马光","content":"圣俞精为诗，坚重比白玉。于宝识之希，未必庇众目。应辰仰高风，跂从自西蜀。平生示相识，歉歉不自足。薄游困京师，旅食止脱粟。得官当入秦，行李示结束。先求圣俞门，执贽请所欲。九衢季冬月，风沙正惨黩。羸马惮远行，毛鬣寒瑟缩。旅拒不肯前，一步九刺蹙。饥童袖拥口，手足尽皲瘃。论时久未出，窃骂怨满腹。归来面扬扬，气中饫粱肉。累累数十字，疏淡不满幅。自谓获至珍，呼儿谨藏蓄。长安十五驿，重复间川陆。轩诗怀袖间，倦懑辄披读。高吟桑野阔，目瞑即投宿。自可忘羁愁，行瞻灞陵曲。","dynasty":"宋代","title":"王书记以近诗三篇相示各摭其意以诗赓之·投"}
{"author":"司马光","content":"人主恩犹盛，谗夫弄舌端。旋闻就斧质，不得解衣冠。反贼齿才冷，谋臣心尽寒。晁宗噍类尽，汉室泰山安。","dynasty":"宋代","title":"五哀诗晁大夫"}
{"author":"司马光","content":"逼汉敞高岩，缘云结飞阁。东山草树曛，致足登临乐。","dynasty":"宋代","title":"奉和经略庞龙图延州南城八咏其七缘云轩"}
{"author":"司马光","content":"虞帝老倦勤，芦禹为天子。岂有复南巡，迢迢渡湘水。至德远无象，异论纷纷起。意疑大圣人，奸憸亦如己。乃知中下士，无由逃谤毁。","dynasty":"宋代","title":"虞帝"}
{"author":"司马光","content":"贱生参府僚，勉强逾增岁。终非性所好，出入意如醉。论庭敲扑喧，众草绝生意。不知有青春，倏忽已改燧。周章连日忙，烂漫数宵睡。轩窗岌飞举，风雨颇恣睢。谓言芳菲物，狼籍应扫地。今晨呼马出，历狱问囚击。窈窕清宫深，仓琅朱门闭。广殿肃层阴，虚庭蔼佳气。长杨委嫩绿，老柏净新翠。薜荔垂蛇延，奇石立赑屭。豁然愁愤开，精神四面至。事役难少留，马去尚回睇。亦足慰无聊，年华不都弃。","dynasty":"宋代","title":"二月中旬虑问过灵宫门始见花卉呈君倚"}
{"author":"司马光","content":"直率由来无次第，经旬逾月不为稀。篮舆但恨无人举，坐想纷纷醉落晖。","dynasty":"宋代","title":"三月二十五日安之以诗二绝见招作真率会光以"}
{"author":"司马光","content":"少傅名德重，蔚然人物师。群孙满丹穴，嘉瑞尽长离。勿叹毛羽短，已惊文采奇。勉哉勤志业，馀庆未应衰。","dynasty":"宋代","title":"送晁秘丞"}
{"author":"司马光","content":"澹薄春云散，低昂北斗横。微分汉津雁，静识建章更。浊酒怜虚爵，高文忆友生。前轩空不掩，怅息岁孤清。","dynasty":"宋代","title":"闰正月十五日夜监直对月怀诸同舍"}
{"author":"司马光","content":"贺监家居逸兴民，枝分鉴水阔容舠。穿荷宜去邀渔叟，共醉船头半榼醪。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"吴酿木兰春，红鲈白锦鳞。玉盘聊下箸，初识紫丝莼。","dynasty":"宋代","title":"孙器之奉使淮浙至江为书见寄以诗谢之其三"}
{"author":"司马光","content":"弊居橘亦自南移，爱护栽培费岁时。前此实成酸苦甚，应由与德不相宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"陇首红旌急，樽前悴幕重。林端翻远刹，花外转疏钟。夜寂清机发，春阑别意浓。如何玉琴韵，并欲在青松。","dynasty":"宋代","title":"风"}
{"author":"司马光","content":"高阳将幕开，濯锦使旌来。欲识关头雪，正如江上梅。宵衣矜远俗，霞冕寄良才。岂将三年最，修梧茂帝台。","dynasty":"宋代","title":"送程端明知成都"}
{"author":"司马光","content":"小苑微寒春雁飞，石关宫外草萋萋。汉家旌旆连围合，奉国山川入望低。花色缠临珠缀发，柳阴欲傍金堤齐。韩嫣承恩来视兽，飞尘遥出建章西。","dynasty":"宋代","title":"春猎"}
{"author":"司马光","content":"客从魏都来，贻我山藷实。散之膏土间，春苗比如栉。吾家庭户狭，树艺苦其密。危根递扶载，怒牙犹怫郁。兴言念伊人，好嗜与我一。家蓄桐君事，喜观汜氏述。虽为簪带拘，雅尚林樊逸。分献取其诚，岂容羞薄物。况闻知药者，饵此等苓术。愿益君子年，康直体无疾。散诞得宽壤，繁大宜无日。萧桃新蔓抽，苯莼故丛失。入冬霜霰严，叶落掊可出。伸如猿臂长，拳若熊膰腯。拾木爨铜鼎，相期聚书室。谁得与共徒，豀茶与山栗。","dynasty":"宋代","title":"送薯蓣苗与兴宗"}
{"author":"司马光","content":"佳游得令辰，过此不为春。一境风光秀，万家烟火新。燕初飞玉殿，草不染香轮。逼水蒲牙短，围堤柳带匀。纵谈高出古，落笔健生神。日暮还醒去，林化应笑人。","dynasty":"宋代","title":"清明日兴宗饮赵道士东轩"}
{"author":"司马光","content":"三蜀膏腴地，偏於药物宜。小畦千种聚，春雨一番滋。山相惭多识，桐君未偏知。佗年似胡广，养寿复扶衰。","dynasty":"宋代","title":"药圃"}
{"author":"司马光","content":"赵魏高气侠，到今风俗然。椎埋吏难禁，击断世称贤。明府宜更瑟，罢民庶息户。无如蚕丝者，急敛纵敲鞭。","dynasty":"宋代","title":"送聂之美任鸡泽令"}
{"author":"司马光","content":"之子秣陵去，悠悠天暂东。帆开晓风疾，潮落夜江空。在昔才华盛，至今人物丰。山川气虽尽，龙虎势犹雄。卞玉已三献，齐禽会一冲。当令关下吏，洗目认终童。","dynasty":"宋代","title":"送高陟归金陵"}
{"author":"司马光","content":"人为天地客，处世若浮休。岂有生长在，祗知名可留。露沾寒草晚，风啸白杨秋。地下求文友，应从顾陆游。","dynasty":"宋代","title":"又代孙检讨作二首"}
{"author":"司马光","content":"剧谈惊满座，音貌独琅然。可惜郦生老，谁知苏季紧。青囊世外药，碧幕醉中天。不佩黄金印，都缘负郭田。","dynasty":"宋代","title":"题陈秀才园林"}
{"author":"司马光","content":"二十五年南北走，遗爱寂然民记否。昔日婴儿今壮夫，昔日壮夫今老叟。","dynasty":"宋代","title":"昔予尝权宰韦城今重过之二十五年矣慨然有怀"}
{"author":"司马光","content":"春尽芜城天一涯，白榆生荚柳生花。满川战骨知谁罪，深属来人戒覆车。","dynasty":"宋代","title":"三月晦日登丰州故城"}
{"author":"司马光","content":"幕府遥三舍，传车乘一封。忠深轻远道，醉暖朱严冬。圁水犹飞檄，芦关未灭烽。贤侯虽喜士，人得久从容。","dynasty":"宋代","title":"送何济川为庞公使庆阳席上探得冬字"}
{"author":"司马光","content":"孤岫平湖外，禅房老柏阴。倦游谙浊世，独往遂初心。夜雨灯窗迥，秋苔屐齿深。勿锄山径草，便有欲人寻。","dynasty":"宋代","title":"送惠思归钱塘"}
{"author":"司马光","content":"未塞谊人夺，何言讼赋收。皇心虽恻隐，蓬户或焦愁。为吏空多禄，无人能此忧，知君坐公府，他日富民侯。","dynasty":"宋代","title":"田家"}
{"author":"司马光","content":"　　陶侃尝出游，见人持一把未熟稻，侃问：“用此何为？”人云：“行道所见，聊取之耳。”侃大怒诘曰：“汝既不田，而戏贼人稻！”执而鞭之。是以百姓勤于农植，家给人足。","dynasty":"宋代","tags":"初中文言文，寓理，故事","title":"陶侃惜谷"}
{"author":"司马光","content":"君念承明臭味稀，相逢惜别重依依。会稽太守主坐啸，东郭先生还步归。乐饮林塘留节物，饯行里舍动光辉。双旌回去行人发，一带长皋烟雨微。","dynasty":"宋代","title":"留别逢吉"}
{"author":"司马光","content":"昔曾驱瘦马，冲雪过荣阳。不悟当时景，萧然在此堂。","dynasty":"宋代","title":"观江上人壁许道宁画寒林"}
{"author":"司马光","content":"和气盈金榼，恩光湛玉觞。应知北山羽，犹怯上林霜。醇味回秋色，清都近醉乡。山茅沾雨露，誓极寸心长。","dynasty":"宋代","title":"景福东厢诗·赐酒"}
{"author":"司马光","content":"昔时南面并称孤，今日还为绛灌徒。忍死祗能添屈辱，偷生不足爱须臾。一朝从殉倾群客，千古生风激懦夫。直使强颜臣汉帝，韩彭未必免同诛。","dynasty":"宋代","title":"日横墓"}
{"author":"司马光","content":"势交倏忽易萧条，赖有伊人尚建标。须信松筠凌雪茂，肯为蒲柳望秋凋。钦贤高馆三年别，广汉专城百舍遥。书纸如云诗叩玉，数凭疾翼度青霄。","dynasty":"宋代","title":"和始平公长句寄汉州何学士"}
{"author":"司马光","content":"{左革右阑}矢迎山驿，轺车下帝台。夜看牛斗分，应有使星来。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"昔解陈仓印，於今二十秋。双凫久东上，五马重西沲。饶骑行关外，壶浆拥道周。民心已化服，条教不更修。","dynasty":"宋代","title":"送宋郎中知凤翔瘵"}
{"author":"司马光","content":"凶梦歌洹水，妖巢集戴鵀。未尝余傣禄，无以具衣衾。袁涣分仓谷，仇归赐府金。他年纯固传，宁使令名沉。","dynasty":"宋代","title":"故侍读学士张公哀辞二首"}
{"author":"司马光","content":"莲房前后熟，供啖不须齐。肉嫩山蜂子，棱深天马蹄。尚连余蕊在，深映乱荷低。脆美知新采，近根犹带泥。","dynasty":"宋代","title":"南园杂诗六首·莲房"}
{"author":"司马光","content":"帘栊分晓色，远树子规啼。浓露侵衣冷，晴烟压水低。神游灵境健，身人画图迷。衙吏无烦报，汀洲鹭正棲。","dynasty":"宋代","title":"晓景亭"}
{"author":"司马光","content":"小桃似喜相君来，争发新花继落梅。更仗环溪醒残酒，没稿春水绿於苔。","dynasty":"宋代","title":"和子华游君贶园"}
{"author":"司马光","content":"客到暂开扃，春芜生满庭。主人殊不顾，修竹为谁青。","dynasty":"宋代","title":"送景仁至丁正臣园寄主人"}
{"author":"司马光","content":"齿簿去悠悠，西效乱叶秋。旐翻寒日薄，笳咽断云悉。吊客门飞鹤，佳城山卧牛。灵车今不返，洧水日东流。","dynasty":"宋代","title":"赠太子太傅康靖李公挽歌词二首"}
{"author":"司马光","content":"百里驭迎新令贤，儒经吏术尽家传。天开岭阜竦双阙，地杂桑麻隘一种。锦雉驯飞春陌上，雪凫高去夕岚边。长才久屈君无限，所惜斯民受赐偏。","dynasty":"宋代","title":"送五太祝知伊阙"}
{"author":"司马光","content":"征西大府开，后乘得高材。区脱烽烟静，渠搜职贡来。陇云低玉帐，羌舞奉金罍。信美从军乐，修梧茂帝台。","dynasty":"宋代","title":"送物寺丞赴辟秦州判官"}
{"author":"司马光","content":"宜都贤太守，治迹古人齐。虎负众子去，凤环群鸟棲。行增颍川秩，别绛武都泥。正恐还朝速，春林未子规。","dynasty":"宋代","title":"送峡州陈廉秘丞三首"}
{"author":"司马光","content":"郡府猿声外，旌旗鸟道边。楼高出楚塞，烟霁识巴船。襦绔嗟来暮，簪绅惜外迁。皇仁矜远俗，非谓意疏贤。","dynasty":"宋代","title":"送峡州陈廉秘丞三首"}
{"author":"司马光","content":"地险三巴口，江流百折蟠。驺珂通峡响，门戟照秋寒。翠壁虎牙石，素花狼尾滩。孙刘置栅处，细为写图看。","dynasty":"宋代","title":"送峡州陈廉秘丞三首"}
{"author":"司马光","content":"海隅方万里，豪俊几何人。百汰求才尽，三薰得士新。声华四方耸，器业一朝伸。佗日苍生望，非徒泽涛春。","dynasty":"宋代","title":"送贤良陈著作签书寿州判官"}
{"author":"司马光","content":"千骑去翩翩，专城尚少年。韦平家好学，阴马世称贤。官用才能进，恩非雨露偏。想闻河润远，封略帝畿连。","dynasty":"宋代","title":"送向防御知陈州"}
{"author":"司马光","content":"厩吏整车马，匆匆辨晓装。青緺出阊阖，朱旆指沧浪。野店杏初发，津亭柳已黄。行行不可驻，犹及劝耕桑。","dynasty":"宋代","title":"送谢都官知光化军"}
{"author":"司马光","content":"赤日裂后土，万家如烘炉。君行何事役，似为贫所驱。埃尘稍去眼，云景日萧疏。扁舟乘长风，倏忽变三吴。六年羁旅倦，一旦谁扫除。慎勿忘回首，浩荡江山娱。","dynasty":"宋代","title":"送兴宗之彤阳"}
{"author":"司马光","content":"红尘久帝城，高价动公卿。竹柏寒方茂，骅骝老更成。冰霜驱马瘦，书剑束装轻。丞相虚东阁，遥知倒履迎。","dynasty":"宋代","title":"送许先辈尉宗城"}
{"author":"司马光","content":"人主爱民物，心无彼此情。约欢同一国，蒙福遍群生。玉帛遥相望，风波寂不惊。熙熙南北海，所至尽升平。","dynasty":"宋代","title":"代叔礼使北诗"}
{"author":"司马光","content":"柳翣丧容盛，江山故国遥。清时独长往，何日重来朝。事与秋云断，荣如晓梦消。西风虎丘路，马髫又岧峣。","dynasty":"宋代","title":"宣徽使河东经略使郑文肃公挽歌二首"}
{"author":"司马光","content":"兹轩最洒落，历历种琅玕。正书簿书稀，萧萧风雨寒。翠阴凉宴坐，疏韵承清欢。锦箨裁夏扇，玉笋供春盘。晴蜗潜叶底，螟雀投林端。幽兴遇物惬，高怀随处安。且免一日无，何须千亩宽。","dynasty":"宋代","title":"和利州鲜于转运公剧八咏·竹轩"}
{"author":"司马光","content":"园林近铃阁，旦夕被仁风。自得芳菲早，岂将疏远同。冰开半塘绿，雨借数枝红。会待韶光遍，还应到野丛。","dynasty":"宋代","title":"先春亭"}
{"author":"司马光","content":"雪霜衰鬓拔还生，桃李新园长未成。五十尚能胜六十，今年又减去年情。","dynasty":"宋代","title":"次韵和复古春日五绝句"}
{"author":"司马光","content":"金马春寂寂，农桃随意开。夕风零落尽，不待主人来。","dynasty":"宋代","title":"二月博二十四日馆宿兴宗舍后桃花盛开偶书牖"}
{"author":"司马光","content":"丈夫那肯浪低眉，薄宦空添鬓里丝。泸水归来山浩荡，都门辞去菊离披。黄鸡白酒五陵乐，杜曲樊川九谷宜。复见夫君行直道，空峒气俗未应衰。","dynasty":"宋代","title":"送白都官归长安"}
{"author":"司马光","content":"梅梢柳萼未全开，日澹风和春意来。雨后谁家有桃李，会须多买及时栽。","dynasty":"宋代","title":"早春其一"}
{"author":"司马光","content":"日华骀荡金明春，波光净绿生鱼鳞。烟深草青游人少，道路苦无车马尘。石渠诸君职事简，载酒撷花车花晚。浮舟逐胜任所之，箕踞狂歌扣舷板。眼化耳热气愈豪，掷杯击案声嗷嗷。惊沙飒飒绕洲渚，鱼龙迁去避找曹。人生大料无百岁，贵贱贤愚同一致。在家肴蔌馀几何，一日风肖不宜弃。","dynasty":"宋代","title":"同舍会饮金明沼上书事"}
{"author":"司马光","content":"弱冠献奇策，居然终贾才。赋成平乐馆，歌奉柏梁杯。丽藻留昭世，英游隔夜台。土中埋美玉，谁见不兴哀。","dynasty":"宋代","title":"致政王侍郎"}
{"author":"司马光","content":"鸡犬相闻桑柘春，风光明润帝乡邻。群峰斜转太行角，万谷同趋马颊津。簪组倾都邀别袂，壶浆满路候行尘。非君厌薄承明直，天子方今重治人。","dynasty":"宋代","title":"送晁校理"}
{"author":"司马光","content":"红桃素李况年华，周遍长安万万家。何事青青庭下柏，东风吹尽亦无花。","dynasty":"宋代","title":"春"}
{"author":"司马光","content":"八水三川路渺茫，翠微深处白云乡。目■懒拭如松液，领发频抓似栗房。林壑不嫌无用物，形骸难入少年场。缘苔蹑蔓知多少，千里归来屐齿苍。","dynasty":"宋代","title":"和范景仁谢寄西游行记其二"}
{"author":"司马光","content":"金马春寂寂，农桃随意开。夕风零落尽，不待主人来。","dynasty":"宋代","title":"二月博二十四日馆宿兴宗舍后桃花盛开偶书牖"}
{"author":"司马光","content":"横桥通废岛，华宇出荒榛。风月逢知己，湖山得主人。使君如独乐，众庶必深颦。何以知家给，笙歌满水滨。","dynasty":"宋代","title":"寄题钱君倚明州重修众乐亭"}
{"author":"司马光","content":"椎牛飨壮士，拔距养奇材。虏帐方惊避，秦金已闇来。旌旗移幕府，荆棘蔓丛台。部曲依稀在，犹能话郭开。","dynasty":"宋代","title":"五哀诗·李牧"}
{"author":"司马光","content":"厌苦折腰久，飘然黄鹄飞。田园示芜没，邻曲有光辉。昔奋儒衣去，今纡朝绂归。人生贵知足，得此已为稀。","dynasty":"宋代","title":"送蒲中舍至政归蜀"}
{"author":"司马光","content":"吴僧画团扇，点缀成微虫。秋毫宛皆具，独窃天地功。细者及蛛蝥，大者才阜螽。枯枝拥寒蜩，黄蕊粘飞蜂。翾然得生意，上下相追从。徒观飞动姿，莫睹笔墨踪。儿曹取真物，细校无不同。恐其遂跃去，亟取藏箱中。乃知艺无小，意精神可通。不与误图蝇，能惑紫髯翁。子猷状蝉雀，藏宝传江东。不知古何如，此画今为雄。人墓木已拱，其徒颇能工。旧法存百一，要足超凡庸。友人幸为赐，物薄意何隆。玩之不替手，爱重心无穷。常如对君子，穆穆来清风。","dynasty":"宋代","title":"谢兴宗惠草虫扇"}
{"author":"司马光","content":"叶濯宿露翠，花迎朝日黄。昔谁封殖此，俨列侍高堂。达士隐於吏，孰为行与藏。逍遥玩永日，自无忧可忘。","dynasty":"宋代","title":"和昌言官舍十题·萱草"}
{"author":"司马光","content":"操业五常备，艰难六极全。仲尼难语命，裨灶不知天。弱女飘休许，遗文散莫传。官轻史不录，后世孰称紧。","dynasty":"宋代","title":"哭尚颖"}
{"author":"司马光","content":"寒风细雨未晴天，密似轻尘薄似烟。一室独吟图史乱，四邻高会绮罗鲜。雁飞斜柱弦随指，蟹芦新螯酒满船。自笑不歌仍不饮，昏昏只解枕肱眠。","dynasty":"宋代","title":"秋雨霁倏闻宗圣案伎应这饮酒诗呈宜甫"}
{"author":"司马光","content":"天心均煦妪，物态异芬芳。上国花应烂，边城柳未黄。清明空改火，元已漫浮觞。仍说秋寒早，年年八月霜。","dynasty":"宋代","title":"晋阳三月未有春色"}
{"author":"司马光","content":"山鸟劝人饮，山蝉笑我狂。归时兴未尽，不得看斜阳。","dynasty":"宋代","title":"叠石溪二首"}
{"author":"司马光","content":"至乐存要眇，失易求之难。昔从周道衰，畴人旷其官。声律久无师，文字多缺漫。仁皇闵崩坏，广庭集危冠。纷纭门笔舌，异论谁能殚。或欲徇陈迹，竅厚潜锼剜。或欲立私意，妄取旧史刊。古今互龃龉，大抵皆欺谰。景仁信其说，墨守不可干。贱子欲面从，谁与换胆肝。必求此议决，深谷为崇峦。何如两置之，度就中和看。天地育万物，生成适暄寒。圣人保四海，皇极至阜安。乐理亦如此，炳烯犹朱丹。啴缓与噍杀，折衷遗两端。兹道敬不由，芒刃难婴髋。鲁乐最为备，雍彻施三桓。齐韶犹肄习，太公避陈完。唐民听伴侣，不复含悲酸。乃知乐有源，钟鼓皆波澜。昨者清明初，榆火始改钻。景仁从许来，倾都咸聚观。诸公竞邀迓，非独惜春残。议乐不复对，书夕且穷欢。来时桃李农，去日勺药兰。三旬只须臾，驶若阪上丸。轘辕逢雨别，惝恍归骑单。东西步步远，回首祝加餐。仍冀勉中和，心广体自胖。","dynasty":"宋代","title":"和景仁缑氏别后见寄求决乐议虽用其韵而不依"}
{"author":"司马光","content":"华馆压清波，坐待南风至。须知明牧贤，善达吾君意。","dynasty":"宋代","title":"奉和经略庞龙图延州南城入咏·迎薰亭"}
{"author":"司马光","content":"素舸朱篷青竹稿，棹歌风散近还遥。斜阳借问归何处，家住水村郎姓萧。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"箫鼓震阳休，组练照芳洲。意气坐中客，羞笑山阴游。","dynasty":"宋代","title":"奉和经略庞龙图延州南城入咏·褉堂"}
{"author":"司马光","content":"经岁待佳节，无如阴霭何。果然时雨足，安用月华多。未免银红进，空闻玉漏过。庾公兴不浅，久为驻鸣珂。","dynasty":"宋代","title":"八月十五夜陪遛守宣徽登西楼值雨待月久不见"}
{"author":"司马光","content":"方城古称险，远在豫州南。近岁汙莱辟，新民秦晋参。当官诚近厚，获谴说无惭。但惜墙阴竹，归辕几日骖。","dynasty":"宋代","title":"寄唐州吴辨叔二兄"}
{"author":"司马光","content":"习冠献奇策，居然终贾才。赋成平乐馆，歌奉柏梁杯。丽藻留昭世，英游隔夜台。土中埋美玉，谁见不兴哀。","dynasty":"宋代","title":"至政王侍郎挽歌二首"}
{"author":"司马光","content":"眉似高僧秀，颜如童子红。忠纯汲长孺，高洁夏黄公。矫矫辽东鹤，冥冥塞北鸿。自夸新酒量，豫想百分空。","dynasty":"宋代","title":"陪致政开府太师留守相公致内翰燕集辄歌盛美"}
{"author":"司马光","content":"象龙虽得请，跃{左虫右戾}亦面占。既有膏苗益，宁无漂麦嫌。馀霏方映户，反照忽通帘。羁旅愁怀阕，农家喜色添。田间拾穗满，陌上荷鉏兼。豫想三种迥，秋场万庾尖。","dynasty":"宋代","title":"和家兄喜晴用安这韵"}
{"author":"司马光","content":"曏来河洛久愆阳，祷祀徒劳罄肃庄。林雪飞花欣暂白，麦田濡叶未全典。城中稍觉桑薪贵，村外时闻社瓮香。入使孜孜悯惸独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"楚江白逶迤，楚山碧参差。玉炊稻粒长，缕切鱼腴肥。羡君尽室行，飘然无所羁。伐竹营茅茨，种橘为藩篱。荒坡无四垣，但以荷塘围。官虽朝大夫，身世已相遗。野老坐争席，林叟谈忘归。犹嫌沮溺徒，名字为人知。","dynasty":"宋代","title":"送张伯常同年移居郢州"}
{"author":"司马光","content":"伊皋垂训皆王度，周召陈诗尽国风。非独立言方不朽，相君功德已无穷。","dynasty":"宋代","title":"读颍公清风庥"}
{"author":"司马光","content":"烟满上林春未归，三三两两雪花飞。柳条别得东皇意，映堤拂水已依依。","dynasty":"宋代","title":"柳枝词十三首"}
{"author":"司马光","content":"吾爱韩伯休，采药卖都市。有心安可欺，所以价不二。如何彼女子，已复知姓字。惊逃入穷山，深畏名为累。","dynasty":"宋代","title":"独乐园七咏采药圃"}
{"author":"司马光","content":"十万貔貅士，旌旗晋水阳。元戎倚耆硕，别乘选才良。秀直寒松节，精明利剑芒。知君留滞久，从此欲腾骧。","dynasty":"宋代","title":"送薛水部十丈通判并州"}
{"author":"司马光","content":"结绶东堂同发策，白头相值益相亲。却思景佑无多日，共见无丰有几人。天下高名归广受，古来交道重雷陈。谢公身老才方壮，落笔成章字字新。","dynasty":"宋代","title":"和顺朝议同年谢光与景仁同年见过"}
{"author":"司马光","content":"晨暮响寒泉，飞轮驶风转。士饱气益振，轻与先零战。","dynasty":"宋代","title":"奉和经略庞龙图延州南城八咏其二供兵硙"}
{"author":"司马光","content":"文章真长物，堪叹又遗贤。利器空埋土，灵光久照天。赵锥犹未出，荆璧会须传。道在虽穷困，知君不慨然。","dynasty":"宋代","title":"闻龚伯建下第"}
{"author":"司马光","content":"负书游上国，拾芥取荣名。雅度津涯阔，高文风雨惊。忘怀翻得谤，纵酒遂伤生。忍使泉台客，悁悁不自明。丹旌倚輤车，荣辱尽虚无。半道骅骝顿，先秋兰茝枯。儿痴缠过龀，亲老不胜扶。家事今萧瑟，宁将未第殊。","dynasty":"宋代","title":"哭公素"}
{"author":"司马光","content":"蓬飞匏击十余年，并荫华榱出偶然。郭隗金台虽见礼，华歆龙尾岂能贤。浮云世味闲先薄，寒柏交情老更坚。明日河梁即分首，人生乐事信难全。","dynasty":"宋代","title":"去春与景仁同至河阳谒晦叔馆於府之后园既去"}
{"author":"司马光","content":"君家牡丹今盛开，二十四枝为一栽。主人果然青眼待，正忙亦须偷暇来。","dynasty":"宋代","title":"酬尧夫招持牡丹"}
{"author":"司马光","content":"碧柳红桃照眼春，绮肴芳醴集朝绅。自嫌林野疏顽迹，难预风流席上宾。","dynasty":"宋代","title":"虞部刘员外约游金明光以贱事失期刘惠诗见嘲"}
{"author":"司马光","content":"炜烨伟家学，连翩射策荣。走丸过省阁，破竹取公卿。埋玉嗟何早，为山惜未成。空令泽官友，相顾泪纵横。","dynasty":"宋代","title":"钱子高挽歌二首"}
{"author":"司马光","content":"万物壮必老，性理之自然。我年垂四十，安得无华颠。所悲道业寡，汩没无它贤。深惧岁朋颓，宿心空弃捐。视此足自儆，拔之乃违天。留为鉴中铭，晨夕思乾乾。","dynasty":"宋代","title":"初见白发慨然感一"}
{"author":"司马光","content":"一台二妙日追游，琥珀香醪白玉瓯。相下不厌贤者意，尚言执友欠龙头。","dynasty":"宋代","title":"和秉国寄子骏尧夫二留台"}
{"author":"司马光","content":"厩吏整车马，匆匆办晓装。青緺出阊阖，朱旆指沧浪。野店杏初发，津亭柳已黄。行行不可驻，犹及劝耕桑。","dynasty":"宋代","title":"送谢都官"}
{"author":"司马光","content":"宦学不营身，京华费十春。非贪为郡乐，意欲与民亲。祖账青门首，归帆扬子津。江山旧游在，烟火故乡邻。敢惜离群阔，欣闻得吏循。嗟余一囊米，溟负鬓丝新。","dynasty":"宋代","title":"送不疑知常州"}
{"author":"司马光","content":"长夏金正伏，火意尤骄盈。夫子寓官舍，无术逃烦蒸。轩窗豁四开，灭去壁上灯。紵衣不可亲，羽扇安能胜。濯泉泉已温，抚簟簟可憎。万叶悄无风，但有飞蚊鸣。六府燥不濡，喉舌烟尘生。摄衣起徐步，四顾天正晴。云汉浅欲涸，箕毕徒纵横。忽思终南巅，秀出秦云青。上有长松林，蔽日深杳冥。下有万仞壑，含蓄太古冰。安得蹑轻屐，仗策缘峥嵘。挂冠芙蓉阙，结屋高崖棱。回视万钟禄，飘撇如飞蝇。","dynasty":"宋代","title":"和邻几六月十一日省书事"}
{"author":"司马光","content":"行人白马去遥遥，初上金堤欲过桥。望尘不见遮人眼，苦怨无情万万条。","dynasty":"宋代","title":"柳枝词十三首"}
{"author":"司马光","content":"二何迹相继，竹坞日阴森。欲识养民意，先观爱物心。低垂樽俎冷，密映管弦深。勿怪湖光少，年来碧影侵。","dynasty":"宋代","title":"竹坞"}
{"author":"司马光","content":"年老逢春犹解狂，行歌南陌上东冈。晴云高鸟各自得，白日游丝相与长。草色无情尽眼绿，花林多思袭人香。吾侪幸免簪裾累，痕饮闲吟乐未央。","dynasty":"宋代","title":"再和尧夫年老逢春"}
{"author":"司马光","content":"雾净金波溢，天开碧幕空。夜寒虽料峭，春意自冲融。熠熠枝上露，攸攸竹杪风。暂还林野兴，不似畜樊龙。","dynasty":"宋代","title":"闰正月十五日夜监直对月怀诸同舍"}
{"author":"司马光","content":"玉树交横雪后天，银河沉着斗栏干。笔峰微结冰丝涩，灯晕初成花烬残。太学先生氊苦薄，公车倦客履仍单。欲吟佳句到清晓，夜寂愁闻金石寒。","dynasty":"宋代","title":"酬师道雪夜见寄"}
{"author":"司马光","content":"东望海波苍茫浩渺无所极，高流洪涛黯风色。翻星倒汉天地黑，阴灵出没互相索。东方瞳曨景气清，庆云合沓吐赤精，蓬莱瀛洲杳如萍。遥观五楼十二城，群仙剑佩朝玉京。祥风缥渺钧天声，彩幢翠苔烟霞生。鸾歌凤舞入帝乡，紫麟徐驱白鹤翔。餐芝茹术饮玉浆，千年万年乐未央。","dynasty":"宋代","title":"海仙歌"}
{"author":"司马光","content":"鸾路迎长日，农祥正晓天。九垓同燠沐，万物向蕃鲜。","dynasty":"宋代","title":"春贴子词其二"}
{"author":"司马光","content":"中令园陪承相游，百分劝酒不须愁。春风陌上醒归去，只恐更为桃李羞。","dynasty":"宋代","title":"又和"}
{"author":"司马光","content":"羸病何其久，仁心到栈频。须怜苜蓿歉，当认主人贫。客舍同萧索，山程共苦辛。未能逢伯乐，且可自相亲。","dynasty":"宋代","title":"马病"}
{"author":"司马光","content":"属车隐隐远如雷，陈后愁眉久不开。杨花都不知人意，故入长门宫里来。","dynasty":"宋代","title":"柳枝词十三首其四"}
{"author":"司马光","content":"圆小香黄珠颗垂，结成洛邑重霜时。相公和气陶群物，不是寒温变土宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"东国连年水伤稼，使君到部即行春。茫茫四野潢污竭，郁郁万行桑柘新。俗不好奢田器贵，狱无留击吏家贫。齐人勿怨归朝速，自是承明侍从臣。","dynasty":"宋代","title":"送朱校理知潍州"}
{"author":"司马光","content":"麟阁承家庆，轩星应德辉。帝猷阴有补，嫔则劝无违。遽就苍梧野，空余大练衣。只应彤管在，万古播鸿微。","dynasty":"宋代","title":"太皇太后挽歌词二首"}
{"author":"司马光","content":"清夜四无哗，深严上帝家。星翻珠纲白，斗挂玉楼斜。风静虚成韵，霜轻未作花。还疑汉津客，浩荡寄流槎。","dynasty":"宋代","title":"景福东厢诗·夜意"}
{"author":"司马光","content":"草软波清沙径微，手携筇竹著深衣。白鸥不信忘机久，见我犹穿岸柳飞。","dynasty":"宋代","title":"独步至洛滨其二"}
{"author":"司马光","content":"杖底潜蛇影，门阴集戴鵀。玉楼新记就，石椁旧铭沈。箧有封峦札，籯无遗子金。寂寥封马鬣，秋色净松林。","dynasty":"宋代","title":"侍读王文公挽歌二首其二"}
{"author":"司马光","content":"海隅方万里，豪隽几何人。百汰求才尽，三薰得士新。声华四方耸，器业一朝伸。佗日苍生望，非徒泽寿春。","dynasty":"宋代","title":"送贤良陈著作"}
{"author":"司马光","content":"临风梳短发，萧飒晚凉新。不识市朝客，何如江海人。沉吟凭棐几，欹侧戴纱巾。浊世事无尽，东窗聊放神。","dynasty":"宋代","title":"东窗"}
{"author":"司马光","content":"先子同乌府，知音诚皦然。脱縗来拜伏，抚首辱哀怜。迨此泉扃掩，空悲尘纲牵。无由怀酒絮，撇涕望新阡。","dynasty":"宋代","title":"祁国正献公挽歌三首"}
{"author":"司马光","content":"去岁双毛白，今春一齿零。人生浮似叶，客宦泛如萍。塞上貂裘弊，天涯海气腥。何当占箕颍，萧散并柴扃。","dynasty":"宋代","title":"寄聂之美"}
{"author":"司马光","content":"昔公在洛师，未尝弃嘉节。今宵秋半分，空羡西园月。天色湛澄清，风声冷骚屑。笑言不可亲，引领望金阙。赖有箧中诗，端居数披阅。","dynasty":"宋代","title":"八月十五日夜宿南园怀王君贶"}
{"author":"司马光","content":"谢守爱山水，军城况不赊。鱼惊避落叶，鸟倦立浮查。古柏依岗远，垂杨带岸斜。秋风吹急管，一曲度荷花。","dynasty":"宋代","title":"西溪公宴二首"}
{"author":"司马光","content":"寂寂河洲夜，芦花绕墟舍。孤客久未眠，窗灯落寒灺。","dynasty":"宋代","title":"和之美河洲四诗"}
{"author":"司马光","content":"春尽少欢意，昏昏睡思添。正忧花气索，更用雨声兼。乍语莺喉涩，慵飞柳絮黏。落英红没砌，茂草碧侵帘。宝相锦铺架，酴醾雪拥檐。沼萍浮钿靥，林笋露犀尖。坐惜光风駃，行愁畏日炎。追随任尘甑，歌笑忘霜髯。落笔诗情放，飞觥酒令严。金丹呼胜彩，玉烛擢新签。傲岸冠巾侧，淋浪襟袖沾。饥仍留瘦马，归必待肖蟾。筋力虽无几，娱游亦未厌。脱身离簿领，适性得闾阎。多病非辞贵，无才岂养恬。清涂诚愧忝，微禄已伤廉。日费须三爵，年支仰数缣。餱粮粗能足，蓍蔡不烦占。河洛今为盛，图书昔所潜。家家花启户，处处酒飘帘。温饱资兼爱，安平倚具瞻。愚夫犹乐育，下客愈撝谦。落拓形骸逸，优游岁月淹。馀生信多幸，狂醉亦无嫌。","dynasty":"宋代","title":"三月三十日微雨偶成诗二十四韵书怀献留守开"}
{"author":"司马光","content":"秀眉无足验，结轖遽为灾。乡曲三年别，江山万里回。林闾飞旐入，书剑逐舟来。坟草枯还绿，重泉不复开。","dynasty":"宋代","title":"张元常挽歌二首"}
{"author":"司马光","content":"道傍行采药，石底卧题名。野老相迎拜，溪童乍见惊。","dynasty":"宋代","title":"叠石溪二首"}
{"author":"司马光","content":"春冻消时种两芽，南风薰日见孤花。先开必自陶钧力，且合归功丞相家。","dynasty":"宋代","title":"和安之今春于郑国相公及光处得缀珠莲各一本植之盆中仲夏始见一花喜而成咏末句云未知先合谢谁家"}
{"author":"司马光","content":"造物本非我，荣枯那足言。但余良干在，何必艳花繁。壮丽华林苑，欢娱梓泽园。芳菲如可采，岂得待君轩。","dynasty":"宋代","title":"杏解嘲"}
{"author":"司马光","content":"木落淮南树，秋风日夜高。月临扬子渡，雪卷广陵涛。不得同萧散，何因破郁陶。空凭尺书速，未解梦魂劳。","dynasty":"宋代","title":"寄扬州侯都监"}
{"author":"司马光","content":"平江欲上潮，古木自萧萧。两岸饶葭苇，寒波浸寂寥。","dynasty":"宋代","title":"潮水其一"}
{"author":"司马光","content":"心目悠悠农去鸿，别来容易四秋风。莫嗟密密书连纸，万里经年信一通。","dynasty":"宋代","title":"又寄"}
{"author":"司马光","content":"飞檐危槛出林端，王屋嵩丘咫尺间。独爱高明游佛阁，岂知忧喜满尘寰。目穷莽苍织毫尽，身得逍遥万象闲。暇日登临无厌数，悲风残叶已珊珊。","dynasty":"宋代","title":"和邵尧夫霁登石阁"}
{"author":"司马光","content":"洛下衣冠爱惜春，相从小饮任天真。随家所有自可乐，为具更微谁笑贫。不待珍羞方下箸，只将佳景便娱宾。庾公此兴知非浅，藜藿终难继主人。","dynasty":"宋代","title":"和潞公真率会诗"}
{"author":"司马光","content":"个性泛舟，载纵载横。白日净倾，飘风载惊。嗟我老矣，发脱齿零。胡为百忧，劳此余生。","dynasty":"宋代","title":"园樱伤老也"}
{"author":"司马光","content":"昔醉金明渚，今来慧辩祠。当年笑相亲，此日哭殊悲。天迥种原净，风高草木衰。江梅灵气在，泉下复相知。","dynasty":"宋代","title":"哭刘仲邍"}
{"author":"司马光","content":"学馁才贫杼轴劳，逾年避债负诗豪。倒囊不惜偿虚券，未敌琼瑶旧价高。","dynasty":"宋代","title":"昌言见督诗债戏绝句"}
{"author":"司马光","content":"汉家二千石，体望向来尊。况复严徐客，从前益稷孙。公侯贵不绝，礼乐器长存。符竹临分陜，声光应列藩。亲闱先契重，子舍近交敦。柏垄依仁域，棠阴接故园。怀归聊露请，予告入推恩。荷祋烦彊候，停车下郡门。帷廧纷大馆，驺骑屈朱轓。不以黎苗待，还将臭味论。森罗牢礼重，灭裂俗仪烦。霜霁威严息，春生笑语温。草微侵碧甃，尘不染华轩。日影摇云栋，风痕过玉樽。落尘歌迥出，激楚袖双翻。雅戏象交局，珍肴熊荐蹯。河梁俄首路，汾曲访吹埙。举手辞双戟，腾装改北辕。乌飞城树晓，雁泊野芜暄。耿耿清标阔，涔涔宿酒昏。百蟠萦阪道，数里豁川原。跋马风烟外，依稀鼓吹喧。","dynasty":"宋代","title":"登平陆北山回瞰陜城奉寄李八丈学士使君二十二韵"}
{"author":"司马光","content":"春尽芜城天一涯，白榆生荚柳生花。满川战骨知谁罪，深属来人戒覆车。","dynasty":"宋代","title":"三月晦日登丰州故城"}
{"author":"司马光","content":"觉后追思气味长，欢情愁绪两俱忘。近来方得醉中趣，熟寐沈沈是醉乡。","dynasty":"宋代","title":"又即事二章上呈"}
{"author":"司马光","content":"不奈衰须白，羞看朝鉴明。聊凭佳节酒，强作少年情。雨冷弊裘薄，风高醉帽倾。如何不行乐，况复值秋成。","dynasty":"宋代","title":"和明叔九日"}
{"author":"司马光","content":"鸡犬相闻桑柘春，风光明润帝乡邻。群峰斜转太行角，万谷同趋马颊津。簪组倾都邀别袂，壶浆满路候行尘。非君厌薄承明直，天子方今重治人。","dynasty":"宋代","title":"送晁校理"}
{"author":"司马光","content":"平安候火出云间，区脱无尘刁斗闲。汉相威声遥制敌，胡兵远迹夜开关。赤松雅意思轻举，黄阁群心望复还。玉帐牙旗空壮观，谢公高兴在东山。","dynasty":"宋代","title":"和始平公郡斋偶书二首"}
{"author":"司马光","content":"物不须多且赏奇，御寒想见结庵时。江南江北徒虚语，尽信前书是不宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"飞檐危槛出林端，王屋嵩丘咫尺间。独爱高明游佛阁，岂知忧喜满尘寰。目穷莽苍织毫尽，身得逍遥万象闲。暇日登临无厌数，悲风残叶已珊珊。","dynasty":"宋代","title":"和邵尧夫霁登石阁"}
{"author":"司马光","content":"眉似高僧秀，颜如童子红。忠纯汲长孺，高洁夏黄公。矫矫辽东鹤，冥冥塞北鸿。自夸新酒量，豫想百分空。","dynasty":"宋代","title":"陪致政开府太师留守相公致内翰燕集辄歌盛美"}
{"author":"司马光","content":"闽岭窅何在，东南千里遥。仳离伤草草，会合更迢迢。隋岸微吹絮，吴江欲上潮。肯无同舍念，回首弭轻桡。","dynasty":"宋代","title":"送张景淳知邵武军"}
{"author":"司马光","content":"烟满上林春未归，三三两两雪花飞。柳条别得东皇意，映堤拂水已依依。","dynasty":"宋代","title":"柳枝词十三首其一"}
{"author":"司马光","content":"文公恢霸略，征讨辅周衰。奕世为盟主，诸侯听会期。山河表里在，朝市古今移。欲访祁篪处，乡人亦不知。","dynasty":"宋代","title":"故绛城"}
{"author":"司马光","content":"夫君能直节，不耻扬曹轻。道果因时屈，官无当已荣。松杉虽偃蹇，霜霰苦峥嵘。会有良工识，终观大器成。","dynasty":"宋代","title":"赠楚法曹叔度"}
{"author":"司马光","content":"十万貔貅士，旌旗晋水阳。元戎倚耆硕，别乘选才良。秀直寒松节，精明利剑芒。知君留滞久，从此欲腾骧。","dynasty":"宋代","title":"送薛水部十丈通判并州"}
{"author":"司马光","content":"长沙地饶美，贾谊独伤悲。自古临荣辱，几人无怨咨。使君拥符节，大舰出江湄。意气陶然乐，应无吊屈辞。","dynasty":"宋代","title":"送燕谏议知潭州"}
{"author":"司马光","content":"三吴佳县首，民物旧熙熙。专用清谈治，非如俗吏为。林疏丹橘迥，稻熟白芒欹。宜使民无忘，严修太伯祠。","dynasty":"宋代","title":"送扬太祝知长洲县"}
{"author":"司马光","content":"苦闻小杜说扬都，当昔豪华今在无。江势横来控南楚，地形前下瞰东吴。万商落日船交尾，一市春风酒并垆。得意莫忘京国友，踏尘冲雪奉朝趋。","dynasty":"宋代","title":"送杨秘丞通判扬州"}
{"author":"司马光","content":"耆老承风旧，比纶锡命新。展禽安屡黜，原宪乐赏贫。妨志穷通壹，论交表里真。但祈深自重，膏泽望斯民。","dynasty":"宋代","title":"送尧夫知河中府二首"}
{"author":"司马光","content":"河抱城根曲，山侵地势斜。周余古楼观，舜俗旧人家。回首从游阔，装怀牒诉哗。何时重载酒，同醉洛阳花。","dynasty":"宋代","title":"送尧夫知河中府二首"}
{"author":"司马光","content":"盛夏移药栽，及雨方可种。为君著屐取，呼童执伞送。到时云已开，枝软叶犹重。夕阳宜屡浇，又须烦抱瓮。","dynasty":"宋代","title":"送药栽与安之"}
{"author":"司马光","content":"于嗟古之道邈即远兮，日陵夷而就衰。群儒角逐异端竞进兮，圣涂榛枳幽昧而难知。君独耻从众人之后兮，轩然高举远取而穷追。拨去虹蜺汛扫氛浊兮，廓然乃得睹夫朝曦。授邑於雒之南兮，始即学今得而施。归风俗於醇厚兮，又何西门卓鲁之足为。消奸化桀折牙杜蘖兮，寂不知其所之。何者为令这德兮，黄童皓首接手而游嬉。菽粟露积牛羊被野兮，百里独比於太古之时。予愿解冠弃佩兮，受一廛於伊之野。蓑身笠首兮，同邑民以熙熙。","dynasty":"宋代","title":"送伊阙王大夫歌"}
{"author":"司马光","content":"高阳十万兵，幕府藉时英。寒上风犹劲，关南春未生。投壶边柝静，倚马檄书成。不忘尘中客，往鸿可寄声。","dynasty":"宋代","title":"送瀛州签判苏秘丞"}
{"author":"司马光","content":"瓯越东南美，田肥果稼饶。部乌新赐绶，重过旧题桥。食足奸回熄，风移狱犴销。长才报政速，铃阁日逍遥。","dynasty":"宋代","title":"送元待制出牧福唐"}
{"author":"司马光","content":"素舸朱篷青竹稿，棹歌风散近还遥。斜阳借问归何处，家住水村郎姓萧。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"齿疏鬓白两眸昏，万事无堪老病身。脱粟犹沾太仓禄，法冠仍忝外台臣。直缘迂僻求闲地，岂是孤高慕古人。英俊满朝皆稷契，太山何少一飞尘。","dynasty":"宋代","title":"和白都官见赠"}
{"author":"司马光","content":"畴昔侍严亲，俱为綵服人。游兰已多益，得桂复同春。风树悲欢异，萍波聚散频。峡中尽遗事，何处不沾巾。","dynasty":"宋代","title":"送王殿丞"}
{"author":"司马光","content":"彤阙晨趋退，萧然忘世荣。闲斋虚自白，永日澹无营。脱略簪绅累，沈冥丘壑情。贪夫诚有激，千载素风清。","dynasty":"宋代","title":"丁尚书挽词二首"}
{"author":"司马光","content":"瘦马飘摇屡往还，疲劳专为访名山。须知筋力行将老，渐恐峰峦不可攀。蜡屐早能寻胜概，弹冠悔更落尘寰，幸依贤者为东道，大得逍遥水石间。","dynasty":"宋代","title":"和王秀才以光始自陕右游山归复登少室为诗见"}
{"author":"司马光","content":"繁弦疑渌水，叠鼓掺渔阳。风结舞初急，尘飞歌正长。凫鹥争上下，栋宇为低昂。太守且安坐，新声未遽央。","dynasty":"宋代","title":"乐轩"}
{"author":"司马光","content":"悽怆怀桑梓，劬劳咏蓼莪。树风今远矣，鼎食奈悲何。剑阁登车近，秦闻屈指过。腾装缠自路，夕梦已江沱。","dynasty":"宋代","title":"送昌言舍人得告蜀三首"}
{"author":"司马光","content":"水底元无月，衣中自有珠。六尘皆外物，万法尽迷涂。瀑布寒云湿，觚棱瑞气扶。遥知至乐地，不异在京都。","dynasty":"宋代","title":"送李益之侍郎致政归庐山"}
{"author":"司马光","content":"肃奉承轺命，仍陪戏马游。朋分初迥出，势合复相收。顾盼华星激，萦回紫电流。良因重嘉好，礼接使臣优。","dynasty":"宋代","title":"又击毬"}
{"author":"司马光","content":"畴昔侍严亲，俱为采服人。游兰已多益，得桂复同春。风树悲驭异，萍波聚散频。峡中尽遗事，何处不沾巾。","dynasty":"宋代","title":"送王殿丞知眉山县"}
{"author":"司马光","content":"何处安寒好，初寒游奕园。林间叶未尽，篱底菊犹存。结竹为庵小，开炉冓火温。谁言处城市，岭寂似丘樊。","dynasty":"宋代","title":"和张文裕安寒十首"}
{"author":"司马光","content":"君家牡丹今盛开，二十四枝为一栽。主人果然青眼待，正忙亦须偷暇来。","dynasty":"宋代","title":"酬尧夫招看牡丹其二"}
{"author":"司马光","content":"向来从后车，雍容镇藩垣。政成簿书简，终日待清樽。今兹备言职，不得登朱门。违离讵几时，风色变寒温。忽聆吉甫什，穆如承话言。安得六翮生，随意远飞翻。垂耳倦新羁，蹀足思华轩。谅无伯乐顾，疲劳安敢论。","dynasty":"宋代","title":"和始平公见寄八韵"}
{"author":"司马光","content":"别后相惊两鬓霜，可怜梅蕊为谁芳。台头日暖分三色，林下风清共一香。正烂熳时游不足，忽离披去乐难常。殷勤手拆遥相赠，不欲花前独举觞。","dynasty":"宋代","title":"和史诚这谢送张明叔梅台三种梅花"}
{"author":"司马光","content":"负书游上国，拾芹取荣名。雅度津涯阔，高文风雨惊。忘怀翻得谤，纵酒遂伤生。忍使泉台客，悁悁不自明。","dynasty":"宋代","title":"哭公素其一"}
{"author":"司马光","content":"爱物威容悴，忧公宿疹加。孤忠贯白日，美志掩丹霞。行路皆仲怅，闻风悉叹嗟。英灵觐宗祖，犹想佑皇家。","dynasty":"宋代","title":"魏忠献公挽辞三首"}
{"author":"司马光","content":"雨余倏甲绕介生，往往桐群昔未名。采贮不须勤暴熭，秋阳日日满檐楹。","dynasty":"宋代","title":"药轩"}
{"author":"司马光","content":"夜色槐阴重，雨声官舍寒。野农安敢问，环堵未能完。尽日流云度，何时大块乾。正愁开霁晚，霜雾满红栏。","dynasty":"宋代","title":"八月七日夜省直苦雨三首其一"}
{"author":"司马光","content":"门前蹀躞金羁满，坐上连翩玉斝飞。数尽游丝留客醉，一行垂柳送人归。同邀胜友时难得，重到名园花已稀。莫惜芳辰剩行乐，无端风雨横相违。","dynasty":"宋代","title":"二月三十日与同舍宴李氏园晚归马上赋诗"}
{"author":"司马光","content":"萸房迎令凶，菊蕊入芳筵。华烛初长夜，清霜未冷天。悲风咽横吹，骤雨迭繁弦。聊附邹枚客，敢希园绮贤。","dynasty":"宋代","title":"又和六日四老会"}
{"author":"司马光","content":"夙昔游清贯，时流籍重名。雠书石渠秘，视草玉堂荣。吉兆虚三鳝，凶期告两楹。子云思故国，坟树必西倾。","dynasty":"宋代","title":"故翰林彭学士"}
{"author":"司马光","content":"梦觉繁声绝，林光透隙来。开门惊乌鸟，余滴堕苍苔。","dynasty":"宋代","title":"晓霁"}
{"author":"司马光","content":"畴昔诚相契，间关分不渝。绝弦悲宿草，抚首念诸孤。位略尊荣间，年忘德齿殊。清阴容息足，重语辱嘘枯。鶠阁骞云表，虹旌拂海隅。明光新出綍，陕陌重分符。丰润还桑梓，欢讴复路衢。宁须更条教，耆旧已箪壶。","dynasty":"宋代","title":"送王待制知陕府"}
{"author":"司马光","content":"楚岸橘花香，扁舟泛渺茫。短簑冲密雨，素发净秋霜。烟外鸣榔远，波间掷线长。无人识名姓，击楫入沧浪。","dynasty":"宋代","title":"渔父"}
{"author":"司马光","content":"游人恋山水，日晏澹忘归。但爱云烟好，那知仆马饥。","dynasty":"宋代","title":"寿安杂诗十首且游"}
{"author":"司马光","content":"承明共直庐，瞬息八年余。幸吒屏星驾，前迎使者车。变虽殊贵贱，心不置视疏。青眼披情素，犹如相见初。","dynasty":"宋代","title":"又寄献"}
{"author":"司马光","content":"之子秣陵去，悠悠天暂东。帆开晓风疾，潮落夜江空。在昔才华盛，至今人物丰。山川气虽尽，龙虎势犹雄。卞玉已三献，齐禽会一冲。当令关下吏，洗目认终童。","dynasty":"宋代","title":"送高陟归金陵"}
{"author":"司马光","content":"明直君臣合，安危将相兼。金章四辅贵，玉帐万兵严。御侮长城隐，临繁利刃铦。南山陨岩石，何以慰民瞻。","dynasty":"宋代","title":"相国广平文简程公挽歌二首"}
{"author":"司马光","content":"贱生参府僚，勉强逾增岁。终非性所好，出入意如醉。论庭敲扑喧，众草绝生意。不知有青春，倏忽已改燧。周章连日忙，烂漫数宵睡。轩窗岌飞举，风雨颇恣睢。谓言芳菲物，狼籍应扫地。今晨呼马出，历狱问囚击。窈窕清宫深，仓琅朱门闭。广殿肃层阴，虚庭蔼佳气。长杨委嫩绿，老柏净新翠。薜荔垂蛇延，奇石立赑屭。豁然愁愤开，精神四面至。事役难少留，马去尚回睇。亦足慰无聊，年华不都弃。","dynasty":"宋代","title":"二月中旬虑问过灵宫门始见花卉呈君倚"}
{"author":"司马光","content":"群从好事不知疲，种子成株凡几时。摘献帝师三取二，自尝两颗且随宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"炜烨符离守，中流簇鼓旂。柳阴浓不断，舟势激如飞。魏阙行归奏，承明祗暂违。星轺晨夕度，尺素勿令稀。","dynasty":"宋代","title":"送昌言宿州"}
{"author":"司马光","content":"喜愠与荣枯，居这悉晏如。稍闲多执笔，至老不抛书。常愧无能极，曾沾清论余。秋风郭门外，雨泣望丧车。","dynasty":"宋代","title":"故侍读学士张公哀辞二首"}
{"author":"司马光","content":"东城丝网蹴红毬，北里琼楼唱石州。堪笑迂儒竹斋里，眼昏逼纸看蝇头。","dynasty":"宋代","title":"次韵和复古春日五绝句其三"}
{"author":"司马光","content":"吾爱五子猷，借宅亦种竹。一日不可无，萧洒常在目。雪霜徒自白，柯叶不改绿。殊胜石季伦，珊瑚满金谷。","dynasty":"宋代","title":"独乐园七题·种竹斋"}
{"author":"司马光","content":"五柳先生门作开，宅边植杖久徘徊。陌头遥认颜光禄，诘旦先乘瘦马来。","dynasty":"宋代","title":"柳枝词十三首"}
{"author":"司马光","content":"榴花映叶未全开，板影沉沉雨势来。小院地偏人不到，满庭鸟迹印苍苔。","dynasty":"宋代","title":"夏日西斋书事"}
{"author":"司马光","content":"迩来友义渐隳颓，直谅多闻贵不回。势利相交何足道，已知余耳愧陈雷。","dynasty":"宋代","title":"和景文议交绝句"}
{"author":"司马光","content":"暂来不复去，梦里到长安。可惜终南色，临行子细看。","dynasty":"宋代","title":"别长安"}
{"author":"司马光","content":"节物都何晚，佳辰容易过。黄花不足念，当奈酒杯何。","dynasty":"宋代","title":"重九日忆菊"}
{"author":"司马光","content":"杯底潜蛇影，门阴集戴鵀。玉楼新记就，石椁旧名沉。箧有封峦札，籝无遗子金。寂寥封马鬣，秋色净松林。","dynasty":"宋代","title":"待读王文公挽歌二首"}
{"author":"司马光","content":"冰澌半争波先绿，柳叶未生条已黄。四海澄清天子孝，朝回日奉万年觞。","dynasty":"宋代","title":"春贴子词·太皇太后阁六首"}
{"author":"司马光","content":"召客客俱来，赏花花正开。寒暄方得所，风雨不相催。席上柳飞雪，门前车隐雷。主人意仍厚，安得不徘徊。","dynasty":"宋代","title":"二十八日会不疑家席上纪实"}
{"author":"司马光","content":"大河之曲多宽闲，牧田枕倚长堤湾。乌栖鹊散堤树寂，柝木声稀宵欲阑。牧儿跨马乘凉月，历历绕群高唱发。幽情逸气生自然，往往鸣鞘应疏节。歌辞难辨野风高，似述离忧嗟役劳。徘徊不断何妨近，彷佛微闻已复遥。长川冷浸秋云白，露草翻光凝碧色。星疏河淡夜初长，展转空亭奈孤客。洞箫音律京君明，可怜骨朽不更生。安得使传哀怨意，为我写之羌笛声。","dynasty":"宋代","title":"宿石堰闻牧马者歌"}
{"author":"司马光","content":"雨气和灯晕，霜寒入漏声。疏篱过萤影，腐叶掩虫鸣。兵壑达初愿，簪裾徇外荣。丹心终夜苦，折发诘朝生。恩与乾坤大，身如草木轻。何阶致明主，垂拱视升平。","dynasty":"宋代","title":"秋夕不寐呈谏长乐道龙图"}
{"author":"司马光","content":"胜冠自立艰难里，大器由来贵晚成。松柏傥非生磊落，岩崖何易出峥嵘。苏帮游困羞妻嫂，主父居贫厌弟兄。六印他年拥车骑，会须重过洛阳城。","dynasty":"宋代","title":"赠吴之才"}
{"author":"司马光","content":"芳菲触目已萧然，独著金衣奉老仙。若占上春先秀发，千花百卉不成妍。","dynasty":"宋代","title":"和君贶老君庙姚黄牡丹"}
{"author":"司马光","content":"三十馀年西复东，劳生薄宦等飞蓬。所存旧业惟清白，不负明君有朴忠。早避喧烦真得策，未逢危辱好收功。太平触处农桑满，赢取闾阎鹤发翁。","dynasty":"宋代","title":"初到洛中书怀"}
{"author":"司马光","content":"欢迎俛仰皆陈迹，薄宦须臾即色空。试忆昔年双桂会，只如前日梦魂中。","dynasty":"宋代","title":"呈乐道"}
{"author":"司马光","content":"巫山高，巫山之高高不极。寒江西来曳练长，群峰森罗十二戟。清狖悲号裂翠崖，老蛟怒门摧丹壁。轻生重利三马客，一叶直冲高浪白。船头吟啸坐自如，仰视长天不盈尺。丛祠象设俨山椒，巫祝纷纷非一朝。云是高唐神女之所处，至今暮雨常萧萧。我闻神理明且直，兴亡唯观恶与德。安肯来从楚国君，凭依梦寐为淫昏。襄王之心自荒惑，引领日望阳台云。独不思怀王西行不复返，甲光照地屯秦国。蚕食黔中下荆门，陵园宗庙皆烧焚。社稷飘零不复存，嗟嗟若敖蚡冒将，筚路蓝缕皆辛勤。","dynasty":"宋代","title":"介甫作巫山高命光属和勉率成篇真不知量"}
{"author":"司马光","content":"红桃素李况年华，周遍长安万万家。何事青青庭下柏，东风吹尽亦无花。","dynasty":"宋代","title":"春"}
{"author":"司马光","content":"已烦谷水远相送，更得嵩峰遥见迎。水碧峰青看未足，却愁前到洛阳城。","dynasty":"宋代","title":"自渑于洛循谷水行百余里"}
{"author":"司马光","content":"寂寥清明后，余春已无多。间轩富佳致，不惜载酒过。水木晚尤秀，风烟晴更和。临樽不尽醉，奈此芳菲何。","dynasty":"宋代","title":"清明后二日同邻几景仁次道中首兴宗完秉国如"}
{"author":"司马光","content":"际日浮空涨海流，虫沙龙蜃各优游。津涯浩荡虽难测，不见惊澜曾覆舟。","dynasty":"宋代","title":"留别东郡诸僚友其一"}
{"author":"司马光","content":"儒衣临绝塞，庙略运奇兵。缓带羌尘静，灵旗海雾清。公心结明主，阴德庇群生。名遂身仍退，人间五福并。","dynasty":"宋代","title":"故相国颍公挽歌辞三首"}
{"author":"司马光","content":"飞苔名僚集，临流芳宴开。萦纡漱文石，次第传清杯。回波亦多意，并汎落花来。","dynasty":"宋代","title":"和邵不疑校理蒲州十诗·饮亭"}
{"author":"司马光","content":"画精禅室冷，方暑久徘徊。不尽林端雪，长青石上苔。心闲对岩岫，目净失尘埃。坐久清风于，疑从翠涧来。","dynasty":"宋代","title":"观僧室画山水"}
{"author":"司马光","content":"松漠骄无信，渔阳广聚兵。移书侮中国，决意背齐盟。直气轻轺入，英辞左衽惊，虏归烽火灭，宇县复升平。","dynasty":"宋代","title":"司徒工开府韩国富公挽辞四首"}
{"author":"司马光","content":"天意清和二月初，春风不动整如梳。陶潜宅外时无此，想更萧条不易居。","dynasty":"宋代","title":"垂柳"}
{"author":"司马光","content":"空外游丝转，飘扬似妾心，别来今几日，仿佛近雕阴。","dynasty":"宋代","title":"上郡南三十里有相思亭在太山之麓二水所交平"}
{"author":"司马光","content":"澹泊轻云寒不收，未成春雨只添愁。风烟寂寞几何限，尽入凭高一雨眸。","dynasty":"宋代","title":"和张推官同年阴无绪偶成"}
{"author":"司马光","content":"茂密正当轩，攲垂欲侵案。风枝忽交戛，月影争凌乱。诚嘉君子心，匪直林亭玩。","dynasty":"宋代","title":"和邵不疑校理蒲州十诗其十竹轩"}
{"author":"司马光","content":"汉家求猛士，云集示央宫。天外朝星淡，山西将种空。奇谋纷并进，壮节凛生风。八阵纵横势，依然见目中","dynasty":"宋代","title":"景福东厢诗·读武士策"}
{"author":"司马光","content":"旄节拥凭熊，逶迤向鉴龙。顺成时过蜡，闭塞令行冬。雪龚痕犹湿，梅林思已浓。传呼空谷应，前导白云逢。飞盖多邀客，停车数问农。禹功双壁断，佛劫万龛重。绝顶标孤刹，疏林透远钟。气蒸泉郁郁，棋局移依石，茶炉坐荫松。醉醒皆众共，小大尽公从。顾以私恩累，难追胜赏踪。原思初不病，叔夜亦非庸。稽古惭经笥，摛华怯笔锋。会须参后乘，异日侍从容。","dynasty":"宋代","title":"潞公游龙门光以室家病不获参陪献诗十六韵"}
{"author":"司马光","content":"百榼行春东，千弓从猎豪。苦吟边月冷，飞镝野风高。奇策革命殊俗，长缨击不毛。输群跃马贵，一等着青袍。","dynasty":"宋代","title":"送郑推官赴分州"}
{"author":"司马光","content":"白若缯初断，红如颜欲酡。坐疑仙驾严，幢节纷骈罗。物性有常妍，人情轻所多。菖蒲傥日秀，弃掷不吾过。","dynasty":"宋代","title":"和昌言官舍十题其五蜀葵"}
{"author":"司马光","content":"鸡犬相闻桑柘春，风光明润帝乡邻。群峰斜转太行角，万谷同趋马颊津。簪组倾都邀别袂，壶浆满路候行尘。非君厌薄承明直，天子方今重治人。","dynasty":"宋代","title":"送晁校理"}
{"author":"司马光","content":"汉家太守治才高，楚国山种气象豪。旗旆逶迤蟠梦泽，楼船贔屭压江涛。雄名谁复知宣武，遗爱犹应礼叔敖。何必三年求奏计，诏书朝夕赐金褒。","dynasty":"宋代","title":"送齐学士公知荆南"}
{"author":"司马光","content":"世间荣利无穷物，奔走劳劳何所之。仕宦为郎非不达，功名有命待无时。橐中虽乏千金直，膝下常携两缓儿。细校人生有此少，好从闾里乐期颐。","dynasty":"宋代","title":"送致仕朱郎中令孙"}
{"author":"司马光","content":"不奈衰须白，羞看朝鉴明。聊凭佳节酒，强作少年情。雨冷弊裘薄，风高醉帽倾。如何不行乐，况复值秋成。","dynasty":"宋代","title":"和明叔九日"}
{"author":"司马光","content":"瘦马飘摇屡往还，疲劳专为访名山。须知筋力行将老，渐恐峰峦不可攀。蜡屐早能寻胜概，弹冠悔更落尘寰，幸依贤者为东道，大得逍遥水石间。","dynasty":"宋代","title":"和王秀才以光始自陕右游山归复登少室为诗见"}
{"author":"司马光","content":"杯底潜蛇影，门阴集戴鵀。玉楼新记就，石椁旧名沉。箧有封峦札，籝无遗子金。寂寥封马鬣，秋色净松林。","dynasty":"宋代","title":"待读王文公挽歌二首"}
{"author":"司马光","content":"大河之曲多宽闲，牧田枕倚长堤湾。乌栖鹊散堤树寂，柝木声稀宵欲阑。牧儿跨马乘凉月，历历绕群高唱发。幽情逸气生自然，往往鸣鞘应疏节。歌辞难辨野风高，似述离忧嗟役劳。徘徊不断何妨近，彷佛微闻已复遥。长川冷浸秋云白，露草翻光凝碧色。星疏河淡夜初长，展转空亭奈孤客。洞箫音律京君明，可怜骨朽不更生。安得使传哀怨意，为我写之羌笛声。","dynasty":"宋代","title":"宿石堰闻牧马者歌"}
{"author":"司马光","content":"王子吹笙去不还，当时旧物唯缑山。山深树老第藏庙，春月秋风空自间。轘辕左界连商雒，碧瓦朱栏露华薄。经时掩户庭草深，永书无人涧花落。徘徊未下日将西，遥望嵩阳烟景微。鹤驭飘摇向何许，林间空见白云飞。","dynasty":"宋代","title":"缑山引"}
{"author":"司马光","content":"景物浩无穷，兹为一都会。之人心若鉴，万状尽相对。乔林拥砌底，脩岭倚窗背。流云过席上，去鸟出天外。徐徐杖屦整，蔼蔼郊原晦。来往亦何为，逍遥真乐内。","dynasty":"宋代","title":"会景亭"}
{"author":"司马光","content":"洛阳名园不胜纪，门巷相连如栉齿。修竹长杨深径迂，令人邑邑气不舒。爱君买园中桥北，堂压崖端跨空碧。满川桃李皆目前，近水远山一朝得。曾陪尊兄此高会，豁然如出樊笼外。暂游尚尔况久居，胜气清风日相对。易生画笔世所珍，獐猿满壁皆逼真。并州近胡沙尘恶，终更早来为主人。","dynasty":"宋代","title":"题太原通判杨郎中"}
{"author":"司马光","content":"黄花倚秋色，晔晔为谁开。更使窥残榼，空令洗旧杯。嗅香行缭绕，撚蕊立徘徊。尽日柴门外，白衣来不来。","dynasty":"宋代","title":"和同舍对菊无酒"}
{"author":"司马光","content":"苍苍竹林暝，郁郁松气寒。纵横兴来笔，欹侧醉中冠。","dynasty":"宋代","title":"何秀才郊园五首"}
{"author":"司马光","content":"叠石溪上春，茅茨卜筑新。前言如不践，山蝉又笑人。","dynasty":"宋代","title":"早春寄景仁"}
{"author":"司马光","content":"势交倏忽易萧条，赖有伊人尚建标。须信松筠凌雪茂，肯为蒲柳望秋凋。钦贤高馆三年别，广汉专城百舍遥。书纸如云诗叩玉，数凭疾翼度青霄。","dynasty":"宋代","title":"和始平公长句寄汉州何学士"}
{"author":"司马光","content":"雕檐日华动，滉瀁照漪涟。四月芰苛满，不似在穷边。","dynasty":"宋代","title":"奉和经略庞龙图延州南城入咏·翠漪亭"}
{"author":"司马光","content":"郑南峰下寺前轩，反景分明见渭川。为报十年容易别，於今愁悴不如先。","dynasty":"宋代","title":"又寄题陟屺寺"}
{"author":"司马光","content":"凉风正萧瑟，好月复徘徊。幽兴眇不尽，芳樽时一开。余英盖红叶，坠露湿苍苔。从此东篱下，应忘归去来。","dynasty":"宋代","title":"和李殿丞仓中对菊三首"}
{"author":"司马光","content":"东郭先生履半穿，禦冬深愧主人贤。应怜道上雪欲积，意使炉中灰复然。曲糵暗添寒酒力，图书共免湿薪烟。茅斋斗似饶光彩，客至何忧腊后天。","dynasty":"宋代","title":"答刘原父贺"}
{"author":"司马光","content":"脩竹非俗物，薜荔亦嘉草。树之君子庭，人来见逾好。侵阶鹤胫细，缘壁龙鳞老。纷披两疏翠，烟色宜秋早。主人日封植，清风庶长保。","dynasty":"宋代","title":"邵不疑厅薜荔及竹"}
{"author":"司马光","content":"王城名利窟，冠苔郁相交。夫君独凤举，飘然去喧呶。颍水清可濯，箕山高可巢。反顾公相荣，一芥浮堂坳。□□大吕重，岂知轻斗筲。苍苍气象严，万木拥寒郊。□□点隈曲，初旭染林梢。去去善自将，因声访衡茅。","dynasty":"宋代","title":"送韩太祝归许昌"}
{"author":"司马光","content":"秋风索索连江起，暮过烟波十余里。长芦瘦竹映渔家，灯火渺茫寒照水。","dynasty":"宋代","title":"松江"}
{"author":"司马光","content":"赤光满面唇激朱，虬须虎颡三十馀。腰垂金印结紫绶，诸将不敢过庭除。羽林精卒二十万，注听钲鼓观麾旟。肥牛百头酒万石，烂漫一日供欢娱。自言不喜读兵法，智略何必求孙吴。贺兰山前烽火满，谁令小虏骄慢延须臾。","dynasty":"宋代","title":"将军行"}
{"author":"司马光","content":"谏垣簪笔接英游，今日华颠昔日尤。邂逅升沉皆是命，逍遥出处本无愁。衡门不羡金门贵，藿食焉知肉食谋。溟海榆枋各安分，蓬莱未必胜嵩丘。","dynasty":"宋代","title":"和乐道再以诗见寄"}
{"author":"司马光","content":"景物浩无穷，兹为一都会。之人心若鉴，万状静相对。乔林拥砌底，修岭倚窗背。流云过席上，去鸟出天外。徐徐杖屦整，蔼蔼效原晦。来往亦何为，逍遥真乐内。","dynasty":"宋代","title":"和利州鲜于转运公剧八咏·会景亭"}
{"author":"司马光","content":"萸房迎令节，菊蕊入芳筵。华烛初长夜，清霜未冷天。悲风咽横吹，骤雨送繁弦。聊附邹枚客，敢希园绮贤。","dynasty":"宋代","title":"又和六日四老会"}
{"author":"司马光","content":"吴僧画团扇，点缀成微虫。秋毫宛皆具，独窃天地功。细者及蛛蝥，大者才阜螽。枯枝拥寒蜩，黄蕊粘飞蜂。翾然得生意，上下相追从。徒观飞动姿，莫睹笔墨踪。儿曹取真物，细校无不同。恐其遂跃去，亟取藏箱中。乃知艺无小，意精神可通。不与误图蝇，能惑紫髯翁。子猷状蝉雀，藏宝传江东。不知古何如，此画今为雄。人墓木已拱，其徒颇能工。旧法存百一，要足超凡庸。友人幸为赐，物薄意何隆。玩之不替手，爱重心无穷。常如对君子，穆穆来清风。","dynasty":"宋代","title":"谢兴宗惠草虫扇"}
{"author":"司马光","content":"深谷窅无底，空闻泉水哀。时因秋日照，微见碧萦回。谷里非人境，胡麻何处来。","dynasty":"宋代","title":"和端式十题·幽谷泉"}
{"author":"司马光","content":"汉家二千石，体望几来尊。况复严徐客，从前益稷孙。公侯贵不绝，礼乐器常存。符竹临分陕，声光应列藩。亲闱先契重，子舍近交敦。柏垄依仁域，棠阴接故园。怀归聊露请，予告辱推恩。荷祋烦疆候，停车下郡门，帷廧纷大馆，驺骑屈朱轓。不以黎苗待，还将自味论。森罗牢礼重，灭裂俗仪烦。霜霁威严息，春生笑语温。草微侵碧甃，尘不染华轩。日影摇云栋，风痕过玉樽。落尘歌迥出，激楚袖双翻。雅戏象交扃，珍肴熊芦蹯。河梁俄首路，汾曲访吹埙。举手辞双戟，腾装改北辕。乌飞城树晓，雁泊野芜喧。耿耿清标阔，涔涔宿酒昏。百蟋萦阪道，数里豁川原。跋马风烟外，依稀鼓吹喧。","dynasty":"宋代","title":"登平陆北回瞰陕城奉寄李八太学士使君二十二"}
{"author":"司马光","content":"朝阳升东隅，照此庭下桐。菶菶复萋萋，居然古人风。疏柯于玉耸，密叶翠羽蒙。午景疑余清，夕照留残红。雨响甍栋外，风生户牖中。主人政多暇，步赏常从容。终当致威凤，览德鸣嗈嗈。又将施五弦，解愠歌帝宫。","dynasty":"宋代","title":"和利州鲜于转运公剧八咏·桐轩"}
{"author":"司马光","content":"我禄多龚舍，君年少孔戣。道心闲始见，世路老方知。山水不相厌，风光难豫期。嬉游不可缓，花卉即离披。","dynasty":"宋代","title":"游山呈景仁"}
{"author":"司马光","content":"玉漏声残金殿开，乘舆清跸问安来。尽将草木欣欣意，同与新春人寿杯。","dynasty":"宋代","title":"春贴子词·皇太后阁六首"}
{"author":"司马光","content":"泰山鲁所瞻，终南乃秦望。西侵井络阔，北压鹑野旷。条梅韫名材，金玉富珍藏。飘风何烈烈，万物尽摇荡。屹立不倾倚，势与厚坤壮。有如牧伯贤，斯民蒙保障。雪霜举世寒，千里独重纩。病夫伏闾里，非能事微尚。顾无孤高实，藻饰安可强。景行虽不忘，讵敢承嘉贶。","dynasty":"宋代","title":"酬吴促庶龙图终南山"}
{"author":"司马光","content":"文武从容两有余，公板将幕往来居。已安四海如三杰，欲散千金比二疏。今日监边亲跪毂，他年入殿赐乘车。武侯暂为苍生起，长忆隆中卧旧庐。","dynasty":"宋代","title":"和始平公郡斋偶书二首"}
{"author":"司马光","content":"不进一二日，不见已想思。况复闭关久，杳无携手期。清谈胜妙药，高韵敌凉飔。愧乏机云美，虚承青眼知。","dynasty":"宋代","title":"酬安这谢光兄弟见过"}
{"author":"司马光","content":"剑客苍鹰队，将军白虎牙。分兵逻圁水，纵骑猎鸣沙。浪有书藏袖，难凭信达家。不堪闻晓角，吹尽落梅花。","dynasty":"宋代","title":"塞上其四"}
{"author":"司马光","content":"剑岭横天古栈微，相如重驾传车归。双亲倚门望已久，千骑踏雪行如飞。人间富贵非不有，似君荣耀真亦稀。闻道西州遗画像，使我涕泪空沾衣。","dynasty":"宋代","title":"送张兵部知遂州"}
{"author":"司马光","content":"楚江折逶迤，楚山碧参差。王炊稻粒长，缕切鱼腴肥。羡君尽室行，飘然无所羁。伐笔营茅茨，种橘为藩篱。荒陂无四垣，但以荷塘围。官虽朝大夫，身世已相遗。野老坐争席，林叟谈忘归。犹嫌沮溺徒，名字为人知。","dynasty":"宋代","title":"送张伯常同年移居郢州"}
{"author":"司马光","content":"楚俗号难治，司刑尤择贤。危疑片言决，舒惨一方专。松不彫寒色，丝曾断直弦。清风过江外，应在下车前。","dynasty":"宋代","title":"送张都官江南东路提刑"}
{"author":"司马光","content":"闽领窅何在，东南千里遥。仳离伤草草，会合更迢迢。隋岸微吹絮，吴江欲上潮。肯无同舍念，回首弭轻桡。","dynasty":"宋代","title":"送张景游知邵武军"}
{"author":"司马光","content":"百里大夫官不轻，莫嗟领上发垂星。人生谷禄偏宜晚，世路艰难不厌经。数曲秋江萦县白，几峰霁色人帘青。于公向日多阴德，已有鹓雏在帝庭。","dynasty":"宋代","title":"送张秘校知分宁"}
{"author":"司马光","content":"相府典刑在，朝闺望实高。紬书荣史观，典乐重卿曹。夷路迎飞鞚，桑林应奏刀。家籝传旧学，庙鼎刻前劳。袨服屯千骑，连樯阅万艘。剑芒冲夜气，阁影动秋涛。风色传花信，烟光拂酒膏。使君专问俗，无意在游遨。","dynasty":"宋代","title":"送张少卿学士知洪州"}
{"author":"司马光","content":"严风秀木折为薪，得罪由来为出群。粥粥黄鸡习鹤介，芃芃青蔓掩兰薰。天资谗妖多端巧，人极精明不易分。饮水岂言吴刺史，谤书翻似马将军。波涛光涌动寒野，楼阁岧峣压暮云。红叶寺深秋晚邮，苍山钟迥夜清闻。何妨绝境聊为守，正恐中朝亟用君。身外百愁俱掷置，放歌沈饮且醺醺。","dynasty":"宋代","title":"送张太博知岳州"}
{"author":"司马光","content":"朝家重典刑，书府借时英。钲鼓喧江下，云山拂眼清。秋风鲈脍美，书日锦衣荣。勿似朱翁子，空令守邸惊。","dynasty":"宋代","title":"送张学士两浙提点刑狱"}
{"author":"司马光","content":"种种亲头白，帝城难少留。倚门应有望，列鼎本无求。清夜多归梦，红尘厌久游。此行殊捧檄，辕下五骅骝。","dynasty":"宋代","title":"送昭远兄归陕"}
{"author":"司马光","content":"蜀栈锦衣来，高堂绶笥开。恩辉同日至，喜色共春回。驷马过邻社，朝裾捧寿杯。吾生无此乐，空使寸心摧。","dynasty":"宋代","title":"送赵殿孙归成都"}
{"author":"司马光","content":"草浓初过雨，林静远含烟。燕引新飞鷇，荷承半坠莲。朋来惟有月，山见不须钱。谁与同其乐，壶中浊酒贤。","dynasty":"宋代","title":"和王安之题独乐园"}
{"author":"司马光","content":"辛夷花烂开，故人殊未来。愁看柳渐绿，忍更折残梅。","dynasty":"宋代","title":"早春寄景仁其一"}
{"author":"司马光","content":"沧波与邓林，鱼鸟久飞沈。一旦成陈迹，何人识寸心。高山亡景行，流水失知音。泪尽离东阁，归来破故琴。","dynasty":"宋代","title":"故相国颍公挽歌辞三首"}
{"author":"司马光","content":"陇上家声勇气殊，边亭卧鼓欲安居。非同王翦私求宅，更似甘宁晚好书。剑倚寒窗风淅沥，门无杂客柳萧疏。蒲州风土平生爱，为问旁邻地有余。","dynasty":"宋代","title":"寄题李舍人蒲中新斋"}
{"author":"司马光","content":"县郭遥相望，脩篁百亩馀。林间清济水，门外太行车。道胜随宜足，身闲与世疏。何时容命驾，采蕨钓肥鱼。","dynasty":"宋代","title":"寄题傅钦之济源别业"}
{"author":"司马光","content":"素履存诚厚，虚怀待物真。乡闾昔相接，朋友世弥亲。遗札蝇头强，长阡马鬣新。九原那可作，空复想音尘。","dynasty":"宋代","title":"臧郎中挽歌二首"}
{"author":"司马光","content":"节物正防秋，关山落叶稠。霜风壮金鼓，雾气湿旌裘。未得西羌灭，终为大汉羞。惭非班定远，弃笔取封侯。","dynasty":"宋代","title":"塞上"}
{"author":"司马光","content":"文公恢霸略，征讨辅周衰。奕世为盟主，诸侯听会期。山河表里在，朝市古今移。欲访祁篪处，乡人亦不知。","dynasty":"宋代","title":"故绛城"}
{"author":"司马光","content":"个性泛舟，载纵载横。白日净倾，飘风载惊。嗟我老矣，发脱齿零。胡为百忧，劳此余生。","dynasty":"宋代","title":"园樱伤老也"}
{"author":"司马光","content":"春意复蹉跎，园林日愁寂。枝边绿阴重，砌下红英积。兹亭花最繁，飘零万可惜。","dynasty":"宋代","title":"和邵不疑校理蒲州十诗·异花亭"}
{"author":"司马光","content":"过春称复到诸园，厌苦终朝鼓吹喧。招得老僧红外至，啜茶挥尘话松轩。","dynasty":"宋代","title":"效赵学士体成口号十章献开府太师"}
{"author":"司马光","content":"索索夕风遒，渡瀼瀼朝露哀。啅雀袅寒枝，宿萤依败叶。眇然秋兴长，坐与江潮接。","dynasty":"宋代","title":"和聂之美鸡泽官舍诗七首·苇"}
{"author":"司马光","content":"昨疏月明漏水长，罗帏翠帐华灯光。佳人起舞玉钗隋，门久鸟栖雁南过。","dynasty":"宋代","title":"鸟栖曲二首"}
{"author":"司马光","content":"到官今十日，才得一朝闲。岁晚愁云合，登楼不见山。","dynasty":"宋代","title":"登长安见山楼"}
{"author":"司马光","content":"上圣固天纵，英艺皆绝伦。时乘万几闲，翰动如有神。用之当豫游，不忘安四民。匪颁及群下，络绎来中宸。毰毸灵凤翔，郁怒虬龙振。清若四海秋，熙如天下春。愚臣土芥微，亦受雨露均。愿推赐书意，直以古义陈。士本学先王，所求谊与仁。农当服稼穑，昏作圳亩勤。百工备用器，不治刺绣文。万商迁有无，不通珠翠珍。四业既交修，坐令风化纯。人和衣食丰，天应殊祥臻。皇心正在此，非以能高人。","dynasty":"宋代","title":"御沟"}
{"author":"司马光","content":"郡府猿声外，旌旗鸟道边。楼高出楚塞，烟霁识巴船。襦绔嗟来暮，簪绅惜外迁。皇仁矜远俗，非谓意疏贤。","dynasty":"宋代","title":"送峡州陈廉秘丞三首"}
{"author":"司马光","content":"我厌从缘苦，空为薄宦牵。如师真达者，於世必超然。敝笠冲尘陌，寒云拥雪天。崎岖远相顾，深愧此心专。","dynasty":"宋代","title":"赠清衍"}
{"author":"司马光","content":"我禄多龚舍，君年少孔戣。道心闲始见，世路老方知。山水不相厌，风光难豫期。嬉游不可缓，花卉即离披。","dynasty":"宋代","title":"游山呈景仁"}
{"author":"司马光","content":"槐花满庭除，籍籍不可扫。稍疏召平瓜，渐熟王阳枣。失时团扇弃，新进袷衣好。日暮益愁思，寒螀起幽草。忽闻秋兴篇，叹赏几绝倒。","dynasty":"宋代","title":"次韵和吴冲卿秋意四首其一扫枣好草倒"}
{"author":"司马光","content":"野性思归久，笼樊今始开。虽知主恩厚，何日肯重来。","dynasty":"宋代","title":"放鹦鹉二首"}
{"author":"司马光","content":"春阳气示胜，重为阴所乘。涔涔积雨阕，惨惨余寒增。流云郁不开，烈风尚凭陵。夜阑闭户牖，青晕生昏烟。僮仆悉已眠，书几久欹凭。涉猎阅旧闻，暂使心魂澄。有如行役归，丘园恍重登。又如远别离，邂逅逢友朋。嗟嗟宦游子，何异鱼人罾。夺其性所乐，强以所不能。人生本不劳，苦初外物绳。坐愁清日出，文墨来相仍。吏徒分四集，仆仆如秋蝇。烦中剧沸鼎，入骨真可憎。安得插六翮，适意高习腾。","dynasty":"宋代","title":"夜坐"}
{"author":"司马光","content":"使君有书癖，记览浩无涯。况此孤楼迥，端无外物哗。横肱欹曲几，搔首落乌纱。此趣人谁识，长吟窗日斜。","dynasty":"宋代","title":"书楼"}
{"author":"司马光","content":"鳌禁叨承诏，金华侍执经。微生轻草芥，圣泽阔沧溟。鹿性安林野，葵心注阙庭。尧云不可望，白首涕飘零。","dynasty":"宋代","title":"神宗皇帝挽词五首其四"}
{"author":"司马光","content":"汉家二千石，体望几来尊。况复严徐客，从前益稷孙。公侯贵不绝，礼乐器常存。符竹临分陕，声光应列藩。亲闱先契重，子舍近交敦。柏垄依仁域，棠阴接故园。怀归聊露请，予告辱推恩。荷祋烦疆候，停车下郡门，帷廧纷大馆，驺骑屈朱轓。不以黎苗待，还将自味论。森罗牢礼重，灭裂俗仪烦。霜霁威严息，春生笑语温。草微侵碧甃，尘不染华轩。日影摇云栋，风痕过玉樽。落尘歌迥出，激楚袖双翻。雅戏象交扃，珍肴熊芦蹯。河梁俄首路，汾曲访吹埙。举手辞双戟，腾装改北辕。乌飞城树晓，雁泊野芜喧。耿耿清标阔，涔涔宿酒昏。百蟋萦阪道，数里豁川原。跋马风烟外，依稀鼓吹喧。","dynasty":"宋代","title":"登平陆北回瞰陕城奉寄李八太学士使君二十二"}
{"author":"司马光","content":"夙昔游清贯，时流籍重名。雠书石渠秘，视草玉堂荣。吉兆虚三鳝，凶期告两楹。子云思故国，坟树必西倾。","dynasty":"宋代","title":"故翰林彭学士"}
{"author":"司马光","content":"星郎年未至，辞禄一何高。目莹栖灵气，眉疏出秀毫。胸中自有乐，身外尽徒劳。回首红尘地，纷纷笑我曹。解绂沱江外，诛茅井络边。老莱夫妇隐，韦孟子孙贤。浮蚁邀旁舍，蹲鸱种薄田。不须亲几杖，想望已萧然。","dynasty":"宋代","title":"寄赠致仕"}
{"author":"司马光","content":"蜀山瘦碧玉，蜀土膏黄金。寒谿漱其间，演漾清且深。工人剪稚麻，捣之白石砧。就豀沤为纸，莹若裁璆琳。风日常清和，小无尘滓侵。时逐买舟来，万里巴江浔。王城压汴流，英俊萃如林。雄文溢箱箧，争买倾奇琛。夫君乃冠冕，辞气高千寻。十载为举首，於今犹陆深。嗟我蓄此纸，才藻不足任。愿以写君诗，益为人所钦。缟带岂多物，足明同好心。黄钟声如雷，岂病无知音。请以此为质，他年神所临。华轩策驷马，慎勿忘遗簪。","dynasty":"宋代","title":"送冷金笺与兴宗"}
{"author":"司马光","content":"荷花烂漫红，不见方塘水。嶕峣结飞阁，苒惹清香里。露重忽攲侧，翩然翠禽起。","dynasty":"宋代","title":"和邵不疑校理蒲州十诗其八芙蕖轩"}
{"author":"司马光","content":"十六载重归，顺涂歌式微。青公弊庐在，白首故人稀。外饰服章改，流光颜貌非。巫咸旧山色，相见尚依依。","dynasty":"宋代","title":"光皇祐二年谒告归乡晨至治平二上方得再来怆"}
{"author":"司马光","content":"昨日春冰破水边，今朝腊雪坠风前。岁华过目疾飞鸟，壮志如何不着鞭。","dynasty":"宋代","title":"感怀"}
{"author":"司马光","content":"名园易主似行邮，美竹高松景自幽。谁信本来天地物，长为己有固无由。","dynasty":"宋代","title":"又和游吴氏园二首"}
{"author":"司马光","content":"四远寂然群动收，只余严鼓度坊楼。无由更续三更梦，何处飞来一点愁。","dynasty":"宋代","title":"不寐"}
{"author":"司马光","content":"昔公在洛师，未尝弃嘉节。今宵秋半分，空羡西园月。天色湛澄清，风声冷骚屑。笑言不可亲，引领望金阙。赖有箧中诗，端居数披阅。","dynasty":"宋代","title":"八月十五日夜宿南园怀王君贶"}
{"author":"司马光","content":"上人工书世所稀，於今散落无复遗。君从何处获数幅，败绢苍苍不成轴。云流电走何纵横，昏醉视之双日明。烈火烧林虎豹慄，疾雷裂地龙蛇惊。须臾挂壁未收卷，阴风飒飒来吹面。祗疑神物在闇中，宝秘不令关俗眼。嗟予平生不识收，但爱意气豪有余。欲求数字置认侧，安得满斗千金珠。","dynasty":"宋代","title":"和圣俞咏昌言五物·怀素书"}
{"author":"司马光","content":"君家得莲种，远自浙江湄。明烛然空碗，浓朱画细丝。盛开尤菡萏，到落不离披。岂独夏花好，仍兼秋实奇。味长包石蜜，壳嫩剥燕支。况复芬芳久，霜前殊未衰。","dynasty":"宋代","title":"南园杂诗六首·明叔家瑞莲"}
{"author":"司马光","content":"儒宫岑寂觉春闲，仙李繁花重压栏。碎锦不飞蒙树合，素云欹亚举枝难。能诗此日当推谢，捧赐他年足继桓。更约彫盘芦秋实，岂徒农艳一朝看。","dynasty":"宋代","title":"和国子夏主簿李花"}
{"author":"司马光","content":"昨日春冰破水边，今朝腊雪坠风前。岁华过目疾飞鸟，壮志如何不着鞭。","dynasty":"宋代","title":"感怀"}
{"author":"司马光","content":"闲中有富贵，迥与俗尘殊。水净齐纨展，花繁蜀锦纡。竹风寒扣玉，荷雨急跳珠。可笑公孙衍，酣歌夸丈夫。","dynasty":"宋代","title":"闲中有富贵"}
{"author":"司马光","content":"索索夕风遒，渡瀼瀼朝露哀。啅雀袅寒枝，宿萤依败叶。眇然秋兴长，坐与江潮接。","dynasty":"宋代","title":"和聂之美鸡泽官舍诗七首·苇"}
{"author":"司马光","content":"叠石溪上春，茅茨卜筑新。前言如不践，山蝉又笑人。","dynasty":"宋代","title":"早春寄景仁"}
{"author":"司马光","content":"君念东归日，应须昼绣荣。当令故关吏，还识弃繻生。","dynasty":"宋代","title":"又赠谓之"}
{"author":"司马光","content":"上圣固天纵，英艺皆绝伦。时乘万几闲，翰动如有神。用之当豫游，不忘安四民。匪颁及群下，络绎来中宸。毰毸灵凤翔，郁怒虬龙振。清若四海秋，熙如天下春。愚臣土芥微，亦受雨露均。愿推赐书意，直以古义陈。士本学先王，所求谊与仁。农当服稼穑，昏作圳亩勤。百工备用器，不治刺绣文。万商迁有无，不通珠翠珍。四业既交修，坐令风化纯。人和衣食丰，天应殊祥臻。皇心正在此，非以能高人。","dynasty":"宋代","title":"御沟"}
{"author":"司马光","content":"赤帝祚四百，徒然诸吕谋。山游逢友卖，未返见家收。蔽冢昔无记，遗祠今幸留。士心俱左袒，何怨曲周侯。","dynasty":"宋代","title":"吕禄庙"}
{"author":"司马光","content":"致远必自近，如君岂掾曹。鱼龙试春浪，松栝露秋毫。错落辞华富，{左石右坚}{肱月换石}气节高。垂天起肤寸，无叹走尘劳","dynasty":"宋代","title":"送呈班叔大名司户"}
{"author":"司马光","content":"剑客苍鹰队，将军白虎牙。分兵逻圁水，纵骑猎鸣沙。浪有书藏袖，难凭信达家。不堪闻晓角，吹尽落梅花。","dynasty":"宋代","title":"塞上"}
{"author":"司马光","content":"楚人歌紫兰，华禁无传久。循名意兹是，谁得明真否。天怜菊性孤，秀发秋风后。固令芳物生，聊作黄花友。","dynasty":"宋代","title":"和昌言官舍十题·石兰"}
{"author":"司马光","content":"孤宦行直道，栖栖良可悲。谁能拂衣去，不待挂冠期。经史乃吾友，云山为己知。世间青紫贵，尽付两佳儿。","dynasty":"宋代","title":"寄题宇文中允所居"}
{"author":"司马光","content":"昔解陈仓印，于今二十秋。双凫久东上，五马重西游。铙骑行关外，壶浆拥道周。民心已化服，条教不更修。","dynasty":"宋代","title":"送宋郎中知凤翔府"}
{"author":"司马光","content":"璧带非烟润，金铺霁景鲜。绣功添采缕，和气入繁弦。","dynasty":"宋代","title":"春贴子词·夫人阁四首"}
{"author":"司马光","content":"东宫归政五年余，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词·太皇太后阁六首"}
{"author":"司马光","content":"洛川秦野郁相望，风物山河旧帝乡。涧底逢人问樵径，松间击马宿僧房。恨无同好携三雅，共讲前闻醉百场。历遍胜游翻怅望，日边回首远烟苍。","dynasty":"宋代","title":"和范景仁谢寄西游行记"}
{"author":"司马光","content":"园竹久不治，芜没真可吊。岂无枯槁容，萧疏自殊调。至人爱高节，命斧除藜藋。何用报至恩，清阴与长啸。","dynasty":"宋代","title":"和昌言官舍十题其十病竹"}
{"author":"司马光","content":"大禹息洪潦，画野经九州。波沈露群山，嶷嶷相婴钩。漩洄澹兹土，平敞诚寡仇。乘高极回望，坦坦无陵丘。先王崇皞济，建祀邦诸侯。玉帛从会同，赴告书春秋。六雄方逐鹿，为嬴弱姬周。兹为会战场，蹀血无时休。汉错削七国，祸生东南陬。亚夫闭高壁，坐折彊吴谋。典午倒太阿，辟户延旃裘。淮泗漫腥膻，房心掩旄头。人移烟火绝，榛茂豺狼游。唐纲日寖衰，盗起如螟蟊。相携聚萑蒲，袒臂提锄耰。蟠薄数千里，焚劫无馀留。圣朝定多垒，剑戟包貔貅。蓁蓁荆棘林，膴膴良田畴。耒耜趣时雨，黍稷丰岁秋。昔为车骑利，今睹桑麻收。我来宦东土，莨菪乘春流。行行次符离，固为亲交留。樽罍且为乐，携手登高楼。是时新雨馀，风日方和柔。云鲜乱花薄，波绿迷芳洲。羃羃游丝转，衮衮野阳浮。调篁语双鹂，翻雪矫群鸥。爱兹登临美，况复依良俦。聊适笑言乐，尽忘羁旅忧。翔阳何冉冉，渐与西山遒。驿程前有期，恋此当何由。分首下岧峣，怅然登暮舟。","dynasty":"宋代","title":"陪同年吴冲卿登宿州北楼望梁楚之郊访古建中作是诗"}
{"author":"司马光","content":"东城丝网蹴红毬，北里琼楼唱石州。堪笑迂儒竹斋里，眼昏逼纸看蝇头。","dynasty":"宋代","title":"次韵和复古春日五绝句其三"}
{"author":"司马光","content":"煜炝屏星驾，迢遥婺女区。岚光晴向背，溪溜暖萦纡。万室鸣机杼，千艘隘舳舻。若逢耆旧问，能说隐侯无。","dynasty":"宋代","title":"送王伯初通判婺州"}
{"author":"司马光","content":"陟屺今将老，扶床昔未行。旨甘无所展，朱紫不为荣。里巷传呼入，比邻失涕惊。方知贯金石，何以易精诚。","dynasty":"宋代","title":"赠河中通判朱郎中"}
{"author":"司马光","content":"萸房迎令凶，菊蕊入芳筵。华烛初长夜，清霜未冷天。悲风咽横吹，骤雨迭繁弦。聊附邹枚客，敢希园绮贤。","dynasty":"宋代","title":"又和六日四老会"}
{"author":"司马光","content":"劝君勿嫌杨花太轻薄，篱下沟中纷漠漠。翠鬟婢子不胜愁，扫尽还飞满朱阁。晚来风雨送行春，天无游丝地无尘。雪狂絮乱安可得，孤树青青愁杀人。","dynasty":"宋代","title":"杨白华"}
{"author":"司马光","content":"　　子击出，遭田子方于道，下车伏谒。子方不为礼。子击怒，谓子方曰：“富贵者骄人乎？贫贱者骄人乎？”子方曰：“亦贫贱者骄人耳！富贵者安敢骄人！国君而骄人，则失去国；大夫而骄人则失去家。失其国者未闻有以国待之者也，失其家者未闻有以家待之者也。夫士贫贱，言不用，行不合，则纳履而去耳，安往而不得贫贱哉！”子击乃谢之。","dynasty":"宋代","tags":"初中文言文，寓理，教育，故事","title":"田子方教育子击"}
{"author":"司马光","content":"想对白衣初满倾，执杯未饮已诗成。怀贤孤坐悄无语，不是朝来困宿酲。","dynasty":"宋代","title":"和留守相公寄酒与景仁"}
{"author":"司马光","content":"五柳先生门乍开，宅边植杖久徘徊。陌头遥认颜光禄，诘旦先乘瘦马来。","dynasty":"宋代","title":"柳枝词十三首其十一"}
{"author":"司马光","content":"鳖禁叨承诏，金华侍执经。微生轻草芥，圣泽阔沧溟。鹿生安林野，葵心注阙庭。尧云不可望，白首涕飘零。","dynasty":"宋代","title":"神宗皇帝挽词五首"}
{"author":"司马光","content":"东宫归政五年馀，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词其六"}
{"author":"司马光","content":"并辔出都门，葱笼日欲昕。野寒余宿雪，树闇湿春云。稍望郊宫近，先悉马首分。一朝犹恋恋，可复久离群。","dynasty":"宋代","title":"正月三日与广渊同出南薰门分斋宫涂中有作"}
{"author":"司马光","content":"征盖霜空迥，飘摇迎塞鸿。虏牙侵海角，汉节下天中。酒薄阴山雪，裘寒易水风。边声不可听，归思浩无穷。","dynasty":"宋代","title":"送李学士使北"}
{"author":"司马光","content":"饱食复闲眠，风清雨霁天。叶深时坠果，岸曲乍藏莲。波面秋光净，林梢夕照鲜。东家近亦富，满地布苔钱。","dynasty":"宋代","title":"和复古小园书事"}
{"author":"司马光","content":"天马云孙在，终然骨相寄。泥涂辱虽久，霜雪志难移。白发无嗟老，青衫莫厌卑。为山已九仞，高节肯中衰。","dynasty":"宋代","title":"赠狼节推"}
{"author":"司马光","content":"先生嫌俗宾，犹与故乡亲。不惜烟霞地，暂容缰锁身。林庐深有径，鸡犬四无邻。蔌蔌闇花堕，苍苍古柏春。饮炊松粒细，肋采蕨芽新。静觉精神健，闲知气味真。豀泉冷毛发，山翠湿衣巾。竹色消酲易，林声破梦频。客轮来去辙，驿路古今尘。明日空回首，白云应笑人。","dynasty":"宋代","title":"三月十五日宿魏云夫山庄"}
{"author":"司马光","content":"呷著声闻酒便狂，它州浪走不还乡。谁曾缚汝安用解，彼目无创勿误伤。探月拾针传妄语，安居暇食赖先王。但令时世如三代，达磨从它向面墙。","dynasty":"宋代","title":"题传灯录"}
{"author":"司马光","content":"朝家重典刑，书府借时英。钲鼓喧江下，云山拂眼清。秋风鲈脍美，书日锦衣荣。勿似朱翁子，空令守邸惊。","dynasty":"宋代","title":"送张学士两浙提点刑狱"}
{"author":"司马光","content":"夷齐双骨已成尘，独有清名日日新。饿死沟中人不识，可怜今古几何人。","dynasty":"宋代","title":"夷齐"}
{"author":"司马光","content":"榴花映叶未全开，板影沉沉雨势来。小院地偏人不到，满庭鸟迹印苍苔。","dynasty":"宋代","title":"夏日西斋书事"}
{"author":"司马光","content":"府官无旬休，虑问乃游息。诏书禁从诣，不舍始朝食。缓带对藜羹，下箸免促迫。门前吏卒散，却扫谢来客。北轩有藤床，今晨始拂拭。蓬发乱宜梳，霜髭间可摘。开囊晒药物，发笥出书册。菊畦亲灌浸，茶器自涓涤。於时孟秋末，天晴色绀碧。林叶虽未零，风声已淅沥。神明还九藏，清气袭百脉。征夫解甲胄，疲马脱羁鞫。蜚鸟开樊笼，跳鱼出鼎鬲。形骸尽我有，不复为物役。中非久安逸，幸得少顷适。讼庭止敲扑，咫尺异喧寂。明朝不能然，危盼愁月夕。","dynasty":"宋代","title":"旬虑十七韵呈同舍"}
{"author":"司马光","content":"家藏歌吹只西邻，吹落梅花歌落尘。百叶桃开深院里，输它白发有情人。","dynasty":"宋代","title":"次韵和复古春日五绝句"}
{"author":"司马光","content":"天衢名利场，尘泥继朝昏。况兹辞荣久，厌苦车马喧。慨然忽高举，翩若黄秸翻。朝卖西城宅，暮理南行辕。回首岂无怀，眷眷望国门。想象解装初，完美未可论。纵横置老屋，缺肃周短垣。臧获念去故，炊爨假罂盆。幼椎喜就新，阶庭走诸孙。幸有克家子，生事不日温。计昌昔名都，於今亦雄藩。先贤虽已远，风迹凛犹存。况复多巨公，分义素所敦。丞相辞黄阁，学士乘朱轓。青云同禁省，白首会山樊。潩水湛寒光，尽眼清心魂。华堂临曲渚，画舫承芳樽。高谈金石谐，逸笔风雨奔。得朋诚多欢，孤陋未可谖。时当惠好音，独乐慰荒园。","dynasty":"宋代","title":"闻景仁迁居计昌为诗寄之"}
{"author":"司马光","content":"移床独上高台卧，飒飒凉风吹面过。林蝉忽噪惊薄梦，手执残书幅巾堕。","dynasty":"宋代","title":"南园杂诗六首·见山台书卧偶成"}
{"author":"司马光","content":"褰裳涉幽涧，日落烟岩空。踌躇待新月，长啸来清风。","dynasty":"宋代","title":"何秀才郊园五首"}
{"author":"司马光","content":"宾主俱欢醉，高楼迥倚空。形忘羁检外，酒散笑谈中。昨市烟初白，秋园叶半红。登临不厌数，朝夕是寒风。","dynasty":"宋代","title":"宜甫东楼晚饮"}
{"author":"司马光","content":"城楼传晚鼓，稍稍讼庭稀。起拂衣中土，还乘款段归。","dynasty":"宋代","title":"同僚有独游东园者小诗寄之三首"}
{"author":"司马光","content":"失意流年老，残春对夕阳。可堪临远道，更复举离觞。花柳已萧索，云山复渺茫。西风如有意，意信勿相忘。","dynasty":"宋代","title":"送何万下第归蜀二首"}
{"author":"司马光","content":"素舸朱篷青竹稿，棹歌风散近还遥。斜阳借问归何处，家住水村郎姓萧。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"节物都何晚，佳辰容易过。黄花不足念，当奈酒杯何。","dynasty":"宋代","title":"重九日忆菊"}
{"author":"司马光","content":"兹轩最洒落，历历种琅玕。正书簿书稀，萧萧风雨寒。翠阴凉宴坐，疏韵承清欢。锦箨裁夏扇，玉笋供春盘。晴蜗潜叶底，螟雀投林端。幽兴遇物惬，高怀随处安。且免一日无，何须千亩宽。","dynasty":"宋代","title":"和利州鲜于转运公剧八咏·竹轩"}
{"author":"司马光","content":"汾晋地形美，古今多钜贤。况承勋烈后，宜有庆灵传。著位登朝右，声华出众先。起家从此始，圭组遂蝉聊。","dynasty":"宋代","title":"文太师挽歌三首"}
{"author":"司马光","content":"昔去江湖乡，来与松桂接。圭角老龙脊，锋棱秋剑铗。历乱枯苔点，交横败莎叶。会使成都人，更取神蓍揲。","dynasty":"宋代","title":"景福东厢诗·怪石"}
{"author":"司马光","content":"冠盖连翩数里尘，帝家全借上林春。鹓行不动烟霞秀，龙角正高雷雨新。喜气晴曛宫树绿，飞花醉堕玉卮频。蒲萄卢橘应相识，半是当年举酒人。","dynasty":"宋代","title":"同次道陪晏琼林"}
{"author":"司马光","content":"延陵腰利剑，上国使初通。待我周游遍，逢群遣奠终。晶荧击高树，萧瑟动寒风。谁敢欺生死，苍苍照尔衷。","dynasty":"宋代","title":"咏史三"}
{"author":"司马光","content":"使君仁智心，济以忠义胆。婴儿手自抚，猛虎须可揽。出牧为龚黄，廷议乃陵黯。万钟何所加，甔石何所减。用此始优游，当官免阿诌。曏时守高密，民安吏手敛。乘间为小台，节物得周览。容膝常有余，纵目皆不掩。山种远布张，花卉近缀点。筵宾肴核旅，燕居兵卫俨。比之在陋共，为乐亦何歉。可笑夸者愚，中天犹惨惨。","dynasty":"宋代","title":"超然台寄子瞻学士"}
{"author":"司马光","content":"天生万物名品夥，嗟尔为生至幺麽。依人自活反食人，性喜伏藏便垢涴。晨朝生了暮生孙，不日蕃滋逾万个。透疏缘隙巧剧端，通夕爬搔不能卧。我归彼出疲左命，备北惊南厌搜逻。所擒至少所失多，舍置熏烧无术奈。加之炭上犹晏然，相顾未知亡族祸。大才洋洋迷所适，奔走示停身已堕。细者懦怯但深潜，乾死缝中谁复课。黑者抱发亦忧疑，逃入幧头默相贺。腥烟腾起远袭人，袖拥鼻端时一唾。初虽快意终自咎，致尔殓夷非尔过。吾家箧笥本自贫，况复为人苦慵惰。体生鳞甲未能浴，衣不离身成脆破。朽缯坏絮为渊薮，如麦如麻浸肥大。虚肠不免须侵人，肯不夷齐甘死饿。醯酸蜹聚理固然，尔辈披壤我当坐。但思努力自洁清，群虱皆当远逋播。","dynasty":"宋代","title":"和王介甫烘虱"}
{"author":"司马光","content":"苍然片石寒，百道飞泉吐。高堂忽萧飒，坐失炎蒸苦。蛟龙卧欲飞，仰噀秋空雨。","dynasty":"宋代","title":"和邵不疑校理蒲州十诗·涌泉石"}
{"author":"司马光","content":"长啸苏门石，行藏世莫知。逍遥心迹远，寂寞姓名谁。乡在无何有，时主不可为。麒麟本神物，安得系而羁。","dynasty":"宋代","title":"苏门先生"}
{"author":"司马光","content":"小桃佳李实如拳，西湖尽眼铺芳莲。景仁不从乡贤饮，为此乐论方穷研。周衰官失畴人散，钟律要眇谁能传。近人欺人出私意，最可闵笑房生颠。如光初不班宫羽，是非得失安敢专。每烦教谕累百纸，顽如铁石不可镌。王李阮胡相底毁，各执所学何妨偏。景仁家居铸鬴斛，欲除民瘼恐未然。要须中和育万物，始见大乐这功全。","dynasty":"宋代","title":"和秉国招景仁不至云方作书与光论乐"}
{"author":"司马光","content":"宾主俱欢醉，高楼迥倚空。形忘羁检外，酒散笑谈中。昨市烟初白，秋园叶半红。登临不厌数，朝夕是寒风。","dynasty":"宋代","title":"宜甫东楼晚饮"}
{"author":"司马光","content":"云悉雪欲零，四牡出郊坰。古塞烟华紫，寒沙日气青。金门秘鸡树，朱节耀龙庭。几夜天街北，遥占汉使星。","dynasty":"宋代","title":"送二同年使北·李公素"}
{"author":"司马光","content":"神林兴尽谋早归，草间露裛行径微。忽思灵山去不远，马首欲东还向西。垂鞭纵辔寻山足，洛水逶迤过数曲。渐闻林下飞泉鸣，未到已觉神骨清。入门拂去衣上土，先爱娑罗阴满庭。庭下双渠走清澈，罗縠成纹日光徹。寒声淅沥入肝髓，乱影飘萧动毛发。寺僧引我观泉源，堂乐周回百步宽。碧颇梨色湛无度，想像必有虬龙蟠。泉南高山名凤翅，宛转包泉张远势。岸旁修竹逾万竿，飒飒长含风雨气。寺门下望情豁然，桑柘纷披满一川。嵩高女几列左右，王屋大行来掌前。昔为孔氏悬泉庄，岩洞犹存荆棘荒。到今其下多怪石，熊蹲豹护争轩昂。嗟予归来苦不早，汩没朝市行欲老。扪萝蹑屣须数游，筋力支离难自保。","dynasty":"宋代","title":"寿安杂诗十首·灵山寺"}
{"author":"司马光","content":"神岳嶕峣阙角齐，银蟾无影玉绳低。风传丝管交加发，灯滉星河上下迷。清醴横飞金凿落，香尘不染锦障泥。谁知此夕斋祠客，近在宫城槐柳西。","dynasty":"宋代","title":"和子渊元夕"}
{"author":"司马光","content":"旅食缫衣馆，飘蓬怳自迷。树横寒雾远，山隐古原低。愁暮空庭雀，惊晨别野鸡。故人何处在，依约玉绳西。","dynasty":"宋代","title":"寓泊郑圃寄献昌言舍人"}
{"author":"司马光","content":"东城丝纲蹴红毬，北里琼楼唱石州。堪笑迂儒竹斋里，眼昏逼纸看蝇头。","dynasty":"宋代","title":"次韵和复古春日五绝句"}
{"author":"司马光","content":"今年节物非常晚，春尽西街花尚多。试问二三真率友，小车篮异肯重过。","dynasty":"宋代","title":"二十七日邀子骏尧夫赏西街诸花"}
{"author":"司马光","content":"怅望中秋月，於今已上弦。明生圭样小，影露桂华偏。幽恩邈难致，浮云去不还。何当出阴翳，清澈照中天。","dynasty":"宋代","title":"八朋七日省真苦雨三首"}
{"author":"司马光","content":"车马西城外，遥遥未有尘。辞梁犹带雪，过洛渐生春。幕府斜依岳，关山曲抱帮。曩来谟画拙，不必笑前人。","dynasty":"宋代","title":"送赵书记之官华州"}
{"author":"司马光","content":"形便豳公国，旗旄拥将坛。秦云低落日，塞树怯春寒。草檄无留思，投壶不废欢。还应笑黄卷，寂寂守儒官。","dynasty":"宋代","title":"送郑推官赴分州"}
{"author":"司马光","content":"百榼行春东，千弓从猎豪。苦吟边月冷，飞镝野风高。奇策革命殊俗，长缨击不毛。输群跃马贵，一等着青袍。","dynasty":"宋代","title":"送郑推官赴分州"}
{"author":"司马光","content":"骄虏已归计，圣朝方寝兵。时闻候火入，非复塞尘惊。秋岭无南牧，春田恣北耕。休穷西海路，辛苦学甘英。","dynasty":"宋代","title":"送郑推官赴分州"}
{"author":"司马光","content":"世间荣利无穷物，奔走劳劳何所之。仕宦为郎非不达，功名有命待无时。橐中虽乏千金直，膝下常携两缓儿。细校人生有此少，好从闾里乐期颐。","dynasty":"宋代","title":"送致仕朱郎中令孙"}
{"author":"司马光","content":"太行横拥巨川回，三晋由来产异才。展墓乘春走乡陌，负书拂晓下兰台。河阳路侧花应合，天井关头雪未开。会使乡人惊六印，莫羞今日弊裘来。","dynasty":"宋代","title":"送仲更归泽州"}
{"author":"司马光","content":"玉帐前芭举，铜鱼左契舂。平生公望著，期月政声闻。陌上壶浆隘，潭边花气曛。遥知待新将，民物两欣欣。","dynasty":"宋代","title":"送周密学真定安扶使"}
{"author":"司马光","content":"大华指商於，中间百里余。稍行山驿远，渐与世尘疏。楚塞参差接，秦民错杂居。惜哉非肯綮，不足试投虚。","dynasty":"宋代","title":"送周寺丞知落南"}
{"author":"司马光","content":"东国连年水伤稼，使君到部即行春。茫茫四野潢污竭，郁郁万行桑柘新。俗不好奢田器贵，狱无留击吏家贫。齐人勿怨归朝速，自是承明侍从臣。","dynasty":"宋代","title":"送朱校理知潍州"}
{"author":"司马光","content":"熬洒沧波耗，征输泽国贫。婴罗矜示子，连策借能臣。拜手觚棱晓，浮舟狼汤春。东南待苏意，别酒莫逡巡。","dynasty":"宋代","title":"送朱职方提举江淮运监"}
{"author":"司马光","content":"篱下多新菊，渊明归思长。主人方爱客，未得傲羲皇。","dynasty":"宋代","title":"又赠谓之"}
{"author":"司马光","content":"弱筱絓轻丝，尽日寒溪侧。获少近知无，溪鱼皆尔识。","dynasty":"宋代","title":"和之美舟行杂诗八首罾鱼者"}
{"author":"司马光","content":"何处初寒好，初寒福善居。长宵对灯火，满室聚诗书。暂息登山屐，休脂下泽车。所安容膝地，何必更多馀。","dynasty":"宋代","title":"和张文裕初寒十首其十"}
{"author":"司马光","content":"故人通贵绝相过，门外真堪置雀罗。我已幽慵僮更懒，雨来春草一番多。","dynasty":"宋代","tags":"抒怀，政治，忧愁，无奈","title":"闲居"}
{"author":"司马光","content":"凉风净扫云无迹，海月未生星历历。贝聊珠贯拱北辰，三五纵横此何夕。重楼叠榭出秋空，鳷鹊露寒连桂宫。瑶井迥临丹阙外，玉绳斜挂琐窗中。征人远别空闺悄，钟漏萧疏天不晓。碧纱殿转无复眠，卧视寒光度华沼。汉家贤将戍临洮，结发从军今二毛。谁怜身老心犹壮，深入长占太白高。丰城古剑沈沦久，匣中夜半双龙吼。乃知神物不自藏，紫气依稀见牛斗。有客离居望所亲，遥知清夜会荀陈。隄繇未息无由去，不及浮槎河畔人。","dynasty":"宋代","title":"华生篇"}
{"author":"司马光","content":"双干标枯腹，青青凡几霜。龙腾双角直，鲸喷两须长。讵欲寻支遁，安能问辟疆。屡来非别意，未与此君忘。","dynasty":"宋代","title":"双竹"}
{"author":"司马光","content":"熬漉沧波耗，征输泽国贫。婴罗矜赤子，运筴借能臣。拜手觚棱晓，浮舟狼汤春。东南待苏息，别酒莫逡巡。","dynasty":"宋代","title":"送朱职方"}
{"author":"司马光","content":"烈火非不猛，不耗丰炼金。寒霜非不严，不雕竹柏林。小人势利合，倾覆无常心。君子道德亲，白道犹视今。诸君闺台秀，相得如璆琳。离群一昔期，乃尔动悲吟。古风久已衰，交道日颓侵。愿名思友操，播这清徽琴。","dynasty":"宋代","title":"景福东厢诗·同景仁寄修书诸同舍"}
{"author":"司马光","content":"朱门近在府园乐，杖屡过从跬步中。避暑连翩投辖宴，析酲萧洒满襟风。闲来高韵浑如鹤，醉里朱颜却变童。剪烛添香欢未极，但惊铜漏太匆匆。","dynasty":"宋代","title":"和子华招潞公暑饮"}
{"author":"司马光","content":"华缨下玉除，天子宠匈奴。虽复夷风陋，犹知汉使殊。夜烽沉不举，秋柝寂无虞。何必燕然刻，苍生肝脑涂。","dynasty":"宋代","title":"送二同年使北·吕济叔"}
{"author":"司马光","content":"近时洛社名真率，箪食壶浆取次游。试问西来老朝散，可能同志便相收。","dynasty":"宋代","title":"呈张子贱"}
{"author":"司马光","content":"鄙性苦迂僻，有园名独乐。满城争种花，治地惟种药。栽培亲荷锸，购买屡倾橐。纵横百余区，所识恨不博。身病尚未攻，何论疗民瘼。","dynasty":"宋代","title":"酬赵少卿药园见赠"}
{"author":"司马光","content":"积旬留省团，容易度春华。芳草踏青晚，长揪行乐赊。云疏时送雨，风细闇飞花。直有黄金百，无因过酒家。","dynasty":"宋代","title":"寒食南宫夜饮"}
{"author":"司马光","content":"徐公精笔老生神，石刻犹能妙夺真。几为通书翻丧宝，愈令好事惜传人。锋鋩半折犹能健，圭璧微瑕自足珍。直使尽随如意碎，石家玉树未全贫。","dynasty":"宋代","title":"子高有徐浩诗碑昌言借摹其文甫及数本石有微"}
{"author":"司马光","content":"白头难入少年场，林下相招莫笑狂。绿筱影侵棋局暗，黄梅花渍酒卮香。任真自愧殽羞薄，假寐初便枕簟凉。酬应诗豪困牵率，从来懒放似稽康。","dynasty":"宋代","title":"又和南园真率会见赠"}
{"author":"司马光","content":"形便豳公国，旗旄拥将坛。秦云低落日，塞树怯春寒。草檄无留思，投壶不废欢。还应笑黄卷，寂寂守儒官。","dynasty":"宋代","title":"送郑推官赴分州"}
{"author":"司马光","content":"千尺崖头一派清，古今不绝坠峥嵘。长风卷起散岩壑，此日蚊知喷玉名。","dynasty":"宋代","title":"喷玉潭"}
{"author":"司马光","content":"经岁待佳节，无如阴霭何。果然时雨足，安用月华多。未免银红进，空闻玉漏过。庾公兴不浅，久为驻鸣珂。","dynasty":"宋代","title":"八月十五夜陪遛守宣徽登西楼值雨待月久不见"}
{"author":"司马光","content":"桃李都无日，梧桐半死身。那堪衰病意，更作独游人。","dynasty":"宋代","title":"初夏独游南园二首其二"}
{"author":"司马光","content":"林下虽无忧可销，许由闻说挂空瓢。请君呼取孟光饮，共插花枝煮药苗。","dynasty":"宋代","title":"送酒与邵尧夫因戏之"}
{"author":"司马光","content":"召客客俱来，赏花花正开。寒暄方得所，风雨不相催。席上柳飞雪，门前车隐雷。主人意仍厚，安得不徘徊。","dynasty":"宋代","title":"二十八日会不疑家席上纪实"}
{"author":"司马光","content":"䆉稏千塍碧，芙蕖万顷香。跨波横略彴，逼地亚筼筜。大野禾麻溢，高斋几席凉。夔龙屡赓唱，东壁正垂光。","dynasty":"宋代","title":"奉和始平公酬大资政吴侍郎其二"}
{"author":"司马光","content":"何处初寒好，初寒洛水桥。沙痕水清浅，风叶柳萧条。关塞长涂直，嵩丘倒影遥。凤楼虽在北，车马不尘嚣。","dynasty":"宋代","title":"和张文裕初寒十首其三"}
{"author":"司马光","content":"高浪崩奔卷白沙，悠悠极望入天涯。谁能脱落尘中意，乘兴东游坐石槎。","dynasty":"宋代","title":"河边晚望"}
{"author":"司马光","content":"胜冠自立艰难里，大器由来贵晚成。松柏傥非生磊落，岩崖何易出峥嵘。苏帮游困羞妻嫂，主父居贫厌弟兄。六印他年拥车骑，会须重过洛阳城。","dynasty":"宋代","title":"赠吴之才"}
{"author":"司马光","content":"雪霜哀鬓拔还生，桃李新园长未成。五十尚能胜六十，今年又灭去年情。","dynasty":"宋代","title":"次韵和复古春日五绝句其一"}
{"author":"司马光","content":"炜烨伟家学，连翩射策荣。走丸过省阁，破竹取公卿。埋玉嗟何早，为山惜未成。空令泽官友，相顾泪纵横。","dynasty":"宋代","title":"钱子高挽歌二首"}
{"author":"司马光","content":"兵形穷胜负，史法贯兴衰。落落虽殊众，恂恂不迕时。位卑名自重，才大命须奇。世俗那能识，伤嗟止为诗。","dynasty":"宋代","title":"梅圣俞挽歌二首其一"}
{"author":"司马光","content":"闲官逢献岁，拜揖亦纷然。须信家居日，方为已有年。劬劳中外遍，名迹始终全。伯玉空搔首，蹉跎愧在前。","dynasty":"宋代","title":"和宋子才致仕后岁旦见赠"}
{"author":"司马光","content":"瞻彼南山，有杞有枞。维叶逢逢，君子之燕。管丝噰噰，奏鼓𪔳𪔳。自堂徂庭，上下肃雍。靡有不恭，君子万年。令德高明，高明有融。","dynasty":"宋代","title":"瞻彼南山诗其三"}
{"author":"司马光","content":"洛阳春日最繁华，红绿阴中十万家。谁道群花如锦绣，人将锦绣学群花。","dynasty":"宋代","title":"看花四绝句其三"}
{"author":"司马光","content":"执袂青门道，萧萧马欲乐。暮云零落悴，远树浅深红。楚泽吟声里，吴山醉眼中。相思杳何许，野鹤唳高风。","dynasty":"宋代","title":"送华亭沈主簿"}
{"author":"司马光","content":"后王命天官，考绩弊群吏。属曹省阀阅，专职米监事。贱生偶承之，窃禄聊自庇。才力困不逮，惨惨日忧惴。赖依僚友贤，剸裂沛馀地。自知虽寄名，不足击轩轾。先生喜诱掖，贻诗极褒卉。谁云岁杪寒，面热汗沾渍。非不悦子道，驽钝力难致。常恐负吹嘘，终为重言累。","dynasty":"宋代","title":"酬胡侍讲先生见寄"}
{"author":"司马光","content":"间气生王佐，多才秉国钧。栋隆凭杨梓，节劲仰松筠。底绩承平业，遗荣寿考身。结庐依散木，退让乐天真。","dynasty":"宋代","title":"始产公新作双樗庵命光为诗"}
{"author":"司马光","content":"历历山头雪，冷冷松下风。樽中亦有酒，恨不与君同。","dynasty":"宋代","title":"和景仁题崇福宫其一"}
{"author":"司马光","content":"秋江□澹荡，波急枝难定。参差碧叶繁，皎洁寒花静。幽人吟不归，独立汀洲暝。","dynasty":"宋代","title":"和端式十题·汀洲蘋"}
{"author":"司马光","content":"群驺布路歆，瘦马解鞍回。雨阕虫声乐，秋深菊意催。图书纷自适，僚友邈谁陪。何以销寒夜，残醪不满杯。","dynasty":"宋代","title":"次韵和邻几九月五夜直"}
{"author":"司马光","content":"五马非从乐，西城念劝功。翠帷低映水，红旆不胜风。叶脱青山静，云归碧落空。淹留尽佳兴，新月渐朦胧。","dynasty":"宋代","title":"西溪公宴二首"}
{"author":"司马光","content":"瞑目思千古，飘然一烘尘。山川宛如旧，多少未来人。","dynasty":"宋代","title":"瞑目"}
{"author":"司马光","content":"东郡堤繇苦，向来烟火疏。提封百里远，生齿万家馀。贤守车才下，疲人意已纾。行闻谣五裤，京廪满郊墟。","dynasty":"宋代","title":"送李祠部"}
{"author":"司马光","content":"圆小香黄珠颗垂，结成洛邑重霜时。相公和气陶群物，不是寒温变土宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"星郎年未至，辞禄一何高。目莹栖灵气，眉疏出秀毫。胸中自有乐，身外尽徒劳。回首红尘地，纷纷笑我曹。解绂沱江外，诛茅井络边。老莱夫妇隐，韦孟子孙贤。浮蚁邀旁舍，蹲鸱种薄田。不须亲几杖，想望已萧然。","dynasty":"宋代","title":"寄赠致仕"}
{"author":"司马光","content":"薄寒未去腊才过，春色先知在绿波。不是宿云能作思，大都王粲自情多。","dynasty":"宋代","title":"和张推官同年其二"}
{"author":"司马光","content":"太白明如李，东方三丈高。晨光孤照阙，雾气湿侵袍。槐柳经霜惨，骅骝得路豪。素飧无小补，府仰愧金鳌。","dynasty":"宋代","title":"早朝书事"}
{"author":"司马光","content":"致远必自近，如君岂掾曹。鱼龙试春浪，松栝露秋毫。错落辞华富，{左石右坚}{肱月换石}气节高。垂天起肤寸，无叹走尘劳","dynasty":"宋代","title":"送呈班叔大名司户"}
{"author":"司马光","content":"阀阅盛山西，朱门飏戟衣。雅知名教乐，深笑宴游非。一室琴书隘，三年园圃稀。异时论事业，肯复让轻肥。","dynasty":"宋代","title":"题杨中正"}
{"author":"司马光","content":"闰馀春意早，卉木先有思。嘤嘤群鸟翔，东西各求类。伊予忝谏垣，动息抱忧悸。衮职旷不补，言责真可畏。况复禁过从，陋巷若囚系。茅茨庇风雨，偏隘无馀地。时于坏垣隙，历历生新荠。君侯乃比邻，跬步难自致。常思去岁初，西轩学歌吹。座客皆故人，欢笑无拘忌。平生不喜酒，是日成烂醉。岂言长揖归，良会难再值。东风忽复来，时华一何驶。丛竹固无恙，夭桃作花异。朝廷正清明，讵肯容窃位。何当遂废放，欢饮还自恣。","dynasty":"宋代","title":"早春戏作呈范景仁"}
{"author":"司马光","content":"铨筦萃贤豪，夫群主剧曹。长才沛余裕，众论蔚推高。逮此分符贵，知无顿刃劳。公卿如有缺，不独赐金褒。","dynasty":"宋代","title":"送田校理知晋州"}
{"author":"司马光","content":"炜烨传家学，连翩射策荣。走丸过省阁，破竹取公卿。埋玉嗟何早，为山惜未成。空令泽宫友，相顾泪纵横。","dynasty":"宋代","title":"钱子高挽歌二首其一"}
{"author":"司马光","content":"芳菲不得驻，会取余春不。欲知回首处，渭曲苍茫间。","dynasty":"宋代","title":"华州祗役往冯翊留别楚正叔"}
{"author":"司马光","content":"长门宫晓未成妆，结雨萦风蔽琐窗。莫令透人华梁燕，那堪负汝更双双。","dynasty":"宋代","title":"柳枝词十三首"}
{"author":"司马光","content":"胡兵欲下阴山，寒烽远过萧关。将军贵轻士卒，几人回首生还。","dynasty":"宋代","title":"寒上"}
{"author":"司马光","content":"繁华两佳节，邂逅适同时。雅俗共为乐，风光如有期。晓烟新里巷，春服满津涯。已散汉宫烛，仍浮洛水卮。占花分设席，爱柳就张帷。华毂争门出，轻帘夹路垂。三川云锦烂，四座玉山欹。叠鼓传遥吹，轻桡破直漪。清谈何衮衮，和气益熙熙。相见周南俗，当年播逸诗。","dynasty":"宋代","title":"和君贶清明与上已同日鉴定舟洛川十韵"}
{"author":"司马光","content":"柂师知子能操舟，稳过茫茫沧海流。白浪回天千万里，真令挂骨长鲸齿。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"顾我虚罍耻，知君余沥多。庭前有春雪，如此薄寒何。","dynasty":"宋代","title":"贡院中戏从元礼求酒"}
{"author":"司马光","content":"一言华衮足为荣，况托文编久愈明。邹湛不逢羊叔子，世间何处复知名。","dynasty":"宋代","title":"读颍公清风集其四"}
{"author":"司马光","content":"雪后余冰尚缀檐，月华霜气入疏帘。难堪琼玉惊心骨，坐觉清寒几倍添。","dynasty":"宋代","title":"武成斋奉酬吴冲卿寺丞太学宿直见寄二首"}
{"author":"司马光","content":"闽山草木未全春，破类真茶采撷新。雅意不忘同臭味，先分畴昔桂堂人。","dynasty":"宋代","title":"太博同年叶兄纾以诗及建茶为贶家有蜀笺二轴"}
{"author":"司马光","content":"王城名利窟，冠苔郁相交。夫君独凤举，飘然去喧呶。颍水清可濯，箕山高可巢。反顾公相荣，一芥浮堂坳。□□大吕重，岂知轻斗筲。苍苍气象严，万木拥寒郊。□□点隈曲，初旭染林梢。去去善自将，因声访衡茅。","dynasty":"宋代","title":"送韩太祝归许昌"}
{"author":"司马光","content":"筇杖携已久，貂褥展犹新。渐染岷山雪，拂除京国尘。危扶醉归路，稳称病来身。赖此斋中物，时如见故人。","dynasty":"宋代","title":"平日游园常策筇杖秋来发箧复出貂褥二物皆景"}
{"author":"司马光","content":"四檐冰管款全晞，一夕阴风雪又飞。客卧牛衣忧死别，人留玉塞望生归。公车岁晚怜东郭，辽海云深失今威。颇意当年映书否，物华如旧鬓毛非。","dynasty":"宋代","title":"又和雪"}
{"author":"司马光","content":"失意流年老，残春对夕阳。可堪临远道，更复举离觞。花柳已萧索，云山复渺茫。西风如有意，意信勿相忘。","dynasty":"宋代","title":"送何万下第归蜀二首"}
{"author":"司马光","content":"曲水华榱下，浮觞去复还。浪摇花影碎，日射酒缸殷。灭没遥寻客，裴回怯度湾。穷欢不知醉，清泚照心颜。","dynasty":"宋代","title":"浮醳亭"}
{"author":"司马光","content":"虹瑞流朱邸，童髦侍紫宸。简心天与子，授位帝知人。学古功时敏，鉤深道日新。宜然三百载，民物仰威神。","dynasty":"宋代","title":"英宗皇帝挽歌辞三首"}
{"author":"司马光","content":"圣主终朝勤万几，燕居专事养希夷。千门永昼春岑寂，不用车前插竹枝。","dynasty":"宋代","title":"春贴子词其四"}
{"author":"司马光","content":"平时一二日，不见已相思。况复闭关久，杳无携手期。清谈胜妙药，高韵敌凉飔。愧乏机云美，虚承青眼知。","dynasty":"宋代","title":"酬安之谢光兄弟见过"}
{"author":"司马光","content":"一言华衮足为荣，况吒文编久愈明。邹湛不逢羊叔子，世间何处复知名。","dynasty":"宋代","title":"读颍公清风庥"}
{"author":"司马光","content":"七载一相见，怳然如路衢。形骸渐枯槁，志业转荒芜。往事云过眼，新悲雪染须。明朝又分首，上马即重湖。","dynasty":"宋代","title":"送聂秘丞宰桐城二首"}
{"author":"司马光","content":"辛夷花烂开，故人殊未来。愁看柳渐绿，忍更折残梅。","dynasty":"宋代","title":"早春寄景仁其一"}
{"author":"司马光","content":"江上有奇山，群峰矗如翦。昔闻齐刺史，置酒升绝巘。其人有惠政，嘉名自兹远。君来踵其迹，词牒日清简。骊驹时入谷，胜地穷搜选。问俗复怀人，非徒事游衍。","dynasty":"宋代","title":"齐山诗呈王学士"}
{"author":"司马光","content":"索索夕风遒，瀼瀼朝露裛。啅雀袅寒枝，宿萤依败叶。眇然秋兴长，坐与江潮接。","dynasty":"宋代","title":"和聂之美鸡泽官舍诗七首其四苇"}
{"author":"司马光","content":"昨夜听秋风，霜崖几树红。心随新雁去，宛至碧豀东。对主搜渔钓，林岩今已空。胡为执高节，憔翠久山中。","dynasty":"宋代","title":"秋日寄山中友人"}
{"author":"司马光","content":"去住邈如霄与尘，依依欲别更相亲。唱知洛邑饶英俊，莫忘斋庐并直人。","dynasty":"宋代","title":"和次道奉慈斋宫见寄"}
{"author":"司马光","content":"别后相惊两鬓霜，可怜梅蕊为谁芳。台头日暖分三色，林下风清共一香。正烂熳时游不足，忽离披去乐难常。殷勤手拆遥相赠，不欲花前独举觞。","dynasty":"宋代","title":"和史诚这谢送张明叔梅台三种梅花"}
{"author":"司马光","content":"身如五岭炎蒸里，尽似三江高浪中。谁道醉乡风土好，舟车常願不相通。","dynasty":"宋代","title":"病酒呈晋州李八丈"}
{"author":"司马光","content":"洛川秦野郁相望，风物山河旧帝乡。涧底逢人问樵径，松间击马宿僧房。恨无同好携三雅，共讲前闻醉百场。历遍胜游翻怅望，日边回首远烟苍。","dynasty":"宋代","title":"和范景仁谢寄西游行记"}
{"author":"司马光","content":"燕拂人衣絮扑头，红英满地绿阴稠。残春举目多愁思，休上迢迢百尺楼。","dynasty":"宋代","title":"次韵和复古春日五绝句"}
{"author":"司马光","content":"故人音信绝，对月动相思。清露滴红叶，此怀当告谁。秋风广陵郭，正是望涛时。","dynasty":"宋代","title":"八月十王日夜寄友人"}
{"author":"司马光","content":"黄菊本夫物，先随元化生。酒醴乃人功，后因仪狄成。酒客强亲菊，菊酒初无情。种之荒阶侧，何尝妨独醒。修竹气萧洒，自合生君庭。","dynasty":"宋代","title":"酬邻几问不饮栽菊"}
{"author":"司马光","content":"园有弱柳，圃有肥韭。我酒既有，我淆既草。载笑载歌，以宴我友。今我不东，年其无久。","dynasty":"宋代","title":"园樱伤老也"}
{"author":"司马光","content":"昔日和文士，中间待坐宾。游部惭晚辈，待遇过它人。方叹龙门远，俄惊马鬣新。西园行乐处，引领但沾巾。","dynasty":"宋代","title":"北京留守王太师挽歌词二首"}
{"author":"司马光","content":"人物竞纷华，骊驹逐钿车。此时松与柏，不及道傍花。","dynasty":"宋代","title":"春游"}
{"author":"司马光","content":"少傅名德重，蔚然人物师。群孙满丹穴，嘉瑞尽长离。勿叹毛羽短，已惊文采奇。勉哉勤志业，馀庆未应衰。","dynasty":"宋代","title":"送晁秘丞"}
{"author":"司马光","content":"雪霜衰鬓拔还生，桃李新园长未成。五十尚能胜六十，今年又减去年情。","dynasty":"宋代","title":"次韵和复古春日五绝句"}
{"author":"司马光","content":"一鹗曾飞奏，中林下鹤书。今乘使君马，重到逸人居。松竹过从久，闾阎惠爱余。只应棠树影，此旧更扶疏。","dynasty":"宋代","title":"诗寄云夫处士老兄兼呈知府待制八丈"}
{"author":"司马光","content":"从与夫君别，寒花几度春。坐愁芳树老，况乃鉴中人。","dynasty":"宋代","title":"梅花其一"}
{"author":"司马光","content":"富贵动归思，由来光里闾。戒门羞主父，负弩笑相如。外物有荣悴，中心无戚疏。遥知见亲旧，不改布衣初。","dynasty":"宋代","title":"送昌言舍人得告蜀三首"}
{"author":"司马光","content":"十六载重归，顺涂歌式微。青松弊庐在，白首故人稀。外饰服章改，流光颜貌非。巫咸旧山色，相见尚依依。","dynasty":"宋代","title":"光皇祐二年谒告归乡里至治平二年方得再来怆然感怀诗以纪事"}
{"author":"司马光","content":"四远寂然群动收，只余严鼓度坊楼。无由更续三更梦，何处飞来一点愁。","dynasty":"宋代","title":"不寐"}
{"author":"司马光","content":"洛人载花不栽药，吾属好尚何其偏。服之虽能已百疾，爱间成癖无由痊。","dynasty":"宋代","title":"酬安之谢药栽二章"}
{"author":"司马光","content":"客到暂开扃，春芜人生满庭。主人殊不顾，修竹为谁青。","dynasty":"宋代","title":"送景仁至于正臣园寄主人"}
{"author":"司马光","content":"长乐晓钟残，皇与入问安。东风犹料峭，冒絮御余寒。","dynasty":"宋代","title":"春贴子词·太皇太后阁六首"}
{"author":"司马光","content":"负米承亲愿已赊，耻随鸡鹜啄泥沙。一朝投绂真高士，万卷藏书旧世家。齿发未衰非药物，山林不返为云霞。庞眉尚有郎潜者，徇禄忧生直可嗟。","dynasty":"宋代","title":"和吴仲庶寄吴瑛比部安道之子壮年致政归隐蕲"}
{"author":"司马光","content":"红尘昼夜飞，车马古今迹。独怜道傍柳，惨淡少颜色。","dynasty":"宋代","title":"和之美舟行杂诗八首都门路"}
{"author":"司马光","content":"客路逢佳节，无欢更益愁。前山造云日，登陟不因游。","dynasty":"宋代","title":"九日登陆麻兰坂"}
{"author":"司马光","content":"叶濯宿露翠，花迎朝日黄。昔谁封殖此，俨列侍高堂。达士隐於吏，孰为行与藏。逍遥玩永日，自无忧可忘。","dynasty":"宋代","title":"和昌言官舍十题·萱草"}
{"author":"司马光","content":"声教万余里，文明四十春。茂勋留信史，盛福满生民。共适禽鱼乐，安知橐籥仁。百年龙驭远，空复仰威神。","dynasty":"宋代","title":"仁宗皇帝挽歌词二首"}
{"author":"司马光","content":"冬实散肥壤，春苗动新叶。雅意非遗人，野情聊自惬。何言好事者，求访来相叠。会种十亩余，坐取诗盈箧。","dynasty":"宋代","title":"答昌言求薯蓣苗"}
{"author":"司马光","content":"莲房前后熟，供啖不须齐。肉嫩山蜂子，棱深天马蹄。尚连余蕊在，深映乱荷低。脆美知新采，近根犹带泥。","dynasty":"宋代","title":"南园杂诗六首·莲房"}
{"author":"司马光","content":"惊风动地起，游客望山行。若待佳辰去，应无好事名。","dynasty":"宋代","title":"游喷玉潭"}
{"author":"司马光","content":"声教空岩穴，夫君集帝庭。辞华动丹扆，光价塞青冥。俊德争推毂，荣涂易建瓴。陆离寒水玉，磊落曙天星。得丧谁先识，艰虞困屡经。蹉跎渥洼足，漂泊凤凰翎。粉署疏恩纪，甘棠寄典刑。仁风思布沪，疲俗待绥宁。贱子良多愧，余光每乞灵。题名聊士版，占籍备民丁。种种颠毛白，萧萧垄柏青。陌头瞻皂盖，独立涕飘零。","dynasty":"宋代","title":"送祖择这守陕"}
{"author":"司马光","content":"人生荣与辱，百变似浮云。自有穷通定，徒劳得丧分。销愁唯有酒，娱意莫如文。方寸常萧散，其余何足云。","dynasty":"宋代","title":"送祖择之"}
{"author":"司马光","content":"潦倒黄冠无足论，白头嗜酒住荒村。狂名偶为留诗著，陈迹仍因好事存。金石锵洋虚殿寂，龙蛇洒落古墙昏。飞黄灭没浮云外，疲马何能望骏奔。","dynasty":"宋代","title":"苏才翁子美有赠扶沟白鹤观黄道士诗纪于屋壁"}
{"author":"司马光","content":"长啸苏门石，行藏世莫知。逍遥心迹远，寂寞姓名谁。乡在无何有，时主不可为。麒麟本神物，安得系而羁。","dynasty":"宋代","title":"苏门先生"}
{"author":"司马光","content":"顷来兴味少，旬日不为诗。昏昏但思眠，疲病知吾衰。岂无篱边菊，不欲牛酒卮。络纬尔何苦，终夕鸣声悲。","dynasty":"宋代","title":"宿南园"}
{"author":"司马光","content":"大河之曲多宽间，牧田枕倚长隄湾。乌栖鹊散隄树寂，柝木声稀宵欲阑。牧儿跨马乘凉月，历历绕群高唱发。幽情逸气生自然，往往鸣鞘应疏节。歌辞难辨野风高，似述离忧嗟役劳。徘徊不断何妨近，彷佛微闻已复遥。长川冷浸秋云白，露草翻光凝碧色。星疏河淡夜初长，展转空亭奈孤客。洞箫音律京君明，可怜骨朽不更生。安得使传哀怨意，为我写之羌笛声。","dynasty":"宋代","title":"宿石闻牧马者歌"}
{"author":"司马光","content":"图谋已就乐时间，晓向田园喜脱冠。心志不灰犹有策，星长还在尚无桓。朝阳鸣凤身轻暖，赴壑刚蛇齿健寒。俯表珍藏传不朽，每於清士敬持看。","dynasty":"宋代","title":"睢阳五老图"}
{"author":"司马光","content":"{左革右阑}矢迎山驿，轺车下帝台。夜看牛斗分，应有使星来。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"晓棹旌旗迥，暮河钲鼓喧。商船极目避，汉使一何尊。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"呈酿木兰春，江鲈白锦鳞。玉盘聊下箸，初识紫丝蓴。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"车马俨何之，东冈旧有陂。三年别亲意，千里达家时。去仕元戎幕，来为太学师。宁须负斗米，不复断机丝。物色迎归鞚，光辉入寿卮。作画无此乐，此乐独君知。","dynasty":"宋代","title":"送韩进郓州宁亲"}
{"author":"司马光","content":"征西大府开，后乘得高才。区脱烽烟静，渠搜职贡来。陇云低玉帐，羌舞奉金罍。信美从军乐，脩梧茂帝台。","dynasty":"宋代","title":"送魏寺丞"}
{"author":"司马光","content":"簪裾丞相阁，林沼令君家。烟曲香寻篆，杯深酒过花。霏微烬沈水，馥郁渍榠柤。愧乏相如赋，陪游吒后车。","dynasty":"宋代","title":"陪子华燕醮厅酒半过赵令园"}
{"author":"司马光","content":"何处安寒好，初寒游奕园。林间叶未尽，篱底菊犹存。结竹为庵小，开炉冓火温。谁言处城市，岭寂似丘樊。","dynasty":"宋代","title":"和张文裕安寒十首"}
{"author":"司马光","content":"牛生天地间，益物用最大。其功配坤地，彖爻参众卦。血毛类上帝，胖蚃景福介。宗庙及宾客，百礼无不在。引耒刺中田，粒食烝民赖。服箱走四方，竭力任重载。昔闻载叟笑，图写穷织芥。胡君继其妙，差肩立异代。公卿仰名声，一观一可丐。如何散贱者，遽有双图赉。所嗟性颛愚，雅不晓佳画。有如歌九韶，钟鼓乐声聩。得之乃虚器，无异居大蔡。神物恐化去，产召风雨怪。双图虽卷还，重贶敢不拜。","dynasty":"宋代","title":"谢胡文学惠水牛图二卷"}
{"author":"司马光","content":"宣阳门前三月初，家家杨柳绿藏鸟。欢似白花飘荡去，忍能弃掷博山炉。","dynasty":"宋代","title":"柳枝词十三首"}
{"author":"司马光","content":"四合连山缭绕青，三川滉漾素波明。春风不识兴亡意，草色年年满故城。","dynasty":"宋代","title":"过故洛阳城"}
{"author":"司马光","content":"我得圣俞诗，终身变何有。名字吒文编，佗年知不朽。","dynasty":"宋代","title":"圣俞惠诗复以二章为谢"}
{"author":"司马光","content":"春意复蹉跎，园林日愁寂。枝边绿阴重，砌下红英积。兹亭花最繁，飘零万可惜。","dynasty":"宋代","title":"和邵不疑校理蒲州十诗·异花亭"}
{"author":"司马光","content":"广文更直太常斋，咫尺无从尺素怀。不及清风得随意，夜深容易过天街。","dynasty":"宋代","title":"武成斋奉酬吴冲卿寺丞太学宿直见寄二首"}
{"author":"司马光","content":"不进一二日，不见已想思。况复闭关久，杳无携手期。清谈胜妙药，高韵敌凉飔。愧乏机云美，虚承青眼知。","dynasty":"宋代","title":"酬安这谢光兄弟见过"}
{"author":"司马光","content":"白璧紫金为世宝，贤愚知贵莫能名。庙堂祭器杯盘物，随处得这光彩生。","dynasty":"宋代","title":"留别东郡诸僚友"}
{"author":"司马光","content":"行冠乡人品，文为学者师。黄裳蕴厚德，玉律俨清规。大节人难夺，嘉谟世莫知。仪刑不可见，遗列满丰碑。","dynasty":"宋代","title":"胡太傅挽歌二首"}
{"author":"司马光","content":"春禽弄晴朝，秋虫吟雨夕。风和振兰芳，露寒滋菊色。万物苟得所，随时各有适。矧伊人最灵，胡为长戚戚。圣人垂大训，灿烂著方册。至乐和无声，大礼简无迹。心专守中庸，身不蹈邪僻。造次常在前，须臾不离侧。穷通虽百变，何往不自得。兹亭聊寓名，和乐在胸臆。","dynasty":"宋代","title":"同子骏题和乐亭"}
{"author":"司马光","content":"柳翣丧容盛，江山故国遥。清时独长往，何日重来朝。事与秋云断，荣如晓梦消。西风虎丘路，马髫又岧峣。","dynasty":"宋代","title":"宣徽使河东经略使郑文肃公挽歌二首"}
{"author":"司马光","content":"风日虽寒书景长，探春远访白莲庄。岸冰犹在水先绿，柳叶未生条已黄。老木奶侵苔径窄，新梅花入酒卮香。天真不必人修饰，得趣勿嫌台馆荒。","dynasty":"宋代","title":"别韵一首"}
{"author":"司马光","content":"阀阅崔嵬动四方，入门鸾鹤自成行。青緺旧已临佳郡，墨客新归耀故乡。醉舞几应摧屐齿，对棋正欲赌香囊。阶庭玉树寒相照，更使东山逸气长。","dynasty":"宋代","title":"寄题常州东山亭二首"}
{"author":"司马光","content":"向托屏星驾，同随丞相车。终朝容懒拙，经岁庇迂疏。共此趋云阙，旋闻建隼旟。江淮一都会，游刃必多馀。","dynasty":"宋代","title":"送吴驾部"}
{"author":"司马光","content":"际日浮空涨海流，虫沙龙蜃中优游。津涯浩荡虽难测，不见惊澜曾覆舟。","dynasty":"宋代","title":"留别东郡诸僚友"}
{"author":"司马光","content":"红尘久帝城，高价动公卿。竹柏寒方茂，骅骝老更成。冰霜驱马瘦，书剑束装轻。丞相虚东阁，遥知倒屣迎。","dynasty":"宋代","title":"送计先辈"}
{"author":"司马光","content":"名卿新治第，上宰旧连墙。槐荫青青叶，星邻两两光。林花裂锦狭，门路筑沙长。共引庭间水，交生壁外篁。鱼窥芦琴石，萤散读书床。玉帐方怀远，松斋欲就荒。旌幢今少憩，兰惠不徒芳。早晚平狼望，同来举寿觞。","dynasty":"宋代","title":"和潞公游天章楚谏议园宅"}
{"author":"司马光","content":"疏星映户月流天，群动收声四寂然。嗟尔寒蛩怨何事，悲吟彻曙亦无眠。","dynasty":"宋代","title":"深夜"}
{"author":"司马光","content":"房公昔漂泊，置酒此鸣琴。人事有忧乐，山光无古今。风流俱寂寞，结构尚萧森。松竹含虚籁，犹疑弦上音。","dynasty":"宋代","title":"玉徽亭"}
{"author":"司马光","content":"鳖禁叨承诏，金华侍执经。微生轻草芥，圣泽阔沧溟。鹿生安林野，葵心注阙庭。尧云不可望，白首涕飘零。","dynasty":"宋代","title":"神宗皇帝挽词五首"}
{"author":"司马光","content":"振鹭辞灵沼，冥鸿翔太虚。清朝解鸣玉，旧里挂安车。诗酒江山胜，园林俸禄馀。所忠今不往，谁奏茂陵书。","dynasty":"宋代","title":"致政王侍郎"}
{"author":"司马光","content":"贱子悟已久，景仁迷自今。良因拯溺急，是致涉波深。到岸何须筏，挥锄不见金。浮云任来往，明月在天心。","dynasty":"宋代","title":"或谓光嗤景仁谈禅而自谈又因用前韵为景仁解禅"}
{"author":"司马光","content":"三蜀膏腴地，偏於药物宜。小畦千种聚，春雨一番滋。山相惭多识，桐君未偏知。佗年似胡广，养寿复扶衰。","dynasty":"宋代","title":"药圃"}
{"author":"司马光","content":"漠漠河洲雨，依稀辨村聚。时哉鸥鸟群，凌乱争鸣舞。","dynasty":"宋代","title":"和之美河洲四诗"}
{"author":"司马光","content":"秋山对疏牖，羁客倦登景。雨后岗光活，晴初落照深。素波明别浦，赤叶照衰林。伫目寂无事，何人知此心。亭皋资远瞩，秋思浩无涯。雁唼牵菱蔓，童歌出荻花。垄荒犹叱犊，枝暗稍栖鸦。烟霭藏东渚，凭轩莫望家。","dynasty":"宋代","title":"和之美河西列岫亭"}
{"author":"司马光","content":"秋云覆秦川，小雨野未显。谁言终南顶，已有霰雪集。返景开新晴，孱颜照都邑。初疑江津阔，还浪横风急。又疑龙悦骨，逶迤委原显。词客登高楼，四望清兴入。当时应晨篇，遗散不复拾。今兹宦帝城，大暑困郁悒。红尘满九衢，出入冠带袭。家居宾旅来，俯楼烦拜揖。回思幕中趣，引领安可及。江翁养文采，正如玄豹蛰。君往犯其严，腾起谁敢絷。嗟予素恇怯，旁睨毛发立。强复缀此章，庶几勇可习。","dynasty":"宋代","title":"和张促通学士苦暑思长安幕中望终南秋雪呈邻"}
{"author":"司马光","content":"岫贴晴天阔，舟缘石岸深。遥知作书处，缆袅绿波心。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"沙溆鹤争飞，波光可染衣。松江异淇水，信美不如归。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"闽山草木未全春，破类真茶采撷新。雅意不忘同臭味，先分畴昔桂堂人。","dynasty":"宋代","title":"太博同年叶兄纾以诗及建茶为贶家有蜀笺二轴"}
{"author":"司马光","content":"西来万里浣花笺，舒卷云霞照手鲜。书笥久藏无可称，愿投诗客助新编。","dynasty":"宋代","title":"太博同年叶兄纾以诗及建茶为贶家有蜀笺二轴"}
{"author":"司马光","content":"麟阁承家庆，轩星应德辉。帝猷阴有补，嫔则劝无违。遽就苍梧野，空余大练衣。只应彤管在，万古播鸿微。","dynasty":"宋代","title":"太皇太后挽歌词二首"}
{"author":"司马光","content":"四纪袆衣盛，两朝长乐尊。九州贡甘旨，万乘问晨昏。明辟归元子，嘉谟赉孝孙。群生资后土，难答化光恩。","dynasty":"宋代","title":"太皇太后挽歌词二首"}
{"author":"司马光","content":"旬帝胚浑散，愚公辙迹开。横行四极外，蟠据九河隈。茀郁天阍近，峥嵘地轴回。阳崖明草树，阴壑转风雷。波沓群峰涌，云奔峭壁来。猿岩垂磊落，龙窟六喧豗。喷雨惊湍洒，跳星巨石颓。平涂忧屐拆，跬步戒轮摧。覆顶千春雪，缘潭万古苔。谷盘容国士，髓裂饵仙才。晋市飞樵札，燕郊落烧煤。棋图分冀野，蚁壤认丛台。在昔王涂塞，尝闻霸略恢。严关阴伏甲，间道夜衔枚。挟诈挥金斗，贪功袭墨縗。战场空爝火，京观悉蒿莱。险易曾何变，兴亡只可哀。隆平方恃德，襟带自崔嵬。","dynasty":"宋代","title":"太行"}
{"author":"司马光","content":"桥边春意近，五马屡徘徊。湖水旦暮绿，林花早晚开。适因尝酒到，又为赋诗来。借问双华表，经过日几回。","dynasty":"宋代","title":"探化桥"}
{"author":"司马光","content":"剧谈惊满座，音貌独琅然。可惜郦生老，谁知苏季紧。青囊世外药，碧幕醉中天。不佩黄金印，都缘负郭田。","dynasty":"宋代","title":"题陈秀才园林"}
{"author":"司马光","content":"呷著声闻酒便狂，它州浪走不还乡。谁曾缚汝安用解，彼目无创勿误伤。探月拾针传妄语，安居暇食赖先王。但令时世如三代，达磨从它向面墙。","dynasty":"宋代","title":"题传灯录"}
{"author":"司马光","content":"洛阳名完不胜纪，门巷相连如栉齿。修竹长杨深径迂，令人邑邑气不舒。爱君买园中桥北，堂压崖端跨空碧。满川桃李皆目前，近水远山一朝得。曾障尊兄此高会，豁然如出樊笼外。暂游尚尔况久居，胜气清风日相对。易生画笔世所珍，麞猿满壁皆逼真。并州近胡沙尘恶，终更早来为主人。","dynasty":"宋代","title":"题太原能判杨郎中新买水北园"}
{"author":"司马光","content":"阀阅盛山西，朱门扬戟衣。雅知名教乐，深笑宴游非。一室琴书隘，三年园圃稀。民时论事业，肯复让轻肥。","dynasty":"宋代","title":"题杨中正供奉洗心堂"}
{"author":"司马光","content":"汉家飞将种，气概耿清秋。解去金貂贵，来从洛社游。清商拥高宴，华馆带长流。可笑班超老，崎岖万里侯。","dynasty":"宋代","title":"题致仕李太传园亭"}
{"author":"司马光","content":"大宛汗血古共知，青海龙种骨更奇。纲丝旧画昔尝见，不意人间今见之。银鞍玉镫黄金辔，广路长鸣增意气。富平公子韩王孙，求买倾家不知贵。芙蓉高阙北向开，金印紫绶从天来。路人回首无所见，流风瞥过惊浮埃。如何弃置归皁栈，踠足垂头困羁绊。精神惨澹筋骨羸，举目双晴犹璀璨。伏波马式今已无，子阿肉腐骨久枯。举世无人相骐骥，憔悴不与驽骀殊。神兵淬砺精芒在，宝鉴游尘肯终晦。君今鬋剔被鸣鸾，尚能胜踏昆仑外。","dynasty":"宋代","title":"天马歌"}
{"author":"司马光","content":"未塞谊人夺，何言讼赋收。皇心虽恻隐，蓬户或焦愁。为吏空多禄，无人能此忧，知君坐公府，他日富民侯。","dynasty":"宋代","title":"田家"}
{"author":"司马光","content":"秋水浮槎客，漂如一叶轻。鸥群虽仗信，鲸口几忘生。耿耿天津阔，滔滔海浪惊。何进还故土，怀糈问君平。","dynasty":"宋代","title":"忝职谏垣日负忧畏缅思云夫处士老兄萧然物外"}
{"author":"司马光","content":"冠盖连翩数里尘，帝家全借上林春。鹓行不动烟霞秀，龙角正高雷雨新。喜气晴曛宫树绿，飞花醉堕玉卮频。蒲萄卢橘应相识，半是当年举酒人。","dynasty":"宋代","title":"同次道陪晏琼林"}
{"author":"司马光","content":"椒花献岁新，瑄玉侍祠频。此夕同华省，非才愧后尘。江风迎苗旆，沙雨待朱轮。不比斋官冷，端居弃掷春。","dynasty":"宋代","title":"同次道元日宿尚书省听誓戒寄州邵不疑"}
{"author":"司马光","content":"王畿一古枢，簿领日填积。自非奉朝请，九衢未尝识。今北到东城，胥靡暂逃役。近指圣俞居，安能不往觌。一室静萧然，昏碑帖古壁。叩阶读新诗，迷闇得指括。笑言殊未足，黯然日半夕。呼马小归涂，灯火已历历。又知几何时，更有重来迹。","dynasty":"宋代","title":"同君倚过圣俞"}
{"author":"司马光","content":"车马东城咱，芬芳数里尘。风光不相待，愁杀未游人。","dynasty":"宋代","title":"同僚有独游东园者小诗寄之三首"}
{"author":"司马光","content":"咫尺东园乐，无知簿领何。春风连夜恶，闻道落花多。","dynasty":"宋代","title":"同僚有独游东园者小诗寄之三首"}
{"author":"司马光","content":"城楼传晚鼓，稍稍讼庭稀。起拂衣中土，还乘款段归。","dynasty":"宋代","title":"同僚有独游东园者小诗寄之三首"}
{"author":"司马光","content":"日华骀荡金明春，波光净绿生鱼鳞。烟深草青游人少，道路苦无车马尘。石渠诸君职事简，载酒撷花车花晚。浮舟逐胜任所之，箕踞狂歌扣舷板。眼化耳热气愈豪，掷杯击案声嗷嗷。惊沙飒飒绕洲渚，鱼龙迁去避找曹。人生大料无百岁，贵贱贤愚同一致。在家肴蔌馀几何，一日风肖不宜弃。","dynasty":"宋代","title":"同舍会饮金明沼上书事"}
{"author":"司马光","content":"坐曹据案心目疲，出门上马行何之。阙然久不见这美，率意共往初无期。正逢揽辔欲有适，为我却解连环羁。闲轩适足容数客，夏木初繁有佳色。呼儿取次具杯盘，青眼相逢喜无极。檀槽锦带小青娥，妙质何须夸绮罗。按弦运拨惊四麻，当今老手谁能过。弹为幽鸟啄寒木，园林飒飒风雨和。喙长爪短跃更上，丁丁取蠹何其多。曲终拂羽忽飞，去不觉酒尽朱颜酡。已闻啄木趋，又闻啄木歌。雄文更复值绝艺，有如天际倾长河。今朝壮观诚极乐，去此将奈寂寞何。归来解带豁胸腹，坐踞胡床仰看怀。从今三日不洗耳，耳内泠泠有残曲。人间何物号富贵，纡紫怀金尽虚器。知君自处真得策，身外百悉都掷置。太学餐钱月向何，客来取酒现醒醉。","dynasty":"宋代","title":"同圣民过杨之美听琵琶女奴弹啄木曲亲诸公所"}
{"author":"司马光","content":"春禽哢晴朝，秋虫吟雨夕。风和振兰芳，露寒滋菊色。万物苟得所，随时各有适。矧伊人最灵，胡为长戚戚。圣人垂大训，灿烂著方册。至乐和无声，大礼简无迹。心专守中庸，身不蹈邪僻。造次常在前，须臾不离侧。穷爱虽百变，何往不自得。兹亭聊寓名，和乐在胸臆。","dynasty":"宋代","title":"同子难题和乐亭"}
{"author":"司马光","content":"风日正和柔，身轻喜病瘳。懒抛残蠹简，暖脱弊貂裘。值客开青眼，逢花忘白头。家家好春色，何处可同游。","dynasty":"宋代","title":"晚春病起呈择之治臣"}
{"author":"司马光","content":"簿领日沈迷，事役等胥靡。得归无所为，未免阅书史。一种劳精神，胸中异忧喜。人生无苦乐，适意即为美。乃知抱关人，不必羡青紫。","dynasty":"宋代","title":"晚归书室呈群倚"}
{"author":"司马光","content":"俯临城市厌喧哗，回顾园林景更嘉。醉立斜阳头似雪，往来误认白公家。","dynasty":"宋代","title":"晚晖亭"}
{"author":"司马光","content":"不利不名空去国，雁飞叶落示归来。秋风肯待主人至，篱下黄花随意开。","dynasty":"宋代","title":"晚秋洛中思归东园"}
{"author":"司马光","content":"朝来趋府庭，饮啄厌腥膻。况临敲扑喧，愦愦成中烦。归来褫冠带，杖屦行东园。菊畦濯新雨，绿秀何其繁。平时苦目疴，滋味性所介。采撷授厨人，烹沦调甘酸。毋令姜桂我，失彼真味完。貯之鄱阳瓯，芦以白木盘。餔啜有馀味，芬馥逾秋兰。神明顿飒爽，毛发皆萧然。乃知惬口腹，不必矜肥鲜。尝闻南阳山，有菊环清泉。居人饮其流，孙息皆华颠。嗟予素荒浪，强为簪緌牵。何当葺弊庐，脱略区中缘。南阳丐嘉种，莳彼数亩田。抱瓮亲灌溉，烂漫供晨餐。浩然养恬漠，庶足延颓年。","dynasty":"宋代","title":"晚食菊羹"}
{"author":"司马光","content":"汗简成新令，褰帷刺剧州。韦平家法在，邵杜治声优。野竹交淇水，秋瓜蔓帝邱。三年归奉计，肯顾石渠游。","dynasty":"宋代","tags":"赠别，劝勉","title":"送云卿知卫州"}
{"author":"司马光","content":"烟悉雨啸黍华生，宫阙簪裳旧帝京。若问古今兴废事，请君只看洛阳城。","dynasty":"宋代","title":"过故洛阳城"}
{"author":"司马光","content":"故人通贵绝相过，门外真堪置雀罗。我已幽慵僮更懒，雨来春草一番多。","dynasty":"宋代","tags":"抒怀，政治，忧愁，无奈","title":"闲居"}
{"author":"司马光","content":"百里有民社，古为子男国。苟有爱物心，稚老皆蒙德。为身不为人，鄙哉陶彭泽。","dynasty":"宋代","title":"和聂之美鸡泽官舍诗七首·题厅壁"}
{"author":"司马光","content":"惟知负米乐，不觉抱关卑。出处两得意，是非皆自知。","dynasty":"宋代","title":"送伯淳监汝州酒"}
{"author":"司马光","content":"宦学不营身，京华费十春。非贪为郡乐，意欲与民亲。祖账青门首，归帆扬子津。江山旧游在，烟火故乡邻。敢惜离群阔，欣闻得吏循。嗟余一囊米，溟负鬓丝新。","dynasty":"宋代","title":"送不疑知常州"}
{"author":"司马光","content":"皂盖五骅骝，今来异昔游。箪壶交里舍，饶吹下瀛洲。寿酒行当举，归鞭不可留。春光久相待，先在锦江头。","dynasty":"宋代","title":"送才元守广军归成都觐省"}
{"author":"司马光","content":"江外饶佳郡，吴兴天下稀。蓴羹紫丝滑，鲈脍雪花以。星斗寒相照，烟波碧四围。柳侯还作牧，草树转清辉。","dynasty":"宋代","title":"送草伯镇知湖州"}
{"author":"司马光","content":"迢递铜梁道，凝严青锁闱。负书当日去，鸣玉此时归。乡树迎朱毂，江花照锦衣。临邛不足并，荣耀古今稀。","dynasty":"宋代","title":"送昌言舍人得告蜀三首"}
{"author":"司马光","content":"悽怆怀桑梓，劬劳咏蓼莪。树风今远矣，鼎食奈悲何。剑阁登车近，秦闻屈指过。腾装缠自路，夕梦已江沱。","dynasty":"宋代","title":"送昌言舍人得告蜀三首"}
{"author":"司马光","content":"野菊荒无数，班班初见花。径须求一醉，度遣问东家。","dynasty":"宋代","title":"晚行后园见菊戏宜莆"}
{"author":"司马光","content":"丞相后园天篽邻，年年分借上林春。目前但识禽鱼乐，门外何妨车马尘。花花祗疑名品尽，图书方验古今贫。将军朝下无余事，端为风烟作主人。","dynasty":"宋代","title":"王金吾北园"}
{"author":"司马光","content":"今秋少雨冬不雪，麦寄浮埃根欲绝。圣主焦心闵万民，负扆不怡常膳撤。诏书朝下遍九州，岳渎百神俱祷求。西都留守虔群命，促驾不敢须臾留。嵩高万仞蟠地中，海内众山无与雄。前驱大旆拥千骑，波腾云涌来祠宫。牲肥酒香笾豆洁，盛服斋明芦毛血。有司执事皆萧然，宝帐神来风窣屑。公心犹畏九阍遥，丹诚不得通于霄。分留导从屯林麓，别张醮具登山椒。山椒迢遰峻无极，行挽枯藤蹋危石。万室嗷嗷悉死饥，敢惮劬劳爱余力。天门上出俄坦平，下视一世尘杳冥。焚香拜手倾垦恻，左右前后皆列星。公今三守三川地，咫尽嵩高未尝至。诘朝既毕祠祀严，暂转鸣珂历诸寺。少林昔为达磨居，达磨英灵今有无。廋辞流散满天下，竞以两手扪空虚。法王魏氏离宫旧，玉刻狻猊曏犹有。子孙宗庙皆尘灰，止见伽蓝存不朽。会善庭隅千岁松，一极二股凌寒空。势如鼎足争秀出，泠泠永夜吟霜风。少室先生乐间暇，弃官来家玉峰下。昔为浪泊据鞍人，今结东陵卖瓜舍。溪上有堂名挂冠，四垣重复皆林峦。呼儿扫地喜公到，随分弦歌留尽欢。周王太子名闻久，相传羽化缑山首。鹤飞笙远窅无迹，遗庙今人空沥酒。公来本不事遨嬉，周流闾里询疲羸。亲呼令长嘱赤子，勿贪荣利穷鞭苔。境中群望无不走，回辔仍过鉴龙口。奉先暮投林日曛，浥涧晨征辙冰厚。归来新诗盈一编，明珠大贝相属聊。此行虽不从公后，历历胜游皆目前。","dynasty":"宋代","title":"王君贶宣徽垂示嵩山祈雪诗十章合为一篇以酬"}
{"author":"司马光","content":"剑山中断融为川，沮江双流郁回旋。沟塍阡陌粲如绣，香秔紫芋皆良田。地灵物秀气淑美，由来衮衮生英贤。朝家文明所及远，於仿台阁尤蝉聊。猎缨鸣佩走声望，出入金马如云烟。奈何应辰独壈坎，华发示得离宾筵。玙璠悬黎已为宝，结绿岂得偏弃捐。愿群弹冠自重惜，邑人行育子虚篇。","dynasty":"宋代","title":"王书记以近诗三篇相示各摭其意以诗赓之·呈"}
{"author":"司马光","content":"白鹄出江渚，刷羽何鲜新。志凌青霞端，欲饮天汉津。清飚未我与，陂泽聊逡巡。偶为虞罗获，远趣无由伸。攀笼厌局促，野性那能驯。庭除数惊顾，惨惨常畏人。皓素不入俗，众目谁为珍。稻粱不充腹，日与鸡鹜邻。举头畏太高，储啄空愁辛。萧萧敛六翮，憔悴伤精神。男儿五十不如意，青衫会发游埃尘。曏为监官北如晋，今为幕吏西适秦。慨然遂欲抛手板，拂衣高蹈锦水滨。长竿短艇入烟雨，放歌酣饮欹乌巾。方今圣朝清似水，林空从静无隐沦。吾君梦卜偶未到，勿学君平与子真。","dynasty":"宋代","title":"王书记以近诗三篇相示各摭其意以诗赓之·感"}
{"author":"司马光","content":"圣俞精为诗，坚重比白玉。于宝识之希，未必庇众目。应辰仰高风，跂从自西蜀。平生示相识，歉歉不自足。薄游困京师，旅食止脱粟。得官当入秦，行李示结束。先求圣俞门，执贽请所欲。九衢季冬月，风沙正惨黩。羸马惮远行，毛鬣寒瑟缩。旅拒不肯前，一步九刺蹙。饥童袖拥口，手足尽皲瘃。论时久未出，窃骂怨满腹。归来面扬扬，气中饫粱肉。累累数十字，疏淡不满幅。自谓获至珍，呼儿谨藏蓄。长安十五驿，重复间川陆。轩诗怀袖间，倦懑辄披读。高吟桑野阔，目瞑即投宿。自可忘羁愁，行瞻灞陵曲。","dynasty":"宋代","title":"王书记以近诗三篇相示各摭其意以诗赓之·投"}
{"author":"司马光","content":"清晨三绿袍，罗拜北堂高。积善因前烈，余光及尔曹。勿矜从仕早，当念起家劳。修立皆由己，何人可佩刀。","dynasty":"宋代","title":"望日示康广宏"}
{"author":"司马光","content":"瀛海吁谟定，宗祧指顾安。鸿勋柱石壮，劲节雪霜寒。翼亮三朝久，初终一德完。如何未黄发，垄柏已丸丸。","dynasty":"宋代","title":"魏忠献公挽辞三首"}
{"author":"司马光","content":"爱物威容悴，忧公宿疹加。孤忠贯白日，美志掩丹霞。行路皆仲怅，闻风悉叹嗟。英灵觐宗祖，犹想佑皇家。","dynasty":"宋代","title":"魏忠献公挽辞三首"}
{"author":"司马光","content":"恻怛动旒扆，鸿胪葬老臣。箫铙震淦口，绋翣隘漳滨。久大英名在，哀荣异礼陈。丰碑纪遗烈，长泣邺城人。","dynasty":"宋代","title":"魏忠献公挽辞三首"}
{"author":"司马光","content":"种桃临玉井，裁胜刻金花。借问此何处，昆山王母家。","dynasty":"宋代","title":"春贴子词·太皇太后阁六首"}
{"author":"司马光","content":"虹瑞流朱邸，童髦侍紫宸。简心天与子，授位帝知人。学古功时敏，鉤深道日新。宜然三百载，民物仰威神。","dynasty":"宋代","title":"英宗皇帝挽歌辞三首"}
{"author":"司马光","content":"召客客俱来，赏花花正开。寒暄方得所，风雨不相催。席上柳飞雪，门前车隐雷。主人意仍厚，安得不徘徊。","dynasty":"宋代","title":"二十八日会不疑家席上纪实"}
{"author":"司马光","content":"清茶淡话难逢友，浊歌狂歌易得朋。","dynasty":"宋代","title":"句其一"}
{"author":"司马光","content":"王子吹笙去不还，当时旧物唯缑山。山深树老第藏庙，春月秋风空自间。轘辕左界连商雒，碧瓦朱栏露华薄。经时掩户庭草深，永书无人涧花落。徘徊未下日将西，遥望嵩阳烟景微。鹤驭飘摇向何许，林间空见白云飞。","dynasty":"宋代","title":"缑山引"}
{"author":"司马光","content":"客到暂开扃，春芜生满庭。主人殊不顾，修竹为谁青。","dynasty":"宋代","title":"送景仁至丁正臣园寄主人"}
{"author":"司马光","content":"神仙谓无还似有，秦汉可怜空白首。会须一蹑青云梯，与子同祛千古疑。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"铜驼陌上桃花红，洛阳无处无春风。重来羞见水中影，鬓毛萧飒如秋蓬。","dynasty":"宋代","title":"康定中予过洛桥南得诗两句于今三十二年矣再过其处足"}
{"author":"司马光","content":"吴僧画团扇，点缀成微虫。秋毫宛皆具，独窃天地功。细者及蛛蝥，大者才阜螽。枯枝拥寒蜩，黄蕊粘飞蜂。翾然得生意，上下相追从。徒观飞动姿，莫睹笔墨踪。儿曹取真物，细校无不同。恐其遂跃去，亟取藏箱中。乃知艺无小，意精神可通。不与误图蝇，能惑紫髯翁。子猷状蝉雀，藏宝传江东。不知古何如，此画今为雄。人墓木已拱，其徒颇能工。旧法存百一，要足超凡庸。友人幸为赐，物薄意何隆。玩之不替手，爱重心无穷。常如对君子，穆穆来清风。","dynasty":"宋代","title":"谢兴宗惠草虫扇"}
{"author":"司马光","content":"西郊广路浮壤黄，上天雨泣塞云苍。鸾旗闟戟纷晻霭，扈从威神归帝乡。田家老父眉睫白，杖藜匍匐泣路旁。且云生逢至仁主，蠲租罢役岁为常。蚕收百箔桑蔽野，麻麦极望无边疆。去年翠华出赛雨，锦乡绵络墟里光。拜迎六马负缣帛，孙扶妪接归扬扬。自分讴歌毕馀景，一朝缟素安可防。哀声澒洞彻四极，草木惨淡颜色伤。蝼蚁衰龄不足赎，泪如飞雪空沾裳。河萦洛贯嵩峰足，泉底寰瀛日月长。羡门已闭属车返，轭上空瞻金凤凰。","dynasty":"宋代","title":"和范景仁西圻野老诗"}
{"author":"司马光","content":"负书游上国，拾芹取荣名。雅度津涯阔，高文风雨惊。忘怀翻得谤，纵酒遂伤生。忍使泉台客，悁悁不自明。","dynasty":"宋代","title":"哭公素其一"}
{"author":"司马光","content":"昔行巩洛间，马瘦天复阴。寒烟淡不收，一拂横长林。当时无画工，负此清赏心。今朝石上迹，历历皆可寻。轻素已纷泊，老榦仍萧森。坐令高兴还，野气生衣襟。丹青不耐久，风日易消侵。何如造化真，更彼岁月沈。昌言家素贫，购此糜百金。请镌好事名，千古无销沈。","dynasty":"宋代","title":"和圣俞咏昌言五物·淡树石屏"}
{"author":"司马光","content":"东阁樽罍招共饮，后房罗绮约同观。既无蓟子分身术，须欠车公一座欢。","dynasty":"宋代","title":"和潞公招尧夫不至"}
{"author":"司马光","content":"四纪袆衣盛，两朝长乐尊。九州贡甘旨，万乘问晨昏。明辟归元子，嘉谟赉孝孙。群生资后土，难答化光恩。","dynasty":"宋代","title":"太皇太后挽歌词二首"}
{"author":"司马光","content":"我得圣俞诗，于身亦何有。名字托文编，佗年知不朽。","dynasty":"宋代","title":"圣俞惠诗复以二章为谢其一"}
{"author":"司马光","content":"杯盘丰腆胜陶令，园沼繁华减白家。惆怅佳辰掩蓬荜，不陪高会赏邻花。","dynasty":"宋代","title":"三月二十五日安之以诗二绝见招作真率会光以"}
{"author":"司马光","content":"自然天物胜人为，万叶无风绿四垂。犹恨簪绅未离俗，荷衣蕙带始相宜。","dynasty":"宋代","title":"花庵诗寄邵尧夫"}
{"author":"司马光","content":"绂冕诚虚器，簪裳悉畏涂。角机身未保，好直道先孤。甔石曾何有，田园浪更无。可能推两耜，沮溺共为徒。","dynasty":"宋代","title":"归田诗"}
{"author":"司马光","content":"四远寂然群动收，只余严鼓度坊楼。无由更续三更梦，何处飞来一点愁。","dynasty":"宋代","title":"不寐"}
{"author":"司马光","content":"豪杰争唐鹿，江南号富强。明时虽混一，馀俗尚彫伤。税版诛求急，词曹牒诉忙。皇心悯颓弊，使节付才良。贫吏先投绂，奸民尽越乡。闾阎无插笔，田亩有栖粮。汉阁归期阔，隋河去驿长。风高片帆疾，钲鼓入秋光。","dynasty":"宋代","title":"送史馆唐祠部"}
{"author":"司马光","content":"南园桃李近方栽，浇水未乾花已开。山果野蔬随分有，交游不厌但频来。","dynasty":"宋代","title":"看花四绝句"}
{"author":"司马光","content":"幕府遥三舍，传车乘一封。忠深轻远道，醉暖朱严冬。圁水犹飞檄，芦关未灭烽。贤侯虽喜士，人得久从容。","dynasty":"宋代","title":"送何济川为庞公使庆阳席上探得冬字"}
{"author":"司马光","content":"神林兴尽谋早归，草间露裛行径微。忽思灵山去不远，马首欲东还向西。垂鞭纵辔寻山足，洛水逶迤过数曲。渐闻林下飞泉鸣，未到已觉神骨清。入门拂去衣上土，先爱娑罗阴满庭。庭下双渠走清澈，罗縠成纹日光徹。寒声淅沥入肝髓，乱影飘萧动毛发。寺僧引我观泉源，堂乐周回百步宽。碧颇梨色湛无度，想像必有虬龙蟠。泉南高山名凤翅，宛转包泉张远势。岸旁修竹逾万竿，飒飒长含风雨气。寺门下望情豁然，桑柘纷披满一川。嵩高女几列左右，王屋大行来掌前。昔为孔氏悬泉庄，岩洞犹存荆棘荒。到今其下多怪石，熊蹲豹护争轩昂。嗟予归来苦不早，汩没朝市行欲老。扪萝蹑屣须数游，筋力支离难自保。","dynasty":"宋代","title":"寿安杂诗十首·灵山寺"}
{"author":"司马光","content":"八水三川路渺茫，翠微深处白云乡。目■懒拭如松液，领发频抓似栗房。林壑不嫌无用物，形骸难入少年场。缘苔蹑蔓知多少，千里归来屐齿苍。","dynasty":"宋代","title":"和范景仁谢寄西游行记其二"}
{"author":"司马光","content":"咫尺东园乐，无如簿领何。春风连夜恶，闻道落花多。","dynasty":"宋代","title":"同僚有独游东游者小诗寄之其二"}
{"author":"司马光","content":"东宫归政五年馀，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词其六"}
{"author":"司马光","content":"贤者非无心，园夫自临课。艺植日繁滋，芬芳时入座。青葱春茹擢，皎洁秋英堕。正苦郢中人，逸唱高难和。","dynasty":"宋代","title":"和昌言官舍十题·兰"}
{"author":"司马光","content":"长啸苏门石，行藏世莫知。逍遥心迹远，寂寞姓名谁。乡在无何有，时主不可为。麒麟本神物，安得系而羁。","dynasty":"宋代","title":"苏门先生"}
{"author":"司马光","content":"矮帽长绦紫縠衫，朱门深静似重岩。莫言永日浑无事，种药移花一一监。","dynasty":"宋代","title":"效赵学士体成口号十章献开府太师其九"}
{"author":"司马光","content":"洛阳风俗重繁华，荷担樵夫亦戴花。贪看二公同宴会，游人昏黑忘还家。","dynasty":"宋代","title":"效赵学士体成口号十章献开府太师"}
{"author":"司马光","content":"薄寒未去腊缠过，春色先知在绿波。不是宿云能作思，大都王粲自情多。","dynasty":"宋代","title":"和张推官同年阴无绪偶成"}
{"author":"司马光","content":"篱下多新菊，渊明归思长。主人方爱客，未得傲羲皇。","dynasty":"宋代","title":"又赠谓之"}
{"author":"司马光","content":"秋风索索连江起，暮过烟波十余里。长芦瘦竹映渔家，灯火渺茫寒照水。","dynasty":"宋代","title":"松江"}
{"author":"司马光","content":"若士北游穷地角，还食蛤蜊卷龟壳。庐歼凡骨不能飞，今朝九陔何处期。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"过春称复到诸园，厌苦终朝鼓吹喧。招得老僧红外至，啜茶挥尘话松轩。","dynasty":"宋代","title":"效赵学士体成口号十章献开府太师"}
{"author":"司马光","content":"云汉成章湛露晞，都门宴饯羽觞飞。谢安不复东山去，争似阿衡得谢归。","dynasty":"宋代","title":"和潞公行及白马寺得留守相公书云名园例惜好"}
{"author":"司马光","content":"清白君家旧，文章时态新。何妨偶蹉跌，未必遂沉沦。莫叹科名晚，惟忧道谊贫。进修专在已，得失尽由人。孝友亦为政，箪瓢足养亲。那将少年泪，容易辄伤春。","dynasty":"宋代","title":"亨杞下第作诗示之"}
{"author":"司马光","content":"白袍昔纷纷，相与会东堂。帝梧碧萧瑟，翔集皆鸾凤。伊余素空疏，滥吹翰黑场。不为群隽遗，出处聊簪裳。乐来凡六闰，转毂飞炎凉。同歌太学下，共醉金马旁。修竹压窗寒，夭桃倚户芳。金盘剖卢橘，玉壶分蔗浆。惊呼局上急，嘲笑杯间狂。神情一契会，形迹两俱忘。欢余叹宦薄，离合何能常。濡毫纪岁时，挥霍素壁光。去秋随相车，沿牒来东方。城中未遍辞，不疑逐南荒。奔波走郊外，取别何苍黄。举觞未及尽，亟归还束装。行行到官下，日积簿领忙。文书拥笔端，胥史森如墙。况当三伏深，沾汗万淋浪。细蝇绕眉睫，驱赫不可攘。涔涔头目昏，始觉冠带妨。诚知才智微，吏治非所长。惧贻知己羞，敢不益自强。因思瓯闽远，南走侵溟涨。炎蒸异中县，从古无雪霜。终翰会茅屋，监茗征行商。欢哗费口舌，解囊收毫芒。不疑性高介，此困安可当。山川几千里，问讯谁能将。冲卿居京邑，青云正腾骧。寓直紫台上，风露澄东厢。清夜不成寐，缓步聊彷徨。拂此壁上尘，远怀同舍郎。英辞欻感发，高义纷激昂。泠泠宫殿虚，疯咏何琅琅。手书成两通，貯之古锦囊。一往泉山南，一致汶水阳。坚重金璧体，光寒矛剑芒。乃知贤隽心，浅俗示易量。何尝用荣枯，遽尔分否藏。居然激衰薄，更使清风扬。","dynasty":"宋代","title":"和冲卿崇文宿营直睹壁上题名见寄并寄如了不"}
{"author":"司马光","content":"头白惜春情更兴，花间独醉竞分阴。泉声醒耳自可乐，不用歌抛满袖金。","dynasty":"宋代","title":"次前韵二首"}
{"author":"司马光","content":"振鹭辞灵沼，冥鸿翔太虚。清朝解鸣玉，旧里挂安车。诗酒江山胜，园林俸禄馀。所忠今不往，谁奏茂陵书。","dynasty":"宋代","title":"致政王侍郎"}
{"author":"司马光","content":"荷花烂漫红，不见方塘水。嶕峣结飞阁，苒惹清香里。露重忽攲侧，翩然翠禽起。","dynasty":"宋代","title":"和邵不疑校理蒲州十诗其八芙蕖轩"}
{"author":"司马光","content":"一榻仅容膝，身心俱寂然。直缘知乐内，亦不为安禅。棐几陈编掩，竹窗残局捐。尚馀喧噪在，野鸟与林蝉。","dynasty":"宋代","title":"复古诗首句云独步复静坐辄继二章其二静坐"}
{"author":"司马光","content":"昔日和文士，中间待坐宾。游部惭晚辈，待遇过它人。方叹龙门远，俄惊马鬣新。西园行乐处，引领但沾巾。","dynasty":"宋代","title":"北京留守王太师挽歌词二首"}
{"author":"司马光","content":"浮云一消散，星斗粲长天。浩露洒翠柏，清香生白莲。体凉犹衣葛，耳静已无蝉。坐久群动息，秋空唯寂然。","dynasty":"宋代","title":"秋夜"}
{"author":"司马光","content":"京洛风尘里，相逢眼尽青。故人多密近，谁诵四隅铭。","dynasty":"宋代","title":"待昭二首"}
{"author":"司马光","content":"书日少闲暇，中宵梦亦劳。符移空浩浩，榜楚镇{上敖下言}{上敖下言}。敢说今求郡，番思昔坐曹。羡君乘五马，东去一何高。","dynasty":"宋代","title":"喜圣民得登州"}
{"author":"司马光","content":"若士北游穷地角，还食蛤蜊卷龟壳。庐歼凡骨不能飞，今朝九陔何处期。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"豪杰争唐鹿，江南号富强。明时虽混一，馀俗尚彫伤。税版诛求急，词曹牒诉忙。皇心悯颓弊，使节付才良。贫吏先投绂，奸民尽越乡。闾阎无插笔，田亩有栖粮。汉阁归期阔，隋河去驿长。风高片帆疾，钲鼓入秋光。","dynasty":"宋代","title":"送史馆唐祠部"}
{"author":"司马光","content":"汉令班南海，蛮兵避郁林。天涯柱分界，徼外贡输金。坐失奸臣意，谁明报国心。一棺忠勇骨，漂泊瘴烟深。","dynasty":"宋代","title":"五哀诗·马伏波"}
{"author":"司马光","content":"谏省臣无状，龙鳞昔屡婴。恩深忘位贱，义重觉生轻。不正诛锄法，仍蒙奖叹荣。百身何足报，天造固难名。","dynasty":"宋代","title":"英宗皇帝挽歌辞三首"}
{"author":"司马光","content":"北方稀见诚奇物，笔界轻丝指捻红。楚蜀可怜人不赏，墙根屋角数无穷。","dynasty":"宋代","title":"和秉国芙蓉五章"}
{"author":"司马光","content":"名花多种欲纷敷，一夕霜风非所虞。节物偶然何足道，人情遗恨不能无。飘摇健笔诗千首，惆怅东风酒百壶。纵使前春满朱槛，使车那复滞西都。","dynasty":"宋代","title":"奉册运使陈殿丞惜洛阳牡丹为霜风所损"}
{"author":"司马光","content":"露冕优分竹，题舆佐画圻。比年携手乐，兹日赏心违。斋祀春来并，娱游别后稀。谁怜从窭卒，草际犯寒归。","dynasty":"宋代","title":"和次道西都元日怀不疑见寄"}
{"author":"司马光","content":"寂寥清明后，馀春已无多。闲轩富佳致，不惜载酒过。水木晚尤秀，风烟晴更和。临樽不尽醉，奈此芳菲何。","dynasty":"宋代","title":"清明后二日同邻几"}
{"author":"司马光","content":"南山有白云，应物任所适。欻来非有心，倏去还无迹。甘泽望沾浃，嘉生待苏息。无为遽收卷，复入岩间石。","dynasty":"宋代","title":"送雷太简"}
{"author":"司马光","content":"黄发今彫丧，苍生欲奈何。散金缠极乐，曳杖已成歌。十郡余恩在，三台故吏多。位崇仍有后，五福更为多。","dynasty":"宋代","title":"赠太子太傅康靖李公挽歌词二首"}
{"author":"司马光","content":"汉令班南海，蛮兵避郁林。天涯柱分界，徼外贡输金。坐失奸臣意，谁明报国心。一棺忠勇骨，漂泊瘴烟深。","dynasty":"宋代","title":"五哀诗·马伏波"}
{"author":"司马光","content":"菽藿一箪乐，蒿莱三亩宽。蒲轮不能起，瓮牖有余安。高节去圭角，久要敦岁寒。今朝郊外客，谁免涕汍澜。","dynasty":"宋代","title":"邵尧夫先生哀辞二首"}
{"author":"司马光","content":"年老逢春无用惊，对花弄笔眼犹明。不嫌贫舍旧来燕，唤起醉眠何处莺。一仆相随同巾出，群童聚看小车行。人间万事都捐去，莫遣胸中气不平。","dynasty":"宋代","title":"又和来韵"}
{"author":"司马光","content":"冠盖郁相依，名园花未稀。游丝萦复展，狂絮堕还飞。积弩遗风陋，兰亭旧俗微。何如咏沂水，春服舞雩归。","dynasty":"宋代","title":"上巳日与太学诸同舍饮王都尉园"}
{"author":"司马光","content":"地胜岷峨秀，时清隽乂生。扬雄晚得禄，何武少知名。性有图书癖，心忘绂冕荣。前年归谕蜀，不使里人惊。","dynasty":"宋代","title":"紫微石"}
{"author":"司马光","content":"楚岸橘花香，扁舟泛渺茫。短簑冲密雨，素发净秋霜。烟外鸣榔远，波间掷线长。无人识名姓，击楫入沧浪。","dynasty":"宋代","title":"渔父"}
{"author":"司马光","content":"京洛红尘里，闭门常独居。虽无守道愧，终与趣时疏。文举徒飞表，曹丘懒挟书。谁怜从宦久，不及策名初。待兔谋其拙，屠龙艺亦虚。何当治归计，松菊绕吾庐。","dynasty":"宋代","title":"遣兴"}
{"author":"司马光","content":"头白惜春情更兴，花间独醉竞分阴。泉声醒耳自可乐，不用歌抛满袖金。","dynasty":"宋代","title":"次前韵二首"}
{"author":"司马光","content":"新凉入闾巷，旧暑何人扫。筠笼卖红莲，莎阶坠丹枣。蕉衫日以疏，纨扇安能好。蝉悲西风树，燕乱斜阳草。此意属渊明，篱边几樽倒。","dynasty":"宋代","title":"秋意呈邻几吴充"}
{"author":"司马光","content":"盘飧罗新蔬，充腹不求余。穷巷书扃户，闲轩卧读书。有心齐塞马，无意羡川鱼。世道方邀逐，如君术已疏。","dynasty":"宋代","title":"自嘲"}
{"author":"司马光","content":"玉漏声残金殿开，乘舆清跸问安来。尽将草木欣欣意，同与新春人寿杯。","dynasty":"宋代","title":"春贴子词·皇太后阁六首"}
{"author":"司马光","content":"红旗一簇聚山椒，霁日清风看射雕。脱帽胡儿遥稽首，汉家新将霍嫖姚。","dynasty":"宋代","title":"边将三首"}
{"author":"司马光","content":"行冠乡人品，文为学者师。黄裳蕴厚德，玉律俨清规。大节人难夺，嘉谟世莫知。仪刑不可见，遗列满丰碑。","dynasty":"宋代","title":"胡太傅挽歌二首"}
{"author":"司马光","content":"奕世台衡贵，盈门绂冕荣。遐方流惠化，殊俗詟威声。宥密资忠力，安平寄老成。遽骑箕尾去，何以慰苍生。","dynasty":"宋代","title":"吕宣徽挽歌二首其一"}
{"author":"司马光","content":"壮齿相知约岁寒，索居今日鬓俱斑。拂衣已解虞卿印，筑室何须谢傅山。许下田园虽有素，洛中花卉足供闲。它年决意归何处，便见交情厚薄间。","dynasty":"宋代","title":"和景仁卜居许下"}
{"author":"司马光","content":"乡树三摇落，临风歌式微。徒嗟俗缘重，端使素心违。茅阁杉松冷，山园药草肥。不能如海燕，岁岁一西飞。","dynasty":"宋代","title":"寄清逸魏处士"}
{"author":"司马光","content":"洛阳春日最繁华，红绿阴中十万家。谁道群花如锦绣，人将锦绣学群花。","dynasty":"宋代","title":"看花四绝句其三"}
{"author":"司马光","content":"昔时南面并称孤，今日还为绛灌徒。忍死祗能添屈辱，偷生不足爱须臾。一朝从殉倾群客，千古生风激懦夫。直使强颜臣汉帝，韩彭未必免同诛。","dynasty":"宋代","title":"日横墓"}
{"author":"司马光","content":"浩歌纵饮任天机，莫使欢如与性违。玉枕醉人从独卧，金羁倦客听先归。须知会府闲时少，况复边城乐事希。花卉正浓风日好，今年已不负春晖。","dynasty":"宋代","title":"陪诸君北园乐饮"}
{"author":"司马光","content":"不利不名空去国，雁飞叶落示归来。秋风肯待主人至，篱下黄花随意开。","dynasty":"宋代","title":"晚秋洛中思归东园"}
{"author":"司马光","content":"曾下青田啄玉苗，泥沙病羽久萧条。谪仙不欲留尘世，依旧提携上碧霄。","dynasty":"宋代","title":"昌言谪官符离有病鹤折翼舟载以行及还修注始"}
{"author":"司马光","content":"别殿无人梨自芳，玉阶朱槛绕金塘。馆娃寂寞无西子，羞与吴宫竞晓妆。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"南山三辅剧，百里古诸侯。谁为弦歌小，不分宵旰忧。烟横辋川暝，云照武关秋。安得无羁束，从君一纵游。","dynasty":"宋代","title":"送皇甫寺丞"}
{"author":"司马光","content":"鼓吹娱俗耳，蛙鸣惬雅怀。最宜凉雨歇，更与晚风偕。骥子方长鹜，云衢偶未谐。功名当努力，留此遗吾侪。","dynasty":"宋代","title":"安之令子河阳官舍作蛙乐轩安之有诗寄题辄敢"}
{"author":"司马光","content":"吴僧画团扇，点缀成微虫。秋毫宛皆具，独窃天地功。细者及蛛蝥，大者才阜螽。枯枝拥寒蜩，黄蕊粘飞蜂。翾然得生意，上下相追从。徒观飞动姿，莫睹笔墨踪。儿曹取真物，细校无不同。恐其遂跃去，亟取藏箱中。乃知艺无小，意精神可通。不与误图蝇，能惑紫髯翁。子猷状蝉雀，藏宝传江东。不知古何如，此画今为雄。人墓木已拱，其徒颇能工。旧法存百一，要足超凡庸。友人幸为赐，物薄意何隆。玩之不替手，爱重心无穷。常如对君子，穆穆来清风。","dynasty":"宋代","title":"谢兴宗惠草虫扇"}
{"author":"司马光","content":"六合旷无际，逍遥好纵游。放怀同一贯，瞬目即千秋。丸遇区臾止，萍随波浪流。所之皆自得，何惧亦何忧。","dynasty":"宋代","title":"逍遥四章呈钦之尧夫"}
{"author":"司马光","content":"吴越为君土，崤函是我家。濯缨从吏事，倾盖聚京会。奕世交朋重，同僚分谊加。声光尝耳剽，臭味辱肩差。选士参县石，烝髦应椓罝。帝畿转日月，蓬堵积烟霞。咨访倾肝胆，推褒借齿牙。后来惭瓦砾，旁倚愧疚蒹葭。谈论寥天一，诙谐老柏差。虚舟坦莫逆，璞玉莹无瑕。信美陪游衍，在膦起咄嗟。劳歌尽乡思，旅梦各天涯。诚厌簪绅累，难堪狱讼哗。缿筩朝插蝟，贯索暮如麻。脉沐沾朝服，蜩螗沸九衙。宿奸牢窟宅，弊俗费鞭挝。鮆脍思吹絮，羊羹忆卧沙。梅林连雨熟，梨味得霜佳。秋色城临水，春风路入花。稻肥袂断蟹，桑密不通鸦。蹙衄浮盘芡，钩聊卧垅瓜。江蓴半卷叶，石蕨乍舒芽。风物随乡乐，山川革道遐。若人才有裕，修己德无邪。正恐临髋髀，安能舍镆铘。怒飞期浸逼，肥遁迹酒赊。不此沟中木，微同井底蛙。果能真引去，谁复强邀遮。旋结蜗牛舍，还乘下泽车。闭门常反拒，醉帻任欹斜。林野游如鹿，泥涂蛰似蛇。故人时记忆，阳羡致新茶。","dynasty":"宋代","title":"君倚示诗有归吴这兴为诗三十二韵以赠"}
{"author":"司马光","content":"雾晓铜鱼跃，霜寒阊阖开。哀声际海发，灵仗拂天来。虽寝严虚位，重阍阍夜台。柏城空有路，无复属车回。","dynasty":"宋代","title":"仁宗皇帝挽歌词二首"}
{"author":"司马光","content":"盛德师尧舜，英姿肖祖宗。太阳光遍照，沧海量兼容。鸿业知能继，齐民望可封。如何未五载，已上鼎湖龙。","dynasty":"宋代","title":"英宗皇帝挽歌辞三首"}
{"author":"司马光","content":"吾爱韩伯休，采药卖都市。有心安可欺，所以价不二。如何彼女子，已复知姓字。惊逃入穷山，深畏名为累。","dynasty":"宋代","title":"独乐园七咏采药圃"}
{"author":"司马光","content":"候雁来归北，寒鱼陟负冰。相鸟风色改，阳欲日华升。","dynasty":"宋代","title":"春贴子词·皇帝阁六首"}
{"author":"司马光","content":"高馆寂无哗，它闲胜在家。暮烟凝塞土，堠火落天涯。坐久笔生冻，夜阑灯作花。主人意未尽，归路不为赊。","dynasty":"宋代","title":"游延安宿马太博东馆"}
{"author":"司马光","content":"槐花满庭除，籍籍不可扫。稍疏召平瓜，渐熟王阳枣。失时团扇弃，新进袷衣好。日暮益愁思，寒螀起幽草。忽闻秋兴篇，叹赏几绝倒。","dynasty":"宋代","title":"次韵和吴冲卿秋意四首其一扫枣好草倒"}
{"author":"司马光","content":"病来门不扫，秋草翳吾庐。弃置贤人酒，萧条长者车。冥迷床门蚁，润溽箧生鱼。药物从无继，箪瓢自有余。形神寂可吊，身世邈相疏。何事文园客，痟中亦著书。","dynasty":"宋代","title":"和吴冲卿病中偶书呈诸同舍光时变卧疾"}
{"author":"司马光","content":"富贵动归思，由来光里闾。戒门羞主父，负弩笑相如。外物有荣悴，中心无戚疏。遥知见亲旧，不改布衣初。","dynasty":"宋代","title":"送昌言舍人得告蜀三首"}
{"author":"司马光","content":"炜烨符离守，中流簇鼓旂。柳阴浓不断，舟势激如飞。魏阙行归奏，承明祗暂违。星轺晨夕度，尺素勿令稀。","dynasty":"宋代","title":"送昌言宿州"}
{"author":"司马光","content":"少传名德重，蔚然人物师。群孙满丹穴，嘉瑞尽长离。勿叹毛羽短，已惊文采奇。勉哉勤志业，余庆未应衰。","dynasty":"宋代","title":"送晁秘丞通判雄州"}
{"author":"司马光","content":"鸡犬相闻桑柘春，风光明润帝乡邻。群峰斜转太行角，万谷同趋马颊津。簪组倾都邀别袂，壶浆满路候行尘。非君厌薄承明直，天子方今重治人。","dynasty":"宋代","title":"送晁校理知怀州"}
{"author":"司马光","content":"弱岁家淮南，常爱风土美。悠然送君行，思逐高秋起。巢湖映微寒，照眼正清泚。低昂蹙荷芡，明灭萦葭苇。银花脍肥鱼，玉粒炊香米。居人自丰乐，不与他乡比。况得良吏来，倍复蒙嘉祉。君为太学生，气格已英伟。登科如拾遗，举步欻千里。毋嫌位尚微，观政此为始。尊公久场屋，上国困泥滓。岂不重相离，念子勉为理。当令佳誉新，烨烨满人耳。高堂虽在远，闻之足为喜。何必羞三牲，然后称甘旨。","dynasty":"宋代","title":"送巢县崔尉"}
{"author":"司马光","content":"元宰司官钥，旌旄太大河。敢言趋府倦，私叹折腰多。机发何妨避，光尘未免和。艰难方远到，庆阀肯蹉跎。","dynasty":"宋代","title":"送呈班叔大名司户"}
{"author":"司马光","content":"致远必自近，如君岂掾曹。鱼龙试春浪，松栝露秋毫。错落辞华富，{左石右坚}{肱月换石}气节高。垂天起肤寸，无叹走尘劳","dynasty":"宋代","title":"送呈班叔大名司户"}
{"author":"司马光","content":"高阳将幕开，濯锦使旌来。欲识关头雪，正如江上梅。宵衣矜远俗，霞冕寄良才。岂将三年最，修梧茂帝台。","dynasty":"宋代","title":"送程端明知成都"}
{"author":"司马光","content":"闻道名都行有期，依然想见昔游时。寒光一曲秋河转，翠领三条夕照移。孤竹旧风民有让，重华余教俗无疵。不须到日方登历，已在君家十二诗。","dynasty":"宋代","title":"送冲卿通判河中府"}
{"author":"司马光","content":"狼汤春流满，芜湖候吏迎。旌旟晓日丽，钲鼓野风清。暂喜红尘远，休嗟素发生。专城方四十，自古以为荣。","dynasty":"宋代","title":"送次道和太平州"}
{"author":"司马光","content":"驿道苦车马，田庐悲斧斤。谁栽官舍前，老朽完天夫。所愿明府心，庇村如庇人。","dynasty":"宋代","title":"和聂之美鸡泽官舍诗七首·柳"}
{"author":"司马光","content":"剑客苍鹰队，将军白虎牙。分兵逻圁水，纵骑猎鸣沙。浪有书藏袖，难凭信达家。不堪闻晓角，吹尽落梅花。","dynasty":"宋代","title":"塞上其四"}
{"author":"司马光","content":"蓬飞匏系十馀年，并荫华榱出偶然。郭隗金台虽见礼，华歆龙尾岂能贤。浮云世味闲先薄，寒柏交情老更坚。明日河梁即分首，人生乐事信难全。","dynasty":"宋代","title":"去春与景仁同至河阳谒晦叔馆于府之后园既去晦叔名其馆曰礼贤梦得作诗以纪其事光虽愧其名亦作诗以继之"}
{"author":"司马光","content":"曏来河洛久愆阳，祷祀徒劳罄肃庄。林雪飞花欣暂白，麦田濡叶未全典。城中稍觉桑薪贵，村外时闻社瓮香。入使孜孜悯惸独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"向来河洛久愆阳，祷祀徒劳罄肃庄。林雪飞花欣暂白，麦田濡叶未全黄。城中稍觉桑薪贵，村外时闻社瓮香。八使孜孜悯茕独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"广文更直太常斋，咫尺无从尺素怀。不及清风得随意，夜深容易过天街。","dynasty":"宋代","title":"武成斋奉酬吴冲卿寺丞太学宿直见寄二首"}
{"author":"司马光","content":"盛阳金气伏，华宇玉樽开。真率除烦礼，耆英集上才。炎蒸疑远避，流景忘西颓。幸添俊游并，仍惭右席陪。蒲葵参执扇，冰果侑传杯。相国方留客，如何务早回。","dynasty":"宋代","title":"和潞公伏日晏府园示座客"}
{"author":"司马光","content":"先公勋烈盛盐梅，清白仍闻世济才。华省拂衣辞簿领，长衢回首谢尘埃。嵩峰排雾依稀出，洛水迎人迤逦来。寄语马前头白吏，何殊昔日李西台。","dynasty":"宋代","title":"送李侍郎"}
{"author":"司马光","content":"种桃临玉井，裁胜刻金花。借问此何处，昆山王母家。","dynasty":"宋代","title":"春贴子词·太皇太后阁六首"}
{"author":"司马光","content":"白若缯初断，红如颜谷酡。坐疑仙驾严，幢节纷骈罗。物性有常妍，人情轻所多。菖蒲傥日秀，弃掷不吾过。","dynasty":"宋代","title":"和昌言官舍十题·蜀葵"}
{"author":"司马光","content":"形便豳公国，旌旗拥将坛。秦云低落日，塞树怯春寒。草檄无留思，投壶不废欢。还应笑黄卷，寂寂守儒官。","dynasty":"宋代","title":"送郑推官"}
{"author":"司马光","content":"东阁尊罍招共饮，后房罗绮约同观。既无蓟子分身术，须欠车公一座欢。","dynasty":"宋代","title":"和潞公招尧夫不至"}
{"author":"司马光","content":"信矣禹功美，独兼人鬼谋。长山忽中断，巨浸失横流。迹与在地久，民无鱼鳖忧。谁能报盛德，空尔芦醪羞。贔屭青崖裂，喧豗白浪豪。客舟浮木叶，生理脱鸿毛。柏映孤峰短，铭书绝壁高。河师不耕织，容易戏风涛。","dynasty":"宋代","title":"谒三门禹祠"}
{"author":"司马光","content":"旌幢车骑满沙头，鼓吹喧繁画鹢浮。一里罗纨光照地，千家簾幕远临流。觞随洛水周公事，月映凤楼裴相游。令典久堕今更举，行闻美俗遍中州。","dynasty":"宋代","title":"和刘伯寿陪潞褉饮"}
{"author":"司马光","content":"望远云凝岫，妆余黛散钿。缥囊承晓露，翠盖拂秋烟。向慕非葵比，凋零在槿先。才供少顷玩，空废日高眠。","dynasty":"宋代","title":"花庵多牵牛清晨始开日出已瘁花虽甚美而不堪"}
{"author":"司马光","content":"客宦常漂泊，离怀徒自劳。贫无衣换酒，空有涕沾袍。木叶寒犹在，江潮暮更豪。行舟远不见，赖有片帆高。","dynasty":"宋代","title":"别聂之美"}
{"author":"司马光","content":"墨踪尘淡鬓华新，犹喜重来值故人。二十二年如转目，洛阳不改旧时春。","dynasty":"宋代","title":"和任开叔观福严院旧题名"}
{"author":"司马光","content":"铜驼陌上桃花红，洛阳无处无春风。重来羞见水中影，鬓毛萧飒如秋蓬。","dynasty":"宋代","title":"康定中予过洛桥南得诗两句于今三十二年矣再过其处足"}
{"author":"司马光","content":"芳菲不得驻，会取余春不。欲知回首处，渭曲苍茫间。","dynasty":"宋代","title":"华州祗役往冯翊留别楚正叔"}
{"author":"司马光","content":"兵形穷胜负，史法贯兴衰。落落虽殊众，恂恂不迕时。位卑名自重，才大命须奇。世俗那能识，伤嗟止为诗。","dynasty":"宋代","title":"梅圣俞挽歌二首"}
{"author":"司马光","content":"踽踽出东轩，徐徐步小园。何须从吏卒，亦不引儿孙。蹑屐寻莎径，携筇拨水源。愁闻俗客到，唯说市朝喧。","dynasty":"宋代","title":"复古诗首句云独步复静坐辄继二章·独步"}
{"author":"司马光","content":" 　　光生七岁，凛然如成人。闻讲《左氏春秋》，爱之，退为家人讲，即了其大旨。自是书不释手，至不知饥渴寒暑。群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。","dynasty":"宋代","tags":"写人","title":"破瓮救友"}
{"author":"司马光","content":"北阙黄金印，西山白发翁。吁谟帝庭异，卜筑洛川同。晴野峰峰碧，霜林叶叶红。无因侍樽席，惆怅又西风。","dynasty":"宋代","title":"酬君贶和景仁对酒见寄三首·上宣徽"}
{"author":"司马光","content":"何处初寒好，初寒肃政台。官闲免簿领，门静少尘埃。天借风霜气，人无鹰隼猜。庭荒馀老柏，尚有夕乌来。","dynasty":"宋代","title":"和张文裕初寒十首其八"}
{"author":"司马光","content":"蓬飞匏系十馀年，并荫华榱出偶然。郭隗金台虽见礼，华歆龙尾岂能贤。浮云世味闲先薄，寒柏交情老更坚。明日河梁即分首，人生乐事信难全。","dynasty":"宋代","title":"去春与景仁同至河阳谒晦叔馆于府之后园既去晦叔名其馆曰礼贤梦得作诗以纪其事光虽愧其名亦作诗以继之"}
{"author":"司马光","content":"俯临城市厌喧哗，回顾园林景更嘉。醉立斜阳头似雪，往来误认白公家。","dynasty":"宋代","title":"晚晖亭"}
{"author":"司马光","content":"五刑象天有震耀，上圣本以防奸邪。法官由来少和泰，皋陶之面如削瓜。况於秦汉任酪吏，死人籍籍如乱麻。棰楚这求靡不得，小者鲸刖大灭家。君不见古时牢狱地，几多冤骨埋黄沙。","dynasty":"宋代","title":"悯狱谣"}
{"author":"司马光","content":"君念承明臭味稀，相逢惜别重依依。会稽太守主坐啸，东郭先生还步归。乐饮林塘留节物，饯行里舍动光辉。双旌回去行人发，一带长皋烟雨微。","dynasty":"宋代","title":"留别逢吉"}
{"author":"司马光","content":"长乐晓钟残，皇舆入问安。东风犹料峭，冒絮禦馀寒。","dynasty":"宋代","title":"春贴子词其三"}
{"author":"司马光","content":"京洛红尘里，闭门常独居。虽无守道愧，终与趣时疏。文举徒飞表，曹丘懒挟书。谁怜从宦久，不及策名初。待兔谋其拙，屠龙艺亦虚。何当治归计，松菊绕吾庐。","dynasty":"宋代","title":"遣兴"}
{"author":"司马光","content":"南园桃李近方栽，浇水未乾花已开。山果野蔬随分有，交游不厌但频来。","dynasty":"宋代","title":"看花四绝句"}
{"author":"司马光","content":"学馁才贫杼轴劳，逾年避债负诗豪。倒囊不惜偿虚券，未敌琼瑶旧价高。","dynasty":"宋代","title":"昌言见督诗债戏绝句"}
{"author":"司马光","content":"耆老承风旧，比纶锡命新。展禽安屡黜，原宪乐赏贫。妨志穷通壹，论交表里真。但祈深自重，膏泽望斯民。","dynasty":"宋代","title":"送尧夫知河中府二首"}
{"author":"司马光","content":"春风正豪怒，夜雪复飘扬。勿使羁愁乱，自知清兴长。帘疏声淅沥，灯冷晕微茫。此夕牛衣客，成名不可忘。","dynasty":"宋代","title":"又和二月五日风雪"}
{"author":"司马光","content":"闻道名都行有期，依然想见昔游时。寒光一曲秋河转，翠领三条夕照移。孤竹旧风民有让，重华余教俗无疵。不须到日方登历，已在君家十二诗。","dynasty":"宋代","title":"送冲卿通判河中府"}
{"author":"司马光","content":"野菊未尝种，秋花何处来。羞随众草没，故犯早霜开。寒蝶舞不去，夜蛩吟更哀。幽人自移席，小摘泛清杯。","dynasty":"宋代","title":"野菊"}
{"author":"司马光","content":"愚疏强从仕，趣尚与时乖。朅来游京邑，荣愿知谁谐。王国富英奇，气象摽岩崖。云鸿送双目，攀援路可阶。秋风转枯叶，飒飒绕寒斋。出门无所之，飞尘满天街。夫君宦示达，犹得称吾侪。解衣换斗酒，日尽平生怀。","dynasty":"宋代","title":"都下秋怀呈聂之美"}
{"author":"司马光","content":"旧友今馀几，追思鼻可酸。休论身外事，且尽目前欢。薜荔垂堤面，酴醾拥席端。舞精抽茧绪，弦妙落珠盘。醇酒回春易，灵丹却老难。扶归不复记，酩酊上金鞍。","dynasty":"宋代","title":"用前韵再呈"}
{"author":"司马光","content":"曏吒屏星驾，册随丞相车。终朝容懒拙，经岁庇迂疏。共此趋云阙，旋闻建隼旟。江淮一都会，游刃必多余。","dynasty":"宋代","title":"送吴驾部知真州"}
{"author":"司马光","content":"钱塘江里扁舟上，别后篱花几度黄。忧患萦心何缭绕，风光满目尽凄凉。谁同鉴落杯中酒，独击茱萸肘后囊。可复无书道情素，云间空有雁南翔。","dynasty":"宋代","title":"九日怀聂之美"}
{"author":"司马光","content":"佳游得令辰，过此不为春。一境风光秀，万家烟火新。燕初飞玉殿，草不染香轮。逼水蒲牙短，围堤柳带匀。纵谈高出古，落笔健生神。日暮还醒去，林化应笑人。","dynasty":"宋代","title":"清明日兴宗饮赵道士东轩"}
{"author":"司马光","content":"万木含凉雨，驱马有馀清。长街带短芜，旧潦骈新蓱。高斋彼谁居，雅尚推名卿。污亭虽地卑，蹑屐未妨行。野服踞藜床，萧散临前楹。纂纂枣林繁，欣欣药畹荣。过门不敢叩，自视惭冠缨。","dynasty":"宋代","title":"雨中过王安之所居不谒以诗寄之"}
{"author":"司马光","content":"鹘翅崩腾来九宵，兔命迫窄无所逃。秋毫就死忽背跃，鹘拳不中还飞高。安知韩卢复在后，力屈但作婴儿号，少年只取一快乐，谁念划根腥血毛。","dynasty":"宋代","title":"穷兔谣二首"}
{"author":"司马光","content":"觉后追思气味长，欢情愁绪两俱忘。近来方得醉中趣，熟寐沈沈是醉乡。","dynasty":"宋代","title":"又即事二章上呈"}
{"author":"司马光","content":"玉帐前茅举，铜鱼左契分。平生公望著，期月政声闻。陌上壶浆溢，潭边花气曛。遥知待新将，民物两欣欣。","dynasty":"宋代","title":"送周密学"}
{"author":"司马光","content":"凉风正萧瑟，好月复徘徊。幽兴眇不尽，芳樽时一开。余英盖红叶，坠露湿苍苔。从此东篱下，应忘归去来。","dynasty":"宋代","title":"和李殿丞仓中对菊三首"}
{"author":"司马光","content":"柂师知子能操舟，稳过茫茫沧海流。白浪回天千万里，真令挂骨长鲸齿。","dynasty":"宋代","title":"友人楚孟德过余纵言及神仙余谓之无孟德谓之"}
{"author":"司马光","content":"剑岭横天古栈微，相如重驾传车归。双亲倚门望已久，千骑踏雪行如飞。人间富贵非不有，似君荣耀真亦稀。闻道西州遗画像，使我涕泪空沾衣。","dynasty":"宋代","title":"送张兵部知遂州"}
{"author":"司马光","content":"孤楼虽不高，足以瞰四远。饷妇陌头归，田夫桑廕饭。敕吏省追胥，勿令农事晚。","dynasty":"宋代","title":"和聂之美鸡泽官舍诗七首·县楼"}
{"author":"司马光","content":"韡韡新诗卷，青春映棣华。机云今继美，载协旧承家。幸吒仁人里，时回长者车。白虹光乱眼，何敢议瑜瑕。","dynasty":"宋代","title":"远张景昱昌秀才啊弟诗卷"}
{"author":"司马光","content":"闻道名都行有期，依然想见昔游时。寒光一曲秋河转，翠领三条夕照移。孤竹旧风民有让，重华余教俗无疵。不须到日方登历，已在君家十二诗。","dynasty":"宋代","title":"送冲卿通判河中府"}
{"author":"司马光","content":"顷来兴味少，旬日不为诗。昏昏但思眠，疲病知吾衰。岂无篱边菊，不欲牛酒卮。络纬尔何苦，终夕鸣声悲。","dynasty":"宋代","title":"宿南园"}
{"author":"司马光","content":"极目王畿四坦然，方舆如地盖如天。始知恃险不如德，去匀胜残已百年。","dynasty":"宋代","title":"长垣道中作"}
{"author":"司马光","content":"真率由来无次第，经旬踰月不为稀。蓝舆但恨无人举，坐想纷纷醉落晖。","dynasty":"宋代","title":"三月二十五日安之以诗二绝见招作真率会光以无从者不及赴依韵和呈其一"}
{"author":"司马光","content":"燕拂人衣絮扑头，红英满地绿阴稠。残春举目多愁思，休上迢迢百尺楼。","dynasty":"宋代","title":"次韵和复古春日五绝句"}
{"author":"司马光","content":"种桃临玉井，裁胜刻金花。借问此何处，昆山王母家。","dynasty":"宋代","title":"春贴子词·太皇太后阁六首"}
{"author":"司马光","content":"耆老承风旧，比纶锡命新。展禽安屡黜，原宪乐赏贫。妨志穷通壹，论交表里真。但祈深自重，膏泽望斯民。","dynasty":"宋代","title":"送尧夫知河中府二首"}
{"author":"司马光","content":"图谋已就乐时间，晓向田园喜脱冠。心志不灰犹有策，星长还在尚无桓。朝阳鸣凤身轻暖，赴壑刚蛇齿健寒。俯表珍藏传不朽，每於清士敬持看。","dynasty":"宋代","title":"睢阳五老图"}
{"author":"司马光","content":"岫贴晴天阔，舟缘石岸深。遥知作书处，缆袅绿波心。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"鸡犬相闻桑柘春，风光明润帝乡邻。群峰斜转太行角，万谷同趋马颊津。簪组倾都邀别袂，壶浆满路候行尘。非君厌薄承明直，天子方今重治人。","dynasty":"宋代","title":"送晁校理知怀州"}
{"author":"司马光","content":"塞下春寒在，东风雪满须。河阳机上妇，知我苦辛玩。","dynasty":"宋代","title":"上郡南三十里有相思亭在太山之麓二水所交平"}
{"author":"司马光","content":"春禽弄晴朝，秋虫吟雨夕。风和振兰芳，露寒滋菊色。万物苟得所，随时各有适。矧伊人最灵，胡为长戚戚。圣人垂大训，灿烂著方册。至乐和无声，大礼简无迹。心专守中庸，身不蹈邪僻。造次常在前，须臾不离侧。穷通虽百变，何往不自得。兹亭聊寓名，和乐在胸臆。","dynasty":"宋代","title":"同子骏题和乐亭"}
{"author":"司马光","content":"安前宫烛堕花频，满目高文妙入神。勇气先登势无敌，巧心后发语尤新。好贤何啻三薰贵，求宝方知百汰真。愚鲁自非凭骥发，昆山千里到无因。","dynasty":"宋代","title":"和景仁夜读试卷"}
{"author":"司马光","content":"琐琐南阳菊，秋潭岁自开。孤根拥红叶，落蕊媚苍苔。正以参灵药，因之植紫台。愿兼金掌露，同入柏梁杯。","dynasty":"宋代","title":"景福东厢诗·菊"}
{"author":"司马光","content":"豪杰争唐鹿，江南号富强。明时虽混一，馀俗尚彫伤。税版诛求急，词曹牒诉忙。皇心悯颓弊，使节付才良。贫吏先投绂，奸民尽越乡。闾阎无插笔，田亩有栖粮。汉阁归期阔，隋河去驿长。风高片帆疾，钲鼓入秋光。","dynasty":"宋代","title":"送史馆唐祠部"}
{"author":"司马光","content":"蜀江新锦濯朝阳，楚国织腰傅薄妆。何事白花零落早，同时不敢斗芬芳。","dynasty":"宋代","title":"和道矩红梨花二首"}
{"author":"司马光","content":"东宫归政五年馀，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词其六"}
{"author":"司马光","content":"比日聚官舍，笑言曾未厌。暂成挥手别，各有侍祠严。晴景朝朝丽，春容物物添。解斋当共醉，莫遣此期淹。","dynasty":"宋代","title":"春祠致斋寄呈景仁次道"}
{"author":"司马光","content":"脩竹非俗物，薜荔亦嘉草。树之君子庭，人来见逾好。侵阶鹤胫细，缘壁龙鳞老。纷披两疏翠，烟色宜秋早。主人日封植，清风庶长保。","dynasty":"宋代","title":"邵不疑厅薜荔及竹"}
{"author":"司马光","content":"脍肉纷银缕，兰牙簇紫茸。太官遵旧俗，岁岁与今同。","dynasty":"宋代","title":"春贴子词·皇太后阁六首"}
{"author":"司马光","content":"横吹长歌千万骑，将军塞北立功回。边人争出孤城望，渐见族旗天外来。","dynasty":"宋代","title":"边将三首"}
{"author":"司马光","content":"案前官烛堕花频，满目高文妙入神。勇气先登势无敌，巧心后发语尤新。好贤何啻三薰贵，求宝方知百汰真。愚鲁自非凭骥发，昆山千里到无因。","dynasty":"宋代","title":"和范景仁夜读试卷"}
{"author":"司马光","content":"失意流年老，残春对夕阳。可堪临远道，更复举离觞。花柳已萧索，云山复渺茫。西风如有意，音信勿相忘。","dynasty":"宋代","title":"送何万下第归蜀其二"}
{"author":"司马光","content":"四载一相逢，相逢遽为别。侪辈日萧条，与君俱白发。卮酒不暇执，旧游那复说。忽忽无他言，暑行戒饥渴。","dynasty":"宋代","title":"送刘促通知泾州"}
{"author":"司马光","content":"历历山头雪，冷冷松下风。樽中亦有酒，恨不与君同。","dynasty":"宋代","title":"和景仁题崇福宫其一"}
{"author":"司马光","content":"东宫归政五年余，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词·太皇太后阁六首"}
{"author":"司马光","content":"瀛海吁谟定，宗祧指顾安。鸿勋柱石壮，劲节雪霜寒。翼亮三朝久，初终一德完。如何未黄发，垄柏已丸丸。","dynasty":"宋代","title":"魏忠献公挽辞三首"}
{"author":"司马光","content":"江翁顺天和，心迹两夷简。虽如边韶寝，且异宰予懒。平居无进间，经史自课限。高歌慕翰林，鸣琴写中散。悠然物外人，强为章绶绾。官舍苦秋霖，瞬息聊休眼。勤勚已有余，宴安何愧赧。借书谁敢惊，欹枕尚未暖。不疑神骥才，垂耳困皁栈。碌碌随吾侪，拜揖把手版。毋嫌朱墨倦，腾举已为晚。慎勿思山林，山林付愚孱。","dynasty":"宋代","title":"次韵和不疑假书邻几知方酣寝为诗通意"}
{"author":"司马光","content":"贱生参府僚，勉强逾增岁。终非性所好，出入意如醉。论庭敲扑喧，众草绝生意。不知有青春，倏忽已改燧。周章连日忙，烂漫数宵睡。轩窗岌飞举，风雨颇恣睢。谓言芳菲物，狼籍应扫地。今晨呼马出，历狱问囚击。窈窕清宫深，仓琅朱门闭。广殿肃层阴，虚庭蔼佳气。长杨委嫩绿，老柏净新翠。薜荔垂蛇延，奇石立赑屭。豁然愁愤开，精神四面至。事役难少留，马去尚回睇。亦足慰无聊，年华不都弃。","dynasty":"宋代","title":"二月中旬虑问过灵宫门始见花卉呈君倚"}
{"author":"司马光","content":"气象殊朝夕，兴居错晦月。混元初不宰，霪雨浩无程。垫隘宁天意，咨嗟固物情。晏{温氵换日}方有望，蔚荟已随生。杲杲升还隐，凄凄断复行。乱莎长被径，荒藓绿缘甍。辙迹康庄绝，潢污垅亩平。茅茨不足庇，禾黍若为成。蟋蟀颓墙泣，伊威坏灶盈。乘时众鸥舞，得意怒蛙鸣。牛马谁分异，萧兰已混并。居闲犹叵度，负重况遐征。舟泊种无渚，轮摧路有坑。轑羹愁病妇，炀灶拥寒婴。灾不妨明德，神应格到诚。淳光终下烛，时藿久心倾。","dynasty":"宋代","title":"次韵和邻几秋雨十六韵"}
{"author":"司马光","content":"园竹久不台，芜没真可吊。岂无枯槁容，萧疏自殊调。至人爱高节，命斧除藜藋，何用报于恩，清阴与长啸。","dynasty":"宋代","title":"和昌言官舍十题·病竹"}
{"author":"司马光","content":"是郎年示至，辞禄一何高。目莹棲灵气，眉疏出秀豪。胸中自有乐，身外尽徒劳。回首红尘地，纷纷笑我曹。解绂沱江外，诛茅井络边。老莱夫妇隐，韦孟子孙贤。浮蚁邀旁舍，蹲鸱种薄田。不须亲几杖，相望已萧然。","dynasty":"宋代","title":"寄赠致仕刘都官"}
{"author":"司马光","content":"宜春果结洛阳枝，正遇耆明会客时。更引轻舟倚芦岸，香秔鲜脍雅相宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"秋霖逢甲子，禾耳恐须生。流俗幸无验，高田犹有成。润唯藜莠得，烂与蕙兰并。早晚浮云豁，逍遥赋晚晴。","dynasty":"宋代","title":"和安这久雨"}
{"author":"司马光","content":"稚金避老火，暑势万骄盈。朱光烁厚地，万叶焦无声。夫子久倦游，得郡为亲荣。束装待驺吏，归期殊未成。埃沙塞广陌，蓬藋拥前楹。出处两不惬，孤坐心烦萦。何时惊飚来，扫荡天地清。郊墟草树疏，千骑从双旌。飘摇若神仙，皁苔西南征。离群讵几时，岂不怀友生。有意肯相过，不妨巾屦并。官舍稍虚凉，愧无肴酒迎。","dynasty":"宋代","title":"奉同何济川迎吏示至秋暑方剧呈同舍"}
{"author":"司马光","content":"三吴佳县首，民物旧熙熙。专用清谈治，非如俗吏为。林疏丹橘迥，稻熟白芒欹。宜使民无忘，严修太伯祠。","dynasty":"宋代","title":"送扬太祝知长洲县"}
{"author":"司马光","content":"草软波清沙径微，手携筇竹著深衣。白鸥不信忘机久，见我犹穿岸柳飞。","dynasty":"宋代","title":"独步至洛滨其二"}
{"author":"司马光","content":"贱生参府僚，勉强踰半岁。终非性所好，出入意如醉。讼庭敲扑喧，众草绝生意。不知有青春，倏忽已改燧。周章连日忙，烂漫数宵睡。轩窗岌飞举，风雨颇恣睢。谓言芳菲物，狼藉应扫地。今晨呼马出，历狱问囚系。窈窕清宫深，仓琅朱门闭。广殿肃层阴，虚庭蔼佳气。长杨委嫩绿，老柏净新翠。薜荔垂蜿延，奇石立赑屃。豁然愁愤开，精神四面至。事役难少留，马去尚回睇。亦足慰无聊，年华不都弃。","dynasty":"宋代","title":"二月中旬虑问过景灵宫门始见花卉呈君倚"}
{"author":"司马光","content":"花卉日相续，朝昏兴寄新。露荷香入座，风竹净无尘。啸咏皆群从，喧嚣远四邻。须知轩冕客，富贵不关身。","dynasty":"宋代","title":"酬张二十五秀才南园遣意"}
{"author":"司马光","content":"十六载重归，顺涂歌式微。青松弊庐在，白首故人稀。外饰服章改，流光颜貌非。巫咸旧山色，相见尚依依。","dynasty":"宋代","title":"光皇祐二年谒告归乡里至治平二年方得再来怆然感怀诗以纪事"}
{"author":"司马光","content":"叠鼓鸣铙迎候新，军牙孑孑倚淮津。聊应衣绣过乡曲，不作引章惊故人。荻迸短芽淝水暖，荷浮圆叶漅湖春。使君此去荣多少，犹是当年书剑身。","dynasty":"宋代","title":"送茹屯田知无为军"}
{"author":"司马光","content":"少连善降志，无愠能忍诟。兹亭名耐辱，缔构自吾舅。樽前湘水清，席下湘山秀。於焉忘荣枯，终日醉醇酎。攻愁若攻敌，避喧如避寇。困久理须通，非徒保无咎。","dynasty":"宋代","title":"聂著作三舅谪官长沙作耐辱亭书来索诗"}
{"author":"司马光","content":"何处初寒好，初寒洛水桥。沙痕水清浅，风叶柳萧条。关塞长涂直，嵩丘倒影遥。凤楼虽在北，车马不尘嚣。","dynasty":"宋代","title":"和张文裕初寒十首其三"}
{"author":"司马光","content":"秋山对疏牖，羁客倦登景。雨后岗光活，晴初落照深。素波明别浦，赤叶照衰林。伫目寂无事，何人知此心。亭皋资远瞩，秋思浩无涯。雁唼牵菱蔓，童歌出荻花。垄荒犹叱犊，枝暗稍栖鸦。烟霭藏东渚，凭轩莫望家。","dynasty":"宋代","title":"和之美河西列岫亭"}
{"author":"司马光","content":"庆寿风烟接未央，飞楼复道郁相望。春来无以销长日，闲取经书教小生。","dynasty":"宋代","title":"春贴子词·太皇太后阁六首"}
{"author":"司马光","content":"昔解陈仓印，於今二十秋。双凫久东上，五马重西沲。饶骑行关外，壶浆拥道周。民心已化服，条教不更修。","dynasty":"宋代","title":"送宋郎中知凤翔瘵"}
{"author":"司马光","content":"璧带非烟润，金铺霁景鲜。绣功添采缕，和气入繁弦。","dynasty":"宋代","title":"春贴子词·夫人阁四首"}
{"author":"司马光","content":"客从魏都来，贻我山藷实。散之膏土间，春苗比如栉。吾家庭户狭，树艺苦其密。危根递扶载，怒牙犹怫郁。兴言念伊人，好嗜与我一。家蓄桐君事，喜观汜氏述。虽为簪带拘，雅尚林樊逸。分献取其诚，岂容羞薄物。况闻知药者，饵此等苓术。愿益君子年，康直体无疾。散诞得宽壤，繁大宜无日。萧桃新蔓抽，苯莼故丛失。入冬霜霰严，叶落掊可出。伸如猿臂长，拳若熊膰腯。拾木爨铜鼎，相期聚书室。谁得与共徒，豀茶与山栗。","dynasty":"宋代","title":"送薯蓣苗与兴宗"}
{"author":"司马光","content":"天险限西东，难知造化功。路邀三晋会，势压两河雄。余雪沾枯草，惊飚卷断蓬。徒观争战处，今古索然空。","dynasty":"宋代","title":"虎牢关"}
{"author":"司马光","content":"晨暮响寒泉，飞轮驶风转。士饱气益振，轻与先零战。","dynasty":"宋代","title":"奉和经略庞龙图延州南城八咏其二供兵硙"}
{"author":"司马光","content":"相府新承檄，兰台旧校文。题舆荣得士，把袂惜离群。首夏郊原秀，晴阳草树曛。觚棱日边远，阙塞雾中分。翠岭林端出，飞泉竹外闻。金羁游烂漫，珠履醉缤纷。人服声光重，官无簿领勤。归期肯留滞，汉主待渊云。","dynasty":"宋代","title":"送次道能判西京"}
{"author":"司马光","content":"学海无涯富，辞锋一战勋。声华掩终贾，赋颂继渊云。五斗为边吏，千他饱戍军。明恩美尤异，优秩赏能勤。黄祖阴怀怒，张汤巧用文。折虽因木秀，烧不变兰薰。迹有穷通异，心无得丧分。龙蛇宁久蛰，玉石岂俱焚。蜀国花饶思，临邛酒易醺。西风时有意，尺纸慰离群。","dynasty":"宋代","title":"送导江李主簿君俞"}
{"author":"司马光","content":"古县跨河流，人繁军市稠。羽飞朝暮驿，鳞叠往来舟。兄擅才华久，时推政治尤。足犹妨老骥，目不碍全年。从道西来近，能无东望愁。时因趋上府，穷巷一相求。","dynasty":"宋代","title":"送丁秘丞知雍丘"}
{"author":"司马光","content":"得失固有合，世人空自劳。图温少霜雪，松短没蓬蒿。孤宦千里远，荣名一旦高。回看碌碌者，太华与秋毫。","dynasty":"宋代","title":"送丁正臣通判复州"}
{"author":"司马光","content":"{趋刍换参}{潭氵换走}汝水滨，千骑拥朱轮。悬瓠遗基古，鞶囊吉梦新。丹心留紫闼，清耳远红尘。须识明君意，无应试治民。","dynasty":"宋代","title":"送丁正臣知蔡州"}
{"author":"司马光","content":"云悉雪欲零，四牡出郊坰。古塞烟华紫，寒沙日气青。金门秘鸡树，朱节耀龙庭。几夜天街北，遥占汉使星。","dynasty":"宋代","title":"送二同年使北·李公素"}
{"author":"司马光","content":"华缨下玉除，天子宠匈奴。虽复夷风陋，犹知汉使殊。夜烽沉不举，秋柝寂无虞。何必燕然刻，苍生肝脑涂。","dynasty":"宋代","title":"送二同年使北·吕济叔"}
{"author":"司马光","content":"夙昔负奇节，琅然为众殊。下鞲连得俊，出手尽成卢。喜气兼邻曲，荣名溢道涂。风云俱动色，非复旧江湖。","dynasty":"宋代","title":"送冯状元归鄂州"}
{"author":"司马光","content":"之子秣陵去，悠悠天暂东。帆开晓风疾，潮落夜江空。在昔才华盛，至今人物丰。山川气虽尽，龙虎势犹雄。卞玉已三献，齐禽会一冲。当令关下吏，洗目认终童。","dynasty":"宋代","title":"送高陟归金陵"}
{"author":"司马光","content":"九列谁云非显涂，人生已不负为儒。拂衣长揖变龙贵，散发还为黄绮徒。白鹤归飞心自远，青霞高举势何孤。千金尽与乡人费，不向江头买木奴。","dynasty":"宋代","title":"送光禄王卿致仕归荆"}
{"author":"司马光","content":"闲来观万物，在处可逍遥。鱼为贪钩得，蛾因赴火焦。碧梧饥鸑鷟，白粒饱鹪鹩。带索谁家子，行歌复采樵。","dynasty":"宋代","title":"闲来"}
{"author":"司马光","content":"慕德闻风久，论交倾盖新。何须半面旧，不待一言亲。讲道切磋直，忘怀笑语真。重言蒙蹠实，佩服敢书绅。","dynasty":"宋代","title":"邵尧夫先生哀辞二首"}
{"author":"司马光","content":"独佐成康世，高年有毕公。神心降维岳，龟兆告非熊。黄阁遵成范，太常书茂功。归来保眉寿，恩礼享优隆。","dynasty":"宋代","title":"陪致政开府太师留守相公致内翰燕集辄歌盛美"}
{"author":"司马光","content":"徒劳已足倦，漂泊益恓惶。短剑无三尺，征衣共一囊。折腰从事马，赞谒使君堂。并日屡承檄，无时不里粮。官曹大儿戏，弓槊小军行。破柱翻偷窟，倾林索盗囊。村墟旅颜黑，风日故衫黄。暝宿投烟舍，朝餐荫道桑。唯忧课书殿，岂慕芦飞章。志气空磅礴，才华浪激昂。镌鑱圭始莹，磨拂鉴尤光。衣褐仍缠绔，无羞俗吏装。","dynasty":"宋代","title":"送聂之美摄尉韦城"}
{"author":"司马光","content":"樛木犹藏叶，夭桃未作花。六宫歌逮下，四海咏宜家。","dynasty":"宋代","title":"春贴子词·皇后阁五首"}
{"author":"司马光","content":"千岩秀色拥晴川，万顷陂不上下天。委地针监随处市，蔽空桑柘不容田。讼庭虚静官曹乐，儒服宽长邑里贤。不为从知方负羽，独乘渔艇老风烟。","dynasty":"宋代","title":"奉和始平公忆东平"}
{"author":"司马光","content":"客到暂开扃，春芜人生满庭。主人殊不顾，修竹为谁青。","dynasty":"宋代","title":"送景仁至于正臣园寄主人"}
{"author":"司马光","content":"何处初寒好，初寒福善居。长宵对灯火，满室聚诗书。暂息登山屐，休脂下泽车。所安容膝地，何必更多馀。","dynasty":"宋代","title":"和张文裕初寒十首其十"}
{"author":"司马光","content":" 　　光生七岁，凛然如成人。闻讲《左氏春秋》，爱之，退为家人讲，即了其大旨。自是书不释手，至不知饥渴寒暑。群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。","dynasty":"宋代","tags":"写人","title":"破瓮救友"}
{"author":"司马光","content":"兹轩最洒落，历历种琅玕。正书簿书稀，萧萧风雨寒。翠阴凉宴坐，疏韵承清欢。锦箨裁夏扇，玉笋供春盘。晴蜗潜叶底，螟雀投林端。幽兴遇物惬，高怀随处安。且免一日无，何须千亩宽。","dynasty":"宋代","title":"和利州鲜于转运公剧八咏·竹轩"}
{"author":"司马光","content":"我禄多龚舍，君年少孔戣。道心闲始见，世路老方知。山水不相厌，风光难豫期。嬉游不可缓，花卉即离披。","dynasty":"宋代","title":"游山呈景仁"}
{"author":"司马光","content":"春尽少欢意，昏昏睡思添。正忧花气索，更用雨声兼。乍语莺喉涩，慵飞柳絮黏。落英红没砌，茂草碧侵帘。宝相锦铺架，酴醾雪拥檐。沼萍浮钿靥，林笋露犀尖。坐惜光风駃，行愁畏日炎。追随任尘甑，歌笑忘霜髯。落笔诗情放，飞觥酒令严。金丹呼胜彩，玉烛擢新签。傲岸冠巾侧，淋浪襟袖沾。饥仍留瘦马，归必待肖蟾。筋力虽无几，娱游亦未厌。脱身离簿领，适性得闾阎。多病非辞贵，无才岂养恬。清涂诚愧忝，微禄已伤廉。日费须三爵，年支仰数缣。餱粮粗能足，蓍蔡不烦占。河洛今为盛，图书昔所潜。家家花启户，处处酒飘帘。温饱资兼爱，安平倚具瞻。愚夫犹乐育，下客愈撝谦。落拓形骸逸，优游岁月淹。馀生信多幸，狂醉亦无嫌。","dynasty":"宋代","title":"三月三十日微雨偶成诗二十四韵书怀献留守开"}
{"author":"司马光","content":"顾我虚罍耻，知君余沥多。庭前有春雪，如此薄寒何。","dynasty":"宋代","title":"贡院中戏从元礼求酒"}
{"author":"司马光","content":"昔醉金明渚，今来慧辩祠。当年笑相亲，此日哭殊悲。天迥种原净，风高草木衰。江梅灵气在，泉下复相知。","dynasty":"宋代","title":"哭刘仲邍"}
{"author":"司马光","content":"闽山草木未全春，破类真茶采撷新。雅意不忘同臭味，先分畴昔桂堂人。","dynasty":"宋代","title":"太博同年叶兄纾以诗及建茶为贶家有蜀笺二轴"}
{"author":"司马光","content":"瘿盆生以丑自鬻，突兀当轩耸群目。海蛙门怒腹斡张，耆交蟠蛰鳞鬐秃。昔时仙客浮孤槎，波痕渍朽成凹洼。蜀都买卜置之去，乐来流落严遵家。谁逢好事得宝蓄，裁供盥濯真可辱。况为饮具承欢娱，未必蟠根胜珠玉。不若刳为太古尊，满斟明水羞百神。凷桴苇筌芦忠信，坐使风俗还深淳。","dynasty":"宋代","title":"瘿盆"}
{"author":"司马光","content":"宦学不营身，京华费十春。非贪为郡乐，意欲与民亲。祖账青门首，归帆扬子津。江山旧游在，烟火故乡邻。敢惜离群阔，欣闻得吏循。嗟余一囊米，溟负鬓丝新。","dynasty":"宋代","title":"送不疑知常州"}
{"author":"司马光","content":"曾下青田啄玉苗，泥沙病羽久萧条。谪仙不欲留尘世，依旧提携上碧霄。","dynasty":"宋代","title":"昌言谪官符离有病鹤折翼舟载以行及还修注始"}
{"author":"司马光","content":"念昔琼林赐宴归，彩衣绿绶正相宜。将雏虽复慰心喜，负米翻成触目悲。殿角花犹红胜火，樽前发自白如丝。桂林衰朽何须恨，幸有新枝续旧枝。","dynasty":"宋代","title":"和景仁琼林席上偶成"}
{"author":"司马光","content":"万古苍茫空盛衰，燕台贤客姓名谁。君看碣石岩中草，宁似昭王拥篲时。黄金散尽余基没，易水萧条烽火飞。","dynasty":"宋代","title":"燕台歌"}
{"author":"司马光","content":"想对白衣初满倾，执杯未饮已诗成。怀贤孤坐悄无语，不是朝来困宿酲。","dynasty":"宋代","title":"和留守相公寄酒与景仁"}
{"author":"司马光","content":"闲中有富贵，迥与俗尘殊。水净齐纨展，花繁蜀锦纡。竹风寒扣玉，荷雨急跳珠。可笑公孙衍，酣歌夸丈夫。","dynasty":"宋代","title":"闲中有富贵"}
{"author":"司马光","content":"鸿雁秋先到，牛羊夕未还。旌旗遥背水，亭堠远依山。落日衔西塞，阴烟澹北关。何时献戎捷，鞍甲一朝闲。","dynasty":"宋代","title":"塞上"}
{"author":"司马光","content":"宫漏清高处处闻，六街寂寂夜将分。南下河梁缅诘曲，北瞻禁阙郁缤纷。黄金锁闭斗城斜，白玉楼通上帝家。若木未光潜日月，神仙不动积烟霞。铜壶银箭夜何长，杳杳亭亭未遽央。复道回廊接西掖，千门万户遥相当。宛转徘徊不能驻，复出宫城透宫树。宫树乌飞月欲西，烛光一道照沙堤。龙骑联翩排阊阖，凤帷岑寂对狻猊。广庭肃肃延冠带，剑佩峥嵘百神会。施政发令四海春，庙堂垂衣天宇泰。","dynasty":"宋代","title":"宫漏谣"}
{"author":"司马光","content":"古人吹箫者，以和虞韶声。后世不复贵，给丧仍卖饧。","dynasty":"宋代","title":"吹箫"}
{"author":"司马光","content":"谏垣簪笔接英游，今日华颠昔日尤。邂逅升沉皆是命，逍遥出处本无愁。衡门不羡金门贵，藿食焉知肉食谋。溟海榆枋各安分，蓬莱未必胜嵩丘。","dynasty":"宋代","title":"和乐道再以诗见寄"}
{"author":"司马光","content":"老柳蜩螗噪，荒庭熠燿流。人情正苦暑，物怎已惊秋。月下濯寒水，风前梳白头。如何夜半客，束带谒公侯。","dynasty":"宋代","title":"六月十八日夜大暑"}
{"author":"司马光","content":"黄发今彫丧，苍生欲奈何。散金才极乐，曳杖已成歌。十郡馀恩在，三台故吏多。位崇仍有后，五福更为多。","dynasty":"宋代","title":"赠太子太傅康靖李公挽歌词二首其一"}
{"author":"司马光","content":"天意欲回煦，群生稍郁烝。平田犹未遍，绝岭独先升。翠色添崖柏，寒声拍涧冰。谁为物外友，挈手共同登。","dynasty":"宋代","title":"山头春色"}
{"author":"司马光","content":"雕檐日华动，滉瀁照漪涟。四月芰苛满，不似在穷边。","dynasty":"宋代","title":"奉和经略庞龙图延州南城入咏·翠漪亭"}
{"author":"司马光","content":"朝来趋府庭，饮啄厌腥膻。况临敲扑喧，愦愦成中烦。归来褫冠带，杖屦行东园。菊畦濯新雨，绿秀何其繁。平时苦目疴，滋味性所介。采撷授厨人，烹沦调甘酸。毋令姜桂我，失彼真味完。貯之鄱阳瓯，芦以白木盘。餔啜有馀味，芬馥逾秋兰。神明顿飒爽，毛发皆萧然。乃知惬口腹，不必矜肥鲜。尝闻南阳山，有菊环清泉。居人饮其流，孙息皆华颠。嗟予素荒浪，强为簪緌牵。何当葺弊庐，脱略区中缘。南阳丐嘉种，莳彼数亩田。抱瓮亲灌溉，烂漫供晨餐。浩然养恬漠，庶足延颓年。","dynasty":"宋代","title":"晚食菊羹"}
{"author":"司马光","content":"浩歌纵饮任天机，莫使欢如与性违。玉枕醉人从独卧，金羁倦客听先归。须知会府闲时少，况复边城乐事希。花卉正浓风日好，今年已不负春晖。","dynasty":"宋代","title":"陪诸君北园乐饮"}
{"author":"司马光","content":"畴昔胜冠日，曾为绛帐生。九言闻至教，一顾得虚声。不意叨严近，于今接老成。宁须诗酒赐，侍坐导知荣。","dynasty":"宋代","title":"光顷为诸生常受经于钱丈学赋于张丈今乃叨忝同为侍臣蒙钱丈置酒张丈赐诗不胜愧悚之深言志为谢"}
{"author":"司马光","content":"千骑去翩翩，专城上少年。韦平家好学，阴马世称贤。官用才能进，恩非雨露偏。想闻河润远，封畛帝畿连。","dynasty":"宋代","title":"送向防禦"}
{"author":"司马光","content":"露浓秋过半，气爽雨收余。取酒邀嘉客，呼儿扫弊庐。生涯数亩地，官业一轩书。竹结垂纶屋，泉分入座渠。惬心皆乐事，容膝即安居。梁静栖无燕，波澄戏有鱼。茂林穿缭绕，微径步虚徐。果落方知熟，莎长不忍除。过从当苦远，接待每惭疏。不厌茅茨陋，时迂长者车。","dynasty":"宋代","title":"春和在压倒同年张兄会南园诗"}
{"author":"司马光","content":"菊栽许送定如何，庭下不堪秋草多。九日无花更无酒，便携藜杖直相过。","dynasty":"宋代","title":"兴宗许菊久之未得"}
{"author":"司马光","content":"华馆压清波，坐待南风至。须知明牧贤，善达吾君意。","dynasty":"宋代","title":"奉和经略庞龙图延州南城入咏·迎薰亭"}
{"author":"司马光","content":"平江欲上潮，古木自萧萧。两岸饶葭苇，寒波浸寂寥。","dynasty":"宋代","title":"潮水其一"}
{"author":"司马光","content":"金马从容乐，问君何所之。客心飘若梗，亲发皜如丝。旧学已孤陋，素交仍别离。执经时有问，使我复从谁。","dynasty":"宋代","title":"送济川知汉州二首"}
{"author":"司马光","content":"脍肉纷银缕，兰牙簇紫茸。太官遵旧俗，岁岁与今同。","dynasty":"宋代","title":"春贴子词·皇太后阁六首"}
{"author":"司马光","content":"延阁屹中天，积收云汉连。神宗重其选，国土此为偏。夫子岷嶓秀，声名俊造先。清标峻不及，胜气驶无前。待价犹怀璧，临歧肯著鞭。介推不求显，张季久主迁。玉槛钩陈上，丹梯北斗边。帝容瞻日角，宸翰照星躔。职秩曾无贵，光华在得紧。公卿殊未晚，尚少买臣年。","dynasty":"宋代","title":"喜景仁直秘阁"}
{"author":"司马光","content":"剪綵催花发，开帘望燕归。藏阄新过腊，习舞竞裁衣。","dynasty":"宋代","title":"春贴子词其二"}
{"author":"司马光","content":"群家牡丹深浅红，二十四枝为一丛。不唯春光占七八，才华自是诗人雄。","dynasty":"宋代","title":"酬尧夫招持牡丹"}
{"author":"司马光","content":"名郎游胜地，心迹继风流。昔为题诗著，今因好事修。四山相照映，五马屡淹留。相见波光净，依然一片秋。","dynasty":"宋代","title":"寄题与州晁都官沼沼上唐朝郑都官有诗刻石"}
{"author":"司马光","content":"拜表归来抵寺居，解鞍纵马罢传呼。紫衣金带尽脱去，便是林间一野夫。","dynasty":"宋代","title":"独步至洛滨"}
{"author":"司马光","content":"懒拙无时用，耆朋独我思。乘闲同把酒，道旧各成诗。高义刮眼膜，清风生鬓丝。方交激衰俗，贱子实何为。","dynasty":"宋代","title":"酬君贶和景仁对酒见寄三首"}
{"author":"司马光","content":"万古苍茫空盛衰，燕台贤客姓名谁。君看碣石岩中草，宁似昭王拥篲时。黄金散尽余基没，易水萧条烽火飞。","dynasty":"宋代","title":"燕台歌"}
{"author":"司马光","content":"褵縰出短蒲，毰毸浴清水。物忌太鲜明，何妨染泥滓。","dynasty":"宋代","title":"和之美舟行杂诗八首·水鸭"}
{"author":"司马光","content":"篱下多新菊，渊明归思长。主人方爱客，未得傲羲皇。","dynasty":"宋代","title":"又赠谓之"}
{"author":"司马光","content":"夜久残暑尽，好风来满襟。床空唯唯轩，冠小不施簪。竹影乱凉月，林梢转晓参。人心有喧寂，何必欲云岑。","dynasty":"宋代","title":"和宋郎中孟秋省直"}
{"author":"司马光","content":"依依高村出宫墙，摇曳青丝百尺长。愿与宣温万年树，年年岁岁奉君王。","dynasty":"宋代","title":"柳枝词十三首"}
{"author":"司马光","content":"桑荫青青紫葚垂，鲜风荡麦生涟漪。驱童策马踏村路，乘兴出游当访谁。槿花篱落围丛竹，风日萧疏满园绿。到门下马问主人，文籍先生其姓陈。高谈浩浩究今古，不觉林间日将暮。茅庐蒿径幸不遥，不厌频频数来去。","dynasty":"宋代","title":"夏日过陈秀才园林"}
{"author":"司马光","content":"壮齿相知约岁寒，索居今日鬓俱斑。拂衣已解虞卿印，筑室何须谢傅山。许下田园虽有素，洛中花卉足供闲。它年决意归何处，便见交情厚薄间。","dynasty":"宋代","title":"和景仁卜居许下"}
{"author":"司马光","content":"高阳将幕开，濯锦使旌来。欲识关头雪，正如江上梅。宵衣矜远俗，霞冕寄良才。岂将三年最，修梧茂帝台。","dynasty":"宋代","title":"送程端明知成都"}
{"author":"司马光","content":"俯临城市厌喧哗，回顾园林景更嘉。醉立斜阳头似雪，往来误认白公家。","dynasty":"宋代","title":"晚晖亭"}
{"author":"司马光","content":"翰苑昔陪侍，天光辱顾瞻。宠虽承涣汗，功不立毫织。山鹿缨频顿，铅刀砺不铦。拭花眸子缺，撚雪颔髭添。跼影惭尸素，胡颜处禁严。辞盈虽免戾，取少讵因廉。定鼎分都异，张官执法兼。剡章愚垦尽，出綍茂恩沾。原宪非无粟，胡威尚有缣。求田近瀍洛，买宅混闾阎。地僻宜花卉，儿勤付米监。倦游良足悔，居吉不烦占。裘葛肤无见，囷仓饮属餍。僧居间可借，野步静无嫌。行乐筇枝瘦，延宾稻醴甜。麦田泥试屐，桑荫帽低檐。爱竹忙犹种，贪书老未厌。松烟溪石润，檀烬圾山尖。笺启来慵拆，衣冠脱怕拈。紫毫斜倚架，黄卷密垂签。涸辙犹蒙润，寒灰免附炎。所忧资秩满，但愿岁时淹。自是散无用，非为智养恬。圣朝英颜富，兴许一夫潜。","dynasty":"宋代","title":"西台诗二十四韵"}
{"author":"司马光","content":"原上烟芜淡复浓，寂寥佳节思无穷。竹林近水半边绿，桃树连村一片红。尽日解鞍山店雨，晚天回首酒旗风。遥知幕府清明饮，应笑驱驰羁旅中。","dynasty":"宋代","title":"寒食许昌道中寄幕府诸君"}
{"author":"司马光","content":"谢傅英声高可攀，结茅积土想东山。常忧胜概一朝尽，岂信风流千古还。尘尾蒲葵供永日，酒樽棋局奉欢颜。贤侯心迹遥相望，不使兰陵风月闲。","dynasty":"宋代","title":"寄题常州东山亭二首"}
{"author":"司马光","content":"平湖漠漠芰荷稠，水国芳春不胜秋。空有棹歌人不见，晚风一曲去悠悠。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"长沙地饶美，贾谊独伤悲。自古临荣辱，几人无怨咨。使君拥符节，大舰出江湄。意气陶然乐，应无吊屈辞。","dynasty":"宋代","title":"送燕谏议知潭州"}
{"author":"司马光","content":"四檐冰管款全晞，一夕阴风雪又飞。客卧牛衣忧死别，人留玉塞望生归。公车岁晚怜东郭，辽海云深失今威。颇意当年映书否，物华如旧鬓毛非。","dynasty":"宋代","title":"又和雪"}
{"author":"司马光","content":"临风梳短发，萧飒晚凉新。不识市朝客，何如江海人。沉吟凭棐几，欹侧戴纱巾。浊世事无尽，东窗聊放神。","dynasty":"宋代","title":"东窗"}
{"author":"司马光","content":"寒食良辰无赏心，杂花烂漫柳成阴。若非独酌酬佳景，一日风光直万金。","dynasty":"宋代","title":"寒食游南园独饮"}
{"author":"司马光","content":"士论归清德，皇心重老成。陈谟侍经席，得谢解尘缨。坐密金章并，行徐玉醴清。都门昔供帐，疏傅未为荣。","dynasty":"宋代","title":"资善堂宴饯应诏"}
{"author":"司马光","content":"凤口除书下九阍，簪绅拭目仰殊恩。晓提麟笔依华盖，日就螭坳记圣言。桃李新阴方蔼蔼，骅骝老志更轩轩。主人喜见相如达，趣召邹枚洗玉樽。","dynasty":"宋代","title":"奉和始平公喜闻昌言修注"}
{"author":"司马光","content":"长乐晓钟残，皇舆入问安。东风犹料峭，冒絮禦馀寒。","dynasty":"宋代","title":"春贴子词其三"}
{"author":"司马光","content":"景物浩无穷，兹为一都会。之人心若鉴，万状静相对。乔林拥砌底，修岭倚窗背。流云过席上，去鸟出天外。徐徐杖屦整，蔼蔼效原晦。来往亦何为，逍遥真乐内。","dynasty":"宋代","title":"和利州鲜于转运公剧八咏·会景亭"}
{"author":"司马光","content":"鹘翅崩腾来九宵，兔命迫窄无所逃。秋毫就死忽背跃，鹘拳不中还飞高。安知韩卢复在后，力屈但作婴儿号，少年只取一快乐，谁念划根腥血毛。","dynasty":"宋代","title":"穷兔谣二首"}
{"author":"司马光","content":"何须亲始重，友分固非疏。况复羁孤极，同经忧患馀。晚成应大器，先得类凡鱼。游衍陪严忌，声华诵子虚。蒲轮诏枚叔，驷马宠相如。莫忘西都日，寒窗夜读书。","dynasty":"宋代","title":"赠外兄吴之才"}
{"author":"司马光","content":"林塘荒湿地，向夕已飞萤。月没蛩吟砌，露凉人在庭。随风疑落烬，过水乱疏星。学子灯前寝，谁将尔照径。","dynasty":"宋代","title":"南园杂诗六首·萤"}
{"author":"司马光","content":"圣主终朝勤万机，燕居专事养希夷。千门永书春岑寂，不用车前插竹枝。","dynasty":"宋代","title":"春贴子词·夫人阁四首"}
{"author":"司马光","content":"经春无事连翻醉，彼此往来能几家。切莫辞斟十分酒，尽从他笑满头花。","dynasty":"宋代","title":"二十六日作真率会伯康与君从七十八岁安之七"}
{"author":"司马光","content":"虹瑞流朱邸，童髦侍紫宸。简心天与子，授位帝知人。学古功时敏，鉤深道日新。宜然三百载，民物仰威神。","dynasty":"宋代","title":"英宗皇帝挽歌辞三首"}
{"author":"司马光","content":"盛德初临震，阳和已动坤。发生天施大，厚载母仪尊。","dynasty":"宋代","title":"春贴子词·太皇太后阁六首"}
{"author":"司马光","content":"枝分清浅流，纵横贯城市。还如恩在人，润泽无终既。","dynasty":"宋代","title":"奉和经略庞龙图延州南城八咏其六延利渠"}
{"author":"司马光","content":"楚旗猎猎盖山红，回首咸阳一炬空。惆怅秦人虚用意，几年辛苦得山东。","dynasty":"宋代","title":"秦入"}
{"author":"司马光","content":"辛夷花烂开，故人殊未来。愁看柳渐绿，更忍折残梅。","dynasty":"宋代","title":"早春寄景仁"}
{"author":"司马光","content":"洛阳秋雨阕，荒圃物华饶。白鹤寒尤盛，红薇晚未彫。鸟惊朱实堕，云灭翠岑遥。扬子方嘲白，相如尚苦痟。徘徊瞻望近，邂逅笑谈辽。官冷惭无具，相思不敢招。","dynasty":"宋代","title":"南园雨霁景物粗佳有怀正叔安之"}
{"author":"司马光","content":"江上有奇山，群峰矗如翦。昔闻齐刺史，置酒升绝巘。其人有惠政，嘉名自兹远。君来踵其迹，词牒日清简。骊驹时入谷，胜地穷搜选。问俗复怀人，非徒事游衍。","dynasty":"宋代","title":"齐山诗呈王学士"}
{"author":"司马光","content":"溽暑郁不开，矗矗云万叠。长风卷地来，冻雨不濡叶。虽无润物功，凉泠得所惬。须臾号怒息，清月照壁颊。小冠簪短发，衣裾轻猎猎。攲倾依曲几，暂尔苏疲苶。坐久不思眠，草间微露浥。","dynasty":"宋代","title":"夏夜"}
{"author":"司马光","content":"病来门不扫，秋草翳吾庐。弃置贤人酒，萧条长者车。冥迷床门蚁，润溽箧生鱼。药物从无继，箪瓢自有余。形神寂可吊，身世邈相疏。何事文园客，痟中亦著书。","dynasty":"宋代","title":"和吴冲卿病中偶书呈诸同舍光时变卧疾"}
{"author":"司马光","content":"跃马津亭未几何，宦游容易十年过。飘摇空似随流梗，寂寞犹为挂壁梭。西岭应余当日翠，南湖真减几分波。输君尚得飞征盖，重向春园听旧哥。","dynasty":"宋代","title":"和聂之美重游东郡二首"}
{"author":"司马光","content":"簪裾丞相阁，林沼令君家。烟曲香寻篆，杯深酒过花。霏微烬沈水，馥郁渍榠柤。愧乏相如赋，陪游托后车。","dynasty":"宋代","title":"陪子华燕醮厅"}
{"author":"司马光","content":"炜烨符离守，中流簇鼓旂。柳阴浓不断，舟势激如飞。魏阙行归奏，承明祗暂违。星轺晨夕度，尺素勿令稀。","dynasty":"宋代","title":"送昌言宿州"}
{"author":"司马光","content":"上圣固天纵，英艺皆绝伦。时乘万几闲，翰动如有神。用之当豫游，不忘安四民。匪颁及群下，络绎来中宸。毰毸灵凤翔，郁怒虬龙振。清若四海秋，熙如天下春。愚臣土芥微，亦受雨露均。愿推赐书意，直以古义陈。士本学先王，所求谊与仁。农当服稼穑，昏作圳亩勤。百工备用器，不治刺绣文。万商迁有无，不通珠翠珍。四业既交修，坐令风化纯。人和衣食丰，天应殊祥臻。皇心正在此，非以能高人。","dynasty":"宋代","title":"御沟"}
{"author":"司马光","content":"麦田正尘坌，桑径忽滂沱。比屋起相告，荷锄行且歌。园林半扃锁，车马绝经过。大尹爱民物，何妨喜更多。","dynasty":"宋代","title":"喜雨三首呈景仁侍郎兼献在尹宣徽"}
{"author":"司马光","content":"何处初寒好，初寒福善居。长宵对灯火，满室聚诗书。暂息登山屐，休脂下泽车。所安容膝地，何必更多馀。","dynasty":"宋代","title":"和张文裕初寒十首其十"}
{"author":"司马光","content":"陇首红旌急，樽前悴幕重。林端翻远刹，花外转疏钟。夜寂清机发，春阑别意浓。如何玉琴韵，并欲在青松。","dynasty":"宋代","title":"风"}
{"author":"司马光","content":"墨绶百里宰，红蕖幕府僚。民淳无门辨，地胜得逍遥。日上云未散，春深雪不消。知音已交芦，勿茹紫芝苗。","dynasty":"宋代","title":"送上雒王推官"}
{"author":"司马光","content":"万物壮必老，性理之自然。我年垂四十，安得无华颠。所悲道业寡，汨没无佗贤。深惧岁月颓，宿心空弃捐。视此足自儆，拔之乃违天。留为鉴中铭，晨夕思乾乾。","dynasty":"宋代","title":"初见白发慨然感怀"}
{"author":"司马光","content":"种竹南墙阴，竹生皆北向。苟非阳在北，竹性安可强。乃知就阳意，草木皆有情。园葵最柔弱，独取倾心名。","dynasty":"宋代","title":"种竹"}
{"author":"司马光","content":"别后相惊两鬓霜，可怜梅蕊为谁芳。台头日暖分三色，林下风清共一香。正烂熳时游不足，忽离披去乐难常。殷勤手拆遥相赠，不欲花前独举觞。","dynasty":"宋代","title":"和史诚这谢送张明叔梅台三种梅花"}
{"author":"司马光","content":"候雁来归北，寒鱼陟负冰。相鸟风色改，阳欲日华升。","dynasty":"宋代","title":"春贴子词·皇帝阁六首"}
{"author":"司马光","content":"东望海波苍茫浩渺无所极，高流洪涛黯风色。翻星倒汉天地黑，阴灵出没互相索。东方瞳曨景气清，庆云合沓吐赤精，蓬莱瀛洲杳如萍。遥观五楼十二城，群仙剑佩朝玉京。祥风缥渺钧天声，彩幢翠苔烟霞生。鸾歌凤舞入帝乡，紫麟徐驱白鹤翔。餐芝茹术饮玉浆，千年万年乐未央。","dynasty":"宋代","title":"海仙歌"}
{"author":"司马光","content":"彤阙晨趋退，萧然忘世荣。闲斋虚自白，永日澹无营。脱略簪绅累，沈冥丘壑情。贪夫诚有激，千载素风清。","dynasty":"宋代","title":"丁尚书挽词二首"}
{"author":"司马光","content":"名园送嘉客，冠盖去倾朝。小雨尘微敛，馀寒酒易消。雁归春近塞，日上海生潮。北道平如掌，东风五马骄。","dynasty":"宋代","title":"郭氏园送张仲通出刺棣州"}
{"author":"司马光","content":"神岳岧峣阙角齐，银檐无影玉绳低。风传丝管交加发，灯滉星河上下迷。清醴横飞金鉴落，香尘不染锦障泥。谁知此夕斋祠客，近在宫城槐柳西。","dynasty":"宋代","title":"和子渊元夕"}
{"author":"司马光","content":"河抱城根曲，山侵地势斜。周余古楼观，舜俗旧人家。回首从游阔，装怀牒诉哗。何时重载酒，同醉洛阳花。","dynasty":"宋代","title":"送尧夫知河中府二首"}
{"author":"司马光","content":"昔日和文士，中间待坐宾。游部惭晚辈，待遇过它人。方叹龙门远，俄惊马鬣新。西园行乐处，引领但沾巾。","dynasty":"宋代","title":"北京留守王太师挽歌词二首"}
{"author":"司马光","content":"綵服昔为儿，随亲宦洛师。至今馀梦想，常记旧游嬉。佐史头应白，书楼树已攲。闻君行有日，使我泪交颐。","dynasty":"宋代","title":"送王瓘同年河南府司录"}
{"author":"司马光","content":"车马俨何之，东冈旧有陂。三年别亲意，千里达家时。去仕元戎幕，来为太学师。宁须负斗米，不复断机丝。物色迎归鞚，光辉入寿卮。作画无此乐，此乐独君知。","dynasty":"宋代","title":"送韩进郓州宁亲"}
{"author":"司马光","content":"王城名利窟，冠苔郁相交。夫君独凤举，飘然去喧呶。颍水清可濯，箕山高可巢。反顾公相荣，一芥浮堂坳。□□大吕重，岂知轻斗筲。苍苍气象严，万木拥寒郊。□□点隈曲，初旭染林梢。去去善自将，因声访衡茅。","dynasty":"宋代","title":"送韩太祝归许昌"}
{"author":"司马光","content":"冠佩郁相映，由来积德家。一时推俊异，四海走声华。图籍添舟重，江山忘路赊。夷涂指霄汉，跼骥不须嗟。","dynasty":"宋代","title":"送韩太祝知钱塘"}
{"author":"司马光","content":"幕府遥三舍，传车乘一封。忠深轻远道，醉暖朱严冬。圁水犹飞檄，芦关未灭烽。贤侯虽喜士，人得久从容。","dynasty":"宋代","title":"送何济川为庞公使庆阳席上探得冬字"}
{"author":"司马光","content":"十上终无就，才高定复论。清时守儒术，白首在丘园。远树隐残日，孤烟生暮村。扬鞭万里去，几许不销魂。","dynasty":"宋代","title":"送何万下第归蜀二首"}
{"author":"司马光","content":"失意流年老，残春对夕阳。可堪临远道，更复举离觞。花柳已萧索，云山复渺茫。西风如有意，意信勿相忘。","dynasty":"宋代","title":"送何万下第归蜀二首"}
{"author":"司马光","content":"执袂青门道，萧萧马欲乐。暮云零落悴，远树浅深红。楚泽吟声里，吴山醉眼中。相思杳何许，野鹤唳高风。","dynasty":"宋代","title":"送华亭沈主簿"}
{"author":"司马光","content":"南山三辅剧，百里古诸侯。谁谓弦歌小，不分宵旰忧。烟横辋水暝，云照武关秋。安得无羁束，从君一纵游。","dynasty":"宋代","title":"送皇甫寺丞知蓝田县"}
{"author":"司马光","content":"孤岫平湖外，禅房老柏阴。倦游谙浊世，独往遂初心。夜雨灯窗迥，秋苔屐齿深。勿锄山径草，便有欲人寻。","dynasty":"宋代","title":"送惠思归钱塘"}
{"author":"司马光","content":"金马从容乐，问君何所之。客心飘若梗，亲发皜如丝。旧学已孤陋，素交仍别离。执经时有问，使我复从谁。","dynasty":"宋代","title":"送济川知汉州二首"}
{"author":"司马光","content":"伊皋垂训皆王度，周召陈诗尽国风。非独立言方不朽，相君功德已无穷。","dynasty":"宋代","title":"读颍公清风庥"}
{"author":"司马光","content":"富寿安民旧学违，符移拥笔素心非。青云有路那足顾，白发满头胡不归。永日杜门无俗客，临风隐几得天机。西山爽气秋应好，恨不相从上翠微。","dynasty":"宋代","title":"酬谢仲通初提举崇福宫见寄"}
{"author":"司马光","content":"春意复蹉蛇，园林日愁寂。枝边绿阴重，砌下红英积。兹亭花最繁，飘零尤可惜。","dynasty":"宋代","title":"和邵不疑校理蒲州十诗其九惜花亭"}
{"author":"司马光","content":"闽山草木未全春，破类真茶采撷新。雅意不忘同臭味，先分畴昔桂堂人。","dynasty":"宋代","title":"太博同年叶兄纾以诗及建茶为贶家有蜀笺二轴"}
{"author":"司马光","content":"吾爱杜牧之，气调本高逸。结亭侵水际，挥弄消永日。洗砚可抄诗，泛觞宜促膝。莫取濯冠缨，区尘污清质。","dynasty":"宋代","title":"独乐园七题·弄不轩"}
{"author":"司马光","content":"汉家飞将种，气概耿清秋。解去金貂贵，来从洛社游。清商拥高宴，华馆带长流。可笑班超老，崎岖万里侯。","dynasty":"宋代","title":"题致仕李太传园亭"}
{"author":"司马光","content":"畴昔两垂髫，知音结久要。何言半涂别，不待岁寒彫。幸有才名在，非随气运消。英灵犹仿佛，宿草已萧萧。","dynasty":"宋代","title":"忆庞之道"}
{"author":"司马光","content":"君行杳何许，万里蜀云西。野色春斯近，林烟晓意迷。天藏马峡小，星逼剑关低。莫使乡愁乱，咬咬信子规。","dynasty":"宋代","title":"送王殿丞知眉山县"}
{"author":"司马光","content":"箫鼓震阳休，组练照芳洲。意气坐中客，羞笑山阴游。","dynasty":"宋代","title":"奉和经略庞龙图延州南城入咏·褉堂"}
{"author":"司马光","content":"春禽弄晴朝，秋虫吟雨夕。风和振兰芳，露寒滋菊色。万物苟得所，随时各有适。矧伊人最灵，胡为长戚戚。圣人垂大训，灿烂著方册。至乐和无声，大礼简无迹。心专守中庸，身不蹈邪僻。造次常在前，须臾不离侧。穷通虽百变，何往不自得。兹亭聊寓名，和乐在胸臆。","dynasty":"宋代","title":"同子骏题和乐亭"}
{"author":"司马光","content":"板花满庭除，籍籍不可扫。稍疏邵平瓜，渐熟王阳枣。失时围扇弃，新进袷衣好。日暮益愁思，寒螀起幽草。忽闻秋兴篇，叹赏几绝倒。","dynasty":"宋代","title":"次韵和吴冲卿秋意四首·发枣好草倒"}
{"author":"司马光","content":"太行横拥巨川回，三晋由来产异才。展墓乘春走乡陌，负书拂晓下兰台。河阳路侧花应合，天井关头雪未开。会使乡人惊六印，莫羞今日弊裘来。","dynasty":"宋代","title":"送仲更归泽州"}
{"author":"司马光","content":"风日虽寒书景长，探春远访白莲庄。岸冰犹在水先绿，柳叶未生条已黄。老木奶侵苔径窄，新梅花入酒卮香。天真不必人修饰，得趣勿嫌台馆荒。","dynasty":"宋代","title":"别韵一首"}
{"author":"司马光","content":"曏来河洛久愆阳，祷祀徒劳罄肃庄。林雪飞花欣暂白，麦田濡叶未全典。城中稍觉桑薪贵，村外时闻社瓮香。入使孜孜悯惸独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"名园送嘉客，冠盖去倾朝。小雨尘微敛，馀寒酒易消。雁归春近塞，日上海生潮。北道平如掌，东风五马骄。","dynasty":"宋代","title":"郭氏园送张仲通出刺棣州"}
{"author":"司马光","content":"春禽弄晴朝，秋虫吟雨夕。风和振兰芳，露寒滋菊色。万物苟得所，随时各有适。矧伊人最灵，胡为长戚戚。圣人垂大训，灿烂著方册。至乐和无声，大礼简无迹。心专守中庸，身不蹈邪僻。造次常在前，须臾不离侧。穷通虽百变，何往不自得。兹亭聊寓名，和乐在胸臆。","dynasty":"宋代","title":"同子骏题和乐亭"}
{"author":"司马光","content":"下马久徘徊，林芳殊未开。人同真有意，须待主翁来。","dynasty":"宋代","title":"阏逢敦{妆女换羊}二月十一日与一二僚友游叔"}
{"author":"司马光","content":"去住邈如霄与尘，依依欲别更相亲。唱知洛邑饶英俊，莫忘斋庐并直人。","dynasty":"宋代","title":"和次道奉慈斋宫见寄"}
{"author":"司马光","content":"桥边春意近，五马屡徘徊。湖水旦暮渌，林花早晚开。适因尝酒到，又为赋诗来。借问双华表，经过日几回。","dynasty":"宋代","title":"探花桥"}
{"author":"司马光","content":"不齧东山根，土色渥如丹。危峰忽摧脱，半崖衔石丸。阴阳昔融结，神化不可原。初疑偓佺养灵药，魑魅触之无故落。又疑蛟龙伏巨卵，雷电击之从此{左卵右段}。或者女娲补天余，却下青冥遗耳珠。不然盘石戏为乐，聊取天弧弹朱雀。物理万状终难知，巧心推求徒自疲。不如引客坐石上，好奇且醉手中卮。","dynasty":"宋代","title":"寿安杂诗十首·藏珠石"}
{"author":"司马光","content":"过春稀复到诸园，厌苦终朝鼓吹喧。招得老僧江外至，啜茶挥麈话松轩。","dynasty":"宋代","title":"效赵学士体成口号十章献开府太师其六"}
{"author":"司马光","content":"慕德闻风久，论交倾盖新。何须半面旧，不待一言亲。讲道切磋直，忘怀笑语真。重言蒙蹠实，佩服敢书绅。","dynasty":"宋代","title":"邵尧夫先生哀辞二首"}
{"author":"司马光","content":"炜烨符离守，中流簇鼓旂。柳阴浓不断，舟势激如飞。魏阙行归奏，承明祗暂违。星轺晨夕度，尺素勿令稀。","dynasty":"宋代","title":"送昌言宿州"}
{"author":"司马光","content":"积旬留省团，容易度春华。芳草踏青晚，长揪行乐赊。云疏时送雨，风细闇飞花。直有黄金百，无因过酒家。","dynasty":"宋代","title":"寒食南宫夜饮"}
{"author":"司马光","content":"齿疏鬓白两眸昏，万事无堪老病身。脱粟犹沾太仓禄，法冠仍忝外台臣。直缘迂僻求闲地，岂是孤高慕古人。英俊满朝皆稷契，太山何少一飞尘。","dynasty":"宋代","title":"和白都官见赠"}
{"author":"司马光","content":"炜烨伟家学，连翩射策荣。走丸过省阁，破竹取公卿。埋玉嗟何早，为山惜未成。空令泽官友，相顾泪纵横。","dynasty":"宋代","title":"钱子高挽歌二首"}
{"author":"司马光","content":"得失固有命，世人空自劳。冬温少霜雪，松短没蓬蒿。孤宦千里远，荣名一旦高。回看碌碌者，太华与秋毫。","dynasty":"宋代","title":"送丁正臣通判复州"}
{"author":"司马光","content":"端居太常署，寒日淡孤清。取酒呼诸友，谈笑方纵横。韩君士林秀，四海依高名。家袭钟鼎贵，身无簪组萦。逍遥风尘外，万物秋毫轻。未尝妄过人，所过以为荣。如何枉玉趾，及门失相迎。主人岂傲客，事有迷误并。追延既不及，相视徒蹉惊。威凤顾修梧，不下还孤征。景星欻呈彩，旋有流云生。灵物固难睹，俗眼真不明。投谢有何物，珉石从双璚。","dynasty":"宋代","title":"春同范景仁宋次道太常致斋韩廷评见过阍人不"}
{"author":"司马光","content":"虹瑞流朱邸，童髦侍紫宸。简心天与子，授位帝知人。学古功时敏，鉤深道日新。宜然三百载，民物仰威神。","dynasty":"宋代","title":"英宗皇帝挽歌辞三首"}
{"author":"司马光","content":"甲第朱门久不开，春风潜入发江梅。今朝承相双车辙，辗破林间水畔苔。","dynasty":"宋代","title":"和子华游君贶园"}
{"author":"司马光","content":"名卿新治第，上宰旧连墙。槐荫青青叶，星邻两两光。林花裂锦狭，门路筑沙长。共引庭间水，交生壁外篁。鱼窥芦琴石，萤散读书床。玉帐方怀远，松斋欲就荒。旌幢今少憩，兰惠不徒芳。早晚平狼望，同来举寿觞。","dynasty":"宋代","title":"和潞公游天章楚谏议园宅"}
{"author":"司马光","content":"十年一展昔，旬浃复东旋。岂负襁褓受，横遭章绶缠。更来知几日，遗恨恐终天。恸哭出松径，悲风为飒然。","dynasty":"宋代","title":"辞坟"}
{"author":"司马光","content":"阴风一夕惊，晓雪满都城。气覆千家白，光连万象清。恋空飞不下，弄态舞相萦。历乱看无定，飘摇转未成。缀垣时缺剥，压竹乍欹倾。细隙过无滞，寒窗拂有声。园林匀结练，观阁巧彫琼。草木情先喜，乾坤意亦荣。营魂顿疏健，病目暂虚明。郢曲高谁和，羞将叩缶并。","dynasty":"宋代","title":"答师道对雪见寄"}
{"author":"司马光","content":"积雨欲侵旬，朝晡漫不分。苍凉微露日，惨淡已生云。地半成泥滓，天应厌垢氛。时闻度鸧鸹，空外自为群。","dynasty":"宋代","title":"苦雨"}
{"author":"司马光","content":"三吴佳县首，民物旧熙熙。专用清谈治，非如俗吏为。林疏丹橘迥，稻熟白芒欹。宜使民无忘，严修太伯祠。","dynasty":"宋代","title":"送扬太祝知长洲县"}
{"author":"司马光","content":"岂无锦幄翠帘垂，匝树胆灯正赫曦。共惜月华方满夜，更当秋色中分时。乌皮几稳风侵鬓，白玉楼高冷透肌。千里浮云何处断，北来试问雁应知。","dynasty":"宋代","title":"次韵和冲卿中秋胧月"}
{"author":"司马光","content":"□茫冻雨来，入夜势增急。纵横挟春风，飘洒相喷吸。败窗端见欺，遽有万点入。先生伏经编，眼冷倍昏涩。夜分僮仆倦，跂倚厌久立。灯火为溟濛，诗书亦沾湿。夫群储善价，示售不愔悒。物华迎霁新，佳赏时将及。囷中秫几何，营酿须汲汲。","dynasty":"宋代","title":"和兴守夜直听雨"}
{"author":"司马光","content":"画戟衣中趋绛帐，驿亭门外拂征鞍。已嗟漂泊三年别，更负从容十日欢。煖席未穷谈笑乐，陟冈相望滞留难。杨鞭策马几多意，原上秋风作晓寒。","dynasty":"宋代","title":"晨发故关寄逢吉"}
{"author":"司马光","content":"桃李都无实，梧桐半死身。那堪衰病意，更作独游人。","dynasty":"宋代","title":"初夏独游南园地"}
{"author":"司马光","content":"天下才无几，夫君独患多。高文粲列宿，英辩泻长河。荣宦成朝梦，浮生度尺波。旧僚空执酒，相与泪滂沱。","dynasty":"宋代","title":"哭刘仲邍"}
{"author":"司马光","content":"瞻彼南山，有椐有栩。维叶湑湑，君子之燕。清酒有藇，壶樽有楚。酌言赐之，命之釂之。上下以序，君子万年。永绥兆民，受天之祜。","dynasty":"宋代","title":"瞻彼南山诗其二"}
{"author":"司马光","content":"䆉稏千塍碧，芙蕖万顷香。跨波横略彴，逼地亚筼筜。大野禾麻溢，高斋几席凉。夔龙屡赓唱，东壁正垂光。","dynasty":"宋代","title":"奉和始平公酬大资政吴侍郎其二"}
{"author":"司马光","content":"春衣不用蕙兰薰，领缘无烦刺绣文。曾在蚕宫亲织紞，方知缕缕尽辛勤。","dynasty":"宋代","title":"春贴子词其五"}
{"author":"司马光","content":"灯火动鱼矶，湖边过鸟稀。孤蟾久未上，五马不成归。长啸风生座，高吟露满衣。闲情无日厌，岸帻对清晖。","dynasty":"宋代","title":"伫月亭"}
{"author":"司马光","content":"东国连年水伤稼，使君到部即行春。茫茫四野潢污竭，郁郁万行桑柘新。俗不好奢田器贵，狱无留击吏家贫。齐人勿怨归朝速，自是承明侍从臣。","dynasty":"宋代","title":"送朱校理知潍州"}
{"author":"司马光","content":"馺娑蜚廉次第开，鸣鞘传跸自天来。云随彩仗低临幄，柳压金堤翠入杯。槛倚柔风丝缥缈，花翻丽日影徘徊。上林春色长如旧，玉辇嬉游岁岁陪。","dynasty":"宋代","title":"御制后苑赏罚分明花钓鱼七言四韵诗一首圣旨"}
{"author":"司马光","content":"闽岭窅何在，东南千里遥。仳离伤草草，会合更迢迢。隋岸微吹絮，吴江欲上潮。肯无同舍念，回首弭轻桡。","dynasty":"宋代","title":"送张景淳知邵武军"}
{"author":"司马光","content":"万里东瓯外，溪山秀出群。乡人皆嗜学，太守复工文。正用兹良化，居无牒诉纷。谁云远京国，佳政日相闻。","dynasty":"宋代","title":"送入为闽宰"}
{"author":"司马光","content":"依依烟未歇，漠漠风初静。浮花满波面，不见参差影。","dynasty":"宋代","title":"奉和经略庞龙图延州南城入咏·柳湖"}
{"author":"司马光","content":"神岳岧峣阙角齐，银檐无影玉绳低。风传丝管交加发，灯滉星河上下迷。清醴横飞金鉴落，香尘不染锦障泥。谁知此夕斋祠客，近在宫城槐柳西。","dynasty":"宋代","title":"和子渊元夕"}
{"author":"司马光","content":"翩然下林表，不惮风湍恶。得隽辄高飞，为君羞击搏。","dynasty":"宋代","title":"和之美舟行杂诗八首·鱼鹰"}
{"author":"司马光","content":"烈火非不猛，不耗百鍊金。寒霜非不严，不彫竹柏林。小人势利合，倾覆无常心。君子道德亲，白首犹视今。诸君闺台秀，相得如璆琳。离群一昔期，乃尔动悲吟。古风久已衰，交道日颓侵。愿名思友操，播之清徽琴。","dynasty":"宋代","title":"御沟"}
{"author":"司马光","content":"四檐冰管未全晞，一夕阴风雪又飞。客卧牛衣忧死别，人留玉塞望生归。公车岁晚怜东郭，辽海云深失令威。颇忆当年映书否，物华如旧鬓毛非。","dynasty":"宋代","title":"又和雪"}
{"author":"司马光","content":"但见涉江求水际，岂知缘木采霜中。微红未肯全衰歇，正似酡颜鹤发翁。","dynasty":"宋代","title":"和秉国芙蓉五章"}
{"author":"司马光","content":"坐饮太他犹自愧，谬跻秘殿益难安。愿同野老嬉尧坏，长守先生苜蓿盘。","dynasty":"宋代","title":"和张伯常贺迁资政"}
{"author":"司马光","content":"梅簇茺台自可羞，相君爱赏忘宵游。未言美实调羹味，且芦清香泛酒瓯。","dynasty":"宋代","title":"又和上元日游南园赏梅花"}
{"author":"司马光","content":"丹阙晨趋退，萧然忘世荣。闲斋虚自白，永日澹无营。脱落簪缨累，沈冥丘壑情。贪夫诚有激，千载素风清。","dynasty":"宋代","title":"丁尚书挽词二首其二"}
{"author":"司马光","content":"少傅名德重，蔚然人物师。群孙满丹穴，嘉瑞尽长离。勿叹毛羽短，已惊文采奇。勉哉勤志业，馀庆未应衰。","dynasty":"宋代","title":"送晁秘丞"}
{"author":"司马光","content":"昔曾驱瘦马，冲雪过荣阳。不悟当时景，萧然在此堂。","dynasty":"宋代","title":"观江上人壁许道宁画寒林"}
{"author":"司马光","content":"我得圣俞诗，于家果何如。留为子孙宝，胜有千年珠。","dynasty":"宋代","title":"圣俞惠诗复以二章为谢其二"}
{"author":"司马光","content":"至人心如云，去住叭所适。飘摇涉四海，岂复校喧寂。朅来王城游，红尘暖晨夕。忽思还故峰，不可留宿昔。离合毕自然，於何寄驭戚。从兹坐林下，白首傲泉石。山鸟集掌中，巴猿侍瓶锡。寺前烟蔓深，何处求行迹。","dynasty":"宋代","title":"送文慧师归眉山"}
{"author":"司马光","content":"王畿天下枢，薄领日填积。自非奉朝请，九衢未尝识。今兹到东城，胥靡暂逃役。近指圣俞居，安能不往觌。一室静萧然，昏碑帖古壁。叩阶读新诗，迷闇得指擿。笑言殊未足，黯然日将夕。呼马涉归涂，灯火已历历。又知几何时，更有重来迹。","dynasty":"宋代","title":"同君倚过圣俞"}
{"author":"司马光","content":"喜君午际来，凉雨正纷泊。呼奴扫南轩，壶席谨量度。轩前红薇开，蒙下鸣泉落。必争如五射，有礼异六博。求全怯垂成，倒置畏反跃。虽无百骁巧，且有一笑乐。交飞觥酒满，强进盘飧薄。苟非兴趣同，珍肴徒绮错。","dynasty":"宋代","title":"张明叔兄弟雨中见弄水轩投壶财酒薄暮而散斗"}
{"author":"司马光","content":"县郭遥相望，脩篁百亩馀。林间清济水，门外太行车。道胜随宜足，身闲与世疏。何时容命驾，采蕨钓肥鱼。","dynasty":"宋代","title":"寄题傅钦之济源别业"}
{"author":"司马光","content":"朝家重典刑，书府借时英。钲鼓喧江下，云山拂眼清。秋风鲈脍美，书日锦衣荣。勿似朱翁子，空令守邸惊。","dynasty":"宋代","title":"送张学士两浙提点刑狱"}
{"author":"司马光","content":"去岁洛城中，嬉游处处同。从离崿岭北，常梦潩泉乐。草远春街碧，花繁夕市红。临风默惆怅，想像白眉翁。","dynasty":"宋代","title":"春日思景仁"}
{"author":"司马光","content":"弱岁家淮南，常爱风土美。悠然送君行，思逐高秋起。巢湖映微寒，照眼正清泚。低昂蹙荷芡，明灭萦葭苇。银花脍肥鱼，玉粒炊香米。居人自丰乐，不与他乡比。况得良吏来，倍复蒙嘉祉。君为太学生，气格已英伟。登科如拾遗，举步欻千里。毋嫌位尚微，观政此为始。尊公久场屋，上国困泥滓。岂不重相离，念子勉为理。当令佳誉新，烨烨满人耳。高堂虽在远，闻之足为喜。何必羞三牲，然后称甘旨。","dynasty":"宋代","title":"送巢县崔尉"}
{"author":"司马光","content":"虚牖延朝光，高林散晴蔼。深夏犹清和，闲斋亦爽垲。离群才缠宿，跂伫心已痗。揪枰颇光洁，置设俨相待。轩车能朅来，鸡黍足充馁。","dynasty":"宋代","title":"招子骏尧夫"}
{"author":"司马光","content":"谏垣簪笔接英游，今日华颠昔日尤。邂逅升沉皆是命，逍遥出处本无愁。衡门不羡金门贵，藿食焉知肉食谋。溟海榆枋各安分，蓬莱未必胜嵩丘。","dynasty":"宋代","title":"和乐道再以诗见寄"}
{"author":"司马光","content":"华堂选形胜，地直异之隅。主人心絜齐，公闲此燕居。西来故乡客，东过朝大夫。时逢志所惬，下榻同欢如。琴棋间壶觞，赋咏杂歌呼。民间既羲皇，席上宜华胥。每思就一醉，幸无官守拘。奈何三千里，风埃与泥涂。","dynasty":"宋代","title":"和利州鲜于转运公剧八咏·异堂"}
{"author":"司马光","content":"美化流民物，薰然遗爱多。栾公当日社，邵父至今歌。庭有三鱣集，门容驷马过。欲知余庆在，公鼎格平和。","dynasty":"宋代","title":"文太师挽歌三首"}
{"author":"司马光","content":"灯火动渔矶，湖边过鸟稀。孤蟾久未上，五马不成归。长啸风生座，高吟露满衣。闲情无日厌，岸帻对清辉","dynasty":"宋代","title":"伫月亭"}
{"author":"司马光","content":"贱生参府僚，勉强逾增岁。终非性所好，出入意如醉。论庭敲扑喧，众草绝生意。不知有青春，倏忽已改燧。周章连日忙，烂漫数宵睡。轩窗岌飞举，风雨颇恣睢。谓言芳菲物，狼籍应扫地。今晨呼马出，历狱问囚击。窈窕清宫深，仓琅朱门闭。广殿肃层阴，虚庭蔼佳气。长杨委嫩绿，老柏净新翠。薜荔垂蛇延，奇石立赑屭。豁然愁愤开，精神四面至。事役难少留，马去尚回睇。亦足慰无聊，年华不都弃。","dynasty":"宋代","title":"二月中旬虑问过灵宫门始见花卉呈君倚"}
{"author":"司马光","content":"绮窗绣户又东风，丹掖游陪岁岁同。但愿太平无限乐，何须三十六离宫。","dynasty":"宋代","title":"春贴子词·夫人阁四首"}
{"author":"司马光","content":"莫嫌微雪压梅牙，已有归鸿泊浦沙。天上诏来难久驻，直须早看洛阳花。","dynasty":"宋代","title":"和君锡雪后招控春"}
{"author":"司马光","content":"丝管嘈嘈耳不分，绮罗杂沓自成春。不唯汉帝昆明小，更觉唐家曲水贫。","dynasty":"宋代","title":"虞部刘员外约游金明光以贱事失期刘惠诗见嘲"}
{"author":"司马光","content":"簪裾丞相阁，林沼令君家。烟曲香寻篆，杯深酒过花。霏微烬沈水，馥郁渍榠柤。愧乏相如赋，陪游托后车。","dynasty":"宋代","title":"陪子华燕醮厅"}
{"author":"司马光","content":"故人通贵绝相过，门外真堪置雀罗。我已幽慵僮更懒，雨来春草一番多。","dynasty":"宋代","tags":"抒怀，政治，忧愁，无奈","title":"闲居"}
{"author":"司马光","content":"得失固有合，世人空自劳。图温少霜雪，松短没蓬蒿。孤宦千里远，荣名一旦高。回看碌碌者，太华与秋毫。","dynasty":"宋代","title":"送丁正臣通判复州"}
{"author":"司马光","content":"穷冬北上太行岭，霰雪纠结风峥嵘。熊潜豹伏飞鸟绝，一径仅可通人行。僮饥马羸石磴滑，战栗流汗皆成冰。妻愁儿号强相逐，万险历尽方到并。并州从来号惨烈，今日乃信非虚名。阴烟苦雾朝不散，旭日不复能精明。跨鞍揽辔趋上府，发拳须磔指欲零。炭炉炙砚汤涉笔，重复画字终能成。谁言醇醪能独产，壶腹迸裂无由倾。石脂装火近不热，蓬勃气入头颅腥。仰惭鸿雁得自适，随阳南去何溟溟。又惭鳦鸟识时节，岩穴足以潜微形。我来苔欲报恩分，契阔非尽利与荣。古人有为知己死，只恐冻骨埋边庭。中朝故人岂念我，重裘厚履飘华缨。傅闻此北更寒极，不知彼民何以生。","dynasty":"宋代","title":"苦寒行"}
{"author":"司马光","content":"示光满面唇激朱，虬须虎颡三十余。腰垂金印结紫绶，诸将不敢过庭除。羽林精卒二十万，注听钟鼓观麾旟。肥牛百头酒万石，烂漫一日供欢娱。自言不喜读兵法，智略何必求孙吴。贺兰山前烽火满，谁令小虏骄慢延须臾。","dynasty":"宋代","title":"将军行"}
{"author":"司马光","content":"钱塘江里扁舟上，别后篱花几度黄。忧患萦心何缭绕，风光满目尽凄凉。谁同鉴落杯中酒，独击茱萸肘后囊。可复无书道情素，云间空有雁南翔。","dynasty":"宋代","title":"九日怀聂之美"}
{"author":"司马光","content":"怜君比比得佳县，胜概闲情双有馀。为看西溪日沈后，如何南浦月生初。","dynasty":"宋代","title":"寄郑县史令千之其一"}
{"author":"司马光","content":"雕檐日华动，滉瀁照漪涟。四月芰苛满，不似在穷边。","dynasty":"宋代","title":"奉和经略庞龙图延州南城入咏·翠漪亭"}
{"author":"司马光","content":"待诏久公车，囊装半已虚。难文虽雅丽，未得似相如。","dynasty":"宋代","title":"待昭二首"}
{"author":"司马光","content":"负书游上国，拾芥取荣名。雅度津涯阔，高文风雨惊。忘怀翻得谤，纵酒遂伤生。忍使泉台客，悁悁不自明。丹旌倚輤车，荣辱尽虚无。半道骅骝顿，先秋兰茝枯。儿痴缠过龀，亲老不胜扶。家事今萧瑟，宁将未第殊。","dynasty":"宋代","title":"哭公素"}
{"author":"司马光","content":"裁筩累黍久研精，况复新修鬴斛成。岂校忽微争口语，本期淳古变人情。即言乐律符今尺，但恐箫韶似郑声。若欲世人俱信服，凤皇再集颍川城。","dynasty":"宋代","title":"又云新铸鬴斛与今太府寺尽及权衡若合符契复"}
{"author":"司马光","content":"园僻青春深，衣寒积雨阙。中宵酒力散，卧对满窗月。旁观万象寂，远听群动绝。只疑玉壶冰，未足比明洁。","dynasty":"宋代","title":"南园饮罢留宿诘朝呈鲜于子骏尧夫彝叟兄弟"}
{"author":"司马光","content":"贺监家居逸兴民，枝分鉴水阔容舠。穿荷宜去邀渔叟，共醉船头半榼醪。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"朝阳升东隅，照此庭下桐。菶菶复萋萋，居然古人风。疏柯于玉耸，密叶翠羽蒙。午景疑余清，夕照留残红。雨响甍栋外，风生户牖中。主人政多暇，步赏常从容。终当致威凤，览德鸣嗈嗈。又将施五弦，解愠歌帝宫。","dynasty":"宋代","title":"和利州鲜于转运公剧八咏·桐轩"}
{"author":"司马光","content":"璧带非烟润，金铺霁景鲜。绣功添采缕，和气入繁弦。","dynasty":"宋代","title":"春贴子词·夫人阁四首"}
{"author":"司马光","content":"明直君臣合，安危将相兼。金章四辅贵，玉帐万兵严。御侮长城隐，临繁利刃铦。南山陨岩石，何以慰民瞻。","dynasty":"宋代","title":"相国广平文简程公挽歌二首"}
{"author":"司马光","content":"穷泉纤骨已成尘，幽草闲花二十春。昔日相逢犹是梦，今宵梦里更非真。","dynasty":"宋代","title":"梦稚子"}
{"author":"司马光","content":"熬洒沧波耗，征输泽国贫。婴罗矜示子，连策借能臣。拜手觚棱晓，浮舟狼汤春。东南待苏意，别酒莫逡巡。","dynasty":"宋代","title":"送朱职方提举江淮运监"}
{"author":"司马光","content":"悠悠汎舟，载纵载横。白日将倾，飘风载惊。嗟我老矣，发脱齿零。胡为百忧，劳此馀生。","dynasty":"宋代","title":"园樱伤老也其三"}
{"author":"司马光","content":"素发青眸七十馀，未尝游学只安居。旁无几杖身轻健，应为心闲得自如。","dynasty":"宋代","title":"华严真师以诗见贶聊成二章纪其趣尚其二"}
{"author":"司马光","content":"日暖孤台迥，露浓幽径微。茅斋举白饮，沙溆踏青归。照水清满眼，穿林香湿衣。莫言春尚浅，已有右花飞。","dynasty":"宋代","title":"游瀍上刘氏园"}
{"author":"司马光","content":"沟暖冰初断，窗晴雪半消。馀寒不足畏，涂壁尽芳椒。","dynasty":"宋代","title":"春贴子词·皇后阁五首"}
{"author":"司马光","content":"已烦谷水远相送，更得嵩峰遥见迎。水碧峰青看未足，却愁前到洛阳城。","dynasty":"宋代","title":"自渑于洛循谷水行百余里"}
{"author":"司马光","content":"东宫归政五年馀，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词其六"}
{"author":"司马光","content":"千骑拥朱轓，青霞书绣远。复寻题柱迹，重过充繻关。晓栈流云湿，秋湖脱叶殷。久游今得意，真不愧江山。","dynasty":"宋代","title":"送济川知汉州二首"}
{"author":"司马光","content":"客到暂开扃，春芜人生满庭。主人殊不顾，修竹为谁青。","dynasty":"宋代","title":"送景仁至于正臣园寄主人"}
{"author":"司马光","content":"红樱零落杏花开，春物相催次第来。莫作林间独醒客，任从花笑玉山颓。","dynasty":"宋代","title":"送酒与范尧夫"}
{"author":"司马光","content":"林下虽无忧可销，许由闻说挂空瓢。请君呼取孟光饮，共插花枝煮药苗。","dynasty":"宋代","title":"送酒与邵尧夫因戏之"}
{"author":"司马光","content":"南山有白云，应物任所适。欻来非有心，倏去还无迹。甘泽望沾浃，嘉生待苏息。无为遽收卷，复入岩间石。","dynasty":"宋代","title":"送雷太简"}
{"author":"司马光","content":"西伯昔断讼，令名存迄今。南临大河曲，北倚首阳岑。俗被圣贤化，人多礼让心。夫君老经术，终日想鸣琴。","dynasty":"宋代","title":"送雷章秘丞和芮城"}
{"author":"司马光","content":"蜀山瘦碧玉，蜀土膏黄金。寒谿漱其间，演漾清且深。工人剪稚麻，捣之白石砧。就豀沤为纸，莹若裁璆琳。风日常清和，小无尘滓侵。时逐买舟来，万里巴江浔。王城压汴流，英俊萃如林。雄文溢箱箧，争买倾奇琛。夫君乃冠冕，辞气高千寻。十载为举首，於今犹陆深。嗟我蓄此纸，才藻不足任。愿以写君诗，益为人所钦。缟带岂多物，足明同好心。黄钟声如雷，岂病无知音。请以此为质，他年神所临。华轩策驷马，慎勿忘遗簪。","dynasty":"宋代","title":"送冷金笺与兴宗"}
{"author":"司马光","content":"东郡隄郡繇苦，曏来烟火疏。提封百里远，生齿万家余。贤守车缠下，疲人意纾。行闻谣五绔，京廪满郊墟。","dynasty":"宋代","title":"送李祠部知滑州"}
{"author":"司马光","content":"得丧互循环，古今昧终始。百岁落其间，仅与毫芒似。所以达人心，身外不复纪。愁来若乱丝，疏解当以理。昔君关外来，籍籍声华起。冯案一濡毫，万言俱落纸。老生规其文，色若寒灰死。阁笔不能下，敢有疵瑕指。或时抵卿相，入门俱到屣。阍夫迎受谒，不敢扬眸视。解褐吏边州，长涂初进跬。蛟龙得尺水，双骼方嶷嶷。西羌负德泽，飞镝耸边鄙。添兵十万余，斗粟无支拟。州郡走符檄，纵横瓷鞭箠。闾交浪愁苦，卒食半糠秕。上官知君才，悉以储粮委。开仓募平糴，至者车连轨。严明束吏手，诱论提民耳。留谷受金去，若与同侪市。弦朔示云周，露积丘山比。曾无转饷劳，坐饱防秋士。幕府上其功，明诏深嘉美。为僚登九寺，长人专百里。聊和报动劬，未言穷任使。何期逢怨雠，意外成疮痏。刺骨舞文法，吹毛出瑕滓。沮霜五月飞，惨烈伤兰芷。鸾凤失椅梧，飘泊远荆枳。圣朝方任能，大过尚收齿。况於济时具，暂然遭底訾。宁因青绳恶，遂取璠玙毁。良工构明堂，必不遗札梓。勉哉益自立，勿为穷衰止。人和难豫期，神理无终否。庸知今日忧，不为后日喜。吾道诚无亏，壈坎安足耻。闻山迤逦长，百剑连天倚。萦纡结危栈，迥入云星里。蜀国富嬉游，花繁春酒旨。莫作吊原文，投之岷江水。","dynasty":"宋代","title":"送李汝臣同年谪官导江主簿"}
{"author":"司马光","content":"先公勋烈盛监梅，清白仍闻世济才。华省拂衣辞簿领，长衢回首谢尘埃。嵩峰排雾依稀出，洛水迎入迤逦来。寄语马前头白吏，何殊昔日李西台。","dynasty":"宋代","title":"送李侍郎西京留台"}
{"author":"司马光","content":"皇家骏命承苍穹，烝民这杰生维嵩。圣贤会合若符契，坐致四海登熙隆。三阶清平九鼎重，指麾拱揖安华戎。人情谁不乐将相，往往皓首忘疲癃。北平饮乳尚怀印，千秋乘车犹入宫。唯公致政年甫至，耳目明利志气充。幡然脱去万钟禄，心仪高远如翔鸿。灵台不复絓尘务，至德恬淡含黄中。英华纯粹积不发，事业转为文字工。大篇短韵间金石，远追吉甫流清风。刻雕众物非用意，默与元化参神功。应刘鲍谢事奇巧，细琐岂足夸才雄。裸圭夷玉清庙器，肯与环玦争玲珑。绛账生徒东阁客，微官拘絷如樊笼。言诗何敢望商赐，幸得诵咏祛童蒙。昏花病目不自惜，服膺盥手书一能。千金这产不可易，子孙宝蓄传无穷。","dynasty":"宋代","title":"谢始平公以近诗一卷赐示"}
{"author":"司马光","content":"人主恩犹盛，谗夫弄舌端。旋闻就斧质，不得解衣冠。反贼齿才冷，谋臣心尽寒。晁宗噍类尽，汉室泰山安。","dynasty":"宋代","title":"五哀诗晁大夫"}
{"author":"司马光","content":"蚕丛龟印解，鹑野隼旟新。借问锦江乐，何如兴庆春。骊歌遮去辙，竹马望行尘。惠政如膏雨，遥知彼此均。","dynasty":"宋代","title":"仲庶同年兄自成都移长安以诗寄贺"}
{"author":"司马光","content":"羁旅帝城久，逢人青眼稀。闻君又当去，使我益思归。佳色邻乡树，高高望彩衣。春流先自疾，心出片帆飞。","dynasty":"宋代","title":"送师道知长溪朋友因归省觐省"}
{"author":"司马光","content":"双双春燕颺云霄，楚国宫深乐事饶。会待急管繁弦际，试取织条并舞腰。","dynasty":"宋代","title":"柳枝词十三首"}
{"author":"司马光","content":"洛阳秋雨阕，荒圃物华饶。白鹤寒尤盛，红薇晚未彫。鸟惊朱实堕，云灭翠岑遥。扬子方嘲白，相如尚苦痟。徘徊瞻望近，邂逅笑谈辽。官冷惭无具，相思不敢招。","dynasty":"宋代","title":"南园雨霁景物粗佳有怀正叔安之"}
{"author":"司马光","content":"高士闲居旧，名花独步今。移从洛浦远，濯自锦江深。传得巫山貌，非因延寿金。不须天女散，已解动禅心。","dynasty":"宋代","title":"和景仁答才元示花图"}
{"author":"司马光","content":"苍山临县郭，云木冷萧骚。人有渔樵乐，官无簿领劳。垂天起肤守，合抱本织毫。志意诚修立，归飞羽翼高。","dynasty":"宋代","title":"送祁峤颍阳主簿"}
{"author":"司马光","content":"高枕聊成梦，晴空忽见花。浮生尽是客，何处得为家。旅食帝城久，归舟泽国赊。角因菰菜味，回首浩无涯。","dynasty":"宋代","title":"送僧归吴"}
{"author":"司马光","content":"汗简成新令，褰帷刺剧州。韦平家法在，邵杜治声优。野竹交淇水，秋瓜蔓帝邱。三年归奉计，肯顾石渠游。","dynasty":"宋代","tags":"赠别，劝勉","title":"送云卿知卫州"}
{"author":"司马光","content":"铭旌远明灭，骑吹去低昂。三鼎功名大，重泉日月工。鹤飞来吊客，牛卧卜连冈。车马还城郭，悲风满白杨。","dynasty":"宋代","title":"故相国颍公挽歌辞三首"}
{"author":"司马光","content":"梅簇茺台自可羞，相君爱赏忘宵游。未言美实调羹味，且芦清香泛酒瓯。","dynasty":"宋代","title":"又和上元日游南园赏梅花"}
{"author":"司马光","content":"微径透重峦，茅堂竹叶冠。方瞳映骨静，秀气逼人寒。夜火装丹灶，晴霜醮石坛。不须惊浅俗，轻举入云端。","dynasty":"宋代","title":"赠学仙者"}
{"author":"司马光","content":"太白明如李，东方三丈高。晨光孤照阙，雾气湿侵袍。槐柳经霜惨，骅骝得路豪。素飧无小补，府仰愧金鳌。","dynasty":"宋代","title":"早朝书事"}
{"author":"司马光","content":"怅望中秋月，于今已上弦。明生圭样小，影露桂花偏。幽思邈难致，浮云去不还。何当出阴翳，清彻照中天。","dynasty":"宋代","title":"八月七日夜省直苦雨三首其二"}
{"author":"司马光","content":"吾家陜之北，陜事吾能说。孤亭占城隅，形胜最殊绝。云消天宇空，极目鸟飞灭。大河西北来，汹涌地脉裂。万里卷流沙，长驱走溟碣。群山势离合，披靡随曲折。林薄带村墟，郊原如绣缬。祠宫望神禹，闲田指虞芮。高丘想巫咸，空岩怀傅说。圣贤迹已远，缥渺见风烈。吴公昔为守，治行莹冰雪。君从丰镐来，华馆息尘辙。主人喜佳客，置酒升嵽嵲。清欢浩无涯，烛至樽未撤。谁知捧手辞，遽有幽明诀。至今犹堕泪，遗爱满耆耋。择之新下车，条教悉施设。依然典刑在，先后如符节。嗟予仕京邑，苟禄自羁绁。丘垄翳荒松，三年洒扫缺。求归未能得，朝莫肠百结。得君临虚诗，彷佛见里阙。何时往登临，旷若目去䁾。忧来复长吟，益使寸心折。","dynasty":"宋代","title":"和张仲通追赋陪资政侍郎吴公临虚亭燕集寄呈陜府祖择之学士"}
{"author":"司马光","content":"白玉徒为洁，幽兰未谓芳。穷羞事令尹，疏不忘怀王。冤骨销寒渚，忠魂换旧乡。空余楚辞在，犹与日争光。","dynasty":"宋代","title":"五哀诗·屈平"}
{"author":"司马光","content":"方士陈仙术，飘飘意不疑。云浮仲山鼎，风降寿宫祠。上药行当就，殊庭庶可期。蓬莱何日返，五利不吾欺。","dynasty":"宋代","title":"读汉武帝纪"}
{"author":"司马光","content":"头白惜春情更深，花间独醉竞分阴。泉声醒耳自可乐，不用歌抛满袖金。","dynasty":"宋代","title":"次前韵二首其一"}
{"author":"司马光","content":"萸房迎令节，菊蕊入芳筵。华烛初长夜，清霜未冷天。悲风咽横吹，骤雨送繁弦。聊附邹枚客，敢希园绮贤。","dynasty":"宋代","title":"又和六日四老会"}
{"author":"司马光","content":"并辔出都门，葱笼日欲昕。野寒余宿雪，树闇湿春云。稍望郊宫近，先悉马首分。一朝犹恋恋，可复久离群。","dynasty":"宋代","title":"正月三日与广渊同出南薰门分斋宫涂中有作"}
{"author":"司马光","content":"蕴隆亦太甚，荟蔚不朝隮。直可忧秋廪，非徒病夏畦。民心或能徹，天造固难稽。黯淡云缠簇，滂沱日未西。衣襟坐来冷，城阙望中迷。园笋新梢活，庭蕉湿叶低。响从客破纸，行喜屐生泥。昨旦烦相报，凭君谢竹鸡。","dynasty":"宋代","title":"喜雨八韵呈明叔"}
{"author":"司马光","content":"曏来河洛久愆阳，祷祀徒劳罄肃庄。林雪飞花欣暂白，麦田濡叶未全典。城中稍觉桑薪贵，村外时闻社瓮香。入使孜孜悯惸独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"节物正防秋，关山落叶稠。霜风壮金鼓，雾气湿旌裘。未得西羌灭，终为大汉羞。惭非班定远，弃笔取封侯。","dynasty":"宋代","title":"塞上"}
{"author":"司马光","content":"矮帽长条紫縠衫，朱门深静似重岩。莫言永日浑无事，种药移花一一监。","dynasty":"宋代","title":"效赵学士体成口号十章献开府太师"}
{"author":"司马光","content":"闰馀春意早，卉木先有思。嘤嘤群鸟翔，东西各求类。伊予忝谏垣，动息抱忧悸。衮职旷不补，言责真可畏。况复禁过从，陋巷若囚系。茅茨庇风雨，偏隘无馀地。时于坏垣隙，历历生新荠。君侯乃比邻，跬步难自致。常思去岁初，西轩学歌吹。座客皆故人，欢笑无拘忌。平生不喜酒，是日成烂醉。岂言长揖归，良会难再值。东风忽复来，时华一何驶。丛竹固无恙，夭桃作花异。朝廷正清明，讵肯容窃位。何当遂废放，欢饮还自恣。","dynasty":"宋代","title":"早春戏作呈范景仁"}
{"author":"司马光","content":"文案渐消散，仓闲吏已稀。庭空数蝶下，夜静一萤飞。爱赏忽成句，淹留时忘归。高情虽不系，遇此独依依。","dynasty":"宋代","title":"和李殿丞仓中对菊三首"}
{"author":"司马光","content":"吾爱韩伯休，采药卖都市。有心安可欺，所以价不二。如何彼女子，已复知姓字。惊逃入穷山，深畏名为累。","dynasty":"宋代","title":"独乐园七题·采药圃"}
{"author":"司马光","content":"海隅方万里，豪俊几何人。百汰求才尽，三薰得士新。声华四方耸，器业一朝伸。佗日苍生望，非徒泽涛春。","dynasty":"宋代","title":"送贤良陈著作签书寿州判官"}
{"author":"司马光","content":"失意流年老，残春对夕阳。可堪临远道，更复举离觞。花柳已萧索，云山复渺茫。西风如有意，意信勿相忘。","dynasty":"宋代","title":"送何万下第归蜀二首"}
{"author":"司马光","content":"平生千里别，书问亦常来。隼拂秋云击，鸾兼霏雾回。曏无高世艺，安见出偷才。有纸盈箱箧，扃封不忍开。","dynasty":"宋代","title":"哭马承之"}
{"author":"司马光","content":"南园莫笑独追寻，明日未知晴与阴。挥手一朝辞逆旅，满堂安用累千金。","dynasty":"宋代","title":"次前韵二首"}
{"author":"司马光","content":"山木欣欣意，春光次第催。欹巾望归雁，伏槛听新雷。岩静闻冰折，巢空喜燕来。涧花从寂寞，亦向草堂开。","dynasty":"宋代","title":"山中早春"}
{"author":"司马光","content":"簿领日沉迷，从容乐事稀。宾朋半相值，樽酒不须违。惨澹愁云积，参差远树微。淹留勿轻散，待取雪花飞。","dynasty":"宋代","title":"沉阴欲雪与同列会饮南斋"}
{"author":"司马光","content":"长夏金正伏，火意尤骄盈。夫子寓官舍，无术逃烦蒸。轩窗豁四开，灭去壁上灯。紵衣不可亲，羽扇安能胜。濯泉泉已温，抚簟簟可憎。万叶悄无风，但有飞蚊鸣。六府燥不濡，喉舌烟尘生。摄衣起徐步，四顾天正晴。云汉浅欲涸，箕毕徒纵横。忽思终南巅，秀出秦云青。上有长松林，蔽日深杳冥。下有万仞壑，含蓄太古冰。安得蹑轻屐，仗策缘峥嵘。挂冠芙蓉阙，结屋高崖棱。回视万钟禄，飘撇如飞蝇。","dynasty":"宋代","title":"和邻几六月十一日省书事"}
{"author":"司马光","content":"昆吾道远不复通，世传切玉谁能穷。宝刀近出日本国，越贾得之沧海东。鱼皮装巾香木鞘，黄白间杂鍮与铜。百金传入好事手，佩服可以攘袄凶。传闻共国居大岛，土壤活饶风俗好。其先徐福诈秦民，采药淹留童卯老。百工五种与之俱，至今器用皆精巧。前朝贡献屡往来，士人往往工辞藻。徐福行时书示焚，逸书百篇今尚存。令严不许传中国，举世无人识古文。嗟予乘服欲往学，沧波浩荡无通津。令人感叹坐流涕，鏽涩短刀何足云。","dynasty":"宋代","title":"和君倚日本刀歌"}
{"author":"司马光","content":"东阁尊罍招共饮，后房罗绮约同观。既无蓟子分身术，须欠车公一座欢。","dynasty":"宋代","title":"和潞公招尧夫不至"}
{"author":"司马光","content":"府官无旬休，虑问乃游息。诏书禁从诣，不舍始朝食。缓带对藜羹，下箸免促迫。门前吏卒散，却扫谢来客。北轩有藤床，今晨始拂拭。蓬发乱宜梳，霜髭间可摘。开囊晒药物，发笥出书册。菊畦亲灌浸，茶器自涓涤。於时孟秋末，天晴色绀碧。林叶虽未零，风声已淅沥。神明还九藏，清气袭百脉。征夫解甲胄，疲马脱羁鞫。蜚鸟开樊笼，跳鱼出鼎鬲。形骸尽我有，不复为物役。中非久安逸，幸得少顷适。讼庭止敲扑，咫尺异喧寂。明朝不能然，危盼愁月夕。","dynasty":"宋代","title":"旬虑十七韵呈同舍"}
{"author":"司马光","content":"地胜岷峨秀，时清隽乂生。扬雄晚得禄，何武少知名。性有图书癖，心忘绂冕荣。前年归谕蜀，不使里人惊。","dynasty":"宋代","title":"紫微石"}
{"author":"司马光","content":"羁旅帝城久，逢人青眼稀。闻君又当去，使我益思归。佳色邻乡树，高高望彩衣。春流先自疾，心出片帆飞。","dynasty":"宋代","title":"送师道知长溪朋友因归省觐省"}
{"author":"司马光","content":"桑麦青青四月初，皇华使者又指车。为臣岂得辞王事，只向金銮坐读书。","dynasty":"宋代","title":"再使河北"}
{"author":"司马光","content":"越女行歌纵棹轻，苍茫虽浦晚烟凝。荷花折尽未归去，潋滟扁舟不易胜。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"繁华两佳节，邂逅适同时。雅俗共为乐，风光如有期。晓烟新里巷，春服满津涯。已散汉宫烛，仍浮洛水卮。占花分设席，爱柳就张帷。华毂争门去，轻帘夹路垂。三川云锦烂，四座玉山攲。叠鼓传遥吹，轻桡破直漪。清谈何衮衮，和气益熙熙。想见周南俗，当年播逸诗。","dynasty":"宋代","title":"和君贶清明与上巳同日泛舟洛川十韵"}
{"author":"司马光","content":"惊风动地起，游客望山行。若待佳辰去，应无好事名。","dynasty":"宋代","title":"游喷玉潭"}
{"author":"司马光","content":"仁圣初承绪，敷在籲俊贤。得人兹最盛，射策独居先。禁省英声远，岩廊至华宣。辞荣还故第，三事究高年。","dynasty":"宋代","title":"宋相国挽辞二首"}
{"author":"司马光","content":"按节羊肠阪，褰帷并塞州。仁风熙爱日，清德凛高秋。甘泽随征盖，华星近戍楼。佗年叱驭事，直笔寄歆彪。","dynasty":"宋代","title":"又和留题定襄驿"}
{"author":"司马光","content":"景物浩无穷，兹为一都会。之人心若鉴，万状静相对。乔林拥砌底，修岭倚窗背。流云过席上，去鸟出天外。徐徐杖屦整，蔼蔼效原晦。来往亦何为，逍遥真乐内。","dynasty":"宋代","title":"和利州鲜于转运公剧八咏·会景亭"}
{"author":"司马光","content":"军中富余暇，飞苔同城隈。雍容陪后乘，一一应刘才。","dynasty":"宋代","title":"奉和经略庞龙图延州南城入咏·飞苔园"}
{"author":"司马光","content":"积旬留省署，容易度春华。芳草踏青晚，长楸行乐赊。云疏时送雨，风细暗飞花。直有黄金百，无因过酒家。","dynasty":"宋代","title":"寒食南宫夜饮"}
{"author":"司马光","content":"韊矢迎山驿，轺车下帝台。夜看牛斗分，应有使星来。","dynasty":"宋代","title":"孙器之奉使淮浙至江为书见寄以诗谢之其一"}
{"author":"司马光","content":"雨不成游半路归，逢花值柳倍依依。朝来赖饮三杯酒，醉卧西斋昼掩扉。","dynasty":"宋代","title":"又即事二章上呈其一"}
{"author":"司马光","content":"晓棹旌旗迥，暮河钲鼓喧。商船极目避，汉使一何尊。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"彼郁者兰，生于幽涯，其华菲菲。君子爰处，爰处爰嬉。靡适弗宜，忘其渴饥。","dynasty":"宋代","title":"杕柏寄傅钦之三首"}
{"author":"司马光","content":"登临传胜绝，怅息未成游。山气高凌霁，湖光碧照秋。烟疏茶灶迥，灯冷竹房幽。安得聊凭槛，萧然洗客愁。","dynasty":"宋代","title":"寄题洪州慈济师西轩"}
{"author":"司马光","content":"年老逢春犹解狂，行歌南陌上东冈。晴云高鸟各自得，白日游丝相与长。草色无情尽眼绿，花林多思袭人香。吾侪幸免簪裾累，痕饮闲吟乐未央。","dynasty":"宋代","title":"再和尧夫年老逢春"}
{"author":"司马光","content":"我厌从缘苦，空为薄宦牵。如师真达者，於世必超然。敝笠冲尘陌，寒云拥雪天。崎岖远相顾，深愧此心专。","dynasty":"宋代","title":"赠清衍"}
{"author":"司马光","content":"得丧互循环，古今昧终始。百岁落其间，仅与毫芒似。所以达人心，身外不复纪。愁来若乱丝，疏解当以理。昔君关外来，籍籍声华起。冯案一濡毫，万言俱落纸。老生规其文，色若寒灰死。阁笔不能下，敢有疵瑕指。或时抵卿相，入门俱到屣。阍夫迎受谒，不敢扬眸视。解褐吏边州，长涂初进跬。蛟龙得尺水，双骼方嶷嶷。西羌负德泽，飞镝耸边鄙。添兵十万余，斗粟无支拟。州郡走符檄，纵横瓷鞭箠。闾交浪愁苦，卒食半糠秕。上官知君才，悉以储粮委。开仓募平糴，至者车连轨。严明束吏手，诱论提民耳。留谷受金去，若与同侪市。弦朔示云周，露积丘山比。曾无转饷劳，坐饱防秋士。幕府上其功，明诏深嘉美。为僚登九寺，长人专百里。聊和报动劬，未言穷任使。何期逢怨雠，意外成疮痏。刺骨舞文法，吹毛出瑕滓。沮霜五月飞，惨烈伤兰芷。鸾凤失椅梧，飘泊远荆枳。圣朝方任能，大过尚收齿。况於济时具，暂然遭底訾。宁因青绳恶，遂取璠玙毁。良工构明堂，必不遗札梓。勉哉益自立，勿为穷衰止。人和难豫期，神理无终否。庸知今日忧，不为后日喜。吾道诚无亏，壈坎安足耻。闻山迤逦长，百剑连天倚。萦纡结危栈，迥入云星里。蜀国富嬉游，花繁春酒旨。莫作吊原文，投之岷江水。","dynasty":"宋代","title":"送李汝臣同年谪官导江主簿"}
{"author":"司马光","content":"泉水出幽谷，原流本自清。萦回遍中国，浩荡入东瀛。峡口春雷怒，潭心晓鉴平。悠悠随所值，行止两无情。","dynasty":"宋代","title":"泉水诗送吴都官分司归知州"}
{"author":"司马光","content":"城楼传晚鼓，稍稍讼庭稀。起拂衣中土，还乘款段归。","dynasty":"宋代","title":"同僚有独游东园者小诗寄之三首"}
{"author":"司马光","content":"府官无旬休，虑问乃游息。诏书禁从诣，不舍始朝食。缓带对藜羹，下箸免促迫。门前吏卒散，却扫谢来客。北轩有藤床，今晨始拂拭。蓬发乱宜梳，霜髭间可摘。开囊晒药物，发笥出书册。菊畦亲灌浸，茶器自涓涤。於时孟秋末，天晴色绀碧。林叶虽未零，风声已淅沥。神明还九藏，清气袭百脉。征夫解甲胄，疲马脱羁鞫。蜚鸟开樊笼，跳鱼出鼎鬲。形骸尽我有，不复为物役。中非久安逸，幸得少顷适。讼庭止敲扑，咫尺异喧寂。明朝不能然，危盼愁月夕。","dynasty":"宋代","title":"旬虑十七韵呈同舍"}
{"author":"司马光","content":"丹旌倚輤车，荣辱尽虚无。半道骅骝顿，先秋兰雨枯。儿痴才过龀，亲老不胜扶。家事今萧瑟，宁将未第殊。","dynasty":"宋代","title":"哭公素其二"}
{"author":"司马光","content":"家虽在城阙，萧瑟似荒郊。远去名利窟，自称安乐巢。云归白石洞，鹤立碧松梢。得丧非吾事，何须更解嘲。","dynasty":"宋代","title":"赠邵尧夫"}
{"author":"司马光","content":"太行横拥巨川回，三晋由来产异才。展墓乘春走乡陌，负书拂晓下兰台。河阳路侧花应合，天井关头雪未开。会使乡人惊六印，莫羞今日弊裘来。","dynasty":"宋代","title":"送仲更归泽州"}
{"author":"司马光","content":"到官今十日，缠得一朝闲。岁晚悉云合，登楼不见山。","dynasty":"宋代","title":"登陆长安见山楼"}
{"author":"司马光","content":"狼汤春流满，芜湖候吏迎。旌旟晓日丽，钲鼓野风清。暂喜红尘远，休嗟素发生。专城方四十，自古以为荣。","dynasty":"宋代","title":"送次道和太平州"}
{"author":"司马光","content":"八水三种路眇茫，翠微深处白云乡。目{左目右蚩}懒拭如松液，领发频抓似栗房。林壑不嫌无用物，形骸难入少年场。缘苔蹑蔓知多少，千里归来屐齿苍。","dynasty":"宋代","title":"和范景仁谢寄西游行记"}
{"author":"司马光","content":"圣俞精为诗，坚重比白玉。至宝识之希，未必谐众目。应辰仰高风，跂耸自西蜀。平生未相识，歉歉不自足。薄游困京师，旅食止脱粟。得官当入秦，行李未结束。先求圣俞门，执贽请所欲。九衢季冬月，风沙正惨黩。羸马惮远行，毛鬣寒瑟缩。旅拒不肯前，一步九刺蹙。饥童袖拥口，手足尽皲瘃。论诗久未出，窃骂怨满腹。归来面扬扬，气若饫粱肉。累累数十字，疏淡不满幅。自谓获至珍，呼儿谨藏蓄。长安十五驿，重复问川陆。置诗怀袖间，勌懑辄披读。高吟桑野阔，目瞑即投宿。自可忘羁愁，行瞻灞陵曲。","dynasty":"宋代","title":"王书记以近诗三篇相示各摭其意以诗赓之其二投圣俞"}
{"author":"司马光","content":"文藻兼名理，三吴第一贤。乡心几千里，飞雁满秋天。","dynasty":"宋代","title":"又赠谓之"}
{"author":"司马光","content":"梅梢柳萼未全工，日澹风和春意来。雨后谁家有桃李，会须多买及时栽。","dynasty":"宋代","title":"早春"}
{"author":"司马光","content":"节物都何晚，佳辰容易过。黄花不足念，当奈酒杯何。","dynasty":"宋代","title":"重九日忆菊"}
{"author":"司马光","content":"白璧紫金为世宝，贤愚知贵莫能名。庙堂祭器杯盘物，随处得这光彩生。","dynasty":"宋代","title":"留别东郡诸僚友"}
{"author":"司马光","content":"近时洛社名真率，箪食壶浆取次游。试问西来老朝散，可能同志便相收。","dynasty":"宋代","title":"呈张子贱"}
{"author":"司马光","content":"桃李都无实，梧桐半死身。那堪衰病意，更作独游人。","dynasty":"宋代","title":"初夏独游南园地"}
{"author":"司马光","content":"雨多虽可厌，气凉还可喜。欲语言慵开，无眠身懒起。一榻有余宽，一饭有余美。想彼庙堂人，正应忧变理。","dynasty":"宋代","title":"久雨效东天体"}
{"author":"司马光","content":"褵縰出短蒲，毰毸浴清水。物忌太鲜明，何妨染泥滓。","dynasty":"宋代","title":"和之美舟行杂诗八首·水鸭"}
{"author":"司马光","content":"去岁洛城中，嬉游处处同。从离崿岭北，常梦潩泉乐。草远春街碧，花繁夕市红。临风默惆怅，想像白眉翁。","dynasty":"宋代","title":"春日思景仁"}
{"author":"司马光","content":"心目悠悠农去鸿，别来容易四秋风。莫嗟密密书连纸，万里经年信一通。","dynasty":"宋代","title":"又寄"}
{"author":"司马光","content":"长年睡益少，气耗非神清。昨朝多啜茶，况以思虑并。中烦枕屡移，殿转何时明。苏秦六国印，力取鸿毛轻。白圭万金产，运智立可营，如何五更梦，百万终不成。","dynasty":"宋代","title":"南园杂诗六首·不寐"}
{"author":"司马光","content":"少傅名德重，蔚然人物师。群孙满丹穴，嘉瑞尽长离。勿叹毛羽短，已惊文采奇。勉哉勤志业，馀庆未应衰。","dynasty":"宋代","title":"送晁秘丞"}
{"author":"司马光","content":"学海无涯富，辞锋一战勋。声华掩终贾，赋颂继渊云。五斗为边吏，千他饱戍军。明恩美尤异，优秩赏能勤。黄祖阴怀怒，张汤巧用文。折虽因木秀，烧不变兰薰。迹有穷通异，心无得丧分。龙蛇宁久蛰，玉石岂俱焚。蜀国花饶思，临邛酒易醺。西风时有意，尺纸慰离群。","dynasty":"宋代","title":"送导江李主簿君俞"}
{"author":"司马光","content":"楚国良金百鍊精，深藏求售价连城。岂徒丰狱吹毛利，兼有秦台照胆明。","dynasty":"宋代","title":"留别东郡诸僚友"}
{"author":"司马光","content":"金阙银城仙客居，欲传消息问麻姑。蓬莱无物堪为信，翦寄苍龙一握须。","dynasty":"宋代","title":"昌言有咏石发诗三章模写精楷难复加仆虽未睹"}
{"author":"司马光","content":"去岁洛城中，嬉游处处同。从离崿岭北，常梦潩泉乐。草远春街碧，花繁夕市红。临风默惆怅，想像白眉翁。","dynasty":"宋代","title":"春日思景仁"}
{"author":"司马光","content":"谷雨后来花更浓，前时已见玉玲珑。客来更说姚黄发，只在街西相第东。","dynasty":"宋代","title":"其日雨闻姚黄开戏成诗二章呈子骏尧夫"}
{"author":"司马光","content":"红旆萦林却转，琼筵就水重开。荷香着衣不去，竹色映酒遥来。","dynasty":"宋代","title":"陪张龙图南湖暑饮"}
{"author":"司马光","content":"黄菊本天物，先随元化生。酒醴乃人功，后因仪狄成。酒客强亲菊，菊酒初无情。种之荒阶侧，何尝妨独醒。脩竹气萧洒，自合生君庭。","dynasty":"宋代","title":"酬邻几问不饮栽菊"}
{"author":"司马光","content":"杖底潜蛇影，门阴集戴鵀。玉楼新记就，石椁旧铭沈。箧有封峦札，籯无遗子金。寂寥封马鬣，秋色净松林。","dynasty":"宋代","title":"侍读王文公挽歌二首其二"}
{"author":"司马光","content":"冠盖郁相依，名园花未稀。游丝萦复展，狂絮堕还飞。积弩遗风陋，兰亭旧俗微。何如咏沂水，春服舞雩归。","dynasty":"宋代","title":"上巳日与太学诸同舍饮王都尉园"}
{"author":"司马光","content":"吾家陕之北，陕事吾能说。孤亭占城隅，形胜最殊绝。云消天宇空，极目鸟飞灭。大河西北来，汹涌地脉裂。万里卷流沙，长驱走溟碣。群山势离合，披靡随曲折。林薄带村墟，郊原如绣缬。祠宫望神禹，间田指虞芮。高丘想巫咸，空岩怀传说。圣贤迹已远，缥渺见风烈。吴公昔为守，治行蒙冰雪。君从丰镐来，华馆息尘辙。主人喜嘉客，置酒升嵽嵲。清欢浩无涯，烛至樽未撤。谁知捧手辞，遽有幽明诀。至今犹堕泪，遗爱满耆台。择之新下车，条孝悉施设。依然曲刑在，先后如符节。嗟予仕京邑，苟禄自羁练。丘垄翳荒松，三年洒扫缺。求归未能得，朝莫肠丰结。得君临虚诗，彷佛见里阙。何时往登临，旷若目去{左目右蔑}。忧来复长吟，益使雨心折。","dynasty":"宋代","title":"和促通追赋陪资政侍郎吴公临虚亭燕集寄呈陕"}
{"author":"司马光","content":"积厚丕丕业，重光郁郁文。宝书长列宿，玉字切浮云。散帙鸣銮驻，充庭杂佩分。愿移天纵艺，似续圣功勤。","dynasty":"宋代","title":"奉和御制龙图等阁观三圣御书诗"}
{"author":"司马光","content":"榆钱零乱柳花飞，枝上红英渐渐稀。莫厌衔杯不虚日，须知共方惜春晖。","dynasty":"宋代","title":"用安之韵招君从安之正叔不疑二十六日南园为"}
{"author":"司马光","content":"闲中有富贵，迥与俗尘殊。水净齐纨展，花繁蜀锦纡。竹风寒扣玉，荷雨急跳珠。可笑公孙衍，酣歌夸丈夫。","dynasty":"宋代","title":"闲中有富贵"}
{"author":"司马光","content":"江南佳丽地，人物自风流。青骨灵祠在，黄旗王气收。衣冠馀旧俗，歌颂乐贤侯。正恐还朝速，江山未遍游。","dynasty":"宋代","title":"送吴仲庶知江宁"}
{"author":"司马光","content":"昔贤尊道谊，置醴待嘉宾。今我乐闲放，提壶饷故人。虮浮杯面白，味撇瓮头醇。何以助高兴，篱边菊蕊新。","dynasty":"宋代","title":"送醴与子才"}
{"author":"司马光","content":"麦田正尘坌，桑径忽滂沱。比屋起相告，荷锄行且歌。园林半扃锁，车马绝经过。大尹爱民物，何妨喜更多。","dynasty":"宋代","title":"喜雨三首呈景仁侍郎兼献在尹宣徽"}
{"author":"司马光","content":"露浓秋过半，气爽雨收余。取酒邀嘉客，呼儿扫弊庐。生涯数亩地，官业一轩书。竹结垂纶屋，泉分入座渠。惬心皆乐事，容膝即安居。梁静栖无燕，波澄戏有鱼。茂林穿缭绕，微径步虚徐。果落方知熟，莎长不忍除。过从当苦远，接待每惭疏。不厌茅茨陋，时迂长者车。","dynasty":"宋代","title":"春和在压倒同年张兄会南园诗"}
{"author":"司马光","content":"多愁万是别离深，折条相赠各沾襟。留住不住居人意，欲去未去行人心。","dynasty":"宋代","title":"柳枝词十三首"}
{"author":"司马光","content":"杯盘丰腆胜陶令，园沼繁华减白家。惆怅佳辰掩蓬荜，不陪高会赏邻花。","dynasty":"宋代","title":"三月二十五日安之以诗二绝见招作真率会光以"}
{"author":"司马光","content":"忧国心如石，当朝有古风。挂冠虽在远，遗札不忘忠。飞旐西归洛，新阡背倚嵩。还令往来客，下马白杨中。","dynasty":"宋代","title":"致政杨侍郎挽歌其二"}
{"author":"司马光","content":"煜炝屏星驾，迢遥婺女区。岚光晴向背，溪溜暖萦纡。万室鸣机杼，千艘隘舳舻。若逢耆旧问，能说隐侯无。","dynasty":"宋代","title":"送王伯初通判婺州"}
{"author":"司马光","content":"行行歌式微，浩吧返荆扉。却著登山屐，尽焚趋府衣。溪清鱼影乱，竹闇笋芽肥。应悔浮名误，空将白发归。","dynasty":"宋代","title":"送李尉以监丞致仁归闽中"}
{"author":"司马光","content":"征盖霜空迥，飘摇迎塞鸿。虏牙侵海角，汉节下天中。酒薄阴山雪，裘寒易水风。边声不可听，归思浩无穷。","dynasty":"宋代","title":"送李学士使北"}
{"author":"司马光","content":"儒业金华贵，归心白鹤孤。江山依旧在，轩冕曏来无。啸咏谁当共，登临未索扶。浩然如此乐，迥与世人殊。","dynasty":"宋代","title":"送李益之侍郎致政归庐山"}
{"author":"司马光","content":"水底元无月，衣中自有珠。六尘皆外物，万法尽迷涂。瀑布寒云湿，觚棱瑞气扶。遥知至乐地，不异在京都。","dynasty":"宋代","title":"送李益之侍郎致政归庐山"}
{"author":"司马光","content":"昔贤尊道谊，置醴待嘉宾。今我乐闲放，提壶饷故人。虮浮杯面白，味撇瓮头醇。何以助高兴，篱边菊蕊新。","dynasty":"宋代","title":"送醴与子才"}
{"author":"司马光","content":"四载一相逢，相逢遽为别。侪辈日萧条，与君俱白发。卮酒不暇执，旧游那复说。忽忽无他言，暑行戒饥渴。","dynasty":"宋代","title":"送刘促通知泾州"}
{"author":"司马光","content":"汉家英俊士，衮衮出金张。久袭诸侯籍，新腰太守章。畛封连故赵，庐井带清漳。春色迎饶吹，应忘道路长。","dynasty":"宋代","title":"送刘观察知洺州"}
{"author":"司马光","content":"潭潭相府开，旌骑拥三台。闻道廷中吏，无非天下才。策名新振拔，把板尚低回。勿为卑飞困，青冥尽此来。","dynasty":"宋代","title":"送刘仪先辈大名尉"}
{"author":"司马光","content":"圣朝方考牧，番育寄才能。屡别良可叹，闲游不复曾。行尘遵洛汭，朝骑对觚棱。瀍上秋台迥，归来正好登。","dynasty":"宋代","title":"送刘仲通赴京师"}
{"author":"司马光","content":"官名为玉局，已与俗尘疏。钟出寒松迥，香凝古殿虚。乡闾非甚远，俸禄岂无余。谁道神仙乐，神仙恐不如。","dynasty":"宋代","title":"送罗郎中官勾玉局观"}
{"author":"司马光","content":"边草荒无路，星河秋夜明。卷旗遮虏塞，歇马受降城。霜重征衣薄，风高战鼓鸣。将军功示厌，士卒不须生。","dynasty":"宋代","title":"山塞"}
{"author":"司马光","content":"举世恋荣禄，夜行无乃劳。独君年未至，止足一何高。矮制乌纱帽，宽裁白氎袍。华榱坐终日，闲按紫檀槽。","dynasty":"宋代","title":"戏书宋子才止足堂"}
{"author":"司马光","content":"主人倦邀客，寂寞委苍苔。此日开无益，明年不复开。","dynasty":"宋代","title":"宜甫家有金铃菊客未这识因代菊赠宜甫"}
{"author":"司马光","content":"山人有山未尝游，俗客远来仍久留。白云满眼望不见，可惜宜阳一片秋。","dynasty":"宋代","title":"寿安杂诗十首·游神林谷寄邵尧夫"}
{"author":"司马光","content":"相印东临汶水阳，两看春叶与秋霜。登山置酒延邹湛，上马回鞭问葛强。溪竹低垂寒滴翠，露荷相倚净交香。宵衣深念长城固，肯待从容傲醉乡。","dynasty":"宋代","title":"奉和始平公忆东平"}
{"author":"司马光","content":"多愁万是别离深，折条相赠各沾襟。留住不住居人意，欲去未去行人心。","dynasty":"宋代","title":"柳枝词十三首"}
{"author":"司马光","content":"西望飞花千树暗，东来芳蕊一番新。行人不惜泥涂倦，喜见年光两处春。","dynasty":"宋代","title":"陕城桃李零落尽硖石山中今方盛开马上口占"}
{"author":"司马光","content":"执酒劝君君尽之，今朝取醉不当疑。好风好景心无事，闲利闲名何足知。","dynasty":"宋代","title":"执酒"}
{"author":"司马光","content":"黄菊本夫物，先随元化生。酒醴乃人功，后因仪狄成。酒客强亲菊，菊酒初无情。种之荒阶侧，何尝妨独醒。修竹气萧洒，自合生君庭。","dynasty":"宋代","title":"酬邻几问不饮栽菊"}
{"author":"司马光","content":"象龙虽得请，跃{左虫右戾}亦面占。既有膏苗益，宁无漂麦嫌。馀霏方映户，反照忽通帘。羁旅愁怀阕，农家喜色添。田间拾穗满，陌上荷鉏兼。豫想三种迥，秋场万庾尖。","dynasty":"宋代","title":"和家兄喜晴用安这韵"}
{"author":"司马光","content":"山泽欲焦枯，炎光满太虚。不知天地外，暑气复何如。","dynasty":"宋代","title":"大热"}
{"author":"司马光","content":"征盖霜空迥，飘飘迎塞鸿。虏牙侵海角，汉节下天中。酒薄阴山雪，裘寒易水风。边声不可听，归思浩无穷。","dynasty":"宋代","title":"送李学士"}
{"author":"司马光","content":"白璧紫金为世宝，贤愚知贵莫能名。庙堂祭器杯盘物，随处得这光彩生。","dynasty":"宋代","title":"留别东郡诸僚友"}
{"author":"司马光","content":"墨绶百里宰，红蕖幕府僚。民淳无门辨，地胜得逍遥。日上云未散，春深雪不消。知音已交芦，勿茹紫芝苗。","dynasty":"宋代","title":"送上雒王推官"}
{"author":"司马光","content":"雕檐日华动，滉瀁照漪涟。四月芰苛满，不似在穷边。","dynasty":"宋代","title":"奉和经略庞龙图延州南城入咏·翠漪亭"}
{"author":"司马光","content":"贱子何为者，栖栖今二毛。沧波浮片叶，大块载秋毫。利物物何补，营身身已劳。羡君遗世网，脱屣一何高。","dynasty":"宋代","title":"喜李侍郎"}
{"author":"司马光","content":"化工馀巧惜春残，更发浓芳继牡丹。檀点藏心殷胜缬，异香迎鼻酷如兰。琼楼窈窕仙家宅，云叶低垂醉里冠。自有殊功存药录，不当独取郑诗看。","dynasty":"宋代","title":"和陈殿丞芍药"}
{"author":"司马光","content":"鉴石开蹊峻，登崖置阁危。笑谈空谷应，步武白云随。众壑如翻浪，邻州若布棋。何当随棲隐，身世两相遣。","dynasty":"宋代","title":"柏梯寺"}
{"author":"司马光","content":"负书游上国，拾芥取荣名。雅度津涯阔，高文风雨惊。忘怀翻得谤，纵酒遂伤生。忍使泉台客，悁悁不自明。丹旌倚輤车，荣辱尽虚无。半道骅骝顿，先秋兰茝枯。儿痴缠过龀，亲老不胜扶。家事今萧瑟，宁将未第殊。","dynasty":"宋代","title":"哭公素"}
{"author":"司马光","content":"飞盖名僚集，临流芳宴开。萦纡漱文石，次第传清杯。回波亦多意，并泛落花来。","dynasty":"宋代","title":"和邵不疑校理蒲州十诗"}
{"author":"司马光","content":"天气清和无喘牛，花林烂漫竹林幽。临风高咏足为乐，有勇方知笑仲由。","dynasty":"宋代","title":"又和游吴氏园二首"}
{"author":"司马光","content":"月华秋色两鲜新，万里澄空不受尘。兔濯素毛腾浩露，桂飘香实下飞轮。光侵酒面寒无力，清入诗豪健有神。座客何须辞醉倒，相君应不惜车茵。","dynasty":"宋代","title":"中秋夕始平公命与考校诸君赋诗"}
{"author":"司马光","content":"翠柏老精舍，红尘倦帝城。千山一锡远，万里片云轻。江栈纡还直，天星纵复横。听猿应更喜，还是故乡声。","dynasty":"宋代","title":"送僧聪归蜀"}
{"author":"司马光","content":"原上烟芜淡复浓，寂寥佳节思无穷。竹林近水半边绿，桃树连村一片红。尽日解鞍山店雨，晚天回首酒旗风。遥知幕府清明饮，应笑驱驰羁旅中。","dynasty":"宋代","title":"寒食许昌道中寄幕府诸君"}
{"author":"司马光","content":"东郡隄郡繇苦，曏来烟火疏。提封百里远，生齿万家余。贤守车缠下，疲人意纾。行闻谣五绔，京廪满郊墟。","dynasty":"宋代","title":"送李祠部知滑州"}
{"author":"司马光","content":"双双春燕飏云霄，楚国宫深乐事饶。会待急管繁弦际，试取纤条并舞腰。","dynasty":"宋代","title":"柳枝词十三首其六"}
{"author":"司马光","content":"寒梅狃发荣，大隐又专名。异种生江渚，何年到洛城。色如虚室白，香似主人清。向使吴儿见，不思菰菜羹。","dynasty":"宋代","title":"又和开叔"}
{"author":"司马光","content":"召客客俱来，赏花花正开。寒暄方得所，风雨不相催。席上柳飞雪，门前车隐雷。主人意仍厚，安得不徘徊。","dynasty":"宋代","title":"二十八日会不疑家席上纪实"}
{"author":"司马光","content":"舟楫才猷大，冰霜德操坚。陶钧成茂业，书史乐高年。瞻望簪绅共，吁嗟馆舍捐。举时无异论，方信令名全。","dynasty":"宋代","title":"祁国正献公挽歌三首"}
{"author":"司马光","content":"簪裾丞相阁，林沼令君家。烟曲香寻篆，杯深酒过花。霏微烬沈水，馥郁渍榠柤。愧乏相如赋，陪游吒后车。","dynasty":"宋代","title":"陪子华燕醮厅酒半过赵令园"}
{"author":"司马光","content":"兔营三窟定何在，棘间堑底高邱巅。却行百步方跃入，示免余踪留雪四。少年何为无恻隐，解鹰纵犬薰以烟。人言兔狡非兔狡，窘急偷生真可怜。","dynasty":"宋代","title":"穷兔谣二首"}
{"author":"司马光","content":"明府学既优，所闻今得施。四境已澄清，还以书自怡。西斋几黄卷，治原俱在兹。","dynasty":"宋代","title":"和聂之美鸡泽官舍诗七首·西斋"}
{"author":"司马光","content":"园僻青春深，衣寒积雨阙。中宵酒力散，卧对满窗月。旁观万象寂，远听群动绝。只疑玉壶冰，未足比明洁。","dynasty":"宋代","title":"南园饮罢留宿诘朝呈鲜于子骏尧夫彝叟兄弟"}
{"author":"司马光","content":"帝诰封泥紫，皇坟杀简青。坐谈安玉壘，专对讋龙庭。黼黻昭文理，冰霜莹典刑。英灵人箕尾，终古作天星。","dynasty":"宋代","title":"相国广平文简程公挽歌二首"}
{"author":"司马光","content":"昨夕邮吏来，叩门致书函。呼奴取以入，就火开其缄。不疑赋长篇，发自燕之南。痛伤江与梅，继踵良人歼。噫嗟知其二，尚未知其三。请从北辕后，覼缕为君谈。邻几虽久病，始不妨朝参。饮歠寖衰少，厥逆生虚痰。逮于易箦辰，皮骨馀崆嵌。遗书属清俭，终始真无惭。圣俞食寒冰，外以风邪兼。愚医暴下之，结轖候愈添。惙惙气上走，不复容针砭。自言从良友，地下心亦甘。钦圣体素彊，药石性所谙。平居察举措，敢以不寿占。一朝暂归卧，簿领不废签。讣来众皆愕，未信犹窥觇。兴言念三子，举袂涕已沾。英贤能几何，逝者迹相衔。君疑天上才，难得帝所贪。我疑人间美，多取神所嫌。茫茫幽明际，蓍蔡难穷探。忧来不可忘，终日心厌厌。","dynasty":"宋代","title":"和不疑送虏使还道中闻江邻几梅圣俞长逝作诗哭之"}
{"author":"司马光","content":"园竹久不治，芜没真可吊。岂无枯槁容，萧疏自殊调。至人爱高节，命斧除藜藋。何用报至恩，清阴与长啸。","dynasty":"宋代","title":"和昌言官舍十题其十病竹"}
{"author":"司马光","content":"桑麦青青四月初，皇华使者又指车。为臣岂得辞王事，只向金銮坐读书。","dynasty":"宋代","title":"再使河北"}
{"author":"司马光","content":"相府典刑在，朝闺望实高。紬书荣史观，典乐重卿曹。夷路迎飞鞚，桑林应奏刀。家籝传旧学，庙鼎刻前劳。袨服屯千骑，连樯阅万艘。剑芒冲夜气，阁影动秋涛。风色传花信，烟光拂酒膏。使君专问俗，无意在游遨。","dynasty":"宋代","title":"送张少卿学士知洪州"}
{"author":"司马光","content":"繁华两佳节，邂逅适同时。雅俗共为乐，风光如有期。晓烟新里巷，春服满津涯。已散汉宫烛，仍浮洛水卮。占花分设席，爱柳就张帷。华毂争门去，轻帘夹路垂。三川云锦烂，四座玉山攲。叠鼓传遥吹，轻桡破直漪。清谈何衮衮，和气益熙熙。想见周南俗，当年播逸诗。","dynasty":"宋代","title":"和君贶清明与上巳同日泛舟洛川十韵"}
{"author":"司马光","content":"樛木犹藏叶，夭桃未作花。六宫歌逮下，四海咏宜家。","dynasty":"宋代","title":"春贴子词·皇后阁五首"}
{"author":"司马光","content":"先生负材气，弱冠游穷边。麻衣揖钜公，决策期万全。谓言叛羌背，会可执而鞭。意趣小参差，万金莫留连。中年更折节，六籍事精研。羲农讫周孔，上下皆贯穿。造次循绳墨，儒行无少愆。师道久废阕，模范几无传。先生力振起，不绝尚聊绵。教人学虽博，要以礼为先。庶几百世后，复睹三王前。释老比尤炽，群伦将荡然。先生论性命，指示令知天。声光动京师，名卿争芦延。寘这石渠阁，岂徒修简编。丞相正自用，立有荣枯权。先生不可屈，去之归卧坚。孤嫠聚满室，糊口耕无田。欣欣茹藜藿，皆不思肥鲜。近应诏书起，寻取病告旋。旧庐不能到，丹旐风翩翩。人生会归尽，但问愚与贤。借令阳虎寿，讵足骄颜渊。况於朱紫贵，飘忽如云烟。岂若有清名，高出太白巅。门人俱絰带，雪涕会松阡。厚终信为美，继志仍须专。读经守旧学，勿为利禄迁。好礼效古人，勿为时俗牵。修内勿修外，执中勿执偏。当令洙泗风，郁郁满秦川。先生傥有知，无憾归重泉。","dynasty":"宋代","title":"子厚先生哀辞"}
{"author":"司马光","content":"迢递铜梁道，凝严青锁闱。负书当日去，鸣玉此时归。乡树迎朱毂，江花照锦衣。临邛不足并，荣耀古今稀。","dynasty":"宋代","title":"送昌言舍人得告蜀三首"}
{"author":"司马光","content":"城楼传晚鼓，稍稍讼庭稀。起拂衣中土，还乘款段归。","dynasty":"宋代","title":"同僚有独游东园者小诗寄之三首"}
{"author":"司马光","content":"春塘含薄冰，淅沥隐隈曲。晴日射寒芒，柔风折哀玉。草树曾未知，波光已先绿。","dynasty":"宋代","title":"和端式十题·春塘冰"}
{"author":"司马光","content":"谁谓花庵小，才容三两人。君看宾席上，经月有凝尘。","dynasty":"宋代","title":"花庵二首其一"}
{"author":"司马光","content":"莫嫌微雪压梅牙，已有归鸿泊浦沙。天上诏来难久驻，直须早看洛阳花。","dynasty":"宋代","title":"和君锡雪后招控春"}
{"author":"司马光","content":"征盖霜空迥，飘摇迎塞鸿。虏牙侵海角，汉节下天中。酒薄阴山雪，裘寒易水风。边声不可听，归思浩无穷。","dynasty":"宋代","title":"送李学士使北"}
{"author":"司马光","content":"鹘翅崩腾来九宵，兔命迫窄无所逃。秋毫就死忽背跃，鹘拳不中还飞高。安知韩卢复在后，力屈但作婴儿号，少年只取一快乐，谁念划根腥血毛。","dynasty":"宋代","title":"穷兔谣二首"}
{"author":"司马光","content":"松菊陶潜宅，蓬蒿仲蔚家。行游筇杖瘦，啸傲幅巾斜。屋小疏茅覆，门深乱柳遮。村童迎客至，竹帚扫桃花。","dynasty":"宋代","title":"归田诗"}
{"author":"司马光","content":"家虽在城阙，萧瑟似山阿。远去名利窟，自称安乐窝。云归白石洞，鹤立碧松柯。得丧非吾事，何须更寤歌。","dynasty":"宋代","title":"别一章改韵同五诗呈尧夫"}
{"author":"司马光","content":"华堂选形胜，地直异之隅。主人心絜齐，公闲此燕居。西来故乡客，东过朝大夫。时逢志所惬，下榻同欢如。琴棋间壶觞，赋咏杂歌呼。民间既羲皇，席上宜华胥。每思就一醉，幸无官守拘。奈何三千里，风埃与泥涂。","dynasty":"宋代","title":"和利州鲜于转运公剧八咏·异堂"}
{"author":"司马光","content":"吾家陕之北，陕事吾能说。孤亭占城隅，形胜最殊绝。云消天宇空，极目鸟飞灭。大河西北来，汹涌地脉裂。万里卷流沙，长驱走溟碣。群山势离合，披靡随曲折。林薄带村墟，郊原如绣缬。祠宫望神禹，间田指虞芮。高丘想巫咸，空岩怀传说。圣贤迹已远，缥渺见风烈。吴公昔为守，治行蒙冰雪。君从丰镐来，华馆息尘辙。主人喜嘉客，置酒升嵽嵲。清欢浩无涯，烛至樽未撤。谁知捧手辞，遽有幽明诀。至今犹堕泪，遗爱满耆台。择之新下车，条孝悉施设。依然曲刑在，先后如符节。嗟予仕京邑，苟禄自羁练。丘垄翳荒松，三年洒扫缺。求归未能得，朝莫肠丰结。得君临虚诗，彷佛见里阙。何时往登临，旷若目去{左目右蔑}。忧来复长吟，益使雨心折。","dynasty":"宋代","title":"和促通追赋陪资政侍郎吴公临虚亭燕集寄呈陕"}
{"author":"司马光","content":"种竹南墙阴，竹生皆北向。苟非阳在北，竹性安可强。乃知就阳意，草木皆有情。园葵最柔弱，独取倾心名。","dynasty":"宋代","title":"种竹"}
{"author":"司马光","content":"去年与客尽清欢，今日重来立马看。犹足携觞同醉在，只愁风雨横相干。","dynasty":"宋代","title":"和子华过王师家见梅花盛开呈君实子骏兼简尧"}
{"author":"司马光","content":"冰澌半解波先绿，柳叶未生条已黄。四海澄清天子孝，朝回日奉万年觞。","dynasty":"宋代","title":"春贴子词其五"}
{"author":"司马光","content":"文武从容两有余，公板将幕往来居。已安四海如三杰，欲散千金比二疏。今日监边亲跪毂，他年入殿赐乘车。武侯暂为苍生起，长忆隆中卧旧庐。","dynasty":"宋代","title":"和始平公郡斋偶书二首"}
{"author":"司马光","content":"城上调秋角，烟间发暝钟。风枝摇宿鸟，霜草覆寒蛩。久负观书乐，端愁束带恭。暂因群吏散，还得遂幽慵。","dynasty":"宋代","title":"秋夜"}
{"author":"司马光","content":"贤侯宴枚马，歌鼓事繁华。晚吹来千里，清商落万家。平原转疏雨，远树隔残霞。宋玉虽能赋，还须念景差。","dynasty":"宋代","title":"和孙器之清风楼"}
{"author":"司马光","content":"昔去江湖乡，来与松桂接。圭角老龙脊，锋棱秋剑铗。历乱枯苔点，交横败莎叶。会使成都人，更取神蓍揲。","dynasty":"宋代","title":"景福东厢诗·怪石"}
{"author":"司马光","content":"后时独立诚难事，犹赖阶庭有菊丛。绰约霜前弄姿态，非如群木万株红。","dynasty":"宋代","title":"和秉国芙蓉五章"}
{"author":"司马光","content":"茅茨临素浐，沃野带长林。日永一堂静，草生三径深。消忧何用酒，为乐不须琴。扰扰市朝客，无人知此心。","dynasty":"宋代","title":"寄题李水部"}
{"author":"司马光","content":"一言华衮足为荣，况吒文编久愈明。邹湛不逢羊叔子，世间何处复知名。","dynasty":"宋代","title":"读颍公清风庥"}
{"author":"司马光","content":"闲官逢献风，拜揖说纷然。须信家居日，方为已有年。劬劳中外遍，名迹始终全。伯玉空搔首，蹉跎愧在前。","dynasty":"宋代","title":"和宋子才致后岁旦见赠"}
{"author":"司马光","content":"洛阳相望尽名园，墙我花胜墙里看。手摘青梅供按酒，何须一一具杯盘。","dynasty":"宋代","title":"看花四绝句"}
{"author":"司马光","content":"懒拙无时用，耆朋独我思。乘闲同把酒，道旧各成诗。高义刮眼膜，清风生鬓丝。方交激衰俗，贱子实何为。","dynasty":"宋代","title":"酬君贶和景仁对酒见寄三首"}
{"author":"司马光","content":"冬夜何其永，寒光四泬漻。雁横昨天边历，人静漏迢迢。破屋霜应重，荒庭发未消。不眠保所念，达晓思无憀。","dynasty":"宋代","title":"冬夜"}
{"author":"司马光","content":"召客客俱来，赏花花正开。寒暄方得所，风雨不相催。席上柳飞雪，门前车隐雷。主人意仍厚，安得不徘徊。","dynasty":"宋代","title":"二十八日会不疑家席上纪实"}
{"author":"司马光","content":"深谷窅无底，空闻泉水哀。时因秋日照，微见碧萦回。谷里非人境，胡麻何处来。","dynasty":"宋代","title":"和端式十题·幽谷泉"}
{"author":"司马光","content":"先生负材气，弱冠游穷边。麻衣揖钜公，决策期万全。谓言叛羌背，会可执而鞭。意趣小参差，万金莫留连。中年更折节，六籍事精研。羲农讫周孔，上下皆贯穿。造次循绳墨，儒行无少愆。师道久废阕，模范几无传。先生力振起，不绝尚聊绵。教人学虽博，要以礼为先。庶几百世后，复睹三王前。释老比尤炽，群伦将荡然。先生论性命，指示令知天。声光动京师，名卿争芦延。寘这石渠阁，岂徒修简编。丞相正自用，立有荣枯权。先生不可屈，去之归卧坚。孤嫠聚满室，糊口耕无田。欣欣茹藜藿，皆不思肥鲜。近应诏书起，寻取病告旋。旧庐不能到，丹旐风翩翩。人生会归尽，但问愚与贤。借令阳虎寿，讵足骄颜渊。况於朱紫贵，飘忽如云烟。岂若有清名，高出太白巅。门人俱絰带，雪涕会松阡。厚终信为美，继志仍须专。读经守旧学，勿为利禄迁。好礼效古人，勿为时俗牵。修内勿修外，执中勿执偏。当令洙泗风，郁郁满秦川。先生傥有知，无憾归重泉。","dynasty":"宋代","title":"子厚先生哀辞"}
{"author":"司马光","content":"于嗟古之道邈即远兮，日陵夷而就衰。群儒角逐异端竞进兮，圣涂榛枳幽昧而难知。君独耻从众人之后兮，轩然高举远取而穷追。拨去虹蜺汛扫氛浊兮，廓然乃得睹夫朝曦。授邑於雒之南兮，始即学今得而施。归风俗於醇厚兮，又何西门卓鲁之足为。消奸化桀折牙杜蘖兮，寂不知其所之。何者为令这德兮，黄童皓首接手而游嬉。菽粟露积牛羊被野兮，百里独比於太古之时。予愿解冠弃佩兮，受一廛於伊之野。蓑身笠首兮，同邑民以熙熙。","dynasty":"宋代","title":"送伊阙王大夫歌"}
{"author":"司马光","content":"君行杳何许，万里蜀云西。野色春斯近，林烟晓意迷。天藏马峡小，星逼剑关低。莫使乡愁乱，咬咬信子规。","dynasty":"宋代","title":"送王殿丞知眉山县"}
{"author":"司马光","content":"哲公金陵来，神韵自孤秀。京华三十春，高节愈幽茂。煊赫公卿门，道俗日奔走。自非趣尚合，一息不相就。慷慨贤豪士，波溢千金富。蔬饭苟有馀，秋毫未尝受。嚣呶不可变，坚白如琼琇。居然尚悉寂，终厌尘土臭。忽思香炉云，荟蔚冠孤岫。振衣寻昔游，烟霞宛如旧。络木滕蔓长，护石松根瘦。瀑泉响夜壑，乳管添春宝。茅茨荫文丈，宴坐度清画。几席雨奇花，阶除驯猛兽。方知物外光，回视人寰陋。慎勿露声光，愚迷将辐凑。","dynasty":"宋代","title":"送守哲归庐山"}
{"author":"司马光","content":"雷鼓千通破大幽，天开狱钥纵累囚。驿书散出先飞鸟，一日恩流四百州。","dynasty":"宋代","title":"庆历七年祀南郊礼毕贺赦"}
{"author":"司马光","content":"杂花乱种盘涡底，小屋深居监燧心。朝市政嚣声那得到，晨昏气不能侵。","dynasty":"宋代","title":"污亭"}
{"author":"司马光","content":"风柳动萧疏，寒星浸寥落。中宵四寂然，时有游鱼跃。江沙落席帆，岸柳萦单舸。小市远微茫，簇水初灯火。","dynasty":"宋代","title":"和之美舟行杂诗八首·舟中夜坐"}
{"author":"司马光","content":"缡縰出短蒲，毰毸浴清水。物忌太鲜明，何妨染泥滓。","dynasty":"宋代","title":"和之美舟行杂诗八首水鸭"}
{"author":"司马光","content":"茂勋成亮采，胜赏寄风流。闲引翘材客，同为独乐游。厌居华宇盛，翻爱弊庐幽。愧不先操篲，迎尘立道周。","dynasty":"宋代","title":"和潞公与昌言正步游独乐园徘徊久之主人不至"}
{"author":"司马光","content":"溽暑郁不开，矗矗云万叠。长风卷地来，冻雨不濡叶。虽无润物功，凉泠得所惬。须臾号怒息，清月照壁颊。小冠簪短发，衣裾轻猎猎。攲倾依曲几，暂尔苏疲苶。坐久不思眠，草间微露浥。","dynasty":"宋代","title":"夏夜"}
{"author":"司马光","content":"麦田正尘坌，桑径忽滂沱。比屋起相告，荷锄行且歌。园林半扃锁，车马绝经过。大尹爱民物，何妨喜更多。","dynasty":"宋代","title":"喜雨三首呈景仁侍郎兼献大尹宣徽其三"}
{"author":"司马光","content":"圣俞精为诗，坚重比白玉。至宝识之希，未必谐众目。应辰仰高风，跂耸自西蜀。平生未相识，歉歉不自足。薄游困京师，旅食止脱粟。得官当入秦，行李未结束。先求圣俞门，执贽请所欲。九衢季冬月，风沙正惨黩。羸马惮远行，毛鬣寒瑟缩。旅拒不肯前，一步九刺蹙。饥童袖拥口，手足尽皲瘃。论诗久未出，窃骂怨满腹。归来面扬扬，气若饫粱肉。累累数十字，疏淡不满幅。自谓获至珍，呼儿谨藏蓄。长安十五驿，重复问川陆。置诗怀袖间，勌懑辄披读。高吟桑野阔，目瞑即投宿。自可忘羁愁，行瞻灞陵曲。","dynasty":"宋代","title":"王书记以近诗三篇相示各摭其意以诗赓之其二投圣俞"}
{"author":"司马光","content":"出门道路多，纵横不我测。我今欲远行，须问曾行客。徐徐逢路人，咨问青松侧。客曰君何往，答曰游京邑。客仍指要路，而言行有益。古路虽大道，不如今路直。但行今人路，犹如假羽翼。彼客虽我去，独自踟蹰立。为见今古路，无乃须差忒。今路足轮蹄，古路饶荆棘。欲行今人路，恐背古人迹。拟行古人路，今人笑迂僻。又拟不出门，奈有饥寒逼。哀哀于此情，悠悠苍天色。不避今人嫌，路须行古陌。古陌虽难远，且保无劂失。勉哉自勉哉，前古难知识。不复见杨朱，万古凝悉魄。","dynasty":"宋代","title":"今古路行"}
{"author":"司马光","content":"星郎年未至，辞禄一何高。目莹栖灵气，眉疏出秀毫。胸中自有乐，身外尽徒劳。回首红尘地，纷纷笑我曹。解绂沱江外，诛茅井络边。老莱夫妇隐，韦孟子孙贤。浮蚁邀旁舍，蹲鸱种薄田。不须亲几杖，想望已萧然。","dynasty":"宋代","title":"寄赠致仕"}
{"author":"司马光","content":"昨夕邮吏来，叩门致书函。呼奴取以入，就火开其缄。不疑赋长篇，发自燕这南。痛伤江与梅，继踵良人歼。噫嗟知其二，尚未知其三。请从北辕后，覼缕为君谈。邻几虽久病，始不妨朝参。饮歠浸衰少，劂逆生虚痰。逮於易箦辰，皮骨余崆嵌。遗书属清俭，终始真无惭。圣俞食寒冰，外以风邪兼。愚医暴下之，结轖候愈添。惙惙气上走，不复容鍼砭。自言从良友，地下心亦甘。钦圣体素强，药石性所谙。平居察举措，敢以不寿占。一朝暂归卧，簿领不废签。讣来众皆愕，未信犹规觇。兴言念三子，举袂涕已沾。英贤能几何，逝者迹相衔。君疑天上才，人得帝人贪。我疑人间美，多取神所嫌。茫茫幽明际，蓍蔡难穷探。忧来不可忘，终日心厌厌。","dynasty":"宋代","title":"和不疑送虏使还道中闻邻几圣俞长逝作诗哭之"}
{"author":"司马光","content":"东郊车马走红尘，城外多於城里人。谁信今朝还政后，过如前岁下车新。","dynasty":"宋代","title":"效赵学士体成口号十章献开府太师"}
{"author":"司马光","content":"南园桃李近方栽，浇水未乾花已开。山果野蔬随分有，交游不厌但频来。","dynasty":"宋代","title":"看花四绝句"}
{"author":"司马光","content":"三十馀年西复东，劳生薄宦等飞蓬。所存旧业惟清白，不负明君有朴忠。早避喧烦真得策，未逢危辱好收功。太平触处农桑满，赢取闾阎鹤发翁。","dynasty":"宋代","title":"初到洛中书怀"}
{"author":"司马光","content":"闰馀春意早，卉木先有思。嘤嘤群鸟翔，东西各求类。伊予忝谏垣，动息抱忧悸。衮职旷不补，言责真可畏。况复禁过从，陋巷若囚系。茅茨庇风雨，偏隘无馀地。时于坏垣隙，历历生新荠。君侯乃比邻，跬步难自致。常思去岁初，西轩学歌吹。座客皆故人，欢笑无拘忌。平生不喜酒，是日成烂醉。岂言长揖归，良会难再值。东风忽复来，时华一何驶。丛竹固无恙，夭桃作花异。朝廷正清明，讵肯容窃位。何当遂废放，欢饮还自恣。","dynasty":"宋代","title":"早春戏作呈范景仁"}
{"author":"司马光","content":"山人有山未尝游，俗客远来仍久留。白云满眼望不见，可惜宜阳一片秋。","dynasty":"宋代","title":"寿安杂诗十首·游神林谷寄邵尧夫"}
{"author":"司马光","content":"横桥通废岛，华宇出荒榛。风月逢知己，湖山得主人。使君如独乐，众庶必深颦。何以知家给，笙歌满水滨。","dynasty":"宋代","title":"寄题钱君倚明州重修众乐亭"}
{"author":"司马光","content":"心目悠悠逐去鸿，别来容易四秋风。莫嗟密密书连纸，万里经年信一通。","dynasty":"宋代","title":"又寄"}
{"author":"司马光","content":"书日少闲暇，中宵梦亦劳。符移空浩浩，榜楚镇{上敖下言}{上敖下言}。敢说今求郡，番思昔坐曹。羡君乘五马，东去一何高。","dynasty":"宋代","title":"喜圣民得登州"}
{"author":"司马光","content":"吾爱韩伯休，采药卖都市。有心安可欺，所以价不二。如何彼女子，已复知姓字。惊逃入穷山，深畏名为累。","dynasty":"宋代","title":"独乐园七咏采药圃"}
{"author":"司马光","content":"溽暑郁不闻，矗矗云万叠。长风卷地来，冻雨不濡叶。虽无润物功，凉冷得所惬。须臾号怒息，清月照壁颊。小冠簪短发，衣裾轻猎猎。欹倾依曲几，暂匀苏疲薾。坐久不思眠，草间微露浥。","dynasty":"宋代","title":"夏夜"}
{"author":"司马光","content":"{左革右阑}矢迎山驿，轺车下帝台。夜看牛斗分，应有使星来。","dynasty":"宋代","title":"孙器之奉使淮浙至江为书见寄以诗谢之五首"}
{"author":"司马光","content":"懒不窥园久，元非效促舒。新荷满沼密，篮舁出门疏。借问含烟晚，能胜裛露初。愧无鱼戏句，弄翰白分如。","dynasty":"宋代","title":"和子骏新荷"}
{"author":"司马光","content":"高士寄朝市，迥然心迹珠。秋风太仓里，黄菊满庭隅。陶令成诗后，王公送酒无。遥知厌俗事，未免强踌蹰。","dynasty":"宋代","title":"和李殿丞仓中对菊三首"}
{"author":"司马光","content":"昔君来阙下，定馆必吾庐。今者虽相值，依在是索居。不堪休沐少，便使往还疏。深愧原思巷，空回长者车。","dynasty":"宋代","title":"之美访及不获展奉以诗为谢"}
{"author":"司马光","content":"经岁侍佳节，无如阴霭何。果然时雨足，安用月华多。未免银缸进，空闻玉漏过。庾公兴不浅，久为驻鸣珂。","dynasty":"宋代","title":"八月十五日夜陪留守宣徽登西楼值雨待月久不见"}
{"author":"司马光","content":"十上终无就，才高定复论。清时守儒术，白首在丘园。远树隐残日，孤烟生暮村。扬鞭万里去，几许不销魂。","dynasty":"宋代","title":"送何万下第归蜀二首"}
{"author":"司马光","content":"平湖漠漠芰荷稠，水国芳春不胜秋。空有棹歌人不见，晚风一曲去悠悠。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"合抱生毫末，无为厌小官。政成心更逸，道胜意常宽。野迥山形秀，云疏雪意阑。离杯如不心，何用御祁寒。","dynasty":"宋代","title":"送孟仲习宜君令"}
{"author":"司马光","content":"圣主焦劳意，谁云百里轻。东州比灾害，剧令选精明。水去良田阔，人旭旅谷生。闾閻还旧观，鸡犬变新声。盗散疲民活，奸穷老吏惊。政成知不日，双耳为君倾。","dynasty":"宋代","title":"送孟著作知济阴"}
{"author":"司马光","content":"问子青云器，胡为不少留。未能充禄养，安敢及身谋。旧尔千人俊，居然百里优。连城价终在，自是玉工羞。","dynasty":"宋代","title":"送聂秘丞宰桐城二首"}
{"author":"司马光","content":"七载一相见，怳然如路衢。形骸渐枯槁，志业转荒芜。往事云过眼，新悲雪染须。明朝又分首，上马即重湖。","dynasty":"宋代","title":"送聂秘丞宰桐城二首"}
{"author":"司马光","content":"赵魏高气侠，到今风俗然。椎埋吏难禁，击断世称贤。明府宜更瑟，罢民庶息户。无如蚕丝者，急敛纵敲鞭。","dynasty":"宋代","title":"送聂之美任鸡泽令"}
{"author":"司马光","content":"徒劳已足倦，漂泊益恓惶。短剑无三尺，征衣共一囊。折腰从事马，赞谒使君堂。并日屡承檄，无时不里粮。官曹大儿戏，弓槊小军行。破柱翻偷窟，倾林索盗囊。村墟旅颜黑，风日故衫黄。暝宿投烟舍，朝餐荫道桑。唯忧课书殿，岂慕芦飞章。志气空磅礴，才华浪激昂。镌鑱圭始莹，磨拂鉴尤光。衣褐仍缠绔，无羞俗吏装。","dynasty":"宋代","title":"送聂之美摄尉韦城"}
{"author":"司马光","content":"元戎台鼎旧，大府节旄新。边候正无事，宾筵况得人。山寒太行晓，水碧晋祠春。斋让蒲萄熟，飞觞不厌频。","dynasty":"宋代","title":"送裴中舍赴太原幕府"}
{"author":"司马光","content":"厌苦折腰久，飘然黄鹄飞。田园示芜没，邻曲有光辉。昔奋儒衣去，今纡朝绂归。人生贵知足，得此已为稀。","dynasty":"宋代","title":"送蒲中舍至政归蜀"}
{"author":"司马光","content":"念昔两髦日，乌奴同燕游。随时自有乐，何物可为愁。岂意今头白，相逢欲涕流。凭君访题壁，好在水西楼。","dynasty":"宋代","title":"送蒲中舍至政归蜀"}
{"author":"司马光","content":"苍山临县郭，云木冷萧骚。人有渔樵乐，官无簿领劳。垂天起肤守，合抱本织毫。志意诚修立，归飞羽翼高。","dynasty":"宋代","title":"送祁峤颍阳主簿"}
{"author":"司马光","content":"得丧互循环，古今昧终始。百岁落其间，仅与毫芒似。所以达人心，身外不复纪。愁来若乱丝，疏解当以理。昔君关外来，籍籍声华起。冯案一濡毫，万言俱落纸。老生规其文，色若寒灰死。阁笔不能下，敢有疵瑕指。或时抵卿相，入门俱到屣。阍夫迎受谒，不敢扬眸视。解褐吏边州，长涂初进跬。蛟龙得尺水，双骼方嶷嶷。西羌负德泽，飞镝耸边鄙。添兵十万余，斗粟无支拟。州郡走符檄，纵横瓷鞭箠。闾交浪愁苦，卒食半糠秕。上官知君才，悉以储粮委。开仓募平糴，至者车连轨。严明束吏手，诱论提民耳。留谷受金去，若与同侪市。弦朔示云周，露积丘山比。曾无转饷劳，坐饱防秋士。幕府上其功，明诏深嘉美。为僚登九寺，长人专百里。聊和报动劬，未言穷任使。何期逢怨雠，意外成疮痏。刺骨舞文法，吹毛出瑕滓。沮霜五月飞，惨烈伤兰芷。鸾凤失椅梧，飘泊远荆枳。圣朝方任能，大过尚收齿。况於济时具，暂然遭底訾。宁因青绳恶，遂取璠玙毁。良工构明堂，必不遗札梓。勉哉益自立，勿为穷衰止。人和难豫期，神理无终否。庸知今日忧，不为后日喜。吾道诚无亏，壈坎安足耻。闻山迤逦长，百剑连天倚。萦纡结危栈，迥入云星里。蜀国富嬉游，花繁春酒旨。莫作吊原文，投之岷江水。","dynasty":"宋代","title":"送李汝臣同年谪官导江主簿"}
{"author":"司马光","content":"使君仁智心，济以忠义胆。婴儿手自抚，猛虎须可揽。出牧为龚黄，廷议乃陵黯。万钟何所加，甔石何所减。用此始优游，当官免阿诌。曏时守高密，民安吏手敛。乘间为小台，节物得周览。容膝常有余，纵目皆不掩。山种远布张，花卉近缀点。筵宾肴核旅，燕居兵卫俨。比之在陋共，为乐亦何歉。可笑夸者愚，中天犹惨惨。","dynasty":"宋代","title":"超然台寄子瞻学士"}
{"author":"司马光","content":"西来万里浣花笺，舒卷云霞照手鲜。书笥久藏无可称，愿投诗客助新编。","dynasty":"宋代","title":"太博同年叶兄纾以诗及建茶为贶家有蜀笺二轴"}
{"author":"司马光","content":"岐阳府舍始相逢，四十余春屈指中。昔日布衣今露冕，当时小吏亦衰翁。醉吟久作藏身计，条教应多及物功。惟是彩衣难再著，长林极目起悲风。","dynasty":"宋代","title":"和吴辨叔知凤翔见寄"}
{"author":"司马光","content":"苍鹅集宋幕，游鹿上燕台。霸气山河尽，王师江汉来。重围经岁合，严锁夜深开。废殿余沙砾，颓墙翳草莱。清时间千岁，良牧借三台。狱市乘余暇，芜城赋上才。","dynasty":"宋代","title":"追和张学士从沂公游广固城"}
{"author":"司马光","content":"凤律年华到尚新，九重气象已成春。晚云低拂羽林仗，宿雨先清紫陌尘。玉殿鸣鞘传警跸，彤庭委佩集簪绅。阙前无复鱼龙戏，自有驭谣亿万人。","dynasty":"宋代","title":"和次道大庆殿上元迎驾"}
{"author":"司马光","content":"厌苦折腰久，飘然黄鹄飞。田园示芜没，邻曲有光辉。昔奋儒衣去，今纡朝绂归。人生贵知足，得此已为稀。","dynasty":"宋代","title":"送蒲中舍至政归蜀"}
{"author":"司马光","content":"先朝御六飞，亲谒濑乡祠。牛酒当时惠，衣冠此日思。仙踪丹有灶，天瑞桧生枝。圣主怜耆旧，题舆得吏师。","dynasty":"宋代","title":"送王彦臣同年通判亳州"}
{"author":"司马光","content":"吾心自有乐，世俗岂能知。不及老莱子，多於荣启期。緼袍宽称体，脱粟饱随宜。乘兴辄独往，携筇任所之。","dynasty":"宋代","title":"乐"}
{"author":"司马光","content":"残腊尚要春，清寒更著人。雪华犹惜别，物意倍添新。云压宫城重，风调玉漏匀。行游宜结辔，九陌未多尘。","dynasty":"宋代","title":"和道粹春寒趋馆马上口占"}
{"author":"司马光","content":"兹轩最洒落，历历种琅玕。正书簿书稀，萧萧风雨寒。翠阴凉宴坐，疏韵承清欢。锦箨裁夏扇，玉笋供春盘。晴蜗潜叶底，螟雀投林端。幽兴遇物惬，高怀随处安。且免一日无，何须千亩宽。","dynasty":"宋代","title":"和利州鲜于转运公剧八咏·竹轩"}
{"author":"司马光","content":"雷公推车电施鞭，飞腾九泽舞百川。须臾开晴万物鲜，仰视白日当青天。","dynasty":"宋代","title":"和复古大雨"}
{"author":"司马光","content":"溪光不动柳风轻，玉帐森沈拥万兵。鸥入烟中闲自舞，鱼翻波面喜相迎。楼船下视晴天碧，鼓吹前驱远陌清。桃李归时应盛发，薰然和气满春城。","dynasty":"宋代","title":"陪始平公燕柳溪"}
{"author":"司马光","content":"樛木犹藏叶，夭桃未作花。六宫歌逮下，四海咏宜家。","dynasty":"宋代","title":"春贴子词·皇后阁五首"}
{"author":"司马光","content":"鸡帻奇峰云外横，青壁行寻不可上。却羡樵儿轻险峡，腰绳操斧长来往。","dynasty":"宋代","title":"寿安杂诗十首·寿安杂诗十首·神林从二首"}
{"author":"司马光","content":"之子秣陵去，悠悠天暂东。帆开晓风疾，潮落夜江空。在昔才华盛，至今人物丰。山川气虽尽，龙虎势犹雄。卞玉已三献，齐禽会一冲。当令关下吏，洗目认终童。","dynasty":"宋代","title":"送高陟归金陵"}
{"author":"司马光","content":"维岳人皆仰，长城众所依。远猷方克壮，昭世忽长违。象设俨如在，英灵窅不归。唯应令名久，竹素蔼余辉。","dynasty":"宋代","title":"吕宣徽挽歌二首"}
{"author":"司马光","content":"宫城映出丝丝绿，顿觉皇州春意回。从此不辞驱瘦马，六街终日踏尘埃。","dynasty":"宋代","title":"二月六日初见待漏房前柳色微绿欣然成咏"}
{"author":"司马光","content":"莫嫌微雪压梅芽，已有归鸿泊浦沙。天上诏来难久驻，直须早看洛阳花。","dynasty":"宋代","title":"和君锡雪后招探春其一"}
{"author":"司马光","content":"长年睡益少，气耗非神清。昨朝多啜茶，况以思虑并。中烦枕屡移，殿转何时明。苏秦六国印，力取鸿毛轻。白圭万金产，运智立可营，如何五更梦，百万终不成。","dynasty":"宋代","title":"南园杂诗六首·不寐"}
{"author":"司马光","content":"圣俞精为诗，坚重比白玉。于宝识之希，未必庇众目。应辰仰高风，跂从自西蜀。平生示相识，歉歉不自足。薄游困京师，旅食止脱粟。得官当入秦，行李示结束。先求圣俞门，执贽请所欲。九衢季冬月，风沙正惨黩。羸马惮远行，毛鬣寒瑟缩。旅拒不肯前，一步九刺蹙。饥童袖拥口，手足尽皲瘃。论时久未出，窃骂怨满腹。归来面扬扬，气中饫粱肉。累累数十字，疏淡不满幅。自谓获至珍，呼儿谨藏蓄。长安十五驿，重复间川陆。轩诗怀袖间，倦懑辄披读。高吟桑野阔，目瞑即投宿。自可忘羁愁，行瞻灞陵曲。","dynasty":"宋代","title":"王书记以近诗三篇相示各摭其意以诗赓之·投"}
{"author":"司马光","content":"炜烨符离守，中流簇鼓旂。柳阴浓不断，舟势激如飞。魏阙行归奏，承明祗暂违。星轺晨夕度，尺素勿令稀。","dynasty":"宋代","title":"送昌言宿州"}
{"author":"司马光","content":"相印东临汶水阳，两看春叶与秋霜。登山置酒延邹湛，上马回鞭问葛强。溪竹低垂寒滴翠，露荷相倚净交香。宵衣深念长城固，肯待从容傲醉乡。","dynasty":"宋代","title":"奉和始平公忆东平"}
{"author":"司马光","content":"雕檐日华动，滉瀁照漪涟。四月芰苛满，不似在穷边。","dynasty":"宋代","title":"奉和经略庞龙图延州南城入咏·翠漪亭"}
{"author":"司马光","content":"爱物威容悴，忧公宿疹加。孤忠贯白日，美志掩丹霞。行路皆仲怅，闻风悉叹嗟。英灵觐宗祖，犹想佑皇家。","dynasty":"宋代","title":"魏忠献公挽辞三首"}
{"author":"司马光","content":"群从好事不知疲，种子成株凡几时。摘献帝师三取二，自尝两颗且随宜。","dynasty":"宋代","title":"席君从於洛城种金橘今秋始结六实以其四献开"}
{"author":"司马光","content":"秋霖逢甲子，禾耳恐须生。流俗幸无验，高田犹有成。润唯藜莠得，烂与蕙兰并。早晚浮云豁，逍遥赋晚晴。","dynasty":"宋代","title":"和安之久雨"}
{"author":"司马光","content":"冰澌半争波先绿，柳叶未生条已黄。四海澄清天子孝，朝回日奉万年觞。","dynasty":"宋代","title":"春贴子词·太皇太后阁六首"}
{"author":"司马光","content":"黄发今彫丧，苍生欲奈何。散金才极乐，曳杖已成歌。十郡馀恩在，三台故吏多。位崇仍有后，五福更为多。","dynasty":"宋代","title":"赠太子太傅康靖李公挽歌词二首其一"}
{"author":"司马光","content":"黄花小垡和烟斸，野兴萧萧已相逐。同来更得兼诗句，久立看诗忘栽菊。","dynasty":"宋代","title":"得菊并诗"}
{"author":"司马光","content":"冠苔盈门意气豪，海鱼兼两未充疱。归来散尽三千客，方寤时人市道交。","dynasty":"宋代","title":"孟尝"}
{"author":"司马光","content":"仁圣初承绪，敷天吁隽贤。得人兹最盛，射策独居先。禁省英声远，岩廊至化宣。辞荣还故第，三事究高年。","dynasty":"宋代","title":"宋相国公挽辞二首其一"}
{"author":"司马光","content":"圣哲虽云远，遗文幸未亡。沈冥观礼乐，彷佛见虞黄。鸡黍延三径，琴书乐一堂。逍遥名教内，富贵亦微茫。","dynasty":"宋代","title":"归田诗其三"}
{"author":"司马光","content":"鳌禁叨承诏，金华侍执经。微生轻草芥，圣泽阔沧溟。鹿性安林野，葵心注阙庭。尧云不可望，白首涕飘零。","dynasty":"宋代","title":"神宗皇帝挽词五首其四"}
{"author":"司马光","content":"曏吒屏星驾，册随丞相车。终朝容懒拙，经岁庇迂疏。共此趋云阙，旋闻建隼旟。江淮一都会，游刃必多余。","dynasty":"宋代","title":"送吴驾部知真州"}
{"author":"司马光","content":"盛阳金气伏，华宇玉樽开。真率除烦礼，耆英集上才。炎蒸疑远避，流景忘西颓。幸添俊游并，仍惭右席陪。蒲葵参执扇，冰果侑传杯。相国方留客，如何务早回。","dynasty":"宋代","title":"和潞公伏日晏府园示座客"}
{"author":"司马光","content":"清白君家旧，文章时态新。何妨偶蹉跌，未必遂沉沦。莫叹科名晚，惟忧道谊贫。进修专在已，得失尽由人。孝友亦为政，箪瓢足养亲。那将少年泪，容易辄伤春。","dynasty":"宋代","title":"亨杞下第作诗示之"}
{"author":"司马光","content":"世间荣利无穷物，奔走劳劳何所之。仕宦为郎非不达，功名有命待无时。橐中虽乏千金直，膝下常携两缓儿。细校人生有此少，好从闾里乐期颐。","dynasty":"宋代","title":"送致仕朱郎中令孙"}
{"author":"司马光","content":"上人工书世所稀，於今散落无复遗。君从何处获数幅，败绢苍苍不成轴。云流电走何纵横，昏醉视之双日明。烈火烧林虎豹慄，疾雷裂地龙蛇惊。须臾挂壁未收卷，阴风飒飒来吹面。祗疑神物在闇中，宝秘不令关俗眼。嗟予平生不识收，但爱意气豪有余。欲求数字置认侧，安得满斗千金珠。","dynasty":"宋代","title":"和圣俞咏昌言五物·怀素书"}
{"author":"司马光","content":"爵台今已倾，飘瓦出芜城。还人缣缃用，尤资笔墨精。相君怜古物，白史擅书名。聊用飞军檄，何愁楯鼻平。","dynasty":"宋代","title":"奉同道矩始平公惠砚"}
{"author":"司马光","content":"新丰道上灞陵头，又送夫君去远游。借问柳枝有寄否，古今共有几多愁。","dynasty":"宋代","title":"柳枝词十三首"}
{"author":"司马光","content":"怅望中秋月，于今已上弦。明生圭样小，影露桂花偏。幽思邈难致，浮云去不还。何当出阴翳，清彻照中天。","dynasty":"宋代","title":"八月七日夜省直苦雨三首其二"}
{"author":"司马光","content":"苍苍竹林暝，郁郁松气寒。纵横兴来笔，欹侧醉中冠。","dynasty":"宋代","title":"何秀才郊园五首"}
{"author":"司马光","content":"剑岭横天古栈微，相如重驾传车归。双亲倚门望已久，千骑踏雪行如飞。人间富贵非不有，似君荣耀真亦稀。闻道西州遗画像，使我涕泪空沾衣。","dynasty":"宋代","title":"送张兵部知遂州"}
{"author":"司马光","content":"军中富余暇，飞苔同城隈。雍容陪后乘，一一应刘才。","dynasty":"宋代","title":"奉和经略庞龙图延州南城入咏·飞苔园"}
{"author":"司马光","content":"宣阳门前三月初，家家杨柳绿藏鸟。欢似白花飘荡去，忍能弃掷博山炉。","dynasty":"宋代","title":"柳枝词十三首"}
{"author":"司马光","content":"藏阄新度腊，习舞竞裁衣。","dynasty":"宋代","title":"句"}
{"author":"司马光","content":"上人工书世所稀，於今散落无复遗。君从何处获数幅，败绢苍苍不成轴。云流电走何纵横，昏醉视之双日明。烈火烧林虎豹慄，疾雷裂地龙蛇惊。须臾挂壁未收卷，阴风飒飒来吹面。祗疑神物在闇中，宝秘不令关俗眼。嗟予平生不识收，但爱意气豪有余。欲求数字置认侧，安得满斗千金珠。","dynasty":"宋代","title":"和圣俞咏昌言五物·怀素书"}
{"author":"司马光","content":"宫漏清高处处闻，六待寂寂夜将分。南下河梁缅诘曲，北瞻禁阙郁缤纷。黄金锁闲斗城斜，高玉楼通上帝家。若木未光潜日月，神仙不动积烟霞。铜壶角箭夜何长，杳杳亭亭示遽央。复道回廊接西掖，千门万户遥当当。宛转徘徊不能驻，复出宫城透宫树。宫树鸟飞月欲西，烛光一道照沙堤。龙骑聊翩拥阊阖，凤帷岑寂对狻猊。广庭肃肃延冠带，剑佩峥嵘百神会。施政发令四海春，庙堂垂衣天宇泰。","dynasty":"宋代","title":"宫漏谣"}
{"author":"司马光","content":"身如五岭炎蒸里，尽似三江高浪中。谁道醉乡风土好，舟车常願不相通。","dynasty":"宋代","title":"病酒呈晋州李八丈"}
{"author":"司马光","content":"主人耽诗书，乐道深居久。挟策往来游，东冈复南亩。","dynasty":"宋代","title":"何秀才郊园五首"}
{"author":"司马光","content":"迢递铜梁道，凝严青锁闱。负书当日去，鸣玉此时归。乡树迎朱毂，江花照锦衣。临邛不足并，荣耀古今稀。","dynasty":"宋代","title":"送昌言舍人得告蜀三首"}
{"author":"司马光","content":"清波见白鸥，静林闻啄木。泉细入平沙，云闲出幽谷。","dynasty":"宋代","title":"寿安杂诗十首·永济渡二首"}
{"author":"司马光","content":"垂竿临晚岸，坚坐据莓苔。饵落萍初散，鱼惊荷暂开。有求虽琐细，未获且低回。君识磻溪老，曾垂绿发来。","dynasty":"宋代","title":"钓鱼有感其一"}
{"author":"司马光","content":"儒冠蔼蔼从平津，东阁由来盛众宾。终始何法忘教育，高卑曾不问疏亲。共陪樽俎无虚日，空喜豀山得主人。白雪屡歌殊未知，自知羞愧后车尘。","dynasty":"宋代","title":"和始平贻一二宾僚"}
{"author":"司马光","content":"今年节物非常晚，春尽西街花尚多。试问二三真率友，小车篮异肯重过。","dynasty":"宋代","title":"二十七日邀子骏尧夫赏西街诸花"}
{"author":"司马光","content":"尧夫非是爱吟诗，安乐窝中无所为。古道白头无处用，今时青眼几人知。嵩山洛水长相见，秋月春风不失期。筋力虽衰才思壮，递年比较未尝亏。","dynasty":"宋代","title":"和尧夫首尾吟"}
{"author":"司马光","content":"闰馀春意早，卉木先有思。嘤嘤群鸟翔，东西各求类。伊予忝谏垣，动息抱忧悸。衮职旷不补，言责真可畏。况复禁过从，陋巷若囚系。茅茨庇风雨，偏隘无馀地。时于坏垣隙，历历生新荠。君侯乃比邻，跬步难自致。常思去岁初，西轩学歌吹。座客皆故人，欢笑无拘忌。平生不喜酒，是日成烂醉。岂言长揖归，良会难再值。东风忽复来，时华一何驶。丛竹固无恙，夭桃作花异。朝廷正清明，讵肯容窃位。何当遂废放，欢饮还自恣。","dynasty":"宋代","title":"早春戏作呈范景仁"}
{"author":"司马光","content":"君不见薛公在齐当路时，三千豪士相追随。邑封万户无自入，椎牛酾酒不为赀。门下纷纷如市人，鸡鸣狗盗亦同尘。一朝失势宾客落，唯有冯驩西入秦。","dynasty":"宋代","title":"孟尝君歌"}
{"author":"司马光","content":"篱下多新菊，渊明归思长。主人方爱客，未得傲羲皇。","dynasty":"宋代","title":"又赠谓之"}
{"author":"司马光","content":"褰裳涉幽涧，日落烟岩空。踌躇待新月，长啸来清风。","dynasty":"宋代","title":"何秀才郊园五首"}
{"author":"司马光","content":"红尘书夜飞，车马古今迹。独怜道傍柳，惨淡少颜色。","dynasty":"宋代","title":"和之美舟行杂诗八首·都门路"}
{"author":"司马光","content":"烂漫不解赏，飘零空惨棲。残红正满地，不忍踏芳蹊。","dynasty":"宋代","title":"数日不至后圃今晚偶来芳物都尽率然成诗"}
{"author":"司马光","content":"綵服昔为儿，随亲宦洛师。至今馀梦想，常记旧游嬉。佐史头应白，书楼树已攲。闻君行有日，使我泪交颐。","dynasty":"宋代","title":"送王瓘同年河南府司录"}
{"author":"司马光","content":"京洛相逢设主人，富家鼎食不如贫。解衣换酒同为乐，知是交情百倍亲。","dynasty":"宋代","title":"饮吴之才家"}
{"author":"司马光","content":"千骑拥朱轓，青霞书绣远。复寻题柱迹，重过充繻关。晓栈流云湿，秋湖脱叶殷。久游今得意，真不愧江山。","dynasty":"宋代","title":"送济川知汉州二首"}
{"author":"司马光","content":"失意流年老，残春对夕阳。可堪临远道，更复举离觞。花柳已萧索，云山复渺茫。西风如有意，音信勿相忘。","dynasty":"宋代","title":"送何万下第归蜀其二"}
{"author":"司马光","content":"穷边已深夏，气色耿清秋。鲜旭开山郭，凉烟澹戍楼。兜零烽火息，区脱虏尘收。迨此军中暇，无妨文雅游。","dynasty":"宋代","title":"夏日"}
{"author":"司马光","content":"曏来河洛久愆阳，祷祀徒劳罄肃庄。林雪飞花欣暂白，麦田濡叶未全典。城中稍觉桑薪贵，村外时闻社瓮香。入使孜孜悯惸独，斯民那复畏凶荒。","dynasty":"宋代","title":"和公廙喜雪"}
{"author":"司马光","content":"平安候火出云间，区脱无尘刁斗闲。汉相威声遥制敌，胡兵远迹夜开关。赤松雅意思轻举，黄阁群心望复还。玉帐牙旗空壮观，谢公高兴在东山。","dynasty":"宋代","title":"和始平公郡斋偶书二首"}
{"author":"司马光","content":"徐公精笔老生神，石刻犹能妙夺真。几为通书翻丧宝，愈令好事惜传人。锋鋩半折犹能健，圭璧微瑕自足珍。直使尽随如意碎，石家玉树未全贫。","dynasty":"宋代","title":"子高有徐浩诗碑昌言借摹其文甫及数本石有微"}
{"author":"司马光","content":"出门道路多，纵横不我测。我今欲远行，须问曾行客。徐徐逢路人，咨问青松侧。客曰君何往，答曰游京邑。客仍指要路，而言行有益。古路虽大道，不如今路直。但行今人路，犹如假羽翼。彼客虽我去，独自踟蹰立。为见今古路，无乃须差忒。今路足轮蹄，古路饶荆棘。欲行今人路，恐背古人迹。拟行古人路，今人笑迂僻。又拟不出门，奈有饥寒逼。哀哀于此情，悠悠苍天色。不避今人嫌，路须行古陌。古陌虽难远，且保无劂失。勉哉自勉哉，前古难知识。不复见杨朱，万古凝悉魄。","dynasty":"宋代","title":"今古路行"}
{"author":"司马光","content":"富贵动归思，由来光里闾。戒门羞主父，负弩笑相如。外物有荣悴，中心无戚疏。遥知见亲旧，不改布衣初。","dynasty":"宋代","title":"送昌言舍人得告蜀三首"}
{"author":"司马光","content":"洛阳春日最繁华，红绿阴中十万家。谁道群花如锦绣，人将锦绣学群花。","dynasty":"宋代","title":"看花四绝句其三"}
{"author":"司马光","content":"昔岁琼林花气曛，今翰长乐柳梢春。事随流水滔滔度，鬓结繁霜戢戢新。世路饱谙都是梦，人生可贵莫如身。会须筑室临清洛，相与携筇戴葛巾。","dynasty":"宋代","title":"长安送李尧夫同年"}
{"author":"司马光","content":"赤光满面唇激朱，虬须虎颡三十馀。腰垂金印结紫绶，诸将不敢过庭除。羽林精卒二十万，注听钲鼓观麾旟。肥牛百头酒万石，烂漫一日供欢娱。自言不喜读兵法，智略何必求孙吴。贺兰山前烽火满，谁令小虏骄慢延须臾。","dynasty":"宋代","title":"将军行"}
{"author":"司马光","content":"君王游豫赏青春，折柳为弮赐侍臣。莫怪长条低拂地，只缘供扫属车尘。","dynasty":"宋代","title":"柳枝词十三首"}
{"author":"司马光","content":"香刹冠嵯峨，松门络薜萝。风清尘不到，岸阔鸟难过。欲雨江声怒，新晴海气多。行舟未摇棹，回望隔烟波。","dynasty":"宋代","title":"金山寺"}
{"author":"司马光","content":"春意复蹉跎，园林日愁寂。枝边绿阴重，砌下红英积。兹亭花最繁，飘零万可惜。","dynasty":"宋代","title":"和邵不疑校理蒲州十诗·异花亭"}
{"author":"司马光","content":"平生千里别，书问亦常来。隼拂秋云击，鸾兼霏雾回。曏无高世艺，安见出偷才。有纸盈箱箧，扃封不忍开。","dynasty":"宋代","title":"哭马承之"}
{"author":"司马光","content":"隙土惜荒弃，剪治成春畦。讲雩时泽洽，葵荏高参差。酾渠若贯脉，疏塍如画棋。为吾谢来客，桔槔毋语机。","dynasty":"宋代","title":"和昌言官舍十题·畦蔬"}
{"author":"司马光","content":"东宫归政五年余，隐几时观黄老书。禁闼无为民自化，熙熙不独在春初。","dynasty":"宋代","title":"春贴子词·太皇太后阁六首"}
{"author":"司马光","content":"绿柳阴中白浪花，河边日日暗风沙。解鞍纵马悄无事，隐几看书随处家。","dynasty":"宋代","title":"河北道中作"}
{"author":"司马光","content":"汾晋地形美，古今多钜贤。况承勋烈后，宜有庆灵传。著位登朝右，声华出众先。起家从此始，圭组遂蝉聊。","dynasty":"宋代","title":"文太师挽歌三首"}
{"author":"司马光","content":"积雨久未阕，岂徒行客忧。夜闻屋中人，叹息悲田畴。方春播殖时，种食皆外求。鞭诃犯赤日，酷烈惭羸牛。草秽竞禾长，从人借鉏耰。晨薅载星起，日闇未能休。岂无一时勤，所觊岁有秋。今兹昏垫灾，大野成洪流。直疑沧海溢，蚕栗浮陵丘。昔时百丈原，泛泛皆挐舟。乔木失端杪，饥鸟下无投。黍稷沈黄泥，圭谷安可收。嗟予乏技能，无以易糠麰。贩鬻固所昧，敢诧市井游。欲依盗贼群，丑不闲戈矛。已载任天地，无益徒为愁。一身无死所，况为妻儿谋。之美爱物者，凄然涕沾裘。一夫有不获，伊尹为深羞。何当富斯民，比屋囷仓稠。惜哉禄秩卑，此志终宜酬。","dynasty":"宋代","title":"又是和夜雨宿村舍"}
{"author":"司马光","content":"皂盖五骅骝，今来异昔游。箪壶交里舍，饶吹下瀛洲。寿酒行当举，归鞭不可留。春光久相待，先在锦江头。","dynasty":"宋代","title":"送才元守广军归成都觐省"}
{"author":"司马光","content":"广文更直太常斋，咫尺无从尺素怀。不及清风得随意，夜深容易过天街。","dynasty":"宋代","title":"武成斋奉酬吴冲卿寺丞太学宿直见寄二首"}
{"author":"司马光","content":"上苑通丹禁，修林绕玉堂。周阿纡缕槛，并干擢新篁。萧洒骈瑶甃，连翻拂璧璫。虬腾双角直，鲸喷两须长。晓泊烟华重，晴留雨气凉。分音成律吕，齐秀待鸾凰。碧借云霞润，清依日月不。物情知有为，天造固无方。比节群诚合，虚心至道彰。吾君愈勤德，不敢有嘉祥。","dynasty":"宋代","title":"双竹诗"}
{"author":"司马光","content":"达磨自云传佛心，绪言迷世到于今。既携只履归西域，安得遗灵在少林。孤月正明高殿冷，清风不断老松深。谢公自爱山泉美，肯为幽禅此访寻。","dynasty":"宋代","title":"和君贶少林寺"}
{"author":"司马光","content":"恬然如一梦，分竹守长安。去日冰犹壮，归时花未阑。风光经目少，惠爱及民难。可惜终南色，临行子细看。","dynasty":"宋代","title":"到任明年旨罢官有作"}
{"author":"司马光","content":"平时一二日，不见已相思。况复闭关久，杳无携手期。清谈胜妙药，高韵敌凉飔。愧乏机云美，虚承青眼知。","dynasty":"宋代","title":"酬安之谢光兄弟见过"}
{"author":"司马光","content":"凤跸游汾曲，非熊得伟人。闺台尤显重，训诰愈深淳。论道参黄阁，横经侍紫宸。如何天不整，志业未全伸。","dynasty":"宋代","title":"丁尚书挽词二首其一"}
{"author":"司马光","content":"阁上新文卷，欲逢知己开。相思不能已，欹枕梦君来。","dynasty":"宋代","title":"自都往余杭怀聂之美"}
{"author":"司马光","content":"昔年三月浪，鳞翼化云雷。竹箭流俱上，芙蓉幕对开。瀵泉扬沸渭，泰华耸崔嵬。捧檄容归省，飞觞复屡陪。芬芳袭芝室，嘉庆侍兰阶。吴壁评残笔，隋碑读渍苔。清阴依玉树，和气乐春台。薄官俄成别，私门忽是灾。一朝捐采服，五载泣粗縗。季路还从仕，任安独见哀。近畿须健令，剧邑试长才。过目全牛解，迎锋巨枿摧。雉留乘荫伏，蝗避境苗回。时得鸣琴暇，仍飞丽句来。正知荣箧笥，无足报璿瑰。紞鼓俄攀邓，安车已召枚。赋成平乐馆，燕奉柏梁杯。自顾诚驽缓，于今尚草莱。履穿羞路雪，盖敝怯京埃。傥借余光便，炎风动死灰。","dynasty":"宋代","title":"石昌言学士宰中牟日为诗见寄久未之答今冬罢"}
{"author":"司马光","content":"古人吹箫者，以和虞韶声。后世不复贵，给丧仍卖饧。","dynasty":"宋代","title":"吹箫"}
{"author":"司马光","content":"名花多种欲纷敷，一夕霜风非所虞。节物偶然何足道，人情遗恨不能无。飘摇健笔诗千首，惆怅东风酒百壶。纵使前春满朱槛，使车那复滞西都。","dynasty":"宋代","title":"奉册运使陈殿丞惜洛阳牡丹为霜风所损"}
{"author":"司马光","content":"菡萏飘零水寂寥，败荷疏柳共萧条。烟斜雨细愁无限，醇酒千分不易销。","dynasty":"宋代","title":"普明寺荷塘上置酒"}
{"author":"司马光","content":"豪杰争唐鹿，江南号富疆。明时虽混壹，余俗尚彫伤。税版诛求急，词曹牒诉忙。皇心愍颓弊，使节付才良。贫吏先投绂，奸民尽越乡。闾阎无插笔，田亩有棲粮。汉阁归期阔，隋河去驿长。风高片帆疾，钲鼓入秋光。","dynasty":"宋代","title":"送史馆唐祠部江南西路转运使"}
{"author":"司马光","content":"槐花满庭除，籍籍不可扫。稍疏召平瓜，渐熟王阳枣。失时团扇弃，新进袷衣好。日暮益愁思，寒螀起幽草。忽闻秋兴篇，叹赏几绝倒。","dynasty":"宋代","title":"次韵和吴冲卿秋意四首其一扫枣好草倒"}
{"author":"司马光","content":"庆寿风烟接未央，飞楼复道郁相望。春来无以销长日，闲取经书教小生。","dynasty":"宋代","title":"春贴子词·太皇太后阁六首"}
{"author":"司马光","content":"汉家太守治才高，楚国山种气象豪。旗旆逶迤蟠梦泽，楼船贔屭压江涛。雄名谁复知宣武，遗爱犹应礼叔敖。何必三年求奏计，诏书朝夕赐金褒。","dynasty":"宋代","title":"送齐学士公知荆南"}
{"author":"司马光","content":"叠鼓鸣铙迎候新，军牙孑孑倚淮津。聊应衣绣过乡曲，不作引章惊故人。荻迸短芽淝水暖，荷浮圆叶漅湖春。使君此去荣多少，犹是当年书剑身。","dynasty":"宋代","title":"送茹屯田知无为军"}
{"author":"司马光","content":"万里东瓯外，溪山秀出群。乡人皆嗜学，太守复工文。正用兹良化，居无牒诉纷。谁云远京国，佳政日相闻。","dynasty":"宋代","title":"送入为闽宰"}
{"author":"司马光","content":"翠柏老精舍，红尘倦帝城。千山一锡远，万里片云轻。江栈纡还直，天星纵复横。听猿应更喜，还是故乡声。","dynasty":"宋代","title":"送僧聪归蜀"}
{"author":"司马光","content":"高枕聊成梦，晴空忽见花。浮生尽是客，何处得为家。旅食帝城久，归舟泽国赊。角因菰菜味，回首浩无涯。","dynasty":"宋代","title":"送僧归吴"}
{"author":"司马光","content":"墨绶百里宰，红蕖幕府僚。民淳无门辨，地胜得逍遥。日上云未散，春深雪不消。知音已交芦，勿茹紫芝苗。","dynasty":"宋代","title":"送上雒王推官"}
{"author":"司马光","content":"长江湛湛带枫林，古木寒云县寺深。老吏不能容狡狯，细民无复有冤侵。洪崖丹井闻犹在，徐孺衡门说可寻。宁复淹留如宝剑，更令牛斗气沉沉。","dynasty":"宋代","title":"送沈寺丞知南昌县"}
{"author":"司马光","content":"羁旅帝城久，逢人青眼稀。闻君又当去，使我益思归。佳色邻乡树，高高望彩衣。春流先自疾，心出片帆飞。","dynasty":"宋代","title":"送师道知长溪朋友因归省觐省"}
{"author":"司马光","content":"问望簪绅旧，恩华雨露重。图书周内史，汾浍晋全封。秀发千寻壁，寒生百炼锋。归时门有戟，惜别更从容。","dynasty":"宋代","title":"送史馆任祠部河东转运使"}
{"author":"司马光","content":"豪杰争唐鹿，江南号富疆。明时虽混壹，余俗尚彫伤。税版诛求急，词曹牒诉忙。皇心愍颓弊，使节付才良。贫吏先投绂，奸民尽越乡。闾阎无插笔，田亩有棲粮。汉阁归期阔，隋河去驿长。风高片帆疾，钲鼓入秋光。","dynasty":"宋代","title":"送史馆唐祠部江南西路转运使"}
{"author":"司马光","content":"塞下春寒在，东风雪满须。河阳机上妇，知我苦辛玩。","dynasty":"宋代","title":"上郡南三十里有相思亭在太山之麓二水所交平"}
{"author":"司马光","content":"太华指商于，中间百里馀。稍行山驿远，渐与世尘疏。楚塞参差接，秦民错杂居。惜哉非綮肯，不足试投虚。","dynasty":"宋代","title":"送周寺丞畋知洛南"}
{"author":"司马光","content":"　　吾本寒家，世以清白相承。吾性不喜华靡，自为乳儿，长者加以金银华美之服，辄羞赧弃去之。二十忝科名，闻喜宴独不戴花。同年曰：“君赐不可违也。”乃簪一花。平生衣取蔽寒，食取充腹；亦不敢服垢弊以矫俗干名，但顺吾性而已。众人皆以奢靡为荣，吾心独以俭素为美。人皆嗤吾固陋，吾不以为病。应之曰：“孔子称‘与其不逊也宁固。’又曰‘以约失之者鲜矣。’又曰‘士志于道，而耻恶衣恶食者，未足与议也。’古人以俭为美德，今人乃以俭相诟病。嘻，异哉！”　　近岁风俗尤为侈靡，走卒类士服，农夫蹑丝履。吾记天圣中，先公为群牧判官，客至未尝不置酒，或三行、五行，多不过七行。酒酤于市，果止于梨、栗、枣、柿之类；肴止于脯、醢、菜羹，器用瓷、漆。当时士大夫家皆然，人不相非也。会数而礼勤，物薄而情厚。近日士大夫家，酒非内法，果、肴非远方珍异，食非多品，器皿非满案，不敢会宾友，常量月营聚，然后敢发书。苟或不然，人争非之，以为鄙吝。故不随俗靡者，盖鲜矣。嗟乎！风俗颓弊如是，居位者虽不能禁，忍助之乎！　　又闻昔李文靖公为相，治居第于封丘门内，厅事前仅容旋马，或言其太隘。公笑曰：“居第当传子孙，此为宰相厅事诚隘，为太祝奉礼厅事已宽矣。”参政鲁公为谏官，真宗遣使急召之，得于酒家，既入，问其所来，以实对。上曰：“卿为清望官，奈何饮于酒肆？”对曰：“臣家贫，客至无器皿、肴、果，故就酒家觞之。”上以无隐，益重之。张文节为相，自奉养如为河阳掌书记时，所亲或规之曰：“公今受俸不少，而自奉若此。公虽自信清约，外人颇有公孙布被之讥。公宜少从众。”公叹曰：“吾今日之俸，虽举家锦衣玉食，何患不能？顾人之常情，由俭入奢易，由奢入俭难。吾今日之俸岂能常有？身岂能常存？一旦异于今日，家人习奢已久，不能顿俭，必致失所。岂若吾居位、去位、身存、身亡，常如一日乎？”呜呼！大贤之深谋远虑，岂庸人所及哉！　　御孙曰：“俭，德之共也；侈，恶之大也。”共，同也；言有德者皆由俭来也。夫俭则寡欲，君子寡欲，则不役于物，可以直道而行；小人寡欲，则能谨身节用，远罪丰家。故曰：“俭，德之共也。”侈则多欲。君子多欲则贪慕富贵，枉道速祸；小人多欲则多求妄用，败家丧身；是以居官必贿，居乡必盗。故曰：“侈，恶之大也。”　　昔正考父饘粥以糊口，孟僖子知其后必有达人。季文子相三君，妾不衣帛，马不食粟，君子以为忠。管仲镂簋朱纮，山节藻棁，孔子鄙其小器。公叔文子享卫灵公，史鰌知其及祸；及戌，果以富得罪出亡。何曾日食万钱，至孙以骄溢倾家。石崇以奢靡夸人，卒以此死东市。近世寇莱公豪侈冠一时，然以功业大，人莫之非，子孙习其家风，今多穷困。其余以俭立名，以侈自败者多矣，不可遍数，聊举数人以训汝。汝非徒身当服行，当以训汝子孙，使知前辈之风俗云。","dynasty":"宋代","tags":"家训，道理","title":"训俭示康"}
{"author":"司马光","content":"郊外灵潭阔，新亭占曲堤。戏鱼迎坠絮，惊雉出荒蹊。绿倒杨梢乱，光翻芰叶齐。雨余纖朋偃，野迥断云低。水气常喷薄，天风助惨凄。何知尘外境，近在郡楼西。","dynasty":"宋代","title":"和叔度独登天台水亭"}
{"author":"司马光","content":"得丧互循环，古今昧终始。百岁落其间，仅与毫芒似。所以达人心，身外不复纪。愁来若乱丝，疏解当以理。昔君关外来，籍籍声华起。冯案一濡毫，万言俱落纸。老生规其文，色若寒灰死。阁笔不能下，敢有疵瑕指。或时抵卿相，入门俱到屣。阍夫迎受谒，不敢扬眸视。解褐吏边州，长涂初进跬。蛟龙得尺水，双骼方嶷嶷。西羌负德泽，飞镝耸边鄙。添兵十万余，斗粟无支拟。州郡走符檄，纵横瓷鞭箠。闾交浪愁苦，卒食半糠秕。上官知君才，悉以储粮委。开仓募平糴，至者车连轨。严明束吏手，诱论提民耳。留谷受金去，若与同侪市。弦朔示云周，露积丘山比。曾无转饷劳，坐饱防秋士。幕府上其功，明诏深嘉美。为僚登九寺，长人专百里。聊和报动劬，未言穷任使。何期逢怨雠，意外成疮痏。刺骨舞文法，吹毛出瑕滓。沮霜五月飞，惨烈伤兰芷。鸾凤失椅梧，飘泊远荆枳。圣朝方任能，大过尚收齿。况於济时具，暂然遭底訾。宁因青绳恶，遂取璠玙毁。良工构明堂，必不遗札梓。勉哉益自立，勿为穷衰止。人和难豫期，神理无终否。庸知今日忧，不为后日喜。吾道诚无亏，壈坎安足耻。闻山迤逦长，百剑连天倚。萦纡结危栈，迥入云星里。蜀国富嬉游，花繁春酒旨。莫作吊原文，投之岷江水。","dynasty":"宋代","title":"送李汝臣同年谪官导江主簿"}
{"author":"司马光","content":"四合连山缭绕青，三川滉漾素波明。春风不识兴亡意，草色年年满故城。","dynasty":"宋代","title":"过故洛阳城"}
{"author":"司马光","content":"昔岁琼林花气曛，今翰长乐柳梢春。事随流水滔滔度，鬓结繁霜戢戢新。世路饱谙都是梦，人生可贵莫如身。会须筑室临清洛，相与携筇戴葛巾。","dynasty":"宋代","title":"长安送李尧夫同年"}
{"author":"司马光","content":"上苑花繁高覆墙，曲堤风暖柳丝长。炉边应有步兵尉，瓮下难寻吏部郎。","dynasty":"宋代","title":"虞部刘员外其四"}
{"author":"司马光","content":"贱子何为者，栖栖今二毛。沧波浮片叶，大块载秋毫。利物物何补，营身身已劳。羡君遗世网，脱屣一何高。","dynasty":"宋代","title":"喜李侍郎"}
{"author":"司马光","content":"黄花小墢和烟斸，野兴萧萧已相逐。同来更得诗句兼，久立看诗忘栽菊。","dynasty":"宋代","title":"得菊并诗"}
{"author":"司马光","content":"厌苦折腰久，飘然黄鹄飞。田园示芜没，邻曲有光辉。昔奋儒衣去，今纡朝绂归。人生贵知足，得此已为稀。","dynasty":"宋代","title":"送蒲中舍至政归蜀"}
{"author":"司马光","content":"拜表归来抵寺居，解鞍纵马罢传呼。紫衣金带尽脱去，便是林间一野夫。","dynasty":"宋代","title":"独步至洛滨"}
{"author":"司马光","content":"束带朝尚早，蓬门未脱扃。短篱潜落月，老树戴孤星。隐几貂裘黑，开编竹简青。子云非执战，何以得穷经。","dynasty":"宋代","title":"晓思"}
{"author":"司马光","content":"繁霙回夜色，凌乱落春云。虚幌寒相袭，华堂静不开。玉卮深可敌，银烛近微分。谁念牛衣客，穷经白发芬。","dynasty":"宋代","title":"和君锡雪后招控春"}
{"author":"司马光","content":"耿耿寐不成，迢迢夜未阕。良朋悔不留，负此当轩月。怀想空郁陶，眺听转清绝。佗时重见过，馀樽犹可洁。","dynasty":"宋代","title":"自用前韵"}
{"author":"司马光","content":"素舸朱篷青竹篙，棹歌风散近还遥。斜阳借问归何处，家住水村郎姓萧。","dynasty":"宋代","title":"龙女祠后塘自生荷花数枝与史诚之更相酬和其六"}
{"author":"司马光","content":"坐曹据案心目疲，出门上马行何之。阙然久不见这美，率意共往初无期。正逢揽辔欲有适，为我却解连环羁。闲轩适足容数客，夏木初繁有佳色。呼儿取次具杯盘，青眼相逢喜无极。檀槽锦带小青娥，妙质何须夸绮罗。按弦运拨惊四麻，当今老手谁能过。弹为幽鸟啄寒木，园林飒飒风雨和。喙长爪短跃更上，丁丁取蠹何其多。曲终拂羽忽飞，去不觉酒尽朱颜酡。已闻啄木趋，又闻啄木歌。雄文更复值绝艺，有如天际倾长河。今朝壮观诚极乐，去此将奈寂寞何。归来解带豁胸腹，坐踞胡床仰看怀。从今三日不洗耳，耳内泠泠有残曲。人间何物号富贵，纡紫怀金尽虚器。知君自处真得策，身外百悉都掷置。太学餐钱月向何，客来取酒现醒醉。","dynasty":"宋代","title":"同圣民过杨之美听琵琶女奴弹啄木曲亲诸公所"}
{"author":"司马光","content":"冠盖盈门意气豪，海鱼兼雨未充庖。归来散尽三千客，方悟时人市道交。","dynasty":"宋代","title":"孟尝"}
{"author":"司马光","content":"秋江□澹荡，波急枝难定。参差碧叶繁，皎洁寒花静。幽人吟不归，独立汀洲暝。","dynasty":"宋代","title":"和端式十题·汀洲蘋"}
{"author":"司马光","content":"四朋清和雨乍晴，南山当户转分明。更无柳絮随风起，惟有葵花向日倾。","dynasty":"宋代","title":"居洛初夏作"}
{"author":"司马光","content":"故人通贵绝相过，门外真堪置雀罗。我已幽慵僮更懒，雨来春草一番多。","dynasty":"宋代","tags":"抒怀，政治，忧愁，无奈","title":"闲居"}
{"author":"司马光","content":"瓦沟微白雪光清，阙角初红海日腾。尘息长街千骠入，鞘鸣深殿六龙升。云岩有客空回首，圭荜何人尚曲肱。自笑鲰生章绶缚，不容逃去正如罾。","dynasty":"宋代","title":"次韵和王胜之十二月十王日朝退马上作"}
{"author":"司马光","content":"图谋已就乐时间，晓向田园喜脱冠。心志不灰犹有策，星长还在尚无桓。朝阳鸣凤身轻暖，赴壑刚蛇齿健寒。俯表珍藏传不朽，每於清士敬持看。","dynasty":"宋代","title":"睢阳五老图"}
{"author":"司马光","content":"谏省臣无状，龙鳞昔屡婴。恩深忘位贱，义重觉生轻。不正诛锄法，仍蒙奖叹荣。百身何足报，天造固难名。","dynasty":"宋代","title":"英宗皇帝挽歌辞三首"}
{"author":"司马光","content":"文章真长物，堪叹又遗贤。利器空埋土，灵光久照天。赵锥犹未出，荆璧会须传。道在虽穷困，知君不慨然。","dynasty":"宋代","title":"闻龚伯建下第"}
{"author":"司马光","content":"天禄凝严近紫台，书帏夜对雪华开。层楼直倚寒空出，清漏远从兴殿来。薄梦不成冰柱折，晓光先到玉花摧。兔园终是诸侯事，虚费相如能赋才。","dynasty":"宋代","title":"和道粹雪夜直宿"}
{"author":"司马光","content":"真率由来无次第，经旬踰月不为稀。蓝舆但恨无人举，坐想纷纷醉落晖。","dynasty":"宋代","title":"三月二十五日安之以诗二绝见招作真率会光以无从者不及赴依韵和呈其一"}
{"author":"司马光","content":"春尽芜城天一涯，白榆生荚柳生花。满川战骨知谁罪，深属来人戒覆车。","dynasty":"宋代","title":"三月晦日登丰州故城"}
{"author":"司马光","content":"节物正防秋，关山落叶稠。霜风壮金鼓，雾气湿旌裘。未得西羌灭，终为大汉羞。惭非班定远，弃笔取封侯。","dynasty":"宋代","title":"塞上"}
{"author":"司马光","content":"夙昔游清贯，时流籍重名。雠书石渠秘，视草玉堂荣。吉兆虚三鳝，凶期告两楹。子云思故国，坟树必西倾。","dynasty":"宋代","title":"故翰林彭学士"}
{"author":"司马光","content":"疏星映户月流天，群动收声四寂然。嗟尔寒蛩怨何事，悲吟彻曙亦无眠。","dynasty":"宋代","title":"深夜"}
{"author":"司马光","content":"十上终无就，才高定复论。清时守儒术，白首在丘园。远树隐残日，孤烟生暮村。扬鞭万里去，几许不销魂。","dynasty":"宋代","title":"送何万下第归蜀二首"}
{"author":"司马光","content":"高原向摇落，丛菊始滋荣。草际浮金碧，照人双目明。何须天生理，玉斝泛馀英。","dynasty":"宋代","title":"和端式十题·秋原菊"}
{"author":"司马光","content":"秋风索索连江起，暮过烟波十余里。长芦瘦竹映渔家，灯火渺茫寒照水。","dynasty":"宋代","title":"松江"}
{"author":"司马光","content":"首夏清和新雨晴，绿莎细软不妨行。园夫遮道白何事，栀子花开斑笋行。","dynasty":"宋代","title":"效赵学士体成口号十章献开府太师"}
{"author":"司马光","content":"畴昔侍严亲，俱为采服人。游兰已多益，得桂复同春。风树悲驭异，萍波聚散频。峡中尽遗事，何处不沾巾。","dynasty":"宋代","title":"送王殿丞知眉山县"}
{"author":"司马光","content":"人主恩犹盛，谗夫开舌端。旋闻就斧质，不得解衣冠。反虏齿缠冷，谋臣心尽寒。晁宗噍类尽，汉室泰山安。","dynasty":"宋代","title":"五哀诗·晁大夫"}
{"author":"司马光","content":"春林满岩绿，谁信已鸣蝉。叶上正多露，山中别有天。心间宁感物，道台況忘年。坐听生秋思，何须膝上弦。","dynasty":"宋代","title":"和景仁闻蝉"}
{"author":"司马光","content":"天险限西东，难知造化功。路邀三晋会，势压两河雄。余雪沾枯草，惊飚卷断蓬。徒观争战处，今古索然空。","dynasty":"宋代","title":"虎牢关"}
{"author":"司马光","content":"上国分携十五秋，未尝偶坐捧茶瓯。石淙今会须如约，彼此相毛各满头。","dynasty":"宋代","title":"再和秉国约游石淙"}
{"author":"司马光","content":"夜色槐阴重，雨声官舍寒。野农安敢问，环堵未能完。尽日流云度，何时大块乾。正愁开霁晚，霜雾满红栏。","dynasty":"宋代","title":"八月七日夜省直苦雨三首其一"}
{"author":"司马光","content":"上苑通丹禁，修林绕玉堂。周阿纡缕槛，并干擢新篁。萧洒骈瑶甃，连翻拂璧璫。虬腾双角直，鲸喷两须长。晓泊烟华重，晴留雨气凉。分音成律吕，齐秀待鸾凰。碧借云霞润，清依日月不。物情知有为，天造固无方。比节群诚合，虚心至道彰。吾君愈勤德，不敢有嘉祥。","dynasty":"宋代","title":"双竹诗"}
{"author":"司马光","content":"林下虽无忧可销，许由闻说挂空瓢。请君呼取孟光饮，共插花枝煮药苗。","dynasty":"宋代","title":"送酒与邵尧夫因戏之"}
{"author":"司马光","content":"承明共直庐，瞬息八年余。幸吒屏星驾，前迎使者车。变虽殊贵贱，心不置视疏。青眼披情素，犹如相见初。","dynasty":"宋代","title":"又寄献"}
{"author":"司马光","content":"顷来兴味少，旬日不为诗。昏昏但思眠，疲病知吾衰。岂无篱边菊，不欲牛酒卮。络纬尔何苦，终夕鸣声悲。","dynasty":"宋代","title":"宿南园"}
{"author":"司马光","content":"颠毛种种齿浮摇，屈指交游渐寂寥。时较半朝非是晚，路无数里不为遥。子猷垂到复归去，安道虽知未易邀。古寺徘徊久东望，青春云日冷萧萧。","dynasty":"宋代","title":"与乐道约会超化寺比至乐道以疾先归途中有诗"}
{"author":"司马光","content":"一言华衮足为荣，况托文编久愈明。邹湛不逢羊叔子，世间何处复知名。","dynasty":"宋代","title":"读颍公清风集其四"}
{"author":"司马光","content":"不肯那钱买珠翠，任教堆插阶前菊","dynasty":"宋代","title":"句"}
{"author":"司马光","content":"苍山临县郭，云木冷萧骚。人有渔樵乐，官无簿领劳。垂天起肤守，合抱本织毫。志意诚修立，归飞羽翼高。","dynasty":"宋代","title":"送祁峤颍阳主簿"}
{"author":"司马光","content":"老去春无味，年年觉病添。酒因脾积断，灯为知疴嫌。势位非其好，纷华久已厌。唯余读书乐，暖日坐前檐。","dynasty":"宋代","title":"上元书怀"}
{"author":"司马光","content":"彤阙晨趋退，萧然忘世荣。闲斋虚自白，永日澹无营。脱略簪绅累，沈冥丘壑情。贪夫诚有激，千载素风清。","dynasty":"宋代","title":"丁尚书挽词二首"}
{"author":"司马光","content":"我昔垂髫今白头，中间万事水东流。此心争得还如尔，戏走阶前不识愁。","dynasty":"宋代","title":"观孙儿戏感怀"}
{"author":"司马光","content":"何处初寒好，初寒游弈园。林间叶未尽，篱底菊犹存。结竹为庵小，开炉构火温。谁言处城市，岑寂似丘樊。","dynasty":"宋代","title":"和张文裕初寒十首其九"}
{"author":"司马光","content":"□□轩已幽，况复植宫槐。檐外阴沈绿，南山雨气来。逍遥不知久，惊此黄花开。","dynasty":"宋代","title":"和邵不疑校理蒲州十诗·槐轩"}
{"author":"司马光","content":"昔醉金明渚，今来慧辩祠。当年笑相亲，此日哭殊悲。天迥种原净，风高草木衰。江梅灵气在，泉下复相知。","dynasty":"宋代","title":"哭刘仲邍"}
{"author":"司马光","content":"贺监家居逸兴民，枝分鉴水阔容舠。穿荷宜去邀渔叟，共醉船头半榼醪。","dynasty":"宋代","title":"龙女祠后塘自生荷花数权与史诚之更相酬和"}
{"author":"司马光","content":"文武从容两有余，公板将幕往来居。已安四海如三杰，欲散千金比二疏。今日监边亲跪毂，他年入殿赐乘车。武侯暂为苍生起，长忆隆中卧旧庐。","dynasty":"宋代","title":"和始平公郡斋偶书二首"}
{"author":"司马光","content":"荷花烂漫红，不见方塘水。嶕峣结飞阁，苒惹清香里。露重忽攲侧，翩然翠禽起。","dynasty":"宋代","title":"和邵不疑校理蒲州十诗其八芙蕖轩"}
{"author":"司马光","content":"沟暖冰初断，窗晴雪半消。馀寒不足畏，涂壁尽芳椒。","dynasty":"宋代","title":"春贴子词·皇后阁五首"}
{"author":"司马光","content":"稚金避老火，暑势尤骄盈。朱光烁厚地，万叶焦无声。夫子久倦游，得郡为亲荣。束装待驺吏，归期殊未成。埃沙塞广陌，蓬藋拥前楹。出处两不惬，孤坐心烦萦。何时惊飙来，扫荡天地清。郊墟草树疏，千骑从双旌。飘飖若神仙，皂盖西南征。离群讵几时，岂不怀友生。有意肯相过，不妨巾屦并。官舍稍虚凉，愧无殽酒迎。","dynasty":"宋代","title":"奉同何济川迎吏未至秋暑方剧呈同舍"}
{"author":"司马光","content":"少傅名德重，蔚然人物师。群孙满丹穴，嘉瑞尽长离。勿叹毛羽短，已惊文采奇。勉哉勤志业，馀庆未应衰。","dynasty":"宋代","title":"送晁秘丞"}
{"author":"司马光","content":"一言华衮足为荣，况吒文编久愈明。邹湛不逢羊叔子，世间何处复知名。","dynasty":"宋代","title":"读颍公清风庥"}
{"author":"司马光","content":"桑荫青青紫葚垂，鲜风荡麦生涟漪。驱童策马踏村路，乘兴出游当访谁。槿花篱落围丛竹，风日萧疏满园绿。到门下马问主人，文籍先生其姓陈。高谈浩浩究今古，不觉林间日将暮。茅庐蒿径幸不遥，不厌频频数来去。","dynasty":"宋代","title":"夏日过陈秀才园林"}
{"author":"司马光","content":"相府新承檄，兰台旧校文。题舆荣得士，把袂惜离群。首夏郊原秀，晴阳草树曛。觚棱日边远，阙塞雾中分。翠岭林端出，飞泉竹外闻。金羁游烂漫，珠履醉缤纷。人服声光重，官无簿领勤。归期肯留滞，汉主待渊云。","dynasty":"宋代","title":"送次道能判西京"}
{"author":"司马光","content":"昔公在洛师，未尝弃嘉节。今宵秋半分，空羡西园月。天色湛澄清，风声冷骚屑。笑言不可亲，引领望金阙。赖有箧中诗，端居数披阅。","dynasty":"宋代","title":"八月十五日夜宿南园怀王君贶"}
{"author":"司马光","content":"伎儿欲夸众，喜占衢路交。击组不厌长，缚竿不厌高。空中纷往来，巧捷如飞猱。却行欠肤寸，倒絓连秋毫。参差有万一，虀粉安可逃。钱刀不盈掬，身世轻鸿毛。徒资旁观好，曹偶相称褒。岂知从事者，处之危且劳。","dynasty":"宋代","title":"走索"}
{"author":"司马光","content":"秋江□澹荡，波急枝难定。参差碧叶繁，皎洁寒花静。幽人吟不归，独立汀洲暝。","dynasty":"宋代","title":"和端式十题·汀洲蘋"}
{"author":"司马光","content":"军中富馀暇，飞盖南城隈。雍容陪后乘，一一应刘才。","dynasty":"宋代","title":"奉和经略庞龙图延州南城八咏其四飞盖园"}
{"author":"司马光","content":"先朝御六飞，亲谒濑乡祠。牛酒当时惠，衣冠此日思。仙踪丹有灶，天瑞桧生枝。圣主怜耆旧，题舆得吏师。","dynasty":"宋代","title":"送王彦臣同年通判亳州"}
{"author":"司马光","content":"穹谷郁盘纡，河濒陕北隅。泉流涓不绝，冈势俨相扶。初旭纷高下，空烟似有无。石滩醒耳快，峤树窣云孤。天霁岚光活，人稀草色苏。牧儿歌自若，樵子远相呼。坏道傍连傅，空城右指虞。穷岩今寂寞，蔓草只荒芜。野店寒餐涩，山程瘦马瘏。物华供兴趣，亦足墀崎岖。","dynasty":"宋代","title":"员村坂"}
{"author":"司马光","content":"菽藿一箪乐，蒿莱三亩宽。蒲轮不能起，瓮牖有余安。高节去圭角，久要敦岁寒。今朝郊外客，谁免涕汍澜。","dynasty":"宋代","title":"邵尧夫先生哀辞二首"}
{"author":"司马光","content":"桑麦青青四月初，皇华使者又指车。为臣岂得辞王事，只向金銮坐读书。","dynasty":"宋代","title":"再使河北"}
{"author":"司马光","content":"綵服昔为儿，随亲宦洛师。至今馀梦想，常记旧游嬉。佐史头应白，书楼树已攲。闻君行有日，使我泪交颐。","dynasty":"宋代","title":"送王瓘同年河南府司录"}
{"author":"司马光","content":"清白世风存，王公复有孙。挺生如玉树，不竭似淮源。日背嵩峰紫，春添洛水喧。幕中多胜友，肯使负芳樽。","dynasty":"宋代","title":"送王殿丞西京签判"}
{"author":"司马光","content":"圣主乐忠谏，曲从如转圜。玉色粹阳春，至仁生自然。所惭群臣愚，无以称开延。贱生何为者，侧足青规前。顽石不可鍊，安能补高天。狂简昧大体，所依官长贤。有如骖这靷，左右随周旋。庶几助山甫，衮职无尤愆。缅思老成人，阻亲函丈筵。岂不寸心劳，动为纆徽牵。何当执寿卮，跪起得差肩。相顾藐无期，瞻望徒愔愔。","dynasty":"宋代","title":"又和并寄杨乐道十二韵"}
{"author":"司马光","content":"何处初寒好，初寒郏鄏城。垂绅多俊颜，更第尽公卿。裘马过从盛，门阑洒扫清。谁家拥兽炭，尽日管弦声。","dynasty":"宋代","title":"和张文裕安寒十首"}
{"author":"司马光","content":"云悉雪欲零，四牡出郊坰。古塞烟华紫，寒沙日气青。金门秘鸡树，朱节耀龙庭。几夜天街北，遥占汉使星。","dynasty":"宋代","title":"送二同年使北·李公素"}
{"author":"司马光","content":"贱子悟已久，景仁迷自今。良因拯溺急，是致涉波深。到岸何须筏，挥锄不见金。浮云任来往，明月在天心。","dynasty":"宋代","title":"或谓光嗤景仁谈禅而自谈又因用前韵为景仁解禅"}
{"author":"司马光","content":"叠鼓鸣铙迎候新，军牙孑孑倚淮津。聊应衣绣过乡曲，不作引章惊故人。荻迸短芽淝水暖，荷浮圆叶漅湖春。使君此去荣多少，犹是当年书剑身。","dynasty":"宋代","title":"送茹屯田知无为军"}
{"author":"司马光","content":"嵩峰远叠千重雪，伊浦低临一片天。百顷平皋连别馆，两行疏柳拂清泉。国须柱石扶丕构，人待楼航济巨川。萧相方如左右手，且於穷僻置闲田。","dynasty":"宋代","title":"和君贶题潞公东庄"}
{"author":"司马光","content":"黄鸡白酒田间乐，藜杖葛巾林下风。更若食芹仍暴背，野怀并在一轩中。","dynasty":"宋代","title":"野轩"}
{"author":"司马光","content":"不肯那钱买珠翠，任教堆插阶前菊","dynasty":"宋代","title":"句"}
{"author":"司马光","content":"贤者非无心，园夫自临课。艺植日繁滋，芬芳时入座。青葱春茹擢，皎洁秋英堕。正苦郢中人，逸唱高难和。","dynasty":"宋代","title":"和昌言官舍十题·兰"}
{"author":"司马光","content":"达磨自云传佛心，绪言迷世到于今。既携只履归西域，安得遗灵在少林。孤月正明高殿冷，清风不断老松深。谢公自爱山泉美，肯为幽禅此访寻。","dynasty":"宋代","title":"和君贶少林寺"}
{"author":"司马光","content":"文公恢霸略，征讨辅周衰。奕世为盟主，诸侯听会期。山河表里在，朝市古今移。欲访祁篪处，乡人亦不知。","dynasty":"宋代","title":"故绛城"}
{"author":"司马光","content":"行行歌式微，浩叹返荆扉。却著登山屐，尽焚趋府衣。溪清鱼影乱，竹闇笋牙肥。应悔浮名误，空将白发归。","dynasty":"宋代","title":"送李尉以监丞致仕归闽中"}
{"author":"司马光","content":"懋德负长才，全牛不足剸。缠为百里宰，骥足殊未展。齿发方盛强，趣尚已高远。结庵睋二室，志欲巢绝巘。贤人心如云，无迹有舒卷。不须惊俗目，旧荦乃求显。既知吏可隐，何必遗轩冕。","dynasty":"宋代","title":"登封庞国博年三十八自云欲弃官隐嵩山作吏隐"}
{"author":"司马光","content":"厌苦折腰久，飘然黄鹄飞。田园示芜没，邻曲有光辉。昔奋儒衣去，今纡朝绂归。人生贵知足，得此已为稀。","dynasty":"宋代","title":"送蒲中舍至政归蜀"}
{"author":"司马光","content":"素舸朱篷青竹篙，棹歌风散近还遥。斜阳借问归何处，家住水村郎姓萧。","dynasty":"宋代","title":"龙女祠后塘自生荷花数枝与史诚之更相酬和其六"}
{"author":"司马光","content":"春衣不用蕙兰薰，领缘无烦刺绣文。曾在蚕宫亲织紞，方知缕缕尽辛勤。","dynasty":"宋代","title":"春贴子词其五"}
{"author":"司马光","content":"楚岸橘花香，扁舟泛渺茫。短簑冲密雨，素发净秋霜。烟外鸣榔远，波间掷线长。无人识名姓，击楫入沧浪。","dynasty":"宋代","title":"渔父"}
{"author":"司马光","content":"高齐杳冥际，迥与世尘违。席上山河近，天边桑柘微。人间已飘洒，栋里始纷霏。草树收残照，逍遥久未归。","dynasty":"宋代","title":"云际亭"}
{"author":"司马光","content":"恬然如一梦，分竹守长安。云日冰犹壮，归时花未阑。风光经目少，惠爱及民难。可惜终南色，临行子细看。","dynasty":"宋代","title":"到任明年结晶罢官有作"}
{"author":"司马光","content":"横吹长歌千万骑，将军塞北立功回。边人争出孤城望，渐见族旗天外来。","dynasty":"宋代","title":"边将三首"}
{"author":"司马光","content":"怜君比比得佳县，胜概闲情双有余。为看西溪日沉后，如可南浦月生安。长春宫柳远扶疏，新树应多旧已枯。蠹柱苔墙遍寻历，古亭犹有杜诗无。","dynasty":"宋代","title":"寄郑县史令千之"}
{"author":"司马光","content":"鸾路迎长日，农祥正晓天。九垓同燠沐，万物向蕃鲜。","dynasty":"宋代","title":"春贴子词·皇帝阁六首"}
{"author":"司马光","content":"雨意沉沉泼火馀，变龙盛集退朝初。酒肴络绎来丹禁，冠剑参差下玉除。紫凤归飞云烂熳，黄鹂新啭柳扶疏。麦禾满野边烽息，佳节何妨赋乐胥。","dynasty":"宋代","title":"寒饮御筵口号二首"}
{"author":"司马光","content":"齿疏鬓白两眸昏，万事无堪老病身。脱粟犹沾太仓禄，法冠仍忝外台臣。直缘迂僻求闲地，岂是孤高慕古人。英俊满朝皆稷契，太山何少一飞尘。","dynasty":"宋代","title":"和白都官见赠"}
{"author":"司马光","content":"饱食复闲眠，风清雨霁天。叶深时坠果，岸曲乍藏莲。波面秋光净，林梢夕照鲜。东家近亦富，满地布苔钱。","dynasty":"宋代","title":"和复古小园书事"}
{"author":"司马光","content":"天险限西东，难知造化功。路邀三晋会，势压两河雄。余雪沾枯草，惊飚卷断蓬。徒观争战处，今古索然空。","dynasty":"宋代","title":"虎牢关"}
{"author":"睢景臣","content":"　　社长排门告示，但有的差使无推故，这差使不寻俗。一壁厢纳草也根，一边又要差夫，索应付。又是言车驾，都说是銮舆，今日还乡故。王乡老执定瓦台盘，赵忙郎抱着酒胡芦。新刷来的头巾，恰糨来的绸衫，畅好是妆么大户。　　[耍孩儿]瞎王留引定火乔男妇，胡踢蹬吹笛擂鼓。见一颩人马到庄门，匹头里几面旗舒。一面旗白胡阑套住个迎霜兔，一面旗红曲连打着个毕月乌。一面旗鸡学舞，一面旗狗生双翅，一面旗蛇缠葫芦。　　[五煞]红漆了叉，银铮了斧，甜瓜苦瓜黄金镀，明晃晃马镫枪尖上挑，白雪雪鹅毛扇上铺。这些个乔人物，拿着些不曾见的器仗，穿着些大作怪的衣服。　　[四煞]辕条上都是马，套顶上不见驴，黄罗伞柄天生曲，车前八个天曹判，车后若干递送夫。更几个多娇女，一般穿着，一样妆梳。　　[三煞]那大汉下的车，众人施礼数，那大汉觑得人如无物。众乡老展脚舒腰拜，那大汉挪身着手扶。猛可里抬头觑，觑多时认得，险气破我胸脯。　　[二煞]你身须姓刘，你妻须姓吕，把你两家儿根脚从头数：你本身做亭长耽几杯酒，你丈人教村学读几卷书。曾在俺庄东住，也曾与我喂牛切草，拽坝扶锄。　　[一煞]春采了桑，冬借了俺粟，零支了米麦无重数。换田契强秤了麻三秆，还酒债偷量了豆几斛，有甚糊突处。明标着册历，见放着文书。　　[尾声]少我的钱差发内旋拨还，欠我的粟税粮中私准除。只通刘三谁肯把你揪扯住，白甚么改了姓、更了名、唤做汉高祖。","dynasty":"元代","tags":"讽刺","title":"哨遍·高祖还乡"}
{"author":"睢景臣","content":"寓僧舍秋色，秋色，几声悲怆，孤鸿出塞。满园林野火烘霞，荷枯柳败。【踏莎行】水馆烟中，暮山云外，泊孤舟古渡侧。息风霾，净尘埃，宝刹清凉境界。僧相待，借眠何碍？【垂丝钓】风清月白，有感心酸不耐。更触目凄凉，景物供将愁闷来。月被云埋，风鸣在籁。【应天长】憎舍窄，蚊帐矮，独拥单衾，－宵如半载。旧恨新愁深似海。情缘在，人无奈，几般儿可怪。【随煞】促织絮恼情怀，砧杵韵无聊赖。檐马奢殿铎鸣，疏雨滴西风煞，能断送楚台云，会禁持异乡客。","dynasty":"元代","title":"【商角调】黄莺儿_寓僧舍秋色"}
{"author":"睢景臣","content":"收心长江浪险，平地风恬。恨世态柳颦频眉，顺人情花笑靥。乌兔东西急，白发重添；寒暑往来侵，朱颜退染。穿花蝶愁扃绿锁，营巢燕恨籁朱帘。蝶入梦魂潜，燕经秋社闪。【摧柏子】拜辞了桃腮杏脸，追逐回雪鬓霜髯，死灰绝焰。腹难容曩日杯盘，身怎跳而今坑堑？去奢从俭。六桥云锦，十里风花，庆赏无厌。四时独占，花溪信马，莲浦乘舟，菊绽霜严，雪残梅堑。鸟呼人至，鹤送猿迎。酒肴随分，费用从廉，就清流洗痕濯玷。【幺】烟花簿敛，风尘户掩，再谁曾制关抽店？尽亚仙嫁了元和，由苏氏放番双渐。罢思绝念，忘却旧游。魔女魂香，野狐涎甜，觉来有验。抽箱罗帕，倒袋香囊，将俺拘钳，做科撒阽，浮花浪蕊。胜馥残豪，你能搽抹，谁敢粘沾，倒榻鬼赖人支拈瓦！【归塞北】呆娇艳，自要苦厌厌。觅见银山无采取，寻着钱树不揪撏，典卖尽妆奁。【尾】零替了家私怕搜检，缺少了些人情我应点。情瞒儿出尖，谁负债拿着我还欠？","dynasty":"元代","title":"【大石调】六国朝"}
{"author":"陈玉齐","content":"文梓双栖鸳与鸯，金笼探闭羽毛香。可怜汉渚虚投佩，合笑东邻漫隔墙。月照绮罗看玉树，风和丝管合金堂。新诗闻说多佳句，应道杨花扑武昌。","dynasty":"清代","title":"次牧《翁六月七日迎河东君于云间喜而有述》诗"}
{"author":"陈玉齐","content":"离宫环极起周庐，万里沧波候大鱼。入海云迷徐福岛，封山雨湿李斯书。华阴道上逢沉璧，阳武沙中失副车。王剪用兵真老悖，尚留三户未驱除。","dynasty":"清代","title":"秦皇"}
{"author":"陈松","content":"地控神仙府，山藏太乙坛。云飘萝洞湿，月射玉炉寒。瑶草青堪掇，石英秀可餐。至人何处所，寂寞九还丹。","dynasty":"明代","title":"紫府观其一"}
{"author":"陈松","content":"葛子宾仙去，犹存不死乡。支缠馀鸟雀，栋宇自齐梁。玉笈开龙藏，金箱贮虎床。遥看炼砂处，真气尚微茫。","dynasty":"明代","title":"紫府观其二"}
{"author":"陈松","content":"芳草甜迂路，危岩倚太虚。石龙喷紫雾，林鸟话山居。台满求仙月，碑馀宝篆书。会当挹妙指，跨鹤曳玄裾。","dynasty":"明代","title":"题太和山"}
{"author":"陈松","content":"金光罢草忆林庐，银汉仙槎忆客居。淮海遥传秦太史，临邛争迓汉相如。隔溪花柳邀文藻，近水云霞护简书。明发湖南伤此别，沧江何处觅双鱼。","dynasty":"明代","title":"淮上逢董浔阳太史归湖州赋此言别"}
{"author":"陈松","content":"孤亭落木郁萧萧，百二楼船斗海潮。夹岸旌旗回日月，中流金鼓薄云霄。波摇水色明朱胄，秋入山容射锦标。试问临江诸将士，先声谁似霍嫖姚。","dynasty":"明代","title":"秋日水心亭阅试水战"}
{"author":"薛克构","content":"龙图冠胥陆，凤驾指云亭。非烟泛济浦，绿字启河汀。画裳晨应月，文戟曙分星。四田巡揖礼，三驱道契经。行欣奉万岁，窃抃偶千龄。","dynasty":"唐代","title":"奉和展礼岱宗涂经濮济"}
{"author":"杜汝能","content":"闲立绿杨影，交眠红藕花。","dynasty":"宋代","title":"句"}
{"author":"杜汝能","content":"□知山不厌，高处更营亭。对面开诗景，当空列画屏。药生香草异，盖结古松灵。见说师斋暇，时来此读经。","dynasty":"宋代","title":"时思荐福寺"}
{"author":"杜汝能","content":"寂寥篱户入泉声，不见山容亦自清。数日雨晴秋草长，丝瓜沿上瓦墙生。","dynasty":"宋代","title":"丝瓜"}
{"author":"杜汝能","content":"高人必见知，已是渡淮迟。路远飘零客，囊多绝妙诗。早蝉何处听，归棹几时期。到定陪吟宴，琼花惜过时。","dynasty":"宋代","title":"送雇梅山之杨州"}
{"author":"杜汝能","content":"父子名相继，如君又出奇。乾坤钟秀气，湖海诵新诗。放鹤春风远，横琴夜月迟。未应随大隐，闲过圣明时。","dynasty":"宋代","title":"赠陈随隐"}
{"author":"褚成烈","content":"客中愁寂寞，大雪送君行。去路云山乱，扁舟琴剑轻。寒风吹别酒，旧雨感离情。惆怅江干望，林烟两岸平。","dynasty":"清代","title":"送鹤舲之菉港"}
{"author":"杨郇伯","content":"尽出花钿与四邻，云鬟剪落厌残春。暂惊风烛难留世，便是莲花不染身。贝叶欲翻迷锦字，梵声初学误梁尘。从今艳色归空后，湘浦应无解珮人。","dynasty":"唐代","title":"送妓人出家"}
{"author":"常建","content":"清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。(版本一)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。(版本二)清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。(版本三)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。(版本四)","dynasty":"唐代","tags":"唐诗三百首，初中古诗，写景，咏物","title":"题破山寺后禅院"}
{"author":"常建","content":"清溪深不测，隐处唯孤云。松际露微月，清光犹为君。茅亭宿花影，药院滋苔纹。余亦谢时去，西山鸾鹤群。","dynasty":"唐代","tags":"唐诗三百首，山水，隐逸","title":"宿王昌龄隐居"}
{"author":"常建","content":"玉帛朝回望帝乡，乌孙归去不称王。天涯静处无征战，兵气销为日月光。","dynasty":"唐代","tags":"边塞，民族，友好，和平","title":"塞下曲四首·其一"}
{"author":"常建","content":"雨歇杨林东渡头，永和三日荡轻舟。故人家在桃花岸，直到门前溪水流。","dynasty":"唐代","tags":"访友，写景","title":"三日寻李九庄"}
{"author":"常建","content":"菀菀黄柳丝，濛濛杂花垂。日高红妆卧，倚对春光迟。宁知傍淇水，騕褭黄金羁。翳翳陌上桑，南枝交北堂。美人金梯出，素手自提筐。非但畏蚕饥，盈盈娇路傍。","dynasty":"唐代","tags":"乐府，春天，写景，组诗","title":"春词二首"}
{"author":"常建","content":"花映垂杨汉水清，微风林里一枝轻。即今江北还如此，愁杀江南离别情。","dynasty":"唐代","tags":"春天，写景，送别，愁苦","title":"送宇文六"}
{"author":"常建","content":"家园好在尚留秦，耻作明时失路人。恐逢故里莺花笑，且向长安度一春。","dynasty":"唐代","tags":"失意，抒怀，感慨","title":"落第长安"}
{"author":"常建","content":"江上调玉琴，一弦清一心。泠泠七弦遍，万木澄幽阴。能使江月白，又令江水深。始知梧桐枝，可以徽黄金。","dynasty":"唐代","title":"江上琴兴"}
{"author":"常建","content":"嫖姚北伐时，深入强千里。战馀落日黄，军败鼓声死。尝闻汉飞将，可夺单于垒。今与山鬼邻，残兵哭辽水。","dynasty":"唐代","title":"吊王将军墓"}
{"author":"常建","content":"湖上老人坐矶头，湖里桃花水却流。竹竿袅袅波无际，不知何者吞吾钩。","dynasty":"唐代","tags":"钓鱼","title":"戏题湖上"}
{"author":"常建","content":"玉帛朝回望帝乡，乌孙归去不称王。天涯静处无征战，兵气销为日月光。北海阴风动地来，明君祠上望龙堆。髑髅皆是长城卒，日暮沙场飞作灰。龙斗雌雄势已分，山崩鬼哭恨将军。黄河直北千馀里，冤气苍茫成黑云。因嫁单于怨在边，蛾眉万古葬胡天。汉家此去三千里，青冢常无草木烟。","dynasty":"唐代","title":"塞下曲四首"}
{"author":"常建","content":"泊舟淮水次，霜降夕流清。夜久潮侵岸，天寒月近城。平沙依雁宿，候馆听鸡鸣。乡国云霄外，谁堪羁旅情。","dynasty":"唐代","title":"泊舟盱眙"}
{"author":"常建","content":"琴当秋夜听，况是洞中人。一指指应法，一声声爽神。寒虫临砌急，清吹袅灯频。何必钟期耳，高闲自可亲。","dynasty":"唐代","title":"听琴秋夜赠寇尊师"}
{"author":"常建","content":"井底玉冰洞地明，琥珀辘轳青丝索。仙人骑凤披彩霞，挽上银瓶照天阁。黄金作身双飞龙，口衔明月喷芙蓉。一时渡海望不见，晓上青楼十二重。","dynasty":"唐代","title":"古意"}
{"author":"常建","content":"一身为轻舟，落日西山际。常随去帆影，远接长天势。物象归馀清，林峦分夕丽。亭亭碧流暗，日入孤霞继。渚日远阴映，湖云尚明霁。林昏楚色来，岸远荆门闭。至夜转清迥，萧萧北风厉。沙边雁鹭泊，宿处蒹葭蔽。圆月逗前浦，孤琴又摇曳。泠然夜遂深，白露沾人袂。","dynasty":"唐代","title":"西山"}
{"author":"常建","content":"牧马古道傍，道傍多古墓。萧条愁杀人，蝉鸣白杨树。回头望京邑，合沓生尘雾。富贵安可常，归来保贞素。","dynasty":"唐代","title":"古意"}
{"author":"常建","content":"青苔常满路，流水复入林。远与市朝隔，日闻鸡犬深。寥寥丘中想，渺渺湖上心。啸傲转无欲，不知成陆沉。","dynasty":"唐代","title":"燕居"}
{"author":"常建","content":"铁马胡裘出汉营，分麾百道救龙城。左贤未遁旌竿折，过在将军不在兵。","dynasty":"唐代","title":"塞下"}
{"author":"常建","content":"杳杳袅袅清且切，鹧鸪飞处又斜阳。相思岭上相思泪，不到三声合断肠。","dynasty":"唐代","title":"岭猿"}
{"author":"常建","content":"夕映翠山深，馀晖在龙窟。扁舟沧浪意，澹澹花影没。西浮入天色，南望对云阙。因忆莓苔峰，初阳濯玄发。泉萝两幽映，松鹤间清越。碧海莹子神，玉膏泽人骨。忽然为枯木，微兴遂如兀。应寂中有天，明心外无物。环回从所泛，夜静犹不歇。澹然意无限，身与波上月。","dynasty":"唐代","title":"白龙窟泛舟寄天台学道者"}
{"author":"常建","content":"灵溪宴清宇，傍倚枯松根。花药绕方丈，瀑泉飞至门。四气闭炎热，两崖改明昏。夜深月暂皎，亭午朝始暾。信是天人居，幽幽寂无喧。万壑应鸣磬，诸峰接一魂。遂登仙子谷，因醉田生樽。时节开玉书，窅映飞天言。心化便无影，目精焉累烦。忽而与霄汉，寥落空南轩。","dynasty":"唐代","title":"张天师草堂"}
{"author":"常建","content":"辘轳井上双梧桐，飞鸟衔花日将没。深闺女儿莫愁年，玉指泠泠怨金碧。石榴裙裾蛱蝶飞，见人不语颦蛾眉。青丝素丝红绿丝，织成锦衾当为谁。","dynasty":"唐代","title":"古兴"}
{"author":"常建","content":"日出乘钓舟，袅袅持钓竿。涉淇傍荷花，骢马闲金鞍。侠客白云中，腰间悬辘轳。出门事嫖姚，为君西击胡。胡兵汉骑相驰逐，转战孤军西海北。百尺旌竿沉黑云，边笳落日不堪闻。","dynasty":"唐代","title":"张公子行（一作古意）"}
{"author":"常建","content":"汉宫岂不死，异域伤独没。万里驮黄金，蛾眉为枯骨。回车夜出塞，立马皆不发。共恨丹青人，坟上哭明月。","dynasty":"唐代","title":"昭君墓"}
{"author":"常建","content":"春至百草绿，陂泽闻鶬鹒.别家投钓翁，今世沧浪情。沤纻为缊袍，折麻为长缨。荣誉失本真，怪人浮此生。碧水月自阔，安流净而平。扁舟与天际，独往谁能名。","dynasty":"唐代","title":"渔浦"}
{"author":"常建","content":"湖南无村落，山舍多黄茆。淳朴如太古，其人居鸟巢。牧童唱巴歌，野老亦献嘲。泊舟问溪口，言语皆哑咬。土俗不尚农，岂暇论肥硗。莫徭射禽兽，浮客烹鱼鲛。余亦罘罝人，获麋今尚苞。敬君中国来，愿以充其庖。日入闻虎斗，空山满咆哮。怀人虽共安，异域终难交。白水可洗心，采薇可为肴。曳策背落日，江风鸣梢梢。","dynasty":"唐代","title":"空灵山应田叟"}
{"author":"常建","content":"阶下草犹短，墙头梨花白。织女高楼上，停梭顾行客。问君在何所，青鸟舒锦翮。","dynasty":"唐代","title":"春词"}
{"author":"常建","content":"高山临大泽，正月芦花干。阳色薰两崖，不改青松寒。士贤守孤贞，古来皆共难。明君错甚才，台上飞三鸾。操与霜雪明，量与江海宽。束身视天涯，安能穷波澜。孤鹤在枳棘，一枝非所安。逸翮望绝霄，见欲凌云端。层台何其高，山石流洪湍。固知非天池，鸣跃同所欢。谁念独枯槁，四十长江干。责躬贵知己，效拙从一官。折翮悲高风，苦饥候朝餐。湖月映大海，天空何漫漫。托身未知所，谋道庶不刊。吟彼乔木诗，一夕常三叹。","dynasty":"唐代","title":"赠三侍御"}
{"author":"常建","content":"西山第三顶，茅宇依双松。杳杳欲至天，云梯升几重。莹魄澄玉虚，以求鸾鹤踪。逶迤非天人，执节乘赤龙。旁映白日光，缥缈轻霞容。孤辉上烟雾，馀影明心胸。愿与黄麒麟，欲飞而莫从。因寂清万象，轻云自中峰。山暝学栖鸟，月来随暗蛩。寻空静馀响，袅袅云溪钟。","dynasty":"唐代","title":"第三峰"}
{"author":"常建","content":"汉上逢老翁，江口为僵尸。白发沾黄泥，遗骸集乌鸱。机巧自此忘，精魄今何之。风吹钓竿折，鱼跃安能施。白水明汀洲，菰蒲冒深陂。唯留扁舟影，系在长江湄。突兀枯松枝，悠扬女萝丝。托身难凭依，生死焉相知。遍观今时人，举世皆尔为。将军死重围，汉卒犹争驰。百马同一衔，万轮同一规。名与身孰亲，君子宜固思。","dynasty":"唐代","title":"古兴"}
{"author":"常建","content":"翩翩云中使，来问太原卒。百战苦不归，刀头怨明月。塞云随阵落，寒日傍城没。城下有寡妻，哀哀哭枯骨。","dynasty":"唐代","title":"塞上曲"}
{"author":"常建","content":"溪口水石浅，泠泠明药丛。入溪双峰峻，松栝疏幽风。垂岭枝袅袅，翳泉花濛濛。夤缘斋人目，路尽心弥通。盘石横阳崖，前流殊未穷。回潭清云影，瀰漫长天空。水边一神女，千岁为玉童。羽毛经汉代，珠翠逃秦宫。目觌神已寓，鹤飞言未终。祈君青云秘，愿谒黄仙翁。尝以耕玉田，龙鸣西顶中。金梯与天接，几日来相逢。","dynasty":"唐代","title":"仙谷遇毛女意知是秦宫人"}
{"author":"常建","content":"梦寐升九崖，杳霭逢元君。遗我太白峰，寥寥辞垢氛。结宇在星汉，宴林闭氤氲。檐楹覆馀翠，巾舄生片云。时往溪水间，孤亭昼仍曛。松峰引天影，石濑清霞文。恬目缓舟趣，霁心投鸟群。春风又摇棹，潭岛花纷纷。","dynasty":"唐代","title":"梦太白西峰"}
{"author":"常建","content":"君去芳草绿，西峰弹玉琴。岂惟丘中赏，兼得清烦襟。朝从山口还，出岭闻清音。了然云霞气，照见天地心。玄鹤下澄空，翩翩舞松林。改弦扣商声，又听飞龙吟。稍觉此身妄，渐知仙事深。其将炼金鼎，永矣投吾簪。","dynasty":"唐代","title":"张山人弹琴"}
{"author":"常建","content":"平湖四无际，此夜泛孤舟。明月异方意，吴歌令客愁。乡园碧云外，兄弟渌江头。万里无归信，伤心看斗牛。","dynasty":"唐代","title":"江行"}
{"author":"常建","content":"胜景门闲对远山，竹深松老半含烟。皓月殿中三度磬，水晶宫里一僧禅。","dynasty":"唐代","title":"题法院"}
{"author":"常建","content":"越女歌长君且听，芙蓉香满水边城。岂知一日终非主，犹自如今有怨声。","dynasty":"唐代","title":"吴故宫"}
{"author":"常建","content":"（一）旬时结阴霖，帘外初白日。斋沐清病容，心魂畏虚室。闲梅照前户，明镜悲旧质。同袍四五人，何不来问疾？（二）行药至石壁，东风变萌芽。主人门外绿，小隐湖中花。时物堪独往，春帆宜别家。辞君响沧海，烂熳从天涯。","dynasty":"唐代","title":"闲斋卧病(雨)行药至山馆稍次湖亭二首"}
{"author":"常建","content":"高楼百余尺，直上江水平。明月照人苦，开帘弹玉筝。山高猿狖急，天静鸿雁鸣。曲度犹未终，东峰霞半生。","dynasty":"唐代","title":"高楼夜弹筝"}
{"author":"常建","content":"一作古意日出乘钓舟，袅袅持钓竿。涉淇傍荷花，骢马闲金鞍。侠客(使君)白云中，腰间悬辘轳。出门事嫖姚，为君西击胡。胡兵汉骑相驰逐，转战孤军西海(海西)北(曲)。百尺旌竿沉黑云，边笳落日不堪闻。","dynasty":"唐代","title":"张公子行"}
{"author":"常建","content":"单与虽不战，都护事边深。君执幕中秘，能为高士心。海头近初月，碛里多愁阴。西望郭犹子，将分泪满襟。","dynasty":"唐代","title":"送李大都护"}
{"author":"常建","content":"花影吹杨汉水(水彻)清，微(晓)风林里一枝轻。即今江北还如此，愁杀江南离别情。","dynasty":"唐代","title":"送宇文六"}
{"author":"常建","content":"胜景门闲(开)对远山，竹深松老半含烟。皓(皎，素)月殿中三度磬，水晶宫里一僧禅。","dynasty":"唐代","title":"题法院"}
{"author":"常建","content":"杳杳袅袅(凄凄,依依)清且切，鹧鸪飞处又斜阳。相思岭上相思泪，不到三声合断肠。","dynasty":"唐代","title":"岭猿"}
{"author":"常建","content":"雨歇阳林东渡头，永和三日荡轻舟。故人家在桃花岸，直到门前溪水流。","dynasty":"唐代","title":"三日寻李九庄"}
{"author":"常建","content":"湖上老人作矶(岛)头，湖里桃花水却流。竹竿袅袅波无(白波)际，不知何者吞吾钩？","dynasty":"唐代","title":"戏题湖上"}
{"author":"常建","content":"北海阴风动地来，明君祠上望龙堆。髑髅皆是长城卒，日暮沙场飞作灰。","dynasty":"唐代","title":"塞下曲四首其二"}
{"author":"常建","content":"龙斗雌雄势已分，山崩鬼哭恨将军。黄河直北千馀里，冤气苍茫成黑云。","dynasty":"唐代","title":"塞下曲四首其三"}
{"author":"常建","content":"因嫁单于怨在边，蛾眉万古葬胡天。汉家此去三千里，青冢常无草木烟。","dynasty":"唐代","title":"塞下曲四首其四"}
{"author":"常建","content":"旬时结阴霖，帘外初白日。斋沐清病容，心魂畏虚室。闲梅照前户，明镜悲旧质。同袍四五人，何不来问疾。","dynasty":"唐代","title":"闲斋卧病"}
{"author":"常建","content":"行药至石壁，东风变萌芽。主人门外绿，小隐湖中花。时物堪独往，春帆宜别家。辞君向沧海，烂熳从天涯。","dynasty":"唐代","title":"闲斋卧病其二"}
{"author":"常建","content":"明月照高阁，綵女褰罗幕。歌舞临碧云，箫声沸珠箔。青鸾临南海，天上双白鹤。万里齐翼飞，意求君门乐。玉霄九重闭，金锁夜不开。两翅自无力，愁鸣云外来。态深入空贵，世屈无良媒。俛仰顾中禁，东飞白玉台。","dynasty":"唐代","title":"古意三首其二"}
{"author":"常建","content":"落日山水清，乱流鸣淙淙。旧蒲雨抽节，新花水对窗。溪中日已没，归鸟多为双。杉松引直路，出谷临前湖。洲渚晚色静，又观花与蒲。入溪复登岭，草浅寒流速。圆月明高峰，春山因独宿。松阴澄初夜，曙色分远目。日出城南隅，青青媚川陆。乱花覆东郭，碧气销长林。四郊一清影，千里归寸心。前瞻王程促，却恋云门深。毕景有馀兴，到家弹玉琴。","dynasty":"唐代","title":"白湖寺后溪宿云门"}
{"author":"常建","content":"旬时结阴霖，帘外初白日。斋沐清病容，心魂畏虚室。闲梅照前户，明镜悲旧质。同袍四五人，何不来问疾。行药至石壁，东风变萌芽。主人门外绿，小隐湖中花。时物堪独往，春帆宜别家。辞君向沧海，烂熳从天涯。","dynasty":"唐代","title":"闲斋卧病行药至山馆稍次湖亭二首"}
{"author":"常建","content":"微风吹霜气，寒影明前除。落日未能别，萧萧林木虚。愁烟闭千里，仙尉其何如。因送别鹤操，赠之双鲤鱼。鲤鱼在金盘，别鹤哀有馀。心事则如此，请君开素书。","dynasty":"唐代","title":"送楚十少府"}
{"author":"常建","content":"湖广舟自轻，江天欲澄霁。是时清楚望，气色犹霾曀。踟蹰金霞白，波上日初丽。烟虹落镜中，树木生天际。杳杳涯欲辨，蒙蒙云复闭。言乘星汉明，又睹寰瀛势。微兴从此惬，悠然不知岁。试歌沧浪清，遂觉乾坤细。岂念客衣薄，将期永投袂。迟回渔父间，一雁声嘹唳。","dynasty":"唐代","title":"湖中晚霁"}
{"author":"常建","content":"圣代多才俊，陆生何考槃。南山高松树，不合空摧残。九月湖上别，北风秋雨寒。殷勤叹孤凤，早食金琅玕.","dynasty":"唐代","title":"送陆擢"}
{"author":"常建","content":"泠泠花下琴，君唱渡江吟。天际一帆影，预悬离别心。以言神仙尉，因致瑶华音。回轸抚商调，越溪澄碧林。","dynasty":"唐代","title":"送李十一尉临溪"}
{"author":"常建","content":"刈芦旷野中，沙土飞黄云。天晦无精光，茫茫悲远君。楚山隔湘水，湖畔落日曛。春雁又北飞，音书固难闻。谪居未为叹，谗枉何由分。午日逐蛟龙，宜为吊冤文。翻覆古共然，名宦安足云。贫士任枯槁，捕鱼清江濆。有时荷锄犁，旷野自耕耘。不然春山隐，溪涧花氤氲。山鹿自有场，贤达亦顾群。二贤归去来，世上徒纷纷。","dynasty":"唐代","title":"鄂渚招王昌龄张偾"}
{"author":"常建","content":"五度溪上花，生根依两崖。二月寻片云，愿宿秦人家。上见悬崖崩，下见白水湍。仙人弹棋处，石上青萝盘。无处求玉童，翳翳唯林峦。前溪遇新月，聊取玉琴弹。","dynasty":"唐代","title":"宿五度溪仙人得道处"}
{"author":"常建","content":"夜寒宿芦苇，晓色明西林。初日在川上，便澄游子心。秦天无纤翳，郊野浮春阴。波静随钓鱼，舟小绿水深。出浦见千里，旷然谐远寻。扣船应渔父，因唱沧浪吟。","dynasty":"唐代","title":"晦日马镫曲稍次中流作"}
{"author":"常建","content":"高楼百馀尺，直上江水平。明月照人苦，开帘弹玉筝。山高猿狖急，天静鸿雁鸣。曲度犹未终，东峰霞半生。","dynasty":"唐代","title":"高楼夜弹筝"}
{"author":"常建","content":"羸马朝自燕，一身为二连。忆亲拜孤冢，移葬双陵前。幽愿从此毕，剑心因获全。孟冬寒气盛，抚辔告言旋。碣石海北门，馀寇惟朝鲜。离离一寒骑，袅袅驰白天。生别皆自取，况为士卒先。寸心渔阳兴，落日旌竿悬。","dynasty":"唐代","title":"客有自燕而归哀其老而赠之"}
{"author":"常建","content":"日出渭流白，文王畋猎时。钓翁在芦苇，川泽无熊罴。诏书起遗贤，匹马令致辞。因称江海人，臣老筋力衰。迟迟诣天车，快快悟灵龟。兵马更不猎，君臣皆共怡。同车至咸阳，心影无磷缁。四牡玉墀下，一言为帝师。王侯拥朱门，轩盖曜长逵。古来荣华人，遭遇谁知之。落日悬桑榆，光景有顿亏。倏忽天地人，虽贵将何为。","dynasty":"唐代","title":"太公哀晚遇"}
{"author":"常建","content":"二妃方访舜，万里南方悬。远道隔江汉，孤舟无岁年。不知苍梧处，气尽呼青天。愁泪变楚竹，蛾眉丧湘川。后人立为庙，累世称其贤。过客设祠祭，狐狸来坐边。怀古未忍还，猿吟彻空山。明月照高阁，彩女褰罗幕。歌舞临碧云，箫声沸珠箔。青鸾临南海，天上双白鹤。万里齐翼飞，意求君门乐。玉霄九重闭，金锁夜不开。两翅自无力，愁鸣云外来。态深入空贵，世屈无良媒。俯仰顾中禁，东飞白玉台。楚王竟何去，独自留巫山。偏使世人见，迢迢江汉间。驻舟春溪里，皆愿拜灵颜。寤寐见神女，金沙鸣珮环。闲艳绝世姿，令人气力微。含笑竟不语，化作朝云飞。","dynasty":"唐代","title":"古意三首"}
{"author":"常建","content":"单于虽不战，都护事边深。君执幕中秘，能为高士心。海头近初月，碛里多愁阴。西望郭犹子，将分泪满襟。","dynasty":"唐代","title":"送李大都护"}
{"author":"常建","content":"贤达不相识，偶然交已深。宿帆谒郡佐，怅别依禅林。湘水流入海，楚云千里心。望君杉松夜，山月清猿吟。","dynasty":"唐代","title":"潭州留别"}
{"author":"陈俞","content":"雨霁佛屋明，苔迳深曲折。树摇高露惊，草密暗泉咽。前林忽清磬，烟灯远欲灭。寄谢尘中人，与君从此别。","dynasty":"未知","title":"玛瑙宝胜寺"}
{"author":"陈俞","content":"达人心镜明，直道略委折。重来犬不惊，到家蝉声咽。君吟有造化，我唱无生灭。法界即大都，山川几回别。","dynasty":"未知","title":"午睡玛瑙起赴寿星浴"}
{"author":"陈俞","content":"借屋傍精庐，无事数来往。披草通泉流，刻树记笋长。微风四山落，小立领松响。讵名息诸缘，暂喜脱尘网。","dynasty":"未知","title":"雨后过玛瑙寺"}
{"author":"陈俞","content":"春江浩荡春江阔，夜半湖声涌新沫。晓风吹断碧云根，万顷沧波带晴豁。浪花潋滟翻红桃，群鱼出没乘轻涛。悠扬得意鼓鳞鬣，十十五五同为曹。昔曾观澜如此意，真乐胸中渺无际。常嗟物理难形容，幸有贾君得精艺。巨鱼奋迅凌江湖，纤鳞错杂依菰蒲。精神万状幻新笔，巧与造化论锱铢。朅来过我示奇作，数幅生绡图纵壑。呼童展向虚堂中，恍若当年见鱼乐。如君画思几通神，眼高世俗空无人。石台去后今几载，毫端仿佛留芳尘。又宜学取洞清拔，写龙不写潜波鲔。徒能画鱼不画龙，空使馋夫吐馋水。","dynasty":"未知","title":"赠画鱼贾兄"}
{"author":"陈俞","content":"觉闻浴鼓声，众散我徐赴。石槽温泉涌，赤脚蹑云雾。振及新笋林，岸帻古松树。脱然得轻安，水因本无悟。","dynasty":"未知","title":"重游"}
{"author":"李夷简","content":"胜赏不在远，怃然念玄搜。兹亭有殊致，经始富人侯。澄澹分沼沚，萦回间林丘。荷香夺芳麝，石溜当鸣球。抚俗来康济，经邦去咨谋。宽明洽时论，惠爱闻甿讴。代斫岂容易，守成获优游。文翁旧学校，子产昔田畴。琬琰富佳什，池台想旧游。谁言矜改作，曾是日增修。宪省忝陪属，岷峨嗣徽猷。提携当有路，勿使滞刀州。","dynasty":"唐代","title":"西亭暇日书怀十二韵献上相公（亭为衡镇蜀时构）"}
{"author":"邓组","content":"梵王宫树老槎牙，几度逢春不放花。今日我来持政铎，好舒青眼待僧家。","dynasty":"明代","title":"枯梅"}
{"author":"蔡昂","content":"冥鸿得意且高骞，鸷鸟高飞正刺天。元祐党人沧海上，贞元朝士曙星前。烟花紫禁同游少，风月孤舟别梦牵。遥忆政成多暇日，郡斋还纪著书年。","dynasty":"明代","title":"送刘希尹同年"}
{"author":"陈瑞球","content":"崎岖江右日，寂寞两相看。作宦风波险，移家道路难。晤时方汉水，别后又长安。听得还乡里，蹉跎岁已阑。","dynasty":"清代","title":"怀弟九香其一"}
{"author":"陈瑞球","content":"累汝抛书卷，连年簿领中。俗尘今已扑，生计又全空。画策知良苦，研诗可益工。相期勤旧业，努力在秋风。","dynasty":"清代","title":"怀弟九香其二"}
{"author":"陈瑞球","content":"月落沙汀早刺船，芦花拥被尚安眠。喧闻雪浪重滩上，梦绕烟钟古寺边。半载鸣鸡疏问寝，五更骑马忆朝天。江湖濡迹增颓放，一听乌啼倍憬然。","dynasty":"清代","title":"舟夜"}
{"author":"陈瑞球","content":"菰蒲淅淅雨声粗，画出江天泼墨图。几度推篷望牛首，六朝金粉已模糊。","dynasty":"清代","title":"雨泊金陵"}
{"author":"常传正","content":"朦胧秋月助光辉，飘泊春风溅客衣。百尺水晶帘不捲，数峰巫峡雨长飞。羽觞脩禊行将近，蜡屐登山定不稀。自恨云岩迹如扫，仗君借眼瞩芳菲。","dynasty":"宋代","title":"题滴水岩"}
{"author":"韩琮","content":"晚日低霞绮，晴山远画眉。春青河畔草，不是望乡时。","dynasty":"唐代","tags":"写景，思乡，怀人","title":"晚春江晴寄友人/晚春别"}
{"author":"韩琮","content":"绿暗红稀出凤城，暮云楼阁古今情。行人莫听宫前水，流尽年光是此声。","dynasty":"唐代","tags":"暮春，送别","title":"暮春浐水送别/一作暮春送客"}
{"author":"韩琮","content":"阴云拂地散丝轻，长得为霖济物名。夜浦涨归天堑阔，春风洒入御沟平。轩车几处归频湿，罗绮何人去欲生。不及流他荷叶上，似珠无数转分明。","dynasty":"唐代","title":"雨"}
{"author":"韩琮","content":"秦川如画渭如丝，去国还家一望时。公子王孙莫来好，岭花多是断肠枝。","dynasty":"唐代","tags":"写景，抒怀","title":"骆谷晚望"}
{"author":"韩琮","content":"曾经伯乐识长鸣，不似龙行不敢行。金埒未登嘶若是，盐车犹驾瘦何惊。难逢王济知音癖，欲就燕昭买骏名。早晚飞黄引同皂，碧云天上作鸾鸣。","dynasty":"唐代","title":"咏马"}
{"author":"韩琮","content":"桃时杏日不争浓，叶帐阴成始放红。晓艳远分金掌露，暮香深惹玉堂风。名移兰杜千年后，贵擅笙歌百醉中。如梦如仙忽零落，暮霞何处绿屏空。","dynasty":"唐代","title":"牡丹"}
{"author":"韩琮","content":"金乌长飞玉兔走，青鬓长青古无有。秦娥十六语如弦，未解贪花惜杨柳。吴鱼岭雁无消息，水誓兰情别来久。劝君年少莫游春，暖风迟日浓于酒。","dynasty":"唐代","title":"春愁"}
{"author":"韩琮","content":"深惹离情霭落晖，如车如盖早依依。山头触石应常在，天际从龙自不归。莫向隙窗笼夜月，好来仙洞湿行衣。春风淡荡无心后，见说襄王梦亦稀。","dynasty":"唐代","title":"云"}
{"author":"韩琮","content":"梁苑隋堤事已空，万条犹舞旧春风。那堪更想千年后，谁见杨花入汉宫。","dynasty":"唐代","title":"杂曲歌辞。杨柳枝"}
{"author":"韩琮","content":"官信安仁拙，书非叔夜慵。谬驰骢马传，难附鲤鱼封。万里劳何补，千年运忝逢。不量横草力，虚慕入云踪。洁水空澄鉴，持铅亦砺锋。月寒深夜桂，霜凛近秋松。宪摘无逃魏，冤申得梦冯。问狸将挟虎，歼虿敢虞蜂。商吹移砧调，春华改镜容。归期方畹积，愁思暮山重。仙鼠犹惊燕，莎鸡欲变蛩。唯应碧湘浦，云落及芙蓉。","dynasty":"唐代","title":"秋晚信州推院亲友或责无书，即事寄答"}
{"author":"韩琮","content":"残花何处藏，尽在牡丹房。嫩蕊包金粉，重葩结绣囊。云凝巫峡梦，帘闭景阳妆。应恨年华促，迟迟待日长。","dynasty":"唐代","title":"牡丹（一作咏牡丹未开者）"}
{"author":"韩琮","content":"的的堕芊苍，茫茫不记年。几逢疑虎将，应逐犯牛仙。择地依兰畹，题诗间锦钱。何时成五色，却上女娲天。","dynasty":"唐代","title":"兴平县野中得落星石移置县斋"}
{"author":"韩琮","content":"商山驿路几经过，未到仙娥见谢娥。红锦机头抛皓腕，绿云鬟下送横波。佯嗔阿母留宾客，暗为王孙换绮罗。碧涧门前一条水，岂知平地有天河。","dynasty":"唐代","title":"题商山店"}
{"author":"韩琮","content":"竞持飘忽意何穷，为盛为衰半不同。偃草喜逢新雨后，鸣条愁听晓霜中。凉飞玉管来秦甸，暗袅花枝入楚宫。莫见东风便无定，满帆还有济川功。","dynasty":"唐代","title":"风"}
{"author":"韩琮","content":"长随圣泽堕尧天，濯遍幽兰叶叶鲜。才喜轻尘销陌上，已愁新月到阶前。文腾要地成非久，珠缀秋荷偶得圆。几处花枝抱离恨，晓风残月正潸然。","dynasty":"唐代","title":"露"}
{"author":"韩琮","content":"应是行云未拟归，变成春态媚晴晖。深如绮色斜分阁，碎似花光散满衣。天际欲销重惨淡，镜中闲照正依稀。晓来何处低临水，无限鸳鸯妒不飞。","dynasty":"唐代","title":"霞"}
{"author":"韩琮","content":"颍上新亭瞰一川，几重旧址敞幽关。寒声北下当轩水，翠影西来扑槛山。远目静随孤鹤去，高情常共白云闲。知君久负巢由志，早晚相忘寂寞间。","dynasty":"唐代","title":"颍亭"}
{"author":"韩琮","content":"旧苑新晴草似苔，人还香在踏青回。今朝此地成惆怅，已后逢春更莫来。","dynasty":"唐代","title":"二月二日游洛源"}
{"author":"韩琮","content":"折柳歌中得翠条，远移金殿种青霄。上阳宫女含声送，不忿先归舞细腰。","dynasty":"唐代","title":"柳（一作和白乐天诏取永丰柳植上苑，时为东都留守）"}
{"author":"韩琮","content":"枝斗纤腰叶斗眉，春来无处不如丝。霸陵原上多离别，少有长条拂地垂。","dynasty":"唐代","title":"杨柳枝词"}
{"author":"韩琮","content":"秦川如画谓如丝，去国还家一望时。公子王孙莫来好，岭花多是断肠枝。","dynasty":"唐代","title":"骆谷晚望"}
{"author":"韩琮","content":"晚日低霞绮，晴山远画眉。春青河畔草，不是望乡时。","dynasty":"唐代","title":"晚春江晴寄友人"}
{"author":"韩琮","content":"秋草河兰起阵云，凉州唯向管弦闻。豺狼毳幕三千帐，貔虎金戈十万军。候骑北来惊有说，戍楼西望悔为文。昭阳亦待平安火，谁握旌旗不见勋。","dynasty":"唐代","title":"京西即事"}
{"author":"韩琮","content":"紫袖长衫色，银蝉半臂花。带装盘水玉，鞍绣坐云霞。别殿承恩泽，飞龙赐渥洼。控罗青褭辔，镂象碧熏葩。意气倾歌舞，阑珊走钿车。袖障云缥缈，钗转凤欹斜。珠卷迎归箔，雕笼晃醉纱。唯无难夜日，不得似仙家。","dynasty":"唐代","title":"公子行"}
{"author":"韩琮","content":"赵国林亭二百年，绿苔如毯葛如烟。闲期竹色摇霜看，醉惜松声枕月眠。出树圭峰寒压坐，入篱沙濑碧流天。明知富贵非身物，莫为金章堕地仙。","dynasty":"唐代","title":"题圭峰下长孙家林亭"}
{"author":"周孚先","content":"访梅江路远，喜春在、剑川湄。正雁碛云深，渔村笛晚，茸帽斜欹。旧游不堪回首，更文园、多病减腰围。惟有秋娘声价，风流仍似前时。依稀壁粉旧曾题。烟草半凄迷。叹单父台荒，黄公垆寂，难觅佳期。谁家歌楼催雪，遣夜来、风雨紧些儿。醉后唾壶高敲缺，龙光摇动晴漪。","dynasty":"宋代","title":"木兰花慢（富州道中）"}
{"author":"周孚先","content":"曾唱阳关送客时，临岐借酒话分离。如今酒被多情苦，却唱阳关去别伊。欢会远，渺难期。黄垆门掩昼阴迟。青楼更有痴儿女，谩忆胡姬捧劝词。","dynasty":"宋代","title":"鹧鸪天（禁酒）"}
{"author":"周孚先","content":"舟舣津亭何处树。晓起珑璁，回首迷烟雾。江上离人来又去。飘零只似风前絮。倦倚蓬窗谁共语。野草闲花。一一伤情绪。明日重来须记取。绿杨门巷深深处。","dynasty":"宋代","title":"蝶恋花"}
{"author":"周孚先","content":"行行采药此山中，偶款禅扉问远公。竹院倚天开石壁，花台飞雨落晴空。云归宝树千岩白，日射龙宫半榻红。不是攒眉来结社，随缘一到虎溪东。","dynasty":"明代","title":"游阴那禅寺"}
{"author":"周孚先","content":"半亩潮田云外陇，一区蔬圃水中洲。蓑衣犁透桃花雨，扣角无人问饭牛。","dynasty":"明代","title":"西山漫兴其一"}
{"author":"周孚先","content":"竹径茅庐是我家，三湾流水半溪沙。疏慵镇日浑无事，一灶秋云煮菊花。","dynasty":"明代","title":"西山漫兴其二"}
{"author":"周孚先","content":"天际罗帆诗景多，更添诗思入晴波。桥边月涌鱼翻藻，亭外风掀鹭闪荷。","dynasty":"明代","title":"西山漫兴其三"}
{"author":"周孚先","content":"万籁无声山更幽，一泉绕屋石中流。才闻鹤向云间度，风送梨花上枕头。","dynasty":"明代","title":"西山漫兴其四"}
{"author":"陈人杰","content":"谁使神州，百年陆沉，青毡未还？怅晨星残月，北州豪杰；西风斜日，东帝江山。刘表坐谈，深源轻进，机会失之弹指间？伤心事，是年年冰合，在在风寒。说和说战都难，算未必江沱堪宴安。叹封侯心在，鳣鲸失水；平戎策就，虎豹当关。渠自无谋，事犹可做，更剔残灯抽剑看。麒麟阁，岂中兴人物，不画儒冠。","dynasty":"宋代","tags":"豪放，爱国","title":"沁园春·丁酉岁感事"}
{"author":"陈人杰","content":"予弱冠之年，随牒江东漕闱，尝与友人暇日命酒层楼。不惟钟阜、石城之胜，班班在目，而平淮如席，亦横陈樽俎间。既而北历淮山，自齐安溯江泛湖，薄游巴陵，又得登岳阳楼，以尽荆州之伟观。孙刘虎视遗迹依然，山川草木，差强人意。洎回京师，日诣丰乐楼以观西湖。因诵友人“东南妩媚，雌了男儿”之句，叹息者久之。酒酣，大书东壁，以写胸中之勃郁。时嘉熙庚子秋季下浣也。记上层楼，与岳阳楼，酾酒赋诗。望长山远水，荆州形胜，夕阳枯木，六代兴衰。扶起仲谋，唤回玄德，笑杀景升豚犬儿。归来也，对西湖叹息，是梦耶非？诸君傅粉涂脂，问南北战争都不知。恨孤山霜重，梅凋老叶；平堤雨急，柳泣残丝。玉垒腾烟，珠淮飞浪，万里腥风送鼓鼙。原夫辈，算事今如此，安用毛锥？","dynasty":"宋代","tags":"抒怀，感慨，爱国","title":"沁园春·记上层楼"}
{"author":"陈人杰","content":"为问杜鹃，抵死催归，汝胡不归。似辽东白鹤，尚寻华表，海中玄鸟，犹记乌衣。吴蜀非遥，羽毛自好，合趁东风飞向西。何为者，却身羁荒树，血洒芳枝。兴亡常事休悲。算人世荣华都几时。看锦江好在，卧龙已矣，玉山无恙，跃马何之。不解自宽，徒然相劝，我辈行藏君岂知。闽山路，待封侯事了，归去非迟。","dynasty":"宋代","title":"沁园春（问杜鹃）"}
{"author":"陈人杰","content":"如此男儿，可是疏狂，才大兴浓。看曹瞒事业，雀台夜月，建封气概，燕子春风。叱咤生雷，肝肠似石，才到尊前都不同。人间世，只婵娟一剑，磨尽英雄。半生书剑无功。漫赢得闲情如二公。向紫云歌畔，玉舠最满，红桃笑里，金错长空。驰陌三年，牛腰几束，半在兰香巾笥中。君知否，是扬州景物，消得司封。","dynasty":"宋代","title":"沁园春（赠人）"}
{"author":"陈人杰","content":"太岁茫茫，犹有归时，我胡不归。为桂枝关约，十年阙下，梅花梦想，半夜天涯。婪尾三杯，胶牙一标，节物依然心事非。长安市，只喧喧箫鼓，催老男儿。篝灯自理征衣。正历乱愁肠千万丝。想椒盘寂寞，空传旧颂，桃符冷落，谁撰新诗。世事干忙，人生寡遂，何限春风抛路歧。身安处，且开眉一笑，何以家为。","dynasty":"宋代","title":"沁园春（守岁）"}
{"author":"陈人杰","content":"把酒西湖，花月三年，不见家山。想荆州座上，消磨岁月，唐风集里，收卷波澜。鹤邑朝帆、鲈乡夕棹，来往孤蒲何处间，应思我，似骑驴杜甫，长在长安。相逢依旧开颜。听玉屑霏霏当暑寒。笑髯生如许，尚夸年少，心忙未了，浪说身闲。尘梦无凭，菟裘堪老，付子声名吾欲还。斜阳外，把平生心事，同倚阑干。","dynasty":"宋代","title":"沁园春（赠陈用明）"}
{"author":"陈人杰","content":"南北战争，惟有西湖，长如太平。看高楼倚郭，云边矗栋，小亭连苑，波上飞甍。太守风流，游人欢畅，气象迩来都斩新。秋千外，剩钗骈玉燕，酒列金鲸。人生。乐事良辰。况莺燕声中长是晴。正风嘶宝马，软红不动，烟分采鹢，澄碧无声。倚柳分题，藉花传令，满眼繁华无限情。谁知道，有种梅处士，贫里看春。","dynasty":"宋代","title":"沁园春（咏西湖酒楼）"}
{"author":"陈人杰","content":"取唐人“白衣闲亦贵，何必谒天阶”之句。友人池袭父邀予同赋，因作长短句遗之禁鼓蓬蓬，忙杀公侯，穴城影中。正花前豪士，宿酲未解，松间逋客，清梦才浓。龙尾危机，犀围长物，何必飞书交子公。人间世，只闲之一字，受用无穷。主人窗户玲珑。悟富贵荣华回首空。向竹梧侧畔，聚先秦录，兰荪里许，吟晚唐风。琴外鸿归，棋边鹭静，天把一丘荣此翁。孙刘辈，枉百年争战，一昧雌雄。","dynasty":"宋代","title":"沁园春"}
{"author":"陈人杰","content":"何如尔。杜子美平生困踬不偶，而叹老羞卑之言少，爱君忧国之意多，可谓知所愁矣。若于著衣吃饭，一一未能忘情，此为不知命者。故用韵以反骚我自无忧，何用攒眉，今忧古忧。叹风寒楚蜀，百年受病，江分南北，千载归尤。洛下铜驼，昭陵石马，物不自愁人替愁。兴亡事，向西风把剑，清泪双流。边头。依旧防秋。问诸将君恩酬未酬。怅书生浪说，皇王帝霸，功名已属，韩岳张刘。不许请缨，犹堪草檄，谁肯种瓜归故邱。江中蜃，识平生许事，吐气成楼。","dynasty":"宋代","title":"沁园春"}
{"author":"陈人杰","content":"诗不穷人，人道得诗，胜如得官。有山川草木，纵横纸上，虫鱼鸟兽，飞动毫端。水到渠成，风来帆速，廿四中书考不难。惟诗也，是乾坤清气，造物须慳。金张许史浑闲。未必有功名久后看。算南朝将相，到今几姓，西湖名胜，只说孤山。象笏堆床，蝉冠满座，无此新诗传世间。杜陵老，向年时也自，井冻衣寒。","dynasty":"宋代","title":"沁园春"}
{"author":"陈人杰","content":"世路如秋，万里萧条，君何所之。想鲈乡烟水，尚堪垂钓，虎丘泉石，尽可题诗。橙弄霜黄，芦飘雪白，何处西风无酒旗。经行地，有会心之事，好吐胸奇。一邱封了要离。问世上男儿今有谁。但一尊相属，居然感慨，扁舟独往，可是嶔崎。齐邸歌鱼，扬州跨鹤，风味浅深君自知。匆匆去，算梅边春动，又是归期。","dynasty":"宋代","title":"沁园春（送宗人景召游姑苏）"}
{"author":"陈人杰","content":"过了梅花，纵有春风，不如早还。正燕泥日暖，草绵别路，莺朝烟淡，柳拂征鞍。黎岭天高，建溪雷吼，归好不知行路难。龟山下，渐青梅初熟，卢橘犹酸。名场老我闲关。分岁晚诛茅湖上山。叹龙舒君去，尚留破砚，鱼轩人老，长把连环。镜影霜侵，衣痕尘暗，赢得狂名传世间。君归日，见家林旧作，为报平安。","dynasty":"宋代","title":"沁园春（送陈起莘归长乐）"}
{"author":"陈人杰","content":"斗酒津亭，方送月芗，夫君又行。正夕阳枯木，低回征路，寒烟衰草，迤逦离情。京洛风尘，吴兴山水，等是东西南北人。思君处，只梅花解后，心目开明。江湖夜雨青灯。曾说尽百年闲废兴。叹屠龙事业，依然汗漫，歌鱼岁月，政尔峥嵘。但使豫州，堪容玄德，何必区区依景升。需时耳，算不应长是，竖子成名。","dynasty":"宋代","title":"沁园春（送高君绍游霅·川）"}
{"author":"陈人杰","content":"塞外江山，如此萧条，可堪别离。纵虹桥烟浪，要君怀古，凤城风雨，奈我相思。玉茧挥诗，金鲸泻酒，件件清狂分付谁。长安市，有几多心事，岁老相期。春风渐到梅枝。算我辈荣枯应似之。莫提携剑铗，悲歌一曲，摩挲髀肉，清泪双垂。话到辛酸，居然慷慨，跃马岁年心自知。君行矣，有广平东阁，堪著男儿。","dynasty":"宋代","title":"沁园春（送郑通父之吴门谒宋使君）"}
{"author":"陈人杰","content":"未省吾生，石室云林，金门玉堂。但吕公来说，风神清怪，甘公来说，寿禄高强。果若人言，自应年少，曳紫鸣珂游帝乡。何为者，更风尘牢落，岐路回皇。替人缝嫁衣裳。奈未遇良媒空自伤。岂平生犹欠，阴功活蚁，从前未卜，吉地眠羊。岁晏何如，时来便做，但恐鬓毛容易霜。今休问，且揆予初度，满引金觞。","dynasty":"宋代","title":"沁园春（庚子岁自寿）"}
{"author":"陈人杰","content":"五彩云中，群玉峰头，是吾故乡。为瑶池侍宴，偶违酒令，玉皇降敕，谪作诗狂。桧柏风姿，山林气象，未到中年先老苍。西湖路，尽留连光景，傲睨冰霜。东窗。翦烛焚香。剩满引梅花进寿觞。梦群仙相庆，烹炮麟凤，十洲同往，骖翳鸾凰。约向人间，尽偿吟债，依旧乘风来帝旁。如今未，且百年管领，橘绿橙黄。","dynasty":"宋代","title":"沁园春（辛丑岁自寿）"}
{"author":"陈人杰","content":"以为叹息。偶因庭竹有感，因作此词春事方浓，寂寞此君，谁相品题。到僝桃僽李，鸠边雨急，埋薇瘗药，燕外泥肥。鸟影舒炎，黄埃涨暑，又过绿阴青子时。夫然后，向猷家载酒，诩室题诗。风标如此清奇。叹世俗炎凉真可悲。看眼空凡木，云霄直上，心交古B230，霜雪相依。弹压溪山，留连风月，红紫纷纷谁似之。人间世，这淡中风味，儿辈争知。","dynasty":"宋代","title":"沁园春"}
{"author":"陈人杰","content":"之印可，然后人信以传。昔刘叉未有显称，及以雪车、冰柱二篇为韩文公所赏，一日之名，遂埒张孟。予尝得叉遗集，观其余作，多不称是。而流传至今，未就泯灭者，以韩公所赏题品尔。今才士满世，所负当不止叉如，然而奖借后进，竟未有如韩公者。才难，不其然，有亦未易识。诵山谷之诗，不觉喟然。因作思古人一曲。他时傥遇知己，无妨反骚。不恨穷途，所恨吾生，不见古人。似道傍郭泰，品题季伟，舟中谢尚，赏识袁宏。又似元之，与苏和仲，汲引孙丁晁李秦。今安在，但高风凛凛，坟草青青。江东无我无卿。政自要胸中分渭泾。叹今人荣贵，只修边幅，斯文寂寞，终欠宗盟。面蹉长江，目迷东野，却笑韩公接后生。知音者，恨黄金难铸，清泪如倾。","dynasty":"宋代","title":"沁园春"}
{"author":"陈人杰","content":"春为谁来，谁遣之归，挽之不还。纵小桃秾李，大都寂寞，紫薇红药，未到阑珊。毕竟须归，何妨小驻，容我一尊烟雨间。春无语，只游丝舞蝶，懒上杯盘。故园。风物班班。奈声利羁留身未闲。望归鸿影尽，白云万里，啼鹃声切，落日千山。春却笑人，年来何事，要得一归如许难。君知否，百八盘世路，尽在长安。","dynasty":"宋代","title":"沁园春（留春）"}
{"author":"陈人杰","content":"落日都门，买得扁舟，乘兴而东。正苕川半夜，月寒似水，苹洲一路，秋老多风。携妓溪山，寻春岁月，往事黄粱昨梦中。高楼上，问何人怀古，湖海元龙。诸君解后相逢。更休问奚奴金错空。向琐窗看镜，鬓无霜白，玉舠挥酒，脸有潮红。莼美鲈肥，橙香蟹壮，风味不如归兴浓。明朝去，有西门一水，直与天通。","dynasty":"宋代","title":"沁园春（吴兴怀古）"}
{"author":"陈人杰","content":"此去长安，说似交游，我来自东。向蒹葭极浦，吟篷泊雨，梧桐孤店，醉帻敧风。青市生涯，白洲活计，都在水乡鱼稻中。邮亭上，俯清流长啸，惊起虬龙。霅山面面迎逢。便回首旧游云水空。有连天秋草，寒烟借碧，满城霜叶，落照争红。六代蜂窠，七贤蝶梦，勾引客愁如酒浓。人间世，只醉乡堪向，休问穷通。","dynasty":"宋代","title":"沁园春（同前韵再会君鼎饮，因以为别）"}
{"author":"陈人杰","content":"草满姑苏，问讯夫差，今安在哉。望虎丘苍莽，愁随月上，蠡湖浩渺，兴逐潮来。自古男儿，可人心事，惆怅要离招不回。离之后，似舞阳几个，成甚人才。西风斜照徘徊。比旧日江南尤可哀。叹茫茫马腹，黄尘如许，纷纷牛背，青眼难开。应物香销，乐天句杳，无限风情成死灰。都休问，向客边解后，只好拈杯。","dynasty":"宋代","title":"沁园春（吴门怀古）"}
{"author":"陈人杰","content":"日薄风狞，万里空江，隐隐有声。旋千旗万棹，一时东指，青山断处，白浪成层。渐近渐高，可惊可喜，欻作雪峰楼外横。教人讶，是蛟斗龙争。属镂忠恨腾腾。要句践城台都荡平。奈岸身不动，潮头自落，又如飞剑，斫倒鼍城。若到夜深，更和月看，组练分明十万兵。尤奇特，有稼轩一曲，真野狐精。","dynasty":"宋代","title":"沁园春（浙江观澜）"}
{"author":"陈人杰","content":"尽典春衣，换酒津亭，送君此行。叹清朝有道，何曾逐客，有司议法，忍及书生。归去来兮，噫其甚矣，见说江涛也不平。君之友，岂都无义士，剖胆相明。挑诗行李如冰。正趁得越山桃李春。把从前豪举，著些老气，不应造物，到底无情。雁荡烟霞，凤城风雨，两地相思魂梦清。重来否，算海波未窄，犹可骑鲸。","dynasty":"宋代","title":"沁园春（送马正君归东嘉）"}
{"author":"陈人杰","content":"我梦登天，尽把不平，问之化工。似桂花开日，秋高露冷，梅花开日，岁老霜浓。如此清标，依然香性，长在凄凉索寞中。何为者，祗纷纷桃李，占断春风。一时列鼎分封。岂猿臂将军无寸功。想世间成败，不关工拙，男儿济否，只声遭逢。天曰果然，事皆偶尔，凿井得铜奴得翁。君归去，但力行好事，休问穷通。","dynasty":"宋代","title":"沁园春·我梦登天"}
{"author":"陈人杰","content":"抚剑悲歌，纵有杜康，可能解忧。为修名不立，此身易老，古心自许，与世多尤。平子诗中，庾生赋里，满目江山无限愁。关情处，是闻鸡半夜，击楫中流。澹烟衰草连秋。听鸣鴂声声相应酬。叹霸才重耳，泥涂在楚，雄心元德，岁月依刘。梦落莼边，神游菊外，已分他年专一丘。长安道，且身如王粲，时复登楼。","dynasty":"宋代","title":"沁园春次韵林南金赋愁"}
{"author":"陈人杰","content":"万法皆空，空即是空，佛安在哉。有云名妙净，可遮热恼，海名圆觉，堪洗尘埃。翠竹真如，黄花般若，心上种来心上开。教参熟，是菩提无树，明镜非台。偷闲来此徘徊。把人世黄粱都唤回。算五陵豪客，百年荣贵，何如衲子，一钵生涯。俯仰溪山，婆娑松桧，两腋清风茶一杯。拿舟去，更扫尘东壁，聊记曾来。","dynasty":"宋代","title":"沁园春·万法皆空"}
{"author":"陈人杰","content":"懒学冯君，弹铗歌鱼，如今五年。为西湖西子，费人料理，东林东老，特地留连。坐注虫鱼，行吟雌霓，竟负逍遥第一篇。过从少，但赤髭白足，时复谈禅。倚门白水平田。看数点青山无尽天。叹春风心事，已成待兔，夕阳时节，又听啼鹃。如此凄凉，若为排遣，不是诗边即酒边。中宵梦，有逋梅吹雪，坡柳摇烟。","dynasty":"宋代","title":"沁园春（壬寅春寓东林中有感而作）"}
{"author":"陈人杰","content":"云锦亭西，记与诗人，拍浮酒船。看洛川妃子，锦衾照水，汉皋游女，玉佩摇烟。秋老芳心，波空艳质，惟见寒霜凋碧圆。争知道，有西湖五月，长在尊前。素纨红障相鲜。更澹静一枝真叶仙。向风轩摇动，但无香耳，蓼丛掩映，自是天然。猊背生烟，蜡心吐月，赢得吴娃歌采莲。陈公子，似日休钟爱，兴满吟边。","dynasty":"宋代","title":"沁园春（赋月潭主人荷花障）"}
{"author":"陈人杰","content":"易得仲宣，难得世间，有刘景升。叹男儿未到，鸣珂谒帝，此身那免，弹铗依人。橘自盈洲，莸难共器，一榻相看如越秦。元龙者，独门前有客，胸次无尘。君今重莅诗盟。载弄玉飞琼车后行。过鸱夷西子，曾游处所，水云应喜，重见娉婷。张禹堂深，马融帐暖，吟罢不妨丝竹声。松江上，约扁舟棹雪，同看梅春。","dynasty":"宋代","title":"沁园春（铙镜游吴中）"}
{"author":"陈人杰","content":"登坛焚篆，忽云开晴，作沁园春歌之道骨仙风，自天上来，月潭主人。把玉清宝印，按行川岳，神霄铁尺，鞭叱雷霆。雨部收晴，日君腾照，一寸灵章飞杳冥。幡旗外，觉阴风肃肃，奔走神兵。登坛沥酒刑牲。有法馔如山饱万灵。想乖龙惊起，碧潭无底，妖蟆戮尽，珪月长明。行比旌阳，功高李靖，玉府丹台登姓名。平生志，合为霖为雨，大慰苍生。","dynasty":"宋代","title":"沁园春"}
{"author":"太白山神","content":"三珠并一珠，驴马没人驱。岁月甲庚午，中兴戊己土。","dynasty":"唐代","title":"语"}
{"author":"白纯素","content":"丞相祠堂何处寻，龟峰石畔草如茵。松阴故址风霜古，苔锁残碑岁月深。万古铁胎遗素像，千秋金鉴写丹心。登临眺望追怀处，风度依然照古今。","dynasty":"明代","title":"张文献公祠"}
{"author":"白纯素","content":"光禄来知永丰日，誓平贼垒救生灵。关弓马上眦全裂，遗剑床头血尚腥。死处英灵为厉鬼，平昔肝胆照雷霆。蜀中故有三贤庙，张邓如今却并称。","dynasty":"明代","title":"挽邓忠毅公"}
{"author":"刘遵古","content":"韶光先禁柳，几处覆沟新。映水疑分翠，含烟欲占春。悠悠迟日晚，袅袅好风频。吐节茸犹嫩，通条泽稍均。远和瑶草色，暗拂玉楼尘。愿假骞飞便，归栖及此辰。","dynasty":"唐代","title":"御沟新柳"}
{"author":"安希范","content":"楼临卓锡地，幽境绝尘缘。高情寄松竹，藻思入云烟。窗影分新绿，池流接远泉。悲心感风木，洒泪古碑前。","dynasty":"明代","title":"用先大夫韵题风树楼壁"}
{"author":"安希范","content":"策杖度西岭，诸峰明落晖。乱松群鸟集，野寺一僧归。山静钟声近，林深月色微。前途烟树合，灯火映柴扉。","dynasty":"明代","title":"晚过山馆"}
{"author":"安希范","content":"淑景牵芳思，尊开绿水涯。机忘鸥自狎，坐久日偏迟。草色侵衣袂，林香入酒卮。归途霞绮合，醉里就新诗。","dynasty":"明代","title":"西林燕集得诗字"}
{"author":"安希范","content":"密树清残暑，空庭夜色閒。吟风蝉韵断，惊月鸟飞还。不惜歌金缕，宁辞倒玉山。横参犹恋赏，竹露湿潺湲。","dynasty":"明代","title":"清樾堂夜坐"}
{"author":"安希范","content":"怅别都门酒，轺车入夜行。疏星带远塞，斜月傍孤城。寒重人无语，风高马乱鸣。遥思传采胜，转觉客心惊。","dynasty":"明代","title":"人日昌平道中晚行"}
{"author":"安希范","content":"握节行穷壤，悬弧际旧辰。萍踪边地雪，柳色故园春。颜为风尘改，年从道路新。一觞聊自祝，僮仆且相亲。","dynasty":"明代","title":"阳和道中逢初度"}
{"author":"安希范","content":"出郭乘初霁，高台列绮筵。北临收市邑，南睇俯山川。莘野耕春雨，磻溪钓暮烟。圣明虚席待，莫负太平年。","dynasty":"明代","title":"雪霁后王相公招饮郊园"}
{"author":"安希范","content":"冲寒理游屐，入径破苔行。岚气纷纭上，花香断续生。沙平鸥乱立，树冷鸟无声。为惜芳时过，清尊且尽倾。","dynasty":"明代","title":"上元日南林探梅分得生字"}
{"author":"安希范","content":"四壁多风雨，萧萧坐觉寒。野僧供茗椀，驿子具盘餐。地僻人烟迥，年饥邑里残。荒村防夜警，孤剑拂檐看。","dynasty":"明代","title":"宿华容寺次壁间丁元甫韵"}
{"author":"安希范","content":"词坛推定伯，论久属名贤。奇字门人问，雄文异国传。技惭供执役，交敢冀忘年。珍重怜才念，虚烦倒屣延。","dynasty":"明代","title":"上吴明卿先生"}
{"author":"安希范","content":"秣陵变定真堪幸，世事纷纷未解忧。暂得忘忧惟一醉，劝君六六且添筹。","dynasty":"明代","title":"新酿熟寄高存之其二"}
{"author":"安希范","content":"峻极插天都，群峰奠奥区。寝园瞻气象，宫殿壮规模。九叶藏仙蜕，千秋孕宝符。龙髯悲往烈，燕翼想遗谟。瑞日悬幽阙，□□净远□。青郊巡铁骑，未闼锁金铺。寂寂衣冠道，苍苍松柏衢。小臣持节过，拜舞向山隅。","dynasty":"明代","title":"己丑谷日谒九陵"}
{"author":"安希范","content":"异代神犹赫，当年勇绝伦。玉驹随战伐，金槊剪荆蓁。麟阁勋名旧，龙池庙貌新。表章勤柱史，伏腊走村民。画壁威灵在，丰碑纪述真。石墙围白草，虚砌照青燐。旨酒供溪水，嘉蔬摘渚蘋。临风聊以荐，好为净边尘。","dynasty":"明代","title":"谒鄂侯庙"}
{"author":"安希范","content":"古道嗟谁振，清风叹久沦。屡闻怀壁罪，几见却金人。课典推廉洁，君操迈等伦。酌泉宁自滓，载石不羞贫。累月食无肉，经年衣结鹑。犊留风愧墨，雉狎俗知淳。潘令文章重，冯君德化钧。仁深爱遗树，宦拙积前薪。骏誉今称著，高才岂遽湮。乍移司马署，遂接珥貂臣。侍从炉香近，联班扆座亲。函开窥宝篆，佩委拂文茵。祖帐犹残臈，王程及上春。梅花飞驿路，柳色转江津。惜别酒频劝，相期语各真。临岐重惆怅，含意未能申。","dynasty":"明代","title":"送冯职方擢尚玺北上"}
{"author":"安希范","content":"僧寮一握手，肝胆即相亲。落漠神情远，疏狂意气真。雄谈消鄙吝，高度迥风弋。泛艇从朝夕，开尊互主宾。茗将交共淡，酒与德俱醇。洒翰皆词客，徵歌并丽人。追欢常恐后，痛饮不辞频。灵药期同采，幽兰许共纫。他年禽尚约，临别更重申。","dynasty":"明代","title":"癸卯秋西湖遇姚叔度先生赋此为别"}
{"author":"安希范","content":"我来访幽人，独入山深处。窈窕觏丹崖，神情巳轩翥。白云拂我衣，飘飘若飞絮。瞥见千树桃，烂熳红霞曙。茅庵隐青松，彷佛群仙署。中有两三翁，蒲团各箕踞。坐久寂忘言，澹然消俗虑。","dynasty":"明代","title":"乾元遇李一了江文谷二隐者"}
{"author":"安希范","content":"挟策蹑青苍，空山罕人迹。藤萝挂悬漫，古木压危石。仰望空翠中，霭霭孤云白。山阿靓以深，幽人此栖息。烟霞幻奇境，杳与尘世隔。松隙辟瓮牖，湖光荡虚壁。趺坐一蒲团，心猿调定力。欲叩元中元，象罔渺然测。清言互酬应，岚气忽云夕。","dynasty":"明代","title":"龙井访友元王隐君次屠纬真韵"}
{"author":"安希范","content":"直道世不容，枉已吾所耻。枉直贵自辨，得失勿恤尔。皎皎虽易污，庸庸亦可鄙。宁为韫璞玉，勿作踰淮枳。期我同心友，百年共相矢。","dynasty":"明代","title":"杂咏"}
{"author":"安希范","content":"凉飙散馀燠，秋光澹山市。策杖寻幽人，行行二三里。循径既纡曲，缘溪复迤逦。小桥路转东，柴门恰临水。主人意殷勤，劝客且留止。山村无兼味，鸡黍聊可庀。适逢邻翁至，相揖色先喜。今晨逢渔者，买得鳜鱼美。请客过山斋，烹鱼酌村醴。","dynasty":"明代","title":"七月既望过圻村访蔡金风适冲寰翁至同登龙山寻幽谷钓台诸胜晚留小酌泛月而归其一"}
{"author":"安希范","content":"相携过溪桥，宛转入村径。门巷既萧閒，庭户岚光凝。小斋幽且清，梅竹翠交映。閒抽架上编，疑义互相證。楸枰聊角奕，唐突叨屡胜。欢情既巳洽，冷语皆可听。饮啖颇适意，朋俦竞呼应。宾主虽颓然，缥缈发馀兴。取道丛竹边，扶筇陟危磴。","dynasty":"明代","title":"七月既望过圻村访蔡金风适冲寰翁至同登龙山寻幽谷钓台诸胜晚留小酌泛月而归其二"}
{"author":"安希范","content":"岩壑饶幽茜，磴道亦萦复。始陟从阴崖，盘旋下阳麓。徘徊丛草间，跫然至容谷。樵人误指径，荆榛多枳足。少傅昔留题，摩藓犹可读。寻幽兴转剧，委蛇血湖澳。钓台忽回望，奇胜更悦巳。高岩似列屏，古洞如夏屋。此地若诛茅，居然可卜筑。","dynasty":"明代","title":"七月既望过圻村访蔡金风适冲寰翁至同登龙山寻幽谷钓台诸胜晚留小酌泛月而归其三"}
{"author":"安希范","content":"冥搜兴未已，夕阳忽西下。湖光展轻縠，霞彩纷相射。伫望既忘疲，盘石更可藉。良会既巳逢，好景复堪诧。迫暝乃言旋，主人固相迓。儿童喜奔走，空庭期卜夜。鲜脍荐盈□，芳醴酌深斝。留宾意何穷，客子重致谢。泛月吾欲归，扁舟乞相借。","dynasty":"明代","title":"七月既望过圻村访蔡金风适冲寰翁至同登龙山寻幽谷钓台诸胜晚留小酌泛月而归其四"}
{"author":"安希范","content":"名山得佳侣，胜情倍踊跃。轻舆冒雨行，沾湿不为却。入谷屡呼奇，谓我得所托。谷口田可耕，涧中泉不涸。岩岫饶异花，林薄多灵药。茶椒被阳坡，芝兰满幽壑。竹竿千万个，生计良不薄。世情厌冷淡，吾尔耽寂寞。速结三间茆，量营一小阁。烟霞有奇趣，朝夕饱领略。吾将从子居，相与餐葵藿。人生更何事，可博山居乐。","dynasty":"明代","title":"凊和三日与高存之冒雨入桐城竹坞纪事"}
{"author":"安希范","content":"夙闻苕霅间，山水多清远。讵意阛阓侧，蓬瀛忽在眼。偶乘一叶舟，沿洄恣游衍。轻飙偃菰芦，微波荡菱芡。丛篁雄灌木，森蔚盘回转。中有伊人居，列户抗遥巘。堂宁据胜开，楼榭随宜建。高阁俯乔林，群峰历可辨。凭栏耳目旷，隐几缥缃展。时报黄鹤驾，閒诵青华简。客至辄披襟，开尊出丰膳。论世谈既雄，参微语尤隽。廿载忝交契，老至弥缱绻。余兹将卜邻，栖托计非舛。更藉地主贤，早为择所善。","dynasty":"明代","title":"朱君采侍御青莲居"}
{"author":"安希范","content":"吾闻古人云，人苦不知足。试歌香山居士四虽吟，似我受用巳奢更何欲。发虽短兮尚可束。官虽卑兮名未辱。囊虽空兮百指饘糜有馀粟。子虽愚兮数卷父书犹可读。朱颜绿鬓谁能久，官高要路危机伏。黄金过斗亦何为，快意无如谢庭玉。架上閒抽一卷书，尊中满酌三杯醁。读书饮酒乐且多，勿为身外营营自桎梏。","dynasty":"明代","title":"效白香山四虽吟"}
{"author":"安希范","content":"我昔曾读弇州伯仲诗，盛称石公日月出没景最奇。至今两歌犹脍炙，读之往往神先驰。登临自负颇豪逸，入山往往凌崒嵂。每携短策冲残暑，屡上危峰观落日。缥缈龙山尽大观，未若兹游更奇绝。昨宵醉月石公湖畔石，归卧山楼正酣适。醉消梦醒鸡乱鸣，照地馀光似霜白。摩娑睡眼一搔首，瞥见朱霞射东牖。急起凭栏左右望，动魄惊魂叹希有。湖光湛湛如凝碧，上下水同天一色。若木腾辉桂影寒，日月双悬如合壁。羲轮渐远东峰翠，望舒西引如相避。金乌鼓翼玉兔顾，相望依依若相媚。恍疑神女凌波来，双携明镜临妆台。红绡彷佛长裾展，绿縠纡徐舞席开。又如宜僚弄丸呈巧技，上下回环终不坠。忽然两壁直如衡，不觉双丸若平置。长风萧萧扬素波，晶盘隐隐呈青螺。遥看天际群峰色，处处岚消出翠蛾。天地之间亦大矣，五湖不过三百里。乃知见性自无涯，日月升沉只如此。倚槛徘徊默有，恍惚此身凌倒景。须臾日高月渐没，晓岚犹自侵衣冷。","dynasty":"明代","title":"石公晓起看日出月落"}
{"author":"安希范","content":"少年饮兴亦颇豪，常苦量浅易成醉。狂饮不能倾一斗，百事昏昏半失记。中年节饮渐嗜茶，好尚亦因衰壮异。顷缘采茶亲入岕，道傍偶尔得胜地。其地更逢贤主人，岩山霍氏诸昆季。长公公默不善饮，独于茗汁有深嗜。念余衰惫困登陟，为余下榻苏劳瘁。书斋新构洁且清，欲署斋名乞题字。主人嗜茶为客供，采摘收藏得三昧。竹垆瓦□手自煎，溪水清于泉第二。饮过七椀趣转佳，濯魄凝神便酣睡。乃知茶功胜于酒，玉川先生真解事。因题斋名曰醉茗，一笑颇全主人意。从今便欲谢曲生，尚念此生有风味。只恐重逢刘阮徒，搏虎雄心仍攘臂。应知啜茗可解酲，二者可兼不可废。一壶清醑一壶茶，醉醉醒醒各有致。","dynasty":"明代","title":"霍公默留榻新斋索题斋额余以主人不饮而嗜茶为题曰醉茗而系之以歌"}
{"author":"安希范","content":"联事逢佑已，邀欢慰索居。苦吟红烛短，剧饮绿尊虚。柝警严更后，寒生积雨馀。相看惜良会，不醉复何如。","dynasty":"明代","title":"壬辰礼闱夜集得虚字"}
{"author":"安希范","content":"八年经再黜，直道自间关。名不随官贬，家因赴谪还。中原迎紫气，汝颍狎青山。天意高难问，何时有赐环。","dynasty":"明代","title":"顾季时仪部左迁光州暂归里中赋此代问"}
{"author":"安希范","content":"莫怨君恩薄，天王自圣明。官卑犹食禄，地远尚全生。所愿秉完节，无为负令名。临岐更携手，商略只躬耕。","dynasty":"明代","title":"送孙恒叔比部远谪"}
{"author":"安希范","content":"分曹非夙契，抗疏偶同心。先后蒙严谴，相将及故林。新知乍倾盖，岐路忽沾襟。但使存吾道，何须叹陆沉。","dynasty":"明代","title":"送谭敬卿比部削籍西归"}
{"author":"安希范","content":"主圣恩常厚，臣愚分固安。幸蒙宽斧钺，敢复齿衣冠。离思萦千绪，私忧起万端。须知临别泪，不为恋微官。","dynasty":"明代","title":"削籍东归留别秣陵诸相知其一"}
{"author":"安希范","content":"去国心宁恝，思家眼欲穿。虽蒙明主弃，尚得故人怜。惜别泪先堕，临岐袂更牵。殷勤期后会，未卜是何年。","dynasty":"明代","title":"削籍东归留别秣陵诸相知其二"}
{"author":"安希范","content":"十年惭窃禄，一日效愚忠。戆直曾何补，疏狂甘固穷。但令图史足，不愧橐囊空。欲问归田事，斋心祝岁丰。","dynasty":"明代","title":"削籍东归留别秣陵诸相知其三"}
{"author":"安希范","content":"角巾殊不俗，野服雅相宜。故里春将半，归帆去未迟。宁亲时问膳，抱子慰含饴。无限田园乐，长歌陶令辞。","dynasty":"明代","title":"削籍东归留别秣陵诸相知其四"}
{"author":"安希范","content":"闻道南岩畔，梅花树树奇。湖平舟利涉，林暖席频移。紫蟹山人供，黄梁稚子炊。坐来心转寂，鸡犬静茆茨。","dynasty":"明代","title":"仲春望后同高存之泛五里湖游漆塘诸山分韵各赋五言近体其一"}
{"author":"安希范","content":"幽事逢俱惬，閒情默自娱。农夫争荷锸，渔子竞施罛。村犬依伐至，山禽赴食呼。俗凉居可卜，三亩傍南湖。","dynasty":"明代","title":"仲春望后同高存之泛五里湖游漆塘诸山分韵各赋五言近体其二"}
{"author":"安希范","content":"登陟穷幽胜，峰西日渐曛。朅来孤岭上，瞥见两湖分。卧楫思乘月，扶筇更蹑云。梅花偏滞客，晚酌恋清芬。","dynasty":"明代","title":"仲春望后同高存之泛五里湖游漆塘诸山分韵各赋五言近体其三"}
{"author":"安希范","content":"春色今年倍，晴看甲子占。绿尊从我好，白发任他添。觞咏幽情畅，湖山胜槩兼。斜川风物美，诗序爱陶潜。","dynasty":"明代","title":"仲春望后同高存之泛五里湖游漆塘诸山分韵各赋五言近体其四"}
{"author":"安希范","content":"绂冕情元淡，邺园道岂穷。世从骄腐鼠，君自托冥鸿。夹岸移新竹，开畦种晚菘。扁舟随所适，春事五湖中。","dynasty":"明代","title":"又用存之韵题湖上隐居"}
{"author":"安希范","content":"一官仍墨绶，新邑更弦歌。山路通闽近，溪流入越多。君应勒抚字，世自急催科。中使纷纷出，民穷可奈何。","dynasty":"明代","title":"送堵太冲补任江山令"}
{"author":"安希范","content":"辟门通绿野，拓境亘青岑。宛转繁花径，参差嘉树林。曲房容宴息，高阁快登临。杖履生平阔，兹园独赏心。","dynasty":"明代","title":"秦中丞园"}
{"author":"安希范","content":"于役趋王事，无嗟转饷劳。南风利舟楫，春水涨河漕。仓庾多陈积，闾阎巳浚膏。知君爱民意，何以达天高。","dynasty":"明代","title":"送彭少尹转饷入都"}
{"author":"安希范","content":"暂释庭帏恋，仍归供奉班。凤池毫再淬，温室树重攀。阙下东方隐，淮南庄助还。倘承前席问，何策佐时艰。","dynasty":"明代","title":"送华秘书还朝"}
{"author":"安希范","content":"归信候良久，兹晨邂逅奇。风尘话京国，杯酒集交知。慷慨气弥壮，淋漓兴未衰。眷言申夙好，莫负岁寒期。","dynasty":"明代","title":"浒墅道中遇丁长孺南还同高存之朱文宁宴集舟中"}
{"author":"安希范","content":"尺素俄相问，轩车忽巳过。离怀积岁月，宦迹几风波。拭眼青衫湿，惊心白发多。前期宁易卜，音问莫蹉跎。","dynasty":"明代","title":"戴亨融少参以听调北上过访慰别其一"}
{"author":"安希范","content":"相逢各相慰，对酒复凄然。试订重来日，那堪更廿年。我终耽寂寞，君且任飞骞。但使存吾道，行藏总在天。","dynasty":"明代","title":"戴亨融少参以听调北上过访慰别其二"}
{"author":"安希范","content":"闻君新卜筑，西入画溪深。不惮冲泥访，聊为载酒寻。入山谐素愿，避世惬同心。千哉巢由意，高风夙所钦。","dynasty":"明代","title":"雨中访丁长孺年兄于合溪山居其一"}
{"author":"安希范","content":"久订移家约，青山许卜邻。寓公吾计决，地主尔情真。胜事惟栽竹，生涯只负薪。不缘遭放逐，那得避风尘。","dynasty":"明代","title":"雨中访丁长孺年兄于合溪山居其二"}
{"author":"安希范","content":"闻说幽栖胜，言寻不可稽。乘风过巽渚，逗雨泊湘溪。竹坞山堪买，桃源路岂迷。幸凭双屐健，明发恣攀跻。","dynasty":"明代","title":"武康卜居其一"}
{"author":"安希范","content":"积雨喜初霁，溪山胜倍佳。盘回循碧涧，踊跃纵青鞋。涉世才元拙，卑栖愿巳谐。人生各有志，好我孰能偕。","dynasty":"明代","title":"武康卜居其二"}
{"author":"安希范","content":"避嚣贪境僻，问俗喜风淳。有地多栽竹，无人不负薪。衣冠存太朴，礼让习先民。巳决移家计，萧然物外身。","dynasty":"明代","title":"武康卜居其三"}
{"author":"安希范","content":"水曲藏山市，诸溪据上游。郊墟标孟井，里社祀樊侯。地接千林竹，塍蒙百道流。土风殊可乐，卜隐是良谋。","dynasty":"明代","title":"武康卜居其四"}
{"author":"安希范","content":"入山赢数里，有坞曰桐城。叠嶂重重抱，流泉曲曲清。结茆堪避世，种竹足谋生。肥遁曾占吉，于今遁始成。","dynasty":"明代","title":"武康卜居其五"}
{"author":"安希范","content":"自得溪山胜，无宵不梦游。半生勤卜度，此日幸相酬。丰草眠随鹿，卑枝集伴鸠。野情兼拙性，身外复何求。","dynasty":"明代","title":"武康卜居其六"}
{"author":"安希范","content":"夙有山栖癖，山惟恐不深。兹岩余自惬，俗辙孰相寻。密竹翠弥岭，幽兰香满林。贞操与芳韵，与尔托同心。","dynasty":"明代","title":"武康卜居其七"}
{"author":"安希范","content":"遁世衰翁计，忧时老将心。君行须仗剑，我去只携琴。国运方川至，神州岂陆沉。只愁征调苦，语次欲沾襟。","dynasty":"明代","title":"送金太初赴徐练府幕下"}
{"author":"安希范","content":"试酌女贞酒，春风生缊袍。光真浮琥珀，功或胜蒲萄。聊以分同好，非徒餍老饕。五加君酿美，芳韵定应高。","dynasty":"明代","title":"以女贞酒寄高存之口占"}
{"author":"安希范","content":"结驷鸣镳出帝城，蓟门春尽客心惊。千行绿树垂车盖，百尺黄尘拥旆旌。负弩何须烦县令，乘轺差不误书生。浮云漠漠迷乡国，怅望长途落日明。","dynasty":"明代","title":"奉使南归出都门"}
{"author":"安希范","content":"褰帷问俗驻鱼邱，父老攀车顉故侯。雉堞嶙峋遗烈远，棠阴蔽芾去思留。秋风凄恻飞红叶，落日悲鸣骋紫骝。惆怅残碑沦旧迹，寒烟衰草漫凝眸。","dynasty":"明代","title":"过高唐访先大夫遗政得州志知有葺城之绩而记述寥寥因以志感"}
{"author":"安希范","content":"精庐高下翠微间，石磴迢遥次第攀。藤杖藉支苍藓滑，竹扉尝掩白云閒。檐前老鹘将雏立，树里孤僧负钵还。独上孤峰西望远，日斜烟雾暗江关。","dynasty":"明代","title":"牛首山"}
{"author":"安希范","content":"临高徙倚一麃栏，虚槛平收色界宽。天阙楼台疑蜃结，帝城形胜信龙蟠。僧归萝径炊烟暝，客坐松寮落日寒。寂寂禅房孤磬发，轻风断续度旃檀。","dynasty":"明代","title":"晚登献花岩小星槎"}
{"author":"安希范","content":"客舍长安幸比邻，相过累日不嫌频。杜门对局身疑隐，烧烛论心意独真。霜落蓟城惊别思，露寒江上倍怀人。知君夙负匡时略，莫为秋风忆紫莼。","dynasty":"明代","title":"赴官南司封留别施太仆"}
{"author":"安希范","content":"倚棹江干雨雪中，故人携酒扣孤篷。自缘触罪辞南国，敢向明时赋北风。泉石尽堪娱懒性，勋猷今巳让诸公。古来良会元难久，莫叹浮生似转蓬。","dynasty":"明代","title":"削籍南归瞿沈二膳部蒋祠部傅太常陈蔡二民部于比部携舟追送龙江雪中分得风字"}
{"author":"安希范","content":"幽栖小筑五湖滨，斗室全收景物真。出世不须黄鹄举，逃名偏与白鸥亲。旧馀衰柳犹含冻，新种疏梅巳报春。此意寥寥谁共解，卜居吾亦愿为邻。","dynasty":"明代","title":"春前一日访高存之湖上新筑"}
{"author":"安希范","content":"翡翠明珠定有无，岭南财力未全苏。林间鹬鸟毛难毨，水底鲛人泪欲枯。岂谓徵求烦使节，还应轸恤缓民逋。更闻卜吏多迁客，何日恩波到海隅。","dynasty":"明代","title":"送顾翼卿按岭南"}
{"author":"安希范","content":"资同蒲柳易催残，短发萧疏称箨冠。四十无闻人纵弃，山林有约分堪安。白云万壑容双屐，绿水孤篷寄一竿。珍重故人劳问讯，不□鴳羡鹘□抟。","dynasty":"明代","title":"王行甫闻余白发有诗见慰赋此自解"}
{"author":"安希范","content":"社稷安危虑独深，一官那敢计升沉。危言竞侧宵人目，严谴终非圣主心。薄海定知传谏草，故乡犹幸盍朋簪。新诗满牍同心侣，把卷低徊不忍吟。","dynasty":"明代","title":"郑太初仪部远谪永宁出都门诸公赠言见示次吴采于侍御韵奉赠其一"}
{"author":"安希范","content":"纵横狐鼠扰天关，错认龙鳞不可攀。岂料盐梅虚左席，竟令衣钵属群奸。倾贤自昔同摧朽，去佞从来似拔山。逐客忧时心倍切，淋漓双袖泪痕斑。","dynasty":"明代","title":"郑太初仪部远谪永宁出都门诸公赠言见示次吴采于侍御韵奉赠其二"}
{"author":"安希范","content":"相逢犹忆未髫□，我巳衰颓尔独贤。直节峥嵘标斗望，封章璀璨映奎躔。忧时绿鬓霜将染，报国丹心火愈燃。远谪不须愁瘴疠，清风先播夜郎天。","dynasty":"明代","title":"郑太初仪部远谪永宁出都门诸公赠言见示次吴采于侍御韵奉赠其三"}
{"author":"安希范","content":"抗疏名高满汉京，寸衷日月可争明。爰爰尔自营三窋，矫矫吾甘斥一鸣。臣节敢云辞万死，主恩犹得贷馀生。投荒此别应非远，何事殷勤唱渭城。","dynasty":"明代","title":"郑太初仪部远谪永宁出都门诸公赠言见示次吴采于侍御韵奉赠其四"}
{"author":"安希范","content":"当年莘野起阿衡，曾捧徵书下玉京。踏雪冲寒渡关塞，送春迎夏滞边城。黄扉虚负经纶志，青史终垂日月名。此夕逢君增感慨，临岐莫惜酒频倾。","dynasty":"明代","title":"与王乐南别驾话旧"}
{"author":"安希范","content":"寒冲孤棹气方严，入座阳和顿觉添。谊重师资真聚萃，年忘少长各鸣谦。乾坤欲发千秋秘，亥子先开七日占。自恨皋比参侍晚，从前妙义乞重拈。","dynasty":"明代","title":"和钱启新先生丽泽堂即事其一"}
{"author":"安希范","content":"洁净精微易教严，纷纷未免画蛇添。童蒙初筮真求益，先觉无劳过自谦。一念慊欺应有辨，六爻凶吉莫徒占。不知未画羲皇意，当下如何信手拈。","dynasty":"明代","title":"和钱启新先生丽泽堂即事其二"}
{"author":"安希范","content":"雨过新苔渐满阶，踌踟不忍触青鞋。槛前春色花初放，林下幽情赏独谐。欲倒竹篱须葺治，将颓石岸更安排。萧然忘却人间世，本自无名不用埋。","dynasty":"明代","title":"林居漫兴其一"}
{"author":"安希范","content":"齿发惊馀五十年，羲图犹未绝韦编。知几须彻无名始，观妙应窥太极前。尼父尚留坛畔杏，元公偏爱沼中莲。蒲团坐到忘言处，瞥见西山一爽然。","dynasty":"明代","title":"林居漫兴其二"}
{"author":"安希范","content":"驹隙流光岁又更，支颐黯自叹浮生。红尘未醒三更梦，青史休论千载名。绝塞风烟愁莫展，深山卜筑计难成。谋身报国俱无策，但叩苍苍祝太平。","dynasty":"明代","title":"己未除夕"}
{"author":"安希范","content":"浪迹非轻去故山，扁舟时往亦时还。生来丘壑元成癖，老狎渔樵也不閒。漱石枕流千嶂里，浮家泛宅五湖间。他年苕霅收遗逸，倘许元真共一班。","dynasty":"明代","title":"次韵答孙汝师见赠吴兴卜居之作其一"}
{"author":"安希范","content":"隐德从来亦不孤，千秋知己岂终无。纵闻丹诏求遗逸，只合青山著野夫。盛世未应成党锢，逃名吾自学袖屠。廿年素饱烟霞趣，羞更攒眉说畏途。","dynasty":"明代","title":"次韵答孙汝师见赠吴兴卜居之作其二"}
{"author":"安希范","content":"白蘋红蓼正清秋，苕霅聊为汗漫游。黄菊东篱元亮径，绿蓑西塞志和舟。人言老矣终何用，自笑生兮本若浮。薄有勋名在丘壑，山中初拜醉乡侯。","dynasty":"明代","title":"次韵答孙汝师见赠吴兴卜居之作其三"}
{"author":"安希范","content":"山气生寒著缊袍，荆扉寂寂掩蓬蒿。六虚妙用参周易，九辨悲吟和楚骚。霜落故园思穫稼，秋深邻圃看收□。三杯浊酒成微醉，梦到莠皇一枕高。","dynasty":"明代","title":"次韵答孙汝师见赠吴兴卜居之作其四"}
{"author":"安希范","content":"鼎湖仙驭忽高翔，遥洒孤臣泪两行。天语曾闻螭陛下，龙颜忆睹象舆旁。凭馀玉几谟应远，虑重金瓯策定长。早晚轮台应有诏，老羸扶杖望恩光。","dynasty":"明代","title":"屏居山中忽闻先帝宾天不胜哀感恭赋以志攀髯之恋其一"}
{"author":"安希范","content":"虽蒙放弃老丘园，旋复衣冠两被恩。岂有涓埃酬海岳，祇惭衰朽负乾坤。草茅迹远阍难叩，葵藿忱微手自扪。望阙不胜频洒泪，未传哀诏巳声吞。","dynasty":"明代","title":"屏居山中忽闻先帝宾天不胜哀感恭赋以志攀髯之恋其二"}
{"author":"安希范","content":"惊闻宸极复天崩，疏揭先传事有凭。执简定应书赵盾，举朝谁请讨陈恒。群奸盘踞多心腹，少主危疑乏股肱。衰废无能申大义，一腔忠愤自填膺。","dynasty":"明代","title":"泰昌帝宾天"}
{"author":"安希范","content":"北望愁云恨不禁，每传邸报辄沾襟。受遗元老仍增秩，进药鸿胪也赐金。君父大仇争切齿，权奸深计共寒心。自怜倦鸟摧颓羽，中夜哀鸣绕故林。","dynasty":"明代","title":"泰昌帝宾天其二"}
{"author":"安希范","content":"煨榾炉红绛蜡然，儿孙满座集长筵。眼前巳幸看三代，身外那能望十全。明日新开天启历，今宵犹纪泰昌年。空馀一掬孤臣泪，中夜潸然落枕边。","dynasty":"明代","title":"庚申除夕"}
{"author":"安希范","content":"老饮屠苏渐后人，杯行一手更逡巡。岁占共喜风从丑，春兴还忧雨浃辰。墙角探梅寒料峭，尊中浮柏味芳醇。醉馀墓道颜犹渥，镜里从知鬓巳银。","dynasty":"明代","title":"辛酉元旦示儿其一"}
{"author":"安希范","content":"自是清时老逸民，浮生阅历五朝人。八年薄宦蒙严谴，廿载深山狎隐沦。仅保家声无忝旧，幸逢国运复更新。受恩奕世惭何报，努力儿曹早致身。","dynasty":"明代","title":"辛酉元旦示儿其二"}
{"author":"安希范","content":"世俗纷纷竞祝年，新持七戒独澄然。小窗读易昼常静，短榻凝神宵不眠。爱爇名香留宿火，閒烹庭雪代清泉。知君自有逍遥诀，懒读南华第一编。","dynasty":"明代","title":"和高存之六十"}
{"author":"安希范","content":"渔人生事足，日坐芦中矶。网得江鱼美，轻舟荡漾归。","dynasty":"明代","title":"江泊"}
{"author":"安希范","content":"修竹数十竿，桃花三两树。此地非兰亭，却有流觞处。","dynasty":"明代","title":"曲水亭"}
{"author":"安希范","content":"兹岩名可盘，其下有高士。曳杖时一登，坐看孤云起。","dynasty":"明代","title":"龙山咏其一可盘岩"}
{"author":"安希范","content":"万片青芙蓉，纷诡皆奇石。何年化作羊，应是初平叱。","dynasty":"明代","title":"龙山咏其二万羊冈"}
{"author":"安希范","content":"湖畔一浤泉，不溢亦不涸。盏底澄乌沙，清甘自可酌。","dynasty":"明代","title":"龙山咏其三乌砂泉"}
{"author":"安希范","content":"山形何磅礴，具此一卷小。芥子纳须弥，其义真可了。","dynasty":"明代","title":"龙山咏其四小洞庭"}
{"author":"安希范","content":"香阁琼峰里，岚光夕易阴。鹤归松色暝，猿啸岭云深。","dynasty":"明代","title":"山居杂咏其一"}
{"author":"安希范","content":"僧亦知农事，岩耕近瀑泉。筑堤分涧道，引水灌山田。","dynasty":"明代","title":"山居杂咏其二"}
{"author":"安希范","content":"数亩青山一草庐，竹扉松径亦萧疏。主人抱膝淡无虑，祇有耽书癖未□。","dynasty":"明代","title":"题邹南皋太平山房图其一"}
{"author":"安希范","content":"抗疏名高世所奇，知君应未慰心期。高名若了人间事，筑室山中何所为。","dynasty":"明代","title":"题邹南皋太平山房图其二"}
{"author":"安希范","content":"白云仙吏自清閒，何事朝朝忆故山。我见画图心亦远，也知幽意颇相关。","dynasty":"明代","title":"题邹南皋太平山房图其三"}
{"author":"安希范","content":"太平书巳上承明，那得兹山独擅名。且托云霞封白社，还将霖雨慰苍生。","dynasty":"明代","title":"题邹南皋太平山房图其四"}
{"author":"安希范","content":"朝乘下泽暮扁舟，是处湖山便可游。好谢门前车马客，閒身多为白云留。","dynasty":"明代","title":"高存之以湖山之游有门帖谕阍者走笔二绝代为谢客其一"}
{"author":"安希范","content":"自缘懒性厌风尘，闭户非真欲避人。千顷春波纵孤艇，渔郎重到亦迷津。","dynasty":"明代","title":"高存之以湖山之游有门帖谕阍者走笔二绝代为谢客其二"}
{"author":"安希范","content":"握手临岐酒一卮，赠君聊为采江蓠。不辞残暑兼程去，恐负儿童竹马期。","dynasty":"明代","title":"赠瞿元立再赴辰州其一"}
{"author":"安希范","content":"丹砂争说出辰阳，不入清廉太守装。却笑当年勾漏令，风流罪过即仙方。","dynasty":"明代","title":"赠瞿元立再赴辰州其二"}
{"author":"安希范","content":"溪畔时呼一叶舟，竹炉棕簟伴清游。轻风吹入菰芦去，閒看波间下白鸥。","dynasty":"明代","title":"漫吟"}
{"author":"安希范","content":"今年新酒胜他年，味似醍醐色似泉。每向尊前忆公瑾，一壶聊寄伴开编。","dynasty":"明代","title":"新酿熟寄高存之其一"}
{"author":"陈在山","content":"荒鸡递寒鸣，寥廓弄清曙。初阳未离海，薄云尚笼树。沙明宿鹭惊，巷白行人语。瓦瓶自持汲，正在月落处。","dynasty":"宋代","title":"晓色"}
{"author":"陈谏","content":"贤相昔未遇，耶溪藏卧龙。宛然东山居，已韵西林钟。仲氏亦遐旷，尔来习高踪。杨公偶閒暇，中贵同游从。曲渚拥驺驭，回潭转艨艟。既登寅缘岸，遂践岧峣峰。径侧萦巨石，磴危攀茂松。伞开自罗列，笥闭谁箴封？迥立霄汉表，俯看严嶂重。远村暮杳杳，秋海晴溶溶。染翰纪胜绝，飞觞畅心胸。仍闻待新月，归棹何从容。","dynasty":"唐代","title":"登石伞峰"}
{"author":"陈谏","content":"嵯峨空洞倚芳洲，仙使遥临紫气浮。风捲晴岚山色霁，杯倾斜日石林幽。瑶花远拂苍龙影，玉乳长悬碧涧秋。上界烟霞岩外渺，四郊岛屿望中收。翩翩锦旆回丹壑，凛凛寒霜点翠裘。览胜未随双舄后，追维重订采真游。","dynasty":"明代","title":"续游和壁间韵"}
{"author":"储氏","content":"夭桃灼灼向窗前，十二阑干次第看。昨夜雨声三四点，惜花人听未曾眠。","dynasty":"明代","title":"戏赠小姑"}
{"author":"储氏","content":"夭桃灼灼倚窗前，春色缤纷带紫烟。昨夜雨声来枕上，惜花人听不曾眠。","dynasty":"明代","title":"缺题"}
{"author":"张扩","content":"多少胭脂，匀成点就。千枝乱、攒红堆绣。花无长好，更光阴去骤。对景忆良朋，故应招手。曾记年时，花间把酒。枉淋浪、春衫湿透。文园今病，问远能来否。却道有，荼コ牡丹时候。","dynasty":"宋代","title":"殢人娇"}
{"author":"张扩","content":"假乐兴周治，无为见舜心。七朝传远业，十闰纪功深。厚泽沦肌骨，隆名秩古今。丹成自仙去，黼扆不重临。","dynasty":"宋代","title":"挽徽宗皇帝词五首其一"}
{"author":"张扩","content":"甚盛帝王德，不言天地功。皇图光永泰，圣祚绍元丰。化被要荒外，民跻富寿中。如椽谁秉笔，炳炳诏无穷。","dynasty":"宋代","title":"挽徽宗皇帝词五首其二"}
{"author":"张扩","content":"制作跻尧禹，规摹陋汉唐。方丘排异议，晟府焕新章。睦族民归厚，临雍国有光。奎文连五阁，轮奂俨深藏。","dynasty":"宋代","title":"挽徽宗皇帝词五首其三"}
{"author":"张扩","content":"内禅超千古，恭闻脱屣轻。勋高终不伐，道大自难名。玉几音疑在，桥山兆已成。九重兴舜慕，悲泣见墙羹。","dynasty":"宋代","title":"挽徽宗皇帝词五首其四"}
{"author":"张扩","content":"风伯开尘雾，神符八骏游。寿尧方请祝，归启已兴讴。万里忽清宴，五兵终罢休。他年北邙路，王气接天浮。","dynasty":"宋代","title":"挽徽宗皇帝词五首其五"}
{"author":"张扩","content":"珍符开瑞玺，象服备袆褕。德盛仪千载，名尊母两朝。流风厚麟趾，剩馥播桃夭。羽卫今何处，云深惨莫招。","dynasty":"宋代","title":"挽显肃皇后词五首其一"}
{"author":"张扩","content":"俪极承平日，徽音盛一时。却奢崇大练，纳戒上清规。事逐浮云变，人惊夜壑移。三吴谣织女，行路剧伤悲。","dynasty":"宋代","title":"挽显肃皇后词五首其二"}
{"author":"张扩","content":"宝殿开宁德，弥文更日新。俭勤垂壸则，慈惠配皇仁。脱屣尧何圣，补天娲亦神。伤心东越路，画翣暗龙輴。","dynasty":"宋代","title":"挽显肃皇后词五首其三"}
{"author":"张扩","content":"箴图高警戒，风雅妙形容。宝训闻钦圣，徽名并显恭。宫车陪素仗，园寝祔新封。绝胜昭灵后，空归浣水踪。","dynasty":"宋代","title":"挽显肃皇后词五首其四"}
{"author":"张扩","content":"漫天白雨欲催诗，恰似连床细柳时。近悔论文多败绩，不关避谤要寻医。才如伯仲世无敌，学有本原人未知。例著布袍随举子，满听危论上丹墀。","dynasty":"宋代","title":"寄大年耆年二侄"}
{"author":"张扩","content":"玄璧无尘中作泓，偏宜净几集飞霙。柳花可染巳无迹，鹄羽不黔如幻成。小试桑根犹耿介，结为冰面更晶明。痴儿呵冻为渠赋，费尽壶中墨客卿。","dynasty":"宋代","title":"文之雪霰落砚诗戏用其韵"}
{"author":"张扩","content":"关河宣慰尚儒臣，宾客仍收席上珍。便有威名如敌国，更分筹画累同人。连城簪笏官寮旧，夹道壶箪诏墨新。归日毛锥应好在，却从丹禁演丝纶。","dynasty":"宋代","title":"楼西枢出抚关陜郑亨仲以秘监充参谋馆中咸分韵为饯得纶字"}
{"author":"张扩","content":"水曹笔力若新硎，冷屋无人诗自鸣。取别未容长草草，相看岂合但平平。百年王谢见人物，少日机云真弟兄。且向陶丘问消息，他时湖海莫寒盟。","dynasty":"宋代","title":"谒广济军向工曹仲吉"}
{"author":"张扩","content":"平日寄声天一方，那知岁晚屡登堂。百年已负几樽酒，一夜各添新鬓霜。尘里著身空岁月，笔间应俗漫文章。门庭未觉千里远，会有书来细作行。","dynasty":"宋代","title":"留别梅和胜侍郎"}
{"author":"张扩","content":"肘后仙方旧著名，知君学道得长生。烧丹自秘砂银诀，染白聊分草木英。两鬓尚须并检校，二毛应觉顿神明。他年莫向玄龄问，李纬犹堪老作卿。","dynasty":"宋代","title":"次韵张无隅送乌髭方与人并寄以诗"}
{"author":"张扩","content":"朔风吹雪冷侵衣，过我山城岁暮时。每叹吏曹长缩手，会从樽酒得伸眉。笑谈亹亹未更仆，行李匆匆还语离。莫厌吾家穷事业，囊中好在几毛锥。","dynasty":"宋代","title":"送彦材侄还乡"}
{"author":"张扩","content":"历历排檐定琢成，小庵睡起眼初明。药翁收乳得鹅管，天女坠钗悬水晶。脱手不供时把玩，怯风终作泪纵横。老顽不办刘叉句，听尽寒阶断续声。","dynasty":"宋代","title":"檐冰"}
{"author":"张扩","content":"披箨游龙破地皮，浪将头角长孙枝。浑疑铁骑旌戈晓，如趁玉班宫殿时。羊酪莼羹真谩语，河鲀荻笋彊相宜。无人会得丛林趣，尽属此君惟我知。","dynasty":"宋代","title":"笋"}
{"author":"张扩","content":"羽猎谁寻狐貉皮，空林失箭已千枝。遥聆春晚斧斤响，不到岁寒霜雪时。喜有斋熏延上座，愧无椽管付师宜。平生漫作汉宫妾，十指许长君未知。","dynasty":"宋代","title":"再次笋韵"}
{"author":"张扩","content":"门外溪光倒碧山，怜君终不厌身閒。直须扫迹利名里，却要策勋文字间。洗耳时倾高士论，转喉莫犯贵人颜。百年总是一抔土，且乞馀生隐市关。","dynasty":"宋代","title":"次韵子温偶书"}
{"author":"张扩","content":"翠簟轻纨腹果然，午风吹梦入湖边。竹奴不语专新宠，水厄无功罢宿烟。却要降魔时读易，未须盘膝彊磨砖。谁人妙解老韶诀，心印传来不记年。","dynasty":"宋代","title":"昼寝"}
{"author":"张扩","content":"雨后侵篙一尺浑，败蒲衰柳乱填门。梦闻断角送馀向，起看新潮到旧痕。处处鱼盐成市井，家家罾笱长儿孙。更传下诏宽民力，斗米三钱何足论。","dynasty":"宋代","title":"舟行江阴道中"}
{"author":"张扩","content":"范侯渥洼种，出水已权奇。失身肉马群，俯首枯豆萁。","dynasty":"宋代","title":"诗一首"}
{"author":"张扩","content":"神人断鳌立极处，一柱至今馀尺度。摩挲岁月不可穷，会见女娲曾手补。","dynasty":"宋代","title":"天柱峰"}
{"author":"张扩","content":"何年陨石化蚩尤，彷佛光芒动九斿。厌乱无人识天意，浓云若雾没高秋。","dynasty":"宋代","title":"展旗峰"}
{"author":"张扩","content":"巉岩石壁倚天开，何处苍龙噀雨来。海上秋田半焦槁，不应涧谷但空雷。","dynasty":"宋代","title":"大龙湫"}
{"author":"张扩","content":"胸中顿有两龙湫，晚向尘寰得胜游。定是伏龙思远客，剩分一派洗穷愁。","dynasty":"宋代","title":"石门瀑布"}
{"author":"张扩","content":"危梯百级面天聪，路逼青冥似可通。著脚未平身已堕，神仙窗户漫玲珑。","dynasty":"宋代","title":"天聪洞"}
{"author":"张扩","content":"人声乍寂鸟声乐，书舍旁通僧舍幽。行尽人间硗确处，吾庐自好更何求。","dynasty":"宋代","title":"漫成"}
{"author":"张扩","content":"飘尽杏园红白株，祗留芍药殿春馀。不堪风雨夜来恶，地上又多枝上疏。","dynasty":"宋代","title":"暮春绝句其一"}
{"author":"张扩","content":"地上殷红锦作衣，游蜂百匝绕空枝。满园绿暗莺声老，正是一年春尽时。","dynasty":"宋代","title":"暮春绝句其二"}
{"author":"张扩","content":"背人春日去堂堂，无赖春风有底忙。便好单衣裁白纻，青天露坐试新凉。","dynasty":"宋代","title":"暮春绝句其三"}
{"author":"张扩","content":"仙家庭院立春朝，不记仙翁几种桃。共祝风光还上苑，钧天丝管换弓刀。","dynasty":"宋代","title":"次韵宁徽言学士立春六绝其一"}
{"author":"张扩","content":"剪綵沾酥顷刻间，开花不受雪摧残。谁人试手争春巧，定是仙娥下广寒。","dynasty":"宋代","title":"次韵宁徽言学士立春六绝其二"}
{"author":"张扩","content":"古县鞭牛吏谨时，老农分喜上庞眉。东皇一例扶衰朽，不独故园桃李枝。","dynasty":"宋代","title":"次韵宁徽言学士立春六绝其三"}
{"author":"张扩","content":"青丝行菜手纤纤，盏面鹅黄照舞衫。萧寺馆君归未得，杜鹃应合口如缄。","dynasty":"宋代","title":"次韵宁徽言学士立春六绝其四"}
{"author":"张扩","content":"丽句从君笔底翻，旁观但合把降幡。承明何日供春帖，字字堪回玉色温。","dynasty":"宋代","title":"次韵宁徽言学士立春六绝其五"}
{"author":"张扩","content":"野人破衲度穷冬，枕上馀寒散晓风。春事苦无关我处，茶烟药臼了龟蒙。","dynasty":"宋代","title":"次韵宁徽言学士立春六绝其六"}
{"author":"张扩","content":"忱词新沐管城枯，夜启天门玉锁鱼。借得丰年三尺雨，此郎那解世间书。","dynasty":"宋代","title":"次韵石倅喜江令祷雨有应三绝句其一"}
{"author":"张扩","content":"蛰龙水底未全枯，睡稳终惭点额鱼。聊为苍生一伸肘，阴功何待玉函书。","dynasty":"宋代","title":"次韵石倅喜江令祷雨有应三绝句其二"}
{"author":"张扩","content":"藜苋搜肠老欲枯，年来冷釜已生鱼。三钱斗米待明日，预办平原乞米书。","dynasty":"宋代","title":"次韵石倅喜江令祷雨有应三绝句其三"}
{"author":"张扩","content":"春泥滑滑封行路，春水溶溶没野蔬。独坐不愁无酒饮，林间山鸟自提壶。","dynasty":"宋代","title":"山居四首其一"}
{"author":"张扩","content":"温风习习送蚕老，晓日曈曈催麦黄。新笋已添千个竹，绿萌初遍数畦秧。","dynasty":"宋代","title":"山居四首其二"}
{"author":"张扩","content":"山腰老桧结缨络，石眼飞泉鸣佩珰。午梦悠悠谁唤觉，竹风时借枕衾凉。","dynasty":"宋代","title":"山居四首其三"}
{"author":"张扩","content":"诛茅结屋方丈阔，买酒浇肠升斗悭。古寺隔林人阒寂，祗传钟梵到山间。","dynasty":"宋代","title":"山居四首其四"}
{"author":"张扩","content":"世间无路不榛荆，且枕清流巧避名。俗客若来休举似，恐渠笑倒断冠缨。","dynasty":"宋代","title":"题枕流轩诗四首其一"}
{"author":"张扩","content":"谁酌贪泉计巳疏，但知辛苦立廉隅。君今乐水自智者，未用休官乞鉴湖。","dynasty":"宋代","title":"题枕流轩诗四首其二"}
{"author":"张扩","content":"坐有谈玄墨客卿，家无铜臭孔方兄。梦馀更听沧浪水，洗尽微尘见太清。","dynasty":"宋代","title":"题枕流轩诗四首其三"}
{"author":"张扩","content":"诗老诗如冰雪味，后来和者得分甘。从今客耳亦清净，只合高吟当剧谈。","dynasty":"宋代","title":"题枕流轩诗四首其四"}
{"author":"张扩","content":"曾得操舟三昩功，浮家不借一帆风。鲈鱼如雪酒如玉，宛在五湖春水中。","dynasty":"宋代","title":"舫斋"}
{"author":"张扩","content":"不论别墅自心降，风急西南势转忙。那辨旁呼白鹦鹉，坐看豪夺紫罗囊。","dynasty":"宋代","title":"与客争棋客有所负坐人以目无解围者客怒甚而去作诗戏之"}
{"author":"张扩","content":"叶底倒悬香作团，鹅黄新染色初乾。晚秋风露易摇落，合属幽人仔细看。","dynasty":"宋代","title":"用文之韵赋岩桂其一"}
{"author":"张扩","content":"昔年曾赋道边花，岁月侵寻鬓已华。衰病不堪无好语，却凭三嗅作诗誇。","dynasty":"宋代","title":"用文之韵赋岩桂其二"}
{"author":"张扩","content":"从公烛下看花枝，直到海棠花睡时。恰似玉人春枕稳，温风吹酒上凝脂。","dynasty":"宋代","title":"次韵允中大夫兄秉烛看海棠"}
{"author":"张扩","content":"擎玉花头取次妍，鞓红从此不论钱。如何未入明皇梦，已醉高吟李谪仙。","dynasty":"宋代","title":"次韵谢李簿送白牡丹"}
{"author":"张扩","content":"北苑珍膏玉不如，清香入体世间无。若将龙麝污天质，终恐薰莸臭味殊。","dynasty":"宋代","title":"清香"}
{"author":"张扩","content":"开花曾作雪缤纷，花去还供饤座珍。谁向医门书下考，便防蒸食堕痴人。","dynasty":"宋代","title":"宣城乳梨味珍或谓性寒养生所忌辄劝疏之予因为作诗叹其不遇"}
{"author":"张扩","content":"双井昆仍分不疏，渴中曾起病相如。策勋未有涪翁语，浪说翻经到石渠。","dynasty":"宋代","title":"次韵子温惠双井茶二首其一"}
{"author":"张扩","content":"不减建溪官焙香，匏樽汲水自煎汤。未应重为粗官屈，定自诗情合得尝。","dynasty":"宋代","title":"次韵子温惠双井茶二首其二"}
{"author":"张扩","content":"密云惊散阿香雷，坐客分尝雪一杯。可是陈平长割肉，全胜管仲自分财。","dynasty":"宋代","title":"均茶"}
{"author":"张扩","content":"新剪鹅溪样如月，中有琼糜落飞屑。何年解后紫霞仙，肘后亲传餐玉诀。","dynasty":"宋代","title":"罗茶"}
{"author":"张扩","content":"何意苍龙解碎身，岂知幻相等微尘。莫言椎钝如幽冀，碎璧相如竟负秦。","dynasty":"宋代","title":"碾茶"}
{"author":"张扩","content":"洞中宫阙玉层层，山瀑供帘似织成。素额长垂云为扫，琼钩欲挂月还生。","dynasty":"宋代","title":"水帘谷"}
{"author":"张扩","content":"谁重淇园百世孙，青青枝叶暗连云。能诗外监亦清苦，结屋邻桥配此君。","dynasty":"宋代","title":"拂云桥"}
{"author":"张扩","content":"古寺僧囊见水经，未贪饮菊学长生。棹船且向南零汲，欲试高人识鉴精。","dynasty":"宋代","title":"汲泉"}
{"author":"张扩","content":"谁解香根一种寒，试尝炎帝作朝餐。余生倘遇袢襟渴，一任清凉露肺肝。","dynasty":"宋代","title":"澹竹"}
{"author":"张扩","content":"蜗涎行窗篆诘屈，荷叶泻露珠淋浪。朝来危坐笏拄颊，乱云横山如许长。","dynasty":"宋代","title":"漫成三绝句其一"}
{"author":"张扩","content":"银杯厌世已仙去，春草催诗寻梦来。日暮砧声捣衣急，夜凉月色挽船回。","dynasty":"宋代","title":"漫成三绝句其二"}
{"author":"张扩","content":"三馆赘疣终罢废，丛祠甲乙例推迁。斗升似线当复续，冠带如雠莫近前。","dynasty":"宋代","title":"漫成三绝句其三"}
{"author":"张扩","content":"包羞曾借虎皮蒙，笔阵仍推兔作锋。未用吹毛强分别，即今同受管城封。","dynasty":"宋代","title":"戏成二毫笔绝句"}
{"author":"张扩","content":"平时衮衮向诸公，投老犹推作郡公。未觉朝廷疏汲黯，极知州郡要文翁。","dynasty":"宋代","title":"送均父作江守"}
{"author":"张扩","content":"小人无远谋，湮没如湛辈。胸中气奄奄，垂尽鼓一再。安知翰墨场，李杜凛然在。文章作甘棠，百世负遗爱。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其一"}
{"author":"张扩","content":"退休小得计，耳冷百不闻。戎马叵奈何，四郊尚兵氛。眼中习主簿，才似李将军。小试未为屈，有君如华勋。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其二"}
{"author":"张扩","content":"十年功名心，客枕寄归梦。众中不卓立，老大复何用。收身入禅寂，蔬茹饱僧供。蛙鸣谁官私，聊欲当弦诵。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其三"}
{"author":"张扩","content":"大道昔彫丧，夷涂日荒榛。进无活国谋，俯仰多由人。人生几何时，夜旦互相因。往者不可作，未妨来日新。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其四"}
{"author":"张扩","content":"国风久沦亡，毛郑纷六凿。譬如秋水篇，破坏向与郭。千年见渊明，五字配前作。谁传古人诀，定自顾方略。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其五"}
{"author":"张扩","content":"吾诗窘时穷，章句羞拙讷。君诗非吾偶，齐大轻郑忽。雷门不敢过，西施忌唐突。政当就阿戎，谈天搜理窟。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其六"}
{"author":"张扩","content":"赠篇最崛奇，披读辄三过。巧如娲皇手，五色补天破。珍宜宗庙享，净戒儿女涴。谁能续离骚，且用追楚些。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其七"}
{"author":"张扩","content":"达人云间鹤，初不谋稻粱。渠有酒百壶，买舟从伯郎。世间乳臭儿，衣服誇玄黄。岂识卫叔宝，胸中无膏肓。","dynasty":"宋代","title":"子温侄用再闻诵新作突过黄初诗作十诗见遗辄勉强次韵其八"}
{"author":"张扩","content":"莫状忧勤意，犹存浣濯衣。私恩绝外第，遗爱在深闱。岁晚望重翟，路长迷六騩。苍梧从舜陟，终陋两湘妃。","dynasty":"宋代","title":"挽显肃皇后词五首其五"}
{"author":"张扩","content":"丰容腾偃月，骨相本天人。潜邸恩辉旧，中闱典册新。梦犹惊燕玺，光已掩钩陈。不忍瞻行殿，蛛丝网暗尘。","dynasty":"宋代","title":"挽懿节皇后词五首其一"}
{"author":"张扩","content":"作合神明王，中兴欲佐周。友琴怀素志，脱珥谢前修。行续姜任懿，名方马邓优。百年虽电掣，千古仰芳猷。","dynasty":"宋代","title":"挽懿节皇后词五首其二"}
{"author":"张扩","content":"内治推炎宋，名参列后贤。若为忧国步，遽报损天年。未畅关雎化，空腾炜管传。六宫遵旧训，女则有遗篇。","dynasty":"宋代","title":"挽懿节皇后词五首其三"}
{"author":"张扩","content":"公桑分妇职，春种劭农耕。不到升平日，终乖辅佐情。烝尝开别庙，谥诔纪徽名。悽怆鸿沟路，空馀万岁声。","dynasty":"宋代","title":"挽懿节皇后词五首其四"}
{"author":"张扩","content":"万里归辒辂，仙游迹已遐。猗兰成断梦，素柰陨空花。隧卜稽山下，輴移浙水涯。晚风缠落水，悲咽和哀笳。","dynasty":"宋代","title":"挽懿节皇后词五首其五"}
{"author":"张扩","content":"天性敦慈惠，凝然法度中。谈玄推道韫，择配得梁鸿。寿嘏无前拟，安荣及令终。伤心原上路，哀铎咽霜风。","dynasty":"宋代","title":"悼程西枢母朱夫人二首其一"}
{"author":"张扩","content":"有子登严密，人高孟母慈。珍羞五鼎养，象服小君宜。未厌斑衣乐，俄嗟泫露悲。百年无少憾，千古令名垂。","dynasty":"宋代","title":"悼程西枢母朱夫人二首其二"}
{"author":"张扩","content":"吾家几兄弟，君自老相依。每忆离亭别，俄伤旅榇归。新铭聊记远，旧话总成非。举目苍茫路，潸然泪满衣。","dynasty":"宋代","title":"悼主簿弟"}
{"author":"张扩","content":"彊学初无敌，临民早有声。暮年犹补郡，馀事及谈兵。慷慨闻高谊，艰难见老成。盖棺今已矣，百世漫空名。","dynasty":"宋代","title":"悼次东提刑侄二首其一"}
{"author":"张扩","content":"妙手剸百节，剧谈翻九河。人皆期晚用，君更患才多。世路方榛棘，人豪正网罗。重泉无日起，天意定如何。","dynasty":"宋代","title":"悼次东提刑侄二首其二"}
{"author":"张扩","content":"早岁亲香火，心通悟宿因。宜家称孝妇，择配得名人。秩秩方贻则，冥冥忽返真。独凭高士笔，谆复志苍珉。","dynasty":"宋代","title":"夫人江氏挽词"}
{"author":"张扩","content":"娈彼名家女，休声配孟光。齐家先祭祀，尽礼奉姑嫜。未竟百年老，空流弈世芳。伤心埋玉处，马鬣表深藏。","dynasty":"宋代","title":"夫人周氏挽词"}
{"author":"张扩","content":"韬玉无人识，佩兰空自芳。娱亲终一世，好善被诸郎。梦短催驹隙，声哀断雁行。英魂招不得，松槚护崇冈。","dynasty":"宋代","title":"悼颐中朝散兄"}
{"author":"张扩","content":"岁事潜占雪，风光暗著梅。有书招隐去，无地避愁来。厮役联裘马，英豪困草莱。谁能知许事，得酒鼾如雷。","dynasty":"宋代","title":"用文之岁暮言怀韵"}
{"author":"张扩","content":"古事费寻检，近诗关谤伤。掉头无好语，结舌自良方。风露挟秋意，帘帏生晚凉。传闻市南米，渐可补饥疮。","dynasty":"宋代","title":"文之暇日作诗戏用其韵"}
{"author":"张扩","content":"采鹄面危亭，鍧然中的声。将军三箭勇，男子四方名。刁斗中原静，车书远塞平。雕弓今罢赐，何日报功成。","dynasty":"宋代","title":"射亭诗"}
{"author":"张扩","content":"矫矫子平裔，声名晚益高。归休卜仙隐，题品妙宸豪。小径荒松菊，空庭长艾蒿。闭门便午枕，馀事九牛毛。","dynasty":"宋代","title":"赋向伯恭侍郎芗林"}
{"author":"张扩","content":"南渡不忍说，流离簪与裾。苍黄一臂失，辛苦万金书。孝友剧调护，神明关起居。不须春草句，好梦自蘧蘧。","dynasty":"宋代","title":"焦复州适道于艰危中与其兄遇于三衢自云尝有异梦神明之感叙其事属予赋诗"}
{"author":"张扩","content":"风漾绿漪连，新荷照水圆。清香来洞府，真色现神仙。鹭影明如雪，龟巢小似钱。夜凉乘月看，人在玉壶天。","dynasty":"宋代","title":"题荷亭诗"}
{"author":"张扩","content":"山石乱崔嵬，虚堂面石开。幽香催槛菊，疏影转庭槐。羽扇惊秋老，衣砧破梦回。坐看云四合，奔电数声雷。","dynasty":"宋代","title":"瑞华堂秋晚"}
{"author":"张扩","content":"出城何所诣，孤屿海云中。寺影一拳石，潮声四面风。断烟迷过鸟，密叶坠丹枫。咄咄劳生梦，真成一洗空。","dynasty":"宋代","title":"宿温州江心寺诗"}
{"author":"张扩","content":"江头一区宅，宴坐老扬雄。久阔书不到，相忘心自通。谁令知勇退，我愧未参同。定自有见处，不关幡与风。","dynasty":"宋代","title":"次韵临江军向侍郎见寄"}
{"author":"张扩","content":"撩人春色浩无边，多病清羸挽不前。书舍忽陪金殿客，花时犹记汉宫烟。翰林剧饮赋千首，焦遂高谈惊四筵。更著新声定场屋，元轻白俗浪争先。","dynasty":"宋代","title":"次韵徐端明师川清明见访小集"}
{"author":"张扩","content":"清修是药别无方，纸閤新糊暂著床。定自中扃元洁白，直教平地亦清凉。布裘衲被总相称，暮雪晓风浑不妨。似要经营淡生活，忽惊锋颖露锥囊。","dynasty":"宋代","title":"次韵子公舍人侄纸阁用荆公韵二首其一"}
{"author":"张扩","content":"老楮声名浃四方，帡幪隐陋到藜床。境空生白道所集，气煖如熏德未凉。眼底咄嗟贫亦办，世间淫巧行终妨。只愁费尽螭头藁，却向危时但括囊。","dynasty":"宋代","title":"次韵子公舍人侄纸阁用荆公韵二首其二"}
{"author":"张扩","content":"棋局画行新触手，帐文龟壳净围床。閤材近取复何好，法意防贪未可凉。自此铅华须痛遣，疑于缟素或相妨。夜阑天女来求法，君看如何是革囊。","dynasty":"宋代","title":"再和戏子公其一"}
{"author":"张扩","content":"背人阿堵未中方，纸閤文书不碍床。正似复裈羞北阮，绝胜斗酒换西凉。来诗肯办十分赏，去辙犹关一水妨。对面更看枯淡在，应无儿辈紫罗囊。","dynasty":"宋代","title":"再和戏子公其二"}
{"author":"张扩","content":"我惭问舍未知方，君亦依然卧上床。有纸遮风良不恶，无人炙手自生凉。应怜佛屋钟鱼近，不自官居屏障妨。相去九龄今几代，风流未减笏为囊。","dynasty":"宋代","title":"子公复和亦次韵其一"}
{"author":"张扩","content":"昨日规摹屋一方，今晨诗卷已填床。安知事似猬毛起，自觉心如水月凉。故纸有缘殊未了，红尘无路略相妨。客来煖热浪自喜，断却来章真智囊。","dynasty":"宋代","title":"子公复和亦次韵其二"}
{"author":"张扩","content":"朝廷下诏费搜寻，梦想人豪置赤心。谠论故应遗藁在，片言可却四裔侵。不应岩野调羹手，犹作田庐抱膝吟。自古忠臣由孝子，海隅倾耳听车音。","dynasty":"宋代","title":"闻伯寓被召"}
{"author":"张扩","content":"昔年雁塔看先登，我亦行间托姓名。半世纷纭惊似梦，一官潦倒信平生。含香暂借郎闱宠，仗节俄分昼锦荣。见说馈粮如火急，扬鞭马上试经营。","dynasty":"宋代","title":"送李去病驾部成都府路转运判官"}
{"author":"张扩","content":"酱瓿遗文过五经，有孙千载振彫零。宁闻淡墨魁春榜，会看中台应列星。日下忽颁天语好，眼中先著蜀山青。归涂更挟两诗客，舐笔磨铅那得停。","dynasty":"宋代","title":"送杨元老屯田潼川等路转运判官"}
{"author":"张扩","content":"故人行李剧匆匆，犹向重湖遣信通。七字论怀如对面，片帆先我渡垂虹。家田收秫连云外，野蟹供螯入手中。犹及访君江上去，夜窗灯火耿秋风。","dynasty":"宋代","title":"景蕃暂如无锡不暇相寻于云间诗来问讯甚殷勤会予续至江上遂及邂逅走笔奉呈"}
{"author":"张扩","content":"瓶罂络绎送醍醐，总是僧家饮啜馀。向上谁高康谷品，流传恐误古人书。暂来刮眼惊尤物，深羡诛茅葺旧居。却恐文饶渐多事，他年乘传定何如。","dynasty":"宋代","title":"别后一日予独游惠山寺酌泉烹茶而去时景蕃补葺旧隐将自德兴奉亲而归以诗追寄之"}
{"author":"张扩","content":"别时犹记鼻辛酸，升合妨人未得还。衲被生春经岁换，羽书奔电痛时艰。闻君尚富珠千斛，许我时窥豹一斑。莫厌侨居坐穷僻，绝胜戎马闹乡关。","dynasty":"宋代","title":"寄顾景蕃"}
{"author":"张扩","content":"腹中图史自纷纶，况有新文似过秦。犹访汲书真好事，谬怜野鹜定痴人。补亡疑是君过计，就读未妨吾卜邻。他日两家俱外府，断编遗简得终身。","dynasty":"宋代","title":"顾景蕃以诗乞西汉书于子公子公以奏议唐鉴遗之戏次其韵"}
{"author":"张扩","content":"君看树头桃李开，化工浑在百花栽。日迟未觉堂堂去，路稳何妨得得来。定是拨忙聊慰眼，仍须痛饮莫论杯。明朝风雨便狼藉，孤负客愁肠九回。","dynasty":"宋代","title":"次韵顾子美陪方仲兄游允仲花园后篇简允仲其一"}
{"author":"张扩","content":"怪底主人襟抱开，小园千本定深栽。不须羯鼓催花发，却要提壶唤酒来。可但拨忙聊慰眼，会应痛饮莫论杯。诗人有戒君知否，渐老逢春能几回。","dynasty":"宋代","title":"次韵顾子美陪方仲兄游允仲花园后篇简允仲其二"}
{"author":"张扩","content":"昨日过湖风打头，苇蒲深处泊官舟。近人乌鸟语声碎，濒海风烟日夜浮。午饭腥咸半鲑菜，客床颠倒一皮裘。平生浪说在家好，晚向波涛未肯休。","dynasty":"宋代","title":"过淀山湖"}
{"author":"张扩","content":"场屋声名二十年，老犹学易诵韦编。作官聊复下簿尉，得酒或时中圣贤。每愧青衫同拜起，间从广坐得周旋。来诗强欲相推挽，短绠无堪浪汲泉。","dynasty":"宋代","title":"次韵汝阴姜丞见示"}
{"author":"张扩","content":"蚤岁相亲翰墨场，不堪迟暮屡参商。无钱可办一日醉，有目漫同千里光。闻道新诗多格律，宁从尊酒细斟量。江南旧隐邻鸡犬，何日青灯更对床。","dynasty":"宋代","title":"留别汪彦章符宝"}
{"author":"张扩","content":"十年中国暗征尘，终挽天河净楚氛。谩说星辰犹孛彗，不妨豪杰会风云。江头露布传俘馘，殿下丝纶看策勋。从此削平真细事，只忧无地录将军。","dynasty":"宋代","title":"听宣麻"}
{"author":"张扩","content":"故人温饱竟何如，忽寄邮筒满纸书。颇愧中年犹吏隐，相望千里未情疏。官曹清简庭无讼，淮海丰穰食有鱼。见说参禅新了了，几时为我痛爬梳。","dynasty":"宋代","title":"得海陵掾吕居仁书"}
{"author":"张扩","content":"余郎风姿旧臞儒，酒钱不足诗有馀。江湖垂老漫居士，馆殿忽诏行秘书。从来摸索识沈谢，安用科举轻严徐。须君更平脱靴气，步稳即到承明庐。","dynasty":"宋代","title":"闻余元隆被命白衣校正逸书"}
{"author":"张扩","content":"闻名早愧昧平生，迟暮相看眼更明。满室氛埃不关意，百年文字要寻盟。关河晚阙平安报，风露日催摇落声。樽酒从予会倾倒，莫同儿辈但平平。","dynasty":"宋代","title":"招王大初教授饭"}
{"author":"张扩","content":"流光急急卷春归，宽我都无十日期。短楫轻舟馀客梦，斜风横雨半花时。坐怀同社二三子，剩有一番酬唱诗。谁向海棠花下去，不妨重看挽残枝。","dynasty":"宋代","title":"暮春舟中怀顾景蕃诸友会心堂折花几至纷纭因以问之"}
{"author":"张扩","content":"舍南舍北百花春，不奈扬雄四壁贫。与世周旋宁作我，罢官休去亦由人。有家那办录伧鬼，无用犹堪托社神。准拟他年风雨夜，论诗酌酒话酸辛。","dynasty":"宋代","title":"曹南官舍怀诸兄弟"}
{"author":"张扩","content":"郑公勋阀似汾阳，人物君看同舍郎。坐废衣冠谁论荐，中兴文字亦生光。未妨俗子轻薰沐，元得诗翁妙主张。闻说平戎遗策在，何时目击阵堂堂。","dynasty":"宋代","title":"次韵晁待制喜富季申迁校书"}
{"author":"张扩","content":"阴云薄薄漏秋辉，晓露含光湿翠微。旁舍击牛尝社酒，荒城捣练给征衣。净如扫迹蚊无几，多不论钱蟹正肥。定是水乡差可乐，不应潦倒未成归。","dynasty":"宋代","title":"华亭秋日"}
{"author":"张扩","content":"数峰雨后蔚蓝青，一水秋来镜面平。大舶鱼盐通远近，居人菱芡足经营。云头阙月为谁好，蘋末凉风时自生。老矣宦游无少味，欲寻张翰问莼羹。","dynasty":"宋代","title":"吴江舟中"}
{"author":"张扩","content":"画里儿时见一斑，朅来老病倦跻攀。诸峰拔地上云雨，万壑出泉鸣佩环。图牒未闻从古有，鬼神定自破天悭。道人笑我杀风景，不办淹留半日閒。","dynasty":"宋代","title":"书雁荡山灵岩寺壁"}
{"author":"张扩","content":"剥啄谁人昼款扉，开缄词翰见精微。不应更觅二王帖，但要亲传六祖衣。陋我分柑悭百颗，烦君托意赠当归。吏曹政急簿书缚，忽奉新诗得解围。","dynasty":"宋代","title":"次韵徐师川谢送温柑"}
{"author":"张扩","content":"文章典雅似班固，人物风流如谢安。老去谩馀公论在，退休浑觉壮心阑。松窗有月和书照，云屋无毡禦客寒。冷淡且寻诗作活，要看雷电敕仙官。","dynasty":"宋代","title":"次韵吕居仁主簿过韩存中侍郎所居"}
{"author":"张扩","content":"杜陵句法今谁到，君自门墙数仞崇。未许前人得高处，间于五字见新功。淹留书馆残灯火，孤负淮山旧桂丛。眼看封侯谈笑觅，绝胜潦倒坐诗穷。","dynasty":"宋代","title":"和李元叔正字书怀崇字韵奉还所借诗卷"}
{"author":"张扩","content":"当年鞍马践文场，客舍齑盐话故乡。不谓休休归亦早，未应栩栩梦犹狂。辋川花木岁时好，莲社交游气味长。便合从君就閒去，藜羹麦饭自充肠。","dynasty":"宋代","title":"归来轩二首其一"}
{"author":"张扩","content":"不爱虚名式擅场，却收馀燄入寒乡。于鱼得计绝人事，翻手为云小子狂。阅世已除三宿恋，论诗兼倍百家长。西风举扇谁多事，君自无尘点肺肠。","dynasty":"宋代","title":"归来轩二首其二"}
{"author":"张扩","content":"先生铁面石为肝，不著繁华眼底看。近学仙翁誇种玉，未多楚客解纫兰。穿窗月影蛟蛇乱，掠枕秋声风雨寒。谁信孤根会埋没，赋诗新有老方干。","dynasty":"宋代","title":"次韵括苍太守黄侍御种竹其一"}
{"author":"张扩","content":"世上风花暂斗妍，转头谁作一钱看。此君抱节真如玉，有客同心臭似兰。密叶自怜秋日薄，孙枝已挟晓霜寒。蔓柔草恶宜诛屏，恐向班行犯比干。","dynasty":"宋代","title":"次韵括苍太守黄侍御种竹其二"}
{"author":"张扩","content":"眼看平地欲流金，暂借僧园数亩阴。束带市朝谁刺促，闭门松桧自幽深。客来棋局时招隐，饭罢茶瓯快洗心。便静乞閒吾有味，墙东诗老许同襟。","dynasty":"宋代","title":"次韵昌时寺丞侄避暑"}
{"author":"张扩","content":"晚谒丛祠意已通，妙香来自禁城中。老龙聊办一泓费，阖境自歌终岁功。暑溽不应留枕簟，秋声忽已到梧桐。明朝上马五十里，更乞灵君吹面风。","dynasty":"宋代","title":"绍兴已未七月六日被旨祷雨风水洞七日清晨诣祠下是晚大雨通夕留宿慈严寺中八日始还城"}
{"author":"张扩","content":"鸡黍新盟竟未寻，杯盘旧话更关心。时危閒喜尺书到，老去惟忧多病侵。闾巷小儿俱富贵，山林处士独呻吟。君今雅意在流水，谁是子期知此音。","dynasty":"宋代","title":"次韵程伯寓司业见寄道旧"}
{"author":"张扩","content":"抵玉谁家解汝嗔，定应饶舌诳痴人。平生作室自拘忌，晚岁填河良苦辛。风急未妨翎翮健，日长无奈语音频。君看屋上乌元好，何用开门延窦申。","dynasty":"宋代","title":"嘲鹊"}
{"author":"张扩","content":"圭璧温然席上珍，广朝通籍照簪绅。论文巳许诗无敌，试吏还惊笔有神。少日功名聊措意，暮年州县漫劳人。武林旧话终成梦，旅榇空归泪满巾。","dynasty":"宋代","title":"悼余彦敷府判"}
{"author":"张扩","content":"独抱荆珍价莫酬，眼看闾巷觅封侯。时开黄卷都忘老，晚著青衫已倦游。不说向空书咄咄，但闻作记戒休休。故应手泽未埋没，合付六丁雷电收。","dynasty":"宋代","title":"悼叔玠兄"}
{"author":"张扩","content":"广席谈经旧长雄，豁然襟韵古人风。弓刀晚试百僚底，部曲默驯三尺中。幕府未闻收剧孟，佳城俄已怆滕公。不堪离乱死英杰，所在纷纭真发蒙。","dynasty":"宋代","title":"悼余元夫朝请"}
{"author":"张扩","content":"白帢宁从细柳君，欲提尺箠净烟尘。声名便自当敌国，露布复谁推傔人。夜半忧时长抱膝，生平急义几倾囷。追伤万事盖棺了，木笏青衫负此身。","dynasty":"宋代","title":"悼子平侄"}
{"author":"张扩","content":"天上新骖宝辂回，看花仍趁雪英开。折归忍负金蕉叶，笑插谁临玉镜台。女堞未须翻角调，锦囊先喜助诗材。少蓬自是调羹手，叶底应寻旧雨来。","dynasty":"宋代","title":"次韵秦秘监山中观梅二首其一"}
{"author":"张扩","content":"莫遣寒林一片飞，要看缟练粲仙衣。故烦诗伯来传令，为勒风师少霁威。水部五言谁举似，孤山一径久湮微。总输桃杏快涂抹，占定春光不放归。","dynasty":"宋代","title":"次韵秦秘监山中观梅二首其二"}
{"author":"张扩","content":"春雪欺人转更豪，力如彊弩射吴潮。郢人有恨翻新曲，蜀客无襦忆旧谣。户外莫誇盈尺好，沙头已作浅痕消。诗成忍冻话年少，愁杀衰翁不自聊。","dynasty":"宋代","title":"次韵春雪"}
{"author":"张扩","content":"矫矫中年勇退身，寻盟省户定缘贫。风流未用老三径，谈笑犹堪漕七闽。丹荔压枝收白晒，乳芽登焙荐青春。不应例作粗官看，下语须防笔有神。","dynasty":"宋代","title":"送贺子忱吏部福建漕"}
{"author":"张扩","content":"家传康济妙才猷，祗合怀铅近冕旒。漫有姓名连省户，不妨旌节案南州。兵储自古难为策，民瘼于今岂待求。小试书生肥国手，未多地上见钱流。","dynasty":"宋代","title":"送许子礼吏部湖南漕"}
{"author":"张扩","content":"去时短袖怯风寒，春以为期秋未还。苦语经年浑不记，穷愁到处漫相关。路从驿底一双堠，家在江南第一山。人事不应频错迕，速寻樽酒为开颜。","dynasty":"宋代","title":"欲出京寄稚子"}
{"author":"张扩","content":"久闻戒净若冰渊，坏衲团蒲不记年。身外一枝聊尔耳，眼中三界自超然。可藏妙喜化城国，何异壶公谪处天。相见绕床狮子座，未妨居士病谈禅。","dynasty":"宋代","title":"寄题虎丘宜上人枝巢轩诗"}
{"author":"张扩","content":"当年宫殿记风流，濯濯青春破客愁。晚觉世间全少味，自从柳下觅归休。嵇康嗜锻太多事，陶令醉眠终自由。想见夕阳风软处，乱蝉无数咽新秋。","dynasty":"宋代","title":"寄题黟县舒先生十柳轩诗二首其一"}
{"author":"张扩","content":"十柳五柳复何为，今人古人心要知。百年实录先生传，五字格言彭泽诗。近闻收秫颇狼藉，谁与结社相娱嬉。我亦江湖漫浪者，尚堪束带向群儿。","dynasty":"宋代","title":"寄题黟县舒先生十柳轩诗二首其二"}
{"author":"张扩","content":"华堂小集寿佳辰，好雪萦风上舞茵。珠琲相酬元富贵，绮罗不设自清真。近从朱墨生官府，便觉方壶隔世尘。纵许一斑窥妙句，亦应寡和愧阳春。","dynasty":"宋代","title":"次韵朱新仲学士元日会饮馆中同舍家"}
{"author":"张扩","content":"巷北巷南车殷雷，怜渠襟抱向谁开。苦无好梦绝江去，合有短书逢雁回。省户淹留惊白发，朝廷缓急要真材。他年炙手会不免，早赋柴桑归去来。","dynasty":"宋代","title":"寄李天祚屯田"}
{"author":"张扩","content":"深院小亭花药香，春来无处避风光。畦蔬自种两席许，溪水忽高三尺彊。冷淡不妨诗作活，狂歌时以酒为乡。故人南北今谁在，纸尾寒暄未可忘。","dynasty":"宋代","title":"春深遣兴"}
{"author":"张扩","content":"底用封侯老据鞍，如君家世自儒冠。初无妩媚追时好，但有孤高到岁寒。梦入向来招隐处，诗成有味付谁看。援毫欲和愧迟涩，八节推舟窘上滩。","dynasty":"宋代","title":"次韵谭少卿胜仲怀归"}
{"author":"蒋晋","content":"青峰如屏高插天，悬崖积翠生云烟。谁把王维旧墨迹，巍巍高挂安居前。胜景应知世稀有，妙学丹青乃缩手。嗟哉画有蠹损时，斯图寿比南山久。","dynasty":"宋代","title":"翠屏列画"}
{"author":"蒋晋","content":"谁凿云根清气泄，混混源泉流不竭。味极太古比龙涎，饮之令人骨清彻。父老为云有葛仙，丹成此地经多年。寂寞烟霞洞云静，惟留斯迹令人传。","dynasty":"宋代","title":"葛井仙踪"}
{"author":"蒋晋","content":"天地造化真何如，幻就青岚如鲤鱼。初疑孝子感天意，复恐古人传素书。岚气时浮北烟瘴，缥缈奔腾似吹浪。远跳深惊欲化龙，故有飘飘五云障。","dynasty":"宋代","title":"鲤屿浮岚"}
{"author":"蒋晋","content":"柘川之西有削石，屹立巍巍峻如壁。下有沧浪百尺深，澄清恰似秋天碧。逝者如斯竟不停，孺子长歌堪濯缨。故知源头有活水，支流分派迢迢清。","dynasty":"宋代","title":"西岩胜水"}
{"author":"蒋晋","content":"玉川一带光涵秋，渔艇纵横网罟稠。西风日落寒烟暝，煌煌灯火明中流。数点如萤走络绎，影趁流波泻金液。一声欸乃明灭间，邻鸡又报东方白。","dynasty":"宋代","title":"柘川渔火"}
{"author":"程壬孙","content":"风雨劳先别，敢辞樽酒深。一梢墙上竹，留作岁寒心。","dynasty":"宋代","title":"题龙岩寺文与可怪石墨竹"}
{"author":"陈叔坚","content":"不是无衣钵，师心酷爱山。自言行脚好，却厌住庵间。野水寒林外，孤云夕照间。清游何处寺，须寄好碑还。","dynasty":"宋代","title":"送素上人游方"}
{"author":"陈逢辰","content":"月痕未到朱扉。送郎时。暗里一汪儿泪、没人知。揾不住。收不聚。被风吹。吹作一天愁雨、损花枝。","dynasty":"宋代","title":"乌夜啼"}
{"author":"陈逢辰","content":"杨柳雪融滞雨，酴醿玉软欺风。飞英簌簌扣雕栊。残蝶归来粉重。罨画扇题尘掩，绣花沙带寒笼。送春先自费啼红。更结疏云秋梦。","dynasty":"宋代","title":"西江月"}
{"author":"陈逢辰","content":"九山互锁碧烟深，路转花香恼客吟。归鹤带云回谷口，潜蛟飞雪喷亭心。洞中无计寻芝鼠，箬底犹闻捣药禽。莫欢仙凡几尘隔，菊花岩畔是知音。","dynasty":"宋代","title":"题九锁山"}
{"author":"高道华","content":"故国兴亡数，勤民土木嘉。废台称是楚，辨物愧非华。","dynasty":"宋代","title":"章华台碑"}
{"author":"李季兰","content":"妾家本住巫山云，巫山流水常自闻。玉琴弹出转寥夐，直似当时梦中听。三峡流泉几千里，一时流入深闺里。巨石奔崖指下生，飞波走浪弦中起。初疑喷涌含雷风，又似呜咽流不通。回湍曲濑势将尽，时复滴沥平沙中。忆昔阮公为此曲，能使仲容听不足。一弹既罢复一弹，愿似流泉镇相续。","dynasty":"唐代","title":"琴曲歌辞。三峡流泉歌"}
{"author":"道彦","content":"风起竹间萤影乱，月明江上笛声多。夜静槛前调绿绮，日高窗下戴乌纱。渔艇远飘沧海上，草堂深锁白云间。柴门半掩潮光里，野径斜分草色中。","dynasty":"唐代","title":"句"}
{"author":"曹邺","content":"官仓老鼠大如斗，见人开仓亦不走。健儿无粮百姓饥，谁遣朝朝入君口。","dynasty":"唐代","tags":"讽刺，官吏，早教古诗100首","title":"官仓鼠"}
{"author":"曹邺","content":"高阙碍飞鸟，人言是君家。经年不归去，爱妾面上花。妾面虽有花，妾心非女萝。郎妻自不重，于妾欲如何。","dynasty":"唐代","title":"古词"}
{"author":"曹邺","content":"天子好征战，百姓不种桑。天子好年少，无人荐冯唐。天子好美女，夫妇不成双。","dynasty":"唐代","tags":"民歌，讽刺","title":"捕渔谣"}
{"author":"曹邺","content":"手推呕哑车，朝朝暮暮耕。未曾分得谷，空得老农名。","dynasty":"唐代","tags":"忧国忧民","title":"四怨诗"}
{"author":"曹邺","content":"山前山后是青草，尽日出门还掩门。每思骨肉在天畔，来看野翁怜子孙。","dynasty":"唐代","title":"北郭闲思"}
{"author":"曹邺","content":"数片红霞映夕阳，揽君衣袂更移觞。行人莫叹碧云晚，上国每年春草芳。雪过蓝关寒气薄，雁回湘浦怨声长。应无惆怅沧波远，十二玉楼非我乡。","dynasty":"唐代","title":"送进士下第归南海"}
{"author":"曹邺","content":"涧草疏疏萤火光，山月朗朗枫树长。南村犊子夜声急，应是栏边新有霜。","dynasty":"唐代","title":"早秋宿田舍"}
{"author":"曹邺","content":"庭草根自浅，造化无遗功。低回一寸心，不敢怨春风。","dynasty":"唐代","title":"庭草"}
{"author":"曹邺","content":"夷陵火焰灭，长平生气低。将军临老病，赐剑咸阳西。","dynasty":"唐代","title":"过白起墓"}
{"author":"曹邺","content":"八月江上楼，西风令人愁。携酒楼上别，尽见四山秋。但愁今日知，莫作他时疑。郎本不住此，无人泣望归。何水不生波，何木不改柯。遥知明日恨，不如今日多。将心速投人，路远人如何。","dynasty":"唐代","title":"江西送人"}
{"author":"曹邺","content":"乱蓬无根日，送子入青塞。苍茫万里秋，如见原野大。鸟雀寒不下，山川迥相对。一马没黄云，登高望犹在。惊风忽然起，白日黯已晦。如何恨路长，出门天涯外。","dynasty":"唐代","title":"送友人入塞"}
{"author":"曹邺","content":"桂林须产千株桂，未解当天影日开。我到月中收得种，为君移向故园栽。","dynasty":"唐代","title":"寄阳朔友人"}
{"author":"曹邺","content":"湘东山水有清辉，袁水词人得意归。几府争驰毛义檄，一乡看侍老莱衣。筵开灞岸临清浅，路去蓝关入翠微。想到宜阳更无事，并将欢庆奉庭闱。","dynasty":"唐代","title":"送曾德迈归宁宜春"}
{"author":"曹邺","content":"无成归故国，上马亦高歌。况是飞鸣后，殊为喜庆多。暑销嵩岳雨，凉吹洞庭波。莫便闲吟去，须期接盛科。","dynasty":"唐代","title":"送郑谷归宜春"}
{"author":"曹邺","content":"剪妾身上巾，赠郎伤妾神。郎车不暂停，妾貌宁长春？青天无停云，沧海无停津。遣妾空床梦，夜夜随车轮。","dynasty":"唐代","title":"长相思"}
{"author":"曹邺","content":"妾颜与日改，君心与日新。三年得一书，犹在湘之滨。料君相轻意，知妾无至亲。况当受明礼，不合再嫁人。愿君从此日，化质为妾身。","dynasty":"唐代","title":"长相思"}
{"author":"曹邺","content":"东郎屹立向东方，翘首朝朝候太阳。一片丹心存万古，谁云坐处是遐荒？","dynasty":"唐代","title":"东郎山"}
{"author":"曹邺","content":"江城隔水是东洲，浑似金鳌水上浮。万顷颓波分泻去，一洲千古砥中流。","dynasty":"唐代","title":"东洲"}
{"author":"曹邺","content":"召平瓜地接吾庐，谷雨干时手自锄。昨日春风欺不在，就床吹落读残书。","dynasty":"唐代","title":"老圃堂"}
{"author":"曹邺","content":"西郎何事面西方？欲会东郎隔大江。自古朋良时一遇，东郎未会恨斜阳。","dynasty":"唐代","title":"西郎山"}
{"author":"曹邺","content":"歧路不在天，十年行不至。一旦公道开，青云在平地。枕上数声鼓，衡门已如市。白日探得珠，不待骊龙睡。匆匆出九衢，僮仆颜色异。故衣未及换，尚有去年泪。晴阳照花影，落絮浮野翠。对酒时忽惊，犹疑梦中事。自怜孤飞鸟，得接鸾凤翅。永怀共济心，莫起胡越意。","dynasty":"唐代","title":"杏园即席上同年"}
{"author":"曹邺","content":"郁于内者怨也，阻于外者愁也，犯于性者情也。三者有一贼于前，必为颠、为沴、为早死人。邺专仁谊久矣，有举不得用心，恐中斯物殒天命，幸未死。间作《四怨三愁五情》以望诗人救。","dynasty":"唐代","title":"四怨三愁五情诗十二首并序"}
{"author":"曹邺","content":"东西是长江，南北是官道。牛羊不恋山，只恋山中草。","dynasty":"唐代","title":"其一情"}
{"author":"曹邺","content":"阿娇生汉宫，西施住南国。专房莫相妒，各自有颜色。","dynasty":"唐代","title":"其二情"}
{"author":"曹邺","content":"东西是长江，南北是官道。牛羊不恋山，只恋山中草。","dynasty":"唐代","title":"四怨三愁五情诗十二首情其一"}
{"author":"曹邺","content":"阿娇生汉宫，西施住南国。专房莫相妒，各自有颜色。","dynasty":"唐代","title":"四怨三愁五情诗十二首其二"}
{"author":"曹邺","content":"筑人非筑城，围秦岂围我。不知城上土，化作宫中火。","dynasty":"唐代","title":"筑城三首其三"}
{"author":"曹邺","content":"呜呜啄人鸦，轧轧上城车。力尽土不尽，得归亦无家。","dynasty":"唐代","title":"筑城三首其二"}
{"author":"曹邺","content":"妾颜与日空，君心与日新。三年得一书，犹在湘之滨。料君相轻意，知妾无至亲。况当受明礼，不令再嫁人。愿君从此日，化质为妾身。","dynasty":"唐代","title":"相思极"}
{"author":"曹邺","content":"薄命常恻恻，出门见南北。刘郎马蹄疾，何处去不得。泪珠不可收，虫丝不可织。知君绿桑下，更有新相识。","dynasty":"唐代","title":"薄命妾"}
{"author":"曹邺","content":"莫唱放歌行，此歌临楚水。人皆恶此声，唱者终不已。三闾有何罪，不向枕上死。","dynasty":"唐代","title":"放歌行"}
{"author":"曹邺","content":"筑城畏不坚，城坚心自毁。秦树满平原，秦人不居此。犹为泣路者，无力报天子。","dynasty":"唐代","title":"洛原西望"}
{"author":"曹邺","content":"爱酒知是僻，难与性相舍。未必独醒人，便是不饮者。晚岁无此物，何由住田野。","dynasty":"唐代","title":"对酒"}
{"author":"曹邺","content":"繁霜作阴起，朱火乘夕发。清昼冷无光，兰膏坐销歇。惟公执天宪，身是台中杰。一逐楚大夫，何人为君雪。匆匆鬼方路，不许辞双阙。过门似他乡，举趾如遗辙。八月黄草生，洪涛入云热。危魂没太行，客吊空骨节。千年瘴江水，恨声流不绝。","dynasty":"唐代","title":"续幽愤"}
{"author":"曹邺","content":"宠极多妒容，乘车上金阶。欻然赵飞燕，不语到日西。手把菖蒲花，君王唤不来。常嫌鬓蝉重，乞人白玉钗。君心无定波，咫尺流不回。后宫门不掩，每夜黄鸟啼。买得千金赋，花颜已如灰。","dynasty":"唐代","title":"代班姬"}
{"author":"曹邺","content":"碧树杳云暮，朔风自西来。佳人忆山水，置酒在高台。不必问流水，坐来日已西。劝君速归去，正及鹧鸪啼。","dynasty":"唐代","title":"和谢豫章从宋公戏马台送孔令谢病"}
{"author":"曹邺","content":"妾颜与日空，君心与日新。三年得一书，犹在湘之滨。料君相轻意，知妾无至亲。况当受明礼，不令再嫁人。愿君从此日，化质为妾身。","dynasty":"唐代","title":"相思极（一作长相思）"}
{"author":"曹邺","content":"楚水洪无际，沧茫接天涯。相看不能语，独鸟下江蓠。蓬子悉有恋，蓬根却无期。车轮自不住，何必怨路岐。孟冬衣食薄，梦寐亦未遗。","dynasty":"唐代","title":"代谢玄晖新亭送范零陵"}
{"author":"曹邺","content":"落第非有罪，兹山聊归止。山猿隔云住，共饮山中水。读书时有兴，坐石忘却起。西山忽然暮，往往遗巾履。经时一出门，兼候僮仆喜。常被山翁笑，求名岂如此。齿发老未衰，何如且求己。","dynasty":"唐代","title":"山中效陶"}
{"author":"曹邺","content":"阿娇生汉宫，西施住南国。专房莫相妒，各自有颜色。","dynasty":"唐代","title":"四怨三愁五情诗十二首。二情"}
{"author":"曹邺","content":"白玉先生多在市，青牛道士不居山。但能共得丹田语，正是忙时身亦闲。","dynasty":"唐代","title":"偶题"}
{"author":"曹邺","content":"一川草色青袅袅，绕屋水声如在家。怅望美人不携手，墙东又发数枝花。","dynasty":"唐代","title":"寄刘驾"}
{"author":"曹邺","content":"三山浮海倚蓬瀛，路入真元险尽平。华表千年孤鹤语，人间一梦晚蝉鸣。将龙逐虎神初王，积火焚心气渐清。见说嵩阳有仙客，欲持金简问长生。","dynasty":"唐代","title":"寄嵩阳道人"}
{"author":"曹邺","content":"荻花芦叶满溪流，一簇笙歌在水楼。金管曲长人尽醉，玉簪恩重独生愁。女萝力弱难逢地，桐树心孤易感秋。莫怪当欢却惆怅，全家欲上五湖舟。","dynasty":"唐代","title":"碧寻宴上有怀知己"}
{"author":"曹邺","content":"太守龙为马，将军金作车。香飘十里风，风下绿珠歌。莫怪坐上客，叹君庭前花。明朝此池馆，不是石崇家。","dynasty":"唐代","title":"和潘安仁金谷集"}
{"author":"曹邺","content":"上国花照地，遣君向西征。旁人亦有恨，况复故人情。单车欲云去，别酒忽然醒。如何今夜梦，半作道路程。边士不好礼，全家住军城。城中鼓角严，旅客常夜惊。中有左记室，逢人眼光明。西门未归者，下马如到京。还应一开卷，为子心不平。殷勤说忠抱，壮志勿自轻。","dynasty":"唐代","title":"送进士李殷下第游汾河"}
{"author":"曹邺","content":"邯郸旧公子，骑马又鸣珂。手挥白玉鞭，不避五侯车。闲愁春日短，沽酒入倡家。一笑千万金，醉中赠秦娥。如今高原上，树树白杨花。","dynasty":"唐代","title":"赵城怀古"}
{"author":"曹邺","content":"千金买鱼灯，泉下照狐兔。行人上陵过，却吊扶苏墓。累累圹中物，多于养生具。若使山可移，应将秦国去。舜殁虽在前，今犹未封树。","dynasty":"唐代","title":"始皇陵下作"}
{"author":"曹邺","content":"大道不居谦，八荒安苟得。木中不生火，高殿祸顷刻。谁将白帝子，践我礼义域。空持拔山志，欲夺天地德。轵道人不回，壮士断消息。父母骨成薪，虫蛇自相食。鼎乱阴阳疑，战尽鬼神力。东郊龙见血，九土玄黄色。鼙鼓裂二景，妖星动中国。圆丘无日月，旷野失南北。徒流杀人血，神器终不忒。一马渡空江，始知贤者贼。","dynasty":"唐代","title":"秦后作"}
{"author":"曹邺","content":"未有天地先融结，方广高深无丈尺。书言不尽画难成，留与人间作奇特。","dynasty":"唐代","title":"题广福岩"}
{"author":"曹邺","content":"黑黍舂来酿酒饮，青禾刈了驱牛载。大姑小叔常在眼，却笑长安在天外。","dynasty":"唐代","title":"田家效陶"}
{"author":"曹邺","content":"奔走未到我，在城如在村。出门既无意，岂如常闭门。作诗二十载，阙下名不闻。无人为开口，君子独有言。身为苦寒士，一笑亦感恩。殷勤中途上，勿使车无轮。","dynasty":"唐代","title":"城南野居寄知己"}
{"author":"曹邺","content":"见花忆郎面，常愿花色新。为郎容貌好，难有相似人。","dynasty":"唐代","title":"望不来"}
{"author":"曹邺","content":"常言爱嵩山，别妾向东京。朝来见人说，却知在石城。未必菖蒲花，只向石城生。自是使君眼，见物皆有情。麋鹿同上山，莲藕同在泥。莫学天上日，朝东暮还西。","dynasty":"唐代","title":"代罗敷诮使君"}
{"author":"曹邺","content":"丈夫好弓剑，行坐说金吾。喜闻有行役，结束不待车。官田赠倡妇，留妾侍舅姑。舅姑皆已死，庭花半是芜。中妹寻适人，生女亦嫁夫。何曾寄消息，他处却有书。严风厉中野，女子心易孤。贫贱又相负，封侯意何如。","dynasty":"唐代","title":"怨歌行"}
{"author":"曹邺","content":"南宫酒未销，又宴姑苏台。美人和泪去，半夜阊门开。相对正歌舞，笑中闻鼓鼙。星散九重门，血流十二街。一去成万古，台尽人不回。时闻野田中，拾得黄金钗。","dynasty":"唐代","title":"姑苏台"}
{"author":"曹邺","content":"寒女不自知，嫁为公子妻。亲情未识面，明日便东西。但得上马了，一去头不回。双轮如鸟飞，影尽东南街。九重十二门，一门四扇开。君从此路去，妾向此路啼。但得见君面，不辞插荆钗。","dynasty":"唐代","title":"去不返"}
{"author":"曹邺","content":"远水犹归壑，征人合忆乡。泣多盈袖血，吟苦满头霜。楚国连天浪，衡门到海荒。何当生燕羽，时得近雕梁。","dynasty":"唐代","title":"长城下"}
{"author":"曹邺","content":"当春人尽归，我独无归计。送君自多感，不是缘下第。君看山上草，尽有干云势。结根既不然，何必更掩袂。澧水鲈鱼贱，荆门杨柳细。勿为阳艳留，此处有月桂。言毕尊未干，十二门欲闭。伫立望不见，登高更流涕。吟君别我诗，怅望水烟际。","dynasty":"唐代","title":"送厉图南下第归澧州"}
{"author":"曹邺","content":"我家不背水，君身不向越。自是相忆苦，忽如经年别。山家草木寒，石上有残雪。美人望不见，迢迢云中月。","dynasty":"唐代","title":"浐川寄进士刘驾"}
{"author":"曹邺","content":"举世皆问人，唯师独求己。一马无四蹄，顷刻行千里。应笑北原上，丘坟乱如蚁。","dynasty":"唐代","title":"赠道师"}
{"author":"曹邺","content":"美人如新花，许嫁还独守。岂无青铜镜，终日自疑丑。","dynasty":"唐代","title":"四怨三愁五情诗十二首。一怨"}
{"author":"曹邺","content":"庭花已结子，岩花犹弄色。谁令生处远，用尽春风力。","dynasty":"唐代","title":"四怨三愁五情诗十二首。二怨"}
{"author":"曹邺","content":"短鬟一如螓，长眉一如蛾。相共棹莲舟，得花不如他。","dynasty":"唐代","title":"四怨三愁五情诗十二首。三怨"}
{"author":"曹邺","content":"南登岳阳楼，北眺长安道。不见升平里，千山树如草。骨肉在南楚，沈忧起常早。白社愁成空，秋芜待谁扫。常闻诗人语，西子不宜老。赖识丹元君，时来语蓬岛。","dynasty":"唐代","title":"登岳阳楼有怀寄座主相公"}
{"author":"曹邺","content":"山上黄犊走避人，山下女郎歌满野。我独南征恨此身，更有无成出关者。","dynasty":"唐代","title":"出关"}
{"author":"曹邺","content":"居处绝人事，门前雀罗施。谁遣辟书至，仆隶皆展眉。匹马渡河洛，西风飘路岐。手执王粲笔，闲吟向旌旗。香晚翠莲动，吟馀红烛移。开口啖酒肉，将何报相知。况我魏公子，相顾不相疑。岂学官仓鼠，饱食无所为。白露沾碧草，芙蓉落清池。自小不到处，全家忽如归。吾宗处清切，立在白玉墀。方得一侍座，单车又星飞。愿将门底水，永托万顷陂。","dynasty":"唐代","title":"将赴天平职书怀寄翰林从兄"}
{"author":"曹邺","content":"雨雪不顺时，阴阳失明晦。麦根半成土，农夫泣相对。我公诚诉天，天地忽已泰。长飙卷白云，散落群峰外。拂砌花影明，交宫鹤翎碎。宿鸟晨不飞，犹疑月光在。碧树香尽发，蠹虫声渐退。有客怀兔园，吟诗绕城内。","dynasty":"唐代","title":"贺雪寄本府尚书"}
{"author":"曹邺","content":"月堕沧浪西，门开树无影。此时归梦阑，立在梧桐井。","dynasty":"唐代","title":"早起"}
{"author":"曹邺","content":"行人卜去期，白发根已出。执君青松枝，空数别来日。心如七夕女，生死难再匹。且愿车声迫，莫使马行疾。巫山千丈高，亦恐梦相失。","dynasty":"唐代","title":"古相送"}
{"author":"曹邺","content":"游人未入门，花影出门前。将军来此住，十里无荒田。","dynasty":"唐代","title":"甲第"}
{"author":"曹邺","content":"晓祭瑶斋夜扣钟，鳌头风起浪重重。人间直有仙桃种，海上应无肉马踪。赤水梦沈迷象罔，翠华恩断泣芙蓉。不知皇帝三宫驻，始向人间著衮龙。","dynasty":"唐代","title":"题濮庙"}
{"author":"曹邺","content":"蛱蝶空中飞，夭桃庭中春。见他夫妇好，有女初嫁人。","dynasty":"唐代","title":"四怨三愁五情诗十二首。三情"}
{"author":"曹邺","content":"槟榔自无柯，椰叶自无阴。常羡庭边竹，生笋高于林。","dynasty":"唐代","title":"四怨三愁五情诗十二首。四情"}
{"author":"曹邺","content":"野雀空城饥，交交复飞飞。勿怪官仓粟，官仓无空时。","dynasty":"唐代","title":"四怨三愁五情诗十二首。五情"}
{"author":"曹邺","content":"千金画阵图，自为弓剑苦。杀尽田野人，将军犹爱武。性命换他恩，功成谁作主。凤凰楼上人，夜夜长歌舞。","dynasty":"唐代","title":"战城南"}
{"author":"曹邺","content":"寒女面如花，空寂常对影。况我不嫁容，甘为瓶堕井。","dynasty":"唐代","title":"自退"}
{"author":"曹邺","content":"江边野花不须采，梁头野燕不用亲。西施本是越溪女，承恩不荐越溪人。","dynasty":"唐代","title":"徒相逢"}
{"author":"曹邺","content":"带香入鲍肆，香气同鲍鱼。未入犹可悟，已入当何如。","dynasty":"唐代","title":"杂诫"}
{"author":"曹邺","content":"远梦如水急，白发如草新。归期待春至，春至还送人。","dynasty":"唐代","title":"四怨三愁五情诗十二首。一愁"}
{"author":"曹邺","content":"涧草短短青，山月朗朗明。此夜目不掩，屋头乌啼声。","dynasty":"唐代","title":"四怨三愁五情诗十二首。二愁"}
{"author":"曹邺","content":"别家鬓未生，到城鬓似发。朝朝临川望，灞水不入越。","dynasty":"唐代","title":"四怨三愁五情诗十二首。三愁"}
{"author":"曹邺","content":"东西是长江，南北是官道。牛羊不恋山，只恋山中草。","dynasty":"唐代","title":"四怨三愁五情诗十二首。一情"}
{"author":"曹邺","content":"出门行一步，形影便相失。何况大堤上，骢马如箭疾。夜夜如织妇，寻思待成匹。郎只不在家，在家亦如出。将金与卜人，谲道远行吉。念郎缘底事，不具天与日。","dynasty":"唐代","title":"风人体"}
{"author":"曹邺","content":"岐路不在天，十年行不至。一旦公道开，青云在平地。枕上数声鼓，衡门已如市。白日探得珠，不待骊龙睡。匆匆出九衢，僮仆颜色异。故衣未及换，尚有去年泪。晴阳照花影，落絮浮野翠。对酒时忽惊，犹疑梦中事。自怜孤飞鸟，得接鸾凤翅。永怀共济心，莫起胡越意。","dynasty":"唐代","title":"杏园即席上同年"}
{"author":"曹邺","content":"二月树色好，昭仪正骄奢。恐君爱阳艳，斫却园中花。三十六宫女，髻鬟各如鸦。君王心所怜，独自不见瑕。台上红灯尽，未肯下金车。一笑不得所，尘中悉无家。飞燕身更轻，何必恃容华。","dynasty":"唐代","title":"恃宠"}
{"author":"曹邺","content":"数点烟香出庙门，女娥飞去影中存。年年岭上春无主，露泣花愁断客魂。","dynasty":"唐代","title":"题女郎庙"}
{"author":"曹邺","content":"背山见楼影，应合与山齐。座上日已出，城中未鸣鸡。无限燕赵女，吹笙上金梯。风起洛阳东，香过洛阳西。公子长夜醉，不闻子规啼。","dynasty":"唐代","title":"四望楼"}
{"author":"曹邺","content":"郎有蘼芜心，妾有芙蓉质。不辞嫁与郎，筑城无休日。呜呜啄人鸦，轧轧上城车。力尽土不尽，得归亦无家。筑人非筑城，围秦岂围我。不知城上土，化作宫中火。","dynasty":"唐代","title":"筑城三首"}
{"author":"曹邺","content":"越鸟栖不定，孤飞入齐乡。日暮天欲雨，那兼羽翎伤。州民言刺史，蠹物甚于蝗。受命大执法，草草是行装。仆隶皆分散，单车驿路长。四顾无相识，奔驰若投荒。重门下长锁，树影空过墙。驱囚绕廊屋，bb々如牛羊。狱吏相对语，簿书堆满床。敲枷打锁声，终日在目旁。既舍三山侣，来馀五斗粮。忍学空城雀，潜身入官仓。国中天子令，头上白日光。曲木用处多，不如直为梁。恐孤食恩地，昼夜心不遑。仲夏天气热，鬓须忽成霜。社鼠不可灌，城狐不易防。偶于擒纵间，尽得见否臧。截断奸吏舌，擘开冤人肠。明朝向西望，走马归汶阳。","dynasty":"唐代","title":"奉命齐州推事毕寄本府尚书"}
{"author":"曹邺","content":"衡门亦无路，何况入西秦。灸病不得穴，徒为采艾人。","dynasty":"唐代","title":"入关"}
{"author":"曹邺","content":"曾于清海独闻蝉，又向空庭夜听泉。不似斋堂人静处，秋声长在七条弦。","dynasty":"唐代","title":"听刘尊师弹琴"}
{"author":"曹邺","content":"扫叶煎茶摘叶书，心闲无梦夜窗虚。只应光武恩波晚，岂是严君恋钓鱼。","dynasty":"唐代","title":"题山居"}
{"author":"曹邺","content":"马嘶残日没残霞，二月东风便到家。莫羡长安占春者，明年始见故园花。","dynasty":"唐代","title":"关试前送进士姚潜下第归南阳"}
{"author":"曹邺","content":"万里一孤舟，春行夏方到。骨肉尽单羸，沉忧满怀抱。羁孤相对泣，性命不相保。开户山鼠惊，虫声乱秋草。白菌缘屋生，黄蒿拥篱倒。对此起长嗟，芳年亦须老。恩门为宰相，出入用天道。忽于摧落间，收得青松操。全家到江陵，屋虚风浩浩。中肠自相伐，日夕如寇盗。其下有孤侄，其上有孀嫂。黄粮贱于土，一饭常不饱。天斜日光薄，地湿虫叫噪。惟恐道忽消，形容益枯槁。古人于黄雀，岂望白环报。奉答恩地恩，何惭以诚告。","dynasty":"唐代","title":"翠孤至渚宫寄座主相公"}
{"author":"曹邺","content":"君山南面浪连天，一客愁心两处悬。身逐片帆归楚泽，魂随流水向秦川。月回浦北千寻雪，树出湖东几点烟。更欲登楼向西望，北风催上洞庭船。","dynasty":"唐代","title":"旅次岳阳寄京中亲故"}
{"author":"曹邺","content":"功名若及鸱夷子，必拟将舟泛洞庭。柳色湖光好相待，我心非醉亦非醒。","dynasty":"唐代","title":"题舒乡"}
{"author":"曹邺","content":"但见出门踪，不见入门迹。却笑山头女，无端化为石。","dynasty":"唐代","title":"思不见"}
{"author":"曹邺","content":"入门又到门，到门戟相对。玉箫声尚远，疑似人不在。公子厌花繁，买药栽庭内。望远不上楼，窗中见天外。此地日烹羊，无异我食菜。自是愁人眼，见之若奢泰。","dynasty":"唐代","title":"贵宅"}
{"author":"曹邺","content":"长安孟春至，枯树花亦发。忧人此时心，冷若松上雪。自知才不堪，岂敢频泣血。所痛无罪者，明时屡遭刖。故山秋草多，一卷成古辙。夜来远心起，梦见潇湘月。大贤冠盖高，何事怜屑屑。不令伤弓鸟，日暮飞向越。闻知感激语，胸中如有物。举头望青天，白日头上没。归来通济里，开户山鼠出。中庭广寂寥，但见薇与蕨。无虑数尺躯，委作泉下骨。唯愁揽清镜，不见昨日发。愿怜闺中女，晚嫁唯守节。勿惜四座言，女巧难自说。","dynasty":"唐代","title":"下第寄知己"}
{"author":"曹邺","content":"吴宫城阙高，龙凤遥相倚。四面铿鼓钟，中央列罗绮。春风时一来，兰麝闻数里。三度明月落，青娥醉不起。江头铁剑鸣，玉座成荒垒。适来歌舞处，未知身是鬼。","dynasty":"唐代","title":"吴宫宴"}
{"author":"曹邺","content":"翦妾身上巾，赠郎伤妾神。郎车不暂停，妾貌宁长春。春天无停雪，沧海无停津。遣妾空床梦，夜夜随车轮。","dynasty":"唐代","title":"长相思"}
{"author":"曹邺","content":"为物稍有香，心遭蠹虫啮。平人登太行，万万车轮折。一辞桂岭猿，九泣东门月。年年孟春时，看花不如雪。僻居城南隅，颜子须泣血。沉埋若九泉，谁肯开口说。辛勤学机杼，坐对秋灯灭。织锦花不常，见之尽云拙。自怜孤生竹，出土便有节。每听浮竞言，喉中似无舌。忽然风雷至，惊起池中物。拔上青云巅，轻如一毫发。珑珑金锁甲，稍稍城乌绝。名字如鸟飞，数日便到越。幽兰生虽晚，幽香亦难歇。何以保此身，终身事无缺。","dynasty":"唐代","title":"成名后献恩门"}
{"author":"曹邺","content":"悄悄月出树，东南若微霜。愁人不成寐，五月夜亦长。佳期杳天末，骨肉不在旁。年华且有恨，厥体难久康。人言力耕者，岁旱亦有粮。吾道固如此，安得苦伥伥。","dynasty":"唐代","title":"夜坐有怀"}
{"author":"曹邺","content":"我祖居邺地，邺人识文星。此地星已落，兼无古时城。古风既无根，千载难重生。空留建安书，传说七子名。贱子生桂州，桂州山水清。自觉心貌古，兼合古人情。因为二雅诗，出语有性灵。持来向长安，时得长者惊。芝草不为瑞，还共木叶零。恨如辙中土，终岁填不平。吾宗戴豸冠，忽然入西京。怜其羽翼单，抚若亲弟兄。松根已坚牢，松叶岂不荣。言罢眼无泪，心中如酒酲。","dynasty":"唐代","title":"寄监察从兄"}
{"author":"曹邺","content":"莲子房房嫩，菖蒲叶叶齐。共结池中根，不厌池中泥。","dynasty":"唐代","title":"乐府体"}
{"author":"曹邺","content":"嫁来未曾出，此去长别离。父母亦有家，羞言何以归。此日年且少，事姑常有仪。见多自成丑，不待颜色衰。何人不识宠，所嗟无自非。将欲告此意，四邻已相疑。","dynasty":"唐代","title":"弃妇"}
{"author":"曹邺","content":"一车致三毂，本图行地速。不知驾驭难，举足成颠覆。欺暗尚不然，欺明当自戮。难将一人手，掩得天下目。不见三尺坟，云阳草空绿。","dynasty":"唐代","title":"读李斯传"}
{"author":"曹邺","content":"千年尧舜心，心成身已殁。始随苍梧云，不返苍龙阙。宫女衣不香，黄金赐白发。留此奉天下，所以无征伐。至今汨罗水，不葬大夫骨。","dynasty":"唐代","title":"文宗陵"}
{"author":"曹邺","content":"开目不见路，常如夜中行。最贱不自勉，中涂与谁争。蓬为沙所危，还向沙上生。一年秋不熟，安得便废耕。颜子命未达，亦遇时人轻。","dynasty":"唐代","title":"偶怀"}
{"author":"曹邺","content":"万浪东不回，昭王南征早。龙舟没何处，独树江上老。吾欲问水滨，宫殿已生草。","dynasty":"唐代","title":"南征怨"}
{"author":"曹邺","content":"常闻贫贱夫，头白终相待。自从嫁黔娄，终岁长不在。君梦有双影，妾梦空四邻。常思劲北风，吹折双车轮。","dynasty":"唐代","title":"不可见"}
{"author":"曹邺","content":"池塘静于寺，俗事不到眼。下马如在山，令人忽疏散。明公有高思，到此遂长返。乘兴挈一壶，折荷以为盏。入竹藤似蛇，侵墙水成藓。幽鸟不识人，时来拂冠冕。沿流路若穷，及行路犹远。洞中已云夕，洞口天未晚。自怜不羁者，写物心常简。翻愁此兴多，引得嵇康懒。","dynasty":"唐代","title":"从天平节度使游平流园"}
{"author":"曹邺","content":"心如山上虎，身若仓中鼠。惆怅倚市门，无人与之语。夜宴李将军，欲望心相许。何曾听我言，贪谑邯郸女。独上黄金台，凄凉泪如雨。","dynasty":"唐代","title":"东武吟"}
{"author":"曹邺","content":"长河冻如石，征人夜中戍。但恐筋力尽，敢惮将军遇。古来死未歇，白骨碍官路。岂无一有功，可以高其墓。亲戚牵衣泣，悲号自相顾。死者虽无言，那堪生者悟。不如无手足，得见齿发暮。乃知七尺躯，却是速死具。","dynasty":"唐代","title":"蓟北门行（一本作出自蓟北门行）"}
{"author":"曹邺","content":"西风吹急景，美人照金井。不见面上花，却恨井中影。","dynasty":"唐代","title":"金井怨"}
{"author":"曹邺","content":"千扉不当路，未似开一门。若遣绿珠丑，石家应尚存。","dynasty":"唐代","title":"古莫买妾行"}
{"author":"曹邺","content":"新霁辨草木，晚塘明衣衿。乳燕不归宿，双双飞向林。微照露花影，轻云浮麦阴。无人可招隐，尽日登山吟。","dynasty":"唐代","title":"霁后作（齐梁体）"}
{"author":"曹邺","content":"游子想万里，何必登高台。闻君燕女吟，如自蓟北来。长安高盖多，健马东西街。尽说蒿簪古，将钱买金钗。我祖西园事，言之独伤怀。如今数君子，如鸟无树栖。济水一入河，便与清流乖。闻君欲自持，勿使吾道低。","dynasty":"唐代","title":"寄贾驰先辈"}
{"author":"陆岩梦","content":"自道风流不可攀，却堪蹙额更颓颜。眼睛深却湘江水，鼻孔高于华岳山。舞态固难居掌上，歌声应不绕梁间。孟阳死后欲千载，犹在佳人觅往还。","dynasty":"唐代","title":"桂州筵上赠胡予女"}
{"author":"王沈","content":"长信梨花暗欲栖，应门上籥草萋萋。春风吹花乱扑户，班倢车声不至啼。","dynasty":"唐代","title":"相和歌辞。婕妤怨"}
{"author":"陈琏","content":"独倚阑干久，凉风满客衣。树从京口断，山到海门稀。雁影横秋色，蝉声送夕晖。芜城才咫尺，楼堞望中微。","dynasty":"明代","title":"多景楼"}
{"author":"陈琏","content":"琳宇栖真地，喧嚣寂不闻。鹿眠沾草露，鹤下破松云。门揭黄金榜，经镌白玉文。曾言修炼士，来此息尘氛。","dynasty":"明代","title":"紫极宫"}
{"author":"陈琏","content":"訾洲名胜地，雅集萃群英。绮席临花径，香醪泻玉罂。菰蒲池上鹭，杨柳水边莺。何限沧浪兴，临流更濯缨。","dynasty":"明代","title":"訾家洲宴集偶成柬董伯琪诸先生"}
{"author":"陈琏","content":"幽抱凭谁写，高楼试一登。天边双鸟白，烟外数峰青。岁月淹王粲，莼鲈动季鹰。自惭叨厚禄，无以报朝廷。","dynasty":"明代","title":"登逍遥楼"}
{"author":"陈琏","content":"三月偏多雨，今朝忽睹晴。落花千万点，好鸟两三声。幽草沿阶绿，赪霞入树明。呼童携酒去，聊作赏春行。","dynasty":"明代","title":"喜晴"}
{"author":"陈琏","content":"慈母病沉绵，淹淹值暮年。精神俱已耗，药石苦难痊。割股时调膳，焚香夜吁天。此心诚可重，不愧世人传。","dynasty":"明代","title":"题典史邵永龄割股手卷"}
{"author":"陈琏","content":"秋声惊落木，凉气入虚棂。讲罢风过席，吟馀月在庭。酒分邻瓮绿，灯照壁书青。习静多真趣，还期学考亭。","dynasty":"明代","title":"书堂秋意为蒋教谕赋"}
{"author":"陈琏","content":"缓步出南郊，疏林带夕晖。鸦归云作阵，鹭聚雪生辉。桂岭秋来早，漓江叶落稀。偶逢垂钓者，宴坐澹忘机。","dynasty":"明代","title":"晚步"}
{"author":"陈琏","content":"学稼勤南亩，传家守一经。草田春放犊，茅屋夜收萤。身岂终嘉遁，名期照汗青。自从鹰鹗荐，归梦绕岩扃。","dynasty":"明代","title":"题江知事耕学卷"}
{"author":"陈琏","content":"酌别溪亭上，薰风拂面凉。绿披蕉叶嫩，红绽藕花香。衡岳连天远，湘江入海长。相逢定何日，客思转茫茫。","dynasty":"明代","title":"送柳城幕长古绍先"}
{"author":"陈琏","content":"霄汉声名重，诗书学业精。玉堂新进秩，璧水旧传经。青史名空在，黄粱梦不醒。鄱阳归葬日，风露湿铭旌。","dynasty":"明代","title":"挽翰林徐修撰孟昭"}
{"author":"陈琏","content":"民舍临官道，庭槐荫驿厅。山光当户翠，草色入帘青。为客瞻乡月，何人识使星。君亲常在念，终夜梦魂醒。","dynasty":"明代","title":"宿红心驿"}
{"author":"陈琏","content":"连朝风雨作，潦水到前厅。篆壁蜗留壳，穿帘鹤堕翎。蕃僧频入贡，使节每充庭。我笑驱驰惯，三年两此经。","dynasty":"明代","title":"固镇驿"}
{"author":"陈琏","content":"较艺欣同事，诸公总老成。妍媸归藻鉴，去取在权衡。夜静风声肃，秋深露气清。程文须点检，兀坐到三更。","dynasty":"明代","title":"试院夜坐偶成柬同考诸公二首其一"}
{"author":"陈琏","content":"北京开贡院，近在辟雍西。夜坐崇文阁，时分淡墨题。嫩凉生白纻，暖焰照青藜。喜遇承平世，文光映璧奎。","dynasty":"明代","title":"试院夜坐偶成柬同考诸公二首其二"}
{"author":"陈琏","content":"因访灵岩寺，羊肠山径遥。云峰攒玉笋，霜叶染红绡。希有存孤塔，崇兴见古桥。老僧三五辈，谁解学参寥。","dynasty":"明代","title":"灵岩寺"}
{"author":"陈琏","content":"昨日方离兖，今朝又至滕。驿庭频遇客，寺舍少逢僧。树老红成阵，山多翠作层。城楼足清趣，何日许重登。","dynasty":"明代","title":"滕县二首其一"}
{"author":"陈琏","content":"滕阳虽小邑，山水惬幽寻。京国三千里，庭闱一寸心。宾鸿来个个，官马去骎骎。明发邾成道，云边是孟林。","dynasty":"明代","title":"滕县二首其二"}
{"author":"陈琏","content":"礼乐新黉舍，规模旧辟雍。杏坛消酷署，芹泮起清风。谈笑多群彦，相过有钜公。由来文物地，邂逅意从容。","dynasty":"明代","title":"宿凤阳郡庠张留守诸公来访"}
{"author":"陈琏","content":"咫尺房山县，峰峦千万重。鸟飞青嶂外，人住白云中。俗美因时泰，秋登喜岁丰。金家陵尚在，烟树翠濛濛。","dynasty":"明代","title":"过良乡望房山"}
{"author":"陈琏","content":"晓上台高处，遥看岱岳尊。霞光明日观，云气起天门。汉刻今何在，唐镵喜尚存。忆曾纵登览，胜事颇能论。","dynasty":"明代","title":"登王陵台望泰山"}
{"author":"陈琏","content":"馆舍最清幽，沙头暂舣舟。鸟归烟外树，人上水边楼。白浪长淮雨，黄花九月秋。醉来歌慷慨，此地惯曾游。","dynasty":"明代","title":"房村驿"}
{"author":"陈琏","content":"薄暮至桃源，西山景渐昏。鹭依沙嘴静，人语渡头喧。日影初沉海，樵歌稍出村。客中无限兴，此际向谁论。","dynasty":"明代","title":"桃源"}
{"author":"陈琏","content":"晚泊淮阴驿，瀼瀼白露零。连城闻夜柝，隔岸见秋灯。月落林光黑，风来水气腥。追思旧游地，当日有三亭。","dynasty":"明代","title":"淮阴驿"}
{"author":"陈琏","content":"广陵城外寺，幽僻远尘氛。万竹秋含雨，高松暝宿云。跏趺僧入定，慷慨客论文。欲觅开山事，残碑半藓纹。","dynasty":"明代","title":"兴教寺"}
{"author":"陈琏","content":"遥望金山寺，微茫水国中。江心开宝地，云气护龙宫。难辨天边树，遥闻月下钟。何时快登览，把酒酹坡翁。","dynasty":"明代","title":"望金山寺"}
{"author":"陈琏","content":"礼币承天宠，琴书促去程。此时离郡治，不日到都城。恋恋官僚意，依依父老情。两京叨校艺，别处值新正。","dynasty":"明代","title":"发滁阳"}
{"author":"陈琏","content":"驿庭临古道，好似野人家。对雪频呼酒，敲冰旋煮茶。暖烟生榾柮，寒月映梅花。客况清如许，诗成祇自誇。","dynasty":"明代","title":"大店驿"}
{"author":"陈琏","content":"河下舣兰舟，轻寒袭毳裘。远山和雪见，新水带冰流。商旅来何盛，人民住已稠。蓬莱行在望，五色卿云浮。","dynasty":"明代","title":"通州"}
{"author":"陈琏","content":"杰阁淩霄汉，登临兴独长。楼台开罨画，形胜固金汤。水远通沧海，山高接太行。卿云浮凤阙，五色焕天章。","dynasty":"明代","title":"考试毕同萧修撰时中陈编修仝宋检校宗杨教谕寿夫诸公登崇文阁"}
{"author":"陈琏","content":"昨日辞天阙，归途春又深。君亲俱在念，节序最关心。荒草青将遍，垂杨绿渐阴。西山犹在目，载酒忆登临。","dynasty":"明代","title":"过良乡"}
{"author":"陈琏","content":"几度相逢处，情怀愈觉真。多因知己话，忽忆故乡人。满眼春光好，惊心节候新。题诗留别意，应记往来频。","dynasty":"明代","title":"逢新桥吕驿丞"}
{"author":"陈琏","content":"此地经行惯，重来恰暮春。雨晴山涌翠，花落草成裀。林下麋呼子，阶前鹤迓人。小轩清可爱，独坐对湘筠。","dynasty":"明代","title":"界河驿涌翠轩"}
{"author":"陈琏","content":"年来频给驿，公馆尽知名。喜与亲朋遇，无烦候吏迎。云山牵别思，风絮搅离情。况值春光暮，朝来始见莺。","dynasty":"明代","title":"滕阳驿"}
{"author":"陈琏","content":"蒲酒邾城驿，频来似故居。尊馀黄米酒，馔有白鳞鱼。落日横孤嶂，轻烟淡远垆。客程将半月，几日到环滁。","dynasty":"明代","title":"邾城驿"}
{"author":"陈琏","content":"烟水混微茫，金山是上方。波心开佛刹，石罅隐禅房。风定垆烟直，江空磬韵长。妙高台上望，遥见五云乡。","dynasty":"明代","title":"金山寺"}
{"author":"陈琏","content":"江上焦山寺，匆匆未暇登。水环青一簇，树拥翠千层。两岸闻斋磬，中流见佛灯。昔人有遗迹，瘗鹤尚留铭。","dynasty":"明代","title":"焦山寺"}
{"author":"陈琏","content":"高楼俯廛市，此日快登临。幽静无尘气，清虚称道心。苔阶秋鹤舞，竹径晚蝉吟。怅望三茅境，白云深复深。","dynasty":"明代","title":"登东岳庙望茅山"}
{"author":"陈琏","content":"漪澜堂上坐，襟抱一时开。云自山腰起，泉从石罅来。金莲何代种，翠竹近年栽。好尽登临兴，茶杯胜酒杯。","dynasty":"明代","title":"奉和姚少师惠山泉亭上韵"}
{"author":"陈琏","content":"范公本人杰，百代有遗祠。科第成初志，功名际盛时。孤忠太史笔，纯孝义田碑。喜有诸孙在，春秋肃祭仪。","dynasty":"明代","title":"范文正公祠堂"}
{"author":"陈琏","content":"承天吴首刹，结构素云奇。金碧辉晴昊，规模胜昔时。欲知南楚事，须读郑公碑。纵步修廊远，松阴日影移。","dynasty":"明代","title":"承天寺"}
{"author":"陈琏","content":"杰阁淩霄汉，闲来喜一登。因将前代事，试问百年僧。树色青如染，山光翠作层。清心付寥廓，徙倚记吾曾。","dynasty":"明代","title":"登万佛阁"}
{"author":"陈琏","content":"偶来游佛刹，政值早秋时。隔竹闻疏磬，荒苔翳旧碑。道人留古画，阁老有雄词。胜地空尘迹，悠然系所思。","dynasty":"明代","title":"游卧佛寺观东坡铜龟赞及黄文献公跋松雪道人画竹"}
{"author":"陈琏","content":"浮屠高突兀，阑槛倚云中。风铎几声响，花灯万点红。焰腾晴汉上，影落太湖中。入夜祥光动，犹疑降火龙。","dynasty":"明代","title":"观华严寺塔灯"}
{"author":"陈琏","content":"圣代崇科目，诸儒集棘闱。更深人语静，地迥漏声稀。光照青藜杖，凉生白纻衣。文章躬检阅，辞藻烂相辉。","dynasty":"明代","title":"试院夜坐偶成"}
{"author":"陈琏","content":"闲访招提境，满山都是云。泉声清可听，树色近难分。客至贪看竹，樵来或采薪。老僧年八十，终岁此安身。","dynasty":"明代","title":"试罢游云居庵奉和户部尚书夏公韵三首其一"}
{"author":"陈琏","content":"一自中峰后，寥寥岁月遥。我来寻古迹，僧迓集诸僚。竹露寒苍玉，松风响翠涛。可人清净境，白日远尘嚣。","dynasty":"明代","title":"试罢游云居庵奉和户部尚书夏公韵三首其二"}
{"author":"陈琏","content":"闲来登宝刹，烟树望中微。岁月自今古，江山无是非。风声惊鹤梦，云气集僧衣。谁似禅栖者，安心久息机。","dynasty":"明代","title":"试罢游云居庵奉和户部尚书夏公韵三首其三"}
{"author":"陈琏","content":"我爱云居寺，闲来试一登。到门惟见鹤，入院少逢僧。触鼻闻薝卜，无心话葛藤。诗成题石壁，聊尔记吾曾。","dynasty":"明代","title":"游云居寺在石经山二首其一"}
{"author":"陈琏","content":"我爱云居寺，山深客少来。古碑埋碧草，荒径长苍苔。香印烟初断，禅扉风自开。石经山色好，瞻眺意徘徊。","dynasty":"明代","title":"游云居寺在石经山二首其二"}
{"author":"陈琏","content":"承恩升宪府，持节出神京。路向四川去，舟行几月程。君亲俱在念，弟妹政关情。早晚当趋蜀，知谁识使星。","dynasty":"明代","title":"三月初二发京师"}
{"author":"陈琏","content":"初出蓬莱殿，遥临析水津。雪消山隐隐，冰泮水粼粼。报国心方切，观风志喜伸。咨询有封事，行拟达严宸。","dynasty":"明代","title":"发张家湾"}
{"author":"陈琏","content":"我爱庵居好，登临兴独长。半岩花气重，一径竹阴凉。厨剩斋僧米，垆馀供佛香。自缘来往惯，常此乐徜徉。","dynasty":"明代","title":"登熙春岩庵"}
{"author":"陈琏","content":"自入夷陵道，江山迥不同。长滩翻雪浪，两岸列云峰。客舫多从贾，人家少力农。莫言三峡远，南诏路皆通。","dynasty":"明代","title":"夷陵道中"}
{"author":"陈琏","content":"维舟平善埧，久滞雨纷纷。树色昏难辨，江声怒厌闻。家乡频入梦，亲友念离群。回首夷陵郡，青山隔暮云。","dynasty":"明代","title":"平善埧阻水半月"}
{"author":"陈琏","content":"有美西江彦，科名早出群。礼闱同校艺，芹泮共论文。死去嗟何及，讣来应忍闻。临清施教地，人独比河汾。","dynasty":"明代","title":"过临清闻教谕徐孟恕已故诗以悼之"}
{"author":"陈琏","content":"我近官西蜀，君犹守济宁。重逢头总白，相见眼终青。政美非求异，心清爱独醒。明朝又分袂，离思满旗亭。","dynasty":"明代","title":"过济宁逢蒋太守资"}
{"author":"陈琏","content":"石犀多美竹，分种欲成阴。才见碧云影，如闻苍玉音。开窗宜静坐，凭几或长吟。劲节看看见，何妨霜雪侵。","dynasty":"明代","title":"喜新竹"}
{"author":"陈琏","content":"帘幕昼常开，和风特地来。清严依柏府，崇峻近兰台。新竹鸣幽鸟，闲花点绿苔。公馀无一事，诗句颇能裁。","dynasty":"明代","title":"斋居春怀"}
{"author":"陈琏","content":"退食无馀事，岙居事事幽。茶烹江水活，香爇篆烟浮。竹院秋声肃，松林雨气收。雪山高万仞，相对屋西头。","dynasty":"明代","title":"斋居秋怀"}
{"author":"陈琏","content":"久佐江安邑，英英誉望隆。官闲勤看稿，公退或哦松。课政逾三考，稽勋觐九重。行看膺宠擢，鸾诰紫泥封。","dynasty":"明代","title":"送江安孙县丞考满"}
{"author":"陈琏","content":"真定称名郡，孤城四面开。河从滹沱出，山自太行来。冬麦青连野，霜花白胜梅。偶逢张郡博，剪烛共衔杯。","dynasty":"明代","title":"宿真定南关教授张忱见访"}
{"author":"陈琏","content":"简县行将近，遥看候吏迎。夕阳山外影，流水石边声。盐井勤收卤，农田不废耕。喜闻父老说，处处庆秋成。","dynasty":"明代","title":"简县道中"}
{"author":"陈琏","content":"解骖留古驿，喜值雨初晴。自念长途客，将逾万里程。云生塞子岭，树映锦官城。明日乌台去，无劳候吏迎。","dynasty":"明代","title":"龙泉驿"}
{"author":"陈琏","content":"晓入琳宫去，逶迤路欲迷。苔阶行老鹤，花径卧驯麋。烟锁烧丹灶，春生种药蹊。白头陈道士，此处乐幽栖。","dynasty":"明代","title":"玄天观"}
{"author":"陈琏","content":"廛市临江澨，涛声白昼寒。丹青卫公庙，紫翠锦林山。芹泮儒风盛，花封化日闲。偶逢陈大尹，能慰客怀宽。","dynasty":"明代","title":"石首县"}
{"author":"陈琏","content":"残夏暑方炽，趋程日未曛。龙分隔山雨，风送过溪云。鹿迹寻常见，蝉声续断闻。池河行在望，烟树绿纷纷。","dynasty":"明代","title":"过大鎗岭"}
{"author":"陈琏","content":"晓登枫子岭，日色正曈昽。路近将临巩，山高远接嵩。鸟飞青嶂外，人语白云中。回首蓬莱近，丹心恋九重。","dynasty":"明代","title":"过枫子岭"}
{"author":"陈琏","content":"大舜西巡后，兹山天下闻。门高森画戟，碑古失遗文。松桂垂青雨，峰峦隐白云。春秋严祀典，应荷圣明君。","dynasty":"明代","title":"西岳庙二首其一"}
{"author":"陈琏","content":"閒游西岳庙，太华入遐观。石印仙人掌，峰如司寇冠。松风侵座响，桂雨到窗寒。瞻望情无极，何时再倚阑。","dynasty":"明代","title":"西岳庙二首其二"}
{"author":"陈琏","content":"自入大王川，襟怀忽洒然。石边多废宅，山上尽闲田。淡淡岚光薄，萋萋草色鲜。自从兵革后，林下少人烟。","dynasty":"明代","title":"大王川"}
{"author":"陈琏","content":"山后人烟少，王家幸有庄。丁男频守戍，妇女废蚕桑。树色千章秀，溪声一派长。自从兵燹后，风物转凄凉。","dynasty":"明代","title":"王家庄"}
{"author":"陈琏","content":"云川逢五日，旅况觉无聊。日午忘挥扇，风寒便拥貂。綵丝谁系臂，白羽自随腰。马奶浑如酒，倾来慰寂寥。","dynasty":"明代","title":"西川驿五日"}
{"author":"陈琏","content":"晓到长安岭，关城近碧峰。已看红日上，犹见白云封。戍卒虽严守，行人竟少逢。怀来欣在望，烟树翠重重。","dynasty":"明代","title":"长安岭"}
{"author":"陈琏","content":"自别开平后，沙场路几程。赐归承宠诏，逐队出长城。汹汹人争去，萧萧马自鸣。翠华看渐远，回首独凝情。","dynasty":"明代","title":"驾至忽秃山"}
{"author":"陈琏","content":"闻道林塘景，萧然远世情。苔阶多鹤迹，茅屋有书声。曾著潜夫论，因传处士名。空馀图画在，翰墨尚留馨。","dynasty":"明代","title":"题焦氏林塘读书图"}
{"author":"陈琏","content":"济宁刘节判，邂逅意何多。共说乡枌话，胜如雪夜过。银丝脍锦鲤，绿酒酌红螺。别后期珍重，功名鬓未皤。","dynasty":"明代","title":"赠济宁刘州判观德"}
{"author":"陈琏","content":"古驿临堤上，平田入望中。声寒芦叶雨，香淡藕花风。处处人家好，村村水路通。白头陈驿宰，邂逅喜相逢。","dynasty":"明代","title":"平望驿遇陈华驿宰"}
{"author":"陈琏","content":"桂树当轩好，萧然远市嚣。虬枝凝宿露，蝉魄转良宵。翠叶团团密，清香阵阵□。□□堪佚老，不用小山招。","dynasty":"明代","title":"桂轩为王志□赋"}
{"author":"陈琏","content":"才略迥超群，□□□□□。□□□□作，诗好播清芬。蚤著为藩绩，今收督漕□。□□□□□，□□□□纷。","dynasty":"明代","title":"次参"}
{"author":"陈琏","content":"闻道轩居好，□□□□□。□□□□□，梅放近阳春。香气侵书幌，寒威迫□□。□□□□□，□□见情真。","dynasty":"明代","title":"梅雪轩"}
{"author":"陈琏","content":"云黯□微星，俄闻丧老成。帐寒秋鹤怨，窗曙晓猿惊。已失丈人行，空留逸士□。□□有贤嗣，郁郁见佳城。","dynasty":"明代","title":"挽乐"}
{"author":"陈琏","content":"六籍自遭秦火惨，后来多用石刊经。循行难觅汗青迹，校字喜看科斗形。化去不随煨烬灭，残来犹带藓花馨。收藏原在文翁学，谁见当年旧制铭。","dynasty":"明代","title":"石经"}
{"author":"陈琏","content":"桂林自昔最宜人，况复清时雨露新。昭代礼文初复古，隆冬天气煖如春。衣冠士族从来盛，庠序儒风自昔淳。我忝一官司教铎，期将斯道觉斯民。","dynasty":"明代","title":"挽封□□□□□公祐得乡邑称纯孝，声名迈古人。买书因教子，酿酒为筵宾。宠命颁新"}
{"author":"陈琏","content":"泉石涓涓树色苍，应如杜甫浣花庄。裴公遗址荒秋草，柳子残碑卧夕阳。咫尺郡城连雉堞，几家茅屋枕鱼梁。我来怀古空惆怅，独立西风野水傍。","dynasty":"明代","title":"訾家洲怀古"}
{"author":"陈琏","content":"晓出南关道路赊，洞门幽胜信堪誇。若非勾漏神仙府，定是清溪道士家。天上蟠桃经岁月，岩前瑶草足烟霞。刘郎去后无消息，留得丹炉伏火砂。","dynasty":"明代","title":"游刘仙岩有怀"}
{"author":"陈琏","content":"承恩曾到蓬莱殿，归住空山岁月深。海上青骡今不返，炉中白兔竟难寻。乡人共舍刊碑石，弟子能留买地金。云暗洞门春已老，碧桃花落昼阴阴。","dynasty":"明代","title":"挽道士龙碧潭尝住神乐观"}
{"author":"陈琏","content":"深深试院远羲炎，罗袖生凉汗不沾。红湿胭脂花带雨，绿摇翡翠草当帘。敲推得意诗怀好，去取无私笔法严。他日扁舟归鄂渚，几多道路报邮签。","dynasty":"明代","title":"和主文晏彦文试院韵"}
{"author":"陈琏","content":"文采风流杨令尹，一官政满上京畿。栽花岁久成花县，制锦功完又锦衣。伯起家声谁得似，大年才业世应稀。莫言倾盖论交晚，何事临流更忍违。","dynasty":"明代","title":"送灵川知县杨彦通考满"}
{"author":"陈琏","content":"承宣三载镇雄藩，一疾胡为隔九原。记我旧曾瞻北斗，哭君今又到南轩。庙堂美政归公论，岭海苍生感厚恩。精爽不知何处去，声名赫赫著微垣。","dynasty":"明代","title":"挽广西左布政使费公斗南公号南轩"}
{"author":"陈琏","content":"亲传天语出枫宸，驿骑南来度海云。芳誉蚤闻登上第，高情还喜重斯文。花前酌酒惊春晚，灯下评诗觉夜分。只恐明朝天上去，未知何日更逢君。","dynasty":"明代","title":"送行人戚存心"}
{"author":"陈琏","content":"刘郎种柳柳成堤，村后村前树已齐。白浪翻江看马浴，绿阴绕屋听莺啼。绝怜花发春三月，恰似冬来雪一溪。料得近时巡逻暇，青鞋布袜任东西。","dynasty":"明代","title":"柳溪为千秋峡刘巡检赋"}
{"author":"陈琏","content":"客梦初回酒正醒，揽衣行步月华明。心怀桂玉思乡土，身寄江湖忆弟兄。桂子风清秋满树，藕花露冷夜三更。自怜天上灵槎远，时见银河几曲横。","dynasty":"明代","title":"不寐"}
{"author":"陈琏","content":"先生真是地行仙，来住人间九十年。对酒有时招鹤舞，寻山何处访牛眠。黄花满圃秋容淡，白发盈簪雪色鲜。闻说青囊多有验，不知今日有谁传。","dynasty":"明代","title":"寄地理先生赵思立"}
{"author":"陈琏","content":"六丁何年开翠岑，穹窿石室高千寻。烟生丹灶火常在，花落碧桃春又深。倚岩怀古成浩叹，扫壁题诗还自吟。日华月华去已远，玉笛谁能传妙音。","dynasty":"明代","title":"七星岩"}
{"author":"陈琏","content":"林下轩居无限清，虚棂面面常不扃。孤桐三弄晚风细，老鹤一声秋月明。高山流水谁解听，玄裳缟衣真有情。可怜清献去已久，独羡使君能擅名。","dynasty":"明代","title":"琴鹤轩为宜山孙大尹赋"}
{"author":"陈琏","content":"小柏堂前数十科，风来翠色已婆娑。栽培岂但膏腴美，长养偏承雨露多。弱干渐成龙虎势，乔松拟结凤凰窝。他时特立青霄上，霜雪纷纷奈若何。","dynasty":"明代","title":"小柏"}
{"author":"陈琏","content":"蚤年应招觐枫宸，归向山中卧白云。高节能同徐孺子，清名足继杜徵君。岩梅老去春何在，墓草荒来路莫分。江海诸生情最切，不堪闻讣泪纷纷。","dynasty":"明代","title":"挽梅岩区以齐先生"}
{"author":"陈琏","content":"暮雨初收夜气凉，黉宫如水漏声长。金莲光粲频添烛，宝篆烟浮屡换香。礼乐明时严秩秩，弦歌深夜尚洋洋。喜逢圣代崇禋祀，勉效涓埃答素王。","dynasty":"明代","title":"八月初三秋丁斋宿偶赋"}
{"author":"陈琏","content":"富川令尹才华好，派出韶阳宰相家。蚤步玉堂曾视草，迩来山县又栽花。天连五岭闲宵柝，日上三竿罢早衙。圣主临轩思致治，莫随勾漏问丹砂。","dynasty":"明代","title":"寄富川知县张纯"}
{"author":"陈琏","content":"义熙人物总英贤，道契机缘岂偶然。五老峰前同结社，三生石上共谈禅。雨馀瀑布飞晴雪，日出香炉生紫烟。千载高风无觅处，空将仪像画图传。","dynasty":"明代","title":"莲社图"}
{"author":"陈琏","content":"夜宿招提听暮钟，上方楼阁翠重重。碧梧影转瑶阶月，丹桂香传玉宇风。支遁文章当世重，远公心事许谁同。终宵极论无生话，始悟人间色是空。","dynasty":"明代","title":"夜宿马王阁都纲胜义天精舍"}
{"author":"陈琏","content":"十载江湖载酒行，异乡又觉岁华更。孤舟夜雨三更梦，万里风云几日程。宝篆香消银叶冷，砚池冰合雪花明。兴来笑把吴钩舞，未信鸡鸣是恶声。","dynasty":"明代","title":"泊清溪和董伯琪韵"}
{"author":"陈琏","content":"乾坤清气流不息，岂但岳降能生申。丹丘自昔产鸾凤，南荒未信无麒麟。曲江相业世所重，武溪文章时共珍。英风凛凛起予慕，接武前修当有人。","dynasty":"明代","title":"谒张余二公祠"}
{"author":"陈琏","content":"大庾峨峨何壮哉，羊肠石磴荒苍苔。天教此岭限南北，公凿一关通往来。听猿林下风日好，驻马林边云雾开。怀人不尽千古意，丹心飞绕黄金台。","dynasty":"明代","title":"过梅关有怀张丞相九龄"}
{"author":"陈琏","content":"岁当辛巳腊月暮，高阁淩云试一登。雪里梅花红淡淡，天边松树翠层层。关门疏凿思文献，锡杖飞来记慧能。挂角招提今在否，试将往事叩山僧。","dynasty":"明代","title":"登梅山阁"}
{"author":"陈琏","content":"玉立湖中孰敢攀，何人唤作大姑山。半弯新月开眉黛，一朵晴云拥髻鬟。自喜乾坤同寿算，何须灵药驻容颜。平生持守孤高节，肯学英娥不复还。","dynasty":"明代","title":"大姑山"}
{"author":"陈琏","content":"儿时闻说大庾岭，今日驱车带雨过。白石政如鲇背滑，青山又似犬牙多。崎岖难着寻梅屐，断续唯闻伐木歌。张相祠前闲小憩，一声猿啸出烟萝。","dynasty":"明代","title":"过庾岭遇雨"}
{"author":"陈琏","content":"江豚出没湖水腥，寒泽嗈嗈凫雁鸣。舟人候风五两正，蛋子捕鱼舴艋轻。衡湘南去几千里，吴楚东来多少程。欲向君山吹铁笛，只愁□□□□惊。","dynasty":"明代","title":"过洞庭"}
{"author":"陈琏","content":"百尺阑干瞰水隈，吕岩遗迹半荒苔。檐飞晓日天应近，门锁春风昼不开。夏口波光将绿绕，汉阳树色送青来。紫箫吹彻还惆怅，不见仙人骑鹤回。","dynasty":"明代","title":"黄鹤楼怀古"}
{"author":"陈琏","content":"炎岭春常早，幽居乐自如。小桃红灼灼，嫩柳绿疏疏。开酒浮新蚁，摊书落蠹鱼。每怀龙马瑞，终日玩河图。","dynasty":"明代","title":"和司训廖慎初新年述怀韵"}
{"author":"陈琏","content":"涉世情何苦，幽居兴独忺。梅花经雪瘦，橄榄着霜甜。石径羊肠小，云峰马耳尖。杜门无一事，诗思定来添。","dynasty":"明代","title":"和莫明德新居韵二首其一"}
{"author":"陈琏","content":"并水邻家小，通村野径幽。好山常对户，高树半藏楼。日出岚光净，春回淑气浮。著书聊度日，应不为穷愁。","dynasty":"明代","title":"和莫明德新居韵二首其二"}
{"author":"陈琏","content":"郡史朝京去，临流惜别离。银壶桑落酒，锦轴竹枝词。雕鹗云霄志，骅骝汗血姿。行当书上考，拜命出丹墀。","dynasty":"明代","title":"送柳州府史邓茂"}
{"author":"陈琏","content":"禅林依石壁，僧舍倚江浔。雨过石长润，云归山自阴。听经来野雉，击磬起幽禽。记我登临惯，悬崖有旧吟。","dynasty":"明代","title":"雉山寺"}
{"author":"陈琏","content":"碧筱娟娟净，虚棂面面通。露华寒翡翠，月影舞虬龙。酒熟开新瓮，香清试古铜。幽居何限乐，喜有晋人风。","dynasty":"明代","title":"筠窗为修仁邹典史赋"}
{"author":"陈琏","content":"松筠最深处，一室喜萧然。宝剑闲藏匣，瑶琴惯上弦。鹿惊烧汞火，鹤避煮茶烟。盛有山林趣，宁知处市廛。","dynasty":"明代","title":"萧然室"}
{"author":"陈琏","content":"璧水斋居夜，开轩不用灯。月华穿槛白，竹色近帘青。香爇龙涎煖，琴鸣鸐梦醒，更深浑不寐。亹亹且谈经。","dynasty":"明代","title":"司业张公玄略斋房夜坐偶赋"}
{"author":"陈琏","content":"六馆清如许，斋居寂不哗。吟馀诗在稿，坐久烛生花。窗印梅花月，炉烹雪水茶。尘思俱荡涤，幽兴喜无涯。","dynasty":"明代","title":"厢房夜坐"}
{"author":"陈琏","content":"灵谷钟山下，清幽众所闻。僧传东度法，碑载六朝文。雨过石长润，云来树莫分。我时闲纵步，踏破碧苔纹。","dynasty":"明代","title":"灵谷寺"}
{"author":"陈琏","content":"黄州楼头雪未晞，猎猎寒风吹客衣。征帆此时向东去，行李何日从南归。青山几点烟际出，白鸟一双江上飞。欲访坡仙旧游处，倚篷回首思依依。","dynasty":"明代","title":"晓过黄州"}
{"author":"陈琏","content":"炎祚将移苦战争，周瑜曾此破曹兵。江流不尽英雄恨，山色犹存今古情。孤鹤声寒秋万顷，东坡梦断夜三更。神游故国知何处，半壁清风吹月明。","dynasty":"明代","title":"过赤壁"}
{"author":"陈琏","content":"倚篷镇日看云山，回首俄经过万安。草色绿迷春雨细，花枝红怯晚风寒。乡关迢递三千里，客棹夷犹十八滩。遥念倚庐亲望切，此身无计托飞翰。","dynasty":"明代","title":"过五云驿"}
{"author":"陈琏","content":"随班晓入谒金鸾，面对天颜咫尺间。身披赐衣深雨露，手提教铎重丘山。王通千载称高士，杨震当年亦冷官。自愧菲才何以报，平生惟有寸心丹。","dynasty":"明代","title":"谢恩出偶成"}
{"author":"陈琏","content":"天子龙飞登大宝，衣冠虎拜集虞廷。群臣喜际风云会，万国重瞻日月明。河洛定闻龙马瑞，朝阳应见凤凰鸣。舞阶已喜干戈戢，四海从今乐治平。","dynasty":"明代","title":"奉天门朝贺"}
{"author":"陈琏","content":"昨夜金鸡动北辰，五云阙下听丝纶。金泥照耀传天旨，冠冕从容拜紫宸。四海氛埃俱荡涤，明廷治化喜更新。小臣接武夔龙后，愿效华封祝圣人。","dynasty":"明代","title":"承天门听赦"}
{"author":"陈琏","content":"文武衣冠肃礼仪，谒陵盛典重今时。九重久切松楸念，此际尤深霜露思。瑞霭霏微生辇道，荣光烜赫动旌旗。小臣稽首陈歌颂，不愧周人清庙诗。","dynasty":"明代","title":"车驾谒孝陵随侍有感"}
{"author":"陈琏","content":"天街雨过浥香尘，金殿初开曙欲分。露湿霓旌穿柳过，风传韶乐隔花闻。诸候入贡陈方物，圣主临轩重礼文。幸忝儒臣逢盛治，愿歌天保答皇仁。","dynasty":"明代","title":"早朝"}
{"author":"陈琏","content":"华渚虹流寿域开，衣冠济济近蓬莱。丝囊光映千秋绿，仙酝香浮万寿杯。风细炉烟常缭绕，日高扇影自徘徊。此时何幸沾恩泽，醉插宫花侍宴回。","dynasty":"明代","title":"圣节早朝"}
{"author":"陈琏","content":"璧水传经自昔年，瀛洲此日喜登仙。儒官旧说词臣贵，学士原兼内相权。晓簉鹓班联玉笋，夜归琼署赐金莲。也知许国怀忠荩，一寸丹心铁石坚。","dynasty":"明代","title":"奉柬翰林侍读学士王公达善"}
{"author":"陈琏","content":"一坞千株杏，春来喜著花。托根真得所，生意自无涯。鸐背沾红雨，莺声隔綵霞。几时林下去，相对饭胡麻。","dynasty":"明代","title":"藏杏为医者赋"}
{"author":"陈琏","content":"退食无馀事，岙居事事幽。茶烹江水活，香爇篆烟浮。竹院秋声肃，松林雨气收。雪山高万仞，相对屋西头。","dynasty":"明代","title":"斋居秋怀"}
{"author":"陈琏","content":"山近虚窗云气通，纷纷落叶堕阶红。可人一室清如□，坐听松号万壑风。","dynasty":"明代","title":"和姚少师听松庵韵"}
{"author":"陈琏","content":"清晓方舟送我行，知君不忘旧交情。宝安此去五千里，两地相思共月明。","dynasty":"明代","title":"至鲁桥留别□□将三首其一"}
{"author":"陈琏","content":"驰车鲜安旌，风林无定枝。自愧云萍踪，岁月久暌违。念我亲与友，各在天一涯。音容两契阔，悲欢何由知。倦鸟恋旧林，游鱼思故池。忧来翻百端，耿耿当告谁。","dynasty":"明代","title":"拟古十九首其六"}
{"author":"陈琏","content":"圣皇御寰宇，声教周八极。四夷慕仁化，入贡来重译。珍禽与奇兽，所见迈于昔。维时有神兽，其类同白泽。气禀金精刚，名为群毛特。绀眸悬日星，碧爪利锋镝。雄诡挺殊姿，杰异见材力。或时恣哮吼，百盖俱辟易。一朝从西来，万里度沙碛。百兽同率舞，无乃感圣德。昔汉章和间，入贡自安息。有唐贞观中，又复来西极。是后寂无闻，奇玩喜今日。欢声腾厚地，嘉叹动百辟。小臣际时康，歌颂乃其职。抽毫纪嘉瑞，千古光史册。","dynasty":"明代","title":"狮子诗"}
{"author":"陈琏","content":"巍巍汉高皇，应运肇丕基。相承六七叶，大业忽中衰。新莽逞奸谋，暂将炎鼎移。南阳真人出，群雄翕相随。冰合滹沱河，天意已可知。况有赤伏符，暗与休运期。云台有遗烈，千载起予思。","dynasty":"明代","title":"读史有感八首其三"}
{"author":"陈琏","content":"五花马，狐白裘，出门宾从如云稠。二十长游醉乡里，双眉不识人间愁。玳筵绮馔纷罗列，玉斝浮香酒微热。舞袖轻回杨柳风，歌喉缓啭桃花月。弹丝吹竹乐正浓，床头不惜黄金空。世间万事何足虑，祇愁双鬓飞秋蓬。","dynasty":"明代","title":"少年乐"}
{"author":"陈琏","content":"上之回，从百官。出甘泉，游石关。震乾威，扬灵旗。服匈奴，臣月氏。胡虏平，神武章。渥泽施，仁风扬。亿万年，乐未央。","dynasty":"明代","title":"上之回"}
{"author":"陈琏","content":"高升紫极上，独步金阙前。琼佩响灵风，羽服凝紫烟。瑶池锡嘉宴，济济来群仙。坐我八景舆，授我鸿宝篇。云璈声方歇，广乐张钧天。良期无终极，俯仰成千年。","dynasty":"明代","title":"步虚词四首其三"}
{"author":"陈琏","content":"一自声名达九重，祇承敕命见褒崇。冰衔方睹容台秩，墓域俄成马鬣封。宿草萧萧经暮雨，白杨飒飒动悲风。无由远致生刍奠，引睇天南意不穷。","dynasty":"明代","title":"封太常博士丁公挽诗"}
{"author":"陈琏","content":"令出军威肃，恩敷圣泽饶。六龙扶日驭，千里击天骄。拟见胡尘净，终期祲气消。颁师行有诏，道路蔼歌谣。","dynasty":"明代","title":"行营即事四首其三"}
{"author":"陈琏","content":"逍遥穹壤间，端居感流序。岁月迭推迁，草木有荣悴。劳生谅奚庸，顾为形役累。富贵不可常，神仙亦难遇。但愿身长健，有酒日日醉。","dynasty":"明代","title":"拟古十九首其二"}
{"author":"陈琏","content":"途长连日苦炎蒸，一雨东来喜不胜。添作河流黄万顷，洗开华岳翠千层。檐垂银竹光如玉，簟展桃笙冷似冰。一榻萧然清不寐，仆夫韝马候晨兴。","dynasty":"明代","title":"到潼关喜雨"}
{"author":"陈琏","content":"洛阳道，平不颇，香车宝马纷来过。落花飞红依度幰，垂柳拂地随鸣珂。只言百岁事行乐，岂知掘地飞双鹅。金谷繁华等春梦，道傍荆棘埋铜驼。","dynasty":"明代","title":"洛阳道"}
{"author":"陈琏","content":"卤潮渍岸渺无边，叠石埋陂碨礧连。万顷粒山推不去，翻令沧海变桑田。","dynasty":"明代","title":"濠田"}
{"author":"陈琏","content":"泮水归来罢采芹，幽居林下绝嚣氛。螺杯醉客秋吟月，蜡屐寻僧晓蹋云。开沼养鱼多种藻，藏书辟蠹盛栽芸。何时乘兴寻君去，煮茗谈诗到夜分。","dynasty":"明代","title":"寄竹林张先生"}
{"author":"陈琏","content":"移舟近烟渚，相思愁若结。恨杀隔江人，吹箫怨明月。","dynasty":"明代","title":"夜泊采石"}
{"author":"陈琏","content":"翩翩归骑出皇州，衣锦还乡道路修。华岳云开仙掌见，黄河冰结水纹收。明廷赐诰恩荣重，先陇焚黄礼数优。当宁只今思致治，家山虽好莫迟留。","dynasty":"明代","title":"送李员外翼归省"}
{"author":"陈琏","content":"大驾亲征日，云车驾六龙。列营皆上将，护跸有三公。自是天威重，行看朔漠空。万邦归圣化，应似水朝东。","dynasty":"明代","title":"和颍上知县廖谟行营即事四首其四"}
{"author":"陈琏","content":"昨夜金鸡动北辰，五云阙下听丝纶。金泥照耀传天旨，冠冕从容拜紫宸。四海氛埃俱荡涤，明廷治化喜更新。小臣接武夔龙后，愿效华封祝圣人。","dynasty":"明代","title":"承天门听赦"}
{"author":"陈琏","content":"出关连日傍山行，谁见苍苔点绛英。间有野花皆碧色，问人都道不知名。","dynasty":"明代","title":"塞外山皆桦木不闻禽鸟因诗记之二首其二"}
{"author":"陈琏","content":"浮梁田西多好山，峰峦矗立青云端。宪台李君世居此，长溪叠嶂相回环。修筠绕屋琅玕润，落花满径苔钱斑。四时秀色恒在目，终日自喜钩帘看。蛾黛横空山色媚，翠涛度壑松声寒。有时读书不出户，六籍穷讨饥忘餐。胸中文章粲星斗，笔下词藻生波澜。一从擢科官执法，绣衣白简光朝班。信知地灵产人杰，岂但泉石堪盘桓。故山猿鹤好相候，承恩衣锦行当还。","dynasty":"明代","title":"拱秀堂为李安御史作"}
{"author":"陈琏","content":"午夜房星映上台，天闲十二总龙媒。况逢四海升平日，常见神驹入贡来。","dynasty":"明代","title":"送吴丁二太仆送马之京七首其一"}
{"author":"陈琏","content":"忆共春闱校艺时，如公藻鉴别妍媸。皇朝文运昭奎壁，内相勋名重鼎彝。木稼曾闻达官怕，山颓惊见哲人萎。伤心玉笥峰前墓，自愧无由酹一卮。","dynasty":"明代","title":"少保金公哀挽"}
{"author":"陈琏","content":"斋居夜岑寂，万籁声已沉。怀人耿不寐，幽思盈素襟。此情孰能写，试理膝上琴。谁知一曲音，遽有千里心。何当归去来，同和山中吟。","dynasty":"明代","title":"寄尹伯宏兼柬陈克杰四首其三"}
{"author":"陈琏","content":"大尹青云彦，三年政有成。公勤归士论，宽厚得民情。芹泮弦歌盛，棠阴讼牒清。此行书上考，阙下沐恩荣。","dynasty":"明代","title":"送来安徐知县仕禄"}
{"author":"陈琏","content":"纨扇钟情厚，閒居感兴长。非关秋有意，人事自悲伤。","dynasty":"明代","title":"伤秋"}
{"author":"陈琏","content":"阆风玄圃知何处，城里仙居亦自奇。珠树深深巢瑞鹤，瑶田春暖长琼芝。修廊画壁丹青石，老碣文章字画奇。为爱道人谈往事，紫薇花底坐多时。","dynasty":"明代","title":"重游天师庵"}
{"author":"陈琏","content":"朝端给事总能文，献纳才名最数君。宠命荣加三品秩，诰绫光绚五花纹。春回凤阙天应近，雪霁龙河曙欲分。此去薇垣参大政，好摅忠荩答皇仁。","dynasty":"明代","title":"送姚给事中升湖广参政"}
{"author":"陈琏","content":"刘郎种柳柳成堤，村后村前树已齐。白浪翻江看马浴，绿阴绕屋听莺啼。绝怜花发春三月，恰似冬来雪一溪。料得近时巡逻暇，青鞋布袜任东西。","dynasty":"明代","title":"柳溪为千秋峡刘巡检赋"}
{"author":"陈琏","content":"文采风流杨令尹，一官政满上京畿。栽花岁久成花县，制锦功完又锦衣。伯起家声谁得似，大年才业世应稀。莫言倾盖论交晚，何事临流更忍违。","dynasty":"明代","title":"送灵川知县杨彦通考满"}
{"author":"陈琏","content":"旭日辉黄钺，清风肃白旄。熊罴方奋跃，犬豕竟何逃。天净旄头落，宵寒太白高。小臣叨扈从，独念圣躬劳。","dynasty":"明代","title":"行营即事四首其二"}
{"author":"陈琏","content":"闻道轩居好，寒梅已着花。暗香来几席，疏影映窗纱。宴集欢无已，吟哦兴复佳。客中怀胜赏，忆尔倍思家。","dynasty":"明代","title":"梅轩为弟廷宾赋"}
{"author":"陈琏","content":"宣圣殿后手植桧，枝叶团团宛如盖。青霄耸干近百寻，厚地蟠根知几代。重重白昼布繁阴，瑟瑟虚檐度清籁。异质肯随凡卉变，奇材独受高人爱。当年老树久摧残，旁茁孙枝今幸存。扶持自是神明力，长养偏承雨露恩。冬来不改冰霜操，春去犹含苔藓痕。九畴之诗人共爱，南宫之颂时所称。我闻大别有古柏，黛色参天二千尺。神鬼英灵长为护，风云变化应难测。大禹之功久不磨，素王之德终无极。圣泽流芳可并传，作歌为刻琅玕石。","dynasty":"明代","title":"宣圣手植桧"}
{"author":"陈琏","content":"新城楼头风急，汾水驿前月明。有客思乡弄笛，何人对酒吹笙。","dynasty":"明代","title":"宿汾水驿"}
{"author":"陈琏","content":"暮雨初收夜气凉，黉宫如水漏声长。金莲光粲频添烛，宝篆烟浮屡换香。礼乐明时严秩秩，弦歌深夜尚洋洋。喜逢圣代崇禋祀，勉效涓埃答素王。","dynasty":"明代","title":"八月初三秋丁斋宿偶赋"}
{"author":"陈琏","content":"青羊宫殿倚璇宵，昔日曾闻绛节朝。灵胜自知钟井络，清高原自隔尘嚣。火烘丹鼎烹铅汞，花落仙房听凤箫。令尹不来春寂寂，碧桃开遍遇仙桥。","dynasty":"明代","title":"青羊宫"}
{"author":"陈琏","content":"种得苏耽橘，斋前绿满行。树深苔石古，花落井泉香。药笼参苓富，芸窗岁月长。传家阴骘厚，著效有奇方。","dynasty":"明代","title":"橘斋为张良医赋"}
{"author":"陈琏","content":"成都州县三十六，俗厚从前称内江。青山对客见几点，白鸟可人来一双。清风篁竹喜满院，细雨芭蕉多近窗。焚香啜茗意自适，何用绿醅浮玉缸。","dynasty":"明代","title":"宿内江县分司"}
{"author":"陈琏","content":"赤日方赫炽，临流咏风涟。轩窗既弘敞，水木尤澄鲜。泳波见游鯈，抱叶鸣新蝉。炎蒸倏焉涤，凉气恒满前。忆昔河朔饮，犹鲸吸百川。人生行乐耳，矧遇承平年。","dynasty":"明代","title":"和胡祭酒村居即事韵"}
{"author":"陈琏","content":"长葛古郑地，桑柘连四野。学舍何寂寥，清灯耿寒夜。","dynasty":"明代","title":"宿长葛"}
{"author":"陈琏","content":"江豚出没湖水腥，寒泽嗈嗈凫雁鸣。舟人候风五两正，蛋子捕鱼舴艋轻。衡湘南去几千里，吴楚东来多少程。欲向君山吹铁笛，只愁□□□□惊。","dynasty":"明代","title":"过洞庭"}
{"author":"陈琏","content":"神仙楼阁翠参差，暇日游观慰所思。丹灶烟生文武火，碧梧春老凤凰枝。洞房昼寂人来少，华表年深鹤到迟。笑我谷神应有术，何须海上候安期。","dynasty":"明代","title":"梓橦观"}
{"author":"陈琏","content":"乌桓城外多风沙，何人月下吹芦笳。笳声相传十八拍，拍中曲调今谁识。大荒阴沉月色明，呜咽中含无限情。凄凉蔡姬别虏意，哀怨胡儿恋母声。咀徵含商声转急，飒飒悲风动毛发。此时听罢夜方阑，独倚辕门看太白。","dynasty":"明代","title":"闻笳"}
{"author":"陈琏","content":"迢迢五羊城，旧本百越地。堂堂启雄藩，岭海一都会。朝廷重方岳，选拜定勋贵。维公闽之彦，素有廊庙器。日侍禁闼中，直言无少避。忠诚格宸衷，宠眷特殊异。一朝奉明诏，出守方伯位。足展经纶才，不负平昔志。顾予忝朝行，久矣慕高义。侧闻沐新恩，自觉喜忘寐。伫看宣上德，惠泽洽南裔。","dynasty":"明代","title":"送都给事中徐公琦升广东右布政使"}
{"author":"陈琏","content":"璧月流空露满庭，道人闲诵蕊珠经。清声琅琅夜方永，白鹤飞绕香烟听。","dynasty":"明代","title":"题杨炼师月夜诵经图"}
{"author":"陈琏","content":"繄思王入觐东归兮，日严饬其徒御道。伊阙与景山兮，瞻鸾旌之飞度。遇宓妃于洛川兮，缥缈隔乎烟雾。倏飘忽其若神兮，见淩波之微步。从湘滨汉皋之神女兮，俨众灵之来聚。采明珠而拾翠羽兮，纷杂遝而容与。虽眷眷于淑美兮，将奚以达乎衷素。临川流而凝伫兮，嗟幽冥之异路。偶琼珰之来献兮，岂徽音之能悟。耿良宵而忘寐兮，遂怅然而归去。念此事之莫稽兮，所可重者思王之赋。览松雪之图写兮，觉神怡而目注。历百祀而如新兮，诚在人之珍护。聊肆玩以自适兮，又奚用深究乎其故。","dynasty":"明代","title":"题赵松雪画洛神及写洛神赋"}
{"author":"陈琏","content":"夫君蓝溪后，瑜■蕴荆璞。结发抱遗经，道源溯伊洛。春秋夙所嗜，义例尊笔削。朅来试秋闱，摛藻扬景铄。奋身青云中，丹桂喜高擢。春闱期在迩，万里赴京国。大廷拟敷对，早晚膺宠渥。勉哉树勋名，勿负平昔学。","dynasty":"明代","title":"送受益黄先生会试"}
{"author":"陈琏","content":"突兀山前土一堆，墓碑剥落使人哀。杜鹃声老清明过，谁是相曾祭扫来。","dynasty":"明代","title":"尉迟将军墓"}
{"author":"陈琏","content":"承宣三载镇雄藩，一疾胡为隔九原。记我旧曾瞻北斗，哭君今又到南轩。庙堂美政归公论，岭海苍生感厚恩。精爽不知何处去，声名赫赫著微垣。","dynasty":"明代","title":"挽广西左布政使费公斗南公号南轩"}
{"author":"陈琏","content":"属镂抉目吴东门，白日不照忠臣冤。身浮鸱夷入水府，配涛作神恨始伸。迄今二千有馀载，庙食吴山恒不改。回思宰嚭肆谗徒，瞬息浮荣竟何在。邦人事神诚意多，击牲酹酒杂笙歌。神能阐灵慰民望，白马红衫腾素波。我时谒神到祠下，极目西陵景潇洒。潮头一线海门来，谁道钱王弩能射。涨空银浪须臾平，水天一色涵虚明。祠前徙倚空怀古，眼底越山无数青。","dynasty":"明代","title":"登吴山谒胥祠因望海潮"}
{"author":"陈琏","content":"夜宿招提听暮钟，上方楼阁翠重重。碧梧影转瑶阶月，丹桂香传玉宇风。支遁文章当世重，远公心事许谁同。终宵极论无生话，始悟人间色是空。","dynasty":"明代","title":"夜宿马王阁都纲胜义天精舍"}
{"author":"陈琏","content":"金门给事总名流，奉使咸推陆贾优。亲捧纶音辞凤阙，远持玉节去琉球。彭湖波静皇风畅，三屿山明瘴雾收。他日远人应侯问，好言圣化迈成周。","dynasty":"明代","title":"送王给事中奉使琉球国"}
{"author":"陈琏","content":"君从雁门来，鞍马光陆离。我喜觌颜色，不异璚树枝。叙意把芳札，写心命朱丝。契阔方及展，暌违复在兹。别后慎自爱，远大以为期。","dynasty":"明代","title":"赠朔州千户萧世英"}
{"author":"陈琏","content":"永夕秋风至，长空度征雁。徘徊步前墀，顾影空自叹。凉露沾衣裳，明月转银汉。佳人期未来，又觉岁华宴。制得云锦书，迢迢托飞翰。","dynasty":"明代","title":"拟古十九首其十三"}
{"author":"陈琏","content":"我爱云居寺，闲来试一登。到门惟见鹤，入院少逢僧。触鼻闻薝卜，无心话葛藤。诗成题石壁，聊尔记吾曾。","dynasty":"明代","title":"游云居寺在石经山二首其一"}
{"author":"陈琏","content":"昔会群真地有灵，琳宫玄馆又重兴。仙翁成道忘人我，宝鼎还丹护甲丁。华表年深留鹤语，黄河水长带龙腥。绿阴满院清如许，闲读黄庭一卷经。","dynasty":"明代","title":"会仙观"}
{"author":"陈琏","content":"不买杨州芍药栽，却怜丹杏近琴台。东风似有留春意，不放繁红一夜开。","dynasty":"明代","title":"司业张公厢房前杏花开邀赏二首其二"}
{"author":"陈琏","content":"云州迤南好风土，高下川原足禾黍。云州迤北天气寒，五谷不生民食艰。胡羌俗与中华别，水草逐居食凭猎。云州南去足农耕，充国曾此破先零。","dynasty":"明代","title":"云州歌"}
{"author":"陈琏","content":"花卉两三丛，蜂蝶共游戏。仰观造化心，无限惜春意。","dynasty":"明代","title":"草虫图"}
{"author":"陈琏","content":"自入开平道，西风一夏凉。饥驼鸣石碛，老马放沙场。雾起连山黑，尘飞障日黄。不因亲扈从，安得到毡乡。","dynasty":"明代","title":"开平道中二首其二"}
{"author":"陈琏","content":"宝历开昌运，耆英起盛时。明良欣际遇，教化待维持。出处原非偶，登庸不后期。道能侔稷契，功岂让皋夔。鸾鹤冲霄志，松筠傲雪姿。诲言人药石，谋议国蓍龟。启沃深相契，渊源未易窥。阴阳资燮理，筹策见施为。迹与文贞合，才如太史奇。诸儒推制作，百辟仰威仪。硕德储君重，孤忠圣主知。优容谁得似，辅翼众称宜。老去欣谈易，闲来喜赋诗。淳音追汉魏，高致轶陶韦。适兴时看竹，清斋或茹芝。冥心游物表，遐算享期颐。宠眷超今古，光荣迈等夷。景钟勋绩著，汗简姓名垂。忆昨瞻风度，于今系念思。京华才咫尺，何日得追随。","dynasty":"明代","title":"呈独庵少师姚公端"}
{"author":"陈琏","content":"铦利休誇砥削方，蒙恬去后代称良。拔毫载颖真无匹，入梦生花自有香。李白因之工赋咏，江淹得此擅文章。王家妙制今为最，时献蓬莱沐宠光。","dynasty":"明代","title":"笔花轩为王伦赋"}
{"author":"陈琏","content":"岱宗毓神灵，千古奠齐鲁。层城列飞观，宝殿敞弘宇。银榜耀绿楹，金支辉析羽。五岳神独尊，威灵著千古。黔黎被仁泽，感戴犹父母。前朝崇礼秩，碑碣纷莫数。文辞日星垂，字体鸾凤翥。奇迹世所希，孰不争快睹。予时北京来，炎炎值秋暑。沐芳肃冠佩，祇谒暂容与。松桧起凉飔，薜荔含宿雨。遥瞻天门高，临风久延伫。","dynasty":"明代","title":"东岳庙"}
{"author":"陈琏","content":"羽毛䬏飔双掌赤，磊落奇姿骋雄特。兴庆池中得隽归，欢声已遍长安陌。斗罢梳翎向大堤，雪花消处净无泥。此时风格谁能写，喜有濠梁崔子西。","dynasty":"明代","title":"崔白鹅为驸马赵公题"}
{"author":"陈琏","content":"义士蘋踪何处寻，辽阳万里塞云深。趋朝自献遐方物，遗橐谁还旅次金。黄土不迷滕氏室，苍天犹感少元心。康山山上重丘首，一见丰碑泪满襟。","dynasty":"明代","title":"陈孝子"}
{"author":"陈琏","content":"磊落襟怀志不群，几回尊酒共论文。诗书世泽谁能似，带砺家声世所闻。祖帐缙绅来济济，旗亭冠盖政纷纷。兰舟早晚芜城过，回首江东隔暮云。","dynasty":"明代","title":"送陈叔敬北上省亲"}
{"author":"陈琏","content":"若有昆崙之西岷峨阴，天文上属井与参。危峰列嶂高万仞，色映银汉光沉沉。忆初康回触折天柱时，娲皇炼石补天多苦心。故将太白作天骨，斯山独与同嵚崟。势连西域白不断，极目万里皆瑶簪。阴风号寒滕六过，琪花六出成琼林。飞鸟不敢度，矧有哀猿吟。光晶熠耀可望不可近，使人对此毛发寒森森。其中何所有，冰蛇长十寻。雪□与雪鼠，谷底藏尤深。万年坚冰消不得，岂畏夏日能流金。几回霜台闲骋目，独爱爽气清予襟。何当乘风问真宰，请化此雪为甘霖。","dynasty":"明代","title":"雪山歌"}
{"author":"陈琏","content":"六籍自遭秦火惨，后来多用石刊经。循行难觅汗青迹，校字喜看科斗形。化去不随煨烬灭，残来犹带藓花馨。收藏原在文翁学，谁见当年旧制铭。","dynasty":"明代","title":"石经"}
{"author":"陈琏","content":"西蜀精篮多近山，宝光喜在郡城间。风清杰阁钟声迥，露落空坛幡影寒。满壁丹青见图画，沿阶花卉半芝兰。老僧此日成新阁，有待重来独倚阑。","dynasty":"明代","title":"宝光寺"}
{"author":"陈琏","content":"张侯祠宇俯江滨，碧瓦朱檐锁白云。三国战争闻远略，千年史传著奇勋。香腾宝鼎祥光袅，风动旌旗翠影分。眺览不胜怀古意，摩挲石刻半苔纹。","dynasty":"明代","title":"云阳张侯庙"}
{"author":"陈琏","content":"高隐商山鬓已皤，清风一曲紫芝歌。当时不堕留侯计，汉使虽来奈尔何。","dynasty":"明代","title":"四皓"}
{"author":"陈琏","content":"棠梨花开春昼长，麦苗雨过青茫茫。一双燕子下山梁，雌雄相逐何尔忙。斑斑五采粲成章，麦陇虽深难久藏。上林日煖千花香，何不高飞随凤凰。","dynasty":"明代","title":"雉子斑"}
{"author":"陈琏","content":"崇巍乎高哉，崇文之阁兮，吾不知其几百尺。突兀直倚苍冥中，雕檐高飞近晓日。琼窗洞启来清风，前瞻兮帝阙，下顾兮辟雍。京畿郁兮千里，五云近兮九重。太行西来兮迤逦，居庸北拱兮巃嵷。峰峦远近共环峙，削出朵朵金芙蓉。是中奇胜甲天下，何况此地名儒宗。图书浩瀚纷莫数，文光夜吐犹晴虹。汉家天禄不可以复见，幸喜斯阁之高崇。值校文之多暇，日徙倚而从容。爱扶舆磅礴之奇秀兮，呼吸尽使归心胸。阑乾笑拍飞鸟上，豪气不减陈元龙。俯视十二衢，车马尘濛濛。欲招太白老，更约东坡翁。葡萄酒倾玛瑙瓮，日醉三百玻璃钟。人间亦自有胜境，何必飞度扶桑东。","dynasty":"明代","title":"登崇文阁"}
{"author":"陈琏","content":"京华多士总能文，别后令人最忆君。客里不知春欲暮，龙江柳色翠于云。","dynasty":"明代","title":"寄江浦教谕孙晢"}
{"author":"陈琏","content":"凤凰城头初日明，尚舍省亲辞玉京。金陵酒香花欲语，杨子潮来江有声。怀英每切白云念，令伯独深乌鸟情。高堂鹤发喜无恙，行看彩衣称寿觥。","dynasty":"明代","title":"送高铭归广东省亲"}
{"author":"陈琏","content":"秋水湛然清，人间无数罟。游鲭时往来，鳞鬣净堪数。","dynasty":"明代","title":"鲫鳉鲭鳜鱼图为王菊堂赋四首其三"}
{"author":"陈琏","content":"阳生玉琯葭灰浮，二十四气推步周。颁重光，歌重轮，气朔不差岁始匀。谁能更缓羲和辔，愿祝吾皇千万岁。","dynasty":"明代","title":"闰月"}
{"author":"陈琏","content":"榑桑启丹景，祥光烛璇霄。肃驾朝紫皇，大罗望迢迢。琼林郁葱茜，天香随处飘。我喜跻阳原，中心乐逍遥。自非挺金骨，群真宁见招。但尔葆贞气，无劳问松乔。","dynasty":"明代","title":"步虚词四首其二"}
{"author":"陈琏","content":"高升紫极上，独步金阙前。琼佩响灵风，羽服凝紫烟。瑶池锡嘉宴，济济来群仙。坐我八景舆，授我鸿宝篇。云璈声方歇，广乐张钧天。良期无终极，俯仰成千年。","dynasty":"明代","title":"步虚词四首其三"}
{"author":"陈琏","content":"参赞元戎瘴岭间，忠魂不逐凯歌还。镇夷关外边情急，铜鼓声中日色寒。郎署旧衙留姓字，家山新冢葬衣冠。伤心忍说南征事，太史铭文揾泪看。","dynasty":"明代","title":"挽礼部郎中史安"}
{"author":"陈琏","content":"昨日关东来，思与华山遇。如何风雨中，云深不知处。","dynasty":"明代","title":"望华山遇雨二首其一"}
{"author":"陈琏","content":"维皇建有极，万邦悉来臣。海宇久宁谧，和气盎犹春。如何此胡孽，梗化肆凶嚚。侵轶我亭障，虏掠我边民。烽火照原野，羽书达枫宸。天威赫然怒，亲征勒六军。小臣专督运，黾勉效忠勤。粮车若流水，载道声辚辚。翘首望前旌，銮舆拥祥云。桓桓大将军，感激思报恩。帐下万貔虎，胜气薄苍旻。喜凭国威灵，誓清胡虏尘。行听奏奇捷，声光迈前闻。","dynasty":"明代","title":"发都城"}
{"author":"陈琏","content":"滁阳山川素云美，烟树云峦望中起。雨馀东渡涌波澜，日出丰亭炫青紫。醒心丰乐久已废，一片寒芜见遗址。天宁古刹竟何在，紫薇寒泉尚清泚。我昔承恩来作郡，弹指光阴垂二纪。琅琊寺里惯题诗，清流关前曾驻履。况逢时清公事简，俗厚民安称治理。转官银台又五秋，每忆旧游如梦里。敦生携我昔作图，复索新吟耀桑梓。挥毫赋就意无穷，极目滁山馀百里。","dynasty":"明代","title":"山水图为敦生作"}
{"author":"陈琏","content":"奥区数雍州，形胜闻天下。洪河带泾渭，终南亘太华。褒斜接陇首，崤函扼中夏。秦穆恃险阻，建国遂称霸。始皇嗣遗绪，并吞靡遑暇。不知恢至德，惟务逞雄诈。国祚甫二传，功业竟沦谢。孰知奉春君，能反沛公驾。","dynasty":"明代","title":"长安杂诗十二首其三"}
{"author":"陈琏","content":"终宵味六韬，何用梦三刀。为荷恩荣重，宁辞运饷劳。旄头看已落，太白出何高。露坐听刁斗，霜威袭锦袍。","dynasty":"明代","title":"和颍上知县廖谟行营即事四首其二"}
{"author":"陈琏","content":"谱系宗文献，家声振里闾。危楼偏壮丽，乔木自扶疏。嗣守先人学，相传百世书。绝胜扬子宅，端似邺侯居。汗简藏科斗，芸香落蠹鱼。牙签悬万轴，华扁耀通衢。拄颊曦光淡，燃藜夜色虚。竹风青幔卷，松雾綵毫濡。燕集情何限，登临庆有馀。自遭陵谷变，因感岁年徂。堂构虽非昔，书香喜胜初。文溪有遗墨，宝爱重璠玙。","dynasty":"明代","title":"拥书楼"}
{"author":"陈琏","content":"闻道临安风景好，凭君问讯近何如。钱王台榭久芜没，逋仙梅花今有无。物态人情那异昔，湖光山色想如初。他时登览定相忆，烦寄一封云锦书。","dynasty":"明代","title":"送江公子大潜归临安"}
{"author":"陈琏","content":"蚤佐春官政，曾施经济才。暮年居璧水，一旦赴泉台。太史书遗事，诸生赋八哀。音容从此绝，无复寄诗来。","dynasty":"明代","title":"国子司业张公玄略哀挽"}
{"author":"陈琏","content":"偶得乡人信，今秋道尔来。家书千里至，怀抱一时开。准拟同联句，安排共举杯。从今思更切，频上凤凰台。","dynasty":"明代","title":"得家书闻舍弟琦来京喜而有赋"}
{"author":"陈琏","content":"一坞千株杏，春来喜著花。托根真得所，生意自无涯。鸐背沾红雨，莺声隔綵霞。几时林下去，相对饭胡麻。","dynasty":"明代","title":"藏杏为医者赋"}
{"author":"陈琏","content":"曹女唐家妇，孀居两鬓蓬。素心同玉洁，无梦妒春红。誓守共姜节，能存陶母风。阿谁传美事，歌咏属诸公。","dynasty":"明代","title":"题曹氏贞节卷"}
{"author":"陈琏","content":"范子侯门客，英英志不群。束书来别我，仗剑去从军。夜醉湘江月，朝吟蜀道云。安边应有策，行见立奇勋。","dynasty":"明代","title":"送范先生从军云南二首其一"}
{"author":"陈琏","content":"鞍马辞乡邑，长亭复短亭。弓盘苍兕角，箭插皂雕翎。罗逻歌难和，巴渝曲好听。云南天万里，几月到边庭。","dynasty":"明代","title":"送范先生从军云南二首其二"}
{"author":"陈琏","content":"碧筱拂檐端，森森玉几竿。四时不改色，六月自生寒。笋茁含斑箨，丛深集翠鸾。烦君常爱护，晚节拟同看。","dynasty":"明代","title":"和少司成张公玄略喜新竹韵"}
{"author":"陈琏","content":"浦氏幽栖处，山中屋数椽。翠寒烟外树，璚响石间泉。李愿依盘谷，王维住辋川。君家诗礼盛，应是子孙贤。","dynasty":"明代","title":"题浦氏家山图"}
{"author":"陈琏","content":"我爱禅师好，长斋养性灵。开窗分树绿，挂衲近松青。鹤警云间锡，龙听月下经。安心应有法，自可引修龄。","dynasty":"明代","title":"初至龙兴寺斋宿赠无为禅师兼东海藏主二首其一"}
{"author":"陈琏","content":"偶到招提境，斋居兴独清。竹风消暑气，松雨滴秋声。挥麈谈无倦，焚香坐到明。相逢似相识，犹恐是三生。","dynasty":"明代","title":"初至龙兴寺斋宿赠无为禅师兼东海藏主二首其二"}
{"author":"陈琏","content":"试马郡城东，双旌飏晓风。柳堤萦嫩绿，苔径落残红。作郡逢时泰，忧民愿岁丰。自惭无善政，何以慰良农。","dynasty":"明代","title":"东郊偶赋"}
{"author":"陈琏","content":"晨经崿陵关，道路互盘绕。行寻少林寺，幽谷深窈窕。风生万壑秋，日上众山晓。鸣鞘惊走鹿，驻马闻啼鸟。可人招提境，云气常缥缈。苔色连阶除，钟声出林杪。山僧喜迎客，煮茗汲清沼。共谈达磨事，所恨知者少。因登五乳山，纵观万象表。群峰三十六，一一皆可了。自谐尘外趣，顿觉心神悄。澹然欲忘归，暂此息纷扰。","dynasty":"明代","title":"游少林寺"}
{"author":"陈琏","content":"年来白发已盈簪，诏许归田遂素心。老我投闲徒有赋，故人相见惜分襟。金兰自信交情厚，杯酒何如别意深。别后傥能相记念，便风无惜寄徽音。","dynasty":"明代","title":"别督运参将汤公"}
{"author":"陈琏","content":"黄州楼头雪未晞，猎猎寒风吹客衣。征帆此时向东去，行李何日从南归。青山几点烟际出，白鸟一双江上飞。欲访坡仙旧游处，倚篷回首思依依。","dynasty":"明代","title":"晓过黄州"}
{"author":"陈琏","content":"新阳力犹微，阴气尚郁结。昨宵风雨来，吹作瑶空雪。芳砌飞玉尘，虚檐落冰屑。轩墀肃且静，对此更奇绝。寒光耀文窗，素色映华棁。锦帐氍毹温，醉面生绮缬。每念沙场人，衾裯冷如铁。","dynasty":"明代","title":"会同馆对雪"}
{"author":"陈琏","content":"稻熟平田秋已暮，黄雀飞来日无数。可怜齐啄稻为空，鹰隼不来愁老翁。","dynasty":"明代","title":"野田黄雀行"}
{"author":"陈琏","content":"河下舣兰舟，轻寒袭毳裘。远山和雪见，新水带冰流。商旅来何盛，人民住已稠。蓬莱行在望，五色卿云浮。","dynasty":"明代","title":"通州"}
{"author":"陈琏","content":"东都重经术，校雠何审详。唐兴尊圣道，斯文赖表章。群经刻翠琰，森列置国庠。众目共观睹，异诸孔壁藏。逮今数百载，字画犹辉光。义理焕日星，万载明纲常。","dynasty":"明代","title":"长安杂诗十二首其十"}
{"author":"陈琏","content":"偶来游佛刹，政值早秋时。隔竹闻疏磬，荒苔翳旧碑。道人留古画，阁老有雄词。胜地空尘迹，悠然系所思。","dynasty":"明代","title":"游卧佛寺观东坡铜龟赞及黄文献公跋松雪道人画竹"}
{"author":"陈琏","content":"穷巷屏人迹，不为尘俗混。粗衣与粝食，寡欲中鲜吝。徼福非所希，安贫乃吾分。典籍时讨论，圣哲有明训。兀兀坐蓬门，默默观大运。","dynasty":"明代","title":"拟古十九首其十八"}
{"author":"陈琏","content":"近喜人从六诏来，华缄接得手亲开。素知耿耿丹心壮，不管萧萧白发催。勋业已闻昭汗简，丹青当见写云台。九重侧席思良弼，只恐天书远召回。","dynasty":"明代","title":"和总戎沐督府见寄韵"}
{"author":"陈琏","content":"秋日天气佳，凉飔满林扃。宇宙绝纤翳，万里同清明。群贤协嘉会，饮射集斯亭。弯弓似满月，飞矢如流星。若能正一己，胡忧失诸鴊。缅怀三代时，斯礼讲素精。大唐贞观初，胜事亦可徵。后人宰钧衡，因以仆射名。吾侪生盛世，况值文运兴。古礼在究极，乐事良难并。一有不中者，行当罚巨觥。","dynasty":"明代","title":"饮射观德亭"}
{"author":"陈琏","content":"维时讲春蒐，徒旅集崇阿。有鸟萃方丛，榛楛一何多。芜秽既剪伐，张机设虞罗。群鸟忽高举，罗兮奈尔何。","dynasty":"明代","title":"艾如张"}
{"author":"陈琏","content":"琳宇栖真地，喧嚣寂不闻。鹿眠沾草露，鹤下破松云。门揭黄金榜，经镌白玉文。曾言修炼士，来此息尘氛。","dynasty":"明代","title":"紫极宫"}
{"author":"陈琏","content":"榆林青山下，云是古长城。古人不可见，长城今亦平。空馀饮马窟，泉水喜犹清。村氓星散居，终岁事农耕。矧属京畿内，无复风尘惊。斯民亦何幸，熙熙乐其生。","dynasty":"明代","title":"古长城"}
{"author":"陈琏","content":"璧水传经自昔年，瀛洲此日喜登仙。儒官旧说词臣贵，学士原兼内相权。晓簉鹓班联玉笋，夜归琼署赐金莲。也知许国怀忠荩，一寸丹心铁石坚。","dynasty":"明代","title":"奉柬翰林侍读学士王公达善"}
{"author":"陈琏","content":"梧叶萧萧秋意凉，端居偏爱木樨香。韦编或玩归藏易，法帖闲临急就章。阶下葵开常向日，篱边菊绽未知霜。怡情何用誇醇酎，碧碗新调紫蔗浆。","dynasty":"明代","title":"清乐轩四景诗为驸马沐公赋四首其三"}
{"author":"陈琏","content":"五岳惟嵩位独尊，诸山环向侣儿孙。青鸾白鹤时常至，玉检金书世永存。地毓坤灵钟厚土，天教雄伟壮中原。闲从万岁峰头望，五色祥云护帝阍。","dynasty":"明代","title":"嵩山"}
{"author":"陈琏","content":"自别开平后，沙场路几程。赐归承宠诏，逐队出长城。汹汹人争去，萧萧马自鸣。翠华看渐远，回首独凝情。","dynasty":"明代","title":"驾至忽秃山"}
{"author":"陈琏","content":"维公闽海彦，才名孰能先。襟怀冰雪清，节操金石坚。柏府久敡历，薇垣适乔迁。岂惟风纪振，复见政化宣。方图报圣恩，一疾遽沉绵。夙志竟莫酬，饮恨归重泉。余久慕英槩，忍闻讣音传。载歌薤露词，不觉泪潸然。幸有太史辞，煌煌贲新阡。","dynasty":"明代","title":"浙江林参政挽诗"}
{"author":"陈琏","content":"吴兴王孙画最工，挥毫写出双乔松。爽飒寒声杂风雨，蜿蜒曲势蟠蛟龙。千年老干犹屈铁，阅历光阴饱霜雪。严冬十月百卉空，始信人间有奇节。","dynasty":"明代","title":"题赵子昂双松图"}
{"author":"陈琏","content":"春晖堂前春日临，萱花开时雨露深。慈亲喜介百年寿，游子难忘寸草心。潋滟香醪称寿斝，斓斑綵服衬腰金。传农不但袭絓组，满耳埙篪播好音。","dynasty":"明代","title":"春晖堂为指挥王敏赋"}
{"author":"陈琏","content":"因访灵岩寺，羊肠山径遥。云峰攒玉笋，霜叶染红绡。希有存孤塔，崇兴见古桥。老僧三五辈，谁解学参寥。","dynasty":"明代","title":"灵岩寺"}
{"author":"陈琏","content":"炎岭春常早，幽居乐自如。小桃红灼灼，嫩柳绿疏疏。开酒浮新蚁，摊书落蠹鱼。每怀龙马瑞，终日玩河图。","dynasty":"明代","title":"和司训廖慎初新年述怀韵"}
{"author":"陈琏","content":"灵王意气淩寰宇，十万雄兵辟疆土。登临更有章华台，睥睨中原瞰荆楚。穷奢极丽非良谋，纵乐日向高台游。皓齿能歌细腰舞，蛾眉宁识人间愁。一朝霸业归萧索，江上游魂招不得。夕阳衰草栖寒烟，伤心忍过荒台前。","dynasty":"明代","title":"十台怀古其二章华台"}
{"author":"陈琏","content":"故家文献众咸推，一旦登庸荷主知。用世文章方贾董，匡时勋业似皋夔。墓碑已列三孤爵，列传何惭太史辞。记我昔同登虎胄，追思往事不胜悲。","dynasty":"明代","title":"少传夏公哀挽"}
{"author":"陈琏","content":"君家奕叶居茹溪，骥林高与青云齐。当轩尽是碧梧树，秀色在目恒萋萋。萋萋菶菶真堪爱，静坐钩帘喜相对。日转清阴生嫩凉，露晞密叶明新翠。不用栽依金井阑，轩前地位尽宽闲。莺声出林春昼永，鹤迹满径苔花斑。国朝名卿称乃祖，赫赫勋华耀寰宇。乔木千章拥故居，至今人说尚书府。君家世德不可当，况逢四海歌时康。梧兮梧兮善培植，拟见乔枝栖凤凰。","dynasty":"明代","title":"碧梧轩为严公子赋"}
{"author":"陈琏","content":"清晨六出雪花晞，枸杞子红今满枝。逐伴偶来贪看处，玉坡高处立多时。","dynasty":"明代","title":"边景昭四时鹌鹑为周副都御史赋四首其四冬"}
{"author":"陈琏","content":"蝉衫麟带袭琼芳，雕筵绮席生辉光。主人敬客捧瑶觞，紫檀夜压松花香。人间真趣无如酒，再拜客前千万寿。纵饶黄金恒满籯，何如一杯长在手。鸬鹚杓，玻璃罂。但愿千日醉，不愿一时醒。君不见王无功，一生长在尊酒中。又不见晋刘伶，醉乡深处度平生。前代英雄纷莫数，二子之名传万古。","dynasty":"明代","title":"将进酒"}
{"author":"陈琏","content":"林塘幽处搆华亭，四面波光照眼清。柳影昼移当几席，荷香时觉到书屏。石栏冷逼琅玕玉，水竹寒生翡翠翎。尚忆能诗黎博士，绿毫挥罢酒初醒。","dynasty":"明代","title":"环清亭"}
{"author":"陈琏","content":"礼乐新黉舍，规模旧辟雍。杏坛消酷署，芹泮起清风。谈笑多群彦，相过有钜公。由来文物地，邂逅意从容。","dynasty":"明代","title":"宿凤阳郡庠张留守诸公来访"}
{"author":"陈琏","content":"海濒多名山，兹山最雄特。盘回几千里，屹立势无敌。峨峨峰峦高，去天仅盈尺。树含不老姿，石有太古色。绝壁走飞鼯，枯槎聚饥鹘。沧溟涨天浮，纵目望无极。缅怀余襄公，曾此候潮夕。","dynasty":"明代","title":"武山"}
{"author":"陈琏","content":"新拜儒官出帝京，过家奉檄为亲荣。方辞北阙三千里，此去南闽几月程。菡菼滩声和雨响，武夷山色与云平。闽清学者从来盛，坐拥皋比称宦情。","dynasty":"明代","title":"送司训王恭之任闽清"}
{"author":"陈琏","content":"人生本乎祖，此乃先哲言。譬木有其本，譬水有其源。源深流则长，本固末自蕃。山阴有王氏，乡邑称名门。阅历世代久，谱谍幸斯存。昭穆既弗紊，支派一何繁。诸孙宰弋阳，德性犹春温。涖政日多暇，修谱贻后昆。匪惟知所重，宗族赖以敦。","dynasty":"明代","title":"题弋阳王知县尚㻞族谱"}
{"author":"陈琏","content":"酌别溪亭上，薰风拂面凉。绿披蕉叶嫩，红绽藕花香。衡岳连天远，湘江入海长。相逢定何日，客思转茫茫。","dynasty":"明代","title":"送柳城幕长古绍先"}
{"author":"陈琏","content":"周纲日陵替，七雄互并吞。嬴秦逞诈力，侧足窥中原。纷纷纵横士，矜志道逾昏。徒嗜世禄富，岂知王室尊。伟哉鲁连子，千载无间言。","dynasty":"明代","title":"读史有感八首"}
{"author":"陈琏","content":"金门给事总名流，奉使咸推陆贾优。亲捧纶音辞凤阙，远持玉节去琉球。彭湖波静皇风畅，三屿山明瘴雾收。他日远人应侯问，好言圣化迈成周。","dynasty":"明代","title":"送王给事中奉使琉球国"}
{"author":"陈琏","content":"独立矜神骏，诸禽不敢亲。㩳身霄汉近，何用解绦人。","dynasty":"明代","title":"画鹰二首其一"}
{"author":"陈琏","content":"空门学业独超群，受职新承圣主恩。共喜汤休工觅句，复怜支遁最能文。九华山色云边见，三峡猿声月下闻。它日经台听说法，天花如雨落纷纷。","dynasty":"明代","title":"送云南隆都纲之任"}
{"author":"陈琏","content":"维风之飂飂兮，而树之相樛兮，念夫亲之悠悠兮。维风之淅淅兮。而树之槭槭兮，念夫亲之不可复得兮。树之有风，犹可止兮。吾之念亲，终无已兮。","dynasty":"明代","title":"风木操"}
{"author":"陈琏","content":"滕阳虽小邑，山水惬幽寻。京国三千里，庭闱一寸心。宾鸿来个个，官马去骎骎。明发邾成道，云边是孟林。","dynasty":"明代","title":"滕县二首其二"}
{"author":"陈琏","content":"长安道，平如砥，道傍甲第连云起。五侯七贵竞豪奢，管弦嘈嘈聒人耳。从来盛衰当有时，富贵百年安可期。一朝宾客如云散，门外草生车马稀。","dynasty":"明代","title":"长安道"}
{"author":"陈琏","content":"狼烟起边烽，羽书入丹阙。大驾事亲征，诸军奋忠烈。虎士皆鹰腾，蓄锐伺俱发。庙算已无遗，残胡期殄灭。","dynasty":"明代","title":"出塞四首其二"}
{"author":"陈琏","content":"关中号形胜，古称帝王都。四塞地固险，三辅势匪孤。河山相表里，土壤复膏腴。九朝迭建国，雄丽称名区。繄昔全盛日，孰不拟黄虞。一朝运祚去，宫殿莽丘墟。所恃竟安在，无乃昧良图。在德不在险，斯言诚匪虚。","dynasty":"明代","title":"长安杂诗十二首其五"}
{"author":"陈琏","content":"窈窕通村郭，阴森接树林。雨晴千嶂丽，云过半山阴。地胜名幽谷，亭高号醒心。多因公务暇，载酒此登临。","dynasty":"明代","title":"幽谷"}
{"author":"陈琏","content":"载酒同游忆去年，荷花荡里醉乘船。香分榄子焚金篆，茶拣春芽煮玉泉。绕廓好山多似画，到村荒径直如弦。灵岩石上题诗遍，昭代才名岂浪传。","dynasty":"明代","title":"追和亢宗陈主事见寄韵"}
{"author":"陈琏","content":"晴旭丽芳甸，凉飔起修林。纷纷集冠盖，歌吹激清音。相逢暂容与，别意那能禁。明发天上去，五云宫阙深。","dynasty":"明代","title":"送吴寺丞二首其二"}
{"author":"陈琏","content":"前代有名臣，晚节号秋谷。声名隘寰宇，勋业重钧轴。初年居许昌，别墅依水曲。光风泛崇兰，苍雪洒修竹。当时择名胜，此地擅幽独。俯仰成百年，乐事随转烛。故基长蒿莱，终日来樵牧。我今重经过，恻怆访遗躅。清风已寥寥，芳草几回绿。","dynasty":"明代","title":"访李秋谷祠堂遗址"}
{"author":"陈琏","content":"灞桥雨雪初霁时，策蹇近自都城来。飘萧乌帽任风欺，携琴童子能相随。平生隐操人所知，不意何事游京师。鹿门山色空参差，襄阳耆旧今有谁。茹溪钱君笔法奇，写出当日风流姿。郢州刺史亭久隳，丹青谁复如王维。","dynasty":"明代","title":"孟浩然图为工部郑侍郎辰赋"}
{"author":"陈琏","content":"四平诸孙今总戎，爱马喜得桃花骢。首如渴乌竖两耳，目犹夹镜明双瞳。肉騣碨礧汗流赭，满月点作胭脂红。饱食常怀玉山下，顾影尚忆瑶池中。有时骄嘶似矜宠，顿令庭院皆春风。紫燕赤骠乃其亚，一出能令冀北空。总戎报国存精忠，况有神骏来遭逢。云台勋业立可致，不让当年卫霍功。","dynasty":"明代","title":"襄城伯李公桃花马歌"}
{"author":"陈琏","content":"王谢家何在，茅茨几夕晖。柳塘春似海，闲逐落花飞。","dynasty":"明代","title":"柳塘春燕"}
{"author":"陈琏","content":"京国南归才十日，停骖又喜宿昌平。不眠一夜怀知己，自起开帘看月明。","dynasty":"明代","title":"宿昌平驿怀三氏教授文时中"}
{"author":"陈琏","content":"衣冠笑整入都城，假榻丛林分外清。凉入梧桐风渐急，香传薝卜雨初晴。斋筵屡设酥酡供，经室常闻梵呗声。独爱禅师知我者，交情还似在鸡鸣。","dynasty":"明代","title":"宿宝庆寺"}
{"author":"陈琏","content":"纂修实录擅三长，锡予便蕃沐宠光。勇退不惭钱若水，赐归还似贺知章。郡人已有甘棠咏，道士休传辟谷方。回到故园多乐事，春风依旧满愚庄。","dynasty":"明代","title":"送潘参政文奎致仕回永嘉"}
{"author":"陈琏","content":"坐对寒梅树，何殊白玉堂。花开万点雪，枝老百年霜。月下横疏影，风前度暗香。公馀清兴发，时醉紫霞觞。","dynasty":"明代","title":"梅花堂"}
{"author":"陈琏","content":"龙虎真人上界仙，桂旗兰盖惯朝天。承恩长到黄金殿，侍宴曾陪白玉筵。午夜星辰回使节，西江烟水送归船。京华岁岁期相遇，来祝吾皇寿万年。","dynasty":"明代","title":"送张真人贺圣节回龙虎山"}
{"author":"陈琏","content":"皇风久不宣，王纲日陵替。相传仅五姓，维时称叔季。忠良尽沉郁，礼乐亦荒废。悠悠六十年，白日似昏翳。懿哉欧阳公，作史寓深意。","dynasty":"明代","title":"读史有感八首其八"}
{"author":"陈琏","content":"华构远阛阓，萧闲近郊坰。林木布繁阴，风日有馀清。闲来恣容与，陶然山水情。冲襟协幽赏，岂为尘事萦。浣花有高躅，相期崇令名。","dynasty":"明代","title":"环翠草堂为毕思诚赋二首其二"}
{"author":"陈琏","content":"我爱云居寺，山深客少来。古碑埋碧草，荒径长苍苔。香印烟初断，禅扉风自开。石经山色好，瞻眺意徘徊。","dynasty":"明代","title":"游云居寺在石经山二首其二"}
{"author":"陈琏","content":"杨白花，随风飞去落谁家。美人沉思抱幽怨，连臂踏歌情恋恋。江南江北春茫茫，何不仍飞归洛阳。","dynasty":"明代","title":"杨白花"}
{"author":"陈琏","content":"一自琼花飞上天，无双亭子益凄然。仙姝去后花仍在，玉蕊争传是八仙。","dynasty":"明代","title":"八仙花"}
{"author":"陈琏","content":"昔年曾共拥皋比，讲下诸生肃礼仪。坛杏花深风淡淡，池芹香煖日迟迟。校书常照青藜火，敷教多循白鹿规。一自分携经岁月，暮云春树不胜思。","dynasty":"明代","title":"寄南安训导廖慎初"}
{"author":"陈琏","content":"金织麒麟衬座茵，琼筵雅集总嘉宾。共誇风采如何晏，盛说诗名迈李绅。寒菊尚含冬里雪，老梅已放腊前春。兴来政喜观图画，谁写丹青妙入神。","dynasty":"明代","title":"驸马沐公席上和秋官吴侍郎韵"}
{"author":"陈琏","content":"可人颜色拟黄金，开处偏承雨露深。不学春红徒媚世，生来自有向阳心。","dynasty":"明代","title":"题余给事得祥葵花图"}
{"author":"陈琏","content":"黄山屹中流，此日欣盻睐。初疑螺髫青，渐睹砥柱大。长江来万里，混混俱此会。潮生岚气寒，浪触雪花碎。海门望无穷，飞鸿渺天外。","dynasty":"明代","title":"望黄山"}
{"author":"陈琏","content":"蕲王真虎将，才略独超群。身遇兴师日，心期报主恩。金山曾奏捷，竹帛已书勋。誓雪中原耻，期清北虏尘。营中星遽陨，地下恨难伸。二帝游魂远，三军战血新。英灵成列宿，精魄掩孤坟。无复陈刍狗，空馀列石麟。松楸犹郁郁，烟草政纷纷。瞻拜荒山下，灵岩起暮云。","dynasty":"明代","title":"韩蕲王墓"}
{"author":"陈琏","content":"仙山郁嵯峨，千古青未了。楼台起中天，钟磬出林杪。奇香散仙葩，五色翔神鸟。谁能蹑高顶，洞览周八表。","dynasty":"明代","title":"望罗浮二首"}
{"author":"陈琏","content":"泉石涓涓树色苍，应如杜甫浣花庄。裴公遗址荒秋草，柳子残碑卧夕阳。咫尺郡城连雉堞，几家茅屋枕鱼梁。我来怀古空惆怅，独立西风野水傍。","dynasty":"明代","title":"訾家洲怀古"}
{"author":"陈琏","content":"承宣三载镇雄藩，一疾胡为隔九原。记我旧曾瞻北斗，哭君今又到南轩。庙堂美政归公论，岭海苍生感厚恩。精爽不知何处去，声名赫赫著微垣。","dynasty":"明代","title":"挽广西左布政使费公斗南公号南轩"}
{"author":"陈琏","content":"唐代离宫久已荒，华清应似鲁灵光。草迷翠辇经游路，池有诸嫔赐浴汤。满壁丹青空见画，閒庭花木自闻香。登临不用兴长叹，且向高冈咏凤凰。","dynasty":"明代","title":"华清宫怀古"}
{"author":"陈琏","content":"高隐商山鬓已皤，清风一曲紫芝歌。当时不堕留侯计，汉使虽来奈尔何。","dynasty":"明代","title":"四皓"}
{"author":"陈琏","content":"曹瞒瞰中原，孙郎奋江东。英英帝室胄，偏都巴蜀中。一心复旧物，三顾起卧龙。大业张垂成，天运忽告终。将星落前军，炎灰散寒风。三分从此始，千古恨莫穷。","dynasty":"明代","title":"读史有感八首其四"}
{"author":"陈琏","content":"杰阁巍巍百尺高，也知兴建自金朝。牙签插架书仍在，芸草满厨香不消。圣学万年昭日月，奎光终夜烛云霄。凭阑自觉襟怀壮，邹鲁山川入望遥。","dynasty":"明代","title":"登阙里奎文阁"}
{"author":"陈琏","content":"僧录声名重，高风不可攀。久居灵谷寺，只在紫金山。斋设伊蒲供，朝联玉笋班。平生无俗念，心共白云闲。","dynasty":"明代","title":"寄定岩僧录"}
{"author":"陈琏","content":"有美学仙侣，癯然辟谷颜。身披鹤氅衣，头戴芙蓉冠。寻真得秘诀，归住碧霞间。玄馆既深邃，洞门亦萧闲。安垆识火候，终日炼还丹。朱砂杂铅汞，宝鼎龙虎蟠。九转丹若成，金箓名不刊。群真拟相候，同访三神山。","dynasty":"明代","title":"碧霞丹房为道士王立中赋"}
{"author":"陈琏","content":"龙潭幽胜地，杰木倚霄汉。楼阁郁嵯峨，金碧互璀粲。维时夏初临，风清日方晏。喜与文翰俦，嬉游恣吟玩。折芳藉瑶席，洗盏俯寒涧。泉鸣琴韵佳，鸟啭歌喉慢。登临且尽欢，怀古谩兴叹。记取重游期，长空度归雁。","dynasty":"明代","title":"游龙潭分韵得雁字"}
{"author":"陈琏","content":"金门羽客方方壶，作画不减高尚书。锦囊玉轴幸披睹，乃是武夷山水图。武夷只在建溪上，翠岫璚峰郁相向。半空楼阁架层崖，一叶渔舟弄新涨。闻有仙人驻紫烟，自呼白鹿种芝田。九曲棹歌谁复听，幔亭风景世犹传。我亦平生亲画史，落笔时时追董米。方壶况复夙所慕，偶睹斯图心独喜。看罢令人逸兴新，清泉白石许谁邻。世上神仙何处问，人间却忆杜徵君。","dynasty":"明代","title":"题方方壶武夷山水图"}
{"author":"陈琏","content":"纵目咸阳原，陵墓高嶙峋。佳气久萧索，秋雨暗荆榛。重泉閟玉匣，芳草埋石麟。神灵竟何在，倏经千百春。偶思薛平事，茫昧奚足云。张侯有高识，允矣社稷臣。","dynasty":"明代","title":"长安杂诗十二首其七"}
{"author":"陈琏","content":"三茅之山仙所都，华阳洞在山之隅。丹房药室秘灵异，洞天之名诚不虚。彼美人兮学仙徒，卜筑近爱华阳居。当门列岫耀圭璧，满地白石堆琪玗。杜门少与尘事接，终日闲观鸿宝书。或时采芝度溪谷，或时招鹤来庭除。兴阑高卧北窗下，松门瑟瑟鸣笙竽。唤醒十载江湖梦，长啸一声山月孤。","dynasty":"明代","title":"华阳道隐为罗济能赋"}
{"author":"陈琏","content":"禅林依石壁，僧舍倚江浔。雨过石长润，云归山自阴。听经来野雉，击磬起幽禽。记我登临惯，悬崖有旧吟。","dynasty":"明代","title":"雉山寺"}
{"author":"陈琏","content":"闻道銮舆幸辟雍，千年盛事此时逢。极知圣主恩荣重，共喜天朝道学崇。礼乐独称今日盛，车书已见万方同。嗟予莫缀班行行，空有丹心恋九重。","dynasty":"明代","title":"寄成均诸先生二首其一"}
{"author":"陈琏","content":"堂堂藩屏临边塞，旧筑高城百雉坚。已见华风清绝漠，肯教黎庶染腥膻。水声东去经隆庆，山色西来自万泉。此日防秋多虎将，拟看勋业勒燕然。","dynasty":"明代","title":"宣府"}
{"author":"陈琏","content":"洛阳胜景天下稀，况值元丰全盛时。满城甲第列卿相，朱檐画栋生光辉。人间二月春光好，花枝冥冥照晴昊。且将诗酒慰良辰，何用轮蹄踏芳草。真率之会乐最真，为具务简宁嗤贫。五人七百有馀岁，同醉花前能几春。洛中此会应无比，闻自唐朝乐天始。由来叙齿不序官，要令风俗归淳美。先辈悠悠不可呼，谁写仪形归画图。甫申间气秀不绝，如此风流何代无。","dynasty":"明代","title":"题真率会图"}
{"author":"陈琏","content":"赵家王孙画最奇，缣素流传争宝之。江村秋晚图更好，树色湖光无不宜。农家渔梁路幽静，好似王维辋川景。杨柳风来晓岸凉，芙蓉露下秋波冷。芦苇萧萧烟满汀，征鸿无数上青冥。何人独得玄真趣，日向茅茨自下罾。","dynasty":"明代","title":"赵大年江村秋晚图为襄城伯李公赋"}
{"author":"陈琏","content":"忆昔高宗南渡后，濮王之裔总贤才。继承喜有诸孙在，积累知从几世来。秋水文章传宝邑，东桥道学重金台。记题谱谍惭荒落，应乏当时太史才。","dynasty":"明代","title":"寄赵守愚昆仲"}
{"author":"陈琏","content":"有美西江彦，科名早出群。礼闱同校艺，芹泮共论文。死去嗟何及，讣来应忍闻。临清施教地，人独比河汾。","dynasty":"明代","title":"过临清闻教谕徐孟恕已故诗以悼之"}
{"author":"陈琏","content":"新阳力犹微，阴气尚郁结。昨宵风雨来，吹作瑶空雪。芳砌飞玉尘，虚檐落冰屑。轩墀肃且静，对此更奇绝。寒光耀文窗，素色映华棁。锦帐氍毹温，醉面生绮缬。每念沙场人，衾裯冷如铁。","dynasty":"明代","title":"会同馆对雪"}
{"author":"陈琏","content":"夜宿招提听暮钟，上方楼阁翠重重。碧梧影转瑶阶月，丹桂香传玉宇风。支遁文章当世重，远公心事许谁同。终宵极论无生话，始悟人间色是空。","dynasty":"明代","title":"夜宿马王阁都纲胜义天精舍"}
{"author":"陈琏","content":"虎头将军面如玉，手执麟经衣戎服。生绡一幅几百年，神采光荧射人目。忆昔南渡谁谋臣，中兴之将推何人。将军奉诏总戎律，壮志誓拟清中原。义旗所经民安堵，丈八蛇矛马如虎。钢刀斫胫拐子空，千里惊奔逐狂虏。偃城城边飞战尘，三军胜气腾如云。朱仙镇上势方锐，指日可平戎虏群。捷书才奏遭谗口，赐环竟殒奸人手。五国城头日色昏，金人相酌平安酒。百战经营一旦空，惟馀史册表孤忠。焚香再拜睹遗像，古庙飒飒生悲风。","dynasty":"明代","title":"观岳鄂王像"}
{"author":"陈琏","content":"东浙生英杰，芳猷著盛时。家传先世德，人仰老成仪。卓荦儒林彦，渊源学海师。雄词司马赋，健笔少陵诗。美璞宁终閟，奇才自不羁。矧精神鉴术，蚤受圣君知。运际风云会，官升礼乐司。祝禧资赞翼，稽古见施为。宣室频承召，瑶坛或侍词。礼行随玉藻，斋罢奏金芝。政拟酬嘉惠，何期迫耄耆。引年辞膴仕，锡命出彤墀。赐杖鸠镌玉，悬车锦撤帷。商颜名可并，洛社迹能追。北海尊常满，东山志未衰。俄惊梁木坏，忽报哲人萎。圣主良嗟悼，亲朋重感思。九重深有眷，一老慗无遗。神采昭图画，勋名勒鼎彝。沧溟鲸去远，华表鹤归迟。有子承先泽，居官仰圣慈。恭传天上诏，新建墓前碑。翠琰蛟螭绕，苍松雨露滋。恩同天地大，名共日星垂。仰斗怀前辈，披云愧后期。才非锥脱颖，志切管窥奇。未致生刍奠，徒歌薤露悲。临风重哀些，聊用写衷私。","dynasty":"明代","title":"太常袁公廷玉哀挽"}
{"author":"陈琏","content":"青鞋踏破翠重重，晓上天门第一峰。静听泉声鸣涧底，遥看云气出封中。崖存唐代原刊颂，山有秦时旧种松。不惜乘风登旧观，闲披瑶草觅仙踪。","dynasty":"明代","title":"登泰山"}
{"author":"陈琏","content":"明时牧马总名騧，江北江南十万家。太仆年年亲选贡，肯教神骏困盐车。","dynasty":"明代","title":"送吴丁二太仆送马之京七首其二"}
{"author":"陈琏","content":"素灵霄啼大泽前，赤精炎炎光烛天。阿房已灰四海沸，轵道羊车诚可怜。谁言汉中非土地，养民致贤真上计。三秦才定海宇清，税驾咸阳遂称帝。沛中汤沐新赐名，万乘那忘故里情。翠华东归喜临幸，父老子弟俱欢迎。威加海内何雄哉，酒酣更上高高台。大风歌来真慷慨，守国何独忘贤才。汉家规模止如此，四百光阴犹撚指。一旦炎灰不复然，空有荒台临泗水。我时乘舟台下过，逸兴自觉登临多。人间兴废等馀事，且将斗酒倾金荷。","dynasty":"明代","title":"登歌风台"}
{"author":"陈琏","content":"条风被原隰，春日欣晴明。使君天上来，五马拥双旌。相逢暂容与，握手话平生。赠君瑶华篇，劝君白玉觥。既醉复云别，绻缱难为情。去去守名郡，珍重在斯行。","dynasty":"明代","title":"送凤阳府杨通判升河间知府"}
{"author":"陈琏","content":"孤根生长近黄堂，烂熳花从雪里芳。政喜巡檐闲索笑，风情应不让何郎。","dynasty":"明代","title":"公廨前梅花开戏作二首其一"}
{"author":"陈琏","content":"周室东迁国事非，况逢西狩获麟时。素王因绝春秋笔，痛泣风前泪满颐。","dynasty":"明代","title":"泣麟图为指挥周璇赋"}
{"author":"陈琏","content":"王氏有贤母，贞节迈古人。晨昏善教子，诲语何谆谆。所勉在诗书，所陈在彝伦。自爱熊丸苦，宁知鹤发新。子今赖有成，素履夐出群。竭力致孝养，期报教育恩。诸孙亦秀发，佩服矢弗谖。高堂揭华篇，歌咏归儒绅。","dynasty":"明代","title":"慈训堂为王士原赋"}
{"author":"陈琏","content":"垂虹桥上闲立，三高祠前独吟。昔日清风何在，五湖烟水沉沉。","dynasty":"明代","title":"吴江晚眺二首其一"}
{"author":"陈琏","content":"祥光霭霭绚晴霞，衙鼓鼕鼕散曙鸦。睡起不知春已去，东风落尽海棠花。","dynasty":"明代","title":"晦日"}
{"author":"陈琏","content":"淮西作郡著清名，九载功成趣去程。人向棠阴歌五裤，马行廓外拥双旌。趋朝喜际风云会，送别难忘父老情。早晚天官应奏最，乔升定见沐恩荣。","dynasty":"明代","title":"送无为州王知州"}
{"author":"陈琏","content":"云气茫茫树色苍，千章杰木拥茅堂。真人跨鹤三山去，此日空留翰墨香。","dynasty":"明代","title":"张宇初真人画为郑侍郎赋"}
{"author":"陈琏","content":"窈窕通村郭，阴森接树林。雨晴千嶂丽，云过半山阴。地胜名幽谷，亭高号醒心。多因公务暇，载酒此登临。","dynasty":"明代","title":"幽谷"}
{"author":"陈琏","content":"蚤佐春官政，曾施经济才。暮年居璧水，一旦赴泉台。太史书遗事，诸生赋八哀。音容从此绝，无复寄诗来。","dynasty":"明代","title":"国子司业张公玄略哀挽"}
{"author":"陈琏","content":"学行推前辈，功名际盛时。伏生空有女，伯道竟无儿。白璧埋黄壤，清霜悴紫芝。讣来偏感慨，挥泪写哀词。","dynasty":"明代","title":"挽国子助教费公良弼"}
{"author":"陈琏","content":"古寺春初至，荒郊草未青。鸿来留雪迹，鸐舞堕霜翎。壁有太古画，函多西竺经。山僧无俗念，相见即忘形。","dynasty":"明代","title":"和听雨李司训游琅琊寺韵"}
{"author":"陈琏","content":"种得苏耽橘，斋前绿满行。树深苔石古，花落井泉香。药笼参苓富，芸窗岁月长。传家阴骘厚，著效有奇方。","dynasty":"明代","title":"橘斋为张良医赋"}
{"author":"陈琏","content":"久负淩云志，常存爱日心。双亲期百岁，一刻值千金。绕膝斑衣粲，介眉春酒深。喜能躬孝养，声誉重儒林。","dynasty":"明代","title":"爱日堂为任允迪赋"}
{"author":"陈琏","content":"大尹青云彦，三年政有成。公勤归士论，宽厚得民情。芹泮弦歌盛，棠阴讼牒清。此行书上考，阙下沐恩荣。","dynasty":"明代","title":"送来安徐知县仕禄"}
{"author":"陈琏","content":"国朝崇马政，考牧得才良。群厩龙媒盛，郊原苜蓿香。房星常炳焕，天驷自煇煌。太史书成绩，千年著耿光。","dynasty":"明代","title":"送丁太仆维南"}
{"author":"陈琏","content":"匆匆动行色，官驿祖筵开。别酒红螺泛，春衣白纻裁。潮生杨子渡，云绕凤凰台。考绩应书最，承恩及早回。","dynasty":"明代","title":"送太仆寺主簿苏公望"}
{"author":"陈琏","content":"我爱彭徵士，幽栖云水乡。竹深琴席润，花落墨池香。新赋惊鹦鹉，清诗咏凤凰。明时需俊彦，宁许久韬光。","dynasty":"明代","title":"寄彭用拙"}
{"author":"陈琏","content":"峨眉之山高万丈，鸣鹤青城郁相向。峰峦喜与太白齐，似与西川为保障。郁葱秀色根鸿濛，望之如云浮碧空。嵚岑峛崺不可上，千岩万壑来清风。白云之巅梵王殿，五色光华望中见。天晴云散看龙归，日出鸟呼知佛现。山中原来富奇植，灵药仙葩人罕识。丛生瑞竹粲如金，树结甜瓜坚似石。势连雪岭极西方，六月常见飞严霜。积雪长年消不尽，始知境界真清凉。白水丛林半山起，楼阁参差綵霞里。普贤灵迹世无双，苏子雄文今有几。扁舟拂晓到嘉陵，眼中独爱兹山青。召命有期不得往，试凭诗句讯山灵。","dynasty":"明代","title":"望峨眉山"}
{"author":"陈琏","content":"人生重离别，君去何匆匆。携手上河梁，绮筵散香风。波荡鸭头绿，花开腥血红。诗题青玉案，酒泛玻璃钟。莫辞花下醉，明日各西东。","dynasty":"明代","title":"饯义宁知县利原厚"}
{"author":"陈琏","content":"峨峨祠宇汶城西，古冢荒凉绿树齐。为爱太师忠节重，几回下马读残碑。","dynasty":"明代","title":"谒梁太师王彦章墓"}
{"author":"陈琏","content":"月落湘江暝，猿啼楚岸秋。客情千万种，都付水东流。","dynasty":"明代","title":"江行"}
{"author":"陈琏","content":"乘骢拂晓入居庸，日色炎炎暑政隆。手上方宜挥羽扇，腰间已喜解雕弓。琪林琼岛祥云表，凤阙龙楼瑞霭中。胜槩无边宜骋望，都城佳气郁葱葱。","dynasty":"明代","title":"望都城喜赋"}
{"author":"陈琏","content":"汉家将军文且武，一点丹心期报主。提兵深入单于庭，转斗无前气如虎。五千健儿俱战没，西望长安泪如雨。家声已坠强偷生，北面甘心作降虏。赋诗已送子卿归，握手河梁意良苦。此心应拟作明月，归照茂陵陵上土。当时论录赖司马，大义犹能著千古。生为汉臣葬胡地，白草黄云岂其伍。乌桓城外有荒台，阅历人间几寒暑。偶来登览访遗踪，读罢残碑意悽楚。","dynasty":"明代","title":"李陵台"}
{"author":"陈琏","content":"湘帘捲秋水，玉簟凉冰肌。鹍弦诉幽怨，凤笙吹参差。杯浮甘露浆，井汲铅华水。歌罢綵云空，南薰四筵起。","dynasty":"明代","title":"十二月词效李长吉体其五五月"}
{"author":"陈琏","content":"天平之山高插天，晴岚暖翠纷满前。白云梵宇久寂寞，范公祠堂犹俨然。山畔一峰名卓笔，半露棱层苍石骨。天教秀色壮东吴，高出群山表奇特。我时放舟山下过，为寻古迹攀云萝。试从绝顶一眺望，诸山满眼青如螺。最爱范家坟墓好，石马石羊藏碧草。平生喜读义田碑，此日登临豁怀抱。","dynasty":"明代","title":"天平山"}
{"author":"陈琏","content":"我闻居庸关，形胜天下奇。太行西来此盘礴，峰峦万叠青参差。中通一径四十里，石磴曲折尤崄巇。羊肠鸟道固云险，较此未必能逾之。自从辽金辟中土，积世刬凿方平夷。初闻单车仅可度，后见列骑堪并驰。当今圣化被万里，此关矧复居京畿。虽云壮士守鱼钥，商贾来往纷如丝。丹崖翠壁愈奇胜，清泉白石堪娱嬉。我来督运遂登览，自拂崖石题新诗。","dynasty":"明代","title":"居庸关"}
{"author":"陈琏","content":"相送浣花溪，郫筒喜满携。扁舟过江左，几月度辽西。椿府行当见，萱堂惜暂暌。此心关去住，别意重凄凄。","dynasty":"明代","title":"浣花别意为姜生赋"}
{"author":"陈琏","content":"旭日辉黄钺，清风肃白旄。熊罴方奋跃，犬豕竟何逃。天净旄头落，宵寒太白高。小臣叨扈从，独念圣躬劳。","dynasty":"明代","title":"行营即事四首其二"}
{"author":"陈琏","content":"维时日载阳，风力颇和缓。骋望陟崇阿，渐觉生意满。杏花红正繁，草色绿犹短。雉鸣想林暄，鱼跃知水暖。逍遥协幽悰，山路岂辞远。","dynasty":"明代","title":"游小西天途中偶赋"}
{"author":"陈琏","content":"自徙居延大泽中，上林忽报雁书通。长安京国归心切，落日河梁别意浓。扶地住多惊皓首，节旄落尽见丹衷。偷生陵律何须数，遗臭流芳迥不同。","dynasty":"明代","title":"经李陵台有怀苏武"}
{"author":"陈琏","content":"京雒繁华地，甲第溢通衢。南邻击钟鼓，北里吹笙竽。被服重纨绮，宴乐皆名姝。豪气迈五陵，英声溢八区。常恐光阴速，不得穷欢娱。只言固恩宠，岂悟有荣枯。却笑扬子云，独守太玄书。","dynasty":"明代","title":"拟古十九首其十五"}
{"author":"陈琏","content":"督运赴边陲，承恩出禁闱。偶看风絮起，疑是雪花飞。龙驭升黄道，鸾旌度翠微。六军行奏捷，齐唱凯歌归。","dynasty":"明代","title":"和颍上知县廖谟行营即事四首其一"}
{"author":"陈琏","content":"种得苏耽橘，斋前绿满行。树深苔石古，花落井泉香。药笼参苓富，芸窗岁月长。传家阴骘厚，著效有奇方。","dynasty":"明代","title":"橘斋为张良医赋"}
{"author":"陈琏","content":"尔从捐馆后，荏苒逾六期。每兴同胞念，此心转凄其。今夕是何夕，梦中□依稀。亹亹叙乖阔，仍似在家时。蘧然惊睡觉，此乐安□□。□□不成寐，空有涕涟洏。","dynasty":"明代","title":"夜梦亡弟琦觉而有感"}
{"author":"陈琏","content":"民舍临官道，庭槐荫驿厅。山光当户翠，草色入帘青。为客瞻乡月，何人识使星。君亲常在念，终夜梦魂醒。","dynasty":"明代","title":"宿红心驿"}
{"author":"陈琏","content":"郡史朝京去，临流惜别离。银壶桑落酒，锦轴竹枝词。雕鹗云霄志，骅骝汗血姿。行当书上考，拜命出丹墀。","dynasty":"明代","title":"送柳州府史邓茂"}
{"author":"陈琏","content":"薄暮至桃源，西山景渐昏。鹭依沙嘴静，人语渡头喧。日影初沉海，樵歌稍出村。客中无限兴，此际向谁论。","dynasty":"明代","title":"桃源"}
{"author":"陈琏","content":"振铎南安已九年，西江人士共称贤。宾筵佳豆诸生荐，讲席青毡奕世传。芹泮香清时雨足，梅关翠合瘴云连。稽勋早晚膺高擢，定有声名著日边。","dynasty":"明代","title":"寄南安训导廖慎初"}
{"author":"陈琏","content":"唐代离宫久已荒，华清应似鲁灵光。草迷翠辇经游路，池有诸嫔赐浴汤。满壁丹青空见画，閒庭花木自闻香。登临不用兴长叹，且向高冈咏凤凰。","dynasty":"明代","title":"华清宫怀古"}
{"author":"陈琏","content":"昨经铁蛇觜，今过青崖子。咫尺是渝州，舟人不胜喜。","dynasty":"明代","title":"舟中偶书"}
{"author":"陈琏","content":"一派寒泉，出于山址。终日清泠，不污泥滓。伊谁所发，上清仙子。","dynasty":"明代","title":"紫霞泉"}
{"author":"陈琏","content":"云州旧属榆林郡，此日荒凉不可论。百雉城摧空有址，数家人住不成村。射雕碛上云初散，牧马原中草正蕃。戍卒晓来亲报说，銮舆昨日度龙门。","dynasty":"明代","title":"云州"}
{"author":"陈琏","content":"西陵漳河上，松柏郁苍苍。穗帏歌舞罢，含泪忆君王。","dynasty":"明代","title":"铜雀妓"}
{"author":"陈琏","content":"笑领徵书酒半酣，紫薇香露湿华缄。秋闱人物多□许，明月知谁步斗南。","dynasty":"明代","title":"发滁阳"}
{"author":"陈琏","content":"紫禁朝回响佩珰，南宫锡宴礼非常。乌纱斜插金花粲，银瓮初开御酒香。盛世已闻麟在薮，高冈喜听凤鸣阳。小臣屡得沾恩泽，遥仰丹宸祝圣皇。","dynasty":"明代","title":"锡宴礼部"}
{"author":"陈琏","content":"简县行将近，遥看候吏迎。夕阳山外影，流水石边声。盐井勤收卤，农田不废耕。喜闻父老说，处处庆秋成。","dynasty":"明代","title":"简县道中"}
{"author":"陈琏","content":"午夜房星映上台，天闲十二总龙媒。况逢四海升平日，常见神驹入贡来。","dynasty":"明代","title":"送吴丁二太仆送马之京七首其一"}
{"author":"陈琏","content":"艮岳秋高日色晴，缕金盆上饮清泠。待看二月春光动，去其朝阳綵凤鸣。","dynasty":"明代","title":"题徽宗蜡觜"}
{"author":"陈琏","content":"萧萧行李出京都，到处人誇似二疏。致仕已辞三品禄，归舟剩载五车书。未寻林下鸡豚社，且理桥东水竹居。仕路驱驰年半百，甘棠不但在环滁。","dynasty":"明代","title":"五月五日至济宁河下王舜耕王庭学来访因赋七言近体二首以叙别其二"}
{"author":"陈琏","content":"云气茫茫树色苍，千章杰木拥茅堂。真人跨鹤三山去，此日空留翰墨香。","dynasty":"明代","title":"张宇初真人画为郑侍郎赋"}
{"author":"陈琏","content":"露下瑶天秋月明，宾鸿此日已南征。一声嘹唳青云外，唤起江湖久客情。","dynasty":"明代","title":"题雁图四首其二鸣"}
{"author":"陈琏","content":"海宇清宁玉烛调，人间好景是元宵。星垂凤阙天应近，春入鳌山雪政消。香袅瑞烟浮黼扆，乐翻新曲协箫韶。微臣何幸逢嘉会，愧乏涓埃答圣朝。","dynasty":"明代","title":"元宵赐观灯诗五首其一"}
{"author":"陈琏","content":"维时讲春蒐，徒旅集崇阿。有鸟萃方丛，榛楛一何多。芜秽既剪伐，张机设虞罗。群鸟忽高举，罗兮奈尔何。","dynasty":"明代","title":"艾如张"}
{"author":"陈琏","content":"潇洒轩居昼不扃，森森碧筱近疏棂。秋风响戛琅玕玉，朝雨寒生翡翠屏。好客每容人径造，弹琴只许鸐同听。真檀一炷清如许，闲诵黄庭养性灵。","dynasty":"明代","title":"翠云轩为吴谦赋"}
{"author":"陈琏","content":"都门骥子日成群，望处浑疑五色云。蕃息数增千百万，愿言上奏圣明君。","dynasty":"明代","title":"送吴丁二太仆送马之京七首其七"}
{"author":"陈琏","content":"灵雨浥流尘，旭旦明芳甸。乘兴出闉阇，行行恣游衍。沿堤访古迹，临水列华宴。蕙风泛羽觞，花露湿文砚。景物岂予顾，所乐在群彦。","dynasty":"明代","title":"西湖即事"}
{"author":"陈琏","content":"锦官城西青城山，道释往往栖其间。琳宫梵宇半陈迹，瑶草昙花空自闲。禅翁说法伏黑虎，仙子朝元骖翠鸾。天花时落石坛静，灵药夜捣玄霜寒。复闻长林中，亦有幽求子。眼看富贵等浮云，心薄功名如弊屣。人间荣辱了不闻，几度天书徵不起。山有芝兮隰有丰，幽泉发窦锵玲珑。饥餐渴饮足以保厥躬，乐逍遥兮无穷。人间此景亦罕逢，何须远寻鹫岭兼崆峒。","dynasty":"明代","title":"青城山歌"}
{"author":"陈琏","content":"天地钟和气，阴阳运大钧。严冬当腊月，三白际良辰。庾岭梅花晓，章台柳絮春。长空来作阵，万里望无垠。着雨轻还薄，迎风密复匀。阶前迷鹤迹，砌上叠鱼鳞。初见沟途满，还将陷井堙。蚁封看已失，鸟道见何因。狡兔藏三穴，旄牛显半身。帘前珠的砾，石上玉嶙峋。井束郎官带，山笼孝子巾。楼台增皎洁，城廓倍精神。仙掌寒凝露，霜枝翠折筠。上林琼作树，驰道玉飞尘。阙下随琼佩，江头隐钓纶。清怀持节使，光惬读书人。有意飘歌席，多情上舞裀。赋当梁苑盛，诗到灞桥新。景贶明时盛，嘉祥此日臻。丰年先有兆，击壤庆黎民。","dynasty":"明代","title":"喜雪"}
{"author":"陈琏","content":"夫君蓝溪后，瑜■蕴荆璞。结发抱遗经，道源溯伊洛。春秋夙所嗜，义例尊笔削。朅来试秋闱，摛藻扬景铄。奋身青云中，丹桂喜高擢。春闱期在迩，万里赴京国。大廷拟敷对，早晚膺宠渥。勉哉树勋名，勿负平昔学。","dynasty":"明代","title":"送受益黄先生会试"}
{"author":"陈琏","content":"清河桥下水如苔，无数飞花近马来。回首玉京才咫尺，祥云五色护蓬莱。","dynasty":"明代","title":"清河"}
{"author":"陈琏","content":"桂影月中现，桂香天外飘。玉佩湘娥解，锦瑟佳人调。灯青兰膏煖，灰寒沉水消。城鸦啼粉堞，河落曙萧萧。","dynasty":"明代","title":"十二月词效李长吉体其八八月"}
{"author":"陈琏","content":"亭亭劲节不可屈，犹带仙家雨露香。记得潇湘闲玩处，一枝斜拂水云长。","dynasty":"明代","title":"方壶墨竹"}
{"author":"陈琏","content":"坐对寒梅树，何殊白玉堂。花开万点雪，枝老百年霜。月下横疏影，风前度暗香。公馀清兴发，时醉紫霞觞。","dynasty":"明代","title":"梅花堂"}
{"author":"陈琏","content":"泛舟过梁溪，芙蓉水初冷。折芳渡瑶涧，访竹缘修畛。飘然陟崇冈，远目时一骋。川原入遐瞩，一一意先领。虚壑度松声，阴崖落云影。秋草荒历山，露叶垂舜井。湛陆宅久墟，榛翳道全梗。访古情弥切，怀贤意方永。下寻漪澜堂，因访招提境。扫地焚名香，汲泉试新茗。顿觉心源清，岂惟棼务屏。重期望太湖，飞步登绝顶。","dynasty":"明代","title":"游惠山"}
{"author":"陈琏","content":"北望金陵路几千，漓江冠盖集琼筵。桂花雨湿朝天旆，杨柳风迎上濑船。声誉已闻霄汉上，封章行奏御街前。悬知书最承新渥，好寄平安自日边。","dynasty":"明代","title":"送王宪副考满"}
{"author":"陈琏","content":"幽轩敞虚明，况遇风露夕。寒梅逞芳姿，皓月流素魄。清晕满庭除，暗香浮几席。伊人静相对，尘虑若冰释。正宜抚瑶琴，不用吹玉笛。长歌逋仙诗，清思自无极。","dynasty":"明代","title":"梅月轩"}
{"author":"陈琏","content":"维舟金山下，飞步妙高台。倚阑纵遐瞩，豁然怀抱开。谁云隔一水，我喜绝纤埃。淮南见咫尺，烟树翠成堆。江山宛犹昨，昔人安在哉。缅怀坡仙辈，赋咏骋雄才。俯仰几百年，石刻荒苍苔。不须雍门琴，对景令人哀。","dynasty":"明代","title":"金山寺妙高台"}
{"author":"陈琏","content":"咸阳古秦地，人物誇富强。勃蹊与谇语，礼义失其防。粤从炎汉兴，风俗杂五方。乡里重游侠，侈靡视为常。阅历千百年，政教渐更张。矧值圣明世，习俗愈淳良。","dynasty":"明代","title":"长安杂诗十二首其四"}
{"author":"陈琏","content":"义士蘋踪何处寻，辽阳万里塞云深。趋朝自献遐方物，遗橐谁还旅次金。黄土不迷滕氏室，苍天犹感少元心。康山山上重丘首，一见丰碑泪满襟。","dynasty":"明代","title":"陈孝子"}
{"author":"陈琏","content":"中庭蔼嘉树，清影荫兰池。密叶惠风拂，灵根华泉滋。奇葩纷旖旎，艳质复葳蕤。佳人间幽室，对此惜容辉。含情理哀弦，弹作阳春辞。清音自激越，此意谁能知。恒恐秋节至，严霜悴芳枝。流光驹过隙，欢乐当及时。","dynasty":"明代","title":"芳树篇"}
{"author":"陈琏","content":"市中大笑跨驴回，老却平生济世才。买得华山方好睡，九重丹诏不须来。","dynasty":"明代","title":"陈希夷画像"}
{"author":"陈琏","content":"家学相承最有声，閒居林下遂高情。阶兰自放风光淡，庭草不除春意生。空谷几人甘隐遁，少微终夜自光明。长才政好陈歌颂，万里黄河近日清。","dynasty":"明代","title":"寄陈廷贡先生"}
{"author":"陈琏","content":"每重交情老益坚，江湖别后又多年。方期诗酒陪行乐，岂意蘋蘩荐豆笾。留世空能存素节，传家亦有旧青毡。墓门早晚刊新碣，定见文光夜烛天。","dynasty":"明代","title":"刘立方先生哀挽"}
{"author":"陈琏","content":"人生重离别，君去何匆匆。携手上河梁，绮筵散香风。波荡鸭头绿，花开腥血红。诗题青玉案，酒泛玻璃钟。莫辞花下醉，明日各西东。","dynasty":"明代","title":"饯义宁知县利原厚"}
{"author":"陈琏","content":"欣逢四海承平日，秩秩宾筵列讲堂。总谓圣朝兴盛典，要令风化遍遐方。笙歌间作声音美，俎豆敷陈礼数详。我忝儒官叨胜会，自惭无德颂陶唐。","dynasty":"明代","title":"乡饮"}
{"author":"陈琏","content":"维时讲春蒐，徒旅集崇阿。有鸟萃方丛，榛楛一何多。芜秽既剪伐，张机设虞罗。群鸟忽高举，罗兮奈尔何。","dynasty":"明代","title":"艾如张"}
{"author":"陈琏","content":"静明山高倚空碧，山下禅林更幽寂。常闻老衲去参禅，喜见高僧来驻锡。岚气濛濛路莫分，上方楼阁远嚣尘。天花时落祇园石，曙色遥连钟阜云。是中风致由来美，况复写归图画里。几回丈室谛观时，顿觉心源清似水。","dynasty":"明代","title":"山水图为静轩作"}
{"author":"陈琏","content":"道家之山南海壖，云气近与罗浮连。灵鸟何年来翩翩，高台表瑞人争传。琳宫巍然踞山巅，雕檐画栋淩云烟。曾闻昔日来真仙，霞衣玉佩相后先。鸾笙鹤驭久不还，瑶草离离朝露鲜。亭台亦随陵谷迁，独有观宇犹依然。年深华搆已非前，震风淩雨增烦悁。迩来兴修集良缘，像设藻绘尤清妍。晨钟暮鼓喧法筵，崇奉祈祷心意虔。上祈圣寿高齐天，岂但芝室高谈玄。后人趾美宜勉旃，仙风道气长绵绵。刻辞喜有苍珉坚，为纪胜迹垂千年。","dynasty":"明代","title":"重修上清观因系以诗"}
{"author":"陈琏","content":"璧水传经自昔年，瀛洲此日喜登仙。儒官旧说词臣贵，学士原兼内相权。晓簉鹓班联玉笋，夜归琼署赐金莲。也知许国怀忠荩，一寸丹心铁石坚。","dynasty":"明代","title":"奉柬翰林侍读学士王公达善"}
{"author":"陈琏","content":"却谷富诗礼，声华著中军。祭遵事雅歌，汉庭策殊勋。论将岂专武，亦复尚夫文。竹素纪遗烈，千载扬清芬。郑君将门英，才略迥超群。替职觐天阙，复喜归南藩。承恩出都门，雨雪正纷纷。扬舲过淮泗，遥望江东云。不日度庾岭，粤山见嶙峋。旌麾耀轩墀，锦衣拜双亲。训武谅多暇，接引皆儒绅。愿言竭忠赤，于以报皇仁。","dynasty":"明代","title":"送左卫郑指挥之任"}
{"author":"陈琏","content":"灵王意气淩寰宇，十万雄兵辟疆土。登临更有章华台，睥睨中原瞰荆楚。穷奢极丽非良谋，纵乐日向高台游。皓齿能歌细腰舞，蛾眉宁识人间愁。一朝霸业归萧索，江上游魂招不得。夕阳衰草栖寒烟，伤心忍过荒台前。","dynasty":"明代","title":"十台怀古其二章华台"}
{"author":"陈琏","content":"系传文简派临川，奕叶家声重进贤。玉瘗青山荒宿草，珠沉沧海閟重渊。皇朝恤典加官秩，太史佳铭贲墓阡。欲奠椒浆歌薤露，西风宰木起寒烟。","dynasty":"明代","title":"挽赠右都御史向公"}
{"author":"陈琏","content":"峨峨轘辕关，关门据层巘。若非鬼斧凿，安得此奇险。淩晨喜经过，百折路回转。身居万仞高，目极千里远。缑山与嵩岳，秀色互葱茜。登临俯仰间，怀古兴不浅。欲招浮丘公，来此共游衍。","dynasty":"明代","title":"过轘辕关"}
{"author":"陈琏","content":"七星挂城宫漏残，别院悬帘秋水寒。琐窗梦断莺声老，满地落红闲不扫。脉脉芳心向谁道，蝴蝶飞来满芳草。光风淡淡春云热，江上菖蒲想堪结。春住春归总不知，愁看十里杨花雪。","dynasty":"明代","title":"十二月词效李长吉体其三三月"}
{"author":"陈琏","content":"洲前风起水云腥，满眼波涛似雪明。欲向矶头吹铁笛，只愁海底老龙惊。","dynasty":"明代","title":"龙穴洲"}
{"author":"陈琏","content":"轩前有高梧，繁阴覆石坛。修柯长百尺，宛若青琅玕。明月天际来，下照影团团。紫花凝露香，碧叶含风寒。美人启窗坐，玩赏有馀欢。素彩生席上，清声起檐端。托根幸得所，久依金井阑。谅非众木偶，终当栖凤鸾。","dynasty":"明代","title":"梧月轩为徐公子尚絅赋"}
{"author":"陈琏","content":"百尺阑干瞰水隈，吕岩遗迹半荒苔。檐飞晓日天应近，门锁春风昼不开。夏口波光将绿绕，汉阳树色送青来。紫箫吹彻还惆怅，不见仙人骑鹤回。","dynasty":"明代","title":"黄鹤楼怀古"}
{"author":"陈琏","content":"云州迤南好风土，高下川原足禾黍。云州迤北天气寒，五谷不生民食艰。胡羌俗与中华别，水草逐居食凭猎。云州南去足农耕，充国曾此破先零。","dynasty":"明代","title":"云州歌"}
{"author":"陈琏","content":"广陵城外寺，幽僻远尘氛。万竹秋含雨，高松暝宿云。跏趺僧入定，慷慨客论文。欲觅开山事，残碑半藓纹。","dynasty":"明代","title":"兴教寺"}
{"author":"陈琏","content":"竹林深处集华裾，放浪从来礼法疏。莫倚清谈惊世俗，东门长啸有胡雏。","dynasty":"明代","title":"题竹林七贤图"}
{"author":"陈琏","content":"堂堂藩屏临边塞，旧筑高城百雉坚。已见华风清绝漠，肯教黎庶染腥膻。水声东去经隆庆，山色西来自万泉。此日防秋多虎将，拟看勋业勒燕然。","dynasty":"明代","title":"宣府"}
{"author":"陈琏","content":"谁搆琳宫太室前，昔年遗址尚依然。松阴凿径通岩穴，花底流觞引石泉。云气常留虚白室，丹光高射蔚蓝天。浮丘道士今来否，瑶草离离满玉田。","dynasty":"明代","title":"青阳宫怀古"}
{"author":"陈琏","content":"家学相承最有声，閒居林下遂高情。阶兰自放风光淡，庭草不除春意生。空谷几人甘隐遁，少微终夜自光明。长才政好陈歌颂，万里黄河近日清。","dynasty":"明代","title":"寄陈廷贡先生"}
{"author":"陈琏","content":"岱宗毓神灵，千古奠齐鲁。层城列飞观，宝殿敞弘宇。银榜耀绿楹，金支辉析羽。五岳神独尊，威灵著千古。黔黎被仁泽，感戴犹父母。前朝崇礼秩，碑碣纷莫数。文辞日星垂，字体鸾凤翥。奇迹世所希，孰不争快睹。予时北京来，炎炎值秋暑。沐芳肃冠佩，祇谒暂容与。松桧起凉飔，薜荔含宿雨。遥瞻天门高，临风久延伫。","dynasty":"明代","title":"东岳庙"}
{"author":"陈琏","content":"将军不知何代人，山下至今存古坟。当年史牒已莫考，空馀花卉扬清芬。","dynasty":"明代","title":"宋麦将军墓"}
{"author":"陈琏","content":"偶登慈恩塔，纵步曲江池。蔓草萎寒露，亭台失故基。忆昔繁华日，正当盛唐时。胜游集群彦，文采光陆离。姓名题翠琰，拟为千岁期。剥落竟何在，徒使后人悲。","dynasty":"明代","title":"长安杂诗十二首其十一"}
{"author":"陈琏","content":"解骖留古驿，喜值雨初晴。自念长途客，将逾万里程。云生塞子岭，树映锦官城。明日乌台去，无劳候吏迎。","dynasty":"明代","title":"龙泉驿"}
{"author":"陈琏","content":"相送出城南，春深绿政酣。花前开祖帐，柳下集朋簪。滁水澄新碧，淮山净翠岚。锦还应有日，重此候归骖。","dynasty":"明代","title":"送太仆少卿党公以文考满"}
{"author":"陈琏","content":"东楚古形势，雄名天下闻。羽山青近海，淮树绿屯云。藩干新开府，将军旧策勋。筹边风致在，公暇好论文。","dynasty":"明代","title":"送黄指挥镇守淮安"}
{"author":"陈琏","content":"禅房闲假榻，风物政凄凄。霜月窥窗小，天河映户低。宵寒频警鹤，村远渐闻鸡。明发夷门道，流尘逐马蹄。","dynasty":"明代","title":"宿尉氏县乾明寺"}
{"author":"陈琏","content":"坐对寒梅树，何殊白玉堂。花开万点雪，枝老百年霜。月下横疏影，风前度暗香。公馀清兴发，时醉紫霞觞。","dynasty":"明代","title":"梅花堂"}
{"author":"陈琏","content":"午夜浑无寐，开帘月色新。此时思弱弟，几载别双亲。雁过秋将暮，鸡鸣夜向晨。功名怜我拙，何以继前人。","dynasty":"明代","title":"客夜"}
{"author":"陈琏","content":"司训稽勋去，今朝遽别滁。江山新雪后，风物暮冬馀。祖席频呼酒，行囊只载书。临岐忍分袂，握手重踟躇。","dynasty":"明代","title":"送陈司训仲矩"}
{"author":"陈琏","content":"东浙旌门产，南谯学者师。传家惇孝友，为政尚仁慈。夜月黄粱梦，西风薤露词。阶庭森玉树，足慰九原思。","dynasty":"明代","title":"挽郑节判叔成"}
{"author":"陈琏","content":"东风吹雨过，岚气湿人衣。路小缘崖上，云低傍马飞。山含翠色润，泉散玉声微。回首滁阳近，甘棠绿作围。","dynasty":"明代","title":"度关山"}
{"author":"陈琏","content":"倾盖情偏好，临歧意独勤。使轺从此去，驿路到江分。扬子潮通海，钟山翠入云。归朝应显秩，锦诰五花纹。","dynasty":"明代","title":"送熊审用回京"}
{"author":"陈琏","content":"我爱贤公子，人誇好弟兄。才名双璧重，世利一毫轻。种竹频开径，看花懒入城。何时共尊酒，细话别来情。","dynasty":"明代","title":"寄赵子和昆仲"}
{"author":"陈琏","content":"滁上暌违后，相寻屡失期。无由聆法偈，空自渺予思。天界云霄近，毗卢景像奇。几时趋丈室，煮茗细论诗。","dynasty":"明代","title":"寄左善世鹫峰禅师"}
{"author":"陈琏","content":"僧录声名重，高风不可攀。久居灵谷寺，只在紫金山。斋设伊蒲供，朝联玉笋班。平生无俗念，心共白云闲。","dynasty":"明代","title":"寄定岩僧录"}
{"author":"陈琏","content":"羡子丰城彦，相逢喜不胜。词华丹穴凤，襟度玉壶冰。家世人争重，才名众所称。此行宜自奋，莫待鹤书徵。","dynasty":"明代","title":"送丁秉章"}
{"author":"陈琏","content":"城郭年来静，官衙夜不扃。照窗松炬烂，入座柏香清。山近云偏重，秋高月倍明。哦松人未至，尊酒忆同倾。","dynasty":"明代","title":"宿登封马县丞公廨"}
{"author":"陈琏","content":"城外小蓬莱，天然图画开。路从花影过，人自柳阴来。洞古藏烟水，碑残蚀雨苔。白头陈道士，留客意徘徊。","dynasty":"明代","title":"水帘洞"}
{"author":"陈琏","content":"学行原高峻，才华更老成。柏台留伟绩，郎署著能声。夜断黄粱梦，神游白玉京。风姿无复睹，挥泪倍伤情。","dynasty":"明代","title":"挽吏部主事刘浚"}
{"author":"陈琏","content":"一自官戎卫，英英著美誉。先茔欣已就，旧学莫教疏。烽堠绝狼燧，恶溪无鳄鱼。况闻军令肃，民庶总安居。","dynasty":"明代","title":"寄潮州指挥王祯"}
{"author":"陈琏","content":"冠盖出瑶京，依依惜别情。潮生扬子渡，舟发石头城。驿路三千里，乡关几日程。兕觞称寿处，人讶綵衣荣。","dynasty":"明代","title":"送人归省"}
{"author":"陈琏","content":"教子成名宦，居孀亦有年。甫能膺禄食，遽尔赴重泉。素守共姜节，能追孟母贤。定知铭墓者，应有笔如椽。","dynasty":"明代","title":"挽王主事母"}
{"author":"陈琏","content":"攻医能愈疾，克己在存仁。一念无非善，满腔都是春。杏林长茂硕，橘井自奫沦。庆泽来应远，馀波及后人。","dynasty":"明代","title":"袁氏存仁堂"}
{"author":"陈琏","content":"教子已成名，慈闱重有声。平生守贞静，垂老喜康宁。禄养丰甘旨，褒封沐宠荣。云何遽仙逝，闻讣独伤情。","dynasty":"明代","title":"挽张少卿母"}
{"author":"陈琏","content":"几年居侍从，日得近清光。予告天恩重，还家道路长。霜寒汀树老，雪霁野梅香。綵服趋庭日，双亲喜寿康。","dynasty":"明代","title":"送李给事省亲"}
{"author":"陈琏","content":"冠盖集旗亭，骊驹动别情。霜晴锦江净，天近雪山明。出峡闻猿啸，浮湘见雁征。九重多雨露，行见沐恩荣。","dynasty":"明代","title":"锦江别意"}
{"author":"陈琏","content":"闻道轩居好，寒梅已着花。暗香来几席，疏影映窗纱。宴集欢无已，吟哦兴复佳。客中怀胜赏，忆尔倍思家。","dynasty":"明代","title":"梅轩为弟廷宾赋"}
{"author":"陈琏","content":"曲江文献裔，东邑种庵孙。芳誉今犹昔，佳城俨独存。白杨沾雨露，宿草自朝昏。太史书潜德，雄词贲墓门。","dynasty":"明代","title":"追挽处士张仲琛"}
{"author":"陈琏","content":"闺阃芳仪著，生平四德全。当夫垂死际，刲股竟能痊。吉兆符霄梦，同堂乐暮年。词臣有佳传，不愧万人传。","dynasty":"明代","title":"唐母刲股"}
{"author":"陈琏","content":"一自共姜后，谁能赋柏舟。今看双节美，可与古人俦。共矢心如石，相看雪满头。观风有使者，行听达宸旒。","dynasty":"明代","title":"双节堂为锡山朱靖赋"}
{"author":"陈琏","content":"鄞邑簪缨后，兰坡早有声。方期登仕版，遽尔赴泉扃。竟负生前志，空留身后名。桃源冢新建，过者为伤情。","dynasty":"明代","title":"挽袁忠操"}
{"author":"陈琏","content":"威仪人所仰，声誉众皆传。涖政经三载，稽勋觐九天。瑶觥倾别酒，绮馔簇芳筵。此去应书最，承恩到御前。","dynasty":"明代","title":"送鸿胪寺严寺丞考满"}
{"author":"陈琏","content":"相送浣花溪，郫筒喜满携。扁舟过江左，几月度辽西。椿府行当见，萱堂惜暂暌。此心关去住，别意重凄凄。","dynasty":"明代","title":"浣花别意为姜生赋"}
{"author":"陈琏","content":"分得淇园种，年深长万竿。露华凝翠羽，雪色映琅玕。案上琴书润，窗间枕簟寒。不徒瞻劲节，还喜报平安。","dynasty":"明代","title":"万竹轩为萧廷玉赋"}
{"author":"陈琏","content":"显宦已多年，胡为病莫痊。司徒书伟绩，太史志新阡。宰木滋寒雨，佳城锁暮烟。无由浇絮酒，些罢倍凄然。","dynasty":"明代","title":"挽祠祭郎中孙恕"}
{"author":"陈琏","content":"双亲已沦逝，游子极哀思。岁月嗟云迈，音容竟莫追。长兴风木叹，久废蓼莪诗。蚤晚膺华秩，显扬知可期。","dynasty":"明代","title":"柯尚舍永思堂"}
{"author":"陈琏","content":"兔窟移栽远，灵根阅岁多。黄金攒细萼，碧玉长新柯。入座天香至，窥帘月影过。待予休致日，花下共婆娑。","dynasty":"明代","title":"桂轩为弟廷贵赋"}
{"author":"陈琏","content":"忽传边燧举，复见羽书驰。万乘亲征日，群臣扈从时。将军威胜虎，士卒力如貔。不日平胡虏，欢声洽四夷。","dynasty":"明代","title":"行营即事四首"}
{"author":"陈琏","content":"旭日辉黄钺，清风肃白旄。熊罴方奋跃，犬豕竟何逃。天净旄头落，宵寒太白高。小臣叨扈从，独念圣躬劳。","dynasty":"明代","title":"行营即事四首其二"}
{"author":"陈琏","content":"令出军威肃，恩敷圣泽饶。六龙扶日驭，千里击天骄。拟见胡尘净，终期祲气消。颁师行有诏，道路蔼歌谣。","dynasty":"明代","title":"行营即事四首其三"}
{"author":"陈琏","content":"师行已逾月，何处是开平。天暝雕声惨，沙乾马足轻。辕门瞻左钺，驰道望前旌。共睹军容盛，行看朔漠清。","dynasty":"明代","title":"行营即事四首其四"}
{"author":"陈琏","content":"督运赴边陲，承恩出禁闱。偶看风絮起，疑是雪花飞。龙驭升黄道，鸾旌度翠微。六军行奏捷，齐唱凯歌归。","dynasty":"明代","title":"和颍上知县廖谟行营即事四首其一"}
{"author":"陈琏","content":"终宵味六韬，何用梦三刀。为荷恩荣重，宁辞运饷劳。旄头看已落，太白出何高。露坐听刁斗，霜威袭锦袍。","dynasty":"明代","title":"和颍上知县廖谟行营即事四首其二"}
{"author":"陈琏","content":"万乘驻龙沙，雕戈耀日华。令传新赐节，袍拥旧蟠花。营起军威肃，兵行阵势斜。旌麾来队队，光采绚朝霞。","dynasty":"明代","title":"和颍上知县廖谟行营即事四首其三"}
{"author":"陈琏","content":"大驾亲征日，云车驾六龙。列营皆上将，护跸有三公。自是天威重，行看朔漠空。万邦归圣化，应似水朝东。","dynasty":"明代","title":"和颍上知县廖谟行营即事四首其四"}
{"author":"陈琏","content":"自入开平道，方知异土宜。驼蹄供客饱，马潼醉人迟。日暮雕声惨，途长马力疲。阴山在何处，极目塞云飞。","dynasty":"明代","title":"开平道中二首其一"}
{"author":"陈琏","content":"自入开平道，西风一夏凉。饥驼鸣石碛，老马放沙场。雾起连山黑，尘飞障日黄。不因亲扈从，安得到毡乡。","dynasty":"明代","title":"开平道中二首其二"}
{"author":"陈琏","content":"此日逢冬至，淩晨谒孝陵。钟山腾瑞霭，辇路列纱灯。宝殿香烟盛，璇霄夜气澄。仰怀先帝德，歌颂愧无能。","dynasty":"明代","title":"孝陵陪祭"}
{"author":"陈琏","content":"夜宿将军府，喜看松桧幽。风声随树起，云气近窗浮。雅集知难得，清谈自不休。眼中无俗物，座上总名流。","dynasty":"明代","title":"孝陵卫齐宿祭钟山二首其一"}
{"author":"陈琏","content":"夜宿将军府，襟怀自洒然。香清爇沉水，茗美瀹新泉。露下林光净，风来竹影偏。行当去陪祀，此际意虔虔。","dynasty":"明代","title":"孝陵卫齐宿祭钟山二首其二"}
{"author":"陈琏","content":"腊八才过后，同云暗碧空。玄冥司令肃，三白报年丰。道蕴诗方就，袁安睡政浓。何如黄冢宰，高咏画堂中。","dynasty":"明代","title":"和吏部黄尚书喜雪二首"}
{"author":"陈琏","content":"琪花开玉树，瑞叶散瑶空。对此知冬暮，因之卜岁丰。灞桥吟政稳，剡曲兴何浓。立雪程门者，声名满洛中。","dynasty":"明代","title":"和吏部黄尚书喜雪二首其二"}
{"author":"陈琏","content":"穷经成皓首，报国有丹心。师训传高第，文章著翰林。名留青史在，玉瘗白云深。忍读天游稿，西风泪满襟。","dynasty":"明代","title":"挽翰林王学士达善"}
{"author":"裴略","content":"竹，风吹青肃肃。凌冬叶不凋，经春子不熟。虚心未得待国士，皮上何须生节目。","dynasty":"唐代","title":"为温仆射嘲竹"}
{"author":"裴略","content":"高下八九尺，东西六七步。突兀当厅坐，几许遮贤路。","dynasty":"唐代","title":"又嘲屏墙"}
{"author":"巩丰","content":"呜呼吕夫子，天姿素颙昂。文献绍家学，刻意稽虞唐。看书如月，洞照所未详。云雾养豹质，彝尊瑑龙章。椎锋裹头岁，蹑足游四方。取友凌晨楚越，笃志日自强。著眼嚣尘上，口不挂否藏。坚车遵大路，双辔多王良。笔阵万人敌，严严亚夫营。既壮道愈焯，维斗揭太常。朝路阅时变，有意夫明昌。呜呼命非耶，一病俄殂丧。百年能几见，痛在予衷肠。恭惟经济学，日就而月将。便便五经笥，笑视古锦囊。订史参理乱，一一堪施行。圣伏道绝塞，繄我为发明。无心著师说，独逊时辈声。盘礴九云梦，胸次莫与京。炉烟对姬孔，脱落翰墨场。耳目所纂辑，如春之发生。退然避时誉，敛衽不肯当。居忧寄萧寺，举俗载其名。户外履常满，摄齐愿升堂。树阴敷昼户，静对书一床。是中亦何有，乃独不可量。吾则不尔拒，岁寒永相望。嗟丰幼甚愚，圣读初滥觞。先生与之进，闻见昔未尝。抠衣莫我旧，岁签今几更。山林有陈迹，尚想曳杖声。精衷无渝泐，气序有翕张。俯仰十数载，淹留竟奚成。群趋竞场屋，意气无激扬。荏苒去函丈，有愧弟子行。册府罗鹭羽，寻拜尚收郎。明堂资众木，待公举修梁。丰时游庠序，门墙迩康庄。偕我二三子，振袂时骞翔。黄尘乌帽底，自觉神观清。每伺趋局暇，进揖班马香。先生为酬酢，讲贯忘暄凉。于时萃英髦，王路均且平。苏醒忧国病，斟酌鉴古情。门外有过辙，颇怪来往并。再岁感末疾，长江理归航。江滨多送客，飞盖惊凫鶬。走实厌众味，食鱼必河鲂。岂其嗜野蔌，而置稌与秔。敬愿持此心，不厌道阻长。及归供洒扫，药饵常待旁。庶几秉一炬，上接星宿芒。师门谢宾客，童穉亦叹惊。唯有旧学徒，尚俾承余光。神闲造冲邈，气定绝慨慷。啸傲羲皇上，税驾无何乡。今岁二月中，丰入须女城。床下拜庞老，城隅有幽坊。维时春气和，天宇新霁晴。先生呼我俱，缓步临前楹。露菊擢翠羽，风篁韵繁筝。昼坐欣至夕，话尽一再更。诲言皆砭石，易知复难忘。委曲到肝鬲，如啜黄昏汤。出门九徘徊，三复心遑遑。提撕不予弃，感切涕泗横。先世有遗书，故墟有山房。尚冀疾有间，挈领提其纲。敢以学为嬉，坐使素业荒。誓当服明训，为衣不为裳。笔著将脱稿，后生有宪章。家传人诵之，岂但师张程。研精固有造，栖迟讵无成。呜呼寝门恸，兹祸谁使令。天高不可诉，仰视空茫茫。枯琴在东壁，遗履陈西厢。未续千古泪，桂魄三阙盈。慨昔身健日，浮言多谤作。黄钟自疏越，郑卫徒铮铮。事定盖棺了，玄黄閟青箱。堂堂那复见，薄奠摅寸诚。斯文倘有继，师道其张皇。","dynasty":"宋代","title":"哀吕东莱"}
{"author":"巩丰","content":"静观群动亦劳哉，岂独吾为旅食催。鸡唱未圆天已晓，蛙鸣初散雨还来。清和入序殊无暑，小满先时政有雷。酒贱茶饶新而熟，不妨乘兴且徘徊。","dynasty":"宋代","title":"晨征"}
{"author":"巩丰","content":"小楼吹断玉笙哀，春半余寒去复来。五岁不浇坟上土，望江心折刺桐开。","dynasty":"宋代","title":"炊熟日有怆松楸"}
{"author":"巩丰","content":"木石相因依，妙处在得水。遇其相合时，涧蹙水多止。巍巍天柱峰，双洞空无底。怪石抱川回，灌木参天起。青蛟走玉骨，玄脉贯石髓。屈折暂得伸，掀舞如掉尾。亭成自何年，不陋亦不侈。秋深泉少缩，亭影照清泚。忽遇水飞流，亭在银涛里。愁蛟卷亭去，相距不盈咫。一落坠两谼，力竭势方已。终疑入江湖，赴海日千里。昨夜山雨豪，梧竹尽风靡。轰雷与石斗，蛟怒几欲死。吾亭方宴然，清晓见窗几。因携一樽来，与客相料理。剩拟画将归，题诗却留此。","dynasty":"宋代","title":"翠蛟亭泉出天柱之趾将至洞霄门数折下坠方春"}
{"author":"巩丰","content":"行迹年来到处希，独於岩壑有深期。鹅溪道士能相属，请和空山木落诗。","dynasty":"宋代","title":"翠微亭"}
{"author":"巩丰","content":"大孤小孤在保许，大矶小矶忽当浦。颠风吹浪未肯停，厌听萧萧打篷雨。今春积雪深复深，烂银犹照庐山阴。狐裘欲脱未可脱，蚁醁当斟谁与斟。晚来潮面乌如石，遥看知是长鱼脊。篙下且下铁貍奴，更与风波斗今夕。","dynasty":"宋代","title":"大孤"}
{"author":"巩丰","content":"积藓青逾一寸痕，山灵守护几千春。长藤横系岩边木，何日重来挂葛巾。","dynasty":"宋代","title":"洞霄即事"}
{"author":"巩丰","content":"鲲鹏至大兮，形载于庄周逍遥之篇，蟋蟀至小兮，名托于周公七月之雅。一则变化徙天池，一则悲鸣入床下。周公作诗陈艰难，琐悄如与妇子言。天经地续发真藻，特驱小物归毫端。鹏大无论世无有，挥斥八极隘宇宙。世人有眼不见鹏，直赖庄周为不朽。当年蟋蟀吟秋时，秦家宫殿隋家墀。鹏飞虽占九万里，得地稳密谁如伊。大鹏击水翔寥漠，蟋蟀逢春死篱落。二虫得失何厚薄，天晴日午槐花落。","dynasty":"宋代","title":"二虫吟"}
{"author":"巩丰","content":"衔子来东海，仙巢有凤雏。华开新棣萼，莟结涉茱萸。富贵天专与，娇柔韵不粗。轻盈飞燕赵，韵丽彩鸾吴。入谱虽千品，倾城但一株。雾藏云体魄，霜染雪肌肤。酒晕欺西子，冰姿笑藐姑。暖风唇破玉，寒雨泪凝珠。蝶喜穿油幙，蜂羞赋密租。叶如疎复密，香似有还无。净灌岷江锦，浓施禁国朱。欲眠须客去，佯醉索人扶。剑外空逢杜，黄州却遇苏。已多归绮绣，唯未入氍毹。金谷非佳妾，雕阴是丑奴。自珍红颊辅，应怪白髭须。照树呼银烛，浇丛命玉轳。有诗曾送别，无力为嘘枯。尤物空凡马，芳春过白驹。尚凭花藻鉴，摘句已成图。","dynasty":"宋代","title":"海棠"}
{"author":"巩丰","content":"瓦欲飞霜水欲冰，蒲团今夜有尘凝。炉寒閒取薪添火，窗暗时将烛助灯。久欲归田游宦客，未能忘肉在家僧。於书更觉心情懒，病眼愁看细字蝇。","dynasty":"宋代","title":"寒夜"}
{"author":"巩丰","content":"急流方了又高冈，日永周旋未觉忙。壁上字多知店老，岭边松茂喜车凉。丛丛乱篠承欹石，帖帖新荷峦小塘。湆澹恶滩应笑我，为虞鱼腹犯羊肠。","dynasty":"宋代","title":"湖岭下十里是为湆澹滩行者多至此舍舟"}
{"author":"巩丰","content":"娇容自是难将息，也爱春晴也怕晴。","dynasty":"宋代","title":"句"}
{"author":"巩丰","content":"檐端疎竹前生瘦，瓶里寒梅到死香。","dynasty":"宋代","title":"句"}
{"author":"巩丰","content":"旅中多得早朝晴，野润衣襟苦未清。时时数点雨犹落，隐隐一声雷不惊。山入夏来差觉老，花从春去久无情。长汀又涉来时路，麦陇桑村小问程。","dynasty":"宋代","title":"离建"}
{"author":"巩丰","content":"士游乡校间，如舟试津浦。所见小溪山，未见大岛屿。一旦远游学，如舟涉江湖。所见寝以广，变怪惊龙鱼。人生本自有丘壑，陋巷栖迟穷亦乐。何必三江暨五湖，始助胸中疆界拓。我言随寓耳目移，马迁所以游会稽。向令俯偻但京国，未必大放雄深词。君今濯秀双溪水，下语不凡真何喜。若使循为举子文。定自棘门儿戏耳。古为妙技如屠龙。不疗饥馁徒为工。不如高科取富贵。如一枣叶持鍼锋。挟册将游随子国，亲贤况是诸侯客。曾将好手冠南宫，行当阔步趋文石。奋飞欲往气莫降，蒹葭莽莽天雨霜。扬澜左蠡吞九泽，大孤小孤插长江。请停诗笔莫容易，大义联翩且周礼。路途千里负笈人，并以经涂相指似。","dynasty":"宋代","title":"送汤麟之秀才往汉东从徐省元教授学诗"}
{"author":"巩丰","content":"千古高风挽不回，故山花落又花开。莫欺亭畔苍苍鲜，曾印高人屐齿来。","dynasty":"宋代","title":"题阮孚墓"}
{"author":"巩丰","content":"风正波平可进桡，水光山影暮相交。残阳欲去犹回首，一抹斜红曳竹梢。","dynasty":"宋代","title":"晚晴便有春意"}
{"author":"巩丰","content":"巾箱砚子何处得，溪翁用作待鱼石。博时不费杖头钱，遂入余家掌文墨。父祖相传晚畀予，自幼相随真莫逆。七星象斗隐约明，一口如池方寸窄。忆曾携入对集英，仅毕春秋二三策。后来随宦落江湖，同上武昌题赤壁。定交首尾三十所，晏子狐裘虞老屐。村童唐突岂偶然，一角微伤真可惜。大禹圭玺犹缺残，因损不妨成友益。灵光一殿亦偶存，小物本来甘弃掷。赞经禆史则已多，论议失中天赐谪。敬追子产谢叔同，息黥补劓全吾璧。","dynasty":"宋代","title":"为举子时所用方砚小童涤之误伤其左角"}
{"author":"巩丰","content":"晓起东风恶，晴岚忽变昏。船随山共走，雾与水相吞。钲鼓遥知寨，桑麻略辨村。雨来无准则，容易湿柴门。","dynasty":"宋代","title":"晓起甘蔗洲"}
{"author":"巩丰","content":"二鸥三鹊羽毛鲜，立在方沙更可怜。全似烂柯棋势里，白棋初让黑棋先。","dynasty":"宋代","title":"雪汀见二鸥三鹊对立"}
{"author":"巩丰","content":"夜雨鸣檐送五更，不惊高卧最多情。窗间细视花无恙，墙外随听屐有声。数把柔丝堤柳嫩，一奁方镜闸波清。出门眼界殊明洁，但觉春寒处处生。","dynasty":"宋代","title":"夜雨晓起方觉"}
{"author":"巩丰","content":"我来将值日午时，千峰照耀碧玻璃。集贤村前俯列屋，宝林木石呈幽姿。人言可比双径雄，胜处乃在阿堵中。崇岗层嶂屹亭在，似约老眼来窥东。日出乌鸟飞，日入牛羊下。再游当与夸父期，不用山僧远迎迓。","dynasty":"宋代","title":"迎晖亭"}
{"author":"巩丰","content":"宝月乘鸾空复情，颇嫌携重爱携轻。犀皮赤柄终伤俗，细骨洪蕉竟入清。格调不殊蒲处士，工夫全藉楮先生。文饶空赋桐花凤，绚丽虚成画史名。","dynasty":"宋代","title":"咏豫章蕉叶素扇"}
{"author":"巩丰","content":"日未出扶桑，云犹屯海岳。宛是欲雨时，朝阴凛岩壑。霜林乱叶多，荏苒乾未落。飒飒满空山，细听微雨作。一叶初自吟，万叶竞相谑。就彼最高枝，相摩应宫角。燥响欲相凭，风来能领略。须臾不闻风，但听雨索索。是雨亦无奇，如雨乃可乐。风停味静时，雨从何处著。霜野物声乾，终带尘土浊。篷音非出虚，瓢音太伤朴。得似此声清，潇洒过笙鹤。天籁者非耶，夔襄不能学。","dynasty":"宋代","title":"芋洋岭背闻雨声满山细听林上槁叶风过之相戛"}
{"author":"巩丰","content":"近见东郊出土牛，烧灯已过又旬休。酸风鳞面慵开眼，细雨毛空怯上楼。百岁光阴真蚁穴，一年寒燠未鸿沟。偷闲文字聊遮眼，勋业悠悠且掉头。","dynasty":"宋代","title":"中旬休日呈岩老"}
{"author":"巩丰","content":"积藓青踰一寸痕，山灵守护几千春。长藤横系岩边木，何日重来挂葛巾。","dynasty":"宋代","title":"洞霄即事"}
{"author":"巩丰","content":"行迹年来到处希，独于岩壑有深期。鹅溪道士能相属，请和空山木落诗。","dynasty":"宋代","title":"翠微亭"}
{"author":"巩丰","content":"千古高风挽不回，故山花落又花开。莫欺亭畔苍苍藓，曾印高人屐齿来。","dynasty":"宋代","title":"题阮孚墓"}
{"author":"巩丰","content":"檐端疏竹前生瘦，瓶里寒梅到死香。","dynasty":"宋代","title":"句其一"}
{"author":"龚勉","content":"晚天连远树，宿鸟各投群。清吹绕流水，征帆拂暮云。归程难预计，独酌易成醺。惟有怀人意，萧然坐夜分。","dynasty":"明代","title":"清源道中怀李虚谷处州"}
{"author":"龚勉","content":"仙郎戎政擅才名，简命熊幡向楚城。车骑旧瞻司马节，襜帷新识使君旌。九嶷南接湘江远，五岭东连粤路平。遥想行春风日好，瘴烟消尽百花明。","dynasty":"明代","title":"送王令泉武库出守永州"}
{"author":"葛敏求","content":"几年埋塞称筠根，虎识灵源为剖分。僻处旧应无客到，遗踪久不使人闻。细穿幽窦声投石，猛出层岩冷喷云。赖有贤侯精鉴在，图经补缉得完文。","dynasty":"宋代","title":"定山虎跑泉和韵"}
{"author":"萧德藻","content":"一担乾柴古渡头，盘缠一日颇优游。归来涧底磨刀斧，又作全家明日谋。","dynasty":"宋代","tags":"古诗三百首，写人，生活","title":"樵夫"}
{"author":"萧德藻","content":"湘妃危立冻蛟脊，海月冷挂珊瑚枝。丑怪惊人能妩媚，断魂只有晓寒知。百千年藓著枯树，三两点春供老枝。绝壁笛声那得到，只愁斜日冻蜂知。","dynasty":"宋代","tags":"赏花，梅花，组诗","title":"古梅二首"}
{"author":"萧德藻","content":"不作苍茫去，真成浪荡游。三年夜郎客，一柁洞庭秋。得句鹭飞处，看山天尽头。犹嫌未奇绝，更上岳阳楼。","dynasty":"宋代","tags":"写景，感慨","title":"登岳阳楼"}
{"author":"萧德藻","content":"荒村三月不肉味，并与瓜茄倚阁休。造物於人相补报，问天赊得一山秋。","dynasty":"宋代","title":"登岳阳楼"}
{"author":"萧德藻","content":"竹根蟋蟀太多事，唤得秋来篱落间。又过暑天如许久，未偿诗债若为颜。肝肠与世苦相反，岩壑嗔人不早还。八月放船飞样去，芦花丛外数青山。","dynasty":"宋代","title":"次韵傅惟肖"}
{"author":"萧德藻","content":"湘妃危立冻蛟背，海月冷挂珊瑚枝。丑怪惊人能妩媚，断魂只有晓寒知。","dynasty":"宋代","title":"古梅"}
{"author":"萧德藻","content":"百千年藓著枯树，一两点春供老枝。绝壁备声那得到，直愁斜日冻蜂知。","dynasty":"宋代","title":"古梅"}
{"author":"萧德藻","content":"一担干柴古渡头，盘缠一日颇优游。归来涧底磨刀斧，又作全家明日谋。","dynasty":"宋代","title":"樵夫"}
{"author":"萧德藻","content":"清晓去采莲，莲花带露鲜。溪长须急桨，不是趁前船。","dynasty":"宋代","title":"采莲曲二首"}
{"author":"萧德藻","content":"相随不觉远，直到暮烟中。恐嗔归得晚，今日打头风。","dynasty":"宋代","title":"采莲曲二首"}
{"author":"萧德藻","content":"著语能奇怪，呼天与倡酬。","dynasty":"宋代","title":"句"}
{"author":"萧德藻","content":"乾坤生长我，贫病怨尤谁。","dynasty":"宋代","title":"句"}
{"author":"萧德藻","content":"秋浩荡中遥指点，一螺许是定王城。","dynasty":"宋代","title":"句"}
{"author":"萧德藻","content":"秋阳直为田家计，饶得渔村一抹花。","dynasty":"宋代","title":"句"}
{"author":"萧德藻","content":"信脚到太古。","dynasty":"宋代","title":"句"}
{"author":"萧德藻","content":"眼冷寒梢明数点，知他是雪是梅花。","dynasty":"宋代","title":"句"}
{"author":"萧德藻","content":"一筇明到崔嵬上，有底勋劳得给扶。","dynasty":"宋代","title":"句"}
{"author":"萧德藻","content":"稚子推窗窥过雁，数峰乘隙入西轩。","dynasty":"宋代","title":"句"}
{"author":"萧德藻","content":"半夜新春入管城，平明铜雀绿苔生。浮澌把断东风路，诉与青州借援兵。","dynasty":"宋代","title":"立春"}
{"author":"萧德藻","content":"复此经过三十年，唯应岩石故依然。城南老树朽为土，檐外稚松青拂天。枕上功名祗扰扰，指端变化又玄玄。刀圭乞与起衰病，稽首秋空一剑仙。","dynasty":"宋代","title":"吕公洞"}
{"author":"萧德藻","content":"六朝旧事知多少，尽在天禧塔上层。高处只应添泪眼，老僧语客莫来登。","dynasty":"宋代","title":"台城"}
{"author":"萧德藻","content":"鲁公死后一杯荒，谁与竿头荐一觞。妾愿得生坟土上，日翻舞袖向君王。","dynasty":"宋代","title":"咏虞美人草"}
{"author":"萧德藻","content":"疾走建德国，乃为渊明先。失脚坠榛莽，刘伶扶我还。","dynasty":"宋代","title":"句其三"}
{"author":"萧德藻","content":"一筇时到崔嵬上，有底勋劳得给扶。","dynasty":"宋代","title":"句其五"}
{"author":"陈炎","content":"笋舆摇兀去程赊，岭路羊肠狭且斜。只见万山迷眼界，正无多地看人家。当庭锄土栽桑柘，成级开田种麦麻。可喜此邦皆务实，学儒学稼是生涯。","dynasty":"宋代","title":"出乡"}
{"author":"郭震","content":"君不见昆吾铁冶飞炎烟，红光紫气俱赫然。良工锻炼凡几年，铸得宝剑名龙泉。龙泉颜色如霜雪，良工咨嗟叹奇绝。琉璃玉匣吐莲花，错镂金环映明月。正逢天下无风尘，幸得周防君子身。精光黯黯青蛇色，文章片片绿龟鳞。非直结交游侠子，亦曾亲近英雄人。何言中路遭弃捐，零落漂沦古狱边。虽复尘埋无所用，犹能夜夜气冲天。","dynasty":"唐代","tags":"托物言志，豪放","title":"古剑篇/宝剑篇"}
{"author":"郭震","content":"几代生涯傍海涯，两三间屋盖芦花。灯前笑说归来夜，明月随船送到家。","dynasty":"宋代","tags":"渔家，生活","title":"宿渔家"}
{"author":"郭震","content":"脸腻香薰似有情，世间何物比轻盈。湘妃雨后来池看，碧玉盘中弄水晶。","dynasty":"唐代","title":"莲花"}
{"author":"郭震","content":"江水春沉沉，上有双竹林。竹叶坏水色，郎亦坏人心。","dynasty":"唐代","title":"春江曲"}
{"author":"郭震","content":"开花空道胜于草，结实何曾济得民。却笑野田禾与黍，不闻弦管过青春。","dynasty":"唐代","title":"米囊花"}
{"author":"郭震","content":"秋风凛凛月依依，飞过高梧影里时。暗处若教同众类，世间争得有人知。","dynasty":"唐代","title":"萤"}
{"author":"郭震","content":"愁杀离家未达人，一声声到枕前闻。苦吟莫向朱门里，满耳笙歌不听君。","dynasty":"唐代","title":"蛩"}
{"author":"郭震","content":"聚散虚空去复还，野人闲处倚筇看。不知身是无根物，蔽月遮星作万端。","dynasty":"唐代","title":"云"}
{"author":"郭震","content":"俗吏三年何足论，每将荣辱在朝昏。才微易向风尘老，身贱难酬知己恩。御苑残莺啼落日，黄山细雨湿归轩。回首汉家丞相府，昨来谁得扫重门。","dynasty":"唐代","title":"寄刘校书"}
{"author":"郭震","content":"二月芳游始，开轩望晓池。绿兰日吐叶，红蕊向盈枝。柳色行将改，君心幸莫移。阳春遽多意，唯愿两人知。","dynasty":"唐代","title":"二月乐游诗"}
{"author":"郭震","content":"十月严阴盛，霜气下玉台。罗衣羞自解，绮帐待君开。银箭更筹缓，金炉香气来。愁仍夜未几，已使炭成灰。","dynasty":"唐代","title":"十月乐游诗"}
{"author":"郭震","content":"艳拂衣襟蕊拂杯，绕枝闲共蝶徘徊。春风满目还惆怅，半欲离披半未开。","dynasty":"唐代","title":"惜花"}
{"author":"郭震","content":"太子擅元良，宫臣命伟长。除荣辞会府，直宿总书坊。露湿幽岩桂，风吹便坐桑。阁连云一色，池带月重光。叶死兰无气，荷枯水不香。遥闻秋兴作，言是晋中郎。","dynasty":"唐代","title":"同徐员外除太子舍人寓直之作"}
{"author":"郭震","content":"塞外虏尘飞，频年出武威。死生随玉剑，辛苦向金微。久戍人将老，长征马不肥。仍闻酒泉郡，已合数重围。","dynasty":"唐代","title":"塞上"}
{"author":"郭震","content":"纵无汲引味清澄，冷浸寒空月一轮。凿处若教当要路，为君常济往来人。","dynasty":"唐代","title":"野井"}
{"author":"郭震","content":"今日出东郊，东郊好春色。青青原上草，莫放征马食。","dynasty":"唐代","title":"东郊赋诗"}
{"author":"郭震","content":"开花空道胜於草，结实何曾济得民。却笑野田禾与黍，不闻弦管过青春。","dynasty":"唐代","title":"光囊花"}
{"author":"郭震","content":"又随桃李一时荣，不逐东风处处生。疑日四方嫌不种，教於蜀地独垂名。","dynasty":"唐代","title":"海棠"}
{"author":"郭震","content":"前山尚自无人到，更说后山山更高。","dynasty":"唐代","title":"句"}
{"author":"郭震","content":"孤吟四望频。半欲离披半欲开。","dynasty":"唐代","title":"句"}
{"author":"郭震","content":"人世几番更面目，仙山依旧锁烟霞。","dynasty":"唐代","title":"句"}
{"author":"郭震","content":"老来弓剑喜离身，说着沙场更怆神。任使将军全得胜，归时须少去时人。","dynasty":"唐代","title":"老卒"}
{"author":"郭震","content":"流落天涯怀海涯，旧山终日恨归迟。思量却得蹉跎力，会尽人间一肚皮。","dynasty":"唐代","title":"诗二首"}
{"author":"郭震","content":"江楼四面立屏风，到此诗家合用功。沽酒店藏花影内，打渔村在浪声中。","dynasty":"唐代","title":"诗二首"}
{"author":"郭震","content":"昔年曾到此山来，百鸟声中酒一杯。最好寺边开眼处，段文昌有读书台。","dynasty":"唐代","title":"题龙华山"}
{"author":"郭震","content":"愁杀离家未达人，一声声到枕前闻。苦吟莫入朱门里，满耳笙歌不听君。","dynasty":"唐代","title":"闻蛩"}
{"author":"郭震","content":"江柳弄风颦翠黛，山光着雨湿臙脂。却收短棹拈长笛，一叶舟中仰面吹。","dynasty":"唐代","title":"渔者"}
{"author":"郭震","content":"偏宜酥壁称闲情，白似溪云溥似冰。不是野人嫌月色，免教风弄读书灯。","dynasty":"唐代","title":"纸窗"}
{"author":"郭震","content":"厌践冰霜域，嗟为边塞人。思从漠南猎，一见汉家尘。","dynasty":"唐代","title":"王昭君三首其二"}
{"author":"郭震","content":"闻有南河信，传言杀画师。始知君念重，更肯惜蛾眉。","dynasty":"唐代","title":"王昭君三首其三"}
{"author":"郭震","content":"帷横双翡翠，被卷两鸳鸯。婉态不自得，宛转君王床。","dynasty":"唐代","title":"子夜四时歌六首其二冬歌"}
{"author":"郭震","content":"江水春沈沈，上有双竹林。竹叶坏水色，郎亦坏人心。","dynasty":"唐代","title":"杂曲歌辞春江曲"}
{"author":"郭震","content":"流落天涯与海涯，旧山终日恨归迟。思量却得蹉跎力，会尽人间一肚皮。","dynasty":"宋代","title":"诗二首其一"}
{"author":"郭震","content":"半欲离披半欲开。","dynasty":"宋代","title":"句其四"}
{"author":"陈济翁","content":"去年今日，从驾游西苑。彩仗压金波，看水戏、鱼龙曼衍。宝津南殿，宴坐近天颜，金杯酒，君王劝。头上宫花颤。六军锦绣，万骑穿杨箭。日暮翟华归，拥钧天、笙歌一片。如今关外，千里未归人，前山雨，西楼晚。望断思君眼。","dynasty":"宋代","title":"蓦山溪"}
{"author":"陈济翁","content":"薰风时候。芍药披晴昼。天上玉阑干，展一枰、天家锦绣。汉宫唐殿。嫔御逞妖娆，飞燕女，太真妃，一样新妆就。黄金捻线，色与红芳斗。谁把绛绡衣，误将他、胭脂渍透。晚风生处，襟袖卷浓香，持玉斝，秉纱笼，倚醉听更漏。","dynasty":"宋代","title":"蓦山溪"}
{"author":"陈济翁","content":"濯锦江头，羞杀艳桃秾李。纵赵昌、丹青难比。晕轻红，留浅素，千娇百媚。照绿水。恰如下临鸾镜，妃子弄妆犹醉。诗笔因循，不晓少陵深意。但满眼、伤春珠泪。燕来时，莺啼处，年年憔悴。便除是。秉烛凭阑吟赏，莫教夜深花睡。","dynasty":"宋代","title":"踏青游"}
{"author":"陈龙庆","content":"梨枣雕镌未有期，山灵笑我太稽迟。今朝羯鼓催花急，忙煞钞胥笔一枝。","dynasty":"清代","title":"龙泉岩游记出版自题"}
{"author":"法聚","content":"大地何人不梦居，梦中休问梦何如。煮茶消得闲风月，不向蒲团读梵书。","dynasty":"明代","title":"呈梦居"}
{"author":"许圉师","content":"逸足还同骥，奇毛自偶麟。欲知花迹远，云影入天津。","dynasty":"唐代","title":"咏牛应制"}
{"author":"俞彦","content":"折花枝，恨花枝，准拟花开人共卮，开时人去时。怕相思，已相思，轮到相思没处辞，眉间露一丝。","dynasty":"明代","tags":"婉约，相思","title":"长相思·折花枝"}
{"author":"俞彦","content":"乞得东郊未老身，顿教礼芑失元臣。海鸥巳狎忘机客，楚凤从悲岐路人。一饭何曾遗圣主，二毛真欲感比邻。所嗟辽祲连溟渤，伫看蒲车下隐沦。","dynasty":"明代","title":"戊辰春日有怀白阳毕老公祖"}
{"author":"俞彦","content":"洞里天地阔，洞外日月长。峡山驱涛来，平楚青茫茫。","dynasty":"明代","title":"三游洞"}
{"author":"俞彦","content":"巴江迎神打鼓鼙。山花红映女巫衣。","dynasty":"明代","title":"竹枝其一孙光宪、皇甫松俱有此体"}
{"author":"俞彦","content":"白盐山下白板扉。锦江城畔锦鸡飞。","dynasty":"明代","title":"竹枝其二孙光宪、皇甫松俱有此体"}
{"author":"俞彦","content":"家家濯锦向江边。传来新样写金笺。","dynasty":"明代","title":"竹枝其三孙光宪、皇甫松俱有此体"}
{"author":"俞彦","content":"谁人江畔踏歌词。鹧鸪西飞雄逐雌。","dynasty":"明代","title":"竹枝其四孙光宪、皇甫松俱有此体"}
{"author":"俞彦","content":"千回万转是瞿塘。非关学字学侬肠。","dynasty":"明代","title":"竹枝其五孙光宪、皇甫松俱有此体"}
{"author":"俞彦","content":"巴童爱唱巴渝曲。巫神夜归巫庙宿。","dynasty":"明代","title":"竹枝其六孙光宪、皇甫松俱有此体"}
{"author":"俞彦","content":"不行朝云夜闻钟。子规西来泣相语。","dynasty":"明代","title":"竹枝其七孙光宪、皇甫松俱有此体"}
{"author":"俞彦","content":"霜高滟滪月空舲。联翩百丈上泷行。","dynasty":"明代","title":"竹枝其八孙光宪、皇甫松俱有此体"}
{"author":"俞彦","content":"黄陵寺里夜闻钟。鸟呜猿啼都为侬。","dynasty":"明代","title":"竹枝其九孙光宪、皇甫松俱有此体"}
{"author":"俞彦","content":"蛮烟苦雾最难消。江边蜀客滞兰桡。","dynasty":"明代","title":"竹枝其十孙光宪、皇甫松俱有此体"}
{"author":"俞彦","content":"莫歌月节折杨柳。前溪变声悦郎口。","dynasty":"明代","title":"竹枝其十一孙光宪、皇甫松俱有此体"}
{"author":"俞彦","content":"廉明太守来姊归。千家万家香午坎。","dynasty":"明代","title":"竹枝其十二孙光宪、皇甫松俱有此体"}
{"author":"俞彦","content":"一夜晓风吹断。红乱。点香泥。春来何事关情最。花穗。似愁眉。","dynasty":"明代","title":"荷叶杯其一温助教廷筠体"}
{"author":"俞彦","content":"碧玉镂成荷叶。周折。赛金杯。酒鳞风动红光滟。香茜。莫思归。","dynasty":"明代","title":"荷叶杯其二温助教廷筠体"}
{"author":"俞彦","content":"春色天涯孤馆。悽婉。才到小屏山。双成不解便相看。还么还。还么还。","dynasty":"明代","title":"荷叶杯其三顾太尉夐"}
{"author":"俞彦","content":"减尽当年玉腕。肠断。约莫两心痴。此情无计与郎知。思摩思。思摩思。","dynasty":"明代","title":"荷叶杯其四顾太尉夐"}
{"author":"俞彦","content":"兀地心头似火。愁坐。此后不思郎。思郎空自断人肠。伤摩伤。伤摩伤。","dynasty":"明代","title":"荷叶杯其五顾太尉夐"}
{"author":"俞彦","content":"正是恼人时候。春昼。花好奈风颠。幽襟凄断总堪怜。天摩天。天摩天。","dynasty":"明代","title":"荷叶杯其六顾太尉夐"}
{"author":"俞彦","content":"风急又惊愁雨。无主。倩若报佳期。便教今日也应迟。知摩知。知摩知。","dynasty":"明代","title":"荷叶杯其七顾太尉夐"}
{"author":"俞彦","content":"闻道红梅开遍。郎见。花只到郎家。妾家那得似郎花。嗟摩嗟。嗟摩嗟。","dynasty":"明代","title":"荷叶杯其八顾太尉夐"}
{"author":"俞彦","content":"庭静峭，月昏黄。捣练声高夜正长。万绪千丝提不尽。随风和恨过西墙。","dynasty":"明代","title":"捣练子其一"}
{"author":"俞彦","content":"风峭紧，月模糊。捣练声高忙复徐。欲寄芦河书一纸，边霜莫待染关榆。","dynasty":"明代","title":"捣练子其二"}
{"author":"俞彦","content":"排锦烛，响银笙。桂堂东畔敞云屏。月落星寒嘶骑散，绣帏莲脸待相迎。","dynasty":"明代","title":"赤枣子其一欧阳舍人体"}
{"author":"俞彦","content":"排蕙户，启兰扃。香残雀尾缕烟轻。更泛软金偎软玉，始知人世锦前程。","dynasty":"明代","title":"赤枣子其二欧阳舍人体"}
{"author":"俞彦","content":"湘水神。湘水神。黄陵歌舞逐时新。日暮江干春草绿，含情含怨复含颦。","dynasty":"明代","title":"潇湘神其一刘宾客体。以上二调俱相似，实不同，宜细辨之"}
{"author":"俞彦","content":"湘女祠。湘女祠。靓俨明妆有所思。春尽落花啼鸟候，泪痕齐发去年枝。","dynasty":"明代","title":"潇湘神其二刘宾客体。以上二调俱相似，实不同，宜细辨之"}
{"author":"俞彦","content":"暖入冰池云母澌。东风如炙雨如脂。风笠影，雨蓑丝。妆点玄真一首诗。","dynasty":"明代","title":"渔父其一四时词"}
{"author":"俞彦","content":"十里平堤古柳中。朝朝暮暮有阴浓。牵约艇，趁西东。随处荷花面面风。","dynasty":"明代","title":"渔父其二四时词"}
{"author":"俞彦","content":"露白苹香月欲西。人家三五渐闻鸡。鸣短棹，过前溪。网得鲈鱼蟹正肥。","dynasty":"明代","title":"渔父其三四时词"}
{"author":"俞彦","content":"浪外轻风飐雪花。冻禽两两立寒沙。云黯澹，树槎牙。小港枯蓬系我家。","dynasty":"明代","title":"渔父其四四时词"}
{"author":"俞彦","content":"长安忆，最忆是灰尘。地有寸肤皆着粪，天无三日不焚轮。并作十分春。","dynasty":"明代","title":"忆长安十首其一"}
{"author":"俞彦","content":"长安忆，其次忆苍蝇。十万八千随处是，囋头嘬耳又呼朋。佛见也须憎。","dynasty":"明代","title":"忆长安十首其二"}
{"author":"俞彦","content":"长安忆，其三忆臭虫。天地不仁乃生尔，何缘独聚此城中。夜夜苦相逢。","dynasty":"明代","title":"忆长安十首其三"}
{"author":"俞彦","content":"长安忆，其四忆金鞍。头上进贤腰下组，可怜一跌万人看。读书人做官。","dynasty":"明代","title":"忆长安十首其四"}
{"author":"俞彦","content":"长安忆，其五忆生涯。眼见桂珠赊不得，耳闻书帕到谁家。债里度年华。","dynasty":"明代","title":"忆长安十首其五"}
{"author":"俞彦","content":"长安忆，其六忆居停。俗气官腔都一律，曲房便馆几曾经。更有鬼精灵。","dynasty":"明代","title":"忆长安十首其六"}
{"author":"俞彦","content":"长安忆，其七忆卑田。冬到浑身无寸缕，春来随地倒街眠。堪恨不堪怜。","dynasty":"明代","title":"忆长安十首其七"}
{"author":"韦抗","content":"广庭临璧沼，多士侍金闺。英宰文儒叶，明君日月齐。集贤光首拜，改殿发新题。早夏初移律，馀花尚拂溪。壶觞接云上，经术引关西。圣德鸿名远，将陪玉检泥。","dynasty":"唐代","title":"奉和圣制送张说上集贤学士赐宴（赋得西字）"}
{"author":"程元凤","content":"午鸡喔喔岭头闻，下岭相将日已曛。跨涧小桥斜贴水，悬崖峭壁冷生云。青帘渐唤新从事，白壁犹存旧墨君。桑柘渐浓麻麦秀，田夫村妇总欣欣。","dynasty":"宋代","title":"和竹坞过曹柘岭"}
{"author":"程元凤","content":"解鞍小憩索胡床，五载重来两鬓霜。庭下幽花迷蛱蝶，屋头乔木弄笙簧。棣华喜遂团栾乐，柳絮从教上下狂。明月浮丘访仙伯，径迷芳草马蹄香。","dynasty":"宋代","title":"同山窗游黄山"}
{"author":"程元凤","content":"渔翁收网处，衰柳自穿鱼。","dynasty":"宋代","title":"句"}
{"author":"李慈铭","content":"翠柏红梅围小坐，岁筵未是全贫。蜡鹅花下烛如银。钗符金胜，又见一家春。自写好宜祛百病，非官非隐闲身。屠苏醉醒已三更。一声鸡唱，五十六年人。","dynasty":"清代","tags":"婉约，春节","title":"临江仙·癸未除夕作"}
{"author":"李慈铭","content":"长风吹独立，苍莽堕边愁。山压孤村暝，城掀浊浪秋。奇贫逢患难，多病误恩仇。满目关河思，平分浩荡鸥。","dynasty":"清代","title":"晚步门外风浪浩然临流独立颇有江湖之思成五言一章"}
{"author":"李慈铭","content":"百战桃州地，烽烟亦仅存。军声桐汭乱，杀气滆湖昏。遂失三吴险，空传万骑屯。专征周奉叔，薄议尚君恩。","dynasty":"清代","title":"闻故园近日消息伤乱忧家杂成五首其一"}
{"author":"李慈铭","content":"大府传飞檄，乡关乍被兵。愁云盘故障，妖彗扫长城。戎马莺花地，江湖战伐声。越山东望近，莫使鼓鼙惊。","dynasty":"清代","title":"闻故园近日消息伤乱忧家杂成五首其二"}
{"author":"李慈铭","content":"未奏清淮捷，天涯阻贼烽。雪深三月暮，路绝一身穷。国事嗟何及，家书杳莫通。何时能奉母，避地乱山中。","dynasty":"清代","title":"闻故园近日消息伤乱忧家杂成五首其四"}
{"author":"李慈铭","content":"细弱全家累，辛勤仰母慈。梦中怜病弟，乱里念孤儿。多难惊心惯，穷居得信迟。侧身无处所，流涕太平时。","dynasty":"清代","title":"闻故园近日消息伤乱忧家杂成五首其五"}
{"author":"李慈铭","content":"异国春归客感深，烽烟满目罢登临。茂宏到处能胡语，庄舄无人和越吟。四海仓黄留此日，十年闲散负初心。草驴秃尾天街侧，吹笛纤儿莫见侵。","dynasty":"清代","title":"和珊士送春诗心字韵"}
{"author":"李慈铭","content":"感念今皇建极初，纶言迭下免征输。民顽尚忍连群盗，廷议还闻厈重租。穷海波涛艰挽运，诸方草木缺储胥。司农可更无刘晏，宵旰何时得少纾。","dynasty":"清代","title":"村居杂感其一"}
{"author":"李慈铭","content":"桂岭千盘毒雾多，养痈从此溃山河。岂真小丑关妖谶，谁使中军祇雅歌。宗泽尚存宁至是，重湘虽险待如何。督师忍召乡邦祸，身后还应誓枕戈。","dynasty":"清代","title":"村居杂感其二"}
{"author":"李慈铭","content":"洞庭千里气萧森，杀伐愁连大地阴。上相徒闻驰传出，全军已报凿舟沈。蛮氛日夜蒸江汉，鄂渚风烟阅古今。一片涂膏问谁致，祇应猿啸答枫林。","dynasty":"清代","title":"村居杂感其三"}
{"author":"李慈铭","content":"三月临平路。趁濛濛、好风十里，吹成香雾。山里花光三百顷，山外一帆人去。更多少、夕阳洲渚。无奈碧波回眼看，恁多情、不解留侬住。旖旎煞，数声橹。故园节物谁堪语。正清明、莺歌巷陌，燕泥庭户。料得花前同上寿。细数行程何处。说客里、风光偏苦。手把柳枝从头记，叹何曾、此物供羁旅。者离别，忒无绪。","dynasty":"清代","title":"贺新郎二十首其十七"}
{"author":"李慈铭","content":"春满长安矣。又年前、莺啼草绿，薄游天气。莫问江南今何在，犹有闲身堪寄。须病起、从头料理。白发春山相妩媚，更花前。容我疏狂地。鸲鹆舞，倩花记。骑驴三载春明邸，数平生、穷途知己，如公能几。谁付金瓯纤儿手，五岳胸中平未。愿日饮、亡何而已。天下即今多健者，便著书。种菜都非计。长作达，从公耳。","dynasty":"清代","title":"贺新郎二十首其十八"}
{"author":"李慈铭","content":"种玉原无异。看盈盈、银河相对，文鸳交济。十载名花又榜首，管领春风人意，更不用、红栀私誓。生小云翘金层惯，恁樱桃、输与琼浆味。霞峤近，绿梅殢。谁从朱鸟窗前觑。恰相当，莺巢燕客，粉昆瑶辈。引凤清溪桐一瓣，好配山矾吾弟。笑还胜、紫宫兄妹。舞罢玳筵花十八，喜珍珠、量得娇柔婿。箫鼓里，碧衣会。","dynasty":"清代","title":"贺新郎二十首其十九"}
{"author":"李慈铭","content":"牵得红丝异。恁巫山、彩云散后，银潢仍济。珠幰驮来娇宛转，似识烧槽弦意，更何用、玉箫双誓。比似香阶歌划袜，却提鞋、不辨愁滋味。燕玉小，楚云殢。当年花下双成觑。未端相、豆梢年月，桃根行辈。谁道留仙裙剩得，偏媵银环宜弟。较花貌、青城姊妹。还忆缃衾回面目，把小乔、已属金龟婿。新旧恨，玉山会。","dynasty":"清代","title":"贺新郎二十首其二十"}
{"author":"李慈铭","content":"墙垂薜荔，砌上莓苔，愁痕刚界朱栏。杏白梨红，次第做尽春寒。曲池抱阶如镜，问何人、照影窗前。斜阳地，指茸茸翠草，曾阁秋千。我本伤春狂客，趁蝶帘燕户，钿坠筝筵。载酒迟来，花间谁擘蛮笺。红楼只今已改，觅残题、犹在屏山。归去晚，听东风，盈路杜鹃。","dynasty":"清代","title":"声声慢"}
{"author":"李慈铭","content":"十里平山，十里平川，更平林、万绿参天。水边楼阁，屋后园田。拟买鸥矶，买云嶂，买渔船。处处流泉，市断桥连，羡村居、何啻登仙。几时奉母，筑舍花前。好看斜阳，看飞瀑，看炊烟。","dynasty":"清代","title":"行香子"}
{"author":"李慈铭","content":"中年到也，叹封侯、骨相奇零如此。热血一腔何处洒。日饮亡何而已。落水三公，坠车仆射，早冷人间齿。先生休矣！虽佳何与人事。可惜浊酒牢骚，短衣历落，又是东风起。百岁胸怀行不得，寂寂虚生斯世。动业羊头，文章牛后，短尽英雄气。古今邱貉，一编且对青史。","dynasty":"清代","title":"念奴娇十一首其一"}
{"author":"李慈铭","content":"故园何处。又清明芳草，断肠时节。病里东风吹梦去，晓枕醒来犹怯。洞口桃花，楼头杨柳，事事成轻别。啼鹃难到，伤心谁替侬说。犹有兄弟天涯，茸靴瘦马，莫放春三月。断句酒边还寄与，花叶从头亲叠。罗帕兜香，银屏熨影，薄福拼教折。明年今日，尊前重认华发。","dynasty":"清代","title":"念奴娇十一首其二"}
{"author":"李慈铭","content":"客中风雨，又凄凉过了，清明寒食。小屋荒灯扶病坐，形影暂相怜惜。水市笙箫，山厨饧粥，故国三年别。杜鹃难到，夜深何处啼血。愁绝海北孤儿，江南老母，两地无消息。更念松楸行垄在，浊酒一杯谁滴。冷月山花，天涯魂梦，应有归时节。长饥弟妹，今朝知倍悽忆。","dynasty":"清代","title":"念奴娇十一首其三"}
{"author":"李慈铭","content":"入春几日，又匆匆分得，韶光刚半。病里每愁佳节过，何况天涯羁怨。帐构馀香，罗巾残墨，零落无人管。东风归去，故园重问莺燕。那见此际江南，澹烟微雨，玉笛吹都遍。弹指十年重叠恨、偏到今朝凄断。蜡桃花，绿纨金蝶，可惜闲庭院。秋千墙角，夜来明月撩乱。","dynasty":"清代","title":"念奴娇十一首其四"}
{"author":"李慈铭","content":"廿年前事，正银屏莺语，嬉春时节。压鬓熏香都贴妥，替掩画罗裙褶。翠帕分香，玉奁吹絮，一晌难轻别。打帘刚出，新妆鹦鹉能说。欣看临水朱门，映门杨柳，柳下船如月。小扇低筝同载去，十里人家寒食。酒榼桃花，钿囊燕子，霎是成追忆。旧欢如梦，唾绒襟上犹湿。","dynasty":"清代","title":"念奴娇十一首其五"}
{"author":"李慈铭","content":"病怀无赖，又归期耽误，禁烟时节。黯黯轻阴留薄醉，罗袖夜来寒怯。烛底新妆，尊前私语，一日都难别。东风心事，流莺多半能说。还记昔岁初逢，小庭今夜，正映濛濛月。弹指桃花回作梦，恨事眉头重叠。燕子光阴，杜鹃乡里，愁把垂杨折。相怜南望，吴山天际如发。","dynasty":"清代","title":"念奴娇十一首其六"}
{"author":"李慈铭","content":"溪藤小幅，认湖唇石罅，结就茅屋。屋下芭蕉三百本，养得一湖生绿。药径分苗，秫田赋采，闲听松边瀑。棹船归也，两翁相对如鹄。堪叹赁庑年年，漂流海燕，谁寄修椽宿。少日连床风雨梦，白首几时重续。花里驯鸥，苇间射鸭，此乐今生足。且留图画，湖山共证清福。","dynasty":"清代","title":"念奴娇十一首其七"}
{"author":"李慈铭","content":"镜湖八百，把轻烟软翠，荡成词境。玉笛一声云外起，吹得鸳鸯都醒。钿枕盟香，珊奁偎月，总是诗禅影。风情何似。露痕凉堕花顶。一自春水悠然，碧山老去，零落闲金粉。牙板铜琶都歇绝，寂寞鱼龙谁听。试谱冰弦，遍传莲女，唱彻江天迥。苧萝溪上，万峰同斗妆靓。","dynasty":"清代","title":"念奴娇十一首其八"}
{"author":"李慈铭","content":"故园芜尽，便轻赍、归去依然飘泊。旧拣牵船终隐地，头白团焦谁托。隔岸千山，长堤十里，大纵渔樵乐。稻田如绣，映林多少村落。最爱西跨湖桥，峰回水抱，丹翠供斟酌。为画吾庐深竹底，小缀风栏云幕。春至桃花，秋来枫树，随意施丘壑。贺祠红处，酒旗斜飐楼角。","dynasty":"清代","title":"念奴娇十一首其九"}
{"author":"李慈铭","content":"瘦年前度，喜冬暄、回暖春风催律。小试灯屏围绛蜡，照遍梅花如雪。白发庞眉，儿童指点，卌载填词客。斯人犹在，东方游戏还剧。漫道铸错郎潜，三朝京辇，几醉闲花月。同辈少年偏见爱，来作灵均生日。更喜尊前，一枝瑶树，绰约依人立。笑它坡老，紫裘夸煞吹笛。","dynasty":"清代","title":"念奴娇十一首其十"}
{"author":"李慈铭","content":"绕床逋券，任扃门、高卧雪花如掌。到晚籸盆光影里，又见先生无恙。里饭荷包，笼薪筠笤，山侣能相饷。腊筵才罢，墙头还度佳酿。自数五十今朝，但除童幼，尽作謻台长。沧浪翻流家再破，此老依然强项。爆竹声中，髭吟罢，静待黄鸡唱。茸裘衣风帽，明年新试携杖。","dynasty":"清代","title":"念奴娇十一首其十一"}
{"author":"李慈铭","content":"酾酒峰巅，四顾苍茫，黄尘涨天。正花门入卫，纵横部曲，蒲类驻泊，惨淡楼船。炮火金山，阵云铁瓮，回首留都问罪年。感今昔，想淮阳画像，尚动凌烟。布衣梦绕刀环，奈日日从人射虎还。笑马侯已老，偏当曳落，檀公善走，屡拥先零。扪虱恁陵，弹筝睥睨，江左如聊孰比肩。衔杯外，只斜阳衰草，满眼关山。","dynasty":"清代","title":"沁园春二首其一"}
{"author":"李慈铭","content":"牙尔何为，唇吻之间，谁来抵巇。记免怀学语，常胶香饵，成童毁龀，屡系轻丝。拾慧难防，笑人易冷，深悔年来欠护持。金刚坏，便因风咳唾，珠玉参差。儿曹莫道吾衰。正开窦容君出入时。只未经漱石，砺先难忍，倘逢骂贼，嚼竟何施。蔗滓功劳，齑根身世，未报红绫已若斯。从今世，但投梭善避，不废歌诗。","dynasty":"清代","title":"沁园春二首其二"}
{"author":"李慈铭","content":"小园遍是杨花，濛濛做尽东风色。几回茗艼，雨丝如梦，已过寒食。选石安琴，芟枝布几，暂消迟日。看缃桃落处，苔钱满地，刚绣出，春愁迹。可叹年年华发，且连朝、玉缸狼藉。溪唇挑菜，墙头度馔，漫通残客。一觉斜阳，风前酒醒，解衣吹笛。又黄昏近也，梨花月底，衬栏干雪。","dynasty":"清代","title":"水龙吟"}
{"author":"李慈铭","content":"叶随初鸿，花留宿蝶，巫云低拥屏山。恁银河化泪，洒遍人天。偏是流萤有意，入疏帘、犹觅花钿。更宵静，玉窗风触，时响筝弦。当年，倩黄姑作证，辨一炷心香，兰夜同燃。奈星桥乌鹊，不会传笺。独自针楼扶病，更无人、相倚恹恹。但长守、断丝蛛合，谁与缠绵。","dynasty":"清代","title":"凤凰台上忆吹箫"}
{"author":"李慈铭","content":"咄咄书囚，问麴部诸贤，肯与吾游。登山临水，尽意绸缪。人生作达都休。纵杜康焦革，能消得、几斛穷愁。只朝朝，待垆边换酒，未办貂裘。漫道沙场食肉，便醉乡论赏，李广难侯。树下匏壶，菊间瘿杓，瞢腾直壶今秋。更莼羹鲈脍，付樵青、点检厨羞。任儿曹，惜吾家仆射，勿筑糟邱。","dynasty":"清代","title":"春从天上来"}
{"author":"李慈铭","content":"豆蔻梢头春一寸。些子柔红，生被朝烟困。碧玉年华都未省，家家先下黄鹂聘。梦雨连番花噤痒。水样轻寒，佯唤缃桃醒。帘外炉香扶彩胜，绿窗人语东风近。","dynasty":"清代","title":"蝶恋花二首其一"}
{"author":"李慈铭","content":"寂历园亭闲几许。蓦地东风，一霎花无数。泪沾年年无觅处，平芜绿遍伤心路。数日不来春又暮，病酒耽香，料理和愁住。墙外人家闻笑语，夕阳独下西墙去。","dynasty":"清代","title":"蝶恋花二首其二"}
{"author":"李慈铭","content":"冶春百五，过几度东风，杏衫寒峭。雨声易老，恁苔纹点絮，画成吟稿。绿瘦炉烟，窣地帘垂棼悄。燕归早。待宿醉醒时，花落多少。烟约今未杳。但蜡屐商量，可堪芳草。更移镜棹，认溪光寺影，泼青如瀑。涩尽啼鹃，知有山桃怨晓。湿云扫，镇支筇、晋时斜照。","dynasty":"清代","title":"扫花游"}
{"author":"李慈铭","content":"黄梅一例纤纤雨，分外添凄楚。泥衾絮煞一灯娇，不信人间还有、可怜宵。更儿挨尽人谁共，拼得都无梦。雨声断续枕边听，依约红蔷帘底、打棋声。","dynasty":"清代","title":"虞美人八首其一"}
{"author":"李慈铭","content":"今年恁地人憔悴，病里春如醉。午阴孤馆梦回时，疏幔茶烟刚衬、雨丝丝。添衣量药无人顾，花底恁谁诉。客中燕子自无情，那解替人怜惜、到飘零。","dynasty":"清代","title":"虞美人八首其二"}
{"author":"李慈铭","content":"炉烟绕尽缠绵字，正日书难至。斜阳莫去倚层楼，知道小屏山外、几重愁。湘帘那有巫云影，有亦无踪迹。箫声吹出晚凉天，无奈一钩新月、又帘前。","dynasty":"清代","title":"虞美人八首其三"}
{"author":"李慈铭","content":"秋千尽日欹芳树，春好谁珍护。惊寒鹦鹉却怜花，报道杏花多处、要帘遮。弹棋斗草人都倦，亲把茶团碾。翠铛煎倚碧窗纱，又看茶烟漾作、几重花。","dynasty":"清代","title":"虞美人八首其四"}
{"author":"李慈铭","content":"扁舟行尽山阴道，曲曲青山抱。几重云树几村庄，但见汀洲无数、入斜阳。松杉遮断来时路，舟载浓阴渡。湖山晴绿满年年，知否落花芳草、怨江南。","dynasty":"清代","title":"虞美人八首其五"}
{"author":"李慈铭","content":"连宵梦是谁呼至。颠倒成愁字。觉来欹枕尚惺忪，恰是燕儿说与、梦重重。瞢腾过了清明未。总觉春无味。故园花事又阑珊，不信人生消得、几回看。","dynasty":"清代","title":"虞美人八首其六"}
{"author":"李慈铭","content":"冰窗敲雨心先碎，莫怨芭蕉脆。孤衾短烛尽温存，知道天涯几个、惯黄昏。金凫烟重缠愁住，影事将人絮。风声终夜在高楼，做得一番儿梦、一番秋。","dynasty":"清代","title":"虞美人八首其七"}
{"author":"李慈铭","content":"花头月堕凉烟白，断梦轻于蝶。一分秋恰上心头，刚是半分儿病、半分愁。早风窣地窥帘隙，帘内桃笙滑。芭蕉贪做一窗阴，次第看他叶叶、起秋声。","dynasty":"清代","title":"虞美人八首其八"}
{"author":"李慈铭","content":"柳外日西斜，半臂凉些。花阴多上绿窗纱。读罢道书人正倦，闲数归鸦。短鬓惜年华，别恨偏赊。春深游客倍思亲。花落年年长病酒，何况天涯。","dynasty":"清代","title":"浪淘沙九首其二"}
{"author":"李慈铭","content":"槛外绿漫漫，烟树回环。夕阳依旧满西山。万户千门无觅处，寂寞春还。无语独凭栏，旧事堪叹。龙舟犹系绿杨湾。凤吹宸游天上去，流水人间。","dynasty":"清代","title":"浪淘沙九首其三"}
{"author":"李慈铭","content":"人静画帘低，铜鸭烟微。雨声才过碧檐西。先见一绳银汉影，凉到生衣。秋信是耶非，莲漏声稀。芭蕉刚与绿窗齐。添了豆花红一桁，添个萤飞。","dynasty":"清代","title":"浪淘沙九首其四"}
{"author":"李慈铭","content":"睡起静啼鸦，新绿窗纱。午风刚飐树阴斜。瞥见卷帘晴日影，满院杨花。茵席任交加，莫更阑遮。东风此去又天涯。记取今年深树底，今日吾家。","dynasty":"清代","title":"浪淘沙九首其五"}
{"author":"李慈铭","content":"一带小屏山，斜倚池南。水红亭子绕池湾。随意风廊三十六，随意钩帘。新种柳毵毵，绿上雕檐。柳丝疏处小桃酣。可惜无人携画扇，倚遍栏干。","dynasty":"清代","title":"浪淘沙九首其六"}
{"author":"李慈铭","content":"红缬上花梢，柳渐垂绦。暂辞药里理金蕉。又见白头扶杖出，沽酒旗招。帘影卷红绡，月妒灯娇。人生能醉几良宵。记取甲申春二月，第一花期。","dynasty":"清代","title":"浪淘沙九首其七"}
{"author":"李慈铭","content":"酾酒问东风，何事匆匆。人天容易水西东。轻把蓬山拼一掷，顷刻千重。莫唱负情侬，芳讯难通。伤春人在暮春中。不解留春偏惜别，春肯从容。","dynasty":"清代","title":"浪淘沙九首其八"}
{"author":"李慈铭","content":"顷刻恨重重，闷倚东风。伤春天气酒初中。燕子不如人意懒，一半惺忪。飞絮太匆匆，做尽迷濛。天涯极目画楼东。芳讯乍传人已醉，何况相逢。","dynasty":"清代","title":"浪淘沙九首其九"}
{"author":"李慈铭","content":"山色不知处，出郭便苍然。柳阴遮断尘境，久住合成仙。更割莼湖半顷，荡得吟楼如水，人影碧于烟。倚镜和瑶笛，擘脯奏冰弦。坐鸥矶，租鹤径，买渔船。相携裙帢，兰夜围烛斗蛮笺。但有名花照眼，拼尽千钟蘸甲，沉醉紫云筵。愿署玉山吏，日扫露明轩。","dynasty":"清代","title":"水调歌头三首其一"}
{"author":"李慈铭","content":"秋色自来去，终古不知愁。江村今夜明月，肯为酒人留。但扫苍苔黄叶，准备沧波一苇，左右挈洪浮。唤起守门鹤，来戏玉头山。陈遵死，徐孺病，阿平游。更堪西笑，长安汩没海中鸥。屈指卅年狂客，剩此薜衣松衲，点缀鉴湖秋。钟磬夜深寂，吹笛下寒流。","dynasty":"清代","title":"水调歌头三首其二"}
{"author":"李慈铭","content":"谁摘碧天色。点人小龙团。太湖万顷云水，渲染几经年。应是露华春晓，多少渔娘眉翠，滴向镜台边。采采筠笼去，还道黛螺奁。龙井洁，武夷润，岕山鲜。瓷瓯银碗，同涤三美一齐兼。时有惠风徐至，赢得嫩香盈抱，绿唾上衣妍。想见蓬壶境，清绕御炉烟。","dynasty":"清代","title":"水调歌头三首其三"}
{"author":"李慈铭","content":"百年如此今宵，倩谁力挽银河住。长空一白，万声都噤，截天风雨。斗大蟾宫，鱼龙翻动，波涛秋怒。恁奔雷战夕，痴云遏晓，看长剑，青虹吐。惨黯初鸿征路，问天涯弄珠何处。人间一霎，排风吹浪，广寒知否。可惜江山，不曾照出，悲欢离聚。只葫芦、尊酒苍茫独夜，唤冰夷舞。","dynasty":"清代","title":"水龙吟二首其一"}
{"author":"李慈铭","content":"是谁搅散杨花，教伊故泥春消息。一番做雨，一番催霁，陡经寒食。试扇心情，烧香庭院，宜眠时节。更嫣红落后，清阴如许，便怎地，销魂得。任是江郎华发，且将伊、恣情怜惜。年年芳草，天涯绿遍，东风无迹。满树啼鹃，尽情恼乱，个人离别。只斜阳、袅尽游丝，似写我，愁肠结。","dynasty":"清代","title":"水龙吟二首其二"}
{"author":"李慈铭","content":"梁王台上，有西风倦旅，弹铗衔杯。一日几徘徊。恁侠客侯朱，狎客邹枚。千秋巷陌，问斜阳、一例蒿莱。只人说、寒林归燕，信陵门下飞来。应还忆，沧海畔，正西凫、故山猿鸟争猜。秋色更番催。又菊散霜疏，枫绽烟开。纱巾漉酒，唤双鬟、卖褥安排。风云感、干人甚事，橛船满载菱回。","dynasty":"清代","title":"潇湘忆故人"}
{"author":"李慈铭","content":"翠云缺处，有花光红沁。青玉重门锁芳讯。更经坛、日静药径烟深，流水里、依约棋声人影。瀛洲携俊侣，暂探仙源，多恐秦人笑相问。酒后俯危栏，香絮濛濛，蓦云外、玉笙吹醒。恁窣地、东风妒缃桃，又添得人间，素尘一寸。","dynasty":"清代","title":"洞仙歌四首其一"}
{"author":"李慈铭","content":"湖光千尺，接翠楼天半。杨柳疏疏映窗扇。蓦回栏、低亚钗影才分，刚省识、花里卷帘人面。横塘曾几过，道是无情，怎得含娇递饧眼。浅笑不禁痴，略要回身，又压臂、羞抬双钏。镇罗袖、长垂几生修，羡一抹疏红，夕阳珊槛。","dynasty":"清代","title":"洞仙歌四首其二"}
{"author":"李慈铭","content":"春来踪迹，正殢花慵酒。客里闲情恁拖逗。记黄昏、门巷三月初三，刚恰似、杨柳藏鸦时候。销魂谁见得。背解罗襦，烛影金钗鬓边溜。人定翠帱香，小枕单衫，偏称得、个侬消瘦。听帘外、东风又三更，愿人共梨花，一春厮守。","dynasty":"清代","title":"洞仙歌四首其三"}
{"author":"李慈铭","content":"旧游如梦，又坠鞭扶路，烂漫江湖暂归去。认春申、城郭杨柳溟濛，刚恰是、帘幕家家梅雨。金尊停几日。重问当筵，到处流莺换前度。花里小分楼，屏格玲珑，还浅试、春葱弦柱。问曲里、潇潇几时休。记檀板银灯，那回情绪。","dynasty":"清代","title":"洞仙歌四首其四"}
{"author":"李慈铭","content":"碧阴悄悄重溪侧，嘶春玉騧来又。山角芜青，畦棱絮白，顿失乱红吹绣。流莺去后，剩燕子泥墙，清明厮守。记取门前，一枝曾罥翠钗溜。人生容易感旧，叠东风万恨，都付丝柳。流水香消，题诗人老，泪满当年罗袖。花还怨否。看名十倾城，总难回首。一例将愁，夕阳芳草瘦。","dynasty":"清代","title":"台城路六首其一"}
{"author":"李慈铭","content":"夜来孤馆无眠惯，雨声更催天曙。著户帘开，敲窗烛暗，尽把闲愁来絮。离情几许。只枕泪衾重，自家将护。掐遍莲更，暗中写就断肠句。分明故乡怨绪，恁文园善病，谁遣羁旅。可忆年时，空阶点滴，不似者番凄楚。梦儿归去，问画尺声中，今宵凉否。燕子檐花，记侬灯畔语。","dynasty":"清代","title":"台城路六首其二"}
{"author":"李慈铭","content":"锦帆乍卸松滋雪，骄骢又穿吴树。钿陌停觞，津亭打鼓，犹记别时情绪。屏山暂阻，问珠屐筵前，几吟鹦鹉。笑撚梅花，翠帘不隔梦云路。天涯况逢俊侣，倾囊争赌曲，消受眉媚。扇约炉薰，钗围鬟影，怜取眼前羁旅。才停雁柱，趁烛烬香残，坠鞭归去。莫忘尊前，画楼今夜雨。","dynasty":"清代","title":"台城路六首其三"}
{"author":"李慈铭","content":"十年扶醉金门路，秋风又吹萍梗。绛蜡围尊，银衿贮月，重话旧游清俊。筵前漫省，看零落何戡，半凋青鬓。怕说更深，画帘斜堕桂花影。江南燕归未准，天涯芳草远，谁寄愁信。瘦赋佣金，清歌换米，同是随人消损。商量旧饮，待种树招莺，借他清荫。只恐年年，露寒鸦占稳。","dynasty":"清代","title":"台城路六首其四"}
{"author":"李慈铭","content":"凤城西畔前朝事，禊春又联吟侣。松合香台，草侵荒殿，撩乱风幡铃语。杏花过雨，正蓝子摇红，丁香含素。庭院深深，磬声不隔燕莺路。藏云洞今在否。登临孤客迥，难寄愁处。柳绿芦沟，云开蓟镇，依旧青山无数。悲歌倦旅，看禅榻茶烟，鬓丝如许。好片斜阳，暮钟催客去。","dynasty":"清代","title":"台城路六首其五"}
{"author":"李慈铭","content":"苑墙斜抱离宫树，楼台多少云里。太液平分，飞虹高跨，两岸芰荷无际。丹霄咫尺，正万柄摇红，十洲含绮。凤辇时来，五铢衣带御香细。当年听彻宫漏，便蓬瀛鱼鸟，也识延企。小殿芙蓉，夹城松栝，尽戴翠华佳气。垂杨凝峙，恰上映山亭，下临烟水。倚遍栏干，暮云琼岛起。","dynasty":"清代","title":"台城路六首其六"}
{"author":"李慈铭","content":"饾饤阴晴，乍中酒醒时，愁思如许。又倦柳千丝，做成烟雨。不信天涯今日里，昏昏都是垂帘过。鸠啼苦，竹粉翠楼，斜照犹驻。为语。伤春旧侣。恁薇壶练带，消得朝暮。看村瀑如潮，林霏疑雾。好借一蓑湖上去，短篷绿罨鸥波路。山无数，冷光泼青诗句。","dynasty":"清代","title":"梅子黄时雨二首其一"}
{"author":"李慈铭","content":"甚处传笺。看春事顿消，流水难准。又乳燕重帘，熟梅风信。漠漠倦雷烟柳外，和愁旋转终无定。凉催暝，幽梦枕边，低度云影。谁认。红楼消损，过愔愔暮雨，犹自耽病。可浅试慵妆，染花奁润。待证紫蕉山上事，玉啼点点从头问。天涯近，雾丝漾成疏鬓。","dynasty":"清代","title":"梅子黄时雨二首其二"}
{"author":"李慈铭","content":"药铫丝烟一晕，才得炉香嫩。移烛枕函边，六六灯屏，著遍相思影。划袜怯侵瑶沓冷，银箭挨更永。个样可怜宵，斗帐低垂，人共鹣鹣醒。","dynasty":"清代","title":"醉花阴二首其一"}
{"author":"李慈铭","content":"小院秋灯光乍定，露湿瑶阶冷。香篆隔窗纱，团扇风前，人与花相并。晶帘瓜果筵前饤，又漏声催饮。莫道暂时欢，杯底银河，刚度凉蟾影。","dynasty":"清代","title":"醉花阴二首其二"}
{"author":"李慈铭","content":"水样梦初醒，半穟灯花瘦不青。索性起吹灯炉落，愔愔，绿映虚𢅏屋角星。病骨忒伶俜，一摺吟魂熨绣衾。窗外又听疏雨过，泠泠，声满风前九子铃。","dynasty":"清代","title":"南乡子"}
{"author":"李慈铭","content":"莲子星前碧，蕉心雨里红。天涯不碍五更风，可是凄凉一样到伊侬。泪渍偎凉掼，愁多替梦重。便成睡去也匆匆，索性疏钟斜月各惺松。","dynasty":"清代","title":"南歌子二首其一"}
{"author":"李慈铭","content":"裙衩文鸳窄，钗梁粉蝶娇。才离眼底已销魂，难道忍心撇过又今宵。佩响侵银箔，炉薰度紫绡。月斜花径路迢迢，如此思量魆地忒无聊。","dynasty":"清代","title":"南歌子二首其二"}
{"author":"李慈铭","content":"江上道，临水画楼春早。迟日养蚕帘影悄，隔帘闻语笑。朝暮蒲帆征棹，愁见殢人芳草。烟陌青青同一稿，夕阳无限好。","dynasty":"清代","title":"谒金门"}
{"author":"李慈铭","content":"绮廊疏，芳径转，楼阁浅深见。迤逦珠帘，多半隔花卷。殢人一曲朱栏，是谁频倚。恁沾袖、馀香犹暖。恨春晚。回首檀板金尊，年前凡欢宴。题榜风流，还问旧家燕。更怜临水纱窗，杨花堆雪，正闲煞、嫩晴庭院。","dynasty":"清代","title":"祝英台近二首其一"}
{"author":"李慈铭","content":"画船归，瑶笛断，泪眼碧波冻。今岁天涯，赚尽燕莺梦。有谁扶醉湖南，玉钩斜路，只肠断。夕阳相送。倩痕重。任他芳草横陈，屐边忍轻弄。怕有离魂，尚恋栈香冢。只恐留得愁恨，东风多事，又吹出、情苗根种。","dynasty":"清代","title":"祝英台近二首其二"}
{"author":"李慈铭","content":"金阊门外春江路，只惯送、离人去。谁分征帆今夜住。小楼红烛，画帘檀炷，来听樱桃雨。钿筝绣盏催频数。酒醒歌阑又天曙。一晌贪欢能几许。酴醾金帐，鬓蝉香度，后日思量处。","dynasty":"清代","title":"青玉案二首其一"}
{"author":"李慈铭","content":"花朝寒食偏相遇，只难遣、人离绪。燕子宵长谁与度。剩脂钿合，断金裙带，题遍伤心句。听残玉笛无归路，却恐屏山易春暮。月上重门香一缕。梨花栏角，绿弦风细，帘影深深处。","dynasty":"清代","title":"青玉案二首其二"}
{"author":"李慈铭","content":"落日荒台，恁谁信、黄金无恙。空指说，颓垣蔓草，郭隗门巷。都邑只今游侠少，风云要与悲歌抗。更单衣、短布拜秋郊，荆高冢。卢龙塞，何苍莽，桑乾水，常还往。只匈奴牧马，谁堪乘障。赞普颇申和地议，贤王自择防秋将。笑书生、不及羽林儿，封侯相。","dynasty":"清代","title":"满江红九首其一"}
{"author":"李慈铭","content":"一剪红蘼，倩谁写、银钩团扇。还记得，蛮纱窗下，那回初见。眉叶黛匀新恨浅，靥花香著春酲暖。恁画中、小剧镜中人，东风短。瑶珰寄，空相券，珠彄约，翻成怨。奈梦随春去，钿衫人远。翠槛云深鹦母睡，绣屏廛重狸奴懒。只粉巾、留得唾脂痕，星前看。","dynasty":"清代","title":"满江红九首其二"}
{"author":"李慈铭","content":"晓枕啼莺，刚梦到、谢家庭院。听帘低，歌尘一缕，钿箫低唤。铃索语通香篆细，秋千影隔东风软。正缃桃、花底教鹦哥，春愁浅。萧郎鬓，年年换，真珠字，题都遍。恁新词琢就，相思难遣。怀里绿筠重泪叠，奁中红豆团圞忏。又鲤鱼、风信到江南，传笺惯。","dynasty":"清代","title":"满江红九首其三"}
{"author":"李慈铭","content":"悄悄帘栊，恰深腌、猩屏六扇。算除了，鬓花钗燕，更无人见。钿枕偎偏腮印薄，玉衾睡重鞋香暖。指银荷、画蜡刻宵深，春红短。辜俊约，重门券，贻杂佩，芳皋怨。只温存一晌，博山烟远。艳月粉蔷蝴蝶梦，东风皂荚青骊懒。恁绮钱、如水映春星，谁同看。","dynasty":"清代","title":"满江红九首其四"}
{"author":"李慈铭","content":"第一东风，最宜称、镂金罗扇。应记取，香盟密誓，是花亲见。障颊刚侵霞晕薄，上头替护云鬟暖。更梦中、彩笔寄相思，瑶椷短。重锦帐，情天券，雕玉佩，芳年怨。恁冰蟾掩映，额黄山远。小院轻兜香絮满，画栏闲弄游丝懒。待近前、两字问鸳鸯，从头看。","dynasty":"清代","title":"满江红九首其五"}
{"author":"李慈铭","content":"帘底银蔷，刚新试、单衫轻扇。偏不许，书长人寂。暂时相见。宝甃睡猧梅子落，粉屏乳燕杨花暖。更小窗、低映画蝉纱，芭蕉短。寻汉佩，芳蘅券，留必枕，丛兰怨。恁章台走马，小重山远。腰瘦画裙声更细，鬟慵钿额妆都懒。记纱厨、隐卧绣芙蓉，移灯看。","dynasty":"清代","title":"满江红九首其六"}
{"author":"李慈铭","content":"些子双鸳，刚堕地、猩红初染。偏略透，人前消息。牡丹芽浅。半黍细沾檀点烟，一丝轻熨莎痕软。但凤头、依约画裙边，时遮掩。看小立，闲庭院，才半吐，情何限。似端相鹦舌，被伊偷剪。点曲错疑红豆落，蹴毬但见真珠颤。便将他、春笋比纤纤，谁还欠。","dynasty":"清代","title":"满江红九首其七"}
{"author":"李慈铭","content":"浅浅晴天，拖逗出、绛霄花影。正日暖、天孙绣罢，懒收云锦。绿树接边红欲亸，凤城衔处明逾靓。更额黄、无限夕阳山，西南映。江上思，谁相证。山外意，何时尽。似端相人面，醉波微晕。锦带书从天半寄，紫罗巾欲风前赠。只消魂、能得几时看，明河近。","dynasty":"清代","title":"满江红九首其八"}
{"author":"李慈铭","content":"窄窄纤袿，恰俺映、兰襟深处。还惹得、丝丝香细，绣檀微炷。粉叶薄沾金凤翼，红椒对吐银莺味。认一痕、珠络领巾斜，春心露。衬背衱，侵腰素，欣熨贴，都如许。望红廧，一抹闲情能赋。香汗暖蒸重锦角，玉酥隐起纤罗缕。问檀郎、可解护温黁。痴情诉。","dynasty":"清代","title":"满江红九首其九"}
{"author":"李慈铭","content":"啼鴂留春，游丝惹梦，天涯又闰清明。夜凉人静，独向六街行。月里幽坊如画，那门边、低度歌声。问谁傍、尊前擪笛，还似诉侬情。廿年前旧恨，柳枝共挽，私语调莺。蓦东风回首，独自飘零。料得小窗今夜，映梨花、一树冥冥。可能把、断肠诗句，月下念教听。","dynasty":"清代","title":"满庭芳五首其一"}
{"author":"李慈铭","content":"淡日帘栊，嫩寒庭院，深情问有谁知。宿酲初解，缃缬上花枝。约略靓妆人影，点春涡、半晕燕支。朱门侧、栏干倚遍，无地寄相思。芳期今又过，猩屏掩恨，茸帕缄诗。正红窗睡重，燕子归迟。斜搭秋千画索，傍花阴、闲袅游丝。黄昏近，茜纱银烛，更是恼人时。","dynasty":"清代","title":"满庭芳五首其二"}
{"author":"李慈铭","content":"风漾游丝，雨晴芳草，联骑重款禅关。碧桃才过，红绽海棠鲜。犹有丁香似雪，斜阳外、占尽春妍。经行遍、廊空人寂，雏鹊斗花前。萧然僧几个，垂帘扫地，静炷炉烟。且访钟林下，选石云边。难得江南吟客，松风里、来听茶煎。还相约，绿阴如幄，清簟枕书眠。","dynasty":"清代","title":"满庭芳五首其三"}
{"author":"李慈铭","content":"新月当帘，微风生树，绣勒同逐香车。韩潭西去，灯影记苏家。难得蓬瀛俊侣，商量到、银勺红牙。偏容我、坐头白发，移近一枝花。周遮屏镜侧，分飘罗袂，小叠蛮韡。更掩扇清歌，娇倚窗纱。笛里分明旧恨，潇湘水、不到天涯。空赢得，青衫老泪，重与洒琵琶。","dynasty":"清代","title":"满庭芳五首其四"}
{"author":"李慈铭","content":"花醒馀寒，柳苏丝雨，闰春留作重三。倦游词客，芳序恨长淹。为约薇壶俊侣，凤城畔、闲趁珂骖。轻阴里、朱墙一抹，松影转幢南。那堪思往事，廿年再禊，曾款精蓝。问咸丰朝士，几共言谈。惆怅僧贫树老，一株雪、犹照春衫。凭高望，斜阳燕麦，无恙是晴岚。","dynasty":"清代","title":"满庭芳五首其五"}
{"author":"李慈铭","content":"一枕宿酲莺唤觉，起来扶病闲行。游丝栏外午风轻。罗衫人影薄，偏傍小桃明。三十馀年如梦里，春来春去多情。夕阳又傍短墙阴。隔墙花缺处，微有卷帘声。","dynasty":"清代","title":"临江仙十二首其一"}
{"author":"李慈铭","content":"满院槐阴风簌簌，卷帘红日西斜。竹炉矮几自煎茶。一杯甜井水，双盎海棠花。书卷丹黄从校毕，南天闲数归鸦。碧云长自绕山衙。豆香慈母馔，瓜熟冷官家。","dynasty":"清代","title":"临江仙十二首其二"}
{"author":"李慈铭","content":"团扇家家图画在，萧然海鹤风姿。梦随铁骑醉吟诗。三山临水宅，万里拂云祠。老辈风流今似昔，烟霞遥订心知。江南秋及杖藜时。绿蓑菰米艇，乌帽菊花篱。","dynasty":"清代","title":"临江仙十二首其三"}
{"author":"李慈铭","content":"春梦枝头重唤觉，睡情又近黄昏。绿阴如幄静当门。风擎罗扇艳，月傍玉钗温。晓起冰肌和露拭，茜红褪后还存。晚妆依旧点脂痕。几回携烛看，生恐再离魂。","dynasty":"清代","title":"临江仙十二首其四"}
{"author":"李慈铭","content":"一院秋灯初过雨，月儿檐际纤纤。桐枝斜飐玉阶前。暗闻风叶响，人影隔疏帘。刚是辘轳金井歇，夜深还动筝弦。微云清露乍凉天。画栏闲似水，梧子落谁家。","dynasty":"清代","title":"临江仙十二首其五"}
{"author":"李慈铭","content":"落尽樱桃飞絮尽，晚花一树秾新。薄阴低眷小窗晴。似怜春老，来试靓妆明。转罢轻雷飘罢雨，满阶芳草多情。夜来风信近三更。暗凝红泪，谁与伴明星。","dynasty":"清代","title":"临江仙十二首其六"}
{"author":"李慈铭","content":"寂寂琳宫长昼，玉梨一树晴妍。不知春恨几经年。为谁开又落，夕磬晓钟边。过尽扶肩女伴，绣襟一样低穿。飞来难得上花钿。愿留纤屧印，芳迹有人怜。","dynasty":"清代","title":"临江仙十二首其七"}
{"author":"李慈铭","content":"一阵帘前疏雨过，夕阳楼阁晴妍。小安笔砚晚风前。柳丝低拂地，蕉影半遮帘。团扇单衫都称意，不须纱帽闲眠。静看庭际飏茶烟。绿阴中断处，红试晚花天。","dynasty":"清代","title":"临江仙十二首其八"}
{"author":"李慈铭","content":"五十二人霜在鬓，我生又过今年。贳裘一醉也陶然。画蝉纱隐烛，药玉酒行船。那有后堂丝竹事，暂看花影便娟。举杯今夕忆彭宣。戟门严臈鼓，霜剑拂吴笺。","dynasty":"清代","title":"临江仙十二首其九"}
{"author":"李慈铭","content":"又是夏初今夕望，月黄刚上罗衿。夜凉谁与伴眠琴。帘前香澹澹，风外漏沉沉。手种朱藤新满架，绿扶花影深深。几年乡梦在山阴。谁知今年月，别自有山林。","dynasty":"清代","title":"临江仙十二首其十"}
{"author":"李慈铭","content":"径尺方盆围作沼，汲泉小蓄鲦鱼。翠痕略借荇丝铺。两三文石错，随地见蓬壶。戏捉柳花浮水面，闲看逐队噞喁。空中游影自如如。须知鱼与我，同此一江湖。","dynasty":"清代","title":"临江仙十二首其十一"}
{"author":"李慈铭","content":"新水鱼床，小风鸥幔，依约花深处。斜阳门巷，都与流莺分住。门外橛头船子过，听打隔花𣀃鼓。青山前面，桥通路转，刚宜一角垂杨补。更渔娃，红裙裹鸭，争唱侍郎佳句。可堪重问江南。恁春来、顿迷前度。旧家溪上，谁认红泥小户。还恐仙源无处避，零落千重烟树。雨蓑吹笛，晴矶结网，几时重作花间主。待商量，帛槌茶臼，画里从公归去。","dynasty":"清代","title":"忆桃源慢"}
{"author":"李慈铭","content":"清明忆，老屋傍霞川。十里酒香村店笛，半城花影估人船。水阁枕书眠。","dynasty":"清代","title":"望江南六首其一"}
{"author":"李慈铭","content":"清明忆，晴日跨湖桥。堰下田家分翠麦，柳边亭子上红箫。到处好停桡。","dynasty":"清代","title":"望江南六首其二"}
{"author":"李慈铭","content":"清明忆，风景最湖塘。新水暖香浮笋市，乱山晴翠落鱼床。斜日酒旗黄。","dynasty":"清代","title":"望江南六首其三"}
{"author":"李慈铭","content":"清明忆，小隐在柯山。豆荚湾头携榼度，桃花水口抱琴还。暂伴鹭鸶闲。","dynasty":"清代","title":"望江南六首其四"}
{"author":"李慈铭","content":"清明忆，谢墅步头船。翠管银罂杨柳海，画帘团扇丽人天。花压锦帆偏。","dynasty":"清代","title":"望江南六首其五"}
{"author":"李慈铭","content":"仓皇直下豫章城，江上闻风溃列营。沔口三旬余劫火，浔阳九派汇军声。元戎已见奔单舰，都护空劳集守兵。约略诸君功罪际，陷疆事重陷身轻。","dynasty":"清代","title":"村居杂感其四"}
{"author":"李慈铭","content":"侧身天地一登台，极望东南事可哀。流水自将遗恨下，夕阳无数乱山来。我生不幸值多故，平世犹难容废材。许国谁能信年少，千秋人惜贾生才。","dynasty":"清代","title":"村居杂感其五"}
{"author":"李慈铭","content":"天涯倦鸟几时还，千里江程未得闲。瓶里茶香秋浦水，枕边镫影皖公山。烽烟淮甸犹传檄，鼓角严城早掩关。为想十年征战苦，至今猿鹤怨刀环。","dynasty":"清代","title":"夜过皖城作"}
{"author":"李慈铭","content":"海国虫沙忽刺天，妖氛直射五云边。万金缇库方悬赏，一骑皮冠竟执鞭。下殿已符南斗谶，行围重话北征年。累朝神武声灵在，谁继《车攻》《六月》篇。","dynasty":"清代","title":"庚申八月感事其一"}
{"author":"李慈铭","content":"名王铁骑镇沽中，太息藩篱指顾空。孤注何曾谋寇准，吁留几见约陈东。绝怜沧海横流速，尚想神京拱卫雄。东望翠华应下泪，昭陵松柏起西风。","dynasty":"清代","title":"庚申八月感事其二"}
{"author":"李慈铭","content":"五朝神篽翼皇州，纵火连宵烛九幽。法物尽随群盗去，仙山真见万灵愁。不须华发摩铜狄，空使孤魂泣水囚。羯焰滔天古无此，凭谁海上搏长虬。","dynasty":"清代","title":"庚申八月感事其三"}
{"author":"李慈铭","content":"卧病危城日百惊，剧怜身死太无名。焦头讵解中朝祸，泣血徒伤下士情。九庙鉴观应不远，诸君功罪岂难明。上方有剑无人请，惭愧平陵折角生。","dynasty":"清代","title":"庚申八月感事其四"}
{"author":"李慈铭","content":"玉河秋色蓟门烟，翠黛离愁咽管弦。羁旅中年难作别，文章孤唱更谁怜。西风村笛旗亭酒，凉月夷花海国船。料得故园重九会，登高相忆有新篇。","dynasty":"清代","title":"送子缜南还"}
{"author":"李慈铭","content":"画帘疏雨隔微尘，独夜房栊易怆神。淡墨罗巾镫畔字，小风铃佩梦中人。难销碧玉当年恨，留得文箫旧日贫。除却小敷山下路，天涯何处更寻春。","dynasty":"清代","title":"雨夜戏效义山无题其一"}
{"author":"李慈铭","content":"潭水闲门倒影斜，金铺深掩玉窗纱。骄骢日夕偏知路，乱燕春深未定家。银烛惯侵三五月，铜壶低隔一分花。江湖侧帽填词客，长与年年减鬓华。","dynasty":"清代","title":"雨夜戏效义山无题其二"}
{"author":"李慈铭","content":"清明忆，来往鉴湖中。笠影轻衫红杏雨，茶烟小艇绿蘋风。回首恁匆匆。","dynasty":"清代","title":"望江南六首其六"}
{"author":"李慈铭","content":"燕衔泥，风落絮。如此关山，梦怯都难度。三载飘零春又去，但见春归，那有侬归路。望吴书，寻越树。临水登高，总是伤心处。落照平芜天又暮，门外鸦啼，不为愁人住。","dynasty":"清代","title":"苏幕遮二首其一"}
{"author":"李慈铭","content":"湿鸳绡，寒麝炷。一样今宵，抛却春三五。别后月圆知几度。不信天涯，犹有团圞处。卜金钱，裁尺素。鹊语灯花，总是无恁据。五月江城书到否。拥髻开缄，一枕黄梅雨。","dynasty":"清代","title":"苏幕遮二首其二"}
{"author":"李慈铭","content":"恹恹小病垂帘地，倚枕怯春寒。月明灯灺，花阴无赖，还上栏干。麝巾暗解，螺杯偷递，一晌追欢。雾浓香细，银屏划袜，何日同看。","dynasty":"清代","title":"人月圆二首其一"}
{"author":"李慈铭","content":"湘江终古伤心泪，长自发红兰。莺声啼老，鹃声化去，零落谁看。钿车催至，冰瓯银烛，半日追欢。冯唐霜鬓，何戡病骨，同此长安。","dynasty":"清代","title":"人月圆二首其二"}
{"author":"李慈铭","content":"社风正值中和节，故园天末无消息。归梦柳丝丝，水乡春浅时。年华愁易谢，又报春分也。记得绮窗前，玉箫新燕天。","dynasty":"清代","title":"菩萨蛮六首其一"}
{"author":"李慈铭","content":"蕊黄浥露秋心吐，燕支点缀梢头雨。压鬓一枝鲜，花红月又圆。携来香满袖，昼静微吟候。白发自风流，好花长聚头。","dynasty":"清代","title":"菩萨蛮六首其二"}
{"author":"李慈铭","content":"春风人面桃花树，春江直送行人去。花落又经秋，有人长倚楼。归舟争认得。家住清潭侧。潭水隔年春，桃花仍傍人。","dynasty":"清代","title":"菩萨蛮六首其三"}
{"author":"李慈铭","content":"年来领略东风意，赚人尝尽愁滋味。吹得客愁浓，东风又别侬。眉痕春未泄，无处传消息。莫为落花颦，花还怜惜人。","dynasty":"清代","title":"菩萨蛮六首其四"}
{"author":"李慈铭","content":"屏山莺劝寻春驾，窥窗绮日眉初画。妆罢卷帘齐，晓风吹绣衣。江城花未嫁，湖舫如潮下。何处约邻姬，前村杨柳西。","dynasty":"清代","title":"菩萨蛮六首其五"}
{"author":"李慈铭","content":"穗灯梦腻，无端相见，泪痕凝袖。影事烟空，依约诉来如旧。钿蝉仍试新妆好，只有黛眉微瘦。尚相怜老去，惜离伤逝，万千僝僽。断肠痴绝语，檀乐愿得，生小花红人寿。斗草归来，长傍画堂春昼。卅年几恸人间世，还问玉箫生否。讵缠绵、未化夜台尘镜，断香还守。","dynasty":"清代","title":"陌上花"}
{"author":"李慈铭","content":"又回首、故园春尽。银楝添香，翠篁匀粉。小筑梅湖，镜中终日对山影。闲门水到，还时上、背篷圆艇。十字蘋边，应盼断、鲤鱼风信。重省。软红尘里客，谁似旧游疏俊。琴心酒斌，总是归期无准。便绿阴、肯待行人，怕青子、满枝难认。更瓢笠年年，忍负晚花馀笋。","dynasty":"清代","title":"长亭怨慢五首其一"}
{"author":"李慈铭","content":"柯山西去，第五桥边芳草路。山下人家，长日松风度麦花。鸳鸯渡口，十顷湖光全上柳。画舫斜阳，团扇风前一水香。","dynasty":"清代","title":"减字木兰花九首其一"}
{"author":"李慈铭","content":"绮幔笼雕槛，晶屏隔、蜜梅花下香浅。金炉麝火，煎茶细语，暗催壶箭。当头壁月还满，问今岁、尊前几见。况画廊、两两华灯。媚红刚映人面。回眸又是春来，幡摇彩蝶，钗簇珠燕。遥知镜里，银蟾对影，黛眉先展。分明语近香远。更玉笋、藏钩送暖。莫管它、锦帐兰薰，消停翠盏。","dynasty":"清代","title":"宴清都"}
{"author":"李慈铭","content":"玉河秋色蓟门烟，翠黛离愁咽管弦。羁旅中年难作别，文章孤唱更谁怜。西风村笛旗亭酒，凉月夷花海国船。料得故园重九会，登高相忆有新篇。","dynasty":"清代","title":"送子缜南还"}
{"author":"李慈铭","content":"第一东风，最宜称、镂金罗扇。应记取，香盟密誓，是花亲见。障颊刚侵霞晕薄，上头替护云鬟暖。更梦中、彩笔寄相思，瑶椷短。重锦帐，情天券，雕玉佩，芳年怨。恁冰蟾掩映，额黄山远。小院轻兜香絮满，画栏闲弄游丝懒。待近前、两字问鸳鸯，从头看。","dynasty":"清代","title":"满江红九首其五"}
{"author":"李慈铭","content":"明朝初七，风雨可怜吹竟夕。后会分明，早已离愁一半生。声声咽露，秋在牵牛花上语。莫怨今秋，那见鸳鸯会白头。","dynasty":"清代","title":"减字木兰花九首其九"}
{"author":"李慈铭","content":"傍西墙，有猩棠一树，含意上金堂。珊缀珍丛，脂匀粉朵，未许蜂蝶轻狂。看取次、将开复敛，似避人、娇面怕端详。散点朝霞，轻笼细雨，略逗斜阳。应记几年栽就，比摩挲稚女，锦带低量。才整搔头，凝羞晕颊，尚怯轻泄春光。正赢得、回眸一笑，衬纤妍、垂柳万丝长。只恐开时遇，风翻损红妆。","dynasty":"清代","title":"一萼红二首其二"}
{"author":"李慈铭","content":"花朝寒食偏相遇，只难遣、人离绪。燕子宵长谁与度。剩脂钿合，断金裙带，题遍伤心句。听残玉笛无归路，却恐屏山易春暮。月上重门香一缕。梨花栏角，绿弦风细，帘影深深处。","dynasty":"清代","title":"青玉案二首其二"}
{"author":"李慈铭","content":"蓦今朝、仲春初二，玉晨重见瑶侣。钿蝉缃蝶新梳削，回首那人风度。青鸟去，看碧落高寒，又恐娇难住。梦云惯阻。记夜雨重门，画堂灯畔，双髻唱金缕。东风骤，吹堕琼华如许。秦台零落珠树。小庭香雾回廊月，都是旧经行处。花底语，问花上、流莺也为侬凄楚。凤笙漫谱。指柳下栏干，共伊凭后，十载罥飞絮。","dynasty":"清代","title":"摸鱼儿十首其二"}
{"author":"李慈铭","content":"桐阴静，又悄地、小扇穿花径。迟迟玉漏声中，消受纱窗双影。檀槽倦抱，拨损银搀有谁首。只横床、约略如人，认来红泪犹凝。多情翠鸟衔笺，长辜负金樽小榼同饮。月色云香相牵惹，偏爱看、铢衣懒整。从春去。恹恹病后，便强刷、鸦青怕对镜。诉相思，夜雨灯前，玉凫孤守烟冷。","dynasty":"清代","title":"尉迟杯"}
{"author":"李慈铭","content":"红豆抛残矣。正花前、鬓丝禅影，泥人如此。十万春风谁管领，甘为雪儿愁死，偏零落、鸳鸯名字。争道罗横难脱白，证香名、未办黄金纸。这场错，铸谁是。同年碧玉才弹指，半相逢、钿筝瑶阮，招摇过市。愿种搞门千本草，稳卧樱桃花底。都不羡、盘龙账子。巧借青娥消肮脏，拼偿他、轻薄生生债。掷铅管，泪如水。","dynasty":"清代","title":"贺新郎二十首其十六"}
{"author":"李慈铭","content":"满院朱藤。一庭垂柳，同做花秾。小设方床，略安横几，前后东风。摊书闲对珠丛。看坠荚、时时点红。乍换青编，又疑粉指，印满行中。","dynasty":"清代","title":"柳梢青"}
{"author":"李慈铭","content":"过了花时，垂杨满院飞晴雪。绿阴如幂，点点东风迹。午梦初回，却道馀寒积。茶烟直，湘波帘隙。暂放斜阳碧。","dynasty":"清代","title":"点绛唇"}
{"author":"李慈铭","content":"秋后山阴事事宜，湖山清瘦最宜诗。白蘋风细分渔火，红树烟疏飐酒旗。菱卦错，蓼滩欹，放船偏爱夕阳迟。江村雁到黄花满，正是人家打稻时。","dynasty":"清代","title":"鹧鸪天五首其四"}
{"author":"李慈铭","content":"湿鸳绡，寒麝炷。一样今宵，抛却春三五。别后月圆知几度。不信天涯，犹有团圞处。卜金钱，裁尺素。鹊语灯花，总是无恁据。五月江城书到否。拥髻开缄，一枕黄梅雨。","dynasty":"清代","title":"苏幕遮二首其二"}
{"author":"李慈铭","content":"俏垂双鬓，窣地行来花有影。不怕生疏，一点灵犀惯吃虚。再三临镜，偏是何郎工傅粉。十斛明珠，抵得当筵一笑无。","dynasty":"清代","title":"减字木兰花九首其八"}
{"author":"李慈铭","content":"旧事金源，记明昌多暇，曾创琼华。昭阳艳称第一，长驻翚车。环肥略似，照团圞、明月争差。看一样、宸妃仙李，玉鱼应笑南家。遗像同留萧寺，胜青城北去，零落龙沙。沧桑几回过劫，闲数宫鸦。阇黎遍问，逊莲台、犹奉袈裟。惆怅是、春风依旧，卷帘处处杨花。","dynasty":"清代","title":"汉宫春"}
{"author":"李慈铭","content":"秾，袿衱矜严旧院风。宜平视，绣褥隐芙蓉。","dynasty":"清代","title":"十六字令四首其三"}
{"author":"李慈铭","content":"秋色自来去，终古不知愁。江村今夜明月，肯为酒人留。但扫苍苔黄叶，准备沧波一苇，左右挈洪浮。唤起守门鹤，来戏玉头山。陈遵死，徐孺病，阿平游。更堪西笑，长安汩没海中鸥。屈指卅年狂客，剩此薜衣松衲，点缀鉴湖秋。钟磬夜深寂，吹笛下寒流。","dynasty":"清代","title":"水调歌头三首其二"}
{"author":"李慈铭","content":"十年扶醉金门路，秋风又吹萍梗。绛蜡围尊，银衿贮月，重话旧游清俊。筵前漫省，看零落何戡，半凋青鬓。怕说更深，画帘斜堕桂花影。江南燕归未准，天涯芳草远，谁寄愁信。瘦赋佣金，清歌换米，同是随人消损。商量旧饮，待种树招莺，借他清荫。只恐年年，露寒鸦占稳。","dynasty":"清代","title":"台城路六首其四"}
{"author":"李慈铭","content":"甲子春开，庚寅吾降，东风四日先到。旧居谁问弧悬，吉谶漫传鹊报。毬仗灯围，已误却、雕青年少。只赚人，三韭春盘，供得庾郎长咬。看贴燕、粘鸡竞巧。又共占、一年佳兆。几时归寿高堂，醉舞渔衫娇巧。青山眷属，话绕屋梅花开早。付风清、竹屐双鬟，雪里煮茶同老。","dynasty":"清代","title":"东风第一枝二首其一"}
{"author":"李慈铭","content":"夜来何所梦，梦归故山庐。山阴西郭外，聚族横河居。宅后十顷地，旁临官渎湖。竹圃各自辟，袤延半里余。家家有高楼，朱翠相萦纡。吾宅割半亩，面城开里闾。后有楼五间，青苔黯金铺。时节偶一登，凭阑俯佃渔。湖光收不尽，平野连茭蒲。乱帆过如叶，鼓枻时相呼。鸬鹚排艇列，惊飞趁鸥凫。柴罧忽中断，间以红芙蕖。此境常在目，久旅徒长吁。一旦落吾手，指点真画图。青山列眉际，天光在衣裾。左右挹明镜，琉璃纳窗虚。七日傥不醒，何必游华胥。","dynasty":"清代","title":"夜梦归故园作"}
{"author":"李慈铭","content":"瘦年前度，喜冬暄、回暖春风催律。小试灯屏围绛蜡，照遍梅花如雪。白发庞眉，儿童指点，卌载填词客。斯人犹在，东方游戏还剧。漫道铸错郎潜，三朝京辇，几醉闲花月。同辈少年偏见爱，来作灵均生日。更喜尊前，一枝瑶树，绰约依人立。笑它坡老，紫裘夸煞吹笛。","dynasty":"清代","title":"念奴娇十一首其十"}
{"author":"李慈铭","content":"卧病危城日百惊，剧怜身死太无名。焦头讵解中朝祸，泣血徒伤下士情。九庙鉴观应不远，诸君功罪岂难明。上方有剑无人请，惭愧平陵折角生。","dynasty":"清代","title":"庚申八月感事其四"}
{"author":"李慈铭","content":"落尽樱桃飞絮尽，晚花一树秾新。薄阴低眷小窗晴。似怜春老，来试靓妆明。转罢轻雷飘罢雨，满阶芳草多情。夜来风信近三更。暗凝红泪，谁与伴明星。","dynasty":"清代","title":"临江仙十二首其六"}
{"author":"李慈铭","content":"陌上归来坐钿车，游蜂争绕鬓边花。兜鞋生怕画裙遮。珊槛绣苔圆印钏，钿窗晴絮细分茶。绿阴门巷是儿家。","dynasty":"清代","title":"浣溪沙十首其十"}
{"author":"李慈铭","content":"盘心侵碧，又纤枝散遍，绛英珠缬。可是双成，香唾吹来，犹带露华消息。银瓶怕损轻盈影，且伴到、琉璃屏格。待倩痕、一试凌波，照见玉容明灭。还似年时旧梦，正妆成倚镜，相对愁绝。钿朵风前，略整钗梁，却恐珊瑚敲折。回头已逐东流去，只检取、琼奁花叶。误认将、一幅留仙，绣满折枝裙褶。","dynasty":"清代","title":"疏影三首其三"}
{"author":"李慈铭","content":"新水鱼床，小风鸥幔，依约花深处。斜阳门巷，都与流莺分住。门外橛头船子过，听打隔花𣀃鼓。青山前面，桥通路转，刚宜一角垂杨补。更渔娃，红裙裹鸭，争唱侍郎佳句。可堪重问江南。恁春来、顿迷前度。旧家溪上，谁认红泥小户。还恐仙源无处避，零落千重烟树。雨蓑吹笛，晴矶结网，几时重作花间主。待商量，帛槌茶臼，画里从公归去。","dynasty":"清代","title":"忆桃源慢"}
{"author":"李慈铭","content":"云门外六院，兹地据丹麓。入门仍见山，古藓一庭绿。松阴飐双幡，经坛散炉馥。龛石栖寒花，厨烟出深竹。颇忆湛然师，尘锡参道俗。先贤习元悟，往往寄高躅。禅房留定云，蒲褐此间宿。茶火伴夜深，山志静可读。天风摇殿铃，时闻暗泉续。","dynasty":"清代","title":"初冬携舟至平水溪口由望仙桥入宝严寺夜宿澄公房其二"}
{"author":"李慈铭","content":"小院回廊，抬头蓦被檀郎见。凤鞋惊掩，略把裙花展。熟意生情，尽在星星眼。栏阴转，杏衫红浅，人近东风远。","dynasty":"清代","title":"点绛唇"}
{"author":"李慈铭","content":"桑乾水自楼烦来，挟沙横决如奔雷。缗钱告绌外繇困，危堤堤常奔摧。神畿南北一河绕，南岸乘危北岸倒。积年𦵦𦵦眄雨工，十室一归复逃涝。我乏羡卒半亩田，太仓斗食饕无缘。蜚鸿满野心悄然，岂但墨突无炊烟。","dynasty":"清代","title":"苦雨谣其二"}
{"author":"李慈铭","content":"薄海苦多事，连年勤师征。渔阳国根本，贱骑犹纵横。杀气连晋齐，重阴薄日精。江淮迫岁暮，萧条无人行。君王正宵旰，我忧耿难平。流民鲜伏腊，何以纾皇情。日夕望星次，行当扫欃枪。旭旦启阊阖，万户皆春声。","dynasty":"清代","title":"癸丑除夕其六"}
{"author":"李慈铭","content":"十年扶醉金门路，秋风又吹萍梗。绛蜡围尊，银衿贮月，重话旧游清俊。筵前漫省，看零落何戡，半凋青鬓。怕说更深，画帘斜堕桂花影。江南燕归未准，天涯芳草远，谁寄愁信。瘦赋佣金，清歌换米，同是随人消损。商量旧饮，待种树招莺，借他清荫。只恐年年，露寒鸦占稳。","dynasty":"清代","title":"台城路六首其四"}
{"author":"李慈铭","content":"玉骢惯忆凤城东，春事梦云中。无端抛撇，昨宵微雨，今夜狂风。多愁多病还多别，归计况匆匆。今年花落，明年花发，知复谁同。","dynasty":"清代","title":"眼儿媚二首其一"}
{"author":"李慈铭","content":"客中风雨，又凄凉过了，清明寒食。小屋荒灯扶病坐，形影暂相怜惜。水市笙箫，山厨饧粥，故国三年别。杜鹃难到，夜深何处啼血。愁绝海北孤儿，江南老母，两地无消息。更念松楸行垄在，浊酒一杯谁滴。冷月山花，天涯魂梦，应有归时节。长饥弟妹，今朝知倍悽忆。","dynasty":"清代","title":"念奴娇十一首其三"}
{"author":"李慈铭","content":"秾，袿衱矜严旧院风。宜平视，绣褥隐芙蓉。","dynasty":"清代","title":"十六字令四首其三"}
{"author":"李慈铭","content":"画帘疏雨隔微尘，独夜房栊易怆神。淡墨罗巾镫畔字，小风铃佩梦中人。难销碧玉当年恨，留得文箫旧日贫。除却小敷山下路，天涯何处更寻春。","dynasty":"清代","title":"雨夜戏效义山无题其一"}
{"author":"李慈铭","content":"我家世在城西居，翰林吴君为缋图。长安尘沙正眯眼，突兀忽见先人庐。二百年来有此屋，东南斜抱两河曲。城边绿树万家烟，桥畔朱楼百竿竹。横河北绝官渎流，烟波浩淼无春秋。鸥凫四散不知处，鸣榔往往闻渔舟。直河西接钱青水，迤逦长流百余里。估帆日夜排樯来，艳说霞川一湾绮。蓬莱驿路清风多，连云绰楔垂女萝。会龙尚记前朝事，卧虹不绝行人歌。先人辛苦一廛寄，旧德清门子孙庇。规制朴陋无敢增，宗族环居莫轻弃。幼骑竹马携短童，东眷西眷随所从。鹅鸭时闹比邻塾，纸鸢闲趁陂塘风。最忆读书一弓地，杨柳临池滴窗翠。拥卷随时倚树吟，洗研呼俦捉鱼戏。我生二十行适燕，沧海横溢无愚贤。马蕃亦逐贾区尽，桑柘一例随飞烟。归来城郭都非旧，到岸牵船暂相就。新丰门巷何处寻，安仁故第从谁售。海燕年年绕屋飞，梦中图画是耶非。多情惟有霞川水，日望行人万里归。","dynasty":"清代","title":"自题霞川老屋图"}
{"author":"李慈铭","content":"谁唤天公醉。叹人间、遍遭白眼，鬼犹如此。骇绝玉棺还未下，争说巫阳行矣。欲铲尽、穷途名字。便是王嘉偿债异，问去来、何与痴儿事。此间乐，恐非是。年来我亦工逃死。正通天、赤章奏醮，绯衣休至。君本灵芝宫里客，隔水犹呼时未。算暂让、仙家十赍。忽地秋风回服鸟，再从头料理千秋计。书到日，为予起。","dynasty":"清代","title":"贺新郎二十首其二"}
{"author":"李慈铭","content":"暖人春幡，乍东风、蕙转冰成酥雨。湘梅过了，又是霏香雾。琳宫磬度，正金箓、玉晨宵御。应艳道、瑶草琪花，近覆醮坛鹓鹭。如闻秀郊人语。笑声来胜似，灯明箫鼓。鳞鳞翠瓦，渐造玉檐琼宇。凉蟾借取，讶窗近、夜珠来处。还自检、银烛风帘，细商词句。","dynasty":"清代","title":"一枝春"}
{"author":"李慈铭","content":"风漾游丝，雨晴芳草，联骑重款禅关。碧桃才过，红绽海棠鲜。犹有丁香似雪，斜阳外、占尽春妍。经行遍、廊空人寂，雏鹊斗花前。萧然僧几个，垂帘扫地，静炷炉烟。且访钟林下，选石云边。难得江南吟客，松风里、来听茶煎。还相约，绿阴如幄，清簟枕书眠。","dynasty":"清代","title":"满庭芳五首其三"}
{"author":"李慈铭","content":"看尔扬鞭去。正愁人、东风满目，扰花狂絮。故国苍茫天万里，不辨越山何处。更碣海、波涛汹怒。䝟兕磨牙鲛舐腭，但只身、掉臂游行过。最怜少日伤孤露。耐荒寒苧灯齑粥，半生难苦。赢得科名酬母教，衣锦暂时团聚。讵转足、便迷归路。薄宦未成家陷贼，负高堂、总被微名误。穿垒走，涕如雨。","dynasty":"清代","title":"贺新郎二十首其四"}
{"author":"李慈铭","content":"宛转青山，画栏红处，并肩暗缔香盟。有花间姊妹，证钿合深情。恁妆镜、芙蓉暂掩，翠帘珊槛，犹自藏莺。渐桥边、明月春风，吹老箫声。梦中彩笔，认萧郎、重到江亭。只鹦鹉呼来，骊驹唱去，偏自分明。寄语玉楼红杏，休重误、陌上香尘。望垂杨城郭，凝眉都待泥金。","dynasty":"清代","title":"扬州慢"}
{"author":"李慈铭","content":"未奏清淮捷，天涯阻贼烽。雪深三月暮，路绝一身穷。国事嗟何及，家书杳莫通。何时能奉母，避地乱山中。","dynasty":"清代","title":"闻故园近日消息伤乱忧家杂成五首其四"}
{"author":"李慈铭","content":"雨馀天气，槐影垂帘地。杨柳深深笼翠几，红药一枝簪髻。茶烟细袅游丝，鸟啼日上阶时。花下剧棋才了，炷香又和新词。","dynasty":"清代","title":"清平乐五首其三"}
{"author":"李慈铭","content":"琼岛春深，液池波明，晴阳正丽花磗。宫漏声中，几回暗度华年。碧桃丹杏参差过，渐风翻、红药阶前。趁微吟、退直鸣珂，满袖炉烟。才看扈跸红云辇，又三天侍宴，寿寓闭筵。仙乐琳琅，也曾梦到鸥边。果骝酒榼城相路，掩丛林、十亩花妍。莫辜他、锦幄猩屏，曾约银笺。","dynasty":"清代","title":"高阳台五首其二"}
{"author":"李慈铭","content":"恹恹小病垂帘地，倚枕怯春寒。月明灯灺，花阴无赖，还上栏干。麝巾暗解，螺杯偷递，一晌追欢。雾浓香细，银屏划袜，何日同看。","dynasty":"清代","title":"人月圆二首其一"}
{"author":"李慈铭","content":"纱幌银屏，今宵还醉，花影深处。饤坐菱香，纕衿芷老，总是伤心侣。当年风调，丝囊羽扇，问有几人能语。只筵前，盈盈画烛，泪痕为我偷注。一时莺燕，恁争持、罗带题遍，伤春好句。谁分而今，白头萧飒，难卖黄门赋。只馀横笛，米家歌里，略记贞元风度。还愁问、帘前月色，尚如旧否。","dynasty":"清代","title":"永遇乐二首其一"}
{"author":"李慈铭","content":"径尺方盆围作沼，汲泉小蓄鲦鱼。翠痕略借荇丝铺。两三文石错，随地见蓬壶。戏捉柳花浮水面，闲看逐队噞喁。空中游影自如如。须知鱼与我，同此一江湖。","dynasty":"清代","title":"临江仙十二首其十一"}
{"author":"李慈铭","content":"正扶病、疏衾偎冷。绿净房栊，湿云催暝。雨滴空阶，暗闻蛩语共秋醒。猧儿闲趁，还猛触、煎茶鼎。待检点银荷，怕蜡泪、前宵红剩。最恨。是黄昏燕子，芳讯传来无定。湘帘咫尺，惯撩乱、一栏花影。便玉笛、诉尽相思，只屏底、更无人听。更莫忆瑶珰，缄札是他曾省。","dynasty":"清代","title":"长亭怨慢五首其四"}
{"author":"李慈铭","content":"槛外绿漫漫，烟树回环。夕阳依旧满西山。万户千门无觅处，寂寞春还。无语独凭栏，旧事堪叹。龙舟犹系绿杨湾。凤吹宸游天上去，流水人间。","dynasty":"清代","title":"浪淘沙九首其三"}
{"author":"李慈铭","content":"清明忆，晴日跨湖桥。堰下田家分翠麦，柳边亭子上红箫。到处好停桡。","dynasty":"清代","title":"望江南六首其二"}
{"author":"李慈铭","content":"炉烟歌扇袅，又花间招携，金尊频倒。翠管筵前，正袖霞低拂，镜菱偷照。背了银荷，衫暗并、端相娇小。水样湘帘，偏借银蟾，映人双笑。惆怅年时怀抱，看旧眷新娇，一般风调。密字珍珠，算酒边心事，抵伊多少。白发催人，偿几度、蛾眉低扫。但愿欢红愁翠，相依未老。","dynasty":"清代","title":"三株媚"}
{"author":"李慈铭","content":"桐阴静，又悄地、小扇穿花径。迟迟玉漏声中，消受纱窗双影。檀槽倦抱，拨损银搀有谁首。只横床、约略如人，认来红泪犹凝。多情翠鸟衔笺，长辜负金樽小榼同饮。月色云香相牵惹，偏爱看、铢衣懒整。从春去。恹恹病后，便强刷、鸦青怕对镜。诉相思，夜雨灯前，玉凫孤守烟冷。","dynasty":"清代","title":"尉迟杯"}
{"author":"李慈铭","content":"百岁平分了。谩相传、南人衰易，此年难到。更有萧家天子语，各半东西相祷。只未食、长生茶蓼。人鬼挤排终不去，有黄齑、百瓮供人咬。忧患窟，此中老。生来百药愁都夭，记当年、瑶环就塾，未离怀抱。历尽人间千万劫，转眼头颅都皓。只剩取、形单自吊。今日杯盘红烛影，算三生、留得枯禅稿。归去也，故山好。","dynasty":"清代","title":"贺新郎二十首其十三"}
{"author":"李慈铭","content":"笛里寻春起。恁匆匆、江东客到，落花天气。水样年华尘样事，汗漫湖山能几。况蜡屐、渐难料理。十载苏堤杨柳约，问鬖鬖、今日撩人未。攀折处，可侬意。朝来几遍栏干倚。恼无端、烟孱雨困，和愁难寄。芳草西南湖寺路，应盼青丝游骑。谁与说、春归容易。把酒无聊寻燕子，诉东风、不解侬来意。还暗祝，明朝霁。","dynasty":"清代","title":"贺新郎二十首其一"}
{"author":"李慈铭","content":"人生会有极，抗志希古贤。道高玩其迹，文字堪钻研。兀坐叩真得，百家一无专。薄植仰乔木，弱羽委逝川。岂不慕崇远，颓废难自坚。弹指积前日，强半成愒延。且作堕地思，学语始明年。","dynasty":"清代","title":"癸丑除夕其二"}
{"author":"李慈铭","content":"小别成耽阁，叵耐连宵风恶。海棠开几日、又吹落。酒榼筝囊，辜负嬉春约。闲煞斑骓络。燕子归来，为谁摇动铃索。铸就黄金错，长是年年欢薄。舞裙歌扇底，恁飘泊。一样灯前，独自尊前寂寞。吹彻梅花角。阵阵馀寒，晓来都在帘幕。","dynasty":"清代","title":"促拍满路花"}
{"author":"李慈铭","content":"诗成忽忆秦宜叟，曾话虞山好景来。飞瀑珑玲满松桂，晴岚深浅出楼台。买田阳羡终难必，迁鹤辽城岂重回。吾谷烟霞无恙否？只应猿鸟有余哀。","dynasty":"清代","title":"星丈诗中言虞山之胜赋之"}
{"author":"李慈铭","content":"一丝疏梦湿红楼，阁住几多愁。者般凉夜，者般风雨，乍过今秋。更更惯抒孤衾絮，欲睡又还休。啼螀远起，疏灯半减，事上心头。","dynasty":"清代","title":"眼儿媚二首其二"}
{"author":"李慈铭","content":"正落灯风里，花缬催红，柳荑初长，趁小窗幽独。扶杖相寻，白须红舄，款闲门修竹。乳拍糕团，蜜煎瓜豉，饤盘牙簇。可识今朝。上京燕九，多少香车，凤城西逐。拣取双枝，占春风茅屋。袖翠含香，脸霞上酒，映梅花如玉。可惜匆匆不教留看，画帘红烛。","dynasty":"清代","title":"醉蓬莱"}
{"author":"李慈铭","content":"故人家在柯山曲，门外溪流转寒绿。板桥一抹长林西，尽日烟霞看不足。山深几日生秋风，树色尽作胭脂红。斜阳隔山渲金碧，画屏惨淡开天工。平昔看山爱秋晏，写入吴纨白团扇。画中佳赏谁最同，浊酒扁舟载王翰。寻君摇指松扉开，破帽风前笑相见。第五桥边诗思多，林阴席地共婆娑。年年好景常如此，放眼湖山一醉歌。远水遥山入秋暮，多少征途此中去。渔舍多依薜荔湾，估船偏问鸳鸯渡。王郎去客嵩汝间，余亦劳劳别故山。江路雁来知有梦，白云秋尽几时还。燕云越树动成忆，把臂王郎忽长别。黄沙落叶满长安，寒日萧萧素车出。著屐平生定几回，遗诗读罢更堪哀。分明洛水疲驴道，曾得家山一面来。遥怜瘦沈依山住，红到山中几千树。已是题诗失酒徒，扇底风光更何处。何日僧庐返病身，绿萝禅榻结比邻。西头更触浮生恸，满目山阳笛里人。","dynasty":"清代","title":"柯山红树行"}
{"author":"李慈铭","content":"呜呼忠惠天人姿，门第高华文采奇。二十登科作司李，蛮陬猾吏无能欺。报最俄膺谏垣擢，惠文脑后尤岳岳。鸳湖选郎手障天，一疏披云折其角。三吴地大多彊家，白昼击鼓惊吏衙。绣衣少年美如玉，骢马一出人无哗。中台入长十三道，逆党汗流观谏草。仓皇请急归倚庐，四负名堂待终老。南都草创吴民骄，公还持斧锄其豪。三弊上言仅报可，擢公开府苏台高。扬州镇帅本名贼，花门大纵南塘出。骎骎略地窥丹杨，公檄要盟克以日。大江鼓浪高崔嵬，传呼单舸中丞来。通侯跽接健儿拜，辕门酾酒欢如雷。奄儿翻案水火急，副相出都国人泣。弹章并列三贤名，师弟相随返乡邑。同文狱起城社倾，兴朝帝子安车迎。殉国义同高刘死，观时耻逐姜商生。一泓清绝寓园水，角巾屹然水中止。讲学同源幸得人，柳桥携手王元趾。画江犹子更从戎，巢覆狐儿缧绁同。故宅幸留施舍后，藏书散尽乱离中。承平回首闲居福，月榭风亭看不足。夫妇清闺品画诗，弟兄别墅从丝竹。梦醒人世已沧桑，终古山川对影堂。青袍尚志孤臣痛，黄帛长攽御府香。园名记在谁能续，平泉花石邻家鬻。客过还凭础认亭，僧贫只缚篱为屋。野菊寒泉荐一尊，魏庄耕稼几人存。当筵莫奏湘累曲，我亦公家七叶孙。","dynasty":"清代","title":"寓山四负堂谒祁忠惠公像"}
{"author":"李慈铭","content":"槛外绿漫漫，烟树回环。夕阳依旧满西山。万户千门无觅处，寂寞春还。无语独凭栏，旧事堪叹。龙舟犹系绿杨湾。凤吹宸游天上去，流水人间。","dynasty":"清代","title":"浪淘沙九首其三"}
{"author":"李慈铭","content":"柯山南畔，最爱绿萝行脚院。三面花光，一面湖光衬夕阳。闲携茶具，岩下清泉亲手注。尽日莺啼，间覆僧窗一局棋。","dynasty":"清代","title":"减字木兰花九首其二"}
{"author":"李慈铭","content":"睡起慵教贴翠钿，日长啼鸟奈何天。客中花落又今年。眉语金尊新烛底，鬓香团扇小风前。薄情赢得暂时怜。","dynasty":"清代","title":"浣溪沙十首其四"}
{"author":"李慈铭","content":"帘重雨垂垂，到黄昏、又是晴期无准。微醉更添衣，重篝腻、先到江南梅信。扶头睡味，殢人依旧年时病。多恐银荷灯照处，闲了水晶双枕。梦中还问红楼，只纱窗、似雾琴弦微润。燕子不归来，葳蕤琐、斜阁栏干秋影。空阶点滴，漏声遥隔重门静。为想禅床同听客，凋得几丝青鬓。","dynasty":"清代","title":"南浦二首其二"}
{"author":"李慈铭","content":"秋色自来去，终古不知愁。江村今夜明月，肯为酒人留。但扫苍苔黄叶，准备沧波一苇，左右挈洪浮。唤起守门鹤，来戏玉头山。陈遵死，徐孺病，阿平游。更堪西笑，长安汩没海中鸥。屈指卅年狂客，剩此薜衣松衲，点缀鉴湖秋。钟磬夜深寂，吹笛下寒流。","dynasty":"清代","title":"水调歌头三首其二"}
{"author":"李慈铭","content":"水样梦初醒，半穟灯花瘦不青。索性起吹灯炉落，愔愔，绿映虚𢅏屋角星。病骨忒伶俜，一摺吟魂熨绣衾。窗外又听疏雨过，泠泠，声满风前九子铃。","dynasty":"清代","title":"南乡子"}
{"author":"李慈铭","content":"傍西墙，有猩棠一树，含意上金堂。珊缀珍丛，脂匀粉朵，未许蜂蝶轻狂。看取次、将开复敛，似避人、娇面怕端详。散点朝霞，轻笼细雨，略逗斜阳。应记几年栽就，比摩挲稚女，锦带低量。才整搔头，凝羞晕颊，尚怯轻泄春光。正赢得、回眸一笑，衬纤妍、垂柳万丝长。只恐开时遇，风翻损红妆。","dynasty":"清代","title":"一萼红二首其二"}
{"author":"李慈铭","content":"欢笑启家宴，明镫亦煌煌。中闱坐慈母，弟妹侍两旁。两弟亦娶妇，侧坐竞奉觞。甘旨未取办，屠苏且分尝。家人如列星，熠耀粲成行。我母有如月，团栾罗众芒。人生重侍奉，此乐殊未央。愿唱百年歌，四海常安康。","dynasty":"清代","title":"癸丑除夕其四"}
{"author":"李慈铭","content":"小别东风不自由，香车油壁几句留。难忘玉手搴帘笑，谁遣蛾眉满镜愁。莺语画屏人倚瑟，蛛丝小幔月当楼。银河不信谁相待，泻作潇潇暮雨秋。","dynasty":"清代","title":"雨夜戏效义山无题其三"}
{"author":"李慈铭","content":"桂岭千盘毒雾多，养痈从此溃山河。岂真小丑关妖谶，谁使中军祇雅歌。宗泽尚存宁至是，重湘虽险待如何。督师忍召乡邦祸，身后还应誓枕戈。","dynasty":"清代","title":"村居杂感其二"}
{"author":"李慈铭","content":"浅浅晴天，拖逗出、绛霄花影。正日暖、天孙绣罢，懒收云锦。绿树接边红欲亸，凤城衔处明逾靓。更额黄、无限夕阳山，西南映。江上思，谁相证。山外意，何时尽。似端相人面，醉波微晕。锦带书从天半寄，紫罗巾欲风前赠。只消魂、能得几时看，明河近。","dynasty":"清代","title":"满江红九首其八"}
{"author":"李慈铭","content":"正春到、椒盘吟絮。官烛摇红，玉堂雕户。忽自钗分，断云天际渺何处。旧时鸾镜，谁并倚、花双树。只留得鸳雏，忍更话、青红欢聚。日暮。认空房履迹，点点香尘堪数。写成虚位，对遣挂、商量眉语。最苦是、爆竹闉填，怕胆怯、犀帘无主。应倍记年前，拥髻春幡风度。","dynasty":"清代","title":"长亭怨慢五首其二"}
{"author":"李慈铭","content":"恁茸衫款段，独访玄都，日澹沙晴。休说长生事，但丹霞灶冷，烟袅幡青。天风猛撼铃铎，烛乱露坛星。只玉格金函，玲珑雾阁，深琐层清。西游几经岁，又几劫开皇，鹤化无声。记得蓬莱境，便雪山冰海，花树都春。何况帝城佳气，阆苑接仙禽。还目极斜阳，林尖寺塔衔暮云。","dynasty":"清代","title":"忆旧游"}
{"author":"李慈铭","content":"长风吹独立，苍莽堕边愁。山压孤村暝，城掀浊浪秋。奇贫逢患难，多病误恩仇。满目关河思，平分浩荡鸥。","dynasty":"清代","title":"晚步门外风浪浩然临流独立颇有江湖之思成五言一章"}
{"author":"李慈铭","content":"苑墙斜抱离宫树，楼台多少云里。太液平分，飞虹高跨，两岸芰荷无际。丹霄咫尺，正万柄摇红，十洲含绮。凤辇时来，五铢衣带御香细。当年听彻宫漏，便蓬瀛鱼鸟，也识延企。小殿芙蓉，夹城松栝，尽戴翠华佳气。垂杨凝峙，恰上映山亭，下临烟水。倚遍栏干，暮云琼岛起。","dynasty":"清代","title":"台城路六首其六"}
{"author":"李慈铭","content":"秋色自来去，终古不知愁。江村今夜明月，肯为酒人留。但扫苍苔黄叶，准备沧波一苇，左右挈洪浮。唤起守门鹤，来戏玉头山。陈遵死，徐孺病，阿平游。更堪西笑，长安汩没海中鸥。屈指卅年狂客，剩此薜衣松衲，点缀鉴湖秋。钟磬夜深寂，吹笛下寒流。","dynasty":"清代","title":"水调歌头三首其二"}
{"author":"李慈铭","content":"一纸从头读。正灯前、东风猛撼，狂花盈屋。差喜故人犹健在，留得空山歌哭。还苦耐、吟诗穷独。覆卵倾巢都不计，只虚名、抵死争残局。期老享，文章福。城南当日同追逐，最难忘、徐公风貌，鲁生高躅。嚼舌堂堂传骂贼，恨血千秋埋绿。更惨绝、横流湛族。憔悴儒冠差不负，问斯人、九地谁能赎。还忍听，山阳曲。","dynasty":"清代","title":"贺新郎二十首其八"}
{"author":"李慈铭","content":"烛下有如月。又当筵、倚衿吴语，暗香初接。一样秋人缠绵意，分手俄成愁绝。记隔夜、瑶笙吹彻。花叶团圞屏录曲，更金尊、互劝歌回雪。双袖底，酒痕热。同看莺燕开帘出，蓦回头。红菱照眼，玉枝先折。犹有蛾眉留人住，为我明珠承睫。只一霎、温存须惜。典尽貂裘那作计，恐人间、容易芳华歇。休更忆，北邻笛。","dynasty":"清代","title":"贺新郎二十首其十一"}
{"author":"李慈铭","content":"古人取韵缓，清浊限方域。世儒泥章句，音义遂烦数。长短齐人言，轻重汉儒读。后出益纷拿，圈发逞私欲。梁陈讲声病，强以四声束。高贵暨梁武，卓识独破俗。奈此风会趋，浮华斫其朴。颠倒言下上，虚实昧秀宿。鲖乃切纣红，顼改翻许绿。燕说谁为刊，天籁返遭梏。北宋家法存，近守唐代躅。丁贾皆经儒，同志有洙淑。十卷十二凡，部别慎通独。悂缪偶貤孙，典刑未祧陆。字不取类隔，文亦参篇玉。别体务荟萃，一音自联属。虽病雅俗殽，尤多形体复。观过宜知仁，多文在富蓄。谁欤妄兼并，画部成百六。疵议丛刘渊，创始实文郁。国朝勇复古，亭林首张目。十部至廿一，研析递繁缛。经子务博证，集矢遍吴棫。入声互割配，头脯强接续。其意或过通，往往见违触。之脂支必分，元魂痕当副。无锡与仪徵，雅冀古骚复。昌言终未行，习非徒娽娽。蒙尝发狂论，吹万贵抱蜀。双声本天机，造化具宫角。六书半形声，偏旁不相黩。持此两大端，如宗合其族。一扫尘径芜，兼通绝津轴，霓蜺枉分别，颇陂免点辱。屡欲勒一书，私以诏家塾，病懒辍觚翰，家贫艰毕牍。羡君勤著述，榆阴掩深屋。朝夕罗丹铅，雅话尽籑录。简炼比治兵，爬梳类折狱。即觇经济优，岂为盘错衄。此图便千秋，雕虫等奴仆。","dynasty":"清代","title":"题岘樵枌东老屋校韵图"}
{"author":"李慈铭","content":"榆钱飞老，过了花时人事少。懒炷都梁，风过书签看在香。绿阴新雨，闲校丹经消日午。佳墨匀研，莫放杨花入画帘。","dynasty":"清代","title":"减字木兰花九首其五"}
{"author":"李慈铭","content":"灼灼榴苞吐火，猗猗桃竹流霞。春风不管人憔悴，点缀满庭花。五十颠毛如许，三千归路犹赊。不知明岁蒲觞底，芳事属谁家。","dynasty":"清代","title":"锦堂春二首其一"}
{"author":"李慈铭","content":"凤城西畔前朝事，禊春又联吟侣。松合香台，草侵荒殿，撩乱风幡铃语。杏花过雨，正蓝子摇红，丁香含素。庭院深深，磬声不隔燕莺路。藏云洞今在否。登临孤客迥，难寄愁处。柳绿芦沟，云开蓟镇，依旧青山无数。悲歌倦旅，看禅榻茶烟，鬓丝如许。好片斜阳，暮钟催客去。","dynasty":"清代","title":"台城路六首其五"}
{"author":"李慈铭","content":"蓦今朝、仲春初二，玉晨重见瑶侣。钿蝉缃蝶新梳削，回首那人风度。青鸟去，看碧落高寒，又恐娇难住。梦云惯阻。记夜雨重门，画堂灯畔，双髻唱金缕。东风骤，吹堕琼华如许。秦台零落珠树。小庭香雾回廊月，都是旧经行处。花底语，问花上、流莺也为侬凄楚。凤笙漫谱。指柳下栏干，共伊凭后，十载罥飞絮。","dynasty":"清代","title":"摸鱼儿十首其二"}
{"author":"李慈铭","content":"寂历园亭闲几许。蓦地东风，一霎花无数。泪沾年年无觅处，平芜绿遍伤心路。数日不来春又暮，病酒耽香，料理和愁住。墙外人家闻笑语，夕阳独下西墙去。","dynasty":"清代","title":"蝶恋花二首其二"}
{"author":"李慈铭","content":"牵得红丝异。恁巫山、彩云散后，银潢仍济。珠幰驮来娇宛转，似识烧槽弦意，更何用、玉箫双誓。比似香阶歌划袜，却提鞋、不辨愁滋味。燕玉小，楚云殢。当年花下双成觑。未端相、豆梢年月，桃根行辈。谁道留仙裙剩得，偏媵银环宜弟。较花貌、青城姊妹。还忆缃衾回面目，把小乔、已属金龟婿。新旧恨，玉山会。","dynasty":"清代","title":"贺新郎二十首其二十"}
{"author":"李慈铭","content":"秋色满江关，倦金门、又报五湖船具。杨柳凤河滨，柔丝袅、偏是征帆难住。凉飔忍俊，短篷斜趁新鸿度。回首觚棱天际梦，都付暮云芳树。共看水部归装，只琴囊画卷，烟霞伴侣。山影到闲庭，缃帘底、消受鬓香眉妩。蘋花一桨，载诗还访桃根去。料得西窗同剪烛，却话蓟门风雨。","dynasty":"清代","title":"南浦二首其一"}
{"author":"李慈铭","content":"小别东风不自由，香车油壁几句留。难忘玉手搴帘笑，谁遣蛾眉满镜愁。莺语画屏人倚瑟，蛛丝小幔月当楼。银河不信谁相待，泻作潇潇暮雨秋。","dynasty":"清代","title":"雨夜戏效义山无题其三"}
{"author":"李慈铭","content":"咫尺青鸾便断闻，漫书花叶寄朝云。镫前秋扇留残滴，雨后春衫发故熏。杨柳长为牵恨物，蘼芜新著忏愁文。多应终古沅湘水，翠被兰舟怨鄂君。","dynasty":"清代","title":"雨夜戏效义山无题其四"}
{"author":"李慈铭","content":"生合奇兵五国来，死犹埋骨傍金台。能军世尽推骑劫，爱士人惟礼郭隗。终使客卿沦异地，空传书语感奇才。望诸莫表将军墓，知为昭王首重回。","dynasty":"清代","title":"乐毅墓和郑盦"}
{"author":"李慈铭","content":"胜地招邀萃羽觞，丽廔阑槛带虚堂。清池水影先浮磴，高柳秋声欲满廊。云物略存嵩少意，钟鱼犹接梵龛香。双藤宰相风流歇，尚有寒松翠过墙。","dynasty":"清代","title":"闰秋饮集嵩云草堂池北精舍河南士大夫新筑宴赏处也"}
{"author":"李慈铭","content":"诗成忽忆秦宜叟，曾话虞山好景来。飞瀑珑玲满松桂，晴岚深浅出楼台。买田阳羡终难必，迁鹤辽城岂重回。吾谷烟霞无恙否？只应猿鸟有余哀。","dynasty":"清代","title":"星丈诗中言虞山之胜赋之"}
{"author":"李慈铭","content":"烟波杳霭接层岚，远近行舟尽卸帆。日暮湖南山下路，满天风雨落松杉。","dynasty":"清代","title":"湖南山寺门望雨"}
{"author":"李慈铭","content":"开国当年气象新，补天笔落自通神。鸠摩合为真王出，俯视凌烟阁上人。","dynasty":"清代","title":"传镫寺观章皇御绘宏觉禅师像敬赋"}
{"author":"李慈铭","content":"清梦忽然碎，溪喧满孤枕。推篷绿打头，乱堕松竹影。及兹朝气爽，行渡石桥近。湿雾吹濛濛，山意犹未醒。细路春泥明，密篝曙烟隐。莺啼茅屋幽，犊卧露花冷。缘钟时见僧，到寺一水静。","dynasty":"清代","title":"早至平水溪口登岸意行三四里至显圣寺不入"}
{"author":"李慈铭","content":"结念栖隐乡，环流面寒麓。凌晨理幽榜，人语出清旭。群鬟互湿翠，临溪各为沐。钓竿带烟萝，茶臼答风竹。卷帘交清晖，书帙映人绿。烦公营粉本，茅堂启湖渌。画图幸取办，鱼鸟先约束。相期采金英，鹿蹊踏松粟。","dynasty":"清代","title":"潘星斋丈为予缋湖塘村居图用晓游天王寺韵题诗见赠叠韵奉谢"}
{"author":"李慈铭","content":"元化日流行，人事乃尘积。得失随鸡虫，一瞬判今昔。芳华转诘朝，岁事谢兹夕。万物欣怀新，残年孰知惜。睒睒东方明，移眴便陈迹。老尽今古人，悚念百灵集。","dynasty":"清代","title":"癸丑除夕其一"}
{"author":"李慈铭","content":"窄窄纤袿，恰俺映、兰襟深处。还惹得、丝丝香细，绣檀微炷。粉叶薄沾金凤翼，红椒对吐银莺味。认一痕、珠络领巾斜，春心露。衬背衱，侵腰素，欣熨贴，都如许。望红廧，一抹闲情能赋。香汗暖蒸重锦角，玉酥隐起纤罗缕。问檀郎、可解护温黁。痴情诉。","dynasty":"清代","title":"满江红九首其九"}
{"author":"李慈铭","content":"酾酒问东风，何事匆匆。人天容易水西东。轻把蓬山拼一掷，顷刻千重。莫唱负情侬，芳讯难通。伤春人在暮春中。不解留春偏惜别，春肯从容。","dynasty":"清代","title":"浪淘沙九首其八"}
{"author":"李慈铭","content":"小园遍是杨花，濛濛做尽东风色。几回茗艼，雨丝如梦，已过寒食。选石安琴，芟枝布几，暂消迟日。看缃桃落处，苔钱满地，刚绣出，春愁迹。可叹年年华发，且连朝、玉缸狼藉。溪唇挑菜，墙头度馔，漫通残客。一觉斜阳，风前酒醒，解衣吹笛。又黄昏近也，梨花月底，衬栏干雪。","dynasty":"清代","title":"水龙吟"}
{"author":"李慈铭","content":"秾，袿衱矜严旧院风。宜平视，绣褥隐芙蓉。","dynasty":"清代","title":"十六字令四首其三"}
{"author":"李慈铭","content":"夜来孤馆无眠惯，雨声更催天曙。著户帘开，敲窗烛暗，尽把闲愁来絮。离情几许。只枕泪衾重，自家将护。掐遍莲更，暗中写就断肠句。分明故乡怨绪，恁文园善病，谁遣羁旅。可忆年时，空阶点滴，不似者番凄楚。梦儿归去，问画尺声中，今宵凉否。燕子檐花，记侬灯畔语。","dynasty":"清代","title":"台城路六首其二"}
{"author":"李慈铭","content":"诗成忽忆秦宜叟，曾话虞山好景来。飞瀑珑玲满松桂，晴岚深浅出楼台。买田阳羡终难必，迁鹤辽城岂重回。吾谷烟霞无恙否？只应猿鸟有余哀。","dynasty":"清代","title":"星丈诗中言虞山之胜赋之"}
{"author":"李慈铭","content":"琳宫最忆。有鹿女衔来，分外娇绝。借与露华，轻把黛螺微拂。似曾绿萼初开，换了玉环标格。留仙住、回头暗看，唾痕凝碧。春风几度相识。只倚遍栏干。谁忍攀摘。赋就睡妆，偏漏宓妃消息。带颦转入朱门，可比坠楼颜色。灯影下，何时翠蛾重出。","dynasty":"清代","title":"露华"}
{"author":"李慈铭","content":"中年到也，叹封侯、骨相奇零如此。热血一腔何处洒。日饮亡何而已。落水三公，坠车仆射，早冷人间齿。先生休矣！虽佳何与人事。可惜浊酒牢骚，短衣历落，又是东风起。百岁胸怀行不得，寂寂虚生斯世。动业羊头，文章牛后，短尽英雄气。古今邱貉，一编且对青史。","dynasty":"清代","title":"念奴娇十一首其一"}
{"author":"李慈铭","content":"姝，罗袖难胜怯自扶。熏香坐，娇极未抛书。","dynasty":"清代","title":"十六字令四首其一"}
{"author":"李慈铭","content":"猩英细簇，绛瓣匀敷，绀萼双趺展。乍分还敛，薰风里、相倚又相遮掩。重台更艳，认高处、五云秾颤。是甚时、蜡凤三珠，齐向枝头见。可似尹邢婉娈，又身轻掌上，来舞飞燕。朝酣深浅，红裙并、偏让暗抬娇面。芳心数点，还密意、如人旋转。长愿深翠朱幡。不作飞红怨。","dynasty":"清代","title":"解语花二首其二"}
{"author":"李慈铭","content":"裙衩文鸳窄，钗梁粉蝶娇。才离眼底已销魂，难道忍心撇过又今宵。佩响侵银箔，炉薰度紫绡。月斜花径路迢迢，如此思量魆地忒无聊。","dynasty":"清代","title":"南歌子二首其二"}
{"author":"李慈铭","content":"一院秋灯初过雨，月儿檐际纤纤。桐枝斜飐玉阶前。暗闻风叶响，人影隔疏帘。刚是辘轳金井歇，夜深还动筝弦。微云清露乍凉天。画栏闲似水，梧子落谁家。","dynasty":"清代","title":"临江仙十二首其五"}
{"author":"李慈铭","content":"晓枕啼莺，刚梦到、谢家庭院。听帘低，歌尘一缕，钿箫低唤。铃索语通香篆细，秋千影隔东风软。正缃桃、花底教鹦哥，春愁浅。萧郎鬓，年年换，真珠字，题都遍。恁新词琢就，相思难遣。怀里绿筠重泪叠，奁中红豆团圞忏。又鲤鱼、风信到江南，传笺惯。","dynasty":"清代","title":"满江红九首其三"}
{"author":"李慈铭","content":"俏垂双鬓，窣地行来花有影。不怕生疏，一点灵犀惯吃虚。再三临镜，偏是何郎工傅粉。十斛明珠，抵得当筵一笑无。","dynasty":"清代","title":"减字木兰花九首其八"}
{"author":"李慈铭","content":"桑乾水自楼烦来，挟沙横决如奔雷。缗钱告绌外繇困，危堤堤常奔摧。神畿南北一河绕，南岸乘危北岸倒。积年𦵦𦵦眄雨工，十室一归复逃涝。我乏羡卒半亩田，太仓斗食饕无缘。蜚鸿满野心悄然，岂但墨突无炊烟。","dynasty":"清代","title":"苦雨谣其二"}
{"author":"李慈铭","content":"清明忆，晴日跨湖桥。堰下田家分翠麦，柳边亭子上红箫。到处好停桡。","dynasty":"清代","title":"望江南六首其二"}
{"author":"李慈铭","content":"小队清游，凤城西近，古松凉合禅关静。院深日午不逢人，画幡风过花间磬。相约携尊，偏耽薄病，料应裙屐穿香径。翠帘刚对绿阴开，扇光轻渡西山影。","dynasty":"清代","title":"踏莎行三首其三"}
{"author":"李慈铭","content":"玉梅乍落，恁懒菭绣遍，晚风帘幕。唤起倩魂，重取清泉与轻濯。携向明窗绮供，都不羡、金床银凿。试映取、白石粼粼，何似在丘壑。依约。梦痕昨。记竹下水边，几回行乐。暗香细嚼，频照寒流数红萼。谁想盈盈棐几，还暂试、影娥池阁。看荡漾、春去也，绮情自托。","dynasty":"清代","title":"暗香"}
{"author":"李慈铭","content":"听深秋鸣蝉，渐催人暮霭，风露初娟。尚有寻春仙侣，共驰华笺。珠市口，灯街前。认酒旗、青楼高悬。又鬓影清尊，袿薰画烛，花惹一庭烟。人生几。开芳筵。况文园卖赋，难换金钱。那得朱颜长驻，素蟾长圆。菱镜小，霞衣鲜。漫揣量、卿怜侬怜。要休忘连宵，双双玉人团扇边。","dynasty":"清代","title":"寿楼春"}
{"author":"李慈铭","content":"香车刚见帘开，整鬟钗。留得半庭残雪，印弓鞋。端详觑，低声诉，晕红腮。知道竹间煎茗，这谁来。","dynasty":"清代","title":"相见欢二首其一"}
{"author":"李慈铭","content":"秾，袿衱矜严旧院风。宜平视，绣褥隐芙蓉。","dynasty":"清代","title":"十六字令四首其三"}
{"author":"李慈铭","content":"粲粲孟鼎铭，吴陈考已备。侍郎精古籀，抉摘无遗义。我所三摩挲，尤在玟珷字。于古无可徵，请更对以意。吕伋谥丁公，《说文》作玎谊。丁癸本殷号，周人始制谥。偏旁随事增，古盖有斯例。唐虞及三代，以玉供神事。大夫有石宔，郊宗详其制。王公当用玉，疑非起后世。谥为作主用，加玉所以志。此乃真古文，千钧一发系。寄语一孔儒，挢舌莫诧异。","dynasty":"清代","title":"盂鼎铭拓本为伯寅侍郎赋其一"}
{"author":"李慈铭","content":"团扇家家图画在，萧然海鹤风姿。梦随铁骑醉吟诗。三山临水宅，万里拂云祠。老辈风流今似昔，烟霞遥订心知。江南秋及杖藜时。绿蓑菰米艇，乌帽菊花篱。","dynasty":"清代","title":"临江仙十二首其三"}
{"author":"李慈铭","content":"甚匆匆、一年春老，海棠开遍琳宇。广庭十亩红霞队，交倚翠帘珠户。能几度，消受得、金尊银烛伤春句。画栏断处。有一树垂杨，恰当花缺，为我尽情舞。循流水，还忆旧径行路。香车宝马同驻。屧痕钗影分明在，偏是落英无数。莺燕去，只赢得、枝头犹带前年雨。闲愁漫诉。且再问荒园，绮窗尘网，剩有断钗否。","dynasty":"清代","title":"摸鱼儿十首其七"}
{"author":"李慈铭","content":"傍枌阴拓地结精庐，人在画中居。自平津罢馆，垂帘据几，重见江都。闲煞绿阴清昼，长照满床书。细勘丹青笔，好趁窗虚。课罢奚童扫叶，更妃豨声病，校付清娱。问青编粉指，赌记几回输。怎催人、拥麾万里，向陇云、频梦树扶疏。归来早、乙藜吹火，再领蓬壶。","dynasty":"清代","title":"甘州"}
{"author":"李慈铭","content":"小队清游，凤城西近，古松凉合禅关静。院深日午不逢人，画幡风过花间磬。相约携尊，偏耽薄病，料应裙屐穿香径。翠帘刚对绿阴开，扇光轻渡西山影。","dynasty":"清代","title":"踏莎行三首其三"}
{"author":"李慈铭","content":"画格屏山六扇齐，妆成凝坐只弹棋。绣檀熏罢又添衣。蝴蝶自来还自去，蔷薇架上日频移。一春长是翠眉低。","dynasty":"清代","title":"浣溪沙十首其七"}
{"author":"李慈铭","content":"一阵帘前疏雨过，夕阳楼阁晴妍。小安笔砚晚风前。柳丝低拂地，蕉影半遮帘。团扇单衫都称意，不须纱帽闲眠。静看庭际飏茶烟。绿阴中断处，红试晚花天。","dynasty":"清代","title":"临江仙十二首其八"}
{"author":"李慈铭","content":"有明季年党祸亟，朝廷甚于河北贼。国有贤者孙与卢，权奸所忌陷之敌。忠定勤劳擅边事，忠烈桓桓众尤恃。书生三十临元戎，文武七州得专制。雷公白骑一蹶僵，掎隅逸贼贼复张。骁将横刀跃马返，头颅一颗高迎祥。彼哉亨九亦持钺，公伟常为义真屈。指踪狝薙清中原，边吹神兵蹋墙入。十烽连报阴山破，急移韦虎当关卧。宣云屹屹长城孤，东南群盗酌酒贺。黄麾下瞰甘泉宫，墨绖仓皇对殿中。九重不怿要人怨，尽收貔虎归军容。五千见卒奋弮出，大评决战贾庄驿。铁骠四蹙烟尘昏，槊折尸僵满袍血。缞麻衬甲靴藏刀，舐面风前恸故僚。一死君亲名义尽，两河人鬼哭声高。百计诬降结中竖，部曲伤残责对簿。戴就烧鋘狱不移，马严连索君犹怒。枢臣亦是功名流，争功乃与公为仇。上方赐剑不汝齿，明年送汝襄王头。呜呼高阳继死漳州虏，城社凄凉散狐鼠。谁遣中流自坏船，至今泪湿思陵土。","dynasty":"清代","title":"读明史卢象升传"}
{"author":"李慈铭","content":"诗成忽忆秦宜叟，曾话虞山好景来。飞瀑珑玲满松桂，晴岚深浅出楼台。买田阳羡终难必，迁鹤辽城岂重回。吾谷烟霞无恙否？只应猿鸟有余哀。","dynasty":"清代","title":"星丈诗中言虞山之胜赋之"}
{"author":"李慈铭","content":"瘦年前度，喜冬暄、回暖春风催律。小试灯屏围绛蜡，照遍梅花如雪。白发庞眉，儿童指点，卌载填词客。斯人犹在，东方游戏还剧。漫道铸错郎潜，三朝京辇，几醉闲花月。同辈少年偏见爱，来作灵均生日。更喜尊前，一枝瑶树，绰约依人立。笑它坡老，紫裘夸煞吹笛。","dynasty":"清代","title":"念奴娇十一首其十"}
{"author":"李慈铭","content":"豆蔻梢头春一寸。些子柔红，生被朝烟困。碧玉年华都未省，家家先下黄鹂聘。梦雨连番花噤痒。水样轻寒，佯唤缃桃醒。帘外炉香扶彩胜，绿窗人语东风近。","dynasty":"清代","title":"蝶恋花二首其一"}
{"author":"李慈铭","content":"一剪红蘼，倩谁写、银钩团扇。还记得，蛮纱窗下，那回初见。眉叶黛匀新恨浅，靥花香著春酲暖。恁画中、小剧镜中人，东风短。瑶珰寄，空相券，珠彄约，翻成怨。奈梦随春去，钿衫人远。翠槛云深鹦母睡，绣屏廛重狸奴懒。只粉巾、留得唾脂痕，星前看。","dynasty":"清代","title":"满江红九首其二"}
{"author":"李慈铭","content":"湖光千尺，接翠楼天半。杨柳疏疏映窗扇。蓦回栏、低亚钗影才分，刚省识、花里卷帘人面。横塘曾几过，道是无情，怎得含娇递饧眼。浅笑不禁痴，略要回身，又压臂、羞抬双钏。镇罗袖、长垂几生修，羡一抹疏红，夕阳珊槛。","dynasty":"清代","title":"洞仙歌四首其二"}
{"author":"李慈铭","content":"姝，罗袖难胜怯自扶。熏香坐，娇极未抛书。","dynasty":"清代","title":"十六字令四首其一"}
{"author":"李慈铭","content":"春到山阴湖水生，游人争爱镜中行。茶烟杨柳千家雨，燕子桃花十日晴。兰渚酒，禹祠莺，不堪风景忆承平。画船箫鼓嬉春返，一路楼台直到城。","dynasty":"清代","title":"鹧鸪天五首其二"}
{"author":"李慈铭","content":"琼窗倚玉，有画眉小笔，脂晕凝宿。试拂轻绡，约略朝酣，一枝艳对修竹。红珠帐外消魂影，刚浅照、花南香北。好黛螺、宫吏重修，持慰点妆人独。想是端居草疏，茜衫正捧研，娇亸鬟绿。且缓朝天，为拾残绒，点缀春风萝屋。须知老去冰霜性，未肯换、小红新曲。只剩将、绛雪飞丹，留作喜神妍幅。","dynasty":"清代","title":"疏影三首其一"}
{"author":"李慈铭","content":"谁唤天公醉。叹人间、遍遭白眼，鬼犹如此。骇绝玉棺还未下，争说巫阳行矣。欲铲尽、穷途名字。便是王嘉偿债异，问去来、何与痴儿事。此间乐，恐非是。年来我亦工逃死。正通天、赤章奏醮，绯衣休至。君本灵芝宫里客，隔水犹呼时未。算暂让、仙家十赍。忽地秋风回服鸟，再从头料理千秋计。书到日，为予起。","dynasty":"清代","title":"贺新郎二十首其二"}
{"author":"李慈铭","content":"大府传飞檄，乡关乍被兵。愁云盘故障，妖彗扫长城。戎马莺花地，江湖战伐声。越山东望近，莫使鼓鼙惊。","dynasty":"清代","title":"闻故园近日消息伤乱忧家杂成五首其二"}
{"author":"李慈铭","content":"结念栖隐乡，环流面寒麓。凌晨理幽榜，人语出清旭。群鬟互湿翠，临溪各为沐。钓竿带烟萝，茶臼答风竹。卷帘交清晖，书帙映人绿。烦公营粉本，茅堂启湖渌。画图幸取办，鱼鸟先约束。相期采金英，鹿蹊踏松粟。","dynasty":"清代","title":"潘星斋丈为予缋湖塘村居图用晓游天王寺韵题诗见赠叠韵奉谢"}
{"author":"李慈铭","content":"人生会有极，抗志希古贤。道高玩其迹，文字堪钻研。兀坐叩真得，百家一无专。薄植仰乔木，弱羽委逝川。岂不慕崇远，颓废难自坚。弹指积前日，强半成愒延。且作堕地思，学语始明年。","dynasty":"清代","title":"癸丑除夕其二"}
{"author":"李慈铭","content":"堂前陈枣栗，焚香展先容。坠霜无返晨，惊水无回风。孤露遘家酷，一星将告终。《诗》《书》藐先训，尤悔丛厥躬。今辰拜阶下，胜衣异儿童。仿佛趋庭时，惧责心忡忡。仰首见遗挂，欲就将何从。烛花散影堂，还照莱衣红。","dynasty":"清代","title":"癸丑除夕其三"}
{"author":"李慈铭","content":"欢笑启家宴，明镫亦煌煌。中闱坐慈母，弟妹侍两旁。两弟亦娶妇，侧坐竞奉觞。甘旨未取办，屠苏且分尝。家人如列星，熠耀粲成行。我母有如月，团栾罗众芒。人生重侍奉，此乐殊未央。愿唱百年歌，四海常安康。","dynasty":"清代","title":"癸丑除夕其四"}
{"author":"李慈铭","content":"爆竹声咽阗，念我平生友。祭诗孰狂歌，避债孰低首。推解乏货财，事畜迫奔走。凤凰下觅食，琅玕实无有。麒麟代车牛，牧竖厈其丑。自好物所憎，时艰道堪守。及兹岁寒时，寸阴各毋负。读书在固穷，作事必要久。素心怀好音，立言务忠厚。","dynasty":"清代","title":"癸丑除夕其五"}
{"author":"李慈铭","content":"薄海苦多事，连年勤师征。渔阳国根本，贱骑犹纵横。杀气连晋齐，重阴薄日精。江淮迫岁暮，萧条无人行。君王正宵旰，我忧耿难平。流民鲜伏腊，何以纾皇情。日夕望星次，行当扫欃枪。旭旦启阊阖，万户皆春声。","dynasty":"清代","title":"癸丑除夕其六"}
{"author":"李慈铭","content":"昨日中旨下，率钱修离宫。读诏私太息，此举宜从容。圣人秉纯孝，不暇权始终。长乐楼百尺，积庆花千重。取足天下养，承欢良无穷。四海幸平台，物力犹未充。岛夷怙群丑，鼾睡长安中。诚宜法文景，励治威诸戎。安可舍禁钥，危照甘泉烽。台疏閒一上，未得回宸衷。贤傅造辟言，主德本至聪。岂不念民瘼，何难罢新丰。事关国根本，连章期诸公。冗官未食禄，涕泪徒沾胸。伏阙讵可效，草奏谁为通。负此读书力，仅争章句功。漆室夜深讥，四顾无予同。","dynasty":"清代","title":"京邸冬夜读书"}
{"author":"李慈铭","content":"夜来何所梦，梦归故山庐。山阴西郭外，聚族横河居。宅后十顷地，旁临官渎湖。竹圃各自辟，袤延半里余。家家有高楼，朱翠相萦纡。吾宅割半亩，面城开里闾。后有楼五间，青苔黯金铺。时节偶一登，凭阑俯佃渔。湖光收不尽，平野连茭蒲。乱帆过如叶，鼓枻时相呼。鸬鹚排艇列，惊飞趁鸥凫。柴罧忽中断，间以红芙蕖。此境常在目，久旅徒长吁。一旦落吾手，指点真画图。青山列眉际，天光在衣裾。左右挹明镜，琉璃纳窗虚。七日傥不醒，何必游华胥。","dynasty":"清代","title":"夜梦归故园作"}
{"author":"李慈铭","content":"扁舟出东郭，沿缘耶溪间。水尽白云起，遂入云门山。红树叠青嶂，明妆耀螺鬟。远近含层霞，深浅分寒烟。峰陡势欲落，飞翠忽复连。曲涧荫幽筱，鱼鸟媚我前。时逢采樵侣，踏叶相往还。山回寺门出，夕阳终古间。","dynasty":"清代","title":"初冬携舟至平水溪口由望仙桥入宝严寺夜宿澄公房其一"}
{"author":"李慈铭","content":"云门外六院，兹地据丹麓。入门仍见山，古藓一庭绿。松阴飐双幡，经坛散炉馥。龛石栖寒花，厨烟出深竹。颇忆湛然师，尘锡参道俗。先贤习元悟，往往寄高躅。禅房留定云，蒲褐此间宿。茶火伴夜深，山志静可读。天风摇殿铃，时闻暗泉续。","dynasty":"清代","title":"初冬携舟至平水溪口由望仙桥入宝严寺夜宿澄公房其二"}
{"author":"李慈铭","content":"有明季年党祸亟，朝廷甚于河北贼。国有贤者孙与卢，权奸所忌陷之敌。忠定勤劳擅边事，忠烈桓桓众尤恃。书生三十临元戎，文武七州得专制。雷公白骑一蹶僵，掎隅逸贼贼复张。骁将横刀跃马返，头颅一颗高迎祥。彼哉亨九亦持钺，公伟常为义真屈。指踪狝薙清中原，边吹神兵蹋墙入。十烽连报阴山破，急移韦虎当关卧。宣云屹屹长城孤，东南群盗酌酒贺。黄麾下瞰甘泉宫，墨绖仓皇对殿中。九重不怿要人怨，尽收貔虎归军容。五千见卒奋弮出，大评决战贾庄驿。铁骠四蹙烟尘昏，槊折尸僵满袍血。缞麻衬甲靴藏刀，舐面风前恸故僚。一死君亲名义尽，两河人鬼哭声高。百计诬降结中竖，部曲伤残责对簿。戴就烧鋘狱不移，马严连索君犹怒。枢臣亦是功名流，争功乃与公为仇。上方赐剑不汝齿，明年送汝襄王头。呜呼高阳继死漳州虏，城社凄凉散狐鼠。谁遣中流自坏船，至今泪湿思陵土。","dynasty":"清代","title":"读明史卢象升传"}
{"author":"李慈铭","content":"呜呼忠惠天人姿，门第高华文采奇。二十登科作司李，蛮陬猾吏无能欺。报最俄膺谏垣擢，惠文脑后尤岳岳。鸳湖选郎手障天，一疏披云折其角。三吴地大多彊家，白昼击鼓惊吏衙。绣衣少年美如玉，骢马一出人无哗。中台入长十三道，逆党汗流观谏草。仓皇请急归倚庐，四负名堂待终老。南都草创吴民骄，公还持斧锄其豪。三弊上言仅报可，擢公开府苏台高。扬州镇帅本名贼，花门大纵南塘出。骎骎略地窥丹杨，公檄要盟克以日。大江鼓浪高崔嵬，传呼单舸中丞来。通侯跽接健儿拜，辕门酾酒欢如雷。奄儿翻案水火急，副相出都国人泣。弹章并列三贤名，师弟相随返乡邑。同文狱起城社倾，兴朝帝子安车迎。殉国义同高刘死，观时耻逐姜商生。一泓清绝寓园水，角巾屹然水中止。讲学同源幸得人，柳桥携手王元趾。画江犹子更从戎，巢覆狐儿缧绁同。故宅幸留施舍后，藏书散尽乱离中。承平回首闲居福，月榭风亭看不足。夫妇清闺品画诗，弟兄别墅从丝竹。梦醒人世已沧桑，终古山川对影堂。青袍尚志孤臣痛，黄帛长攽御府香。园名记在谁能续，平泉花石邻家鬻。客过还凭础认亭，僧贫只缚篱为屋。野菊寒泉荐一尊，魏庄耕稼几人存。当筵莫奏湘累曲，我亦公家七叶孙。","dynasty":"清代","title":"寓山四负堂谒祁忠惠公像"}
{"author":"李慈铭","content":"慧日阁深抚帝坐，相公馆客访奇货。两龙浴水来夹舟，保长惊呼贵人卧。雷奔电睒导客行，仙源庆牒稽图名。帖报新恩得龙子，万岁巷里愁琴声。一龙飞腾上天去，烛影赭袍挟临御。可怜折断双晶莲，墀下殿岩捽头舞。一龙朱邸开会稽，投怀再见雏龙飞。嗣皇庆寿攽金扇，隆国承封曳玉衣。五十年来六更毕，大龙枯颅琢饕餮。白头青盖牵羊行，绕柱龙孙拜番佛。镂簟珠襦散不收，霅川碧血几经秋。谁知龙輴千官卫，不及西溪土一抔。当时戚里承恩泽，卫王鲁国同朝列。不堪潜邸问虹桥，留与桓溪夸䧿楔。迎恩门外夕阳斜，终古桥痕漾采霞。渔童打桨入东浦，指点荒村保长家。","dynasty":"清代","title":"会龙桥歌"}
{"author":"李慈铭","content":"故人家在柯山曲，门外溪流转寒绿。板桥一抹长林西，尽日烟霞看不足。山深几日生秋风，树色尽作胭脂红。斜阳隔山渲金碧，画屏惨淡开天工。平昔看山爱秋晏，写入吴纨白团扇。画中佳赏谁最同，浊酒扁舟载王翰。寻君摇指松扉开，破帽风前笑相见。第五桥边诗思多，林阴席地共婆娑。年年好景常如此，放眼湖山一醉歌。远水遥山入秋暮，多少征途此中去。渔舍多依薜荔湾，估船偏问鸳鸯渡。王郎去客嵩汝间，余亦劳劳别故山。江路雁来知有梦，白云秋尽几时还。燕云越树动成忆，把臂王郎忽长别。黄沙落叶满长安，寒日萧萧素车出。著屐平生定几回，遗诗读罢更堪哀。分明洛水疲驴道，曾得家山一面来。遥怜瘦沈依山住，红到山中几千树。已是题诗失酒徒，扇底风光更何处。何日僧庐返病身，绿萝禅榻结比邻。西头更触浮生恸，满目山阳笛里人。","dynasty":"清代","title":"柯山红树行"}
{"author":"李慈铭","content":"古人取韵缓，清浊限方域。世儒泥章句，音义遂烦数。长短齐人言，轻重汉儒读。后出益纷拿，圈发逞私欲。梁陈讲声病，强以四声束。高贵暨梁武，卓识独破俗。奈此风会趋，浮华斫其朴。颠倒言下上，虚实昧秀宿。鲖乃切纣红，顼改翻许绿。燕说谁为刊，天籁返遭梏。北宋家法存，近守唐代躅。丁贾皆经儒，同志有洙淑。十卷十二凡，部别慎通独。悂缪偶貤孙，典刑未祧陆。字不取类隔，文亦参篇玉。别体务荟萃，一音自联属。虽病雅俗殽，尤多形体复。观过宜知仁，多文在富蓄。谁欤妄兼并，画部成百六。疵议丛刘渊，创始实文郁。国朝勇复古，亭林首张目。十部至廿一，研析递繁缛。经子务博证，集矢遍吴棫。入声互割配，头脯强接续。其意或过通，往往见违触。之脂支必分，元魂痕当副。无锡与仪徵，雅冀古骚复。昌言终未行，习非徒娽娽。蒙尝发狂论，吹万贵抱蜀。双声本天机，造化具宫角。六书半形声，偏旁不相黩。持此两大端，如宗合其族。一扫尘径芜，兼通绝津轴，霓蜺枉分别，颇陂免点辱。屡欲勒一书，私以诏家塾，病懒辍觚翰，家贫艰毕牍。羡君勤著述，榆阴掩深屋。朝夕罗丹铅，雅话尽籑录。简炼比治兵，爬梳类折狱。即觇经济优，岂为盘错衄。此图便千秋，雕虫等奴仆。","dynasty":"清代","title":"题岘樵枌东老屋校韵图"}
{"author":"李慈铭","content":"走也四载客京邑，短箠不到公卿门。光禄清流世眉目，独念僵卧时相存。早年文采动天下，性分夙契忘寒暄。握手数人足隐蔽，神明霞举何轩轩。咸丰季年国事亟，共鲧得政刑狱繁。百司汗缩奉教令，四夷抵衅窥畿藩。佥壬决策下殿走，六龙已驾谁扳援。君当车辙读弹事，请斩二竖竿其元。朱游未得上方剑，楚玮已出驺虞幡。退焚谏草泪沾{月乚}，苍梧莫诉心烦冤。柳伉疏传翰林重，汲黯身在朝廷尊。乃知法从有真职，非徒簪笔檷玙璠。昔者宣宗治仁厚，大臣敬礼如友昆。太傅廿年长揆席，君臣一德情尤敦。世家乔木国所恃，相门之庆钟文孙。神羊触邪岂轻出，鸣凤应律无凡喧。梁洋不闻召陆贽，保全终始先皇恩。方今天日正开霁，朝局奠定无翳昏。君居九列更慷慨，白简上殿多危言。澄清斯世自君责，愿蓄光采培根源。吴生写真有神致，寒冬四坐回春温。侍中风貌玉界尺，可知峰距侔昆仑。自惟历落笑桓茂，更揣骨相愁虞翻。麒麟阁上速起稿，犊辕画我归邱樊。","dynasty":"清代","title":"潘伯寅光卿属题小像"}
{"author":"李慈铭","content":"我家世在城西居，翰林吴君为缋图。长安尘沙正眯眼，突兀忽见先人庐。二百年来有此屋，东南斜抱两河曲。城边绿树万家烟，桥畔朱楼百竿竹。横河北绝官渎流，烟波浩淼无春秋。鸥凫四散不知处，鸣榔往往闻渔舟。直河西接钱青水，迤逦长流百余里。估帆日夜排樯来，艳说霞川一湾绮。蓬莱驿路清风多，连云绰楔垂女萝。会龙尚记前朝事，卧虹不绝行人歌。先人辛苦一廛寄，旧德清门子孙庇。规制朴陋无敢增，宗族环居莫轻弃。幼骑竹马携短童，东眷西眷随所从。鹅鸭时闹比邻塾，纸鸢闲趁陂塘风。最忆读书一弓地，杨柳临池滴窗翠。拥卷随时倚树吟，洗研呼俦捉鱼戏。我生二十行适燕，沧海横溢无愚贤。马蕃亦逐贾区尽，桑柘一例随飞烟。归来城郭都非旧，到岸牵船暂相就。新丰门巷何处寻，安仁故第从谁售。海燕年年绕屋飞，梦中图画是耶非。多情惟有霞川水，日望行人万里归。","dynasty":"清代","title":"自题霞川老屋图"}
{"author":"李慈铭","content":"粲粲孟鼎铭，吴陈考已备。侍郎精古籀，抉摘无遗义。我所三摩挲，尤在玟珷字。于古无可徵，请更对以意。吕伋谥丁公，《说文》作玎谊。丁癸本殷号，周人始制谥。偏旁随事增，古盖有斯例。唐虞及三代，以玉供神事。大夫有石宔，郊宗详其制。王公当用玉，疑非起后世。谥为作主用，加玉所以志。此乃真古文，千钧一发系。寄语一孔儒，挢舌莫诧异。","dynasty":"清代","title":"盂鼎铭拓本为伯寅侍郎赋其一"}
{"author":"李慈铭","content":"所贵金石文，为可证故书。佚事或创获，小学犹其余。兹鼎郑重言，宗周王命盂。锡以鬯一卣，黻冕车旗俱。邦司四百人，仆驭至庶夫。是当为重臣，何以名泯如。成王廿三祀，警酒资吁谟。初疑武之穆，盂本可通邘。然此述王命，岂容以国呼。又疑盂于借，唐叔字子于。然曰祖南公，世系难强诬。班表有邗叔，时地亦未殊。其人又无考，傅会滋成愚。祝雍与陶叔，一例同嗟吁。仰屋徒自笑，秋风在庭梧。","dynasty":"清代","title":"盂鼎铭拓本为伯寅侍郎赋其二"}
{"author":"李慈铭","content":"秋霖积日惨不开，太行黯黯愁西颓。农夫九死补田作，坐看辛苦成污莱。黍子垂头万黄粒，丈半红竿飐秫秫。方觊暂饱偿积饥，讵料垂成委枯铚。天公爱物称无私，朝廷旰食施淖麋。天心君心本一体，始知灾沴民自为。我釜无鱼瓿无粟，谒鬼不通日炊玉。饱看两脚愁向天，岂惟野老吞声哭。","dynasty":"清代","title":"苦雨谣其一"}
{"author":"李慈铭","content":"桑乾水自楼烦来，挟沙横决如奔雷。缗钱告绌外繇困，危堤堤常奔摧。神畿南北一河绕，南岸乘危北岸倒。积年𦵦𦵦眄雨工，十室一归复逃涝。我乏羡卒半亩田，太仓斗食饕无缘。蜚鸿满野心悄然，岂但墨突无炊烟。","dynasty":"清代","title":"苦雨谣其二"}
{"author":"李慈铭","content":"顽云缺兑现雌霓，雨势骑月夜益急。东荣震裂西梠倾，昏巷沈沈万忧集。盖头未得三重茅，泷泷檐霤百窍号。四壁股栗撼床动，一镫危与神魂摇。佣书力赁三间屋，流潦满庭带沟渎。何事复取造物嗔，童仆愁冤爨婢哭。人生呼吸皆由天，几家高枕能安眠。排墙死亦等化耳，蘧蘧安必非真仙。君不见东华门外火城湿，千官陛楯雨中立。马蹄腾踔绝淖行，漆室遑知有人泣。","dynasty":"清代","title":"苦雨谣其三"}
{"author":"李慈铭","content":"駴绝姚江秏，谁详倡乱因。赤丸斫文吏，白榛聚州民。世变无完土，家危有老亲。谁令轻远役，日夕泪沾巾。","dynasty":"清代","title":"闻故园近日消息伤乱忧家杂成五首其三"}
{"author":"李慈铭","content":"睡燕炉香袅午丝，碾茶声里卷帘迟。等闲又过日长时。棋局间寻飞絮点，风筝兜折小桃枝。当年何事解相思。","dynasty":"清代","title":"浣溪沙十首其一"}
{"author":"李慈铭","content":"罥户蛛罗镂细尘，红栏到处近流莺。丝丝暮雨玉箫声。柳絮惯飞连日暖，桃花娇助一分晴。闲调鹦鹉过清明。","dynasty":"清代","title":"浣溪沙十首其二"}
{"author":"李慈铭","content":"凤尾香罗薄几重。柳绵一搭绣床东。并肩人语玉钗风。粉指印匀笙叶碧，口脂吹上笛衣红。一年春过梦游中。","dynasty":"清代","title":"浣溪沙十首其三"}
{"author":"李慈铭","content":"睡起慵教贴翠钿，日长啼鸟奈何天。客中花落又今年。眉语金尊新烛底，鬓香团扇小风前。薄情赢得暂时怜。","dynasty":"清代","title":"浣溪沙十首其四"}
{"author":"李慈铭","content":"侧侧轻寒搞臂纱，梳妆才妥上香车。小红帘外即天涯。憔悴一春常惜别，归来燕赖问桃花。日长何况更思家。","dynasty":"清代","title":"浣溪沙十首其五"}
{"author":"李慈铭","content":"手叠红笺报玉郎，日长无那理残妆。恹恹瘦损过时光。镜槛花沾螺篆重，绣帘风逗燕泥香。干卿甚事费思量。","dynasty":"清代","title":"浣溪沙十首其六"}
{"author":"李慈铭","content":"画格屏山六扇齐，妆成凝坐只弹棋。绣檀熏罢又添衣。蝴蝶自来还自去，蔷薇架上日频移。一春长是翠眉低。","dynasty":"清代","title":"浣溪沙十首其七"}
{"author":"李慈铭","content":"暖日纱窗倦绣天，绣床闲伴玉狸眠。鬟欹一面卸花钿。睡起无人春更寂，沉沉帘影阁炉烟。忽看斗鹊堕帘前。","dynasty":"清代","title":"浣溪沙十首其八"}
{"author":"李慈铭","content":"斜插犀翘凤尾钗，衣香暗度玉窗来。生憎一桁画帘垂。漠漠树阴铺小院。愔愔栏曲上苍苔。斜阳立尽又徘徊。","dynasty":"清代","title":"浣溪沙十首其九"}
{"author":"李慈铭","content":"陌上归来坐钿车，游蜂争绕鬓边花。兜鞋生怕画裙遮。珊槛绣苔圆印钏，钿窗晴絮细分茶。绿阴门巷是儿家。","dynasty":"清代","title":"浣溪沙十首其十"}
{"author":"李慈铭","content":"暖风迟日杖藜轻，挂酒且闲行。山家桑拓，溪桥杨柳，随处听啼莺。归来笑撚花枝嗅，茶榻午烟清。禅房似水，香炉鹊尾，刚对净名经。","dynasty":"清代","title":"少年游二首其一"}
{"author":"李慈铭","content":"箫声深巷月华剩，水到处，少人行。青漆门边，丁香似雪，低照粉墙阴。共君侧帽天街上，风露近三更。归梦红桥，琵琶画舫，山影柳冥冥。","dynasty":"清代","title":"少年游二首其二"}
{"author":"李慈铭","content":"但匆匆、蒲团一觉，仙源非复前度。乱红飞尽清溪暗，谁与斜阳为主。春又暮，问树上流莺，经几闲风雨。画船自渡。只那日门前，依依流水，呜咽学人语。还记得，倩影盈盈载路。蝶裙钿朵无数。断肠只有花能解，费尽酒边诗句。嗟我误，悔不向、花间荷锸同春住。明朝甚处。待载得香魂，苏家坟畔，吹笛踏青去。","dynasty":"清代","title":"摸鱼儿十首其一"}
{"author":"李慈铭","content":"蓦今朝、仲春初二，玉晨重见瑶侣。钿蝉缃蝶新梳削，回首那人风度。青鸟去，看碧落高寒，又恐娇难住。梦云惯阻。记夜雨重门，画堂灯畔，双髻唱金缕。东风骤，吹堕琼华如许。秦台零落珠树。小庭香雾回廊月，都是旧经行处。花底语，问花上、流莺也为侬凄楚。凤笙漫谱。指柳下栏干，共伊凭后，十载罥飞絮。","dynasty":"清代","title":"摸鱼儿十首其二"}
{"author":"李慈铭","content":"正消魂、故园烽火，天涯犹惜春晚。客怀无赖寻花醉，寂寞自来僧院。禅榻畔，但破帽、茸衫留得高阳伴。凤城渐暖。任清磬声边，花开花落，容易鬓丝换。江南恨，提起东风肠断。马头飞絮零乱。王孙已是无归路，说甚间关莺燕。花莫管，便唱煞、铜鞮那有金尊劝。飘零自怨。只倚遍栏干，长安芳草，依旧夕阳满。","dynasty":"清代","title":"摸鱼儿十首其三"}
{"author":"李慈铭","content":"正愔愔、嫩凉庭院，月痕黄到金井。碧桐商略风廊语，占得几分秋影。兰夜静，恁水样、阶阴刚要疏帘衬。茶香渐近。想理罢冰弦，绿云摇梦，秋外藕花酲。年时事，回首青鸾瑶讯。红蛮深锁妆镜。琴心鬓影都何许。零落茜丝银绠。休更问，剩盝曲、栏干闲煞无人凭。画中暗省。办水口从君，苧衫藤簟，来共鹭鸶听。","dynasty":"清代","title":"摸鱼儿十首其四"}
{"author":"李慈铭","content":"认湖西、岸花如绣，画船重系桥畔。篱门六枳深深启，竹里翠楼低见。帘半卷，刚借得、邻墙绿树分巢燕。亚栏倚遍。看无限青山，喜留吟客，争把黛眉展。幽栖遂，魏野书堂何忝。囊空终是虚愿。东村更有池亭约，回首碧云零乱。猿鹤怨，恁十载、江湖未结鶋波券。买邻暂缓。且记取雏桃，待长过我，来共玉山眷。","dynasty":"清代","title":"摸鱼儿十首其五"}
{"author":"李慈铭","content":"又垂鞭、高梁桥畔，玉泉如带低绕。翠华当日巡行处，夹辇复生春草。龙尾道，应倍忆、银绯散直寻春草。宝花压帽。看玉勒骢嘶，朱衣吏引，日伴翠尊倒。当年事，佛日红霞环抱。霜华千树凝晓。海腥一自翻西极，楼阁五云俱渺。花亦老，便种得、夭桃秾李都年少。题诗再到。愿满挹天羹，长携莲炬，来问艳妆照。","dynasty":"清代","title":"摸鱼儿十首其六"}
{"author":"李慈铭","content":"甚匆匆、一年春老，海棠开遍琳宇。广庭十亩红霞队，交倚翠帘珠户。能几度，消受得、金尊银烛伤春句。画栏断处。有一树垂杨，恰当花缺，为我尽情舞。循流水，还忆旧径行路。香车宝马同驻。屧痕钗影分明在，偏是落英无数。莺燕去，只赢得、枝头犹带前年雨。闲愁漫诉。且再问荒园，绮窗尘网，剩有断钗否。","dynasty":"清代","title":"摸鱼儿十首其七"}
{"author":"李慈铭","content":"最消魂、绮丛兰芷，东风都化红豆。暮江萧瑟弹来惯，终古楚天长瘦。三峡口，更禁得、深篁正日啼猿狖。清吟曼奏。拟唤起湘灵，大招骚屈，同听玉龙吼。长安邸，汗漫相逢杯酒。泪痕仍满衫袖。蘋花老尽春波绿，荡得远峰眉皱。君怨否。君不见、天涯芳草今依旧。玉骢去又。休更谱商音，吹成恨雨，湿遍蓟门柳。","dynasty":"清代","title":"摸鱼儿十首其八"}
{"author":"李慈铭","content":"展帘前、翠云千顷，田田荷叶飞舞。凤城西抱盈盈水，临水楼台无数。天际路，看百道、红墙遍锁宫中树。笙歌散去。只玉辇苔封，锦帆尘歇，倾尽掌盘路。凌波近，绰约琼华岛屿。景山撩乱鸦语。妆台莫话辽金事，一霎夕阳红过。能几度，待拥楫、人来同向花间住。栏干倚处，指夹岸垂杨，苍烟忽断，飞渡液池鹭。","dynasty":"清代","title":"摸鱼儿十首其九"}
{"author":"李慈铭","content":"便年年、仙源依旧，天涯老尽崔护。乱红一晌风前嫁，憔悴花枝无主。难遣处，那树上、流莺分付他何去。痴情漫诉。但嫩绿阴中，雨丝缭绕，流水学人语。还记得，香雪盈盈载路。绯霞天外齐吐。伤春只有花同我，怅说斜阳迟暮。嗟我误，悔不动、啼鹃再四留春住。知花怨否。想魂化扬烟，和愁和烟，泥我画船渡。","dynasty":"清代","title":"摸鱼儿十首其十"}
{"author":"李慈铭","content":"笛里寻春起。恁匆匆、江东客到，落花天气。水样年华尘样事，汗漫湖山能几。况蜡屐、渐难料理。十载苏堤杨柳约，问鬖鬖、今日撩人未。攀折处，可侬意。朝来几遍栏干倚。恼无端、烟孱雨困，和愁难寄。芳草西南湖寺路，应盼青丝游骑。谁与说、春归容易。把酒无聊寻燕子，诉东风、不解侬来意。还暗祝，明朝霁。","dynasty":"清代","title":"贺新郎二十首其一"}
{"author":"李慈铭","content":"谁唤天公醉。叹人间、遍遭白眼，鬼犹如此。骇绝玉棺还未下，争说巫阳行矣。欲铲尽、穷途名字。便是王嘉偿债异，问去来、何与痴儿事。此间乐，恐非是。年来我亦工逃死。正通天、赤章奏醮，绯衣休至。君本灵芝宫里客，隔水犹呼时未。算暂让、仙家十赍。忽地秋风回服鸟，再从头料理千秋计。书到日，为予起。","dynasty":"清代","title":"贺新郎二十首其二"}
{"author":"李慈铭","content":"作计吾归矣。算长安、衣冠物望，如斯而已。扰扰一群乌白头，妄语便为名士。只君辈、姓名难记。但觉逢人都不识，更天涯、何处寻知己。我与我，周旋耳。此间无地堪沉醉。便当年、虎贲驺卒，至今馀几。柴棘胸中三斗许，触处即生芒刺。部事事、不如人意。绛灌无文随陆武，要何如、铜雀台前伎。谁健者，令公喜。","dynasty":"清代","title":"贺新郎二十首其三"}
{"author":"李慈铭","content":"看尔扬鞭去。正愁人、东风满目，扰花狂絮。故国苍茫天万里，不辨越山何处。更碣海、波涛汹怒。䝟兕磨牙鲛舐腭，但只身、掉臂游行过。最怜少日伤孤露。耐荒寒苧灯齑粥，半生难苦。赢得科名酬母教，衣锦暂时团聚。讵转足、便迷归路。薄宦未成家陷贼，负高堂、总被微名误。穿垒走，涕如雨。","dynasty":"清代","title":"贺新郎二十首其四"}
{"author":"李慈铭","content":"慈亦穷民耳。廿年琮、孤儿寡母，艰难生计。旧产池阳都割尽，乞食凄凉京邸。更恸绝、横流乡里。宗族千人家八口，尽苍黄、乞命干戈里。天地酷、有如此。与君已丑生同岁。数衣冠、崔庐中表，旧家门第。等是飘零伤乱客，说甚成名难易。只肠断、今朝分袂。泥首马前无别语，但思亲、泪血烦归寄。生死托，君行矣。","dynasty":"清代","title":"贺新郎二十首其五"}
{"author":"李慈铭","content":"爆竹闉填起。又家家、花饧秸马，髻神行矣。局促春明常寄食，五载一瓢而已。总不见、釜鱼甑米。绝倒平津成久客，只栏干、苜蓿烦料理。弹铗送、为君礼。年时最忆家园里，簇团乐、生盆彩胜，母妻兄弟。饤座汤圆同拜祝，百岁清门风味。蓦回首、烽传乡里。指定携如愿返，结山厨、小赁梅花地。亲压酒，君须醉。","dynasty":"清代","title":"贺新郎二十首其六"}
{"author":"李慈铭","content":"六载长安邸。共晨昏、凄凉蛩駏。贱贫兄弟。折臂断支经九险，相慰惟君而已。正努力、各营归计。谁分百年鸡黍约，竟苍黄、诀别穷途里。来世誓，可能记。一棺寂寞城南地，幸相逢、季方捧檄，令原风义。转盼双骡驮槥去，恸绝素旌千里。问形影、从今谁寄。惨淡国门皋复出，正悲风、寒日萧萧起。算此日，真归矣。","dynasty":"清代","title":"贺新郎二十首其七"}
{"author":"李慈铭","content":"一纸从头读。正灯前、东风猛撼，狂花盈屋。差喜故人犹健在，留得空山歌哭。还苦耐、吟诗穷独。覆卵倾巢都不计，只虚名、抵死争残局。期老享，文章福。城南当日同追逐，最难忘、徐公风貌，鲁生高躅。嚼舌堂堂传骂贼，恨血千秋埋绿。更惨绝、横流湛族。憔悴儒冠差不负，问斯人、九地谁能赎。还忍听，山阳曲。","dynasty":"清代","title":"贺新郎二十首其八"}
{"author":"李慈铭","content":"展卷呼之起。便迎人、低眉柔骨，百般神似。不分丹青神妙笔，变相都成非是。算鬼趣、直穷到此，袍笏当场宜活现，奈破衫、多半妆穷子。真与假，有谁记。笔头粉墨谈何易，要包罗、太行三峡，眼中心底。莫道当前真出丑，占尽人间头地。且漫问、王侯饿隶。衮衮相逢皆此辈，只笑啼、暂戴猴冠耳。谁竞识，真羞耻。","dynasty":"清代","title":"贺新郎二十首其九"}
{"author":"李慈铭","content":"庭院深深处。恁低徊、轻红一抹，把愁围住。人影亭亭嫌半掩，况隔花丛无数。更倒映、纱窗如雾。盝曲回廊烟缭绕，算句留、能有多时否。斜日影，自来去。当年并倚花阴语，指身边、重重卐字，个侬心绪。回首凝尘飞絮迹，难辨画裙金缕。只略有、啼痕堪据。便是欹斜那忍换，怕馀香、犹发经时雨。罗袖底，断魂路。","dynasty":"清代","title":"贺新郎二十首其十"}
{"author":"李慈铭","content":"烛下有如月。又当筵、倚衿吴语，暗香初接。一样秋人缠绵意，分手俄成愁绝。记隔夜、瑶笙吹彻。花叶团圞屏录曲，更金尊、互劝歌回雪。双袖底，酒痕热。同看莺燕开帘出，蓦回头。红菱照眼，玉枝先折。犹有蛾眉留人住，为我明珠承睫。只一霎、温存须惜。典尽貂裘那作计，恐人间、容易芳华歇。休更忆，北邻笛。","dynasty":"清代","title":"贺新郎二十首其十一"}
{"author":"李慈铭","content":"家在巫云曲。更那堪、蕙情兰抱，楚天人独。屈子骚根三千载，悱恻录芽能续。且莫怨、衫痕凋绿。湘水芳魂招未得，又黄陵、泣断瑶妃竹。歌迸急，素弦促。知君心似弹棋局，忆三生、香阶划袜，定情银烛。绿绮微寒么凤寡，泪洗明珠盈斛。便锦里、回文谁读。一角红楼春如梦，只东风、岁岁花吹玉。多少恨，认横幅。","dynasty":"清代","title":"贺新郎二十首其十二"}
{"author":"李慈铭","content":"百岁平分了。谩相传、南人衰易，此年难到。更有萧家天子语，各半东西相祷。只未食、长生茶蓼。人鬼挤排终不去，有黄齑、百瓮供人咬。忧患窟，此中老。生来百药愁都夭，记当年、瑶环就塾，未离怀抱。历尽人间千万劫，转眼头颅都皓。只剩取、形单自吊。今日杯盘红烛影，算三生、留得枯禅稿。归去也，故山好。","dynasty":"清代","title":"贺新郎二十首其十三"}
{"author":"李慈铭","content":"且作团圞计。有蓬头、翾风房老，恭心獠婢。使指浣衣萱草辈，银鹿青猿差备。争进食、欲令公喜。雪样餈糕花样肉，更黄鸡、玉面淘来腻。京雒食，故乡味。练裳荩箧都搜抵，胜相嘲、影妻椅妾，乏人料理。只念白头花烛伴，独自牵萝乡里。愧割肉、东方难寄。比似买臣差不恶，便从公、饿死宁相弃。下床客，百年礼。","dynasty":"清代","title":"贺新郎二十首其十四"}
{"author":"李慈铭","content":"两度兰秋首。恁家家、更番斗样，饤盘瓜镂。共祝新欢相连爱，今岁穿针果又。看浅浅、银河如旧。漫道两回归信准，问人间、置历天知否。劳隔水，伫望久。填河莫诉雏尼瘦，数从头、星期几闰，翠桥重构。二十七年云烟过，恁月朱栏已朽。况吉庆、裁花罗袖。休说白头无巧乞，便韶年、乐事何曾有。还卧听，雨中漏。","dynasty":"清代","title":"贺新郎二十首其十五"}
{"author":"李慈铭","content":"红豆抛残矣。正花前、鬓丝禅影，泥人如此。十万春风谁管领，甘为雪儿愁死，偏零落、鸳鸯名字。争道罗横难脱白，证香名、未办黄金纸。这场错，铸谁是。同年碧玉才弹指，半相逢、钿筝瑶阮，招摇过市。愿种搞门千本草，稳卧樱桃花底。都不羡、盘龙账子。巧借青娥消肮脏，拼偿他、轻薄生生债。掷铅管，泪如水。","dynasty":"清代","title":"贺新郎二十首其十六"}
{"author":"晁端友","content":"寒林残日欲栖乌，壁里青灯乍有无。小雨愔愔人假寐，卧听疲马齧残刍。","dynasty":"宋代","title":"宿济州西门外旅馆"}
{"author":"晁端友","content":"北固山头寺，风烟昔纵观。卧亭秋石狠，环舍海涛寒。越舶楼前聚，江枫户外丹。最宜清夜月，虚阁忆磐桓。","dynasty":"宋代","title":"甘露寺"}
{"author":"晁端友","content":"马上鸡初唱，天涯星未稀。惊风时坠笠，零露暗沾衣。山下疏钟发，林梢独鸟飞。远峰烟霭淡，迤逦见朝晖。","dynasty":"宋代","title":"早行"}
{"author":"晁端友","content":"岭梅何处早，雪里看芳菲。北陆寒犹在，南枝春已归。晓妆初见妒，残角未成飞。引我江头梦，清香忆满衣。","dynasty":"宋代","title":"马处厚席上探得早梅"}
{"author":"晁端友","content":"皎皎仙姿脉脉情，绛罗仙萼裹瑶英。色侔姑射无双白，香比酴醾一倍清。腊后春前芳信密，水边林下晓妆明。故应不属东君管，冷艳孤芳取次成。","dynasty":"宋代","title":"梅花"}
{"author":"晁端友","content":"行尽青峰与碧溪，何须辛苦觅天梯。九山不锁寻真路，自是人心到后迷。","dynasty":"宋代","title":"九锁山"}
{"author":"晁端友","content":"楼上无穷景，楼前正落晖。开轩跨寥廓，览物极纤微。云破孤峰出，潮平两桨飞。东溟看月上，西渡认僧归。木落吴天远，江寒越舶稀。鱼龙邻海窟，鸡犬隔淮圻。草色迷千古，波声荡四围。废兴怀霸业，融结想天机。浩浩群流会，沉沉百怪依。登临真伟观，回首重歔欷。","dynasty":"宋代","title":"登多景楼"}
{"author":"沈颂","content":"闲琴开旅思，清夜有愁心。圆月正当户，微风犹在林。苍茫孤亭上，历乱多秋音。言念待明发，东山幽意深。","dynasty":"唐代","title":"旅次灞亭"}
{"author":"沈颂","content":"人心不忘乡，矧余客已久。送君江南去，秋醉洛阳酒。赠言幽径兰，别思河堤柳。征帆暮风急，望望空延首。","dynasty":"唐代","title":"送人还吴"}
{"author":"沈颂","content":"君家东海东，君去因秋风。漫漫指乡路，悠悠如梦中。烟雾积孤岛，波涛连太空。冒险当不惧，皇恩措尔躬。","dynasty":"唐代","title":"送金文学还日东"}
{"author":"沈颂","content":"卫风愉艳宜春色，淇水清泠增暮愁。总使榴花能一醉，终须萱草暂忘忧。","dynasty":"唐代","title":"卫中作"}
{"author":"沈颂","content":"常闻嬴女玉箫台，奏曲情深彩凤来。欲登此地销归恨，却羡双飞去不回。","dynasty":"唐代","title":"春旦歌"}
{"author":"沈颂","content":"游子空有怀，赏心杳无路。前程数千里，乘夜连轻驭。缭绕松筱中，苍茫犹未曙。遥闻孤村犬，暗指人家去。疲马怀涧泉，征衣犯霜露。喧呼谿鸟惊，沙上或骞翥。娟娟东岑月，照耀独归虑。","dynasty":"唐代","title":"早发西山"}
{"author":"范兆芝","content":"芳草洲前，波皴细縠，冷浸贺家遗宅。一曲清流，是狂奴曾乞。任当年鼓震渔阳，铃霖蜀道，不改湖光澄碧。水底眠来，缅高风未息。我亦生平，雅抱烟霞癖。又千条柳线，漾三分春色。鸭绿粼粼，更新添几尺。荡兰桡，欲与浮鸥敌。恰船似天上坐，来将汰击。渺渺予怀，喜青山犹昔。","dynasty":"明代","title":"向湖边"}
{"author":"杜仁杰","content":"庄家不识构阑风调雨顺民安乐，都不似俺庄家快活。桑蚕五谷十分收，官司无甚差科。当村许还心愿，来到城中买些纸火。正打街头过，见吊个花碌碌纸榜，不似那答儿闹穰穰人多。【六煞】见一个人手撑着椽做的门，高声的叫\"请、请\"，道迟来的满了无处停坐。说道：前截儿院本《调风月》，背后幺末敷演《刘耍和》。高声叫：赶散易得，难得的妆哈。【五】要了二百钱放过咱，入得门上个木坡，见层层叠叠团圞坐。抬头觑是个钟楼模样，往下觑却是人旋窝。见几个妇女向台儿上坐，又不是迎神赛社，不住的擂鼓筛锣。【四】一个女孩儿转了几遭，不我时引出一伙，中间里一个央人货，裹着枚皂头巾顶门上插一管笔，满脸石灰更着些黑道儿抹。知他待是如何过？浑身上下，则穿领花布直裰。【三】今了会诗共词，说了会赋与歌，无差错。唇天口地无高下，巧语花言记许多。临绝末，道了低头撮脚，爨罢将幺拨。【二】一个妆做张太公，他改做小二哥，行、行、行，说向城中过。见个年少的妇女向帘儿下立，那老子用意铺谋待取做老婆。教小二哥相说合，但要的豆谷米麦，向甚布绢纱罗。【一】教太公往前那不敢往后那，抬左脚不敢抬右脚，翻来复去由他一个。太公心下实焦懆，把一个皮棒槌则一下打做两半个。我则道脑袋天灵破，则道兴词告状，刬地大笑呵呵。【尾】则被一胞尿，爆的我没奈何。刚捱刚忍更待看些儿个，枉被这驴颓笑杀我。喻情我当初不合鬼擘口和你言盟誓，惹得你鬼病厌厌挂体。鬼相扑不曾使甚养家钱，鬼厮赴刁蹬的心灰。若是携得歌妓家中去，便是袖得春风马上归。司狱司蹬弩劳神力，望梅止喝，画饼充饥。【哨遍】铁球儿漾在江心内，实指望团圆到底。失群孤雁往南飞，比目鱼永不分离。王屠倒脏牵肠肚，毛宝心毒不放龟。老母狗跳墙做得个抰势，把我做扑灯蛾相戏，掠水燕双飞。【五煞】腊月里桑采甚的，肚脐里爆豆实心儿退。木猫儿守窟瞧他甚，泥狗儿看家守甚黑。天长观里看水庵相识，济元庙里口愿把我抛持。【四】唐三藏立暮铭空费了碑，闲槽枋里躲酒无巴避。悲田院里下象无钱递，左右司蒸糕省做媒。蓼儿洼里太庙干不济，郑元和在曲江边担土，闲话儿把咱支持。【三】泥捏的山不信是石，相扑汉卖药干陪了擂。镜台前照面你是你，警巡院倒了墙贼见贼。大虫窝里蒿草无人刈，看山瞎汉，不辨高低。【二】小蛮婆看染红担是非，张果老切鲙先施鲤。布博士踏鬼随机而变，囊大姐传神反了面皮。沙三烧肉牛心儿炙，没梁的水桶，挂口休提。【一】秦始皇鞋无道履，绵带子拴腿无绳系。开花仙藏扌厭过瞒得你，街道司衙门唬得过谁。尉迟恭捣米胡支对，蜂窝儿呵欠，口口是虚脾。【尾】楮树下梯要摘梨，葬瓶中灰骨是个不自由的鬼，谷地里瓜儿单单的记着你。","dynasty":"元代","title":"【般涉调】耍孩儿"}
{"author":"杜仁杰","content":"鸥鹭同盟曾自许，怕见山英，怪我来何暮？风度修然林下去，琴书共作烟霞侣。【乔牌儿】去绝心上苦，参透静中趣。春潮尽日舟横渡，风波无赖阻。【金娥神曲】世俗，看取，花样巧番机杼。乾坤腐儒，天地逆旅，自叹难合时务！【二】仕途，文物，冠盖拥青云得路，恩诏宠金门平步。出入里雕轮绣毂，坐卧处银屏金屋。【三】是非，荣辱，功名运前生天注。风云会一时相遇，雷霆震一朝天怒。荣华似风中秉烛，品秩似花梢露。【四】至如，有些官禄，辨甚么贤共愚。更那，有些金玉，识甚么亲共疏？命福，有些乘除，问甚么有共无！【离亭宴带歇指煞】天公教富须还富，人心待足何时足？叮咛寄语玉堂臣，休作抱官囚金谷。民谩作贪才汉，铜山客枉教看钱虏。脱尘缘隐华山，远市朝归盘谷。云林杜曲，种青门数亩邵平瓜，酿白酒五斗刘伶醁，赏黄花三径渊明菊。诵漆园《秋水篇》，读屈原《离骚》赋。一任翻云覆雨，看乌兔走东西，听渔樵话今古。","dynasty":"元代","title":"【双调】蝶恋花"}
{"author":"杜仁杰","content":"美色他生得柳似眉莲似腮，樱桃口芙蓉额。不将朱粉施，自有天然态。半折慢弓鞋，一搦俏形骸。粉腕黄金钏，乌云白玉钗。欢谐，笑解香罗带。疑猜，莫不是阳台梦里来？","dynasty":"元代","title":"【双调】雁儿落过得胜令"}
{"author":"杜仁杰","content":"七夕暑才消大火即渐西，斗柄往坎宫移。一叶梧桐飘坠，万方秋意皆知。暮云闲聒聒蝉鸣，晚风轻点点萤飞。天阶夜凉清似水，鹊桥图高挂偏宜。金盆内种五生，琼楼上设筵席。【集贤宾南】今宵两星相会期，正乞巧投机。沉李浮瓜肴馔美，把几个摩诃罗儿摆起。齐拜礼，端的是塑得来可嬉。【凤鸾吟北】月色辉，夜将阑银汉低，斗穿针逞艳质。喜蛛儿奇，一丝丝往下垂，结罗成巧样势。酒斟着绿蚁，香焚着麝脐，引杯觞大家沉醉。樱桃妒水底红，葱指剖冰瓜脆，更胜似爱月夜眠迟。【斗双鸡南】金钗坠、金钗坠玳瑁整齐，蟠桃宴、蟠桃宴众仙聚会。彩衣、彩衣轻纱织翠，禁步摇绣带垂，但愿得同欢宴团圆到底。【节节高北】玉葱纤细，粉腮娇腻。争妍斗巧，笑声举，欢天喜地。我则见管弦齐动，商音夷则。遥天外斗渐移，喜阴晴今宵七夕。【耍鲍老南】团圈笑令心尽喜，食品愈稀奇。新摘的葡萄紫，旋剥的鸡头美，珍珠般嫩实。欢坐间，夜凉人静已，笑声接青霄内。风淅淅，雨霏霏，露湿了弓鞋底。纱笼罩仕女随，灯影下人扶起，尚留恋懒心回。【四门子北】画堂深，寂寂重门团，照金荷红蜡辉。斗柄又横，月色又西，醉乡中不知更漏迟。士庶每安，烽燧又息，愿吾皇万岁。【尾】人生愿得同欢会，把四季良辰须记，乞巧年年庆七夕。","dynasty":"元代","title":"【商调】集贤宾北"}
{"author":"杜仁杰","content":"碧橱冰簟午风凉。都是好风光。独自守空床。泪滴了、千行万行。别时情意，去时言约，刚道不思量。不是不思量。说着后、教人语长。","dynasty":"元代","title":"太常引·碧橱冰簟午风凉"}
{"author":"杜仁杰","content":"汴梁三月正繁华。行路见双娃。遍体一身明锦，遮尘满面乌纱。车鞍似水，留伊无故，去落谁家。争奈无人说兴，新来憔悴因他。","dynasty":"元代","title":"朝中措以上二首见元草堂诗余卷上"}
{"author":"杜仁杰","content":"自发醯鸡覆，蓬心得少瘳。乾坤一尺箠，今古几全牛。岁月怜丹灶，云山笑白头。此生真欲上，何地不菟裘。","dynasty":"元代","title":"禹城道中"}
{"author":"杜仁杰","content":"忽忽卧几月，遂成疏懒名。却因久病后，更觉万缘轻。月落窗影动，夜寒灯晕生。狸奴似相慰，分坐守残更。","dynasty":"元代","title":"病中枕上"}
{"author":"杜仁杰","content":"居士身轻日，秋天木落时。山青云冉冉，川白草离离。涉世心将破，怀人鬓已丝。相逢琴酒乐，应怪久违期。","dynasty":"元代","title":"送信云父"}
{"author":"杜仁杰","content":"共脱壬辰乱，他乡见愈亲。论才唯有子，知己更无人。避世相看老，通家未拟贫。竹林平日约，早晚得为邻。","dynasty":"元代","title":"病中忆坦夫兄"}
{"author":"杜仁杰","content":"野阔牛羊小，天低草树平。吴疆连晋境，汉卒杂番兵。月合围城晕，风酣战阵声。中原良苦地，上古错经营。","dynasty":"元代","title":"从军"}
{"author":"杜仁杰","content":"久客饶孤闷，连阴动浃旬。行云应已倦，细雨亦伤频。飘泊嗟吾道，饥寒任此身。人家酒应熟，谁为问南邻。","dynasty":"元代","title":"雨中寄高无尘"}
{"author":"杜仁杰","content":"雪罢山原净，日晴风景新。一川花气午，万壑水声春。天地开华国，关河失战尘。无边春色里，惆怅独行人。","dynasty":"元代","title":"雪后书事"}
{"author":"杜仁杰","content":"松竹浣花里，桑麻杜曲田。苍茫辞蜀地，辛苦见秦天。死去谁怜汝，生还事偶然。但甘终垄亩，待聘岂前贤。","dynasty":"元代","title":"至日"}
{"author":"杜仁杰","content":"官舍值淫雨，客衣惊早秋。泄云迷灌木，行潦带清流。蛛网翻新霁，蝉声咽暮愁。古今何限事，白首对沧洲。","dynasty":"元代","title":"宿金线泉"}
{"author":"杜仁杰","content":"久客厌孤寂，跫然闻子来。夜凉风缩瑟，云破月徘徊。旧事休重说，新诗且细裁。几年无此夕，独欠两三杯。","dynasty":"元代","title":"中秋夜宿普照喜周卿至"}
{"author":"杜仁杰","content":"老泪河源竭，忧端泰华齐。苦吟知有恨，细写却无题。事与孤鸿北，身携片影西。催归烟树外，不用向人啼。","dynasty":"元代","title":"无题"}
{"author":"杜仁杰","content":"萧萧北风吹北窗，浪浪秋雨泻秋江。痴蝇不飞集枯几，饥鼠屡出翻空缸。杂花叶底开无数，佳木门前立自双。散地自知心地远，赏音谁解足音跫。","dynasty":"元代","title":"沧浪亭观雨"}
{"author":"杜仁杰","content":"十载犹能复笑谈，归来重觅读书龛。耒阳白酒君应具，勾漏丹砂我自惭。民讼几时消自苦，山城虽小得穷探。也知清俭难持久，好趁秋风酒菊潭。","dynasty":"元代","title":"病中呈裕之"}
{"author":"杜仁杰","content":"杨彪不著鹿皮冠，元亮还书甲子年。此去乱离何日定，向来名节几人全。中原消息苍茫外，故里山河涕泪边。六国帝秦天暂醉，鲁连休死海东壖。","dynasty":"元代","title":"读前史偶书"}
{"author":"杜仁杰","content":"江气冥冥江雨飞，潜夫四月著冬衣。野荼蘼谢蔷薇发，山鹧鸪啼杜宇归。青鬓渐随愁共减，素心长与慢相违。四方糊口非君事，自识飘零有是非。","dynasty":"元代","title":"解嘲呈元明府"}
{"author":"杜仁杰","content":"少日襟怀悔自豪，暮年志节讵须高。敢将议论轻疑孟，閒得工夫细和陶。酒尽枯肠还磊礧，诗成白发转刁骚。皇天汲汲诚何意，也共人生一体劳。","dynasty":"元代","title":"自遣二首其一"}
{"author":"杜仁杰","content":"畚筑家园手自操，虽无多景足偿劳。十年种竹翻嫌密，一日栽松恨不高。是处求田消二顷，尚谁有梦到三刀。得名身后良痴计，尽拟浮沈付浊醪。","dynasty":"元代","title":"自遣二首其二"}
{"author":"杜仁杰","content":"一望河平一慨然，战尘如雾水如天。要知别后思君处，长在孤城落日边。","dynasty":"元代","title":"延津待渡寄仲温参议"}
{"author":"杜仁杰","content":"残月和灯照弊帷，疏风乘隙入征衣。恰逢远客思归日，正是家人说梦时。","dynasty":"元代","title":"夜宿郓城"}
{"author":"杜仁杰","content":"六十衰翁更莫閒，好将华发映青山。穆生自合寻归计，不在区区醴酒间。","dynasty":"元代","title":"鲁郊"}
{"author":"杜仁杰","content":"飘萧中年发，既少何用白。苍黄未甚丝，明知不更黑。妻孥恐生悲，劝我课锄摘。眷然抚镜镊，青山堕虚席。","dynasty":"元代","title":"发黄有感"}
{"author":"杜仁杰","content":"岸风坼枯凌，野日明远烧。山晚云烟深，游子悲崄峭。平生文字僻，所历入吟啸。急景不贷人，佳处领其要。","dynasty":"元代","title":"和信之板桥路中古风二首其一"}
{"author":"杜仁杰","content":"木杪来江光，中途憩消摇。佳人在空谷，尺素昔见招。徒老黄尘中，愧尔渔与樵。永怀《梁父吟》，日暮风萧萧。","dynasty":"元代","title":"和信之板桥路中古风二首其二"}
{"author":"杜仁杰","content":"碧幮冰簟午风凉。都是好风光。独自守空床。泪滴了、千行万行。别时情意，去时言约，刚道不思量。不是不思量。说着后、教人语长。","dynasty":"元代","title":"太常引"}
{"author":"杜仁杰","content":"天上神仙也别离，人间那得镇相随。不须贵买临邛赋，只想君王未见时。","dynasty":"元代","title":"长门怨"}
{"author":"范传正","content":"暧暧当迟日，微微扇好风。吹摇新叶上，光动浅花中。澹荡凝清昼，氤氲暧碧空。稍看生绿水，已觉散芳丛。徙倚情偏适，裴回赏未穷。妍华不可状，竟夕气融融。","dynasty":"唐代","title":"赋得春风扇微和"}
{"author":"范传正","content":"风凄城上楼。","dynasty":"唐代","title":"正月十五夜玩月诗其一"}
{"author":"范传正","content":"月满庾公楼。","dynasty":"唐代","title":"正月十五夜玩月诗其二"}
{"author":"范传正","content":"夕照下西楼。","dynasty":"唐代","title":"正月十五夜玩月诗其三"}
{"author":"范传正","content":"麾盖从仙府，笙歌入旧山。水流丹灶缺，云起草堂关。白鹿行为卫，青鸾舞自闲。种松鳞未立，移石藓仍斑。望路烟霞外，回舆岩岫间。岂唯辽海鹤，空叹令威还。","dynasty":"唐代","title":"谢真人还旧山"}
{"author":"范传正","content":"历历闻金奏，微微下玉京。为祥家谍久，偏识洞阴名。澹伫人间听，铿锵古曲成。何须百兽舞，自畅九天情。注目看无见，留心记未精。云霄如可托，借鹤向层城。","dynasty":"唐代","title":"范成君击洞阴磬"}
{"author":"范亦颜","content":"神仙远来宅奥境，五岳局蹐儿孙从。","dynasty":"宋代","title":"句"}
{"author":"范正民","content":"历下故人今何在，音书久已隔寒暄。多年别后纷纷事，何日樽前细细论。忍见风霜摧羽翮，空教江汉泻词源。圣朝宽大超前古，即有恩光照覆盆。","dynasty":"宋代","title":"季颜师颜谪齐州以诗寄之"}
{"author":"范正民","content":"汉陵玉匣尽，秦山银海空。干戈百世后，独完先圣宫。树有千年色，门无数仞崇。盛德包覆载，遂顺因所宗。坐若颜闵后，颇闻邹鲁风。抚膺感遗言，零落涕沾胸。","dynasty":"宋代","title":"孔林"}
{"author":"安嵥","content":"避嚣来僻径，栖息傍层崖。洞壑排松牖，烟萝护竹斋。云归空谷暗，春到满林佳。石道凌虚碧，留题足寄怀。","dynasty":"清代","title":"拟山居"}
{"author":"安嵥","content":"佳节今犹昔，登高兴不侔。西林望孤屿，景榭剩荒邱。风发空山籁，霜林古树秋。相携过松步，野菊径中幽。","dynasty":"清代","title":"重九登胶山有感二首其一"}
{"author":"安嵥","content":"万玉山亭废，梵宫故处幽。攀岩寻旧迹，省墓念前修。箕踞旃檀地，空怀枫树楼。残碑方读罢，归晚一天秋。","dynasty":"清代","title":"重九登胶山有感二首其二"}
{"author":"安嵥","content":"暑气消幽壑，泉声泻石矼。林阴凉似洗，茶话倚松窗。","dynasty":"清代","title":"秦园避暑"}
{"author":"安嵥","content":"读书深柳巷，幽意乐如何。地僻心逾远，林香得句多。","dynasty":"清代","title":"村馆"}
{"author":"安嵥","content":"初传榆火到柴门，省识春光已满园。莫道寻访无胜地，新烟深锁绿杨村。","dynasty":"清代","title":"清明"}
{"author":"安嵥","content":"塘映青山山映堤，家家灯火旧花溪。澄波皓月千秋在，常使游人径不迷。","dynasty":"清代","title":"山塘步月"}
{"author":"安嵥","content":"藜滩茭棹带烟横，一片秋江夜月明。老妇烹鱼儿挂网，水云乡里足平生。","dynasty":"清代","title":"渔家乐"}
{"author":"安嵥","content":"云为式样月为容，君子人情淡愈浓。不与朱华趋世态，何嫌朴素寄芳踪。","dynasty":"清代","title":"白莲"}
{"author":"安嵥","content":"餐霞岩外晚霞明，月出松间山鸟鸣。回望翠微横绝处，云归空谷暗无声。","dynasty":"清代","title":"胶山晚归"}
{"author":"安嵥","content":"竹篱茅舍爱穿花，画栋朱帘望落霞。随在总多安乐处，年年怜尔客为家。","dynasty":"清代","title":"燕子"}
{"author":"田顼","content":"廉水扶桑北，石城勾漏西。吏情甘散地，春色在扶藜。榔叶斜侵屋，江鱼逆上溪。飘飘犯蛮府，泪应暮猿啼。","dynasty":"明代","title":"寄玉谿舅"}
{"author":"田顼","content":"荇藻绿不歇，芳湖秋可怜。天低四野树，日落万山烟。朗月虚苓榻，疏花明钓船。时闻有过翼，遥寄卜居篇。","dynasty":"明代","title":"答傅木虚卜居西湖"}
{"author":"田顼","content":"闻道迷阳寇，东屯信不虚。风云随战伐，天地日丘墟。列峒分旗鼓，行营沓羽书。哀哀荷殳者，汝业本樵渔。","dynasty":"明代","title":"闻道"}
{"author":"蔡琳","content":"倦眼看秋色，乡关息鼓鼙。人烟出村远，雁语下湖低。黄叶喧流水，青山欲断霓。浮生几两屐，吟遍夕阳西。","dynasty":"清代","title":"出太平门"}
{"author":"蔡琳","content":"客里新年思不禁，篷窗拥被自孤吟。烧镫门巷烟花滥，湿雪楼台爆竹瘖。骥伏渐消豪士气，鸿嗷难遣故园心。梅开邓尉无多路，梦里冲寒试一寻。","dynasty":"清代","title":"丁巳初春泊胥江"}
{"author":"林景熙","content":"冬青花，花时一日肠九折。隔江风雨晴影空，五月深山护微雪。石根云气龙所藏，寻常蝼蚁不敢穴。移来此种非人间，曾识万年觞底月。蜀魂飞绕百鸟臣，夜半一声山竹裂。","dynasty":"宋代","tags":"写景，写花，抒情","title":"冬青花"}
{"author":"林景熙","content":"清秋有馀思，日暮尚溪亭。高树月初白，微风酒半醒。独行穿落叶，闲坐数流萤。何处渔歌起？孤灯隔远汀。","dynasty":"宋代","tags":"秋日，散心","title":"溪亭"}
{"author":"林景熙","content":"客杖偶逢山鹤引，儒冠幸免野猿嗔。吹来松气清人骨，为洗东华万斛尘。","dynasty":"宋代","title":"游九锁山·松间"}
{"author":"林景熙","content":"南海英魂叫不醒，旧题重展墨香凝。当时京洛花无主，犹有春风寄广陵。","dynasty":"宋代","title":"题陆大参秀夫广陵牡丹诗卷后"}
{"author":"林景熙","content":"英雄盖世竟何为，故里凄凉越水涯。百二势倾争逐鹿，八千兵散独乘骓。计疏白璧孤臣去，泪落乌江后骑追。遗庙荒林人酹酒，至今春草舞虞姬。","dynasty":"宋代","title":"项羽里"}
{"author":"林景熙","content":"夜半追兵入楚营，鸿门玉碎卯金兴。江东父老犹羞见，地下如何见范增。","dynasty":"宋代","title":"项羽庙"}
{"author":"林景熙","content":"僧钟觉曙鸟，纷飞弄林光。宿云渐离石，我起开秋房。南山忽入几，相对各老苍。我老几何年，山曾见鸿荒。流泉送日月，危石支兴亡。问山山无言，啼猿起前冈。","dynasty":"宋代","title":"晓意"}
{"author":"林景熙","content":"江湖犹是客，岁月已成翁。仙路重云外，人家落木中。山痕经烧黑，土脉入泉红。又得春风信，孤花照驿东。","dynasty":"宋代","title":"新昌道上"}
{"author":"林景熙","content":"衰颜凭酒润，故国得春新。兵革儿童长，风霜天地仁。草心悬落日，柳眼看行人。扰扰红尘者，知谁效角巾。","dynasty":"宋代","title":"新春"}
{"author":"林景熙","content":"长飚卷炎埃，澄空出秋素。迢迢铁瓮城，回首隔苍雾。酒帘颺荒市，笳鼓发深戍。倚逢问舟人，云是新丰路。篱路鸡欲栖，野水牛半流。不见抱琴人，斜阳在高树。","dynasty":"宋代","title":"新丰道中"}
{"author":"林景熙","content":"盈盈新叠碧，难借柳条穿。铸景菰浦外，买邻鸥鹭边。炎官初掌柄，水国不书年。渐长薰风价，折筩供酒船。","dynasty":"宋代","title":"荷钱"}
{"author":"林景熙","content":"霞衣葱佩来珊珊，水晶之宫绿玉盘。谁与冯夷作戏剧，贝阙驱入神瓢翻。又疑罢织蛟人泣，碧漥融作水银汗。圆或为璧方为珪，寒光晃漾不可拾。古来欹器戒覆倾。真宰之柄常恶盈。季伦买笑轻百斛，金谷转首迷榛荆。纷纷鱼目争贵惜，道眼独悬诸幻息。须臾海霁山日高，绿云万柄净如拭。","dynasty":"宋代","title":"荷珠"}
{"author":"林景熙","content":"流水苍松石迳斜，瓮城城外梵王家。仙林不返云巢鹤，僧钵曾移海国花。剥落苔碑秋卧草，荒凉竹院午敲茶。当时一掷乾坤手，曾向山窗倚暮霞。","dynasty":"宋代","title":"鹤林寺"}
{"author":"林景熙","content":"突兀僧房倚翠微，金精幻虎霸图非。琼田万顷山如涌，铁壁千寻泉自飞。堂在经声通老石，楼开塔影落秋衣。千年幽独嗟谁氏，断刻苔深带夕晖。","dynasty":"宋代","title":"虎丘寺"}
{"author":"林景熙","content":"中岁修玄学，悬崖结屋危。幻风露路袭，浅户虎狼窥。九锁洞中志，一瓢身后诗。定知明月夜，双鹤影相随。","dynasty":"宋代","title":"怀叶邓二友"}
{"author":"林景熙","content":"筠筒音断水云村，吠入空林枸杞根。我亦天涯音信杳，卢令诗在为招魂。","dynasty":"宋代","title":"黄耳冢"}
{"author":"林景熙","content":"市槐梦忽醒，乔柯落风雨。何人斧为薪，遗根尚依土。缅怀赤炜初。郁若翠蛟舞。其下有桥门，雍雍冠带聚。万物递衰盛，千载一仰俯。射策君先登，气勇不再鼓。邅回三舍间，我亦跻寸武。云雷膏尚屯，有志良独苦。空山少芝薇，大泽多纲罟。尔来涉长途，征衣拂天姥。遥泛松江舟，薰风采芳杜。故人隐云间，九山青照户。相逢各华颠，旧事不敢吐。悠哉抱玄同，高卧标枝古。","dynasty":"宋代","title":"会严陵邵德芳同舍邀宿玄同齐道旧有作"}
{"author":"林景熙","content":"第二名泉在，深云护石阑。九峰灵气泄，三伏细流寒。远脉松长润，余香茗欲残。荒祠怀陆羽，一掬酹空坛。","dynasty":"宋代","title":"惠山泉"}
{"author":"林景熙","content":"江风吹梦到书楼，楼外新鸿数点秋。葛老巾山空落照，晋时带水尚东流。鱼虾市散荒烟合，鸟雀门深细草幽。何处一声长笛起，觉来独客在沧洲。","dynasty":"宋代","title":"纪梦"}
{"author":"林景熙","content":"盍簪谭旧梦，持酒送余春。天地绿阴雨，江湖白发人。时平销剑气，客久积衣尘。又出重关北，斜阳独问津。","dynasty":"宋代","title":"寄别诸公"}
{"author":"林景熙","content":"水竹翛翛称客居，有时挟筴自观鱼。为儒老入他州籍，怀古幽探异穴书。日暮碧云归已晚，岁寒青桂看如初。文章自古多憎命，狗监无劳诵子虚。","dynasty":"宋代","title":"寄陈用宾"}
{"author":"林景熙","content":"野鹤松根认履声，梦中钧乐尚泠泠。南山老翠几千尺，北斗寒芒第一星。泉石好春归健笔，乾坤正气寄遗经。神功未展潜蛟在，还卷风雷付六丁。","dynasty":"宋代","title":"寄呈方蛟峰尚书"}
{"author":"林景熙","content":"吴地繁华半劫灰，故山秋远梦频回。琵琶亭老春风棹，桑落洲寒夜雨杯。岁月悠悠人几换，关河渺渺雁空来。酒酣欲寄登临眼，黄叶斜阳满废台。","dynasty":"宋代","title":"寄葛秋岩"}
{"author":"林景熙","content":"图上追三笑，诗中寄七哀。孤栖非绝物，多难亦成才。岁俭米生竹，春寒衣上苔。不知辽海客，化鹤几时回。","dynasty":"宋代","title":"寄怀"}
{"author":"林景熙","content":"风雨知何夕，干戈寄此身。青灯少年梦，白发异乡春。水驿逢花使，丹田守谷神。行窝随处乐，聊自得吾真。","dynasty":"宋代","title":"寄怀"}
{"author":"林景熙","content":"大雅凋零尚此翁，醉乡一笑寄无功。衣冠洛社浮云散，弓剑桥山落照空。东鲁有书藏古壁，西湖无树挽春风。巾车莫过青华北，城角吹愁送暮鸿。","dynasty":"宋代","title":"寄林编修"}
{"author":"林景熙","content":"十年疏鬓为谁斑，天借儒冠日月间。欹枕寒生双瀑涧，开门春满七星山。鹤归尚觉辽城是，鹃老空闻蜀道难。欲觅九还凭寄语，青牛何日度函关。","dynasty":"宋代","title":"寄七山人"}
{"author":"林景熙","content":"高人谢世纷，诛茅在绝壁。十年不下山，旧路掩深棘。出门复踟蹰，触步有崩石。下临千仞渊，毒鳞正纷籍。腥风鼓洪涛，石齿鸣咋咋。失势倘一落，万绠那可及。不如息我躯。猿鹤与朝夕。","dynasty":"宋代","title":"寄四明陈楙阳"}
{"author":"林景熙","content":"狺狺多楚狗，何处续离骚。草径无尘入，秋峰与节高。","dynasty":"宋代","title":"寄芗林故人"}
{"author":"林景熙","content":"城南怀旧别，谷口寄春耕。野鹳巢云老，林僧管瀑清。养花疏石髓，练药伏山精。见说孤灯雨，年来著易成。","dynasty":"宋代","title":"寄郑宗"}
{"author":"林景熙","content":"海桑变纷纷，秀色见孤屿。山林华发尊，党遂深衣古。独余钧天梦，翛然在岩户。翳翳桂魄秋，沈沈槐梦雨。江涛岂不深，修鳞挂纲罟。不知义井船，秋风系何许。","dynasty":"宋代","title":"寄周计院"}
{"author":"林景熙","content":"虎林一倾盖，草窗雪初残。酒酣夜剪烛，妙语铿琅玕。回首隔吴越，清风渺难攀。焉知白首余，远访沧波间。大鹏九万里，神骏十二闲。天风非不高，乃乐烟水宽。乾坤寄一齐，江湖浮九山。何当蹑飞佩，跨鹤青云端。","dynasty":"宋代","title":"简卫山齐"}
{"author":"林景熙","content":"空明仙人朝帝所，跨鹤凌虚堕霜羽。洞中石髓流不乾，圣泉写入君肺腑。潘江陆海一目尽，自提修绠汲千古。碧芹水泠涵夜灯，丹凤山空鸣晓鼓。有时白战风骚场，小巫见之缩双股。饭虽不足仁义腴，墙阴老荠羹春苦。丈夫出处各有道，天地网常要撑拄。俗吏惟知骋刀笔，腐儒亦或拘训诂。云雾窗寒森宝书，广文袖有修月斧。离亭酒短秋帆开，雁荡峰前桂花雨。","dynasty":"宋代","title":"饯盛影则教授"}
{"author":"林景熙","content":"凿开神斧是何年，珠雁金凫锁冷烟。薜荔带云悬古木，辘轳卷月出秋泉。岩前洗剑精疑伏，林下烹茶味亦禅。高倚石阑清啸发，恐惊池底老龙眠。","dynasty":"宋代","title":"剑池"}
{"author":"林景熙","content":"丰神间整坐凝然，一笑聊凭笔意传。却有丹青难画处，独遗好丑在千年。因形有像转支离，妙笔从君压画师。若向禅中参一指，写余父母未生时。","dynasty":"宋代","title":"江东岩为余写容求赠诗余以其学佛者也故后章"}
{"author":"林景熙","content":"佛借龙宫五百年，平分城树与村烟。丛林忽涌中流地，双塔曾擎半壁天。石色带云笼客袖，磬声和月落渔船。袈袍不限侵门水，十载何人坐象筵。","dynasty":"宋代","title":"江心寺"}
{"author":"林景熙","content":"山裹中流小梵林，宝莲鳌背翠沈沈。半空但觉烟岚合，三面不知风浪深。仙井浴丹开晓日，海门浮玉澹秋阴。洞深瑶草无人采，瘗鹤残碑浸碧浔。","dynasty":"宋代","title":"焦山寺"}
{"author":"林景熙","content":"冰玉为骨秋为神，堂堂内相真天人。谏草数百垂清芬，仁义一洗功利尘。刳肝沥血空排云，白日不鉴吾忠勤。奉天诏下哀痛新，将士感泣天亦闻。皇威雷动清九垠，一纸可敌百万年军。草茅学古期致君，以额扣阍九虎嗔。玉堂云雾当华津，秋耿何不批龙鳞。一尊酹古凄夕曛。鵷湖之水春复春。","dynasty":"宋代","title":"竭陆宣公祠"}
{"author":"林景熙","content":"吴楚风烟画裹看，中流树色拥禅关。一星化石江成陆，双塔摩空寺裹山。衲寄云林清海怪，泉移蛟窟照僧间。千年天堑今如掌，寂寞寒潮自往还。","dynasty":"宋代","title":"金山寺"}
{"author":"林景熙","content":"锦障郁嵯峨，秀出城之西。直是神气积，宛若屏障开。苍翠接重壤，上与浮云齐。幽花被晴壁，古树欹层崖。下有张夫子，读书事幽栖。于今几百岁，衣冠世多才。伟哉据名胜，林泉足徘徊。兹晨幸休暇，杖屦同攀跻。和风袭轻裾，好鸟鸣喈喈。勇往遽忘疲，穷深陟崔嵬。极目万里外，顿觉群山低。长啸倚苍松，畅然舒我怀。","dynasty":"宋代","title":"锦屏山"}
{"author":"林景熙","content":"形微意良苦，前身葬长鲸。天高不可诉，宿愤何时平。欲填东海深，能使西山倾。山倾海乃深，日夜空悲鸣。","dynasty":"宋代","title":"精卫"}
{"author":"林景熙","content":"冉冉海雾深，荒荒山日薄。登高集华裾，纵目天宇廓。落叶悲徂年，寒英照深酌。心醉乃文字，意行非涧壑。缅怀斜川游，此道久寂寞。胡为吹帽人，白道恋宾幕。穷途谬行藏，异代悬美恶。吾爱漉酒巾，西风不能落。","dynasty":"宋代","title":"九日会连云楼分韵得落字"}
{"author":"林景熙","content":"闭门荒草合，宿雨掩春华。西海无回日，东风几落花。雾冥猿自啸，荡冷雁犹家。谁是补天手，空怀练石娲。","dynasty":"宋代","title":"久雨"}
{"author":"林景熙","content":"君不记，犬之年，羊之月，辟历一声天地裂。","dynasty":"宋代","title":"句"}
{"author":"林景熙","content":"道出箫台北，青鞋第几山。看云生远思，临水觉衰颜。石室猿空老，花时燕独还。春光已愁寂，况复在兵间。","dynasty":"宋代","title":"客怀"}
{"author":"林景熙","content":"独夜愁如此，殊乡老奈何。故人经乱少，归梦入秋多。衣敝邻砧动，书沈海雁过。灯前空拂剑，酒薄不成歌。","dynasty":"宋代","title":"客意"}
{"author":"林景熙","content":"凋悴缘何事，青青忆旧丛。有枝撑夜月，无叶起秋风。暑路行人惜，寒巢宿鸟空。倘留心不死，嘘拂待春工。","dynasty":"宋代","title":"枯树"}
{"author":"林景熙","content":"棣陨双葩泪洒红，百年已短更匆匆。祗今风雪栖栖景，地老天荒一个鸿。","dynasty":"宋代","title":"哭德和伯氏六首"}
{"author":"林景熙","content":"风尘何处托清魂，家世梅花水月村。旧箧已无封禅稿，独邻渴病似文园。","dynasty":"宋代","title":"哭德和伯氏六首"}
{"author":"林景熙","content":"空遗破砚孤心苦，只博生绡两鬓华。小婢灯前泣秋雨，竹房不见夜呼茶。","dynasty":"宋代","title":"哭德和伯氏六首"}
{"author":"林景熙","content":"溪冷浣花宗武哭，池荒梦草惠连愁。行人犹说春风夜，灯影书声共水楼。","dynasty":"宋代","title":"哭德和伯氏六首"}
{"author":"林景熙","content":"伯兮癯似松间鹤，季也孤於云水僧。昨夜梦中闻笑语，觉来秋在影堂灯。","dynasty":"宋代","title":"哭德和伯氏六首"}
{"author":"林景熙","content":"草枯霜白泣原鴒，五十三年老弟兄。风雨对床缘未了，荆花重合在来生。","dynasty":"宋代","title":"哭德和伯氏六首"}
{"author":"林景熙","content":"寂寞青灯旧，流离白发新。病犹依故国，死乃见全人。残墨家无子，高风墓有邻。斯文堪一哭，落日冷湖滨。","dynasty":"宋代","title":"哭郭同舍"}
{"author":"林景熙","content":"桂花月亦灰，鹏枯海为陆。自我哭斯文，老泪几盈掬。故国忽春梦，故人复霜木。矫矫榆溆君，白首尚儒服。解后一写心，乾坤两眉蹙。无力能怒飞，有道欲私淑。忆游东浦云，马帐肯同宿。孤灯照寒雨，萧萧半窗竹。君器硕以方，有如舟万斛。斂华就本根，耆年谓可卜。昨别犹是人，今乃在鬼录。为善未必遐，咆呼真宰酷。往年海若怒，风涛卷人屋。脱身鲸鱼吻，长寐固应熟。寡妻泣帷荒，有子继经术。彼哉暴殄夫，食必馔金玉。一士苜蓿肠，夺之胡忍速。问天天梦梦，秋声满岩谷。","dynasty":"宋代","title":"哭薛榆溆同舍"}
{"author":"林景熙","content":"神斧何年凿，南山片石盘。玉藏仙笥古，翠落县门寒。老木天边瘦，归云雨外残。市尘吹不到，朝夕静相看。","dynasty":"宋代","title":"昆岩"}
{"author":"林景熙","content":"寒芒曾动少微星，一水溶溶叠嶂横。落日渔舟吹远笛，断烟戍屋带荒城。沙鸥欲近如招隐，关树无多亦厌兵。却忆莺花亭外路，太平箫鼓沸春声。","dynasty":"宋代","title":"栝城"}
{"author":"林景熙","content":"七十五松在，当年手植翁。龙髯云满壑，鹤泪月当空。三品非秦爵，诸郎有晋风。夜深清籁发，归佩玉丁东。","dynasty":"宋代","title":"老松旧隐为曹许山赋"}
{"author":"林景熙","content":"枫陛将亲策，兰宫此并驰。凡鳞风雨花，澹墨鬼神司。染柳春衣净，看花晓马迟。偶来追昨梦，戍屋草离离。","dynasty":"宋代","title":"礼闱"}
{"author":"林景熙","content":"我怀两山翁，夙抱经济略。曾驱部使车，所至问民瘼。昆阳斗大州，渔吏久竭泽。三尺行风霆，四知厉冰蘖。公余接寒士，捉膝谈礼乐。以我独闭门，前茅访林壑。当途尽挟贵，以道可敦薄。浮云於我如，霖雨用汝作。如何岁龙蛇，斯人竟冥漠。平生诗万篇，耿耿志谁托。颇闻仲氏贤，风骨似其伯。尔来一披雾，月梁慰离索。纷纷鸡鹜中，夭矫见孤鹤。阳秋皮裹鉴，玉素指下脉。犹有刀圭功，可敌廓庙爵。四百有四病，如禽应弦落。","dynasty":"宋代","title":"李两山侍郎仲氏儒而医解后会稽索诗识别"}
{"author":"林景熙","content":"道人清事饭溪蔬，无酒闲愁已破除。五夜雪声梅角底，一春烟景竹筇初。园林芳信醒愁蝶，田野丰年入梦鱼。冰下流泉清老耳，东风先已到郊居。","dynasty":"宋代","title":"立春郊行次唐玉潜"}
{"author":"林景熙","content":"苦热如焚想雪山，清商一夕破愁颜。炎光断雨残虹外，凉意平芜远树间。忙踏槐花犹入梦，老催蒲扇共投闲。城头遥望累累冢，辽海荒寒鹤未还。","dynasty":"宋代","title":"立秋日作"}
{"author":"林景熙","content":"我心适无事，看云起南山。层檐接空影，而不碍往还。昔年凡鳞化，乘此青冥间。肤寸未膏物，黄埃满人寰。刚风忽吹断，小寄白石间。岂不自怡悦，良田变茅菅。何当鞭丰隆，上扣虎豹关。","dynasty":"宋代","title":"连云楼"}
{"author":"林景熙","content":"客中还又客，回首忆并州。一枕江湖梦，五更风雨舟。水寒荷叶老，虫响豆花秋。几度看云坐，吾生亦觉浮。","dynasty":"宋代","title":"练川道中次胡汲古韵"}
{"author":"林景熙","content":"碧落当年堕酒星，醉中万事一浮萍。亦知人世无穷事，一醉松根不肯醒。","dynasty":"宋代","title":"刘伶墓"}
{"author":"林景熙","content":"一捧寂寞几秋风，云断洲空忆老龙。湖海刘郎诗骨冷，乾淳余响寄孤松。","dynasty":"宋代","title":"刘龙洲墓"}
{"author":"林景熙","content":"名山隔风雨，几度梦空驰。谷口重来路，云根旧别时。玄门尊老宿，白发长婴儿。欲问还丹事，林深鹤已知。","dynasty":"宋代","title":"留寄沈介石高士"}
{"author":"林景熙","content":"瓦瓯一醉万事了，醒来然竹清溪晓。半蓑烟雨披春寒，堤上落红已如扫。荒矶白鸟无离愁，明月清风满幽抱。却邻灞水长亭西，几树柔条不得老。汉槎丙穴今已非，网罟相寻纵鳞少。何如卷钓两忘机，鱼向树根吹絮饱。","dynasty":"宋代","title":"柳下渔次韵"}
{"author":"林景熙","content":"沙鸥对立机外，胡蝶相逢梦中。帆去帆来野水，花开花落春风。流水独吟花迳，好山重约云门。茶瓯疏竹孤寺，桐角斜阳远村。","dynasty":"宋代","title":"六言"}
{"author":"林景熙","content":"古城仙鹿远，百感赴斜曛。海气千年聚，山形九斗分。神鸦饥吸藓，宰木蠹藏云。何处鸣钲发，春屯又易军。","dynasty":"宋代","title":"鹿城晚眺"}
{"author":"林景熙","content":"黄卷无端作睡媒，火云万朵郁崔嵬。暑如酷吏何当去，薰自重华知几来。脚踏层冰思远壑，手遮赤日厌飞埃。披襟坐石不能夜，忽听南山起怒雷。","dynasty":"宋代","title":"纳凉"}
{"author":"林景熙","content":"出郭已虚旷，入门转萧森。筠栖无六月，聊以解我襟。红日不到地，白云时满林。坐久石恨冷，酒醒荷气深。飘飘黄冠客，临流鼓瑶琴。一鼓洗我耳，再鼓空我心。山高水复迥，彷佛蓬莱音。兴尽拂衣去，城笳吹夕阴。","dynasty":"宋代","title":"纳凉过林氏居"}
{"author":"林景熙","content":"南山有孤树，寒乌夜绕之。惊秋啼眇眇，风挠无宁枝。托身未得所，振羽将逝兹。高飞犯霜露，卑飞独茅茨。乾坤岂不容，顾影空自疑。徘徊向残月，欲堕已复支。","dynasty":"宋代","title":"南山有孤树"}
{"author":"林景熙","content":"为官转多事，行役到寒毡。落日邻州树，西风逆水船。饭牛怀白石，访鹤入青田。我欲看行卷，仙峰雪瀑边。","dynasty":"宋代","title":"潘山长入括"}
{"author":"林景熙","content":"银桥颖驾海天长，丹粟离离照翠觞。影浸山河琼殿冷，舞深风露羽衣香。亦知广莫元无野，却笑温柔别有乡。手折一枝惊昨梦，素娥邻老授玄霜。","dynasty":"宋代","title":"陪王监簿宴广寒游次韵"}
{"author":"林景熙","content":"绣鸳不胜春，飘若凌波仙。荣华一回首，荆棘森我前。君恩花上露，妾心井中泉。井泉誓不波，下照青青天。","dynasty":"宋代","title":"妾薄命六首"}
{"author":"林景熙","content":"夫君仕虢州，不幸早岁折。负骸归青齐，道远囊复竭。投栖不见容，落日人烟绝。高议无展禽，辱身顾岂屑。野露杂涕洟，皇天鉴孤孽。肯惜一臂残，涴此全华洁。","dynasty":"宋代","title":"妾薄命六首"}
{"author":"林景熙","content":"陌上桑欲稀，室中蚕正饥。妾心知采桑，安知使君谁。结发为人妇，几年守空帏。妇义不移天，相邀何乃痴。老姑倚门外，不待盈筐归。为妾谢使君，风化关庭闱。","dynasty":"宋代","title":"妾薄命六首"}
{"author":"林景熙","content":"国难义当驰，送君远行役。黎明别江郊，更上北山脊。江云妾眼迷，江风妾衣坼。魂去形独留，兀然化为石。化石君徜知，勿复念衾席。愿持如石心，为国作坚壁。","dynasty":"宋代","title":"妾薄命六首"}
{"author":"林景熙","content":"尔禽畜於人，性巧作人语。家贫售千金，宁死不离主。","dynasty":"宋代","title":"秦吉了"}
{"author":"林景熙","content":"镌石奇功席卷来，眼中沧海一琼杯。神山只有灵鳌背，徐福楼船不见回。","dynasty":"宋代","title":"秦望山"}
{"author":"林景熙","content":"柳花衮雪春冥冥，溪风一夜吹为萍。萍随风去渺流水，人生无根亦如此。故山入梦草芊芊，半窗疏雨寒食天。晓来白发稀可数，多少朱颜化黄土。高原冉冉青烟斜，麦饭洒松能几家。子规叫残金粟暮，茧纸兰亭已飞去。","dynasty":"宋代","title":"青感"}
{"author":"林景熙","content":"彼美石氏姝，相逢绿阴早。借问此何时，清霜下百草。舞裙冷猩红，自作背时好。谁家返魂香，招以华素颢。水霞晚犹鲜，山日寒更杲。燕逝蝉无声，园林迹如扫。饰明以惊昏，岂昧出处道。飘零余寸丹，耿耿岁华老。","dynasty":"宋代","title":"秋日榴花"}
{"author":"林景熙","content":"禹穴风烟老尚游，青门回首已瓜畴。海槎片影星河曙，城角一声天地秋。临水忽余火鬓落，看云还悟此生浮。杖藜拟访神仙宅，中有长眉不挂愁。","dynasty":"宋代","title":"秋日言怀次韵"}
{"author":"林景熙","content":"片日相随过竹居，风生荷叶酒醒初。窗扉半掩秋虫急，犹有残灯守故旧。","dynasty":"宋代","title":"秋夜"}
{"author":"林景熙","content":"倚山宝阁照崔嵬，山鸟山云自去来。竹籁晓和幽梵合，藤花春入古松开。丹空遗灶形难蜕，草暗孤城首重回。处士凄凉犹是晋，庐山莲社许参陪。","dynasty":"宋代","title":"瑞安院"}
{"author":"林景熙","content":"一间每笑不如僧，及到僧门间未能。昨夜褐袍风雨裹，隔溪犬吠入林灯。","dynasty":"宋代","title":"僧门"}
{"author":"林景熙","content":"旧游浑似梦，短发不胜簪。风雨行金气，乾坤老铁心。舜田秋稗满，禹穴夕云深。正自登临懒，凄凉隔水砧。","dynasty":"宋代","title":"山阴秋怀"}
{"author":"林景熙","content":"短策穿幽径，山樵半掩扉。月斜林影薄，石尺水声微。一犬隔篱吠，孤僧何处归。相逢松下立，风露满秋衣。","dynasty":"宋代","title":"山中早行"}
{"author":"林景熙","content":"独客无清伴，高僧住别村。空山卓锡影，断石系舟痕。风细松生籁，沙虚竹走根。小亭间坐久，落日啸孤猿。","dynasty":"宋代","title":"神山寺访僧"}
{"author":"林景熙","content":"临溪双石如层城，中有洞天门不扃。杖藜穿莎入微迳，古藤络树春冥冥。渴猿引子下饮涧，山瓢我亦分清泠。一重一掩翳复郎，朱门金榜开殊庭。众峰环拱受约束，何年神造驱五丁。缥缈楼台钟磬寂，薜荔纷披窗户青。黄冠羽服者谁子，琼台坐阅南华经。客来揖坐松下石，呼茶味沦枸杞灵。笑遣青衣导予步，峰回路转银河倾。初看绝壁走云雾。倏听万壑驱风霆。不知何代擘青峡，明珠万斛皆龙腥。","dynasty":"宋代","title":"石门洞"}
{"author":"林景熙","content":"束艾楚俗愚，铸金秦民怖。何年斲云根，偶立此翁妪。千春衣莓苔，偕老食风露。世人轻结发，覆水或旦暮。乃羽无情缘，永与天壤固。停舟一访古，久欲祛此锢。父老向我言，曾是梁朝墓。衣冠化黄土，古丘亦成路。当年殉金棺。兹物独如故。阅世如过客，兴亡了不悟。时借牛砺角，敲火戏童竖。","dynasty":"宋代","title":"石翁妪"}
{"author":"林景熙","content":"春霖卷流芳，霁旭浮远野。白首贞元人，相期古松下。","dynasty":"宋代","title":"侍应平坡侍郎郊行口占二首"}
{"author":"林景熙","content":"试耕黄犊健，入社白鸥真。柳外呼舟去，水风吹葛巾。","dynasty":"宋代","title":"侍应平坡侍郎郊行口占二首"}
{"author":"林景熙","content":"野意云同散，闲门草自新。不知世网密，为谢客车频。风月兼忘我，山林亦恕人。咸阳欢黄犬，荣辱古为邻。","dynasty":"宋代","title":"疏懒为四明何君赋"}
{"author":"林景熙","content":"三峡无归梦，间云澹石床。半生修白社，孤影寄朱方。觉路心如月，高年顶不霜。翻邻来往者，终日为谁忙。","dynasty":"宋代","title":"蜀头陀客吴岁久持行精勤有道者也"}
{"author":"林景熙","content":"独闭柴门木石亲，诗筒剥啄不妨频。青灯风雨多离梦，白发江湖少故人。谩读楚骚招太乙，谁听郢曲和阳春。书香剑气俱寥落，虚老乾坤父母身。","dynasty":"宋代","title":"述怀次柴主簿"}
{"author":"林景熙","content":"鱼头公子冰雪姿，根柢忠信华文辞。乃翁手植岂无意，贞固已作层霄期。气含芝术体松柏，容成山下神仙宅。清阴冉冉生庭除，绿雾纤纤护琴册。风檐对语如索诗，君家伯仲谐埙篪。养成材器丰且硕，蓄泄云雨蟠蛟螭。黄州谪臣坐诗累，杳杳蛰龙空九地。苍根留取千载芳，何物丑秦盗名字。","dynasty":"宋代","title":"双桧堂为鲁圣可行可赋"}
{"author":"林景熙","content":"声断薰弦万壑幽，三千年事水空流。衮衣剥落星辰古，野庙凄凉鹿豕秋。孝友风微惟故井，神明胄冷尚荒州。九疑回首孤云远，老泪斑斑楚竹愁。","dynasty":"宋代","title":"舜庙"}
{"author":"林景熙","content":"青衣梦破满林烟。一掷乾坤亦偶然。僧屋翠微看月上，江上犹似永初年。","dynasty":"宋代","title":"宋武帝居今为寿丘寺"}
{"author":"林景熙","content":"蜀魄声声诉绿阴，谁家门巷落花深。游丝不系春晖住，愁绝天涯寸草心。","dynasty":"宋代","title":"送春"}
{"author":"林景熙","content":"越山巉巉越台孤，井以双鲤曾走吴。满坡丛竹遗旧箭，回首霸业空烟芜。诗人访古凌绝壁，危栖竟欲老深碧。声摇孤枕海涛壮，影伴瘦筇山月白。了然道者亦离尘，一龛松下分秋云。祗今虎豹满平陆，练骨谁与笺青旻。琴心剑气角寂寞，醉墨淋漓风雨落。九十九峰归梦寒，玉笙泠泠跨飞鹤。","dynasty":"宋代","title":"送葛居士住栖碧庵"}
{"author":"林景熙","content":"万里参师最上关，五台高处雪花寒。出门有碍邻吾老，独枕残书梦杏坛。","dynasty":"宋代","title":"送果上人游五台"}
{"author":"林景熙","content":"飘飘孤锡度风沙，南北由来本一家。参透五台峰顶雪，却归大庾看梅花。","dynasty":"宋代","title":"送果上人游五台"}
{"author":"林景熙","content":"海鲵吹腥浪千尺，野渡横舟人不识。春风未暖六经灰。闲抱黄庭煮白石。缘章夜彻九虎关，坐使业海生青莲。蟾蜍窟冷手自探，西湖一鹤梅花仙。四时茫茫行大块，君向何山飞羽佩。双袖携云发天台，孤竹骑龙穷地肺。瓣香持谒三茅君，上清祠笈开琼文。","dynasty":"宋代","title":"送横舟真士游茅山"}
{"author":"林景熙","content":"亲携琴册出烟萝，海国儒风近若何。笔挟龙渊灵不尽，官邻雪窦冷偏多。诗书千载关经济，师友三年要琢磨。老去喜逢奎运转，送君犹拂旧冠峨。","dynasty":"宋代","title":"送叶伯几之奉化"}
{"author":"林景熙","content":"余子纷纷气可吞，青霄万里合孤骞。藻芹池冷三年客，丝竹堂高几世孙。前辈修名似山斗，斯文清气在乾坤。故人要路如相问，为说苍苔独闭门。","dynasty":"宋代","title":"送友人孔济之之金华"}
{"author":"林景熙","content":"闻君有奇气，千岩在胸中。岁晚携甘旨，归以献乃翁。乃翁松柏姿，深村侣樵农。风尘了不识，七十颜如童。举桉各华发，抱孙戏花丛。境闲意易足，食淡神常丰。乃知世纲外，宇宙皆空同。仰山千岁酒，采袖围春风。","dynasty":"宋代","title":"送喻舜举归寿乃翁七十"}
{"author":"林景熙","content":"歌扇风流忆旧家，一丘落月几啼鸦。芳魂不肯为黄土，犹幻燕支半树花。","dynasty":"宋代","title":"苏小小墓"}
{"author":"林景熙","content":"寥落空江上，买鱼开酒尊。乱山含雪意，孤艇寄枫根。滩近不成梦，鸿飞欲断魂。偶呼英帽语，一犬吠前村。","dynasty":"宋代","title":"宿七里滩"}
{"author":"林景熙","content":"琴床茶鼎澹相依，偶为寻僧出笔扉。风动松枝山鹊语，雪消菜甲野虫飞。看花春入桄榔杖，听瀑寒生薜荔衣，古寺无人云漠漠，溪行唤得小船归。","dynasty":"宋代","title":"新晴偶出"}
{"author":"林景熙","content":"远望车尘汗雨流，自知覆水已难收。为君富贵妾羞死，富贵如君不自羞。","dynasty":"宋代","title":"羞墓"}
{"author":"林景熙","content":"读君丁卯集，想此建桥时。荒草一区宅，清风七字诗。吴云含静熊，郢树寄余悲。落日空怀古，长歌知不知。","dynasty":"宋代","title":"许郢州故宅"}
{"author":"林景熙","content":"近种鹿葱碧，初抽鹄觜黄。千年入风雅，一草寄纲常。澹日空阶影，余春宫佩香。此时忧正切，对尔可能忘。","dynasty":"宋代","title":"萱草"}
{"author":"林景熙","content":"乍逢还又别，龙竹葛陂阴。野水流春远，江云入暮深。新知满湖海，遗老在山林。解后如相问，凭君道素心。","dynasty":"宋代","title":"薛德之之江东简熊西玉诸公"}
{"author":"林景熙","content":"开帘残酒醒，雪意尚垂垂。夜色沈奎久，春容变柳迟。寒塘鸥自聚，荒岁鹤同饥。便欲诛茅隐，何山有紫芝。","dynasty":"宋代","title":"雪后"}
{"author":"林景熙","content":"楼高不二寻，已作百尺想。中有湖海豪，开襟纳万象。颇延素心人，谈笑落清响。邻花吹午香，檐竹荐秋爽。於中了行藏，此外断俯仰。西楼富薰天，歌钟乐华敞。","dynasty":"宋代","title":"宴德初书楼"}
{"author":"林景熙","content":"昭阳旧恨逐风飘，岁晚山中霜露饶。彭泽归来空自老，中原舞破为谁娇。返魂碧海熏初炷，宿酒沈香晕不消。亦是前身曾捧砚，品题因得入诗瓢。","dynasty":"宋代","title":"杨妃菊"}
{"author":"林景熙","content":"澹然无一事，至乐在书床。老石栖云定，疏松过雨香。砧清秋巷迥，灯白夜堂凉。此意无人会，重城醉梦乡。","dynasty":"宋代","title":"夜意"}
{"author":"林景熙","content":"客星谪下桐江湄，傲睨烟雨何年归。空遗清气满林壑，草木不受春风肥。我来维舟奠椒醑，薜荔祠荒泣山鬼。乱峰欲雪江气严，老蜃吹云日色死。白水真水御绛衣。勋臣四七攀鳞飞。冥鸿遐举不可致，天地浩荡容渔矶。季年熏貂成党狱，阿瞒朵鼎终瑟缩。东都节义何为高，七尺之台一竿竹。","dynasty":"宋代","title":"谒严子陵祠"}
{"author":"林景熙","content":"荒驿丹丘路，秋高酒易醒。霜增孤月白，江截乱峰青。旅雁如曾识，哀猿不可听。到家追此夕，三十五邮亭。","dynasty":"宋代","title":"宿台州城外"}
{"author":"林景熙","content":"绯衣受天恩，日瞻唐殿驾。朱三尔何为，欲使两膝下。","dynasty":"宋代","title":"孙供奉"}
{"author":"林景熙","content":"高名不与魄俱沈，鱼腹孤忠耿至今。翠碣已书身后谥，寒泉犹照死时心。神游旧月山河改，梦断疏槐风雨深。埋骨誓终从武穆，栖霞岭树隔秋阴。","dynasty":"宋代","title":"太学同舍徐应穮誓沈井后十年众为营墓立碑私"}
{"author":"林景熙","content":"洞霞疑接台峰近，石机空歌蜀道难。一种灵苗人不识，半山霜夜南痕乾。","dynasty":"宋代","title":"陶山十咏和邓牧心·附子冈"}
{"author":"林景熙","content":"钧天梦破珊瑚枕，岩壑春供悲翠屏。一卷典庭云半席，夜深读与岭猿听。","dynasty":"宋代","title":"陶山十咏和邓牧心·葛仙翁石床"}
{"author":"林景熙","content":"流来一水截人寰，虹背秋寒十二阑。白鹤飞边人影绝，天风吹佩玉珊珊。","dynasty":"宋代","title":"陶山十咏和邓牧心·集仙桥"}
{"author":"林景熙","content":"巨犗长竿钓海波，空遗矶石卧荒坡。千年无此垂纶手，多少饥民向浙河。","dynasty":"宋代","title":"陶山十咏和邓牧心·任公子钓右"}
{"author":"林景熙","content":"元非铸冶自成湾，乌兔烹煎那得闲。却问黄粮几番熟，不知沸鼎在人间。","dynasty":"宋代","title":"陶山十咏和邓牧心·上下二镬"}
{"author":"林景熙","content":"玉笥孤帆唤不来，长风破浪忆江淮。不知海水何年陆，万斛龙骧寄断崖。","dynasty":"宋代","title":"陶山十咏和邓牧心·石船"}
{"author":"林景熙","content":"一室元无斧凿痕，闲云四壁守孤猿。空山静阅古今过，不老乾坤是此门。","dynasty":"宋代","title":"陶山十咏和邓牧心·石广"}
{"author":"林景熙","content":"形微意良苦，前身葬长鲸。天高不可诉，宿愤何时平。欲填东海深，能使西山倾。山倾海乃深，日夜空悲鸣。","dynasty":"宋代","title":"精卫"}
{"author":"林景熙","content":"龙迎葱佩出珠宫，镜水凉生碧树中。崖裂千寻根到海，剑悬七尺气横空。昼閒谩写琴三叠，晓发犹馀鼓一通。猿鹤无期云自在，人间何更有空同。","dynasty":"宋代","title":"次王脩竹监簿送羽士过龙瑞宫"}
{"author":"林景熙","content":"几夜高堂梦，不知山水长。西风归雁荡，落日过乌伤。断影云空白，孤心草欲黄。终邻负甘旨，泪洒蓼莪章。","dynasty":"宋代","title":"赠吴秀林东归"}
{"author":"林景熙","content":"昭阳旧恨逐风飘，岁晚山中霜露饶。彭泽归来空自老，中原舞破为谁娇。返魂碧海熏初炷，宿酒沈香晕不消。亦是前身曾捧砚，品题因得入诗瓢。","dynasty":"宋代","title":"杨妃菊"}
{"author":"林景熙","content":"偶伴孤云宿岭东，四山欲雪地炉红。何人一纸防秋疏，却与山窗障北风。","dynasty":"宋代","title":"山窗新糊有故朝封事稿阅之有感"}
{"author":"林景熙","content":"曾来天上宿，梦不离寒矶。宇宙双台迥，烟波一客归。姓增江郡重，墓隔越山微。千古登临意，凄凉带夕晖。","dynasty":"宋代","title":"钓台"}
{"author":"林景熙","content":"夜半追兵入楚营，鸿门玉碎卯金兴。江东父老犹羞见，地下如何见范增。","dynasty":"宋代","title":"项羽庙"}
{"author":"林景熙","content":"寂寞青灯旧，流离白发新。病犹依故国，死乃见全人。残墨家无子，高风墓有邻。斯文堪一哭，落日冷湖滨。","dynasty":"宋代","title":"哭郭同舍"}
{"author":"林景熙","content":"雷电空山夜，髯蛟起石泉。乔阴无六月，老气欲千年。斸药人能寿，巢枝鸟亦仙。天风灵籁发，彷佛奏虞弦。","dynasty":"宋代","title":"古松"}
{"author":"林景熙","content":"书阅扬州贡，功观禹化覃。香包分橘柚，秋色动江潭。破暑花凝雪，凌寒叶染蓝。金衣爱日照，珠实碧波涵。未止诸侯计，曾闻四皓谈。颜欢陆绩母，业世李衡男。送客愈吟桂，书时坡韵儋。洞庭夸浙右，温郡冠江南。节物清霜重，家山绿蒂含。青黄出篱落，朱绿耀林岚。昔贡千金颗，遥驰万里函。新宜荐寝庙，香可供瞿昙。夔子那能比，罗浮未许参。何人传是陆，端类列非聃。在品宁为四，蒙恩或赐三。乡情寄初熟，旅况忆幽探。嘉拜亲开合，珍藏净洗甔。行将解印绶，归种当田蚕。根向横阳觅，泥寻斥卤担。荒芜耘径草，封植伴溪楠。不用千头富，聊资一饷湛。茅斋辟杜甫，仙井汲苏耽。佳境妙餐蔗，闲庭胜莳苷。雁行三峡荔，奴视四明蚶。欲继花为谱，应同柳驻骖。禦偷篱著棘，愁冻灌添泔。掩映青云叶，光华碧玉篸。酿成浮瓮蚁，蒸辟蠹书蟫。护蒂期存乳，留皮欲去痰。恨无亲可遗，忪惨白岩庵。","dynasty":"宋代","title":"知宗柑诗用韵颇险予既知之复取所未用之韵续赋一首三十韵"}
{"author":"林景熙","content":"黄叶青苔昼掩关，无端两鬓为诗斑。胸吞云梦不知岸，堂在崆峒岂有山。卷道暮年荆璞在，传家遗墨浦珠还。王良去后盐车厄，老骥空怀十二闲。","dynasty":"宋代","title":"翁氏仁寿堂次韵"}
{"author":"林景熙","content":"子有忧世心，蒿然见眉睫。崇交拟昔人，西风寄三叠。作诗匪雕锼，要与六义涉。臣甫再拜鹃，高风或可蹑。肯作蟋蟀鸣，悲凉和秋叶。","dynasty":"宋代","title":"杂咏十首酬汪镇卿其五"}
{"author":"林景熙","content":"歌扇风流忆旧家，一丘落月几啼鸦。芳魂不肯为黄土，犹幻燕支半树花。","dynasty":"宋代","title":"苏小小墓"}
{"author":"林景熙","content":"十年疏鬓为谁斑，天借儒冠日月间。欹枕寒生双瀑涧，开门春满七星山。鹤归尚觉辽城是，鹃老空闻蜀道难。欲觅九还凭寄语，青牛何日度函关。","dynasty":"宋代","title":"寄七山人"}
{"author":"林景熙","content":"踆乌不傍飞，斂景下蒙谷。征途险在前，而况车折轴。夸父追羲和，欲挽丹砂毂。意远力不任，化作邓林木。漫漫夜何如，长歌饭觳觫。","dynasty":"宋代","title":"杂咏十首酬汪镇卿"}
{"author":"林景熙","content":"束艾楚俗愚，铸金秦民怖。何年斲云根，偶立此翁妪。千春衣莓苔，偕老食风露。世人轻结发，覆水或旦暮。乃羽无情缘，永与天壤固。停舟一访古，久欲祛此锢。父老向我言，曾是梁朝墓。衣冠化黄土，古丘亦成路。当年殉金棺。兹物独如故。阅世如过客，兴亡了不悟。时借牛砺角，敲火戏童竖。","dynasty":"宋代","title":"石翁妪"}
{"author":"林景熙","content":"风尘何处托清魂，家世梅花水月村。旧箧已无封禅稿，独邻渴病似文园。","dynasty":"宋代","title":"哭德和伯氏六首"}
{"author":"林景熙","content":"长飙卷炎埃，澄空出秋素。迢迢铁瓮城，回首隔苍雾。酒帘飏荒市，笳鼓发深戍。倚篷问舟人，云是新丰路。篱落鸡欲栖，野水牛半渡。不见抱琴人，斜阳在高树。","dynasty":"宋代","title":"新丰道中"}
{"author":"林景熙","content":"闭门荒草合，宿雨掩春华。西海无回日，东风几落花。雾冥猿自啸，荡冷雁犹家。谁是补天手，空怀练石娲。","dynasty":"宋代","title":"久雨"}
{"author":"林景熙","content":"青莲不堕劫，金鼎能回枯。吾道寄流水，此外何所须。岂不念百年，奄忽归丘墟。生死同昼夜，逆天讵敢居。异端纷溺人，微此吾其鱼。","dynasty":"宋代","title":"杂咏十首酬汪镇卿其六"}
{"author":"林景熙","content":"子有忧世心，蒿然见眉睫。崇交拟昔人，西风寄三叠。作诗匪雕锼，要与六义涉。臣甫再拜鹃，高风或可蹑。肯作蟋蟀鸣，悲凉和秋叶。","dynasty":"宋代","title":"杂咏十首酬汪镇卿"}
{"author":"林景熙","content":"岸陵几纷纷，岐路谁了了。中有定慧人，翛然坐深窈。山空诸念消，月堕孤禅悄。一室虚白生，天鸡弄清晓。","dynasty":"宋代","title":"赠东谷上人"}
{"author":"林景熙","content":"当年构华居，权焰倾卫霍。地力穷斧斤，天章焕丹雘。花石拟平泉，川途致兹壑。唯闻丞相嗔，肯后于下乐。我来陵谷余，山意已萧索。苍生堕颠崖，国破身孰托。空悲上蔡犬，不返华表鹤。丈夫保勋名，风采照麟阁。胡为一声钲，聚铁铸此错。回首耒草碑，荒烟掩余怍。","dynasty":"宋代","title":"故相贾氏"}
{"author":"林景熙","content":"客鬓双蓬老拾遗，一灯明灭酒醒时。百年回首忽成梦，万窃有声皆是诗。残夜月枝乌未稳，故乡水草雁多饥。夹衣初试新霜冷，欲折黄花寄所思。","dynasty":"宋代","title":"独夜"}
{"author":"林景熙","content":"宿觉山中有双松，一朝劫炉鳞鬣空。端明堂前有双松，至今古色摩苍穹。此物受命本千岁，扶持若有神始终。天留贞质表文献，厖言幻学宁女容。昔贤种松如种德，柯叶余事根本丰。百年封植雨露饱，厥声大肆鸣笙镛。掀髯相视雪贸贸，拥盖对立云童童。不知天地有黄落，玄冥失柄春无功。闻孙峨冠立松下，典刑如侍乾淳翁。昂藏见谓廊庙具，夭矫亦有山林风。棱棱铁面不可犯，麾去秦爵如飞蓬。采衣奉酒列清影，森森头角皆虬龙。","dynasty":"宋代","title":"赋双松堂呈薛监簿"}
{"author":"林景熙","content":"独夜愁如此，殊乡老奈何。故人经乱少，归梦入秋多。衣敝邻砧动，书沈海雁过。灯前空拂剑，酒薄不成歌。","dynasty":"宋代","title":"客意"}
{"author":"林景熙","content":"独占宽闲地，不知摇落天。山林犹古色，风雪自穷年。龟伏灵根寿，禽巢绝顶仙。栋梁非所屑，几见海成田。","dynasty":"宋代","title":"古松"}
{"author":"林景熙","content":"流水苍松石迳斜，瓮城城外梵王家。仙林不返云巢鹤，僧钵曾移海国花。剥落苔碑秋卧草，荒凉竹院午敲茶。当时一掷乾坤手，曾向山窗倚暮霞。","dynasty":"宋代","title":"鹤林寺"}
{"author":"林景熙","content":"天宝诗人诗有史，杜鹃再拜泪如水。龟堂一老旗鼓雄，劲气往往摩其垒。轻裘骏马成都花，冰瓯雪碗建溪茶。承平麾节半海宇，归来镜曲盟鸥沙。诗墨淋漓不负酒，但恨未饮月氏首。床头孤剑空有声，坐看中原落人手。青山一发愁蒙蒙，干戈况满天南东。来孙却见九州同，家祭如何告乃翁。","dynasty":"宋代","title":"书陆放翁诗卷后"}
{"author":"林景熙","content":"逢春感孤羁，抱古来众吠。如何陵谷迁，芳草亦萧艾。自邻岁月晚，复觉湖海隘。野鸥不受招，兴在万里外。","dynasty":"宋代","title":"有感"}
{"author":"林景熙","content":"良人沧海上，孤帆渺何之。十年音信隔，安否不得知。长忆相送处，缺月随我归。月缺有圆夜，人去无回期。回期倘终有，白首宁怨迟。寒蛩苦相吊，青灯鉴孤帏。妾身不出帏，妾梦万里驰。","dynasty":"宋代","title":"商妇吟"}
{"author":"林景熙","content":"越山巉巉越台孤，井以双鲤曾走吴。满坡丛竹遗旧箭，回首霸业空烟芜。诗人访古凌绝壁，危栖竟欲老深碧。声摇孤枕海涛壮，影伴瘦筇山月白。了然道者亦离尘，一龛松下分秋云。祗今虎豹满平陆，练骨谁与笺青旻。琴心剑气角寂寞，醉墨淋漓风雨落。九十九峰归梦寒，玉笙泠泠跨飞鹤。","dynasty":"宋代","title":"送葛居士住栖碧庵"}
{"author":"林景熙","content":"谁卓孤峰紫翠巅，流泉一脉到宫前。地邻千尺擎天柱，不拄东南半壁天。","dynasty":"宋代","title":"游九锁山·天柱峰"}
{"author":"林景熙","content":"偶伴孤云宿岭东，四山欲雪地炉红。何人一纸防秋疏，却与山窗障北风。","dynasty":"宋代","title":"山窗新糊有故朝封事稿阅之有感"}
{"author":"林景熙","content":"此地同为客，当秋独送君。斜阳留薄醉，远道惜轻分。老泪遗陵木，乡山出海云。天南有回雁，音信倘相闻。","dynasty":"宋代","title":"越中送徐君寅归闽"}
{"author":"林景熙","content":"文献凋零半垄云，荆花旧宅冷溪滨。欲知礼乐千年事，曾寄行藏八袠身。旌节自天惊隔世，衣冠入地见全人。鹄袍犹忆谈经处，风雨宫槐暗落薪。","dynasty":"宋代","title":"挽浙西提举李公"}
{"author":"林景熙","content":"市槐梦忽醒，乔柯落风雨。何人斧为薪，遗根尚依土。缅怀赤炜初，郁若翠蛟舞。其下有桥门，雍雍冠带聚。万物递衰盛，千载一仰俯。射策君先登，气勇不再鼓。邅回三舍间，我亦跻寸武。云雷膏尚屯，有志良独苦。空山少芝薇，大泽多网罟。尔来涉长途，征衣拂天姥。遥汎松江舟，薰风采芳杜。故人隐云间，九山青照户。相逢各华颠，旧事不敢吐。悠哉抱玄同，高卧标枝古。","dynasty":"宋代","title":"会严陵邵德芳同舍邀宿玄同斋道旧有作"}
{"author":"林景熙","content":"楚竹声何远，苍茫想钓舟。横当半逢月，吹破一江秋。落叶纷前浦，惊鸣过别洲。曲终枕蓑卧，无梦到凉州。","dynasty":"宋代","title":"渔笛"}
{"author":"林景熙","content":"一声新雁荻花秋，片月吴松共客舟。却忆去年今夜月，思君独上越山楼。","dynasty":"宋代","title":"吴中会故人"}
{"author":"林景熙","content":"华表鹤归处，林深别有天。云阴生石壁，杉影落丹泉。宇宙名山在，神仙古洞悬。归来凡骨换，寂照起三田。","dynasty":"宋代","title":"游九锁山·过石壁丹泉二亭"}
{"author":"林景熙","content":"畎亩孤心老未衰，一篱瘦菊一瓢诗。黄埃赤日谩多事，苍狗白云能几时。山酒柏香春寿母，桉书芸冷夜呼儿。横琴妙在无弦处，何必知音有子期。","dynasty":"宋代","title":"答唐玉潜"}
{"author":"林景熙","content":"草枯霜白泣原鴒，五十三年老弟兄。风雨对床缘未了，荆花重合在来生。","dynasty":"宋代","title":"哭德和伯氏六首"}
{"author":"林景熙","content":"偶伴孤云宿岭东，四山欲雪地炉红。何人一纸防秋疏，却与山窗障北风。","dynasty":"宋代","title":"山窗新糊有故朝封事稿阅之有感"}
{"author":"林景熙","content":"半壑松云识稚川，携琴曾此写风泉。日乌月兔神丹古，春蚓秋蛇醉墨鲜。世事荣枯成一笑，人生好丑在千年。下方城郭法如海，输与山中枕石眠。","dynasty":"宋代","title":"葛坛即事"}
{"author":"林景熙","content":"古坛仙鹤杳，野鹿自成群。松气浮清晓，经声出白云。石穿僧屋过，水到寺门分。人世无穷事，山中了不闻。","dynasty":"宋代","title":"仙坛寺西林"}
{"author":"林景熙","content":"灵丹九转无仙授，槁色千林何可救。冻蛟出壑苍髯秀，劲气独与玄冥斗。秦官五辈空遗臭，陶径单传无别胄。天寒落日啼猿狖，如见襄阳古耆旧。花开花谢当春书，蒲柳秋唯恐后。此地不知黄落候，一盖高风撑宇宙。贞心耿耿神明佑，六阴虽朋不敢寇。朔风扬威雪贸贸，君子之伤君子守。明堂一柱难独构，青牛伏龟千岁寿。","dynasty":"宋代","title":"赋冬岭孤松得秀字"}
{"author":"林景熙","content":"井乡聚散笑匆匆，岁月无情忽两翁。灯火城南听夜雨，桑麻杜曲忆春风。百花新意皆归燕，万里离愁独寄鸿。重约扁舟寻禹穴，夕阳疏树乱云东。","dynasty":"宋代","title":"喜刘邦瑞迁居采芹坊二首"}
{"author":"林景熙","content":"洞天有别云，福地无凡土。嘉名此兼擅，灵气适专聚。峰峦互重掩，云雾自吞吐。飘然乘泠风，一瓣谒环宇。住山老黄冠，迎客琪树午。鱼鱼美少年，华裾集齐鼓。往者修练人，飞升接高武。尔来何寂寥，山川亦今古。甲第拟王侯，亿万富仓庾。所以气体移，学道不精苦。吾闻郭许俦，卓庵老林莽。终日对白云，餐松饮石乳。","dynasty":"宋代","title":"游九锁山·洞霄宫"}
{"author":"林景熙","content":"名山隔风雨，几度梦空驰。谷口重来路，云根旧别时。玄门尊老宿，白发长婴儿。欲问还丹事，林深鹤已知。","dynasty":"宋代","title":"留寄沈介石高士"}
{"author":"林景熙","content":"天地等蘧庐，结庐复何事。一间亦寄耳，况乃寄所寄，我身正似云，於此适相值。买邻不用钱，平分有余地。岂不爱专壑，孤立圣所惧。平生志八荒，泽物乃吾素。我行云不随，云行我复住。出处两何心，得非以时故。造物无全功，苍生竟谁吁。石床坐忘言，各分一半愧。","dynasty":"宋代","title":"半云庵"}
{"author":"林景熙","content":"一室元无斧凿痕，闲云四壁守孤猿。空山静阅古今过，不老乾坤是此门。","dynasty":"宋代","title":"陶山十咏和邓牧心·石广"}
{"author":"林景熙","content":"绯衣受天恩，日瞻唐殿驾。朱三尔何为，欲使两膝下。","dynasty":"宋代","title":"孙供奉"}
{"author":"林景熙","content":"读君丁卯集，想此建桥时。荒草一区宅，清风七字诗。吴云含静熊，郢树寄余悲。落日空怀古，长歌知不知。","dynasty":"宋代","title":"许郢州故宅"}
{"author":"林景熙","content":"深林澹孤芳，一洗桃李姿。采采坡云暮，持之欲遗谁。故人青云端，或在江海涯。青云达者路，江海幽人期。有如一种兰，升沈亦殊岐。南宫香满握，谁使纫湘累。客笑试问君，君曰数所为。嗟予偶阅理，焚膏自童时。功名千载芬，白首心已违。富贵倘贻臭，不如贫贱怡。吾生吾自断，为谢君平帷。","dynasty":"宋代","title":"赠兰坡星翁"}
{"author":"林景熙","content":"宿觉山中有双松，一朝劫炉鳞鬣空。端明堂前有双松，至今古色摩苍穹。此物受命本千岁，扶持若有神始终。天留贞质表文献，厖言幻学宁女容。昔贤种松如种德，柯叶余事根本丰。百年封植雨露饱，厥声大肆鸣笙镛。掀髯相视雪贸贸，拥盖对立云童童。不知天地有黄落，玄冥失柄春无功。闻孙峨冠立松下，典刑如侍乾淳翁。昂藏见谓廊庙具，夭矫亦有山林风。棱棱铁面不可犯，麾去秦爵如飞蓬。采衣奉酒列清影，森森头角皆虬龙。","dynasty":"宋代","title":"赋双松堂呈薛监簿"}
{"author":"林景熙","content":"洞天有别云，福地无凡土。嘉名此兼擅，灵气适专聚。峰峦互重掩，云雾自吞吐。飘然乘泠风，一瓣谒环宇。住山老黄冠，迎客琪树午。鱼鱼美少年，华裾集齐鼓。往者修练人，飞升接高武。尔来何寂寥，山川亦今古。甲第拟王侯，亿万富仓庾。所以气体移，学道不精苦。吾闻郭许俦，卓庵老林莽。终日对白云，餐松饮石乳。","dynasty":"宋代","title":"游九锁山·洞霄宫"}
{"author":"林景熙","content":"洞霞疑接台峰近，石机空歌蜀道难。一种灵苗人不识，半山霜夜南痕乾。","dynasty":"宋代","title":"陶山十咏和邓牧心·附子冈"}
{"author":"林景熙","content":"子有忧世心，蒿然见眉睫。崇交拟昔人，西风寄三叠。作诗匪雕锼，要与六义涉。臣甫再拜鹃，高风或可蹑。肯作蟋蟀鸣，悲凉和秋叶。","dynasty":"宋代","title":"杂咏十首酬汪镇卿其五"}
{"author":"林景熙","content":"十年疏鬓为谁斑，天借儒冠日月间。欹枕寒生双瀑涧，开门春满七星山。鹤归尚觉辽城是，鹃老空闻蜀道难。欲觅九还凭寄语，青牛何日度函关。","dynasty":"宋代","title":"寄七山人"}
{"author":"林景熙","content":"名坊临野渡，曾此产魁豪。湖带诗书润，山增科第高。劫灰遗断础，鬼火出深蒿。东海扬尘久，无人钓六鳌。","dynasty":"宋代","title":"过徐礼郎状元坊"}
{"author":"林景熙","content":"楚竹声何远，苍茫想钓舟。横当半逢月，吹破一江秋。落叶纷前浦，惊鸣过别洲。曲终枕蓑卧，无梦到凉州。","dynasty":"宋代","title":"渔笛"}
{"author":"林景熙","content":"云根藏海眼，灵物此中蟠。吐沫晴岩雨，飞阴夏木寒。何年化龙去，半日待潮看。消长从谁问，微吟倚石阑。","dynasty":"宋代","title":"宝林寺鳗井"}
{"author":"林景熙","content":"枫陛将亲策，兰宫此并驰。凡鳞风雨花，澹墨鬼神司。染柳春衣净，看花晓马迟。偶来追昨梦，戍屋草离离。","dynasty":"宋代","title":"礼闱"}
{"author":"林景熙","content":"夜阑深语剔寒缸，别意萧萧竹半窗。明日孤帆鸿影外，东风残雪过曹江。","dynasty":"宋代","title":"别方槐庭山人二首"}
{"author":"林景熙","content":"何年移竺国，秀色发棱层。清极不知夏，虚中欲悟僧。树幽岚气重，泉落乳花凝。犹忆烹茶处，间来话葛藤。","dynasty":"宋代","title":"飞来峰"}
{"author":"林景熙","content":"扣角歌残夜正长，懒将龟夹卜行藏。风烟万里别离梦，草木一溪文字香。仙泣铜盘辞渭水，鹤归华表认辽阳。愁来偶上西楼立，耿耿寒奎色照霜。","dynasty":"宋代","title":"次曹近山见寄"}
{"author":"林景熙","content":"紫霞之佩缘玉筇，鞭笞鸾凤八级空。碧泓照人悬万瞳，黄冠无数趋下风。自言试邑沧海东，飘忽风雨倾槐宫。湛卢夜吼将安从，尔来和啸招葛洪。丹气不死横为虹，全胎十月还倥侗。三花自聚天无功，笑人双鬓垂秋蓬。十年白石煮不红，安得四方如云龙。","dynasty":"宋代","title":"赠玉泉真士"}
{"author":"林景熙","content":"盈盈新叠碧，难借柳条穿。铸景菰浦外，买邻鸥鹭边。炎官初掌柄，水国不书年。渐长薰风价，折筩供酒船。","dynasty":"宋代","title":"荷钱"}
{"author":"林景熙","content":"霞衣葱佩来珊珊，水晶之宫绿玉盘。谁与冯夷作戏剧，贝阙驱入神瓢翻。又疑罢织蛟人泣，碧漥融作水银汗。圆或为璧方为珪，寒光晃漾不可拾。古来欹器戒覆倾。真宰之柄常恶盈。季伦买笑轻百斛，金谷转首迷榛荆。纷纷鱼目争贵惜，道眼独悬诸幻息。须臾海霁山日高，绿云万柄净如拭。","dynasty":"宋代","title":"荷珠"}
{"author":"林景熙","content":"试耕黄犊健，入社白鸥真。柳外呼舟去，水风吹葛巾。","dynasty":"宋代","title":"侍应平坡侍郎郊行口占二首"}
{"author":"林景熙","content":"佛借龙宫五百年，平分城树与村烟。丛林忽涌中流地，双塔曾擎半壁天。石色带云笼客袖，磬声和月落渔船。袈袍不限侵门水，十载何人坐象筵。","dynasty":"宋代","title":"江心寺"}
{"author":"林景熙","content":"胡君白云心，乡梦搅幽夕。挑灯起我言，相对竟恻恻。问君何时归，心已寄飞翼。我归万山遥，君归一水直。十年湖海间，耕砚苦不穑。居然保章甫，晨省无愧色。高堂椿树苍，萱花在堂北。再拜捧寿卮，晴芳满瑶席。埙篪夜床温，冠盖春巷塞。万古天伦中，真乐非外借。明朝浙东西，片云渺何极。","dynasty":"宋代","title":"送胡汲古归严陵觐亲"}
{"author":"林景熙","content":"狺狺多楚狗，何处续离骚。草径无尘入，秋峰与节高。","dynasty":"宋代","title":"寄芗林故人"}
{"author":"林景熙","content":"禹穴风烟老尚游，青门回首已瓜畴。海槎片影星河曙，城角一声天地秋。临水忽余火鬓落，看云还悟此生浮。杖藜拟访神仙宅，中有长眉不挂愁。","dynasty":"宋代","title":"秋日言怀次韵"}
{"author":"林景熙","content":"已无湖海梦，渐老足间情。野杖日寻壑，家书时到城。开池纳天影，种竹引秋声。亦爱箪瓢乐，年来世味轻。","dynasty":"宋代","title":"赵奥别业"}
{"author":"林景熙","content":"雨余灯火坐茅齐，此夕田家有好怀。造物心终扶畎亩，苍生命已堕颠崖。燕山漕粟初航海，浙水移家半人淮。贞观三钱谁复识，拥衣数起望台阶。","dynasty":"宋代","title":"浙中饥甚六月一雨颇慰"}
{"author":"林景熙","content":"霞衣葱佩来珊珊，水晶之宫绿玉盘。谁与冯夷作戏剧，贝阙驱入神瓢翻。又疑罢织蛟人泣，碧漥融作水银汗。圆或为璧方为珪，寒光晃漾不可拾。古来欹器戒覆倾。真宰之柄常恶盈。季伦买笑轻百斛，金谷转首迷榛荆。纷纷鱼目争贵惜，道眼独悬诸幻息。须臾海霁山日高，绿云万柄净如拭。","dynasty":"宋代","title":"荷珠"}
{"author":"林景熙","content":"宿觉山中有双松，一朝劫炉鳞鬣空。端明堂前有双松，至今古色摩苍穹。此物受命本千岁，扶持若有神始终。天留贞质表文献，厖言幻学宁女容。昔贤种松如种德，柯叶余事根本丰。百年封植雨露饱，厥声大肆鸣笙镛。掀髯相视雪贸贸，拥盖对立云童童。不知天地有黄落，玄冥失柄春无功。闻孙峨冠立松下，典刑如侍乾淳翁。昂藏见谓廊庙具，夭矫亦有山林风。棱棱铁面不可犯，麾去秦爵如飞蓬。采衣奉酒列清影，森森头角皆虬龙。","dynasty":"宋代","title":"赋双松堂呈薛监簿"}
{"author":"林景熙","content":"久知拙无用，饰巧以相贤。而君独用拙，好古与世悬。不见百围栎，濩落终天年。岂其弃匠石，无用用乃全。孔门七十子，愚鲁承禅传。冲质抱元素，神工谢雕镌。续凫而刻马，适以戕其天。柳州正坐巧，望星犹乞邻。一堕叔文累，挽海不可湔。","dynasty":"宋代","title":"用拙为金罍徐氏赋"}
{"author":"林景熙","content":"观物间中得化机，相随野鹤立多时。遗编蠹老芸空辟，旧念灰寒管不吹。夜气清明非药鼎，春风消息在梅枝。三杯美酒微微醉，细和尧夫击壤诗。","dynasty":"宋代","title":"长至日"}
{"author":"林景熙","content":"乡心几梦海坛居，半老儒冠计未疏。岸竹色侵春压酒，墙花香度晓翻书。卜邻俎豆三迁后，负郭田畴二顷初。雨过新蔬青可摘，小船篱外卖溪鱼。","dynasty":"宋代","title":"喜刘邦瑞迁居采芹坊二首"}
{"author":"林景熙","content":"诗吞楚泽渺无边，不用神丹骨已仙。九万里程惊落羽，三千年事抚遗编。铜盘老泪胡笳裹，金粟荒愁杜宇前。惟有双溪溪上月，清光照客尚依然。","dynasty":"宋代","title":"答金华王玉成"}
{"author":"林景熙","content":"霏霏弄閒态，滟滟扬素纹。幽人不可即，但见水与云。苍狗纷世情，瞿塘在平地。所以盟白鸥，万荷最深处。","dynasty":"宋代","title":"题水云深处"}
{"author":"林景熙","content":"狺狺多楚狗，何处续离骚。草径无尘入，秋峰与节高。","dynasty":"宋代","title":"寄芗林故人"}
{"author":"林景熙","content":"隔江风雨清影空，五月深山护微雪。石根云气龙所藏，寻常蝼蚁不敢穴。移来此种非人间，曾识万年觞底月。","dynasty":"宋代","title":"冬青花"}
{"author":"林景熙","content":"扬子江中{左奭右斗}夜月，慧山亭上漱朝烟。遥看丹气霏微裹，二十泉中第四泉。","dynasty":"宋代","title":"丹阳泉"}
{"author":"林景熙","content":"肥马轻裘到此难，名标九锁翠微间。天开洞府几千载，地隔风尘此一关。谢屐空邻迷雁荡，苏诗不是梦庐山。他生修得清缘在，似扣金堂觅大还。","dynasty":"宋代","title":"游九锁山·入九锁山门"}
{"author":"林景熙","content":"冉冉海雾深，荒荒山日薄。登高集华裾，纵目天宇廓。落叶悲徂年，寒英照深酌。心醉乃文字，意行非涧壑。缅怀斜川游，此道久寂寞。胡为吹帽人，白道恋宾幕。穷途谬行藏，异代悬美恶。吾爱漉酒巾，西风不能落。","dynasty":"宋代","title":"九日会连云楼分韵得落字"}
{"author":"林景熙","content":"城南怀旧别，谷口寄春耕。野鹳巢云老，林僧管瀑清。养花疏石髓，练药伏山精。见说孤灯雨，年来著易成。","dynasty":"宋代","title":"寄郑宗"}
{"author":"林景熙","content":"柳花衮雪春冥冥，溪风一夜吹为萍。萍随风去渺流水，人生无根亦如此。故山入梦草芊芊，半窗疏雨寒食天。晓来白发稀可数，多少朱颜化黄土。高原冉冉青烟斜，麦饭洒松能几家。子规叫残金粟暮，茧纸兰亭已飞去。","dynasty":"宋代","title":"青感"}
{"author":"林景熙","content":"心事凄凉寄雁声，石田苔满未妨耕。西风戍角催年换，残夜江楼见日生。煮茗敲冰贫有味，看花隔雾老无情。湖山犹忆笙歌底，笑领春香绿满觥。","dynasty":"宋代","title":"用韵寄陈振先同舍"}
{"author":"林景熙","content":"久知拙无用，饰巧以相贤。而君独用拙，好古与世悬。不见百围栎，濩落终天年。岂其弃匠石，无用用乃全。孔门七十子，愚鲁承禅传。冲质抱元素，神工谢雕镌。续凫而刻马，适以戕其天。柳州正坐巧，望星犹乞邻。一堕叔文累，挽海不可湔。","dynasty":"宋代","title":"用拙为金罍徐氏赋"}
{"author":"林景熙","content":"百雷斗我前，八溟覆我后，谁哉擘巨崖，纵此翠蛟走。又疑蜀川下，万骑赴峡口。凭阑神为摇，清寒逼两肘。久乃与之忘，一洗耳目垢。骨冷春木臞，魂惊夜猿吼。神仙亦爱奇，临流并琼玖。乘鲤琴高风，捉月太白手。跳入水晶宫，身世亦何有。缅怀玉扃翁，不受荒幻诱。尔来谒空祠，采苹奠玄酒。百年等一沤，道先天地寿。逝者固如斯，川上叹鲁叟。","dynasty":"宋代","title":"游九锁山·翠蛟亭"}
{"author":"林景熙","content":"九锁绝入寰，一峰耸天柱。自从开辟来。着此洞天古。奇石千万姿，元不费神斧。帝勑守六丁，山夔孰敢侮。白书中冥冥，游者必持炬。或绚若霞敷，或蹙若波诡，或竖若旌幢，或悬若钟鼓，或虎而爪踞，或凤而翅舞。异状纷献酬。清音起系拊。不知金堂仙，恍惚在何许。褰衣下侧迳，层岚结琼乳。迳极罅转深，幽潭蓄风雨。劣容童竖入，恐触蛟龙怒。凛乎不可留，长啸出岩户。","dynasty":"宋代","title":"游九锁山·大涤洞天"}
{"author":"林景熙","content":"洞天有别云，福地无凡土。嘉名此兼擅，灵气适专聚。峰峦互重掩，云雾自吞吐。飘然乘泠风，一瓣谒环宇。住山老黄冠，迎客琪树午。鱼鱼美少年，华裾集齐鼓。往者修练人，飞升接高武。尔来何寂寥，山川亦今古。甲第拟王侯，亿万富仓庾。所以气体移，学道不精苦。吾闻郭许俦，卓庵老林莽。终日对白云，餐松饮石乳。","dynasty":"宋代","title":"游九锁山·洞霄宫"}
{"author":"林景熙","content":"日澹梧枝洞锁苔，人间矰缴几惊猜。九苞自是冲霄物，曾为箫韶一出来。","dynasty":"宋代","title":"游九锁山·凤洞"}
{"author":"林景熙","content":"华表鹤归处，林深别有天。云阴生石壁，杉影落丹泉。宇宙名山在，神仙古洞悬。归来凡骨换，寂照起三田。","dynasty":"宋代","title":"游九锁山·过石壁丹泉二亭"}
{"author":"林景熙","content":"云湿林腥隐右扉，不知何代有龙归。却疑此洞地无底，下挟沧溟作雨飞。","dynasty":"宋代","title":"游九锁山·龙洞"}
{"author":"林景熙","content":"闻有真人白日升，洞天千古卓崚嶒。顶高绝似撑华盖，穴暝初疑入武陵。秋静石枰空晕藓，寒生泉缝忽悬冰。依依谷口斜阳在，已觉熏风湿杖藤。","dynasty":"宋代","title":"游九锁山·栖真洞"}
{"author":"林景熙","content":"肥马轻裘到此难，名标九锁翠微间。天开洞府几千载，地隔风尘此一关。谢屐空邻迷雁荡，苏诗不是梦庐山。他生修得清缘在，似扣金堂觅大还。","dynasty":"宋代","title":"游九锁山·入九锁山门"}
{"author":"林景熙","content":"参横月落几相思，第一春风向此期。乘兴竹筇霜后路，寄声篱落水边枝。禁中鼓绝花奴老，海上宫深鸟使迟。独抱素心谁是伴，罗浮仙梦隔天涯。","dynasty":"宋代","title":"催梅"}
{"author":"林景熙","content":"物外高栖岂好奇，爱凉坐到雨来时。四愁岁月空平子，三乐乾坤自启期。晋代诸贤曲水会，镐京遗泽变风诗。世交翻覆如云雨，野鹤孤心老竹知。","dynasty":"宋代","title":"次韵山中见寄"}
{"author":"林景熙","content":"一抔寂寞几秋风，云断洲空忆老龙。湖海刘郎诗骨冷，乾淳馀响寄孤松。","dynasty":"宋代","title":"刘龙洲墓"}
{"author":"林景熙","content":"声断薰弦万壑幽，三千年事水空流。衮衣剥落星辰古，野庙凄凉鹿豕秋。孝友风微惟故井，神明胄冷尚荒州。九疑回首孤云远，老泪斑斑楚竹愁。","dynasty":"宋代","title":"舜庙"}
{"author":"林景熙","content":"天地等蘧庐，结庐复何事。一间亦寄耳，况乃寄所寄，我身正似云，於此适相值。买邻不用钱，平分有余地。岂不爱专壑，孤立圣所惧。平生志八荒，泽物乃吾素。我行云不随，云行我复住。出处两何心，得非以时故。造物无全功，苍生竟谁吁。石床坐忘言，各分一半愧。","dynasty":"宋代","title":"半云庵"}
{"author":"林景熙","content":"闻说东夷有圣人，历山何处此耕云。露苗犹洒当年泣，寂寞春风鸟自耘。","dynasty":"宋代","title":"陶山十咏和邓牧心·舜田"}
{"author":"林景熙","content":"棣陨双葩洒泪红，百年已短更匆匆。祇今风雪栖栖影，地老天荒一个鸿。","dynasty":"宋代","title":"哭德和伯氏六首其一"}
{"author":"林景熙","content":"棣陨双葩泪洒红，百年已短更匆匆。祗今风雪栖栖景，地老天荒一个鸿。","dynasty":"宋代","title":"哭德和伯氏六首"}
{"author":"林景熙","content":"右笑拂青问隐君，千岩秋色此平分。当时宴坐无人识，唯有松风共白云。","dynasty":"宋代","title":"陶山十咏和邓牧心·陶宴岭"}
{"author":"林景熙","content":"一剑挂寒壁，艰危气不衰。鬓痕朝镜觉，书味夜灯知。梦断潮生枕，愁新雁入诗。思君心欲折，又负菊花期。","dynasty":"宋代","title":"答陈景贤"}
{"author":"林景熙","content":"一灯细语煮茶香，云影霏霏满石床。万里梦魂形独在，十年诗力鬓俱苍。山空络纬秋青雨，水落蒹葭足夜霜。未会漆园观物意，酒阑犹发次公狂。","dynasty":"宋代","title":"答周以农"}
{"author":"林景熙","content":"洞霞疑接台峰近，石栈空歌蜀道难。一种灵苗人不识，半山霜露夜痕乾。","dynasty":"宋代","title":"陶山十咏和邓牧心其十附子冈"}
{"author":"林景熙","content":"不踏红尘道，结庐依水乡。远峰开宿雨，高树表初阳。犊卧野门寂，雁飞秋稻香。午桥花竹地，回首已凄凉。","dynasty":"宋代","title":"郑氏西庄"}
{"author":"林景熙","content":"尔禽畜於人，性巧作人语。家贫售千金，宁死不离主。","dynasty":"宋代","title":"秦吉了"}
{"author":"林景熙","content":"七十五松在，当年手植翁。龙髯云满壑，鹤泪月当空。三品非秦爵，诸郎有晋风。夜深清籁发，归佩玉丁东。","dynasty":"宋代","title":"老松旧隐为曹许山赋"}
{"author":"林景熙","content":"佛借龙宫五百年，平分城树与村烟。丛林忽涌中流地，双塔曾擎半壁天。石色带云笼客袖，磬声和月落渔船。袈袍不限侵门水，十载何人坐象筵。","dynasty":"宋代","title":"江心寺"}
{"author":"林景熙","content":"踆乌不停飞，敛景下蒙谷。征途险在前，而况车折轴。夸父追羲和，欲挽丹砂毂。意远力不任，化作邓林木。漫漫夜何如，长歌饭觳觫。","dynasty":"宋代","title":"杂咏十首酬汪镇卿其一"}
{"author":"林景熙","content":"滨死孤臣雪满颠，冰毡齿尽偶生全。衣冠万里风尘老，名节千年日月悬。清泪秋荒辽海鹤，古魂春冷蜀山鹃。归来亲旧惊相问，禾黍离离夕照边。","dynasty":"宋代","title":"闻家则堂大参归自北寄呈"}
{"author":"林景熙","content":"山风吹酒醒，秋入夜灯凉。万事已华发，百年多异乡。远城江气白，高树月痕苍。忽忆凭楼处，淮天雁叫霜。","dynasty":"宋代","title":"京口月夕书怀"}
{"author":"林景熙","content":"沙鸥对立机外，胡蝶相逢梦中。帆去帆来野水，花开花落春风。流水独吟花迳，好山重约云门。茶瓯疏竹孤寺，桐角斜阳远村。","dynasty":"宋代","title":"六言"}
{"author":"林景熙","content":"清秋有馀思，日暮尚溪亭。高树月初白，微风酒半醒。独行穿落叶，闲坐数流萤。何处渔歌起？孤灯隔远汀。","dynasty":"宋代","tags":"秋日，散心","title":"溪亭"}
{"author":"林景熙","content":"秦望诸峰入几看，仙居缥缈五云端。天高地迥三千界，月白风清十二阑。碧海气清珠佩湿，明河影落玉箫寒。超然身在鸿蒙上，何必蓬莱跨紫鸾。","dynasty":"宋代","title":"王修竹监簿名楼曰与造物游命予赋"}
{"author":"林景熙","content":"枫陛将亲策，兰宫此并驰。凡鳞风雨花，澹墨鬼神司。染柳春衣净，看花晓马迟。偶来追昨梦，戍屋草离离。","dynasty":"宋代","title":"礼闱"}
{"author":"林景熙","content":"最爱林中过客稀，坐分片石澹忘归。僧闲时与云来往，鹤老不知城是非。潇洒山光秋入画，清寒花气晓侵衣。一溪截断红尘影，西有任公旧钓矶。","dynasty":"宋代","title":"云门即事"}
{"author":"林景熙","content":"参横月落几相思，第一春风向此期。乘兴竹筇霜后路，寄声篱落水边枝。禁中鼓绝花奴老，海上宫深鸟使迟。独抱素心谁是伴，罗浮仙梦隔天涯。","dynasty":"宋代","title":"催梅"}
{"author":"林景熙","content":"云湿林腥隐石扉，不知何代有龙归。却疑此洞元无底，下挟沧溟作雨飞。","dynasty":"宋代","title":"游九锁山龙洞"}
{"author":"林景熙","content":"歌扇风流忆旧家，一丘落月几啼鸦。芳魂不肯为黄土，犹幻燕支半树花。","dynasty":"宋代","title":"苏小小墓"}
{"author":"林景熙","content":"为官转多事，行役到寒毡。落日邻州树，西风逆水船。饭牛怀白石，访鹤入青田。我欲看行卷，仙峰雪瀑边。","dynasty":"宋代","title":"潘山长入括"}
{"author":"林景熙","content":"宿雾沈城海日迟，十年冉冉镜中丝。江湖旧梦衣冠在，天地春风鼓角知。杜曲桑麻归已晚，尚平婚嫁毕何时。野人问我行藏事，自向庭前采柏枝。","dynasty":"宋代","title":"元日即事"}
{"author":"林景熙","content":"桂花月亦灰，鹏枯海为陆。自我哭斯文，老泪几盈掬。故国忽春梦，故人复霜木。矫矫榆溆君，白首尚儒服。解后一写心，乾坤两眉蹙。无力能怒飞，有道欲私淑。忆游东浦云，马帐肯同宿。孤灯照寒雨，萧萧半窗竹。君器硕以方，有如舟万斛。斂华就本根，耆年谓可卜。昨别犹是人，今乃在鬼录。为善未必遐，咆呼真宰酷。往年海若怒，风涛卷人屋。脱身鲸鱼吻，长寐固应熟。寡妻泣帷荒，有子继经术。彼哉暴殄夫，食必馔金玉。一士苜蓿肠，夺之胡忍速。问天天梦梦，秋声满岩谷。","dynasty":"宋代","title":"哭薛榆溆同舍"}
{"author":"林景熙","content":"持酒无因洒墓松，禽声花色惨东风。去年此日身为客，及到乡山又客中。","dynasty":"宋代","title":"归自越避寇海滨寒食不得祭扫"}
{"author":"林景熙","content":"龙迎葱佩出珠宫，镜水凉生碧树中。崖裂千寻根到海，剑悬七尺气横空。昼閒谩写琴三叠，晓发犹馀鼓一通。猿鹤无期云自在，人间何更有空同。","dynasty":"宋代","title":"次王脩竹监簿送羽士过龙瑞宫"}
{"author":"林景熙","content":"冠带百年梦，昔游今重嗟。璧池春饮马，槐市暝藏鸦。堂鼓晨昏寂，廊碑风雨斜。石经虽不火，岁岁长苔花。","dynasty":"宋代","title":"辟雍"}
{"author":"林景熙","content":"冰玉为骨秋为神，堂堂内相真天人。谏草数百垂清芬，仁义一洗功利尘。刳肝沥血空排云，白日不鉴吾忠勤。奉天诏下哀痛新，将士感泣天亦闻。皇威雷动清九垠，一纸可敌百万年军。草茅学古期致君，以额扣阍九虎嗔。玉堂云雾当华津，秋耿何不批龙鳞。一尊酹古凄夕曛。鵷湖之水春复春。","dynasty":"宋代","title":"竭陆宣公祠"}
{"author":"林景熙","content":"胡君白云心，乡梦搅幽夕。挑灯起我言，相对竟恻恻。问君何时归，心已寄飞翼。我归万山遥，君归一水直。十年湖海间，耕砚苦不穑。居然保章甫，晨省无愧色。高堂椿树苍，萱花在堂北。再拜捧寿卮，晴芳满瑶席。埙篪夜床温，冠盖春巷塞。万古天伦中，真乐非外借。明朝浙东西，片云渺何极。","dynasty":"宋代","title":"送胡汲古归严陵觐亲"}
{"author":"林景熙","content":"不读霍光传，炫会桃李门。湖山变朝市，烽火满乾坤。胆落冰天骑，魂飞瘴雨村。春风吹秀麦，误国竟何言。","dynasty":"宋代","title":"葛岭"}
{"author":"林景熙","content":"野鹤松根认履声，梦中钧乐尚泠泠。南山老翠几千尺，北斗寒芒第一星。泉石好春归健笔，乾坤正气寄遗经。神功未展潜蛟在，还卷风雷付六丁。","dynasty":"宋代","title":"寄呈方蛟峰尚书"}
{"author":"林景熙","content":"元非铸冶自成湾，乌兔烹煎那得闲。却问黄粮几番熟，不知沸鼎在人间。","dynasty":"宋代","title":"陶山十咏和邓牧心·上下二镬"}
{"author":"林景熙","content":"倚山宝阁照崔嵬，山鸟山云自去来。竹籁晓和幽梵合，藤花春入古松开。丹空遗灶形难蜕，草暗孤城首重回。处士凄凉犹是晋，庐山莲社许参陪。","dynasty":"宋代","title":"瑞安院"}
{"author":"林景熙","content":"溪冷浣花宗武哭，池荒梦草惠连愁。行人犹说春风夜，灯影书声共水楼。","dynasty":"宋代","title":"哭德和伯氏六首"}
{"author":"林景熙","content":"日澹梧枝洞锁苔，人间矰缴几惊猜。九苞自是冲霄物，曾为箫韶一出来。","dynasty":"宋代","title":"游九锁山·凤洞"}
{"author":"林景熙","content":"古城仙鹿远，百感赴斜曛。海气千年聚，山形九斗分。神鸦饥吸藓，宰木蠹藏云。何处鸣钲发，春屯又易军。","dynasty":"宋代","title":"鹿城晚眺"}
{"author":"林景熙","content":"大雅凋零尚此翁，醉乡一笑寄无功。衣冠洛社浮云散，弓剑桥山落照空。东鲁有书藏古壁，西湖无树挽春风。巾车莫过青华北，城角吹愁送暮鸿。","dynasty":"宋代","title":"寄林编修"}
{"author":"林景熙","content":"瓦瓯一醉万事了，醒来然竹清溪晓。半蓑烟雨披春寒，堤上落红已如扫。荒矶白鸟无离愁，明月清风满幽抱。却邻灞水长亭西，几树柔条不得老。汉槎丙穴今已非，网罟相寻纵鳞少。何如卷钓两忘机，鱼向树根吹絮饱。","dynasty":"宋代","title":"柳下渔次韵"}
{"author":"林景熙","content":"耕隐山中久卜邻，爱奇不厌买山勤。重华事往人何在，万古春深鸟自耘。间拂岩花问陵谷，独悬茅屋管烟云。满林剡竹供挥洒，天寿斯文正属君。","dynasty":"宋代","title":"喜监簿得陶山舜田"}
{"author":"林景熙","content":"野意云同散，闲门草自新。不知世网密，为谢客车频。风月兼忘我，山林亦恕人。咸阳欢黄犬，荣辱古为邻。","dynasty":"宋代","title":"疏懒为四明何君赋"}
{"author":"林景熙","content":"观物间中得化机，相随野鹤立多时。遗编蠹老芸空辟，旧念灰寒管不吹。夜气清明非药鼎，春风消息在梅枝。三杯美酒微微醉，细和尧夫击壤诗。","dynasty":"宋代","title":"长至日"}
{"author":"林景熙","content":"繁华随逝水，日暮朱楼空。哀哀徐州妾，事主不及终。空房辍膏沐，明妆欲谁容。春风燕子来，秋风燕子去。去来影常双，孤鸾抱憔悴。回首醉娇时，百花不敢媚。","dynasty":"宋代","title":"妾薄命六首其二"}
{"author":"林景熙","content":"持酒无因洒墓松，禽声花色惨东风。去年此日身为客，及到乡山又客中。","dynasty":"宋代","title":"归自越避寇海滨寒食不得祭扫"}
{"author":"林景熙","content":"临溪双石如层城，中有洞天门不扃。杖藜穿莎入微迳，古藤络树春冥冥。渴猿引子下饮涧，山瓢我亦分清泠。一重一掩翳复郎，朱门金榜开殊庭。众峰环拱受约束，何年神造驱五丁。缥缈楼台钟磬寂，薜荔纷披窗户青。黄冠羽服者谁子，琼台坐阅南华经。客来揖坐松下石，呼茶味沦枸杞灵。笑遣青衣导予步，峰回路转银河倾。初看绝壁走云雾。倏听万壑驱风霆。不知何代擘青峡，明珠万斛皆龙腥。","dynasty":"宋代","title":"石门洞"}
{"author":"林景熙","content":"虎林一倾盖，草窗雪初残。酒酣夜剪烛，妙语铿琅玕。回首隔吴越，清风渺难攀。焉知白首余，远访沧波间。大鹏九万里，神骏十二闲。天风非不高，乃乐烟水宽。乾坤寄一齐，江湖浮九山。何当蹑飞佩，跨鹤青云端。","dynasty":"宋代","title":"简卫山齐"}
{"author":"林景熙","content":"人山采芝薇，豺虎据我丘。入海寻蓬莱。鲸鲵掀我舟。山海两有碍，独立凝远愁。美人渺天西，瑶音寄青羽。自言招客星，寒川钓烟雨。风雅一手提，学子屦满户。行行古台上，仰天哭所思。余哀散林木，此意谁能知。夜梦绕勾越，落日冬青枝。","dynasty":"宋代","title":"酬谢皋父见寄"}
{"author":"林景熙","content":"繁华随逝水，日暮朱楼空。哀哀徐州妾，事主不及终。空房辍膏沐，明妆欲谁容。春风燕子来，秋风燕子去。去来影常双，孤鸾抱憔悴。回首醉娇时，百花不敢媚。","dynasty":"宋代","title":"妾薄命六首其二"}
{"author":"林景熙","content":"一捧自筑珠丘陵，双匣犹传竺国经。独有春风知此意，年年杜宇泣冬青。","dynasty":"宋代","title":"梦中作"}
{"author":"林景熙","content":"清秋有余思，日暮尚溪亭。鬓痕朝镜觉，书味夜灯知。梦断潮生枕，愁新雁入诗。思君心欲折，又负菊花期。","dynasty":"宋代","title":"溪亭"}
{"author":"林景熙","content":"陌上桑欲稀，室中蚕正饥。妾心知采桑，安知使君谁。结发为人妇，几年守空帏。妇义不移天，相邀何乃痴。老姑倚门外，不待盈筐归。为妾谢使君，风化关庭闱。","dynasty":"宋代","title":"妾薄命六首"}
{"author":"林景熙","content":"诗吞楚泽渺无边，不用神丹骨已仙。九万里程惊落羽，三千年事抚遗编。铜盘老泪胡笳裹，金粟荒愁杜宇前。惟有双溪溪上月，清光照客尚依然。","dynasty":"宋代","title":"答金华王玉成"}
{"author":"林景熙","content":"偶动乘桴兴，孤筇立海头。兵尘何处避，春色使人愁。腥浪翻蛟室，痴支结蜃楼。神山空缥缈，水弱不胜舟。","dynasty":"宋代","title":"避寇海滨"}
{"author":"林景熙","content":"风尘何处托清魂，家世梅花水月村。旧箧已无封禅稿，独邻渴病似文园。","dynasty":"宋代","title":"哭德和伯氏六首"}
{"author":"林景熙","content":"荒驿丹丘路，秋高酒易醒。霜增孤月白，江截乱峰青。旅雁如曾识，哀猿不可听。到家追此夕，三十五邮亭。","dynasty":"宋代","title":"宿台州城外"}
{"author":"林景熙","content":"我心适无事，看云起南山。层檐接空影，而不碍往还。昔年凡鳞化，乘此青冥间。肤寸未膏物，黄埃满人寰。刚风忽吹断，小寄白石间。岂不自怡悦，良田变茅菅。何当鞭丰隆，上扣虎豹关。","dynasty":"宋代","title":"连云楼"}
{"author":"林景熙","content":"我怀两山翁，夙抱经济略。曾驱部使车，所至问民瘼。昆阳斗大州，渔吏久竭泽。三尺行风霆，四知厉冰蘖。公余接寒士，捉膝谈礼乐。以我独闭门，前茅访林壑。当途尽挟贵，以道可敦薄。浮云於我如，霖雨用汝作。如何岁龙蛇，斯人竟冥漠。平生诗万篇，耿耿志谁托。颇闻仲氏贤，风骨似其伯。尔来一披雾，月梁慰离索。纷纷鸡鹜中，夭矫见孤鹤。阳秋皮裹鉴，玉素指下脉。犹有刀圭功，可敌廓庙爵。四百有四病，如禽应弦落。","dynasty":"宋代","title":"李两山侍郎仲氏儒而医解后会稽索诗识别"}
{"author":"林景熙","content":"道人清事饭溪蔬，无酒闲愁已破除。五夜雪声梅角底，一春烟景竹筇初。园林芳信醒愁蝶，田野丰年入梦鱼。冰下流泉清老耳，东风先已到郊居。","dynasty":"宋代","title":"立春郊行次唐玉潜"}
{"author":"林景熙","content":"英雄盖世竟何为，故里凄凉越水涯。百二势倾争逐鹿，八千兵散独乘骓。计疏白璧孤臣去，泪落乌江后骑追。遗庙荒林人酹酒，至今春草舞虞姬。","dynasty":"宋代","title":"项羽里"}
{"author":"林景熙","content":"虎林一倾盖，草窗雪初残。酒酣夜剪烛，妙语铿琅玕。回首隔吴越，清风渺难攀。焉知白首余，远访沧波间。大鹏九万里，神骏十二闲。天风非不高，乃乐烟水宽。乾坤寄一齐，江湖浮九山。何当蹑飞佩，跨鹤青云端。","dynasty":"宋代","title":"简卫山齐"}
{"author":"林景熙","content":"城居苦热念林丘，偶向殊庭送羽流。双袖携云禹穴晓，一瓢分雨舜田秋。溪声冉冉来松壑，秋意萧萧满竹栖。我与蝇蚊争书夜，梦中犹及赴清游。","dynasty":"宋代","title":"王监簿陶山祷雨志喜"}
{"author":"林景熙","content":"嘉禾古三辅，积水何苍茫。旧游梦历历，况此逢端阳。束艾肖人形，倾葵抱天常。萧萧老逢掖，得依夫子墙。鵷湖无五月，宿雨生微凉。客从东浦来，手持紫霞觞。采蒲泛纤玉，沃我书传香。殷勤两博士，杂出肴与浆。书囊谈未了，一醉齐彭殇。酒醒忽不乐，起看北斗芒。岁月感疏鬓，风烟渺殊方。明当理征棹，斜日鲈鱼乡。","dynasty":"宋代","title":"五月五日寓嘉禾学宫顾东浦载酒相遇二博士偕"}
{"author":"林景熙","content":"琅邪台上晚云平，虎视眈眈隘八纮。万里不知人半死，三山空觅草长生。兆来鬼璧沙丘近，威动神鞭海石惊。书外有书焚不尽，一编圯上汉功名。","dynasty":"宋代","title":"读秦纪"}
{"author":"林景熙","content":"云湿林腥隐右扉，不知何代有龙归。却疑此洞地无底，下挟沧溟作雨飞。","dynasty":"宋代","title":"游九锁山·龙洞"}
{"author":"林景熙","content":"盈盈新叠碧，难借柳条穿。铸景菰浦外，买邻鸥鹭边。炎官初掌柄，水国不书年。渐长薰风价，折筩供酒船。","dynasty":"宋代","title":"荷钱"}
{"author":"林景熙","content":"仙子浑无涉世劳。屐痕一尺寄孤高。几人失脚风波裹，可是云根立得牢。","dynasty":"宋代","title":"游九锁山·神仙隐迹"}
{"author":"林景熙","content":"紫宸黄阁共楼船，海气昏昏日月偏。平地已无行在所，丹心犹数中兴年。生藏鱼腹不见水，死抱龙髯直上天。板荡纯臣有如此，流芳千古更无前。","dynasty":"宋代","title":"题陆秀夫负帝蹈海图"}
{"author":"林景熙","content":"霏霏弄间熊，滟滟扬素纹。幽人不可即，但见水与云。苍狗纷世情，瞿塘在平地。所以盟白鸥，万荷最深处。","dynasty":"宋代","title":"题水云深处"}
{"author":"林景熙","content":"俗驾不曾到，瘦筇时复携。肺肝清涧饮，鬓发老岩栖。野巷犹鸡犬，春城自鼓鞞。未应人世外，别有武陵溪。","dynasty":"宋代","title":"天台隐者"}
{"author":"林景熙","content":"田家无律吕，声寄始华桐。碧卷春风老，清吹野水空。客心寒食后，牛背夕阳中。不惹梅花恨，年年送落红。","dynasty":"宋代","title":"桐角"}
{"author":"林景熙","content":"化鹏有便风初积，栖鹏无端日已斜。绝漠亦传垂死偈，故朝曾是劝忠家。层霄梦断关山笛，深雪魂归院落花。公论盖棺应自定，犹言遗德在东嘉。","dynasty":"宋代","title":"挽徐若翁"}
{"author":"林景熙","content":"文献凋零半垄云，荆花旧宅冷溪滨。欲知礼乐千年事，曾寄行藏八袠身。旌节自天惊隔世，衣冠入地见全人。鹄袍犹忆谈经处，风雨宫槐暗落薪。","dynasty":"宋代","title":"挽浙西提举李公"}
{"author":"林景熙","content":"朔风号枯林，吹寒入肌髓。江湖客影孤，况复怀万里。白战不持铁，何以破愁垒。惟有无功乡，岁墓足可恃。良朋邀我游，瓦盘列山卉。轧轧鸣珠泉，滟滟浮翠蚁。初疑变气候，渐觉忘我尔。一觞复一觞，颓然两衰齿。桓桓诸少年，互爵方未已。虽醉不敢哗，谐谈亦书史。所以柴桑翁，浊醪有妙理。我渴梦西冷，攀条嚼冰蕊。醒来步虚廊，天空月在水。","dynasty":"宋代","title":"王德辅邀饮新醅予与陈用宾老辄先醉座上分韵"}
{"author":"林景熙","content":"露洗檀心迥绝尘，猩袍曾受百花臣。东风唤起清平曲，西洛移来富贵春。金缕杯深如劝客，香霞幄暖欲薰人。年年此地开芳席，看到儿孙色更新。","dynasty":"宋代","title":"王德玉癀上赋牡丹"}
{"author":"林景熙","content":"玉佩珊珊不可招，眼空尘界等秋毫。山林贞白三层迥，湖海元龙百尺高。自笑行藏关气数，肯将歌舞换风骚。卷帘最爱南山近，坐听松声起碧涛。","dynasty":"宋代","title":"王监簿南墅新楼落成"}
{"author":"林景熙","content":"城居苦热念林丘，偶向殊庭送羽流。双袖携云禹穴晓，一瓢分雨舜田秋。溪声冉冉来松壑，秋意萧萧满竹栖。我与蝇蚊争书夜，梦中犹及赴清游。","dynasty":"宋代","title":"王监簿陶山祷雨志喜"}
{"author":"林景熙","content":"秦望诸峰入几看，仙居缥缈五云端。天高地迥三千界，月白风清十二阑。碧海气清珠佩湿，明河影落玉箫寒。超然身在鸿蒙上，何必蓬莱跨紫鸾。","dynasty":"宋代","title":"王修竹监簿名楼曰与造物游命予赋"}
{"author":"林景熙","content":"翼绡微动自宫商，几曳残声送夕阳。唤得槐柯芳梦觉，薰风一曲换西凉。","dynasty":"宋代","title":"闻蝉二首"}
{"author":"林景熙","content":"近交纸薄云翻手，旧梦冠空雪满颠。却忆画船曾听处，夕阳高柳断桥边。","dynasty":"宋代","title":"闻蝉二首"}
{"author":"林景熙","content":"滨死孤臣雪满颠，冰毡齿尽偶生全。衣冠万里风尘老，名节千年日月悬。清泪秋荒辽海鹤，古魂春冷蜀山鹃。归来亲旧惊相问，禾黍离离夕照边。","dynasty":"宋代","title":"闻家则堂大参归自北寄呈"}
{"author":"林景熙","content":"凄苦难成调，秋风入细弦。草根语深夜，灯下感流年。落叶已满径，征人犹在边。寒衣何日寄，思妇不成眠。","dynasty":"宋代","title":"闻蛩"}
{"author":"林景熙","content":"空吟招隐句，林下立多时。秋信在何处，天香开几枝。山河深夜影，水石隔年期。曾是搴英客，清愁欲语谁。","dynasty":"宋代","title":"问桂"}
{"author":"林景熙","content":"黄叶青苔书掩关，无端两鬓为诗斑。胸吞云梦不知岸，堂在崆峒岂有山。卷道暮年荆璞在，传家遗墨浦珠还。王良去后盐车厄，老骥空怀十二闲。","dynasty":"宋代","title":"翁氏仁寿堂次韵"}
{"author":"林景熙","content":"一声新雁荻花秋，片月吴松共客舟。却忆去年今夜月，思君独上越山楼。","dynasty":"宋代","title":"吴中会故人"}
{"author":"林景熙","content":"客乡吊古重登临，隔水斜阳鸟语深。赐葛尚余唐阙梦，倾葵犹抱楚臣心。蒲边腊酿供华发，楝后春风在绿阴。桃印灵符何必佩，乾坤正气古犹今。","dynasty":"宋代","title":"五日次韵"}
{"author":"林景熙","content":"嘉禾古三辅，积水何苍茫。旧游梦历历，况此逢端阳。束艾肖人形，倾葵抱天常。萧萧老逢掖，得依夫子墙。鵷湖无五月，宿雨生微凉。客从东浦来，手持紫霞觞。采蒲泛纤玉，沃我书传香。殷勤两博士，杂出肴与浆。书囊谈未了，一醉齐彭殇。酒醒忽不乐，起看北斗芒。岁月感疏鬓，风烟渺殊方。明当理征棹，斜日鲈鱼乡。","dynasty":"宋代","title":"五月五日寓嘉禾学宫顾东浦载酒相遇二博士偕"}
{"author":"林景熙","content":"繁华已如梦，登览忽成尘。风物{左目右宾}西子，笙歌醉北人。断猿三竺晓，残柳六桥春。太一今谁问，斜阳自水滨。","dynasty":"宋代","title":"西湖·繁华已如梦"}
{"author":"林景熙","content":"耕隐山中久卜邻，爱奇不厌买山勤。重华事往人何在，万古春深鸟自耘。间拂岩花问陵谷，独悬茅屋管烟云。满林剡竹供挥洒，天寿斯文正属君。","dynasty":"宋代","title":"喜监簿得陶山舜田"}
{"author":"林景熙","content":"乡心几梦海坛居，半老儒冠计未疏。岸竹色侵春压酒，墙花香度晓翻书。卜邻俎豆三迁后，负郭田畴二顷初。雨过新蔬青可摘，小船篱外卖溪鱼。","dynasty":"宋代","title":"喜刘邦瑞迁居采芹坊二首"}
{"author":"林景熙","content":"井乡聚散笑匆匆，岁月无情忽两翁。灯火城南听夜雨，桑麻杜曲忆春风。百花新意皆归燕，万里离愁独寄鸿。重约扁舟寻禹穴，夕阳疏树乱云东。","dynasty":"宋代","title":"喜刘邦瑞迁居采芹坊二首"}
{"author":"林景熙","content":"古坛仙鹤杳，野鹿自成群。松气浮清晓，经声出白云。石穿僧屋过，水到寺门分。人世无穷事，山中了不闻。","dynasty":"宋代","title":"仙坛寺西林"}
{"author":"林景熙","content":"谁卓孤峰紫翠巅，流泉一脉到宫前。地邻千尺擎天柱，不拄东南半壁天。","dynasty":"宋代","title":"游九锁山·天柱峰"}
{"author":"林景熙","content":"窈窕悬僧庐，空山断诸想。上邻境泬寥，下瞰色苍莽。猿鹤无宿期，今古契真赏。坐中风雅谈。林壑散清响。凉飚洒我发，白云随我杖。","dynasty":"宋代","title":"游仙坛"}
{"author":"林景熙","content":"逢春感孤羁，抱古来众吠。如何陵谷迁，芳草亦萧艾。自邻岁月晚，复觉湖海隘。野鸥不受招，兴在万里外。","dynasty":"宋代","title":"有感"}
{"author":"林景熙","content":"楚竹声何远，苍茫想钓舟。横当半逢月，吹破一江秋。落叶纷前浦，惊鸣过别洲。曲终枕蓑卧，无梦到凉州。","dynasty":"宋代","title":"渔笛"}
{"author":"林景熙","content":"舣舟鸬鹚港，白云满高原。借问玄英居，遗构无复存。精灵几百载，山鬼凭幽昏。独遗文字香，隐隐草树根。转盼东山麓，彷佛见柴门。啼猿助凄恻，亦复销我魂。渔父捉归桡，牛羊下前村。长揖者谁子，未识情已温。云十有六叶，咸通之耳孙。缅思幽人后，风雅天所敦。","dynasty":"宋代","title":"方玄英故居"}
{"author":"林景熙","content":"风流怀二陆，才名动三吴，期人不可作，千载空烟芜。当时聘俊笔，万象争先驱。有如明月璧，美价倾鸿都。世运有翻覆，韫匵真良图。惜哉去就乖，毁此千金躯。人生皆有死，百年同须臾。独遗文字芳，乃与天壤俱。凄凄昆山寒，冉冉谷水枯。白鹤久已寂，黄犬谁复呼。荒祠挂残阳，扁舟入菰蒲。","dynasty":"宋代","title":"访二陆故居"}
{"author":"林景熙","content":"拂石题诗满袖岚，寻僧又过竹溪南。乾坤浩荡酒乡寄，山水苍寒琴意参。老燕未归同是客，孤云无住孰为庵。寂寥午夜松风响，疑是神仙接尘谈。","dynasty":"宋代","title":"访僧邻庵次韵"}
{"author":"林景熙","content":"照书双眼碧，天欲寿斯文。白发前朝士，青山半屋云。迟花春后见，远瀑夜深闻。回看重华梦，荒田自鹿麇。","dynasty":"宋代","title":"访武伯山居"}
{"author":"林景熙","content":"见说携琴去，西风半日程。云留秋渡冷，月过别峰明。落叶惊疏鬓，黄花照澹情。思君不能寐，一雁叫深更。","dynasty":"宋代","title":"访朱月峰不值"}
{"author":"林景熙","content":"何年移竺国，秀色发棱层。清极不知夏，虚中欲悟僧。树幽岚气重，泉落乳花凝。犹忆烹茶处，间来话葛藤。","dynasty":"宋代","title":"飞来峰"}
{"author":"林景熙","content":"人烟荒县少，澹澹隔秋阴。帆影分南北，潮声变古今。断峰僧塔远，初日海门深。小立芦风起，乘槎动客心。","dynasty":"宋代","title":"飞云渡"}
{"author":"林景熙","content":"灵丹九转无仙授，槁色千林何可救。冻蛟出壑苍髯秀，劲气独与玄冥斗。秦官五辈空遗臭，陶径单传无别胄。天寒落日啼猿狖，如见襄阳古耆旧。花开花谢当春书，蒲柳秋唯恐后。此地不知黄落候，一盖高风撑宇宙。贞心耿耿神明佑，六阴虽朋不敢寇。朔风扬威雪贸贸，君子之伤君子守。明堂一柱难独构，青牛伏龟千岁寿。","dynasty":"宋代","title":"赋冬岭孤松得秀字"}
{"author":"林景熙","content":"玄冥雨霜叶槁地，谁为乾坤挽仁气。苔枝老丑春力微，绡出蛟宫剪初试。芳信不消三两点，已压春风二十四。百花头上头更高，空谷天寒弄幽致。太素忽开浑沌苞，阳奇首泄河图祠。山林骨格知无双，冰雪精神真寡二。道人纸帐卧江月，却爱独清同此意。浅波照影自相耦，忆何孤山作春事。斜阳冻蝶愁未知，海上先锋青鸟使。","dynasty":"宋代","title":"赋梅一花得使字"}
{"author":"林景熙","content":"宿觉山中有双松，一朝劫炉鳞鬣空。端明堂前有双松，至今古色摩苍穹。此物受命本千岁，扶持若有神始终。天留贞质表文献，厖言幻学宁女容。昔贤种松如种德，柯叶余事根本丰。百年封植雨露饱，厥声大肆鸣笙镛。掀髯相视雪贸贸，拥盖对立云童童。不知天地有黄落，玄冥失柄春无功。闻孙峨冠立松下，典刑如侍乾淳翁。昂藏见谓廊庙具，夭矫亦有山林风。棱棱铁面不可犯，麾去秦爵如飞蓬。采衣奉酒列清影，森森头角皆虬龙。","dynasty":"宋代","title":"赋双松堂呈薛监簿"}
{"author":"林景熙","content":"不读霍光传，炫会桃李门。湖山变朝市，烽火满乾坤。胆落冰天骑，魂飞瘴雨村。春风吹秀麦，误国竟何言。","dynasty":"宋代","title":"葛岭"}
{"author":"林景熙","content":"半壑松云识稚川，携琴曾此写风泉。日乌月兔神丹古，春蚓秋蛇醉墨鲜。世事荣枯成一笑，人生好丑在千年。下方城郭法如海，输与山中枕石眠。","dynasty":"宋代","title":"葛坛即事"}
{"author":"林景熙","content":"回首咸平梦，清风自满湖。乾坤一士隐，身世此山孤。鹤去空秋影，梅开尚旧株。耳孙今白发，持酒酹寒芜。","dynasty":"宋代","title":"孤山"}
{"author":"林景熙","content":"雷电空山夜，髯蛟起石泉。乔阴无六月，老气欲千年。斸药人能寿，巢枝鸟亦仙。天风灵籁发，彷佛奏虞弦。","dynasty":"宋代","title":"古松"}
{"author":"林景熙","content":"独占宽闲地，不知摇落天。山林犹古色，风雪自穷年。龟伏灵根寿，禽巢绝顶仙。栋梁非所屑，几见海成田。","dynasty":"宋代","title":"古松"}
{"author":"林景熙","content":"惊风吹雨过，历历大槐踪。王气销南渡，僧坊聚北宗。烟深凝碧树，草没景阳钟，愁见花甎月，荒秋咽乱蛩。","dynasty":"宋代","title":"故宫"}
{"author":"林景熙","content":"当年构华居，权焰倾卫霍。地力穷斧斤，天章焕丹雘。花石拟平泉，川途致兹壑。唯闻丞相嗔，肯后于下乐。我来陵谷余，山意已萧索。苍生堕颠崖，国破身孰托。空悲上蔡犬，不返华表鹤。丈夫保勋名，风采照麟阁。胡为一声钲，聚铁铸此错。回首耒草碑，荒烟掩余怍。","dynasty":"宋代","title":"故相贾氏"}
{"author":"林景熙","content":"箧中出故衣，络纬声四壁。昔年慈母线，一一手所历，眷眷游子心，恻恻虚堂夕。逝水不返流，孤云杳无迹。空令揽衣人，一线泪一滴。衣弊奈有时，母恩无穷期。终邻寸草心，何以报春晖。朝寒纵砭骨，念此不忍披。且复返所藏，永寄霜露思。","dynasty":"宋代","title":"故衣"}
{"author":"林景熙","content":"苧罗山女入宫新，四壁黄金一笑春。步辇醉归香迳月，隔江还有卧薪人。","dynasty":"宋代","title":"馆娃宫"}
{"author":"林景熙","content":"四邻井灶出荒墟，独鹤归来认旧庐。一迳苍苔供瘦策，半簪华发伴残书。斜阳苍陌语初燕，新水池塘生细鱼。小立春风邻寂寞，忽吹花片入襟裾。","dynasty":"宋代","title":"归白石故庐"}
{"author":"林景熙","content":"持酒无因洒墓松，禽声花色惨东风。去年此日身为客，及到乡山又客中。","dynasty":"宋代","title":"归自越避寇海滨寒食不得祭扫"}
{"author":"林景熙","content":"驿路入芙蓉，秋高见早鸿。荡云飞作雨，海日射成虹。一水通龙穴，诸峰尽佛宫。如何灵运屐，不到此山中。","dynasty":"宋代","title":"过北雁荡山下"}
{"author":"林景熙","content":"泖口乘寒浪，湖心散积愁。菰蒲疑海接，凫雁与天浮。泽国无三伏，风颿又一州。平生谩为客，奇绝在兹游。","dynasty":"宋代","title":"过殿山湖"}
{"author":"林景熙","content":"客来自风门，飕飕撼两袖。溪回众峰新，畈绝一岭又。行行春晶微，怪禽啼白书。流年感花稀，古道表松秀。","dynasty":"宋代","title":"过风门岭"}
{"author":"林景熙","content":"沙井泉初试，石庵苔已荒。不知更宋代，犹自说钱王。古冢木根怪，春山云气香。诗成无纸笔，驻马语残阳。","dynasty":"宋代","title":"过陶岭有钱王井又三里有钱王石庵"}
{"author":"林景熙","content":"回首前游梦未忘，江云漠漠树苍苍。客心空老莺花月，诗貌不肥鱼稻乡。白虎气销遗瘦石，采虹影冷卧斜阳。当时已叹来麋鹿，后二千年更断肠。","dynasty":"宋代","title":"过吴门感前游"}
{"author":"林景熙","content":"名坊临里渡，曾此产魁豪。湖带诗书润，山增科第高。劫灰遗断础，鬼火出深蒿。东海扬尘久，无人钓六鳌。","dynasty":"宋代","title":"过徐礼郎状元坊"}
{"author":"林景熙","content":"梅传春信菊延秋，万壑千岩引胜游。明月半船招贺监，清风满袖挹浮丘。意间自得琴书乐，身隐犹怀畎亩忧。但得八荒皆寿域，饭疏饮水亦何求。","dynasty":"宋代","title":"和监簿山中自寿"}
{"author":"林景熙","content":"小池荷净雨初晴，世念消磨未到僧。衣带长江空北固，觚棱旧月隔西兴。一春空负花前酒，独夜相知竹下灯。自笑老来甘鹢退，少年云路健追鹏。","dynasty":"宋代","title":"和王德游夜感"}
{"author":"林景熙","content":"净根元不竞芳菲，万柄亭亭出碧漪。乘露醉肌浑欲洗，无风清气自相吹。制裳香冷微云护，倾盖盟深独月知，却笑满城纷绣谷，帘溪此意更同谁。","dynasty":"宋代","title":"荷花"}
{"author":"郑繇","content":"白锦文章乱，丹霄羽翮齐。云中呼暂下，雪里放还迷。梁苑惊池鹜，陈仓拂野鸡。不知寥廓外，何处独依栖。","dynasty":"唐代","title":"失白鹰"}
{"author":"郑繇","content":"岸与恩同广，波将慈共深。涓涓劳日夜，长似下流心。","dynasty":"唐代","title":"经慈涧题"}
{"author":"于邵","content":"管磬升，坛芗集。上公进，嘉币执。信以通，僾如及。恢帝功，锡后邑。四维张，百度立。绵亿载，邈难挹。","dynasty":"唐代","title":"释奠武成王乐章。奠币登歌"}
{"author":"于邵","content":"五齐絜，九牢硕。梡橛循，罍斝涤。进具物，扬鸿勣。和奏发，高灵寂。虔告终，繁祉锡。昭秩祀，永无易。","dynasty":"唐代","title":"释奠武成王乐章。迎俎酌献"}
{"author":"林正大","content":"生长湖山曲。羡吴儿、呼吸湖光，饱餐山渌。世外不须论隐逸，谁似先生冰玉。自骨冷、神清无俗。我不识君曾梦见，炯双瞳、碧色光相烛。遗妙语，看不足。生平高节难为绩。到如今、凛凛风生，言犹可录。不作相如封禅藁，身后谁荣谁辱。争肯效、白头吟曲。好与水仙为伴侣，傍西湖、湖畔脩脩竹。时一酹，荐秋菊。范文正岳阳楼记：庆西四年春，滕子京谪守巴陵。越明年，政通人和，百废具兴。乃重修岳阳楼，增其旧制，刻唐贤今人诗赋于其上，属余作文记之。予观夫巴陵状，在洞庭一湖。衔远山，吞长江，浩浩荡荡，横无际涯，朝晖夕阴，气象万千，此则岳阳楼之大观也，前人之述备矣，然则北通巫峡，南极潇湘，迁客骚人，多会于此，览物之情，得无异乎！若夫霪雨霏霏，连日不开，阴风怒号，浊浪排空，日星隐耀，山岳潜形，商旅不行，樯倾楫摧，薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。至若春和景明，波澜不惊，上下天光，一碧万顷，沙鸥翔集，锦鳞游泳，岸芷汀兰，郁郁青青；而或长烟一空，皓月千里，浮光耀金，静影沉璧，渔歌互答，此乐何极。登斯楼也，则有心旷神怡，宠辱皆忘，把酒临风，其喜洋洋者矣。嗟夫！予尝求古仁人之心，或异二者之为。何哉？不以物喜，不以已悲。居庙堂之高，则忧其民；处江湖之远，则忧其君。是进亦忧，退亦忧。然则何时而乐耶？其必曰：先天下之忧而忧，后天下之乐而乐欤！噫，微斯人，吾谁与归！时六年九月二十五日记。","dynasty":"宋代","title":"括贺新凉"}
{"author":"林正大","content":"狂胡鞍马自为家。遣宫娃。嫁胡沙。万里风烟，行不见京华。马上思归哀怨极，推却手，奏琵琶。胡儿共听亦咨嗟。貌如花。落天涯。谁按新声，争向汉宫夸。纤手不知离别苦，肠欲断，恨如麻。李白蜀道难：噫嘘嚱、危乎高哉，蜀道之难难于上青天！蚕丛及鱼凫，开国何茫然。尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相句连。上有横河断海之浮云，下有冲波逆折之回川。黄鹤之飞尚不能过，猿猱欲度愁攀缘。青泥何盘盘，百步九折萦岩峦，扪参历井仰胁息，以手拊膺坐长叹。问君西游何当还，畏涂巉岩不可攀。但见悲鸟号古木，雄飞呼雌上青天，使人听此凋朱颜。连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也若此，嗟尔远道之人，胡为乎来哉！剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇。磨牙吮血，杀人如麻。锦城虽云乐，不如早还家。蜀道之难难于上青天，侧身西望长咨嗟！","dynasty":"宋代","title":"括江神子"}
{"author":"林正大","content":"子陵先生，故人光武，以道相忘。幸炎符在握，六龙在御，臣来亿兆，阳德方刚。自是先生，独全高节，归去江湖乐未央。动星象，被羊裘傲睨，一世轩裳。高哉不事侯王。爱此地山高水更长。盖先生心地，超乎日月，又谁如光武，器量包荒。立懦帘顽，有功名教，万世清风更激扬。无古今，想云山郁郁，江水泱泱。","dynasty":"宋代","title":"沁园春·子陵先生"}
{"author":"林正大","content":"听说竹楼好，佳地占黄冈。月波相接，俯临江濑挹山光。急雨檐喧瀑布，密雪瓴敲碎玉，幽阒兴尤长。琴调更虚畅，诗韵转清扬。公退暇，披鹤氅，戴华阳。手披周易，消磨世虑坐焚香。缥缈烟云竹树，迎送夕阳素月，胜概总难量。欲辨骚人事，沦茗漱清觞。李白采莲曲：若耶溪旁采莲女，笑隔荷花共人语。日照新妆水底明，风飖香袖空中举。岸上谁家游冶郎，三三五五映垂杨。紫骝嘶入落花去，见此踌躇空断肠。","dynasty":"宋代","title":"括水调歌"}
{"author":"林正大","content":"兰亭当日事。有崇山、茂林修竹，群贤毕至。湍急清流相映带，旁引流觞曲水。但畅叙、幽情而已。一咏一觞真足乐，厌管弦丝竹纷尘耳。春正暮，共修禊。惠风和畅新天气。骋高怀、仰观宇宙，俯察品类。俯仰之间因所寄，放浪形骸之外。曾不知、老之将至。感慨旧游成陈迹，念人生、行乐都能几。后视今，犹昔尔。陶渊明归去来：归去来兮，田园将芜胡不归。既自以心为形役，奚惆怅而独悲。悟已往之不谏，知来者之可追。识迷途其未远，觉今是而昨非。舟遥遥以轻飏，风飘飘而吹衣。问征夫以前途，恨晨光之熹微。乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈尊。引壶觞以自酌，盼庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以游憩，时矫首而遐观。云无心以出岫，鸟倦飞而知远。景翳翳以将入，抚孤松而盘桓。归去来兮，请息交以绝游。世与我而相遗，复驾言兮焉求。悦亲戚之情话，乐琴书以消忧。农人告予以春及，将有事于西畴。或命巾画车或棹孤舟。既窈窕以寻壑，亦崎岖而经邱。木欣欣以向荣，泉涓涓而始流。喜万物之得时，感吾生之行休。已矣哉！寓形宇内复几时，曷不委心任去留，胡为乎遑遑欲何之！富贵非吾愿，帝乡不可期。怀良辰以孤往，或执杖而耘耔。登东皋以舒啸，临清流而赋诗。聊乘化以归尽，乐夫天命复溪疑！","dynasty":"宋代","title":"括贺新凉"}
{"author":"林正大","content":"问陶彭泽，有田园活计，归来何晚。昨梦皆非今觉是，实迷途其未远。松菊犹存，壶觞自酌，寄傲南窗畔。闲云出岫，更看飞鸟投倦。归去请息交游，驾言焉往，独把琴书玩。孤棹巾车邱壑趣，物与吾生何恨。宇内寓形，帝乡安所，富贵非吾愿。乐夫天命，聊乘化以归尽。刘伯伦酒德颂：有大人先生，以天地为一朝，万期为须臾。日月为扃牖，八荒为庭衢。行无辙迹，居无室庐。幕天席地，纵意所如。止则操■执觚，动则挈榼提壶。维酒是务，焉知其馀。有贵介公子，搢绅处士。闻吾风声，议其所以。乃奋袂攘衿，怒目切齿。陈说礼法，是非锋起。先生于是方捧罂承槽，衔杯漱醪。奋髯箕踞，枕麹藉糟。无思无虑，其乐陶陶。兀然而醉，恍然而醒。静听不闻雷霆之声，熟视不睹泰山之形。不觉寒暑之切肌，嗜欲之感情。俯观万物，扰扰焉如江汉之浮萍。二豪侍侧焉，如蜾裸之与螟蛉。","dynasty":"宋代","title":"括酹江月"}
{"author":"林正大","content":"暮春天气，争看长安，水边多丽人人。意远态浓，肌理骨肉轻匀。绣罗衣裳照映，尽蹙金、孔雀麒麟。夸荣贵，是椒房云幕，恩宠无伦。簇簇紫驼翠釜，间去声水精盘里，绣鲙纷纶。御送珍羞，夹道箫鼓横陈。后来宾从杂B241，认青鸾、飞舞红巾。扶下马，似杨花、翻入锦茵。","dynasty":"宋代","title":"括声声慢"}
{"author":"林正大","content":"太一真人，莲叶向、中流荡漾。凌万顷、风为帆席，浪为轻桨。乱舞翠绡云雾薄，卧看玉宇琉璃晃。似飘然、万斛举龙骧，随波荡。太华顶，花十丈。飘一叶，借清赏。倩龙眠老手、为渠摹仿。鳌禁岧峣谁寓直，玉堂学士今刘向。要清宵、特地杖青藜，来相访。东坡书林和靖诗后：吴侬生长湖山曲，呼吸湖光饮山渌。不论世外隐君子，佣奴贩妇皆冰玉。先生可是绝俗人，神清骨冷无由俗。我不识君曾梦见，瞳子了然光可烛。遗篇妙字处处有，步绕西湖看不足。诗如东野不言寒，书似西台差少肉。平生高节已难继，将死微言犹可录。自言不作封禅书，更有悲吟白头曲。我笑吴人不好事，好作祠堂傍修竹。不然配食水仙王，一盏寒泉荐秋菊。","dynasty":"宋代","title":"括满江红"}
{"author":"林正大","content":"仕宦至卿相，富贵好归乡。高车驷马，都人夹道共瞻望。意气当年尤盛，荣比昔人衣锦，昼锦以名堂。海内知名士，久矣望馀光。大丈夫，荣与贵，视寻常。丰功令德，要将尧舜致君王。事业光施社稷，勋烈遍铭彝鼎，此志孰能量。妙语勒金石，千古一欧阳。山谷送王郎：酌君以薄城桑落之酒，泛君以湘F8CD秋菊之英，赠君以黟川点漆之墨，送君以阳关堕泪之声，酒浇胸次之磊隗，菊制短世之颓龄，墨以传万古文章之印，歌以写平时兄弟之情。江山千里头俱白，骨肉十年眼终青。连床夜语鸡戒晓，书囊无底谈未了。有功翰墨乃如此，何恨远别音书少。炊沙作糜终不饱。镂冰文章费工巧。要须心地收汗马，孔孟行世日杲。有弟有弟力持家。妇能养姑供珍鲑。儿大诗书女丝麻。公但读书煮春茶。","dynasty":"宋代","title":"括水调歌"}
{"author":"林正大","content":"酌以蒲城酒。撷湘F8CD、秋英满泛，介君眉寿。赠君点漆黟川墨，与印文章大手。问此别、相逢难又。三叠阳关声堕泪，写平时、兄弟情长久。离别事，古来有。十年骨肉情何厚。对江山千里，共期白首。夜雨连床追旧事，惟恨书书渐少。便只恐、炊沙不饱。翰墨新功收汗马，话书囊、无底何时了。欢未足，听鸡晓。范文正听真上人琴歌：银河耿耿霜B179B179，西窗月色寒如冰。江上扣朱丝绳，万籁不起秋光凝。伏羲归天忽千古，我闻遗音泪如雨。嗟嗟不及郑衙儿，北里南邻竟歌舞。竟歌舞，可时休。师襄堂上心悠悠。击浮金，戛鸣玉，老龙秋啼沧海底，幼猿暮啸寒山曲。陇头瑟瑟咽流泉，洞庭萧萧落寒木。此声感物何大灵，十二衔珠下仙鹄。为予再奏南风诗，神人和畅瞬无为。为予试弹广陵散，鬼物方哀晋方乱。乃知圣人情虑深，将治四海先治琴。兴亡哀乐不我道，坐中可见天下心。感公遗我正始音。","dynasty":"宋代","title":"括贺新凉"}
{"author":"林正大","content":"凌波仙子袜生尘。水上步轻盈。种作寒花愁绝，断肠谁与招魂。天教付与，含香体素，倾国倾城。寂寞岁寒为伴，藉他矾弟梅兄。韩子苍题伯时画太一真人：太一真人莲叶舟，脱巾露发寒嗖嗖。轻风为帆泪为楫，卧看玉宇浮中流。中流荡漾翠绡舞，稳如龙骧万斛举。不是峰头十丈花，世间那得叶如许。龙眠画手老入神，尺素幻出真天人。恍然坐我水仙府，苍烟万顷波衮粼。玉堂学士今刘向，禁直岧峣九天上。不须对此融心神，会植青藜夜相访。","dynasty":"宋代","title":"括朝中措"}
{"author":"林正大","content":"太行有盘谷，隐者所翱翔，丈夫行世，磊磊落落信行藏。遇则声名利泽，不遇采山钓水，何似两俱忘。谁解盘中趣，与酒为歌章。问何如，盘之乐，乐无央。远驱虎豹，蛟龙于此亦潜藏。盘土可耕可稼，盘水可沿可濯，饮食寿而康。膏车EFF7吾马，从子以徜徉。王绩醉乡记：醉之乡，其去中国，不知其几千里也。其土旷然无涯，无邱陵阪险；其气和平一揆，无晦明寒暑；其俗大同，无邑居聚落；其人甚精，无憎爱喜怒，吸风饮露，不食五谷，其寝于于，其行徐徐，与鸟兽鱼鳖杂处，不知有舟车器械之用。昔者黄帝氏尝获游其都，归而杳然丧其天下，以为结绳之政已薄矣。降及尧舜，作为千钟百壶之献，因姑射神人以假道，盖至其边鄙，终身太平。禹、汤立法，礼烦乐杂，数十代与醉乡隔。其臣羲和，弃甲子而逃，冀臻其乡，失路而道夭，故天下遂不宁。至乎末孙E8EE纣，怒而B044其糟邱，阶级千仪，南向而望，卒不见醉乡。武王得志于世，乃命公旦立酒人氏之职，典司五齐，拓土七千里，仅与醉乡达焉，三十年刑措不用。下逮幽厉，迄秦汉，中国丧乱，遂与醉乡绝。而臣下之爱道者，往往窃至。阮嗣宗、陶渊明等十数人，并游于醉乡，没身不返，死葬其壤，中国以为酒仙云。嗟乎，醉乡氏之俗，岂古华胥氏之国乎，何其淳寂也如是。余将游焉，故为之记。","dynasty":"宋代","title":"括水调歌"}
{"author":"林正大","content":"诸公台省，问先生何事，冷官如许。甲第纷纷梁肉厌，应怪先生无此。道出羲皇，才过屈宋，空有名垂古。得钱沽酒，忘形欲到尔汝。好是清夜沉沉，共开春酌，细听檐花雨。茅屋石田荒已久，总待先生归去。司马子云，孔丘盗跖，到了俱尘土。不须闻此，生前杯酒相遇。","dynasty":"宋代","title":"括酹江月"}
{"author":"林正大","content":"人笑杜陵客，短褐鬓如丝。得钱沽酒，时赴郑老同襟期。清夜沉沉春酌，歌语灯前细雨，相觅不相疑。忘形到尔汝，痛饮真吾师。问先生，今去也，早归来。先生去后，石田茅屋恐苍苔。休怪相如涤器，莫学子云投阁，儒术亦佳哉。谁道官独冷，衮衮上兰台。","dynasty":"宋代","title":"水调歌（送敬则赴袁州教官）"}
{"author":"林正大","content":"为忆当时，沉醉里、青楼弄月。闲想像、绣帏珠箔，魂飞心折。羞向姮娥谈旧事，几经三五盈还缺。望翠眉、蝉鬓一天涯，伤离别。寻作梦，巫云结。流别泪，湘江咽。对花深两岸，忽添悲切。试与含愁弹绿绮，知音不遇弦空绝。忽窗前、一夜寄想思，梅花发。东坡海棠（寓居定惠院之东，杂花满山，有海棠一株，土人不知其贵也。）：江城地D5CE蕃草木，只有梅花苦幽独。嫣然一笑竹篱间，桃李漫山总粗俗。也知造物有深意，故遣佳人在空谷。自当富贵出天姿，不待金盘荐华屋。朱唇得酒晕生脸，翠袖卷纱红映肉。林深雾暗晓光迟，日暖风轻春睡足。雨中有泪亦凄惨，月下无人更清淑。先生食饱无一事，散步逍遥自扪腹。不问人家与僧舍，拄杖敲门看修竹。忽然绝艳照衰朽，欢息无言揩病目。陋邦何处得此花，无乃好事移西蜀。寸根千里不易到，衔子飞来定鸿鹄。天涯流落俱可念，为饮一尊歌此曲。明朝酒醒还独来，雪落纷纷那忍独。","dynasty":"宋代","title":"括满江红"}
{"author":"林正大","content":"寂寞江城，DED5只共、梅花幽独。揩病眼、佳人何许。嫣然空谷。幻出天姿真富贵，朱唇滞酒红生肉。笑漫山、繁李与夭桃，俱粗俗。迟日丽，春睡足。明月照，尤清淑。算移根千里，远从西蜀。流落天涯应可念，为渠剧饮仍歌曲。怕明朝、酒醒落纷纷，那忍触。李白襄阳歌：落日欲没岘山西，倒着接花下迷。襄阳小儿齐拍手，拦街争唱白铜E96F借问笑何事，笑杀山翁醉似泥。鸬鹚杓、鹦鹉杯，百年三万六千日，一日须倾三百杯。遥看汉水鸭头绿，恰似蒲萄初发醅。此江若变作春酒，垒麹便筑糟邱台。金鞍骏马换少妾，笑坐金鞍歌落梅。车傍侧挂一壶酒，凤笙龙筦行相催。咸阳市上叹黄犬，何如月下倾金罍。君不见、晋朝羊公一片石，龟龙剥落生莓苔。泪亦不能为之堕，心亦不能为之哀。清风明月不用一钱买，玉山自倒非人推。舒州杓、力士铛，李白与尔同死生。襄王云雨今安在，江水东流猿夜声。","dynasty":"宋代","title":"括满江红"}
{"author":"林正大","content":"坐愁书室，谩临风、遐想蓬莱高致。抚鹤扪松长叹息，失足误来人世。紫禁九重，碧山万里，无路鸣珂B06D。江山胜处，且寻花柳倾醉。不堪送客清川，系帆渌水，烟景供憔悴。更举芳尊浇别恨，逸趣浮游天外。雄笔横挥，素琴轻拍，一笑成扬袂。洛阳秋早，归时同赏鲈鲙。东坡月夜与客饮杏花下：杏花飞帘散馀香，明月八户寻幽人。褰衣步月踏花影，炯如流水涵青苹。花间置酒清香发，争挽长条落香雪。山城薄酒不堪饮，劝君且吸杯中月。洞箫声断月明中，惟忧月落酒杯空。明朝卷地春风恶，但见绿叶栖残红。","dynasty":"宋代","title":"括酹江月"}
{"author":"林正大","content":"杏花春晚散馀芳、着处萦帘穿箔。唤起幽人明月夜，步月褰衣行乐。置酒花前，清香争发，雪挽长条落。山城薄酒，共君一笑同酌。且须眼底柔英，尊中清影，放待杯行数。莫遣洞箫声断处，月落杯空牢寞。只恐明朝，残红栖绿，卷地东风恶。更须来岁，花时携酒寻约。李贺高轩过：华裾织翠青如葱，金环压辔玲珑。马蹄隐耳声隆隆，入门下马气如虹。云是东京才子、文章钜公。二十八宿罗心胸，元精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风！我今垂翅附冥鸿，他日不羞蛇作龙。","dynasty":"宋代","title":"括酹江月"}
{"author":"林正大","content":"武昌七十庞眉叟。学备从年少。萧萧笛竹楚山秋。当日买林曾典、黑貂裘。一声占尽秋江月。天外行云绝。如今老去兴犹迟。尚想时时一曲、梦中吹。山谷题杜子美浣花醉归图：拾遗流落锦宫城，故人作尹眼为青。碧鸡坊西结茅屋，百花潭水濯冠缨。故衣未补新衣绽，空蟠胸中书万卷。探道欲度羲皇前，论诗未觉国风远。干戈峥嵘暗宇县，杜陵韦曲无鸡犬。老妻稚子且眼前，弟妹漂零不相见。此公乐易真可人，园翁溪友肯卜邻。邻家有酒邀皆去，得意鱼鸟来相亲。浣花酒船散车骑，野墙无主看桃李。宗文守家宗武扶，落日蹇驴驮醉起。愿闻解兵脱兜鍪，老儒不用千户侯。中原未得平安报，醉里眉攒万国愁。生绡铺墙粉墨落，平生忠义命寂寞。儿呼不苏驴失脚。犹恐醒来有新作。常使诗人拜画图，煎胶绩弦千古无。","dynasty":"宋代","title":"括虞美人"}
{"author":"林正大","content":"开元盛日，爱名花绝品，浅红深紫。云想衣裳□□映，曲槛软风微度。君群玉山头，瑶台月下，一□香凝露。嫣然倾国，巫山肠断云雨。借问标格风流，汉宫谁似，飞燕红妆舞。解释春风无限恨，博得君王笑语。七宝杯深，蒲萄酒满，胜赏今何许。沉香亭北，倚阑终日凝伫。","dynasty":"宋代","title":"括酹江月"}
{"author":"林正大","content":"衮衮诸公，嗟独冷、先生宦薄。夸甲第、纷纷粱肉，谩甘寥寞。道出羲皇知有用，才过屈宋人谁若。剩得钱、沽酒两忘形，更酬酢。清夜永，开春酌。听细雨，檐花落。但高歌不管，饿填沟壑。司马逸才亲涤器，子云识字终投阁。且生前、相遇共相欢，衔杯乐。","dynasty":"宋代","title":"满江红·衮衮诸公"}
{"author":"林正大","content":"太行有盘谷，隐者所翱翔，丈夫行世，磊磊落落信行藏。遇则声名利泽，不遇采山钓水，何似两俱忘。谁解盘中趣，与酒为歌章。问何如，盘之乐，乐无央。远驱虎豹，蛟龙于此亦潜藏。盘土可耕可稼，盘水可沿可濯，饮食寿而康。膏车秣吾马，从子以徜徉。","dynasty":"宋代","title":"水调歌·太行有盘谷"}
{"author":"林正大","content":"环滁皆山也。望西南、蔚然深秀，者琅邪也。泉水潺潺峰路转，上有醉翁亭也。亭、太守自名之也。试问醉翁何所乐，乐在乎、山水之间也。得之心、寓酒也。四时之景无穷也。看林霏、日出云归，自朝暮也。交错觥筹酣宴处，肴蔌杂然陈也。知太守、游而乐也。太守醉归宾客从，拥苍颜白发颓然也。太守谁，醉翁也。","dynasty":"宋代","title":"贺新凉/贺新郎"}
{"author":"林正大","content":"庐山几千仞，屹立并长江。杨澜左里，洪涛巨浪日舂撞。风止雪消冰净，相与泊舟登岸，攀磴望空谾。岩壑响松桧，巨石激流淙。事幽寻，遗世俗，绝纷?。幽花野草香满，时有鹤飞双。羡子买田筑室，欲使浮岚暖翠，坐卧对轩窗。我欲为君说，安得笔如杠。","dynasty":"宋代","title":"水调歌·庐山几千仞"}
{"author":"林正大","content":"泛舟赤壁，正风徐波静，举尊属客。渺渺予怀天一望，万顷凭虚独立。桂桨空明，洞箫声彻，怨慕还凄恻。星稀月淡，江山依旧陈迹。因念酾酒临江，赋诗横槊，好在今安适。谩寄蜉蝣天地尔，瞬目盈虚消息。江上清风，山间明月，与子欢无极。翻然一笑，不知东方既白。","dynasty":"宋代","title":"酹江月/念奴娇"}
{"author":"林正大","content":"酌以蒲城酒。撷湘累、秋英满泛，介君眉寿。赠君点漆黟川墨，与印文章大手。问此别、相逢难又。三叠阳关声堕泪，写平时、兄弟情长久。离别事，古来有。十年骨肉情何厚。对江山千里，共期白首。夜雨连床追旧事，惟恨音书渐少。便只恐、炊沙不饱。翰墨新功收汗马，话书囊、无底何时了。欢未足，听鸡晓。","dynasty":"宋代","title":"贺新凉/贺新郎"}
{"author":"林正大","content":"耿耿银潢净，窗月莹如冰。朱丝一扣，万籁不起冷光凝。千古遗音犹在，一洗淫哇郑卫，北里与南陵。孰识兴亡事，哀乐不同情。咽流泉，戛鸣玉，击浮金。老龙啼晓，幼猿忽复暮山吟。为我临风再奏，仙鹄翩翻十二，感物一何灵。此曲谁当听，四海有知音。","dynasty":"宋代","title":"水调歌·耿耿银潢净"}
{"author":"林正大","content":"落魄高人，拼百万、青铜一醉。挥素手、朱绳一抹，四筵惊起。催织寒虫秋弄月，叫群独雁天浮水。更黄鹂、紫燕对春风，争繁脆。悲楚国，羁臣意。怜汉女，逾千里。似深闺恩怨，共相汝尔。我有江南丘壑趣，此弦能道心中事。要曲肱、时听写松风，云窗里。","dynasty":"宋代","title":"满江红·落魄高人"}
{"author":"林正大","content":"生长湖山曲。羡君儿、呼吸湖光，饱餐山渌。世外不须论隐逸，谁似先生冰玉。自骨冷、神清无俗。我不识君曾梦见，炯双瞳、碧色光相烛。遗妙语，看不足。生平高节难为续。到如今、凛凛风生，言犹可录。不作相如封禅藁，身後谁荣谁辱。争肯效、白头吟曲。好与水仙为伴侣，傍西湖、湖畔修修竹。时一酹，荐秋菊。","dynasty":"宋代","title":"贺新凉/贺新郎"}
{"author":"林正大","content":"欲状巴陵胜，千古岳之阳。洞庭在目，远衔山色俯长江。浩浩横无涯际，爽气北通巫峡，南望极潇湘。骚人与迁客，览物兴尤长。锦鳞游，汀兰郁，水鸥翔。波澜万顷，碧色上下一天光。皓月浮金千里，把酒登楼对景，喜极自洋洋。忧乐有谁会，宠辱两俱忘。","dynasty":"宋代","title":"水调歌·欲状巴陵胜"}
{"author":"林正大","content":"若耶溪女。笑隔荷花语。日照新妆明楚楚，香袖风颻轻举。谁家白面游郎。两三遥映垂杨。醉踏落花归去，踌躇空断柔肠。","dynasty":"宋代","title":"清平乐·若耶溪女"}
{"author":"林正大","content":"为忆当时，沈醉里、青楼弄月。闲想像、绣帏珠箔，魂飞心折。羞向妲娥谈旧事，几经三五盈还缺。望翠眉、蝉鬓一天涯，伤离别。寻作梦，巫云结。流别泪，湘江咽。对花深两岸，忽添悲切。试与含愁弹绿绮，知音不遇弦空绝。忽窗前、一夜寄相思，梅花发。","dynasty":"宋代","title":"满江红·为忆当时"}
{"author":"林正大","content":"寂寞江城，┾只共、梅花幽独。揩病眼、佳人何许，嫣然空谷。幻出天姿真富贵，朱唇滞酒红生肉。笑漫山、繁李与夭桃，俱粗俗。迟日丽，春睡足。明月照，尤清淑。算移更千里，远从西蜀。流落天涯应可念，为渠剧饮仍歌曲。怕明朝、酒醒落纷纷，那忍触。","dynasty":"宋代","title":"满江红·寂寞江城"}
{"author":"林正大","content":"落日岘山下，倒著接?回。傍人笑问山翁，日日醉归来。三万六千长日，一日杯倾三百，罍麴筑糟抬。汉水鸭头绿，变酒入金罍。白铜鞮，鸬鹚杓，鹦鹉杯。轻车快马，凤笙龙管更相催。自身清风明月，刚道不须钱买，对此玉山颓。水自东流去，猿自夜声哀。","dynasty":"宋代","title":"水调歌·落日岘山下"}
{"author":"林正大","content":"蜀道登天。望峨眉横绝，石栈相连。西来当鸟道，逆浪俯回川。猿与鹤，莫攀缘。九折耸岩峦。算咫尺、扪参历井，回首长叹。西游何日当还。听子规啼月，愁减朱颜。连峰天一握，飞瀑壑争喧。排剑阁，越天关。豺虎乱朝昏。问锦城，虽云乐土，何似家山。","dynasty":"宋代","title":"意难忘·蜀道登天"}
{"author":"林正大","content":"庐阜诸峰，炉峰绝胜，草堂介焉。敞明窗净室，素屏虚榻，要仰观山色。俯听流泉。中有池台，旁多竹卉，夹涧杉松高刺天。堂之北，据层崖积石，绿荫浓鲜。堂东瀑布飞悬。似雨露霏微珠贯穿。有春花秋月，夏云冬雪，阴晴显晦，雾吐烟吞。右抱琴书，左携妻子，杖屦从容尽暮年。平生志，赖清泉白石，实听余言。","dynasty":"宋代","title":"沁园春·庐阜诸峰"}
{"author":"林正大","content":"泛松江、水遥山碧，清寒微动秋浦。霜云霁色横无际，别鹄惊鸿无数。朝又暮。听牧笛长吹，隐隐渔榔度。骚人才子。既览物兴怀，浮游尘外，啸傲剧清思。人间世。扰扰荣途要路。瀛洲琼馆安所。轩裳何似渔蓑兴，萧散龙游鹤渚。须归去。办双桨孤帆，云月和烟雨。江湖伴侣。趁社橘初黄，汀葭馀翠，成我莼鲈趣。","dynasty":"宋代","title":"摸鱼儿·泛松江"}
{"author":"林正大","content":"汹汹松风。更浮云皓皓，轻度春空。精神新发越，宾主少从容。犀箸厌，涤昏懵。茗碗策奇功。待试与，平章甲乙，为问涪翁。建溪日铸争雄。笑罗山梅岭，不数严邛。胡桃添味永，甘菊助香浓。投美剂，与和同。雪满兔瓯溶。便一枕，庄周蝶梦，安乐窝中。","dynasty":"宋代","title":"意难忘·汹汹松风"}
{"author":"林正大","content":"坐愁书室，谩临风、遐想蓬莱高致。抚鹤扪松长叹息，失足误来人世。紫禁九重，碧山万里，无路鸣珂佩。江山胜处，且寻花柳倾醉。不堪送客清川，系帆渌水，烟景供憔悴。更举芳尊浇别恨，逸趣浮游天外。雄笔横挥，素琴轻拍，一笑成扬袂。洛阳秋早，归时同赏鲈脍。","dynasty":"宋代","title":"酹江月/念奴娇"}
{"author":"林正大","content":"杏花春晚，散馀芳、著处萦帘穿箔。唤起幽人明月夜，步月褰衣行乐。置酒花前，清香争发，雪挽长条落。山城薄酒，共君一笑同酌。且须眼底柔英，尊中清影，放待杯行数。莫道洞箫声断处，月落杯空牢寞。只恐明朝，残红栖绿，卷地东风恶。更须来岁，花时携酒寻约。","dynasty":"宋代","title":"酹江月/念奴娇"}
{"author":"林正大","content":"华裾织翡翠，金辔闹珑璁。宝蹄轻稳，香尘满地骤隆隆。云是东京才子，名擅文章钜伯，一世独推雄。高盖拥宾从，下马气如虹。运元精，锺神秀，贯当中。磊磊落落，二十八宿列心胸。前殿当年奏赋，笔补天工造化，声价欲摩空。却笑庞眉客，垂翅附冥鸿。","dynasty":"宋代","title":"水调歌·华裾织翡翠"}
{"author":"林正大","content":"武昌七十庞眉叟。学笛从年少。萧萧笛竹楚山秋。当日买林、曾典黑貂裘。一声占尽秋江月。天外行云绝。如今老去兴犹迟。尚想时时、一曲梦中吹。","dynasty":"宋代","title":"虞美人·武昌七十庞眉叟"}
{"author":"林正大","content":"拾遗流落锦宫城。故人情。眼为青。时向百花，潭水濯冠缨。韦曲杜陵行乐地，尘土暗，叹漂零。园翁溪友总比邻。酒盈尊。肯相亲。落日蹇驴，扶醉两眉颦。磊落平生忠义胆，诗与酒，醉还醒。","dynasty":"宋代","title":"江神子/江城子"}
{"author":"林正大","content":"须信乾坤如逆旅，都来一梦浮生。夜游秉烛尽欢情。阳春烟景媚，乐事史来并。座上群公皆俊秀，高谈幽赏俱清。飞觞醉月莫辞频。休论金谷罚，七步看诗成。","dynasty":"宋代","title":"临江仙·须信乾坤如逆旅"}
{"author":"林正大","content":"太行有盘谷，隐者所翱翔，丈夫行世，磊磊落落信行藏。遇则声名利泽，不遇采山钓水，何似两俱忘。谁解盘中趣，与酒为歌章。问何如，盘之乐，乐无央。远驱虎豹，蛟龙于此亦潜藏。盘土可耕可稼，盘水可沿可濯，饮食寿而康。膏车秣吾马，从子以徜徉。","dynasty":"宋代","title":"水调歌头括韩文公送李愿归盘谷序"}
{"author":"林正大","content":"庐山几千仞，屹立并长江。杨澜左里，洪涛巨浪日舂撞。风止雪消冰净，相与泊舟登岸，攀磴望空谾。岩壑响松桧，巨石激流淙。事幽寻，遗世俗，绝纷痝。幽花野草香满，时有鹤飞双。羡子买田筑室，欲使浮岚暖翠，坐卧对轩窗。我欲为君说，安得笔如杠。","dynasty":"宋代","title":"水调歌头括欧阳公庐山高"}
{"author":"林正大","content":"落魄高人，拼百万、青铜一醉。挥素手、朱绳一抹，四筵惊起。催织寒虫秋弄月，叫群独雁天浮水。更黄鹂、紫燕对春风，争繁脆。悲楚国，羁臣意。怜汉女，逾千里。似深闺恩怨，共相汝尔。我有江南丘壑趣，此弦能道心中事。要曲肱、时听写松风，云窗里。","dynasty":"宋代","title":"满江红括山谷听宋宗儒摘阮歌"}
{"author":"林正大","content":"为忆当时，沈醉里、青楼弄月。闲想像、绣帏珠箔，魂飞心折。羞向姮娥谈旧事，几经三五盈还缺。望翠眉、蝉鬓一天涯，伤离别。寻作梦，巫云结。流别泪，湘江咽。对花深两岸，忽添悲切。试与含愁弹绿绮，知音不遇弦空绝。忽窗前、一夜寄相思，梅花发。","dynasty":"宋代","title":"满江红括玉川子有所思"}
{"author":"林正大","content":"坐愁书室，谩临风、遐想蓬莱高致。抚鹤扪松长叹息，失足误来人世。紫禁九重，碧山万里，无路鸣珂佩。江山胜处，且寻花柳倾醉。不堪送客清川，系帆渌水，烟景供憔悴。更举芳尊浇别恨，逸趣浮游天外。雄笔横挥，素琴轻拍，一笑成扬袂。洛阳秋早，归时同赏鲈鲙。","dynasty":"宋代","title":"酹江月/念奴娇括李白送张承祖之东都序"}
{"author":"林正大","content":"拾遗流落锦宫城。故人情。眼为青。时向百花，潭水濯冠缨。韦曲杜陵行乐地，尘土暗，叹漂零。园翁溪友总比邻。酒盈尊。肯相亲。落日蹇驴，扶醉两眉颦。磊落平生忠义胆，诗与酒，醉还醒。","dynasty":"宋代","title":"江神子/江城子括山谷题杜子美浣花醉归图"}
{"author":"林正大","content":"寂寞江城，□只共、梅花幽独。揩病眼、佳人何许，嫣然空谷。幻出天姿真富贵，朱唇滞酒红生肉。笑漫山、繁李与夭桃，俱粗俗。迟日丽，春睡足。明月照，尤清淑。算移更千里，远从西蜀。流落天涯应可念，为渠剧饮仍歌曲。怕明朝、酒醒落纷纷，那忍触。","dynasty":"宋代","title":"满江红"}
{"author":"冯小青","content":"新妆竟与画图争，知是昭阳第几名？瘦影自临春水照，卿须怜我我怜卿。","dynasty":"明代","tags":"女子，闺怨","title":"怨"}
{"author":"冯小青","content":"冷雨幽窗不可听，挑灯闲看牡丹亭。人间亦有痴于我，岂独伤心是小青！","dynasty":"明代","title":"无题"}
{"author":"吴儆","content":"相逢恨晚，人谁道、早有轻离轻折。不是无情，都只为、离合因缘难测。秋去云鸿，春深花絮，风雨随南北。絮飞鸿散，问谁解舀得得。君自举远高飞，知他此去、萍梗何时息。雅阖幽窗欢笑处，回首翻成陈迹。小楷缄题，细行针线，一一重收拾。风花雪月，此生长是思忆。","dynasty":"宋代","title":"念奴娇"}
{"author":"吴儆","content":"茅舍疏离出素英。临风照水眩精神。娟娟新月又黄昏。削约寒枝香未透，细看频嗅独消魂。为谁消瘦不禁春。","dynasty":"宋代","title":"浣溪沙（咏梅）"}
{"author":"吴儆","content":"风入枯藜衣袂凉。江枫园柳半青黄。洗车飞雨带天香。世事一场真大梦，宦情都薄似秋光。竹洲有酒可徜徉。","dynasty":"宋代","title":"浣溪沙"}
{"author":"吴儆","content":"斜阳波底湿微红。朱栏翠袖倚轻风。平平山色有无中。俯首微官真自缚，高飞远举羡冥鸿。何时一艇大江东。","dynasty":"宋代","title":"浣溪沙（和前镇远楼韵）"}
{"author":"吴儆","content":"碧梧秋老。满地琅玕纷不扫。门掩黄昏。惟有年时月照人。凄凉满眼。肯作六年灯火伴。莫说凄凉。来岁如今天一方。","dynasty":"宋代","title":"减字木兰花（中秋独与静之饮）"}
{"author":"吴儆","content":"思君欲老。一榻尘生谁与扫。禄仰晨昏。同是迟迟去鲁人。行当洗眼。看子青藜来夜伴。莫变炎凉。斩马还须请上方。","dynasty":"宋代","title":"减字木兰花（朱子渊见和，次韵为谢）"}
{"author":"吴儆","content":"少陵未老。曾把千人军独扫。鬓白眵昏。却作天涯流落人。只堪合眼。夜直谁能潜入伴。斗酒西凉。何似卑栖且远方。","dynasty":"宋代","title":"减字木兰花"}
{"author":"吴儆","content":"东风着意，正群芳未放，蟠桃初缀。王母当年亲手种，来作人间上瑞。婺女星躔，金华福地，聊驻千千岁。恰才八十，百分未及一二。况是间生英贤，名高日月，未说文昌贵。今日凝香称寿斝，来岁衮衣当发。黄贴天香，太白珍膳，押赐传中旨。戏拈金果，宫娥应是争取。","dynasty":"宋代","title":"念奴娇（寿陈尚书母夫人）"}
{"author":"吴儆","content":"延州积庆，到如今千载，芳传遗绪。世袭簪缨来旧治，依约棠阴如故。百里休声，三年遗爱，若迹高今古。邑人尽道，郎君福过渠父。州悬岂久徒劳，汉家密令，须作三公去。今入花城称寿处，他日荣归禁路。黄贴天有，上尊名酒，押赐传天语。朱颜绿鬓，腰黄绸蹙金缕。","dynasty":"宋代","title":"念奴娇（寿吴宰）"}
{"author":"吴儆","content":"凉生秋早，正梧桐院落，风清月白。帘卷香凝人笑喜，应是瀛洲仙谪。云绕画梁，花明彩服，中有人华发。恩袍蓝绿，高年况已逾百。最是有子宜家，兰阶方竞，珠履延佳客。好唤凌波来洛浦，醉促霓裳仙拍。玉井开莲，金茎承露，莫惜金尊侧。试占弧兆，祥光已映南极。","dynasty":"宋代","title":"念奴娇（寿程致政）"}
{"author":"吴儆","content":"绿槐庭院锁薰风，双双乳燕穿帘栊。石榴花蹙宫罗样，荔子枝翻蜀锦红。海山秀色藏日色，衮作英豪仪上国。鹏翼澜翻徙北溟，龙媒夭矫东西极。高踪逸韵不容攀，家声世德以蝉联。吏能精锐龚黄上，人物风流晋宋间。海宁岩邑千山底，牛刀割鸡聊尔耳。卷入河阳满县花，风行郑国垂街李。往岁如今杅桐空，今年衣褐足虞冬。往岁如今新陈腐，今年麰麦盈千钟。田家宴喜歌时丰，咸知阴相有神功。炰羔击豕趋城乐，金璧楼台烟霭中。瞻彼南山遥举酒，插花起舞为君寿。神人欢乐何其多，令君福禄如山河。","dynasty":"宋代","title":"赠吴令君"}
{"author":"吴儆","content":"手种琅玕翠竹行，幽窗一见自心凉。君家有此扬州鹤，倦客无由对一觞。","dynasty":"宋代","title":"赵同叔开轩植竹以自娱乐诸公虽为赋诗而未尝"}
{"author":"吴儆","content":"夜来新月已如霜，倚玉萦风别是香。说与东君须早计，扁舟早晚下潇湘。","dynasty":"宋代","title":"赵同叔开轩植竹以自娱乐诸公虽为赋诗而未尝"}
{"author":"吴儆","content":"抱瓮自灌园，胜游贵人门。有口自酌酒，胜与俗人言。园中多蔓草，晨夕费锄芟。遇夜或风雨，安得久盘旋。村酒不常有，有亦多苦酸。而况醉中语，缪误人所嫌。不如饱吃饭，清风北窗眠。眠多则无觉，梦境仍多端。惟有古断简，言行皆圣贤。读之未竟篇，眵昏如林镜，读竟亦何为，聚讼徒喧烦。厌烦以静胜，又类枯木禅。揠苗不耘苗，亡羊两茫然。何如池上亭，虚旷可看山。山色日夕佳，晨兴夜气还。宴坐日过午，清阴犹未迁。西山倦拄颊，南山兴悠然。晚山虽好不遮日，谁能独热望长安。","dynasty":"宋代","title":"子吴子某既结茆竹洲以娱亲复于居之前沼为亭"}
{"author":"吴儆","content":"高情应与水云宽，江北江南望渺漫。逐马银杯端可赏，屯边铁甲得无寒。已知与国同休戚，且庆丰年表治安。杀气已消春意动，曈曈日色上云端。","dynasty":"宋代","title":"次韵李提点雪中登楼之什二首其一"}
{"author":"吴儆","content":"文采于菟见一斑，旧知句法有渊源。慇勤不废琢磨力，圆熟几无斧凿痕。明日风烟空有梦，何时樽酒得重论。秋来景物皆佳句，写寄银钩莫厌烦。","dynasty":"宋代","title":"还程彦举诗卷"}
{"author":"吴儆","content":"大雅久不作，声色淫郑紫。古来非一秦，焚厄故如此。西都盛经学，聚讼自兹始。建安委道真，典午事玄理。锦縠蔚云雾，组紃亦信美。后生不著眼，千古空信耳。诵习号纯儒，旷达称高士。有如富贤贾，多藏不能使。又如病酒狂，沉酣糟粕旨。源流日以远，循袭不为耻。先生秉大雅，江东今夫子。持身不夷惠，漫仕无愠喜。学术心自得，筌蹄视经史。兰舟翼桂楫，巨川端可涘。我家世从公，公欲出泥滓。愚不堪世用，非人不我以。破屋荫蓬根，春荠老墙址。寂寞谁肯顾，公独不我鄙。遗之珠玉篇，谆谆说友弟。直欲障颓波，肯与为茅靡。观公用意处，可与召穆比。弟兄吾手足，父母吾怙恃。尽此菽水欢，还胜有酒醑。古来愿为兄，日月不可弭。圣贤师百世，河海润千里。公如大医王，一世膏肓起。","dynasty":"宋代","title":"和孙先生彦及棣华堂诗韵"}
{"author":"吴儆","content":"负衅得老穷，扫轨事幽屏。跫然罗雀门，有客颀而整。悲欢十年别，樽酒清夜永。妙句时惊人，盈轴肯倾廪。三日语未休，霜寒梦归省。临流分别袂，波光照孤影。重念吾故人，雪屋清灯冷。刘子抱遗经，深井汲修绠。曹子中庸学，天理穷性命。老骥鼓不作，搴旗望公等。天晴风日佳，何时过鼪径。石鼎燃豆萁，冰菹煮汤饼。","dynasty":"宋代","title":"汪叔耕见访不数日别去恶语为赠兼简子用子美二友"}
{"author":"吴儆","content":"此君丘壑姿，不受世炎凉。那知犹有用，未免斤斧伤。矫揉加尺度，指绕百鍊刚。直节甘枕藉，凛气荐冰霜。纨扇有用舍，杞杯真贼戕。所用已卑贱，幸升君子堂。用之苟非人，圭璧污闺房。君家鸿鹄群，风雨今对床。故令厕其间，贵贱可两忘。他时飞雪或不常，烦君拂拭悬虹梁。除非高士延孺子，无令年少辱真王。","dynasty":"宋代","title":"以竹床赠杨信伯古诗代简"}
{"author":"吴儆","content":"一州如斗带溪山，空翠家家绕画栏。丘壑自非胸次有，云烟谁暇静中看。衣冠共识家风在，闾里方知汉法宽。戴白垂髫相与语，今年有饭饱加餐。","dynasty":"宋代","title":"和吕守环秀堂三首其二"}
{"author":"吴儆","content":"双眸剪水团香雪。云际看新月。生绡笼粉倚窗纱。全似瑶池疏影、浸梅花。金翘翠靥双蛾浅。敛袂低歌扇。羞红腻脸语声低。想见流苏帐掩、烛明时。","dynasty":"宋代","title":"西江月其三"}
{"author":"吴儆","content":"清晨早起，小阁遥山翠。颒面整冠巾，问寝罢、安排菽水。随家丰俭，不羡五侯鲭，软煮肉，熟炊粳，适意为甘旨。中庭散步，一盏云涛细。迤逦竹洲中，坐息与、行歌随意。逡巡酒熟，呼唤社中人，花下石，水边亭，醉便颓然睡。","dynasty":"宋代","title":"蓦山溪（效樵歌体）"}
{"author":"吴儆","content":"宿雨滋兰，轻风飐柳，新来随处和融。幽兰曲径，花气巧相通。燕子才飞又语，带芹泥、时点芳丛。微中酒，日长睡起，心事在眉峰。年年，春好处，联镳荡桨，拾翠挼红。任金貂醉脱，不放杯空。谁信风流一别，当时事、已逐飞鸿。云山晚，阑干罢倚，烟寺起疏钟。","dynasty":"宋代","title":"满庭芳（寄叶蔚宗）"}
{"author":"吴儆","content":"水满池塘，莺啼杨柳，燕忙知为泥融。桃花流水，竹外小桥通。又是一春憔悴，摘残英、绕遍芳丛。长安远，平芜尽处，叠叠但云峰。西湖，行乐处，牙樯漾鹢，锦帐翻红。想年时桃李，应已成空。欲写相思寄与，云天阔、难觅征鸿。空凝想，时时残梦，依约上阳钟。","dynasty":"宋代","title":"满庭芳（用前韵并寄）"}
{"author":"吴儆","content":"银屏一夜金风细。便作中秋意。碧天如水月如眉。已有征鸿摩月、向南飞。金尊满酌蟾宫客。莫促阳关拍。须知丹桂擅秋天。千里婵娟指日、十分圆。","dynasty":"宋代","title":"虞美人（送兄益章赴会试）"}
{"author":"吴儆","content":"飞桥驾鹊天津阔。云驭看看发。相思惟恨不相逢。及至相逢还是、去匆匆。垂丝插竹真堪笑。欲乞天孙巧。天孙多巧漫多愁。巧得千般争解、劝郎留。","dynasty":"宋代","title":"虞美人（七夕）"}
{"author":"吴儆","content":"双眸翦水团香雪。云际看新月。生绡笼粉倚窗纱。全似瑶池疏影、浸梅花。金翘翠靥双蛾浅。敛袂低歌扇。羞红腻脸语声低。想见流苏帐掩、烛明时。","dynasty":"宋代","title":"虞美人"}
{"author":"吴儆","content":"竹里全无暑气，溪边长有清风。荷花落日照酣红。雨过遥山翠重。老作宫祠散汉，本来田舍村翁。腰缠三万禄千钟。也是一场春梦。","dynasty":"宋代","title":"西江月"}
{"author":"吴儆","content":"十里青山溯碧流。夕阳沙晚片帆收。重重烟树出层楼。人去人来芳草渡，鸥飞鸥没白蘋洲。碧梧翠竹记曾游。","dynasty":"宋代","title":"浣溪沙（题星洲寺）"}
{"author":"吴儆","content":"寒日孤城特地红。瘦藤扶我上西风。一川平远画图中。江海一身真客燕，云天万里看归鸿。吴山应在白云东。","dynasty":"宋代","title":"浣溪沙（登镇远楼）"}
{"author":"吴儆","content":"秋到郊原日夜凉。黍禾高下已垂黄。荷花犹有晚来香。天上佳期称七夕，人间好景是秋光。竹洲有月可徜徉。","dynasty":"宋代","title":"浣溪沙（竹洲七夕）"}
{"author":"吴儆","content":"暖日和风并马蹄。畦秧陇麦绿新齐。人家桑拓午阴迷。山色解随春意远，残阳还傍远山低。晚风归路杜鹃啼。","dynasty":"宋代","title":"浣溪沙（春题别墅）"}
{"author":"吴儆","content":"帘额风微紫燕通。楼头柳暗碧云重。玉人争劝玉西东。醉拥雕鞍金蹀躞，夜归花院玉葱茏。归心何事与山浓。","dynasty":"宋代","title":"浣溪沙（和前次范石湖韵）"}
{"author":"吴儆","content":"已是青春欲暮天。酒愁离恨不禁添。尊前休说见郎难。别后要知还有意，生前莫道便无缘。雁来频寄小蛮笺。","dynasty":"宋代","title":"浣溪沙（代作）"}
{"author":"吴儆","content":"汗褪香红雪莹肌。装馀静丽雾裁衣。晚凉新浴倚栏时。帘卷轻风斜虿发，杯深新月坠蛾眉。此时风味许谁知。","dynasty":"宋代","title":"浣溪沙（戏陈子长）"}
{"author":"吴儆","content":"文章声价擅南州。人物更风流。岂久徒劳州县，看看催上瀛洲。朱颜绿鬓，画堂标王疑误，宝带垂镠。睡起八砖影转，归来双烛光浮。渔父灯下读玄真子渔歌，因怀山阴故隐，追拟。石帆山下雨空濛。三扇香新翠箬篷。蘋叶绿，蓼花红。回首功名一梦中。","dynasty":"宋代","title":"朝中措（代宋仲温上德操）"}
{"author":"吴儆","content":"画楯朱栏绕碧山。平湖徙倚水云宽。人家杨柳带汀湾。目力已随飞鸟尽，机心还逐白鸥闲。萧萧微雨晚来寒。","dynasty":"宋代","title":"浣溪沙"}
{"author":"吴儆","content":"此身已老。三径都荒长却扫。面目尘昏。怕著朝章揖贵人。难瞒明眼。只有青山堪作伴。触事心凉。无病何劳更觅方。","dynasty":"宋代","title":"减字木兰花·此身已老"}
{"author":"吴儆","content":"山色不随春老，竹枝长向人新。桃蹊李径已成阴。深院莺啼人静。尘世白驹过隙，人情苍狗浮云。不须计较谩劳神。且恁随缘任运。","dynasty":"宋代","title":"西江月·山色不随春老"}
{"author":"吴儆","content":"题诗山寺不胜多，人力争如造物何。安得短蓬岩下漱，长看清影照寒波。","dynasty":"宋代","title":"月岩"}
{"author":"吴儆","content":"风檐淅淅褪新青，书展残灯翳复明。读罢离骚还独坐，此时此夜若为情。","dynasty":"宋代","title":"寓壶源僧舍三绝"}
{"author":"吴儆","content":"闷来掩卷已三更，风露涓涓月满庭。閒扑流萤冲暗树，危梢点点堕寒星。","dynasty":"宋代","title":"寓壶源僧舍三绝"}
{"author":"吴儆","content":"归来闭户还高枕，窗隙微通月影斜。风急忽惊乌鹊起，空阶蔌蔌堕松花。","dynasty":"宋代","title":"寓壶源僧舍三绝"}
{"author":"吴儆","content":"少日曾披九虎关，谁怜投老却乘边。贰车谩说半刺史，多稼惟欣大有年。榆柳关河无犬吠，牛羊阡陌断烽烟。玉关人老知无用，庙算如今出万全。","dynasty":"宋代","title":"次徐令韵"}
{"author":"吴儆","content":"楼高思远入天涯，瑶海光中景象赊。未说因风翻柳絮，须看和月上梅花。山茶有句真成画，庭柏无心不受夸。人物梁园零落久，一时胜赏属诗家。","dynasty":"宋代","title":"次韵李提点雪中登楼之什"}
{"author":"吴儆","content":"高情应与水云宽，江北江南望渺漫。逐马银杯端右赏，屯边铁甲得无寒。已知与国同休戚，且庆丰年表治安。杀气已消春意动，曈曈日色上云端。","dynasty":"宋代","title":"次韵李提点雪中登楼之什二首"}
{"author":"吴儆","content":"朝来园柳变融和，深院啼鸦少客过。清坐渐看银色遍，佳眠更觉溜声多。谩夸明月舟中兴，争似销金帐底歌。夜入蔡州擒叛将，拟将椽笔颂元和。","dynasty":"宋代","title":"次韵李提点雪中登楼之什二首"}
{"author":"吴儆","content":"绍圣用事臣，党与纷相樛。当代几忠良，一朝咸黜幽。太史坐直笔，愈黜名愈休。消长关否泰，天意匪人谋。累臣谁司城，独为景物留。当时西复南，万里不停辀。谁知百年定，欲起九京游。积莽新陈迹，寒泉荐冰瓯。想当千骑临，水木寒萧飕。我公今伊傅，兹焉少夷犹。炎方凋瘵余，公来今已瘳。榕溪两甘棠，千载谁劣优。太史后凋松，公如巨川舟。","dynasty":"宋代","title":"次韵南轩先生榕溪阁阁山谷所名也"}
{"author":"吴儆","content":"满城桃李已尘埃，丽日稠红次第开。竹里柴扉掩春昼，坐看蜂蝶去还来。","dynasty":"宋代","title":"答范石湖牡丹诗"}
{"author":"吴儆","content":"胡马嘶北风，越鸟依南枝。人生有气类，千里倾风期。君看漆室女，中宵倚楹悲。从君不惮远，秋露湿人衣。南山白石烂，漫漫何时旦。独立占少微，搔手空三叹。","dynasty":"宋代","title":"代陈无已述怀"}
{"author":"吴儆","content":"一幅冰纨织翠筠，风涵秋水碧鳞鳞。北窗高卧正须此，卷似闲曹吏隐人。","dynasty":"宋代","title":"簟送人诗代简二首"}
{"author":"吴儆","content":"幽窗相对小匡床，蓝浅纱轻水麝香。退食归来高枕处，满林风雨梦潇湘。","dynasty":"宋代","title":"簟送人诗代简二首"}
{"author":"吴儆","content":"松竹开幽径，蓬蒿閟荆扉。庭前两梧桐，浓绿涵清辉。南楹开半山，晨夕异烟霏。樽酒自宾主，幽鸟更埙篪。饮罢两无言，还读渊明诗。","dynasty":"宋代","title":"独酌"}
{"author":"吴儆","content":"画楯朱甍绿霭中，华颠翠岫倚轻风。行人肠断古鸟处，犹在云山东复东。","dynasty":"宋代","title":"番阳道中"}
{"author":"吴儆","content":"古瓦颓垣迹已陈，孤猿别鹤自哀吟。可怜丛桂烟芜没，惟有一池春水深。秀木千章新过雨，寒山一带暮伤心。清风明月时来此，梦断云飞何处寻。","dynasty":"宋代","title":"过丛桂堂太叔祖教授读书之所"}
{"author":"吴儆","content":"自甘颜巷传家学，敢比虞庠觌国光。幸不北转求适楚，宁须挟策去游梁。下承上覆期相庇，蒂固根深会益芳。吾党未能冥一唯，为裁狂简斐然章。","dynasty":"宋代","title":"和金尚书棣华堂诗韵"}
{"author":"吴儆","content":"使君元是一高僧，宿昔诗成自不禁。便合元刘论伯仲，岂同郊岛费呻吟。浮云出岫本无意，立雪齐腰谩觅心。扫洒烟尘须博大，看看九虎下纶音。","dynasty":"宋代","title":"和刘守韵"}
{"author":"吴儆","content":"久合鸣珂上九关，一麾犹许饱看山。丰年诸县公事少，燕寝清香兵卫閒。鸟度屏风明水镜，云生画栋拥螺鬟。向来蛛网蜗涎污，胜处岂非天地悭。","dynasty":"宋代","title":"和吕守环秀堂三首"}
{"author":"吴儆","content":"一州如斗带溪山，农药翠家绕画栏。丘壑自非胸次有，云烟谁暇青中看。衣冠共识家风在，闾里方知汉法宽。戴白垂髫相与语，今年有饭饱加餐。","dynasty":"宋代","title":"和吕守环秀堂三首"}
{"author":"吴儆","content":"田家但识丰年乐，见说花城日更长。如获从公时拄笏，尚能援笔侑飞觞。鸡豚社瓮年年酒，柿栗顽固林树霜。更倩渔郎问樵径，深山深处是吾乡。","dynasty":"宋代","title":"和吕守环秀堂三首"}
{"author":"吴儆","content":"大雅久不作，声我淫郑紫。古来非一秦。焚厄故如此。西都盛经学，聚讼自兹始。建安委道真，典香事玄理。锦谷蔚云雾，组紃亦信美。后生不著眼，千古空信耳。诵习号纯儒，旷达称高士。有如富贤贾，多藏不能使。又如病酒狂，沉酣糟粕旨。源流日以远，循袭不为耻。先生秉大雅，江东今夫子。持身不夷惠。漫仕无温喜。学术心自得，筌蹄视经史。兰舟翼桂楫，巨川端可涘。我家世从公，公欲出泥滓。愚不堪世用，非人不我心。破屋荫蓬根。春荠才墙址。寂寞谁肯顾，公独不我鄙。遗之珠玉篇，谆谆说友弟。直欲障颓波，肯与为茅靡。观以用意处，可与召穆比。弟兄吾手足，父母吾怙恃。尽此菽水欢，还胜有酒醑。古来顾为兄，日月不可弭。圣贤师百世，河海润千里。","dynasty":"宋代","title":"和孙先生彦及棣肃华堂诗"}
{"author":"吴儆","content":"君才离奇卧壑松，力回万牛匠非哲。我如坎井可窥底，短绠未汲固自竭。饥寒驱置簿领中，巧匠旁观指濡血。逢人首下尻益高，敢遇督邮腰不折。憧憧往来穷朝昏，负负江湖弄风月。邑虽陋室无佳士，稍输城府开私谒。平生闻人说项斯，秀句秋江更清澈。鼯径经雨忽蛩然。倾囷倒廪不我屑。渥洼汗血绝后殿，天球河图合前列。要知暖须自知，舐蜜中边不容说。痴儿徒痴不了事，相留汤饼未暇设。如今岂止倾盖旧，向者固已闻风说。命之穷达有宿分，男儿功名在晚节。未应种豆趣南山，试一上书干北阙。君不见少陵流落老更穷，长叹自比稷与契。","dynasty":"宋代","title":"和唐秘校见贻长篇"}
{"author":"吴儆","content":"三公伟绩绝前尘，千古凌烟向月明。剪尽甘棠杀风景，遗民犹记旧亭名。","dynasty":"宋代","title":"和张干三公亭"}
{"author":"吴儆","content":"文采於菟见一斑，旧知句法有渊源。殷勤不废琢磨力，圆熟几无斧凿痕。明日风烟空有梦，何时樽酒得重论。秋来景物皆佳句，写寄银钩莫厌烦。","dynasty":"宋代","title":"还程彦举诗卷"}
{"author":"吴儆","content":"能吏事深刻，商利谨毫釐。俗吏趋期会，簿书自羁縻。寥寥弦歌声，千古空余思。还淳山水邑，令君丘壑姿。邑民本无事，君亦何所为。治已物自治，化行风荐移。君复何所欲，读书常不足。拄腹五千卷，插架三万轴。曾未出毫芒，万室已蒙福。堂东松竹林，昔时閟荒榛。堂中灯烛光，昔时照红裙。今何声吾伊，萧萧风雨晨。问君有社稷，亦复有人民。奈何独自苦。学道则爱人。","dynasty":"宋代","title":"寄题淳安陈令君读书林"}
{"author":"吴儆","content":"利欲醺人心，浓如饮醇酎。沉湎死不休，宁论千百久。岂知糟邱中，醒狂亦时有。天地育万汇，亦各赋匹偶。人情岂相远，好恶随妍丑。集之年方壮，濯濯春月柳。性独与人殊，无妇奉箕箒。丈室夸醉梦，作诗诏朋友。古来醉梦人，亡羊孰先后。寒儒醉糟粕，酸涩宁可口。庄生梦蝴蝶，幻境徒纷纠。富贵得志士，列屋罗螓首。象床粲锦幄，疎绮深朱牖。酣寝唤不醒，鼻息春雷吼。梅花霜雪姿，纸帐蔬荀臭。问君有何好，甘作老鳏叟。穷状徒累累，鸯债长负负。犹如荷旃人，难论纯绵厚。但问雪煎茶，何如羊羔酒。","dynasty":"宋代","title":"寄题郑集之醉梦斋"}
{"author":"吴儆","content":"周郎人道古英雄，汉室颠危合奋忠。万里中原犹未复，一视赤壁偶成功。新亭且对江山胜，陈迹俱随岁月空。把酒仍歌前后赋，九原唤起老坡翁。","dynasty":"宋代","title":"酹月亭"}
{"author":"吴儆","content":"晚来一雨破炎蒸，蕉叶葵花照眼明。稍与灯花寻旧约，却嫌庭树作秋声。","dynasty":"宋代","title":"偶成"}
{"author":"吴儆","content":"薄薄轻寒作许阴，村村花柳为谁新。良辰欣见百五日，冠者仍余五六人。冷雨凄风连午夜，飞花流水一年春。窥园未阻江东兴，陌上应多翠黛颦。","dynasty":"宋代","title":"清明阴雨呈南舍"}
{"author":"吴儆","content":"夭桃先已醉春风，青女犹争造化功。应与骚人嫌太赤，故将铅粉注深红。","dynasty":"宋代","title":"壬午二月桃方盛开雪积其上光辉红润不可形状"}
{"author":"吴儆","content":"粲粲乘鸾万玉妃，肯将红艳斗光辉。只应侍宴瑶池罢，犹带天边醉色归。","dynasty":"宋代","title":"壬午二月桃方盛开雪积其上光辉红润不可形状"}
{"author":"吴儆","content":"鸡犬三家市，蓬蒿一亩宫。春盘厌笋蕨，秋子积梧桐。客梦五年过，文盟千里同。时清台省贵，衮衮年诸公。","dynasty":"宋代","title":"拾梧子"}
{"author":"吴儆","content":"满身珠翠间花钿，舞到梁州最可怜。一捻宫腰如束素，清风明月画堂前。","dynasty":"宋代","title":"说谜三绝"}
{"author":"吴儆","content":"楚楚衣裳两颊红，冠儿斜坠脚儿弓。夜来寒上无消息，玉筹偷弹对晓风。","dynasty":"宋代","title":"说谜三绝"}
{"author":"吴儆","content":"奔波来往一生忙，方寸包藏不可量。用尽心机还骨立，为他人作嫁衣裳。","dynasty":"宋代","title":"说谜三绝"}
{"author":"吴儆","content":"史君文彩汉相如，暂向明时绾左符。为郡似家身似客，视民如子吏如奴。鲁公金石光千古，吏部文章妙两都。戴白垂髫相与语，如公治行向来无。","dynasty":"宋代","title":"送洪史君赴阙移节会府"}
{"author":"吴儆","content":"灯火相从总角初，只今已是十年余。穷愁懒漫吾犹故，文采雍容子甚都。连璧肯来同寂寞，归鞍宁不少踌躇。风流一别应如雨，傥有来鸿细作书。","dynasty":"宋代","title":"送钱虞仲兄弟"}
{"author":"吴儆","content":"吾不送君以南浦伤离之曲，吾不送君以渭城惜别之觞。君今跨马行远陌，陌上槐花日已黄。槐花黄时举子忙，君心应逐白云翔。君来桃李春未晚，喜君幽韵如兰芳。东风披拂香满路，君不即人人岂忘。澄江静练楚天长，叠嶂高楼秋月凉。使君高会罗红妆，樽前醉客第王杨。明年上国富春光，风帘烟柳沙河塘。集英班退马足疾，都人争看绿衣郎。","dynasty":"宋代","title":"送王国器归宣城"}
{"author":"吴儆","content":"吾欲赠君以彭泽江边之柳，不如赠君以傅岩野外之梅。柳色但知管离别，梅花独首百花开。花开虽托桃李径，成实终为廊庙材。冰霜清冷溪桥侧，聊与人间作春色。","dynasty":"宋代","title":"送吴令君"}
{"author":"吴儆","content":"来何迟暮去何忙，不道离人欲断肠。清节如君谁可继，遗风他日愈难忘。鲈肥酒熟归时好，水绿山青去兴长。便恐鵷行须簉羽，蓝桥风月两相忘。","dynasty":"宋代","title":"送张丞归平江"}
{"author":"吴儆","content":"久客急归程，风雨事驰骛。黄流鸣涧壑，余波或被路。堆埼珠联属，石径龃龉。篮舆惴危登，杖策阻深度。行行忽平岗，神潭渺东注。徙旅鸠后先，烟火休薄暮。主人延客入，丈室千卷聚。醉经揭佳名，巨轴舒新句。我亦旧高阳，糟粕尝已屡。人言薄滋味，舌根恐未具。君但中圣贤，当自知佳处。","dynasty":"宋代","title":"宿神潭洪氏醉经堂"}
{"author":"吴儆","content":"陈侯一世豪，笔力万人敌。卧之百尺楼，平视刘玄德。收敛湖海气，一室仅容膝。平生不欺心，自护如拱璧。客来问字细论文，旋糶官粱买酒樽。夜深四壁冷彻骨，酒酣一笑温如春。三年官满何所畜，满船稚乳收几束。长安侯门高於天，束薪炊米桂炊玉。问君持此将安归，君言岁收可百斛。吾侪本无膏粱念，况今老矣其何欲。宰相时来则为之，切莫倒行夸食肉。","dynasty":"宋代","title":"题陈仲礼四知轩且当折柳之意"}
{"author":"吴儆","content":"白日潇潇松径静，红蕖冉冉洞门深。风涵广宇生虚籁，梦破西窗上夕阴。景物眼前浑似旧，尘埃题处忍重寻。羸骖落日孤村路，尘土依然满病襟。","dynasty":"宋代","title":"题古岩旧尝侍孙先生题名岩中二首"}
{"author":"吴儆","content":"覆篑一拳进，嵌空百肘宽。僧房因石室，蚁穴梦槐安。尘路十年别，松风六月寒。凄凉旧题处，不忍更重看。","dynasty":"宋代","title":"题古岩旧尝侍孙先生题名岩中二首"}
{"author":"吴儆","content":"璧玉世所珍，常以十袭藏。虎豹亦自爱，雾雨泽其章。璧玉镇玷缺，郊庙登琮璜。虎豹养成文。倏变风飞扬。李侯知爱子，纳於道德场。剧翳开云扃，挹洁抗同窗。万轴架牙签，千篇垂琳琅。灯火秋夜永，炉薰春昼长。黄卷对圣贤，北窗卧羲皇。欲不接耳目，心静发天光。性宋蹈宫庭，礼教严范防。城坚无畏敌，楫具川可航。兹焉寄游息，鹏路观翱翔。","dynasty":"宋代","title":"题李休宁藏斋"}
{"author":"吴儆","content":"雪后园林无限好，松间风月有余清。见李桃李动归兴，想见梅花不胜情。","dynasty":"宋代","title":"题刘氏幽香亭"}
{"author":"吴儆","content":"汗血声利场，举贡循一思。霜风老觳觫，松路石齿齿。牛瘦仆夫疲，累累山谷里。两翁非病狂，顾独不取彼。牛背有佳处，未可语俗子。夷齐向千载，凛凛有生气。","dynasty":"宋代","title":"题骑牛图"}
{"author":"吴儆","content":"高山如高人，可仰不可亵。山中老锄犁，山前走车辙。终日对孱颜，如目不见睫。高人与高山，千里风期接。妙思入青冥，毫端寄明灭。况复簿领中，见此寒岌页。悠然境意会，刍豢端自悦。手板亦何为，趋势走背汗浃。从渠且倒持，吾自支吾颊。","dynasty":"宋代","title":"题新安佥厅拄笏亭"}
{"author":"吴儆","content":"忆昨去家时，凉风肃巾屨。闾里重远别，祖席烦亲故。期会趋晷刻，仓卒戒徒御。首尾遍吴楚，复退分携处。岁月拂尘壁，廊无识故步。故人新绛帷，方屨盈外户。褰裳喜我来，寒温问浪苦。樽酒开欢颜，鸡黍羞珍具。欲少为君留，归心已先骛。年少未仕初，饱食厕庠序。束书事遨游，光阴等閒度。一为升斗縻，奔走穷朝暮。欲学不可得，虽悔复谁诿。诸君其早图，前覆戒吾车。","dynasty":"宋代","title":"题阳山寺"}
{"author":"吴儆","content":"题诗山寺不胜多，人力争如造化何。安得短篷岩下濑，长看清影照寒波。","dynasty":"宋代","title":"题月岩"}
{"author":"吴儆","content":"金碧照征涂，松竹开幽径。山僧寿八十，腴貌精视听。囊钵罄锱铢，栋宇事严整。如公方外人，视世一泡影。辛勤毕此生，更欲传不泯。当家茀父菑，居位蠹国政。","dynasty":"宋代","title":"题祝圣寺"}
{"author":"吴儆","content":"水静偏明眼，山高不受尘。晴沙栖白鸟，野流集归人。问字谁持酒，行歌有负薪。娟娟孤月影，独觉向人新。","dynasty":"宋代","title":"晚步"}
{"author":"吴儆","content":"负釁得老穷，扫轨事幽屏。跫然罗雀门，有客颀而整。悲欢十年别，樽酒清夜永。妙句时惊人，盈轴肯倾廪。三日语未休，霜寒梦归省。临流分别袂，波光照孤影。重念吾故人，雪屋清灯冷。刘子抱遗经，深井汲修绠。曹子中庸学，天进穷性命。老骥鼓不作，搴旗望公等。天晴风日佳，何时过鼪径。石鼎燃豆萁，冰葅煮汤饼。","dynasty":"宋代","title":"汪叔耕见访不数日别去恶语为赠兼简子用子美"}
{"author":"吴儆","content":"天与吾人臭味同，一官落魄郡城东。偶逢休暇追凫鹜，閒拂尘埃勘鼎钟。适意不知华衮贵，醉余聊看舞裙红。只愁寒漏催群动，又踏朝靴逐晓风。","dynasty":"宋代","title":"休日饮直之运属家"}
{"author":"吴儆","content":"驺驭曾鸣帝里珂，一麾出守古牂牁。龙媒入贡汉天子，铜柱重闻马伏波。万里争传麒麟像，满城欢唱旧襦歌。著人茉莉花如雪，不醉花前花奈何。","dynasty":"宋代","title":"宴邕守乐语"}
{"author":"吴儆","content":"修途转清溪，孤村带寒日。潇潇竹间亭，意行成小立。宾主莫谁何，悠然良自适。俄有贵公子，胡驄摇宝勒。下马相劳苦，呼酒道畴昔。遂令麋鹿姿，颇为人物色。佳实进霜坚，异酿引寒碧。兴尽还独归，沙头寒月白。","dynasty":"宋代","title":"杨村道中邂逅赵仁甫"}
{"author":"吴儆","content":"落托乌纱垫角巾，已将清泚绦京尘。请君便漉渊明酒，醉后从他雪满簪。","dynasty":"宋代","title":"以乌纱巾饷客"}
{"author":"吴儆","content":"此君丘壑姿，不受世炎凉。那知犹有用，未免斤斧伤。矫揉加尺度，指绕百鍊刚。直节甘枕藉，凛气荐冰霜。纨扇有用舍，杞桮真贼戕。所用已卑贱，幸升君子堂。用之苟非人，珪璧污闺房。君家鸿鹄群，风雨今对床。故令厕其间，贵贱可两忘。他时飞雪或不常，烦君拂拭悬虹梁。除非高士延孺子，无令今年少辰真王。","dynasty":"宋代","title":"以竹床则杨伯古诗代简"}
{"author":"吴儆","content":"积雨今朝霁，东皋晚日红。人家深蔽树，野水阔浮空。久客仍行役，青春已过中。岭头凝望处，肠断白云东。","dynasty":"宋代","title":"弋阳道中"}
{"author":"吴儆","content":"淡月微云对倚楼，无声河汉自西流。高城忽起梅花弄，散作晴空万里秋。","dynasty":"宋代","title":"寓郡城客舍热不可寐与程彦举坐语达旦"}
{"author":"吴儆","content":"积雨霁穷秋，柴扃立清晓。溪光照烟岫，未觉秋容老。溪边乌臼林，他日没飞鸟。浓绿半枯枝，殷红乱衰草。摇落想骚人，洞庭风嫋嫋。","dynasty":"宋代","title":"早起"}
{"author":"邹智","content":"山亭水阁此何春，瘦马犹存踣铁身。珍重东风休料峭，今年花比去年贫。","dynasty":"明代","title":"奉和石斋先生见寄（三首）"}
{"author":"邹智","content":"大忠祠下聘君家，一度登门一看花。花里有禽惊异客，倩将青箬换乌纱。","dynasty":"明代","title":"奉和石斋先生见寄（三首）"}
{"author":"邹智","content":"铁杖何年入此山，今人庵是古人庵。春风小圃修花史，落日疏林纵酒谈。放鹤亭高尘网断，听莺桥近野情酣。莫辞老背寻常炙，寒露侵凌恐未堪。","dynasty":"明代","title":"金井山居次韵"}
{"author":"邹智","content":"《云》、《韶》声静拜彤墀，转觉婵媛不自持。罪大故应诛两观，网疏犹得窜三危。尽披肝胆知何日，望见衣裳只此时。但愿太平无一事，孤臣万死更何悲。","dynasty":"明代","title":"辞朝"}
{"author":"邹智","content":"逢一疏林酒一行，侍儿亲倚棹歌声。昔闻海水如天远，谁放山花似火明。烟外孤帆风正驶，苔中欹枕梦初醒。细看斗笠非难制，莫遣乌纱累此生。","dynasty":"明代","title":"巡海呈周文郁"}
{"author":"邹智","content":"两地八千里，忍看生别离。最知忧道切，不是爱山痴。晚雨虽微急，晨光本自熹。明年二三月，正是望君时。","dynasty":"明代","title":"送刘汝德还蜀"}
{"author":"邹智","content":"天开当子月，祖寿起寅年。善本殷勤积，家惟澹泊传。乾坤尧舜禹，日月坐行眠。遥忆高堂上，冰桃似水鲜。","dynasty":"明代","title":"寿祖母"}
{"author":"邹智","content":"先生万人杰，起自锦江滨。天上逢尧舜，人间养凤麟。淳风千古吹，化雨一番新。国朝青史上，有传表儒臣。","dynasty":"明代","title":"送李训导之官"}
{"author":"邹智","content":"自笑冒巢氄，犹能万里飞。佩韦知已晚，刻鹄此其几。清栱光华远，高堂信息稀。孤舟如可挽，野水莫相违。","dynasty":"明代","title":"偶成"}
{"author":"邹智","content":"夜诵香初烬，晨兴鬓尚蓬。风严凝水立，雨净见天空。饮药殊无效，澄心间有功。不知天地里，何处是途穷。","dynasty":"明代","title":"晨兴用杨方震韵"}
{"author":"邹智","content":"今年春色早，惟有上林先。蛰起惊雷下，冰消杲日前。枯株扶冉冉，嫩草踏芊芊。东风随处到，造化本无偏。","dynasty":"明代","title":"上林春色其一"}
{"author":"邹智","content":"今年春色丽，惟有上林明。暖日崇桃映，疏星积李横。碧鸡临水舞，黄鸟逐人鸣。东风随处点，造化本无情。","dynasty":"明代","title":"上林春色其二"}
{"author":"邹智","content":"今年春色透，惟有上林深。石山开遍锦，谷雨溜成金。拆发程颐谏，移栽赵鼎箴。东风随处补，造化本无心。","dynasty":"明代","title":"上林春色其三"}
{"author":"邹智","content":"迂径荒茫外，云庄缥缈中。叶粘寒露落，花听雨声红。凝重黄通老，和平吕伯恭。更应泥塑坐，渣滓尽销镕。","dynasty":"明代","title":"题宽斋卷"}
{"author":"邹智","content":"岭树重重合，江流曲曲深。乱云时出没，寒月夜浮沉。飞鸟争深港，游鱼度密林。黑龙浑不起，时复抱珠吟。","dynasty":"明代","title":"题松泉卷"}
{"author":"邹智","content":"紫诏初黄发，青骡竟白云。枯荣真梦觉，今古一朝矄。人往仪刑在，坟高草树分。子孙俱俊彦，足以答明君。","dynasty":"明代","title":"挽欧阳先生"}
{"author":"邹智","content":"殄扑须骁捷，绥怀仗老成。静观诸将遍，莫是此公并。野店开门宿，深山放胆行。驱驰三十载，髀肉未全生。","dynasty":"明代","title":"寄贺冯指挥"}
{"author":"邹智","content":"今夕知何夕，浮生又网罗。真成抱空月，无计障颓波。粗比尧夫幸，终惭叔子多。穷途仗神道，聊复对君歌。","dynasty":"明代","title":"海行遭风次献臣韵"}
{"author":"邹智","content":"元化都凭岳牧宣，丁侯今领广山川。琅函锦帙诗三百，烁石流金路几千。能识乾坤均父母，可令兄弟独颠连。太平有象真难致，莫道文官不爱钱。","dynasty":"明代","title":"送丁太平之任"}
{"author":"邹智","content":"凤辇初临太液池，池中君子肃朝仪。清香冉冉风舒卷，疏影沉沉月正欹。抱负胸中应有实，经纶天下岂无丝。太平更得君王宠，万种繁华总不知。","dynasty":"明代","title":"太液池观莲"}
{"author":"邹智","content":"一自文皇植此根，累朝培养更殷勤。地清半拟三公位，天近争看列宿分。宿德应生真宰相，雄才宁羡大将军。老蛟堕地如人立，震电惊雷只乱蚊。","dynasty":"明代","title":"玉堂槐"}
{"author":"邹智","content":"暖风作伴彩云妆，笑倚宫墙夜有光。五鼎味中知自别，万花会里定谁强。稚圭北起延开宝，介甫南来致靖康。世道盛衰真差异，天几先露一围黄。","dynasty":"明代","title":"内垣芍药"}
{"author":"邹智","content":"白玉堂开日正迟，瞥然惊见燕儿飞。荼蘼架远和烟度，玳瑁梁高戴月归。小掠芹泥犹怯冷，初沾杏雨未生肥。千言万语无人会，只付东风主是非。","dynasty":"明代","title":"新燕"}
{"author":"邹智","content":"中外飞扬二十春，黑头先已厌红尘。才登殿上朝元辟，便入山中侍老亲。张禹悠悠终误国，范滂谔谔竟危身。风流孰与陶元亮，自是羲皇以上人。","dynasty":"明代","title":"送刘御史致政西还"}
{"author":"邹智","content":"两年孤负切云冠，已觉清羸带眼宽。梅大十围应自白，葵长一丈为谁丹。剑如可借朱槐里，股不能箕管幼安。时止时行熊掌在，百年分付史臣看。","dynasty":"明代","title":"感怀"}
{"author":"邹智","content":"差见临江第一仙，丹崖青壁欲生烟。祥鸾忽报当年信，灵鹊真成此夕缘。元献眼高应绝世，文忠才大合擎天。临岐预作重逢约，红杏香中早着鞭。","dynasty":"明代","title":"送温重廉还临江"}
{"author":"邹智","content":"天启休符又戊申，独衔紫诏下枫宸。弛张仰见真文武，出入争看老凤麟。七叶皇风清八道，百年高节重千钧。文章光烛烟霄上，未是中朝第一珍。","dynasty":"明代","title":"送董庶子使朝鲜"}
{"author":"邹智","content":"一年初识此公楼，纵不能诗也合留。北极光华南极是，今人风致古人求。仰登玉宇非无路，共济苍生合有舟。尘鬓照来全未白，乘风好溯泰山游。","dynasty":"明代","title":"中秋赏月"}
{"author":"邹智","content":"天地中间共倚楼，夜深犹自挽衣留。白榆丹桂端谁见，玉兔银蟾莫浪求。活水照人真宝鉴，浮名于我本虚舟。诗逢大将应难敌，况拥雄兵据上游。","dynasty":"明代","title":"中秋赏月其二"}
{"author":"邹智","content":"圣主龙飞九五天，只从尧舜接真传。豁开日月云俱静，运转风雷化自宣。司马携僮归政府，紫阳抱道侍经筵。使轺未度东津水，已震西南万里边。","dynasty":"明代","title":"送刘侍讲使安南"}
{"author":"邹智","content":"浊思如何岂易胶，微官聊复得閒劳。晚香敢谓安阳淡，真意还输栗里高。万叶乱飞孤此杰，三秋中赏定谁曹。一声长啸非难事，莫向花前浪郁陶。","dynasty":"明代","title":"和刑部诸公赏菊韵二首其一"}
{"author":"邹智","content":"写尽寒烟与败胶，爱花宁厌赏花劳。酒兵入阵霜初破，诗将登坛月正高。绝俗自宜莲并价，策勋当与杞同曹。故知逸兴真难尽，更约明年共和陶。","dynasty":"明代","title":"和刑部诸公赏菊韵二首其二"}
{"author":"邹智","content":"古貌堂堂两汉儒，直从心地做工夫。笑挥豸角嚣尘静，勇犯龙鳞睿眷纾。南斗星高光北斗，东湖梅老主西湖。芳心未用愁迟暮，天上灵脩目正盱。","dynasty":"明代","title":"送林居鲁之杭州"}
{"author":"邹智","content":"南国衣冠子胜流，相逢便与啖元脩。初怪眼中无皂白，岂知皮里有春秋。交游独我联貂尾，廊庙何人重笔头。一寸丹心危欲折，梦魂夜夜绕龙楼。","dynasty":"明代","title":"送夏廷璋还南都"}
{"author":"邹智","content":"玉河寒溜隔桥鸣，共立桥边恰五更。逸鸟岂能粘以网，化虫犹自挶于茎。道乡居士何年定，少室山人此日成。老马似知离别意，徘徊柳下到天明。","dynasty":"明代","title":"同乡李大器先生试教官不第受散官以归此虽旧例然待常调者多恋恋不忍舍先生此举亦为奇特云"}
{"author":"邹智","content":"立马卢沟话壮游，关河西去道途脩。忠肝义胆谁当傅，白日青天本自秋。千古天纲嗟鹿角，百年臣节仰鱼头。圣贤步步皆平地，莫向空中浪倚楼。","dynasty":"明代","title":"送李天瑞之咸宁"}
{"author":"邹智","content":"世道悠悠几日还，上方无剑斩穷奸。跛麟载笔真辞阙，孤鹤乘风欲渡关。履善自能歌正气，季通端不动愁颜。丈夫惜别非无泪，不向忠臣此日潸。","dynasty":"明代","title":"送李天瑞之咸宁其二"}
{"author":"邹智","content":"此身本与两仪齐，造化谁云是小儿。必有事焉元自欠，罔之生也竟何为。华陀自古真难遇，邹浩从今不用悲。却恐故人疏太甚，枯梅无复长新枝。","dynasty":"明代","title":"偶得寒疾一汗而愈寄伯瞻"}
{"author":"邹智","content":"君王不受群臣贺，万国人心又一醒。虞舜自能敦大本，伯夷正好播祥刑。谁家北斗兼南斗，此日长亭复短亭。马上乱将疏柳折，不知寒日下林坰。","dynasty":"明代","title":"邓秋官进贺还南都"}
{"author":"邹智","content":"过尽元宵更此灯，太平乐事几人曾。极知鳌禁终雄立，岂谓虬髯已勃兴。诗自春来初试笔，酒缘病后却粗能。夜深明月真如洗，十二阑干取次凭。","dynasty":"明代","title":"二十夜会饮汤侍御家次其韵"}
{"author":"牛希济","content":"新月曲如眉，未有团圞意。红豆不堪看，满眼相思泪。终日劈桃穰，人在心儿里。两朵隔墙花，早晚成连理。","dynasty":"五代","tags":"宋词三百首，乐府，民歌，月亮，思念，爱情","title":"生查子·新月曲如眉"}
{"author":"牛希济","content":"春山烟欲收，天澹星稀小。残月脸边明，别泪临清晓。语已多，情未了，回首犹重道：记得绿罗裙，处处怜芳草。","dynasty":"唐代","tags":"婉约，离别，写景，思念","title":"生查子·春山烟欲收"}
{"author":"牛希济","content":"春山烟欲收，天淡星稀小。残月脸边明，别泪临清晓。语已多，情未了，回首犹重道：记得绿罗裙，处处怜芳草。","dynasty":"唐代","tags":"写景，抒情","title":"生查子·春山烟欲收"}
{"author":"牛希济","content":"洞庭波浪颭晴天，君山一点凝烟。此中真境属神仙。玉楼珠殿，相映月轮边。万里平湖秋色冷，星辰垂影参然。橘林霜重更红鲜。罗浮山下，有路暗相连。","dynasty":"五代","tags":"咏物，写景，抒怀","title":"临江仙·洞庭波浪颭晴天"}
{"author":"牛希济","content":"峭壁参差十二峰，冷烟寒树重重。瑶姬宫殿是仙踪。金炉珠帐，香霭昼偏浓。一自楚王惊梦断，人间无路相逢。至今云雨带愁容，月斜江上，征棹动晨钟。","dynasty":"唐代","tags":"婉约，咏古，抒怀","title":"临江仙·峭壁参差十二峰"}
{"author":"牛希济","content":"柳带摇风汉水滨，平芜两岸争匀。鸳鸯对浴浪痕新。弄珠游女，微笑自含春。轻步暗移蝉鬓动，罗裙风惹轻尘。水晶宫殿岂无因。空劳纤手，解佩赠情人。","dynasty":"五代","tags":"神话，写人","title":"临江仙·柳带摇风汉水滨"}
{"author":"牛希济","content":"秋已暮，重叠关山岐路。嘶马摇鞭何处去，晓禽霜满树。梦断禁城钟鼓，泪滴枕檀无数。一点凝红和薄雾，翠蛾愁不语。","dynasty":"五代","tags":"秋天，叙梦，怀人","title":"谒金门·秋已暮"}
{"author":"牛希济","content":"满城文武欲朝天，不觉邻师犯塞烟。唐主再悬新日月，蜀王难保旧山川。非干将相扶持拙，自是君臣数尽年。古往今来亦如此，几曾欢笑几潸然。","dynasty":"唐代","title":"奉诏赋蜀主降唐"}
{"author":"牛希济","content":"枕转簟凉，清晓远钟残梦。月光斜，帘影动，旧炉香¤梦中说尽相思事，纤手匀双泪。去年书，今日意，断人肠。","dynasty":"唐代","title":"酒泉子"}
{"author":"牛希济","content":"池塘暖碧浸晴晖，濛濛柳絮轻飞。红蕊凋来，醉梦还稀¤春云空有雁归，珠帘垂。东风寂寞，恨郎抛掷，泪湿罗衣。","dynasty":"唐代","title":"中兴乐（即湿罗衣）"}
{"author":"牛希济","content":"峭碧参差十二峰，冷烟寒树重重。瑶姬宫殿是仙踪。金炉珠帐，香霭昼偏浓¤一自楚王惊梦断，人间无路相逢。至今云雨带愁容。月斜江上，征棹动晨钟。谢家仙观寄云岑，岩萝拂地成阴。洞房不闭白云深。当时丹灶，一粒化黄金¤石壁霞衣犹半挂，松风长似鸣琴。时闻唳鹤起前林。十洲高会，何处许相寻。渭阙宫城秦树凋，玉楼独上无憀.含情不语自吹箫。调清和恨，天路逐风飘¤何事乘龙人忽降，似知深意相招。三清携手路非遥。世间屏障，彩笔画娇饶。江绕黄陵春庙闲，娇莺独语关关。满庭重叠绿苔斑。阴云无事，四散自归山¤箫鼓声稀香烬冷，月娥敛尽弯环。风流皆道胜人间，须知狂客，判死为红颜。素洛春光潋滟平，千重媚脸初生。凌波罗袜势轻轻。烟笼日照，珠翠半分明¤风引宝衣疑欲舞，鸾回凤翥堪惊。也知心许恐无成。陈王辞赋，千载有声名。柳带摇风汉水滨，平芜两岸争匀。鸳鸯对浴浪痕新。弄珠游女，微笑自含春¤轻步暗移蝉鬓动，罗裙风惹轻尘。水精宫殿岂无因。空劳纤手，解佩赠情人。洞庭波浪飐晴天，君山一点凝烟。此中真境属神仙。玉楼珠殿，相映月轮边¤万里平湖秋色冷，星辰垂影参然。橘林霜重更红鲜。罗浮山下，有路暗相连。","dynasty":"唐代","title":"临江仙"}
{"author":"牛希济","content":"谢家仙观寄云岑，岩萝拂地成阴。洞房不闭白云深。当时丹灶，一粒化黄金。石壁霞衣犹半挂，松风长似鸣琴。时闻唳鹤起前林。十洲高会，何处许相寻。","dynasty":"唐代","title":"临江仙其二"}
{"author":"牛希济","content":"渭阙宫城秦树凋，玉楼独上无憀。含情不语自吹箫。调清和恨，天路逐风飘。何事乘龙人忽降，似知深意相招。三清携手路非遥。世间屏障，彩笔画娇饶。","dynasty":"唐代","title":"临江仙其三"}
{"author":"牛希济","content":"素洛春光潋滟平，千重媚脸初生。凌波罗袜势轻轻。烟笼日照，珠翠半分明。风引宝衣疑欲舞，鸾回凤翥堪惊。也知心许恐无成。陈王辞赋，千载有声名。","dynasty":"唐代","title":"临江仙其五"}
{"author":"牛希济","content":"洞庭波浪飐晴天，君山一点凝烟。此中真境属神仙。玉楼珠殿，相映月轮边。万里平湖秋色冷，星辰垂影参然。橘林霜重更红鲜。罗浮山下，有路暗相连。","dynasty":"唐代","title":"临江仙其七"}
{"author":"崔端","content":"入寺山光峭倚天，剑池寒色锁危巅。苍苔自老生公石，新茗谁烹陆羽泉。楼阁下窥溟海浪，松篁遥接洞庭烟。二难选胜真奇绝，留得芳名万古传。","dynasty":"宋代","title":"游虎丘"}
{"author":"曹廷梓","content":"疏慵野性任盘醒，巧自营营拙自安。亲剪园蔬烹鸭脚，手芟庭草种鸡冠。残红嫩绿催新句，小雨疏风送薄寒。布袜青鞋春兴足，箧中检点旧轻纨。","dynasty":"清代","title":"夏初即事"}
{"author":"曹廷梓","content":"雾岫烟峦插碧空，诛茅结广绿阴中。苔痕乱点参差石，竹影纷披淡荡风。十亩芳塘云树绕，半帘飞瀑野桥通。烦君添个寒江艇，容我疏狂下钓筒。","dynasty":"清代","title":"题画"}
{"author":"曹廷梓","content":"君子同祖兄，幼小未相识。大父即世时，相见客堂侧。君年十四五，来此共晨夕。惟予及佑之，与君最莫逆。转眼各分飞，君颇不自惜。数年事樗蒲，衣履拚一掷。数年歌饭牛，身执奴隶役。骏马堕深堑，跃起势腾踯。奋足向康衢，回首万钧力。折节肃至忠，见赏高季迪。香山白先生，雅意勤指拭。濯淖污泥中，还为光明璧。存心既愈坚，饥寒亦愈迫。枵腹谈诗书，谋道且谋食。文坛既拔帜，家乃徒四壁。浪迹游兰陵，交游尽硕德。笔耕既逢年，家储有担石。心惊我后人，举案恒戚戚。倾囊购侍姬，再索而再得。得子囊复空，杏林谈命脉。青箱易砚田，未免为人惑。救贫更益贫，贫病转相逼。握手半月馀，悲哉已易箦。屈指数十年，回首空今昔。","dynasty":"清代","title":"追挽树参兄"}
{"author":"陈槐卿","content":"谁能作文冢，反魂为瘞埋。","dynasty":"宋代","title":"句"}
{"author":"陈槐卿","content":"浩叹但伤前辈少，此怀难与俗人论。","dynasty":"宋代","title":"句"}
{"author":"陈槐卿","content":"谁能作文冢，反魂为瘗埋。","dynasty":"宋代","title":"句其二"}
{"author":"曹植","content":"煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。(菽一作：豉)萁在釜下燃，豆在釜中泣。本自同根生，相煎何太急？（版本二）","dynasty":"两汉","tags":"古诗三百首，小学古诗，劝诫，亲情","title":"七步诗"}
{"author":"曹植","content":"　　黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋，其词曰：　　余从京域，言归东藩，背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王所见，无乃是乎？其状若何，臣愿闻之。”　　余告之曰：其形也，翩若惊鸿，婉若游龙，荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞。迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露，芳泽无加，铅华弗御。云髻峨峨，修眉联娟，丹唇外朗，皓齿内鲜。明眸善睐，靥辅承权，瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。　　余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。　　于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂遝，命俦啸侣。或戏清流，或翔神渚。或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。　　于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。　　于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘返，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。","dynasty":"魏晋","tags":"辞赋精选，写人，爱情，神话","title":"洛神赋"}
{"author":"曹植","content":"白马饰金羁，连翩西北驰。借问谁家子，幽并游侠儿。少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，虏骑数迁移。羽檄从北来，厉马登高堤。长驱蹈匈奴，左顾凌鲜卑。弃身锋刃端，性命安可怀？父母且不顾，何言子与妻！名编壮士籍，不得中顾私。捐躯赴国难，视死忽如归！(名编一作：名在)","dynasty":"魏晋","tags":"古诗三百首，乐府，写人，爱国，抒怀","title":"白马篇"}
{"author":"曹植","content":"明月照高楼，流光正徘徊。上有愁思妇，悲叹有余哀。借问叹者谁？言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依？","dynasty":"魏晋","tags":"弃妇，思念","title":"七哀诗"}
{"author":"曹植","content":"高台多悲风，朝日照北林。之子在万里，江湖迥且深。方舟安可极，离思故难任！孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。","dynasty":"魏晋","tags":"写景，回忆，思念","title":"杂诗七首·其一"}
{"author":"曹植","content":"南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。","dynasty":"魏晋","tags":"古诗三百首，写人，感慨，怀才不遇","title":"杂诗七首·其四"}
{"author":"曹植","content":"美女妖且闲，采桑歧路间。柔条纷冉冉，叶落何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。","dynasty":"魏晋","tags":"乐府，写人，美女，抒怀","title":"美女篇"}
{"author":"曹植","content":"从明后而嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。仰春风之和穆兮，听百鸟之悲鸣。天云垣其既立兮，家愿得而获逞。扬仁化于宇内兮，尽肃恭于上京。惟桓文之为盛兮，岂足方乎圣明！休矣美矣！惠泽远扬。翼佐我皇家兮，宁彼四方。同天地之规量兮，齐日月之晖光。永贵尊而无极兮，等年寿于东王。《三国志》版从明后以嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。立双台于左右兮，有玉龙与金凤。揽二乔于东南兮，乐朝夕之与共。俯皇都之宏丽兮，瞰云霞之浮动。欣群才之来萃兮，协飞熊之吉梦。仰春风之和穆兮，听百鸟之悲鸣。云天亘其既立兮，家愿得乎双逞。扬仁化于宇宙兮，尽肃恭于上京。惟桓文之为盛兮，岂足方乎圣明？休矣美矣！惠泽远扬。翼佐我皇家兮，宁彼四方。同天地之规量兮，齐日月之辉光。永贵尊而无极兮，等君寿于东皇。御龙旗以遨游兮，回鸾驾而周章。恩化及乎四海兮，嘉物阜而民康。愿斯台之永固兮，乐终古而未央！《三国演义》版","dynasty":"魏晋","tags":"咏物","title":"铜雀台赋"}
{"author":"曹植","content":"　　黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。　　谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。　　太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。　　玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。(衡轭通：衡扼)　　踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。　　太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。　　心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？　　苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。","dynasty":"魏晋","tags":"抒情，长诗，离别，亲情，悼念","title":"赠白马王彪·并序"}
{"author":"曹植","content":"明月照高楼，流光正徘徊。上有愁思妇，悲叹有余哀。借问叹者谁，言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依。","dynasty":"魏晋","tags":"闺怨，思念","title":"七哀"}
{"author":"曹植","content":"公子敬爱客。终宴不知疲。清夜游西园。飞盖相追随。明月澄清影。列宿正参差。秋兰被长坂。朱华冒绿池。潜鱼跃清波。好鸟鸣高枝。神飚接丹毂。轻辇随风移。飘飖放志意。千秋长若斯","dynasty":"魏晋","title":"公燕诗"}
{"author":"曹植","content":"白日曜青春。时雨静飞尘。寒冰辟炎景。凉风飘我身。清醴盈金觞。肴馔纵横陈。齐人进奇乐。歌者出西秦。翩翩我公子。机巧忽若神。","dynasty":"魏晋","title":"侍太子坐诗"}
{"author":"曹植","content":"游目极妙伎。清听厌宫商。主人寂无为。众宾进乐方。长筵坐戏客。斗鸡间观房。群雄正翕赫。双翘自飞扬。挥羽激清风。悍目发朱光。觜落轻毛散。严距往往伤。长鸣入青云。扇翼独翱翔。愿蒙狸膏助。常得擅此场。","dynasty":"魏晋","title":"斗鸡诗"}
{"author":"曹植","content":"惊风飘白日。忽然归西山。圆景光未满。众星灿以繁。志士营世业。小人亦不闲。聊且夜行游。游彼双阙间。文昌郁云兴。迎风高中天。春鸠鸣飞栋。流猋激棂轩。顾念蓬室士。贫贱诚足怜。薇藿弗充虚。皮褐犹不全。慷慨有悲心。兴文自成篇。宝弃怨何人。和氏有其愆。弹冠俟知己。知己谁不然。良田无晚岁。膏泽多丰年。亮怀璠玙美。积久德愈宣。亲交义在敦。申章复何言。","dynasty":"魏晋","title":"赠徐干诗"}
{"author":"曹植","content":"初秋凉气发。庭树微销落。凝霜依玉除。清风飘飞阁。朝云不归山。霖雨成川泽。黍稷委畴陇。农夫安所获。在贵多忘贱。为恩谁能博。狐白足御冬。焉念无衣客。思慕延陵子。宝剑非所惜。子其宁尔心。亲交义不薄。","dynasty":"魏晋","title":"赠丁仪诗"}
{"author":"曹植","content":"端坐苦愁思。揽衣起西游。树木发春华。清池激长流。中有孤鸳鸯。哀鸣求匹俦。我愿执此鸟。惜或无轻舟。欲归忘故道。顾望但怀愁。悲风鸣我侧。羲和逝不留。重阴润万物。何惧泽不周。谁令君多念。自使怀百忧。","dynasty":"魏晋","title":"赠王粲诗"}
{"author":"曹植","content":"从军度函谷。驱马过西京。山岑高无极。泾渭扬浊清。壮或帝王居。佳丽殊百城。员阙出浮云。承露槩泰清。皇佐扬天惠。四海无交兵。权家虽爱胜。全国为令名。君子在末位。不能歌德声。丁生怨在朝。王子欢自营。欢怨非贞则。中和诚可经。","dynasty":"魏晋","title":"赠丁仪王粲诗"}
{"author":"曹植","content":"嘉宾填城阙。丰膳出中厨。吾与二三子。曲宴此城隅。秦筝发西气。齐瑟扬东讴。肴来不虚归。觞至反无余。我岂狎异人。朋友与我俱。大国多良材。譬海出明珠。君子义休偫。小人德无储。积善有余庆。荣枯立可须。滔荡固大节。时俗多所拘。君子通大道。无愿为世儒。","dynasty":"魏晋","title":"赠丁翼诗"}
{"author":"曹植","content":"功名不可为。忠义我所安。秦穆先下世。三臣皆自残。生时等荣乐。既没同忧患。谁言捐躯易。杀身诚独难。揽涕登君墓。临穴仰天叹。长夜何冥冥。一往不复还。黄鸟为悲鸣。哀哉伤肺肝。","dynasty":"魏晋","title":"三良诗"}
{"author":"曹植","content":"谁言去妇薄。去妇情更重。千里不唾井。况乃昔所奉。远望未为遥。踟蹰不得共。","dynasty":"魏晋","title":"代刘勋妻王长杂诗"}
{"author":"曹植","content":"石榴植前庭。绿叶摇缥青。丹华灼烈烈。璀彩有光荣。光荣晔流离。可以戏淑灵。有鸟飞来集。拊翼以悲鸣。悲鸣夫何为。丹华实不成。拊心长叹息。无子当归宁。有子月经天。无子若流星。天月相终始。流星没无精。栖迟失所宜。下与瓦石幷。忧怀从中来。叹息通鸡鸣。反侧不能寐。逍遥于前庭。踟蹰还入房。肃肃帷幕声。搴帷更摄带。抚节弹鸣筝。慷慨有余音。要妙悲且清。收泪长叹息。何以负神灵。招摇待霜露。何必春夏成。晚获为良实。愿君且安宁。","dynasty":"魏晋","title":"弃妇诗"}
{"author":"曹植","content":"人生不满百。戚戚少欢娱。意欲奋六翮。排雾陵紫虚。虚蜕同松乔。翻迹登鼎湖。翱翔九天上。骋辔远行游。东观扶桑曜。西临弱水流。北极登玄渚。南翔陟丹邱。","dynasty":"魏晋","title":"游仙诗"}
{"author":"曹植","content":"揽衣出中闺。逍遥步两楹。闲房何寂寞。绿草被阶庭。空室自生风。百鸟翩南征。春思安可忘。忧戚与我幷。佳人在远遁。妾身单且茕。欢会难再遇。芝兰不重荣。人皆弃旧爱。君岂若平生。寄松为女萝。依水如浮萍。赍身奉衿带。朝夕不堕倾。倘终顾盻恩。永副我中情。","dynasty":"魏晋","title":"杂诗"}
{"author":"曹植","content":"悠悠远行客。去家千余里。出亦无所之。入亦无所止。浮云翳日光。悲风动地起。","dynasty":"魏晋","title":"杂诗"}
{"author":"曹植","content":"美玉生盘石。宝剑出龙渊。帝王临朝服。秉此威百蛮。历刀不见贵。杂糅刀刃间。","dynasty":"魏晋","title":"杂诗"}
{"author":"曹植","content":"天覆何弥广。苞育此羣生。弃之必憔悴。惠之则滋荣。庆云从北来。郁述西南征。时雨中夜降。长雷周我庭。嘉种盈膏壤。登秋毕有成。","dynasty":"魏晋","title":"喜雨诗"}
{"author":"曹植","content":"双鹤俱遨游。相失东海傍。雄飞窜北朔。雌惊赴南湘。弃我交颈欢。离别各异方。不惜万里道。但恐天网张。","dynasty":"魏晋","title":"诗"}
{"author":"曹植","content":"小序乡人有夏侯威者。少有成人之风。余尚其为人。与之昵好。王师振旅。送余于魏邦。心有眷然。为之陨涕。乃作离友之诗。其辞曰。王旅旋兮背故乡。彼君子兮笃人纲。媵余行兮归朔方。驰原隰兮寻旧疆。车载奔兮马繁骧。涉浮济兮泛轻航。迄魏都兮息兰房。展宴好兮惟乐康。","dynasty":"魏晋","title":"离友诗"}
{"author":"曹植","content":"凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。","dynasty":"魏晋","title":"离友诗"}
{"author":"曹植","content":"日匿影兮天微阴。经逈路兮造北林。","dynasty":"魏晋","title":"离友诗"}
{"author":"曹植","content":"嗟尔同衾。曾不是志。宁彼冶容。安此妬忌。","dynasty":"魏晋","title":"妬诗"}
{"author":"曹植","content":"华屏列曜。藻帐垂阴。","dynasty":"魏晋","title":"四言诗"}
{"author":"曹植","content":"高谈虚论。问彼道原。","dynasty":"魏晋","title":"四言诗"}
{"author":"曹植","content":"灵鉴无私。","dynasty":"魏晋","title":"离友诗"}
{"author":"曹植","content":"身被轻暖。","dynasty":"魏晋","title":"诗"}
{"author":"曹植","content":"皇考建世业。余从征四方。栉风而沐雨。万里蒙露霜。剑戟不离手。铠甲为衣裳。","dynasty":"魏晋","title":"诗"}
{"author":"曹植","content":"逍遥芙蓉池。翩翩戏轻舟。南阳栖双鹄。北柳有鸣鸠。","dynasty":"魏晋","title":"芙蓉池诗"}
{"author":"曹植","content":"庆云未时兴。云龙潜作鱼。神鸾失其俦。还从燕雀居。","dynasty":"魏晋","title":"言志诗"}
{"author":"曹植","content":"游鸟翔故巢。狐死反邱穴。我信归故乡。安得惮离别。","dynasty":"魏晋","title":"诗"}
{"author":"曹植","content":"君王礼英贤。不吝千金璧。从容冰井台。清池映华薄。","dynasty":"魏晋","title":"诗"}
{"author":"曹植","content":"南方有障气。晨鸟不得飞。","dynasty":"魏晋","title":"七哀诗"}
{"author":"曹植","content":"膏沐谁为容。明镜闇不治。","dynasty":"魏晋","title":"七哀诗"}
{"author":"曹植","content":"人远精魂近。寤寐梦容光。","dynasty":"魏晋","title":"离别诗"}
{"author":"曹植","content":"一顾千金重。何必珠玉钱。","dynasty":"魏晋","title":"诗"}
{"author":"曹植","content":"弹筝奋逸响。新声好入神。","dynasty":"魏晋","title":"诗"}
{"author":"曹植","content":"游将升云烟。","dynasty":"魏晋","title":"述仙诗"}
{"author":"曹植","content":"高坟郁兮巍巍。松柏森兮成行。","dynasty":"魏晋","title":"寡妇诗"}
{"author":"曹植","content":"秋商气转微凉。","dynasty":"魏晋","title":"诗"}
{"author":"曹植","content":"君子防未然，不处嫌疑间。瓜田不纳履，李下不正冠。嫂叔不亲授，长幼不比肩。劳谦得其柄，和光甚独难。周公下白屋，吐哺不及餐。一沐三握发，后世称圣贤。","dynasty":"魏晋","tags":"哲理，警世，劝诫","title":"君子行"}
{"author":"曹植","content":"天地变化，是生神物。吹云吐润，浮气蓊郁。","dynasty":"两汉","title":"吹云赞"}
{"author":"曹植","content":"虾䱇游潢潦，不知江海流。燕雀戏藩柴，安识鸿鹄游。世士此诚明，大德固无俦。驾言登五岳，然后小陵丘。俯观上路人，势利惟是谋。雠高念皇家，远怀柔九州。抚剑而雷音，猛气纵横浮。汎泊徒嗷嗷，谁知壮士忧。","dynasty":"魏晋","title":"虾䱇篇"}
{"author":"曹植","content":"鸳鸯自朋亲，不若比翼连。他人虽同盟，骨肉天性然。周公穆康叔，管蔡则流言。子臧让千乘，季札慕其贤。","dynasty":"魏晋","title":"豫章行二首其二"}
{"author":"曹植","content":"八方各异气，千里殊风雨。剧哉边海民，寄身于草墅。妻子象禽兽，行止依林阻。柴门何萧条，狐兔翔我宇。","dynasty":"魏晋","title":"泰山梁甫"}
{"author":"曹植","content":"圣皇应历数，正康帝道休。九州咸宾服，威德洞八幽。三公奏诸公，不得久淹留。蕃位任至重，旧章咸率由。侍臣省文奏，陛下体仁慈。沈吟有爱恋，不忍听可之。迫有官典宪，不得顾恩私。诸王当就国，玺绶何累缞。便时舍外殿，宫省寂无人。主上增顾念，皇母怀苦辛。何以为赠赐，倾府竭宝珍。文钱百亿万，采帛若烟云。乘舆服御物，锦罗与金银。龙旂垂九旒，羽盖参班轮。诸王自计念，无功荷厚德。思一效筋力，糜躯以报国。鸿胪拥节卫，副使随经营。贵戚并出送，夹道交辎軿。车服齐整设，韡晔耀天精。武骑卫前后，鼓吹箫笳声。祖道魏东门，泪下沾冠缨。扳盖因内顾，俛仰慕同生。行行将日暮，何时还阙庭。车轮为徘徊，四马踌躇鸣。路人尚酸鼻，何况骨肉情。","dynasty":"魏晋","title":"鼙舞歌五首其一圣皇篇"}
{"author":"曹植","content":"精微烂金石，至心动神明。杞妻哭死夫，梁山为之倾。子丹西质秦，乌白马角生。邹衍囚燕市，繁霜为夏零。关东有贤女，自字苏来卿。壮年报父仇，身没垂功名。女休逢赦书，白刃几在颈。俱上列仙籍，去死独就生。太仓令有罪，远徵当就拘。自悲居无男，祸至无与俱。缇萦痛父言，荷担西上书。盘桓北阙下，泣泪何涟如。乞得并姊弟，没身赎父躯。汉文感其义，肉刑法用除。其父得以免，辩义在列图。多男亦何为，一女足成居。简子南渡河，津吏废舟船。执法将加刑，女娟拥棹前。妾父闻君来，将涉不测渊。畏惧风波起，祷祝祭名川。备礼飨神祇，为君求福先。不胜釂祀诚，至令犯罚艰。君必欲加诛，乞使知罪愆。妾愿以身代，至诚感苍天。国君高其义，其父用赦原。河激奏中流，简子知其贤。归聘为夫人，荣宠超后先。辩女解父命，何况健少年。黄初发和气，明堂德教施。治道致太平，礼乐风俗移。刑措民无枉，怨女复何为。圣皇长寿考，景福常来仪。","dynasty":"魏晋","title":"鼙舞歌五首其四精微篇"}
{"author":"曹植","content":"乘蹻追术士，远之蓬莱山。灵液飞素波，兰桂上参天。玄豹游其下，翔鹍戏其巅。乘风忽登举，彷佛见众仙。","dynasty":"魏晋","title":"升天行其一"}
{"author":"曹植","content":"扶桑之所出，乃在朝阳溪。中心陵苍昊，布叶盖天涯。日出登东干，既夕没西枝。愿得纡阳辔，回日使东驰。","dynasty":"魏晋","title":"升天行其二"}
{"author":"曹植","content":"四气代谢，悬景运周。别如俯仰，脱若三秋。昔我初迁，朱华未晞。今我旋止，素雪云飞。","dynasty":"魏晋","title":"朔风诗其二"}
{"author":"曹植","content":"俯降千仞，仰登天阻。风飘蓬飞，载离寒暑。千仞易陟，天阻可越。昔我同袍，今永乖别。","dynasty":"魏晋","title":"朔风诗其三"}
{"author":"曹植","content":"子好芳草，岂忘尔贻。繁华将茂，秋霜悴之。君不垂眷，岂云其诚。秋兰可喻，桂树冬荣。","dynasty":"魏晋","title":"朔风诗其四"}
{"author":"曹植","content":"弦歌荡思，谁与销忧。临川慕思，何为汎舟。岂无和乐，游非我邻。谁忘汎舟，愧无榜人。","dynasty":"魏晋","title":"朔风诗其五"}
{"author":"曹植","content":"嗟尔同衾，曾不是志。宁彼冶容，安此妒忌。","dynasty":"魏晋","title":"妒诗"}
{"author":"曹植","content":"身被轻煖。","dynasty":"魏晋","title":"诗"}
{"author":"曹植","content":"结客少年场。报怨洛北芒。","dynasty":"魏晋","title":"结客篇其一"}
{"author":"曹植","content":"利剑鸣手中，一击而尸僵。","dynasty":"魏晋","title":"结客篇其二"}
{"author":"曹植","content":"鲂䐪熊掌，豹胎龟肠。","dynasty":"魏晋","title":"乐府其三"}
{"author":"曹植","content":"□鸟起舞，凤凰吹笙。","dynasty":"魏晋","title":"乐府其四"}
{"author":"曹植","content":"橙橘枇杷，甘蔗代出。","dynasty":"魏晋","title":"乐府其五"}
{"author":"曹植","content":"巢许蔑四海，商贾争一钱。","dynasty":"魏晋","title":"乐府其七"}
{"author":"曹植","content":"口厌常珍鹿曤，愿□百品异方。","dynasty":"魏晋","title":"乐府其九"}
{"author":"曹植","content":"日匿影兮天微阴。经迥路兮造北林。","dynasty":"魏晋","title":"离友诗三首其三"}
{"author":"曹植","content":"南方有障气，晨鸟不得飞。","dynasty":"魏晋","title":"七哀诗其一"}
{"author":"曹植","content":"膏沐谁为容，明镜闇不治。","dynasty":"魏晋","title":"七哀诗其二"}
{"author":"曹植","content":"高坟郁兮巍巍，松柏森兮成行。","dynasty":"魏晋","title":"寡妇诗"}
{"author":"曹植","content":"灵芝生王地，朱草被洛滨。荣华相晃耀，光采晔若神。古时有虞舜，父母顽且嚚。尽孝于田垄，烝烝不违仁。伯瑜年七十，綵衣以娱亲。慈母笞不痛，歔欷涕沾巾。丁兰少失母，自伤早孤茕。刻木当严亲，朝夕致三牲。暴子见陵侮，犯罪以亡形。丈人为泣血，免戾全其名。董永遭家贫，父老财无遗。举假以供养，佣作致甘肥。责家填门至，不知何用归。天灵感至德，神女为秉机。岁月不安居，呜呼我皇考。生我既已晚，弃我何其早。蓼莪谁所兴，念之令人老。退咏南风诗，洒泪满袆抱。乱曰：圣皇君四海，德教朝夕宣。万国咸礼让，百姓家肃虔。庠序不失仪，孝悌处中田。户有曾闵子，比屋皆仁贤。髫龀无夭齿，黄发尽其年。陛下三万岁，慈母亦复然。","dynasty":"魏晋","title":"鼙舞歌五首其二灵芝篇"}
{"author":"曹植","content":"大魏应灵符。天禄方甫始。圣德致泰和。神明为驱使。左右宜供养。中殿宜皇子。陛下长寿考。群臣拜贺咸悦喜。积善有馀庆。宠禄固天常。众喜填门至。臣子蒙福祥。无患及阳遂。辅翼我圣皇。众吉咸集会。凶邪奸恶并灭亡。黄鹄游殿前。神鼎周四阿。玉马充乘舆。芝盖树九华。白虎戏西除。含利从辟邪。骐骥蹑足舞。凤皇拊翼歌。丰年大置酒。玉樽列广庭。乐饮过三爵。朱颜暴己形。式宴不违礼。君臣歌鹿鸣。乐人舞鼙鼓。百官雷抃赞若惊。储礼如江海。积善若陵山。皇嗣繁且炽。孙子列曾玄。群臣咸称万岁。陛下长寿乐年。御酒停未饮。贵戚跪东厢。侍人承颜色。奉进金玉觞。此酒亦真酒。福禄当圣皇。陛下临轩笑。左右咸欢康。杯来一何迟。群僚以次行。赏赐累千亿。百官并富昌。","dynasty":"魏晋","title":"鼙舞歌五首其三大魏篇"}
{"author":"曹植","content":"携玉手，喜同车。北上云阁飞除。钓台蹇产清虚。池塘观沼可娱。仰汎龙舟绿波。俯擢神草枝柯。想彼宓妃洛河。退咏汉女湘娥。日既逝矣西藏。更会兰室洞房。华镫步障舒光。皎若日出扶桑。促樽合坐行觞。主人起舞娑盘。能者穴触别端。腾觚飞爵阑干。同量等色齐颜。任意交属所欢。朱颜发外形兰。袖随礼容极情。妙舞仙仙体轻。裳解履遗绝缨。俛仰笑喧无呈。览持佳人玉颜。齐举金爵翠盘。手形罗袖良难。腕弱不胜珠环。坐者叹息舒颜。御巾裛粉君傍。中有霍纳都梁。鸡舌五味杂香。进者何人齐姜。恩重爱深难忘。召延亲好宴私。但歌杯来何迟。客赋既醉言归。主人称露未晞。","dynasty":"魏晋","title":"妾薄命行"}
{"author":"曹植","content":"阊阖开，天衢通，被我羽衣乘飞龙。乘飞龙，与仙期，东上蓬莱采灵芝。灵芝采之可服食，年若王父无终极。","dynasty":"魏晋","title":"平陵东行"}
{"author":"曹植","content":"日苦短，乐有馀，乃置玉樽办东厨。广情故，心相于。阖门置酒，和乐欣欣。游马后来，辕车解轮。今日同堂，出门异乡。别易会难，各尽杯觞。","dynasty":"魏晋","title":"当来日大难"}
{"author":"曹植","content":"桂之树，桂之树，桂生一何丽佳。扬朱华而翠叶，流芳布天涯。上有栖鸾，下有盘螭。桂之树，得道之真人，咸来会讲仙。教尔服食日精，要道甚省不烦。淡泊无为自然。乘蹻万里之外，去留随意所欲存。高高上际于众外，下下乃穷极地天。","dynasty":"魏晋","title":"桂之树行"}
{"author":"曹植","content":"种葛南山下，葛藟自成阴。与君初婚时，结发恩义深。欢爱在枕席，宿昔同衣衾。窃慕棠棣篇，好乐和瑟琴。行年将晚暮，佳人怀异心。恩纪旷不接，我情遂抑沈。出门当何顾，徘徊步北林。下有交颈兽，仰有双栖禽。攀枝长叹息，泪下沾罗襟。良马知我悲，延颈对我吟。昔为同池鱼，今为商与参。往古皆欢遇，我独困于今。弃置委天命，悠悠安可任。","dynasty":"魏晋","title":"种葛篇"}
{"author":"曹植","content":"墨出青松烟，笔出狡兔翰。古人感鸟迹，文字有改判。","dynasty":"魏晋","title":"乐府其六"}
{"author":"曹植","content":"所赍千金剑，通犀间碧玙。翡翠饰鸡必，标首明月珠。","dynasty":"魏晋","title":"乐府其八"}
{"author":"曹植","content":"公子敬爱客，终宴不知疲。清夜游西园，飞盖相追随。明月澄清影，列宿正参差。秋兰被长坂，朱华冒绿池。潜鱼跃清波，好鸟鸣高枝。神飙接丹毂，轻辇随风移。飘飖放志意，千秋长若斯。","dynasty":"魏晋","title":"公宴诗"}
{"author":"曹植","content":"嘉宾填城阙，丰膳出中厨。吾与二三子，曲宴此城隅。秦筝发西气，齐瑟扬东讴。肴来不虚归，觞至反无馀。我岂狎异人，朋友与我俱。大国多良材，譬海出明珠。君子义休偫，小人德无储。积善有馀庆，荣枯立可须。滔荡固大节，时俗多所拘。君子通大道，无愿为世儒。","dynasty":"魏晋","title":"赠丁翼"}
{"author":"曹植","content":"谁言去妇薄，去妇情更重。千里不唾井，况乃昔所奉。远望未为遥，踟蹰不得共。","dynasty":"魏晋","title":"代刘勋妻王氏杂诗"}
{"author":"曹植","content":"西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟绕树翔，噭噭鸣索群。愿为南流景，驰光见我君。","dynasty":"魏晋","title":"杂诗七首其三"}
{"author":"曹植","content":"南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俛仰岁将暮，荣耀难久恃。","dynasty":"魏晋","title":"杂诗七首其四"}
{"author":"曹植","content":"仆夫早严驾，吾行将远游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。","dynasty":"魏晋","title":"杂诗七首其五"}
{"author":"曹植","content":"飞观百馀尺，临牖御棂轩。远望周千里，朝夕见平原。烈士多悲心，小人媮自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。","dynasty":"魏晋","title":"杂诗七首其六"}
{"author":"曹植","content":"王旅旋兮背故乡。彼君子兮笃人纲。媵余行兮归朔方。驰原隰兮寻旧疆。车载奔兮马繁骧。涉浮济兮泛轻航。迄魏都兮息兰房。展宴好兮惟乐康。","dynasty":"魏晋","title":"离友诗三首其一"}
{"author":"曹植","content":"凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。","dynasty":"魏晋","title":"离友诗三首其二"}
{"author":"曹植","content":"胶漆至坚，浸之则离。皎皎素丝，溺色染移。君不我弃，谗人所为。","dynasty":"魏晋","title":"乐府其一"}
{"author":"曹植","content":"市肉取肥，酤酒取醇。交觞接杯，以致慇勤。","dynasty":"魏晋","title":"乐府其二"}
{"author":"曹植","content":"鹊之彊彊，诗人取喻。今存圣世，呈质见素。饥食苕华，渴饮清露。异于畴匹，众鸟是慕。","dynasty":"魏晋","title":"白鹊讴"}
{"author":"曹植","content":"肃承明诏，应会皇都。星陈夙驾，秣马脂车。命彼掌徒，肃我征旅。朝发鸾台，夕宿兰渚。芒芒原隰，祁祁士女。经彼公田，乐我稷黍。爰有樛木，重阴匪息。虽有糇粮，饥不遑食。望城不过，面邑不游。仆夫警策，平路是由。玄驷蔼蔼，扬镳漂沫。流风翼衡，轻云承盖。涉涧之滨，缘山之隈。遵彼河浒，黄阪是阶。西济关谷，或降或升。騑骖倦路，载寝载兴。将朝圣皇，匪敢晏宁。弭节长骛，指日遄征。前驱举燧，后乘抗旌。轮不辍运，鸾无废声。爰暨帝室，税此西墉。嘉诏未赐，朝觐莫从。仰瞻城阈，俯惟阙庭。长怀永慕，忧心如酲。","dynasty":"魏晋","title":"应诏"}
{"author":"曹植","content":"仆夫早严驾，吾行将远游。远游欲何之？吴国为我仇。将骋万里途，东路安足由？江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。","dynasty":"魏晋","title":"杂诗"}
{"author":"曹植","content":"西北有织妇，绮缟何缤纷。明晨秉机杼，日昃不成文。太息经长夜，悲啸入青云。妾身守空闺，良人行从军。自期三年归，今已历九春。飞鸟绕树翔，噭噭鸣索群。愿为南流景，驰光见我君。","dynasty":"魏晋","title":"杂诗"}
{"author":"曹植","content":"转蓬离本根，飘摇随长风。何意回飚举，吹我入云中。高高上无极，天路安可穷？类此游客子，捐躯远从戎。毛褐不掩形，薇藿常不充。去去莫复道，沉忧令人老。","dynasty":"魏晋","title":"杂诗"}
{"author":"曹植","content":"纣为昏乱，虐残忠正。周室何隆，一门三圣。牧野致功，天亦革命。汉祚之兴，阶秦之衰。虽有南面，王道陵夷。炎光再幽，殄灭无遗。","dynasty":"魏晋","tags":"抒怀，政治","title":"丹霞蔽日行"}
{"author":"曹植","content":"晨游泰山，云雾窈窕。忽逢二童，颜色鲜好。乘彼白鹿，手翳芝草。我知真人，长跪问道。西登玉台，金楼复道。授我仙药，神皇所造。教我服食，还精补脑。寿同金石，永世难老。","dynasty":"魏晋","tags":"游仙诗，神话","title":"飞龙篇"}
{"author":"曹植","content":"太极定二仪。清浊如以形。三光照八极。天道甚着明。为人立君长。欲以遂其生。行仁章以瑞。变故诫骄盈。神高而听卑。报若响应声。明主敬细微。三季瞢天经。二皇称至化。盛哉唐虞庭。禹汤继厥德。周亦致太平。在昔怀帝京。日昃不敢宁。济济在公朝。万载驰其名。","dynasty":"魏晋","title":"惟汉行"}
{"author":"曹植","content":"鰕{鱼旦}游潢潦。不知江海流。燕雀戏藩柴。安识鸿鹄游。世士此诚明。大德固无俦。驾言登五岳。然后小陵丘。俯观上路人。势利惟是谋。雠高念皇家。远怀柔九州。抚剑而雷音。猛气纵横浮。泛泊徒嗷嗷。谁知壮士忧。","dynasty":"魏晋","title":"鰕{鱼旦}篇"}
{"author":"曹植","content":"穷达难豫图。祸福信亦然。虞舜不逢尧。耕耘处中田。太公未遭文。渔钓终渭川。不见鲁孔丘。穷困陈蔡间。周公下白屋。天下称其贤。","dynasty":"魏晋","title":"豫章行"}
{"author":"曹植","content":"鸳鸯自朋亲。不若比翼连。他人虽同盟。骨肉天性然。周公穆康叔。管蔡则流言。子臧让千乘。季札慕其贤。","dynasty":"魏晋","title":"豫章行"}
{"author":"曹植","content":"大魏应灵符。天禄方甫始。圣德致泰和。神明为驱使。左右宜供养。中殿宜皇子。陛下长寿考。羣臣拜贺咸悦喜。积善有余庆。宠禄固天常。众喜填门至。臣子蒙福祥。无患及阳遂。辅翼我圣皇。众吉咸集会。凶邪奸恶并灭亡。黄鹄游殿前。神鼎周四阿。玉马充乘舆。芝盖树九华。白虎戏西除。含利从辟邪。骐骥蹑足舞。凤皇拊翼歌。丰年大置酒。玉樽列广庭。乐饮过三爵。朱颜暴己形。式宴不违礼。君臣歌鹿鸣。乐人舞鼙鼓。百官雷抃赞若惊。储礼如江海。积善若陵山。皇嗣繁且炽。孙子列曾玄。羣臣咸称万岁。陛下长寿乐年。御酒停未饮。贵戚跪东厢。侍人承颜色。奉进金玉觞。此酒亦真酒。福禄当圣皇。陛下临轩笑。左右咸欢康。杯来一何迟。羣僚以次行。赏赐累千亿。百官并富昌。","dynasty":"魏晋","title":"大魏篇"}
{"author":"曹植","content":"精微烂金石。至心动神明。杞妻哭死夫。梁山为之倾。子丹西质秦。乌白马角生。邹衍囚燕市。繁霜为夏零。关东有贤女。自字苏来卿。壮年报父仇。身没垂功名。女休逢赦书。白刃几在颈。俱上列仙籍。去死独就生。太仓令有罪。远征当就拘。自悲居无男。祸至无与俱。缇萦痛父言。荷担西上书。盘桓北阙下。泣泪何涟如。乞得幷姊弟。没身赎父躯。汉文感其义。肉刑法用除。其父得以免。辩义在列图。多男亦何为。一女足成居。简子南渡河。津吏废舟船。执法将加刑。女娟拥棹前。妾父闻君来。将涉不测渊。畏惧风波起。祷祝祭名川。备礼飨神祇。为君求福先。不胜釂祀诚。至令犯罚艰。君必欲加诛。乞使知罪諐。妾愿以身代。至诚感苍天。国君高其义。其父用赦原。河激奏中流。简子知其贤。归聘为夫人。荣宠超后先。辩女解父命。何况健少年。黄初发和气。明堂德教施。治道致太平。礼乐风俗移。刑措民无枉。怨女复何为。圣皇长寿考。景福常来仪。","dynasty":"魏晋","title":"精微篇"}
{"author":"曹植","content":"东海广且深。由卑下百川。五岳虽高大。不逆垢与尘。良木不十围。洪条无所因。长者能博爱。天下寄其身。大匠无弃材。船车用不均。锥刀各异能。何所独却前。嘉善而矜愚。大圣亦同然。仁者各寿考。四坐咸万年。","dynasty":"魏晋","title":"当欲游南山行"}
{"author":"曹植","content":"乘蹻追术士。远之蓬莱山。灵液飞素波。兰桂上参天。玄豹游其下。翔鹍戏其巅。乘风忽登举。彷佛见众仙。","dynasty":"魏晋","title":"升天行"}
{"author":"曹植","content":"扶桑之所出。乃在朝阳溪。中心陵苍昊。布叶盖天涯。日出登东干。既夕没西枝。愿得纡阳辔。回日使东驰。","dynasty":"魏晋","title":"升天行"}
{"author":"曹植","content":"高树多悲风，海水扬其波。利剑不在掌，结友何须多？不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。","dynasty":"魏晋","tags":"乐府，赞美，侠客，抒怀","title":"野田黄雀行"}
{"author":"曹植","content":"置酒高殿上，亲交从我游。中厨办丰膳，烹羊宰肥牛。秦筝何慷慨，齐瑟和且柔。阳阿奏奇舞，京洛出名讴。乐饮过三爵，缓带倾庶羞。主称千金寿，宾奉万年酬。久要不可忘，薄终义所尤。谦谦君子德，磬折欲何求。惊风飘白日，光景驰西流。盛时不再来，百年忽我遒。生存华屋处，零落归山丘。先民谁不死，知命复何忧？","dynasty":"魏晋","tags":"宴会，感叹，人生","title":"箜篌引/野田黄雀行"}
{"author":"曹植","content":"为君既不易，为臣良独难。忠信事不显，乃有见疑患。周公佐成王，金縢功不刊。推心辅王室，二叔反流言。待罪居东国，泣涕常流连。皇灵大动变，震雷风且寒。拔树偃秋稼，天威不可干。素服开金縢，感悟求其端。公旦事既显，成王乃哀叹。吾欲竟此曲，此曲悲且长。今日乐相乐，别后莫相忘。","dynasty":"魏晋","tags":"乐府，抒怀，悲愤","title":"怨歌行"}
{"author":"曹植","content":"　　唯夫蝉之清素兮，潜厥类乎太阴。在盛阳之仲夏兮，始游豫乎芳林。实澹泊而寡欲兮，独怡乐而长吟。声皦皦而弥厉兮，似贞士之介心。内含和而弗食兮，与众物而无求。栖高枝而仰首兮，漱朝露之清流。隐柔桑之稠叶兮，快啁号以遁暑。苦黄雀之作害兮，患螳螂之劲斧。冀飘翔而远托兮，毒蜘蛛之网罟。欲降身而卑窜兮，惧草虫之袭予。免众难而弗获兮，遥迁集乎宫宇。依名果之茂阴兮，托修干以静处。有翩翩之狡童兮，步容与于园圃。体离朱之聪视兮，姿才捷于狝猿。条罔叶而不挽兮，树无干而不缘。翳轻躯而奋进兮，跪侧足以自闲。恐余身之惊骇兮，精曾睨而目连。持柔竿之冉冉兮，运微粘而我缠。欲翻飞而逾滞兮，知性命之长捐。委厥体于膳夫。归炎炭而就燔。秋霜纷以宵下，晨风烈其过庭。气憯怛而薄躯，足攀木而失茎。吟嘶哑以沮败，状枯槁以丧(刑)[形]。乱曰：诗叹鸣蜩，声嘒嘒兮，盛阳则来，太阴逝兮。皎皎贞素，侔夷节兮。帝臣是戴，尚其洁兮。","dynasty":"魏晋","tags":"忧患","title":"蝉赋"}
{"author":"曹植","content":"天地无穷极，阴阳转相因。人居一世间，忽若风吹尘。愿得展功勤，输力于明君。怀此王佐才，慷慨独不群。鳞介尊神龙，走兽宗麒麟。虫兽犹知德，何况于士人。孔氏删诗书，王业粲已分。骋我径寸翰，流藻垂华芬。","dynasty":"魏晋","tags":"乐府，人生，理想","title":"薤露"}
{"author":"曹植","content":"名都多妖女，京洛出少年。宝剑值千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。余巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎鰕，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。","dynasty":"魏晋","tags":"乐府，叙事，写人，讽刺","title":"名都篇"}
{"author":"曹植","content":"八方各异气，千里殊风雨。剧哉边海民，寄身于草墅。妻子象禽兽，行止依林阻。柴门何萧条，狐兔翔我宇。","dynasty":"魏晋","tags":"同情，人民","title":"梁甫行"}
{"author":"曹植","content":"高台多悲风，朝日照北林。之子在万里，江湖逈且深。方舟安可极，离思故难任。孤鴈飞南游，过庭长哀吟。翘思慕远人，愿欲托遗音。形影忽不见，翩翩伤我心。转蓬离本根，飘飖随长风。何意回飚举，吹我入云中。高高上无极，天路安可穷。类此游客子，捐躯远从戎。毛褐不掩形，薇藿常不充。去去莫复道，沉忧令人老。西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟遶树翔，噭噭鸣索羣。愿为南流景，驰光见我君。南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俯仰岁将暮，荣曜难久恃。仆夫早严驾，吾将远行游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。飞观百余尺，临牖yǒu御棂轩。远望周千里，朝夕见平原。烈士多悲心，小人偷自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。揽衣出中闺，逍遥步两楹。闲房何寂寞，绿草被阶庭。空室自生风，百鸟翩南征。春思安可忘，忧戚与我幷。佳人在远遁，妾身单且茕。欢会难再遇，芝兰不重荣。人皆弃旧爱，君岂若平生。寄松为女萝，依水如浮萍。赍jī身奉衿带，朝夕不堕倾。倘终顾盻恩，永副我中情。","dynasty":"魏晋","tags":"思亲","title":"杂诗七首"}
{"author":"曹植","content":"其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。","dynasty":"魏晋","tags":"写景，送别，宴会，慰勉","title":"送应氏二首"}
{"author":"曹植","content":"门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。","dynasty":"魏晋","tags":"乐府，战乱，人民，迁徙，生活","title":"门有万里客行"}
{"author":"曹植","content":"九州不足步。愿得凌云翔。逍遥八纮外。游目历遐荒。披我丹霞衣。袭我素霓裳。华盖芬晻蔼。六龙仰天骧。曜灵未移景。倏忽造昊苍。阊阖启丹扉。双阙曜朱光。徘徊文昌殿。登陟太微堂。上帝休西棂。羣后集东厢。带我琼瑶佩。漱我沆瀣浆。踟蹰玩灵芝。徙倚弄华芳。王子奉仙药。羡门进奇方。服食享遐纪。延寿保无疆。","dynasty":"魏晋","title":"五游咏"}
{"author":"曹植","content":"门有万里客。问君何乡人。褰裳起从之。果得心所亲。挽裳对我泣。太息前自陈。本是朔方士。今为吴越民。行行将复行。去去适西秦。","dynasty":"魏晋","title":"门有万里客"}
{"author":"曹植","content":"圣皇应历数。正康帝道休。九州咸宾服。威德洞八幽。三公奏诸公。不得久淹留。蕃位任至重。旧章咸率由。侍臣省文奏。陛下体仁慈。沉吟有爱恋。不忍听可之。迫有官典宪。不得顾恩私。诸王当就国。玺绶何累缞。便时舍外殿。宫省寂无人。主上增顾念。皇母怀苦辛。何以为赠赐。倾府竭宝珍。文钱百亿万。采帛若烟云。乘舆服御物。锦罗与金银。龙旗垂九旒。羽盖参班轮。诸王自计念。无功荷厚德。思一効筋力。糜躯以报国。鸿胪拥节卫。副使随经营。贵戚并出送。夹道交辎軿。车服齐整设。韡晔耀天精。武骑卫前后。鼓吹箫笳声。祖道魏东门。泪下沾冠缨。扳盖因内顾。俛仰慕同生。行行将日暮。何时还阙庭。车轮为徘徊。四马踌躇鸣。路人尚酸鼻。何况骨肉情。","dynasty":"魏晋","title":"圣皇篇"}
{"author":"曹植","content":"仙人揽六着。对博太山隅。湘娥拊琴瑟。秦女吹笙竽。玉樽盈桂酒。河伯献神鱼。四海一何局。九州安所知。韩终与王乔。要我于天衢。万里不足步。轻举凌太虚。飞腾踰景云。高风吹我躯。回驾观紫薇。与帝合灵符。阊阖正嵯峨。双阙万丈余。玉树扶道生。白虎夹门枢。驱风游四海。东过王母庐。俯观五岳闲。人生如寄居。潜光养羽翼。进趋且徐徐。不见轩辕氏。乘龙出鼎湖。徘徊九天上。与尔长相须。","dynasty":"魏晋","title":"仙人篇"}
{"author":"曹植","content":"盘盘山巅石。飘飖涧底蓬。我本太山人。何为客淮东。蒹葭弥斥土。林木无分重。岸岩若崩缺。湖水何汹汹。蚌蛤被滨涯。光彩如锦虹。高彼凌云霄。浮气象螭龙。鲸脊若丘陵。须若山上松。呼吸吞船欐。澎濞戏中鸿。方舟寻高价。珍宝丽以通。一举必千里。乘飔举帆幢。经危履险阻。未知命所钟。常恐沉黄垆。下与鼋鳖同。南极苍梧野。游眄穷九江。中夜指参辰。欲师当定从。仰天长太息。思想怀故邦。乘桴何所志。吁嗟我孔公。","dynasty":"魏晋","title":"盘石篇"}
{"author":"曹植","content":"驱车掸驽马。东到奉高城。神哉彼泰山。五岳专其名。隆高贯云霓。嵯峨出太清。周流二六候。间置十二亭。上有涌醴泉。玉石扬华英。东北望吴野。西眺观日精。魂神所系属。逝者感斯征。王者以归天。效厥元功成。历代无不遵。礼记有品程。探策或长短。唯德享利贞。封者七十帝。轩皇元独灵。餐霞漱沆瀣。毛羽被身形。发举蹈虚廓。径庭升窈冥。同寿东父年。旷代永长生。","dynasty":"魏晋","title":"驱车篇"}
{"author":"曹植","content":"仙人揽六箸，对博太山隅。湘娥拊琴瑟，秦女吹笙竽。玉樽盈桂酒，河伯献神鱼。四海一何局，九州安所如。韩终与王乔，要我于天衢。万里不足步，轻举凌太虚。飞腾逾景云，高风吹我躯。回驾观紫微，与帝合灵符。阊阖正嵯峨，双阙万丈余。玉树扶道生，白虎夹门枢。驱风游四海，东过王母庐。俯观五岳间，人生如寄居。潜光养羽翼，进趣且徐徐。不见昔轩辕，升龙出鼎湖。徘徊九天下，与尔长相须。","dynasty":"魏晋","tags":"乐府，游仙，歌辞","title":"仙人篇"}
{"author":"曹植","content":"吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飘周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。","dynasty":"魏晋","tags":"乐府，咏物，植物，抒怀，思归","title":"吁嗟篇"}
{"author":"曹植","content":"来日大难，口燥唇干。今日相乐，皆当喜欢。经历名山，芝草翩翩。仙人王乔，奉药一丸。自惜袖短，内手知寒。惭无灵辄，以救赵宣。月没参横，北斗阑干。亲友在门，饥不及餐。如彼翰鸟，或飞戾天。","dynasty":"魏晋","title":"善哉行二首"}
{"author":"曹植","content":"孟冬十月。阴气厉清。武官诫田。讲旅统兵。元龟袭吉。元光着明。蚩尤跸路。风弭雨停。乘舆启行。鸾鸣幽轧。虎贲采骑。飞象珥鹖。钟鼓铿锵。箫管嘈喝。万骑齐镳。千乘等盖。夷山填谷。平林涤薮。张罗万里。尽其飞走。趯趯狡兔。扬白跳翰。猎以青骹。掩以修竿。韩卢宋鹊。呈才骋足。噬不尽绁。牵麋掎鹿。魏氏发机。养基抚弦。都卢寻高。搜索猴猨。庆忌孟贲。蹈谷超峦。张目决眦。发怒穿冠。顿熊扼虎。蹴豹搏貙。气有余势。负象而趋。获车既盈。日侧乐终。罢役解徒。大飨离宫。乱曰。圣皇临飞轩。论功校猎徒。死禽积如京。流血成沟渠。明诏大劳赐。大官供有无。走马行酒醴。驱车布肉鱼。鸣鼓举觞爵。击钟釂无余。绝纲纵麟麑。弛罩出凤雏。收功在羽校。威灵振鬼区。陛下长欢乐。永世合天符。","dynasty":"魏晋","tags":"叙事，长诗","title":"孟冬篇"}
{"author":"曹植","content":"远游临四海。俯仰观洪波。大鱼若曲陵。承浪相经过。灵鳌戴方丈。神岳俨嵯峨。仙人翔其隅。玉女戏其阿。琼蕋可疗饥。仰首吸朝霞。昆仑本吾宅。中州非我家。将归谒东父。一举超流沙。鼓翼舞时风。长啸激清歌。金石固易敝。日月同光华。齐年与天地。万乘安足多。","dynasty":"魏晋","title":"远游篇"}
{"author":"曹植","content":"浮萍寄清水，随风东西流。结发辞严亲，来为君子仇。恪勤在朝夕，无端获罪尤。在昔蒙恩惠，和乐如瑟琴。何意今摧颓，旷若商与参。茱萸自有芳，不若桂与兰。新人虽可爱，无若故所欢。行云有返期，君恩傥中还。慊慊仰天叹，愁心将何愬。日月不恒处，人生忽若寓。悲风来入怀，泪下如垂露。发箧造裳衣，裁缝纨与素。","dynasty":"魏晋","tags":"写人，女子，命运","title":"浮萍篇"}
{"author":"曹植","content":"灵芝生王地。朱草被洛滨。荣华相晃耀。光采晔若神。古时有虞舜。父母顽且嚚。尽孝于田垄。烝烝不违仁。伯瑜年七十。彩衣以娱亲。慈母笞不痛。歔欷涕沾巾。丁兰少失母。自伤早孤茕。刻木当严亲。朝夕致三牲。暴子见陵悔。犯罪以亡形。丈人为泣血。免戾全其名。董永遭家贫。父老财无遗。举假以供养。佣作致甘肥。责家填门至。不知何用归。天灵感至德。神女为秉机。岁月不安居。呜呼我皇考。生我既已晚。弃我何其早。蓼莪谁所兴。念之令人老。退咏南风诗。洒泪满袆抱。乱曰。圣皇君四海。德教朝夕宣。万国咸礼让。百姓家肃虔。庠序不失仪。孝悌处中田。户有曾闵子。比屋皆仁贤。髫齓无夭齿。黄发尽其年。陛下三万岁。慈母亦复然。","dynasty":"魏晋","title":"灵芝篇"}
{"author":"曹植","content":"微阴翳阳景，清风飘我衣。游鱼潜渌水，翔鸟薄天飞。眇眇客行士，徭役不得归。始出严霜结，今来白露晞。游者叹黍离，处者歌式微。慷慨对嘉宾，凄怆内伤悲。　","dynasty":"魏晋","title":"情诗"}
{"author":"曹植","content":"飞观百余尺，临牖御棂轩。远望周千里，朝夕见平原。烈士多悲心，小人偷自闲。国仇亮不塞，甘心思丧元。抚剑西南望，思欲赴太山。弦急悲声发，聆我慷慨言。","dynasty":"魏晋","title":"杂诗"}
{"author":"曹植","content":"高台多悲风，朝日照北林。之子在万里，江湖迥且深。方舟安可极，离思故难任。孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。","dynasty":"魏晋","title":"杂诗"}
{"author":"曹植","content":"南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。","dynasty":"魏晋","title":"杂诗"}
{"author":"曹植","content":"仙人揽六著，对博太山隅。湘娥拊琴瑟，秦女吹笙竽。玉樽盈桂酒，河伯献神鱼。四海一何局，九州安所如。韩终与王乔，要我于天衢。万里不足步，轻举凌太虚。飞腾踰景云，高风吹我躯。回驾观紫薇，与帝合灵符。阊阖正嵯峨，双阙万丈馀。玉树扶道生，白虎夹门枢。驱风游四海，东过王母庐。俯观五岳閒，人生如寄居。潜光养羽翼，进趋且徐徐。不见轩辕氏，乘龙出鼎湖。徘徊九天上，与尔长相须。","dynasty":"魏晋","title":"仙人篇"}
{"author":"曹植","content":"仰彼朔风，用怀魏都。愿骋代马，倏忽北徂。凯风永至，思彼蛮方。愿随越鸟，翻飞南翔。","dynasty":"魏晋","title":"朔风诗其一"}
{"author":"曹植","content":"种葛南山下。葛藟自成阴。与君初婚时。结发恩义深。欢爱在枕席。宿昔同衣衾。窃慕棠棣篇。好乐和瑟琴。行年将晚暮。佳人怀异心。恩纪旷不接。我情遂抑沉。出门当何顾。徘徊步北林。下有交颈兽。仰有双栖禽。攀枝长叹息。泪下沾罗襟。良马知我悲。延颈对我吟。昔为同池鱼。今为商与参。往古皆欢遇。我独困于今。弃置委天命。悠悠安可任。","dynasty":"魏晋","title":"种葛篇"}
{"author":"曹植","content":"携玉手。喜同车。北上云阁飞除。钓台蹇产清虚。池塘观沼可娱。仰泛龙舟绿波。俯擢神草枝柯。想彼宓妃洛河。退咏汉女湘娥。日既逝矣西藏。更会兰室洞房。华镫步障舒光。皎若日出扶桑。促樽合坐行觞。主人起舞娑盘。能者穴触别端。腾觚飞爵阑干。同量等色齐颜。任意交属所欢。朱颜发外形兰。袖随礼容极情。妙舞僊僊体轻。裳解履遗绝缨。俛仰笑喧无呈。览持佳人玉颜。齐举金爵翠盘手形罗袖良难。腕弱不胜珠环。坐者叹息舒颜。御巾裛粉君傍。中有霍纳都梁。鸡舌五味杂香。进者何人齐姜。恩重爱深难忘。召延亲好宴私。但歌杯来何迟。客赋既醉言归。主人称露未晞。","dynasty":"魏晋","title":"妾薄命行"}
{"author":"曹植","content":"阊阖开。天衢通。被我羽衣乘飞龙。乘飞龙。与僊期。东上蓬莱采灵芝。灵芝采之可服食。年若王父无终极。","dynasty":"魏晋","title":"平陵东行"}
{"author":"曹植","content":"日苦短。乐有余。乃置玉樽办东厨。广情故。心相于。阖门置酒。和乐欣欣。游马后来。辕车解轮。今日同堂。出门异乡。别易会难。各尽杯觞。","dynasty":"魏晋","title":"当来日大难"}
{"author":"曹植","content":"桂之树。桂之树。桂生一何丽佳。扬朱华而翠叶。流芳布天涯。上有栖鸾。下有盘螭。桂之树。得道之真人咸来会讲仙。教尔服食日精。要道甚省不烦。淡泊无为自然。乘蹻万里之外。去留随意所欲存。高高上际于众外。下下乃穷极地天。","dynasty":"魏晋","title":"桂之树行"}
{"author":"曹植","content":"龙欲升天须浮云。人之仕进待中人。众口可以铄金。谗言三至。慈母不亲。愤愤俗间。不辩伪真。愿欲披心自说陈。君门以九重。道远河无津。","dynasty":"魏晋","title":"当墙欲高行"}
{"author":"曹植","content":"人生有所贵尚。出门各异情。朱紫更相夺色。雅郑异音声。好恶随所爱憎。追举逐虚名。百心可事一君。巧诈宁拙诚。","dynasty":"魏晋","title":"当事君行"}
{"author":"曹植","content":"欢坐玉殿。会诸贵客。侍者行觞。主人离席。顾视东西厢。丝竹与鞞铎。不醉无归来。明灯以继夕。","dynasty":"魏晋","title":"当车已驾行"}
{"author":"曹植","content":"绿萝缘玉树。光曜粲相晖。下有两真人。举翅翻高飞。我心何踊跃。思欲攀云追。郁郁西岳巅。石室青葱与天连。中有耆年一隐士。须发皆皓然。策杖从吾游。教我要忘言。","dynasty":"魏晋","title":"苦思行"}
{"author":"曹植","content":"南经丹穴。积阳所生。煎石流铄。品物无形。","dynasty":"魏晋","title":"飞龙篇"}
{"author":"曹植","content":"芝盖翩翩。","dynasty":"魏晋","title":"飞龙篇"}
{"author":"曹植","content":"夜光明珠。下隐金沙。采之谁遗。汉女湘娥。","dynasty":"魏晋","title":"远游篇"}
{"author":"曹植","content":"如彼翰鸟。或飞戾天。","dynasty":"魏晋","title":"善哉行"}
{"author":"曹植","content":"含生蒙泽。草木茂延。","dynasty":"魏晋","title":"对酒行"}
{"author":"曹植","content":"行游到日南。经历交址乡。苦热但曝露。越夷水中藏。","dynasty":"魏晋","title":"苦热行"}
{"author":"曹植","content":"出自蓟北门。遥望胡地桑。枝枝自相值。叶叶自相当。","dynasty":"魏晋","title":"艳歌行"}
{"author":"曹植","content":"长者赐颜色。泰山可动移。","dynasty":"魏晋","title":"艳歌行"}
{"author":"曹植","content":"结客少年场。报怨洛北芒。","dynasty":"魏晋","title":"结客篇"}
{"author":"曹植","content":"利剑鸣手中。一击而尸僵。","dynasty":"魏晋","title":"结客篇"}
{"author":"曹植","content":"复为时所拘。覊绁作微臣。","dynasty":"魏晋","title":"天地篇"}
{"author":"曹植","content":"尺蠖知屈伸。体道识穷达。","dynasty":"魏晋","title":"长歌行"}
{"author":"曹植","content":"蒙雾犯风尘。","dynasty":"魏晋","title":"亟出行"}
{"author":"曹植","content":"还行秋殿层楼。御辇从□好仇。排玉闼□椒房。丹帷楚组连纲。","dynasty":"魏晋","title":"妾薄幸"}
{"author":"曹植","content":"齐讴楚舞纷纷。歌声上彻青云。","dynasty":"魏晋","title":"妾薄相行"}
{"author":"曹植","content":"辎軿飞毂交轮。","dynasty":"魏晋","title":"妾薄相行"}
{"author":"曹植","content":"夏节纯和天清凉。百草滋殖舒兰芳。","dynasty":"魏晋","title":"艳歌行"}
{"author":"曹植","content":"望云际。有真人。安得轻举继清尘。执电鞭。骋飞驎。","dynasty":"魏晋","title":"陌上桑"}
{"author":"曹植","content":"帝者化八极。养万物。和阴阳。阴阳和。凤至河洛翔。","dynasty":"魏晋","title":"两仪篇"}
{"author":"曹植","content":"歌以咏言。大魏承天玑。","dynasty":"魏晋","title":"秋胡行"}
{"author":"曹植","content":"蒲鞭苇杖示有刑。","dynasty":"魏晋","title":"对酒行"}
{"author":"曹植","content":"胶漆至坚。浸之则离。皎皎素丝。溺色染移。君不我弃。谗人所为。","dynasty":"魏晋","title":"乐府"}
{"author":"曹植","content":"市肉取肥。酤酒取醇。交觞接杯。以致殷懃。","dynasty":"魏晋","title":"乐府"}
{"author":"曹植","content":"鲂{月隽}熊掌。豹胎龟肠。","dynasty":"魏晋","title":"乐府"}
{"author":"曹植","content":"□鸟起舞。凤凰吹笙。","dynasty":"魏晋","title":"乐府"}
{"author":"曹植","content":"橙橘枇杷。甘蔗代出。","dynasty":"魏晋","title":"乐府"}
{"author":"曹植","content":"墨出青松烟。笔出狡兔翰。古人感鸟迹。文字有改判。","dynasty":"魏晋","title":"乐府"}
{"author":"曹植","content":"巢许蔑四海。商贾争一钱。","dynasty":"魏晋","title":"乐府"}
{"author":"曹植","content":"所赍千金剑。通犀间碧玙。翡翠饰鸡必。标首明月珠。","dynasty":"魏晋","title":"乐府"}
{"author":"曹植","content":"口厌常珍鹿曤。愿□百品异方。","dynasty":"魏晋","title":"乐府"}
{"author":"曹植","content":"金樽玉杯不能使薄酒更厚。","dynasty":"魏晋","title":"乐府"}
{"author":"曹植","content":"望云际兮有好仇。天路长兮往无由。佩兰蕙兮为谁修。宴婉绝兮我心愁。","dynasty":"魏晋","title":"歌"}
{"author":"曹植","content":"玄德洞幽。飞化上承。甘露以降。蜜淳冰凝。覩阳弗晞。琼爵是承。献之帝庙。以明圣征。","dynasty":"魏晋","title":"甘露讴"}
{"author":"曹植","content":"于穆圣皇。仁畅惠渥。辞献减膳。以服鳏独。和气致祥。时雨渗漉。野草萌变。化成喜谷。","dynasty":"魏晋","title":"时雨讴"}
{"author":"曹植","content":"猗猗嘉禾。惟谷之精。其洪盈箱。协穗殊茎。昔生周朝。今植魏庭。献之庙堂。以昭厥灵。","dynasty":"魏晋","title":"嘉禾讴"}
{"author":"曹植","content":"鹊之强强。诗人取喻。今存圣世。呈质见素。饥食苕华。渴饮清露。异于畴匹。众鸟是慕。","dynasty":"魏晋","title":"白鹊讴"}
{"author":"曹植","content":"班班者鸠。爰素其质。昔翔殷邦。今为魏出。朱目丹趾。灵姿诡类。载飞载鸣。彰我皇懿。","dynasty":"魏晋","title":"白鸠讴"}
{"author":"曹植","content":"皇树嘉德。风靡云披。有木连理。别干同枝。将承大同。应天之规。","dynasty":"魏晋","title":"木连理讴"}
{"author":"曹植","content":"小序臣植言。臣自抱亹归藩。刻肌刻骨。追思罪戾。昼分而食。夜分而寝。诚以天网不可重罹。圣恩难可再恃。窃感相鼠之篇。无礼遄死之义。形影相吊。五情愧{赤皮}。以罪弃生。则违昔贤夕改之劝。忍垢茍全。则犯诗人胡颜之讥。伏惟陛下。德象天地。恩隆父母。施畅春风。泽如时雨。是以不别荆棘者。庆云之惠也。七子均养者。鸤鸠之仁也。舍罪贵功者。明君之举也。矜愚爱能者。慈父之恩也。是以愚臣徘徊于恩泽而不敢自弃者也。前奉诏书。臣等绝朝。心离志绝。自分黄耈永无执珪之望。不图圣诏猥垂齿召。至止之日。驰心辇毂。僻处西馆。未奉阙庭。踊跃之怀。瞻望反侧。不胜犬马恋主之情。谨奉表并献诗二篇。词旨浅末。不足采览。贵露下情。冒颜以闻。臣植诚惶诚恐。顿首顿首。死罪死罪。于穆显考。时惟武皇。受命于天。宁济四方。朱旗所拂。九土披攘。玄化滂流。荒服来王。超商越周。与唐比踪。笃生我皇。奕世载聪。武则肃烈。文则时雍。受禅于汉。君少万邦。率由旧则。广命懿亲。以藩王国。帝日尔侯。君兹青土。奄有海滨。方周于鲁。车服有辉。旗章有叙。济济隽乂。我弼我辅。伊予小子。恃宠骄盈。举挂时网。作藩作屏。先轨是隳。傲我皇使。犯我朝仪。国有典刑。我削我绌。将寘于理。元凶是率。明明天子。时惟笃类。不忍我刑。暴之朝肆。违彼执宪。哀予小臣。改封兖邑。于河之滨。股肱弗置。有君无臣。荒淫之阙。谁弼予身。茕茕仆夫。于彼冀方。嗟予小子。盈罹斯殃。赫赫天子。恩不遗物。冠我玄冕。要我朱绂。光光大使。我荣我华。剖符授玉。王爵是加。仰齿金玺。俯执圣策。皇恩过隆。祇承怵惕。咨我小子。顽凶是婴。逝惭陵墓。存愧阙庭。匪敢傲德。实恩是恃。威灵改加。足以没齿。昊天罔极。生命不图。常惧颠沛。抱罪黄垆。愿蒙矢石。建旗东岳。庶立毫厘。微功自赎。危躯授命。知足免戾。甘赴江湘。奋戈吴越。天启其衷。得会京畿。迟奉圣颜。如渴如饥。心之云慕。怆矣其悲。天高听卑。皇肯照微。应诏肃承明诏。应会皇都。星陈夙驾。秣马脂车。命彼掌徒。肃我征旅。朝发鸾台。夕宿兰渚。芒芒原隰。祁祁士女。经彼公田。乐我稷黍。爰有樛木。重阴匪息。虽有糇粮。饥不遑食。望城不过。面邑不游。仆夫警策。平路是由。玄驷蔼蔼。扬镳漂沫。流风翼衡。轻云承盖。涉涧之滨。缘山之隈。遵彼河浒。黄阪是阶。西济关谷。或降或升。騑骖倦路。载寝载兴。将朝圣皇。匪敢晏宁。弭节长骛。指日遄征。前驱举燧。后乘抗旌。轮不辍运。鸾无废声。爰暨帝室。税此西墉。嘉诏未赐。朝觐莫从。仰瞻城阈。俯惟阙庭。长怀永慕。忧心如酲。","dynasty":"魏晋","title":"责躬"}
{"author":"曹植","content":"仰彼朔风。用怀魏都。愿骋代马。倏忽北徂。凯风永至。思彼蛮方。愿随越鸟。翻飞南翔。","dynasty":"魏晋","title":"朔风诗"}
{"author":"曹植","content":"四气代谢。悬景运周。别如俯仰。脱若三秋。昔我初迁。朱华未晞。今我旋止。素雪云飞。","dynasty":"魏晋","title":"朔风诗"}
{"author":"曹植","content":"俯降千仞。仰登天阻。风飘蓬飞。载离寒暑。千仞易陟。天阻可越。昔我同袍。今永乖别。","dynasty":"魏晋","title":"朔风诗"}
{"author":"曹植","content":"子好芳草。岂忘尔贻。繁华将茂。秋霜悴之。君不垂眷。岂云其诚。秋兰可喻。桂树冬荣。","dynasty":"魏晋","title":"朔风诗"}
{"author":"曹植","content":"弦歌荡思。谁与销忧。临川慕思。何为泛舟。岂无和乐。游非我邻。谁忘泛舟。愧无榜人。","dynasty":"魏晋","title":"朔风诗"}
{"author":"曹植","content":"芝桂虽芳。难以饵鱼。尸位素餐。难以成居。磁石引铁。于金不连。大朝举士。愚不闻焉。抱璧涂乞。无为贵宝。履仁遘祸。无为贵道。鹓雏远害。不羞卑栖。灵虬避难。不耻污泥。都蔗虽甘。杖之必折。巧言虽美。用之必灭。济济唐朝。万邦作孚。逢蒙虽巧。必得良弓。圣主虽知。必得英雄。螳螂见叹。齐士轻战。越王轼蛙。国以死献。道远知骥。世伪知贤。覆之帱之。顺天之矩。泽如凯风。惠如时雨。口为禁闼。舌为发机。门机之闿。楛矢不追。","dynasty":"魏晋","title":"矫志诗"}
{"author":"曹植","content":"仁虎匿爪。神龙隐鳞。","dynasty":"魏晋","title":"矫志诗"}
{"author":"曹植","content":"初岁元祚。吉日惟良。乃为嘉会。燕此高堂。尊卑列叙。典而有章。衣裳鲜洁。黼黻玄黄。清酤盈爵。中坐腾光。珍膳杂沓。充溢圆方。笙磬既设。筝瑟俱张。悲歌厉响。咀嚼清商。俯视文轩。仰瞻华梁。愿保兹善。千载为常。欢笑尽娱。乐哉未央。皇室荣贵。寿若东王。","dynasty":"魏晋","title":"正会诗"}
{"author":"曹植","content":"有美一人。被服纤罗。妖姿艳丽。蓊若春华。红颜韡烨。云髻嵯峨。弹琴抚节。为我弦歌。清浊齐均。既亮且和。取乐今日。遑恤其它。","dynasty":"魏晋","title":"闺情诗"}
{"author":"陈忱","content":"春归林木古兴嗟，燕语斜阳立浅沙。休说旧时王与谢，寻常百姓亦无家。","dynasty":"清代","title":"叹燕"}
{"author":"陈忱","content":"孤城门未启，风雪一舟停。村店茅柴酒，官塘牧马亭。逼寒头转白，仄岸草犹青。岁晏归心迫，乡音易动听。","dynasty":"清代","title":"苕城雪中归棹"}
{"author":"陈尧道","content":"化日村田乐，春风耕织园。秧肥科斗动，桑暗鹁鸠呼。罢社翁分胙，占簪媪得符。傍花随柳处，此事不开吾。","dynasty":"宋代","title":"春日田园杂兴"}
{"author":"李吉甫","content":"淮海同三入，枢衡过六年。庙斋兢永夕，书府会群仙。粉壁连霜曙，冰池对月圆。岁时忧里换，钟漏静中传。蓬发颜空老，松心契独全。赠言因傅说，垂训在三篇。","dynasty":"唐代","title":"癸巳岁吉甫圜丘摄事合于中书后阁…呈集贤院诸学士"}
{"author":"李吉甫","content":"结构非华宇，登临似古原。僻殊萧相宅，芜胜邵平园。避暑依南庑，追凉在北轩。烟霞霄外静，草露月中繁。鹊绕惊还止，虫吟思不喧。怀君欲有赠，宿昔贵忘言。","dynasty":"唐代","title":"夏夜北园即事寄门下武相公"}
{"author":"李吉甫","content":"小园休沐暇，暂与故山期。树杪悬丹枣，苔阴落紫梨。舞丛新菊遍，绕格古藤垂。受露红兰晚，迎霜白薤肥。上公留凤沼，冠剑侍清祠。应念端居者，长惭补衮诗。","dynasty":"唐代","title":"九日小园独谣赠门下武相公"}
{"author":"李吉甫","content":"龙门南岳尽伊原，草树人烟目所存。正是北州梨枣熟，梦魂秋日到郊园。","dynasty":"唐代","title":"怀伊川赋"}
{"author":"顾樵","content":"秋声无深浅，深浅在人心。但使闻者悲，不辨鸣者音。月落林影翻，夜半惊栖禽。入秋思梦短，起坐还披襟。遇物悲在昔，事往情更深。安知来日愁，追念不及今。我有万种恨，并入秋风吟。哀乐境所遇，岂必雍门琴。","dynasty":"明代","title":"秋夜柬顾茂伦"}
{"author":"蔡琰","content":"汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。","dynasty":"两汉","tags":"自传，骚体，苦难，生活，叙事，长诗","title":"悲愤诗"}
{"author":"蔡琰","content":"嗟薄祜兮遭世患。宗族殄兮门户单。身执略兮入西关。历险阻兮之羗蛮。山谷眇兮路漫漫。眷东顾兮但悲叹。{冥冖=宀}当寝兮不能安。饥当食兮不能餐。常流涕兮眦不干。薄志节兮念死难。虽茍活兮无形颜。惟彼方兮远阳精。阴气凝兮雪夏零。沙漠壅兮尘{冥冖=宀}{冥冖=宀}。有草木兮春不荣。人似兽兮食臭腥。言兜离兮状窈停。岁聿暮兮时迈征。夜悠长兮禁门扃。不能寝兮起屏营。登胡殿兮临广庭。玄云合兮翳月星。北风厉兮肃泠泠。胡笳动兮边马鸣。孤雁归兮声嘤嘤。乐人兴兮弹琴筝。音相和兮悲且清。心吐思兮胸愤盈。欲舒气兮恐彼惊。含哀咽兮涕沾颈。家既迎兮当归宁。临长路兮捐所生。儿呼母兮啼失声。我掩耳兮不忍听。追持我兮走茕茕。顿复起兮毁颜形。还顾之兮破人情。心怛绝兮死复生。","dynasty":"魏晋","title":"悲愤诗"}
{"author":"蔡琰","content":"长笛声奏苦。","dynasty":"魏晋","title":"诗"}
{"author":"蔡琰","content":"嗟薄祜兮遭世患，宗族殄兮门户单。身执略兮入西关，历险阻兮之羌蛮。山谷眇兮路漫漫，眷东愿兮但悲欢。冥当寝兮不能安，饥当食兮不能餐。常流涕兮眦不乾，薄志节兮念死难。虽苟活兮无形颜，惟彼方兮远阳精。阴气凝兮雪夏零，沙漠壅兮尘冥冥。有草木兮春不荣，人似兽兮食臭腥。言兜离兮状窈停，岁聿暮兮时迈征。夜悠长兮禁门扃，不能寝兮起屏营。登明殿兮临广庭，玄云合兮翳月星。北风厉兮肃冷冷，胡笳动兮边马鸣。孤雁归兮声嘤嘤，乐人兴兮弹琴筝。音相和兮悲且清，心吐思兮胸愤盈。欲舒气兮恐彼惊，含哀咽兮涕沾颈。家既迎兮当归宁，临长路兮捐所生。儿呼母兮啼失声，我掩耳兮不忍听。追持我兮走茕茕，顿复起兮毁颜形。还顾之兮破人情，心恒绝兮死复生。","dynasty":"两汉","title":"悲愤诗二章其二"}
{"author":"戴偃","content":"须把咽喉吞世界，盖因奢侈致危亡。若须抛却便抛却，莫待风高更亦深。","dynasty":"唐代","title":"句"}
{"author":"爱新觉罗·福临","content":"天下从林饭似山，钵盂到处任君餐。黄金白玉非为贵，惟有袈裟披肩难。朕为大地山河主，忧国忧民事转烦。百年三万六千日，不及僧家半日闲。来时糊涂去时迷，空在人间走一回。未曾生我谁是我，生我之后我是谁。长大成人方是我，合眼朦胧又是谁？。不如不来又不去，来时欢喜去时悲。悲欢离合多劳虑，一日清闲有谁知。若能了达僧家事，从此回头不算迟。世间难比出家人，无忧无虑得安宜。口中吃得清和味，身上常穿百衲衣。五湖四海为上客，皆因夙世种菩提。个个都是真罗汉，披塔如来三等衣。兔走鸟飞东复西，为人切莫用心机。百年世事三更梦，万里乾坤一局棋。禹开九洲汤放桀，秦吞六国汉登基。古今多少英雄汉，南北山头卧土泥。黄袍脱换紫袈裟，只为当年一念差。我本西方一衲子，因何生在帝王家？。十八年来不自由，南征北讨几时休。我念撒手归山去，谁管千秋与万秋。","dynasty":"清代","title":"顺治归山诗"}
{"author":"王安国","content":"留春不住，费尽莺儿语。满地残红宫锦污，昨夜南园风雨。小怜初上琵琶，晓来思绕天涯。不肯画堂朱户，春风自在杨花。","dynasty":"宋代","tags":"宋词三百首，宋词精选，写景，惜春，感慨，时光","title":"清平乐·春晚"}
{"author":"王安国","content":"留春不住，费尽莺儿语。满地残红宫锦污，昨夜南园风雨。小怜初上琵琶，晓来思绕天涯。不肯画堂朱户，春风自在杨花。","dynasty":"宋代","tags":"伤春，感叹，人生","title":"清平乐·留春不住"}
{"author":"王安国","content":"画桥流水。雨湿落红飞不起。月破黄昏。帘里馀香马上闻。徘徊不语。今夜梦魂何处去。不似垂杨。犹解飞花入洞房。","dynasty":"宋代","tags":"春天，写景，羁旅，相思","title":"减字木兰花·春情"}
{"author":"王安国","content":"滕王平日好追游，高阁依然枕碧流。胜地几经兴废事，夕阳偏照古今愁。城中树密千家市，天际人归一叶舟。极目烟波吟不尽，西山重迭乱云浮。","dynasty":"宋代","title":"滕王阁感怀"}
{"author":"王安国","content":"万顷波涛木叶飞，笙箫宫殿号灵芝。挥毫不似人间世，长乐钟声梦觉时。","dynasty":"宋代","title":"记梦"}
{"author":"王安国","content":"争得才如杜牧之，试来湖上辄题诗。春烟寺院敲茶鼓，夕照楼台卓酒旗。浓吐杂芳熏巇崿，湿飞双翠破涟漪。人间幸有蓑兼笠，且上渔舟作钓师。","dynasty":"宋代","title":"西湖春日"}
{"author":"王安国","content":"古屋萧萧卧不周，弊裘起坐兴绸缪。千山月午乾坤昼，一壑泉鸣风雨秋。迹入尘中惭有累，心期物外欲何求！明朝松路须惆怅，忍更无诗向此留。","dynasty":"宋代","title":"游庐山宿栖贤寺"}
{"author":"王安国","content":"絺绤散薰风，平居触事慵。古今饶得失，义命孰违从。水鸟迎秋舫，山花映夕舂。故乡图画见，生死愧尘容。","dynasty":"宋代","title":"平居"}
{"author":"王安国","content":"计较平生分闭关，偶然容得近人寰。春风池沼鱼儿戏，暮雨楼台燕子閒。假寐尘侵黄卷上，行吟花坠绿苔间。了无一事撩方寸，自是颓龄令鬓斑。","dynasty":"宋代","title":"假寐"}
{"author":"王安国","content":"出门无路避飞沙，长夏那堪暑气加。永昼火云空烁石，华堂冰水未沉瓜。月明葱岭千秋雪，风静天河八月槎。终借羽翰乘兴往，烦冤谁此恋生涯。","dynasty":"宋代","title":"苦热"}
{"author":"王安国","content":"缭垣乌鹊近人飞，帘外曈曈日上迟。桧作寒声风过夜，梅含春意雪残时。古今无物为真乐，出处何心更诡随。寄语年华聊一笑，未应长负醉乡期。","dynasty":"宋代","title":"缭垣"}
{"author":"王安国","content":"霓旌远远拂楼船，满地春风锦绣筵。三岛路深游阆苑，九霞觞满奏钧天。仗归金阙浮云外，人望池台落日边。最引平生江海趣，波澜一段草如烟。","dynasty":"宋代","title":"金明池"}
{"author":"王安国","content":"三灵山下新安水，潇洒人间画不如。收得市朝忙日月，归来田里老樵渔。君能知命忘机久，我愧于时触事疏。从此卜邻同笑傲，何须强著解嘲书。","dynasty":"宋代","title":"赠三灵程道人"}
{"author":"王安国","content":"移病憛憛久雨中，鸣驺时听六街东。忽吟佳客诗消暑，远胜前人檄愈风。海运我殊惭斥鴳，陆沉君合伴翔鸿。更酬珠玉思谈笑，裹饭何须厌屡空。","dynasty":"宋代","title":"和魏道辅雨中见示"}
{"author":"王安国","content":"柱础沾濡雨意成，翩翩鸟雀隔帘鸣。侵寻爽气来攲枕，想像沧波去濯缨。已识古今无得丧，祗须彼我不相迎。冁然一笑呼归骑，聊更飞毫戏友生。","dynasty":"宋代","title":"雨意"}
{"author":"王安国","content":"庾岭开时媚雪霜，梁园春色占中央。未容莺过毛先类，已觉蜂归蜡有香。弄月似浮金屑水，飘风如舞曲尘场。何人剩著栽培力，太液池边想菊裳。","dynasty":"宋代","title":"黄梅花"}
{"author":"王安国","content":"儿童剧戏甬东天，小别侵寻二十年。海岸楼台青嶂外，人家箫鼓白鸥边。哀容愁问州民事，胜槩欣逢太守贤。为我剩题潇洒句，遥闻凤诏待诗仙。","dynasty":"宋代","title":"送李子仪知明州"}
{"author":"王安国","content":"都人供帐国门东，淮海兵符节制中。青琐论思虚夜月，朱幡游衍值秋风。侯嗟谁在思张仲，民喜重临得次公。内外忘怀能自适，何时谈笑一樽同。","dynasty":"宋代","title":"送乌"}
{"author":"王安国","content":"天扶开宝至熙宁，和气薰蒸瘴疠停。五管闾阎如按堵，六朝仁圣喜祥刑。欲推恩泽求肤使，果见谋猷简大庭。嗟我白头甘抱椠，看君归日上青冥。","dynasty":"宋代","title":"送德之提刑郎中赴广西"}
{"author":"王安国","content":"看花金谷屡衔杯，先后归时出处乖。朝日衣冠辞魏阙，春风旗鼓过秦淮。谈间咸庆连云屋，事外欢娱付水斋。回首未成东下计，可无书札写离怀。","dynasty":"宋代","title":"送文渊使君郎中赴当涂"}
{"author":"王安国","content":"寺压苍厓势欲倾，欢然西度为谁兴。云随草树萦层岫，江浸楼台点万灯。坐久不知身寂寞，梦回犹觉气轩腾。思君城郭尘埃满，相逐寻閒亦未能。","dynasty":"宋代","title":"金山同正之吉甫会宿作寄城中二三子"}
{"author":"王安国","content":"朝晡广厦坐攲斜，稍觉炎天气象加。紫玉箫攒湘竹笋，赤霜袍烂海榴花。悠悠物外身无事，扰扰人閒智有涯。五鼎一瓢何必问，且凭诗句度年华。","dynasty":"宋代","title":"中夏"}
{"author":"王安国","content":"雨馀宫阙映秋旻，漠漠槐花水上新。夜有蝭蟧催节物，朝无沆瀣助精神。形如槁木聊依世，名若浮烟底徇人。莫笑长吟销短景，故园回首隔参辰。","dynasty":"宋代","title":"雨馀"}
{"author":"王安国","content":"青天赤日水如汤，车马飞尘百尺长。望岁人人忧旱魃，舞雩旦旦待商羊。清衷凌物回天鉴，膏泽乘时助岁穰。自有股肱歌盛德，刍荛谁敢僭揄扬。","dynasty":"宋代","title":"得雨"}
{"author":"王安国","content":"未能谈笑破愁城，犹幸都无俗事撄。载酒何人过扬子，评诗今日得钟嵘。杜门落漠尘埃隔，扫径侵寻霰雪生。谁向梁园能授简，看君文格出天成。","dynasty":"宋代","title":"次韵景文雪中见寄"}
{"author":"王安国","content":"雪意悠悠底未成，年华促促尚谁惊。浮云稍助春来暗，薄日迟回午后明。静见游尘侵藓迹，忽闻落叶扫阶声。此时俯偻无酬酢，世谛吾心弃不争。","dynasty":"宋代","title":"雪意"}
{"author":"王安国","content":"禁街人语绝諠哗，庭下微吟斗柄斜。万里云容今霰雪，一阳泉脉动萌芽。顿忘人世蓬心累，已任天年葆鬓加。早晚翩然青雀舫，满江春色看梅花。","dynasty":"宋代","title":"忆梅花"}
{"author":"王安国","content":"醉笔题诗紫界墙，梅花零落扑衣裳。天香又杂杯中渌，春色还惊鬓上苍。涉世何妨为白璧，流年未必抵黄粱。一吟起我平生志，今古冥冥出处忘。","dynasty":"宋代","title":"梅花"}
{"author":"王安国","content":"野旷天寒气象嘉，浮云浓淡日初斜。泽中雨涨无鸣鹘，荷下波翻有怒蛙。箫鼓残声来帝阙，渔樵归径见人家。尘簪羞把黄花插，不耐飞蓬斗鬓华。","dynasty":"宋代","title":"郊外"}
{"author":"王安国","content":"六朝文物事当奇，阀阅如今举世推。射策人争看三虎，荐书吾早识孤罴。集英晓日胪传后，琼苑春风宴喜时。共羡丝纶归世掌，还看骖隔凤凰池。","dynasty":"宋代","title":"宋匪躬太祝先辈示及刘贡父伯仲三人同年登第之诗因奉一篇"}
{"author":"王安国","content":"忆同支遁宿嵚崟，不负平生壮观心。北固山随三楚尽，中泠水入九江深。纷纷落月摇窗影，杳杳归舟送梵音。东去何时来蜡屐，天边爽气梦相寻。","dynasty":"宋代","title":"同器之过金山奉寄兼呈潜道"}
{"author":"王安国","content":"滕王平昔好追游，高阁依然枕碧流。胜地几经兴废事，夕阳偏照古今愁。城中树碧千家市，天际人归一叶舟。极目烟波吟不尽，西山重叠乱云浮。","dynasty":"宋代","title":"滕王阁感怀"}
{"author":"王安国","content":"地势远连徐孺亭，穷南有客两曾经。檐前燕雀鸣相斗，潭里蛟龙困未醒。乱霭苍茫侵树色，惊涛浩荡失天形。当时好景无同赏，对此悲歌孰为听。","dynasty":"宋代","title":"滕王阁诗"}
{"author":"王安国","content":"剡溪清泻映檀栾，天姥花飞载酒船。忆我少年来蜡屐，羡君今日去鸣弦。从容人乐渔樵外，潇洒诗随簿领边。太守相逢应见问，为言多病忆林泉。","dynasty":"宋代","title":"送聂剡县兼呈沈越州"}
{"author":"王安国","content":"吴兴太守美如何，太守从来恶祝鮀。生若不为上柱国，死时犹合作阎罗。","dynasty":"宋代","title":"诗一首"}
{"author":"王安国","content":"三见齐王不一言，须知自古致君难。纷纷齐虏誇迂阔，口舌从来易得官。","dynasty":"宋代","title":"诗一首"}
{"author":"王安国","content":"夜泊浔阳宿酒楼，琵琶亭畔荻花秋。云沈鸟没事已往，月白风清江自流。","dynasty":"宋代","title":"题琵琶亭"}
{"author":"王安国","content":"竹苗敷夏阴，萝蔓蔽朝亮。感此节物佳，百骸适无恙。委蛇投广厦，萧瑟绝遗响。稍酬简编馀，俄得冠裾放。身虽势利中，心随弦歌尚。默然想圣贤，游世无得丧。抱关秉翟间，未分弃冗长。人生适意难，聊各安所乡。","dynasty":"宋代","title":"夏日独居"}
{"author":"王安国","content":"亹亹谈先王，古今谁有得。施为虽绪馀，要在情不匿。嗟彼三代后，沦胥入战国。翟璜闻一言，惭俛惭李克。论材称权衡，轻重无物惑。吾心能如此，乃可任人责。","dynasty":"宋代","title":"读魏世家"}
{"author":"王安国","content":"晰晰池沼鯈，绿萍随下上。黳黳堂庑燕，白昼容俛仰。顾我亦晏如，环庐花药长。无材助太平，得地幸閒旷。稍涉千古书，日觉神明王。乘閒盼物情，自适忘外奖。涵濡覆载仁，谁废鱼丽唱。黄尘洮陇戍，黑雾荆衡饟。奔波喝道边，毕命营边障。吾此独何为，飞潜乐能飨。何时闻解严，慰彼西南望。当使少陵翁，得见廉颇将。","dynasty":"宋代","title":"夏日独居"}
{"author":"王安国","content":"出门无路避飞沙，长夏那堪暑气加。永昼火云空烁石，华堂冰水未沉瓜。月明葱岭千秋雪，风静天河八月槎。终借羽翰乘兴往，烦冤谁此恋生涯。","dynasty":"宋代","title":"苦热"}
{"author":"王安国","content":"缭垣乌鹊近人飞，帘外曈曈日上迟。桧作寒声风过夜，梅含春意雪残时。古今无物为真乐，出处何心更诡随。寄语年华聊一笑，未应长负醉乡期。","dynasty":"宋代","title":"缭垣"}
{"author":"王安国","content":"霓旌远远拂楼船，满地春风锦绣筵。三岛路深游阆苑，九霞觞满奏钧天。仗归金阙浮云外，人望池台落日边。最引平生江海趣，波澜一段草如烟。","dynasty":"宋代","title":"金明池"}
{"author":"王安国","content":"三灵山下新安水，潇洒人间画不如。收得市朝忙日月，归来田里老樵渔。君能知命忘机久，我愧于时触事疏。从此卜邻同笑傲，何须强著解嘲书。","dynasty":"宋代","title":"赠三灵程道人"}
{"author":"王安国","content":"移病憛憛久雨中，鸣驺时听六街东。忽吟佳客诗消暑，远胜前人檄愈风。海运我殊惭斥鴳，陆沉君合伴翔鸿。更酬珠玉思谈笑，裹饭何须厌屡空。","dynasty":"宋代","title":"和魏道辅雨中见示"}
{"author":"王安国","content":"柱础沾濡雨意成，翩翩鸟雀隔帘鸣。侵寻爽气来攲枕，想像沧波去濯缨。已识古今无得丧，祗须彼我不相迎。冁然一笑呼归骑，聊更飞毫戏友生。","dynasty":"宋代","title":"雨意"}
{"author":"王安国","content":"庾岭开时媚雪霜，梁园春色占中央。未容莺过毛先类，已觉蜂归蜡有香。弄月似浮金屑水，飘风如舞曲尘场。何人剩著栽培力，太液池边想菊裳。","dynasty":"宋代","title":"黄梅花"}
{"author":"王安国","content":"儿童剧戏甬东天，小别侵寻二十年。海岸楼台青嶂外，人家箫鼓白鸥边。哀容愁问州民事，胜槩欣逢太守贤。为我剩题潇洒句，遥闻凤诏待诗仙。","dynasty":"宋代","title":"送李子仪知明州"}
{"author":"王安国","content":"都人供帐国门东，淮海兵符节制中。青琐论思虚夜月，朱幡游衍值秋风。侯嗟谁在思张仲，民喜重临得次公。内外忘怀能自适，何时谈笑一樽同。","dynasty":"宋代","title":"送乌"}
{"author":"王安国","content":"天扶开宝至熙宁，和气薰蒸瘴疠停。五管闾阎如按堵，六朝仁圣喜祥刑。欲推恩泽求肤使，果见谋猷简大庭。嗟我白头甘抱椠，看君归日上青冥。","dynasty":"宋代","title":"送德之提刑郎中赴广西"}
{"author":"王安国","content":"看花金谷屡衔杯，先后归时出处乖。朝日衣冠辞魏阙，春风旗鼓过秦淮。谈间咸庆连云屋，事外欢娱付水斋。回首未成东下计，可无书札写离怀。","dynasty":"宋代","title":"送文渊使君郎中赴当涂"}
{"author":"王安国","content":"寺压苍厓势欲倾，欢然西度为谁兴。云随草树萦层岫，江浸楼台点万灯。坐久不知身寂寞，梦回犹觉气轩腾。思君城郭尘埃满，相逐寻閒亦未能。","dynasty":"宋代","title":"金山同正之吉甫会宿作寄城中二三子"}
{"author":"王安国","content":"朝晡广厦坐攲斜，稍觉炎天气象加。紫玉箫攒湘竹笋，赤霜袍烂海榴花。悠悠物外身无事，扰扰人閒智有涯。五鼎一瓢何必问，且凭诗句度年华。","dynasty":"宋代","title":"中夏"}
{"author":"王安国","content":"雨馀宫阙映秋旻，漠漠槐花水上新。夜有蝭蟧催节物，朝无沆瀣助精神。形如槁木聊依世，名若浮烟底徇人。莫笑长吟销短景，故园回首隔参辰。","dynasty":"宋代","title":"雨馀"}
{"author":"王安国","content":"青天赤日水如汤，车马飞尘百尺长。望岁人人忧旱魃，舞雩旦旦待商羊。清衷凌物回天鉴，膏泽乘时助岁穰。自有股肱歌盛德，刍荛谁敢僭揄扬。","dynasty":"宋代","title":"得雨"}
{"author":"王安国","content":"未能谈笑破愁城，犹幸都无俗事撄。载酒何人过扬子，评诗今日得钟嵘。杜门落漠尘埃隔，扫径侵寻霰雪生。谁向梁园能授简，看君文格出天成。","dynasty":"宋代","title":"次韵景文雪中见寄"}
{"author":"王安国","content":"雪意悠悠底未成，年华促促尚谁惊。浮云稍助春来暗，薄日迟回午后明。静见游尘侵藓迹，忽闻落叶扫阶声。此时俯偻无酬酢，世谛吾心弃不争。","dynasty":"宋代","title":"雪意"}
{"author":"王安国","content":"禁街人语绝諠哗，庭下微吟斗柄斜。万里云容今霰雪，一阳泉脉动萌芽。顿忘人世蓬心累，已任天年葆鬓加。早晚翩然青雀舫，满江春色看梅花。","dynasty":"宋代","title":"忆梅花"}
{"author":"王安国","content":"醉笔题诗紫界墙，梅花零落扑衣裳。天香又杂杯中渌，春色还惊鬓上苍。涉世何妨为白璧，流年未必抵黄粱。一吟起我平生志，今古冥冥出处忘。","dynasty":"宋代","title":"梅花"}
{"author":"王安国","content":"野旷天寒气象嘉，浮云浓淡日初斜。泽中雨涨无鸣鹘，荷下波翻有怒蛙。箫鼓残声来帝阙，渔樵归径见人家。尘簪羞把黄花插，不耐飞蓬斗鬓华。","dynasty":"宋代","title":"郊外"}
{"author":"王安国","content":"六朝文物事当奇，阀阅如今举世推。射策人争看三虎，荐书吾早识孤罴。集英晓日胪传后，琼苑春风宴喜时。共羡丝纶归世掌，还看骖隔凤凰池。","dynasty":"宋代","title":"宋匪躬太祝先辈示及刘贡父伯仲三人同年登第之诗因奉一篇"}
{"author":"王安国","content":"忆同支遁宿嵚崟，不负平生壮观心。北固山随三楚尽，中泠水入九江深。纷纷落月摇窗影，杳杳归舟送梵音。东去何时来蜡屐，天边爽气梦相寻。","dynasty":"宋代","title":"同器之过金山奉寄兼呈潜道"}
{"author":"王安国","content":"秋气微凉，梦回明月穿帘幕。井梧萧索。正绕南枝鹊。宝瑟尘生，金雁空零落。情无托。鬓云慵掠。不似君恩薄。","dynasty":"宋代","title":"点绛唇"}
{"author":"陈季同","content":"忆从海上访仙踪，今隔蓬山几万重。蜃市楼台随水逝，桃源天地付云封。怜他鳌戴偏无力，待到狼吞又取容。两字亢卑浑不解，边氛从此正汹汹。","dynasty":"清代","title":"吊台湾其一"}
{"author":"陈季同","content":"金钱卅兆买辽回，一岛如何付劫灰。强谓弹丸等瓯脱，却教锁钥委尘埃。伤心地竟和戎割，太息门因揖盗开。聚铁可怜真铸错，天时人事两难猜。","dynasty":"清代","title":"吊台湾其二"}
{"author":"陈季同","content":"鲸鲵吞噬到鲲身，渔父蹒跚许问津。莫保屏藩空守旧，顿忘唇齿藉维新。江山触目囚同泣，桑梓伤心鬼与邻。寄语赤崁诸故老，海桑历劫亦前因。","dynasty":"清代","title":"吊台湾其三"}
{"author":"陈季同","content":"台阳非复旧衣冠，从此威仪失汉官。壶峤居然成弱水，海天何计挽狂澜。谁云名下无虚士，不信军中有一韩。绝好湖山今已矣，故乡遥望泪阑干。","dynasty":"清代","title":"吊台湾其四"}
{"author":"白彦惇","content":"步绕危峰渡翠崖，扪萝初上更崔嵬。他年若有寻真分，定结茅芦傍此台。","dynasty":"宋代","title":"铁袈裟"}
{"author":"敖巘","content":"曲蹬旋危石，山椒得共扶。青螺开九面，白练带三吴。秋迥日沉谷，天低云满湖。惊人诗未就，谢朓合高呼。","dynasty":"清代","title":"偕云间詹芝眉沈朗生及何徐二公由惠麓陟石门登九龙颠自二泉亭下"}
{"author":"敖巘","content":"远访幽人室，梅花屋几重。断桥春水港，古寺夕阳钟。霜锷十年剑，龙鳞百尺松。只缘任问字，暂启白云封。","dynasty":"清代","title":"访友村居"}
{"author":"敖巘","content":"路随松径转，人作暮春怜。水碧全依草，山青欲近天。长林疏雨后，古道断云边。策杖前溪往，归禽噪夕烟。","dynasty":"清代","title":"洛社村中散步"}
{"author":"敖巘","content":"旧址高峣在，登堂见古人。两朝三大礼，万里一孤臣。其雨朝阳怨，言归岁暮身。经年离别泪，到此欲沾巾。","dynasty":"清代","title":"升庵先生读书处"}
{"author":"敖巘","content":"芙蓉天际晓烟收，叶落村墟万树秋。过岭忽开湖水面，隔溪先见马山头。云藏古寺苍岩静，风撼芦洲碧浪浮。竟日追随趋步好，尘途空悔少年游。","dynasty":"清代","title":"过石皮岭望太湖"}
{"author":"敖巘","content":"废址荒堙客再过，东吴霸业竟如何。人烟夜白鱼虾市，碧草春深麋鹿坡。天外帆樯湖水阔，岸边砂碛戌楼多。谁怜静夜遥闻柝，明月芦花起棹歌。","dynasty":"清代","title":"阖闾城"}
{"author":"敖巘","content":"小孤山断大孤山，翠锁中流第一关。惆怅芙蓉江上客，天寒日暮不知还。","dynasty":"清代","title":"湖口"}
{"author":"敖巘","content":"微风不尽卷轻霞。一带水横斜。唤起秋情无绪。长篴落谁家。疏竹影，瘦蕉花。半窗纱。月来帘外，人在楼头，梦到天涯。","dynasty":"清代","title":"诉衷情"}
{"author":"敖巘","content":"风淅沥，影徘徊，雪压檐花冷玉堆。半夜香消莲漏永，可怜寒瘦到疏梅。","dynasty":"清代","title":"捣练子冬夜"}
{"author":"左思","content":"郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。","dynasty":"魏晋","tags":"古诗三百首，咏史，抒怀","title":"咏史·郁郁涧底松"}
{"author":"左思","content":"总序　　盖诗有六义焉，其二曰赋。杨雄曰：“诗人之赋丽以则。”班固曰：“赋者，古诗之流也。”。先王采焉，以观土风。见“绿竹猗猗”于宜，则知卫地淇澳之产；见“在其版屋”，则知秦野西戎之宅。故能居然而辨八方。　　然相如赋上林而引“卢橘夏熟”，杨雄赋甘泉而陈“玉树青葱”，班固赋西都而叹以出比目，张衡赋西京而述以游海若。假称珍怪，以为润色，若斯之类，匪啻于兹。考之果木，则生非其壤；校之神物，则出非其所。于辞则易为藻饰，于义则虚而无徵。且夫玉卮无当，虽宝非用；侈言无验，虽丽非经。而论者莫不诋讦其研精，作者大氐举为宪章。积习生常，有自来矣。　　余既思摹二京而赋三都，其山川城邑则稽之地图，其鸟兽草木则验之方志。风谣歌舞，各附其俗；魁梧长者，莫非其旧。何则？发言为诗者，咏其所志也；美物者贵依其本，赞事者宜本其实。匪本匪实，览者奚信？且夫任土作贡，虞书所著；辩物居方，周易所慎。聊举其一隅，摄其体统，归诸诂训焉。魏都赋　　魏国先生有睟其容，乃盱衡而诰曰：“异乎交益之士，盖音有楚夏者，土风之乖也；情有险易者，习俗之殊也。虽则生常，固非自得之谓也。昔市南宜僚弄丸，而两家之难解。聊为吾子复玩德音，以释二客竞于辩囿者也。　　夫泰极剖判，造化权舆。体兼昼夜，理包清浊。流而为江海，结而为山岳。列宿分其野，荒裔带其隅。岩冈潭渊，限蛮隔夷，峻危之窍也。蛮陬夷落，译导而通，鸟兽之氓也。正位居体者，以中夏为喉，不以边垂为襟也。长世字甿者，以道德为藩，不以袭险为屏也。而子大夫之贤者，尚弗曾庶翼等威，附丽皇极。思禀正朔，乐率贡职。而徒务於诡随匪人，宴安於绝域。荣其文身，骄其险棘。缪默语之常伦，牵胶言而逾侈。饰华离以矜然，假倔彊而攘臂。非醇粹之方壮，谋踳驳於王义。孰愈寻靡{艹汧}於中逵，造沐猴於棘刺。剑阁虽嶚(嶚一作：险)，凭之者蹶，非所以深根固蒂也。洞庭虽濬，负之者北，非所以爱人治国也。彼桑榆之末光，逾长庚之初辉。况河冀之爽垲，与江介之湫湄。故将语子以神州之略，赤县之畿。魏都之卓荦，六合之枢机。　　于时运距阳九，汉网绝维。奸回内赑，兵缠紫微。翼翼京室，眈眈帝宇，巢焚原燎，变为煨烬，故荆棘旅庭也。殷殷寰内，绳绳八区，锋镝纵横，化为战场，故麋鹿寓城也。伊洛榛旷，崤函荒芜。临菑牢落，鄢郢丘墟。而是有魏开国之日，缔构之初。万邑譬焉，亦独焠麋之与子都。培塿之与方壶也。　　且魏地者，毕昴之所应，虞夏之馀人。先王之桑梓，列圣之遗尘。考之四隈，则八埏之中；测之寒暑，则霜露所均。卜偃前识而赏其隆，吴札听歌而美其风。虽则衰世，而盛德形於管弦；虽逾千祀，而怀旧蕴於遐年。尔其疆域，则旁极齐秦，结凑冀道。开胸殷卫，跨蹑燕赵。山林幽岟，川泽回缭。恒碣碪?於青霄，河汾浩涆而皓溔。南瞻淇澳，则绿竹纯茂；北临漳滏，则冬夏异沼。神钲迢递於高峦，灵响时惊於四表。温泉毖涌而自浪，华清荡邪而难老。墨井盐池，玄滋素液。厥田惟中，厥壤惟白。原隰畇畇，坟衍斥斥。或嵬罍而衤复陆，或黋朗而拓落。乾坤交泰而絪缊，嘉祥徽显而豫作。是以兆朕振古，萌柢畴昔。藏气谶纬，閟象竹帛。迥时世而渊默，应期运而光赫。暨圣武之龙飞，肇受命而光宅。　　爰初自臻，言占其良。谋龟谋筮，亦既允臧。修其郛郭，缮其城隍。经始之制，牢笼百田。画雍豫之居，写八都之宇。鉴茅茨於陶唐，察卑宫於夏禹。古公草创，而高门有闶；宣王中兴，而筑室百堵。兼圣哲之轨，并文质之状。商丰约而折中，准当年而为量。思重爻，摹大壮。览荀卿，采萧相。拱木於林衡，授全模於梓匠。遐迩悦豫而子来，工徒拟议而骋巧。阐钩绳之筌绪，承二分之正要。揆日晷，考星耀。建社稷，作清庙。筑曾宫以回匝，比冈隒而无陂。造文昌之广殿，极栋宇之弘规。崶若崇山嚬起以崔嵬，髧若玄云舒蜺以高垂。瑰材巨世，参差。枌橑衤复结，栾栌叠施。丹梁虹申以并亘，朱桷森布而支离。绮井列疏以悬蒂，华莲重葩而倒披。齐龙首而涌霤，时梗概於滮池。旅楹闲列，晖鉴抰振。榱题黮<黑逮>，阶盾嶙峋。长庭砥平，锺虡夹陈。风无纤埃，雨无微津。岩岩北阙，南端逌遵。竦峭双碣，方驾比轮。西辟延秋，东启长春。用觐群后，观享颐宾。　　左则中朝有赩，听政作寝。匪朴匪，去泰去甚。木无雕锼，土无绨锦。玄化所甄，国风所禀。於前则宣明显阳，顺德崇礼。重闱洞出，锵锵济济。珍树猗猗，奇卉萋萋。蕙风如薰，甘露如醴。禁台省中，连闼对廊。直事所繇，典刑所藏。蔼蔼列侍，金蜩齐光。诘朝陪幄，纳言有章。亚以柱後，执法内侍。符节谒者，典玺储吏。膳夫有官，药剂有司。肴醳顺时，腠理则治。於後则椒鹤文石，永巷壸术。楸梓木兰，次舍甲乙。西南其户，成之匪日。丹青焕炳，特有温室。仪形宇宙，历像贤圣。图以百瑞，綷以藻咏。芒芒终古，此焉则镜。有虞作绘，兹亦等竞。　　右则疏圃曲池，下畹高堂。兰渚莓莓，石濑汤汤。弱葼系实，轻叶振芳。奔龟跃鱼，有祭吕梁。驰道周屈於果下，延阁胤宇以经营。飞陛方辇而径西，三台列峙以峥嵘。亢阳台於阴基，拟华山之削成。上累栋而重霤，下冰室而沍冥。周轩中天，丹墀临猋。增构瓘瓘，清尘彯彯。云雀踶甍而矫首，壮翼摛镂於青霄。雷雨窈冥而未半，皦日笼光於绮寮。习步顿以升降，御春服而逍遥。八极可围於寸眸，万物可齐於一朝。长涂牟首，豪徼互经。晷漏肃唱，明宵有程。附以兰锜，宿以禁兵。司卫闲邪，钩陈罔惊。於是崇墉濬洫，婴堞带涘。四门，隆厦重起。凭太清以混成，越埃壒而资始。藐藐标危，亭亭峻趾。临焦原而不怳，谁劲捷而无犭思？与冈岑而永固，非有期乎世祀。阳灵停曜於其表，阴祇蒙雾於其里。菀以玄武，陪以幽林。缭垣开囿，观宇相临。硕果灌丛，围木竦寻。篁筱怀风，蒲陶结阴。回渊漼，积水深。蒹葭，雚蒻森。丹藕凌波而的皪，绿芰泛涛而浸潭。羽翮颉颃，鳞介浮沈。栖者择木，雊者择音。若咆渤澥与姑馀，常鸣鹤而在阴。表清籞，勒虞箴。思国恤，忘从禽。樵苏往而无忌，即鹿纵而匪禁。腜腜坰野，奕奕菑亩。甘荼伊蠢，芒种斯阜。西门溉其前，史起灌其後。墱流十二，同源异口。畜为屯云，泄为行雨。水澍粳稌，陆莳稷黍。黝黝桑柘，油油麻纻。均田画畴，蕃庐错列姜芋充茂，桃李荫翳家安其所，而服美自悦。邑屋相望，而隔逾奕世。　　内则街冲辐辏，朱阙结隅。石杠飞梁，出控漳渠。疏通沟以滨路，罗青槐以荫涂。比沧浪而可濯，方步朓而有逾。习习冠盖，莘莘蒸徒。斑白不提，行旅让衢。设官分职，营处署居。夹之以府寺，班之以里闾。其府寺则位副三事，官逾六卿。奉常之号，大理之名。厦屋一揆，华屏齐荣。肃肃阶，重门再扃。师尹爰止。毗代作桢。其闾阎则长寿吉阳，永平思忠。亦有戚里，寘宫之东。闬出长者，巷苞诸公。都护之堂，殿居绮窗。舆骑朝猥，蹀危攵其中。营客馆以周坊，<食芳>宾侣之所集。玮丰楼之闬闳，起建安而首立。葺墙幂室，房庑杂袭。剞劂罔掇，匠积习。广成之传无以畴，街之邸不能及。廓三市而开廛，籍平逵而九达。班列肆以兼罗，设阛阓以襟带。济有无之常偏，距日中而毕会。抗旗亭之峣薛，侈所<兆见>之博大。百隧毂击，连轸万贯，凭轼捶马，袖幕纷半。壹八方而混同，极风采之异观。质剂平而交易，刀布贸而无算。财以工化，贿以商通。难得之货，此则弗容。器周用而长务，物背窳而就攻。不鬻邪而豫贾，著驯风之醇醲。白藏之藏，富有无堤。同赈大内，控引世资，賨幏积墆，琛币充牣。关石之所和钧，财赋之所厎慎。燕弧盈库而委劲，冀马填厩而驵骏。　　至乎勍敌纠纷，庶土罔宁。圣武兴言，将曜威灵。介胄重袭，旍旗跃茎。弓珧解檠，矛鋋飘英。三属之甲，缦胡之缨。控弦简发，妙拟更嬴。齐被练而銛戈，袭偏裻以讠贵列。毕出征而中律，执奇正以四伐。硕画精通，目无匪制。推锋积纪，铓气弥锐。三接三捷，既昼亦月。克翦方命，吞灭咆烋。云撤叛换，席卷虔刘。祲威八纮，荒阻率由。洗兵海岛，刷马江洲。振旅甸甸，反旆悠悠。凯归同饮，疏爵普畴。朝无刓印，国无费留。　　丧乱既弭而能宴，武人归兽而去战。萧斧戢柯以柙刃，虹旍摄麾以就卷。斟洪范，酌典宪。观所恒，通其变。上垂拱而司契，下缘督而自劝。道来斯贵，利往则贱。囹圄寂寥，京庾流衍。於时东鳀即序，西倾顺轨。荆南怀憓，朔北思韪。绵绵迥涂，骤山骤水。襁负赆贽，重译贡篚。髽首之豪，鐻耳之杰。服其荒服。敛衽魏阙。置酒文昌，高张宿设。其夜未遽，庭燎晢々。有客祁祁，载华载裔。岌岌冠縰，累累辫发。清酤如济，浊醪如河。冻醴流澌，温酎跃波。丰肴衍衍，行庖皤皤。愔愔醧宴，酣湑无哗延广乐，奏九成。冠韶夏，冒六茎。傮响起，疑震霆。天宇骇，地庐惊。亿若大帝之所兴作，二嬴之所曾聆。金石丝竹之恒韵，匏土革木之常调。干戚羽旄之饰好，清讴微吟之要妙。世业之所日用，耳目之所闻觉。杂糅纷错，兼该泛博。鞮鞻所掌之音，韎昧任禁之曲。以娱四夷之君，以睦八荒之俗。　　既苗既狩，爰游爰豫。藉田以礼动，大阅以义举。备法驾，理秋御。显文武之壮观，迈梁驺之所著。林不槎枿，泽不伐夭。斧斨以时，罾以道。德连木理，仁挺芝草。皓兽为之育薮，丹鱼为之生沼。矞云翔龙，泽马亍阜。山图其石，川形其宝。莫黑匪乌，三趾而来仪。莫赤匪狐，九尾而自扰。嘉颖离合以汤汤，醴泉涌流而浩浩。显祯祥以曲成，固触物而兼造。盖亦明灵之所酬酢，休徵之所伟兆。　　旼々率土，迁善罔匮。沐浴福应，宅心醰粹。馀粮栖亩而弗收，颂声载路而洋溢。河洛开奥，符命用出。翩翩黄鸟，衔书来讯人谋所尊，鬼谋所秩。刘宗委驭，巽其神器。闚玉策於金縢，案图於石室。考历数之所在，察五德之所莅。量寸旬，涓吉日。陟中坛，即帝位。改正朔，易服色。继绝世，脩废职。徽帜以变，器械以革。显仁翌明，藏用玄默。菲言厚行，陶化染学。雠校篆籀，篇章毕觌。优贤著於扬历，匪孽形於亲戚。本枝别干，蕃屏皇家。勇若任城，才若东阿。抗旍则威噞秋霜，摛翰则华纵春葩。英喆雄豪，佐命帝室。相兼二八，将猛四七。赫赫震震，开务有谧。故令斯民睹泰阶之平，可比屋而为一。　　算祀有纪，天禄有终。传业禅祚，高谢万邦。皇恩绰矣，帝德冲矣。让其天下，臣至公矣。荣操行之独得，超百王之庸庸。追亘卷领与结绳，睠留重华而比踪。尊卢赫胥，羲农有熊。虽自以为道，洪化以为隆。世笃玄同，奚遽不能与之踵武而齐其风？是故料其建国，析其法度。谘其考室，议其举厝。复之而无斁，申之而有裕。非疏粝之士所能精，非鄙俚之言所能具。“至於山川之倬诡，物产之魁殊。或名奇而见称，或实异而可书。生生之所常厚，洵美之所不渝。其中则有鸳鸯交谷，虎涧龙山。掘鲤之淀，盖节之渊。嬛嬛精卫，衔木偿怨。常山平干，钜鹿河间。列真非一，往往出焉。昌容练色，犊配眉连。玄俗无影，木羽偶仙。琴高沈水而不濡，时乘赤鲤而周旋。师门使火以验术，故将去而林燔。易阳壮容，卫之稚质。邯郸鵕步，赵之鸣瑟。真定之梨，故安之栗。醇酎中山，流湎千日。淇洹之笋，信都之枣。雍丘之粱，清流之稻。锦绣襄邑，罗绮朝歌。绵纩房子，缣裛清河。若此之属，繁富夥够。可单究，是以抑而未罄也。盖比物以错辞，述清都之闲丽。虽选言以简章，徒九复而遗旨。览大易与春秋，判殊隐而一致。末上林之隤墙，本前脩以作系。　　其军容弗犯，信其果毅。纠华绥戎，以戴公室。元勋配管敬之绩，歌锺析邦君之肆。则魏绛之贤有令闻也。闲居隘巷，室迩心遐。富仁宠义，职竞弗罗。千乘为之轼庐，诸侯为之止戈。则干木之德自解纷也。贵非吾尊，重士逾山。亲御监门，嗛嗛同轩。搦秦起赵。威振八蕃。则信陵之名若兰芬也。英辩荣枯，能济其厄。位加将相，窒隙之策。四海齐锋，一口所敌，张仪、张禄亦足云也。　　搉惟庸蜀与鸲鹊同窠，句吴与黾同穴。一自以为禽鸟，一自以为鱼鳖。山阜猥积而踦　区，泉流迸集而咉咽。隰壤瀸漏而沮洳，林薮石留而芜秽。穷岫泄云，日月恒翳。宅土熇暑，封疆障疠。蔡莽螫剌，昆虫毒噬。汉罪流御，秦馀徙<列巾>。宵貌蕞陋，禀质脆。巷无杼首，里罕耆耋。或魋髻而左言，或镂肤而钻发。或明发而嬥歌，或浮泳而卒岁。风俗以果为婳，人物以戕害为艺。威仪所不摄，宪章所不缀。由重山之束厄，因长川之裾势。距远关以闚，时高樔而陛制。薄戍绵幂，无异蛛蝥之网；弱卒琐甲，无异螳螂之卫。　　与先世而常然，虽信险而剿绝。揆既往之前迹，即将来之後辙。成都迄已倾覆，建邺则亦颠沛。顾非累卵於叠釭，焉至观形而怀怛！权假日以馀荣，比朝华而菴蔼。览麦秀与黍离，可作谣於吴会。”　　先生之言未卒，吴蜀二客，矍焉相顾，倏焉失所。有靦瞢容，神形茹。气离坐，倏墨而谢。曰：“仆党清狂，怵迫闽濮。习蓼虫之忘辛，玩进退之惟谷。非常寐而无觉，不睹皇舆之轨躅。过以亻凡剽之单慧，历执古之醇听。兼重以崒缪，偭辰光而罔定。先生玄识，深颂靡测。得闻上德之至盛，匪同忧於有圣。抑若春霆发响，而惊蛰飞竞。潜龙浮景，而幽泉高镜。虽星有风雨之好，人有异同之性。庶觌蔀家与剥庐，非苏世而居正。且夫寒谷丰黍，吹律暖之也。昬情爽曙，箴规显之也。虽明珠兼寸，尺璧有盈。曜车二六，三倾五城，未若申锡典章之为远也。”亮曰：“日不双丽，世不两帝。天经地纬，理有大归。安得齐给守其小辩也。”吴都赋　　东吴王孙冁然而咍，曰：“夫上图景宿，辨於天文者也。下料物土，析於地理者也。古先帝代，曾览八纮之洪绪。一六合而光宅，翔集遐宇。鸟策篆素，玉牒石记。乌闻梁岷有陟方之馆、行宫之基欤？而吾子言蜀都之富，禺同之有。玮其区域，美其林薮。矜巴汉之阻，则以为袭险之右。徇蹲鸱之沃，则以为世济阳九。龌龊而算，顾亦曲士之所叹也。旁魄而论都，抑非大人之壮观也。何则？土壤不足以摄生，山川不足以周卫。公孙国之而破，诸葛家之而灭。兹乃丧乱之丘墟，颠覆之轨辙。安可以俪王公而著风烈也？玩其碛砾而不窥玉渊者，未知骊龙之所蟠也。习其弊邑而不睹上邦者，未知英雄之所躔也。　　“子独未闻大吴之巨丽乎？且有吴之开国也，造自太伯，宣於延陵。盖端委之所彰，高节之所兴。建至德以创洪业，世无得而显称。由克让以立风俗，轻脱鵕於千乘。若率土而论都，则非列国之所觖望也。故其经略，上当星纪。拓土画疆，卓荦兼并。包括干越，跨蹑蛮荆。婺女寄其曜，翼轸寓其精。指衡岳以镇野，目龙川而带坰。　　“尔其山泽，则嵬嶷峣屼，?婴冥郁岪。溃渱泮汗，滇氵眄淼漫。或涌川而开渎，或吞江而纳汉。磈々，滮々涆々。?钦碒乎数州之间，灌注乎天下之半。百川派别，归海而会。控清引浊，混涛并濑。濆薄沸腾，寂寥长迈。濞焉汹汹，隐焉潏潏。出乎大荒之中，行乎东极之外。经扶桑之中林，包汤谷之滂沛。潮波汨起，回复万里。歊雾漨浡，云蒸昏昧。泓澄?#91;，澒溶沆漾。莫测其深，莫究其广。澶湉漠而无涯，牜怱有流而为长。朅异之所丛育，鳞甲之所集往。　　“於是乎长鲸吞航，修鲵吐浪。跃龙腾蛇，鲛鲻琵琶。王鲔鯸鲐，鮣龟鱕?昔。乌贼拥剑，鼊鲭鳄。涵泳乎其中。葺鳞镂甲，诡类舛错。溯洄顺流，噞喁沈浮。鸟则鹍鸡鸀鳿\\\\\\，鹴鹄鹭鸿。鶢鶋避风，候雁造江。鸂敕?鷛渠?，　鹤鹙鸧。鹳鸥鹢鸬，氾滥乎其上。湛淡羽仪，随波参差。理翮整翰，容与自玩。雕啄蔓藻，刷荡漪澜。鱼鸟聱耴，万物蠢生。芒芒黖々，慌罔奄欻，神化翕忽，函幽育明。穷性极形，盈虚自然。蚌蛤珠胎，与月亏全。巨鳌赑屃，首冠灵山。大鹏缤翻，翼若垂天。振荡汪流，雷抃重渊。殷动宇宙，胡可胜原！　　“岛屿绵邈，洲渚冯隆。旷瞻迢递，迥眺冥蒙。珍怪丽，奇隙充。径路绝，风云通。洪桃屈盘，丹桂灌丛。琼枝抗茎而敷蕊，珊瑚幽茂而玲珑。增冈重阻，列真之宇。玉堂对溜，石室相距。蔼蔼翠幄，?弱?弱素女。江斐於是往来，海童於是宴语。斯实神妙之响象，嗟难得而覙缕！　　“尔乃地势坱圠，卉木镺蔓。遭薮为圃，值林为苑。异荂蓲，夏晔冬蒨。方志所辨，中州所羡。草则藿蒳豆蔻，姜汇非一。江蓠之属，海苔之类。纶组紫绛，食葛香茅。石帆水松，东风扶留。布濩皋泽，蝉联陵丘。夤缘山岳之岊，幂历江海之流。扤白蒂，衔朱蕤。郁兮?茂，晔兮菲菲。光色炫晃，芬馥肸蚃。职贡纳其包匦，离骚咏其宿莽。木则枫柙櫲樟，栟榈枸桹。绵杬杶栌，文欀桢橿。平仲桾櫏，松梓古度。楠榴之木，相思之树。宗生高冈，族茂幽阜。擢本千寻，垂荫万亩。攒柯挐茎，重葩殗叶。轮囷蚪蟠，鳞接。荣色杂糅，绸缪缛绣。宵露霮感，旭日晻孛。与风飖飏，<风幼>浏飕飗。鸣条律畅，飞音响亮。盖象琴筑并奏，笙竽俱唱。其上则猿父哀吟，犭军子长啸。狖鼯猓然，腾趠飞超。争接县垂，竞游远枝。惊透沸乱，牢落翚散。其下则有枭羊麡狼，猰?犭区象。乌菟之族，犀兕之党。钩爪锯牙，自成锋颖。精若燿星，声若云霆。名载於山经，形镂於夏鼎。　　“其竹则筼筜箖箊，桂箭射筒。柚梧有篁，篻簩有丛。苞笋抽节，往往萦结。绿叶翠茎，冒霜停雪。橚矗森萃，蓊茸萧瑟。檀栾蝉蜎，玉润碧鲜。梢云无以逾，嶰谷弗能连。鸑鷟食其实，鹓雏扰其间。其果则丹橘馀甘，荔枝之林。槟榔无柯，椰叶无阴。龙眼橄榄，榴御霜。结根比景之阴，列挺衡山之阳。素华斐，丹秀芳。临青壁，系紫房。鹧鸪南翥而中留，孔雀綷羽以翱翔。山鸡归飞而来栖，翡翠列巢以重行。其琛赂则琨瑶之阜，铜锴之垠。火齐之宝，骇鸡之珍。赪丹明玑，金华银朴。紫贝流黄，缥碧素玉。隐赈崴，杂插幽屏。精曜潜颖，硩陊山谷。碕岸为之不枯，林木为之润黩。隋侯於是鄙其夜光，宋王於是陋其结绿。“其荒陬谲诡，则有龙穴内蒸，云雨所储。陵鲤若兽，浮石若桴。双则比目，片则王馀。穷陆饮木，极沈水居。泉室潜织而卷绡，渊客慷慨而泣珠。开北户以向日，齐南冥於幽都。其四野，则畛畷无数，膏腴兼倍。原隰殊品，窊隆异等。象耕鸟耘，此之自与。穱秀菰穗，於是乎在。煮海为盐，采山铸钱。国税再熟之稻，乡贡八蚕之绵。　　“徒观其郊隧之内奥，都邑之纲纪。霸王之所根柢，开国之所基趾。郛郭周匝，重城结隅。通门二八，水道陆衢。所以经始，用累千祀。宪紫宫以营室，廓广庭之漫漫。寒暑隔阂於邃宇，虹霓回带於云馆。所以跨跱焕炳万里也。造姑苏之高台，临四远而特建，带朝夕之浚池，佩长洲之茂苑。窥东山之府，则环宝溢目；海陵之仓，则红粟流衍。起寝庙於武昌，作离宫於建业。阐阖闾之所营，采夫差之遗法。抗神龙之华殿，施荣楯而捷猎。崇临海之崔巍，饰赤乌之韡晔。东西胶葛，南北峥嵘。房栊对櫎，连阁相经。阍闼谲诡，异出奇名。左称弯碕，右号临硎。雕栾镂楶，青琐丹楹。图以云气，画以仙灵。虽兹宅之夸丽，曾未足以少宁。思比屋於倾宫，毕结瑶而构琼。高闱有闶，洞门方轨。朱阙双立，驰道如砥。树以青槐，亘以绿水。玄荫眈眈，清流亹亹。列寺七里，侠栋阳路。屯营栉比，解署釭布。横塘查下，邑屋隆夸。长干延属，飞甍舛互。　　“其居则高门鼎贵，魁岸豪杰。虞魏之昆，顾陆之裔。歧嶷继体，老成弈世。跃马叠迹，朱轮累辙。陈兵而归，兰锜内设。冠盖云荫，闾阎阗噎。其邻则有任侠之靡，轻訬之客。缔交翩翩，亻宝从弈弈。出蹑珠履，动以千百。里宴巷饮，飞觞举白。翘关扛鼎。拚射壶博。鄱阳暴谑，中酒而作。　　“於是乐只衎而欢饫无匮，都辇殷而四奥来暨。水浮陆行，方舟结驷。唱棹转毂，昧旦永日。开市朝而并纳，横阛阓而流溢。混品物而同廛，并都鄙而为一。士女伫眙，商贾骈{比土}。纻衣絺服，杂沓傱萃。轻舆按辔以经隧，楼船举颿而过肆。果布辐凑而常然，致远流离与珂。纟集贿纷纭，器用万端。金镒磊砢，珠琲阑干。桃笙象簟，韬於筒中；蕉葛升越，弱於罗纨。泶犭翏，交贸相竞。喧哗喤呷，芬葩荫映。挥袖风飘而红尘昼昬；流汗霡霂而中逵泥泞。“富中之甿，货殖之选。乘时射利，财丰巨万。竞其区宇，则并疆兼巷；矜其宴居，则珠服玉馔。趫材悍壮，此焉比庐。捷若庆忌，勇若专诸。危冠而出，竦剑而趋。扈带鲛函，扶揄属镂藏鍦於人，去<盾戈>自闾。家有鹤膝，户有犀渠。军容蓄用，器械兼储。吴钩越棘，纯钧湛卢。戎车盈於石城，戈船掩乎江湖。　　“露往霜来，日月其除。草木节解，鸟兽腯肤。观鹰隼，诫征夫。坐组甲，建祀姑。命官帅而拥铎，将校猎乎具区。乌浒狼荒，夫南西屠。儋耳黑齿之酋，金邻象郡之渠。戊矞，靸霅警捷，先驱前涂。俞骑骋路，指南司方。出车槛槛，被练锵锵。吴王乃巾玉辂，轺骕骦。旗鱼须，常重光。摄乌号，佩干将。羽旄扬蕤，雄戟耀芒。贝胄象弭，织文鸟章。六军袀服，四骐龙骧。峭格周施，罿罻普张。罼鶒琐结，罠氾连纲。阹以九疑，御以沅湘。輶轩蓼扰，彀骑炜煌。袒裼徒搏，拔距投石之部。猿臂骿胁，狂趭犷猤。鹰瞵鹗视，じす翊。若离若合者，相与腾跃乎莽　之野。干卤殳鋋，旸夷勃卢之旅。长<矛殳>短兵，直发驰骋。儇佻坌并，衔枚无声。悠悠旆旌者，相与聊浪乎昧莫之坰。钲鼓叠山，火烈熛林。飞爓浮烟，载霞载阴。菈擸雷硠，崩峦弛岑。鸟不择木，兽不择音。<虎武>甝，<系页>麋麖。蓦六驳，追飞生。弹鸶鶁，射猱犭廷。白雉落，黑鸩零。陵绝???嶕，聿越巉险。跇逾竹柏，猭杞柟。封豨，神螭掩。刚镞润，霜刃染。　　“於是弭节顿辔，齐镳驻跸。徘徊倘佯，寓目幽蔚。览将帅之拳勇，与士卒之抑扬。羽族以觜距为刀铍，毛群以齿角为矛铗，皆体著而应卒。所以挂扢而为创痏，冲踤而断筋骨。莫不衄锐挫芒，拉捭摧藏。虽有石林之岝崿，请攘臂而靡之；虽有雄虺之九首，将抗足而跐之。颠覆巢居，剖破窟宅。仰攀鵕鸃，俯蹴豺敠。刦剞熊罴之室，剽掠虎豹之落。猩猩啼而就禽，笑而被格。屠巴蛇，出象骼。斩鹏翼，掩广泽。轻禽狡兽，周章夷犹。狼跋乎中，忘其所以睒睗，失其所以去就。魂褫气慑而自踢　伏者，应弦饮羽，形偾景僵者，累积而增益，杂袭错缪。倾薮薄，倒岬岫。岩穴无豜豵，翳荟无{鹿需}鹨。思假道於丰隆，披重霄而高狩。笼乌兔於日月，穷飞走之栖宿。“嶰涧閴，冈岵童。罾罘满，效获众。回靶乎行邪，睨观鱼乎三江。泛舟航於彭蠡，浑万艘而既同。弘舸连舳，巨槛接舻。飞云盖海，制非常模。叠华楼而岛跱，时仿於方壶。比鹢首而有裕，迈馀皇於往初。张组帏，构流苏。开轩幌，镜水区。槁工楫师，选自闽禺。习御长风，狎玩灵胥。责千里於寸阴，聊先期而须臾。棹讴唱，箫籁鸣。洪流响，渚禽惊。弋磻放，稽鹪明?。虞机发，留　。钩铒纵横，网罟接绪。术兼詹公，巧倾任父。筌?亘亸，鲡鲿魦。罩两魪，罺鰝虾。乘鲎鼋鼍，同罛共罗。沈虎潜鹿，馽龓僒束。鲸辈中於群犗，搀抢暴出而相属。虽复鲤，无临河而钓异射鲋於井谷。“结轻舟而竞逐，迎潮水而振缗。想萍实之复形，访灵夔於鲛人。精卫衔石而遇缴，文鳐夜飞而触纶。北山亡其翔翼，西海失其游鳞。雕题之士，镂身之卒。比饰虬龙，蛟螭与对。简其华质，则费锦缋。料其虓勇，则雕悍狼戾。相与昧潜险，搜环奇。摸蝳蝐，扪觜?隽。剖巨蚌於回渊，濯明月於涟漪。　　“毕天下之至异，讫无索而不臻。溪壑为之一罄，川渎为之中贫。哂澹台之见谋，聊袭海而徇珍。载汉女於后舟，追晋贾而同尘。汨乘流以砰宕，翼飔风之<风刘>々。直冲涛而上濑，常沛沛以悠悠。汔可休而凯归，揖天吴与阳侯。指包山而为期，集洞庭而淹留。数军实乎桂林之苑，飨戎旅乎落星之楼。置酒若淮泗，积肴若山丘。飞轻轩而酌绿酃，方双辔而赋珍羞。饮烽起，釂鼓震。士遗倦，众怀欣。幸乎馆娃之宫，张女乐而娱群臣。罗金石与丝竹，若钧天之下陈。登东歌，操南音。胤阳阿，咏韎任。荆艳楚舞，吴愉越吟。翕习容裔，靡靡愔愔。　　“若此者，与夫唱和之隆响，动锺鼓之铿耾。有殷坻颓於前，曲度难胜。皆与谣俗汁协，律吕相应。其奏乐也，则木石润色；其吐哀也，则凄风暴兴。或超延露而驾辩，或逾绿水而采菱。军马弭髦而仰秣，渊鱼竦鳞而上升。酣湑半，八音并。欢情留，良辰征。鲁阳挥戈而高麾，回曜灵於太清。将转西日而再中，齐既往之精诚。　　“昔者夏后氏朝群臣於兹土，而执玉帛者以万国。盖亦先生之所高会，而四方之所轨则。春秋之际，要盟之主。阖闾信其威，夫差穷其武。内果伍员之谋，外骋孙子之奇。胜强楚於柏举，栖劲越於会稽。阙沟乎商鲁，争长於黄池。徒以江湖嶮陂，物产殷充。绕溜未足言其固，郑白未足语其丰。士有陷坚之锐，俗有节概之风。睚眦则挺剑，喑呜则弯弓。拥之者龙腾，据之者虎视。麾城若振槁，搴旗若顾指。虽带甲一朝，而元功远致。虽累叶百叠，而富强相继。乐湑衎其方域，列仙集其土地。桂父练形而易色，赤须蝉蜕而附丽。中夏比焉，毕世而罕见，丹青图其珍玮，贵其宝利也。舜禹游焉，没齿而忘归，精灵留其山阿，玩其奇丽也。剖判庶士，商搉万俗。国有郁鞅而显敞，邦有湫厄而踡跼。伊兹都之函弘，倾神州而韫椟。仰南斗以斟酌，兼二仪之优渥。　　“繇此而揆之，西蜀之於东吴，小大之相绝也，亦犹棘林萤燿，而与夫木龙烛也。否泰之相背也，亦犹帝之悬解，而与桎梏疏属也。庸可共世而论巨细，同年而议丰确乎？暨其幽遐独邃，寥廓闲奥。耳目之所不该，足趾之所不蹈。倜傥之极异，誳诡之殊事，藏理於终古，而未寤於前觉也。若吾子之所传，孟浪之遗言，略举其梗概，而未得其要妙也。”蜀都赋　　有西蜀公子者，言于东吴王孙，曰：盖闻天以日月为纲，地以四海为纪。九土星分，万国错跱。崤函有帝皇之宅，河洛为王者之里。吾子岂亦曾闻蜀都之事欤？请为左右扬搉而陈之。　　夫蜀都者，盖兆基于上世，开国于中古。廓灵关以为门，包玉垒而为宇。带二江之双流，抗峨眉之重阻。水陆所凑，兼六合而交会焉；丰蔚所盛，茂八区而庵蔼焉。　　于前则跨蹑犍牂，枕倚交趾。经途所亘，五千余里。山阜相属，含溪怀谷。岗峦纠纷，触石吐云。郁葐蒕以翠微，崛巍巍以峨峨。干青霄而秀出，舒丹气而为霞。龙池瀑濆其隈，漏江伏流溃其阿。汩若汤谷之扬涛，沛若蒙汜之涌波。于是乎邛竹缘岭，菌桂临崖。旁挺龙目，侧生荔枝。布绿叶之萋萋，结朱实之离离。迎隆冬而不凋，常晔晔以猗猗。孔翠群翔，犀象竞驰。白雉朝雊，猩猩夜啼。金马骋光而绝景，碧鸡儵忽而曜仪。火井沈荧于幽泉，高爓飞煽于天垂。其间则有虎珀丹青，江珠瑕英。金沙银砾，符采彪炳，晖丽灼烁。　　于后则却背华容，北指昆仑。缘以剑阁，阻以石门。流汉汤汤，惊浪雷奔。望之天回，即之云昏。水物殊品，鳞介异族。或藏蛟螭，或隐碧玉。嘉鱼出于丙穴，良木攒于褒谷。其树则有木兰梫桂，杞櫹椅桐，椶枒楔枞。楩柟幽蔼于谷底，松柏蓊郁于山峰。擢修干，竦长条。扇飞云，拂轻霄。羲和假道于峻歧，阳乌回翼乎高标。巢居栖翔，聿兼邓林。穴宅奇兽，窠宿异禽。熊罴咆其阳，雕鹗鴥其阴。猿狖腾希而竞捷，虎豹长啸而永吟。　　于东则左绵巴中，百濮所充。外负铜梁于宕渠，内函要害于膏腴。其中则有巴菽巴戟，灵寿桃枝。樊以蒩圃，滨以盐池。蟞蛦山栖，鼋龟水处。潜龙蟠于沮泽，应鸣鼓而兴雨。丹沙赩炽出其阪，蜜房郁毓被其阜。山图采而得道，赤斧服而不朽。若乃刚悍生其方，风谣尚其武。奋之则賨旅，玩之则渝舞。锐气剽于中叶，蹻容世于乐府。　　于西则右挟岷山，涌渎发川。陪以白狼，夷歌成章。坰野草昧，林麓黝儵。交让所植，蹲鸱所伏。百药灌丛，寒卉冬馥。异类众伙，于何不育？其中则有青珠黄环，碧砮芒消。或丰绿荑，或蕃丹椒。麋芜布濩于中阿，风连莚蔓于兰皋。红葩紫饰，柯叶渐苞。敷橤葳蕤，落英飘飖。神农是尝，卢跗是料。芳追气邪，味蠲疠痟。　　其封域之内，则有原隰坟衍，通望弥博。演以潜沬，浸以绵雒。沟洫脉散，疆里绮错。黍稷油油，稻莫莫。指渠口以为云门，洒滮池而为陆泽。虽星毕之滂遝，尚未齐其膏液。　　尔乃邑居隐赈，夹江傍山。栋宇相望，桑梓接连。家有盐泉之井，户有橘柚之园。其园则林檎枇杷，橙柿梬楟。榹桃函列，梅李罗生。百果甲宅，异色同荣。朱樱春熟，素柰夏成。若乃大火流，凉风厉。白露凝，微霜结。紫梨津润，樼栗罅发。蒲陶乱溃，若榴竞裂。甘至自零，芬芬酷烈。其园则有蒟蒻茱萸，瓜畴芋区。甘蔗辛姜，阳蓲阴敷。日往菲薇，月来扶疏。任土所丽，众献而储。　　其沃瀛则有攒蒋丛蒲，绿菱红莲。杂以蕴藻，糅以苹蘩。总茎柅柅，裛叶蓁蓁。蕡实时味，王公羞焉。其中则有鸿俦鹄侣，振鹭鹈鹕。晨凫旦至，候雁衔芦。木落南翔，冰泮北徂。云飞水宿，哢吭清渠。其深则有白鼋命鳖，玄獭上祭。鳣鲔鳟鲂，鮷鳢鲨鲿。差鳞次色，锦质报章。跃涛戏濑，中流相忘。于是乎金城石郭，兼帀中区。既丽且崇，实号成都。辟二九之通门，画方轨之广涂。营新宫于爽垲，拟承明而起庐。结阳城之延阁，飞观榭乎云中。开高轩以临山，列绮窗而瞰江。内则议殿爵堂，武义虎威。宣化之闼，崇礼之闱。华阙双邈，重门洞开。金铺交映，玉题相晖。外则轨躅八达，里闬对出。比屋连甍，千庑万室。亦有甲第，当衢向术。坛宇显敞，高门纳驷。庭扣钟磬，堂抚琴瑟。匪葛匪姜，畴能是恤？　　亚以少城，接乎其西。市廛所会，万商之渊。列隧百重，罗肆巨千。贿货山积，纤丽星繁。都人士女，袨服靓妆。贾贸墆鬻，舛错纵横。异物崛诡，奇于八方。布有橦华，麫有桄榔。邛杖传节于大夏之邑，蒟酱流味于番禺之乡。舆辇杂沓，冠带混并。累毂叠迹，叛衍相倾。喧哗鼎沸，则哤聒宇宙；嚣尘张天，则埃壒曜灵。阛阓之里，伎巧之家。百室离房，机杼相和。贝锦斐成，濯色江波。黄润比筒，籯金所过。　　侈侈隆富，卓郑埒名。公擅山川，货殖私庭。藏镪巨万，鈲摫兼呈。亦以财雄，翕习边城。三蜀之豪，时来时往。养交都邑，结俦附党。剧谈戏论，扼腕抵掌。出则连骑，归从百两。若其旧俗，终冬始春。吉日良辰，置酒高堂，以御嘉宾。金罍中坐，肴烟四陈。觞以清醥，鲜以紫鳞。羽爵执竞，丝竹乃发。巴姬弹弦，汉女击节。起西音于促柱，歌江上之飉厉。纡长袖而屡舞，翩跹跹以裔裔。合樽促席，引满相罚。乐饮今夕，一醉累月。　　若夫王孙之属，郤公之伦。从禽于外，巷无居人。并乘骥子，俱服鱼文。玄黄异校，结驷缤纷。西逾金堤，东越玉津。朔别期晦，匪日匪旬。蹴蹈蒙笼，涉寥廓。鹰犬倏眒，罻罗络幕。毛群陆离，羽族纷泊。翕响挥霍，中网林薄。屠麖麋，翦旄麈。带文蛇，跨雕虎。志未骋，时欲晚。追轻翼，赴绝远。出彭门之阙，驰九折之阪。经三峡之峥嵘，蹑五屼之蹇浐。戟食铁之兽，射噬毒之鹿。皛貙氓于葽草，弹言鸟于森木。拔象齿，戾犀角。鸟铩翮，兽废足。　　殆而朅来相与，第如滇池，集于江洲。试水客，舣轻舟。娉江婓，与神游。罨翡翠，钓鰋鮋。下高鹄，出潜虬。吹洞箫，发棹讴。感鱘鱼，动阳侯。腾波沸涌，珠贝汜浮。若云汉含星，而光耀洪流。将飨獠者，张帟幕，会平原。酌清酤，割芳鲜。饮御酣，宾旅旋。车马雷骇，轰轰阗阗。若风流雨散，漫乎数百里间。斯盖宅土之所安乐，观听之所踊跃也。焉独三川，为世朝市？　　若乃卓荦奇谲，倜傥罔已。一经神怪，一纬人理。远则岷山之精，上为井络。天帝运期而会昌，景福肸飨而兴作。碧出苌弘之血，鸟生杜宇之魄。妄变化而非常，羌见伟于畴昔。近则江汉炳灵，世载其英。蔚若相如，皭若君平。王褒韡晔而秀发，杨雄含章而挺生。幽思绚道德，摛藻掞天庭。考四海而为儁，当中叶而擅名。是故游谈者以为誉，造作者以为程也。至乎临谷为塞，因山为障。峻岨塍埒长城，豁险吞若巨防。一人守隘，万夫莫向。公孙跃马而称帝，刘宗下辇而自王。由此言之，天下孰尚？故虽兼诸夏之富有，犹未若兹都之无量也。","dynasty":"魏晋","tags":"辞赋精选，地名，言志，讽刺","title":"三都赋"}
{"author":"左思","content":"　　星星白发，生于鬓垂。虽非青蝇，秽我光仪。策名观国，以此见疵。将拔将镊，好爵是縻。　　白发将拔，惄然自诉：禀命不幸，值君年暮。逼迫秋霜，生而皓素。始览明镜，惕然见恶。朝生昼拔，何罪之故？子观桔柚，一暠一晔，贵其素华，匪尚绿叶。愿戢子之手，摄子之镊。　　咨尔白发，观世之途。靡不追荣，贵华贱桔。赫赫阊阖，蔼蔼紫庐。弱冠来仕，童髫献谟。甘罗乘轸，子奇剖符。英英终贾，高论云衢。拔白就黑。此自在吾。　　白发临欲拔，瞑目号呼：何我之冤，何子之误！甘罗自以辩惠见称，不以发黑而名著。贾生自以良才见异，不以乌鬓而后举。闻之先民，国用老成。二老归周，周道肃清。四皓佐汉，汉德光明。何必去我，然后要荣？　　咨尔白发，事各有以，尔之所言，非不有理。曩贵耆耄，今薄旧齿。皤皤荣期，皓首田里。虽有二毛，河清难俟。随时之变，见叹孔子。　　发乃辞尽，誓以固穷。昔临玉颜，今从飞蓬。发肤至昵，尚不克终。聊用拟辞，比之国风。","dynasty":"魏晋","tags":"寓理，讽刺","title":"白发赋"}
{"author":"左思","content":"弱冠弄柔翰，卓荦观群书。著论准《过秦》，作赋拟《子虚》。边城苦鸣镝，羽檄飞京都。虽非甲胄士，畴昔览《穰苴》。长啸激清风，志若无东吴。铅刀贵一割，梦想骋良图。左眄澄江湘，右盼定羌胡。功成不受爵，长揖归田庐。","dynasty":"魏晋","tags":"读书，壮志，愤懑","title":"咏史八首·其一"}
{"author":"左思","content":"吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻烂漫赤。娇语若连琐，忿速乃明集。握笔利彤管，篆刻未期益。执书爱绨素，诵习矜所获。其姊字惠芳，面目粲如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风书，如见已指摘。丹青日尘暗，明义为隐赜。驰骛翔园林，果下皆生摘。红葩缀紫蒂，萍实骤柢掷。贪华风雨中，眒忽数百适。务蹑霜雪戏，重綦常累积。并心注肴馔，端坐理盘鬲。翰墨戢闲案，相与数离逖。动为垆钲屈，屐履任之适。止为荼荈据，吹嘘对鼎立。脂腻漫白袖，烟熏染阿锡。衣被皆重地，难与沉水碧。任其孺子意，羞受长者责。瞥闻当与杖，掩泪俱向壁。","dynasty":"魏晋","tags":"写人，女子，生活","title":"娇女诗"}
{"author":"左思","content":"杖策招隐士，荒涂横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沉。非必丝与竹，山水有清音。何事待啸歌？灌木自悲吟。秋菊兼餱粮，幽兰间重襟。踌躇足力烦，聊欲投吾簪。经始东山庐，果下自成榛。前有寒泉井，聊可莹心神。峭蒨青葱间，竹柏得其真。弱叶栖霜雪，飞荣流余津。爵服无常玩，好恶有屈伸。结绶生缠牵，弹冠去埃尘。惠连非吾屈，首阳非吾仁。相与观所尚，逍遥撰良辰。","dynasty":"魏晋","tags":"隐士，生活","title":"招隐二首"}
{"author":"左思","content":"秋风何冽冽，白露为朝霜。柔条旦夕劲，绿叶日夜黄。明月出云崖，皦皦流素光。披轩临前庭，嗷嗷晨雁翔。高志局四海，块然守空堂。壮齿不恒居，岁暮常慨慷。","dynasty":"魏晋","title":"杂诗·秋风何冽冽"}
{"author":"左思","content":"弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对珪宁肯分。连玺曜前庭，比之犹浮云。济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为歘来游。被褐出阊阖，高步追许由。振衣千仞冈，濯足万里流。荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复雕枯。饮河期满腹，贵足不愿余。巢林栖一枝，可为达士模。","dynasty":"魏晋","tags":"咏史，言志，组诗","title":"咏史八首"}
{"author":"左思","content":"皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为欻来游。被褐出阊阖，高步追许由。振衣千仞冈，濯足万里流。","dynasty":"魏晋","title":"咏史"}
{"author":"左思","content":"杖策招隐士，荒途横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沉。非必丝与竹，山水有清音。何事待啸歌，灌木自悲吟。秋菊兼糇粮，幽兰间重襟。踌躇足力烦，聊欲投吾簪。","dynasty":"魏晋","title":"招隐"}
{"author":"左思","content":"郁郁岱青。海渎所经。阴精神灵。为祥为祯。峨峨令妹。应期挺生。如兰之秀。如芝之荣。总角岐嶷。龆龀夙成。比德古烈。异世同声。厥德伊何。塞渊其虑。厥声伊何。日新其誉。幽思泉涌。乃诗乃赋。飞翰云浮。摛藻星布。光曜邦族。名驰时路。翼翼羣媛。是瞻是慕。匪惟见慕。善诱善导。斟酌诸姬。言成典诰。匪唯辞章。多才多巧。黼黻文绣。几微要妙。积德弥高。用心弥奥。伊我之闇。晞妹之曜。惟我惟妹。寔惟同生。早丧先妣。恩百常情。女子有行。实远父兄。骨肉之思。固有归宁。何悟离拆。隔以天庭。自我不见。于今二龄。岂唯二龄。相见未克。虽同京宇。殊邈异国。越鸟巢南。胡马仰北。自然之恋。禽兽罔革。仰瞻参商。沉忧内塞。何以抒怀。告情翰墨。","dynasty":"魏晋","title":"悼离赠妹诗二首一"}
{"author":"左思","content":"穆穆令妹。有德有言。才丽汉班。明朗楚樊。默识若记。下笔成篇。行显中闺。名播八蕃。以兰之芳。以膏之明。永去骨肉。内充紫庭。至情至念。惟父惟兄。悲其生离。泣下交颈。桓山之鸟。四子同巢。将飞将散。悲鸣忉忉。惟彼禽鸟。犹有号咷。况我同生。载忧载劳。将离将别。置酒中袖口。衔杯不饮。涕洟纵横。会日何短。隔日何长。仰瞻曜灵。爱此寸光。何以为赠。勉以列图。何以为诫。申以诗书。去去在近。上下欷歔。含辞满胸。郁愤不舒。燕燕之诗。伫立以泣。送尔涉涂。涕泗交集。云往雨绝。瞻望弗及。延伫中衢。愊忆呜唈。既乖既离。驰情仿髴。何寝不梦。何行不想。静言永念。形留神往。优思成疚。结在精爽。其思伊何。发言流泪。其疢伊何。寤寐惊悸。咏尔文辞。玩尔手笔。执书当面。聊以永日。","dynasty":"魏晋","title":"悼离赠妹诗二首二"}
{"author":"左思","content":"梁习持魏郎。秦兵不敢出。李牧为赵将。疆场得清谧。","dynasty":"魏晋","title":"咏史诗"}
{"author":"左思","content":"皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为欻来游。被褐出阊阖，高步追许由。振衣千仞冈，濯足万里流。","dynasty":"魏晋","title":"咏史诗八首其五"}
{"author":"左思","content":"习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复凋枯。饮河期满腹，贵足不愿馀。巢林栖一枝，可为达士模。","dynasty":"魏晋","title":"咏史诗八首其八"}
{"author":"左思","content":"杖策招隐士，荒途横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沈。非必丝与竹，山水有清音。何事待啸歌，灌木自悲吟。秋菊兼糇粮，幽兰间重襟。踌躇足力烦，聊欲投吾簪。","dynasty":"魏晋","title":"招隐诗二首其一"}
{"author":"左思","content":"郁郁岱青，海渎所经。阴精神灵，为祥为祯。峨峨令妹，应期挺生。如兰之秀，如芝之荣。总角岐嶷，龆龀夙成。比德古烈，异世同声。厥德伊何，塞渊其虑。厥声伊何，日新其誉。幽思泉涌，乃诗乃赋。飞翰云浮，摛藻星布。光曜邦族，名驰时路。翼翼群媛，是瞻是慕。匪惟见慕，善诱善导。斟酌诸姬，言成典诰。匪唯辞章，多才多巧。黼黻文绣，几微要妙。积德弥高，用心弥奥。伊我之闇，晞妹之曜。惟我惟妹，寔惟同生。早丧先妣，恩百常情。女子有行，实远父兄。骨肉之思，固有归宁。何悟离拆，隔以天庭。自我不见，于今二龄。岂唯二龄，相见未克。虽同京宇，殊邈异国。越鸟巢南，胡马仰北。自然之恋，禽兽罔革。仰瞻参商，沈忧内塞。何以抒怀，告情翰墨。","dynasty":"魏晋","title":"悼离赠妹诗二首其一"}
{"author":"左思","content":"穆穆令妹，有德有言。才丽汉班，明朗楚樊。默识若记，下笔成篇。行显中闺，名播八蕃。以兰之芳，以膏之明。永去骨肉，内充紫庭。至情至念，惟父惟兄。悲其生离，泣下交颈。桓山之鸟，四子同巢。将飞将散，悲鸣忉忉。惟彼禽鸟，犹有号咷。况我同生，载忧载劳。将离将别，置酒中堂。衔杯不饮，涕洟纵横。会日何短，隔日何长。仰瞻曜灵，爱此寸光。何以为赠，勉以列图。何以为诫，申以诗书。去去在近，上下欷歔。含辞满胸，郁愤不舒。燕燕之诗，伫立以泣。送尔涉涂，涕泗交集。云往雨绝，瞻望弗及。延伫中衢，愊忆呜唈。既乖既离，驰情仿佛。何寝不梦，何行不想。静言永念，形留神往。优思成疚，结在精爽。其思伊何，发言流泪。其疢伊何，寤寐惊悸。咏尔文辞，玩尔手笔。执书当面，聊以永日。","dynasty":"魏晋","title":"悼离赠妹诗二首其二"}
{"author":"顾翃","content":"顿作无家客，偏为间道行。艰难脱贼手，辛苦出危城。破甑悲身世，虚舟任死生。凄凉《穷鸟赋》，弓影莫频惊。","dynasty":"清代","title":"村居其一"}
{"author":"顾翃","content":"生事风前叶，人情屋上乌。苍生犹有劫，群盗尚稽诛。鼓枻逢渔父，缨冠笑腐儒。宵来望天末，云气正模糊。","dynasty":"清代","title":"村居其二"}
{"author":"顾翃","content":"经旬无客至，绿遍上阶苔。石压笋斜出，雨淹花卧开。避喧聊把卷，恶醉罢衔杯。却怪墙东叟，谈诗久不来。","dynasty":"清代","title":"村居其三"}
{"author":"顾翃","content":"每叹两无极，欣闻岁有秋。直因穷得健，始信老无忧。一举输鸿鹄，群呼任马牛。君看三尺剑，绕指亦成柔。","dynasty":"清代","title":"村居其四"}
{"author":"顾翃","content":"巡植登陴愧壮夫，斗间妖孛认模糊。遗民已听千家哭，贼火还愁万室枯。大将空传拥鹅鹳，团兵犹虑聚萑苻。七朝涵养称全胜，此日彫残那易苏。","dynasty":"清代","title":"初冬避居东乡感赋其二"}
{"author":"顾翃","content":"桃源何处独伥伥，咫尺烽烟隔故乡。恶梦每疑逢黑劫，微官也似熟黄粱。饥寒我愧陈无已，忧乐谁知杜季良。身世那堪追子美，咏诗独立太苍茫。","dynasty":"清代","title":"初冬避居东乡感赋其三"}
{"author":"顾翃","content":"太息威弧久不振，坐令群盗满城闉。一身漂泊风中絮，几辈流亡劫后尘。漫说军储敲骨髓，谁知筹笔敝精神。幺魔命尽终菹醢，会见熙阳丽紫宸。","dynasty":"清代","title":"初冬避居东乡感赋其四"}
{"author":"顾翃","content":"岁寒墐户无风沙，如僧退院吏退衙。余年健在真硕果，世事阅尽如空花。峥嵘岁月蛇掣尾，漂泊身世狗丧家。一掬得饱羡饥鹜，三匝未稳输惊鸦。子舍来愁室悬磬，孙谋近喜经传葩。剩僚那得太仓粟，残客敢望头纲茶。分随博士写驴券，敢逐健儿挽马挝。但支傲骨动龃龉，岂有奇字攻蒐爬。见闻时复助嚄唶，疏水幸能办咄嗟。只愁衰鬓等枯雪，安望醉脸如流霞。","dynasty":"清代","title":"仲冬五日玉年珠川二儿来寓作诗示孙春元用东坡清虚堂诗韵"}
{"author":"顾翃","content":"三月孤悬斗大城，四邻俱陷绝援兵。重关尚设颠当守，一穴潜通蠮螉营。君子空悲化猿鹤，天公未肯戮鲵鲸。腐儒纵复从宽政，七十头颅悔幸生。","dynasty":"清代","title":"初冬避居东乡感赋其一"}
{"author":"韩彦质","content":"大历开真主，群雄控六飞。山河千载业，天地一戎衣。复古边疆定，销兵圣母归。依然兴礼乐，文武遍郊畿。","dynasty":"宋代","title":"高宗皇帝挽祠三首"}
{"author":"韩彦质","content":"为物聊经世，本无黄屋心。重明得传器，大业若遗簪。典册褒崇极，庭闱孝养深。昊天归德报，不使二毛侵。","dynasty":"宋代","title":"高宗皇帝挽祠三首"}
{"author":"韩彦质","content":"八秩归希有，三灵感具衣。鼎湖龙已远，汾水雁空飞。羽卫愁无色，风云惨不晖。惟余功与德，千古欢巍巍。","dynasty":"宋代","title":"高宗皇帝挽祠三首"}
{"author":"陈嗣龙","content":"几日看红叶，重来荫绿天。霜华凭点缀，树影得清圆。读画云生壁，敲诗砚滴泉。仆人贪偃卧，那解爱便妍。","dynasty":"清代","title":"遂平馆舍和褚筠心前辈韵其一"}
{"author":"陈嗣龙","content":"旅迹原泥爪，翛然客思增。林深迟夜漏，风细飐秋镫。小憩何嫌久，回阑取次凭。皇华期报国，作赋敢言能。","dynasty":"清代","title":"遂平馆舍和褚筠心前辈韵其二"}
{"author":"方贞观","content":"故友绨袍意，今经几岁寒。补多微觉重，老瘦渐嫌宽。色已随年尽，棉因屡洗残。更新吾岂敢，还作赠时看。","dynasty":"清代","title":"敝袍"}
{"author":"方贞观","content":"倾盖即成故，因之离恨生。谈空不得力，此别若为情。渚白烟无际，江流月有声。遥知松偃处，童子下山迎。","dynasty":"清代","title":"送渤海公回吴门"}
{"author":"方贞观","content":"回首故山尽，前途直北长。萍蓬自兹去，乡国永相望。短草寒烟白，孤村落日黄。生逢击壤世，不得守耕桑。","dynasty":"清代","title":"出宗阳"}
{"author":"方贞观","content":"行衣乍脱喜还悲，仍似桑乾入梦时。亲老幸邀天与健，家倾翻痛妇能持。山田白露登新谷，篱落黄花发故枝。欢捧一尊为母寿，阿奴不道有归期。","dynasty":"清代","title":"抵家"}
{"author":"方贞观","content":"谁将越鸟到京华，一入侯门闭笼笯。道是珍奇翻累汝，可能流浪便为家？魂依苦竹岭头月，梦落黄陵庙里花。未免输他秦吉了，却安饮啄在天涯。","dynasty":"清代","title":"题侯家鹧鸪"}
{"author":"方贞观","content":"家世平陵东曲住，生长轻肥耻纨裤。夷门曾访鼓刀人，赵州一拜平原墓。杀身不惜为知己，乡闾但道酒人耳。北上边城望大荒，南寻禹穴西衡湘。万里阴相天下士，眼中彼彼止如是。一笑归来更读书，十年折节为名儒。当时心慕要离勇，今笑荆轲徒匹夫。","dynasty":"清代","title":"平陵公子歌"}
{"author":"姚揆","content":"天淡雨初晴，游人恨不胜。乱山啼蜀魄，孤棹宿巴陵。影暗村桥柳，光寒水寺灯。罢吟思故国，窗外有渔罾。","dynasty":"唐代","title":"村行"}
{"author":"姚揆","content":"陋巷贫疑本姓颜，晚来闲步出林间。数声长笛吹沈日，一片残云点破山。岛寺渐疏敲石磬，渔家方半掩柴关。迟回从此搜吟久，待得溪头月上还。","dynasty":"唐代","title":"晚步"}
{"author":"姚揆","content":"迢迢驱马过江东，此际令人恨莫穷。一撮秋烟堤上白，半轮残日岭头红。路岐滋味犹如旧，乡曲声音渐不同。含思看看到梁苑，画楼丝竹彻遥空。","dynasty":"唐代","title":"秋日江东晚行"}
{"author":"姚揆","content":"不见古君子，空馀旧林峦。翠色媚车马，爽气严衣冠。天水交影碧，松竹声相寒。","dynasty":"唐代","title":"谢客岩"}
{"author":"姚揆","content":"素琴孤剑尚闲游，谁共芳尊话唱酬。乡梦有时生枕上，客情终日在眉头。云拖雨脚连天去，树夹河声绕郡流。回首帝京归未得，不堪吟倚夕阳楼。","dynasty":"唐代","title":"颍川客舍"}
{"author":"贝青乔","content":"载得诗情至，晴漪拨棹轻。春声欣雨歇，秋抱惬山迎。花气香诸寺，湖光湿半城。底须争胜践，孤赏到鸥盟。","dynasty":"清代","title":"西湖"}
{"author":"贝青乔","content":"上明城畔路，古亦号丹阳。忽忆故乡远，为添羁思长。秋阴沈大野，水气汩空荒。祇恐多歧误，孤舟接混茫。","dynasty":"清代","title":"枝江县"}
{"author":"贝青乔","content":"日落无人境，停鞭借一椽。滩明流月碎，峰黑裹松圆。凄绝猿声里，凉生虎气边。残黎家荡尽，何处哭苍烟。","dynasty":"清代","title":"赤津岭"}
{"author":"贝青乔","content":"一路惊风卷地寒，相逢翁媪话辛酸。村农告瘁思悬耜，山贼乘机竞揭竿。孤馆剪镫情黯淡，几家支枕梦平安。何当寄语催租吏，稍许耕桑手足宽。","dynasty":"清代","title":"自临安至于潜夜宿浮溪旅店作"}
{"author":"贝青乔","content":"炮云飞焰卷金阊，吹散吾宗各一乡。何幸授餐逢杜济，转思收骨属韩湘。谈深家国惟挥泪，愁满乾坤漫举觞。终望桑榆收晚景，青春作伴放归航。","dynasty":"清代","title":"西泠秋日从孙招饮寓斋同从侄作"}
{"author":"贝青乔","content":"颓阳匿岩罅，众牝积阴翳。倭迟篆路中，榛篁互亏蔽。坡转陡光明，呀然露峰髻。绀殿蟠其根，啜荈从所憩。指点青菡萏，亭亭立云际。怪松郁垂盖，悬栈固盘蒂。慑险笑群懦，践夕励孤锐。登顿薄天衢，迥出人间世。仰扪昼有星，俯躏暝无地。一气明晦间，众顶攒琐细。贡湖三万顷，练影付摇曳。去美景不延，来奇日将曀。眷眷下烟萝，一镫寺门闭。","dynasty":"清代","title":"暮至花山寺上莲峰顶"}
{"author":"贝青乔","content":"言逾马场坪，陡落响琴峡。水深黝如胶，倒浸两崖插。老晴无日星，人鬼昼相狎。昔时悬绠渡，蹑虚步恒跲。通道有葛镜，石矼建如闸。畚挶三十年，倾家不辞乏。济人荒怪区，国侨亦心𢘉。度彴顾来栈，斜树乱云夹。冉冉出松顶，寒阳满高硖。在险心块然，回睇汗流胛。驾焉陟前峰，层阴雨霎霎。","dynasty":"清代","title":"响琴峡"}
{"author":"贝青乔","content":"吹镫夜入黑神庙，甲仗满堂森一照。范阳南八是男儿，底事成神在蛮徼。或云有子官涪州，为父立祀黔水幽。我闻两家子弟材，智下伏阙对簿争。如仇是儿差足愧，张许况公义烈惊千秋。当公睢阳四百战，蚍蜉蚁子无人援。临淮一骑走乞师，何物驾兰夜开宴。一庭会乐两行烛，强延公坐笑相属。此酒虽足交吾欢。叱尔何堪为吾辱。莫谓食不下咽，恨不啖尔如仆妾之肉。莫谓矢祇著砖，恨不射尔如贼虏之目。血漉漉，刀铮铮。一指断，一磨惊。幡然设誓去何速，甘入围城就骈戮。劝降耻作六开府，饮刃笑随二都督。生未吞贼死为厉，江淮双庙同弗替。国殇夙偕雷万春，庑祭新迎康保裔。吁嗟乎！当时一军气皆墨，今日神名尚称黑。山城鼠雀鸣啁啾，祈年禳火来羌酋。丈夫庙食自终古，俎豆岂恃儿孙留。","dynasty":"清代","title":"贵筑谒黑神庙"}
{"author":"贝青乔","content":"险逾新崩滩，陡下射洪碛。鹢首昂然临，闯出峡门窄。戙楫如翅张，浪头飞拍拍。累石阻当流，鼎峙波臣宅。埵灶古所称，余烬义难绎。改名戒行船，惩此三珠石。楚艑与吴艎，赀装多滞役。分运赁小舠，梭织渡沙脊。或募土滩师，呼之作将伯。迸命放一滮，堕苦飘无迹。所以阱擭愁，行旅多局蹐。我橐靡孑遗，来此忧转释。空空下空舲，江神皆辟易。","dynasty":"清代","title":"空舲峡"}
{"author":"贝青乔","content":"山势兀峥嵘，雨阵莽飞渡。阳精掩无光，匝地腾妖雾。闻戒我启途，凄情满烟树。岂必为民望，濒行屡回顾。邻火燔及家，杯水方救护。况复焦烂中，趋行必矩步。环杰苦拘挛，筲材巧生蠹。疆事日以隳，坐尽恬熙误。嗟此天设险，中吭扼瓯婺。抚循久无术，征缮曷由豫。万夫关莫开，亦藉一夫御。众志不成城，剑阁空自固。","dynasty":"清代","title":"归经桃花隘"}
{"author":"王绩","content":"东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。","dynasty":"唐代","tags":"初中古诗，秋天，写景，抒情","title":"野望"}
{"author":"王绩","content":"北场芸藿罢，东皋刈黍归。相逢秋月满，更值夜萤飞。","dynasty":"唐代","tags":"田园，生活","title":"秋夜喜遇王处士"}
{"author":"王绩","content":"萋萋结绿枝，晔晔垂朱英。常恐零露降，不得全其生。叹息聊自思，此生岂我情。昔我未生时，谁者令我萌。弃置勿重陈，委化何足惊。","dynasty":"唐代","tags":"咏物，竹子","title":"石竹咏"}
{"author":"王绩","content":"百年长扰扰，万事悉悠悠。日光随意落，河水任情流。礼乐囚姬旦，诗书缚孔丘。不如高枕枕，时取醉消愁。","dynasty":"唐代","tags":"叙志，咏怀","title":"赠程处士"}
{"author":"王绩","content":"旅泊多年岁，老去不知回。忽逢门前客，道发故乡来。敛眉俱握手，破涕共衔杯。殷勤访朋旧，屈曲问童孩。衰宗多弟侄，若个赏池台。旧园今在否，新树也应栽。柳行疏密布，茅斋宽窄裁。经移何处竹，别种几株梅。渠当无绝水，石计总生苔。院果谁先熟，林花那后开。羁心只欲问，为报不须猜。行当驱下泽，去剪故园莱。","dynasty":"唐代","title":"在京思故园见乡人问"}
{"author":"王绩","content":"春来日渐长，醉客喜年光。稍觉池亭好，偏宜酒瓮香。","dynasty":"唐代","title":"初春"}
{"author":"王绩","content":"故乡行云是，虚室坐间同。日落西山暮，方知天下空。","dynasty":"唐代","title":"咏怀"}
{"author":"王绩","content":"昨夜瓶始尽，今朝瓮即开。梦中占梦罢，还向酒家来。","dynasty":"唐代","title":"题酒店壁"}
{"author":"王绩","content":"阮籍醒时少，陶潜醉日多。百年何足度，乘兴且长歌。","dynasty":"唐代","title":"醉后"}
{"author":"王绩","content":"幽人在何所，紫岩有仙躅。月下横宝琴，此外将安欲。材抽峄山干，徽点昆丘玉。漆抱蛟龙唇，丝缠凤凰足。前弹广陵罢，后以明光续。百金买一声，千金传一曲。世无钟子期，谁知心所属。竹生大夏溪，苍苍富奇质。绿叶吟风劲，翠茎犯霄密。霜霰封其柯，鹓鸾食其实。宁知轩辕后，更有伶伦出。刀斧俄见寻，根株坐相失。裁为十二管，吹作雄雌律。有用虽自伤，无心复招疾。不如山上草，离离保终吉。宝龟尺二寸，由来宅深水。浮游五湖内，宛转三江里。何不深复深，轻然至溱洧。溱洧源流狭，春秋不濡轨。渔人递往还，网罟相萦藟。一朝失运会，刳肠血流死。丰骨输庙堂，鲜腴藉笾簋。弃置谁怨尤，自我招此否。馀灵寄明卜，复来钦所履。松生北岩下，由来人径绝。布叶捎云烟，插根拥岩穴。自言生得地，独负凌云洁。何时畏斤斧，几度经霜雪。风惊西北枝，雹陨东南节。不知岁月久，稍觉枝干折。藤萝上下碎，枝干纵横裂。行当糜烂尽，坐共灰尘灭。宁关匠石顾，岂为王孙折。盛衰自有时，圣贤未尝屑。寄言悠悠者，无为嗟大耋。桂树何苍苍，秋来花更芳。自言岁寒性，不知露与霜。幽人重其德，徙植临前堂。连拳八九树，偃蹇二三行。枝枝自相纠，叶叶还相当。去来双鸿鹄，栖息两鸳鸯。荣荫诚不厚，斤斧亦勿伤。赤心许君时，此意那可忘。彩凤欲将归，提罗出郊访。罗张大泽已，凤入重云飏。朝栖昆阆木，夕饮蓬壶涨。问凤那远飞，贤君坐相望。凤言荷深德，微禽安足尚。但使雏卵全，无令矰缴放。皇臣力牧举，帝乐箫韶畅。自有来巢时，明年阿阁上。","dynasty":"唐代","tags":"怀才不遇，心理","title":"古意六首"}
{"author":"王绩","content":"浮生知几日，无状逐空名。不如多酿酒，时向竹林倾。","dynasty":"唐代","title":"独酌"}
{"author":"王绩","content":"伊昔逢丧乱，历数闰当馀。豺狼塞衢路，桑梓成丘墟。余及尔皆亡，东西各异居。尔为背风鸟，我为涸辙鱼。逮承云雷后，欣逢天地初。东川聊下钓，南亩试挥锄。资税幸不及，伏腊常有储。散诞时须酒，萧条懒向书。朽木不可雕，短翮将焉摅。故人有深契，过我蓬蒿庐。曳裾出门迎，握手登前除。相看非旧颜，忽若形骸疏。追道宿昔事，切切心相于。忆我少年时，携手游东渠。梅李夹两岸，花枝何扶疏。同志亦不多，西庄有姚徐。尝爱陶渊明，酌醴焚枯鱼。尝学公孙弘，策杖牧群猪。追念甫如昨，奄忽成空虚。人生讵能几，岁岁常不舒。赖有北山僧，教我以真如。使我视听遣，自觉尘累祛。何事须筌蹄，今已得兔鱼。旧游傥多暇，同此释纷拏。","dynasty":"唐代","title":"薛记室收过庄见寻率题古意以赠"}
{"author":"王绩","content":"促轸乘明月，抽弦对白云。从来山水韵，不使俗人闻。","dynasty":"唐代","title":"山夜调琴"}
{"author":"王绩","content":"六月调神曲，正朝汲美泉。从来作春酒，未省不经年。","dynasty":"唐代","title":"看酿酒"}
{"author":"王绩","content":"洛阳无大宅，长安乏主人。黄金销未尽，只为酒家贫。此日长昏饮，非关养性灵。眼看人尽醉，何忍独为醒。竹叶连糟翠，蒲萄带曲红。相逢不令尽，别后为谁空。对酒但知饮，逢人莫强牵。倚炉便得睡，横瓮足堪眠。有客须教饮，无钱可别沽。来时长道贳，惭愧酒家胡。","dynasty":"唐代","title":"过酒家五首（一作题酒店壁）"}
{"author":"王绩","content":"野情贪药饵，郊居倦蓬荜。青龙护道符，白犬游仙术。腰镰戊己月，负锸庚辛日。时时断嶂遮，往往孤峰出。行披葛仙经，坐检神农帙。龟蛇采二苓，赤白寻双术。地冻根难尽，丛枯苗易失。从容肉作名，薯蓣膏成质。家丰松叶酒，器贮参花蜜。且复归去来，刀圭辅衰疾。","dynasty":"唐代","title":"采药"}
{"author":"王绩","content":"大汉昔未定，强秦犹擅场。中原逐鹿罢，高祖郁龙骧。经始谋帝坐，兹焉壮未央。规模穷栋宇，表里浚城隍。群后崇长乐，中朝增建章。钩陈被兰锜，乐府奏芝房。翡翠明珠帐，鸳鸯白玉堂。清晨宝鼎食，闲夜郁金香。天马来东道，佳人倾北方。何其赫隆盛，自谓保灵长。历数有时尽，哀平嗟不昌。冰坚成巨猾，火德遂颓纲。奥位匪虚校，贪天竟速亡。魂神吁社稷，豺虎斗岩廊。金狄移灞岸，铜盘向洛阳。君王无处所，年代几荒凉。宫阙谁家域，蓁芜罥我裳。井田唯有草，海水变为桑。在昔高门内，于今岐路傍。馀基不可识，古墓列成行。狐兔惊魍魉，鸱鸮吓獝狂。空城寒日晚，平野暮云黄。烈烈焚青棘，萧萧吹白杨。千秋并万岁，空使咏歌伤。","dynasty":"唐代","title":"过汉故城"}
{"author":"王绩","content":"阮籍生涯懒，嵇康意气疏。相逢一醉饱，独坐数行书。小池聊养鹤，闲田且牧猪。草生元亮径，花暗子云居。倚床看妇织，登垄课儿锄。回头寻仙事，并是一空虚。家住箕山下，门枕颍川滨。不知今有汉，唯言昔避秦。琴伴前庭月，酒劝后园春。自得中林士，何忝上皇人。平生唯酒乐，作性不能无。朝朝访乡里，夜夜遣人酤。家贫留客久，不暇道精粗。抽帘持益炬，拔箦更燃炉。恒闻饮不足，何见有残壶。","dynasty":"唐代","title":"田家三首（一作王勃诗）"}
{"author":"王绩","content":"孔淳辞散骑，陆昶谢中郎。幅巾朝帝罢，杖策去官忙。附车还赵郡，乘船向武昌。九徵书未已，十辟誉弥彰。副君迎绮季，天子送严光。灞陵幽径近，磻溪隐路长。编蓬还作室，绩草更为裳。会稽置樵处，兰陵卖药行。看书惟道德，开教止农桑。别有幽怀侣，由来高让王。前年辞厚币，今岁返寒乡。有书横石架，无毡坐土床。兰英犹足酿，竹实本无粮。涧松寒转直，山菊秋自香。管宁存祭礼，王霸重朝章。去去相随去，披裘骄盛唐。","dynasty":"唐代","title":"赠李征君大寿"}
{"author":"王绩","content":"物外知何事，山中无所有。风鸣静夜琴，月照芳春酒。直置百年内，谁论千载后。张奉娉贤妻，老莱藉嘉偶。孟光傥未嫁，梁鸿正须妇。","dynasty":"唐代","title":"山中叙志"}
{"author":"王绩","content":"前旦出园游，林华都未有。今朝下堂来，池冰开已久。雪被南轩梅，风催北庭柳。遥呼灶前妾，却报机中妇。年光恰恰来，满瓮营春酒。","dynasty":"唐代","title":"春日（一作初春）"}
{"author":"王绩","content":"问春桂，桃李正芬华。年光随处满，何事独无花。春桂答，春华讵能久。风霜摇落时，独秀君知不。","dynasty":"唐代","title":"春桂问答二首"}
{"author":"王绩","content":"问君樽酒外，独坐更何须。有客谈名理，无人索地租。三男婚令族，五女嫁贤夫。百年随分了，未羡陟方壶。","dynasty":"唐代","title":"独坐"}
{"author":"王绩","content":"暂出东陂路，过访北岩前。蔡经新学道，王烈旧成仙。驾鹤来无日，乘龙去几年。三山银作地，八洞玉为天。金精飞欲尽，石髓溜应坚。自悲生世促，无暇待桑田。上月芝兰径，中岩紫翠房。金壶新练乳，玉釜始煎香。六局黄公术，三门赤帝方。吹沙聊作鸟，动石试为羊。缑氏还程促，瀛洲会日长。谁知北岩下，延首咏霓裳。结衣寻野路，负杖入山门。道士言无宅，仙人更有村。斜溪横桂渚，小径入桃源。玉床尘稍冷，金炉火尚温。心疑游北极，望似陟西昆。逆愁归旧里，萧条访子孙。真经知那是，仙骨定何为。许迈心长切，嵇康命似奇。桑疏金阙迥，苔重石梁危。照水然犀角，游山费虎皮。鸭桃闻已种，龙竹未经骑。为向天仙道，栖遑君讵知。","dynasty":"唐代","title":"游仙四首"}
{"author":"王绩","content":"策杖寻隐士，行行路渐赊。石梁横涧断，土室映山斜。孝然纵有舍，威辇遂无家。置酒烧枯叶，披书坐落花。新垂滋水钓，旧结茂陵罝.岁岁长如此，方知轻世华。","dynasty":"唐代","title":"策杖寻隐士"}
{"author":"王绩","content":"落日明歌席，行云逐舞人。江南飞暮雨，梁上下轻尘。冶服看疑画，妆台望似春。高车勿遽返，长袖欲相亲。","dynasty":"唐代","title":"益州城西张超亭观妓（一作卢照邻诗，一作王勣诗）"}
{"author":"王绩","content":"南国佳人至，北堂罗荐开。长裙随凤管，促柱送鸾杯。云光身后荡，雪态掌中回。到愁金谷晚，不怪玉山颓。","dynasty":"唐代","title":"辛司法宅观妓（一作王勣诗）"}
{"author":"王绩","content":"电影江前落，雷声峡外长。霁云无处所，台馆晓苍苍。","dynasty":"唐代","title":"咏巫山"}
{"author":"王绩","content":"野觞浮郑酌，山酒漉陶巾。但令千日醉，何惜两三春。","dynasty":"唐代","title":"尝春酒"}
{"author":"王绩","content":"石苔应可践，丛枝幸易攀。青溪归路直，乘月夜歌还。","dynasty":"唐代","title":"夜还东溪"}
{"author":"王绩","content":"为向东溪道，人来路渐赊。山中春酒熟，何处得停家。","dynasty":"唐代","title":"山中别李处士"}
{"author":"王绩","content":"旦逐刘伶去，宵随毕卓眠。不应长卖卜，须得杖头钱。","dynasty":"唐代","title":"戏题卜铺壁"}
{"author":"王绩","content":"妖姬饰靓妆，窈窕出兰房。日照当轩影，风吹满路香。早时歌扇薄，今日舞衫长。不应令曲误，持此试周郎。","dynasty":"唐代","title":"咏妓（一作王勣诗）"}
{"author":"王绩","content":"田家无所有，晚食遂为常。菜剪三秋绿，飧炊百日黄。胡麻山麨样，楚豆野麋方。始暴松皮脯，新添杜若浆。葛花消酒毒，萸蒂发羹香。鼓腹聊乘兴，宁知逢世昌。","dynasty":"唐代","title":"食后"}
{"author":"王绩","content":"采药层城远，寻师海路赊。玉壶横日月，金阙断烟霞。仙人何处在，道士未还家。谁知彭泽意，更觅步兵那。春酿煎松叶，秋杯浸菊花。相逢宁可醉，定不学丹砂。","dynasty":"唐代","title":"赠学仙者"}
{"author":"王绩","content":"别有青溪道，斜亘碧岩隈。崩榛横古蔓，荒石拥寒苔。野心长寂寞，山径本幽回。步步攀藤上，朝朝负药来。几看松叶秀，频值菊花开。无人堪作伴，岁晚独悠哉。","dynasty":"唐代","title":"黄颊山"}
{"author":"王绩","content":"遇坎聊知止，逢风或未归。孤根何处断，轻叶强能飞。","dynasty":"唐代","title":"建德破后入长安咏秋蓬示辛学士"}
{"author":"王绩","content":"旧知山里绝氛埃，登高日暮心悠哉。子平一去何时返，仲叔长游遂不来。幽兰独夜清琴曲，桂树凌云浊酒杯。槁项同枯木，丹心等死灰。","dynasty":"唐代","title":"北山"}
{"author":"王绩","content":"野人迷节候，端坐隔尘埃。忽见黄花吐，方知素节回。映岩千段发，临浦万株开。香气徒盈把，无人送酒来。","dynasty":"唐代","title":"九月九日赠崔使君善为"}
{"author":"王绩","content":"弱龄慕奇调，无事不兼修。望气登重阁，占星上小楼。明经思待诏，学剑觅封侯。弃繻频北上，怀刺几西游。中年逢丧乱，非复昔追求。失路青门隐，藏名白社游。风云私所爱，屠博暗为俦。解纷曾霸越，释难颇存周。晚岁聊长想，生涯太若浮。归来南亩上，更坐北溪头。古岸多磐石，春泉足细流。东隅诚已谢，西景惧难收。无谓退耕近，伏念已经秋。庚桑逢处跪，陶潜见人羞。三晨宁举火，五月镇披裘。自有居常乐，谁知身世忧。","dynasty":"唐代","title":"晚年叙志示翟处士"}
{"author":"王绩","content":"我欲图世乐，斯乐难可常。位大招讥嫌，禄极生祸殃。圣莫若周公，忠岂逾霍光。成王已兴诮，宣帝如负芒。范蠡何智哉，单舟戒轻装。疏广岂不怀，策杖还故乡。朱门虽足悦，赤族亦可伤。履霜成坚冰，知足胜不祥。我今穷家子，自言此见长。功成皆能退，在昔谁灭亡。","dynasty":"唐代","title":"赠梁公"}
{"author":"王绩","content":"琴曲唯留古，书多半是经。（见《周氏涉笔》）横裁桑节杖，直剪竹皮巾。鹤警琴亭夜，莺啼酒瓮春。颜回唯乐道，原宪岂伤贫。（被召谢病，见《西清诗话》）寄身千载下，聊游万物初。欲令无作有，翻觉实成虚。（《独坐》）双关防易断，只眼畏难全。鱼鳞张九拒，鹤翅拥三边。（《围棋长篇》。见《韵语阳秋》）","dynasty":"唐代","title":"句"}
{"author":"王绩","content":"上天布甘雨，万物咸均平。自顾微且贱，亦得蒙滋荣。萋萋结绿枝，晔晔垂朱英。常恐零露降，不得全其生。叹息聊自思，此生岂我情。昔我未生时，谁者令我萌。弃置勿重陈，委化何所营。","dynasty":"唐代","title":"阶前石竹"}
{"author":"王绩","content":"家住箕山下，门枕颍川滨。不知今有汉，唯言昔避秦。琴伴前庭月，酒劝后园春。自得中林士，何忝上皇人。","dynasty":"隋代","title":"田"}
{"author":"王绩","content":"洛阳无大宅，长安乏主人。黄金销未尽，祗为酒家贫。","dynasty":"隋代","title":"过酒家五首"}
{"author":"王绩","content":"此日长昏饮，非关养性灵。眼看人尽醉，何忍独为醒。","dynasty":"隋代","title":"过酒家五首其二"}
{"author":"王绩","content":"竹叶连糟翠，蒲萄带曲红。相逢不令尽，别后为谁空。","dynasty":"隋代","title":"过酒家五首其三"}
{"author":"王绩","content":"对酒但知饮，逢人莫强牵。倚炉便得睡，横瓮足堪眠。","dynasty":"隋代","title":"过酒家五首其四"}
{"author":"王绩","content":"有客须教饮，无钱可别沽。来时长道贳，惭愧酒家胡。","dynasty":"隋代","title":"过酒家五首其五"}
{"author":"王绩","content":"上月芝兰径，中岩紫翠房。金壶新练乳，玉釜始煎香。六局黄公术，三门赤帝方。吹沙聊作鸟，动石试为羊。缑氏还程促，瀛洲会日长。谁知北岩下，延首咏霓裳。","dynasty":"隋代","title":"游仙四首其二"}
{"author":"王绩","content":"结衣寻野路，负杖入山门。道士言无宅，仙人更有村。斜溪横桂渚，小径入桃源。玉床尘稍冷，金炉火尚温。心疑游北极，望似陟西昆。逆愁归旧里，萧条访子孙。","dynasty":"隋代","title":"游仙四首其三"}
{"author":"王绩","content":"真经知那是，仙骨定何为。许迈心长切，嵇康命似奇。桑疏金阙迥，苔重石梁危。照水然犀角，游山费虎皮。鸭桃闻已种，龙竹未经骑。为向天仙道，栖遑君讵知。","dynasty":"隋代","title":"游仙四首其四"}
{"author":"王绩","content":"春夜犹自长，高窗来月明。耿耿不能寐，振衣步前楹。怀抱暂无扰，自觉形神清。遐想太古事，俯察今世情。淳薄何不同，运数之所成。叹息万重隔，已闻晨鸡鸣。回看东南隅，□□□□□。谁知忘机者，寂泊存其精。","dynasty":"隋代","title":"春旦直疏"}
{"author":"王绩","content":"幽人在何所？紫岩有仙躅。月下横宝琴，此外将安欲。材抽峄山干，徽点昆丘玉。漆抱蛟龙唇，丝缠凤凰足。前弹广陵罢，后以明光续。百金买一声，千金传一曲。世无钟子期，谁知心所属。","dynasty":"隋代","title":"古意六首其一"}
{"author":"王绩","content":"竹生大夏溪，苍苍富奇质。绿叶吟风劲，翠茎犯霄密。霜霰封其柯，鹓鸾食其实。宁知轩辕后，更有伶伦出。刀斧俄见寻，根株坐相失。裁为十二管，吹作雄雌律。有用虽自伤，无心复招疾。不如山上草，离离保终吉。","dynasty":"隋代","title":"古意六首其二"}
{"author":"王绩","content":"宝龟尺二寸，由来宅深水。浮游五湖内，宛转三江里。何不深复深，轻然至溱洧。溱洧源流狭，春秋不濡轨。渔人递往还，网罟相萦藟。一朝失运会，刳肠血流死。丰骨输庙堂，鲜腴籍笾簋。弃置谁怨尤，自我招此否。馀灵寄明卜，复来钦所履。","dynasty":"隋代","title":"古意六首其三"}
{"author":"王绩","content":"松生北岩下，由来人径绝。布叶捎云烟，插根拥岩穴。自言生得地，独负凌云洁。何时畏斤斧，几度经霜雪。风惊西北枝，雹陨东南节。不知岁月久，稍觉枝干折。藤萝上下碎，枝干纵横裂。行当糜烂尽，坐共灰尘灭。宁关匠石顾，岂为王孙折。盛衰自有时，圣贤未尝屑。寄言悠悠者，无为嗟大耋。","dynasty":"隋代","title":"古意六首其四"}
{"author":"王绩","content":"桂树何苍苍，秋来花更芳。自言岁寒性，不知露与霜。幽人重其德，徙植临前堂。连拳八九树，偃蹇二三行。枝枝自相纠，叶叶还相当。去来双鸿鹄，栖息两鸳鸯。荣荫诚不厚，斤斧亦勿伤。赤心许君时，此意那可忘。","dynasty":"隋代","title":"古意六首其五"}
{"author":"王绩","content":"彩凤欲将归，提罗出郊访。罗张大泽已，凤入重云飏。朝栖昆阆木，夕饮蓬壶涨。问凤那远飞，贤君坐相望。凤言荷深德，微禽安足尚。但使雏卵全，无令矰缴放。皇臣力牧举，帝乐箫韶畅。自有来巢时，明年阿阁上。","dynasty":"隋代","title":"古意六首其六"}
{"author":"王绩","content":"平生唯酒乐，作性不能无。朝朝访乡里，夜夜遣人酤。家贫留客久，不暇道精粗。抽帘持益炬，拔箦更燃炉。恒闻饮不足，何见有残壶。","dynasty":"隋代","title":"田"}
{"author":"王绩","content":"问春桂：桃李正芬华，年光随处满，何事独无花。","dynasty":"隋代","title":"春桂问荅二首其一"}
{"author":"王绩","content":"春桂荅：春华讵能久，风霜摇落时，独秀君知不。","dynasty":"隋代","title":"春桂问荅二首其二"}
{"author":"陈陶声","content":"蟾蜍石上一株松，疑见黄山第几峰。偃蹇枝柯何代物，相看应笑我龙钟。","dynasty":"未知","title":"蟾蜍石上一株松"}
{"author":"侯蒙","content":"未遇行藏谁肯信，如今方表名踪。无端良匠画形容。当风轻借力，一举入高空。才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。","dynasty":"宋代","tags":"宋词三百首，言志","title":"临江仙·未遇行藏谁肯信"}
{"author":"成郎中","content":"一床两好世间无，好女如何得好夫。高捲珠帘明点烛，试教菩萨看麻胡。","dynasty":"宋代","title":"催妆诗"}
{"author":"戎昱","content":"好是春风湖上亭，柳条藤蔓系离情。黄莺久住浑相识，欲别频啼四五声。","dynasty":"唐代","tags":"湖水，春光","title":"移家别湖上亭"}
{"author":"戎昱","content":"风卷寒云暮雪晴，江烟洗尽柳条轻。檐前数片无人扫，又得书窗一夜明。","dynasty":"唐代","tags":"写雪","title":"霁雪/韩舍人书窗残雪"}
{"author":"戎昱","content":"汉家青史上，计拙是和亲。社稷依明主，安危托妇人。岂能将玉貌，便拟静胡尘。地下千年骨，谁为辅佐臣。","dynasty":"唐代","tags":"怀古","title":"咏史/和蕃"}
{"author":"戎昱","content":"惨惨寒日没，北风卷蓬根。将军领疲兵，却入古塞门。回头指阴山，杀气成黄云。上山望胡兵，胡马驰骤速。黄河冰已合，意又向南牧。嫖姚夜出军，霜雪割人肉。塞北无草木，乌鸢巢僵尸。泱渀沙漠空，终日胡风吹。战卒多苦辛，苦辛无四时。晚渡西海西，向东看日没。傍岸砂砾堆，半和战兵骨。单于竟未灭，阴气常勃勃。城上画角哀，即知兵心苦。试问左右人，无言泪如雨。何意休明时，终年事鼙鼓。北风凋白草，胡马日駸駸。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。","dynasty":"唐代","title":"塞下曲"}
{"author":"戎昱","content":"胡风略地烧连山，碎叶孤城未下关。山头烽子声声叫，知是将军夜猎还。","dynasty":"唐代","tags":"边疆，狩猎，忧虑","title":"塞上曲·胡风略地烧连山"}
{"author":"戎昱","content":"汉将归来虏塞空，旌旗初下玉关东。高蹄战马三千匹，落日平原秋草中。","dynasty":"唐代","tags":"边塞，战争","title":"塞下曲"}
{"author":"戎昱","content":"坐到三更尽，归仍万里赊。雪声偏傍竹，寒梦不离家。晓角分残漏，孤灯落碎花。二年随骠骑，辛苦向天涯。","dynasty":"唐代","tags":"春节，思乡","title":"桂州腊夜"}
{"author":"戎昱","content":"北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。","dynasty":"唐代","tags":"边塞，将士，渴望，和平","title":"塞下曲·其六"}
{"author":"戎昱","content":"虽听采莲曲，讵识采莲心。漾楫爱花远，回船愁浪深。烟生极浦色，日落半江阴。同侣怜波静，看妆堕玉簪。涔阳女儿花满头，毵毵同泛木兰舟。秋风日暮南湖里，争唱菱歌不肯休。","dynasty":"唐代","title":"采莲曲二首"}
{"author":"戎昱","content":"忆昔千秋节，欢娱万国同。今来六亲远，此日一悲风。年少逢胡乱，时平似梦中。梨园几人在，应是涕无穷。","dynasty":"唐代","title":"八月十五日"}
{"author":"戎昱","content":"长忆江头执别时，论文未有不相思。雁过经秋无尺素，人来终日见新诗。心思食檗何由展，家似流萍任所之。悔学秦人南避地，武陵原上又征师。","dynasty":"唐代","title":"寄梁淑"}
{"author":"戎昱","content":"君向长沙去，长沙仆旧谙。虽之桂岭北，终是阙庭南。山霭生朝雨，江烟作夕岚。松醪能醉客，慎勿滞湘潭。","dynasty":"唐代","title":"送张秀才之长沙"}
{"author":"戎昱","content":"达士心无滞，他乡总是家。问经翻贝叶，论法指莲花。欲契真空义，先开智慧芽。不知飞锡后，何外是恒沙。","dynasty":"唐代","title":"送僧法和（一作送亮法师）"}
{"author":"戎昱","content":"送客身为客，思家怆别家。暂收双眼泪，遥想五陵花。路远征车迥，山回剑阁斜。长安君到日，春色未应赊。","dynasty":"唐代","title":"送严十五郎之长安"}
{"author":"戎昱","content":"故人能爱客，秉烛会吾曹。家为朋徒罄，心缘翰墨劳。夜寒销腊酒，霜冷重绨袍。醉卧西窗下，时闻雁响高。","dynasty":"唐代","title":"冬夜宴梁十三厅"}
{"author":"戎昱","content":"悲风惨惨雨修修，岘北山低草木愁。暗发前军连夜战，平明旌旆入襄州。五营飞将拥霜戈，百里僵尸满浕河。日暮归来看剑血，将军却恨杀人多。","dynasty":"唐代","title":"收襄阳城二首"}
{"author":"戎昱","content":"龙绕旌竿兽满旗，翻营乍似雪中移。中军一队三千骑，尽是并州游侠儿。","dynasty":"唐代","title":"出军"}
{"author":"戎昱","content":"弱质人皆弃，唯君手自栽。藟含霜后竹，香惹腊前梅。拟托凌云势，须凭接引材。清阴如可惜，黄鸟定飞来。","dynasty":"唐代","title":"和李尹种葛"}
{"author":"戎昱","content":"宝钿香蛾翡翠裙，装成掩泣欲行云。殷勤好取襄王意，莫向阳台梦使君。","dynasty":"唐代","title":"送零陵妓（一作送妓赴于公召）"}
{"author":"戎昱","content":"不见元生已数朝，浣花溪路去非遥。客舍早知浑寂寞，交情岂谓更萧条。空有寸心思会面，恨无单酌遣相邀。骅骢幸自能驰骤，何惜挥鞭过柞桥。","dynasty":"唐代","title":"成都元十八侍御"}
{"author":"戎昱","content":"盛宴倾黄菊，殊私降紫泥。月营开射圃，霜旆拂晴霓。出将三朝贵，弯弓五善齐。腕回金镞满，的破绿弦低。勇气干牛斗，欢声震鼓鼙。忠臣思报国，更欲取关西。","dynasty":"唐代","title":"观卫尚书九日对中使射破的"}
{"author":"戎昱","content":"闻道銮舆归魏阙，望云西拜喜成悲。宁知陇水烟销日，再有园林秋荐时。渭水战添亡虏血，秦人生睹旧朝仪。自惭出守辰州畔，不得亲随日月旗。","dynasty":"唐代","title":"辰州闻大驾还宫"}
{"author":"戎昱","content":"荒徼辰阳远，穷秋瘴雨深。主恩堪洒血，边宦更何心。海上红旗满，生前白发侵。竹寒宁改节，隼静早因禽。务退门多掩，愁来酒独斟。无涯忧国泪，无日不沾襟。","dynasty":"唐代","title":"辰州建中四年多怀"}
{"author":"戎昱","content":"今日辞门馆，情将众别殊。感深翻有泪，仁过曲怜愚。晚镜伤秋鬓，晴寒切病躯。烟霞万里阔，宇宙一身孤。倚马才宁有，登龙意岂无。唯于方寸内，暗贮报恩珠。","dynasty":"唐代","title":"上桂州李大夫"}
{"author":"戎昱","content":"霁后江城风景凉，岂堪登眺只堪伤。远天螮蝀收残雨，映水鸬鹚近夕阳。万事无成空过日，十年多难不还乡。不知何处销兹恨，转觉愁随夜夜长。","dynasty":"唐代","title":"江城秋霁"}
{"author":"戎昱","content":"旌旗晓过大江西，七校前驱万队齐。千里政声人共喜，三军令肃马前嘶。恩沾境内风初变，春入城阴柳渐低。桃李不须令更种，早知门下旧成蹊。","dynasty":"唐代","title":"上李常侍"}
{"author":"戎昱","content":"山上青松陌上尘，云泥岂合得相亲。举世尽嫌良马瘦，唯君不弃卧龙贫。千金未必能移性，一诺从来许杀身。莫道书生无感激，寸心还是报恩人。","dynasty":"唐代","title":"上湖南崔中丞"}
{"author":"戎昱","content":"阴云万里昼漫漫，愁坐关心事几般。为报春风休下雪，柳条初放不禁寒。","dynasty":"唐代","title":"早春雪中"}
{"author":"戎昱","content":"日长巴峡雨濛濛，又说归舟路未通。游人不及西江水，先得东流到渚宫。","dynasty":"唐代","title":"云安阻雨"}
{"author":"戎昱","content":"自怜春日客长沙，江上无人转忆家。光景却添乡思苦，檐前数片落梅花。三湘漂寓若流萍，万里湘乡隔洞庭。羁客春来心欲碎，东风莫遣柳条青。","dynasty":"唐代","title":"湖南春日二首"}
{"author":"戎昱","content":"武陵何处在，南指楚云阴。花萼连枝近，桃源去路深。啼莺徒寂寂，征马已駸駸。堤上千年柳，条条挂我心。","dynasty":"唐代","title":"送陆秀才归觐省"}
{"author":"戎昱","content":"秋宵月色胜春宵，万里天涯静寂寥。近来数夜飞霜重，只畏娑婆树叶凋。","dynasty":"唐代","title":"戏题秋月"}
{"author":"戎昱","content":"九月湘江水漫流，沙边唯览月华秋。金风浦上吹黄叶，一夜纷纷满客舟。","dynasty":"唐代","title":"宿湘江"}
{"author":"戎昱","content":"数载蹉跎罢搢绅，五湖乘兴转迷津。如今野客无家第，醉处寻常是主人。","dynasty":"唐代","title":"戏赠张使君"}
{"author":"戎昱","content":"玷玉甘长弃，朱门喜再游。过因谗后重，恩合死前酬。养骥须怜瘦，栽松莫厌秋。今朝两行泪，一半血和流。","dynasty":"唐代","title":"再赴桂州先寄李大夫"}
{"author":"戎昱","content":"山县秋云暗，茅亭暮雨寒。自伤庭叶下，谁问客衣单。有兴时添酒，无聊懒整冠。近来乡国梦，夜夜到长安。","dynasty":"唐代","title":"罗江客舍"}
{"author":"戎昱","content":"昔从李都尉，双鞬照马蹄。擒生黑山北，杀敌黄云西。太白沉虏地，边草复萋萋。归来邯郸市，百尺青楼梯。感激然诺重，平生胆力齐。芳筵暮歌发，艳粉轻鬟低。半醉秋风起，铁骑门前嘶。远戍报烽火，孤城严鼓鼙。挥鞭望尘去，少妇莫含啼。","dynasty":"唐代","title":"相和歌辞。从军行"}
{"author":"戎昱","content":"彼鼠侵我厨，纵狸授粱肉。鼠虽为君却，狸食自须足。冀雪大国耻，翻是大国辱。膻腥逼绮罗，砖瓦杂珠玉。登楼非骋望，目笑是心哭。何意天乐中，至今奏胡曲。官军收洛阳，家住洛阳里。夫婿与兄弟，目前见伤死。吞声不许哭，还遣衣罗绮。上马随匈奴，数秋黄尘里。生为名家女，死作塞垣鬼。乡国无还期，天津哭流水。登楼望天衢，目极泪盈睫。强笑无笑容，须妆旧花靥。昔年买奴仆，奴仆来碎叶。岂意未死间，自为匈奴妾。一生忽至此，万事痛苦业。得出塞垣飞，不如彼蜂蝶。妾家青河边，七叶承貂蝉。身为最小女，偏得浑家怜。亲戚不相识，幽闺十五年。有时最远出，只到中门前。前年狂胡来，惧死翻生全。今秋官军至，岂意遭戈鋋.匈奴为先锋，长鼻黄发拳。弯弓猎生人，百步牛羊膻。脱身落虎口，不及归黄泉。苦哉难重陈，暗哭苍苍天。可汗奉亲诏，今月归燕山。忽如乱刀剑，搅妾心肠间。出户望北荒，迢迢玉门关。生人为死别，有去无时还。汉月割妾心，胡风凋妾颜。去去断绝魂，叫天天不闻。","dynasty":"唐代","title":"相和歌辞。苦哉行五首"}
{"author":"戎昱","content":"且莫奏短歌，听余苦辛词：如今刀笔士，不及屠酤儿。少年无事学诗赋，岂意文章复相误。东西南北少知音，终年竟岁悲行路。仰面诉天天不闻，低头告地地不言。天地生我尚如此，陌上他人何足论。谁谓西江深，涉之固无忧；谁谓南山高，可以登之游。险巇惟有世间路，一向令人堪白头。贵人立意不可测，等闲桃李成荆棘。风尘之士深可亲，心如鸡犬能依人。悲来却忆汉天子，不弃相如家旧贫。饮酒酒能散羁愁，谁家有酒判一醉，万事从他江水流。","dynasty":"唐代","title":"相和歌辞。苦辛行"}
{"author":"戎昱","content":"结茅同楚客，卜筑汉江边。日落数归鸟，夜深闻扣舷。水痕侵岸柳，山翠借厨烟。调笑提筐妇，春来蚕几眠。","dynasty":"唐代","title":"汉上题韦氏庄"}
{"author":"戎昱","content":"侧听宫官说，知君宠尚存。未能开笑颊，先欲换愁魂。宝镜窥妆影，红衫裛泪痕。昭阳今再入，宁敢恨长门。","dynasty":"唐代","title":"闺情"}
{"author":"戎昱","content":"曾共刘谘议，同时事道林。与君相掩泪，来客岂知心。阶雪凌春积，炉烟向暝深。依然旧童子，相送出花林。","dynasty":"唐代","title":"衡阳春日游僧院"}
{"author":"戎昱","content":"湖入县西边，湖头胜事偏。绿竿初长笋，红颗未开莲。蔽日高高树，迎人小小船。清风长入坐，夏月似秋天。","dynasty":"唐代","title":"玉台体题湖上亭"}
{"author":"戎昱","content":"隔窗萤影灭复流，北风微雨虚堂秋。虫声竟夜引乡泪，蟋蟀何自知人愁。四时不得一日乐，以此方悲客游恶。寂寂江城无所闻，梧桐叶上偏萧索。","dynasty":"唐代","title":"客堂秋夕"}
{"author":"戎昱","content":"草草还草草，湖东别离早。何处愁杀人，归鞍雪中道。出门迷辙迹，云水白浩浩。明日武陵西，相思鬓堪老。","dynasty":"唐代","title":"湖南雪中留别"}
{"author":"戎昱","content":"上元年中长安陌，见君朝下欲归宅。飞龙骑马三十匹，玉勒雕鞍照初日。数里衣香遥扑人，长衢雨歇无纤尘。从奴斜抱敕赐锦，双双蹙出金麒麟。天子爱婿皇后弟，独步明时负权势。一身扈跸承殊泽，甲第朱门耸高戟。凤凰楼上伴吹箫，鹦鹉杯中醉留客。泰去否来何足论，宫中晏驾人事翻。一朝负谴辞丹阙，五年待罪湘江源。冠冕凄凉几迁改，眼看桑田变成海。华堂金屋别赐人，细眼黄头总何在。渚宫相见寸心悲，懒欲今时问昔时。看君风骨殊未歇，不用愁来双泪垂。","dynasty":"唐代","title":"赠别张驸马"}
{"author":"戎昱","content":"寒日征西将，萧萧万马丛。吹笳覆楼雪，祝纛满旗风。遮虏黄云断，烧羌白草空。金铙肃天外，玉帐静霜中。朔野长城闭，河源旧路通。卫青师自老，魏绛赏何功。枪垒依沙迥，辕门压塞雄。燕然如可勒，万里愿从公。","dynasty":"唐代","title":"泾州观元戎出师"}
{"author":"戎昱","content":"女伴朝来说，知君欲弃捐。懒梳明镜下，羞到画堂前。有泪沾脂粉，无情理管弦。不知将巧笑，更遣向谁怜。","dynasty":"唐代","title":"古意"}
{"author":"戎昱","content":"寒江近户漫流声，竹影临窗乱月明。归梦不知湖水阔，夜来还到洛阳城。","dynasty":"唐代","title":"旅次寄湖南张郎中"}
{"author":"戎昱","content":"云公兰若深山里，月明松殿微风起。试问空门清净心，莲花不著秋潭水。","dynasty":"唐代","title":"题云公山房（一作权德舆诗，又作杨巨源诗）"}
{"author":"戎昱","content":"故国遗墟在，登临想旧游。一朝人事变，千载水空流。梦渚鸿声晚，荆门树色秋。片云凝不散，遥挂望乡愁。","dynasty":"唐代","title":"云梦故城秋望"}
{"author":"戎昱","content":"汉家青史上，计拙是和亲。社稷依明主，安危托妇人。岂能将玉貌，便拟静胡尘。地下千年骨，谁为辅佐臣。","dynasty":"唐代","title":"咏史（一作和蕃）"}
{"author":"戎昱","content":"剑门兵革后，万事尽堪悲。鸟鼠无巢穴，儿童话别离。山川同昔日，荆棘是今时。征战何年定，家家有画旗。","dynasty":"唐代","title":"入剑门"}
{"author":"戎昱","content":"八月更漏长，愁人起常早。闭门寂无事，满院生秋草。昨宵西窗梦，梦入荆南道。远客归去来，在家贫亦好。","dynasty":"唐代","title":"长安秋夕（一作中秋感怀）"}
{"author":"戎昱","content":"入夜思归切，笛声清更哀。愁人不愿听，自到枕前来。风起塞云断，夜深关月开。平明独惆怅，飞尽一庭梅。","dynasty":"唐代","title":"闻笛（一作李益诗）"}
{"author":"戎昱","content":"童年未解读书时，诵得郎中数首诗。四海烟尘犹隔阔，十年魂梦每相随。虽披云雾逢迎疾，已恨趋风拜德迟。天下无人鉴诗句，不寻诗伯重寻谁。","dynasty":"唐代","title":"赠岑郎中"}
{"author":"戎昱","content":"绿琴胡笳谁妙弹，山人杜陵名庭兰。杜君少与山人友，山人没来今已久。当时海内求知音，嘱付胡笳入君手。杜陵攻琴四十年，琴声在音不在弦。座中为我奏此曲，满堂萧瑟如穷边。第一第二拍，泪尽蛾眉没蕃客。更闻出塞入塞声，穹庐毡帐难为情。胡天雨雪四时下，五月不曾芳草生。须臾促轸变宫徵，一声悲兮一声喜。南看汉月双眼明，却顾胡儿寸心死。回鹘数年收洛阳，洛阳士女皆驱将。岂无父母与兄弟，闻此哀情皆断肠。杜陵先生证此道，沈家祝家皆绝倒。如今世上雅风衰，若个深知此声好。世上爱筝不爱琴，则明此调难知音。今朝促轸为君奏，不向俗流传此心。","dynasty":"唐代","title":"听杜山人弹胡笳"}
{"author":"戎昱","content":"忆昨青襟醉里分，酒醒回首怆离群。舟移极浦城初掩，山束长江日早曛。客来有恨空思德，别后谁人更议文。常叹苏生官太屈，应缘才似鲍参军。","dynasty":"唐代","title":"送苏参军"}
{"author":"戎昱","content":"闻道桃源去，尘心忽自悲。余当从宦日，君是弃官时。金汞封仙骨，灵津咽玉池。受传三箓备，起坐五云随。洞里花常发，人间鬓易衰。他年会相访，莫作烂柯棋。庐陵太守近隳官，霞帔初朝五帝坛。风过鬼神延受箓，夜深龙虎卫烧丹。冰容入镜纤埃静，玉液添瓶漱齿寒。莫遣桃花迷客路，千山万水访君难。","dynasty":"唐代","title":"送吉州阎使君入道二首"}
{"author":"戎昱","content":"招提精舍好，石壁向江开。山影水中尽，鸟声天上来。一灯传岁月，深院长莓苔。日暮双林磬，泠泠送客回。","dynasty":"唐代","title":"题招提寺"}
{"author":"戎昱","content":"自用金钱买槿栽，二年方始得花开。鲜红未许佳人见，蝴蝶争知早到来。","dynasty":"唐代","title":"题槿花"}
{"author":"戎昱","content":"宋玉亭前悲暮秋，阳台路上雨初收。应缘此处人多别，松竹萧萧也带愁。","dynasty":"唐代","title":"题宋玉亭"}
{"author":"戎昱","content":"江干入夜杵声秋，百尺疏桐挂斗牛。思苦自看明月苦，人愁不是月华愁。","dynasty":"唐代","title":"秋月（一作江城秋夜）"}
{"author":"戎昱","content":"叶县门前江水深，浅于羁客报恩心。把君诗卷西归去，一度相思一度吟。","dynasty":"唐代","title":"别公安贾明府"}
{"author":"戎昱","content":"花是深红叶麹尘，不将桃李共争春。今日惊秋自怜客，折来持赠少年人。","dynasty":"唐代","title":"红槿花"}
{"author":"戎昱","content":"亚相何年镇百蛮，生涯万事瘴云间。夜郎城外谁人哭，昨日空馀旌节还。","dynasty":"唐代","title":"哭黔中薛大夫"}
{"author":"戎昱","content":"看花泪尽知春尽，魂断看花只恨春。名位未沾身欲老，诗书宁救眼前贫。","dynasty":"唐代","title":"感春"}
{"author":"戎昱","content":"杨柳烟含灞岸春，年年攀折为行人。好风若借低枝便，莫遣青丝扫路尘。","dynasty":"唐代","title":"途中寄李二（一作李益诗）"}
{"author":"戎昱","content":"扫石焚香礼碧空，露华偏湿蕊珠宫。如何说得天坛上，万里无云月正中。","dynasty":"唐代","title":"寄许炼师（一作李益诗）"}
{"author":"戎昱","content":"绮陌彤彤花照尘，王门侯邸尽朱轮。城南旧有山村路，欲向云霞觅主人。","dynasty":"唐代","title":"下第留辞顾侍郎"}
{"author":"戎昱","content":"独掩衡门秋景闲，洛阳才子访柴关。莫嫌浊酒君须醉，虽是贫家菊也斑。同人愿得长携手，久客深思一破颜。却笑孟嘉吹帽落，登高何必上龙山。","dynasty":"唐代","title":"九日贾明府见访"}
{"author":"戎昱","content":"今朝欢称玉京天，况值关东俗理年。舞态疑回紫阳女，歌声似遏彩云仙。盘空双鹤惊几剑，洒砌三花度管弦。落日香尘拥归骑，□风油幕动高烟。","dynasty":"唐代","title":"开元观陪杜大夫中元日观乐"}
{"author":"戎昱","content":"西楼见月似江城，脉脉悠悠倚槛情。万里此情同皎洁，一年今日最分明。初惊桂子从天落，稍误芦花带雪平。知称玉人临水见，可怜光彩有馀清。","dynasty":"唐代","title":"中秋夜登楼望月寄人"}
{"author":"戎昱","content":"暂作宜阳客，深知太守贤。政移千里俗，人戴两重天。旧郭多新室，闲坡尽辟田。倘令黄霸在，今日耻同年。","dynasty":"唐代","title":"赠宜阳张使君"}
{"author":"戎昱","content":"千种庭前树，人移树不移。看花愁作别，不及未栽时。","dynasty":"唐代","title":"移家别树"}
{"author":"戎昱","content":"江东万里外，别后几凄凄。峡路花应发，津亭柳正齐。酒倾迟日暮，川阔远天低。心系征帆上，随君到剡溪。","dynasty":"唐代","title":"成都送严十五之江东"}
{"author":"戎昱","content":"好住好住王司户，珍重珍重李参军。一东一西如别鹤，一南一北似浮云。月照疏林千片影，风吹寒水万里纹。别易会难今古事，非是余今独与君。","dynasty":"唐代","title":"送李参军"}
{"author":"戎昱","content":"子陵栖遁处，堪系野人心。溪水浸山影，岚烟向竹阴。忘机看白日，留客醉瑶琴。爱此多诗兴，归来步步吟。","dynasty":"唐代","title":"题严氏竹亭"}
{"author":"戎昱","content":"柱史今何适，西行咏陟冈。也知人惜别，终美雁成行。春雨桃花静，离尊竹叶香。到时丞相阁，应喜棣华芳。","dynasty":"唐代","title":"送王端公之太原归觐相公"}
{"author":"戎昱","content":"远别望有归，叶落望春晖。所痛泉路人，一去无还期。荒坟遗汉阴，坟树啼子规。存没抱冤滞，孤魂意何依。岂无骨肉亲，岂无深相知。曝露不复问，高名亦何为。相携恸君罢，春日空迟迟。","dynasty":"唐代","title":"汉阴吊崔员外坟"}
{"author":"戎昱","content":"俗尘浮垢闭禅关，百岁身心几日闲。安得此生同草木，无营长在四时间。","dynasty":"唐代","title":"寂上人禅房"}
{"author":"戎昱","content":"画角三声动客愁，晓霜如雪覆江楼。谁道桂林风景暖，到来重著皂貂裘。","dynasty":"唐代","title":"桂州口号"}
{"author":"戎昱","content":"成器虽因匠，怀刚本自天。为怜持寸节，长拟静三边。未入英髦用，空存铁石坚。希君剖腹取，还解抱龙泉。","dynasty":"唐代","title":"赋得铁马鞭"}
{"author":"戎昱","content":"闻说征南没，那堪故吏闻。能持苏武节，不受马超勋。国破无家信，天秋有雁群。同荣不同辱，今日负将军。","dynasty":"唐代","title":"闻颜尚书陷贼中"}
{"author":"戎昱","content":"洛阳岐路信悠悠，无事辞家两度秋。日下未驰千里足，天涯徒泛五湖舟。荷衣半浸缘乡泪，玉貌潜销是客愁。说向长安亲与故，谁怜岁晚尚淹留。","dynasty":"唐代","title":"秋日感怀"}
{"author":"戎昱","content":"何事陶彭泽，明时又挂冠。为耽泉石趣，不惮薜萝寒。轻雪笼纱帽，孤猿傍醮坛。悬悬老松下，金灶夜烧丹。","dynasty":"唐代","title":"送王明府入道"}
{"author":"戎昱","content":"山县秋云闇，茅亭暮雨寒。自伤庭叶下，谁问客衣单。有兴时添酒，无聊懒整冠。近来乡国梦，夜夜到长安。","dynasty":"唐代","title":"罗江客舍"}
{"author":"戎昱","content":"汉家青史上，计拙是和亲。社稷依明主，安危托妇人。岂能将玉貌，便拟静胡尘。地下千年骨，谁为辅佐臣。","dynasty":"唐代","title":"咏史"}
{"author":"戎昱","content":"九月龟城暮，愁人闭草堂。地卑多雨润，天暖少秋霜。纵欲倾新酒，其如忆故乡。不知更漏意，惟向客边长。","dynasty":"唐代","title":"成都暮雨秋"}
{"author":"戎昱","content":"庐陵太守近隳官，霞帔初朝五帝坛。风过鬼神延受箓，夜深龙虎卫烧丹。冰容入镜纤埃静，玉液添瓶漱齿寒。莫遣桃花迷客路，千山万水访君难。","dynasty":"唐代","title":"送吉州阎使君入道二首其一"}
{"author":"戎昱","content":"三湘漂寓若流萍，万里湘乡隔洞庭。羁客春来心欲碎，东风莫遣柳条青。","dynasty":"唐代","title":"湖南春日二首其二"}
{"author":"戎昱","content":"五营飞将拥霜戈，百里僵尸满浕河。日暮归来看剑血，将军却恨杀人多。","dynasty":"唐代","title":"收襄阳城二首其二"}
{"author":"戎昱","content":"上山望胡兵，胡马驰骤速。黄河冰已合，意又向南牧。嫖姚夜出军，霜雪割人肉。","dynasty":"唐代","title":"塞下其二"}
{"author":"戎昱","content":"塞北无草木，乌鸢巢僵尸。泱渀沙漠空，终日胡风吹。战卒多苦辛，苦辛无四时。","dynasty":"唐代","title":"塞下其三"}
{"author":"戎昱","content":"晚渡西海西，向东看日没。傍岸砂砾堆，半和战兵骨。单于竟未灭，阴气常勃勃。","dynasty":"唐代","title":"塞下其四"}
{"author":"戎昱","content":"城上画角哀，即知兵心苦。试问左右人，无言泪如雨。何意休明时，终年事鼙鼓。","dynasty":"唐代","title":"塞下"}
{"author":"戎昱","content":"官军收洛阳，家住洛阳里。夫婿与兄弟，目前见伤死。吞声不许哭，还遣衣罗绮。上马随匈奴，数秋黄尘里。生为名家女，死作塞垣鬼。乡国无还期，天津哭流水。","dynasty":"唐代","title":"苦哉行五首其二"}
{"author":"戎昱","content":"登楼望天衢，目极泪盈睫。彊笑无笑容，须妆旧花靥。昔年买奴仆，奴仆来碎叶。岂意未死间，自为匈奴妾。一生忽至此，万事痛苦业。得出塞垣飞，不如彼蜂蝶。","dynasty":"唐代","title":"苦哉行五首其三"}
{"author":"戎昱","content":"妾家清河边，七叶承貂蝉。身为最小女，偏得浑家怜。亲戚不相识，幽闺十五年。有时最远出，秪到中门前。前年狂胡来，惧死翻生全。今秋官军至，岂意遭戈鋋。匈奴为先锋，长鼻黄发拳。弯弓猎生人，百步牛羊膻。脱身落虎口，不及归黄泉。苦哉难重陈，暗哭苍苍天。","dynasty":"唐代","title":"苦哉行五首其四"}
{"author":"戎昱","content":"涔阳女儿花满头，毵毵同汎木兰舟。春风日暮南湖里，争唱菱歌不肯休。","dynasty":"唐代","title":"相和歌辞采莲曲二首其一"}
{"author":"戎昱","content":"可汗奉亲诏，今月归燕山。忽如乱刀剑，搅妾心肠间。出户望北荒，迢迢玉门关。生人为死别，有去无时还。汉月割妾心，胡风凋妾颜。去去断绝魂，叫天天不闻。","dynasty":"唐代","title":"苦哉行五首其五"}
{"author":"戎昱","content":"暮角发高城，情人坐中起。临觞不及醉，分散秋风里。虽有明月期，离心若千里。前欢反惆怅，后会还如此。焉得夜淹留，一回终宴喜。羁游复牵役，馆至重湖水。早晚泛归舟，吾从数君子。","dynasty":"唐代","title":"同辛兖州巢父虚副端岳相思献酬…兼呈辛魏二院长杨长宁"}
{"author":"戎昱","content":"移樽铺山曲，祖帐查溪阴。铺山即远道，查溪非故林。凄然诵新诗，落泪沾素襟。郡政我何有，别情君独深。禅庭古树秋，宿雨清沈沈。挥袂故里远，悲伤去住心。","dynasty":"唐代","title":"抚州处士湖泛舟送北回两指此南昌县查溪兰若别"}
{"author":"戎昱","content":"乘夕棹归舟，缘源二转幽。月明看岭树，风静听溪流。岚气船间入，霜华衣上浮。猿声虽此夜，不是别家愁。","dynasty":"唐代","title":"耒阳谿夜行（为伤杜甫作）"}
{"author":"戎昱","content":"远客惊秋早，江天夜露新。满庭惟有月，空馆更何人。卜命知身贱，伤寒舞剑频。猿啼曾下泪，可是为忧贫。","dynasty":"唐代","title":"桂城早秋"}
{"author":"戎昱","content":"岁暮天涯客，寒窗欲晓时。君恩空自感，乡思梦先知。重谊人愁别，惊栖鹊恋枝。不堪楼上角，南向海风吹。","dynasty":"唐代","title":"桂州岁暮"}
{"author":"戎昱","content":"独向东亭坐，三更待月开。萤光入竹去，水影过江来。露滴千家静，年流一叶催。龙钟万里客，正合故人哀。","dynasty":"唐代","title":"宿桂州江亭呈康端公"}
{"author":"戎昱","content":"画角初鸣残照微，营营鞍马往来稀。相逢士卒皆垂泪，八座朝天何日归。","dynasty":"唐代","title":"过东平军"}
{"author":"戎昱","content":"谁人不谴谪，君去独堪伤。长子家无弟，慈亲老在堂。惊魂随驿吏，冒暑向炎方。未到猿啼处，参差已断肠。","dynasty":"唐代","title":"送辰州郑使君"}
{"author":"戎昱","content":"江柳断肠色，黄丝垂未齐。人看几重恨，鸟入一枝低。乡泪正堪落，与君又解携。相思万里道，春去夕阳西。","dynasty":"唐代","title":"江上柳送人"}
{"author":"戎昱","content":"虞帝南游不复还，翠蛾幽怨水云间。昨夜月明湘浦宿，闺中珂珮度空山。","dynasty":"唐代","title":"湘南曲"}
{"author":"戎昱","content":"登高上山上，高处更堪愁。野菊他乡酒，芦花满眼秋。风烟连楚郡，兄弟客荆州。早晚朝天去，亲随定远侯。","dynasty":"唐代","title":"桂州西山登高上陆大夫"}
{"author":"戎昱","content":"平生金石友，沦落向辰州。已是二年客，那堪终日愁。尺书浑不寄，两鬓计应秋。今夜相思月，情人南海头。","dynasty":"唐代","title":"寄郑炼师"}
{"author":"戎昱","content":"去年长至在长安，策杖曾簪獬豸冠。此岁长安逢至日，下阶遥想雪霜寒。梦随行伍朝天去，身寄穷荒报国难。北望南郊消息断，江头唯有泪阑干。","dynasty":"唐代","title":"谪官辰州冬至日有怀"}
{"author":"戎昱","content":"身欲逃名名自随，凤衔丹诏降茅茨。苦节难违天子命，贞心唯有老松知。回看药灶封题密，强入蒲轮引步迟。今日巢由旧冠带，圣朝风化胜尧时。","dynasty":"唐代","title":"赠韦况征君"}
{"author":"戎昱","content":"雨暗商山过客稀，路傍孤店闭柴扉。卸鞍良久茅檐下，待得巴人樵采归。","dynasty":"唐代","title":"过商山"}
{"author":"戎昱","content":"一团青翠色，云是子陵家。山带新晴雨，溪留闰月花。瓶开巾漉酒，地坼笋抽芽。彩缛承颜面，朝朝赋白华。","dynasty":"唐代","title":"闰春宴花溪严侍御庄"}
{"author":"戎昱","content":"异乡三十口，亲老复家贫。无事乾坤内，虚为翰墨人。岁华南去后，愁梦北来频。惆怅江边柳，依依又欲春。","dynasty":"唐代","title":"岁暮客怀"}
{"author":"戎昱","content":"先皇歌舞地，今日未游巡。幽咽龙池水，凄凉御榻尘。随风秋树叶，对月老宫人。万事如桑海，悲来欲恸神。","dynasty":"唐代","title":"秋望兴庆宫"}
{"author":"戎昱","content":"辰州万里外，想得逐臣心。谪去刑名枉，人间痛惜深。误将瑕指玉，遂使谩消金。计日西归在，休为泽畔吟。","dynasty":"唐代","title":"送郑炼师贬辰州"}
{"author":"戎昱","content":"三月江城柳絮飞，五年游客送人归。故将别泪和乡泪，今日阑干湿汝衣。","dynasty":"唐代","title":"征人归乡"}
{"author":"戎昱","content":"江湖思渺然，不离国门前。折苇鱼沈藻，攀藤鸟出烟。生衣宜水竹，小酒入诗篇。莫怪侵星坐，神清不欲眠。","dynasty":"唐代","title":"骆家亭子纳凉"}
{"author":"戎昱","content":"莫话边庭事，心摧不欲闻。数年家陇地，舍弟殁胡军。每念支离苦，常嗟骨肉分。急难何日见，遥哭陇西云。","dynasty":"唐代","title":"逢陇西故人忆关中舍弟"}
{"author":"戎昱","content":"今来秋已暮，还恐未成归。梦里家仍远，愁中叶又飞。竹声风度急，灯影月来微。得见梁夫子，心源有所依。","dynasty":"唐代","title":"秋夜梁十三厅事"}
{"author":"戎昱","content":"九月龟城暮，愁人闭草堂。地卑多雨润，天暖少秋霜。纵欲倾新酒，其如忆故乡。不知更漏意，惟向客边长。","dynasty":"唐代","title":"成都暮雨秋（一作秋雨）"}
{"author":"戎昱","content":"渚宫无限客，相见独相亲。长路皆同病，无言似一身。岁寒唯爱竹，憔悴不堪春。细与知音说，攻文恐误人。","dynasty":"唐代","title":"酬梁二十"}
{"author":"戎昱","content":"愁里惜春深，闻幽即共寻。贵看花柳色，图放别离心。客醉花能笑，诗成花伴吟。为君调绿绮，先奏凤归林。","dynasty":"唐代","title":"花下宴送郑炼师"}
{"author":"戎昱","content":"弟兄书忽到，一夜喜兼愁。空馆复闻雨，贫家怯到秋。坐中孤烛暗，窗外数萤流。试以他乡事，明朝问子游。","dynasty":"唐代","title":"秋馆雨后得弟兄书即事呈李明府"}
{"author":"耿镃","content":"西楼一曲旧笙歌，千古当楼面翠峨。花发残香径雨，月生月落洞庭波。地雄鼓角秋声壮，天迥阑干夕照多。四百年来逢妙手，要看风物似元和。","dynasty":"宋代","title":"西楼"}
{"author":"耿镃","content":"君不见王绩非狂生，笔墨雪尽惟酒经。又不见志和非漫尉，江湖醉咏渔歌耳。文章得失两梦事，一醉从渠俱不理。人间自有行秘书，此翁聊为山泽儒。平生斟酌自饱满，宁复有欠宁有馀。可怜蹒跚挽不前，属车岂识从甘泉。不矜万卷腹空洞，渴梦只恐东溟乾。莫疑此翁拘器穷，此翁有用非哑钟。浊醪作贤清作圣，翁不异味同其空。我方畏缩立下风，伸颈一笑短项逢。脱冠与翁共醉倒，从人笑此两秃翁。","dynasty":"宋代","title":"用功成韵赋外舅短项翁"}
{"author":"耿镃","content":"人生何地逃奇耦，白发转头成宿莽。百年同尽草一丘，谁见乘槎上牛斗。不如醉倒三万场。何必龙山岁重九。先生元是古达人，身外所忻惟有酒。石交自得短项翁，燕颔鸢肩非我友。迩来带眼宽绿筠，结喉不造鸳鹭群。十年孛窣墙下尘，仰面讵识高昆仑。先生取人略形貌，翁获展尽终不浑。我欲挽翁归翠微，手栽杞菊如天随。愿翁醉客莫嫌扰，买山政赋淮南小。","dynasty":"宋代","title":"用彦平韵赋石外舅短项翁"}
{"author":"崔日知","content":"夙龄秉微尚，中年忽有邻。以兹山水癖，遂得狎通人。迨我咸京道，闻君别业新。岩前窥石镜，河畔踏芳茵。既怜伊浦绿，复忆灞池春。连词谢家子，同欢冀野宾。趣闲鱼共乐，情洽鸟来驯。讵念昔游者，只命独留秦。萧条颖阳恋，冲漠汉阴真。无由陪胜躅，空此玩书筠。","dynasty":"唐代","title":"奉酬韦祭酒偶游龙门北溪忽怀骊山别业因以言志…之作"}
{"author":"崔日知","content":"弱龄好经籍，披卷即怡然。覃精四十载，驰骋数千言。孔壁采遗篆，周韦考绝编。袁公论剑术，孙子叙兵篇。鲁史君臣道，姬书日月悬。从师改炎燠，负笈遍山川。上异西河夏，中非北海玄。光荣拾青紫，名价接通贤。既重万钟乐，宁思二顷田。长戟同分虎，高冠亚附蝉。晚怀重虚旷，养志息雕镌。登高惭思拙，匠物谢情妍。不慕张平子，宁希王仲宣。谁谓登龙日，翻成刻鹄年。循循劳善诱，轧轧思微牵。琢磨才既竭，钻仰德弥坚。朽木诚为谕，扪心徒自怜。终期吞鸟梦，振翼上云烟。赋成先掷地，词高直掞天。更执抠衣礼，仍开函丈筵。雾披槐市蔼，水静璧池圆。愿逐从风叶，飞舞翰林前。","dynasty":"唐代","title":"冬日述怀奉呈韦祭酒张左丞兰台名贤"}
{"author":"崔郊","content":"公子王孙逐后尘，绿珠垂泪滴罗巾。侯门一入深如海，从此萧郎是路人。(如海一作：似海)","dynasty":"唐代","tags":"爱情，悲剧，分手","title":"赠去婢"}
{"author":"徐干","content":"沉阴结愁忧，愁忧为谁兴？念与君相别，各在天一方。良会未有期，中心摧且伤。不聊忧餐食，慊慊常饥空。端坐而无为，仿佛君容光。峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼？每诵昔鸿恩，贱躯焉足保。浮云何洋洋，愿因通我词。飘摇不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。惨惨时节尽，兰叶复凋零。喟然长叹息，君期慰我情。辗转不能寐，长夜何绵绵。蹑履起出户，仰观三星连。自恨志不遂，泣涕如涌泉。思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。","dynasty":"魏晋","tags":"古诗三百首，思念","title":"室思"}
{"author":"徐干","content":"与子别无几，所经未一旬。我思一何笃，其愁如三春。虽路在咫尺，难涉如九关。陶陶朱夏德，草木昌且繁。","dynasty":"魏晋","tags":"抒情，思念，友人","title":"答刘桢诗"}
{"author":"徐干","content":"浮云何洋洋，愿因通我辞。飘飖不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。","dynasty":"魏晋","title":"室思诗六章其三"}
{"author":"徐干","content":"惨惨时节尽，兰叶凋复零。喟然长叹息，君期慰我情。展转不能寐，长夜何绵绵。蹑履起出户，仰观三星连。自恨志不遂，泣涕如涌泉。","dynasty":"魏晋","title":"室思诗六章其四"}
{"author":"徐干","content":"思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。","dynasty":"魏晋","title":"室思诗六章其五"}
{"author":"徐干","content":"人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。","dynasty":"魏晋","title":"室思诗六章其六"}
{"author":"徐干","content":"与君结新婚。宿昔当别离。凉风动秋草。蟋蟀鸣相随。冽冽寒蝉吟。蝉吟抱枯枝。枯枝时飞扬。身体忽迁移。不悲身迁移。但惜岁月驰。岁月无穷极。会合安可知。愿为双黄鹄。比翼戏清池。","dynasty":"魏晋","title":"于清河见挽船士新婚与妻别诗"}
{"author":"徐干","content":"峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼。每诵昔鸿恩，贱躯焉足保。","dynasty":"魏晋","title":"室思诗六章其二"}
{"author":"徐干","content":"高殿郁崇崇，广厦凄泠泠。微风起闺闼，落日照阶庭。踟躇云屋下，啸歌倚华楹。君行殊不返，我饰为谁容。炉薰阖不用，镜匣上尘生。绮罗失常色，金翠暗无精。嘉肴既忘御，旨酒亦常停。顾瞻空寂寂，唯闻燕雀声。忧思连相属，中心如宿醒。","dynasty":"魏晋","title":"情诗"}
{"author":"徐干","content":"贻尔新诗。","dynasty":"魏晋","title":"赠五官中郎将诗"}
{"author":"郑伯熊","content":"我歌白云篇，送君水云浦。歌罢水云寒，伫立听鸣舻。江湖昔在手，短蓑钓烟雨。轩裳误羁馽，滥趋群玉府。朱墨浪自妍，笔削竟何补。高鸿堕秋枕，归梦纷莫数。着鞭输子先，寤歌独怀古。中年况作别，心事复谁吐。故人分龙符，江色映修组。话旧定何时，新知日旁午。","dynasty":"宋代","title":"北园送关简州分得古字"}
{"author":"郑伯熊","content":"诗到南昌老更奇，固知流派自江西。滕王阁下秋涛壮，孺子堂前春鸟啼。我似痴蝇思骥尾，君如野鹤趁鸡栖。十年翰墨元犹白，不识微言为指迷。","dynasty":"宋代","title":"次韵陈粹瑞岩之什"}
{"author":"郑伯熊","content":"苍髯白甲老烟云，万大丛中独挺身。一柱擎天须此物，执柯它日属何人。","dynasty":"宋代","title":"过万年山望罗汉岭上大松"}
{"author":"郑伯熊","content":"飞甍郁峥嵘，万井交错综。俯仰各有则，静以御群动。平时心匠微，斤斧袖不用。少施见其余，规画已惊众。姬公昔营洛，道德作梁栋。东家有余材，凤衰无复梦。帝方议明堂，行矣与君共。","dynasty":"宋代","title":"黄岩县楼"}
{"author":"郑伯熊","content":"胡床倚春风，池亭自花柳。","dynasty":"宋代","title":"句"}
{"author":"郑伯熊","content":"树蕙余百亩，世兰当路岐。清风一披拂，香气无不之。纫为楚累佩，辱我幽靓姿。小草生润底，雨露无恩私。不入儿女玩，岁晚得自持。所以古君子，清德畏人知。","dynasty":"宋代","title":"清畏轩"}
{"author":"郑伯熊","content":"周道直如矢，亡羊古无有。利欲蚀本心，眼花大如斗。适燕南其辕，之越乃北走。四海阮嗣宗，臧否不挂口。一恸激流俗，新荑发枯朽。斯人向千载，此意谁复剖。问津非名楼，端以觉蒙蔀。","dynasty":"宋代","title":"问津楼"}
{"author":"郑伯熊","content":"笋舆时得并溪行，溪水秋来似鉴清。仰春云山劳眼力，临流照眼却分明。","dynasty":"宋代","title":"婺舟道中"}
{"author":"郑伯熊","content":"飘风不崇朝，骤雨不终日。清寒入絺綌，御袷有余郁。天时不能调，人事那可必。清灯耿孤窗，万籁助飗飘。忧愁从中来，起坐发屡栉。丈夫属有念，功名乃余物。突兀万间屋，此意何时毕。长吟答寒螀，四壁转萧瑟。","dynasty":"宋代","title":"枕上"}
{"author":"郑伯熊","content":"春归村坞绿阴迷，又向山腰转马蹄。收尽雪芳犹采撷，割残云穗再扶犁。乡谣到处无音律，野饭黄昏只笋齑。惟有客愁消不得，隔溪篁竹子规啼。","dynasty":"宋代","title":"四月十四日至广陵"}
{"author":"郑伯熊","content":"树蕙馀百亩，艺兰当路岐。清风一披拂，香气无不之。纫为楚累佩，辱我幽靓姿。小草生涧底，雨露无恩私。不入儿女玩，岁晚得自持。所以古君子，清德畏人知。","dynasty":"宋代","title":"清畏轩"}
{"author":"真可","content":"千尺盘桓到上方，云居萧索实堪伤。赵州关外秋风冷，佛印桥头夜月凉。唐宋碑题文字古，苏黄翰墨藓苔苍。最怜清净金仙地，返作豪门放牧场。","dynasty":"明代","tags":"怀古","title":"游云居怀古"}
{"author":"真可","content":"菩萨僧常住，归依上翠微。山高疑日近，海阔觉天低。岛屿屏中国，波涛限外夷。重来防失路，拂石一留题。","dynasty":"明代","title":"登那罗延窟"}
{"author":"真可","content":"静夜无云月正中，清光何处不相同。江南江北闲台殿，几个心闻晓寺钟。","dynasty":"明代","title":"月下偶成"}
{"author":"真可","content":"二十馀年抱死关，那来魂梦落青山。临行白骨无藏处，掷向金毛舌上安。","dynasty":"明代","title":"礼高峰祖师塔"}
{"author":"戈涢","content":"相对话淫潦，愁阴何日开。惊闻茶鼎沸，又道雨声来。屋避床床漏，阶封步步苔。农家方望岁，妇子倍增哀。","dynasty":"清代","title":"阻雨宝田家"}
{"author":"戈涢","content":"悬崖大石危欲裂，卧涧虬枝怒欲折。展卷大叫诧奇绝，先生使笔笔屈铁。却下前溪势渐平，蒙茸芳草被堤生。有人负手逍遥立，上有黄鹂深树鸣。","dynasty":"清代","title":"题丹崖老人画册"}
{"author":"戈涢","content":"少年观书如观火，偏傍点画推细琐。年老双目渐昏眊，睻目空花飞朵朵。临池未写意已疲，展卷欲诵眉先锁。叆叇何物乃尔神，能使精力还故我。两片轻冰彻底明，满轮蟾影凌虚堕。鲁鱼豕亥辨毫釐，大似燃犀走轻舸。朝朝铅椠那辞劳，夜夜校仇犹自果。我笑杜陵对佳节，看花常愁雾中坐。又笑东坡观细字，向龙乞水计何左。至宝无由持赠之，若令一见应许可。","dynasty":"清代","title":"眼镜分韵得可字"}
{"author":"戈涢","content":"空其中，硕其腹，以瓦为之代箧椟。上开狭孔容一钱，鬻向儿曹作私蓄。入窍虽易出窍难，抱持把玩从翻覆。不劳费扃钥，不须防厮仆。但嗟器易盈，满便遭敲扑。锵然一掷落纷纷，青蚨遍地如撒菽。黄童快意白叟笑，终岁积来不盈掬。金穴底深深，铜山高矗矗。既足遗子孙，兼之瞻亲族。戋戋能几何，曾不给饘粥。小儿作计良足嗤，壮夫谋生虑宜熟。我曾四方事奔走，蝇头也共人逐逐。囊漏宁余润笔资，舌耕讵有逢年福。当时误信太白言，千金散尽还来复。人生由命匪由他，韩子至论今方服。枉羡金满籯，空买愁千斛。宁甘壁立贫，不效穷途哭。万卷从来敌百城，且收残编充败簏。","dynasty":"清代","title":"扑满分韵得复字"}
{"author":"戈涢","content":"昔畏井陉道，乱石如猛虎。今爱井陉山，遥峰如静女。前岁与今岁，所历非有殊。今乃下心意，昔但忧驰驱。譬如读异书，聱牙初不免。既深遂忘疲，文奥义自显。紫翠非一状，烟峦逾千重。延绵不可极，转转相为容。是岁秋雨足，宿麦有万亩。环山一剪齐，绿若春初韭。既以增妩媚，弥用清心神。又如画功妙，设色多于皴。翻恨迫长途，不得恣幽讨。何当万峰巅，一览群山小。同行无朋侣，谁与赏此奇。顾笑语僮仆，顽石亦解颐。","dynasty":"清代","title":"井陉道中山色甚佳前游未之奇也"}
{"author":"邓友棠","content":"不识白沙路，其如秋思何。江声到门静，山色入杯多。远树高低出，孤帆次第过。兴酣忘日暮，列坐听渔歌。","dynasty":"清代","title":"游北兰寺列嶂亭"}
{"author":"庄周","content":"　　北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也，怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。且夫水之积也不厚，则其负大舟也无力。覆杯水于坳堂之上，则芥为之舟；置杯焉则胶，水浅而舟大也。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。　　蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者宿舂粮，适千里者，三月聚粮。之二虫又何知？(抢榆枋一作：枪榆枋)　　小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。此大年也。而彭祖乃今以久特闻，众人匹之。不亦悲乎！　　汤之问棘也是已：“穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏。背若泰山，翼若垂天之云。抟扶摇羊角而上者九万里，绝云气，负青天，然后图南，且适南冥也。斥鷃笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’”此小大之辩也。　　故夫知效一官，行比一乡，德合一君，而征一国者，其自视也亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。夫列子御风而行，泠然善也。旬有五日而后反。彼于致福者，未数数然也。此虽免乎行，犹有所待者也。若夫乘天地之正，而御六气之辩，以游无穷者，彼且恶乎待哉？故曰：至人无己，神人无功，圣人无名。","dynasty":"先秦","tags":"高中文言文，寓言，故事，自由","title":"逍遥游(节选)"}
{"author":"庄周","content":"　　吾生也有涯，而知也无涯。以有涯随无涯，殆已！已而为知者，殆而已矣！为善无近名，为恶无近刑。缘督以为经，可以保身，可以全生，可以养亲，可以尽年。　　庖丁为文惠君解牛，手之所触，肩之所倚，足之所履，膝之所踦，砉然向然，奏刀騞然，莫不中音。合于《桑林》之舞，乃中《经首》之会。　　文惠君曰：“嘻，善哉！技盖至此乎？”　　庖丁释刀对曰：“臣之所好者，道也，进乎技矣。始臣之解牛之时，所见无非牛者。三年之后，未尝见全牛也。方今之时，臣以神遇而不以目视，官知止而神欲行。依乎天理，批大郤，导大窾，因其固然，技经肯綮之未尝，而况大軱乎！良庖岁更刀，割也；族庖月更刀，折也。今臣之刀十九年矣，所解数千牛矣，而刀刃若新发于硎。彼节者有间，而刀刃者无厚；以无厚入有间，恢恢乎其于游刃必有余地矣，是以十九年而刀刃若新发于硎。虽然，每至于族，吾见其难为，怵然为戒，视为止，行为迟。动刀甚微，謋然已解，如土委地。提刀而立，为之四顾，为之踌躇满志，善刀而藏之。”　　文惠君曰：“善哉！吾闻庖丁之言，得养生焉。”","dynasty":"先秦","tags":"哲理，故事","title":"庖丁解牛"}
{"author":"庄周","content":"　　将为胠箧、探囊、发匮之盗而为守备，则必摄缄縢、固扃鐍；此世俗之所谓知也。然而巨盗至，则负匮、揭箧、担囊而趋；唯恐缄縢扃鐍之不固也。然则乡之所谓知者，不乃为大盗积者也？　　故尝试论之，世俗之所谓知者，有不为大盗积者乎？所谓圣者，有不为大盗守者乎？何以知其然邪？昔者齐国邻邑相望，鸡狗之音相闻，罔罟之所布，耒耨之所刺，方二千余里。阖四竟之内，所以立宗庙、社稷，治邑、屋、州、闾、乡、曲者，曷尝不法圣人哉？然而田成子一旦杀齐君而盗其国。所盗者岂独其国邪？并与其圣知之法而盗之。故田成子有乎盗贼之名，而身处尧舜之安，小国不敢非，大国不敢诛，专有齐国。则是不乃窃齐国，并与其圣知之法，以守其盗贼之身乎？　　尝试论之，世俗之所谓至知者，有不为大盗积者乎？所谓至圣者，有不为大盗守者乎？何以知其然邪？昔者龙逢斩，比干剖，苌弘胣，子胥靡。故四子之贤而身不免乎戮。故跖之徒问于跖曰：“盗亦有道乎？”跖曰：“何适而无有道邪？”夫妄意室中之藏，圣也；入先，勇也；出后，义也；知可否，知也；分均，仁也。五者不备而能成大盗者，天下未之有也。”由是观之，善人不得圣人之道不立，跖不得圣人之道不行；天下之善人少而不善人多，则圣人之利天下也少，而害天下也多。故曰：唇竭则齿寒，鲁酒薄而邯郸围，圣人生而大盗起。掊击圣人，纵舍盗贼，而天下始治矣！　　夫川竭而谷虚，丘夷而渊实。圣人已死，则大盗不起，天下平而无故矣。圣人不死，大盗不止。虽重圣人而治天下，则是重利盗跖也。为之斗斛以量之，则并与斗斛而窃之；为之权衡以称之，则并与权衡而窃之；为之符玺而信之，则并与符玺而窃之；为之仁义以矫之，则并与仁义而窃之。　　何以知其然邪？彼窃钩者诛，窃国者为诸侯，诸侯之门而仁义存焉。则是非窃仁义圣知邪？故逐于大盗、揭诸侯、窃仁义并斗斛权衡符玺之利者，虽有轩冕之赏弗能劝，斧钺之威弗能禁。此重利盗跖而使不可禁者，是乃圣人之过也。故曰：“鱼不可脱于渊，国之利器不可以示人。”彼圣人者，天下之利器也，非所以明天下也。　　故绝圣弃知，大盗乃止；擿玉毁珠，小盗不起；焚符破玺，而民朴鄙；掊斗折衡，而民不争；殚残天下之圣法，而民始可与论议。擢乱六律，铄绝竽瑟，塞瞽旷之耳，而天下始人含其聪矣；灭文章，散五采，胶离朱之目，而天下始人含其明矣。毁绝钩绳而弃规矩，攦工倕之指，而天下始人含其巧矣。故曰：大巧若拙。削曾史之行，钳杨墨之口，攘弃仁义，而天下之德始玄同矣。　　彼人含其明，则天下不铄矣；人含其聪，则天下不累矣；人含其知，则天下不惑矣；人含其德，则天下不僻矣。彼曾、史、杨、墨、师旷、工倕、离朱、皆外立其德而以爚乱天下者也，法之所无用也。　　子独不知至德之世乎？昔者容成氏、大庭氏、伯皇氏、中央氏、栗陆氏、骊畜氏、轩辕氏、赫胥氏、尊卢氏、祝融氏、伏牺氏、神农氏，当是时也，民结绳而用之，甘其食，美其服，乐其俗，安其居，邻国相望，鸡狗之音相闻，民至老死而不相往来。若此之时，则至治已。今遂至使民延颈举踵，曰：“某所有贤者，”赢粮而趣之，则内弃其亲，而外弃其主之事；足迹接乎诸侯之境，车轨结乎千里之外，则是上好知之过也。上诚好知而无道，则天下大乱矣！　　何以知其然邪？夫弓、弩、毕、弋、机变之知多，则鸟乱于上矣；钩饵、罔罟、罾笱之知多，则鱼乱于水矣；削格、罗落、罝罘之知多，则兽乱于泽矣；知诈渐毒、颉滑坚白、解垢同异之变多，则俗惑于辩矣。故天下每每大乱，罪在于好知。故天下皆知求其所不知，而莫知求其所已知者；皆知非其所不善，而莫知非其所已善者，是以大乱。故上悖日月之明，下烁山川之精，中堕四时之施，惴耎之虫，肖翘之物，莫不失其性。甚矣，夫好知之乱天下也！自三代以下者是已，舍夫种种之民，而悦夫役役之佞，释夫恬淡无为，而悦夫啍啍之意，啍啍已乱天下矣！","dynasty":"先秦","tags":"观点","title":"胠箧"}
{"author":"查景","content":"宿雨初晴水满川，课农好趁绿阴天。官除教养原无事，民力耕耘定有年。北郭烟云归石屋，西园风景胜花田。他时若订林泉约，如此溪山拟卜迁。","dynasty":"清代","title":"婺州太守刘汉循别驾董豫周偕余课农游双龙洞归憩西坞吴氏园即事"}
{"author":"查景","content":"铣溪源自马金落，奔作城壕恣喷礴。钟山厄险实障之，流怒激湍与石搏。天然形胜冠衢西，百里蜿蜒环古郭。萦纡石径绕岩阿，错落云根耸锋锷。时维秋爽景尤清，夙约登高肯辞却。不多游侣尽同心，争拂衣尘理芒屩。多情山鸟叫钩辀，无数岩花散约婥。半山亭峻暂支筇，已揽长空出寥廓。相携贾勇拾级升，路转山回渐开拓。一峰独压众峰青，八面虽高仅半角。金钱牙笏竞朝参，几案文峰似锥卓。久攫世网困尘氛，快豁双眸穷绵邈。山僧留客饷山殽，随意杯盘崇素朴。微参道妙少支言，不露焚修愈诚悫。欲将妙笔绘沧洲，胸次林泉随寄托。兴酣更欲纵清游，啸咏殊惭继康乐。","dynasty":"清代","title":"乙酉重九日同人由讴歌岭登钟山憩菩提庵分赋得七古"}
{"author":"查景","content":"西林师住西林庵，在山不识庐山面。昨持斋钵出山来，仿佛白莲社中见。自言祝发从安国，玄奘世系生同县。旋入延恩主法筵，重开灵境新禅院。半偈语翻千佛场，瓣香缘结三生善。当时知识尽名流，过去光阴如掣电。为宏道愿舍丛林，桑下已辞三宿恋。不招云侣不把茅，一瓢今挂杨街堰。吾闻师言增太息，世出世间遇随变。曾闻茎草化金身，会见淘沙得精饭。槛外青山祇树深，门前流水经溪滟。西林原不让东林，立地谁坚清净愿。社中若继远公游，选胜何如选佛遍。","dynasty":"清代","title":"赠西林上人"}
{"author":"黄宗旦","content":"就中喜有龙门客，跃出洪波只待雷。","dynasty":"宋代","title":"句"}
{"author":"黄宗旦","content":"一瓶一钵是生涯，来扣枢扉带砺家。宠服降从丹凤阙，禅房归掩赤城霞。五芝岩下传心印，八桂峰前散雨花。还伴白云重到此，会看恩馆筑堤沙。","dynasty":"宋代","title":"送僧归护国寺"}
{"author":"黄裳","content":"红旗高举，飞出深深杨柳渚。鼓击春雷，直破烟波远远回。欢声震地，惊退万人争战气。金碧楼西，衔得锦标第一归。","dynasty":"宋代","tags":"宋词三百首，端午节，生活","title":"减字木兰花·竞渡"}
{"author":"黄裳","content":"天南游客。甚而今、却送君南国。薰风万里无限，吟蝉暗续，离情如织。秣马脂车，去即去、多少人惜。为惠爱、烟惨云山，送两城愁作行色。飞帆过、浙西封城。到秋深、且舣荷花泽。就船买得鲈鳜，新谷破、雪堆香粒。此兴谁同，须记东秦，有客相忆。愿听了、一阕歌声，醉倒拚今日。","dynasty":"宋代","title":"雨霖铃（送客还浙东）"}
{"author":"黄裳","content":"风入金波凝不住。玉楼间倚谁飞举。霜艳雪光来竞素。分辨处。独垂馀意窥庭户。强薄罗衣催玉步。美人为我当尊舞。醉到春来能几度。愁今古。月华不去年华去。","dynasty":"宋代","title":"渔家傲（冬月）"}
{"author":"黄裳","content":"杳杳晴虚寒漫漫。放下尘劳，相共游银汉。便入醉乡休浩叹。神仙只在云门馆。饮兴偏宜流水畔。时有红蕖，落在黄金盏。鹭未忘机移别岸。画船更上前汀看。","dynasty":"宋代","title":"蝶恋花"}
{"author":"黄裳","content":"适来已陈十二短章，辄歌三五盛景。累累清韵，尚渐梁上之飞尘；抑抑佳宾，须作乡中之醉客。同乐当勤于今夕，相从或系于他年。更赋幽情，再声佳咏。万籁无声天地静。清抱朱弦，不愧丹霄镜。照到林梢风有信。抬头疑是梅花领。万感只应闲对景。独倚危栏，扰扰人初定。吟不尽中愁不尽。溪山千古沈沈影。","dynasty":"宋代","title":"蝶恋花（劝酒致语）"}
{"author":"黄裳","content":"霜月和银灯，乍送目楼台，星汉高下。爱东风、已暖绮罗香，竞走去来车马。红莲万斛，开尽处、长安一夜。少年郎、两两桃花面，有馀光相借。因甚灵山在此，是何人、能运神化。对景便作神仙会，恐云轩且驾。思曾待、龙楼俯览，笑声远、洞天飞斝。向东来、尤幸时如故，群芳未开谢。","dynasty":"宋代","title":"宴琼林（上元）"}
{"author":"黄裳","content":"伏以合欢开宴，奉乐国之宾朋；对景摅怀，待良时之风月。此者偶屈三益，幸逢四并。六幕星稀，万棂风细。天发金精之含蓄，地扬银色之光华。远近万情，若知而莫诘；满虚一色，可揽以□将。是故无累而玩之者，喜乐之心生；不足而对之者，悲伤之态作。感群动以无意，涵长空而不流。对坐北堂，方入陆生之牖；共离南馆，便登韩子之台。顾歌三五之清辉，誓倒十千之芳酝。忽破黄昏还太素。寒浸楼台，缥缈非烟雾。江上分明星汉路。金银闪闪神仙府。影卧清光随我舞。邂逅三人，只愿长相聚。今月亭亭曾照古。古人问月今何处。","dynasty":"宋代","title":"蝶恋花（月词）"}
{"author":"黄裳","content":"汗漫金华寒委地。火云散尽奇峰势。纨扇团圆休与比。犹可喜。恩情不怕凉飙至。梦冷魂高何处寄。琉璃砌上笼人睡。逃暑广寒宫似水。缘有累。乘风却下人间世。","dynasty":"宋代","title":"渔家傲（夏月）"}
{"author":"黄裳","content":"已送清歌归去后。东南楼上人声悄。冷落尤临弦上调。欢意少。空将万感收残照。窗外剑光初出鞘。斜窥梦断人年少。未到盖棺心未了。尘虑扰。双眸竟入扶桑晓。","dynasty":"宋代","title":"渔家傲（斜月）"}
{"author":"黄裳","content":"朝霭藏晖，客袍惊暖，天巧无竟。杳杳谁知，包含造化，忽作人间瑞。儿童欢笑，忙来花下，便饮九春和气。急拿舟，高人乘兴，江天助我幽思。缤纷似翦，峥嵘如画，莫道冬容憔悴。恍象含空，尘无一点，疑在天宫里。酒楼酣宴，茶轩清玩，旦待桂花来至。有馀光，明年待看，明红暗翠。","dynasty":"宋代","title":"永遇乐（玩雪）"}
{"author":"黄裳","content":"栏槛天都近，池塘水鉴平。微风晴后寂，孤月夜来清。大象莫能破，纤尘何处生。湘灵谁为感，一曲谩分明。","dynasty":"宋代","title":"寄题澄虚阁"}
{"author":"黄裳","content":"遽往偶相聚，下帘人事稀。感秋那听雨，闻杵屡催衣。得丧多士梦，行藏群雁飞。黄花期野老，须插满头归。","dynasty":"宋代","title":"和李学士试院感秋二首其一"}
{"author":"黄裳","content":"荒庭初得雨，幽点失凋梧。滞思舒千卷，高吟想五湖。蛩声生翠幄，酒力借微躯。袭蹈贻文病，犹难望汉儒。","dynasty":"宋代","title":"和李学士试院感秋二首其二"}
{"author":"黄裳","content":"舟楫会通处，阴阳明晦时。四并归善政，万象入新诗。地胜得仙久，水遥归鹭迟。为看滕阁记，将赋此尤宜。","dynasty":"宋代","title":"桐庐会景亭二首其二"}
{"author":"黄裳","content":"雕栏身有限，芳草意无穷。望尽天垂地，吟馀色入空。锋铓千里岫，羽翼半天风。万象回头了，骈明亦梦中。","dynasty":"宋代","title":"题望远楼"}
{"author":"黄裳","content":"莲社是非外，洞天空色中。一枝樵客梦，两腋石门风。鹿径踪何在，榴花信可通。此缘当邂逅，来接紫玄翁。","dynasty":"宋代","title":"榴花洞"}
{"author":"黄裳","content":"砌铺砧上练，池泛瓮中醅。丰满莫见睍，优閒休及隤。遗圆还得璧，临翠忽亡苔。弄巧俄颠漩，争狂忽溯洄。","dynasty":"宋代","title":"偕王道观雪中联句其十五"}
{"author":"黄裳","content":"空中逢汗漫，望外见崔嵬。艳态非因饰，虚根岂可栽。先崇逢垄断，后化得墙隈。欢贺纷耕叟，欣拿乱戏孩。","dynasty":"宋代","title":"偕王道观雪中联句其十六"}
{"author":"黄裳","content":"应迷天上鹤，犹压地中雷。商色皎且盛，郢歌清更哀。檐澌悬剑戟，庭块列杓魁。对老凌华发，迎春濯旧埃。","dynasty":"宋代","title":"偕王道观雪中联句其十七"}
{"author":"黄裳","content":"盛疑星汉泻，高恐玉山颓。江水聊添涨，春根却忌培。渔汀埋舸缆，猎野陷卢鋂。覆盖污为洁，消磨厉作灾。","dynasty":"宋代","title":"偕王道观雪中联句其十八"}
{"author":"黄裳","content":"栖寒禽惴慄，步滑马虺尵。富国寒银溢，笼鹏素网恢。漫郊频去牧，□穴怆归𧳟。户湿知风送，轩鸣想竹摧。","dynasty":"宋代","title":"偕王道观雪中联句其十九"}
{"author":"黄裳","content":"奔逸三王后，忧勤七闰间。生灵千载会，造化一朝閒。空致盘中露，应寻海上山。凤凰人恐到，不趁御龙还。","dynasty":"宋代","title":"神宗皇帝挽辞其一"}
{"author":"黄裳","content":"一息捐朝野，春秋日正中。月明宫怨满，天远世缘空。勇智贻王业，文章绍帝风。生民瞻不及，终日向遗弓。","dynasty":"宋代","title":"神宗皇帝挽辞其二"}
{"author":"黄裳","content":"集英春又到，閒了万年觞。晓鼓催攒殿，悲风助挽郎。帝符归有道，仙仗去无方。谁念频回首，诸生泪两行。","dynasty":"宋代","title":"神宗皇帝挽辞其三"}
{"author":"黄裳","content":"图治心方壮，追班世忽非。鼎中龙蜿蜿，陵上柏依依。物外音何悄，人间梦亦稀。少阳来侍宴，天意已知微。","dynasty":"宋代","title":"神宗皇帝挽辞其四"}
{"author":"黄裳","content":"忽自明庭去，风高帝所寒。有期修玉检，无处觅仙丹。与子基图远，开天数度宽。锦标何以报，空展赐诗看。","dynasty":"宋代","title":"神宗皇帝挽辞其五"}
{"author":"黄裳","content":"懿范存遗诏，香尘守浣衣。中天扶日上，西邸引龙归。方慰人寰望，那知辇路非。仁恩和夜月，千古在慈闱。","dynasty":"宋代","title":"钦慈宪肃皇太后挽辞其一"}
{"author":"黄裳","content":"相门阴德远，天妹俪周文。还政前期速，求贤内助勤。仙丹犹访道，金阙已乘云。紫极空回首，虞号惨日曛。","dynasty":"宋代","title":"钦慈宪肃皇太后挽辞其二"}
{"author":"黄裳","content":"听断帘方捲，遗留事已传。继承知有后，建立许谁先。救弊趋中道，论功列上仙。九重空怨慕，霜露凤台前。","dynasty":"宋代","title":"钦慈宪肃皇太后挽辞其三"}
{"author":"黄裳","content":"世事今朝了，天阍昨夜开。自当骑鹤去，谁更作霖来。宝座扶初日，灵光落上台。管弦空怅望，重盖几时回。","dynasty":"宋代","title":"王岐公挽辞其一"}
{"author":"黄裳","content":"贰车登第日，秉轴盖棺时。未掩西陵土，先埋上相碑。白麻人已化，黄壤客空悲。岁晚林间趣，归侯想恨迟。","dynasty":"宋代","title":"王岐公挽辞其二"}
{"author":"黄裳","content":"鼎味难求和，龙髯忽许攀。应随先帝仗，已立太师班。人散沙堤悄，恩收客馆閒。风神岩兢秀，千古画图间。","dynasty":"宋代","title":"王岐公挽辞其三"}
{"author":"黄裳","content":"富贵风波静，文章态度清。有缘登相府，无日出都城。彝鼎垂行止，金珠照死生。百年留不住，广阜暮烟横。","dynasty":"宋代","title":"王岐公挽辞其四"}
{"author":"黄裳","content":"三封皆大国，一子已重金。位到西枢重，春归寸草深。荣华缘忽断，寂寞路难寻。愁入韦沟境，回头月满林。","dynasty":"宋代","title":"秦国夫人挽辞其一"}
{"author":"黄裳","content":"偕老人惆怅，秋深雁独哀。西风何处问，北首几时回。白日晞朝露，黄埃掩夜台。已辞班第一，内殿不须催。","dynasty":"宋代","title":"秦国夫人挽辞其二"}
{"author":"黄裳","content":"慰使来三殿，浇觞走百官。送行千乘富，归宿万家宽。自今腾空往，谁能入定观。晓堂终不见，谁展佛书看。","dynasty":"宋代","title":"秦国夫人挽辞其三"}
{"author":"黄裳","content":"未满中身寿，尤虚大国封。德明埋玉篆，魂冷卧银龙。漳水恨涵月，秋风悲入松。尘寰应不住，无处访遗踪。","dynasty":"宋代","title":"安康郡夫人挽辞其一"}
{"author":"黄裳","content":"行人缘断绝，吊客泪纵横。白发双亲重，青衫一命轻。仙丹谁际会，禅颂自分明。去住无寻处，今生与后生。","dynasty":"宋代","title":"顾学正挽辞"}
{"author":"黄裳","content":"荣知随养去，恨向盖棺归。故里三千远，浮生七十稀。晓台空匣鉴，秋露谩沾衣。相伴勤田上，残蟾与夕晖。","dynasty":"宋代","title":"寿安太君挽辞"}
{"author":"黄裳","content":"八十六年尽，灶中丹未成。贰车归去勇，辟谷老来清。寂寂水天境，悠悠春露情。扬名尤有子，身后许谁争。","dynasty":"宋代","title":"章银青挽辞"}
{"author":"黄裳","content":"尘劳常共笑，匆遽忽相违。已失重归约，应无再见时。短长前事定，来去几人知。阴籍更何累，惟馀身后悲。","dynasty":"宋代","title":"悼陈伯修殿院其一"}
{"author":"黄裳","content":"浮云前事定，壮志此生休。梦冷水中月，文高天上楼。冥冥谁造物，衮衮自封侯。南国一缄破，西风双泪流。","dynasty":"宋代","title":"哭陈商老"}
{"author":"黄裳","content":"欲跨晴虚两腋风，曲栏干外意无穷。忘形独坐双岩下，遣兴旁观万象中。数韵瑰奇聊自适，满怀清爽可谁同。飒然而下吾能赋，未必登临愧楚宫。","dynasty":"宋代","title":"圆石六题其五快览亭"}
{"author":"黄裳","content":"风吹香信下丹霄，远望如云共戴尧。谁诣兽樽心谔谔，独赢经席气飘飘。千灵已得回春律，万岁何须却老椒。弗愧阴阳开妙化，先天方许与公调。","dynasty":"宋代","title":"元会次宰臣之韵其一"}
{"author":"黄裳","content":"玉皇宫殿得春朝，冠绶纷纷百辟朝。未见鱼龙供汉戏，已闻星露入虞韶。清都梦到惊华丽，寒谷春回喜富饶。付史几多祥瑞事，终随和气作欢谣。","dynasty":"宋代","title":"元会次宰臣之韵其二"}
{"author":"黄裳","content":"太极朝正小道消，岂劳身势借扶摇。履新忽听传天语，革故初看转斗杓。四面横龙严部乐，两班垂玉肃朋僚。不教计吏空归去，雨露相随诏五条。","dynasty":"宋代","title":"元会次宰臣之韵其三"}
{"author":"黄裳","content":"来侍君王看物华，紫微深处宴忠嘉。万年献寿金卮酒，百世尊王绮席花。振鹭朋从灵沼阔，游鳞音耗綵丝斜。仙源此景须吟尽，留与人寰处处誇。","dynasty":"宋代","title":"侍宴池上"}
{"author":"黄裳","content":"玉皇亲自策才猷，谁作灵鳌上钓钩。俊思内窥天问邃，韶光中看御香浮。尚怀献艺趋前列，何幸持衡缀上流。欲向鸾舆心未放，更须银烛始回头。","dynasty":"宋代","title":"集英殿考试酬唱其一"}
{"author":"黄裳","content":"磊落英游误许陪，相望楼阁倚云开。春风暗递天香到，星使俄传帝语来。紫府已知仙籍就，清都还逐化龙回。彀中喜得辞如海，不是区区小有才。","dynasty":"宋代","title":"集英殿考试酬唱其二"}
{"author":"黄裳","content":"雨过春空紫泰高，列星初拥绛纱袍。三题天汉文章丽，万字秋鹰气势豪。聊欲弯弓须尚志，谩劳谈律莫吹毛。行看衫色青于草，不觉南溟失素涛。","dynasty":"宋代","title":"集英殿考试酬唱其四"}
{"author":"黄裳","content":"喜看韩孟作云龙，同御天衢万里风。诗入中台推戴敏，月来东省照卢公。祠庭拜贶精诚共，试殿逢知学问同。广乐数声谁敢和，但疑身在化人宫。","dynasty":"宋代","title":"次门下侍郎东省怀左丞之韵"}
{"author":"黄裳","content":"二十星霜一转头，坐间谁共昔年游。是非扰扰梦还觉，荣谢纷纷春复秋。樽俎且看图籍府，风云方命帝王州。金莲花烛公归处，此更仙源最下流。","dynasty":"宋代","title":"次东阁内翰感旧之韵"}
{"author":"黄裳","content":"晓来门外驻鸾声，且喜东藩俊造成。行艺簿多窗下志，贤能书振日边名。琴风清跃西征骑，璧水寒窥上舍生。佳兆岂惟多吉士，三元从古有豪英。","dynasty":"宋代","title":"青社宴遣贡士"}
{"author":"黄裳","content":"将帅门庭喜见人，只看行止早堪亲。军人事业离群久，帐下谋猷触类新。东土别怀应有恨，西都归思已无尘。故园未许閒游日，丹凤重飞不到春。","dynasty":"宋代","title":"送都钤郭太尉"}
{"author":"黄裳","content":"华省人閒去领麾，出关风景正相宜。唐虞民物气和日，吴楚江山秋静时。语接乡音尤喜近，舟行莲渚莫嫌迟。古云循吏君知否，先悟无为始有为。","dynasty":"宋代","title":"送中吴"}
{"author":"黄裳","content":"未果为云逐去龙，楚江行处玉涵空。斡旋地利来天上，笼络人才入彀中。仕路莫惊离合易，贡闱犹想笑言同。龙山便到秋还近，幽兴从他落帽风。","dynasty":"宋代","title":"送袁运判赴荆湖"}
{"author":"黄裳","content":"几度明庭聚又分，玉皇香落众中闻。忽抛桂玉泛隋水，便拥旌麾穿楚云。岣嵝山高寻禹志，蒹葭江远忆韩文。随车多少南飞雁，先向秋风得使君。","dynasty":"宋代","title":"送衡州太守"}
{"author":"黄裳","content":"十年场屋费才华，谩有诗名子可嗟。未入儒林升俊造，且行春雨到天家。远乘泽国三秋月，高跨天河八月槎。道阻且长瞻不及，空吟霜露满蒹葭。","dynasty":"宋代","title":"送袁志行户曹"}
{"author":"黄裳","content":"壮年场屋便归休，趋向逍遥独自游。贫后谁知心匪石，老来犹更气横秋。人无直道君难合，诗有清风我怕酬。香爇一炉经一卷，红尘应是懒回头。","dynasty":"宋代","title":"赠吕梦得"}
{"author":"黄裳","content":"近将馀事作东湖，公外閒来物外居。莲吐花时看晋社，桃随流处得秦渔。放怀把酒须寻友，适性垂纶岂问鱼。报我故人三乐意，翠珉新刻右军书。","dynasty":"宋代","title":"次齐守岩老见示东湖之韵其一"}
{"author":"黄裳","content":"月华西下日华东，闪闪湖光渺渺中。天地会通银色界，亭台还合水晶宫。披襟望处清生白，穿径游时翠引红。自许此生心已了，湖山尤称道家风。","dynasty":"宋代","title":"次齐守岩老见示东湖之韵其二"}
{"author":"黄裳","content":"言无枝叶色无尘，自是中间已悟真。且免此生占噩梦，更从何处卜通津。徘徊州县谙多事，荏苒江湖过几春。三已转官归吏隐，莲花池上友何人。","dynasty":"宋代","title":"送王道原判官"}
{"author":"黄裳","content":"坐间长爱水相从，间凿方池贮碧空。十尺清泠虽有限，一襟潇洒已无穷。龟鱼世界东西近，河汉光芒上下通。数卷芰荷时得雨，洒然如在楚江中。","dynasty":"宋代","title":"和冯达夫小沼之什"}
{"author":"黄裳","content":"自从南去失归期，海屿生涯祖一支。百岁尘缘谁尚在，五峰禅老独应知。且看秋水呈千月，谩写云山寄一诗。邂逅有时言笑处，越王台下拥旌麾。","dynasty":"宋代","title":"寄五峰长老"}
{"author":"黄裳","content":"解颜而笑偶相从，澄寂潭边五载中。学道南来无尔隐，侍亲西去有谁同。夜歌一剑胸中气，卯酒三杯马上风。塞北功名须黾勉，自来浑厚出山东。","dynasty":"宋代","title":"送斛绛侍亲之官"}
{"author":"黄裳","content":"十年光景一回头，闻住鹅湖且六周。堂上雷鸣通妙用，鼎中龙伏得真修。报恩香篆云山晓，传法心涵水月秋。莫笑紫玄翁未去，已怀烟浪作扁舟。","dynasty":"宋代","title":"寄鹅湖佛智长老"}
{"author":"黄裳","content":"北山亭上共看书，少壮相逢气尚粗。乐事每闻高义长，病文尝借远烟涂。樽罍且慰人离合，龟鉴应知我有无。蟋蟀在堂年又晚，欲邀乡语负寒炉。","dynasty":"宋代","title":"会黄正臣"}
{"author":"黄裳","content":"熟了黄粱一觉眠，起来身在紫霄边。林峦已淡东倾月，旗鼓将严北渡船。岑碧渐分云外境，阳光初动海中天。夙兴夜寐人空老，难把尘劳绾谪仙。","dynasty":"宋代","title":"钱塘山居早起"}
{"author":"黄裳","content":"开轩何处野塘清，静见蒲鱼作队行。亦似养源知物理，始能游刃到民情。虽非渺渺鉴湖阔，岂少亭亭秋月明。多谢松庭无外事，不教风浪此中生。","dynasty":"宋代","title":"澄清轩"}
{"author":"黄裳","content":"云上江天意已浓，化机先下隔年功。明吞夜后梅花月，狂弄春前柳絮风。清悟胸襟吟更逸，寒惊毛骨醉还空。渔蓑归去岂其乐，相贺惟闻田舍翁。","dynasty":"宋代","title":"雪"}
{"author":"黄裳","content":"素呈天巧未教青，云酿寒时一望明。且得少阳通好信，不消孤笛送新声。绛绡捧蕊谁妆就，金粟含须自缀成。最是百花难比处，只承风信已知名。","dynasty":"宋代","title":"梅花"}
{"author":"黄裳","content":"放船初向白公楼，渺渺天光簇簇洲。绿竹岸深疑士隐，紫烟波远恐仙游。宾朋欲散且看月，风俗虽忙犹买舟。最好四山环绕处，一家中占五湖秋。","dynasty":"宋代","title":"泛湖"}
{"author":"黄裳","content":"何当归卧水云乡，不必功名似子房。一黍精华空色大，百年行数古今长。谁知扰扰还三得，独向冥冥遣两忘。少室山头星月近，紫微垣下起天香。","dynasty":"宋代","title":"偶成示道温"}
{"author":"黄裳","content":"南飞长是梦相寻，海角何妨寄好音。有客交游多革面，无君谈笑少开襟。家山荔子邀谁赏，泽国荷花忆共吟。秋后西来无爽约，遥郊当候马骎骎。","dynasty":"宋代","title":"寄及之"}
{"author":"黄裳","content":"火行金候两犹争，扰扰蚊蝇自未平。云漏雨声蒸地爽，日含山色暮天明。直须纨扇恩情断，始向篱花意态生。万里璧寒无一点，月明中看雁初横。","dynasty":"宋代","title":"初秋偶作"}
{"author":"黄裳","content":"两年相见此宵中，万里家山与子同。百岁未垂双鬓白，六骰先献一盆红。莫嗟雪腊回头尽，且约金卮到手空。过隙浮生聊自慰，明朝行乐属春风。","dynasty":"宋代","title":"除夜呈张公实"}
{"author":"黄裳","content":"忆昔幽居最道情，水边林下寄劳生。静眠片石无閒梦，深入寒云有笑声。壮了一心尘事满，别来三岁客身轻。功成便遂归欤兴，待与青山歃一盟。","dynasty":"宋代","title":"客暑因书昔日山居之乐"}
{"author":"黄裳","content":"不害为霖未可收，烦襟相惮暑相投。水帘槛外霏霏昼，银汉云中点点秋。别馆休论攲客枕，钓潭尤忆看渔舟。催成天色纯如璧，白酒黄花欲上楼。","dynasty":"宋代","title":"秋暑喜雨"}
{"author":"黄裳","content":"别来身在利名边，三十春风两少年。问劳只闻新子弟，悲欢还见旧山川。客尘况味今无念，雨露情怀夙有缘。不向洞霄归未得，此官犹是地行仙。","dynasty":"宋代","title":"还乡有感"}
{"author":"黄裳","content":"公馀谁解憩劳生，不动天机性自灵。道骨对山尤更好，梦魂闻雨易为醒。谩抛芽雪归仙鼎，只把筌蹄看圣经。还顾一源无去住，双梧惟有翠盈庭。","dynasty":"宋代","title":"和章枢密西斋"}
{"author":"黄裳","content":"懒散先生恐是仙，几时来上鉴湖船。水云共赏更谁可，气概相投还自然。忧乐未当随外物，穷通何必问他年。解颜一笑樽前话，各向閒中见性天。","dynasty":"宋代","title":"次陈子真见别其一"}
{"author":"黄裳","content":"吴国人从越国回，两舠旗鼓急相催。悠悠二气已交感，隐隐一声还到来。银汉风波生沆瀣，玉龙雷雨出蓬莱。周天安用莲花漏，自有潮轩与月台。","dynasty":"宋代","title":"观潮其一"}
{"author":"黄裳","content":"杳冥中信自轮回，十二时行不可催。才迫海门三级起，忽临沙渚二龙开。水头花雨凌空落，日脚云旗动地来。果是尾闾虚不得，却还江上一徘徊。","dynasty":"宋代","title":"观潮其二"}
{"author":"黄裳","content":"杖屦相寻为爱山，来朝山尽到林峦。真源立己今犹古，清气临人暑亦寒。岩溜飞来春雨泻，洞霄归去海鹏翻。紫霄名位缘何事，了取无中一粒丹。","dynasty":"宋代","title":"次陈殿院游洞霄"}
{"author":"黄裳","content":"心手相忘到混成，又非湘瑟与秦筝。秋来独坐水边石，古往谁知弦上声。易度寸心閒有味，难谐群耳淡无情。夕阳回首山犹好，更起松风一段清。","dynasty":"宋代","title":"听隐士琴"}
{"author":"黄裳","content":"乌台章疏风霜劲，璧水诗书日月閒。万事自来如义命，一麾谁去得湖山。尝闻讼少公庭下，但见閒多宴坐间。明月几时随太守，香炉峰下看禅还。","dynasty":"宋代","title":"送翟司业赴南康其一"}
{"author":"黄裳","content":"国子先生行最淳，红颜犹足照青春。神仙庐下分符远，父老乡中衣锦新。画舸欲飞初得雨，烦襟如洗乍离尘。从来官职清于水，好为江山作主人。","dynasty":"宋代","title":"送翟司业赴南康其二"}
{"author":"黄裳","content":"才得新诗写我忧，荆溪何日与君游。久为江国三年客，长忆仙公一洞秋。共有幽怀堪把手，谁无忙事且回头。忽乘清兴拿舟去，准拟香笺作唱酬。","dynasty":"宋代","title":"酬友人见寄"}
{"author":"黄裳","content":"华堂深在翠微间，潋滟波光照客颜。归隐输君尘外乐，留题偷我日边閒。心忘机后鸥相识，日落山时鹤自还。小艇得鱼无事了，歌声移向荻花湾。","dynasty":"宋代","title":"寄题溪堂"}
{"author":"黄裳","content":"晚入荷华一叶香，羡君归兴满仙乡。他年上国来须早，今夜中秋别太忙。虽厌风波同客路，已怜松柏共秋霜。东来传舍无多地，勤寄新诗莫我忘。","dynasty":"宋代","title":"送柴伯通归衢梁"}
{"author":"黄裳","content":"故人閒适地行仙，林下邀谁共暮年。把酒应思天际客，登楼俄上水南船。懒看小吏呈朝报，静听高僧说世缘。华发未输头上白，更期携手剑溪边。","dynasty":"宋代","title":"寄清退君章大夫"}
{"author":"黄裳","content":"天意分明人意开，便闻歌管上春台。绿堤风暖投衫袖，红槛花光落酒杯。云结阴容俄散去，蝶惊晴影旋飞来。芳菲犹在无多日，倚取韶光作醉媒。","dynasty":"宋代","title":"春日喜晴"}
{"author":"黄裳","content":"兰陵为别又多时，花月妖中想见几。乡国可怜犹间隔，客途何故更分飞。身边无事乐虽乐，堂上有亲归未归。欲寄新文将远信，尚须勤苦到精微。","dynasty":"宋代","title":"寄王之道"}
{"author":"黄裳","content":"贤能书扣九天门，安用区区更问津。周室笙歌声调古，孔庭诗礼指归新。吟窥清璧还为侣，笑谢寒斋已作宾。烝我时髦尤利市，使君元是夺标人。","dynasty":"宋代","title":"长乐宴遣贡士"}
{"author":"黄裳","content":"访我京华岁已深，化龙潭畔却相寻。是空是色休排色，非佛非心且洗心。南望自生江上月，西归谁了水中金。洞霄人去宁无梦，多在莲池与竹林。","dynasty":"宋代","title":"游开平书贻佛智长老"}
{"author":"黄裳","content":"京华为别各蹉跎，犹幸相逢笑与歌。风雅长言先进少，游从高义故人多。虽知尘境先忘累，尤念玄宫未处和。行欲超然无一事，便当求我向烟萝。","dynasty":"宋代","title":"寄袁思与"}
{"author":"黄裳","content":"泽国旌麾十几秋，一封曾去辱青眸。吹嘘寸草风犹在，倚傍长松梦未休。借取谩劳闽士论，召还聊寄宋王州。宿源洞里南湖上，似得双溪有乐不。","dynasty":"宋代","title":"与南京留守"}
{"author":"黄裳","content":"两萼双房并一枝，谁家姝子上西池。鹊桥牛女共游夜，湘浦皇英相会时。晓鉴斗妆肩笑倚，秋林同赏步慵移。行看阁老重归去，花独来迎此可知。","dynasty":"宋代","title":"中和堂见双莲呈张内翰"}
{"author":"黄裳","content":"长为双源梦旧游，西风吹动白蘋秋。得君昨日数联景，写我此怀无限愁。但看清虚堪寄足，岂须衰老始抽头。小渔船上好相访，烟雨中乘丁字流。","dynasty":"宋代","title":"次大野双源水阁"}
{"author":"黄裳","content":"木笏青衫便染尘，久思风骨始知真。有无悟道何妨仕，俯仰趋时只为贫。静向画图看五骥，急来华省侍双亲。茶园送客诗犹在，空恨芳樽失故人。","dynasty":"宋代","title":"送陈子真其一"}
{"author":"黄裳","content":"拙翁甘与外台廉，只此劳生想自占。人我是非双累重，古今荣辱一尘纤。便游泽国寻鲈市，忽落仙帆傍酒帘。案上簿书看得未，养真当有智随恬。","dynasty":"宋代","title":"送陈子真其二"}
{"author":"黄裳","content":"屈指朋从共怆神，不知原上几回春。静缘老去忘馀事，乐自閒来得故人。云日虽牵琳馆梦，旌麾聊慰雪窗身。老彭楼下人安在，千古都归一笑嚬。","dynasty":"宋代","title":"感旧书呈彭城太守"}
{"author":"黄裳","content":"盈盈金色带秋光，淡淡仙妆只着黄。尝共故人休独乐，笑同今日更谁忙。方嗟老取年华近，尚喜花留日数长。为掇繁英还为撚，莫辜纤素在君傍。","dynasty":"宋代","title":"观菊"}
{"author":"黄裳","content":"三品显官知分退，数株灵草对春栽。已驰吏政青编上，却御仙风紫府来。琴写幽怀心火息，酒陶和气面花开。应怜仕路多华发，不把松云为己催。","dynasty":"宋代","title":"赠葛侍郎"}
{"author":"黄裳","content":"极数幽人百尺松，岁寒枝节引清风。世途险易抛身外，人事荣枯落掌中。药有灵根秋转活，面多和气老犹红。行人借问生前事，何事天津久未通。","dynasty":"宋代","title":"赠张山人"}
{"author":"黄裳","content":"良辰惟有菊前杯，十五蟾光已看回。白蚁酦醅凉后熟，黄金蓓蕾夜来开。休悲往古事何在，且乐去年时复来。好是夕阳须管醉，花丛中放玉山颓。","dynasty":"宋代","title":"对菊閒饮"}
{"author":"黄裳","content":"数卷真经学两忘，何须疑蝶更疑庄。水云生计不知老，诗酒光阴无限长。何处猿声残客梦，有时风信漏天香。钟山不愧移文士，信步寻幽到草堂。","dynasty":"宋代","title":"题南华洞"}
{"author":"黄裳","content":"不卜西湖卜此山，江天方作洞天寒。海门有信蓬莱近，丹室无尘宇宙宽。一箭昔人曾却浪，五云何日便骖鸾。小桥流水通幽径，休向朋宾说内观。","dynasty":"宋代","title":"江下山居"}
{"author":"黄裳","content":"沧浪风绉鸭头波，中有高人养太和。怪石换金清兴远，华堂收佛善缘多。花街山院青春醉，玉管云笺白雪歌。未信閒名羁绊得，试教衫色绿如何。","dynasty":"宋代","title":"寄梅承事"}
{"author":"黄裳","content":"屈指当时宴笑同，已更三十五春风。十年忽忽成今古，万事悠悠作色空。别后每怀青眼客，坐间俄揖白须翁。兰亭咫尺归欤好，当悟浮生似转蓬。","dynasty":"宋代","title":"简叔文"}
{"author":"黄裳","content":"天接重云，月临残腊，时有幽意。化作瑶池，纷纷戏蝶，一色非人世。无情征雁，乘风南向，怅望有情难寄。暖惊梅，先传芳信，夜来万宝春到。中齐胜境，东藩和气，自有名园佳丽。一梦休嗟，三千好客，何处寻珠履。小堂人静，尊前清昼，好惜岁华如逝。管弦中，金杯更劝，朱颜皓齿。","dynasty":"宋代","title":"永遇乐（冬日席上）"}
{"author":"黄裳","content":"五城中锁奇书，世间睡里无人唤。家家自有，月中丹桂，朱衣仙子。能驻光阴，解留颜鬓，引君霄汉。便西归、休梦华胥国□，约无限、烟霞伴。谁是采真高士，幻中寻取元非幻。时人不为，玉峰三秀，尘缘难断。莫说英雄，万端愁绪，夕阳孤馆。到流年过尽，韶华去了，起浮生叹。","dynasty":"宋代","title":"水龙吟（方外述怀）"}
{"author":"黄裳","content":"每到花开春已暮。况是人生，难得长欢聚。一日一游能几度。看看背我堂堂去。蝶乱蜂忙红粉妒。醉眼吟情，且与花为主。雪怨云愁无问处。芳心待向谁分付。","dynasty":"宋代","title":"蝶恋花（牡丹）"}
{"author":"黄裳","content":"兴到浓时春不住。昨夜雕栏，放了花无数。谈笑急邀吟醉侣。青娥也合随轩去。媚恐情生娇恐妒。今日开尊，多幸无风雨。休唱宴琼林一句。来年花共人何处。","dynasty":"宋代","title":"蝶恋花"}
{"author":"黄裳","content":"南北两山骄欲斗。中有涟漪，莫道壶山小。落落情怀临漂渺。驾言来处铃斋悄。行到桃溪花解笑。人面相逢，竞好窥寒照。醉步欹斜西日少。欢声犹唱多情调。","dynasty":"宋代","title":"蝶恋花（东湖）"}
{"author":"黄裳","content":"高下亭台山水境。两畔清辉，中有垂杨径。鹭点前汀供雪景。花乘流水传春信。不醉无归先说定。醉待言归，又被风吹醒。月下壶天游未尽。广寒宫是波中影。","dynasty":"宋代","title":"蝶恋花"}
{"author":"黄裳","content":"春前信息，到处欢声满。旌旆出西郊，拥笙歌、婵娟两畔。东巡事往，空有雪中山，仙驭悄，古风间，谩动吟人叹。天边身世，况值重华旦。击坏访遗民，想如云、望中不断。功名休论，齐楚共唐虞，开口笑，插花归，更候清秋晚。","dynasty":"宋代","title":"蓦山溪（腊日游尧山）"}
{"author":"黄裳","content":"谁艰留得年华住。韶华今在何处。万林飞尽，但惊天篆，半空无数。望消息、霜催雁过，佳人愁起云垂暮。就绣幕、红炉去。金鸭时飘异香，柳腰人舞。休道行且分飞，共乐还一岁，见景长是欢聚。大来芳意，既与名园，是花为主。翠娥说、尊前笑语。来年管取人如故。向寂寞，中先喜，俄顷飞琼，化成寰宇。","dynasty":"宋代","title":"霜叶飞（冬日闲宴）"}
{"author":"黄裳","content":"人在月中霄汉远。仙槎乘得秋风便。寒信已归砧上练。衣未翦。疏窗空引相思怨。须信婵娟尤有恋。轻飞叶上清光转。寒菊枝头笼婉变。人初宴。新妆更学铅华浅。","dynasty":"宋代","title":"渔家傲（秋月）"}
{"author":"黄裳","content":"三月为光今夜半。一年人爱今回满。莫放笙歌容易散。须同玩。姮娥解笑人无伴。抱尽金精来碧汉。醉吟莫作寻常看。已过中天欢未断。还同叹。时情已向明朝换。","dynasty":"宋代","title":"渔家傲（中秋月）"}
{"author":"黄裳","content":"荣到蟾宫父子同，满堂天秀望仙峰。六枝已胜燕山桂，八子须攀颍水龙。风信动人香远远，月华垂地影重重。馀芳更有成林日，行见君家万里封。","dynasty":"宋代","title":"寄题范氏六桂堂"}
{"author":"黄裳","content":"露下多时雁未鸣，数声云外此宵征。北人书到三秋尽，南国弓閒一字横。孤馆有谁惊好梦，平芦何处起寒更。想应俎上终须免，宜向方塘寄此生。","dynasty":"宋代","title":"闻雁"}
{"author":"黄裳","content":"轻轻丝葛汗如蒸，空有云雷未见灵。安得此生长不老，岂能今日便忘形。谩摇纨扇终嫌倦，欲倒金罍却恐醒。赤脚踏冰疑未稳，且寻林下泛清泠。","dynasty":"宋代","title":"大暑"}
{"author":"黄裳","content":"烟笼云锁几千年，流俗寻山岂得先。一水中分吴越界，四峰前卧汉唐仙。閒游东径窥青海，偶往西源玩白莲。却省内游还有感，杖藜独立夕阳天。","dynasty":"宋代","title":"山堂有作"}
{"author":"黄裳","content":"北堂人去竹成阴，手泽须看碧玉林。清赏昔嫌无一日，孝思今喜有千寻。满窗金锁日华永，遍地龙孙春意深。寄语婵娟多结实，几时当听凤凰吟。","dynasty":"宋代","title":"题爱竹轩"}
{"author":"黄裳","content":"五月双舻偶共行，开怀尤喜暑风清。亨途事业心犹壮，细字诗书眼更明。家有青山应可乐，首无黄发未须惊。相期一醉无他景，九十西风菊万茎。","dynasty":"宋代","title":"杨立之南归"}
{"author":"黄裳","content":"莫言风物是穷边，塞北江南此果然。苍璧下粘芳草地，垂杨中卧碧塘天。人吟夜月波中笛，客醉秋荷雨后筵。来候朔音栖处好，梦常扪斗过幽燕。","dynasty":"宋代","title":"南楼有作呈仲矩舍人"}
{"author":"黄裳","content":"浮游尘世未还元，偶会琳宫两地仙。行止义明尝得己，修持仁静可忘年。笑谈客去吴无侣，惠爱人来楚有缘。公外诗筒当见寄，为乘佳兴益新编。","dynasty":"宋代","title":"送李季益龙图"}
{"author":"黄裳","content":"灵源来处乱云深，回抱华亭惬我吟。窥影冷光天上面，入怀清气水中心。桥头月到人携榼，蘋末风来客解襟。秣马台前聊遣兴，寸阴何惜与登临。","dynasty":"宋代","title":"清胜亭"}
{"author":"黄裳","content":"新旧光阴各自催，分年须折送年梅。欢声动地驱傩鼓，厚意迎春献寿杯。谁似江山难得老，人怜桃李又重开。朱颜未遂花前计，却恨东风抵死来。","dynasty":"宋代","title":"岁暮偶成"}
{"author":"黄裳","content":"春来时，春红照我衔清杯。老僧朴野自合道，只从一笑忘形骸。秋时到，诗翁清瘦秋容老。吟成兴尽可以归，一雨岩前恰初过。劳生自适能几人，白云流水谁相亲。黄金满屋莫使悟，悟便输他方外春。","dynasty":"宋代","title":"再游普光寺"}
{"author":"黄裳","content":"归鹭悠悠一带长，白蘋红蓼是家乡。夕阳临水閒窥处，此意安知世累忙。","dynasty":"宋代","title":"泛舟钱塘西湖其二"}
{"author":"黄裳","content":"空中逢汗漫，望外见崔嵬。艳态非因饰，虚根岂可栽。先崇逢垄断，后化得墙隈。欢贺纷耕叟，欣拿乱戏孩。","dynasty":"宋代","title":"偕王道观雪中联句其十六"}
{"author":"黄裳","content":"别来身在利名边，三十春风两少年。问劳只闻新子弟，悲欢还见旧山川。客尘况味今无念，雨露情怀夙有缘。不向洞霄归未得，此官犹是地行仙。","dynasty":"宋代","title":"还乡有感"}
{"author":"黄裳","content":"龙含雨意檐前过，日转花光席上来。小径深深尘不到，一樽多为逸人开。","dynasty":"宋代","title":"清阴堂其三"}
{"author":"黄裳","content":"世事今朝了，天阍昨夜开。自当骑鹤去，谁更作霖来。宝座扶初日，灵光落上台。管弦空怅望，重盖几时回。","dynasty":"宋代","title":"王岐公挽辞其一"}
{"author":"黄裳","content":"竹也中虚谷也虚，两虚相得闹中无。月来风动时尤好，那更高人也自如。","dynasty":"宋代","title":"谷林亭"}
{"author":"黄裳","content":"有乐不在物，况当仕而优。外骛乃自苦，作德能日休。身计苟未适，安能为道谋。基址更所寓，得地东南陬。经营喜宋子，阐绎嘉毛侯。纷嚣落寂境，蒸郁回素秋。事少德机静，风微花信幽。林悄鸟相应，日閒丝自游。中发灵台光，下照彪池流。神怡况味远，意虚才智周。真见造不灭，妄想降无求。所示良可助，所超安可酬。会合果有道，宁复嗟阻修。","dynasty":"宋代","title":"寄题存心堂因简正仲运使"}
{"author":"黄裳","content":"大道果安在，无流亦无止。有流落色界，无流在空体。用向体中存，见否瞪而视。空色两相忘，有无还自尔。月明孕澄寂，山寒卧清泚。一叶天际来，歌声耸吾耳。","dynasty":"宋代","title":"不流轩"}
{"author":"黄裳","content":"休说行行且与吟，道山官职旧园林。石疑六丑默难问，竹类七贤閒可寻。翠引宾朋三径远，寒生涯涧一池深。隋河堤上人空老，谁为兰皋惜寸阴。","dynasty":"宋代","title":"灵壁游张学士园"}
{"author":"黄裳","content":"天接重云，月临残腊，时有幽意。化作瑶池，纷纷戏蝶，一色非人世。无情征雁，乘风南向，怅望有情难寄。暖惊梅，先传芳信，夜来万宝春到。中齐胜境，东藩和气，自有名园佳丽。一梦休嗟，三千好客，何处寻珠履。小堂人静，尊前清昼，好惜岁华如逝。管弦中，金杯更劝，朱颜皓齿。","dynasty":"宋代","title":"永遇乐（冬日席上）"}
{"author":"黄裳","content":"霜月和银灯，乍送目楼台，星汉高下。爱东风、已暖绮罗香，竞走去来车马。红莲万斛，开尽处、长安一夜。少年郎、两两桃花面，有馀光相借。因甚灵山在此，是何人、能运神化。对景便作神仙会，恐云轩且驾。思曾待、龙楼俯览，笑声远、洞天飞斝。向东来、尤幸时如故，群芳未开谢。","dynasty":"宋代","title":"宴琼林（上元）"}
{"author":"黄裳","content":"醱醅初熟。竞看九日、西风弄寒菊。姝子新妆，向晓淡黄千簇。清香闹处君须住，掺盈头、醉乡相逐。马台欢笑，龙山纵逸，佳话重绪。共尽日、登临未足。更休问明年，浮世荣辱。难得良辰，鬓发见秋尤绿。且邀月照金尊上，近人寒、如对飞瀑。宴归还趁人来，茱萸佩垂红玉。","dynasty":"宋代","title":"桂枝香（重阳）"}
{"author":"黄裳","content":"有分寻真莫道难，蓬莱诗句请君看。双轮转出三清路，二气烧成九转丹。烟霭楼台金虎绕，雪霜宫殿玉龙盘。解颜为向潜山近，天柱峰头月夜寒。","dynasty":"宋代","title":"道中有作呈崔风子"}
{"author":"黄裳","content":"杜门无事日华长，应是狂歌入醉乡。闻得后园尤好景，不妨多计为春忙。","dynasty":"宋代","title":"次张太保杜门自乐之韵"}
{"author":"黄裳","content":"将帅门庭喜见人，只看行止早堪亲。军人事业离群久，帐下谋猷触类新。东土别怀应有恨，西都归思已无尘。故园未许閒游日，丹凤重飞不到春。","dynasty":"宋代","title":"送都钤郭太尉"}
{"author":"黄裳","content":"枝叶凌云绿盖寒，乳藤因得到云端。仙家手植无人会，谁信灵根石上盘。","dynasty":"宋代","title":"桐庐县仙人洞十题"}
{"author":"黄裳","content":"倾耳西来御史骢，已惭秋月在尘笼。人间一笑谁能定，未必龙山失醉翁。","dynasty":"宋代","title":"重九候拆号官"}
{"author":"黄裳","content":"通一月而泛咏，已侑金卮；辨四时而各言，未劳檀板。晦朔乃取于盈阙，寒暑盖资其往来。群动息而忙者闲，观光台上；众景生而悲者笑，窥影杯中。饮阑梦觉，则斜月得其情；望重意新，则初月致其事。是宜擅有六义，离为七章，尽入歌声，共资一笑。","dynasty":"宋代","title":"渔家傲（咏月）"}
{"author":"黄裳","content":"人随梦电几回见，剑逐云雷何处寻。惟有越山池尚在，夜来明月古犹今。","dynasty":"宋代","title":"欧冶池"}
{"author":"黄裳","content":"旁统七州连帅府，中分三壤属僧家。荔枝独作闽山秀，宜与龙团一处誇。","dynasty":"宋代","title":"长乐閒赋其七"}
{"author":"黄裳","content":"八十六年尽，灶中丹未成。贰车归去勇，辟谷老来清。寂寂水天境，悠悠春露情。扬名尤有子，身后许谁争。","dynasty":"宋代","title":"章银青挽辞"}
{"author":"黄裳","content":"别来身在利名边，三十春风两少年。问劳只闻新子弟，悲欢还见旧山川。客尘况味今无念，雨露情怀夙有缘。不向洞霄归未得，此官犹是地行仙。","dynasty":"宋代","title":"还乡有感"}
{"author":"黄裳","content":"礼乐看公暇，阴阳报岁丰。四并当共乐，一气已相通。欢笑壶天上，清虚色界中。可归犹待月，未放曲声终。可喜年丰自忙少，岂特明明得欢笑。三乐光阴谁与知，但向鲁诗寻政要。","dynasty":"宋代","title":"东湖留题歌丰堂"}
{"author":"黄裳","content":"如意珠，舍利子，建立法身无二理。发明道果独为师，长养圣胎谁得旨。六物名同实非异，微妙如来出尘计。一念中含一点来，太无根种岂须猜。谁尸五运催神化，忽见天花五叶开。含万类，贯三界，无无无有非私解。法轮如我神气精，尘世通他来去在。九年转了大还丹，世间无价人难买。","dynasty":"宋代","title":"六祖传付偈颂其七初祖"}
{"author":"黄裳","content":"荒庭初得雨，幽点失凋梧。滞思舒千卷，高吟想五湖。蛩声生翠幄，酒力借微躯。袭蹈贻文病，犹难望汉儒。","dynasty":"宋代","title":"和李学士试院感秋二首其二"}
{"author":"黄裳","content":"青泥藏化育，红粉看芬芳。照水有馀态，乘风无限香。晚来花独盛，暑后雨声凉。不著故不染，走盘珠自忙。","dynasty":"宋代","title":"东山三题其一观莲亭"}
{"author":"黄裳","content":"谁见东巡驻六龙，秋山留与醉吟翁。人非物是纷华外，古往今来想望中。云日万年兴素节，士民千里闹晴空。黄花盈首犹教掺，一笑从他落帽风。","dynasty":"宋代","title":"九日游尧山"}
{"author":"黄裳","content":"已览遍韶容，最后有花王，芳信来报。魏妃天与色，拥姚黄、去赏十洲仙岛。东君到此，缘费尽、天机亦老。为娇多、只恐能言笑。惹风流烦恼。莫道两都迥出，倩多才、吟看谁好。为我惨有如花面，说良辰欲过。须勤向、雕栏秉烛，更休管、夕阳芳草。算来年、花共人何处，金尊为花倒。","dynasty":"宋代","title":"减字木兰花其三牡丹"}
{"author":"黄裳","content":"紫微所拱皆仙官，开元无事长庚閒。偶缘一念来人间，诗才到白诚无难。英华峻发根自天，春空蔼蔼飞翔烟。云涛雪浪沧溟喧，四面滔滔朝白川。重与论文不须细，且贵胸襟写来易。易中自有惊人词，绳墨空高何足贵。苦谈杜甫峻谈李，文人相轻古如此。始惟通道继而醉，万事纷纷宁复记。三人分散难为攀，梦魂应觉星躔寒。乃与月影同交欢，岂有俗态趋人寰。若在真府如同家，琼丹我已修河车。仙源将果蟠桃花，安知不共游烟霞。便看琪园越三岛，休羡垂杨与芳草。","dynasty":"宋代","title":"和张仲时次欧阳文公览李白集之韵"}
{"author":"黄裳","content":"丛林幽寂枕江隈，烟雨濛濛昼不开。过客不知兰若处，但闻钟磬数声来。","dynasty":"明代","title":"觉华烟雨"}
{"author":"黄裳","content":"行轩犹远五云溪，烟雨霜风去鲁迟。净眼看山应是好，北来须乞送行诗。","dynasty":"宋代","title":"次陈子真见别其二"}
{"author":"黄裳","content":"圆妙高人觉已通，便辞归去谩参同。一篇證道谁能赛，不谓唐僧有此风。","dynasty":"宋代","title":"六祖传付偈颂其九六祖"}
{"author":"黄裳","content":"烟雨为容似带愁，愁中犹解写人忧。数峰出没如何画，寺在波心且舣舟。","dynasty":"宋代","title":"湖上閒赋其二"}
{"author":"黄裳","content":"金碧峥嵘演山脚，合有云骈下寥廓。自嗟本是烟霞翁，一念人间已知错。闻说楼成归思浓，想见群真多绰约。水虎火龙方得传，看破浮生岂能缚。夜深时独倚栏干，谁见金花当面落。此道既与群真同，虽隔霄壤常相通。演客千载无遗踪，伫闻杖履来相从。","dynasty":"宋代","title":"仙会楼"}
{"author":"黄裳","content":"芡出波间千颗软，蟹从秋后两螯肥。且呼玉友来相伴，等候蟾光与夕晖。","dynasty":"宋代","title":"泛舟钱塘西湖其四"}
{"author":"黄裳","content":"白鹭下遥水，青铜绝纤埃。窥鱼风色定，移渚客声来。事傃明明遣，樽临渺渺开。静怜閒意好，为过夕阳回。","dynasty":"宋代","title":"东湖留题鹭下亭"}
{"author":"黄裳","content":"旷野饮绿水，往往如具区。尉氏得此景，赐民非自娱。想成独乐戒，故能与民俱。阮籍方外豪，徘徊顾梁都。亦恐感嘉惠，岂特怀壮图。逸兴果何类，茫茫谁与拘。度量贮天汉，岂不容葭芦。兴废未始定，陵谷俄已殊。昔为凫鹥乡，今为狐鼠庐。厚泽瘗膏壤，能复滋耕夫。得利已足喜，怀古安用吁。","dynasty":"宋代","title":"尉氏五题其三蓬池"}
{"author":"黄裳","content":"晚年尘事少，閒境道情多。汗简知千古，灵龟见一毫。更寻何处乐，休讼此生劳。名利虽然好，谁瞻数仞高。","dynasty":"宋代","title":"颐堂"}
{"author":"黄裳","content":"阙下游多日，溪边过几春。数图人欲活，一笔自如神。不写俗中态，漫留云外身。丹青如模我，道貌似山人。","dynasty":"宋代","title":"赠传神师"}
{"author":"黄裳","content":"道果天成岂可猜，圆光何处更寻台。性为妙种心为地，况有慈云作雨来。","dynasty":"宋代","title":"六祖传付偈颂其十六祖"}
{"author":"黄裳","content":"扫迹各安在，托身谁与为。安危应择主，去就尚知时。春暖语尤巧，海遥归较迟。画堂人有德，可放绣帘垂。","dynasty":"宋代","title":"归燕"}
{"author":"黄裳","content":"天边月下云初尽，江上潮来风已定。两物无情岂有期，但见圆光非远近。潮回月落杳难寻，元无此景何须问。沙北渡头人自忙，谁为山翁说真性。涤除尘垢无少休，他日危楼与君凭。","dynasty":"宋代","title":"寄题妙光亭"}
{"author":"黄裳","content":"兀若看经不记时，洞天虽近已忘归。谁知心印窥玄海，且看云霞体上衣。","dynasty":"宋代","title":"桐庐县仙人洞十题其二石佛"}
{"author":"黄裳","content":"泛尽隋河乍入淮，数峰秋势旅眉开。此身未立如飞絮，愧向云山去又来。","dynasty":"宋代","title":"泛淮"}
{"author":"黄裳","content":"形迹分飞有道同，五年声问不须通。侍亲官上应尤乐，得子年来想更聪。相对忽因山入梦，自窥还爱璧涵空。公馀谁伴溪南话，七椀浮云两腋风。","dynasty":"宋代","title":"寄简能"}
{"author":"黄裳","content":"一元长抱百花根，峡里看春野思存。只恐藏春藏不得，却随风雨过南园。","dynasty":"宋代","title":"藏春峡"}
{"author":"黄裳","content":"绛包玉液踰中夏，黛染罗帷度北风。艳异尤争西子笑，晓来亲见状元红。","dynasty":"宋代","title":"荔子其二"}
{"author":"黄裳","content":"一日少一日，一年无一年。顿门何处入，秘旨有谁传。忧乐波生水，光阴箭去弦。几时能得了，坐卧莫忘禅。","dynasty":"宋代","title":"自警"}
{"author":"黄裳","content":"识先游刃易，命晚折腰劳。华省当年梦，行看置此曹。","dynasty":"宋代","title":"送邓元孚其三"}
{"author":"黄裳","content":"霜月和银灯，乍送目楼台，星汉高下。爱东风、已暖绮罗香，竞走去来车马。红莲万斛，开尽处、长安一夜。少年郎、两两桃花面，有馀光相借。因甚灵山在此，是何人、能运神化。对景便作神仙会，恐云轩且驾。思曾待、龙楼俯览，笑声远、洞天飞斝。向东来、尤幸时如故，群芳未开谢。","dynasty":"宋代","title":"宴琼林·霜月和银灯"}
{"author":"黄裳","content":"率尔相会遇，欣然同醉吟。意外谈笑易，胸中矛戟深。契合好甘醴，听闻嫌正音。交结自此始，刎颈当知心。","dynasty":"宋代","title":"交游"}
{"author":"黄裳","content":"水面浮沈聊自适，人心得丧便相疑。徘徊听我樽前唱，莫道机忘了不知。","dynasty":"宋代","title":"东湖留题其一玩鸥亭"}
{"author":"黄裳","content":"京尘化我衣，吴风变子语。二人还相逢，道在无今古。薰泽何所为，本无缁与素。","dynasty":"宋代","title":"酬程忠彦见寄其三"}
{"author":"黄裳","content":"地傃东南一角垂，百川梦处势随堤。满帆风力人航海，七日游吴尚说迟。","dynasty":"宋代","title":"长乐閒赋其六"}
{"author":"黄裳","content":"洪都山水北宫西，不似元婴未解迷。客去寻春人已往，惊猿空有晓来啼。","dynasty":"宋代","title":"次禹弼同游滕王园池之韵其四"}
{"author":"黄裳","content":"近将馀事作东湖，公外閒来物外居。莲吐花时看晋社，桃随流处得秦渔。放怀把酒须寻友，适性垂纶岂问鱼。报我故人三乐意，翠珉新刻右军书。","dynasty":"宋代","title":"次齐守岩老见示东湖之韵其一"}
{"author":"黄裳","content":"故园别后有馀念，旧记重看无限情。山倚日中支暑气，水从云外落秋声。向前世务心犹壮，忆昔溪居眼自明。携手逸民今在否，杯茶谁与话平生。","dynasty":"宋代","title":"观游山记感旧寄霍子侔"}
{"author":"黄裳","content":"三事文华出何处，岩上含章插烟雾。曾被西风吹异香，飘落人寰月中度。美林见器安所施，六角灵犀用相副。目下发缄谁致勤，爱竹山翁傍云住。遽命长须烹且煎，一簇蝇声急须吐。每思北苑滑与甘，尝厌乡人寄来苦。试君所惠良可称，往往曾沾石坑雨。不畏七椀鸣饥肠，但觉清多却炎暑。几时对话爱竹轩，更引毫瓯斲诗句。","dynasty":"宋代","title":"谢人惠茶器并茶"}
{"author":"黄裳","content":"落日衔山，行云载雨俄鸣。一顷新荷，坐间疑是秋声。烟波醉客，见快哉、风恼娉婷。香和清点，为人吹在衣襟。珠佩欢言，放船且向前汀。绿伞红幢，自从天汉相迎。飞鸥独落，芦边对、几朵繁英。侑觞人唱，乍闻应似湘灵。","dynasty":"宋代","title":"新荷叶（雨中泛湖）"}
{"author":"黄裳","content":"俄起谷风斜撼竹，骤来时雨碎敲篷。回头已见烟云合，点检天边失数峰。","dynasty":"宋代","title":"泛舟钱塘西湖其五"}
{"author":"黄裳","content":"五行才悟已忘筌，妙旨知谁更得传。梦幻去时无别苦，旌幢归处有前缘。寂寥月伴松楸室，悽怆人逢雨露天。尚记辱书来见报，春回寒谷未踰年。","dynasty":"宋代","title":"悼陈先之博士"}
{"author":"黄裳","content":"有景荣千巘，无私瑞九垓。水精排瓦砾，天库委琼瑰。","dynasty":"宋代","title":"偕王道观雪中联句其五"}
{"author":"黄裳","content":"水阁上，襟带水光浮。丹桂月来天汉夜，白蘋风起洞庭秋。尘劳人衮衮，潇洒与谁游。","dynasty":"宋代","title":"双源六题其一水阁"}
{"author":"黄裳","content":"既已离家与世违，纷纷人事不须知。百年十二时光景，作佛工夫只怕迟。","dynasty":"宋代","title":"贻如祖大师其一"}
{"author":"黄裳","content":"天接重云，月临残腊，时有幽意。化作瑶池，纷纷戏蝶，一色非人世。无情征雁，乘风南向，怅望有情难寄。暖惊梅，先传芳信，夜来万宝春到。中齐胜境，东藩和气，自有名园佳丽。一梦休嗟，三千好客，何处寻珠履。小堂人静，尊前清昼，好惜岁华如逝。管弦中，金杯更劝，朱颜皓齿。","dynasty":"宋代","title":"永遇乐（冬日席上）"}
{"author":"黄裳","content":"兀若看经不记时，洞天虽近已忘归。谁知心印窥玄海，且看云霞体上衣。","dynasty":"宋代","title":"桐庐县仙人洞十题其二石佛"}
{"author":"黄裳","content":"不卜西湖卜此山，江天方作洞天寒。海门有信蓬莱近，丹室无尘宇宙宽。一箭昔人曾却浪，五云何日便骖鸾。小桥流水通幽径，休向朋宾说内观。","dynasty":"宋代","title":"江下山居"}
{"author":"黄裳","content":"桃李娇春总不知，风情惟与道相宜。堂前杨柳青丝软，吟看无人独自垂。","dynasty":"宋代","title":"春日有感"}
{"author":"黄裳","content":"送春骤雨若倾盆，霁晓漫漫潦涨翻。自愧未穷观水术，石阑徙倚到黄昏。","dynasty":"明代","title":"市桥春涨"}
{"author":"黄裳","content":"林下閒携数尺筇，长中宽袖道家风。已留吏政青编上，却御仙风紫府中。","dynasty":"宋代","title":"赠致政张郎中"}
{"author":"黄裳","content":"华堂深在翠微间，潋滟波光照客颜。归隐输君尘外乐，留题偷我日边閒。心忘机后鸥相识，日落山时鹤自还。小艇得鱼无事了，歌声移向荻花湾。","dynasty":"宋代","title":"寄题溪堂"}
{"author":"黄裳","content":"须知陈紫入吟看，能坐诗人碧玉盘。六月香肌无点汗，绛纱囊破水精寒。","dynasty":"宋代","title":"荔子其一"}
{"author":"黄裳","content":"乌台章疏风霜劲，璧水诗书日月閒。万事自来如义命，一麾谁去得湖山。尝闻讼少公庭下，但见閒多宴坐间。明月几时随太守，香炉峰下看禅还。","dynasty":"宋代","title":"送翟司业赴南康其一"}
{"author":"黄裳","content":"始自旸谷见，馀霞敛微明。亟从林末动，幽禽发清声。群阴既扫迹，众象聊遣情。捲帘取遥望，挥毫写初迎。行乐自此始，勿为多事萦。一世如过隙，顷刻宁可轻。胜概岂虚置，倒樽慰浮生。","dynasty":"宋代","title":"圆石六题其一迎晖亭"}
{"author":"黄裳","content":"雪云浓。送愁思，衾寒更怯霜风。惹起离恨，为光阴恼，人意无穷。谁省年华屡换，渐作个、浮生玉髯翁。休易感，新醅泛蚁，且共时同。相逢。笑语相契，况驾言游处，山里齐宫。寂寞时候，自有皓景，粉泽冬容。先顾丽人期约，痛赏候、花开洛城红。三十日，回头过尽，喜对春工。","dynasty":"宋代","title":"喜朝天/踏莎行"}
{"author":"黄裳","content":"已览遍韶容，最后有花王，芳信来报。魏妃天与色，拥姚黄、去赏十洲仙岛。东君到此，缘费尽、天机亦老。为娇多、只恐能言笑。惹风流烦恼。莫道两都迥出，倩多才、吟看谁好。为我惨有如花面，说良辰欲过。须勤向、雕栏秉烛，更休管、夕阳芳草。算来年、花共人何处，金尊为花倒。","dynasty":"宋代","title":"减字木兰花其三牡丹"}
{"author":"黄裳","content":"绿发纷纷满道冠，高风吹我一襟寒。看山想有云台集，得句应胜得好官。","dynasty":"宋代","title":"寄懒散子其三"}
{"author":"黄裳","content":"东南有人不可攀，生轻义重人所难。此风彫落不复见，得公今日如芝兰。千人忽堕风涛间，义气有感心生寒。以情论法不可枉，使法可枉吾宁閒。兼遗物己为虚舟，遂授此属还平流。相逢鹰犬颜何厚，剑水闽山公不朽。有恩流到墓中魂，无累乞寻林下友。得官西去心胆雄，帐下将军望公久。此生义在公无惭，未到青云空白首。男子屈伸当有时，行置长缨远夷脰。浩歌一阕公临政，马上东风曲堤柳。卯酒醺醺吹复醒，纤毫谩引无中有。洒然得句谁其酬，寄我须烦置邮走。","dynasty":"宋代","title":"送范子镇"}
{"author":"黄裳","content":"最喜君来写我忧，群情忙处独抽头。功名机会须时可，诗酒光阴属自由。醉度九秋江上舫，食游双箸海边州。两年官满休瞻望，且与磨铅了校雠。","dynasty":"宋代","title":"送林君锡宣德"}
{"author":"黄裳","content":"骎骎车盖与云参，控景金浆尚未酣。穿过竹林何处乐，龙山前有集虚庵。","dynasty":"宋代","title":"自万松岭之龙山其二"}
{"author":"黄裳","content":"正行佳处且休移，水绿山青欲染衣。芦苇汀洲鸳鹭渚，斜风细雨不须归。","dynasty":"宋代","title":"暑中偶怀江上舟行其一"}
{"author":"黄裳","content":"千古岩腰一鉴泉，云霄何处问金仙。盈虚更共潮来去，混沌中含地与天。","dynasty":"宋代","title":"桐庐县仙人洞十题"}
{"author":"黄裳","content":"田无数亩难回首，士少高风易折腰。古往人非秋自老，松轩吟对雨潇潇。","dynasty":"宋代","title":"松轩对雨有感"}
{"author":"黄裳","content":"一念忘时便道空，不知空与色常同。须知空色无分别，如此圆融始大通。","dynasty":"宋代","title":"贻如祖大师其四"}
{"author":"黄裳","content":"世情相失道情浓，语默行藏信意中。清退楼前溪一曲，剡川明月剡川风。","dynasty":"宋代","title":"赠致政李大夫其四"}
{"author":"黄裳","content":"兀若看经不记时，洞天虽近已忘归。谁知心印窥玄海，且看云霞体上衣。","dynasty":"宋代","title":"桐庐县仙人洞十题其二石佛"}
{"author":"黄裳","content":"风入金波凝不住。玉楼间倚谁飞举。霜艳雪光来竞素。分辨处。独垂馀意窥庭户。强薄罗衣催玉步。美人为我当尊舞。醉到春来能几度。愁今古。月华不去年华去。","dynasty":"宋代","title":"渔家傲（冬月）"}
{"author":"黄裳","content":"聚义归清虚，无欠亦无馀。聚利赴嗜欲，自丧俄自续。义在诗与书，利在金与珠。金珠壮人颜，俯仰一世间。我去彼不随，彼去我不观。诗书入青瞳，藏蓄心腑中。贻之修乃孙，操之修乃躬。秧种秀沃壤，愿饱万腹空。源泉洌清甃，既与还不穷。开轩有意哉，短什嘉仙翁。黾勉慎所交，高攀古人风。","dynasty":"宋代","title":"题杨氏聚义轩"}
{"author":"黄裳","content":"忆昔幽居最道情，水边林下寄劳生。静眠片石无閒梦，深入寒云有笑声。壮了一心尘事满，别来三岁客身轻。功成便遂归欤兴，待与青山歃一盟。","dynasty":"宋代","title":"客暑因书昔日山居之乐"}
{"author":"黄裳","content":"方令庚生初皎皎。珠帘钩上华堂晓。十二栏干多窈窕。妆欲妙。玉篦偷学娥眉小。扰扰时人随兔走。十人皆望菱花照。瑞荚莫嫌生得少。圆未了。已圆却恐佳期窎。","dynasty":"宋代","title":"渔家傲（新月）"}
{"author":"黄裳","content":"人烟一簇。正寄演，客飞升，翠微麓。楼阁参差，下瞰水天红绿。腰间剑去人安在，记千年、寸阴何速。山趋三岸，潭吞二水，岁丰人足。是处有、雕阑送目。更无限笙歌，芳酝初熟。休诧滕王看处，落霞孤鹜。雨中尤爱烟波上，见渔舟、来去相逐。数声歌向芦花，还疑是湘灵曲。","dynasty":"宋代","title":"桂枝香（延平阁闲望）"}
{"author":"黄裳","content":"落日衔山，行云载雨俄鸣。一顷新荷，坐间疑是秋声。烟波醉客，见快哉、风恼娉婷。香和清点，为人吹在衣襟。珠佩欢言，放船且向前汀。绿伞红幢，自从天汉相迎。飞鸥独落，芦边对、几朵繁英。侑觞人唱，乍闻应似湘灵。","dynasty":"宋代","title":"新荷叶（雨中泛湖）"}
{"author":"黄裳","content":"通一月而泛咏，已侑金卮；辨四时而各言，未劳檀板。晦朔乃取于盈阙，寒暑盖资其往来。群动息而忙者闲，观光台上；众景生而悲者笑，窥影杯中。饮阑梦觉，则斜月得其情；望重意新，则初月致其事。是宜擅有六义，离为七章，尽入歌声，共资一笑。","dynasty":"宋代","title":"渔家傲（咏月）"}
{"author":"黄裳","content":"多幸春来云雨少。且教月与花相照。清色真香庭院悄。前事杳。还嗟此景何时了。莫道难逢开口笑。夜游须趁人年少。光泛雕栏寒料峭。迂步绕。不劳秉烛壶天晓。","dynasty":"宋代","title":"渔家傲（春月）"}
{"author":"黄裳","content":"满到十分人望尽。仙桂无根，到处留光景。听我尊前欢未竟。金卮已弄寒蟾影。银色界中风色定。散了浮云，宝匣初开镜。归去不须红烛影。天边自与人相趁。","dynasty":"宋代","title":"蝶恋花"}
{"author":"黄裳","content":"古往今来忙里过。今古清光，静照人行道。难似素娥长见好。见频只是催人老。欲驻征轮无计那。世上多情，却被无情恼。夜夜鸟飞谁识破。满头空恨霜华早。","dynasty":"宋代","title":"蝶恋花"}
{"author":"黄裳","content":"俄落盏中如有恋。盏未干时，还见霜娥现。说向翠鬟斟莫浅。殷勤此意应相劝。光景尤宜年少面。千里同看，不与人同怨。席上笑歌身更健。良时只愿长相见。","dynasty":"宋代","title":"蝶恋花"}
{"author":"黄裳","content":"千二百回圆未半。人世悲欢，此景长相伴。行到身边琼步款。金船载酒银河畔。谁为别来音信断。那更蟾光，一点窥孤馆。静送忘言愁一段。会须莫放笙歌散。","dynasty":"宋代","title":"蝶恋花"}
{"author":"黄裳","content":"人逐金乌忙到夜。不见金乌，方见人闲暇。天汉似来尊畔泻。须知闲暇欢无价。银色满身谁可画。两腋风生，爽气骎骎马。待入蟾宫偷造化。姮娥已许仙方借。","dynasty":"宋代","title":"蝶恋花"}
{"author":"黄裳","content":"演仙山足退来荣，更继高风适此生。一叶轻舟篷上雨，三江攲枕与谁行。","dynasty":"宋代","title":"赠致政李大夫其三"}
{"author":"黄裳","content":"沧浪风绉鸭头波，中有高人养太和。怪石换金清兴远，华堂收佛善缘多。花街山院青春醉，玉管云笺白雪歌。未信閒名羁绊得，试教衫色绿如何。","dynasty":"宋代","title":"寄梅承事"}
{"author":"黄裳","content":"晚年尘事少，閒境道情多。汗简知千古，灵龟见一毫。更寻何处乐，休讼此生劳。名利虽然好，谁瞻数仞高。","dynasty":"宋代","title":"颐堂"}
{"author":"黄裳","content":"八十六年尽，灶中丹未成。贰车归去勇，辟谷老来清。寂寂水天境，悠悠春露情。扬名尤有子，身后许谁争。","dynasty":"宋代","title":"章银青挽辞"}
{"author":"黄裳","content":"识先游刃易，命晚折腰劳。华省当年梦，行看置此曹。","dynasty":"宋代","title":"送邓元孚其三"}
{"author":"黄裳","content":"封锁烟尝卫，飞扬露可陪。厚将平地堑，高欲峻堂陔。","dynasty":"宋代","title":"偕王道观雪中联句其十二"}
{"author":"黄裳","content":"森森高节劲深深，绿发青衫万士林。应是主人看不足，就中谁解作龙吟。","dynasty":"宋代","title":"万竹轩其二"}
{"author":"黄裳","content":"水涵群影去悠悠，楼有三千转首休。想见经游人与物，而今知我梦扬州。","dynasty":"宋代","title":"平山堂其二"}
{"author":"黄裳","content":"秋色中分夜，金行旺气中。迩遐人望别，内外桂华同。澄澈曾经雨，娉婷欲御风。三人欢已断，犹锁武成宫。","dynasty":"宋代","title":"试院中秋夜月"}
{"author":"黄裳","content":"卧云先生由内观，谓使妻子忘我难。顾予且不自有父，安得有汝为悲欢。武林溪上乃所寄，今且几岁无往还。源头流水去复去，落花缤纷春屡残。秦人汉世不须问，寂然自在桃花湾。嵩岳游人忽相逐，群碧插空三十六。渔人不见空怀想，路迷山口今谁访。几时行，几时归。本无行止吾何疑，岂将眼力随尘机。行亦可，归亦可。长沮桀溺非通道，此生未必山中老。","dynasty":"宋代","title":"寄卧云先生"}
{"author":"黄裳","content":"世情相失道情浓，语默行藏信意中。清退楼前溪一曲，剡川明月剡川风。","dynasty":"宋代","title":"赠致政李大夫其四"}
{"author":"黄裳","content":"懿范存遗诏，香尘守浣衣。中天扶日上，西邸引龙归。方慰人寰望，那知辇路非。仁恩和夜月，千古在慈闱。","dynasty":"宋代","title":"钦慈宪肃皇太后挽辞其一"}
{"author":"黄裳","content":"双梧尤惬雨中听，莫恨庭前古月明。簌簌西风吹又急，却疑攲枕得秋声。","dynasty":"宋代","title":"和张枢密西斋"}
{"author":"黄裳","content":"灵源来处乱云深，回抱华亭惬我吟。窥影冷光天上面，入怀清气水中心。桥头月到人携榼，蘋末风来客解襟。秣马台前聊遣兴，寸阴何惜与登临。","dynasty":"宋代","title":"清胜亭"}
{"author":"黄裳","content":"山寺閒来一饭休，风云相送有潮头。月明中看红莲市，已在东南第一州。","dynasty":"宋代","title":"西兴山院"}
{"author":"黄裳","content":"九十秋分今夜景，银色界中秋意静。献贤时入帝王州，鼓瑟筵开山水境。西风劲，衫袖冷。遥度天香到酒边，中有醉翁吹复醒。徘徊态，淩乱影。急须行乐慰劳生，相得相忘无食顷。姮娥信，诸生听。一年人爱此回圆，十分仙桂都开尽。自有清光随我身，游宝蜡何须秉。明年谁是夺标人，史君推毂今何幸。","dynasty":"宋代","title":"中秋日宾兴宴"}
{"author":"黄裳","content":"无生无种菩提就，非佛非心混沌成。欲说性空何处觅，可怜禅律谩相争。","dynasty":"宋代","title":"六祖传付偈颂其二五祖"}
{"author":"黄裳","content":"轩阁竞华丽，谁肯厌丝管。豪华既交欢，盛丽亦同玩。鸣弦虽侑觞，惟宜素纤按。声色方争高，耳目及中乱。古意始兴怀，曲终情已换。黄子寻天真，开轩名以琴。问琴意何在，答以琴为心。我愿听以目，与子为知音。无弦之琴声无声，世间此曲今何人。","dynasty":"宋代","title":"留题琴轩"}
{"author":"黄裳","content":"休论湘江伪与真，楚花窥影玉霄春。琴声如鼓如妃子，岂意相投似故人。","dynasty":"宋代","title":"东湖留题湘江亭"}
{"author":"黄裳","content":"最喜君来写我忧，群情忙处独抽头。功名机会须时可，诗酒光阴属自由。醉度九秋江上舫，食游双箸海边州。两年官满休瞻望，且与磨铅了校雠。","dynasty":"宋代","title":"送林君锡宣德"}
{"author":"黄裳","content":"去住元来自有因，台头山上合栖神。茂林高下閒行客，想见当时一梦新。","dynasty":"宋代","title":"怀古堂有感其一"}
{"author":"黄裳","content":"相得语未究，相知心已陈。喜生岗上夜，痛定箦中身。兴废自王郑，恩酬生魏秦。满怀机变学，岂谓有燕人。","dynasty":"宋代","title":"尉氏五题其二三亭岗"}
{"author":"黄裳","content":"故人閒适地行仙，林下邀谁共暮年。把酒应思天际客，登楼俄上水南船。懒看小吏呈朝报，静听高僧说世缘。华发未输头上白，更期携手剑溪边。","dynasty":"宋代","title":"寄清退君章大夫"}
{"author":"黄裳","content":"六月如蒸火方老，三伏炎炎挠清抱。閒中雨汗林末悄，忽得禅师祖山耗。笛材未许龙凤吟，却织双纹惬高卧。卷送西来尤是时，乃似乌薪雪天到。长须为我扫幽榻，数尺涟漪细风过。谩入祖山何所闻，但觉雷声肃慵堕。欲酬此意知未能，且学文公赠相好。","dynasty":"宋代","title":"五祖长老惠竹簟"}
{"author":"黄裳","content":"晓来门外驻鸾声，且喜东藩俊造成。行艺簿多窗下志，贤能书振日边名。琴风清跃西征骑，璧水寒窥上舍生。佳兆岂惟多吉士，三元从古有豪英。","dynasty":"宋代","title":"青社宴遣贡士"}
{"author":"黄裳","content":"一息秋来误壮图，扬名身后喜诸孤。平生乐易归何处，恐逐清风落有无。","dynasty":"宋代","title":"俞法曹挽辞其一"}
{"author":"黄裳","content":"势利交游聚与分，会真堂上合离群。形骸外索难为侣，风义中寻偶得君。水鉴秋来宜泛月，桃源花后且穿云。此生已是龙山客，高论相过我欲闻。","dynasty":"宋代","title":"贻刘先生"}
{"author":"黄裳","content":"满到十分人望尽。仙桂无根，到处留光景。听我尊前欢未竟。金卮已弄寒蟾影。银色界中风色定。散了浮云，宝匣初开镜。归去不须红烛影。天边自与人相趁。","dynasty":"宋代","title":"蝶恋花"}
{"author":"黄裳","content":"晚年尘事少，閒境道情多。汗简知千古，灵龟见一毫。更寻何处乐，休讼此生劳。名利虽然好，谁瞻数仞高。","dynasty":"宋代","title":"颐堂"}
{"author":"黄裳","content":"去卧仙源懒未安，未收鳞鬣半身寒。何如却赴雷云会，休作游人一笑看。","dynasty":"宋代","title":"桐庐县仙人洞十题其二石龙"}
{"author":"黄裳","content":"九十秋分今夜景，银色界中秋意静。献贤时入帝王州，鼓瑟筵开山水境。西风劲，衫袖冷。遥度天香到酒边，中有醉翁吹复醒。徘徊态，淩乱影。急须行乐慰劳生，相得相忘无食顷。姮娥信，诸生听。一年人爱此回圆，十分仙桂都开尽。自有清光随我身，游宝蜡何须秉。明年谁是夺标人，史君推毂今何幸。","dynasty":"宋代","title":"中秋日宾兴宴"}
{"author":"黄裳","content":"衮衮群芳已失真，超然奇秀始离伦。夜游说与雕栏客，费尽天机老却春。","dynasty":"宋代","title":"牡丹其一"}
{"author":"黄裳","content":"海岱东西六转春，投閒休说去思人。此方缘尽回头处，别有仙源可出尘。","dynasty":"宋代","title":"舟次清口其一"}
{"author":"黄裳","content":"来处缘应异，归时寿已稀。校雠孙继子，无限是春晖。","dynasty":"宋代","title":"方彦稽母安仁县太君黄氏挽辞其三"}
{"author":"黄裳","content":"华堂深在翠微间，潋滟波光照客颜。归隐输君尘外乐，留题偷我日边閒。心忘机后鸥相识，日落山时鹤自还。小艇得鱼无事了，歌声移向荻花湾。","dynasty":"宋代","title":"寄题溪堂"}
{"author":"黄裳","content":"天意分明人意开，便闻歌管上春台。绿堤风暖投衫袖，红槛花光落酒杯。云结阴容俄散去，蝶惊晴影旋飞来。芳菲犹在无多日，倚取韶光作醉媒。","dynasty":"宋代","title":"春日喜晴"}
{"author":"黄裳","content":"樽前故旧欢尤少，世上光阴惜未终。去岁书来曾说梦，攀龙应御九天风。","dynasty":"宋代","title":"俞法曹挽辞其二"}
{"author":"黄裳","content":"骚雅先生得古风，恨无吟侣忽相逢。欲陪大巧搜春景，已贾长毫插笔锋。花下比声歌帝力，醉中联句颂花容。斐然小子多诗癖，时遣青衣寄一封。","dynasty":"宋代","title":"谢人示诗集"}
{"author":"黄裳","content":"舟中月色晓尤在，江上客情秋更多。昔去今来尘扰扰，几时清为季鹰过。","dynasty":"宋代","title":"舟次松江"}
{"author":"黄裳","content":"数卷真经学两忘，何须疑蝶更疑庄。水云生计不知老，诗酒光阴无限长。何处猿声残客梦，有时风信漏天香。钟山不愧移文士，信步寻幽到草堂。","dynasty":"宋代","title":"题南华洞"}
{"author":"黄裳","content":"蝎虎窥蝇恨未烹，看书人悄纸窗鸣。一丝喜子天机静，任便薰风寄此生。","dynasty":"宋代","title":"夏日窗下"}
{"author":"黄裳","content":"六拥旌麾一梦阑，陈公桥上小棠间。挂冠桑梓情尤厚，谁愧遗形葬客山。","dynasty":"宋代","title":"陈朝议挽辞其二"}
{"author":"黄裳","content":"一声寒角四更终，吹下云间细细风。孤馆几多人展转，半窗明月与谁同。","dynasty":"宋代","title":"和人闻角其二"}
{"author":"黄裳","content":"一日无君似染尘，得君风思出天真。七贤林下谁堪友，到此相寻少有人。","dynasty":"宋代","title":"万竹轩其七"}
{"author":"黄裳","content":"地傃东南一角垂，百川梦处势随堤。满帆风力人航海，七日游吴尚说迟。","dynasty":"宋代","title":"长乐閒赋其六"}
{"author":"黄裳","content":"更去乡关作子男，得贤当美大夫监。暑中雨过乘清洛，公外云开看绿岩。遂失故人须举酒，才闻佳境便收帆。春晖已报君无愧，一表遗文敕两缄。","dynasty":"宋代","title":"送李奉议"}
{"author":"黄裳","content":"木笏青衫便染尘，久思风骨始知真。有无悟道何妨仕，俯仰趋时只为贫。静向画图看五骥，急来华省侍双亲。茶园送客诗犹在，空恨芳樽失故人。","dynasty":"宋代","title":"送陈子真其一"}
{"author":"黄裳","content":"从来风义不忧贫，累行才踰七十春。世上荣枯沤影散，进阶空有帝纶新。","dynasty":"宋代","title":"陈朝议挽辞其三"}
{"author":"黄裳","content":"风节无人能用舍，尘凡何处问行藏。虹蜺已卷胸中气，只作天文一点光。","dynasty":"宋代","title":"舟次严子陵濑其四"}
{"author":"黄裳","content":"眼明身健莫扶持，遽向华堂看綵衣。已共月明无认处，孝思休踊盖棺时。","dynasty":"宋代","title":"陈达野母氏恭人挽辞其二"}
{"author":"黄裳","content":"泽国旌麾十几秋，一封曾去辱青眸。吹嘘寸草风犹在，倚傍长松梦未休。借取谩劳闽士论，召还聊寄宋王州。宿源洞里南湖上，似得双溪有乐不。","dynasty":"宋代","title":"与南京留守"}
{"author":"黄裳","content":"千二百回圆未半。人世悲欢，此景长相伴。行到身边琼步款。金船载酒银河畔。谁为别来音信断。那更蟾光，一点窥孤馆。静送忘言愁一段。会须莫放笙歌散。","dynasty":"宋代","title":"蝶恋花"}
{"author":"黄裳","content":"相得语未究，相知心已陈。喜生岗上夜，痛定箦中身。兴废自王郑，恩酬生魏秦。满怀机变学，岂谓有燕人。","dynasty":"宋代","title":"尉氏五题其二三亭岗"}
{"author":"黄裳","content":"守官何处豫江边，职事无尘我慨然。一样清虚谁画得，倚栏人静水中天。","dynasty":"宋代","title":"送刘教授之官豫江其一"}
{"author":"黄裳","content":"听断帘方捲，遗留事已传。继承知有后，建立许谁先。救弊趋中道，论功列上仙。九重空怨慕，霜露凤台前。","dynasty":"宋代","title":"钦慈宪肃皇太后挽辞其三"}
{"author":"黄裳","content":"说禅谈佛未曾修，幻化空身岂自由。常视世情如锁钥，云山深处莫回头。","dynasty":"宋代","title":"贻如祖大师其二"}
{"author":"黄裳","content":"迎晖不觉一日尽，邀月又会三人閒。未言期约绿岩畔，且共歌舞清樽间。霜轮皎皎无今古，世途扰扰多新故。今月曾经照故人，古人问月今何处。百年光景行复催，有月可邀能几回。双岩达士不须说，始见迎晖复邀月。","dynasty":"宋代","title":"圆石六题其二邀月亭"}
{"author":"黄裳","content":"金碧峥嵘演山脚，合有云骈下寥廓。自嗟本是烟霞翁，一念人间已知错。闻说楼成归思浓，想见群真多绰约。水虎火龙方得传，看破浮生岂能缚。夜深时独倚栏干，谁见金花当面落。此道既与群真同，虽隔霄壤常相通。演客千载无遗踪，伫闻杖履来相从。","dynasty":"宋代","title":"仙会楼"}
{"author":"黄裳","content":"当时歌舞竞韶华，银烛烧残始上车。堂上旧欢何处觅，春风无计问桃花。","dynasty":"宋代","title":"次禹弼同游滕王园池之韵其一"}
{"author":"黄裳","content":"山河来处禹分州，几代灵光孕俊游。推作汉王犹未足，更将功业看诸刘。","dynasty":"宋代","title":"怀古堂有感其三"}
{"author":"黄裳","content":"旁统七州连帅府，中分三壤属僧家。荔枝独作闽山秀，宜与龙团一处誇。","dynasty":"宋代","title":"长乐閒赋其七"}
{"author":"黄裳","content":"栏槛天都近，池塘水鉴平。微风晴后寂，孤月夜来清。大象莫能破，纤尘何处生。湘灵谁为感，一曲谩分明。","dynasty":"宋代","title":"寄题澄虚阁"}
{"author":"黄裳","content":"眼淩霄汉气横秋，未壮吾年似白头。病态问人皆笑老，壮图何处始知休。还因往事悲今事，难得新游比旧游。霅水越溪风信好，尺书多幸屡相投。","dynasty":"宋代","title":"再寄及之其一"}
{"author":"黄裳","content":"奔逸三王后，忧勤七闰间。生灵千载会，造化一朝閒。空致盘中露，应寻海上山。凤凰人恐到，不趁御龙还。","dynasty":"宋代","title":"神宗皇帝挽辞其一"}
{"author":"黄裳","content":"密霰俄传信，痴云预作媒。瑶池方潋滟，玉凤更毰毸。","dynasty":"宋代","title":"偕王道观雪中联句其二"}
{"author":"黄裳","content":"阳光方接物，阴蔽已开关。水落盈虚定，云收去就閒。菊花窥晓日，松影撼秋山。滞思可乘兴，一联还解颜。","dynasty":"宋代","title":"秋雨喜霁"}
{"author":"黄裳","content":"山寺閒来一饭休，风云相送有潮头。月明中看红莲市，已在东南第一州。","dynasty":"宋代","title":"西兴山院"}
{"author":"黄裳","content":"峥嵘南揖展旗山，旗鼓相临缥缈间。雷动满城春不去，龙吟今日剑须还。","dynasty":"宋代","title":"鼓角楼初成其一"}
{"author":"黄裳","content":"轩阁竞华丽，谁肯厌丝管。豪华既交欢，盛丽亦同玩。鸣弦虽侑觞，惟宜素纤按。声色方争高，耳目及中乱。古意始兴怀，曲终情已换。黄子寻天真，开轩名以琴。问琴意何在，答以琴为心。我愿听以目，与子为知音。无弦之琴声无声，世间此曲今何人。","dynasty":"宋代","title":"留题琴轩"}
{"author":"黄裳","content":"平日未沾天下养，芳春先弃域中游。昔从内令任思顺，今起东𣪁舜解忧。衣在果闻成赭色，书存尤喜见银钩。懿围故事谁攀得，再幸仁皇御九州。","dynasty":"宋代","title":"钦慈皇后挽辞其二"}
{"author":"黄裳","content":"独坐夜如昼，相投清与明。风微尘迹悄，波定月华轻。此景方中见，何人性上生。涵虚难立象，照物自无情。宝鉴非镕就，灵珠乃混成。忽惊居士眼，一点与强名。","dynasty":"宋代","title":"题妙光堂"}
{"author":"黄裳","content":"馀事谁能竞世纷，閒临风月戏为文。清时不作閒时乐，只恐樱桃口笑君。","dynasty":"宋代","title":"酬淄守见寄其一"}
{"author":"黄裳","content":"森森高节劲深深，绿发青衫万士林。应是主人看不足，就中谁解作龙吟。","dynasty":"宋代","title":"万竹轩其二"}
{"author":"黄裳","content":"峥嵘南揖展旗山，旗鼓相临缥缈间。雷动满城春不去，龙吟今日剑须还。","dynasty":"宋代","title":"鼓角楼初成其一"}
{"author":"黄裳","content":"一府观风郡督邮，试看鹰隼在高秋。黄花对酌新离别，白雪难思旧唱酬。尘绪案头来扰扰，银河天上去悠悠。碧罗琢砚初离水，勤写瑰奇度阻脩。","dynasty":"宋代","title":"送王道观录事"}
{"author":"黄裳","content":"一息捐朝野，春秋日正中。月明宫怨满，天远世缘空。勇智贻王业，文章绍帝风。生民瞻不及，终日向遗弓。","dynasty":"宋代","title":"神宗皇帝挽辞其二"}
{"author":"黄裳","content":"石榴庭院翠华深，千点胭脂一簇心。日永风微花自笑，吹箫人在绿交阴。","dynasty":"宋代","title":"石榴庭院有感"}
{"author":"黄裳","content":"地种精华总是无，无中和会一神珠。前缘谁是传衣子，水月如心可上图。","dynasty":"宋代","title":"六祖传付偈颂其三三祖"}
{"author":"黄裳","content":"得老归来已几年，水云深处洞中天。有身且睡三竿日，无物应看一指禅。松竹亭台閒信步，乡闾樽俎谩随缘。此生离合谁能定，只见龙潭尚宛然。","dynasty":"宋代","title":"赠致政王朝奉"}
{"author":"黄裳","content":"红旗高举，飞出深深杨柳渚。鼓击春雷，直破烟波远远回。欢声震地，惊退万人争战气。金碧楼西，衔得锦标第一归。","dynasty":"宋代","tags":"宋词三百首，端午节，生活","title":"减字木兰花·竞渡"}
{"author":"黄裳","content":"霜华一望银河道，闻说行舻犹未果。清旸想快东去情，未斩凝冰已先破。东邻空忆樽前佐，为谁更把金卮倒。汾阳远裔今有人，不见纤尘落幽抱。画梁燕子趁时归，故园莫放春光老。","dynasty":"宋代","title":"汴河解冻郭公域将行以诗奉寄"}
{"author":"黄裳","content":"想见海滨老，坐观台畔清。一纶聊自适，万户本无情。鱼跃心机静，鹰閒世事平。行藏天意在，千古跂功名。","dynasty":"宋代","title":"东湖留题钓璜台"}
{"author":"黄裳","content":"任尔巍峨千万丈，也须还我上头行。","dynasty":"宋代","title":"句其一"}
{"author":"黄裳","content":"雨洗烟笼十数峰，两亭相望两山中。北来吟了南来醉，花木迎人一径通。","dynasty":"宋代","title":"看山亭其一"}
{"author":"黄裳","content":"始自旸谷见，馀霞敛微明。亟从林末动，幽禽发清声。群阴既扫迹，众象聊遣情。捲帘取遥望，挥毫写初迎。行乐自此始，勿为多事萦。一世如过隙，顷刻宁可轻。胜概岂虚置，倒樽慰浮生。","dynasty":"宋代","title":"圆石六题其一迎晖亭"}
{"author":"黄裳","content":"已览遍韶容，最后有花王，芳信来报。魏妃天与色，拥姚黄、去赏十洲仙岛。东君到此，缘费尽、天机亦老。为娇多、只恐能言笑。惹风流烦恼。莫道两都迥出，倩多才、吟看谁好。为我惨有如花面，说良辰欲过。须勤向、雕栏秉烛，更休管、夕阳芳草。算来年、花共人何处，金尊为花倒。","dynasty":"宋代","title":"减字木兰花其三牡丹"}
{"author":"黄裳","content":"静意逢山乐自知，更遗名迹恐人疑。寒林野水相窥处，步未移时已得诗。","dynasty":"宋代","title":"游山"}
{"author":"黄裳","content":"忽自明庭去，风高帝所寒。有期修玉检，无处觅仙丹。与子基图远，开天数度宽。锦标何以报，空展赐诗看。","dynasty":"宋代","title":"神宗皇帝挽辞其五"}
{"author":"黄裳","content":"石榴庭院翠华深，千点胭脂一簇心。日永风微花自笑，吹箫人在绿交阴。","dynasty":"宋代","title":"石榴庭院有感"}
{"author":"黄裳","content":"家近西湖去欲飞，到山心却为山迟。看禅弟子人休问，正是龛中作梦时。","dynasty":"宋代","title":"过严州同太守游乌龙寺其二"}
{"author":"黄裳","content":"扫迹各安在，托身谁与为。安危应择主，去就尚知时。春暖语尤巧，海遥归较迟。画堂人有德，可放绣帘垂。","dynasty":"宋代","title":"归燕"}
{"author":"黄裳","content":"灵源来处乱云深，回抱华亭惬我吟。窥影冷光天上面，入怀清气水中心。桥头月到人携榼，蘋末风来客解襟。秣马台前聊遣兴，寸阴何惜与登临。","dynasty":"宋代","title":"清胜亭"}
{"author":"黄裳","content":"伏以合欢开宴，奉乐国之宾朋；对景摅怀，待良时之风月。此者偶屈三益，幸逢四并。六幕星稀，万棂风细。天发金精之含蓄，地扬银色之光华。远近万情，若知而莫诘；满虚一色，可揽以□将。是故无累而玩之者，喜乐之心生；不足而对之者，悲伤之态作。感群动以无意，涵长空而不流。对坐北堂，方入陆生之牖；共离南馆，便登韩子之台。顾歌三五之清辉，誓倒十千之芳酝。忽破黄昏还太素。寒浸楼台，缥缈非烟雾。江上分明星汉路。金银闪闪神仙府。影卧清光随我舞。邂逅三人，只愿长相聚。今月亭亭曾照古。古人问月今何处。","dynasty":"宋代","title":"蝶恋花（月词）"}
{"author":"黄裳","content":"开轩何处野塘清，静见蒲鱼作队行。亦似养源知物理，始能游刃到民情。虽非渺渺鉴湖阔，岂少亭亭秋月明。多谢松庭无外事，不教风浪此中生。","dynasty":"宋代","title":"澄清轩"}
{"author":"黄裳","content":"忽送林光禽有语。飞入遥空，失素归洲鹭。照处无私清望富。馀辉不惜人人与。玉绳欲到中天路。且待飞觞，缓缓移琼步。花下影圆良夜午。东南楼上还相顾。","dynasty":"宋代","title":"蝶恋花"}
{"author":"黄裳","content":"犹记龙津曾把手，閒对云山一樽酒。谈高稍犯禅师疆，遥指青尖露疏牖。璧水起人新思浓，旁释奇文到科斗。自笑山翁缄默多，来处长疑抱真叟。君虽健语犹相知，乃欲同归上忠厚。假合此生尘已多，肯复随流逐人后。再喜相逢春意中，忽见天机在杨柳。幽花野水时可寻，赶马长须有罍鋀。柰何汴洛贪送人，扫荡顽冰一梭走。义在人心难可欺，浮玉山南望风久。","dynasty":"宋代","title":"送林疑独教授"}
{"author":"黄裳","content":"数叠奇峰插空碧，舒卷光阴度红日。莫道无心空自閒，天地为炉果何恤。愿移炎赫归至冥，请开蒸郁还太清。从龙以往荡妖气，蟊贼欲滋今自坑。晚来载雨落何处，一片俄从北偏举。区区此意焉用留，能作几家轩上秋。","dynasty":"宋代","title":"夏云"}
{"author":"黄裳","content":"探花车骑似游龙，未入桃源先阆风。衫上十分新染翠，衣间一点半开红。身如骥子无双俊，人报鳌山第几宫。便是醉仙何处去，上林园在五云中。","dynasty":"宋代","title":"赠探花郎"}
{"author":"黄裳","content":"晓来悲接夜来欢，安不人惊梦不还。已御翔鸾天上去，委形空寄古楼山。","dynasty":"宋代","title":"夫人陈氏挽辞其一"}
{"author":"黄裳","content":"尘中自适能无我，方外相知喜有君。静看古今搔首处，五湖风月万山云。","dynasty":"宋代","title":"偶成四绝书寄子坚道契其四"}
{"author":"黄裳","content":"遽暖间俄寒，妙用向园林，难问春意。万般声与色，自闻雷、便作浮华人世。红娇翠软，谁顿悟、天机此理。似韶容、可驻无人会，且忘言闲醉。当度仙家长日，向人间、闲看佳丽。念远处有东风在，梦悠悠往事。桃溪近、幽香远远，谩凝望、落花流水。桂华中、珠佩随轩去，还从卖花市。","dynasty":"宋代","title":"宴琼林（东湖春日）"}
{"author":"黄裳","content":"已觉遍韶容，最后有花王，芳信来报。魏妃天与色，拥姚黄、去赏十洲仙岛。东君到此，缘费尽、天机亦老。为娇多，只恐能言笑。惹风流烦忙。莫道两都迥出，倩多才、吟看谁好。为我惨有如花面，说良辰欲过。须勤向、雕栏秉烛，更休管、夕阳芳草。算来年、花共人何处，金尊为花倒。","dynasty":"宋代","title":"宴琼林（牡丹）"}
{"author":"黄裳","content":"绿盖纷纷，多少个、云霄仙子。应是有，瑶池盛会，靓妆临水。无奈轻盈风信急，瑞香乱翟红相倚。谁共吟、此景竹林人，桃溪士。时雨过，明珠细。朝雾染，香腮腻。轻舟破幽径，烦襟都洗。每一朵须寻华池景，寿觞边偶得龟千岁。乘兴泻、云液落新荷，休辞醉。","dynasty":"宋代","title":"满江红（东湖观莲）"}
{"author":"黄裳","content":"水鉴中看尤未老。乘兴拿舟，更向湘江过。俯仰太虚都一个。九春风思谁吟到。闲上钓台云外坐。待得金鳞，始放芳尊倒。醉后言归犹更早。素纤有数君须道。","dynasty":"宋代","title":"蝶恋花"}
{"author":"黄裳","content":"雕栏闲倚，瑞雪霁、浣出人间金碧。下想名园，芳心多少，欲占九州颜色。洞开路入丹汉，自是神仙真宅。寒吟外，看歌云舞雪，光阴难得。谁共怀古意，东海一老，居易头垂白。自此英雄，功名相继，空有寂寥遗迹。圣贤电拂休笑，离合许多宾客。使君乐与人同，且对云门斜日。","dynasty":"宋代","title":"喜迁莺（表海亭冬日闲宴）"}
{"author":"黄裳","content":"红紫趁春阑，独万簇琼英，尤未开罢。问谁共、绿幄宴群真，皓雪肌肤相亚。华堂路，小桥边，向晴阴一架。为香清、把作寒梅看，喜风来偏惹。莫笑因缘，见景跨春空，荣称亭榭。助巧笑、晓妆如画，有花钿堪借。新醅泛、寒冰几点，拚今日、醉尤飞斝。翠罗帏中，卧蟾光碎，何须待还舍。","dynasty":"宋代","title":"宴琼林（木香）"}
{"author":"黄裳","content":"夏景舒长，麦天清润，高低万木成阴。晓意寒轻，一声未放蝉吟。但闻莺友同音。燕华堂、绿水中心。芙蓉都没，红妆信息，终待重寻。清冷相照，邂逅俱欢，翠娥拥我，芳酝强斟。笙歌引步，登临更向瑶岑。卧影沈沈。自风来、与客披襟。纵更深。归来洞府，红烛如林。","dynasty":"宋代","title":"宴春台（初夏宴芙蓉堂）"}
{"author":"黄裳","content":"醱醅初熟。竞看九日、西风弄寒菊。姝子新妆，向晓淡黄千簇。清香闹处君须住，掺盈头、醉乡相逐。马台欢笑，龙山纵逸，佳话重绪。共尽日、登临未足。更休问明年，浮世荣辱。难得良辰，鬓发见秋尤绿。且邀月照金尊上，近人寒、如对飞瀑。宴归还趁人来，茱萸佩垂红玉。","dynasty":"宋代","title":"桂枝香（重阳）"}
{"author":"黄裳","content":"乱蝉何事，冒暑吟如诉。断续声中为谁苦。阵云行碧落，舒卷光阴，秋意爽，俄作晴空骤雨。明珠无限数。都在荷花，疑是星河对庭户。莫负昼如年，况有清尊，披襟坐、水风来处。信美景良辰、自古难并，既不遇多才，岂能欢聚。","dynasty":"宋代","title":"洞仙歌（暑中）"}
{"author":"黄裳","content":"杳无风色，肠断莲花信。水鉴云垂数峰影。向劳生辛苦，寒暑煎人，争不老，空想秋堂夜静。玉姬挥皓月，时送微凉，莫吝金卮为伊尽。柳下夕阳收，傍水重游，花茵上、雪回襟冷。问避暑天机、自有奇人，但且对湖光，世间谁醒。","dynasty":"宋代","title":"洞仙歌"}
{"author":"黄裳","content":"万宝收还万合中，更寻心地亦还空。紫云盖下已呈瑞，佛法一枝谁与同。","dynasty":"宋代","title":"六祖传付偈颂其一四祖"}
{"author":"黄裳","content":"五月双舻偶共行，开怀尤喜暑风清。亨途事业心犹壮，细字诗书眼更明。家有青山应可乐，首无黄发未须惊。相期一醉无他景，九十西风菊万茎。","dynasty":"宋代","title":"杨立之南归"}
{"author":"黄裳","content":"始自旸谷见，馀霞敛微明。亟从林末动，幽禽发清声。群阴既扫迹，众象聊遣情。捲帘取遥望，挥毫写初迎。行乐自此始，勿为多事萦。一世如过隙，顷刻宁可轻。胜概岂虚置，倒樽慰浮生。","dynasty":"宋代","title":"圆石六题其一迎晖亭"}
{"author":"黄裳","content":"烟雨为容似带愁，愁中犹解写人忧。数峰出没如何画，寺在波心且舣舟。","dynasty":"宋代","title":"湖上閒赋其二"}
{"author":"黄裳","content":"守岁饮须频，光阴又再春。漏移中夜刻，身是去年人。天色收残腊，人心息旧尘。东风新我意，相得向鸡晨。","dynasty":"宋代","title":"除夜"}
{"author":"黄裳","content":"露下多时雁未鸣，数声云外此宵征。北人书到三秋尽，南国弓閒一字横。孤馆有谁惊好梦，平芦何处起寒更。想应俎上终须免，宜向方塘寄此生。","dynasty":"宋代","title":"闻雁"}
{"author":"黄裳","content":"应迷天上鹤，犹压地中雷。商色皎且盛，郢歌清更哀。檐澌悬剑戟，庭块列杓魁。对老凌华发，迎春濯旧埃。","dynasty":"宋代","title":"偕王道观雪中联句其十七"}
{"author":"黄裳","content":"千二百回圆未半。人世悲欢，此景长相伴。行到身边琼步款。金船载酒银河畔。谁为别来音信断。那更蟾光，一点窥孤馆。静送忘言愁一段。会须莫放笙歌散。","dynasty":"宋代","title":"蝶恋花"}
{"author":"黄裳","content":"谁知花叶一中生，二气相催果自成。体了色空无觅处，有时人说见还婴。","dynasty":"宋代","title":"六祖传付偈颂其二初祖"}
{"author":"黄裳","content":"风节无人能用舍，尘凡何处问行藏。虹蜺已卷胸中气，只作天文一点光。","dynasty":"宋代","title":"舟次严子陵濑其四"}
{"author":"黄裳","content":"遥想七贤会，空留七贤里。神交遗形骸，清流外尘滓。脱略堕险怪，嵇阮两高士。白视骄法家，红锻傲公子。所识不及才，或殆或以死。山公颇适用，选职尤可喜。立少规不祥，去备忧不轨。窃恐阮与嵇，于此未能耳。向秀稍知义，由父谩知止。酒隐名刘伶，无志君子仕。王戎贪聚钱，阮咸亟追婢。观德清流中，二子有臧否。修短归黄埃，毁誉落青史。盛世人已非，荒原物空是。贤者观我吟，聊用择所履。","dynasty":"宋代","title":"尉氏五题其五七贤里"}
{"author":"黄裳","content":"雕栏闲倚，瑞雪霁、浣出人间金碧。下想名园，芳心多少，欲占九州颜色。洞开路入丹汉，自是神仙真宅。寒吟外，看歌云舞雪，光阴难得。谁共怀古意，东海一老，居易头垂白。自此英雄，功名相继，空有寂寥遗迹。圣贤电拂休笑，离合许多宾客。使君乐与人同，且对云门斜日。","dynasty":"宋代","title":"喜迁莺（表海亭冬日闲宴）"}
{"author":"黄裳","content":"雕栏身有限，芳草意无穷。望尽天垂地，吟馀色入空。锋铓千里岫，羽翼半天风。万象回头了，骈明亦梦中。","dynasty":"宋代","title":"题望远楼"}
{"author":"黄裳","content":"多幸春来云雨少。且教月与花相照。清色真香庭院悄。前事杳。还嗟此景何时了。莫道难逢开口笑。夜游须趁人年少。光泛雕栏寒料峭。迂步绕。不劳秉烛壶天晓。","dynasty":"宋代","title":"渔家傲（春月）"}
{"author":"黄裳","content":"障塞应县隔，崇敬塘谩太高。","dynasty":"宋代","title":"句"}
{"author":"黄裳","content":"枝叶凌云绿盖寒，乳藤因得到云端。仙家手植无人会，谁信灵根石上盘。","dynasty":"宋代","title":"桐庐县仙人洞十题"}
{"author":"黄裳","content":"来侍君王看物华，紫微深处宴忠嘉。万年献寿金卮酒，百世尊王绮席花。振鹭朋从灵沼阔，游鳞音耗綵丝斜。仙源此景须吟尽，留与人寰处处誇。","dynasty":"宋代","title":"侍宴池上"}
{"author":"黄裳","content":"樽酒会君江上楼，高谈不与世俗侔。淮阴将军跨下过，鲁国至人东家丘。气吐胸中斗牛夜，笔落手下烟云秋。丈夫得失聊自乐，一身一计何足忧。","dynasty":"宋代","title":"寄连君佐"}
{"author":"黄裳","content":"银鱼慵佩入樊笼，万累相捐万虑空。逼岁归来何事晚，荔枝牵率过薰风。","dynasty":"宋代","title":"赠致政李大夫其二"}
{"author":"黄裳","content":"万物归来有却无，不知谁与计荣枯。雪天梅信何时得，寂寞中开一画图。","dynasty":"宋代","title":"冬后其一"}
{"author":"黄裳","content":"谁见东巡驻六龙，秋山留与醉吟翁。人非物是纷华外，古往今来想望中。云日万年兴素节，士民千里闹晴空。黄花盈首犹教掺，一笑从他落帽风。","dynasty":"宋代","title":"九日游尧山"}
{"author":"黄裳","content":"华岂曾生种亦无，迩来何事得神珠。尘凡不悟无为旨，但笑高人一似愚。","dynasty":"宋代","title":"六祖传付偈颂其三二祖"}
{"author":"黄裳","content":"山阴刘子无清策，彭泽陶公有逸才。种秫剑溪休更问，俸钱须买菊花栽。","dynasty":"宋代","title":"戏寄南华翁其二"}
{"author":"黄裳","content":"枝叶凌云绿盖寒，乳藤因得到云端。仙家手植无人会，谁信灵根石上盘。","dynasty":"宋代","title":"桐庐县仙人洞十题"}
{"author":"黄裳","content":"九九八十一，圆明体如日。岂是空说禅，精魂中扫迹。立道须当修，九九八十一。性见与意会，如何体空色。","dynasty":"宋代","title":"读头陀安文颂"}
{"author":"黄裳","content":"南有溪山谁可托，须拥旌麾日边落。无政人向溪山愁，公徒追索情如酬。有政人向溪山醉，鼓吹寻幽闹如市。七闽山水世所议，尤喜延平得高致。山光水色秋意清，月华剑气空体明。双流既往却再顾，五龙虽奋还相迎。断云天北列寸碧，中有仙人骑鹤行。仙人岩前万人聚，金碧下瞰天津横。霁色还空影高下，蓬莱幻化俄顷生。太原使君未下车，公论已许程与吴。独游才刃安能拘，发遣万事归玄无。洗眼待看乡老书，使君政事当起予。年丰讼少民已苏，两税竞了谁无襦。万户有酒钱足酤，飘飘帘下吹笙竽。山水图中声色活，大小从公四园阔。飒飒山风吹夕照，想见颓然使君笑。南来莫使诗筒少，慰我尘劳空扰扰。","dynasty":"宋代","title":"送延平太守"}
{"author":"黄裳","content":"故人康世自英雄，富贵明知转首空。不似羊裘归去好，素痴犹解笑三公。","dynasty":"宋代","title":"舟次严子陵濑其二"}
{"author":"黄裳","content":"千里共明月，彼此惟月知。音信虽不闻，有月难为询。对月祇自恨，中夜还窥人。姝子想无寐，瞻望应敷陈。既然默默得心腑，那更徐徐入庭户。因笑延之题，殁为长不归。一息已云往，宁复为归期。稚子亦自晓，安用延之持。希逸辨既妄，徒泄延之非。两诗寓意□□好，云海沈沈杳无耗。红颜销尽那得闻，惟胜知之遇凶暴。","dynasty":"宋代","title":"谢庄颜延之吟"}
{"author":"黄裳","content":"来侍君王看物华，紫微深处宴忠嘉。万年献寿金卮酒，百世尊王绮席花。振鹭朋从灵沼阔，游鳞音耗綵丝斜。仙源此景须吟尽，留与人寰处处誇。","dynasty":"宋代","title":"侍宴池上"}
{"author":"黄裳","content":"俯仰是天汉，陟降非世路。常闻步虚词，时耸采莲女。","dynasty":"宋代","title":"东湖留题步虚桥"}
{"author":"黄裳","content":"两岸青山一水明，溶溶天上客舟轻。行人千载谁相望，谩扫幽岩记姓名。","dynasty":"宋代","title":"舟行其二"}
{"author":"黄裳","content":"湛碧随人山涧水，清香迎我稻花风。也知吟者多幽趣，物态偏能与意同。","dynasty":"宋代","title":"浦城道中"}
{"author":"黄裳","content":"形生收摄出尘笼，一颗圆光色与空。槽厂有人来作祖，自然吟入太无中。","dynasty":"宋代","title":"六祖传付偈颂其三五祖"}
{"author":"黄裳","content":"照耀行人氅，光华钓叟台。书帷争白日，秋色改黄槐。","dynasty":"宋代","title":"偕王道观雪中联句其十"}
{"author":"黄裳","content":"淮上相逢得胜游，水边乡落水边洲。每怜酒旆能留客，长恐秋风便解舟。十载穷通重把手，两朝今古一回头。金明且看春波绿，共我忘机子与鸥。","dynasty":"宋代","title":"次邦彦节推见寄其二"}
{"author":"黄裳","content":"两萼双房并一枝，谁家姝子上西池。鹊桥牛女共游夜，湘浦皇英相会时。晓鉴斗妆肩笑倚，秋林同赏步慵移。行看阁老重归去，花独来迎此可知。","dynasty":"宋代","title":"中和堂见双莲呈张内翰"}
{"author":"黄裳","content":"梦中常作水南游，山北烟霞物外秋。好是老僧今在否，我来还上望仙楼。","dynasty":"宋代","title":"还乡简清臣潜夫其二"}
{"author":"黄裳","content":"数行空下侍臣班，十六回春一梦阑。天意预形传国玺，人生难望返魂丹。银河寂寂星垣暗，金阙冥冥羽卫寒。月色满宫谁怅望，春来无处接回鸾。","dynasty":"宋代","title":"哲宗皇帝挽辞其二"}
{"author":"黄裳","content":"顽虏劳戎索，神机屈睿谟。鹰鹯临远帐，狐兔落清都。勇逐龙韬丧，惊随虎士趋。瞻天蒙覆育，涂地脱须臾。即看宣登版，何烦禹泣辜。但闻多属国，五凤似元符。","dynasty":"宋代","title":"降虏来朝次叶尚书韵"}
{"author":"黄裳","content":"一种清香谁可比，九春和气尔争先。晓来烂熳惊人眼，只谓寒林是雪天。","dynasty":"宋代","title":"梅花其六"}
{"author":"黄裳","content":"始闻佳耦得韩娘，百里恩新绶与章。月欲笼人笼未得，先生犹治鲁山忙。","dynasty":"宋代","title":"戏寄南华翁其三"}
{"author":"黄裳","content":"慎独幽人坐处深，阳精阴魄许相寻。也知自有天光在，谩借馀辉照我吟。","dynasty":"宋代","title":"容照岩"}
{"author":"黄裳","content":"懒散先生恐是仙，几时来上鉴湖船。水云共赏更谁可，气概相投还自然。忧乐未当随外物，穷通何必问他年。解颜一笑樽前话，各向閒中见性天。","dynasty":"宋代","title":"次陈子真见别其一"}
{"author":"黄裳","content":"谁悟月中真火冷。能引尘缘，遂出轮回境。争奈多情都未醒。九回肠断花间影。万古兴亡闲事定。物是人非，杳杳无音信。问月可知谁可问。不如且醉尊前景。","dynasty":"宋代","title":"蝶恋花"}
{"author":"黄裳","content":"已传龙德与承休，果在丹台不可留。新册却埋千古玉，旧恩重起六宫秋。尊开围步松云远，荣到支陵雨露忧。三十六宫休说恨，谁知先作裕陵游。","dynasty":"宋代","title":"钦慈皇后挽辞其三"}
{"author":"黄裳","content":"江海风波外，阴阳化育中。相随还戢翼，得性渚西东。","dynasty":"宋代","title":"东湖留题鸳鸯渚"}
{"author":"黄裳","content":"炎空方喜雨初过，閒坐又怜风乍来。偶得瑞莲传好信，清思应到雪天梅。","dynasty":"宋代","title":"暑中其二"}
{"author":"黄裳","content":"七峰山下无尘客，方寸有能人未识。风吹山水意飘飘，月照市廛机寂寂。将使居人闻此声，既澄世虑虚生白。英华满轴非春能，银钩更有千钧力。忽然欲运胸中奇，一挥时落云间壁。何当便跨图南鹏，声意相寻七峰侧。","dynasty":"宋代","title":"东湖留题赠周生"}
{"author":"黄裳","content":"貌像虽相似，水中空捉月。非教亦非禅，使我如何说。","dynasty":"宋代","title":"上天竺思尚真赞"}
{"author":"黄裳","content":"范叔脱身车箦间，一言悟主才所难。死齐辱贾逐四贵，合为昭王留武安。万里青云虽自致，燕客相寻亦天意。琅琅乘机叙消息，能使先生谨承德。愿归相印臣不如，结绶怀金岂劳力。富贵只资唇舌能，休笑魋颜与挛膝。人生遭遇合有时，羁旅入秦谁与知。揽权数月何为惧，非义所安人或恶。四十三年雄俊间，归与不归函谷关。孤坟却使郑人看，只恐燕昭由此还。千古英灵果何往，人间祸福空相访。春入祠庭燕御风，交龙旌堕香尘中。","dynasty":"宋代","title":"尉氏五题其一蔡相庙"}
{"author":"黄裳","content":"壮后幽情转更长，尘劳空忆芰荷乡。自由池上垂纶客，应是回头笑我忙。","dynasty":"宋代","title":"友人垂钓"}
{"author":"黄裳","content":"一息捐朝野，春秋日正中。月明宫怨满，天远世缘空。勇智贻王业，文章绍帝风。生民瞻不及，终日向遗弓。","dynasty":"宋代","title":"神宗皇帝挽辞其二"}
{"author":"黄裳","content":"双梧尤惬雨中听，莫恨庭前古月明。簌簌西风吹又急，却疑攲枕得秋声。","dynasty":"宋代","title":"和张枢密西斋"}
{"author":"黄裳","content":"泛尽隋河乍入淮，数峰秋势旅眉开。此身未立如飞絮，愧向云山去又来。","dynasty":"宋代","title":"泛淮"}
{"author":"黄裳","content":"欲跨晴虚两腋风，曲栏干外意无穷。忘形独坐双岩下，遣兴旁观万象中。数韵瑰奇聊自适，满怀清爽可谁同。飒然而下吾能赋，未必登临愧楚宫。","dynasty":"宋代","title":"圆石六题其五快览亭"}
{"author":"黄裳","content":"扰扰红尘高卧客，红尘不染人难识。琅琅为讲还丹篇，若有清风濯胸臆。玉兔走入流珠宫，正向时人失中得。根本盖自仙翁传，仙翁住世千馀年。","dynasty":"宋代","title":"赠方外士"}
{"author":"黄裳","content":"故人閒适地行仙，林下邀谁共暮年。把酒应思天际客，登楼俄上水南船。懒看小吏呈朝报，静听高僧说世缘。华发未输头上白，更期携手剑溪边。","dynasty":"宋代","title":"寄清退君章大夫"}
{"author":"黄裳","content":"不顾溪山已几年，再营华构慰人瞻。欲寻好景归诗思，更候朝曦与夜蟾。","dynasty":"宋代","title":"延平阁閒望其七"}
{"author":"黄裳","content":"八十三年妇德成，綵衣欢笑过浮生。含虚台上寻仙侣，濑口愁人月自明。","dynasty":"宋代","title":"方彦稽母安仁县太君黄氏挽辞其二"}
{"author":"黄裳","content":"扫迹各安在，托身谁与为。安危应择主，去就尚知时。春暖语尤巧，海遥归较迟。画堂人有德，可放绣帘垂。","dynasty":"宋代","title":"归燕"}
{"author":"黄裳","content":"蜂蝶谩寻花后叶，功名犹寄鼎中羹。开樽好席瑶林下，香堕金卮得素琼。","dynasty":"宋代","title":"梅花其五"}
{"author":"黄裳","content":"秋来犹寄一涯天，叶叶秋声似去年。可惜良辰长在客，不堪孤馆更闻蝉。","dynasty":"宋代","title":"秋日有感其一"}
{"author":"黄裳","content":"渐遥人入翠微乡，跨壑凌云古道场。慧日体中谁独见，水光终不外山光。","dynasty":"宋代","title":"游净慈寺"}
{"author":"黄裳","content":"屈指当时宴笑同，已更三十五春风。十年忽忽成今古，万事悠悠作色空。别后每怀青眼客，坐间俄揖白须翁。兰亭咫尺归欤好，当悟浮生似转蓬。","dynasty":"宋代","title":"简叔文"}
{"author":"黄裳","content":"千顷烟波一亩池，柳堤收得小涟漪。谁家堤外寻幽去，渐渐歌声入渺瀰。","dynasty":"宋代","title":"游灵芝僧房其一"}
{"author":"黄裳","content":"万宝收还万合中，更寻心地亦还空。紫云盖下已呈瑞，佛法一枝谁与同。","dynasty":"宋代","title":"六祖传付偈颂其一四祖"}
{"author":"黄裳","content":"雪霜势去旧容在，风雨声来新思生。须信此君清且贵，一竿犹可钓高名。","dynasty":"宋代","title":"万竹轩其五"}
{"author":"黄裳","content":"跨越虚中亦自然，几千年度地行仙。桃花流水春风好，由此东西是洞天。","dynasty":"宋代","title":"桐庐县仙人洞十题"}
{"author":"黄裳","content":"盘龙偃蹇吸长涧，数篆寒光来向人。谁信云门有仙子，洒落恐是华筵宾。落英俄逐酒船到，世间乃得渔溪春。素纤举盏宁可却，清光聊涤胸中尘。","dynasty":"宋代","title":"曲水亭"}
{"author":"黄裳","content":"横斜林木觇寒流，岛在山前且舣休。自笑自吟无俗友，此生相问有渔舟。","dynasty":"宋代","title":"暑中偶怀江上舟行其四"}
{"author":"黄裳","content":"望湖楼上与云齐，下视银河一道低。好是水边歌舞后，绮罗人在画栏时。","dynasty":"宋代","title":"泛舟钱塘西湖其三"}
{"author":"黄裳","content":"扫迹各安在，托身谁与为。安危应择主，去就尚知时。春暖语尤巧，海遥归较迟。画堂人有德，可放绣帘垂。","dynasty":"宋代","title":"归燕"}
{"author":"黄裳","content":"参天松径夹篮舆，僧在乌龙腹内居。莫道此山无妙用，但看云雨见真如。","dynasty":"宋代","title":"过严州同太守游乌龙寺其一"}
{"author":"黄裳","content":"杳冥中信自轮回，十二时行不可催。才迫海门三级起，忽临沙渚二龙开。水头花雨凌空落，日脚云旗动地来。果是尾闾虚不得，却还江上一徘徊。","dynasty":"宋代","title":"观潮其二"}
{"author":"黄裳","content":"神光中见一还婴，非外非中已混成。忽向玉炉飞上去，数声灵鹊夜来惊。","dynasty":"宋代","title":"六祖传付偈颂其十二初祖"}
{"author":"黄裳","content":"从来生灭本因心，旁出纷纷没处寻。无性无心方是道，执空谁可脱浮沉。","dynasty":"宋代","title":"六祖传付偈颂其四六祖"}
{"author":"黄裳","content":"方令庚生初皎皎。珠帘钩上华堂晓。十二栏干多窈窕。妆欲妙。玉篦偷学娥眉小。扰扰时人随兔走。十人皆望菱花照。瑞荚莫嫌生得少。圆未了。已圆却恐佳期窎。","dynasty":"宋代","title":"渔家傲（新月）"}
{"author":"黄裳","content":"峥嵘南揖展旗山，旗鼓相临缥缈间。雷动满城春不去，龙吟今日剑须还。","dynasty":"宋代","title":"鼓角楼初成其一"}
{"author":"黄裳","content":"风节无人能用舍，尘凡何处问行藏。虹蜺已卷胸中气，只作天文一点光。","dynasty":"宋代","title":"舟次严子陵濑其四"}
{"author":"黄裳","content":"水村山驿七闽溪，数桨青腰沂上迟。酤向竹林人已到，芦花汀畔且休移。","dynasty":"宋代","title":"舟行其一"}
{"author":"黄裳","content":"俗寻真去不容身，流水潺潺未见人。云旆莫知来或往，门前谁为扫纤尘。","dynasty":"宋代","title":"桐庐县仙人洞十题"}
{"author":"黄裳","content":"秋来犹寄一涯天，叶叶秋声似去年。可惜良辰长在客，不堪孤馆更闻蝉。","dynasty":"宋代","title":"秋日有感其一"}
{"author":"黄裳","content":"晚得天真独有馀，百花荣谢莫相须。无穷春思包含尽，但问薰风有也无。","dynasty":"宋代","title":"牡丹其二"}
{"author":"黄裳","content":"回头犹见折腰时，才到朝班便得麾。谁合相从公外乐，玉鳞新出使君池。","dynasty":"宋代","title":"徐通直守连州其一"}
{"author":"黄裳","content":"助清还啜茗，胜冷屡衔杯。辨味凭茶陆，登高惬赋枚。袁门清梦未，梁苑胜游才。船去须寻戴，诗成盖献裴。光馀应可借，□大固难猜。","dynasty":"宋代","title":"偕王道观雪中联句其二十五"}
{"author":"黄裳","content":"蜂蝶谩寻花后叶，功名犹寄鼎中羹。开樽好席瑶林下，香堕金卮得素琼。","dynasty":"宋代","title":"梅花其五"}
{"author":"黄裳","content":"沧浪风绉鸭头波，中有高人养太和。怪石换金清兴远，华堂收佛善缘多。花街山院青春醉，玉管云笺白雪歌。未信閒名羁绊得，试教衫色绿如何。","dynasty":"宋代","title":"寄梅承事"}
{"author":"黄裳","content":"万松虽落斧斤手，一径尚邀行路人。岭是松非休更问，逍遥巾下已离尘。","dynasty":"宋代","title":"自万松岭之龙山其一"}
{"author":"黄裳","content":"几度为书却便休，疏慵于我更如雠。两忘有道何须问，相责无情我合羞。屡感客尘新事变，难寻陵谷旧时游。为亲归去亲犹健，只此浮生已解忧。","dynasty":"宋代","title":"寄陈邵老其二"}
{"author":"黄裳","content":"障塞应县隔，崇敬塘谩太高。","dynasty":"宋代","title":"句"}
{"author":"黄裳","content":"奔逸三王后，忧勤七闰间。生灵千载会，造化一朝閒。空致盘中露，应寻海上山。凤凰人恐到，不趁御龙还。","dynasty":"宋代","title":"神宗皇帝挽辞其一"}
{"author":"黄裳","content":"慎独幽人坐处深，阳精阴魄许相寻。也知自有天光在，谩借馀辉照我吟。","dynasty":"宋代","title":"容照岩"}
{"author":"黄裳","content":"新旧光阴各自催，分年须折送年梅。欢声动地驱傩鼓，厚意迎春献寿杯。谁似江山难得老，人怜桃李又重开。朱颜未遂花前计，却恨东风抵死来。","dynasty":"宋代","title":"岁暮偶成"}
{"author":"黄裳","content":"演仙山足退来荣，更继高风适此生。一叶轻舟篷上雨，三江攲枕与谁行。","dynasty":"宋代","title":"赠致政李大夫其三"}
{"author":"黄裳","content":"方握丹毫经两考，已悲青冢送三归。黄花明月秋来好，醉却胸中是与非。","dynasty":"宋代","title":"试院呈同事其二"}
{"author":"黄裳","content":"一日少一日，一年无一年。顿门何处入，秘旨有谁传。忧乐波生水，光阴箭去弦。几时能得了，坐卧莫忘禅。","dynasty":"宋代","title":"自警"}
{"author":"黄裳","content":"文科名峻归宁日，卿部官高致养时。罔极是恩谁报得，更缘霜露有馀悲。","dynasty":"宋代","title":"方彦稽母安仁县太君黄氏挽辞其一"}
{"author":"黄裳","content":"眼明身健莫扶持，遽向华堂看綵衣。已共月明无认处，孝思休踊盖棺时。","dynasty":"宋代","title":"陈达野母氏恭人挽辞其二"}
{"author":"黄裳","content":"周回禅刹望严城，云弄遥岑一寸青。眼在簿书心在道，何妨寻我到山亭。","dynasty":"宋代","title":"长乐閒赋其十"}
{"author":"黄裳","content":"天游杳杳海漫漫，无有无无是道观。大法药兼心地要，两门都作混成看。","dynasty":"宋代","title":"六祖传付偈颂其十一初祖"}
{"author":"黄裳","content":"世间言笑，天上谁欢聚。河汉涵秋静无暑。望丹霄杳杳，云幄俄开，缘会远，空引时情万缕。彩楼人送目，今夕无变，巧在灵丝暗相许。爽气御西风，众乐难寻，乘槎看、鹊桥初度。过几刻良时、早已分飞，向月下何辞，十分芳醑。","dynasty":"宋代","title":"洞仙歌（七夕）"}
{"author":"黄裳","content":"化工多事了，却收天巧，都与西风。数峰云如扫，闲垂六幕，初见秋容。昨夜烦襟顿释，一雨洗遥空。偏有银蟾好，千里人同。引起游人多感，为静中景色，悲思无穷。傍雕栏怀古，谁问紫元翁。也难逢、金华时候，又岂知、幽会水精宫。尘缘满，指烟霞去，多在江东。","dynasty":"宋代","title":"八声甘州（初秋）"}
{"author":"黄裳","content":"琼馆烟轻，银河风细，玉桥云锁方开。晓千虹丈，宛转下天来。人在水精宫里，行乐处、锦绣成堆。仍相问，人间天上，何处有蓬莱。徘徊。追往事，征南巧架，传野怀才。谩石驱东海，沙合龙台。好是乐成初宴，红牙碎、声隐晴雷。江天晚，游人未散，莫放隼旟回。","dynasty":"宋代","title":"满庭芳（咏浮桥）"}
{"author":"黄裳","content":"谁悟月中真火冷。能引尘缘，遂出轮回境。争奈多情都未醒。九回肠断花间影。万古兴亡闲事定。物是人非，杳杳无音信。问月可知谁可问。不如且醉尊前景。","dynasty":"宋代","title":"蝶恋花"}
{"author":"黄裳","content":"忽送林光禽有语。飞入遥空，失素归洲鹭。照处无私清望富。馀辉不惜人人与。玉绳欲到中天路。且待飞觞，缓缓移琼步。花下影圆良夜午。东南楼上还相顾。","dynasty":"宋代","title":"蝶恋花"}
{"author":"黄裳","content":"一望瑶华初委地。更约幽人，共赏岩边翠。试把方诸聊与试。无情争得无中泪。飞瀑恐从星汉至。渐向宾筵，但觉寒如水。自爱一轮方得意。轻随箕毕还成累。","dynasty":"宋代","title":"蝶恋花"}
{"author":"黄裳","content":"鸿落寒滨，燕辞幽馆，西成万室，颦眉人少。自古云阶，洞门何处，南望数峰秋晓。千骑旌麾远，去寻直、忙中心了。佩声盘入，烟霞绝顶，谁闻欢笑。当候青童相报。因待访仙人，长生微妙。置俎争来，四乡宴社，且看翠围红绕。似可扪青汉，到北扉、两城斜照。醉翁回首，丹台梦觉，钧天声杳。","dynasty":"宋代","title":"青门引（社日游云门）"}
{"author":"黄裳","content":"乾坤生古意，草木起秋声。移人名利境，梦中惊。便寻灵宝，凤髓与龟精。密报黄芽就，紫府门开，道情有个莺莺。问归含楚山青。卧影水天明。松庵谁笑话，见还婴。鹤归日落，聚散两忘情。好笑人痴处，白头青冢，世间犹说醒醒。","dynasty":"宋代","title":"满路花（和秋风吹渭水）"}
{"author":"黄裳","content":"紫元翁一日公馀，危坐寂寥。幽怀逸思，偶往云山烟波之间，想见其为乐也，因作云山、烟波二行，歌之以瑶池月。精严禅老请刻之石，乃书以遗之。微尘濯尽，栖真处、群山排在云汉。青盘翠跃，掩映平林寒涧。流水急、数片桃花逝，自有留春仙馆。秦渔问，前朝换。卢郎待，今生满。谁伴。元翁笑语，相从未晚。更安得、世味堪玩。道未立、身尤是幻。浮生一梭过，梦回人散。卧松庵、当会灵源，现万象、无中须看。乾坤鼎，阴阳炭。琼枝秀，金圆烂。何患。朝元事往，孤云难管。","dynasty":"宋代","title":"瑶池月（云山行）"}
{"author":"黄裳","content":"扁舟寓兴，江湖上、无人知道名姓。忘机对景，咫尺群鸥相认。烟雨急、一片篷声碎，醉眼看山还醒。晴云断，狂风信。寒蟾倒，远山影。谁听。横琴数曲，瑶池夜冷。这些子、名利休问。况是物、都归幻境。须臾百年梦，去来无定。向婵娟、留住青春，笑世上、风流多病。蒹葭渚，芙蓉径。放侯印，趁渔艇。争甚。须知九鼎，金砂如圣。","dynasty":"宋代","title":"瑶池月（烟波行）"}
{"author":"黄裳","content":"风节无人能用舍，尘凡何处问行藏。虹蜺已卷胸中气，只作天文一点光。","dynasty":"宋代","title":"舟次严子陵濑其四"}
{"author":"黄裳","content":"平岚亭寄半天身，閒向栏干独倚频。往事有怀谁共笑，归云无意自相亲。神仙窟宅幽明境，花木园林上下春。斗绝一台疑是此，不须低首看红尘。","dynasty":"宋代","title":"平岚亭"}
{"author":"黄裳","content":"箫鼓声中远远归，只因千里有庭闱。彭城君在今休望，黄发樽前看綵衣。","dynasty":"宋代","title":"陈朝议挽辞其一"}
{"author":"黄裳","content":"由律知空律可忘，不空空处已承当。花飞水涌随缘事，且与人间作道场。","dynasty":"宋代","title":"浴灵芝院访照律师其二"}
{"author":"黄裳","content":"秋容瘦，秋声寂。浮云散尽霜宇寒，未见疏星点空碧。升自东方人望浓，十二回圆喜今夕。窥澄江，开暗室。闪闪金银动宫阙，森森冷雪排剑戟。秋气清，秋色白。六阴中处金权高，清白合并成此魄。玉兔捣药将何为，应造神丹送仙伯。乘兴高人无定筵，琼步徘徊未须急。金波汗漫清人神，桂华飘渺明人衣。邀月已作明年期，月是人非宁复悲。倒尽芳樽卧清影，休问醉翁归未归。是非今古乃常理，此情莫落霜娥耳。","dynasty":"宋代","title":"中秋月"}
{"author":"黄裳","content":"南宫先生好谈古，齿牙所挂多老杜。剑气中盘几时吐，欲看光芒出庭户。平生气直易言语，不解聱牙斲诗句。先生莫学东野苦，我愿为云相逐去。","dynasty":"宋代","title":"惇礼兵部久不作诗偶成数韵奉戏"}
{"author":"黄裳","content":"富贵风波静，文章态度清。有缘登相府，无日出都城。彝鼎垂行止，金珠照死生。百年留不住，广阜暮烟横。","dynasty":"宋代","title":"王岐公挽辞其四"}
{"author":"黄裳","content":"荣知随养去，恨向盖棺归。故里三千远，浮生七十稀。晓台空匣鉴，秋露谩沾衣。相伴勤田上，残蟾与夕晖。","dynasty":"宋代","title":"寿安太君挽辞"}
{"author":"黄裳","content":"华堂深在翠微间，潋滟波光照客颜。归隐输君尘外乐，留题偷我日边閒。心忘机后鸥相识，日落山时鹤自还。小艇得鱼无事了，歌声移向荻花湾。","dynasty":"宋代","title":"寄题溪堂"}
{"author":"黄裳","content":"极数幽人百尺松，岁寒枝节引清风。世途险易抛身外，人事荣枯落掌中。药有灵根秋转活，面多和气老犹红。行人借问生前事，何事天津久未通。","dynasty":"宋代","title":"赠张山人"}
{"author":"黄裳","content":"良辰惟有菊前杯，十五蟾光已看回。白蚁酦醅凉后熟，黄金蓓蕾夜来开。休悲往古事何在，且乐去年时复来。好是夕阳须管醉，花丛中放玉山颓。","dynasty":"宋代","title":"对菊閒饮"}
{"author":"黄裳","content":"率尔相会遇，欣然同醉吟。意外谈笑易，胸中矛戟深。契合好甘醴，听闻嫌正音。交结自此始，刎颈当知心。","dynasty":"宋代","title":"交游"}
{"author":"黄裳","content":"应迷天上鹤，犹压地中雷。商色皎且盛，郢歌清更哀。檐澌悬剑戟，庭块列杓魁。对老凌华发，迎春濯旧埃。","dynasty":"宋代","title":"偕王道观雪中联句其十七"}
{"author":"黄裳","content":"微尘濯尽，栖真处、群山排在云汉。青盘翠跃，掩映平林寒涧。流水急、数片桃花逝，自有留春仙馆。秦渔问，前朝换。卢郎待，今生满。谁伴。元翁笑语，相从未晚。更安得、世味堪玩。道未立、身尤是幻。浮生一梭过，梦回人散。卧松庵、当会灵源，现万象、无中须看。乾坤鼎，阴阳炭。琼枝秀，金圆烂。何患。朝元事往，孤云难管。","dynasty":"宋代","title":"瑶池月/瑶台月其一云山行"}
{"author":"黄裳","content":"壮志九年人事足，奇书千卷客囊空。穷通自在身谋外，取舍谁堪士论中。休叹盐车千里骥，且誇天汉一帆风。忙拖双履云边兴，更与何人作醉翁。","dynasty":"宋代","title":"送仲时南归"}
{"author":"黄裳","content":"交游分在红尘外，主客缘从紫极中。各有志存休见迫，经邦须访渭川翁。","dynasty":"宋代","title":"舟次严子陵濑其三"}
{"author":"黄裳","content":"别来重见最伤神，能问朋游故与新。岂谓紫玄翁有语，悲欢今已是唐人。","dynasty":"宋代","title":"览杜牧洛阳重见故事其一"}
{"author":"黄裳","content":"衣法曾传莫己知，两山禅定了何疑。本无一物非何有，大道宁嫌得小儿。","dynasty":"宋代","title":"六祖传付偈颂其二三祖"}
{"author":"黄裳","content":"谁知顽物抱真空，自有声音与革同。到此学人还会否，桥西来问紫玄翁。","dynasty":"宋代","title":"桐庐县仙人洞十题"}
{"author":"黄裳","content":"已觉遍韶容，最后有花王，芳信来报。魏妃天与色，拥姚黄、去赏十洲仙岛。东君到此，缘费尽、天机亦老。为娇多，只恐能言笑。惹风流烦忙。莫道两都迥出，倩多才、吟看谁好。为我惨有如花面，说良辰欲过。须勤向、雕栏秉烛，更休管、夕阳芳草。算来年、花共人何处，金尊为花倒。","dynasty":"宋代","title":"宴琼林（牡丹）"}
{"author":"黄裳","content":"心手相忘到混成，又非湘瑟与秦筝。秋来独坐水边石，古往谁知弦上声。易度寸心閒有味，难谐群耳淡无情。夕阳回首山犹好，更起松风一段清。","dynasty":"宋代","title":"听隐士琴"}
{"author":"黄裳","content":"十州基址难沦没，二浙源流且溯洄。秋信最宜吴地看，雪峰飞向越溪来。","dynasty":"宋代","title":"观潮其四"}
{"author":"黄裳","content":"一日无君似染尘，得君风思出天真。七贤林下谁堪友，到此相寻少有人。","dynasty":"宋代","title":"万竹轩其七"}
{"author":"黄裳","content":"安心惟在觅心时，后世支尘两自欺。寄语禅林休歇去，古来仙圣本无为。","dynasty":"宋代","title":"六祖传付偈颂其五初祖"}
{"author":"黄裳","content":"地行仙迹世难知，极数高人出数时。隐显自通淮与蜀，兴亡谁管晋兼隋。","dynasty":"宋代","title":"蜀井"}
{"author":"黄裳","content":"北堂旁立两青衫，六十春风惬笑谈。追远亭前思不见，怨随霜露满山南。","dynasty":"宋代","title":"夫人陈氏挽辞其三"}
{"author":"黄裳","content":"静窥千卷喜才华，不恨诗情未到花。欲醉春风归去近，晓来新得数声鸦。","dynasty":"宋代","title":"集英殿考试酬唱其三"}
{"author":"黄裳","content":"天边月下云初尽，江上潮来风已定。两物无情岂有期，但见圆光非远近。潮回月落杳难寻，元无此景何须问。沙北渡头人自忙，谁为山翁说真性。涤除尘垢无少休，他日危楼与君凭。","dynasty":"宋代","title":"寄题妙光亭"}
{"author":"黄裳","content":"花傍水边窥缥缈，月来花上失蝉娟。长教风脚微如线，时把真香为我传。","dynasty":"宋代","title":"梅花其三"}
{"author":"黄裳","content":"大巧不为蚕上簇，机妇飞梭双注目。腹空万绪徒自劳，缣素如山人未足。","dynasty":"宋代","title":"观蚕"}
{"author":"黄裳","content":"芳意已将春漏泄，真香何虑雪埋藏。百花头上争先好，未用忙誇落后妆。","dynasty":"宋代","title":"梅花其一"}
{"author":"黄裳","content":"云上江天意已浓，化机先下隔年功。明吞夜后梅花月，狂弄春前柳絮风。清悟胸襟吟更逸，寒惊毛骨醉还空。渔蓑归去岂其乐，相贺惟闻田舍翁。","dynasty":"宋代","title":"雪"}
{"author":"黄裳","content":"脚力犹能上翠微，青娥扶我谩劳伊。也知山共文章好，竞破朱颜乞小诗。","dynasty":"宋代","title":"过严州同太守游乌龙寺其三"}
{"author":"黄裳","content":"几度为书却便休，疏慵于我更如雠。两忘有道何须问，相责无情我合羞。屡感客尘新事变，难寻陵谷旧时游。为亲归去亲犹健，只此浮生已解忧。","dynasty":"宋代","title":"寄陈邵老其二"}
{"author":"黄裳","content":"乾坤生古意，草木起秋声。移人名利境，梦中惊。便寻灵宝，凤髓与龟精。密报黄芽就，紫府门开，道情有个莺莺。问归含楚山青。卧影水天明。松庵谁笑话，见还婴。鹤归日落，聚散两忘情。好笑人痴处，白头青冢，世间犹说醒醒。","dynasty":"宋代","title":"满路花/促拍满路花和秋风吹渭水"}
{"author":"黄裳","content":"二百馀人领此州，去思谁更有碑楼。浮名浮利果何在，潮去潮来空自流。照万事时惟是道，赏三山处最宜秋。使君籍上寻同姓，只许旌旄独自游。","dynasty":"宋代","title":"长乐閒赋其二"}
{"author":"黄裳","content":"方壶圆峤飞来处，北越南番望断时。莫道长安天样远，一轮初上已先知。","dynasty":"宋代","title":"长乐閒赋其九"}
{"author":"黄裳","content":"砌铺砧上练，池泛瓮中醅。丰满莫见睍，优閒休及隤。遗圆还得璧，临翠忽亡苔。弄巧俄颠漩，争狂忽溯洄。","dynasty":"宋代","title":"偕王道观雪中联句其十五"}
{"author":"黄裳","content":"酦醅初熟。竞看九日、西风弄寒菊。姝子新妆，向晓淡黄千簇。清香闹处君须住，掺盈头、醉乡相逐。马台欢笑，龙山纵逸，佳话重绪。共尽日、登临未足。更休问明年，浮世荣辱。难得良辰，鬓发见秋尤绿。且邀月照金尊上，近人寒、如对飞瀑。宴归还趁人来，茱萸佩垂红玉。","dynasty":"宋代","title":"桂枝香重阳"}
{"author":"黄裳","content":"十数运行天与地，五气生成入无始。混成惟一数相寻，十一观音生一体。耳如目，听如视，通身是眼谁能计，观尽十方无巨细。有时塔上耸人看，妙用无方乃馀事。","dynasty":"宋代","title":"泗洲颂"}
{"author":"黄裳","content":"峥嵘南揖展旗山，旗鼓相临缥缈间。雷动满城春不去，龙吟今日剑须还。","dynasty":"宋代","title":"鼓角楼初成其一"}
{"author":"黄裳","content":"遽暖间俄寒，妙用向园林，难问春意。万般声与色，自闻雷、便作浮华人世。红娇翠软，谁顿悟、天机此理。似韶容、可驻无人会，且忘言闲醉。当度仙家长日，向人间、闲看佳丽。念远处有东风在，梦悠悠往事。桃溪近、幽香远远，谩凝望、落花流水。桂华中、珠佩随轩去，还从卖花市。","dynasty":"宋代","title":"宴琼林·遽暖间俄寒"}
{"author":"黄裳","content":"大巧不为蚕上簇，机妇飞梭双注目。腹空万绪徒自劳，缣素如山人未足。","dynasty":"宋代","title":"观蚕"}
{"author":"黄裳","content":"田无数亩难回首，士少高风易折腰。古往人非秋自老，松轩吟对雨潇潇。","dynasty":"宋代","title":"松轩对雨有感"}
{"author":"黄裳","content":"紫微方梦断，灯火解严时。日欲衔龙阙，风先扫凤池。自怜夜气在，谁笑道冠攲。岂为云团惜，消閒赖有诗。","dynasty":"宋代","title":"集英殿考试酬唱其五"}
{"author":"黄裳","content":"天南游客。甚而今、却送君南国。薰风万里无限，吟蝉暗续，离情如织。秣马脂车，去即去、多少人惜。为惠爱、烟惨云山，送两城愁作行色。飞帆过、浙西封城。到秋深、且舣荷花泽。就船买得鲈鳜，新谷破、雪堆香粒。此兴谁同，须记东秦，有客相忆。愿听了、一阕歌声，醉倒拚今日。","dynasty":"宋代","title":"雨霖铃（送客还浙东）"}
{"author":"黄裳","content":"别来交友问如何，松已成林屈指多。且喜断金人尚健，一能清爽一平和。","dynasty":"宋代","title":"还乡简清臣潜夫其一"}
{"author":"黄裳","content":"大乘气象已相扶，吾意方终道不孤。秀出五峰尘下少，中华先许到真如。","dynasty":"宋代","title":"六祖传付偈颂其三初祖"}
{"author":"黄裳","content":"青春可爱如才华，使人诗思如杨花。飘然去来不可系，又似春云霭然起。惟人适性而乐生，子云闭户非其情。亦曾郊上为游人，两袖香风双眼明。叶下莺莺儿女语，声声似唤游人住。忽睹狂蝶过他枝，一带深黄又飞去。倒樽取醉花枝侧，我是主人春是客。胸襟不贮世俗事，酒力相攻易相失。青铜三百惭子悭，乃至解佩穷清欢。万事亨途谁满意，百年生计自开颜。樽前兀兀坐者谁，颓然醉倒春风间。歌者自歌舞者舞，尘机不动天真閒。呼童伸笺走吟笔，醉字攲斜不能立。楚狂韩子倾馀才，感春章句如花开。兕觥入手滔滔泻，此后摇毫如骏马。数子苦醉俱分飞，夕阳含山空翠微。乃自曲肱卧芳草，蝴蝶与周何所疑。红杏风来吹我起，黄粱成饭还多时。醉亦如醒梦如觉，勿于四者分毫釐。聊与物化天地中，愿君与我閒相从。郊上之游速为报，春风欲放桃花老。","dynasty":"宋代","title":"春日寄友人"}
{"author":"黄裳","content":"偕老人惆怅，秋深雁独哀。西风何处问，北首几时回。白日晞朝露，黄埃掩夜台。已辞班第一，内殿不须催。","dynasty":"宋代","title":"秦国夫人挽辞其二"}
{"author":"黄裳","content":"翠微虚白两圆融，爽气令人欲御风。晓傍雕栏初见日，水天都入混茫中。","dynasty":"宋代","title":"延平阁閒望其四"}
{"author":"黄裳","content":"清分馥馥南州饼，静对绵绵北海云。欲晓博山来入被，祥烟尤惬梦回闻。","dynasty":"宋代","title":"谢惠香饼其一"}
{"author":"黄裳","content":"夜对金莲尤婉娈，晓窥清照转精神。若教更共人长久，岂待能言始恼人。","dynasty":"宋代","title":"牡丹其五"}
{"author":"黄裳","content":"红旗高举，飞出深深杨柳渚。鼓击春雷，直破烟波远远回。欢声震地，惊退万人争战气。金碧楼西，衔得锦标第一归。","dynasty":"宋代","tags":"宋词三百首，端午节，生活","title":"减字木兰花·竞渡"}
{"author":"黄裳","content":"仙洞气寒龙送雨，瑞莲香冷水生风。烦襟销尽梯云去，见远楼前色入空。","dynasty":"宋代","title":"清阴堂其一"}
{"author":"黄裳","content":"雨洗烟笼十数峰，两亭相望两山中。北来吟了南来醉，花木迎人一径通。","dynasty":"宋代","title":"看山亭其一"}
{"author":"黄裳","content":"阳光方接物，阴蔽已开关。水落盈虚定，云收去就閒。菊花窥晓日，松影撼秋山。滞思可乘兴，一联还解颜。","dynasty":"宋代","title":"秋雨喜霁"}
{"author":"黄裳","content":"俗离岩洞欲拿云，造化难窥幻与真。木马嘶风尤会道，况缘天作更通神。","dynasty":"宋代","title":"桐庐县仙人洞十题"}
{"author":"黄裳","content":"不于场屋便横行，安用诗书寄此生。万里一飞虽有志，十年三战未成名。风霜已是知秋柏，雷雨何妨借海鲸。自愧壮图犹未效，几时樽酒与君评。","dynasty":"宋代","title":"和范宏甫"}
{"author":"黄裳","content":"酦醅新酒人间熟，蓓蕾寒梅岭上开。亲自折归樽畔去，几回寻向雪中来。","dynasty":"宋代","title":"梅花其七"}
{"author":"黄裳","content":"壮后幽情转更长，尘劳空忆芰荷乡。自由池上垂纶客，应是回头笑我忙。","dynasty":"宋代","title":"友人垂钓"}
{"author":"黄裳","content":"雨洗烟笼十数峰，两亭相望两山中。北来吟了南来醉，花木迎人一径通。","dynasty":"宋代","title":"看山亭其一"}
{"author":"黄裳","content":"未到中年便挂冠，一乡三老北溪寒。废兴有命知尤早，去住无心遇更难。轻物想能閒似梦，爱山应是好如官。莫言林下何曾见，待向图中画与看。","dynasty":"宋代","title":"题乡老堂"}
{"author":"黄裳","content":"谁见东巡驻六龙，秋山留与醉吟翁。人非物是纷华外，古往今来想望中。云日万年兴素节，士民千里闹晴空。黄花盈首犹教掺，一笑从他落帽风。","dynasty":"宋代","title":"九日游尧山"}
{"author":"黄裳","content":"十数运行天与地，五气生成入无始。混成惟一数相寻，十一观音生一体。耳如目，听如视，通身是眼谁能计，观尽十方无巨细。有时塔上耸人看，妙用无方乃馀事。","dynasty":"宋代","title":"泗洲颂"}
{"author":"黄裳","content":"方上大鳌背，俄生五湖心。急急游此道，扰扰休相寻。","dynasty":"宋代","title":"东湖留题驻兴桥"}
{"author":"黄裳","content":"密移神化本无情，天篆横空木末荣。凝住雪花都不下，槎牙枝上放轻盈。","dynasty":"宋代","title":"梅花其四"}
{"author":"黄裳","content":"脂肤堪奖与，墨面可讥诙。盐散徒云尔，心虚可比哉。","dynasty":"宋代","title":"偕王道观雪中联句其二十四"}
{"author":"黄裳","content":"感义区区谋国士，竟为升平模棱子。抗章言事来去忙，左提右挈归之理。见姓书名安且荣，宁问贤愚落青史。隐居到此当忘言，对月且倒无忧樽。","dynasty":"宋代","title":"读王黄州游官篇"}
{"author":"黄裳","content":"交游分在红尘外，主客缘从紫极中。各有志存休见迫，经邦须访渭川翁。","dynasty":"宋代","title":"舟次严子陵濑其三"}
{"author":"黄裳","content":"共辞兰省作诸侯，更领东蕃第一州。万事了时寻好景，两岗盘处得寒流。","dynasty":"宋代","title":"次齐守岩老见示东湖之韵其三"}
{"author":"黄裳","content":"扰扰红尘高卧客，红尘不染人难识。琅琅为讲还丹篇，若有清风濯胸臆。玉兔走入流珠宫，正向时人失中得。根本盖自仙翁传，仙翁住世千馀年。","dynasty":"宋代","title":"赠方外士"}
{"author":"黄裳","content":"微尘濯尽，栖真处、群山排在云汉。青盘翠跃，掩映平林寒涧。流水急、数片桃花逝，自有留春仙馆。秦渔问，前朝换。卢郎待，今生满。谁伴。元翁笑语，相从未晚。更安得、世味堪玩。道未立、身尤是幻。浮生一梭过，梦回人散。卧松庵、当会灵源，现万象、无中须看。乾坤鼎，阴阳炭。琼枝秀，金圆烂。何患。朝元事往，孤云难管。","dynasty":"宋代","title":"瑶池月/瑶台月"}
{"author":"黄裳","content":"偶欲閒行尽日斜，虎头幽径二龙沙。花无栏槛人无累，自在人看自在花。","dynasty":"宋代","title":"次致政李大夫郊步之韵其二"}
{"author":"黄裳","content":"林下閒携数尺筇，长中宽袖道家风。已留吏政青编上，却御仙风紫府中。","dynasty":"宋代","title":"赠致政张郎中"}
{"author":"黄裳","content":"忽送林光禽有语。飞入遥空，失素归洲鹭。照处无私清望富。馀辉不惜人人与。玉绳欲到中天路。且待飞觞，缓缓移琼步。花下影圆良夜午。东南楼上还相顾。","dynasty":"宋代","title":"蝶恋花"}
{"author":"黄裳","content":"顽虏劳戎索，神机屈睿谟。鹰鹯临远帐，狐兔落清都。勇逐龙韬丧，惊随虎士趋。瞻天蒙覆育，涂地脱须臾。即看宣登版，何烦禹泣辜。但闻多属国，五凤似元符。","dynasty":"宋代","title":"降虏来朝次叶尚书韵"}
{"author":"黄裳","content":"霜月和银灯，乍送目楼台，星汉高下。爱东风、已暖绮罗香，竞走去来车马。红莲万斛，开尽处、长安一夜。少年郎、两两桃花面，有馀光相借。因甚灵山在此，是何人、能运神化。对景便作神仙会，恐云軿且驾。思曾侍、龙楼俯览，笑声远、洞天飞斝。向东来、尤幸时如故，群芳未开谢。","dynasty":"宋代","title":"宴琼林其一上元"}
{"author":"黄裳","content":"密窥神化自阴阳，云御雷车不可当。吹倒玉山风信恶，蛟龙回首也须忙。","dynasty":"宋代","title":"观潮其三"}
{"author":"黄裳","content":"笔头何处得天真，幻化身中气与神。传取本来空是色，莫将心印向他人。","dynasty":"宋代","title":"贻传神其二"}
{"author":"黄裳","content":"世事今朝了，天阍昨夜开。自当骑鹤去，谁更作霖来。宝座扶初日，灵光落上台。管弦空怅望，重盖几时回。","dynasty":"宋代","title":"王岐公挽辞其一"}
{"author":"黄裳","content":"胜致久不示，幽居今已该。盖待出尘子，将作还玄斋。升高独南望，大巧安用裁。天目形势落，秋空屏障开。吴境岸边断，越峰天际回。双臂龙虎揖，两潮风雨来。直视江渚印，蛟蜃遗灵胎。旁闻海门出，波浪生春雷。平生乐山水，邂逅奚所猜。秋老竹林冷，攀竹趋岩隈。得石喜奇怪，且席青钱苔。泉甘地脉正，吸泉如传杯。人静道始集，境幽心易灰。老圃听吾语，勿以慵相推。勤将日力进，速副韶光催。长生且有道，当悟接与栽。务使翠华远，长大如婴孩。琼蕊覆青径，木香兼荼梅。疏凿取清浅，结甃移碑材。飞桥渡流水，俯仰无纤埃。虽谓夕阳好，见月还徘徊。卜筑非偶尔，供吟何快哉。栖养此固足，会晤谁可偕。","dynasty":"宋代","title":"卜居潮山"}
{"author":"黄裳","content":"翠碧笙簧羽与声，有时离合不留情。清多本是仙家物，长向秋风独自鸣。","dynasty":"宋代","title":"桐庐县仙人洞十题"}
{"author":"黄裳","content":"一枝能独立，三径漫相随。閒逐人行止，先知路险夷。倚凭吟望久，将饮醉归迟。携到遥林下，尤宜倒接䍦。","dynasty":"宋代","title":"藤杖"}
{"author":"黄裳","content":"枝叶凌云绿盖寒，乳藤因得到云端。仙家手植无人会，谁信灵根石上盘。","dynasty":"宋代","title":"桐庐县仙人洞十题"}
{"author":"黄裳","content":"醱醅初熟。竞看九日、西风弄寒菊。姝子新妆，向晓淡黄千簇。清香闹处君须住，掺盈头、醉乡相逐。马台欢笑，龙山纵逸，佳话重绪。共尽日、登临未足。更休问明年，浮世荣辱。难得良辰，鬓发见秋尤绿。且邀月照金尊上，近人寒、如对飞瀑。宴归还趁人来，茱萸佩垂红玉。","dynasty":"宋代","title":"桂枝香（重阳）"}
{"author":"黄裳","content":"杜门无事日华长，应是狂歌入醉乡。闻得后园尤好景，不妨多计为春忙。","dynasty":"宋代","title":"次张太保杜门自乐之韵"}
{"author":"黄裳","content":"高下亭台山水境。两畔清辉，中有垂杨径。鹭点前汀供雪景。花乘流水传春信。不醉无归先说定。醉待言归，又被风吹醒。月下壶天游未尽。广寒宫是波中影。","dynasty":"宋代","title":"蝶恋花"}
{"author":"黄裳","content":"侯王权势腰三印，省寺光阴梦七秋。龙虎有人犹扫迹，政风行听海边讴。","dynasty":"宋代","title":"送公济朝议守长乐其二"}
{"author":"黄裳","content":"犹记龙津曾把手，閒对云山一樽酒。谈高稍犯禅师疆，遥指青尖露疏牖。璧水起人新思浓，旁释奇文到科斗。自笑山翁缄默多，来处长疑抱真叟。君虽健语犹相知，乃欲同归上忠厚。假合此生尘已多，肯复随流逐人后。再喜相逢春意中，忽见天机在杨柳。幽花野水时可寻，赶马长须有罍鋀。柰何汴洛贪送人，扫荡顽冰一梭走。义在人心难可欺，浮玉山南望风久。","dynasty":"宋代","title":"送林疑独教授"}
{"author":"黄裳","content":"上舍声华太学生，青衫从我薛齐城。神仙官职去期远，诗礼门庭归思清。山展旌旗秋可乐，剑驱风雨夜休惊。故乡梦想今犹在，此景何年慰此情。","dynasty":"宋代","title":"送郑少府延平教授"}
{"author":"黄裳","content":"梦中宣使至，天上敕书开。去骑遵西野，回眸失北槐。利名何日了，儒法几回来。丹管诛邪说，重帷截乱埃。簿书稀见影，典策冗成堆。仰望门虽峻，旁求网已恢。幽题胸胆破，雄敌剑锋摧。狂欲劳弹铗，轻投慎报瑰。侯中谁破的，营下各衔枚。含蓄飞香翰，搜寻绕翠苔。自非衡鉴手，谁是栋梁材。累外灰心火，閒中卧鼻雷。相投归邂逅，共乐入调诙。寥廓丧尔界，勤劳忘彼嵬。家音催转历，厅议款衔杯。殊品酬三刖，游辞荐一咍。无形嗤字号，有秩喜樽罍。壁角蚊初动，天南暑已回。不惭居屋漏，却厌面墙隈。凉满亭亭扇，香馀饼饼灰。几时当命驾，此兴可登台。清浪风归袖，红鳞酒入腮。莫随人俯仰，且共月徘徊。既事当如约，分襟便可催。棘闱人散后，谁赋北山莱。","dynasty":"宋代","title":"考试军器所和敦礼兵部见示之什"}
{"author":"黄裳","content":"阴阳无意本由人，祸福皆缘幻与真。悟即离伦兼度世，迷须倾国更亡身。智愚莫晓气随数，老少合惊秋复春。有物混成如了得，却教真幻两通神。","dynasty":"宋代","title":"阴阳"}
{"author":"黄裳","content":"访我京华岁已深，化龙潭畔却相寻。是空是色休排色，非佛非心且洗心。南望自生江上月，西归谁了水中金。洞霄人去宁无梦，多在莲池与竹林。","dynasty":"宋代","title":"游开平书贻佛智长老"}
{"author":"黄裳","content":"脱身魏晋间，嗣宗南阮英。长啸写逸兴，偶为台上行。或带竹林醉，独驾无将迎。风月乃所友，相投清与明。微引踵中息，稍从唇齿鸣。渐渐薄林杪，飘堕令人惊。忧愤闻而平，贪浊闻而清。苏门得孙子，答以鸾凤声。不应乃深应，栖导良自诚。当悟啸中旨，可传言外情。台在声不传，万籁徒汝争。","dynasty":"宋代","title":"尉氏五题其四啸台"}
{"author":"黄裳","content":"方令庚生初皎皎。珠帘钩上华堂晓。十二栏干多窈窕。妆欲妙。玉篦偷学娥眉小。扰扰时人随兔走。十人皆望菱花照。瑞荚莫嫌生得少。圆未了。已圆却恐佳期窎。","dynasty":"宋代","title":"渔家傲（新月）"}
{"author":"黄裳","content":"障塞应县隔，崇敬塘谩太高。","dynasty":"宋代","title":"句"}
{"author":"黄裳","content":"中天台上闻天语，将下人间会真主。王室堂开秋意深，匆匆瑞气排群阴。插空仪物望不断，文采高下成遥林。铁衣十万熊罴勇，忽拥天衢海涛动。两序朱帘语相庆，皆谓君王能绍圣。昭昭神考体天德，昔向明堂布仁政。君王欲报天地恩，乃修宗祀开端门。玉辂亭亭张日月，中望尧云降天阙。清宫行事斋心微，默与神交谁得知。献飨归来待祠殿，上帝先从道心见。龙衣登降天香浓，一片钧天庭燎中。振鹭于飞佩声响，恍如三代观臣工。先皇基绪既肯构，配侑岂或惭高穹。安得公尸不来燕，自是诸侯皆望风。奏歌已荐致和乐，饮受乃酢持盈功。晓来忽听道傍语，从此天观观九叙。琐琐愚臣何所补，只愿献诗归乐府。","dynasty":"宋代","title":"贺拜罢南郊献诗"}
{"author":"黄裳","content":"每到花开春已暮。况是人生，难得长欢聚。一日一游能几度。看看背我堂堂去。蝶乱蜂忙红粉妒。醉眼吟情，且与花为主。雪怨云愁无问处。芳心待向谁分付。","dynasty":"宋代","title":"蝶恋花（牡丹）"}
{"author":"黄裳","content":"国子先生行最淳，红颜犹足照青春。神仙庐下分符远，父老乡中衣锦新。画舸欲飞初得雨，烦襟如洗乍离尘。从来官职清于水，好为江山作主人。","dynasty":"宋代","title":"送翟司业赴南康其二"}
{"author":"黄裳","content":"红旗高举，飞出深深杨柳渚。鼓击春雷，直破烟波远远回。欢声震地，惊退万人争战气。金碧楼西，衔得锦标第一归。","dynasty":"宋代","title":"减字木兰花竞渡"}
{"author":"黄裳","content":"插云翠壁。为送目，入遥空，见山色。金鼎丹成去也，晋朝高客。百花岩下遗孙在，赋何人、离尘风骨。翠微缘近，希夷志远，洞天踪迹。近剑有、为龙信息。怪潭上灵光，雷电相击。尤好风波乍霁，鹭汀斜日。倚栏白尽行人鬓，但沈沈、群岫凝碧。利名休事蝇头，飞舠送君南北。","dynasty":"宋代","title":"桂枝香·插云翠壁"}
{"author":"黄裳","content":"三月秋光今夜半。一年人爱今回满。莫放笙歌容易散。须同玩。姮娥解笑人无伴。抱尽金精来碧汉。醉吟莫作寻常看。已过中天欢未断。还同叹。时情已向明朝换。","dynasty":"宋代","title":"渔家傲·三月秋光今夜半"}
{"author":"黄裳","content":"雪云浓。送愁思，衾寒更怯霜风。惹起离恨，为光阴恼，人意无穷。谁省年华屡换，渐作个、浮生玉髯翁。休易感，新醅泛蚁，且共时同。相逢。笑语相契，况驾言游处，山里齐宫。寂寞时候，自有皓景，粉泽冬容。先顾丽人期约，痛赏候、花开洛城红。三十日，回头过尽，喜对春工。","dynasty":"宋代","title":"喜朝天/踏莎行"}
{"author":"黄裳","content":"天女多情，梨花碎翦，人间赠与多才。渐瑶池潋滟，粉翘徘徊。面不禁风力，背人飞去还来。最清虚好处，遥度幽香，不掩寒梅。岁华多幸呈瑞，泛寒光，一样仙子楼台。虽喜朱颜可照，时更相催。细认沙汀鹭下，静看烟渚潮回。遣青蛾趁拍，斗献轻盈，且更传杯。","dynasty":"宋代","title":"锦堂春/锦堂春慢"}
{"author":"黄裳","content":"梅霖初歇。乍绛蕊海榴，争开时节。角黍包金，香蒲切玉，是处玳筵罗列。斗巧尽输少年，玉腕彩丝双结。舣彩舫，看龙舟两两，波心齐发。奇绝。难画处，激起浪花，飞作湖间雪。画鼓喧雷，红旗闪电，夺罢锦标方彻。望中水天日暮，犹见朱帘高揭。归棹晚，载菏花十里，一钩新月。","dynasty":"宋代","title":"喜迁莺·梅霖初歇"}
{"author":"黄裳","content":"霜月和银灯，乍送目楼台，星汉高下。爱东风、已暖绮罗香，竞走去来车马。红莲万斛，开尽处、长安一夜。少年郎、两两桃花面，有馀光相借。因甚灵山在此，是何人、能运神化。对景便作神仙会，恐云轩且驾。思曾待、龙楼俯览，笑声远、洞天飞斝。向东来、尤幸时如故，群芳未开谢。","dynasty":"宋代","title":"宴琼林·霜月和银灯"}
{"author":"黄裳","content":"遽暖间俄寒，妙用向园林，难问春意。万般声与色，自闻雷、便作浮华人世。红娇翠软，谁顿悟、天机此理。似韶容、可驻无人会，且忘言闲醉。当度仙家长日，向人间、闲看佳丽。念远处有东风在，梦悠悠往事。桃溪近、幽香远远，谩凝望、落花流水。桂华中、珠佩随轩去，还从卖花市。","dynasty":"宋代","title":"宴琼林·遽暖间俄寒"}
{"author":"黄裳","content":"已觉遍韶容，最后有花王，芳信来报。魏妃天与色，拥姚黄、去赏十洲仙岛。东君到此，缘费尽、天机亦老。为娇多，只恐能言笑。惹风流烦忙。莫道两都迥出，倩多才、吟看谁好。为我惨有如花面，说良辰欲过。须勤向、雕栏秉烛，更休管、夕阳芳草。算来年、花共人何处，金尊为花倒。","dynasty":"宋代","title":"宴琼林·已览遍韶容"}
{"author":"黄裳","content":"绿盖纷纷，多少个、云霄仙子。应是有，瑶池盛会，靓妆临水。无奈轻盈风信急，瑞香乱翟红相倚。谁共吟、此景竹林人，桃溪士。时雨过，明珠细。朝雾染，香腮腻。轻舟破幽径，烦襟都洗。每一朵须寻华池景，寿觞边偶得龟千岁。乘兴泻、云液落新荷，休辞醉。","dynasty":"宋代","title":"满江红·绿盖纷纷"}
{"author":"黄裳","content":"处己心虽白，逢君眼更青。独来还得侣，相照即忘形。用意谁无累，开襟自有灵。递年何所乐，终日醉遗经。","dynasty":"宋代","title":"书怀呈同志"}
{"author":"黄裳","content":"六月如蒸火方老，三伏炎炎挠清抱。閒中雨汗林末悄，忽得禅师祖山耗。笛材未许龙凤吟，却织双纹惬高卧。卷送西来尤是时，乃似乌薪雪天到。长须为我扫幽榻，数尺涟漪细风过。谩入祖山何所闻，但觉雷声肃慵堕。欲酬此意知未能，且学文公赠相好。","dynasty":"宋代","title":"五祖长老惠竹簟"}
{"author":"黄裳","content":"一气适来颜色明，一气适去颜色衰。花缘根蒂岂所托，颜色亦非花可为。花约一时枯且荣，人约百岁行复归。一时百岁孰多寡，花发乃知人盛时。一回花发一度醉，已无百与花为期。韩子空寻院中长，走马归来谩惆怅。昔日城西未同醉，今日城东还独赏。万事著意令人悲，邂逅多欢人愿随。破腊中来春渐渐，閒见芳梢青数点。韶华九十犹更长，未尝一朝游醉乡。中含万巧欲倾泻，将与才思争光芒。天台近得醉吟老，寄我新篇颂花好。扬鞭直指都城中，已踏东风杨柳道。上苑初开芳意浓，急走长须为余报。竞香论色如梦中，蝴蝶翩翩绕芳草。朱颜未愧雕栏红，莫向忙中放春过。","dynasty":"宋代","title":"酬罗正之提刑城东赏花之什"}
{"author":"黄裳","content":"满楼清景泻斯干，肝胆初醒世虑閒。谁见谪仙歌与舞，但留诗句落云间。","dynasty":"宋代","title":"次友人月夜楼上之韵"}
{"author":"黄裳","content":"欲跨晴虚两腋风，曲栏干外意无穷。忘形独坐双岩下，遣兴旁观万象中。数韵瑰奇聊自适，满怀清爽可谁同。飒然而下吾能赋，未必登临愧楚宫。","dynasty":"宋代","title":"圆石六题其五快览亭"}
{"author":"黄裳","content":"未果为云逐去龙，楚江行处玉涵空。斡旋地利来天上，笼络人才入彀中。仕路莫惊离合易，贡闱犹想笑言同。龙山便到秋还近，幽兴从他落帽风。","dynasty":"宋代","title":"送袁运判赴荆湖"}
{"author":"黄裳","content":"贤能书扣九天门，安用区区更问津。周室笙歌声调古，孔庭诗礼指归新。吟窥清璧还为侣，笑谢寒斋已作宾。烝我时髦尤利市，使君元是夺标人。","dynasty":"宋代","title":"长乐宴遣贡士"}
{"author":"黄裳","content":"莲社是非外，洞天空色中。一枝樵客梦，两腋石门风。鹿径踪何在，榴花信可通。此缘当邂逅，来接紫玄翁。","dynasty":"宋代","title":"榴花洞"}
{"author":"黄裳","content":"一隅不见古扬州，惟有平山尚自留。且看江南山色好，莫缘花月起闲愁。","dynasty":"宋代","title":"平山堂其一"}
{"author":"黄裳","content":"遽暖间俄寒，妙用向园林，难问春意。万般声与色，自闻雷、便作浮华人世。红娇翠软，谁顿悟、天机此理。似韶容、可驻无人会，且忘言闲醉。当度仙家长日，向人间、闲看佳丽。念远处有东风在，梦悠悠往事。桃溪近、幽香远远，谩凝望、落花流水。桂华中、珠佩随轩去，还从卖花市。","dynasty":"宋代","title":"宴琼林（东湖春日）"}
{"author":"黄裳","content":"天女多情，梨花碎剪，人间赠与多才。渐瑶池潋滟，粉翘徘徊。面旋不禁风力，背人飞去还来。最清虚好处，遥度幽香，不掩寒梅。岁华多幸呈瑞，泛寒光，一样仙子楼台。虽喜朱颜可照，时更相催。细认沙汀鹭下，静看烟渚潮回。遣青蛾趁拍，斗献轻盈，且更传杯。","dynasty":"宋代","title":"锦堂春/锦堂春慢玩雪"}
{"author":"黄裳","content":"玉皇宫殿得春朝，冠绶纷纷百辟朝。未见鱼龙供汉戏，已闻星露入虞韶。清都梦到惊华丽，寒谷春回喜富饶。付史几多祥瑞事，终随和气作欢谣。","dynasty":"宋代","title":"元会次宰臣之韵其二"}
{"author":"黄裳","content":"乌台章疏风霜劲，璧水诗书日月閒。万事自来如义命，一麾谁去得湖山。尝闻讼少公庭下，但见閒多宴坐间。明月几时随太守，香炉峰下看禅还。","dynasty":"宋代","title":"送翟司业赴南康其一"}
{"author":"黄裳","content":"外环碧玉千寻直，中起真香一篆清。宴坐主人俄出定，岁寒枝上得秋声。","dynasty":"宋代","title":"圆石六题其四翠筠庵"}
{"author":"黄裳","content":"才得新诗写我忧，荆溪何日与君游。久为江国三年客，长忆仙公一洞秋。共有幽怀堪把手，谁无忙事且回头。忽乘清兴拿舟去，准拟香笺作唱酬。","dynasty":"宋代","title":"酬友人见寄"}
{"author":"黄裳","content":"始观文彩慕声名，三十馀年梦可惊。真幻自从窥至理，是非谁复较浮荣。别来方策迷情断，老去园林逸思生。叙旧幽轩时一笑，更宜茶鼎作蝇声。","dynasty":"宋代","title":"与子侔始会于常学后为礼部同官感旧"}
{"author":"黄裳","content":"八十三年妇德成，綵衣欢笑过浮生。含虚台上寻仙侣，濑口愁人月自明。","dynasty":"宋代","title":"方彦稽母安仁县太君黄氏挽辞其二"}
{"author":"黄裳","content":"究竟此生安可逃，净土社中风最高。纷纷一梦唤不觉，衮衮白头流落多。骆子翻然去尤早，寒堂誓结庐山草。寸阴早在精进中，四十司徒未为老。黄纸除书无此期，只为松云动幽抱。世人发愿多自欺，十八逸民今友谁。","dynasty":"宋代","title":"送骆君归隐庐阜"}
{"author":"黄裳","content":"何当归卧水云乡，不必功名似子房。一黍精华空色大，百年行数古今长。谁知扰扰还三得，独向冥冥遣两忘。少室山头星月近，紫微垣下起天香。","dynasty":"宋代","title":"偶成示道温"}
{"author":"黄裳","content":"密霰俄传信，痴云预作媒。瑶池方潋滟，玉凤更毰毸。","dynasty":"宋代","title":"偕王道观雪中联句其二"}
{"author":"黄裳","content":"栏槛天都近，池塘水鉴平。微风晴后寂，孤月夜来清。大象莫能破，纤尘何处生。湘灵谁为感，一曲谩分明。","dynasty":"宋代","title":"寄题澄虚阁"}
{"author":"黄裳","content":"太极朝正小道消，岂劳身势借扶摇。履新忽听传天语，革故初看转斗杓。四面横龙严部乐，两班垂玉肃朋僚。不教计吏空归去，雨露相随诏五条。","dynasty":"宋代","title":"元会次宰臣之韵其三"}
{"author":"黄裳","content":"秀发风神子也都，想因尘果下栟榈。一阶道在谁穷达，百里才多自卷舒。北阙瞻言蝉静后，东山欢笑麦寒初。便须养气观双剑，岂暇回头较一猪。无事谩留工部句，有时閒落右军书。汉荣楚辱人休问，且听弦歌出旧徐。","dynasty":"宋代","title":"陈莹中赴定远"}
{"author":"黄裳","content":"客维舟处莫匆匆，拂袖人来蓼已红。江上忽含烟雨意，数峰还在有无中。","dynasty":"宋代","title":"延平阁閒望其五"}
{"author":"黄裳","content":"气柔语音低，欲静神色明。扰扰劳生中，望道心如倾。烦苛患庶士，抵冒悲群氓。眷眷自中降，悠悠傃西征。晓霜毛袖重，卯酒面花轻。出关谁最旧，过栈子何平。施设快拘守，跋涉劳将迎。路难休咏蜀，梦远亦登瀛。胸中文艺光，域中监牧荣。以淡却私徇，以默静纷争。万累丧民德，一嚬生道情。行闻化无欲，圜扉芳草生。公馀废俗乐，反一天全精。源源踵中来，趋者已屡更。安知我所寓，山国望神京。","dynasty":"宋代","title":"丰提刑理赴西蜀"}
{"author":"黄裳","content":"莲社是非外，洞天空色中。一枝樵客梦，两腋石门风。鹿径踪何在，榴花信可通。此缘当邂逅，来接紫玄翁。","dynasty":"宋代","title":"榴花洞"}
{"author":"黄裳","content":"谁知顽物抱真空，自有声音与革同。到此学人还会否，桥西来问紫玄翁。","dynasty":"宋代","title":"桐庐县仙人洞十题"}
{"author":"黄裳","content":"箫鼓声中远远归，只因千里有庭闱。彭城君在今休望，黄发樽前看綵衣。","dynasty":"宋代","title":"陈朝议挽辞其一"}
{"author":"黄裳","content":"数终还是福，道尽更何言。子到康民处，方知鞠育恩。","dynasty":"宋代","title":"方彦稽母安仁县太君黄氏挽辞其四"}
{"author":"黄裳","content":"望湖楼上与云齐，下视银河一道低。好是水边歌舞后，绮罗人在画栏时。","dynasty":"宋代","title":"泛舟钱塘西湖其三"}
{"author":"黄裳","content":"屈指朋从共怆神，不知原上几回春。静缘老去忘馀事，乐自閒来得故人。云日虽牵琳馆梦，旌麾聊慰雪窗身。老彭楼下人安在，千古都归一笑嚬。","dynasty":"宋代","title":"感旧书呈彭城太守"}
{"author":"黄裳","content":"澄心堂上閒来客，水与心同谁见得。微风不过波澜休，无碍空中秋月白。","dynasty":"宋代","title":"双源六题其三澄心堂"}
{"author":"黄裳","content":"杳冥中信自轮回，十二时行不可催。才迫海门三级起，忽临沙渚二龙开。水头花雨凌空落，日脚云旗动地来。果是尾闾虚不得，却还江上一徘徊。","dynasty":"宋代","title":"观潮其二"}
{"author":"黄裳","content":"竹也中虚谷也虚，两虚相得闹中无。月来风动时尤好，那更高人也自如。","dynasty":"宋代","title":"谷林亭"}
{"author":"黄裳","content":"笔头何处得天真，幻化身中气与神。传取本来空是色，莫将心印向他人。","dynasty":"宋代","title":"贻传神其二"}
{"author":"黄裳","content":"十州基址难沦没，二浙源流且溯洄。秋信最宜吴地看，雪峰飞向越溪来。","dynasty":"宋代","title":"观潮其四"}
{"author":"黄裳","content":"去住元来自有因，台头山上合栖神。茂林高下閒行客，想见当时一梦新。","dynasty":"宋代","title":"怀古堂有感其一"}
{"author":"黄裳","content":"入道从来自有缘，许谁心地是金仙。如来止止教休说，妙法难思莫妄传。","dynasty":"宋代","title":"六祖传付偈颂其一三祖"}
{"author":"黄裳","content":"扫迹各安在，托身谁与为。安危应择主，去就尚知时。春暖语尤巧，海遥归较迟。画堂人有德，可放绣帘垂。","dynasty":"宋代","title":"归燕"}
{"author":"黄裳","content":"一望瑶华初委地。更约幽人，共赏岩边翠。试把方诸聊与试。无情争得无中泪。飞瀑恐从星汉至。渐向宾筵，但觉寒如水。自爱一轮方得意。轻随箕毕还成累。","dynasty":"宋代","title":"蝶恋花"}
{"author":"黄裳","content":"何当归卧水云乡，不必功名似子房。一黍精华空色大，百年行数古今长。谁知扰扰还三得，独向冥冥遣两忘。少室山头星月近，紫微垣下起天香。","dynasty":"宋代","title":"偶成示道温"}
{"author":"黄裳","content":"万宝收还万合中，更寻心地亦还空。紫云盖下已呈瑞，佛法一枝谁与同。","dynasty":"宋代","title":"六祖传付偈颂其一四祖"}
{"author":"黄裳","content":"青泥藏化育，红粉看芬芳。照水有馀态，乘风无限香。晚来花独盛，暑后雨声凉。不著故不染，走盘珠自忙。","dynasty":"宋代","title":"东山三题其一观莲亭"}
{"author":"黄裳","content":"朱饼青烟篆古文，聊资清致聚还分。纵饶五出花残后，尤有馀香耸未闻。","dynasty":"宋代","title":"谢惠香饼其二"}
{"author":"黄裳","content":"兼忘物我玩鸥客，自得行藏遵渚鸿。看破眼前人与物，紫玄翁在小桥东。","dynasty":"宋代","title":"东湖留题鸿雁渚"}
{"author":"黄裳","content":"水涵群影去悠悠，楼有三千转首休。想见经游人与物，而今知我梦扬州。","dynasty":"宋代","title":"平山堂其二"}
{"author":"黄裳","content":"北山亭上共看书，少壮相逢气尚粗。乐事每闻高义长，病文尝借远烟涂。樽罍且慰人离合，龟鉴应知我有无。蟋蟀在堂年又晚，欲邀乡语负寒炉。","dynasty":"宋代","title":"会黄正臣"}
{"author":"黄裳","content":"喜看韩孟作云龙，同御天衢万里风。诗入中台推戴敏，月来东省照卢公。祠庭拜贶精诚共，试殿逢知学问同。广乐数声谁敢和，但疑身在化人宫。","dynasty":"宋代","title":"次门下侍郎东省怀左丞之韵"}
{"author":"黄裳","content":"言无枝叶色无尘，自是中间已悟真。且免此生占噩梦，更从何处卜通津。徘徊州县谙多事，荏苒江湖过几春。三已转官归吏隐，莲花池上友何人。","dynasty":"宋代","title":"送王道原判官"}
{"author":"黄裳","content":"凌波应作水中仙。","dynasty":"宋代","title":"句其二"}
{"author":"黄裳","content":"微尘濯尽，栖真处、群山排在云汉。青盘翠跃，掩映平林寒涧。流水急、数片桃花逝，自有留春仙馆。秦渔问，前朝换。卢郎待，今生满。谁伴。元翁笑语，相从未晚。更安得、世味堪玩。道未立、身尤是幻。浮生一梭过，梦回人散。卧松庵、当会灵源，现万象、无中须看。乾坤鼎，阴阳炭。琼枝秀，金圆烂。何患。朝元事往，孤云难管。","dynasty":"宋代","title":"瑶池月/瑶台月"}
{"author":"黄裳","content":"乾坤生古意，草木起秋声。移人名利境，梦中惊。便寻灵宝，凤髓与龟精。密报黄芽就，紫府门开，道情有个莺莺。问归含楚山青。卧影水天明。松庵谁笑话，见还婴。鹤归日落，聚散两忘情。好笑人痴处，白头青冢，世间犹说醒醒。","dynasty":"宋代","title":"满路花/促拍满路花"}
{"author":"黄裳","content":"边头八月秋田熟，南村北村夜舂粟。大平车子走无轮，载米入场声辘辘。官置斗斛人处碍，市谷日与时低昂。得钱却载车上去，出门掉臂归山乡。老翁扶杖笑且语，大儿踏歌小儿舞。酒酣歌罢喜复悲，却忆前年输糴苦。田头刈禾人未归，吏已打门嗔我迟。名为和糴实强取，使我父子长寒饥。今年官场有糴米，卖米是钱固其理。力排众议改旧法，闻说郎中人姓李。小民无力酬天公，但愿谷米年年丰。年年与官足兵食，三军饱食眠秋风。郎中归坐天子侧，更与小民说休戚。莫使明年开糴，老翁还作前年泣。","dynasty":"宋代","title":"罢糴行"}
{"author":"黄裳","content":"汉中沃野如关中，四五百里烟蒙蒙。黄云连天夏麦熟，水稻漠漠吹秋风。七月八月{左禾右罢}稏红，一家往往收千钟。行人叹息风土好，居人生计何草草。老翁扶杖泣我前，此事何堪与君道。君不见屯军十万如貔貅。椎牛酾酒不得饱，飞芻挽粟无时休。禾稼登场虽满眼，十有八九归徵求。军前输米更和糴，囊括颗粒无乾餱。棱棱杀气森平原，虽食我肉不敢言。阵马如云动雷电，戈戟摐撞相腾喧。口边夺食与马齧，马饱人饥无处说。大吏明知但吁叹，百姓俛首当擭窃。天高日薄炊烟冷，村落萧条往来绝。君莫问我汉中连年事，肝膈难言眼流备。似闻今年春，关外四五州。岁饥人无食，饿者颇亦稠。蕃人欲寇边，此事信有不。时涂苟如此，人生不如死。死即万事休，生则何时已。语多情极辞转哀，野风飒飒吹黄埃。荒村相对两呜咽，收泪问我方来。作官骑马不易得，具与天子怜婴孩。老翁已老死不惜，家有儿孙方戢戢。愿群富贵为爱惜，莫教还似翁今日。","dynasty":"宋代","title":"汉中行"}
{"author":"黄裳","content":"障塞应县隔，崇敬塘谩太高。","dynasty":"宋代","title":"句"}
{"author":"黄裳","content":"维衡屹南荒，作镇自开闢。定王十里城，处处见山色。","dynasty":"宋代","title":"潭州"}
{"author":"黄裳","content":"相得语未究，相知心已陈。喜生岗上夜，痛定箦中身。兴废自王郑，恩酬生魏秦。满怀机变学，岂谓有燕人。","dynasty":"宋代","title":"尉氏五题其二三亭岗"}
{"author":"黄裳","content":"率尔相会遇，欣然同醉吟。意外谈笑易，胸中矛戟深。契合好甘醴，听闻嫌正音。交结自此始，刎颈当知心。","dynasty":"宋代","title":"交游"}
{"author":"黄裳","content":"白鹭下遥水，青铜绝纤埃。窥鱼风色定，移渚客声来。事傃明明遣，樽临渺渺开。静怜閒意好，为过夕阳回。","dynasty":"宋代","title":"东湖留题鹭下亭"}
{"author":"黄裳","content":"想见海滨老，坐观台畔清。一纶聊自适，万户本无情。鱼跃心机静，鹰閒世事平。行藏天意在，千古跂功名。","dynasty":"宋代","title":"东湖留题钓璜台"}
{"author":"黄裳","content":"意息机乃息，人忘鸥亦忘。逍遥方自得，邂逅岂相妨。静见水天阔，閒知春日长。浮沈无一累，谁更问行藏。","dynasty":"宋代","title":"东湖留题其二玩鸥亭"}
{"author":"黄裳","content":"醉舞既成乐，醉归还有仪。涟漪閒自□，浑沌有谁知。哕哕鸾鸣处，振振鹭起时。忘归忘未得，方释鲁公诗。","dynasty":"宋代","title":"东湖留题醉归亭"}
{"author":"黄裳","content":"蘋藻风初定，鸾凤匣已开。有时开妙象，无处拂纤埃。乐共世人到，醉从天汉回。不知谁作记，寥廓卧楼台。","dynasty":"宋代","title":"东湖留题水鉴亭"}
{"author":"黄裳","content":"桃溪出世境，竹林居士乡。中虚秘天韵，外直凌秋霜。静久世味淡，翠深人意凉。触目多俗物，见君何日忘。","dynasty":"宋代","title":"东湖留题竹林斋"}
{"author":"黄裳","content":"紫微方梦断，灯火解严时。日欲衔龙阙，风先扫凤池。自怜夜气在，谁笑道冠攲。岂为云团惜，消閒赖有诗。","dynasty":"宋代","title":"集英殿考试酬唱其五"}
{"author":"黄裳","content":"云汉双眸冷，瑶池两桨轻。六花来酒面，万霰作蓬声。虚实终何有，高低已混成。拿舟缘此景，岂为戴君行。","dynasty":"宋代","title":"雪中泛舟"}
{"author":"黄裳","content":"处己心虽白，逢君眼更青。独来还得侣，相照即忘形。用意谁无累，开襟自有灵。递年何所乐，终日醉遗经。","dynasty":"宋代","title":"书怀呈同志"}
{"author":"黄裳","content":"阳光方接物，阴蔽已开关。水落盈虚定，云收去就閒。菊花窥晓日，松影撼秋山。滞思可乘兴，一联还解颜。","dynasty":"宋代","title":"秋雨喜霁"}
{"author":"黄裳","content":"却尘兼却暑，非市亦非郊。龙孕雪中种，凤翻云外梢。萧萧天籁作，淡淡月华交。切玉岁寒味，供餐无外肴。","dynasty":"宋代","title":"拂云轩"}
{"author":"黄裳","content":"扫迹各安在，托身谁与为。安危应择主，去就尚知时。春暖语尤巧，海遥归较迟。画堂人有德，可放绣帘垂。","dynasty":"宋代","title":"归燕"}
{"author":"黄裳","content":"秋色中分夜，金行旺气中。迩遐人望别，内外桂华同。澄澈曾经雨，娉婷欲御风。三人欢已断，犹锁武成宫。","dynasty":"宋代","title":"试院中秋夜月"}
{"author":"黄裳","content":"精舍喧哗外，华灯想望中。管弦何处客，帘幕去年风。好斁随尘起，悲欢覆手空。蟾光无内外，自与此心同。","dynasty":"宋代","title":"贡院上元"}
{"author":"黄裳","content":"漫漫云无隙，纷纷稻有芽。久怀旸谷日，空想暮天霞。睡美夜声碎，坐寒风脚斜。秋光犹未尽，相望有黄花。","dynasty":"宋代","title":"秋日苦雨"}
{"author":"黄裳","content":"一日少一日，一年无一年。顿门何处入，秘旨有谁传。忧乐波生水，光阴箭去弦。几时能得了，坐卧莫忘禅。","dynasty":"宋代","title":"自警"}
{"author":"黄裳","content":"阙下游多日，溪边过几春。数图人欲活，一笔自如神。不写俗中态，漫留云外身。丹青如模我，道貌似山人。","dynasty":"宋代","title":"赠传神师"}
{"author":"黄裳","content":"守岁饮须频，光阴又再春。漏移中夜刻，身是去年人。天色收残腊，人心息旧尘。东风新我意，相得向鸡晨。","dynasty":"宋代","title":"除夜"}
{"author":"黄裳","content":"百虫将入蛰，一气已归根。今古在还去，光阴朝又昏。莫随尘衮衮，须悟性存存。谁得逍遥趣，南鹏是北鲲。","dynasty":"宋代","title":"秋夜"}
{"author":"黄裳","content":"晚年尘事少，閒境道情多。汗简知千古，灵龟见一毫。更寻何处乐，休讼此生劳。名利虽然好，谁瞻数仞高。","dynasty":"宋代","title":"颐堂"}
{"author":"黄裳","content":"明舍义方立，深宫文艺成。诗书盈箧重，金玉满堂轻。天汉一枝峻，秋风双桂荣。羡君能自乐，在处有蓬瀛。","dynasty":"宋代","title":"寄题明舍"}
{"author":"黄裳","content":"一枝能独立，三径漫相随。閒逐人行止，先知路险夷。倚凭吟望久，将饮醉归迟。携到遥林下，尤宜倒接䍦。","dynasty":"宋代","title":"藤杖"}
{"author":"陈伦","content":"六丁不下驱天骄，宫车碾雪夜渡辽。白头乌啄大家屋，衣锦王孙路傍哭。一马化龙浮渡江，临安王气于斯卜。烽火江淮草木残，中原血战腥风寒。挥戈谁洗靖康耻，屈指英雄岳与韩。区区子英奚为者？片纸赝书背人写。风波万里坏长城，三字翻称廷尉平。北人歌舞南人泣，贺兰铁骑仍纵横。两宫魄冷冰天月，配飨反旌谗谄骨。麒麟墓道枕苍烟，御墨淋漓洒碑碣。墓门高揭对晴湖，松栝深深叫训狐。金陵城外苍茫处，丑缪堂封千载污。","dynasty":"清代","title":"张循王墓"}
{"author":"蔡德晋","content":"好梦偏教短，寒更故意长。孤衾涵病骨，残月印愁肠。静听鸡鸣杙，时惊犬吠廊。坐深湖墅晓，窗外一庭霜。","dynasty":"清代","title":"冬夜不眠"}
{"author":"蔡德晋","content":"龙山苍翠枕西头，水上芙蓉一带秋。云树不须遮望眼，梦中人在木兰舟。","dynasty":"清代","title":"望家乡"}
{"author":"刘绘","content":"可怜池内萍，葐蒀紫复青。巧随浪开合，能逐水低平。微根无所缀，细叶讵须茎？飘泊终难测，留连如有情。","dynasty":"南北朝","tags":"咏物","title":"咏萍"}
{"author":"刘绘","content":"绿刺含烟郁，红苞逐月开。朝华抽曲沼，夕蕊压芳台。能斗霜前菊，还迎雪里梅。踏歌春岸上，几度醉金杯。","dynasty":"明代","title":"月季花"}
{"author":"刘绘","content":"秦姬小字杜兰香，春艳妆成照杏梁。笑点山樱初摘绛，颦含翠羽半分黄。飞裙怕看蝉腰折，转扇惊闻凤曲长。指下慵弹碧玉调，眼前不见侍中郎。","dynasty":"明代","title":"丽人"}
{"author":"刘绘","content":"喧笑攀花会，悲歌怅别期。明年赏花处，只恐动春思。","dynasty":"明代","title":"赏花送客游江南"}
{"author":"刘绘","content":"袅雾香魂暗，凌波素质娇。可怜流雪影，半逐杏烟消。","dynasty":"明代","title":"池上梨花"}
{"author":"刘绘","content":"高唐与巫山，参差郁相望。灼烁在云间，氛氲出霞上。散雨收夕台，行云卷晨障。出没不易期，婵娟以怅惆。","dynasty":"南北朝","title":"同沈右率诸公赋鼓吹曲二首其一巫山高"}
{"author":"刘绘","content":"别离安可再，而我更重之。佳人不相见，明月空在帷。共衔满堂酌，独敛向隅眉。中心乱如雪，宁知有所思。","dynasty":"南北朝","title":"同沈右率诸公赋鼓吹曲二首其二有所思"}
{"author":"刘绘","content":"汀洲千里芳，朝云万里色。悠然在天隅，之子去安极。春潭无与窥，秋台谁共陟。不见一佳人，徒望西飞翼。","dynasty":"南北朝","title":"饯谢文学离夜诗"}
{"author":"刘绘","content":"江山信多美，此地最为神。以兹峰石丽，重在芳树春。照烂虹霓杂，交错锦绣陈。差池若燕羽，崱屶似龙鳞。却瞻了非向，前观已复新。翠微上亏景，青莎下拂津。巉岩如刻削，可望不可亲。昔途首遐路，未获究清尘。誓将返初服，岁暮请为邻。","dynasty":"南北朝","title":"入琵琶峡望积布矶呈玄晖诗"}
{"author":"刘绘","content":"参差郁佳丽，合沓纷可怜。蔽亏千种树，出没万重山。上镂秦王子，驾鹤乘紫烟。下刻蟠龙势，矫首半衔莲。旁为伊水丽，芝盖出岩间。复有汉游女，拾羽弄馀妍。荣色何杂揉，缛绣更相鲜。麇麚或腾倚，林薄杳芊■。掩华终不发，含薰未肯然。风生玉阶树，露湛曲池莲。寒虫悲夜室，秋云没晓天。","dynasty":"南北朝","title":"咏博山香炉诗"}
{"author":"刘绘","content":"露庭晚翻积，风闺夜入多。萦丛似乱蝶，拂烛状联蛾。","dynasty":"南北朝","title":"和池上梨花诗"}
{"author":"刘绘","content":"杏雨红初散，杨烟绿半消。日上金妆丽，风回绣带飘。含情听燕语，泫泪惜花娇。流珰波影里，明月荡轻桡。","dynasty":"明代","title":"绿水曲"}
{"author":"刘绘","content":"春光九十日，一日莫虚过。雪映疏梅影，风杂早莺歌。兰桡戏雨沼，玉骑踏香莎。名姝调丽曲，飞觞莫厌多。","dynasty":"明代","title":"春游曲"}
{"author":"刘绘","content":"月转周庐映宿光，烟飘汉署引仙郎。初披御府黄门被，已接天衣侍女香。窗前钟报知长乐，户外铃悬是建章。银浦初飞披南馆，羽林宿卫周庐满。司隶陈兵入禁齐，相君留对归家晚。珠箔高褰动阁铃，金钥乍悬传漏板。虎观氤氲云半遮，龙池呜咽水全斜。澹澹碧天遥度雁，盈盈宫树暗藏鸦。露滴天街应軃柳，风回上苑想飞花。丞郎清切连华屋，夜深尚剪芸窗烛。起草谁为谏猎章，抽毫并和阳春曲。天长地久颂尧年，万国欢腾侍御筵。共道《韶》音博士奏，还闻珍膳大官传。惭愧小臣空食禄，明朝宴会赐金钱。","dynasty":"明代","title":"春夜省内寓直"}
{"author":"刘绘","content":"银汉低回度月华，琼钩宝柱绾灯纱。宛转萦烟随绣骑，徘徊照影逐香车。飞甍遥望如平乐，曲巷相逢似狭斜。百枝然火龙衔烛，七采络缨凤吐花。凤花龙烛光云陌，娈童艳女连歌席。荷盖亭亭葆羽翻，芝幢渺渺兰辉畐。鸳鸯阁上舞飞仙，翡翠屏前淹醉客。枞金叠鼓转层台，绛火银花映杂苔。乍见朱尘连雾卷，还看薰燧乱星回。赤熛忽掣金绳断，丹洞齐烘玉琐开。蟠空百丈灵虬绕，簇幔千行紫蝶来。紫蝶飞飞散帘箔，流萤的的穿高阁。电影迎前霹霹惊，瑶光缀后天花落。扶桑波上浴奔鲸，蕊珠树底翻丹鹤。毒瘴熏时解麝膏，残霞剪断飘芳藿。麝膏芳藿夜将阑，蔓延剧戏几回看。铁铗烬销歌曲转，铜荷溜滴舞衣单。鹊飞玄渚星河没，龙口流珠漏水寒。遥思内苑鳌山起，喷烟射火春宵里。千旗万队绕西城，地转天回连北里。豹脂熊髓照无休，宝炬轻烟散五侯。羽林宅畔龙媒集，虢国园中凤跸留。翠焰金砂长夜宴，火桂炮鸾拂曙收。鱼眼摇灯半明灭，虹梁霞缕黄昏彻。繁华富贵目前欢，却笑娲媓补天裂。可怜刘向只穷经，夜月春风不系情。翩翩公子尝相问，草阁囊萤误一生。","dynasty":"明代","title":"元夕同杂宾里中观放烟火"}
{"author":"刘绘","content":"君不见玉关连日羽书飞，为报骄胡不解围。云沙压塞迷宣府，烽火连营照武威。将军折节延筹策，谋客盱衡论握机。旌旆摇摇出凤京，日光尘色壮君行。玄月飞霜开玉帐，黑山乘月动金钲。长驱已见嫖姚将，画计今传阮瑀名。少年我重孙吴略，常忆临戎度沙漠。跃马生禽老上归，弯弓仰射旄头落。只今送君气转腾，始觉雄心未销铄。我有龙文宝剑名，湛卢欲得单于颈血涂。雪花片片未曾试，把君仗之西击胡。男儿立功岂必上麟阁，不报君仇非丈夫。","dynasty":"明代","title":"送王经历之羽林"}
{"author":"刘绘","content":"凌旦寻春处，莫言花未开。仙人碧玉馆，艳女紫云台。一醉连歌去，千金买笑回。风光已相待，数遣晓莺催。","dynasty":"明代","title":"初春简喻大定之陈三公美并游春诸公"}
{"author":"张浑","content":"幽亭春尽共为欢，印绶居身是大官。遁迹岂劳登远岫，垂丝何必坐谿磻。诗联六韵犹应易，酒饮三杯未觉难。每况襟怀同宴会，共将心事比波澜。风吹野柳垂罗带，日照庭花落绮纨。此席不烦铺锦帐，斯筵堪作画图看。","dynasty":"唐代","title":"七老会诗（浑年七十七）"}
{"author":"狄咸","content":"秋浦分光来郡阁，清溪送影落征船。翠微亭冠烟霞外，又遇携壶太守贤。","dynasty":"宋代","title":"齐山"}
{"author":"狄咸","content":"旃檀归象魏，窣堵卧烟霞。","dynasty":"宋代","title":"句"}
{"author":"姚燮","content":"木兰桨子藕花乡，唱罢厅红晚气凉。烟外柳丝湖外水，山眉澹碧月眉黄。","dynasty":"清代","tags":"七夕节，爱情，神话，写景","title":"韩庄闸舟中七夕"}
{"author":"姚燮","content":"九城上闭，天龙守门。日月在橐，水为元根。含胚抱一，汶汶浑浑。真瀣外灌，大丹内存。盘古不世，何有朝昏？织杼成匹，经纬不曲。天以素澄，在水为绿。准常例变，因寄得触。嘉果虽甘，笑于菽粟。穆穆圣人，葆躬无欲。傅岩一鼎，活及天下。荆舒片言，怨詈满野。繁辞渎听，不如瘖哑。百里而踣，岂为骏马。嗟嗟苍天，竟无悔者。凝寒四极，阳曦自暄。层冰如壑，不塞昆源。松乔百尺，峻犹可援。立危弗慎，堕将孰冤。亢上非吉，守贞俟元。神奸禹铸，变难尽穷。星孛越纪，郁为淫虹。六合一雨，旱魃荡踪。秉持玉粒，稽拜献公。天难往诉，恻恻其衷。填海为陆，鼍蛟曷迁？柳谷息日，纬星亘天。龙门之柱，朴卓不镌。持握地纽，奚止万年？愿穷岁月，凌风溯沿。药可驻龄，命授草木。饵之失宜，稻粱酖毒。元冥司化，以敛为肃。苍龙一鸣，万象华缛。东作芸芸，寸晷如玉。万蚁穴庭，闇寂无扰。横览太虚，托身皆小。口食体衣，孰壮孰老？有根不死，逊彼黄草。敛金如山，何润枯槁？樵能运斤，不入兽窟。渔能涉流，不投溟渤。遇有所穷，亦以应猝。持强试危，气挫即蹶。骄慎之悬，犹秦于越。奔雷其阗，在闻咸敬。永兹畏愆，何有枭獍？青阳布熹，句芒持柄。大造鬯荣，不憯不病。莞乎昭昭，天之所令。绣旗在前，朱冠结缨。天人来下，道路让行。天人何居，巍巍五城。元都并丽，莫缋莫名。亦有神虎，守户其狞。热海冬沸，冰山夏寒。以戾抗化，昊宰不欢。乃命竖亥，穷其究端。羲娲含笑，指掌弗言。且骞琪树，往驭青鸾。芚萌台台，凋落系之。稚蒙熙熙，耄稚倚之。兰衿芬郁，不如琼襚。饵华之蜂，蛊性妖媚。危于发钧，已晚吾怼。酒如渑水，门有高车。麝烟四盎，琼声在虚。狼藉意气，结交市屠。东家有子，牖下局居。饔不给夕，一经自畬。太行可袖，选愞非贤。百家战舌，六经坠渊。蜉蝣有寿，瓮鸡自天。短晷未尽，飞蓬转烟。庄蒙谭化，谁曰真诠？伏鹰一捩，宿鸟向人。櫜弦已断，翘首踆踆。月黑大漠，风吹去轮。荒山在眼，郁以愁云。中有奇士，吾但耳闻。斧山山开，鞭石石走。盗蹠亦人，可以朋友。臂掌运气，力在寸挴。案户汉明，上络箕斗。长歌短歌，不如饮酒。","dynasty":"清代","title":"杂感十七章"}
{"author":"姚燮","content":"凿山不枯，斲石不死。路铦如刀，但苦人趾。脉络破碎，元精独完。灵蛟所宅，风雷郁盘。玉树万寻，明月一握。碧海为垠，青天之角。","dynasty":"清代","title":"天台宕"}
{"author":"姚燮","content":"太乙上囚，怫乎螶𧎾。首鼠执岐，莫挥莫攉。焚输自天，其色渥沰。霿然蔽之，所望奚遌？栖心有涯，敢怨阳薄？冥龙夕迁，大海其涸。嵺哉廓哉，万汇何橐？虽有性门，不试重钥。贞哉㸒哉，一元何跃。虽有命灯，不露微皭。荃蘅不焚，春乃妒馨。有兽者蜽，视之媌娙。乌乎疑世，而矫其形。勺水在坳，大潮泙泙。孕淑于默，触忭于灵。息不昧昧，知能蹈经。始妄鲜戒，谁相玉成？弗伸屈蠖，将讥负螟。流涕空山，白猿尔听。霜斧齿齿，不杀冬青。沥肝告神，庶谅愚惼。埋此太牢，以洁其脔。漻风珊珊，华蜺绦剪。文芷佩之，逍遥者辇。晃煜空虚，灵辔可搴。稽首暗祈，辞不露齴。息轸啴咺，凝睇微睍。流光弗怩，贻我淟愐。厥理有萌，是用昭阐。辟气四垠，以舞长戭。抒其旷哀，先秋而厉。冶以鼓之，商飙吾隶。招摇指申，万艳愁蔽。佪偟百年，罔剖厥悷。太古曷师，南面轩帝。上运有纲，开此盛世。胡然眴眴，不求汔济。天孙惰眠，庐帷将敝。孤心罕循，六合有际。愿约刑章，拯尔苛弊。山川濈濈，方滔其波。蛇蛟可醢，大张罝罗。趋时防忤，匪媕为娿。媕娿则那，往无异科。君子曰嘻，小人峨峨。不烂是柯，当锄是莎。仰首流眄，容裔太和。培斯正命，遑问厥他。上有巫山，下有汨𤄷。吾耳虽蒙，犹能辨歌。抱蜕摭卑，供朽于蠹。美人隰苓，恝焉西傃。恢炱绛霄，倚軨仙嫭。宫声玉𥲀，泄作雷呴。胡我有心，动而抵捂。巫咸不来，蹀将奚诉？曷钳其跗，曷破其瓠？曷柔曷瞀，曷禁曷锢？懮懮挫身，昊宰闻吁。屏曀养韶，以法婴孺。趯趯轮尻，何如尺舠？佳宾云至，兔首用炮。春箘翠深，吾眉与捎。食实可寿，凤皇不遭。嗜芰成癖，安睹蕙虈？胪珍鲜饫，愤彼蚑蛲。流漾春袂，技以淫要。心为堕华，不知所漂。挦日得月，避寒就熇。伊子云者，曷由解嘲？不求我任，宁扤我心。我之伤矣，谁谓我喑？有山曰崟，有水曰湛。积痗于瘁，匪始自今。慰我瘉兮，尔感之忱。俾我抒兮，尔德之愔。我先我后，骄阳骎骎。秋阳梦梦，独我照临。云拊我筑，云理我琴。忧我君子，涕泗其淫。惟鷟斯翔，惟龙斯骧。厥德孔彰，毋俾其忘。憸人忏伪，亦有肺肠。抱燋而语，阴山雪炀。持我之素，捍彼之攘。禀骨硌硌，不疑瘠尪。有材天眷，国是用匡。蚁生万亿，驯及要荒。我心之戆，披可示阳。莫我云听，以惭以惶。","dynasty":"清代","title":"九喻九章章二十句"}
{"author":"姚燮","content":"日皇东升，西山皆笏。孤峰不偻，万丈树骨。太清温温，孩提识春。饱食无病，居然吉人。去腊东邻，贻酒最醇。三寸之斝，中有九垠。衣冠拜趋，俗亦有礼。长孰非兄，幼孰非弟？兄而洵洵，弟而莘莘。古风何泯，天泽何湮。我惭歉恩，匿不敢群。不群以身，而群以心。无怀之衿，无弦之琴。云来过窗，风来拂衣。俯得鸥语，仰逢雀飞。雀飞止林，鸥语在浔。浔绿自阴，林翠未深。娱我独吟，眷我独酌。不将而迎，何摈而却？不却不迎，何纠何萦？希以为形，夷以为声。无以为营，吾曷乎名？抽刀杀人，忍哉同类。伊实未醒，胡能知醉？晨气廓清，甘以浊争。伊实长醉，胡由望醒？淘沙得金，剖石得玉。虽能医贫，不能医俗。子孙身腴，祖宗魂哭。密堂媚狐，荒邱哀猿。咄嗟斯人，吾难尽言。吾弗尽言，吾罄吾樽。今日何日，犬牛亦閒。犬不出巷，牛不入田。田气蒸蒸，巷有歌声。歌声乍停，吾思好莺。莺来当桃，燕来当杏。而此空枝，已媚江影。江影媚枝，亦媚我衣。我衣飔飔，心与漾之。我亲无愁，开门看鸥。我子无求，下滩弄舟。我弟无忧，与邻嬉游。我妹我妾，插花满头。不识贫贱，安知王侯？我不善饮，已罄一瓯。一瓯之酒，薰然酿诗。同调无友，和者其谁？韵以箫孔，弦以瑟丝。彼箫也瑟，庶知我思。风动水颦，村静林笑。烟开远篁，忽有斜照。目所习移，今始知妙。安得一竿，其间垂钓。钓龙可骑，钓鱼可餐。钓之不得，亦未为患。否则携斧，而薪于山。山容蕖蕖，我醉鱼鱼。各藉于虚，如相吸嘘。如嘘如吸，如暌如接。如拱如揖，意不可执。执我长剑，挥彼清风。风籁应宫，被乎壤穹。一斡机转，万里乐同。我厕其中，父母雍雍。室家蓬蓬，胡不融融。皇圣顺天，兵为祥气。匿虱在裈，于肤何累？虽我下民，身非习置。要念村墟，亦天子地。阳泽所临，曷尝吾弃？无弃斯完，无扰斯安。圜昊拭镜，方舆止磬。我厕其间，有山芊芊。有川绵绵，胡不闲闲？","dynasty":"清代","title":"元旦置酒江楼独酌竟日赋四言九章"}
{"author":"姚燮","content":"十年梦君，青山夕晖。江流逝矣，馀此一坏。天心闇窅，意不可窥。风非金秋，木若就摧。郁愤成古，后将告谁？惓念若丧，昔情纷聚。断丝积筐，重理其绪。空山魅多，薜裳曷与？须怜故人，食檗野处。我梦子魂，奈何凄雨？禀骨不馁，卑官屈躬。持帘惟素，宜命之穷。命之所穷，实道之通。馀哀在路，其心最公。视彼岩柏，荫尔茏葱。惜无江蓠，撷以荐子。北斗昭昭，子实未死。生平雁群，飘不知止。孑我孱身，来拾烟杞。载瞻崇冈，怅怀靡已。","dynasty":"清代","title":"过故友孙襄陵家谷墓吊之以诗四章"}
{"author":"姚燮","content":"剸人以舌，其铦似锋。囚人以气，笯槛曷庸？楩楠菉葹，屮木之稚。胎以土膏，不乞甘雨。大圜入照，明月无棱。周驰罔憩，谁系长绳？皇柄两持，元气凋瘵。淫孛寇阊，天耳其瞆。尧舜不帝，六合永沈。民殄物肆，何有古今。棼纚车斿，五岳夜醮。碧虚为澜，如有龙啸。","dynasty":"清代","title":"嘲愠六章"}
{"author":"姚燮","content":"汰渭能清，激泾亦浊。砺石去沙，其莹如玉。驯犬可嬉，怒则成虎。桀纣苟仁，不孙汤武。摩栈弗踬，蹶于大逵。敬肆自心，地何安危？花残眷春，日落愁夕。弃此流光，晦悔奚益？昭昭日月，冥冥雷霆。鉴兹不远，犹影附形。","dynasty":"清代","title":"砺石辞五解"}
{"author":"姚燮","content":"中宸冂冂，华凤若棽。五烟顿辔，虹洞玉岑。太微紫晨，石髓九斟。明婳其眷，玄罗在心。金鹅鍊魄，吐阳纳阴。容裔蹈廓，灵风振衿。天梁旭卉，谁叩飞音？返观出冥，流精藻朗。铁鷟挂林，海月初上。沆瀣四浮，逼入泱漭。西瀛不峰，琉璃平掌。摛乎空荃，恣意为往。水碧正腴，凤实盈盎。桐柏帝之，载稽臣颡。胎之息之，真元曷攘？窃汞于牝，泄牡以铅。龟蛇聃聃，独游古天。天暧不翠，中黄纳绵。兰睇皛射，流云亦嫣。灵蜕非蜕，蜕乎自然。玉台九霄，丹田九渊。九九合一，离斡坎旋。逆添顺补，变幻坤乾。羌有至人，孩抱黍圆。欲名其妙，名难妙诠。荃宰恬漠，醲化协舆。燕履所蹑，空香可摅。昌容携瑟，陵阳弄珠。九籥气升，神楼未墟。三素承箓，龙峤束书。清姑告退，玄脩准初。超轶埃壒，旁薄太无。藏息在踵，苍颜转枯。冥寂忘相，生命天俱。灵对当咫，眇默与依。玉雷填填，流声太希。太希惟夷，而遁于微。搏虽不得，讵忧其违？动以神摄，止以性追。追摄迭嬗，命固气培。魂隐孰蔀，魄著孰亏？郁单赤明，朝往夕回。三景之景，有几无倪。无倪为倪，非想亦非。元化混沌，至道无为。载稽臣颡，曷由赞辞？","dynasty":"清代","title":"步虚辞五章"}
{"author":"姚燮","content":"谓我已死，死亦几希。爱我尚生，生究曷为？性情未是，面目未非。尚此食息，我转自疑。致谢故人，哭我有辞。为涕为笑，谁能预期？桓山之鸟，冻霜满衣。纵有百年，不争一知。后我而少，先我而老。他年有哭，后先谁保？是以圣贤，致身贵早。褦襶市廛，岂无寿考？未生我身，我死已造。安见春荣，能免秋槁。天地与人，日月最宝。一息之存，中有大道。我真已矣，此为谁身？倾君恸哭，我亦不闻。终身之好，了以诔文。天下万事，亦复云云。破邸一屋，迭相主宾。檐有花绮，地有人陈。与甚酸忆，不如淡亲。此言可味，君闻弗嗔。","dynasty":"清代","title":"都门故人多传予病死以诗相挽者作此示之得三章"}
{"author":"姚燮","content":"大地闭门早，中宵谁倚楼？高寒不可逼，霜气亘天流。潭影蛟龙警，山空鹳鹤愁。梅花三万树，我欲梦罗浮。","dynasty":"清代","title":"寒月"}
{"author":"姚燮","content":"香粟佛天饭，蕊珠仙界衣。托名应自贵，含蕾再难微。荡子甘心与，村娘愧发稀。一春清素愿，消受露华霏。","dynasty":"清代","title":"珠兰"}
{"author":"姚燮","content":"六月含章殿，何来点额梅？结烟怜小串，贮露怨深胎。堕粉携镫拾，纤蜂索袖猜。画楼天汉近，听曲夜时来。","dynasty":"清代","title":"茉莉"}
{"author":"姚燮","content":"薄罗新藕色，疏黛远山痕。润发盘花腻，香心抱麝温。彩鸾无秃羽，瑶草有灵根。记踏婵娟巷，春烟满画门。","dynasty":"清代","title":"疏黛四章其一"}
{"author":"姚燮","content":"细腰怜楚国，响屧媚吴宫。静息吹春绿，醺肌滟晚红。风情团扇约，月意曲阑通。藻野初逢日，桃花喷玉骢。","dynasty":"清代","title":"疏黛四章其二"}
{"author":"姚燮","content":"风漪屏角湿，冰汗簟心凉。夜烛飞鸾影，晨奁堕马妆。閒愁传曲录，秘语漏迷藏。俪以金笼翠，贻之绣段黄。","dynasty":"清代","title":"疏黛四章其三"}
{"author":"姚燮","content":"韶年刘碧玉，风貌薛灵芸。锦带葳蕤佩，纨帱苏合薰。丽光娇海日，绮梦熨湘云。但惜卢家院，乌衣老燕群。","dynasty":"清代","title":"疏黛四章其四"}
{"author":"姚燮","content":"霸业三吴尽，金鹅水尚趋。荒罾悬驿柳，饥马齧城芜。西荡屯营撤，东溟去鸟孤。风潮忽催夕，寒碧飒烟蒲。","dynasty":"清代","title":"石门"}
{"author":"姚燮","content":"穷巷多荆棘，麒麟久不游。美人几荣辱，风雨动凄愁。芳意尔如此，空山谁蹇修？无聊供涂抹，亦自致绸缪。","dynasty":"清代","title":"画兰"}
{"author":"姚燮","content":"天地几知音，山阳感忽深。丛林惟翠积，静夜只猿吟。我亦抱虚节，中郎空古今。倚舷一长叹，明月满高岑。","dynasty":"清代","title":"柯亭"}
{"author":"姚燮","content":"十二曲琼钩，文梁燕子楼。晓情延水弱，春语狎烟柔。曳雪搀飞絮，攓云护泊鸥。坠欢重觅地，风叶已蛩秋。","dynasty":"清代","title":"溯春词六章其四"}
{"author":"姚燮","content":"醒亦见明月，梦亦见明月。明月浩平沙，梦时照城阙。故人十年死，在地已枯骨。樽酒致颜色，身死泪未竭。岱云青嵯峨，濡海动一发。深榛多虎狼，飞鸟五日越。来何涉崄巇，去何堕飘忽？梦醒月又斜，𧹬气晓蓬勃。","dynasty":"清代","title":"南辕杂诗一百八章其三十"}
{"author":"姚燮","content":"畏寒戒出户，置酒还独斟。黄蒿虽满墙，存有空山心。渟然醉中意，未识谁使深。但觉疏树风，其韵皆笙琴。得趣虽有缘，于我难自寻。孰云华胥乡，在古不在今。檐鸟偶一拂，白云堕吾襟。何须李谪仙，期之天姥岑。","dynasty":"清代","title":"冬日杂诗十四章其十一"}
{"author":"姚燮","content":"天风吹瑶雾，凤翼青翩迁。美人冉冉下城阙，淩风一笑何嫣然。六铢云剪龙绡衣，奇辉耀眸冰雪肌。步虚忽作小垂手，仙花蝴蝶相交飞。青冥高高莫知极，余生所愿何依违。君不见稿车楮马填门户，百万黄金贱如土。","dynasty":"清代","title":"飞龙引"}
{"author":"姚燮","content":"鸾胶凤髓青龙肝，灵芝如肉火枣丹。群仙宴酒蓬莱山，清歌妙舞非人间。清歌山响众鸟寂，妙舞垂手群花环。花亦自能舞，鸟亦能解歌。耳目受之心神和，天上之乐安足多？","dynasty":"清代","title":"浩歌行十章其五"}
{"author":"姚燮","content":"君年已四十，盛名满天下。奇文兀胸郁，孤造鲜旁假。星海泄天流，万里地中泻。摩荡日月色，元气极苍赭。京门三月晚，佛楼建文社。西山如剑锷，灼灼照杯斝。凭阑吐长气，浩然去平野。昂首见神骏，金台欲无马。息情通动止，导和归媕雅。卓荦眼前得，生平意中寡。","dynasty":"清代","title":"答汤农部鹏三章其一"}
{"author":"姚燮","content":"云梯倚天壁，银汉西极悬。风篁漾窗户，霏作湘江烟。婵娟如处女，罗帐不可延。昙萼舞镜笑，棠花失其妍。夷光老浣纱，陋饰等无盐。瓦石为城池，讵知黄金坚？子乔不出山，桂树空万年。","dynasty":"清代","title":"杂诗六章其三"}
{"author":"姚燮","content":"憔悴不成怨，烟苔作翠衣。露边魂气怯，天外月痕低。未忍残篝照，何来冷蝶飞？嗟渠蓬首妇，芳序感乖违。","dynasty":"清代","title":"墙根秋海棠"}
{"author":"姚燮","content":"庭角双梧桐，叶落无一剩。何以夜半秋风生，索索如喧万荷柄。使我揽衣起，重剔残灯明。灯光上壁苔气青，壁势欲动心摇旌。飒然忽中止，桂阁瑶鸾堕烟死。砉然还一挑，碧天苍鹘搴虹旓。灵妃窈然逝，竹影潇湘有云闭。天女珊然来，群星布网银河开。一指但作四五抹，一韵能转千百回。不知弹者何所喜，心曲缠绵托兰芷。不知弹者何所愁，泻此痛泪倾河流。我心不著愁与喜，胡为与乐其乐忧其忧？电轮电毂芙蓉辀，龙螭扇盖天吴斿，何不使我之梦蓬莱游？吁嗟乎，此技虽为贱者事，能感人情有诗意。我无长技惟学诗，不如尔技能入时。堂下少年三十辈，袖金置酒来尔师。尔院华灯闭深幕，吾屋灯疏静萧索。吾心已若夜啼乌，尔曲毋弹白翎雀。明朝拉尔登城头，环城皆海城为舟。尔以曲娱我，我以诗尔酬。曲终写以海峰碧，诗成投之海水流。舞乎仙仙兮髯修修，仙之人兮不可留。绿华双成抱琴瑟，遥遥待尔昆崙邱。","dynasty":"清代","title":"寓水仙宫夜半听南汇叶叟隔屋弹琵琶诗以赠之"}
{"author":"姚燮","content":"十月山川苦不妍，深堂属酒睨高鸢。无多芳草可怜雨，相望故人天末船。去岁风波同矮榻，环灯啼笑杂鸣弦。遥知大叶空庭树，低影茶廊扫暮烟。","dynasty":"清代","title":"赵文学裕熙招饮席上有怀武淘胡宋修二章其一"}
{"author":"姚燮","content":"络叶彯藤万帚花，小楼平对远山遮。渟渟泓水摇烟影，袅袅疏襟走日华。今晓帘阴堆暗絮，隔樽虫翅堕轻纱。缬吾醉眼天如黛，黛色天青是叶斜。","dynasty":"清代","title":"独饮寓斋藤花下"}
{"author":"姚燮","content":"变徵空挑卓女弦，幽怀枉写薛涛笺。莲真自洁泥何污，絮到无归浪始缘。但得小红依石帚，何输萼绿嫁羊权？愿从闭户皈清净，莫漫春灯怨杜鹃。","dynasty":"清代","title":"閒情续诗八章其八"}
{"author":"姚燮","content":"在客惟资友，相依况弟兄。阿咸翩后秀，亦自泥深情。但遂穷居乐，谁卑贱士名？迟徊吾已醉，起挹夜光清。","dynasty":"清代","title":"同侄孝廉际唐饮族兄给谏庆元寓馆二章其二"}
{"author":"姚燮","content":"万物未相役，吾心终不闲。佳卉听凋悴，何事除茅菅？出门慨东望，苍林郁如烟。下有人民居，近已废为阡。窭士还无家，壮志胡弗捐？所契难远求，忍辱务其全。","dynasty":"清代","title":"托感十二章其四"}
{"author":"姚燮","content":"公子风华七叶存，照人颜色玉同温。世无知己难行路，箧有藏书且闭门。湖彴停驴春柳暗，江楼战茗夕烟昏。眼中旧侣都鸿散，留此孤怀对酒尊。","dynasty":"清代","title":"答叶十四元墨见赠韵二章其一"}
{"author":"姚燮","content":"四弦入弄，正猊香幕匝，螺卮酒满。愁续弦长声百结，欢语拨来都怨。明夜帘栊，孤灯风雨，人别相思远。闻歌且醉，当筵不值肠断。谁家锦瑟挑心，玉箫叶尾，一例传凄惋。双翠忽搀檐际语，独雁还鸣天半。月小沉花，星疏挂柳，夜色围灯幔。闹蛾春梦，今宵如此庭院。","dynasty":"清代","title":"百字令"}
{"author":"姚燮","content":"江堞樯旗晚对楼，柳花泼槛媚梳头。条风荡路禽言絮，远溽蒸田麦气幽。静盼可娱身得止，灵怀无梏梦何仇？哝哝几辈趋时网，那识含华绝景游？","dynasty":"清代","title":"感怀四章与佘明经梅其二"}
{"author":"姚燮","content":"归后亲孥各无恙，相期螯菊话秋卮。吾生共托皇仁厚，敢信清平有乱离？","dynasty":"清代","title":"归途杂占九绝句其九"}
{"author":"姚燮","content":"雨不打无巢鸟，风不飘无根蓬。我独何为好行路，暮听寒雨朝听风。朝在南山南，暮宿北山北。北山残菊南山枫，尽是行人苦颜色。","dynasty":"清代","title":"醉后作短歌十一章其一"}
{"author":"姚燮","content":"拔剑一峥嵘，其气凌青天。穷愁鞭苦心，乃得千万年。颜氏寄箪瓢，乐道以终焉。马迁亦发愤，文采高腾骞。证昔理在握，眩今情遂迁。哀哀腥腐中，谁能辨愚贤？小人逐其末，君子志其全。生当励吾事，死当寿山川。","dynasty":"清代","title":"赠作五章益阳汤鹏海秋其四"}
{"author":"姚燮","content":"险梦昨系千尺藤，挂落天底搜神灯。白鹠戴冕黄爵昵，北斗射桷生芒棱。绣幡飐露花鬅鬙，风语洄绿春烟冰。莺腰一捻燕双睇，玉绡侍女芙蓉幐。西墀抱璧苍水使，东阶仗钺黄门丞。琉璃沃雪台九层，井犴猬缩不敢升。灵威秘简龙文缯，呼我鹄立供钞誊。捩肘忽触朱冠鹰，悍鹙抢舞同猎蝇。锒铛掷地飙沙砅，六丁怒发缄厨縢。支巫掩面夔跜走，鬼车十万驱輷輘。后招赤虎前青螣，铁索四罫蒙罗罾。藓气缭袂云𦒃𦒃，势惟下陨难上腾。彭姑淫笑被萝叶，发悬楮鹤要我乘。闪尸北极电开目，崩角遥诉无相应。金鸡三啼众魔扫，定久尚觉神懵憕。兹来顶礼土木像，羲身颉目吁可憎。金钉兽齧兰楣竲，据座啜粥骄髯僧。虞初怪诞不可考，倏忽殆有游魂凭。社翁担俎丰殽脀，騃童墨面随拜兴。豕肥牛壮食福膺，分馀报赛理所应。谓神苗裔九龙冠，不絷天马骑溟鹏。鞭叱章亥役大翳，提挈五岳当泥堋。帝封叠锡王号称，数典了了如有徵。昨梦或由此神幻，恐吾嬉笑来逼陵。我殊有辞向神告，斯民茅处阡亦塍。峒獠风气挟忍鸷，制钳信匪军官能。惟神血食代司守，少资呵护兼纠惩。出门履石俯空洞，蔽亏元气森林艿。刀剑窳凸环巢橧，蛇蹊诘屈缠为绳。雷辎过顶闻吰噌，阴山炀火熊熊蒸。雄风旗帜雌虹縆，曰神税驾游昆崚。五幽魄散八埏肃，万峦碧照阆都澄。丹蘤琪蕤抵梧实，凤皇摩翮朝阳升。","dynasty":"清代","title":"羽灵庙"}
{"author":"姚燮","content":"拊缶无筑声，拉筝无瑟响。自非真人流，敢为天际想？出门苦荒学，监之有师长。差免佣保辱，不致歧路惘。晨愁辞短衾，壁火动馀晃。雨气当城楼，颓云似摧莽。欲塞鸿逵昏，垂空厉千丈。未得扶桑梯，披怀照晴昶。可怜膑足生，不如夔罔两。感泣太璞完，但蒙卞和赏。匿我寸心孤，谁来谅惛恍。故人传尺书，此意善推广。遥知忆我时，烟海拍轩榥。海月悬瓦楞，松气夜森爽。鹤背青萝魂，仙飙挟之上。俯见唧唧虫，泥首在尘坱。感兹怀百忧，悲歌慨以慷。何当辞绊羁，清欢续畴曩。疏筑陂上篱，南青种桄榔。不扫滑壁苔，留写素天象。共抒蛩蟋声，和伊邻妇纺。落拓终须归，此愿后期傥。一剪金峨峰，仍须入吾掌。","dynasty":"清代","title":"晓起得厉山人志书"}
{"author":"姚燮","content":"暮秋洒微雨，转减昨宵凉。鸟拂乱叶堕，蛩依老藓香。城阴入湖气，檐色出天光。结坐不邀客，近吾于世忘。","dynasty":"清代","title":"微雨"}
{"author":"姚燮","content":"夜半喘饿牛，撼落西壁泥。携灯饲刍稿，邻婺偶停机。邻婺年六十，短鬓霜凄凄。持门无健儿，织布自为衣。种秫自为饭，艰苦防寒饥。每言生有常，沦汩谁预期？风劲能杀寒，大野飘烟稀。万㝢浩莽中，惭我蛛悬丝。","dynasty":"清代","title":"秋晚村居杂述七章其二"}
{"author":"姚燮","content":"猎镫穿林响仆姑，云芒一瞥鸹鸧逋。纵横驼荐坐芳草，错杂羊膋烹嫩菰。相拉小蛮调手拨，自斟巨海解腰壶。五陵意气吾惭短，且检囊筹斗雉卢。","dynasty":"清代","title":"南沙河题壁四章叠前韵示钱同年其三"}
{"author":"姚燮","content":"粒粟不费炊，独茧不受缫。翳翳万林夕，竟闻孤鸣蜩。乾坤閟华彩，群籁方阒寥。苦音致纤琐，吾亦嫌其嚣。大风吹西海，一鬨成刁骚。纵有伯牙弦，在指难静调。","dynasty":"清代","title":"秋日病中咏怀诗二十一章其十八"}
{"author":"姚燮","content":"丰碑卧荒地，累累官家坟。十年断祭吊，安知无子孙？旁阡纸火飞不到，蝴蝶自宿青芜根。君不见村南上冢箫管扬，衣冠拜跪陈肉粱。饿夫延颈乞残浆，鞭驱四散如牛羊。","dynasty":"清代","title":"浩歌行十章其七"}
{"author":"姚燮","content":"卓跞汪龙溪，竞藻天门鸾。似惭画虚诺，去作河上官。胝胼堪活民，力岂靳其殚？意得冰壶清，何愁扬浊澜？高城太白楼，远见南武山。下有万柳圩，君当宅其间。朝汎木兰艇，莫把珊瑚竿。梦君春波恬，愧予身非鹇。","dynasty":"清代","title":"春夜都门怀人诗十七章其四"}
{"author":"姚燮","content":"雨渍樱桃润，燕雏来踏枝。花轻松蝶气，筱短接蛛丝。静镜宜山媚，深苔有屐知。薄醺聊倚槛，初日上迟迟。","dynasty":"清代","title":"薄醺"}
{"author":"姚燮","content":"移社琳霄境。题襟客，大都苕绮兰莹。青柯幂院，催弦燕急，候诗莺静。无端击动茶磬。漾仙梦、春甜昼暝。问此时、可辨花香酒香，扇影簪影？等閒北寺樨浓，南泉芰老，披卷聊省。楼台月隔，江天雁散，旧梦谁证。何当带佩重整。倚紫凤、琼栏醉凭。奈眼前、织女黄姑，东西汉迥。","dynasty":"清代","title":"宴清部"}
{"author":"姚燮","content":"长风从西来，万木动凉色。吹我游子心，浩然向淮北。淮云连海阴，中有千里翼。不畏关塞阻，高飞往安极？纵无网与罗，矰缴善相弋。莫贪粱稻肥，去为求者得。","dynasty":"清代","title":"杂诗四章其一"}
{"author":"姚燮","content":"沙烟响曲玉粼粼，大道青芜碾去轮。千骑并趋濡水夕，万杨遥入帝城春。灯边卧酒无乡梦，马上联诗有故人。明日金台残照外，西屏天笏看嶙峋。","dynasty":"清代","title":"赵北道中二章其二"}
{"author":"姚燮","content":"七级楼台上界通，阑干十二俯青穹。太平气象占天府，珠璧文昌冠上宫。","dynasty":"清代","title":"杂兴得七绝句其二"}
{"author":"姚燮","content":"万笏山云，一蠡城树，未秋先已苍凉。尽倚梦、芙蓉绝巘，巾带风飏。庵竹萧萧送籁，空翠底、无尽斜阳。夫君逝，望里洞庭，遥隔南湘。还指采香湿路，有三五渔舠，停楫鸥乡。问那度、深荷宴月，多少鸳鸯。谁料乌飞鹿走，剩几处、断塔颓廊。休凄恋，钟外日渐昏黄。","dynasty":"清代","title":"凤凰台上忆吹箫游灵岩山，登琴台眺远。"}
{"author":"姚燮","content":"平生画梅几千幅，换得青钱供酒肉。画本流落半天下，谁能相梅如相马？松气摇绿云如山，风雨打壁门不关。嗒然有得复或画，要借胭脂染娇奼。一时绚烂良自佳，生恐年深易消化。和靖先生冠带行，那不逢人遭斥骂？我画不足惜，惜此梅花枝，梅花有灵当怨咨。空山十年饱冰雪，铁石为心太古姿，胡为强我来入时？","dynasty":"清代","title":"题画梅三章其二"}
{"author":"姚燮","content":"阒寂重门闭网丝，我来叉手步逶迟。廊眉烟锉茶初熟，檐角风幡柳共吹。苜蓿场荒僧舞槊，桫椤堂古客扪碑。谁从佛阁敲疏磬，冷照沈沈鸽影移。","dynasty":"清代","title":"城西废寺"}
{"author":"姚燮","content":"破劳体矜逸，心疾终痼愁。水渚芙蓉枝，苦尔一生秋。一家五人病，欲药医难求。接续呻吟声，联床拥危篝。星光过江大，射屋当我眸。使我睡想荒，静与诸妄搜。散漫有何涘，根始勉持留。穷命感天况，顺养安其游。","dynasty":"清代","title":"秋晚村居杂述七章其一"}
{"author":"姚燮","content":"晨悦集虚牖，园色新卉条。随往溢姿趣，未觉东风劳。灵思召春煦，百态安所逃？英英气为酝，盎盎神与超。寄于毫楮间，力捍真宰凋。边黄苟有知，俯首难自豪。","dynasty":"清代","title":"潘同年曾莹花卉画册"}
{"author":"姚燮","content":"回梦得鸿意，长天罢朔风。山高愁月缓，苔静识堂空。劳悴关心始，年华在酒中。沈怀师大造，默地有神工。","dynasty":"清代","title":"回梦"}
{"author":"姚燮","content":"朔寒大厉慎添裘，且寄閒心与白鸥。琴枕云甜茶梦熟，诗帏风押药烟幽。愿随藤杖寻吴墓，或向冰天泛剡舟。我料吟晨回煖气，阳光四宇溢浮浮。","dynasty":"清代","title":"息耕草堂冬日即事杂诗五章与黄太守丈安涛其四"}
{"author":"姚燮","content":"饿夫识初命，鄙客存古风。寸槎浮大江，演滥将何终。有托皆实基，弗谖矢惟躬。皇天无靳泽，一雨千畴公。淹延筚门夕，佳色湔琴衷。入目孤岚青，云浅不能封。暇当葺锄筥，密谷芝方茸。","dynasty":"清代","title":"托感十二章其六"}
{"author":"姚燮","content":"旧时帘幕只莺眠，打桨东归已隔年。闻说语儿亭畔柳，丰姿瘦似顾娟娟。","dynasty":"清代","title":"扇影词三十八章其三十一"}
{"author":"姚燮","content":"劙尔悦世容，断尔佞人舌。絷尔争竞心，投之向荒泬。毛颖虽良臣，棱棱有廉节。力至可造天，毋使役烦屑。吐蜃为气楼，丹黄极灵谲。冰夷避不居，龙女窅来媟。激籁不为蜩，何如抱枯孑？磨镜三千年，月当逊其澈。","dynasty":"清代","title":"论诗四章与张培基其三"}
{"author":"姚燮","content":"驽马何从试短鞭，春花已作古流年。大江初雪愁蓬叶，密屋清樽泥竹烟。几见为龙名满洛，漫传市骏价宜燕。冲风不怨单寒袖，剩有吟怀壮倍前。","dynasty":"清代","title":"将入都门答汤钺送别诗二章原韵其一"}
{"author":"姚燮","content":"滑甚桃笙，叠八尺珊瑚，尘未容渍。展向琼铺，微砑画苔纹碎。记否药磴春酣，沁袖角、露华浓翠。又背人，竹影侵来，荡得月魂灵水。慢教诗妓持蝇拂，早鱼鳞、泛上秋意。湘江断梦谁寻雨，红凝半函残泪。藕叶悄卷夜凉，认一般，愁烟难洗。让玉猧、绣闼偷眠，消受汗花香腻。","dynasty":"清代","title":"玲珑四犯簟痕依竹屋体"}
{"author":"姚燮","content":"水气香翻风气温，水云风树接遥村。云容借日变霞色，树影入波成藻痕。烟杪乱帆鸿引路，岸傍孤店苇编门。此身恍置苕南道，只少肥鲈佐酒尊。","dynasty":"清代","title":"蒙村舟次二章其一"}
{"author":"姚燮","content":"在岸但有杨柳丝，在水但有荷华枝。蒸霉天气入五月，五月犹似三春时。船帘不卷摇微飔，袂有蘋影帘为漪。水香不从蘋末出，却从人鬓遥相吹。人鬓千鸦插花朵，人袖阑干浅绿垂。浅绿入蘋鹭舒眼，花朵回窗玉照卮。船娘打桨自听曲，越客对酒惟吟诗。入湾颇讶夕阳尽，出桥渐得明月窥。明月在天灯在水，水天灯月交澄辉。灯光离合粉荷面，月影朦胧黛柳眉。荷心箫语逐灯远，明月独送吾船归。吾船迤逦碧城下，城根草湿多萤飞。城头云光千里白，照我船背岚霏霏。诗成吾醉客亦睡，清梦不与鸳鸯知。","dynasty":"清代","title":"钱参军肇锦招同厉山人秦比部芝庭泛舟虎邱作歌"}
{"author":"姚燮","content":"落日沧江独燕飞，香泥衔尽欲何依？未应飘泊忘游倦，可信关河有弋机。金谷荒凉空旧梦，玉京消息到今非。东风回首凭谁语，好向天涯觅伴归。","dynasty":"清代","title":"江上见孤燕"}
{"author":"姚燮","content":"薄酣夫力，朝凉试睡，荼蘼花拥。悄搯犀钗拨烟丝，寻昨夜、香心梦。阑腰露气知轻重。画蛱攕翎动。倩影回风上人衣，带嫩日、轻轻弄。","dynasty":"清代","title":"留春令"}
{"author":"姚燮","content":"天杪一行鸦，云容冻阔沙。江空摇独苇，雨定接繁蛙。曲浪浮岚转，遥帆作势斜。茫茫吾倚阁，吾思与无涯。","dynasty":"清代","title":"雨后倚江阁"}
{"author":"姚燮","content":"花拥青天鳷鹊楼，明珠络角嫁牵牛。漫誇十万金钱赐，有女空山怨白头。","dynasty":"清代","title":"归途杂占九绝句其三"}
{"author":"姚燮","content":"空园雨气逼檠寒，风薄高枝滴未乾。夜半离愁缘梦出，壁间瘦影拂尘看。路当险仄收缰易，天有峥嵘放剑难。强起开门望千里，荒云海上去漫漫。","dynasty":"清代","title":"病夜"}
{"author":"姚燮","content":"三闾不雪湘累冤，一饭谁报淮阴恩？人生出入有险阻，何啻荒山狎狼虎？一斗酒，不醉人。一寸舌，能杀身，狂魃啸旱天帝嗔，巫山绿萝吹阴云。阴云不澍万里渴，鬼泪成河人泪竭，祅火空郊焦白骨。","dynasty":"清代","title":"按剑吟六章其三"}
{"author":"姚燮","content":"鍊文若仙蜕，要与万劫争。趋名伺荣捷，气在即夺生。燮也少好诗，意往辞辄倾。不基幻楼阁，无律喧甲兵。未解一鸡缚，遂欲全牛烹。高秋敛春象，剥落千树英。乃知扫秾缛，渐使还空明。烟窗竹能媚，月宇云为晶。天海接黄浊，一一支流清。赴矢准虱的，缘垤规蚁程。常惧性真汩，强附优孟形。百虑阻一得，心目交晦盲。中年出涉世，寸腑哀乐并。悠悠古今事，恻恻饥寒情。但馀穷愁言，拉杂来纠萦。知巧异金石，日月犹驱虻。安复借讥誉，舍我就缩嬴。再拜诵君什，余怀致怦怦。挥洒热厓雨，鞭叱天门霆。广莫如可招，御之泠然行。我策东海鳌，君控南海鲸。探奇尽六合，访道遍五城。元镜握高掌，永照人间冥。","dynasty":"清代","title":"答黄丈钊"}
{"author":"姚燮","content":"巨马亘代河，督亢络其脊。宋辽古犄角，天堑险中画。淤沙壅支水，赤土似田坼。石齿露棱棱，犹作战骨白。驱渡极百危，摇摇悸心魄。荒笳唳哀切，前城复垂夕。","dynasty":"清代","title":"南辕杂诗一百八章其八"}
{"author":"姚燮","content":"通侯几辈解寻诗，丽月天桥问柳丝。芳树露溅车子笠，高城风软酒家旗。围场蹴鞠诸郎散，故巷笙歌旧梦移。揽鬓独吟无悦调，低声恐使鹧鸪疑。","dynasty":"清代","title":"都门春感杂诗二十章寓崇文门试邸作其二"}
{"author":"姚燮","content":"远山日对妆，村姬不求黛。动止归自然，无心得云态。晨起劳蓄蚕，未暇为春爱。积丝欣满绚，相期马头赛。","dynasty":"清代","title":"田家杂兴十五章其七"}
{"author":"姚燮","content":"梦回天晓。帘捲闻啼鸟。风雨深深人不到。砌上碧苔生了。踏青辜负良期。低鬟悄自寻思。桃叶柳芽都小，问春为底来迟。","dynasty":"清代","title":"清平乐"}
{"author":"姚燮","content":"晨耕种麻秫，浅绿分锄犁。山人不入市，可以无寒饥。谓我志青云，何为来涂泥？往辙苟不鉴，前路还多迷。彭泽羞折腰，挂冠赋早归。卧马倦林下，车轮生苔衣。","dynasty":"清代","title":"南辕杂诗一百八章其九十二"}
{"author":"姚燮","content":"江城草作冻烟色，屋脊啼鸠驱不得。梦中天水寻故人，万里空明见垂翮。三年一别今始逢，昔时秋雨今春风。春风吹我旧墙树，墙外垂杨未成絮。相期著屐同听莺，晚潮催促江上行。片时握手心差慰，仓卒终如梦中对。今宵我梦随子舟，子或梦我城根楼。城根记取甘溪巷，一桁芦帘挂月钩。","dynasty":"清代","title":"送徐司马还省"}
{"author":"姚燮","content":"颇闻亡命辈，掳掠遍诸乡。托迹还侥倖，相依得善良。诛茅时足爨，馈芋日盈筐。纵匪南山豹，聊为暗雾藏。","dynasty":"清代","title":"赁百梁桥南杨氏屋移家寓居杂述十三章其六"}
{"author":"姚燮","content":"再造谁之恩，令其妇子保。怨论出不经，斯人直蛮䝤。人鬼争一尘，乱民鲜寿考。但恐此土清，未许涂秽脑。天心有至仁，不偏骨枯槁。庶几邱墓安，各得子孙扫。抱城十里沙，明年看春草。方知蓬勃机，罔不藉明昊。","dynasty":"清代","title":"定海旅中杂述七章其四"}
{"author":"姚燮","content":"古溆无舟有夕晖，蘋花如雪水鹇飞。不知日夜滔滔去，流得征人几梦归。","dynasty":"清代","title":"渡汶河二绝句其二"}
{"author":"姚燮","content":"甘江出汉入涟州，灌以黄淮两道流。但觉斜阳平浩淼，乱帆去影捩飞鸥。","dynasty":"清代","title":"自盂城驿至安平三绝句其一"}
{"author":"姚燮","content":"天台桃花摧为薪，赤城二月无阳春。落英随流飘入海，化作西山万朵云。红云万朵压山脊，修径如蛇通暗碧。漏来岩隙日华明，不使苔根霜气夕。缛烟纠结微有薰，客颜相映如薄醺。拾将金谷珊瑚佩，挽住罗浮蛱蝶裙。珊瑚易碎蝶易老，谁道秋光抵春好？天际楼台但有霞，陌上蘼芜已无草。客来愁鬓感萧疏，独向西风策蹇驴。何如乞得樵担菊，归行瓶供对读书。","dynasty":"清代","title":"松止关看红叶"}
{"author":"姚燮","content":"升厓停策动高歌，马亦昂尻涕泪多。乱后田园都失主，弃馀兵甲半沈河。人间何处塞翁在，穷壤应无伯乐过。愧我床头金早乏，相依陌路共蹉跎。","dynasty":"清代","title":"邻人于野田获马招予试骑之感得二章其二"}
{"author":"姚燮","content":"娇语抑何怨，尔来投我衣。岂忘春色晚，犹向碧空飞。陌路多芳草，沙天满夕晖。东风不相爱，故侣看疏稀。","dynasty":"清代","title":"燕二章其二"}
{"author":"姚燮","content":"记绿蘋桨短，红藕帘疏，共倚春词。一曲伤离后，问灯云榻雨，梦瘦还肥。只愁画梁如昔，巢燕已全非。暮宿酒痕青，罗襟待浣，又蘸新啼。依稀。那回事，算值得人人，眉楚鬟凄。烟水东流尽，便等身金好，难铸相思。试看女坟湖上，日夕鹧鸪飞。恁一路江南，杨花乱落人未归。","dynasty":"清代","title":"忆旧游寄沈东岑吴中"}
{"author":"姚燮","content":"群公萧雅似春篁，厕以癯梅傲不妨。昔夜琴樽成古夕，醉中天地有回阳。繁灯转壁撩人影，剩雨当檐洗月光。莫漫随欢携羯鼓，去催邻社闹蛾妆。","dynasty":"清代","title":"董鋆上元夜招同人饮"}
{"author":"姚燮","content":"瘈狗不愁顶生角，盲马何能识山岳？煮硝炼磺求外丹，升天犹易脱骨难，肥肉留与他人餐。","dynasty":"清代","title":"当西曲变歌三章其三"}
{"author":"姚燮","content":"琴想澹含隽，灵天导古游。四山明益迥，独鹤峻谁俦？謦欬通神鬼，纷更谢马牛。乾坤无尽碧，横我寸眉秋。","dynasty":"清代","title":"琴想"}
{"author":"姚燮","content":"鲰生夙劫在虚无，那问真灵位业图？识字聊供仓颉役，求仙肯受始皇愚？尘皆在梦人谁觉，天可常留日不徂。三尺藤床风火界，元关黍米是丹垆。","dynasty":"清代","title":"穹窿山道士索以新诗书扇戏为二章其二"}
{"author":"姚燮","content":"同侣皆浩叹，顾我筹未然。各有亲孥存，存亡今难言。尔我如弟昆，半载同食眠。万一遘所凶，所戴匪异天。当谋生死宜，视此白日悬。白日有晦明，心腑无磨镌。莫争匹妇仁，枉与沟壑填。斯言未忍终，痛泪交沦涟。逆向西来风，洒与东流川。川以风荡回，泪以心沸煎。万籁无一和，万象无一妍。有象但成夕，有籁皆成鹃。安知身所之，前路非黄泉？","dynasty":"清代","title":"自杨庄渡河下淮船抵吴门道中纪事写怀六章其五"}
{"author":"姚燮","content":"黄叶不成秋，乱峰都在楼。独居惟有哭，遗想况难求。暗雨凄城角，惊飙堕渚鸥。谁怜数茎白，近已上吾头。","dynasty":"清代","title":"寄冯广文"}
{"author":"姚燮","content":"窈娭娭，而引曼。浃密期，鲜疑患。灵驾舆，魂追驱。冠丽姝，夙所须。轖无结，旐无委。专我精，金石毁。惟赤蛟，延儦儦。茹秘春，屏兰□，嘉醑陈。灵既醉，集古嫭，咸逊媚。来不涘，去何倪。揽大化，类儿嬉。眷我祜，笃我耆。凡在宥，谁不怡？","dynasty":"清代","title":"拟郊祀十九歌，存七章其七赤蛟"}
{"author":"姚燮","content":"佛灯荧荧一星挂，庭笋将篁箨初败。雏僧六七如雀群，抢攘团蒲学膜拜。柴门松绿篱枳黄，夕照在地人影长。东风不受海烟气，吹动春岚作麝香。","dynasty":"清代","title":"息耒院"}
{"author":"姚燮","content":"积壁非石乃积铁，日光欲留气先灭。独楸不叶狌狌啼，露顶孤巢愁列缺。何人结椽楸树下，醉藉枯烟嚼阴雪。天笋万仞不可齧，移向云根塞蛟穴。","dynasty":"清代","title":"杮岭写望三章其二"}
{"author":"姚燮","content":"平天雨气散微茫，春树连村郁露光。猎苑青林开鹞道，市门黄砾筑驼场。珍珠压缶床槽熟，翡翠升槃野豆香。上马欣然得酣饱，朝暾隐隐见扶桑。","dynasty":"清代","title":"黄村"}
{"author":"姚燮","content":"措就衣粮事不侵，坐禅密室有閒心。多朋细作家珍数，旧事新从日录寻。抽蜺贯胸防变想，借蝇拥鼻笑痴吟。抒怀且付长鸿去，醉里山川落照深。","dynasty":"清代","title":"对酒抒怀简都门故人八章其八"}
{"author":"姚燮","content":"石尤于我竟何尤，愧我身非不系鸥。待到白云迷去路，始知沧海有横流。短箫拟唱公无渡，冷榻相依仆亦愁。多谢故人频慰藉，清樽华烛对庭楸。","dynasty":"清代","title":"大风不得渡四章兼留别诸君其二"}
{"author":"姚燮","content":"米盐仗友办初成，乍可投閒养晦冥。境匪故安终凿枘，事如新界辟畦町。乱山寄梦秦边雁，异地浮家楚渤萍。且撷芳蓠纫大带，骑羊入峪采仙苓。","dynasty":"清代","title":"抵寓宅"}
{"author":"姚燮","content":"虚堂宜空谷，何以多好兰？交叶良葳蕤，结花况复繁。众嫭环屏风，梳栉无同鬟。随其向背陈，不厌周匝看。四壁澹摇绿，当槛疑有山。微风过吾袂，空响生琅玕。悄然顾横席，琴弦润方安。惜无中散嵇，取我胸怀弹。","dynasty":"清代","title":"春晴过江氏园三章其二"}
{"author":"姚燮","content":"瘦弦独语雨楼夕，城岚如波泼篁湿。饮酒辞醉苦不得，强附长鲸作川吸。短烛光短长烛明，弦声不断如蛩声。秋衫颜色腻秋露，压鬓秋花䰀鬌轻。美人上座眼平睇，列座英雄懦无气。鸳鸯狎梦荷华阴，那顾高林有雕睨？生不食肉不列侯，剑可手屈还为钩。饱餐粱肉明日饿，风吹云逝谁能留。子未为老吾未少，不数十载同山邱。大梁有客古侠者，平头十人骑玉马，挥霍黄金满天下。堂如射圃容百筵，一筵一妓皆婵娟。钿珠瑟瑟堕尘屑，蜡泪泻地成红泉，自谓此乐千万年。今春寻花过其地，桃花柳花皆可怜，空庭但浮凄凄烟。吁嗟乎，筵散春朝似秋寂，筵聚秋宵有春色。酒醒不醒歌续歌，多少悲欢在胸臆。天无星斗云莽回，地有蓬蒿车偪仄。燕子易老鸿易零，五更喔喔黄鸡鸣。疏磬一击四窗白，残霜万瓦初旭清，大江潮水漂浮萍。","dynasty":"清代","title":"瘦弦引一章示王大师真"}
{"author":"姚燮","content":"绣罳六曲夕阳残。梦漫漫。泪潸潸。桃叶东风，吹绿满栏干。莫怨春红迟二月，便开了，有谁看。","dynasty":"清代","title":"江城子"}
{"author":"姚燮","content":"停了十三徽。掩了灯帏。鬟丝袅袅露丝飞。絮样花痕烟样月，水样绡衣。香绿动霏微。玉漏声稀。生愁明日燕来非。人也未归春也瘦，梦也难肥。","dynasty":"清代","title":"浪淘沙梨花庭院图"}
{"author":"姚燮","content":"避谤图苟安，讵云知体要？竭尔灌婴谋，难弭过山盗。天门云九重，守之赤文豹。蒯生虽善言，无由沥血告。金钱费流输，庐山壑如窖。六军霸上来，尽为儿戏噪。应变在慎权，鉴远不资耄。张掖惟弱兵，犁污尚难傲。孝武天亶才，诏令见能到。是以元封初，师詟朔方暴。","dynasty":"清代","title":"读汉书五章其四"}
{"author":"姚燮","content":"朔寒大厉慎添裘，且寄閒心与白鸥。琴枕云甜茶梦熟，诗帏风押药烟幽。愿随藤杖寻吴墓，或向冰天泛剡舟。我料吟晨回煖气，阳光四宇溢浮浮。","dynasty":"清代","title":"息耕草堂冬日即事杂诗五章与黄太守丈安涛其四"}
{"author":"姚燮","content":"忆昔海变危，经略劳大官。散吏各从军，峨峨貂尾冠。仰见鸷鸟飞，手攫似可餐。安问悬肘弓，张弛有所难。驰骤弄白日，意气交腾驩。羁縻图目前，弃金同邱山。君来勷会计，夙夜凛无閒。鉴末必及本，而能持其端。明烛了千伪，不紊支度烦。下察隶与倌，未或怨疲瘅。惜哉立势孤，僚辈多触掸。手抱颖师琴，逆风自鸣弹。惊火落游枪，掠地骄番汗。城垒一万军，卫拒苦犹单。君保粮辎行，拇血敢辞殚？风刀剺面痕，夺狐西出关。招亡集曹娥，亲恤履茅菅。事定论功赏，乞职多援扳。君职实称勋，益禄何惭颜？慈湖郡西鄙，近亦困凋残。当令磐石悬，置地砥之安。未及底同乐，先宜识同患。并非尚苛刻，一一求疮瘢。庶乎气垂毙，猛夺生魂还。静日菀青柳，涟漪江初澜。送君江棹纡，天镜亸明峦。神医得扁卢，黎氓复何瘝？耳听口碑俚，其荣逾钩鞶。作诗聊宠君，谅我戆直言。暗木愁枭鸱，孤鹤垂素翰。","dynasty":"清代","title":"喜晤王明府有龄送其之慈溪任"}
{"author":"姚燮","content":"悲来忽复忆前乐，在昔乐时宁及悲。多怜华屋毁兵燹，此屋不毁今栖谁。独楸叶少鸱巢危，竹梢过墙当路垂。竹深苔深堂壁绿，尘丝缭屏野狸宿。对屏一尺红梨枝，病燕凄凄代鹃哭。春樽酒尽春魂飘，隔楼春山如怨髫。梦中天水有萍叶，眼底川原无柳条。斜阳此日军门角，明月当年画舸箫。社中十五人同调，年二十四吾最少。一年三十六社集，各抱心机织天妙。主人鹤立琼台姿，山人猿臂青萝衣。襄阳令公解组归，太行冰雪澄蚕眉。彼十一人亦罕奇，左髯右姣殊侏颀。我虽不驹犹不犁，驈皇并乘骖騑騑。于今死者十之半，或缚微名远方宦。馀六人者长贫贱，秃项依然铩中雁。我亦齿豁头欲童，六年病困成废躬。冉冉阳春光已逝，茫茫大海源谁穷？此生此乐乐不再，独行独悲悲以慨。斯人阨运一劫罹，何处名山万古赖。金难赎命文难食，廿岁沧桑了胸臆。旧阶绮石藤茑黄，后辈诸郎袷衫碧。年年西风鸣促织，西风九度主三易。北邙白杨愁萧萧，密院筝弦正催席。客来何为几遭叱，视我曾无颜面识。囊琴作枕书拥床，高卧分明那回夕？出门看湖无恙流，舟子相逢多白头。犹能记说上巳禊，桃花烟心寻栗留。一鬟一客一酒瓯，诗声夹杂歌声柔。谓我意气独陵厉，向天狂啸挥吴钩。","dynasty":"清代","title":"过揽碧轩悼叶文学元阶并吊孙明府家谷厉山人志两先生即寄枕湖社同社诸公得长歌六十句"}
{"author":"姚燮","content":"一从浃口走孙恩，海甸军容肃尚存。驻水艅艎千户率，固山戈马八旗屯。州粮斗募输茅寨，烽堠台荒列菜门。民甲更闻严夜保，柝声如雨月黄昏。","dynasty":"清代","title":"乍浦杂诗八章其四"}
{"author":"姚燮","content":"横水横流束海门，始知溟渤有昆崙。坚牢砥得坤维住，信是天恩是帝恩。","dynasty":"清代","title":"自浃江抵滃洲舟中得五绝句其三"}
{"author":"姚燮","content":"凤羽不缀绿玉琴，春女但斲红葹心。天阍十二虎豹睡，赤树染遍珊瑚林。鲰生无才出穷户，扳桃援李皆萧椮。醊粥淋漓颇矜饱，沸药瞑眩难救瘖。单衣蒙头走京洛，帚叶凋敝馀蹄涔。苦骑矮马觅黄檗，羞随华帽骄朱綅。市骨之台今不筑，洒涕而泣乌乎禁？妄遵屈例拾香草，古怨小续春兰吟。斜街楼阁极华绮，挨灯送笑狐睇淫。珠屏水腻薰晚麝，雕槃玉坦堆秋檎。佳朋联袂造芳社，每忘烛灺忘夕阴。扬灰乍集钩喙鸟，抽刀欲斮长鼻鲟。蓬茅卷风蔽万里，坐疑海日埋愁霪。闭关自怵学新妇，裹腹谁辨雌雄妊？堂皇大路守轨辙，巨书座右清白箴。由来憎谤起纤末，使予动足深渊临。荆州匿爱入肝腑，感通一气逾磁针。若蒙尘垢得湔洗，空翠重见阆风岑。程门喜作一年住，窗驹过隙何骎骎。维摩秘授大藏旨，上乐广摄钧天音。陈书季子复遭黜，危愁恍若鸡窥燖。官途杨树老垂绿，齐东大潦方积霖。脂车在户有畏色，况其繫我衷情深。沧浪旧约且弗说，蓬莱宫阙愁日沈。群公顾视亦狼狈，共舒手爪来结紟。高筵六尺尚环坐，聊拚欢乐觞同斟。清飔荡影四帷月，疏篁修眇松郁森。腻苔微溽得清露，踏枝来语双幺禽。明岚一抹照城草，高云空阔开吾襟。明朝岖径试铃铎，晓凉自梦芦沟衾。我歌能使唾壶碎，拈衣揽袖空愔愔。垂缫西序示圭式，好资砻错成天琛。吾行言采北山蕨，有怀或赋西归鬵。津门秋晚下赪鲤，锦缄与我书千金。水荭葱珑隔烟语，钓矶屋俯沧江浔。","dynasty":"清代","title":"夏夜壶园饮饯长歌留别编修师并示同寓诸子得三十五韵"}
{"author":"姚燮","content":"出门未忍行，视病多死机。气短何有情，差不剜心脾。倦乌抱霜月，微命邀燕疑。寂寞孤檠光，住象静逾稀。如何蓬首低，恋若春阳晖。面容苦日瘦，发垢苦日肥。岂真数日亲，已尽千秋期。黯黯愁去魂，药烟飘我衣。亲切凝盼间，有泪吾忍挥。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其九"}
{"author":"姚燮","content":"叩门寻我亲，心喜各无恙。转忘饥与劳，一振衰气王。出始酬主人，邀我入轩榥。顷惭礼貌疏，罪须鄙情谅。沙氛低压空，秋响涩难荡。乱叶走屋楞，群乌敛毛抗。大陆兕虎愁，元阴塞芒砀。烧锉蒌蒿丛，免冠泣诸将。何有閒暇心，筹及万军纩。我行得所依，未敢复惆怆。坐抚初菊红，放怀饱村酿。颇如枯槁枝，独承春煦盎。饿鸢投穷林，孤猿入深嶂。庶乎定后魂，永辞危海浪。","dynasty":"清代","title":"抵江村罗氏山庄"}
{"author":"姚燮","content":"万末烛毫发，炯影畏难逃。枝上乌惊宿，人间吾息劳。冻水汩群山，止命谁独高？静搜寥廓声，无风似闻涛。晶芒愁铄魂，未敢抽囊刀。","dynasty":"清代","title":"月夜"}
{"author":"姚燮","content":"斋厨饱蔬饭，别僧下山去。九盘落湖杪，已非昨来路。黄苇飒明沙，春霜未成露。乍有清歌闻，渔帆出无数。水云两默默，寸意与流冱。濯我向超洁，转增入尘惧。可狎不可鞿，浩荡愧沤鹭。","dynasty":"清代","title":"邓尉纪游诗八章其五"}
{"author":"姚燮","content":"不阿权贵学逃禅，兀傲蟠胸祇自怜。十丈萧州苍藓树，更谁倚管吊游仙？","dynasty":"清代","title":"论古画梅家得二十四章其二"}
{"author":"姚燮","content":"春蚕未出桑芽小，野菜青黄入烟晓。烟平水远见山色，山树连堤接鸣鸟。鸟声宛转东风来，风回岸曲桃花开。桃花红间李花白，水烟山鸟相萦回。烟边初日见人影，山根曲港通渔台。千枝万枝各妍媚，天色平浮变葱翠。英英在岸波香暖，暧暧当舷客心醉。去年六月行归舟，荻芦过雨成凉秋。今年二月复行路，别眼看花增别愁。别愁黯与春愁聚，幽怨无端落江渚。飞花流水近残春，谁傍浓阴听杜宇？","dynasty":"清代","title":"春江曲"}
{"author":"姚燮","content":"大衢并马蹴沙烟，天末金台旧梦悬。负尔清才供薄职，惭吾慵病恋枯眠。冰鲥拟对樱窗酒，江雨旋移柳步船。此去西湖花可芰，定裁新曲媚初蝉。","dynasty":"清代","title":"沈明府肇熙见过越日访之已旋省矣拟寄以诗"}
{"author":"姚燮","content":"手拨铜琵琶，目送大江䧿。可怜银床梧，赪花自开落。","dynasty":"清代","title":"论词九绝句示杜煦汪全泰两丈其五"}
{"author":"姚燮","content":"一树缃桃底，金鱼未锁门。雪肤融月气，水盼缭花痕。镇怯犀株小，吹香麝语温。静防鹦鹉觉，立露过黄昏。","dynasty":"清代","title":"溯春词六章其一"}
{"author":"姚燮","content":"美人双玉玦，素女九张机。相望帘栊密，潜听笑语稀。晨星窥䧿梦，秋月冻荷衣。扫阁寻残舄，苔花上襻肥。","dynasty":"清代","title":"溯春词六章其二"}
{"author":"姚燮","content":"绕郭佳山色，春萝媚若耶。鲤鱼成断信，栀子是愁花。怕听夜蝉曲，空停金犊车。濛濛云擘絮，黯黯月笼沙。","dynasty":"清代","title":"溯春词六章其三"}
{"author":"姚燮","content":"十二曲琼钩，文梁燕子楼。晓情延水弱，春语狎烟柔。曳雪搀飞絮，攓云护泊鸥。坠欢重觅地，风叶已蛩秋。","dynasty":"清代","title":"溯春词六章其四"}
{"author":"姚燮","content":"悔向罗敷陌，来吟崔护诗。留心珍一面，含意抵千辞。月斧脩琼树，冰绡织藕丝。柳花瞒不得，情与睡莺知。","dynasty":"清代","title":"溯春词六章其五"}
{"author":"姚燮","content":"宿践山难转，重门海共深。旧恩惟断珥，积泪在疏衾。短烛云邀梦，高天月照心。早知成永诀，还寄白头吟。","dynasty":"清代","title":"溯春词六章其六"}
{"author":"姚燮","content":"十载诗书味，凄凉付尔怜。深宵愁易烬，苦守又残年。霜气逼无焰，人心枯到禅。拥裘看独影，徙倚怯迟眠。","dynasty":"清代","title":"寒灯"}
{"author":"姚燮","content":"避冷垂毡幕，愁眠看絮衾。妻孥共团坐，风雪此宵深。煨芋频添火，烹茶且助吟。热中君莫笑，独抱不灰心。","dynasty":"清代","title":"寒垆"}
{"author":"姚燮","content":"落日下平皋，风寒古木号。鸦声去不断，云阵黑初高。杨柳悲春梦，关河苦冻毛。烟芜荒已尽，无处认城濠。","dynasty":"清代","title":"鸦"}
{"author":"姚燮","content":"杨柳大道青，春风吹晓莺。摇漾无尽色，宛转不堪情。酒市玉骢系，画桥油碧行。青楼有少妇，默坐倚银筝。","dynasty":"清代","title":"春词"}
{"author":"姚燮","content":"彩云亭榭，甚今宵、留我幕绡深处。迭鼓垂灯春似海，扇影鬟香无数。白纻鸳鸯，青陵蝴蝶，融入歌心否。樊川狂牧，不知身在羁旅。堪奈晓色催人，出门扶醉，兰梦消何许。眉月未沉天泛卵，烟气濛濛吹雨。风片花筛，水声柳烟，三两残莺语。横塘七里，画船迢递归去。","dynasty":"清代","title":"念奴娇越园观剧晓归"}
{"author":"姚燮","content":"花压臂。懒把断云扶起。一发东风知甚意。更来吹细细。怯怯恹恹天气。了了昏昏情味。眼底绿芜千万里。是烟还是水。","dynasty":"清代","title":"谒金门枕函残梦图为韵仙女士题"}
{"author":"姚燮","content":"长安春已残，高城满飘絮。吾亦安所为，明当别公去。出处衡古人，毕生几遭遇？何图拳曲材，心劳大匠注。欲别不忍行，相留不能住。卓卓西山青，惓焉一回顾。","dynasty":"清代","title":"呈季侍读师芝昌四章其四"}
{"author":"姚燮","content":"兀坐虚堂悬四幔，如山天势入㟏岈。弄昏烟色墙根柳，啼白晨光屋上鸦。湿雾当风冲雪阵，冻雷隔院走冰车。未妨折简招良友，盆菊棱棱尚有华。","dynasty":"清代","title":"兀坐"}
{"author":"姚燮","content":"天风吹瑶雾，凤翼青翩迁。美人冉冉下城阙，淩风一笑何嫣然。六铢云剪龙绡衣，奇辉耀眸冰雪肌。步虚忽作小垂手，仙花蝴蝶相交飞。青冥高高莫知极，余生所愿何依违。君不见稿车楮马填门户，百万黄金贱如土。","dynasty":"清代","title":"飞龙引"}
{"author":"姚燮","content":"山中劳人梦魂拙，醉拥江楼一衾铁。柴门尽夜孤柝声，晓起开窗万峰雪。疏林迢迢群雀飞，空田无食野犬饥。风能作梳客愁鬓，云不为棉吾怨衣。故人老瘦今何依，贱子漂摇绝境栖。馀生各抱枯尘面，莫乞高天一寸晖。杀身饵世犹恒事，置砚曾无读书地。文章微贱供豪役，生死荒凉逼穷泪。烟波画蘋双白鸥，今年三月南湖楼。飘缨公子寻沽马，横槊将军载艳舟。与君狂歌大白浮，未知众乐何独愁。阳春莺燕织暄语，闻之但似啼乌秋。今朝浩莽怀吾子，陌路难求真姓氏。乾坤物象方苦寒，我有热心向谁委？故城没海鱼龙骄，世外梅花香独飘。苍翎癯鹤易成素，绝粒容成难见招。","dynasty":"清代","title":"怀厉山人志"}
{"author":"姚燮","content":"忆昨揽朋辈，置酒临大江。青山接天色，日黑云头黄。风林扫低叶，孤鸟飞自昂。东南接天海，隐隐见故乡。狂歌振吴市，飞梦不可航。得乐且为乐，勉尽天涯觞。","dynasty":"清代","title":"秋夜二章其二"}
{"author":"姚燮","content":"雨馀凉有晖，独戍静山旂。冉冉野鸿度，寥寥空叶飞。阔天留梦窘，穷眄慰心稀。一证素弦愿，故人来款扉。","dynasty":"清代","title":"雨后值王焘至"}
{"author":"姚燮","content":"高吟移远思，风流写其致。似将摩九阊，顿尔绝尘辔。静堂谢众喧，素壁极寥邃。空华香可摛，拂落指端翠。积书在吾席，筌蹄具堪弃。稗守无粹言，苕发有新智。未觉履棘艰，坦境力能至。骍牺慕肥膘，奏刀待脔试。缚翼低埘中，慎尔毕生事。","dynasty":"清代","title":"励志四章示家塾同学诸子其二"}
{"author":"姚燮","content":"鸱尾檐虚，天半插，三层画影高。移青入幔，南明萝瀑，东峁松涛。寒云千叠翠，更夕阳、回雁迢迢。俯无地，甚赧虹粘雨，金碧凌歊。秋宵。玉河咫尺，酒醒几度擪琼箫。鹤呼支遁，鸾停太白，笑语仙曹。不知人世近，任眼前、秋梦萧骚。坐清寥。想星垂银络，露湿铢袍。","dynasty":"清代","title":"瑶台第一层沃洲陈春棹"}
{"author":"姚燮","content":"片云无风天清飂，一发不动千山秋。水帘高卷月出峡，萝叶四垂猿倚楼。半晌死生真澒洞，三元枝干大沈浮。蓬莱苑囿圣之宅，梦中吾作麒麟游。","dynasty":"清代","title":"梦得首二语足成一诗即纪梦"}
{"author":"姚燮","content":"金轮高借佛云扶，七级阑干紫翠涂。日月荡摩群象活，江山供养一鸥孤。胎仙梦蜕探秦望，骨母灵魂吊伍胥。盛世苍生无水厄，东南藉此作提持。","dynasty":"清代","title":"登六和塔"}
{"author":"姚燮","content":"埋轮风骨重乌台，眼底承平旷世才。何日青山双笠屐，相从雨后踏春苔。","dynasty":"清代","title":"郎观察葆辰属写东坡小象系以二绝句其一"}
{"author":"姚燮","content":"铲沙出烟色，淬若芙蓉铓。棱棱照空碧，薄日凝无光。中包极深赭，横叠皆老苍。危凹断成涧，怪砾环作墙。鹤翅陡旁折，龙首忽上昂。草木不散附，特立天骨张。防山一拳石，万古遥相望。太阴郁元气，至正朝明堂。结束泰岱脉，控扼齐鲁吭。龟蒙矧奄有，大东宜其荒。","dynasty":"清代","title":"峄山"}
{"author":"姚燮","content":"凄凉一棹江湖去，栗烈残年风雪飞。凋落故人如木叶，长天寒鸟向谁依？","dynasty":"清代","title":"一棹"}
{"author":"姚燮","content":"苦饮吐其郁，长歌振其豪。百计觅欢乐，弥使心瘅劳。回风洗晨滓，远见梁父高。白云不可撷，危松沸如涛。屈子不放废，千古文无骚。其芒炯天斗，柄在今谁操？","dynasty":"清代","title":"杂诗四章其四"}
{"author":"姚燮","content":"太息文章覆瓿难，疗愁须乞大还丹。依松小草谁名贵，裂竹悲风当叩弹。只有雁飞知塞远，莫教乌警到更阑。愿芟百亩荒田秫，与尔分塍种楚兰。","dynasty":"清代","title":"雨中过汤淮赠诗四章其二"}
{"author":"姚燮","content":"春气无枯花得恩，云华善媚月消魂。满衣绣草撩虫思，上箔娟篁狎露痕。小玉轻纨抛妹子，郁金残怨吊王孙。荼蘼褪后枇杷熟，咫尺天涯隔水门。","dynasty":"清代","title":"云华诗二章其一"}
{"author":"姚燮","content":"花茑锦屏风，楼台水气中。乱篁交午翳，断彴没天虹。飞鸟投荒翠，啼鼪在碧丛。倚阑看日落，吾思亦冥濛。","dynasty":"清代","title":"海昌陈氏园林五章其一"}
{"author":"姚燮","content":"秋潭一泓行片云，佳女晓汲青丝裙，幽花如桃人忆春。桑梢凉光动初日，宿雨苔根似鸣蟀，凄梦银床感湘瑟。十年挽髻无婿家，空山独情怜病鸦，含睇烟心萝叶斜。","dynasty":"清代","title":"晓汲吟"}
{"author":"姚燮","content":"万矢雨射地，翻沙入堂户。雷声绕屋梁，阗阗震天鼓。危城早闭门，风响噫如虎。咫尺决大河，坚堤猝难堵。弱耳供外战，雄心渐中阻。我马饥且嘶，我仆色凄苦。孤烛照我影，瘦屼在墙土。咄嗟行路难，归当老江浒。","dynasty":"清代","title":"南辕杂诗一百八章其三十五"}
{"author":"姚燮","content":"茭芦为岸柳为门，蟹舍鱼庄自一村。篴渚无人鹇梦静，水烟低护过黄昏。","dynasty":"清代","title":"宝应至高邮舟中六绝句其三"}
{"author":"姚燮","content":"白猿如老人，倒骑三足龟。结洞王屋山，虹梁雾为扉。密林纷素葩，彻夜光琉璃。虽无青鸾鸣，玉音静相霏。或即方回子，服朮面有辉。供职西那国，师事赵升期。偶然阅尘劫，换形世间栖。枯槁木石容，苶然遭疑嗤。","dynasty":"清代","title":"游仙诗十四章不必拟郭宏农也其六"}
{"author":"姚燮","content":"江堞樯旗晚对楼，柳花泼槛媚梳头。条风荡路禽言絮，远溽蒸田麦气幽。静盼可娱身得止，灵怀无梏梦何仇？哝哝几辈趋时网，那识含华绝景游？","dynasty":"清代","title":"感怀四章与佘明经梅其二"}
{"author":"姚燮","content":"九天丽色启闉阇，风土凭谁记梦华。抱郭嫣云南邸树，衔春娇燕上阳花。閒閒细鼓催茶局，款款轻尘送钿车。落日乍横城旆底，一眉粉堞划银沙。","dynasty":"清代","title":"东直门散步"}
{"author":"姚燮","content":"栖心绝庸想，植骨禀至坚。冶华返冲漠，持素非徇偏。错砻师古哲，琐艺操其全。高言发神采，湛湛月在渊。天门洞葳甤，灵翮恣翔鶱。瑶花一为拂，云态皆仙仙。吴江落枫叶，把袂秋风前。形暌恨迟觏，神浃殊暂缘。肝胆尚中蓄，已若交吐宣。相如自潦倒，宗之方少年。不以桂薪溷，乃蒙夔蚿怜。源真无绝派，江河亘大川。日月倘与蹑，金石难自专。何当共炉汞，论道罗浮颠。八景有遗录，腐粺非真诠。","dynasty":"清代","title":"赠刘山人泳之"}
{"author":"姚燮","content":"平湖散渔榜，高城下鸿雁。遥林忽动摇，长风已及面。天云凝将夕，得势偶微展。蔼蔼初月光，横向水中见。","dynasty":"清代","title":"平湖"}
{"author":"姚燮","content":"醒亦见明月，梦亦见明月。明月浩平沙，梦时照城阙。故人十年死，在地已枯骨。樽酒致颜色，身死泪未竭。岱云青嵯峨，濡海动一发。深榛多虎狼，飞鸟五日越。来何涉崄巇，去何堕飘忽？梦醒月又斜，𧹬气晓蓬勃。","dynasty":"清代","title":"南辕杂诗一百八章其三十"}
{"author":"姚燮","content":"猎虎猎虎，子无强弩。子有强弩虎有距，不愁虎生距，但愁狐假威。髑髅载面秋萝衣，拥蓬作髻低压眉，山鬼啾唧行相随。子无弩，弗猎虎，狐狸吹火虎伥舞。高楸阴阴鬼相语，白日当天照凄雨。","dynasty":"清代","title":"猎虎曲"}
{"author":"姚燮","content":"黛峰争靓叶，凉晓画明波。雏燕爱春阔，落花如雨多。大湖有兰桨，佳客被青萝。不畏裌衣薄，露边吟踏莎。","dynasty":"清代","title":"黛峰"}
{"author":"姚燮","content":"两仪未分气无始，天水浑茫亿万里。问谁造历皇古先，推演龙图泄亥子。今我一身漂一舟，八极之极皆鸿流。沧凉但作十月气，金银不见三山楼。东方月出西日落，两朵芙蓉双剑锷。空中元象大沈沦，井底群生浩笼络。劳逸无偏橐籥工，生死相催造化恶。侧听大轴鸣雷硠，照面熇云冰色黄。珠烟上撒白龙沫，玉屑下碾青女霜。翠蟾朱鸟两腾跃，自边彻底纯作琉璃光。周天三百六十有五度，中分其半安所藏？浑仪遗法肇颛顼，黄赤二道缠中央。淳风变范别表里，周髀以后仪益彰。咄哉思训悟平准，敢与物祖争毫芒。北高南下蚁旋磨，行何顺吉何逆殃？生平读书苦蒙翳，对此忽揭千重障。鞠陵渐驶纤阿驾，柳影犹衔玉门下。八十一万馀里中，以镜函镫两无夜。寸心警我梦梦存，哆口凭谁咄咄诧？文字因缘祖葛尼，石火山川大利亚。妄资铅汞外升沈，难结胚胎免凋谢。吁嗟乎，皇煌帝谛人续人，归之者鬼伸者神。六十四周风水火，佛氏尚畏三劫轮。斯时渺渺均何存，无或见见无闻闻。但觉大圜而外我身在，扫刮乾垢摩坤尘，飘飘汎汎随无垠。","dynasty":"清代","title":"渡黄婆洋观日入月出歌"}
{"author":"姚燮","content":"渔者老风波，向人不肯歌。提竿驱乱鸟，待雨试新蓑。喜得鱼偿酒，时移船压荷。未看城市态，敢道梦无讹。","dynasty":"清代","title":"渔者"}
{"author":"姚燮","content":"月落万山低，潮来风益凄。断沙明荻雁，大野语霜鸡。握手当寥阔，投心入窈迷。借歌渭城曲，抵得白铜蹄。","dynasty":"清代","title":"四更月落徐君送余下船"}
{"author":"姚燮","content":"暖水养春妍，斜阳明一边。城容思草拭，柳意待莺眠。挂上空亭旆，横来画渚船。低徊生荡思，平迥夕无烟。","dynasty":"清代","title":"湖上"}
{"author":"姚燮","content":"静极耳根通，群声一鬨中。细潮咽密簖，紧柝激繁蛩。客路无安枕，年来惯听风。归当键寂户，索性任顽聋。","dynasty":"清代","title":"静极"}
{"author":"姚燮","content":"含思倚回栏。地静人闲。落花和雪点斑斑。春霭微收新翠动，小鸟啼还。客袂怯寒单。清梦珊珊。湖天如画笛声残。鹤影水香知有约，明日孤山。","dynasty":"清代","title":"卖花声/浪淘沙·春日同小谱登吴山坐野园梅花下"}
{"author":"姚燮","content":"以我心中愤，凭君腕底豪。栖之一椽屋，钓也六山鳌。霜雁碛沙远，河云天界高。未能随影灭，聊复作形逃。","dynasty":"清代","title":"索厉山人写还海图二章其一"}
{"author":"姚燮","content":"有弟妇未娶，汝死谁奉亲？况益亲力劳，遗之襁褓孙。两孙各待哺，我又多出门。汝死长不言，罪谁原我身。为言妾死后，朗须续佳婚。愿其能奉亲，弗辞多苦辛。愿其抚妾子，相爱毋相嗔。但得新人新，弗忘陈人陈。陈人不如新，弗忘是郎恩。妾在冥冥中，看郎双悦欢。妾多故物留，留与新人存。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十四"}
{"author":"姚燮","content":"晓乘神徊车，暮入云飙宫。远秀禀素挺，眇想开庞䲨。度人如尘沙，隐愿难遽终。陈誓太上前，亿劫要诸同。受符括天下，五岳为御从。紫玮周八映，地球辉芙蓉。纳物归化城，一气春蓬蓬。言抚九奏琴，怡养虚皇聪。","dynasty":"清代","title":"游仙诗十四章不必拟郭宏农也其九"}
{"author":"姚燮","content":"蚓蝼各埃壒，栖无同命虫。行止有大窒，冻饿犹小穷。六翼生吾臂，讵遂快其翀？庶于广漠天，一试高寒风。峨峨万仞青，世眼惊华嵩。谁搜酝酿气，上翊云雷功。东旸未腾海，壶峤晖先红。安知颓景愁，已伏弹指中。宝镜受鉎涩，可弃等顽铜。幸兹接群听，有耳非竟聋。","dynasty":"清代","title":"古诗二章简阮训张培基其二"}
{"author":"姚燮","content":"俗耳无钧天，繁响怨荒雨。谁邀兰浦槎，梦寻月中杵。发翠彫石莎，瓷青碾花乳。吸纳灵阊霞，结为玉冰贮。秋气得至渟，初籁泄成缕。触我𤫩珑心，已通上界语。和薰妫帝琴，节之大吕虡。岂有官私疑，而同竞蛙部。元声夺梵钟，佛想闇然沮。一红崖背花，娟裳欲升举。郡王无留园，相业亦黄土。坐感萋磴烟，冥冥湿终古。应有瑶魄寒，静夜撷松麈。来听吾歌清，和以猿啸苦。","dynasty":"清代","title":"水乐洞"}
{"author":"姚燮","content":"立亭亭，行袅袅。弱柳写清照。要挽郎心，出格作风调。只看小敛歌唇，大垂舞手，已百倍、寻常材料。寄生茑。敢拌托命松根，翠结密缠抱。到底离多，不及会时少。且凭妒妹乖姨，摘蝉指蝶，把冷语、借端调笑。","dynasty":"清代","title":"祝英台近其十一并序"}
{"author":"姚燮","content":"帝檄禺疆狩华山，未应停辔白云间。岂防狡脱筹三窟，转类清斋禁八关。暗雨成烟笼草气，好风何日破花颜？愿渠早报焉支捷，勋厕麒麟褒鄂班。","dynasty":"清代","title":"春感八章再叠少陵秋兴韵其五"}
{"author":"姚燮","content":"三希鲙帖神龙本，艺林并推佳妙。风峪零花，雪崦断柏，剔藓更谁寻到。泥斑翠扫。便廿六文残，韵完姿好。巧斫方池，片云长护绿天老。阴山无此奇宝。想螺烟乍试，香晕霏绕。武肃宫砖，吴兴寺碣，一样珠澄玉皛。书评漫考。甚锥画江沙，河南神肖。运用玄宗，微辞成谶早。","dynasty":"清代","title":"如此江山/齐天乐·唐晋国公薛少保断碑研六舟上人属赋"}
{"author":"姚燮","content":"日气动雨草，野风汎有芳。童子散塾归，隔篱驱群羊。门庭芜未治，朴陋安亦常。舂负藉邻力，佽馈无乖伤。比屋三世居，朱陈永相望。","dynasty":"清代","title":"田家杂兴十五章其八"}
{"author":"姚燮","content":"乌孙有天马，神骏淩肃爽。蹭露白蹄健，灼霄青瞳方。辕枥困欲死，赏识逢孙阳。饰以金障泥，控以银丝缰。报主振奇气，蹀血平戎羌。一鸣响千里，白云为返翔。功成朽骨弃，驽钝翻侯王。巍巍黄金台，终古明月凉。","dynasty":"清代","title":"拟古五章其二"}
{"author":"姚燮","content":"东阿有旧县，青峦匝屏幛。拱笏若朝海，伛偻皆北向。下车惊稍定，扪心故无恙。百战出重围，转觉神气王。孤月悬汉高，太空扫浮瘴。卷帘招妓歌，弦燥发音亮。百媚作旖旎，落指辄沈壮。难得置酒高，适在万峰上。非因危苦馀，借此欢乐偿。既醉且出山，挥鞭两山让。梦曳铢衣游，天门詄荡荡。","dynasty":"清代","title":"大风坐独轮车踰东平山自王古店进句龙抵旧县得诗六章其六"}
{"author":"姚燮","content":"西荡看采菱，天晚菱叶绿。菱花跗纤纤，菱丝腻如玉。菱上蝴蝶飞，菱底翡翠宿。菱角弯两头，寸红不盈握。菱女䑠鸼船，赤臂骭如束。明漪回睐嫣，暗岚上鬟溽。但邀西风怜，不解团扇曲。东荡有华楼，楼上灺残烛。烛边双荷华，鸳鸯睡方足。","dynasty":"清代","title":"西荡看采菱"}
{"author":"姚燮","content":"夙爱欢所知，难凭一面辞。读欢书内语，常道苦相思。","dynasty":"清代","title":"拟晋人欢闻变歌六章其三"}
{"author":"姚燮","content":"山斗嵘尔姿，气谁测中荏？敢有寸梃持，来窥甲士寝。侩屠乘驷车，咄嗟命难谌。幸哉董氏狐，笔能铲流品。抱石昆崙眠，庶几得高枕。","dynasty":"清代","title":"述意十六章其九"}
{"author":"姚燮","content":"百里唐田走石螭，斜穿蒜岭弄云姿。青苍似拥樊翘髻，飘瞥都成李白诗。天与九灵苏雉魄，我嗟贰负梏鸡尸。只输埽橡芒鞋客，雨惨阳暄总不知。","dynasty":"清代","title":"登大雷尖四章其三"}
{"author":"姚燮","content":"庖鹿杀羊，呼行酒浆。酒浆有尽，行乐未央。西门迢迢骏马驰，骏马不用鞭，能识主人心所之。作官能役人，官亦人役。官亦日食不离粟，日衣不离帛。笙歌彻墙，道路停足。箧有黄金，子孙侧目。声名隆隆，天下所崇。愿日常照花，愿天不作西北风。西风漻漻，北风栗栗。重闱膏炀，春煦醲溢，言抚我琴瑟。","dynasty":"清代","title":"拟汉相和歌辞其六西门行"}
{"author":"姚燮","content":"乱笳吹满江城，欢声还唱双箫凤。息园水绘妆楼月，艳影庵梅冻。燕子词笺，桃花画扇，一般春梦。尽凄凉写出，白门疏柳，与斜日、残波送。莫是鸳鸯眷宠。寄红衫、天涯愁种。琼钗未合，金鼙忽变，酒翻灯动。党社南戕，降书西乞，危军朔拥。更甚人怜，恁多才李媚，苦吟江总。","dynasty":"清代","title":"小楼连苑/水龙吟·自题退红衫院本"}
{"author":"姚燮","content":"苔枝玉䫉自相妍，亸袖无端一笑嫣。忽逗浓香邀去马，邈含古怨匿空烟。谁来陌路携尊赏，客在风尘顾鬓怜。剩有大堤杨柳色，隔波与尔致缠绵。","dynasty":"清代","title":"车行皂河堤看杏花二章其二"}
{"author":"姚燮","content":"黄叶如沙野色昏，疑从绝域走昆崙。弓刀寞索残军渡，云日东南一气浑。道在未忧天地窄，时危始见米薪恩。最输大隐先生里，绿满桑园有散豚。","dynasty":"清代","title":"自姚江至丈亭二章其二"}
{"author":"姚燮","content":"静月息池水，池上林木围。水木合空霭，滟滟浮我衣。息寐亦匪早，清景殊负兹。微吟散閒步，与月同迟迟。渐得径苔湿，亮有清露滋。邻钟递回响，遥夜知何时。","dynasty":"清代","title":"春园閒居杂兴五章其五"}
{"author":"姚燮","content":"万卉当华春，讵复凛枯槁？弃士鲜外娱，抚心独秋老。颇惭少女风，分和到襟抱。空院无鸟声，微吟静差好。南湖矜褉游，车马竞潦草。方怨晨旭迟，旋嗟夕阳早。均此芸芸生，谁真戛戛造？芳洲多堕红，流云影低扫。","dynasty":"清代","title":"托春咏怀四章其一"}
{"author":"姚燮","content":"漉晶菰，分雪藕。拭盏浅斟酒。日隔帘漪，凉气此间有。难为荔馆蜂稀，蕉廊猧睡，好展席、弹棋消昼。窣罗袖。不防香汗如珠，湿向腕阑透。触恨无端，起自理裙皱。如何半晌沉沉，不嗔不笑，算暗谜、今番猜够。","dynasty":"清代","title":"祝英台近其九并序"}
{"author":"姚燮","content":"百端悟浮绮，动止益整脩。讵邀旦莫怜，未豫空谷谋。杨华作萍叶，在水谁见收？回潮听所狎，饥唼多閒鸥。鸥飞去飘瞥，大江倏已秋。风烟荡千里，澒洞将无留。安能选时地，一舸偕之游。","dynasty":"清代","title":"古意有赠五章其四"}
{"author":"姚燮","content":"黄麝堆槃卢橘烂，茜雾飘檐石榴绽。酒樽卧拥苔气深，楼阁江城水云漫。暗风入帏凉切肌，香篝小爇添罗衣。游丝不系燕魂重，湿烟能压箫声低。孤灯昨夕梦天海，络岛银蟾动明采。射屏莺睇露光湔，腻簟龙膏玉痕改。乱蛙语夕池波深，香萍贴上幺荷心。无聊醉抚新弦瑟，暗翠横墙竹作岑。","dynasty":"清代","title":"抚琴吟"}
{"author":"姚燮","content":"帝檄禺疆狩华山，未应停辔白云间。岂防狡脱筹三窟，转类清斋禁八关。暗雨成烟笼草气，好风何日破花颜？愿渠早报焉支捷，勋厕麒麟褒鄂班。","dynasty":"清代","title":"春感八章再叠少陵秋兴韵其五"}
{"author":"姚燮","content":"忤佛天魔亦易驯，弥缝转觉费艰辛。敢言倒柄持勋戚，颇道先谋出相臣。槁里秘辞探兀室，浔阳微服走卢循。龙韬自有防奸略，莫笑迂疏论越秦。","dynasty":"清代","title":"近闻十六章其二"}
{"author":"姚燮","content":"冰盘晓荐，尽麝衫红脱。雪样仙肌忍轻啮。想上元初嫁，越酿微酣，灯影里，步到西家罗袜。同心衔素核，说甚沉香，粉搯攕痕牡丹夺。春水范蠡湖、缟月窥妆，记泛棹、娇花时节。又若个、颦心渴思消，向软碧油车，一钱买得。","dynasty":"清代","title":"洞仙歌醉李"}
{"author":"姚燮","content":"乾清赐剑祝高功，赤纛迎舆出禁中。荒峪穷天藤甲泪，画城绮夜锦帆风。云边断雁霜翎白，梦里夭桃血色红。何似短裈田角卧，逍遥老作饭牛翁。","dynasty":"清代","title":"正月杪明州纪事三叠秋兴韵八章其七"}
{"author":"姚燮","content":"足刖岂伤璞，相者自神眊。以予区区诚，舌敝未酬告。万鳞接崇阀，容趾无寸奥。明月作龙饵，去且海东蹈。所悲新相知，如磁以针好。百引偶合气，一瞬忽离貌。今日迹所依，明日梦或到。人生几握手，元鬓变颓髦。君梦倘余觅，排浪向烟峤。乱茑络松盖，下有白猿啸。","dynasty":"清代","title":"答汤农部鹏三章其三"}
{"author":"姚燮","content":"神渊不宅龙，积蓄万年雨。酝作醍醐香，与僧养清苦。落叶秋不乾，云浆滴丹乳。一淬冰镜光，山鬟静相妩。石罂悬到根，大星浴如炬。但照鸾凤游，不照蟪蛄语。","dynasty":"清代","title":"炼丹峰下仙井"}
{"author":"姚燮","content":"江海西风怕逐鸥，独居穷巷耐深秋。残灯炯炯眠听蟀，落月沈沈醉倚楼。禅语防蒙云雾障，仙心未杂薜萝愁。何当整理青琴缦，白石苍松订梦游。","dynasty":"清代","title":"独居写简王丈坤二章其一"}
{"author":"姚燮","content":"击𣝔巡夜灯挂肩，栅门半开铜铃悬。隶卒拥后官在前，琅琅累累拖绁鞭。十家九户宵不眠，夜半煮粥屋有烟。饥乌蹴瓦先流涎，呜呜而语声可怜。我欲饲汝心回旋，已饥不保非汝偏。西邻瘦狗同瘦鸢，巉岩出骨毛打毡。弃垢满路无荤膻，往往饿死穷路边。尔乌弗巢吾屋颠，明朝日出当晨餐，空橐已无青铜钱。","dynasty":"清代","title":"穷巷吟四章其二"}
{"author":"姚燮","content":"携尊听我歌，清泪敝裘多。去水去帆急，高云高隼过。天催残日尽，人奈鬓丝何？未分猿招隐，空山种薜萝。","dynasty":"清代","title":"同冯广文登府饮月湖寓楼"}
{"author":"姚燮","content":"元云挂海看龙嬉，柱下遗型今未堕。始悟庄周非创学，颇嫌关尹有支辞。恃生天地防离母，脱想人虫忌肖师。要约五千归抱一，分明帝治尚无为。","dynasty":"清代","title":"读老子"}
{"author":"姚燮","content":"孟岭南回驿路斜，忽开烟瘴见人家。犁童赤骭蒲为袜，汲女青巾楮作花。马栅疏镫闻麦碓，牛铃冷巷出柴车。暗吹微雨三更过，落月昏昏照烂沙。","dynasty":"清代","title":"自汴塘至小山子同钱同年廷薰作四章其一"}
{"author":"姚燮","content":"昨日行苦旱，今日行苦雨。轣辘就泥泞，马首不能举。飘风复向东，飒飒响禾黍。洒我车中裳，黴色半沙土。有鸟鸣下田，垂垂湿其羽。旷野无丛林，何依得巢处？侧闻齐东西，三月酷天暑。但使居者乐，敢辞行者苦？","dynasty":"清代","title":"南辕杂诗一百八章其五十九"}
{"author":"姚燮","content":"不横琴、不开樽酒，看花据石为几。葛衫桐帽萧疏甚，大有渊明风味。苍翠里。喜识字鸦童，剔蠹通园艺。閒情冷昧。认一半模糊，斜阳残影，一半是霜气。难忘却，七年筑庐南里。分邻园隙堪寄。柴门月露幽如画，入夜蛩声繁细。秋老矣。想锄灌无人，变了苍苔地。输君高计。等烟水观鱼，云天盼鸟，会得淡中意。","dynasty":"清代","title":"迈陂塘抚松看菊图，为家秋塘题。"}
{"author":"姚燮","content":"万绿方怨干，山中自微雨。山林长髯樵，手携独僧语。破梦游始天，黄唐转非古。所忧俗未湔，就之适遭拒。层台悬危梯，风矫薄衣举。六合秋无归，尽归此台贮。远见海气黄，攕攕动鸿羽。颓阳不肯高，大地变黄土。安得瓠巴琴，萝阴枕霞抚。左揽金母歌，右招玉娥舞。","dynasty":"清代","title":"游头陀岩百宝台寿峰塔清水庵诸胜自江口山归得诗五章其二"}
{"author":"姚燮","content":"冷月窥篷，冰漪冱柁，絮衾酒梦难温。炉铛剩茗，窗篝残焰，守得如此黄昏。听疏钟何处，已全失、城山翠痕。况空濛里，秃柳枯蒲，栖遍冻鸥魂。须又要、抽帆辞客去，呼童晨起，好办离尊。船娘甚怨，筝弦抽掣，也凄响泪同吞。便尽情一醉，终难道、愁来十分。将愁与鸟，堕风荡入京岘云。","dynasty":"清代","title":"飞雪满群山"}
{"author":"姚燮","content":"灵贶夺瑶息，隽命延玉津。六府无键关，可驰飙火轮。皛焉重奥开，洞见元涯垠。郁赩绿蕊华，晕以朱霞痕。于斯总飞辔，九曜难恃春。昱凤衔八琅，出入三神人。意将亿劫穷，万寿未为恩。乔佺等蜉蝣，彭聃皆礽孙。","dynasty":"清代","title":"清虚真人降南岳魏夫人宅作歌"}
{"author":"姚燮","content":"十十复五五，津头打津鼓。日出西北风，撑船下淮浒。千船齐出关，军船杂行旅。旅人语军士，未言泪如雨。自离舟山城，十年作淮贾。昨信茫昧闻，妻孥惨遭虏。军士还与言，充名隶行伍。名兵实则农，能犁不能弩。去当殇异乡，敢期还故土？旅人还乡悲，军士出门苦。叹我不为军，叹我不为估。何以中道间，同来受凄楚。堕叶魂共悬，荒山梦多阻。心气吾几何，安能不消阻。","dynasty":"清代","title":"自杨庄渡河下淮船抵吴门道中纪事写怀六章其四"}
{"author":"姚燮","content":"江澜不动月气定，上云下沙一白净。银虬挂角衔大珠，十丈梅花倚天镜。对屏一岫烟为髫，松钗横作翡翠翘。古仙鹤氅吹琼箫，客来置酒阑干高。阑干倒映万仞渌，照梦鸥边有红烛。烛残月堕露飘衣，香海西风荡平绿。","dynasty":"清代","title":"香海曲"}
{"author":"姚燮","content":"石鼓叩无响，往作六峤游。迎客西南山，联袂低其头。背岩开万花，不知海风秋。时有麋鹿来，听梵明月楼。安期葬丛冢，丹灶今何留？眼中出谷云，一逝长悠悠。","dynasty":"清代","title":"由南天门至蒲桃岭四章其三"}
{"author":"姚燮","content":"抱蔓瓜黄槽酒碧，相偕客里度端阳。愁心草草看长日，风物依依话故乡。别店歌残花气午，当轩树密枕阴凉。薄酣高卧得微适，落照荒城又雁翔。","dynasty":"清代","title":"汶上客店偕同人作端阳"}
{"author":"姚燮","content":"关山万里入清寥，谁向蓬莱挂酒瓢？城树鸟还估舶碇，石坛风紧将旗摇。浪边小屿低愁没，烟外斜阳短易消。我欲移家从浩漫，鲁连梅福两难招。","dynasty":"清代","title":"登招宝山"}
{"author":"姚燮","content":"真阳不寓元，至阴不栖牝。甲运疲屡周，谁续天地泯？奈何身为蝣，镂斲到肝肾。内寂灵与绵，上吉凶所眹。胡尔不黄泉，而欲侣蝼蚓。","dynasty":"清代","title":"述意十六章其十二"}
{"author":"姚燮","content":"迥野天萧萧，捎云有孤隼。西下千里潮，流与夕阳尽。羁人迟未归，忧来不能忍。谁见六宇宽，留此一身窘。晚色浮空来，霜气逼潜紧。乍有村火光，激射到䉋箘。对面将军山，峭极梦难近。夜啼不待猿，有泪我先陨。鬼神徒见猜，意气郁未泯。尺蠖无由伸，附为草间蚓。下涸重渊流，上扬九霄坋。庶几俛仰间，一揭万古愤。","dynasty":"清代","title":"冬日旅怀杂诗三章其二"}
{"author":"姚燮","content":"割裂诬圣贤，谁真读书者？鞯辔差可胜，自许等天马。啁响欺病蛩，何如钳口哑？眼中城南徐，生平意中寡。羞攘名言卮，耻炙辨才輠。九宇氛自澄，三垣斗堪把。皇始能贯终，太素不知赭。岂有菲薄心，奴视及董贾。须悟汲冢书，已在壁经下。","dynasty":"清代","title":"赠徐十三明经时栋四章其一"}
{"author":"姚燮","content":"卷湘帏、抛书岑坐，闲飔偏惹吟袖。青山纵说双湖好，不似江城深秀。凝思久。但燕子杨花，消息天涯漏。伤心依旧。等盼盼楼居，朝帘暮榻，风雨伴僝僽。空相忆，风味冰鲥露韭。良朋元白欧柳。绵绵远道知何惯，俊物新题都负。诗定就。问花底垆边，念个狂奴否。约归春后。恐茭渚烟凫，荻阑水鸭，梦比去时瘦。","dynasty":"清代","title":"摸鱼子浮碧山楼春暮客感寄上湖雪莲社诸子"}
{"author":"姚燮","content":"寄书谢群公，别言愧深受。仍以落寞归，报答复何有？恒河千亿中，团聚讵微偶？要使元会永，望今识良友。文字等积尘，性在乃非苟。铭此金石坚，身外孰臧否？","dynasty":"清代","title":"南辕杂诗一百八章其二十一"}
{"author":"姚燮","content":"乖龙夕震荡，天有崩石声。云澜互窳凸，不使尺寸平。大艨可驰马，漂若莲瓣轻。竟从万剑锋，暗蹑软絮行。试魂若已堕，视魄知犹生。履险客或惯，委命吾何能？岞崿肝胆间，并难名以惊。赤旸渐东曜，六合方廓清。遂偃蛟龙旗，不敢堂皇争。捩柁出盘涡，高帆正无倾。瞬息一百里，瞥过临安城。临安有大江，两髻青山青。下立千丈沙，筑塘如环屏。江水下欲直，海水趋欲横。并力不少让，激之为嶒崚。倏有苍赭气，回薄层霄冥。使我不系鸥，复作无根萍。岂真破浪雄，不负长风乘。九万控寥阔，视此犹飞蝇。愿借羲和鞭，上策天池鹏。","dynasty":"清代","title":"扬帆过鳖子门"}
{"author":"姚燮","content":"客燕如无家，食息安大造。自顾病质瘦，曾不待春老。斜阳媚薄襟，纤影弱难抱。畏随江上絮，临波狎窈袅。山川风露中，怨色满芳草。仍此车马行，嗟嗟旧人少。郁金卢家堂，少妇夙娟好。隔梦一箔烟，黄莺暗相恼。触感皆不情，因之就枯槁。敛尾潜密篁，逼以万象晓。可怜天海空，悬此命微渺。安得致所娱，而令忧心邈。","dynasty":"清代","title":"客燕"}
{"author":"姚燮","content":"自汝为我妇，未尝我乖忤。但嫌汝太明，事每穷细故。敢以刻露多，竟遭造物恶。外动虽胜常，内劳已残蠹。窥汝力不支，犹作百端护。因循而至今，亦我于汝误。迨识恶梦非，晨钟已将寤。汝病诚何由，在我转难喻。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其三"}
{"author":"姚燮","content":"延英秘殿，香姜穹阁，风雨几堕残瓦。圜当玉致麒麟截，更认尺围馀六，血黫苔赭。八十一门埋落照，剩断砾、供人怜把。检一卷、丽赋西京，愁绝夜窗写。漫说榱兰柱杏，当年绀碧，掩冉金凤铜马。式翻宣德，圆绦约布，伪赝谁还知者。辨长生款识，邈篆悬针鼓文亚。曾知否、灵山龙首，土色烟凝，疏时和黛麝。","dynasty":"清代","title":"八归未央宫瓦研"}
{"author":"姚燮","content":"布衣长揖韩荆州，立门弟子皆清流。魏晋滥觞不足训，西风堕橡骄猕猴。六朝天子淫荡祖，脔割山河饵雌虎。鞭梏重泉禹鼎奸，青面阎罗编肉谱。清风无情吹白杨，明月不满团扇亡。空山妖虎饿垂死，花穴狐狸方艳妆。何如土锉煮败蕨，香雾春深拥蟾窟。泰山压顶口衔碣，不肯封侯攘仙骨。","dynasty":"清代","title":"作放歌行七章遣醉其四"}
{"author":"姚燮","content":"到门见稚子，稚子还娇痴。喜我远道来，急呼牵我衣。升堂拜老亲，老亲苦憔悴。喜我远道来，含笑抚我背。入室觅病妻，病妻竟彫瘦。喜我远道来，下床挽我袖。阿妹从我后，阿弟趋我前。喜我远道来，环坐听我言。","dynasty":"清代","title":"当解剑歌七章还家后作其二"}
{"author":"姚燮","content":"昨夜占天星，少微黯无光。下视帏灯孤，夫子病在床。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其三"}
{"author":"姚燮","content":"尾宿天垂紫气缠，北关锁钥滠城悬。谁寻海上童男药，尚数垆头姹女钱。乐寿军门横断石，日华文馆闭空烟。大毛祠宇任延墓，一例无人荐鞠泉。","dynasty":"清代","title":"河间怀古"}
{"author":"姚燮","content":"此去兖东古道颇，恰因瓠子未停歌。城岚木杪明孤峄，樯影天边见大河。柳峪晴芜屯翠骑，荇沟春涨浴苍鹅。夜来梦傍双轮月，莲叶千山碾露过。","dynasty":"清代","title":"自汴塘至小山子同钱同年廷薰作四章其二"}
{"author":"姚燮","content":"巨松支版阁，贮阁但惟碧。碧紧日不到，午气如露夕。惨影动佛容，疑醒古僧魄。破厓一线泉，荒云袅千尺。地深无世烟，鹤巢在天脊。隔掌洞府幽，待吾寸心辟。坐数瑶华枝，玉尘冻吟帻。愿为木客佣，循苔扫麋迹。","dynasty":"清代","title":"游头陀岩百宝台寿峰塔清水庵诸胜自江口山归得诗五章其一"}
{"author":"姚燮","content":"所见已如斯，尔行还曷为？但言各无恙，劝我不须悲。脱阱事真险，闻安心转疲。且从斋院息，啖粥解吾饥。","dynasty":"清代","title":"西成桥遇舍弟"}
{"author":"姚燮","content":"幽赏得弦外，涧响为古琴。山人携药锄，不斸葹草心。大野多流萤，河汉夕方阴。苍桐百尺枝，中有元籁沈。紫鸾振华羽，自顾非凡禽。骏马骨已朽，焉有郭隗金？之子在西方，怅焉怀好音。","dynasty":"清代","title":"饮酒诗五章其五"}
{"author":"姚燮","content":"阿李李家子，矬髯如老胡。一生随浪迹，十岁隶官奴。十二走西洛，十三来北都。华貂中贵裔，细马上方驹。暮受巡边印，朝辞秘省庐。姓名档册冠，袍带左骖俱。善伺能承目，争艰不爱躯。明通燃怪独，凶锐辟蝗符。密牍重缄授，先程间道驱。沿乡豪横子，戢戢蝶愁蛛。百县贪婪吏，纷纷鹿畏貙。民皆传有幸，罪弗织无辜。气肃开秋翳，声廉仗褐徒。荐之丞九品，赏以橐千珠。熟读明心鉴，羞交昨舌儒。功名抒郁勃，荣宠及妻孥。扫涤经年狱，搜焚大泽逋。守刚殊殉愎，褫职竟缘迂。此后还真璞，从前悔滥竽。寸心参窅窅，六合走躣躣。问道崆峒氏，谈禅主客图。气雄淩泰华，拇茧蹴岷泸。地脉罗经辨，天浆玉斗㪺。精灵能摄鬼，敕勒善驯狐。剑客资商剑，壶公别抱壶。鍊眸星共碧，锻骨鹤同臞。醉便呵驺骑，间频狎贩屠。近年将八十，玩俗益痴愚。富贵真优孟，烟飙几迈徂。拍筵相论述，掷筑为嚱吁。漫结铁椎者，同抽金仆姑。寄言李阿李，指尔尽夫夫。","dynasty":"清代","title":"阿李诗三十二韵"}
{"author":"姚燮","content":"江湖多罗铩，凤凰其高飞。举世见文彩，名盛即祸机。中庭有竹实，可以充朝饥。回翔未云晚，托生讵为稀？余志犹鶠雀，亦愿依光辉。","dynasty":"清代","title":"寄厉志云间三章其三"}
{"author":"姚燮","content":"丰碑人不识，寒色满泉台。草木秋风尽，牛羊日夕来。捷书燕马递，牙戟渭营开。功定身千古，欷歔上将才。","dynasty":"清代","title":"挽歌"}
{"author":"姚燮","content":"静极耳根通，群声一鬨中。细潮咽密簖，紧柝激繁蛩。客路无安枕，年来惯听风。归当键寂户，索性任顽聋。","dynasty":"清代","title":"静极"}
{"author":"姚燮","content":"绿爽日未出，卷帘人倚初。瀜瀜小楼角，的的见孤蕖。纨扇弄幽怨，蜻蛉上绮疏。风鬟飘欲断，此景画难如。","dynasty":"清代","title":"小楼"}
{"author":"姚燮","content":"月澹树生烟，风斜鸭避船。人依孤荻瘦，影借一萤怜。大海千山接，高秋片叶悬。遥知修竹里，袖薄定愁眠。","dynasty":"清代","title":"遥知"}
{"author":"姚燮","content":"藻破分鱼径，芦欹出蟹庄。远田沈独鸟，寒籁入疏杨。浅醉宜桑落，微吟送夕阳。弁山西北树，蘋末见青苍。","dynasty":"清代","title":"连市"}
{"author":"姚燮","content":"憔悴不成怨，烟苔作翠衣。露边魂气怯，天外月痕低。未忍残篝照，何来冷蝶飞？嗟渠蓬首妇，芳序感乖违。","dynasty":"清代","title":"墙根秋海棠"}
{"author":"姚燮","content":"世无扬子云，石椁秘奇文。土隙愁孤蚓，庭隅鬨暗蚊。群言相抵触，六义已纠纷。愿借咸阳火，都将笔砚焚。","dynasty":"清代","title":"愿借"}
{"author":"姚燮","content":"落照不在水，苍然向远枝。澹芬收野气，静盼析云姿。滃滃山先夕，漻漻天作漪。芙蓉开未尽，侧影媚吾卮。","dynasty":"清代","title":"落照"}
{"author":"姚燮","content":"暮秋洒微雨，转减昨宵凉。鸟拂乱叶堕，蛩依老藓香。城阴入湖气，檐色出天光。结坐不邀客，近吾于世忘。","dynasty":"清代","title":"微雨"}
{"author":"姚燮","content":"孤阁群山夕，高天独鸟移。关河无险仄，云水有心期。力弱担愁重，言长判袂迟。青萝含古怨，只许病麋知。","dynasty":"清代","title":"答叶山人送别韵"}
{"author":"姚燮","content":"蟾镜春悬翡翠梢，玉烟夜飐海棠巢。峡门龙女鞭飞电，天渚星媊撒幻泡。青毂六萌驰蛱蝶，朱縆百丈罥蟏蛸。海城今夕鳌山社，十二虹眉画碧旓。","dynasty":"清代","title":"琉璃厂元夕观烟火效长吉体"}
{"author":"姚燮","content":"林涧有风为竽瑟，庭阶无雨亦萧森。相喁天籁诗因壮，兀坐中宵气与沈。急水三巴猿啸竹，危峰独屋虎听琴。何如扫涤苍茫象，内敛元幽入寸心。","dynasty":"清代","title":"为叶生元尧题听秋吟馆图二章其一"}
{"author":"姚燮","content":"客燕如无家，食息安大造。自顾病质瘦，曾不待春老。斜阳媚薄襟，纤影弱难抱。畏随江上絮，临波狎窈袅。山川风露中，怨色满芳草。仍此车马行，嗟嗟旧人少。郁金卢家堂，少妇夙娟好。隔梦一箔烟，黄莺暗相恼。触感皆不情，因之就枯槁。敛尾潜密篁，逼以万象晓。可怜天海空，悬此命微渺。安得致所娱，而令忧心邈。","dynasty":"清代","title":"客燕"}
{"author":"姚燮","content":"晚眉略倦晓眉醒，晓露如霜晚月冥。梦过一春好时节，秋风早晚又飘零。","dynasty":"清代","title":"怨柳七绝句其二"}
{"author":"姚燮","content":"界河置中驿，北邹南入滕。平畴布方罫，禾黍芃芃生。文公卓祠庙，井田兹昔行。仁政偶施举，其利摧甲兵。嗟哉两雄国，灭后无一陵。晋楚信狼狈，邾莒还倪婴。","dynasty":"清代","title":"南辕杂诗一百八章其七十三"}
{"author":"姚燮","content":"条风住夕春漪平，斜日在岸初草青。岚光睇水迤逦出，棹径贴鹭纡回行。渔帘薄飏酒旗色，僧市渐逼人语声。往溯林壑得幽邃，来与心目相纠萦。群树翠靓万茑络，苍然九叠张锦屏。洞云郁涧断梁暗，竹石扫翳虚廊明。披丛露坦得泉窟，地肺山腑归一经。众绿绕泉夺泉色，泉气上越光倍渟。莎根苔发数毫末，涨雨亢旱无涸盈。寒深忽觉秋气敛，静止若有天风泠。想当澄夜皎孤月，激濯钟梵成龙鸣。天生神瀵轶膏醴，金山以外谁夺名？陆仙卢癖久物化，后来酌者皆耳评。嗟余尘扰绝禅悟，徜徉聊结閒鸥盟。更援绝麓恣平眺，去鸟下上娱晚晴。江心悬碧倒孤塔，木杪空翠浮远城。畅延茗酌志鸿爪，明还去觅中泠亭。","dynasty":"清代","title":"同岑赓泛舟惠山观泉"}
{"author":"姚燮","content":"乌椑大叶烂秋霜，苕北谯南太史庄。一夜神风吹劫火，百年乔木剩虚堂。临池旧泽守能几，绕屋新枝今复长。后起有人嗟老迈，苍髯白眼泣斜阳。","dynasty":"清代","title":"复题其种纸山房图"}
{"author":"姚燮","content":"堂堂丈夫而效儿女子态乎？车阗马锵，夕何止而为其在乎？身名之不修，复何益吾眤而可永吾之爱乎？","dynasty":"清代","title":"杂拟汉人小诗十二章其二"}
{"author":"姚燮","content":"十年梦君，青山夕晖。江流逝矣，馀此一坏。天心闇窅，意不可窥。风非金秋，木若就摧。郁愤成古，后将告谁？惓念若丧，昔情纷聚。断丝积筐，重理其绪。空山魅多，薜裳曷与？须怜故人，食檗野处。我梦子魂，奈何凄雨？禀骨不馁，卑官屈躬。持帘惟素，宜命之穷。命之所穷，实道之通。馀哀在路，其心最公。视彼岩柏，荫尔茏葱。惜无江蓠，撷以荐子。北斗昭昭，子实未死。生平雁群，飘不知止。孑我孱身，来拾烟杞。载瞻崇冈，怅怀靡已。","dynasty":"清代","title":"过故友孙襄陵家谷墓吊之以诗四章"}
{"author":"姚燮","content":"满城湖气如冻烟，万山欲雪天难妍。谁家梅花出墙角，含春来照孤客颜。孤客孤心眇无住，昔梦东街感芳树。芳树主人客未归，待尔归来我归去。","dynasty":"清代","title":"客慈溪留示尹嘉年"}
{"author":"姚燮","content":"未识人间舌几存，纡筹密策总难论。可怜遍地金银气，化作流虹亘海门。","dynasty":"清代","title":"归途杂占九绝句其二"}
{"author":"姚燮","content":"乌椑大叶烂秋霜，苕北谯南太史庄。一夜神风吹劫火，百年乔木剩虚堂。临池旧泽守能几，绕屋新枝今复长。后起有人嗟老迈，苍髯白眼泣斜阳。","dynasty":"清代","title":"复题其种纸山房图"}
{"author":"姚燮","content":"对面同背面，见欢安足多？马能走千里，不能踰黄河。","dynasty":"清代","title":"拟晋人欢闻变歌六章其四"}
{"author":"姚燮","content":"拟借冰丝系豆梢，谁裁烟縠拓泓坳？似听翡翠商量语，要选蘋阴结画巢。","dynasty":"清代","title":"初荷三绝句其二"}
{"author":"姚燮","content":"清酒瀰瀰，神其醉止。龙云上奔，神归天门。归天门，告天帝。帝曰嘻，降之祥，锡之瑞，毋使穷鬼与若为厉。穷鬼告退钱神来，合家稽首心颜开。天子万寿，群生罔猜，明朝元日登春台。","dynasty":"清代","title":"除夕祭神"}
{"author":"姚燮","content":"画虎谀貌，雕龙祸经。儒元之辨，微乎影形。浮翳四敛，太虚自青。中缠九道，灿灿列星。","dynasty":"清代","title":"风言十五章其十四"}
{"author":"姚燮","content":"纡回眄涂辙，穷水阻大涔。汎滥良可舟，恝已违素心。招风思牖花，听雨怀垤禽。晨态眷以瑟，晚气渊其衿。沈想有孤会，上哲无滥钦。天事不昧始，黾勉图所任。空谷如兰台，跫然来惠音。仙菌摛作餐，木客同閒吟。","dynasty":"清代","title":"招隐二章其二"}
{"author":"姚燮","content":"闻说春三月，银鞯压院来。深茵藏堕舄，曲渌汎行杯。柳霭莺巢合，花风羯鼓回。我游逢腊雪，但与索初梅。","dynasty":"清代","title":"海昌陈氏园林五章其四"}
{"author":"姚燮","content":"莫救城门火，池鱼枉恃存。有端开愤隙，无术慑骄魂。眚气连山白，焦流入隘浑。乱尸如败叶，漂过吉祥门。","dynasty":"清代","title":"闻定海城陷五章其四"}
{"author":"姚燮","content":"竹西亭馆住谁家，一桁疏帘有绿遮。檀板玉筝久消歇，过江梅雨但鸣蛙。","dynasty":"清代","title":"扬州作八绝句其一"}
{"author":"姚燮","content":"去年三月下淮北，入晚飞涛碎群绿。今年五月南入江，晓雨连山出新沐。浮玉鲜翠焦山青，低鬟绰约如媚晴。中流北固闪金碧，画鸾插翅翔复停。层楼高染石萝色，回潮暗挟虚钟声。钟声未绝潮忽怒，怒潮山立山与平。西帆东鸟乱无所，楚天越海齐大冥。扣舷浩唱吾竛竮，龙气上涌衣裾腥。但疑日没已垂夕，渐闻人籁知有城。天吴跳掷驱百灵，金支隐现虹霓旌。谁于烟尾划霞彩，若摩镜垢还空明。风杨乍整燕为集，岸芦尚飒鸥早醒。遥峰几笏见淮海，清气一往连幽并。可怜铁瓮百破碎，当时枉渎萧梁兵。孙吴曹魏亦草莽，但馀石马窥屯营。元嘉隐士娱水竹，润州节度开轩楹。春芜匝垄变牛宅，风雅何问勾吴亭。干戈文字两消歇，明日山川亦陈迹。山川变幻况须臾，吾身哀乐安有极？且倒金樽吹铁篴，樽酒易尽篴易裂。黄鹤楼遥堕仙翮，太白吟魂招不得。何须梦去骑鲸背，快吸江波荡胸臆。眼前千里变秋色，天地无情满凉碧。","dynasty":"清代","title":"渡江作歌"}
{"author":"姚燮","content":"夜光旦旦，明星尚烂。日光浑浑，飞鸟四奔。驾言远游，而不知路。罔两一足，而不能步。老翁白发悲蹉跎，眼中子弟年少多。年少之人不悲老，迨其悲时发枯槁。几筵有肉杯有浆，老者对之心益伤。劝尔少年早行乐，行乐行乐，夜烛可燃，白日莫错。东风吹汝衣，春花在林未萧索。","dynasty":"清代","title":"和弹篇七章当鞠歌行其二"}
{"author":"姚燮","content":"记那夕、梦曾留处。天碧无烟，更无风露。双髻扁舟，一江明月画城路。今宵何许。也有个、玉梅花树。直恁婵娟，却怨作、可怜情绪。延伫。唱潇湘一曲，一转一声愁语。苇帘暗度。引多少、酒边悽楚。只眼前、扶醉笼灯，便散似、波萍云絮。且疏影阑干，抱了鹤魂眠去。","dynasty":"清代","title":"长亭怨慢"}
{"author":"姚燮","content":"水自奔流云自去。雨自和风，船自风中住。听到此心无著处，著来浑似沾泥絮。杨柳摇摇千万缕。旧日红楼，一样灯边雨。一样潇潇江水暮。鸥飘燕泊无人主。","dynasty":"清代","title":"蝶恋花画船听雨图，用次柳自题韵。"}
{"author":"姚燮","content":"流电接虹影，薄雨洒晚凉。新姿转檐卉，幽鸟语邻篁。群书怡饾饤，空气迓芬芳。閒理水云曲，参差笛在床。","dynasty":"清代","title":"秋日閒居杂诗三章其二"}
{"author":"姚燮","content":"死岂真天命，生何怨石尤？须知富春水，不是汨罗流。狼藉收残骨，虚无等幻沤。龙门千尺峡，神在倘车斿。","dynasty":"清代","title":"哭孙同年起元四章舟行严滩溺水死其四"}
{"author":"姚燮","content":"江澜不动月气定，上云下沙一白净。银虬挂角衔大珠，十丈梅花倚天镜。对屏一岫烟为髫，松钗横作翡翠翘。古仙鹤氅吹琼箫，客来置酒阑干高。阑干倒映万仞渌，照梦鸥边有红烛。烛残月堕露飘衣，香海西风荡平绿。","dynasty":"清代","title":"香海曲"}
{"author":"姚燮","content":"车轮行且逝，寸腑摧复残。阳晖悬太穹，不照幽谷兰。南门郁深翠，夹树风生湍。送我无能留，黯惨城西山。浮名靡坚性，天地吾蜗蛮。剥落到颜色，谁谅心力殚？","dynasty":"清代","title":"南辕杂诗一百八章其二"}
{"author":"姚燮","content":"春楼少妇久孀单，梦已无蘅怨及兰。荒海易容鲸面盗，空山不宅折腰官。愁中骑月生青羽，醉后看云岸褐冠。莫怪蛰蛟辞施雨，井波千尺近枯眢。","dynasty":"清代","title":"寓感八章其三"}
{"author":"姚燮","content":"风薄高天散雁群，荒城破碎入江云。延陵邱垄无春草，大帝关河早夕曛。堑树乍回孤塔出，边星低见远山分。无端呜咽中宵笛，吹与离人枕上闻。","dynasty":"清代","title":"丹阳"}
{"author":"姚燮","content":"画梁春燕多归去。只离人、误过樱桃时序。听老鹁鸠啼，有冷烟飘许。薄翠侵衣苔色润，正洒罢、一天梅雨。当户。展几叶芭蕉，恰遮山住。谁诉。黯寂吟怀，漫登楼望极，夕阳平楚。絮草远微茫，唱贺家词句。流水柴门新藕绿，可梦约、江鸥寻否。延伫。又敛尽残云，挂蟾高树。","dynasty":"清代","title":"珍珠帘客园夏日感兴"}
{"author":"姚燮","content":"噫窍泄阴山，下使万窍阖。到目无一怡，孤心倚谁惬？厉君久病床，如我病尪怯。两病各半年，歧黄亦穷法。近传君病危，食已禁凫啑。我病虽略瘳，在啜尚愁欱。生微意已短，气在为君慑。迟目恐有差，勉行试蹀躞。相期一握臂，远抵信问十。裹帽添重裘，不顾路霜浥。初日当西关，断草黄过堞。沙水交城流，急弩向西潗。我心急过弩，步碍转多涩。巷末见君屋，屋近似闻泣。泣低乌能闻，门有纸钱湿。又恐邻近讹，急我排闼入。斯时孤危心，如羊斗群𧤏。谁防君果然，死矣露朝溘。君死为昨夕，隔日已未及。悔不日昨来，为君理衿褋。君有呻吟声，犹得我耳接。犹使君泪眶，亲见我呜唈。或有未了言，为我致喋喋。掌为君面摩，指为君手执。我罪实负君，君目竟不眨。可怜枯树枝，俯影互窗翣。触目尤可怜，乱书积隅榻。是君心血存，是君手爪搯。幸哉君有儿，森削竹成立。呜呼不复言，浩茫往怀集。往与君始交，君年过我廿。相交旋廿年，曾不抵一霎。君生少孤苦，赤贫鲜援挟。弃佣事读书，偻身破椽蛰。暮食朝不炊，泣典老母錜。乞米亦有门，焉肯听颜甲？逮博一领衿，转嫌马添鬣。羞厕帖括儒，乃复弃举业。性命役经史，寝馈竭搜猎。旁涉书画林，研煤勇摹拓。椽笔千钧提，猛欲晋唐压。剑气青郁浡，腾采玉龙匣。作诗力追古，神浑貌无袭。结轖复结轖，一一系篇什。趢趗向六合，天窄地岌岦。虮虱蠕其间，萤爝与煜熠。游丝不春拂，辱遘野马狎。而君抵众阨，太洁任污纳。捲襆趋三吴，声名重琼钑。枣骝羾云逵，驈骊逊馺𩣯。世欲杀狂李，荆州术忧乏。黄金于才仇，毫楮衍橐箧。归来穷海栖，翻涛濯长铗。拟栽佛顶桑，短蓑具锹钾。魂瘦不耐荒，咄咄猿径狭。雕鹗莽骄横，而君翅恒戢。君貌癯兀兀，苍巫斲秋峡。君气百齮龁，鞭箠辟刘邺。与我相昵亲，类彼脊骈胁。君带我结纠，我裳君纫䌜。君过我弹劾，不恶我詀讘。我文君改抹，畏君每怗怗。矧论肝肺交，君与鹤山叶。伤哉鹤山鹤，铩矣命遭磕。与君同梦之，其魂弱烟蝶。西瀛梅华楼，古苔织吟衲。君更西旸徂，道山践朋盍。广漠风逍遥，斟元互酬答。而我枯影螗，寒翳窒空睫。不喑而厕喑，于谁致喢喢？君夙困疢痗，肢体委病苶。夜火芦窗灯，怨抱镜心颊。屑屑霜丝彯，须髯未经镊。自分颓惫终，心存力艰给。呼怆难再穷，迩还睹兵劫。健军楼烦趫，飞轮下艛艓。蹂躏君室家，扰乱君鄙邑。脱祸逃郡西，妻孥挈烦惵。萧条四堵壁，但悬敝毡笠。而君妇实贤，皲瘃赴薪汲。有子劳佣书，出负异方笈。在水摛有菨，在陆搴有蕺。惟君餍曰甘，那问匮瓶粒？时抒忧时怀，骚歌振铿擖。飞狐过江躐，颠松苦鸢跕。喘促幸留息，踬也续之跲。而宜涸辙鱼，终于阻清霅。今岁篱笋肥，淫霉夏旬浃。我病刚淹绵，五内丧欲嗒。螫疑毒虺攻，每每坐昏魇。君闻不待沐，冒雾贳河楫。过我惊我瘦，与我拭尘帢。而复整我衾，而抚我之帢。支枕我苦渴，壶荈为我扱。方寸君已乱，慰语重且叠。时可已午交，檐阴倏飙拉。凉照古苔阔，暗绿动蒲萐。呼童理虾菜，为君奉蛮榼。横汉峨嵋峰，远爽翠平裛。令我开病怀，起且御芒屧。终忧病不生，绋将累君絷。孰料君先亡，为君荷埋锸。茅堂酒一尊，万古月沈硖。而在昔别时，犹期继欢洽。忍看君入棺，厝诸野丛沓。野河颓下流，厥声𣵺以涾。君魂漂浩荡，我魂阻嵬嶪。黄泉苦不门，青天苦不级。泉有门可通，天有级可拾。未闻天泉分，既辟复能翕。生魂与死魂，何从接呼吸？君生吾亦贫，助升不及合。君死苟不传，吾惭旧盟歃。哀哉吾厉君，吾心君所习。纵有十万言，末由尽笺劄。哀哉吾厉君，吾来向君揖。此后吾于君，如冠不谋靸。吾告可冥通，君魂定怏悒。剩叶不留柯，曦轮堕海急。哀哉吾厉君，吾亦感衰飒。","dynasty":"清代","title":"哭白华先生厉志一百二十韵"}
{"author":"姚燮","content":"大曲笛管笙，小曲琵琶筝。卖曲城南楼，花柳围燕莺。一曲一饼金，积金恣霍挥。金尽白发生，日暮无家归。有子徙他乡，有女嫁穷户。行路逢旧群，避面不相语。酒为先生寿，先生为我歌。病马嘶西风，自觉哀音多。酒亦不能醉，哀亦不能止。明日城南楼，共传先生死。","dynasty":"清代","title":"曲子先生陆"}
{"author":"姚燮","content":"绣阁重阑红，琼天四面碧。晻蔼灵岩秋，挂眼无一尺。梵塔孤城浮，锦帆太湖画。袖底篁鸟声，散入水云白。我御衫五铢，奈何六合窄？让渠如圹营，结秀坐龙脉。撷其初菊枝，归沿溆南夕。回眄颓阳光，寂寂照空驿。","dynasty":"清代","title":"游木渎钱氏园三章其三"}
{"author":"姚燮","content":"大浃关山甲马中，眼前忍使酒尊空？苏家软饱斟三白，叶子新筹斗六红。忽顾亲孥思橘隐，转愁宴会等萍蓬。有书可鬻衣堪质，吾道于今尚未穷。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其三"}
{"author":"姚燮","content":"四山眉爽入横漪。画色满江扉。夕日明来，水烟散去，风絮落微微。碧遥青远知何极，坐对息尘机。北溆鸥群，西湾渔桨，来往总相依。","dynasty":"清代","title":"少年游兰江吟眺"}
{"author":"姚燮","content":"斋廊烟入暝，幽响递回钟。树拔明蹲鸟，篁低暗侧峰。画门双水合，古佛六朝逢。日暮江头客，翩然一拄筇。","dynasty":"清代","title":"香阜寺"}
{"author":"姚燮","content":"不横琴、不开樽酒，看花据石为几。葛衫桐帽萧疏甚，大有渊明风味。苍翠里。喜识字鸦童，剔蠹通园艺。閒情冷昧。认一半模糊，斜阳残影，一半是霜气。难忘却，七年筑庐南里。分邻园隙堪寄。柴门月露幽如画，入夜蛩声繁细。秋老矣。想锄灌无人，变了苍苔地。输君高计。等烟水观鱼，云天盼鸟，会得淡中意。","dynasty":"清代","title":"迈陂塘抚松看菊图，为家秋塘题。"}
{"author":"姚燮","content":"春蚕未出桑芽小，野菜青黄入烟晓。烟平水远见山色，山树连堤接鸣鸟。鸟声宛转东风来，风回岸曲桃花开。桃花红间李花白，水烟山鸟相萦回。烟边初日见人影，山根曲港通渔台。千枝万枝各妍媚，天色平浮变葱翠。英英在岸波香暖，暧暧当舷客心醉。去年六月行归舟，荻芦过雨成凉秋。今年二月复行路，别眼看花增别愁。别愁黯与春愁聚，幽怨无端落江渚。飞花流水近残春，谁傍浓阴听杜宇？","dynasty":"清代","title":"春江曲"}
{"author":"姚燮","content":"暮云心绪远，佳日眼光明。弱柳孤宜瘦，新棉煖得轻。旷参群态变，少遣独居情。护惜年华在，空山有令名。","dynasty":"清代","title":"暮云"}
{"author":"姚燮","content":"南门驱马别，怅矣隔三年。尚挟祢衡刺，难逃苏晋禅。行谁怜踽踽，醉且舞仙仙。早晚秋风起，重当话水天。","dynasty":"清代","title":"酬许同年鲲见赠韵四章其四"}
{"author":"姚燮","content":"晨起就僧灶，宿饭浇藜羹。担簦蹑芒屩，冒雨官塘行。官塘接西坝，鳞比千船停。一船一家属，男妇错耄婴。颜色困焦悴，兼以愁苦声。非不恋家室，家弃身转宁。水昏入烟爨，柳秃摇枯藤。苍气翻远空，睅目多饿鹰。储粮苦未足，还复虞夺争。既无土可依，性命随荡倾。万里岂真阔，天地交凄冥。颇悔游惰安，负昔时太平。我行倦我足，望亦伤我情。沿江斥堠虚，冷湿胶旂旌。敢恃隘道纡，节费聊撤兵。东川昨震动，大帅催移营。已逃挫折危，谁肯誓死撄？更闻和议书，密结城下盟。焉有閒暇谋，远及井底陉。逡巡赴沙甸，卤下潮訇砰。高岸渔台翁，坐对荒山青。回飙咽芦荻，急涨漂穜粳。自顾短湿衣，透骨寒已兢。过渡踰横山，远见慈湖城。慈湖据右钤，背扼姚江营。藩东郡犹固，势勿愁竛竮。胡为密叶巢，彯散黄雀翎。人马互蹂躏，烂土无完菁。死卒堆驿堂，流血苔根赪。可怜瘦隶孤，察守敲铜钲。入城觅朋旧，匝巷键柴荆。叩之不得开，并绝鸡犬应。中路遇军走，面作仓皇形。似有密报投，低首趋县庭。维时晚色交，暗欲岚雾凝。通市千百楼，十楼九无灯。助我摧恻怀，雨急风益勍。坦径疑棘丛，骭力难再胜。故人有冯豹，高义孙宰矜。未吐觌面词，先为握手惊。谓迟一日来，吾亦他乡征。匆忙办肴酒，解衣煖我膺。解钱充我囊，慰我毋怦怦。窗梧响寒滴，骚屑搀蛩鸣。仰见银河澜，濯出三五星。漫愁今宵长，祇愿明早晴。推与讵所希，道谊关平生。回思僧院中，亲孥方拥檠。当嫌哀笳繁，静与啼鹃并。咫尺沧溟遥，塌翼惭鹍鹏。假寐且息劳，虫飞迟𦒃𦒃。心绪纠乱丝，栉理乌由清？","dynasty":"清代","title":"冒雨行自郡西至慈溪作"}
{"author":"姚燮","content":"认残烟、隔江筛雨，山眉横瘦秋色。鱼罾晴闪枫边影，远岸沙痕一碧。回晚汐。带帆底风丝，卷到遥楼笛。离愁今夕。只藕叶横塘，烛花吹绿，梦小傍鸥翼。谁怜我，泛泛天涯兰鹢。故人千里迢隔。四条弦子秋心在，指软擘来无力。云乍拭。又丸月浮空、万树摇凉湿。飘篷安适。却输与邻船，樵青渔妇，拥被话岑寂。","dynasty":"清代","title":"迈陂塘蓉江舟夜"}
{"author":"姚燮","content":"笙鹤胎瑶林，暂戢羾云翅。神光不可亵，英英扫凡气。君胄席清华，耳目熟文字。玉节守步翔，锵然叶温粹。每与衡古近，异识有同契。野澹不媚俗，余亦分遭弃。勉为明德后，天府重华器。","dynasty":"清代","title":"赠壶园同寓诸子五章其五歙县徐志恭"}
{"author":"姚燮","content":"杜陵剧有死生哀，小劫沧桑问大槐。风雪轮蹄谁壮士，湘巫云雨剩荒台。故人赠铗掀眉看，独座清樽对影开。醉意知怜新舄好，吾庭幸不长蒿莱。","dynasty":"清代","title":"对酒抒怀简都门故人八章其二"}
{"author":"姚燮","content":"手撚寸缕红，往缚天门狮。虽在脱襁儿，亦能辨其痴。病龙不作霖，死豹空留皮。五味谓可调，习庖从姏㜎。恒谋寡良策，吾还问诸蓍。","dynasty":"清代","title":"述意十六章其十六"}
{"author":"姚燮","content":"帘揭江风叶满楼，凉阴如墨露濡头。閒呼弟妹同商钓，旷对川原略放愁。潮意浅深凭渚簖，炊烟散漫指林陬。荒天近迹谁相问，尺帛千金喜雁投。","dynasty":"清代","title":"再和感咏诗四章代柬其一"}
{"author":"姚燮","content":"漫郎病困百计懒，性惟癖友还癖诗。良朋遣走递情语，若匿冰窖邀阳曦。眼前佳人半宿草，剑心斩斩持示谁？白云生憎冉冉去，青山苦与寥寥期。兜春巷曲绾疏髻，强搜风月相嚅唲。颇思散骑唱中妇，玉兰花酽同疗饥。玉兰初花三五枝，黄毛乳莺飞当楣。愁弦自媚张衡思，老面已丑犹娇痴。醉魂能御绿蛇马，冒星拟向君边驰。君行剡曲川岩奇，野桃正发公棠湄。我魂傍汝汝不见，问之枯狖当能知。我容枯瘦近如狖，缚藤守洞难扬眉。幸兹饮啄惯荼蓼，未肯滥受尘缰羁。念君烦苦易疲悴，亦弗冒瘴行淹迟。马蚿百足不逃愤，见夔斯诉君毋嗤。","dynasty":"清代","title":"答徐司马荣奉化道中寄怀作用原韵"}
{"author":"姚燮","content":"娭鸟摛烟结萝带，一镜千峰洗昏黛。红绡身世愁玉钗，未肯蝉嫣借鸾态。当年嬉春城北楼，画桃旖旎双琼钩。四棂烛气怜烧梦，半剪鬟云羞上头。上头时节年三五，燕子生涯隶歌部。照屏灼灼六郎花，背笛潇潇二娘雨。鸭雏黄毛蘋绿阴，芙蓉江天开绣衾。魂随絮软真宜水，薏到珠攕难语心。相依如素无恩怨，两命同巢得天眷。未使桃根送逝潮，敢教班女悲团扇？杜鹃沿山唱柘枝，紫蔷渐褪赪桐肥。薄醺枕瑟婢扶去，小病淹晨娘唤归。潇湘竹波荡晴碧，倚桁薰笼炷遥夕。细拈雪瓣补莺衣，静撷风丝缚蟾魄。素儿家住文溪城，鹦鹉关山署艳名。茂陵司马三年渴，星渚牵牛七夕盟。七夕星期喜重遘，病影迎灯各惊瘦。谁防痴语引酸啼，不耐深凉逼残漏。十洲绮榭连桷甍，阑干上层花下层。马时芳草船时月，百万缠头十万筝。军鞞一声胡蝶乱，鬼骑东来将西窜。喧传烽火已临关，倾泼卜萄不终宴。几人金屋誇阿娇，陌路漂零泣软腰。敝衫束镜依伧卒，窄履缠罗走棘蒿。脱襦易饼难求死，鲗誓凭谁谳公子？野塍觅食逢灶姑，秋鬓彫蓬认邻姊。素儿解慧知预防，愿充箕帚随匿藏。布荆要践青山福，珠翠甘抛黄竹箱。哀角空营大旗赭，落日残蘼匝城下。长弰聂隐射宜鸿，细骨翾风驮无马。灵𧉮矮髻蒙絺纱，枲襟斜掩胸衵花。提灯巧赚守闉虎，拔砦潜冲压阵鸦。女床夜黑仙云掠，一朵芬陀掌心落。败荷暗泽泣鸳鸯，密铩高林逃鳷鹊。荥阳潘生方悼亡，忍抚幺弦慰恻伤。窈窈乍停水仙袜，凄凄恐断海棠肠。句东晓载鸱夷舸，四百山心觅霜笴。剔麝评香纸阁清，贴蛩试杼芦篝妥。欲天秘咒忏摩登，从此痴猿解缚藤。琼箫梦里阳春满，铁甲人间惨雾凝。易安才调香君侠，岂是寻常画眉妾？珍珠一串宋祎奁，俪券三生婉妗牒。乔松兔丝相缠绵，古欢聊写定情篇。回文织得茱萸锦，护尔莲房到底圆。","dynasty":"清代","title":"娭鸟篇赠李姬素代古定情篇"}
{"author":"姚燮","content":"旧剑不还椟，沈珠难再捞。碧绿鸳鸯衾，回首青云高。君子爱新人，新人金屋娇。窄鬓翡翠翘，纤腕玉龙绡。新人如兰苕，故人如蓬茅。在御琴瑟弦，夙昔坐犹操。偪侧车轮行，九州无寸毛。兔丝根不长，野葛系松牢。君宠深十年，君弃逢一朝。乞恩旦夕留，房帏生蟏蛸。心清水空鉴，命薄天相挠。安得琼霞丹，返此容华彫。","dynasty":"清代","title":"弃妇词"}
{"author":"姚燮","content":"飞絮不怨春意薄，落花不随流水深。一杯酒作千回斟，风来动月波生襟。襟波潆潆眼波媚，好风催醒月催醉。欲醉未醉歌未阑，风随潮去月落山。裴𧙪不归复何俟，弱质能胜几回死？","dynasty":"清代","title":"前有一樽酒行"}
{"author":"姚燮","content":"最高寒。是危楼、对远山。到三更筵罢，月上笛声阑。香也残。酒也残。晓莺将啼燕未还。奈此时、屏冷枕单。看渠移烛卸钗鬟。留又难。去又难。","dynasty":"清代","title":"入塞"}
{"author":"姚燮","content":"拨棹中流，来寻旧梦，山痕略有烟遮。细雨长堤，三年不踏杨花。低枝便向东风转，到青时、我已天涯。待归来，怕又啼莺，换了栖鸦。堪他绰约双鬟女，坐邻船背影，泥唱琵琶。知否愁侬，年年久厌离家。要拚一醉无人劝，便听歌、豪兴都差。且回舟，好趁城阴，日未西斜。","dynasty":"清代","title":"高阳台春初泛西湖"}
{"author":"姚燮","content":"最宜簪菊一枝斜，石翠秋衣织凤花。应是老莲纨扇本，独含古媚扫凡华。","dynasty":"清代","title":"扇影词三十八章其三十四"}
{"author":"姚燮","content":"燔炰一丈筵，膏血百口命。清歌遏夜云，流鸿绕云听。","dynasty":"清代","title":"当古谣十三章其一"}
{"author":"姚燮","content":"明水天河净夕霾，牵牛棚底忆花开。画檐风紧瓜镫暗，却喜流萤上袂来。","dynasty":"清代","title":"韩庄闸舟中七夕杂诗得十三绝句其二"}
{"author":"姚燮","content":"决眦微茫一雁遥，空山秋色极清寥。槲坛风紧搜黄叶，朮圃烟深护绿苗。岚气暗蒸天半雨，涧流回合峡门潮。石楼咫尺丹梯近，梦约仙灵抚玉璈。","dynasty":"清代","title":"大皛道中二章其二"}
{"author":"姚燮","content":"环枝匝萼。露烟心一摺，蠡槛蟾幕。凤羽双纤，纤梦刚圆，偷声莫犯清角。幽思融到香微处，转坐似、癯禅枯索。累个人、伴尔清寒，者样茜红衣薄。撩我东风绮恨，绿华亸翠袖，肩瘦如削。露泣春樽，月夺春灯，花底画笺亲拓。自翻一曲江南别，久梦断、水边篱落。甚心情、再按琼箫，得似使君豪乐。","dynasty":"清代","title":"疏影疏影庵填词图，为方玉裁题。"}
{"author":"姚燮","content":"叶君乎仲兰，果以忧郁死。平生千载期，一朝成逝水。自与弱冠交，百间不踰始。直恐寝食离，若将性命委。每约潜深山，十年读经史。动因多事故，飘泊异行轨。迩闻君病剧，吾已客千里。谁知慰问书，竟作墓前诔。意外得凶讣，有泪不能弭。黯绝一寸心，若堕九渊底。惨尔兄弟殂，茕茕各无子。大祧悬千钧，危哉一发恃。可怜伯道贤，遽等若敖鬼。身后馀遗文，茫茫付谁氏？遥知湖上楼，败叶飘故纸。咄嗟眼中人，存者尚有几。降殃必及善，天道或未尔。岂我叶仲兰，竟以忧郁死。","dynasty":"清代","title":"江上四哀诗其四叶山人元阶"}
{"author":"姚燮","content":"忽于破店壁，见我松寥诗。穷言隐歌哭，泪在无人知。饯君昔出都，劝君陈酒卮。深衔友朋意，醉极未忍辞。谓将泛湘楚，觅食投所依。一萍去千里，风浪今其时。得遇亦几希，不遇将安归？","dynasty":"清代","title":"南辕杂诗一百八章其三十九"}
{"author":"姚燮","content":"曹生躯干不七尺，藐与万古相击抟。寸心明窍岂日月，上烛五道深九渊。文章酷恶语人语，飞行空蹑无依缘。屠龙泅水河带赤，脯云酿曲天浆鲜。妖狐阿紫善媚蛊，侧鬟斜睇花羞嫣。合围突作短兵格，骄虎气扼毛戟卷。雌霓隐雾吸东海，回芒倏袅西雷鞭。喧阗弩矢射沙雨，仰视星宿森列缠。局诸斗瓮且偪仄，恣其翮翼随漫汗。万仞一堕石骇碎，棱角不损如纩绵。真宰畏葸造化哭，苍颉悔愤娲皇怜。游丝可缆针可柱，愚惷能佛騃能仙。门庭讵假土木搆，衣带亦喜草卉编。命脉不断究何接，丑劣所至能倍妍。商钟周鼓尚睥睨，下此何问三千年？或悯大块众生苦，啁声啾响相接连。性情优孟觉犹死，广莫能谕乃独肩。君其往极无何有，我将再拜摩兜坚。","dynasty":"清代","title":"题曹德馨集后即赠"}
{"author":"姚燮","content":"夐兀南门桥，上俯朝宗楼。白日打津鼓，蔽水开粮艘。鱼市酒烟密，菜塍花气稠。为瞻道旁色，颇识居无忧。我友旴黎子，经术任孔俦。操刀此司牧，利害深讲求。布政如其文，精切无少浮。因之凋敝气，一振还密周。吾将下扬子，樽俎空夷犹。神骐贵善御，勖哉九坂游。","dynasty":"清代","title":"江阴杂诗四章其三"}
{"author":"姚燮","content":"不数徐陵工艳体，谁怜阮籍托清狂？花时记过桃花坞，万树啼莺有夕阳。","dynasty":"清代","title":"书唐六如像后"}
{"author":"姚燮","content":"梦回双阙远，春尽百花飞。此去愁弹剑，无言泪满衣。沙云空尔捲，檐鸟漫人依。多少天涯客，纷纷各自归。","dynasty":"清代","title":"黄村和林溥题壁诗"}
{"author":"姚燮","content":"䍧牱云势石尤声，天色寥黄水浪青。驿背乱船迎柝下，马头残梦带霜醒。平烟大漠吹荒火，疏柳军台挂断星。惭愧近怀同倦弋，长霄多事慕鸿冥。","dynasty":"清代","title":"坝头河"}
{"author":"姚燮","content":"岂如病女感西风，常使低头闭玉栊。竟有横流沈港道，愁他饥鸟匿蒿蓬。天阴转觉荒山碧，屐过都黏坏叶红。羲影娥晖邀不得，直疑太古转鸿濛。","dynasty":"清代","title":"闷雨遣意次武三韵得二章其一"}
{"author":"姚燮","content":"梦回冰簟昼方长，匝幔疏藤静得香。蝴蝶渐催斜日去，空阶狸子怨苔凉。","dynasty":"清代","title":"寓斋杂述七绝句其四"}
{"author":"姚燮","content":"颉颃天籁富金石，高座指挥如意铁。倦还约束千古眼，不管春花遍狼藉。七年不过丁卯庄，九霞常梦昆崙觞。延平剑气逼牛斗，郁然远见青虹光。","dynasty":"清代","title":"怀九老诗九章其九秀水家明经观光"}
{"author":"姚燮","content":"我述其哀兮，而犹匪哀。我舌已闭入，我心已摧！","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十四"}
{"author":"姚燮","content":"平挹西山置酒高，延陵公子兴能豪。樽边雨过凉烟散，醉睨青天舞佩刀。","dynasty":"清代","title":"舟中怀都门故人诗三十绝句其十八"}
{"author":"姚燮","content":"咄哉身得凤鸾依，仍此霜巢了褐衣。心泪早枯生亦暂，故乡不屋死犹归。箧封有垢文章蚀，朋散如星吊唁稀。惧尔千秋从此尽，留将六合与谁飞？","dynasty":"清代","title":"哭张孝廉际亮四章其一"}
{"author":"姚燮","content":"远村初火若散萤，麦梢摇动凄然青。长风吹雨去赵北，崩云过地无留声。林丛草黑径不辨，洸洸积水如河平。马头贴水曳轮过，出洼就砥随仄倾。仰看天际乱鸿雁，薄晻尚作残霞明。明光一线射遥海，海色百变浮赭青。海门军舰正巡哨，谁挥长槊驱游鲸。侧闻铃羽过官道，倘来报复滃州城。但得亲属各安堵，敢辞道路苦行征。相投野店觅宵醉，落叶沸与哀弦鸣。夜中梦醒得清霁，流珠隐见天南星。","dynasty":"清代","title":"任邱雨后作"}
{"author":"姚燮","content":"绣罳六曲夕阳残。梦漫漫。泪潸潸。桃叶东风，吹绿满栏干。莫怨春红迟二月，便开了，有谁看。","dynasty":"清代","title":"江城子"}
{"author":"姚燮","content":"决眦微茫一雁遥，空山秋色极清寥。槲坛风紧搜黄叶，朮圃烟深护绿苗。岚气暗蒸天半雨，涧流回合峡门潮。石楼咫尺丹梯近，梦约仙灵抚玉璈。","dynasty":"清代","title":"大皛道中二章其二"}
{"author":"姚燮","content":"官簿难凭殿最公，有谁负鼎慕而翁？贾山蒙死心犹壮，项籍归骸计亦穷。苦虑春甾书雨雹，善防谑浪赋终风。怜伊白首官郎署，祇借薇花拂帽红。","dynasty":"清代","title":"夜坐抒感八章其三"}
{"author":"姚燮","content":"蛰龙破雾游，天厓断中硖。乱石青芙蓉，垂瓣皆倒插。上有流金砂，万丈布黄氎。围砂千仞城，三面九里堞。一面当海唇，双礁锁为闸。大鱼竖长鬐，逆风与潮狎。我来循坡行，平眺气先怯。穿云线路微，其容半轨恰。松丈披赭衣，扪之动鳞甲。瘦硬蟠地生，苍髯易彫乏。忽劖松外烟，复得蛇径狭。络磴多茑藤，试履自平贴。其时日未中，暖气已惊蝶。蝶宿如野花，蝶飞同败叶。下窥蝶影中，玉窗树横叠。倚窗人藐姑，临风委珠衱。窗下冰漪寒，片泓割清霅。淬石成干将，鸊鹈森在匣。上修戒旁门，祇重平等法。何以变幻观，未逾弹指霎。弱水今涸枯，飞鸾以神蹑。一瓣兜罗香，戒坛礼迦叶。","dynasty":"清代","title":"自飞沙岙至梵音洞"}
{"author":"姚燮","content":"晓窗鹦语，惹一丝魂颤。拢鬓扶花去潜远。怕水廊露藓，曲曲弯弯，难瞒过，绣屧印痕都遍。重来人悄悄，梦影生凉，立尽黄昏有谁管。剩了海棠枝，筛月墙阴，把零叶、也都飘断。兀门掩、灯残乱蛩啼，似刀尺声声，听来凄怨。","dynasty":"清代","title":"洞仙歌四首其一"}
{"author":"姚燮","content":"垂琴齐下轸，密砚蓄泓波。其理得诸静，相资良足多。檐高山却俯，雨罢客能过。聊与扫禅榻，微吟对薜萝。","dynasty":"清代","title":"雨罢"}
{"author":"姚燮","content":"去年三月下淮北，入晚飞涛碎群绿。今年五月南入江，晓雨连山出新沐。浮玉鲜翠焦山青，低鬟绰约如媚晴。中流北固闪金碧，画鸾插翅翔复停。层楼高染石萝色，回潮暗挟虚钟声。钟声未绝潮忽怒，怒潮山立山与平。西帆东鸟乱无所，楚天越海齐大冥。扣舷浩唱吾竛竮，龙气上涌衣裾腥。但疑日没已垂夕，渐闻人籁知有城。天吴跳掷驱百灵，金支隐现虹霓旌。谁于烟尾划霞彩，若摩镜垢还空明。风杨乍整燕为集，岸芦尚飒鸥早醒。遥峰几笏见淮海，清气一往连幽并。可怜铁瓮百破碎，当时枉渎萧梁兵。孙吴曹魏亦草莽，但馀石马窥屯营。元嘉隐士娱水竹，润州节度开轩楹。春芜匝垄变牛宅，风雅何问勾吴亭。干戈文字两消歇，明日山川亦陈迹。山川变幻况须臾，吾身哀乐安有极？且倒金樽吹铁篴，樽酒易尽篴易裂。黄鹤楼遥堕仙翮，太白吟魂招不得。何须梦去骑鲸背，快吸江波荡胸臆。眼前千里变秋色，天地无情满凉碧。","dynasty":"清代","title":"渡江作歌"}
{"author":"姚燮","content":"惯将笑眼送流云，倦靥微红似薄醺。江上芙蓉烟水阔，有人枕瑟梦湘君。","dynasty":"清代","title":"扇影词三十八章其二十三"}
{"author":"姚燮","content":"朽铁夹髀髀肉脱，腐肉巉巉露青骨。怒蹄所到风为开，沙闪银芒眼如鹘。喘低神尽行力疲，戟竖云鬃故突兀。柝残月落村鸡号，纸灯照地棉鞍高。百回恋栈意迟缓，乱鞭若雨声嘷嘷。浓霜压背冷于铁，破石满地锋如刀。凡材惊钝伏圉厩，不受驱使神偏骄。君不见西羌秋警烽横野，毒矢飞天血瓴洒。将军奏捷拜大功，八尺凌烟图汗赭，尔独何为羁辕下？","dynasty":"清代","title":"辕马篇"}
{"author":"姚燮","content":"檞叶苍黄桕叶红，四山晚意入孤篷。遥看海上风烟色，收拾微茫一雁中。","dynasty":"清代","title":"舟行二绝句其一"}
{"author":"姚燮","content":"仓庚戢其翼，柘林鸣斜晖。青楼谁氏妇，绰约罗敷姿。约腕玉条脱，称身金缕衣。兰心化莲苦，缘茑从槿枝。双燕巢画梁，欲诉安所辞？携筐就南陌，反身还入帏。骏马从西来，马上轻薄儿。少小班家女，十岁投深宫。春兰俪幽淑，秋月澄华容。君王忽不顾，团扇悲秋风。含泪思昔日，姊妹桃李红。围卮饯东郊，艳服骄车骢。临行佯拭泪，狂喜动私衷。一别忽十载，信息如逝鸿。阿监同乡来，贻我书匆匆。昔日皆覆额，儿女罗庭中。","dynasty":"清代","title":"怨诗五章其二"}
{"author":"姚燮","content":"迥海云摩日，低城树合山。山烟浮野去，江鹭送潮还。佳约宜横楫，伊人正采蕳。如何西逝客，离思不能閒。","dynasty":"清代","title":"江上送客"}
{"author":"姚燮","content":"楼台不暝烟作漪，藻香满郭萝屏低。美人亭亭隔荷叶，衫光拂拂当杨枝。金尊酒满客初醉，夜渚月明鸂𪄠睡。江远星稀思雁翔，风静窗疏看萤坠。罗纨接座含迥情，斜柱十三抽钿筝。一人一曲递相奏，谁拚默坐终宵听？三十二弦八十指，折轴量声互停止。侍酒鸦童神若痴，贴壁蛾儿气先死。教师点拍弦始鸣，推宫却羽归一声。滥响齐抹白翎雀，乳舌乍调黄毛莺。缕缕丝丝经纬析，琤琤琮琮玉泉滴。缓忽相追忙转閒，动与依依静脉脉。东筵西筵平睇交，高灯下灯游丝飘。吹云过肩各翻袖，抱琼置膝都齐腰。红桂金鱼脱宫锁，憔悴婵娟委秋鬌。仙台泼露幺凤啼，阔海霏尘素鸾亸。凌波欲来犹未来，百回摇曳空青开。沈思及细倏如会，缠愁渐紧难容猜。此曲生平吾听寡，何料当前尽能者？生怜粉黛彫尹邢，一例文章误董贾。手持大白重酌斟，翠帘半下凉沈沈。湖心西寺送钟梵，城眉北斗横瑶簪。山川寥寥渡无鹊，水天迢迢梦须鹤。有技若此神乎神，今夕之游乐莫乐。","dynasty":"清代","title":"夜宴青鸂𪄠水榭听八琵琶合奏月儿高曲"}
{"author":"姚燮","content":"眼光如豆盲未盲，耳寒自怨春无莺。阿瞒早死诸葛生，定开龙汉雄西京。功名易朽骨难朽，龟年短促蚁年寿。扬薪沸釜愁饮迟，长夜宜添八更漏。负恩不报天日瘦，玉帝观河惊面皱。十二万劫一刹那，几人解听行乐歌？有子桐柏妻姮娥，不如买醉黄金多。","dynasty":"清代","title":"拊缶歌当行路难十五章其二"}
{"author":"姚燮","content":"定襄告捷六合平，斯时扶馀方用兵。仓皇灵石一杯酒，天意早遂风云盟。湘州画笔极妍古，积雪严寒写穷旅。天人一妹翩何妩，鬒影吹烟目能语。就中一客高据床，双瞳闪睒髯戟张。探囊匕首沥人血，群星夜黯河云昂。新义之甥李景武，骨相峥嵘可食虎。茅堂桦烛携红袖，眷属天涯忽萍聚。江陵甲马筹刍粮，宫邸鸳鸯散歌舞。汾阳王气方郁蒸，挥手且作西南行。几州狐鼠乱残局，三原熊鸟骄连营。夫婿封侯阿兄贵，回首杨花泊春泪。记否红衣并玉鞯，晓月昏沙驮残醉。旄头入海櫜玉弓，文皇赐履章华宫。谁知草昧开天下，却数红颜第一功。","dynasty":"清代","title":"王湘州画灵石旅舍图为杨星曜题"}
{"author":"姚燮","content":"泇河流汤汤，岔河流渟渟。垂杨接迢遰，一路多鸟声。已非好春色，宛转谁为情？敢知我行苦，还以娱我听。寸怀苟无忤，大化皆和平。非时物犹适，抚身敢自轻？","dynasty":"清代","title":"南辕杂诗一百八章其八十八"}
{"author":"姚燮","content":"饰帽争一貂，马革谁能任？城下海水恬，似无愁惨阴。牵羊纵入庖，在雀当免燖。恃此毛羽纤，顾彼远渚林。寄言慰家室，东怀毋怆心。","dynasty":"清代","title":"前从军诗五章其四"}
{"author":"姚燮","content":"酒乱灯横。送梦到无人境。月低低，花碎碎，雾冥冥。粉墙闲罥秋千索。苔照帘衣绿。总迷离，风一线，远香生。","dynasty":"清代","title":"酒泉子"}
{"author":"姚燮","content":"措就衣粮事不侵，坐禅密室有閒心。多朋细作家珍数，旧事新从日录寻。抽蜺贯胸防变想，借蝇拥鼻笑痴吟。抒怀且付长鸿去，醉里山川落照深。","dynasty":"清代","title":"对酒抒怀简都门故人八章其八"}
{"author":"姚燮","content":"云日颇黎海，林峦翡翠屏。冷鸦窥露戍，画鹢汛烟舲。天远飘城旆，风高语塔铃。回头练溪水，七十二流青。","dynasty":"清代","title":"江行五章其一"}
{"author":"姚燮","content":"小祝鸳鸯记昔时，暗寻蟢网结葳蕤。凄然动我河阳感，背立西风揽鬓丝。","dynasty":"清代","title":"韩庄闸舟中七夕杂诗得十三绝句其十三"}
{"author":"姚燮","content":"倒垂银蝶饰丰颅，唉呖当门唤酪酥。烟织妍华藏雊雉，风搜冶叶媚雄狐。寒芒动剑星绦紧，捷笑回灯眦血枯。侥倖衔枚单骑走，出关巧借魏王符。","dynasty":"清代","title":"迟张仆二日始出城云为夷缚去供役几不得遁纪其所述成二诗其二"}
{"author":"姚燮","content":"帝檄禺疆狩华山，未应停辔白云间。岂防狡脱筹三窟，转类清斋禁八关。暗雨成烟笼草气，好风何日破花颜？愿渠早报焉支捷，勋厕麒麟褒鄂班。","dynasty":"清代","title":"春感八章再叠少陵秋兴韵其五"}
{"author":"姚燮","content":"堂堂丈夫而效儿女子态乎？车阗马锵，夕何止而为其在乎？身名之不修，复何益吾眤而可永吾之爱乎？","dynasty":"清代","title":"杂拟汉人小诗十二章其二"}
{"author":"姚燮","content":"楚关峨峨，出关马多。落日平野，马背生赭。大河山青，下有孤城。孤城如斗，上见杨柳。驱车驱车，我马不驰。马驰无力，御之以德。夕露在草，濯我枯槁。初月天中，雁飞正东。东雁过山，南马入关。我行千里，劳劳曷已？","dynasty":"清代","title":"楚关五章"}
{"author":"姚燮","content":"八廊玉叶纷毵㲚，平筵置酒深碧洼。不寒不暖捲湘幕，微风缭之杨柳花。柳花疏疏岚不遮，薄岚远吹如薄纱。澄川一眉初绿葭，葭心小翠舒荷茄。车马无声午方静，暗旆斜捎女墙影。过门断燕衿可怜，匿渚纤鸳梦难醒。天将辽阔送纷葩，人以年华惜清景。骚情寂寂兰茝交，华羽蕤蕤凤鸾并。百五十日飘流光，一十三人同异乡。薄官易愁青发悴，志士苦挽朱绳长。燥喉半寸竞蚓窍，沧云万里思龙骧。醉里疏钟邻寺晚，篱阴落照茶烟黄。烟光瀜裔清襟抱，各自低头拾芳草。芳草关河断筑悲，金粉楼台杜鹃老。出门但见千里遥，后会难穷百年眇。群公精采慎相保，毋任风流散枯槁。","dynasty":"清代","title":"孔宪彝招同梅曾亮朱琦潘曾莹曾绶黄宪清张际亮许乃常张敦瞿陈丙绶秦缃业黄秩林饮尺五庄饯春"}
{"author":"姚燮","content":"八窗明翠划烟波，静阁高筵谢绮罗。对酒山川芳草阔，入关风雨乱云多。几人早遂弹冠愿，有客能为拊缶歌。晚磬声中吾醉矣，醉看归鸟下林阿。","dynasty":"清代","title":"何绍基绍毅昆季招同沈尧许瀚江亭饮酒"}
{"author":"姚燮","content":"湘烟上袅玉龙薰，若木流霞耀舄裙。兜率无梯天是海，曼陀有树叶为云。仙舆电拥神旂下，梵阁风回秘乐闻。𢸰笏三呼朝太乙，愿随五老译真文。","dynasty":"清代","title":"湘烟"}
{"author":"姚燮","content":"长流漂弱絮，谁复主西东？野阔收残日，莺孤怨晚风。荒园苔羃径，病女首飞蓬。愿结渔家社，矶南理钓筒。","dynasty":"清代","title":"叶山人以诗寄怀次韵代柬"}
{"author":"姚燮","content":"忧折无亲属，孤棺寄北邙。春庭吊遗影，旧树郁凄霜。慧至能消福，欢沈孰致伤？连云台百尺，歌舞自低昂。","dynasty":"清代","title":"有所悼"}
{"author":"姚燮","content":"桂树不耐老，岩烟与寄愁。山河无别寓，时命有同秋。低月过山去，断云当涧流。寥寥弦尾曲，静籁激凄愁。","dynasty":"清代","title":"桂树"}
{"author":"姚燮","content":"空烟鸟雀翔，黍尽晚墟凉。绕阁走江影，隔厨闻饼香。桑麻关虑切，笑语入灯长。愿结茅庐隐，频开栗里觞。","dynasty":"清代","title":"后倪妹氏庄"}
{"author":"姚燮","content":"天悦阳无遁，吾馋朵得颐。好沽新漉酒，且抹滥音诗。照砚灯都媚，窥檐雀已知。泥他春枕梦，香信袅微丝。","dynasty":"清代","title":"盆梅初开"}
{"author":"姚燮","content":"日落大江阔，碧山当我门。虫飞忘兰叶，衣色转苔痕。水近风难避，春寒月易昏。梦回双眼缬，疑汝是仙魂。","dynasty":"清代","title":"咏庭前翠薇花"}
{"author":"姚燮","content":"不怨耽吟瘦，差胜抱病眠。孤心小虫鸟，万物大因缘。所托无诸妄，其声本自然。篱花纵疏野，照日颇能妍。","dynasty":"清代","title":"耽吟"}
{"author":"姚燮","content":"绝壑松篁翠，楼台沈夕烟。寸心搆元象，突兀起当前。天地浩灰劫，园林多变迁。何当从我去，横瑟听瓶泉。","dynasty":"清代","title":"借山租水居图为阮福瀚题"}
{"author":"姚燮","content":"春灯无那夕，春雨可怜宵。青玉左宫枕，石弦秦女箫。奇葩方怒迸，落叶已寒彯。凄绝秋坟唱，当年大小乔。","dynasty":"清代","title":"题唐六如一宿姻缘图"}
{"author":"姚燮","content":"烟碎弄初雪，虚庭飒飒风。丛篁自寒翠，春信断南鸿。鬟影恍如见，幽期只梦通。罗浮天外岭，终古月冥濛。","dynasty":"清代","title":"画梅"}
{"author":"姚燮","content":"奔泉下岭易，行人上岭难。一岭十八盘，一盘一回环。盘盘蚁旋磨，既去倏如还。滑壁无寸株，许扪未许扳。穿萝海日瘦，振木天风寒。石云碎菡萏，玉籁锵琅玕。仰瞰碧逾重，俯眄青已漫。开拓欲成阜，结束复为峦。本无万仞高，竟容两时殚。苦求耳目异，甘使神气残。浩歌升天行，脱钥逃元关。","dynasty":"清代","title":"自醒鸠岭踰石竹冈憩字岩下田家三章其一"}
{"author":"姚燮","content":"倒垂银蝶饰丰颅，唉呖当门唤酪酥。烟织妍华藏雊雉，风搜冶叶媚雄狐。寒芒动剑星绦紧，捷笑回灯眦血枯。侥倖衔枚单骑走，出关巧借魏王符。","dynasty":"清代","title":"迟张仆二日始出城云为夷缚去供役几不得遁纪其所述成二诗其二"}
{"author":"姚燮","content":"昨闻夷虏下连樯，瞥若骖车大路翔。但筑水城当石虎，谁弯天矢射星狼？乱笳沸郭亲孥在，急羽调兵站驿忙。阻绝南鸿无一字，更堪积潦阻行装。","dynasty":"清代","title":"恩县秋感四章其三"}
{"author":"姚燮","content":"霏霏乱雪飐荒苔，天际层云閟不开。祇似江淹能赋恨，愧逢任昉解怜才。山寒独鹤松间唳，风急离鸿海上来。夙有心期通简素，同吟敢负小庭梅？","dynasty":"清代","title":"答叶十四元墨见赠韵二章其二"}
{"author":"姚燮","content":"袖拂风萝倚石台，瘦筇宜樾屐宜苔。疏云弄影雨初过，残日满溪花正开。试铫帘阴银叶沸，吹笙天杪玉鸾回。十年碧海枯槎梦，剩与閒猿拍掌猜。","dynasty":"清代","title":"松岩斗听瀑"}
{"author":"姚燮","content":"乾纲仪首，握正定机。懿律嘉量，允纳和熙。徂龄聿回，颓晷惟复。乘五际之剥，而舒其蹙。发申旦之光，而喔以祥。甘露瀼瀼，黄龙载鴹。矞云九章，釭乎幕张。轩乎绮飏，锡极汝皇。皇运协昌，青陆轨骧。拜稽思颂，属属洞洞，生罔不综。","dynasty":"清代","title":"拟郊祀十九歌，存七章其三惟泰元"}
{"author":"姚燮","content":"轻烟散尽梦无多，六格文疏抵绛河。知否周家红藕婢，至今能唱洞仙歌。","dynasty":"清代","title":"扇影词三十八章其三十二"}
{"author":"姚燮","content":"得天地气始为生，人得气之偏，仙得气之全。仙不能协君民以行德，何异乎弃空山之木石？淮南王，尔为天潢。栖白玉庭，黄金堂。置酒一顾眄，四幕生流光。不则出门驰骤之河山，左右提挈，飞雁相低昂。奈何干圣人怒，咄尔淮南王，不识理者曷贵，其逃乎数。","dynasty":"清代","title":"拟汉相和歌辞其八淮南王篇"}
{"author":"姚燮","content":"大儿从我寝，小随祖母眠。空房未忍入，往往白昼键。微风鸣纸窗，疏竹凄生烟。虽有明月时，曾无鬓影妍。或汝魂恋兹，倦还凭谁肩。穗帐馀泪痕，是汝昔所弹。汝昔有爱女，先汝死十年。近态当益娇，依依汝膝前。汝或以兹慰，吾心差少安。伤哉悲女心，复因悲汝缘。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其二十"}
{"author":"姚燮","content":"乱山如绞麻，一束一步紧。虎峪通大棘，猿梯接斜笋。崩崖欲塞谷，及地势牢忍。故留微隙通，万年作喉吻。南柯百千蚁，车马去蠢蠢。我来厕其间，浩气忽消窘。侧俯穿树桩，倒盘上芝菌。舆夫面覆地，短喘曳长纼。眼看尺寸间，乱石堕齑粉。未消太古气，愿乞巨灵垦。天半出戍旗，敛翅立孤隼。下有烟光摇，日晚喜村近。","dynasty":"清代","title":"大风坐独轮车踰东平山自王古店进句龙抵旧县得诗六章其五"}
{"author":"姚燮","content":"孤花深有怨，匿叶向墙低。色瘦辞人赏，烟明畏鸟啼。静香思酒酽，髫岁与春齐。嫩夕风多峭，谁来慰尔悽？","dynasty":"清代","title":"孤花"}
{"author":"姚燮","content":"拔剑一峥嵘，其气凌青天。穷愁鞭苦心，乃得千万年。颜氏寄箪瓢，乐道以终焉。马迁亦发愤，文采高腾骞。证昔理在握，眩今情遂迁。哀哀腥腐中，谁能辨愚贤？小人逐其末，君子志其全。生当励吾事，死当寿山川。","dynasty":"清代","title":"赠作五章益阳汤鹏海秋其四"}
{"author":"姚燮","content":"西风一夜雨，平楚忽苍然。新涨急群势，孤雕盘远天。余情与洒落，云物旷澄鲜。会约广成子，乘龙群玉巅。","dynasty":"清代","title":"雨后"}
{"author":"姚燮","content":"毕生穷六经，垂成未及用。知名仅里廛，益滋吾道痛。积痗恐伤性，饮酒托驰纵。频以未了志，太息语群从。西风一夜寒，乌巢有霜冻。元灯不续心，残炷堕如梦。讣及贱子闻，迟疑未敢恫。分明讲易堂，柈杅昨犹共。遗孤瘦可怜，衣垢衽皆缝。依依寡母怀，索饵但知弄。房隅旧箧书，破碎与尘葑。缕然心血存，谁来职釐综？庭梧百尺凋，上有乱云瞢。下有残蟪声，凄宵语苔空。","dynasty":"清代","title":"哭卢文学师棠"}
{"author":"姚燮","content":"时予投荒山，与公隔百里。泬寥天无鸿，但有燧云紫。燧云连句馀，江河见枯底。盗贼如猬毛，官衢绝行屣。报书苦无由，传闻惑生死。纸笔成废材，何从诉心痏？坏牖风灯孤，村鸮夜搀鬼。卧见蚩尤星，阴芒射床觜。有时梦见公，深墨面容毁。似悲西风盲，苦漂断矶苇。民户多不完，谁犹弁矜頍？但祝公早还，洁身尚非罪。匿有灵均怀，在眼即湘水。犹期他日逢，同证此身诡。置酒明山高，一振气颓委。","dynasty":"清代","title":"闻冯太史登府讣寄挽六章其五"}
{"author":"姚燮","content":"娇语抑何怨，尔来投我衣。岂忘春色晚，犹向碧空飞。陌路多芳草，沙天满夕晖。东风不相爱，故侣看疏稀。","dynasty":"清代","title":"燕二章其二"}
{"author":"姚燮","content":"湘枝六角，抵幺凤裁青，仄翎飞傥。画船柳荡。恼背照人归，鬓丝都障。藕榭明边，又抱凤漪翠荡，蝶魂两。带软絮一痕，轻拂旋飏。凉晃。初月上。怪圆满澄辉，入怀同样。碧栏袖傍。误赪桐飐叶，露萤兜向。堕片愁云，梦忆昏灯罗帐。才怊怅。赚回波、隔帘清况。","dynasty":"清代","title":"扫花游扇影"}
{"author":"姚燮","content":"空翠阑杆太白杯，晴光袅目极萦回。远林日薄山先怨，别榭帘深燕易猜。溪上碧桃愁水逝，墙根古藓梦人来。遥知短艇垂纶客，夙有江南庾信哀。","dynasty":"清代","title":"寄刘山人泳之"}
{"author":"姚燮","content":"四月之杪樱桃红，初荷叶绿当南风。岂在玉关在金谷，脆何如燕悽如鸿。转如翡翠狎兰语，阑干一重烟一重。远移瑶思入天际，白云挂眼疑湘峰。主人袷衣踞中座，侍有鬟者鬟珑璁。花影忽从屏角转，黛气不与帘丝通。但见粉墙万筱绿，贴我薄袖摇青葱。使人心作寸寸水，旖旎到极非人工。党家销金乃瓦子，若令狐氏真英雄。君弦一坠变大石，日方未西愁曲终。起注壶酒竭一海，令臣绮想于斯穷。昨宵襆被湖上寺，水天梦醒闻有钟。年华浩荡逝以瞬，枯寥者佛吾愿佣。安知色欲两天界，真梵不毁摩夷宫。远杨撒地青濛濛，湿岚生缛晚将虹。馀音抗激益纡促，回飙万里惊弱蓬。四十九弦一抹静，客犹兀坐神肃恭。口瘏手棘遍巴里，曾不自谅为蚓蛩。技于所至神可通，区区况在凡耳聋。携灯过湖星满渚，只怨渚上无芙蓉，何以媚我骚之胸？","dynasty":"清代","title":"同友人听叶十五元封弹琴其姬人以琵琶筝瑟等和之赋赠长歌"}
{"author":"姚燮","content":"患难遭倥偬，顾首不及尾。老客同庑居，独父依一子。薄宦羁浙东，乡途旷千里。命获意外全，安复顾行李？颇闻乘虚来，引逆多内宄。焉知此屋梁，明日不遭燬。瘦灯凄影交，密筹致亲昵。搔首方踟蹰，金飙过天𩘚。似有逃鼠群，迁穴出西垝。潜行循殿廊，佛火灺𧹬采。露宿同积尸，生机已颓靡。不复男女分，枕藉马牛矢。纵免刀兵伤，已邻冻馁死。岂真无术生，斯民有廉耻。恐尔来朝踪，不如今得止。沧海方横流，乌从测涯涘？","dynasty":"清代","title":"惊风行五章其五"}
{"author":"姚燮","content":"风高夜凉。月昏斗黄。有人舞袖低昂。唱铜琶大江。危危武昌。迢迢汉阳。不知何处周郎。但云同郁苍。","dynasty":"清代","title":"醉太平·题蒋莲帆赤壁秋泛图"}
{"author":"姚燮","content":"闲坐真吉祥，禅心眷眉黛。黛色疏晓烟，其秀入横睐。善会道何弛，不屏尘自退。诮彼春桃姿，赪白苦雕缋。心醺不资饮，饮亦不辞再。空檐无鸟喧，悠然碧山对。","dynasty":"清代","title":"同姬人饮酒竟日得诗五章其一"}
{"author":"姚燮","content":"浪卷黄茅过闸浑，轰传夷虏逼邻村。打包人约深岩避，抚椟吾惭故剑存。冻陌月斜交犬迹，危楸风紧激鸮魂。穷洋已乏回舟路，且俟天心静闭门。","dynasty":"清代","title":"十月初九夜作"}
{"author":"姚燮","content":"山川春梦里，之子正雏年。颇恨碧天远，频疑翠袖蔫。屐痕深著露，马影澹生烟。缬得醉眸暗，飘魂愁杜鹃。","dynasty":"清代","title":"草"}
{"author":"姚燮","content":"城南柳枝风荡摇，叶无多翠苦成娇。斜阳终古不离怨，晚鸦一行飞过桥。谁此闭门秋黯黯，看吾侧帽鬓萧萧。海天不是江都丽，那有紫云横玉箫？","dynasty":"清代","title":"城南柳三章其一"}
{"author":"姚燮","content":"四五人家，临水背山，荒草犹剩。斜阳多少颓垣，缭著沙墟芜井。炊烟几缕，恰带断叶零鸦，随风作弄空中暝。沽店已无帘，况墙头红杏。还省。东邻田舍，西泊渔庄，北湾樵艇。兵火遭残，散处何方谁定。霜更月晓，尚有犬独鸡单，萧寒点缀柴门景。奈杜老归来，正儿饥妻病。","dynasty":"清代","title":"石州慢残村"}
{"author":"姚燮","content":"南风五月杪，计可渡钱唐。转畏临歧送，非关别思长。凄凄穷旅泪，滴滴在君裳。记我平安字，持归慰远望。","dynasty":"清代","title":"送赵九琳下第归里三章其二"}
{"author":"姚燮","content":"不信关河旧，侵寻事日非。又逢春色尽，怕见落花飞。巢燕徒新宅，啼鹃任夕晖。吾人真际在，莫使素心违。","dynasty":"清代","title":"赠周侍御铭恩八章其八"}
{"author":"姚燮","content":"穷奔百里馀，抚足懦垂败。自非甚所危，断难鼓之再。嗟尔纤鸟愚，恋嬉不识铩。利斧摧乱榛，乌从索其在？缚骭怀饼粮，循阡蹴芜菜。荒濠多陷沙，纡路断津碍。日惨墟不青，地已等荒外。手扶予季肩，略振气颓惫。铁砦当严关，险于陇西塞。哀角嘶饿鸱，捎云飒蛇旝。红衣九地魑，蒙首虎皮缋。钢刃三棱铦，密布数重械。漆肤跳裸熊，悬竿鼓旁擂。缚人搜帽裳，睒睒目光晦。白昼吹赤燐，射影作妖孛。抱堞张网罝，欲乘竟无懈。居然捋虎须，夺入井陉隘。纡回中道间，离蜂复遭虿。眼看过巷人，咫尺受残害。抵馆急叩门，完身幸辞累。见犹恐匪真，反覆视衣袂。吾馆宅至深，周墙百屋卫。差免劫掳遭，既安复何怼？吾力持已微，吾身饥且痗。急杀埘中禽，中煮宿藏粺。祸福宁可凭，且图一餐嘬。登楼望塔阴，愁山昵彫黛。城角多弃尸，睅鹰下成队。昔日车马门，气象杂荒秽。谁怜歌管声，隐有悲哭代。雄军统万夫，讵难致敌忾？胡为铁瓮坚，竟教弹指溃。苦缚儿女情，难伸丈夫慨。寂日已就西，迟行恐不逮。蹇裳趋自南，溷迹逐驵侩。砥途犹皇皇，冰霜履生戒。喜于飘风中，还我病蝉蜕。回视泥犁深，石火怒方磕。在吸未及呼，顿分人鬼界。虽云撒手空，聊作振衿快。刺目千林枯，萧萧动凄籁。前趋投佛寮，天许险艰贷。相将高枕眠，不愁梦境坏。","dynasty":"清代","title":"闻皋儿在城中阻夷军不得出同弟向长春门冒刃入城至寓馆觅得之薄暮始乘间出城"}
{"author":"姚燮","content":"晚眉略倦晓眉醒，晓露如霜晚月冥。梦过一春好时节，秋风早晚又飘零。","dynasty":"清代","title":"怨柳七绝句其二"}
{"author":"姚燮","content":"夔蚿互怜悯，受化无殊阳。辱蒙见爱深，时以情腑将。勉持百年志，千载非浩茫。空山有佳人，搴兰自知芳。脩容鉴明蟾，讵愁颓日光？大漠风翻云，天势随抑扬。积气良亦骄，既杀乌由强？三古不在古，寝食通轩皇。愿持五色机，黻此泰运昌。","dynasty":"清代","title":"励志四章示家塾同学诸子其四"}
{"author":"姚燮","content":"乱岛森连营，大峡束门户。风崖纳潮激之吐，野喊声中万搥鼓。天霞一划中水分，海客驶舵如驶轮。衣裾五色交缤纷，千叶百叶华旓云。回岩倒折暗木俯，蒸起苍烟欲为雨。眼明南岸一角城，高下山灯入渔浦。迎潮送潮渔唱多，山灯岚翠渔灯波。渔灯山灯错星点，汊流十里开银河。此外溟濛浮六宇，籁合高穹有人语。残年独客依片篷，万里孤身漂一黍。斯时郡县方撤兵，夜气遥指东南清。纷纷雁鹜过天杪，去傍千章郭树青。郭树青青覆吾屋，屋角寒篝动疏绿。遥知怨女梦羁人，梦我沙遥抱鸥宿。沙鸥拍拍沙气黄，此夕羁人不梦乡。梦撷芙蓉鳌背坐，飞随朱鸟向扶桑。","dynasty":"清代","title":"薄暮自小榭泛舟至北渡宿延青楼"}
{"author":"姚燮","content":"平量七级上天梯，北斗星高阊阖低。手弋科名逢大猎，力资保障据长堤。勾留燕子无深院，灌种桃花有别蹊。且脱杖头谋小醉，绿阴南郭看扶犁。","dynasty":"清代","title":"都门春感杂诗二十章寓崇文门试邸作其四"}
{"author":"姚燮","content":"玉完新隶左仙班，未要观河感皱颜。绮夜莺花中曲镜，富春烟雨大痴山。事防垩壁留形蒂，手肯抟云作妙鬘。天问九歌犹诡谲，汉风唐雅例除删。","dynasty":"清代","title":"感怀四章与佘明经梅其三"}
{"author":"姚燮","content":"周眄但有绿，湿重持亦难。苍然诸君衣，疑非白袷单。天根挂珠瀑，沁气多椒兰。通笕落地舋，奔作银河湍。瘦僧苦行脚，顷自人间还。似惊俗迹多，蹴使云华残。佛梦昼方定，悄立门迟弹。聊扶仄景枝，口吸松烟餐。","dynasty":"清代","title":"游理安寺憩松颠阁三章同厉志叶元阶作其一"}
{"author":"姚燮","content":"凤皇和锵，不如仓庚。一鸣蚕熟，衣被四方。四方之牧，惟天子股肱。非天子是承，民谁畏惩？煜尔重光，玉烛其烂。一元之春，万物之旦。湛湛者露，曷为乎霜？厉女以泽，女肃而皇皇。","dynasty":"清代","title":"凤皇四章"}
{"author":"姚燮","content":"悬鼓招谏臣，求言帝如渴。胡我馀庵翁，挂冠竟还越？昔年蓟门秋，寒飙厉苍鹘。邀我同看山，登楼拄青笏。维时云四颓，君以寸眉揭。腾我醉后心，去海共漰渤。奈何志未伸，陈情乞骸骨。遥知枕石眠，梦犹眷天阙。","dynasty":"清代","title":"春夜都门怀人诗十七章其十"}
{"author":"姚燮","content":"昭谏有隐堂，日夕招我游。高檐肃鸟雀，午荫清梧楸。徵歌娱我意，亦复解我忧。将谓任情侠，寻常致绸缪。还思别时语，泪可江河流。感君仅如昔，弃君已道周。","dynasty":"清代","title":"南辕杂诗一百八章其七十六"}
{"author":"姚燮","content":"今宵对酒倚孤灯，凄绝二三更雨。脉脉新凉透罗纻。鸥边乱荻，蛩边乱筱，尽是秋来路。眉恨结，鬓丝凋，庾郎憔悴江潭赋。远道未归人，莫也年华感迟暮。朝鞍戍堠，夜枕江篷，算泊天涯絮。趁风高、银汉雁将来，问缄得、愁心寄侬否。莫说道、越山吴水烟树阻。","dynasty":"清代","title":"被花恼夜坐忆远，依杨守斋体。"}
{"author":"姚燮","content":"微雨飒中夜，篝火凉无光。兰帏坐依倚，帘桂生静香。旧情理絮絮，感至还激昂。不知清泪流，但觉依淋浪。片帆下湖溇，明日天苍凉。纵有九曲珠，难穿宛转肠。已矣弗复言，言之心摧伤。","dynasty":"清代","title":"古意有赠五章其五"}
{"author":"姚燮","content":"滴滴真珠红，泛泛木兰艇。吴王几度看花来，一醉春风沈不醒。春风去，春梦阑。美人化作白蝴蝶，夕阳下影何珊珊。桃花落尽无枝宿，月上菰蒲晚露寒。","dynasty":"清代","title":"玩花池"}
{"author":"姚燮","content":"将军过剡尚逶迤，仗队纷纷候远陂。月黑共沈长夜梦，冬青难觅后彫枝。飞鞍四野都狂骛，战檄千封早遍移。尽与匈奴添跋扈，群公悸带可安垂？","dynasty":"清代","title":"正月杪明州纪事三叠秋兴韵八章其八"}
{"author":"姚燮","content":"驰驱狭路间，远望何光辉。问此光辉谁，西郭屠沽儿。莫言屠沽儿，家有万黄金，珠玉弃如灰。纳资为郎官，长戟交车绥。嬖宠托天子，贵戚兄弟依。都尉率护军，趋奉无高低。出入清籞中，扬扬并不疑。爱妾歌欢侬，众婢调弦丝。眩我云襹襹，媚我芳蘼蘼。白杨自为风，不惊铜雀台。","dynasty":"清代","title":"拟汉相和歌辞其四相逢狭路间"}
{"author":"姚燮","content":"藷种山田谷水田，犁锄忙过晚秋天。难为晴雨都调适，好葺松床自在眠。","dynasty":"清代","title":"寓目得六绝句其五"}
{"author":"姚燮","content":"屠坟猎骑少年回，赌酒缠金上妓台。锦榼蘋婆闽海饷，珠船蜑女粤江来。盘蛇倭髻湔明露，下马番腔奏忽雷。落日三娘西汇路，雀钗罥断问谁哀。","dynasty":"清代","title":"乍浦杂诗八章其七"}
{"author":"姚燮","content":"良雨识树意，佳日知鸟心。乱山无故友，凄此坏壁琴。自非芳草愁，匿与烟光深。温养苦不逮，曀厉殊未任。苍龙烛芒角，照入元都阴。支巫失严守，六合遂午霃。愤彼豢马奴，赤手胠万金。上挹仙掌浆，啸聚狐魅斟。土石积瞬息，对面成危岑。已拚刀锯从，仁义胡能禁？皇皇先圣度，贱亵俑始今。延屋幸无蔓，缄舌群相瘖。更披太行雾，蔽伊万首黔。举杯雪壮泪，泪下还涔涔。长夏孤鹗飞，高作商飙音。赤村断炊火，古木郁以森。暍气困生翠，未夕云先沈。投箸讯消息，颇怯馀戾侵。枉援嚇鼠技，随例筹斧椹。赤松或化石，变幻不可寻。重帱障密闼，爱护同保妊。祝融焚大屋，秘库鲜完琛。乃踰百丈渊，独振千仞襟。铁欃砺坚齿，披莽斸野蔘。分缄拯我病，致肉光瑶簪。九道合玑纬，在次何商参？秃发难再元，奔马方骎骎。梦中清夜角，扰我黄芦衾。恨以望澄目，坐阅虹孛淫。妒子狎鞠侯，老死甘崎崟。","dynasty":"清代","title":"酬陈布衣尚煦奉化山居三十韵"}
{"author":"姚燮","content":"风潮万里逼严城，太白岷峨雪巘横。折竹过墙摇袂色，狂花羃地搅笳声。喜无乱鸟惊蓬牖，看有初梅吐石罂。聊借清谭消绮日，敢将冷福傲台卿？","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其二"}
{"author":"姚燮","content":"玉船横几，似仙莲拓瓣，供人清啜。一舸黄州词客去，湖上蘋缘谁结。桃叶排铛，鸥童试铫，小载春池月。松床涛沸，梦回帘水凉阔。须莫至正银楂，碧山制在，新样从伊夺。石瓮残梅香点后，慢误波心罗袜。药海吹笙，曲江读画，泛到鱼烟活。旗枪战午，邵阳遗事同说。","dynasty":"清代","title":"壶中天茶船"}
{"author":"姚燮","content":"断岸独鸣犬，遥山半入霞。西风矮篱落，开到木棉花。","dynasty":"清代","title":"断岸"}
{"author":"姚燮","content":"星夜起雷风，龙云半天黑。联行六七舟，招呼变颜色。郭三手力强，拔篙还倒行。急雨打面来，已有飒飒声。郭三家岸傍，肩我上滩嘴。肩我行李至，已沈半船水。呼妇烘我衣，携篝自炊粥。粥熟劝我餐，粥饱劝我宿。黄鸡啼屋角，日出天初晴。赠金不肯受，至今心怦怦。","dynasty":"清代","title":"钱清舟子郭三"}
{"author":"姚燮","content":"老桂撑烟瘦，祥招日角雯。道真宾主得，谊绝渭泾分。椒醴搜巾漉，兰膏继晷焚。拓墙揩晚藓，蹴圃辨秋蕡。眼摄荆山柘，手摛鲁水芹。散闲慕潘岳，风雅轶羊欣。庭寂雀堪网，门恬犬不狺。心壶悬岳岳，髦士集衯衯。法曲传钟吕，馀芳溢齿龈。喜邀佳誉满，共拜使君慇。有客黄叔度，名驹朱锦幩。声名龙入洛，超忽雁投汾。快遘新知乐，吾惭大雅群。凤毛摩绮采，蚕绪理纠纷。意谢物于物，辞删云亦云。怪谭稽雨妾，情睇眷湘君。古藻月披鉴，疾芒风运斤。殆为韩吏部，特识鲍参军。舞也划长剑，枹之悬巨鼖。吸呼真共息，脱略复奚瘽？密悦投中贶，诸喧泯外闻。听乌窗并烛，梦蝶被怜薰。拭竹藏华䧿，垂萝匿暗麇。松姿森卓荦，蕙气抱烟煴。捣墨书黄绢，茹丹换绿筋。预期申券约，壮志厉忧勤。最惜牵裾别，聊谋泥酒醺。滴蕉凄夕雨，抚鞠恋晨昕。江溆依依棹，城潮汎汎云。明朝官阁阻，鸿背眄斜曛。","dynasty":"清代","title":"慈湖县斋咏怀三十韵与王明府兼示陆明经豫"}
{"author":"姚燮","content":"忧危鍊心骨，浊世立朝难。积石系天柱，瞿唐下水滩。文存神不死，险尽梦犹殚。想见抽毫坐，峨峨侧大冠。","dynasty":"清代","title":"申文定公手札为其裔孙廷锐题二章其一"}
{"author":"姚燮","content":"秋深露如雨，瓦楞微有声。斜门旋落叶，湿草飐残萤。纨扇感抛弃，罗袂警凄清。静夕眄天汉，白云自英英。","dynasty":"清代","title":"秋日閒居杂诗三章其三"}
{"author":"姚燮","content":"智熟者巧，气锐者骋。揆义相时，横滥亦正。猋风荡霄，万物伺命。","dynasty":"清代","title":"风言十五章其二"}
{"author":"姚燮","content":"远晓醒春山，梦回江鸟还。渚烟吹宿簖，帘绿照疏鬟。幽怨若相泥，馀芳信自閒。登楼聊故故，明睇眷丛蕳。","dynasty":"清代","title":"远晓"}
{"author":"姚燮","content":"依然萍托渚，漫说燕营巢。借圃移风竹，分檐葺露茅。贱宜旁庑寄，静谢俗邻譊。绕屋一溪水，清流信不淆。","dynasty":"清代","title":"移家寓甘溪"}
{"author":"姚燮","content":"梦莲得连，梦藕得耦。明日欢归，万事何有？","dynasty":"清代","title":"当西曲安东平五曲其五"}
{"author":"姚燮","content":"烟湖一角看移帆，天杪轻云日半衔。蓉叶横塘车子过，丝丝凉雨湿征衫。","dynasty":"清代","title":"渡黄河至清江浦道中三绝句其二"}
{"author":"姚燮","content":"山羵不追天马驰，翡翠不逐苍鹰飞。桐枝篁叶满春院，有虫只伏苍苔栖。苍苔之绿虽不如篁与桐，篁叶飘飘堕苦雨，桐枝飒飒惊悲风。","dynasty":"清代","title":"短歌八章其三"}
{"author":"姚燮","content":"迢迢北固钟，吹声入篷底。寸念不自持，推枕夜中起。蠡船三尺高，下有千里水。千里东流来，西向去瀰瀰。水上什百舟，各各异乡里。沈沈落月中，不知醒者几。横箫倚孤烛，曼调引悱悱。宕以疏杨风，毕韵转凄靡。閒鸥尔何知，槭槭听江汜。鸥语渐寥落，鸿语接迤逦。群舟叹息声，纷然杂潮尾。他乡有今夕，悲来那能已？","dynasty":"清代","title":"京口二章其二"}
{"author":"姚燮","content":"湖上僧楼闲独倚。最撩人、晚来画意。北荡鱼罾，西湾酒市，不尽风蘋烟苇。十二仙峦低拂翠。弄秋晴、斜阳远水。淡淡云流，飞飞鸥散，隐隐数声钟起。","dynasty":"清代","title":"夜行船登白湖金仙阁"}
{"author":"姚燮","content":"一第寻常事，曾何系重轻？得人思献颂，贱子惜无名。雨洗匡庐出，云排斗壁明。承平难许效，吾曷慰吾生？","dynasty":"清代","title":"喜魏源王柏心李杭诸君成进士寄之以诗五章其四"}
{"author":"姚燮","content":"风鸿侧翅倦飞翔，远树城阴见夕阳。野草经寒变衰白，江云连海极苍黄。天涯昔别君相送，雨夕孤灯语未忘。为问道旁几青眼，更无人与慰凄凉。","dynasty":"清代","title":"寄陈应璋"}
{"author":"姚燮","content":"纷纷傀儡递乔装，几辈优游识退藏？俗士文章冠带券，豪门阶庑马牛场。梦寻死鹿蕉都坏，眼惜奔驹日共忙。我慕东邻编苇叟，科头跣足傲羲皇。","dynasty":"清代","title":"傀儡"}
{"author":"姚燮","content":"睡醒闻乱叶，犹道是哀笳。起拓西窗坐，思持北斗斜。渔台明独火，巡柝警群鸦。众象归元寂，徒凭望眼赊。","dynasty":"清代","title":"赁百梁桥南杨氏屋移家寓居杂述十三章其十一"}
{"author":"姚燮","content":"薄雨收尘，画堤影送斜阳骤。一帘风款飐红垆，垆上新丰酒。人似杨花去久。但杨枝、青青似旧。旧莺飞到，解甚相思，那般黄瘦。半晌凭栏，湿云卷尽横栏岫。晚青吹度隔蘋来，偏弄眉姿秀。短笛渔湾唱又。缕金歌、重堪闻否。抱觞未醉，一段闲情，已难消受。","dynasty":"清代","title":"烛影摇红春晚重饮人倚楼题壁"}
{"author":"姚燮","content":"杂林薙樗栎，稚竹森成篁。久行忘入山，回磴纡如廊。披烟逢独樵，面有青露光。簪花疑野桃，其息春兰香。海气郁不散，午日浮亦凉。小鸟来就人，就之还复翔。","dynasty":"清代","title":"客小若山顾氏庄杂诗七章遣闷其五"}
{"author":"姚燮","content":"凉飙吹动露霏霏，蘋叶横波绿照衣。醉醒不知天是水，鸳鸯无语贴荷飞。","dynasty":"清代","title":"韩庄闸舟中七夕杂诗得十三绝句其五"}
{"author":"姚燮","content":"帘背画屏开，屏背孤鸾醒。帘北屏南深浅凉，月影和灯影。吹到辘轳声，人倚芙蓉井。桐叶遮肩露不霏，也怯罗衣冷。","dynasty":"清代","title":"卜算子和范石湖韵"}
{"author":"姚燮","content":"狼藉城头云，惨与水光凝。乱山插水底，密舶压山碇。迥然谁家楼，孤柳索犹剩。似我摇落馀，独拄万象靓。窭人艰一身，势难活群命。徒借歌哭狂，哆口论时病。西壁开晚阳，千里纳空映。庶夺元浩还，不受梦气胜。郊原如大湖，金采一泓定。堤防将就颓，东泄势毋劲。","dynasty":"清代","title":"水涨平后散步登北城作二章其二"}
{"author":"姚燮","content":"水湄吾屋有新葭，凉阔烟平天与遮。一鸟过江才见影，乱荭打雨不成花。门前老树当屏倚，楼角孤峰对枕斜。西去嵓根多堕橡，路通云涧只须槎。","dynasty":"清代","title":"吾屋"}
{"author":"姚燮","content":"泷石砺冰齿，山龙抱烟睡。练宇变空白，刊落万林翠。上滩绝飞鸟，下滩无钓船。危篷敞寒界，玉色浮四舷。剪蜡围酒朋，狂歌激虚响。云阵忽向南，残月露微朗。","dynasty":"清代","title":"题周泰浪迹图十二章其十二严江泛雪"}
{"author":"姚燮","content":"旷水漂残梦，清商引古思。饥乌皆惜命，落叶易伤时。天白诸峰出，心空万事夷。芙蓉开未足，往且拾新蓠。","dynasty":"清代","title":"旷水"}
{"author":"姚燮","content":"玉树歌残，素馨梦断，粉脂狼藉堪怜。咸阳紫陌，蜀阜青墩，一般落叶哀蝉。绮殿当年。有阿茶凤笛，小郁鹍弦。秋老绿蘼烟。更何人、寻袜搜钿。叹藓碣尘磨，漆灯膏闭，愁台冷月娟娟。芜陵埋帝子，可重教、侍寝黄泉。露睇星鬋。空魂怅、樊楼旧筵。剩沙桥、风梧夜唱凄然。","dynasty":"清代","title":"长相思丛斜"}
{"author":"姚燮","content":"夜转银河月午。荡凉云娟楚。梧阴满地，翠阑深曲，有人低语。几点残星案户。指东三四五。无端又过黄昏也，唤登楼眠去。","dynasty":"清代","title":"西地锦"}
{"author":"姚燮","content":"古剑作君佩，夙有千秋患。虽为一匏系，所恃宁在官。簿书屏烦琐，对我心一欢。心存即万古，各各勉其端。岳岳廉蔺盟，至今犹未寒。赠君无尽辞，终之以长叹。","dynasty":"清代","title":"清河晤孔司马继鑅话旧即赠九章其九"}
{"author":"姚燮","content":"覆有前车鉴，民逋地一空。守难群力借，弃与敝襦同。鬼恣跳梁瞰，天愁撒手穷。群公膺上爵，何以问孤衷？","dynasty":"清代","title":"闻定海城陷五章其五"}
{"author":"姚燮","content":"上车且勿行，下车还踌躇。云中五凤楼，中有天皇居。贫交半冠盖，光綵耀明珠。明珠不照乘，天马悲且吁。筋力委征迈，眼前千里途。千里弗复道，往将安所娱？","dynasty":"清代","title":"南辕杂诗一百八章其一"}
{"author":"姚燮","content":"鸱夷子皮善张弛，卿子冠军矫命死。元王封儿羹颉侯，扫除之隶宜愤羞。荣华有命不相强，杼首求官亦何仗？屈身酒户作厮养，西宅朱儒动馋想。貙氓冒德称驺吾，梼杌作士咎繇诛，画象颠倒成爰书。霪雨三日草木烂，烈焱焚泽虎蛇窜，羁臣钳釱坐愁旦。","dynasty":"清代","title":"拊缶歌当行路难十五章其六"}
{"author":"姚燮","content":"大浃关山甲马中，眼前忍使酒尊空？苏家软饱斟三白，叶子新筹斗六红。忽顾亲孥思橘隐，转愁宴会等萍蓬。有书可鬻衣堪质，吾道于今尚未穷。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其三"}
{"author":"姚燮","content":"锵宜钗佩杂。是重台拖试，绣帮红窄。晓梦谁寻，向海棠庭院，隔烟轻蹑。觅去偏遥，剩露藓、几痕香湿。蓦唤笼鹦，一转回廊，听来还霎。三五沉沉秋夕。记月约重门，误伊残叶。半晌俄延，定倩人扶共，软难禁力。唱起吴宫秋草，又帘阴传拍。想到无声旧事，莲花步贴。","dynasty":"清代","title":"三姝媚屧声"}
{"author":"姚燮","content":"破楼无密槅，风紧未堪灯。阔梦眠依草，单衣坐握冰。飘摇危转剧，补葺术何能。愧尔灵猿力，苍厓拉瘦藤。","dynasty":"清代","title":"破楼"}
{"author":"姚燮","content":"秋飙吹尽西窗烛。恰月上、疏疏竹。一屏云水摇凉绿。又衬上、枝枝菊。记昔夜、藤阴赌局。便昨夜、帘阴度曲。者夜寥寥无寐，伴个吟蛩独。","dynasty":"清代","title":"迎春乐信宿江氏水华园题壁"}
{"author":"姚燮","content":"剑光击碎愁不消，且骑朱凤凌风翱。手持明月照太古，恍然坐我青天高。金仙控鹤自天下，长揖相邀游太华。太华终不可以久居，秦皇汉帝今何如？","dynasty":"清代","title":"浩歌行十章其十"}
{"author":"姚燮","content":"春水王郎曲，谁横玉笛歌？湖陂三十六，烟雨至今多。","dynasty":"清代","title":"三十六湖"}
{"author":"姚燮","content":"大江限南北，不限君声名。未及握手谈，吾意难尔倾。吾贫为谋食，橐笔阊门城。踯躅生汗颜，何待人亵轻？不犹命同感，摧此傲骨峥。安有巨灵斧，一削千山平。浩歌吐中郁，未防神鬼听。仰看正午旸，蔽匿秋雾冥。言愁亦何益，撒手虚空行。虚空漻漻风，吹动双虹青。","dynasty":"清代","title":"赠杨山人韫华四章其三"}
{"author":"姚燮","content":"樽边伴侣散为烟，老大风情亦可怜。怅否秦淮桃叶去，蘋花水阁住渔船。","dynasty":"清代","title":"舟中怀都门故人诗三十绝句其十二"}
{"author":"姚燮","content":"蹴被纤狸恼剩眠，懒翻绣谱懒参禅。安炉壁槅堪储火，商酌重绡护水仙。","dynasty":"清代","title":"雨窗四绝句示姬人李素其三"}
{"author":"姚燮","content":"短衣健臂气如雷，匹马萧萧蹴地来。未肯低头逐羊豕，从今知尔不凡才。","dynasty":"清代","title":"题江开深山谢虎图"}
{"author":"姚燮","content":"为谁吟思苦。初凉夜气，最深庭宇。梦断仙云，鹤在琼楼何处。记否回栏倚并，点衫上、桐花如雨。堪剩许。背奁冷照，移来偏屡。剧怜瘦减潘郎，寄碧海青天，此情终古。镜样空圆，眉样也因谁妩。者夕孤衾况味，算拚与愁蛩低诉。声未住。墙阴又鸣邻杵。","dynasty":"清代","title":"玉漏迟题陈八二山"}
{"author":"姚燮","content":"郎心爱妾千黄金，妾身事郎无二心。郎年十七妾十六，圆转朱轮得华毂。与郎生小阊门里，与郎结缡在燕市。阿耶爱妾娘爱郎，但看郎欢为妾喜。与郎为水同一池，与郎为木同一枝。与郎为带同一结，与郎为茧同一丝。郎命妾所依，妾命郎所与。不愿与郎分，但愿与郎聚。郎为飞雁妾作云，郎作垂杨妾为雨。妾身金缕衣，比郎光与辉。妾腕玉条脱，比郎颜与色。妾佩明月珰，比郎不断宛转肠。妾妆郎共肩，芙蓉出渌摇晚妍。妾眠郎共枕，鸳鸯回波落春影。东邻窈窕女，对郎盈盈眉欲语。西邻轻薄儿，对妾依依神为驰。郎但知有妾，妾但知有郎。明镜不掩帏灯光，牡丹不夺兰草香。郎心与妾相始终，妾心与郎相终始。不必同日生，但愿同日死。不必同日死，但愿郎生妾先死，不愿郎死遗妾生。妾为影，郎为形。妾如珠，郎手擎。妾为郎妇身分明。妾为郎妇天鉴之，为郎之妇千人知。郎饱妾共饱，郎饥妾共饥。一饥一饱与郎共，山崩川竭无更移。阿耶日久嫌郎贫，日日要郎离妾门。阿娘恨郎不赚钱，要郎远客三城边。三城何崷崒，三城何岧峣。三城溪水深，水毒溪无桥。三城黑沙黑，黑沙同鸣髇。三城多劫贼，劫贼凶咆哮。劫贼杀人如杀獒，白骨堆积城门高。三城多白杨，白杨风萧萧。萧萧飒飒啼怪鸮，其下有穴狐狸嗥。老客停马不敢过，年轻出门郎奈何！摘妾胸前玑，为郎换棉衣。脱妾足下履，为郎易食米。典妾金缠臂，为郎市鞍辔。卖妾珊瑚翘，为郎置宝刀。思郎光与辉，妾身尚有金缕衣。念郎颜与色，妾腕尚有玉条脱。忆郎不断宛转肠，妾佩尚有明月珰。出门七月期，初六是良吉。置得一杯酒，与郎作离别。杯中一滴酒，心中一滴血。不饮愁郎饥，饮之恐郎咽。秋烟在镜芙蓉彫，秋风在衾鸳鸯彯。秋云不行雁影独，秋雨不雨杨枝憔。阿耶向郎訾，不得千金弗还里。阿娘从郎嗤，千金不得毋来归。妾手掩面啼声低，妾手不敢牵郎衣。向郎不语心依依，欲语又恐耶娘疑。见郎屈一指，似郎为妾经年期。十月开梅花，二月开桃李。六月菱荷香，青青出蒲苇。但愿郎得千金归，先向耶娘买欢喜。卸妾玉条脱，何有颜色强。何有辉与光，解妾明月珰。脱妾金缕衣，为郎摺叠空竹箱。譬如生小不嫁郎，见之徒令心悲伤。视妾双眉蛾，归来记取青不多。记妾领中扣，归来与郎验肥瘦。为郎不下堂，为郎不出房。为郎安慰耶，为郎安慰娘。为郎日焚香，焚香祝告天苍苍。正月梅花残，三月桃李红。七月落菱荷，蒲苇青茸茸。日高听铃马，铃马辚辚过楼下。日落闻行车，行车却向东南驰。半年得一信，一年不得郎边书。有客三城来，闻之欲语还嗫嚅。三城多白杨，三城多劫贼。三城溪水深，三城黑沙黑。老客停马不敢过，年轻出门那归得？阿耶从妾言，负汝青春年。阿娘向妾语，是汝命生苦。怜汝命生苦，为汝重剪红罗襦，紫为绣凤青天吴。复帐六尺八，菡萏四角垂流苏。画簟六尺三，缘以鸾锦椒泥涂。东家郎，好光辉，劝汝弗爱金缕衣。劝汝弗爱玉条脱，西家郎，好颜色。东家西家郎，手中累累千金黄。心中不断宛转肠，汝还弗爱明月珰。稽首耶娘前，耶娘听妾语。耶娘之爱何敢逾，妾心区区当鉴取。妾心区区天可盟，妾为郎妇身分明。不能郎生妾先死，忍因郎死偷妾生。与郎不终始，妾身尚何俟。不得郎骨归，妾心犹狐疑。沈沈白日鸺鹠啼，黯黯夜色蝙蝠飞。梦郎向妾笑，如郎同居时。梦郎向妾哭，如忧出门无还期。梦郎三城归，黄金百笏青騧骊。梦郎流落不得归，面目黧黑无完衣。阿耶逼妾嫁，朝呵暮骂相携靡。阿娘逼妾嫁，长荆短棘来鞭笞。耶呵骂，岂不恫。娘鞭笞，岂不痛。思郎生死犹未明，妾不轻生为郎重。前门鸣乌鸦，后门鹊声喜。乌鸦何悲鹊何喜。十月开梅花，二月开桃李，今年六月无荷菱，蒲苇凋残北风起。见郎入门来，见郎如梦里。视囊不得米，视衣衣无襟。马死弃鞍辔，茧足徒步如炮燖。顾彼腰下刀，䨴无光彩生愁阴。郎归不止黄金千，那愿郎得千黄金。记妾领中扣，与郎量肥瘦。记妾双眉蛾，为郎憔悴青不多。为郎憔悴青不多，郎真死矣还如何。望郎减光辉，光辉不如金缕衣。望郎苦颜色，颜色不如玉条脱。幸郎不断宛转肠，佩之还似明月珰。耶娘怨郎身手穷，囚妾不使郎衾同。生不同衾死同穴，妾虽无言妾已决。含笑语耶娘，妾有玉条脱，亦有明月珰。簇新金缕衣，摺叠空竹箱。为郎市卖赎郎罪，抵郎归有千金装。阿耶笑语妾，还尔鸳鸯飞。阿娘笑语妾，看尔连理芙蓉枝。鸳鸯遭网罗，安能到头白？芙蓉经狂飙，狂飙摧之易狼籍。朱绳三尺垂，不得高挂梧桐枝。下有千丈池，可惜池水多污泥。为郎置鸩酒，鸩酒甘如饴。但得生死常追随，此酒不减同心杯。妾饮琉璃杯，郎饮白玉盏。以斧斧木木不离，以刀断水水不断。同茧之丝不可剪，同结之带两头绾。稽首谢阿耶，阿耶不必悲咨嗟。稽首辞阿娘，阿娘不必中心伤。有婿常贫贱，有女不遂耶娘愿，但愿耶娘寿考同百年。郎死不值千黄金，妾死不值黄金千。西邻来看妾，密纫条条罗裤褶。东邻来看郎，仪容皎皎明月光。东邻西邻长叹息，虾蟆抱桂光采蚀，朽绠龙渊黝谁测？东邻西邻语我前，要我制作双鸩篇。天缺不得女娲补，海缺不得精卫填，闻我歌者当涕涟。郎年二十妾十九，郎姓黄，妾姓柳。郎挶畚，妾箕帚。双夫蓉，何懰懰。双鸳鸯，地下守。朝打孔雀夜逐狗，孔雀雌雄狗牝牡。天上所无陌路有，陌路何能避梃杻。闻我歌者泪一斗，不谱吴筝谱燕缶。","dynasty":"清代","title":"双鸩篇"}
{"author":"姚燮","content":"幽赏得弦外，涧响为古琴。山人携药锄，不斸葹草心。大野多流萤，河汉夕方阴。苍桐百尺枝，中有元籁沈。紫鸾振华羽，自顾非凡禽。骏马骨已朽，焉有郭隗金？之子在西方，怅焉怀好音。","dynasty":"清代","title":"饮酒诗五章其五"}
{"author":"姚燮","content":"石阑一寸鼠姑芽，得气须为斗大花。借我巨杯浮琥珀，听渠皲手摘琵琶。江堧昔种琅玡柳，乐府今存蔡女笳。自喜梳头无白发，此情亦足慰天涯。","dynasty":"清代","title":"对酒抒怀简都门故人八章其七"}
{"author":"姚燮","content":"太璞孕阆昆，元云护其侧。炫彩陈九都，乃为市人窃。爱之逾琅玕，弃之轻瓦砾。视质虽未亏，精华已狼藉。愿以重锦装，入怀慎所匿。圭璋容有需，垂缫上瑶席。","dynasty":"清代","title":"南辕杂诗一百八章其九十一"}
{"author":"姚燮","content":"赫赫龙旌握上枢，近闻进退听龉龉。暗山夜逸诸罗马，急水晨漂大担凫。待率骁军冲突厥，谁分轻骑走来苏？赤嵌城树多雕隼，飞向沙矶啄乱菰。","dynasty":"清代","title":"近闻十六章其一"}
{"author":"姚燮","content":"伯伦一杯酒，万古黄土埋。安顾醒眼人，束手看云霾。断石眠荒沙，削之不成厓。巫咸正求诉，可惜天无阶。愿乞大化垆，一锻道之骸。","dynasty":"清代","title":"述意十六章其十一"}
{"author":"姚燮","content":"中夜立殿中，佛灯黯将灭。露下蝙蝠飞，触幡动骚屑。四壁多莓苔，静有古芬结。遘此万象凝，寸心夐与绝。泠然疏磬声，随风散寥泬。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十一"}
{"author":"姚燮","content":"御酒耆臣宴，宫貂太史冠。内班宣舞伎，文李出雕槃。麝气交花爇，凫灯夺月寒。不堪行乐地，风急送回湍。","dynasty":"清代","title":"海昌陈氏园林五章其三"}
{"author":"姚燮","content":"花破雨捎燕，弱情禁得春。断云宜约怨，病女肯分嗔？芳草迷归路，江关忆故人。画梁萦暗碧，不是旧歌尘。","dynasty":"清代","title":"燕"}
{"author":"姚燮","content":"层阴生碧涧，午月高在松。绕松三五岫，寒翠浮重重。至静敛群妙，坐觉孤亭空。翛然警微寒，露下闻远钟。","dynasty":"清代","title":"夜坐山亭"}
{"author":"姚燮","content":"欲雨不下雨，海云作势骄。屋苔都恋溽，城柳自愁条。远瞩天容变，穷居壮志消。绸缪无一策，瘏口愧鸱鸮。","dynasty":"清代","title":"欲雨"}
{"author":"姚燮","content":"暗楼生暮气，独酌写愁歌。静月涵江阔，颠风入絮多。天低看鹭立，草尽有帆过。客也孔巢父，吾知在涧阿。","dynasty":"清代","title":"倚楼有忆"}
{"author":"姚燮","content":"渔者老风波，向人不肯歌。提竿驱乱鸟，待雨试新蓑。喜得鱼偿酒，时移船压荷。未看城市态，敢道梦无讹。","dynasty":"清代","title":"渔者"}
{"author":"姚燮","content":"檐高星出河，风远竹生波。独听大江汐，谁搴木末萝？孤灯持道气，素壁写天和。未待逢秋序，秋心蓄已多。","dynasty":"清代","title":"独听"}
{"author":"姚燮","content":"草得晚晖意，渟然生雨光。回头一鸟失，刺眼万山苍。中有渊明宅，年来秫酒香。不愁无路入，乱茑石为梁。","dynasty":"清代","title":"晚晖寄陶隐士性二章其一"}
{"author":"姚燮","content":"大隐无年历，空山自世情。苦閒诗作课，养拙梦能清。碧树高楼月，疏蝉独夜声。遥知凉不寐，倚瑟待云生。","dynasty":"清代","title":"晚晖寄陶隐士性二章其二"}
{"author":"姚燮","content":"水阁无星夜，星星动夜芒。乱萍愁急雨，团扇感流光。乍可疏帘静，能知薄袖凉。玉钩隋苑路，燐火自荒荒。","dynasty":"清代","title":"萤"}
{"author":"姚燮","content":"过雨碧天高，西风一茧缫。深林人小立，万象炯难逃。秋气衣先得，尘心尔未胶。十年身入世，瘏口悔焦劳。","dynasty":"清代","title":"蝉"}
{"author":"姚燮","content":"华灯素月毬，残梦楚天浮。小怨蘼芜径，春入烟水楼。弄光宜晚白，媚影向晨柔。四月汝当果，纤莺来尔羞。","dynasty":"清代","title":"樱桃花"}
{"author":"姚燮","content":"晴山霏薄雨，秋意入初寒。酒熟花愁老，篁多怨袖单。乡心催蟋蟀，琴思与风湍。剪烛看孤影，深宵亦大难。","dynasty":"清代","title":"秋意"}
{"author":"姚燮","content":"黯黯邮程千里度。山店听风，水驿还听雨。雨送江潮人不住。销魂最是垂杨渡。冉冉年华三月暮。尽夜飘花，终日还飘絮。絮满天涯春又去。伤心最是啼鹃路。","dynasty":"清代","title":"蝶恋花晚春客感"}
{"author":"姚燮","content":"瘦姿为鹤宜立雪，谁信怀中抱明月？潞河春晚行送君，归梦蘼芜感芳歇。今当闭户逃吟禅，霜岚束尔琼骨坚。剡舟咫尺不能到，空向云门忆杜鹃。","dynasty":"清代","title":"怀九老诗九章其二山阴杜孝廉煦"}
{"author":"姚燮","content":"揽衣待车发，仆夫故逡巡。尔为出门客，我为还乡人。我还有家室，尔出唯一身。当思还者心，疾于车上轮。我至尔亦归，去辙堪早循。共尔久辛苦，视我毋越秦。","dynasty":"清代","title":"南辕杂诗一百八章其八十二"}
{"author":"姚燮","content":"证香盟，联玉队。娇姊共痴妹。赌曲通宵，絮得管弦碎。让他如意豪挥，缠头快夺，竟赚得、紫云酸泪。已沉醉。居然满注犀𦨻，张著拇军对。纳到降书，才肯放他睡。从兹刺手蔷薇，攒心芍药，始识有、琼花矜贵。","dynasty":"清代","title":"祝英台近其十九并序"}
{"author":"姚燮","content":"情天兜率会无遮，淫界珠林匝曼伽。水玉却宜君子佩，海棠原是女儿花。一编疑雨翻王集，再世非烟出步家。眼底昆源通月府，未应秋浪阻骞槎。","dynasty":"清代","title":"閒情续诗八章其四"}
{"author":"姚燮","content":"薄翠含颦，明波濯盼，东风初茁兰芽。幽怨如丝，缠绵袅入琵琶。轻烟不障鸳鸯梦，展湘屏、暖玉鸦叉。最无情、一曲离歌，一霎天涯。画楼寂寞重相问，有仄襟燕子，语过窗纱。枕角灯昏，不教断梦留他。更堪亸鬓横箫地，但濛濛、堕絮飘华。问今宵，月在谁边，春在谁家。","dynasty":"清代","title":"高阳台"}
{"author":"姚燮","content":"小儿不识悲，但为索乳啼。大儿面如墨，对我常呜咿。慰使弗呜咿，我泪纷已垂。又恐伤亲心，苦作吞声悲。吞声亲不闻，汝魂应闻之。我同汝子哭，汝还亲切窥。泪尽究奚益，不哭难强支。一瞬十八年，缘尽复何期？两儿汝骨血，汝当魂护持。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其二十一"}
{"author":"姚燮","content":"读书坐日月，嗟我废其身。于世一无补，蠹食皆游民。破牖不蔽风，窥天云嶙峋。城荒雀无归，来与檐树亲。岂伊静有俟，非时难为嗔。东家叟拥棉，饮酒自矜春。","dynasty":"清代","title":"冬日杂诗八章其一"}
{"author":"姚燮","content":"隔树旌旗砦似林，横天箕斗与昭森。潮翻乱荻江无翳，蝉语高楼月未阴。閒索残樽供薄醉，聊从旷夜致清心。邻姑未解秋风怨，预向桐垣试练砧。","dynasty":"清代","title":"夏夜独坐杂述八章四叠秋兴韵其一"}
{"author":"姚燮","content":"维狼巨喙张，能得几肉嘬？托匪禽兽身，徒因口腹惫。蔽道多乱荆，饬尔斧柯坏。外已辞瑟胶，中何嫌絮败？污洁关贪廉，杅槃有铭诫。","dynasty":"清代","title":"述意十六章其十三"}
{"author":"姚燮","content":"蝴蝶堕春钿。春归又一年。问朝来、谁并吟肩。还把零星脂粉盝，都安向碧窗前。蟋蟀絮秋烟。秋心碎可怜。问宵来、谁解孤眠。更把凄凉梧竹雨，都吹到枕函边。","dynasty":"清代","title":"唐多令秋深忆梦图，长白猗君悼亡作也。"}
{"author":"姚燮","content":"捉搦歌，垂手舞。行乐未须误。冰宇蟾奁，幸只过三五。生愁后夜栏杆，乱蛩落叶，剩一角、凄烟凉露。待幽诉。一十二扇灯屏，千山万山阻。株老红犀，心怯倩谁护。碧桃倚向东风，还嫌命薄，又曾识、霜花苔苦。","dynasty":"清代","title":"祝英台近其七并序"}
{"author":"姚燮","content":"狂澜溺我首，狂酒溺我心。柳花不煖鸳鸯衾，屏山隔灯千丈岑，下有密网罗黄金。","dynasty":"清代","title":"当西曲变歌三章其二"}
{"author":"姚燮","content":"铜爵高台云未秋，阿瞒顾影悲白头。半生作帝不安枕，马生曲角将为牛。牛犝不能致万里，咄尔圉人枉施箠。君不见井冰枯竭元武死，过峡清漳成浊水。","dynasty":"清代","title":"铜爵台拟唐乐府"}
{"author":"姚燮","content":"瘦驴共踏燕台雪，关心十年前事。自后各漂零，渺天涯鸿纸。奈何君竟死。但留得、旧笺盈笥。荔帽青山，藓裳黄土，可怜如此。怆矣起挑灯，低徊读、清声和之芦吹。苦我似孤猿，下无端清泪。茂宏欣有子。敢身后、盛名终委。读初罢，淡月当檐，正露篁流翠。","dynasty":"清代","title":"徵招家养恬孝廉竹雨吟遗稿，为其子敬堂茂才属题，依白石黄钟下徵调。"}
{"author":"姚燮","content":"调马出西城。垂鞭款款行。亘长堤、草软沙平。密柳交枝斜照隔，听一路乱蝉声。酒气拂衫青。湖光上阁明。恰红栏、远对南屏。旧日垆头春女老，还煮得宋家羹。","dynasty":"清代","title":"南楼令自段桥至西泠酒楼饮"}
{"author":"姚燮","content":"忽忆春日好，携酒登江亭。深杯照白日，豪气联群英。居庸郁龙虎，苍与阑槛平。长天送云鸟，万里无留停。惟时我方醉，心醉神则醒。浩歌君马黄，掩面多涕零。谁知散林叶，不待秋风生。西山无变色，今古同此情。","dynasty":"清代","title":"南辕杂诗一百八章其八十六"}
{"author":"姚燮","content":"悬黎录曲，正日高弄影。姊妹花枝镜边并。惹玉颓香懒，撩乱梳头。佯睡了，略带三分酸病。温存须半晌，送喜迎愁，总似春潮鲤鱼信。生怕别今宵，一摺阑干，易飘堕、梦云天迥。甚纤柳、湖阴正吹花，问惬愿何时，月帆烟艇。","dynasty":"清代","title":"洞仙歌其三江远阁深，人别梦在，镜月留夕，帘波荡春，未免凄益，以感安倩玉龙双翠寄向渌西楼上歌也"}
{"author":"姚燮","content":"以刀斫石石生火，客者提椎笑其左。哙也岸帻髯如嗔，相对留侯愧婀娜。病我作诗矜崛强，动援险怪争老苍。欲纳天地入纤芥，直视元古皆混茫。焉知握棘上嵩华，不如按辔驰平康。东瓯司马三唐杰，午影悬竿肖诗笔。丰肌若熨骨自寒，大气能虚理为实。间于别想参奇谲，根柢和平可心质。独鸢衔缴天半飞，单骑横戈隧阴出。读之终卷吾浩叹，区区此道今已难。摹风缋雅习优孟，佻响何论乾嘉还？岂无一二振衰手，蝥弧高树雄一坛。或嫌横骤越中矩，长河不闸山无关。不则蛊媚学孙寿，厚以粉泽轻以鬟。君来抱瑟向筝座，知谁敛色聆尔弹。张军挑战颇自负，至此瞠乎殿君后。老阮能作鸾凤鸣，腐史甘为牛马走。如资疏磬追越思，愿乞灵丹药痹手。两心忽慰十年怀，万古同期一杯酒。吁嗟乎，野农得穫多弃锄，几人作吏还读书？偶乘纷冗得閒隙，弥珍精力同璠玙。岩英泽秀荟之润，帝怀民隐交相纾。况君试硎不露刃，渊渊内性工蓄储。以文经世有真际，勉矣毋使日月除。龙珠我亦葆芒采，奈尔天汉悬月蝫。","dynasty":"清代","title":"赠徐司马荣即题其诗卷"}
{"author":"姚燮","content":"下田积潦尽趋河，到眼生机晚绿多。嫩稻香苏云护叶，高棉晴照玉垂柯。幸消大沴成佳壤，共饮祥晖祝偃戈。逆浪鲸鲵驱有日，丰年歌后听铙歌。","dynasty":"清代","title":"近闻十六章其十二"}
{"author":"姚燮","content":"饱酒仗醺力，冒寒凌高城。木落郊原空，天地无片青。炯然冻鹭光，江烟不能冥。于斯黯䨴中，提我神气醒。眇听归一希，吾劳信何营？","dynasty":"清代","title":"冬日杂诗八章其五"}
{"author":"姚燮","content":"传说纷纷十三省，陈荒迭上九阍辞。深宫隐恤安能遍，中道讹言亦可疑。德秀已亡空社法，华佗无术傲神医。捐廉减俸嗟何补，息挽停辎久告疲。","dynasty":"清代","title":"岁暮四章其三"}
{"author":"姚燮","content":"矫诳启女巫，设灯祀猫鬼。不惜颡汗多，泥牛曳其尾。未俟传檄诛，大路有公诽。倾屋难手扶，君子恻焉悱。须知荡坦区，皇风布昭韪。","dynasty":"清代","title":"述意十六章其十四"}
{"author":"姚燮","content":"朝作千金游，暮作千金游。朝眠鸳鸯墩，暮宿芙蓉楼。金尽还卖屋，屋尽还卖妻。朝行陌上饿，暮宿城头悽。七香油碧车，窈窕倡家女。头上千金装，此君昔所与。七尺白鼻騧，八尺青鬃骊。锦鞯桃花红，此君昔所骑。名马尚能驰，美人尚能舞。乞食东郭门，谁怜此君苦？","dynasty":"清代","title":"东郭门丐"}
{"author":"姚燮","content":"怜君有家不得居，奉母挈妻投荒墟。可知故人跅弛子，与君茅庐隔三里。茅庐竹篱深树丛，野花如豆沿阶红。琴弦锵锵吹野风，山翠流几窗不空。拥书得友似关命，出门无路谁谅穷？荒云阴阴连渤海，携酒看天泪同洒。平生交游断消息，尔我难誇好颜色。种菜不知泥瘠肥，采薪不识樵径歧。西墙日斜黄鸡啼，木叶落尽愁棉衣。霜林乌巢两遥望，雨虐烟颠有依傍。明宵明月能过吾，迟尔菰矶狎寒浪。","dynasty":"清代","title":"墙角潭访胡宋彬山居"}
{"author":"姚燮","content":"夜长苦不短，梦短苦不长。悠悠梦乡里，寂寂帷灯光。水城茆屋凉烟羃，篱角黄花好颜色。黄花在篱蛩在门，夕露凄青晓霜白。昔年眼底故园景，此夜分明梦中得。梦残灯烬风凄凄，巷柝未断林乌啼。繁声绕壁落叶碎，天光漏屋疏星低。乡音非梦阻难达，客心如雁无安栖。客心去路雁来路，江月河云大回互。河阴秋晚杨柳衰，江南春近梅欲开。梅花寄雁来须早，客梦依依柳同老。","dynasty":"清代","title":"遥夜吟"}
{"author":"姚燮","content":"水廊苔气夜能清，罢酒无眠对竹檠。天发灵声抒酝酿，人从静地摄和平。隔江昨已千山绿，广陌明看万犊耕。邻叟要占新玉历，披衣乞火叩柴荆。","dynasty":"清代","title":"始闻雷"}
{"author":"姚燮","content":"我行从东来，忽忽自兹住。我行复何往，依依未旋去。山不招我涉，水不招我渡。纵无田可耕，岂不如行路？南海其曷望，北关且回顾。海国荒稻粱，关榆积霜露。","dynasty":"清代","title":"南辕杂诗一百八章其三十六"}
{"author":"姚燮","content":"青蕊纷蕤白蜺翔，感甄词赋太荒唐。频邀秘佛参灵咒，拟拜飞仙乞寿方。香界无尘游翡翠，天门如砥控骝黄。况传恶水潮驱鳄，好俟空山石化羊。","dynasty":"清代","title":"回思八章其五"}
{"author":"姚燮","content":"宿雨沐朝暾，凉光到地温。耕童黄箬帽，饷女绿丝裈。护果茅当径，窥篱犬隔门。门前禾百亩，晴碧荡沄浑。","dynasty":"清代","title":"雨后出岔河野望杂兴五章其二"}
{"author":"姚燮","content":"窣地猩红耀锦裾，丰肌灼灼照芙蕖。掌中难觅昭阳燕，怪底刘宫嬖媚猪。","dynasty":"清代","title":"扇影词三十八章其十三"}
{"author":"姚燮","content":"万绿方怨干，山中自微雨。山林长髯樵，手携独僧语。破梦游始天，黄唐转非古。所忧俗未湔，就之适遭拒。层台悬危梯，风矫薄衣举。六合秋无归，尽归此台贮。远见海气黄，攕攕动鸿羽。颓阳不肯高，大地变黄土。安得瓠巴琴，萝阴枕霞抚。左揽金母歌，右招玉娥舞。","dynasty":"清代","title":"游头陀岩百宝台寿峰塔清水庵诸胜自江口山归得诗五章其二"}
{"author":"姚燮","content":"芜径犊儿眠，玉河狸子湔。上墩看放鹞，羃院听抛钱。行乐借初地，嬉春过好天。谁家蓬鬓妇，采绿女墙颠。","dynasty":"清代","title":"西直门外天仙庙二章其二"}
{"author":"姚燮","content":"华筵云煖聚香麝，紫榭青芜春入画。天魔八队奏霓裳，凤语吹笙极嫣奼。美人颜色殊桃李，餐嚼红冰羞月姊。澹能削俗秀可斲，缠骨轻肤润无理。结玉为意珠为情，流韵千回心寸死。高楼沈沈坐阑烛，三星在天照醽醁。鹍弦七柱合欢曲，荷华四棂露华绿。乌鸦愁雨鹃愁晓，隔幕鸳鸯自深宿。偶通幽语耐含咀，相对沈思转凄独。山鬼睇笑拖兰裳，水仙瑟瑟明月珰。芙蓉神女窈窕妆，各抱神意矜颉颃。彤霞郁綵布天阙，烂然九地生奇光。还看孤影倚灯壁，脉脉依依缋难极。生怜翠叶易成阴，三月东风愧残力。","dynasty":"清代","title":"华筵曲"}
{"author":"姚燮","content":"画桃攀折尽，燕子向邻飞。故事荒难问，浮尘乱莫挥。断红漂暗井，积绿冻横矶。隔柳阑干在，无人倚暮晖。","dynasty":"清代","title":"城东废园四章其三"}
{"author":"姚燮","content":"如何东郭兔，三窟计愁穷。税吏通蛮语，官曹溷隶踪。诪张工作幻，华侈煽成风。天日昭无翳，谁逃一鉴中？","dynasty":"清代","title":"东郭"}
{"author":"姚燮","content":"入村日方午，出村日已斜。逶迤赴前路，渐渐多人家。人家三五里，直接黄河涯。河中风吹潮，河上风扬沙。潮头下孤雁，沙际飞群鸦。雁声自唈唈，鸦语何哑哑。","dynasty":"清代","title":"南辕杂诗一百八章其一○五"}
{"author":"姚燮","content":"凭轼陵高阜，六合在眸局。苍霾东南来，郁浡万山足。旋风为歙张，浩然盘大轴。人烟没泱漭，真气返沈穆。烛龙羾天门，琅琅散珠玉。青童芙蓉车，下界走軨辘。奇幻得未有，内志转约束。舆伧鼓勇健，争道叱樵牧。百阻始出难，荒歧见茅屋。叩门不问主，惝恍暂停躅。瓜蔓高上墙，庭虚惨生绿。牛羊驯笼槛，畚锸半泥浊。岩溜接瓦飞，清溅润枯目。村叟志丰歉，啧啧誇既渥。服力不藉人，安处遂生欲。咄余何为者，以身供驰役。变境动辄遭，屼峍入心曲。定久回怖生，出门还返瞩。大化善翕辟，氛阴敛忽倏。骄阳掣高宇，平照暻如旭。群峰错金碧，众涨浮晃昱。始知天变常，意在苏万族。微得动潜理，畏倖付亭毒。且行随所休，等身于蟆蠋。","dynasty":"清代","title":"西悬岭至孔家岭遇雨憩村家题壁"}
{"author":"姚燮","content":"入霉十日天不雨，冰簟藤阴难逭暑。晚山日落云意生，屋角寥寥一鸠语。谷雨种稻今未青，田龟欲拆无蛙声。市中颇愁米价贵，西荡鱼虾不入城。梦回清晚如烟夕，起看芭蕉展新碧。莓苔欲作荇藻光，阶下沄沄已盈尺。门前大树夙有蝉，树下荷叶方田田。行须饱饭坐渔艇，尽日寻诗向鹭边。","dynasty":"清代","title":"喜雨"}
{"author":"姚燮","content":"有所思，思我美人。思不见我，美人伤如之何，目摇摇为旌，宛转之肠车轮。燕辞我梁，文杏不得芳。金蝉饰玉钗虽光泽，羌不及弃菅与蒯，被露道旁。公子出门花蕤蕤。花蕤蕤，春相随。白鹄翩容仪，东风驱汝日夕飞。","dynasty":"清代","title":"拟汉铙歌十八曲，存十一章其八有所思"}
{"author":"姚燮","content":"久困山中居，汎舟游无垠。所志未可希，随往皆迷津。孤持道存的，瀎潏防易沦。倏揽西穹晖，晻薄流华雯。龙舆玉为䍐，如见太乙君。皎雪横素眉，吐气青蝹蝹。相要议元旨，灵秘非昔闻。遂使三花敷，不复遗其根。","dynasty":"清代","title":"游仙诗十四章不必拟郭宏农也其一"}
{"author":"姚燮","content":"旧时人不见，谁慰此、可怜宵。且玉蒜帘垂，珠兰鬓卸，银粟灯挑。高楼雁声递过，带凉边、愁梦去迢迢。一百里江东下，奈堪柳悴芦凋。画桥。那度送征桡。天末一萍漂。问甚日重逢，分筹赌酿，选局评箫。三更四更又过，尚残蛩、月角语烟苕。雨僽风僝时节，坐来一样清寥。","dynasty":"清代","title":"木兰花慢"}
{"author":"姚燮","content":"桐城树文帜，南恽势愁败。吾乡始杲堂，甬东遂成派。越轨不受羁，蹴尘但矜快。遂使大漠空，不如隧道隘。君手工筑篱，先能饬其坏。酿酒不到醇，入市戒轻卖。庶几青莲华，别启佛天界。吾文如律师，但拘五灯戒。安得舍利珠，悬门喝君拜。","dynasty":"清代","title":"赠徐十三明经时栋四章其三"}
{"author":"姚燮","content":"梦从天井过，絷得一龙来。怒水厓心迸，枯云电眼开。似忘民受福，肯使魃为灾。谁闵群生涸，为霖有相才。","dynasty":"清代","title":"上化龙湫"}
{"author":"姚燮","content":"玉鞭东指千峰开，柳花碾尘春盘回。捎眉一燕如飘梗，画里关山六朝影。斜阳十万桃花枝，燕女嬉晴看猎儿。清时不用挽弓手，上马吟诗下马酒。","dynasty":"清代","title":"腰塘试海棠花马"}
{"author":"姚燮","content":"斯文毓灵瑞，造物亦深至。轩冕何荣辱，忍与争取弃。所为先生悲，夙抱宏干济。即此忠厚心，于世实相系。奔走长安门，讵为贱贫计？安能投草茅，论舌听凋敝。置酒临高台，天宇浩空气。白云去不返，飞鸟倦谁寄？为君击剑歌，洒然一流涕。","dynasty":"清代","title":"赠潘孝廉丈德舆即送其还淮安四章其三"}
{"author":"姚燮","content":"击𣝔巡夜灯挂肩，栅门半开铜铃悬。隶卒拥后官在前，琅琅累累拖绁鞭。十家九户宵不眠，夜半煮粥屋有烟。饥乌蹴瓦先流涎，呜呜而语声可怜。我欲饲汝心回旋，已饥不保非汝偏。西邻瘦狗同瘦鸢，巉岩出骨毛打毡。弃垢满路无荤膻，往往饿死穷路边。尔乌弗巢吾屋颠，明朝日出当晨餐，空橐已无青铜钱。","dynasty":"清代","title":"穷巷吟四章其二"}
{"author":"姚燮","content":"慰夫子之爱兮，而无其时。负夫子之爱兮，而又谁语之？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十九"}
{"author":"姚燮","content":"飘燕逐风翔。辜负华堂。花囚月梏梦颠当。能耐几梳青鬓发，几寸回肠。百计替思量。谁短谁长。天涯处处有斜阳。便向吴头迁楚尾，总是他乡。","dynasty":"清代","title":"浪淘沙寄兰语楼主吴中"}
{"author":"姚燮","content":"玉簪凉月小娟楼，明渌春烟薛素舟。悔使邯郸嫁厮养，不教汧国宠车驺。四檐红桂金鱼锁，一桁青山白凤游。何止苕甤风易落，难寻盼盼举柔柔。","dynasty":"清代","title":"悔曾九章其六"}
{"author":"姚燮","content":"方子在人口，仅以文技传。安知砥圭臬，侪辈鲜其贤。内默閟元素，外溷屏众缘。穷装滞归计，流泊三吴廛。每望台宕云，惙惙中忧煎。冰霜郁成疠，强忍讳告宣。庸医更相毒，冥冥天为冤。滮湖散寒鸟，日闭空城烟。城南多酒楼，夙共梅花筵。城北有斜巷，君忽死其间。城南多杨柳，城北闻杜鹃。君母已华发，君妻方弱年。梦来觅汝魂，千山路弥漫。闻仗友朋力，海上已返棺。遗书弃阛市，零散无完全。犹忆饯夏日，寄我宛转篇。云我能早来，尚可偕周旋。欲死岂自知，为此摧恻言。","dynasty":"清代","title":"江上四哀诗其三方山人絜"}
{"author":"姚燮","content":"绣裳丫髻传柑嬉，当风擘楮誇蝶飞。三十年前十二岁，未忘欢乐今宵时。今宵月似比前瘦，我亦颓惫违时宜。招儿近膝与之酒，儿无嫌我多烦辞。影堂悬像尔曾祖，昔抚我顶牵我衣。南城北郭看灯市，索钱市果兼糖饴。归来未即索床睡，依尔祖膝学哦诗。今随尔祖但悬拜，尔亦肃拜我后随。尔何及冠顽不羁，尔弟八龄无母依。得随尔父侍尔祖，人间十家九所稀。矧尔祖母尚矍铄，何殊尔母恤尔慈？尔不蠠没望成立，身弃如我将谁訾？闹蛾夹巷灯葳甤，吾檐独静横梅枝。梅花虽瘦香心肥，肯从清苦全阳机？一年一灯促人老，能有几度如今兹？团圆明月窥酒卮，流光溢作空濛晖。安得尔祖尔祖母，得看尔达成门楣。今宵许尔尽情醉，但弗出门随轰驰。吾言已竟尔且去，护持尔弟嬉前墀。楮灯五色当马骑，能娱祖母开笑颐。我还坐酌罄馀酒，起乘庭月行迟迟。万家箫鼓喧以豗，寂心独感谁从知？","dynasty":"清代","title":"元夜作诗示皋儿"}
{"author":"姚燮","content":"幸有何文叔，相偕兴不孤。看花邻寺晚，撷蔓水亭芜。群彦联镳至，深樽泥笑俱。惜哉萍散易，我辈是鸥凫。","dynasty":"清代","title":"饮右安门酒肆同何绍毅醉感书壁四章其四"}
{"author":"姚燮","content":"炯眼窥矶独鹭醒，鹭飞孤荻动亭亭。扶来罗袖袖垂水，夺得荻边山影青。","dynasty":"清代","title":"夏夜同姬人江岸步月即事五绝句其三"}
{"author":"姚燮","content":"一鸽南飞斗正斜，欲催哀响作风笳。清霜万屋人都睡，听尔无愁共几家。","dynasty":"清代","title":"寒夜闻鸽铃"}
{"author":"姚燮","content":"览物不求理，徒拥书千箱。江海无定澜，随变成文章。排闼面远郊，晨气静生凉。东山一笏青，城楼劲相当。独帆从东行，两鸟从西翔。平漪澹逾白，远树深益苍。空阔呈妙仪，机轴持有常。置心罔留滞，劳逸均善臧。","dynasty":"清代","title":"览物"}
{"author":"姚燮","content":"记环谯碧柳，锁堞红棉，绮丽关河。近自州军改，便垣泥缠苜，版雨摧莎。暗潮啮根还紧，颓绿似横拖。况夜蔽无门，空营月息，老树风捼。谁过。夕阴里，见断碛驱羊，凹阜行驼。一段荒凉画，尽烟残人剩，街月昏矬。役夫几时重集，鼛鼓听喧歌。削曲岪天梯，长云万雉金翠峨。","dynasty":"清代","title":"忆旧游坏城"}
{"author":"姚燮","content":"佛国之天琉璃云，明翠荡作春栀芬。九螭吐沫变虹色，孔雀下飐银泥裙。千寻大树松皮古，石叟髯苍与撑拄。静看落日万楼台，多少钗鬟泣秋雨。凤城八扇晨旭开，锦鞯珠勒骄龙騋。宰官共赴象王会，但有欢喜无悲哀。堕红堆叠数寸厚，彯烟染袖成玫瑰。惜无玉剪一双燕，软縠祇与东风裁。年年花时去乡里，如此名花看有几？未经旸谷撷扶桑，犹道精华在桃李。联樽上座豪客多，叉手閒庭吾独哦。孤心迥绝照花外，万笏青山垂薜萝。疏钟一击四廊悄，金缕歌声尚𡛓袅。浓春醉尽蝴蝶魂，决眦长空下孤鸟。今宵明月芦沟悬，我还以梦来周旋。铺之八尺龙须席，坐与臞僧品石泉。","dynasty":"清代","title":"花之寺看海棠歌"}
{"author":"姚燮","content":"起视江日高，北风劲逾疾。不知何鸟声，空庭聚喧聒。淅饭饱芋羹，揖与主人别。去住凭所宜，礼貌不虚设。往觅野渡航，坐听猛潮齧。倒影驰过云，袖影互抽掣。回望昨宿堂，远已没山缺。斯时吾故人，衾当抱重铁。抱衾愁尔铁，坐船愁我雪。悠悠行止心，共苦不能热。城岚倏东迓，山痕渐西灭。向晚寒益深，凛难忍吾骨。扣舷聊作歌，浩声散空阔。","dynasty":"清代","title":"同洪孝廉璇枢自彭山抵黄山渡视罗通守璋病越日买舟从杨墅村还郡寓舟中得诗三章其三"}
{"author":"姚燮","content":"军藩故巷有悲风，一线城厓棘路通。止水在心天亦鉴，环山为国月常中。冬青蜀魄愁朱鸟，晚翠南溟挂白虹。补怛遗坟吾昔拜，栀花如雪耀澄空。","dynasty":"清代","title":"雪交亭故址吊张阁部鲵渊先生"}
{"author":"姚燮","content":"夜转银河月午。荡凉云娟楚。梧阴满地，翠阑深曲，有人低语。几点残星案户。指东三四五。无端又过黄昏也，唤登楼眠去。","dynasty":"清代","title":"西地锦"}
{"author":"姚燮","content":"霜苞莹绿，是芋原佳产。小炙红盐寄须远。想美人绡帐，锦瑟弦抛，怜俊味，绝胜画篝香软。凤酥微带涩，扶荔当年，粉省薇郎奏封版。舌本细翻云，菡萏同娇，更冷翠、点来瓶菽。尽缀核、华灯看虫花，笑百结西陵，好春风剪。","dynasty":"清代","title":"洞仙歌·丁香橄榄"}
{"author":"姚燮","content":"独夜凌波影，孤灯是尔知。静难潜气息，洁许谢容姿。障袖微烟可，为阑小石宜。春情无谑浪，我梦在寒漪。月思雕如发，冰华软到肌。乍含殊怯怯，有待故迟迟。纤翼鸾幺影，斜鬟玉一丝。毗婆疏戒律，天囿撤籓篱。须媵藐姑射，要怜袁宝儿。物应愁态拙，渠敢赚人痴。守澹真存吉，缘尘肯化淄？水青云皎白，琴客渺何之？","dynasty":"清代","title":"咏水仙花十二韵"}
{"author":"姚燮","content":"斜月关山迥暮愁，谁怜独梦警残篝？大江水气凉当枕，秃树霜枝影在楼。底许定心持定籁，难将閒迹侣閒鸥。潜阴养晦真潦草，惨澹年华惜佩钩。","dynasty":"清代","title":"独梦"}
{"author":"姚燮","content":"乱云浴水天嶒崚，平湖黤黯光不青。群山绕篷变酒色，荻芦风过如雨声。疏钟松杪僧楼夕，鸦点含烟散浮碧。菱丝牵橹入盘峰，背峡赪霞花洞辟。空明切地浮皑皑，北湖水尽南湖开。绿莎罨岸万楸合，鸾镳飒沓龙媒来。相逢下马喜不速，入筵三罄春杯绿。西日回光东雨飞，为整鹍弦拨红玉。苍黄互合莲华摇，山君含睇萝狖号。弦声雨声两迫绝，余亦和之𤠔臂笛。主人胡为愁忽交，手挥涕泪歌宝刀。樊榭山人更奇绝，以箸击节髯萧萧。虻听蚊视嗤大块，气浮东海抑六鳌。胸臆所在真宰泣，讵以成败论逸劳？浩然悯视人间世，瀰漫大梦沈不嚣。飙轮忽转游氛消，银河月朗中极高。且尽壶觞乐今夕，安庸击楫增郁陶？","dynasty":"清代","title":"同厉三"}
{"author":"姚燮","content":"天涯多少愁魂。只隔着、青山一痕。蘋叶横江春黯黯，人去潮生。迢迢落日长亭。风吹起、杨花语莺。不是吴娘肠断曲，总是愁声。","dynasty":"清代","title":"愁倚阑令"}
{"author":"姚燮","content":"兀酸吟对烛，愁语拥衾，柝声霜外微逗。露屧沉烟，月眉衔岫。不分凄凉回首。酒送花迎，背香飞到，雏莺明秀。剪一双、春睐撩人，值得红心怨瘦。便道初三下九。者相思贮得，麝囊叩叩。奈千叠云山，只在画灯前后。隔帘倚扇，晚凉时候。堕梦君还思否。怕再觅、一角西湖，絮影吹残闲柳。","dynasty":"清代","title":"望湘人二茗草堂话旧，月色上箔，霜华在灯，宿恨新愁，异心同感。"}
{"author":"姚燮","content":"秦尘起关朔，西挟太行走。排风入东界，齐鲁遍苍狗。高天挂木叶，白日堕星斗。奔车陷低穴，惊马折其首。谁抟九州土，上与塞天口。不测诚难虞，在境已身受。但持艰险暂，自得顺平久。廓清还太虚，渣滓复何有？","dynasty":"清代","title":"南辕杂诗一百八章其四十三"}
{"author":"姚燮","content":"恶涧驱蛇龙，颠厓攫犀象。陨趾堪万寻，压面有千丈。细径当其交，似轨不容辆。袅栈通蜿蜒，与天竟苍莽。翳重林暗抽，泉紧壑低抢。来去争百身，安危隔一掌。破险无累平，挠直几成枉。内悔弛石盟，外障断霞想。近世蹈宜窄，在山托犹广。大药嗟未求，曷由慰孤往？","dynasty":"清代","title":"箭厂"}
{"author":"姚燮","content":"大对不得董仲舒，马扬骫骳羞小儒。升堂执经称弟子，苦立颛门争姓氏。天老地典今已亡，但留芜秽充縢囊。何人锐笔斲元气，眼中光景供凋伤。有书如山积不读，绕壁啁啾古魂哭。袒衣便便大贾腹，中有肥肠贮鱼肉。鱼肉日餍身日肥，彼呫哔者空詅痴。","dynasty":"清代","title":"拊缶歌当行路难十五章其十四"}
{"author":"姚燮","content":"晚酒微醺，梦银屏一角，檀云香腻。深情细绾，算抵玉缄遥寄。唇涡磐小，拚尝遍、殢春甜味。还簇住、无数纤蜂，闹影佛龛灯底。冰瓷水仙开未。愿玲珑共结，琼兰连理。流苏护紧，怕有暗风飘起。幽芳易敛，更频取、乳泉匀渍。聊博个、新样团栾，蜡娘送喜。","dynasty":"清代","title":"一枝春除夕有赠予蜡梅花篮者，邀子桢，剑人同作。"}
{"author":"姚燮","content":"蹴被纤狸恼剩眠，懒翻绣谱懒参禅。安炉壁槅堪储火，商酌重绡护水仙。","dynasty":"清代","title":"雨窗四绝句示姬人李素其三"}
{"author":"姚燮","content":"山风动晴翠，暮色似初秋。所惜君能饮，荒村无酒楼。高天云不断，歧路梦难留。箧有离骚在，长歌止别愁。","dynasty":"清代","title":"南楚黄生索赠"}
{"author":"姚燮","content":"赪桐有千尺，红桂当百年。含蓄万山翠，藏纳一屋间。画縠十二棂，织以芙蓉烟。绿琴卧湘几，风惹无涩弦。谁于萧爽夕，倚鹤延婵娟。枕簟浮雪光，可抵瑶虚眠。主人貌臞古，或者罗浮仙。坐客灵芝丛，留饷梅花泉。","dynasty":"清代","title":"游木渎钱氏园三章其二"}
{"author":"姚燮","content":"一握冰壶玉气莹，解钩佩我紫兰英。社中同辈多高第，谁记空山旧石盟？","dynasty":"清代","title":"舟中怀都门故人诗三十绝句其十一"}
{"author":"姚燮","content":"万千人海内，自有一家亲。汎滥樽前月，商量溪上纶。持躬期志节，久宦适清贫。祖训遗杅在，儒风此未湮。","dynasty":"清代","title":"同侄孝廉际唐饮族兄给谏庆元寓馆二章其一"}
{"author":"姚燮","content":"紧绿捎檐瓦，先疑暮色浑。暗藤搜雨息，凉芰妥鸥魂。一径独无叶，千峦都向门。喜吾衣上碧，袅作唾花痕。","dynasty":"清代","title":"漪园"}
{"author":"姚燮","content":"何为冠山鳌，不抃海柱倾。升台望南陲，鹑纬如元冥。迩年鱼盐荒，民力困多儜。转希意外危，鼠窜堪逃生。城漕兵数千，老稚充其名。积习素游惰，食粟贪太平。偶遣戒备严，馁志中先萌。示隙授其溃，安待来势横？何况呼救难，绝岛悬孤城。凡理有缘始，祸实谁酿成？俯读天诏颁，我皇真圣明。仅以失机责，减罪予之轻。","dynasty":"清代","title":"闻定海警感作三章其一"}
{"author":"姚燮","content":"鲍娘风格剧幽深，晚节寒香共古今。何数中姬千万竹，潇湘夜雨写琴心。","dynasty":"清代","title":"论古画梅家得二十四章其十一"}
{"author":"姚燮","content":"凤羽不缀绿玉琴，春女但斲红葹心。天阍十二虎豹睡，赤树染遍珊瑚林。鲰生无才出穷户，扳桃援李皆萧椮。醊粥淋漓颇矜饱，沸药瞑眩难救瘖。单衣蒙头走京洛，帚叶凋敝馀蹄涔。苦骑矮马觅黄檗，羞随华帽骄朱綅。市骨之台今不筑，洒涕而泣乌乎禁？妄遵屈例拾香草，古怨小续春兰吟。斜街楼阁极华绮，挨灯送笑狐睇淫。珠屏水腻薰晚麝，雕槃玉坦堆秋檎。佳朋联袂造芳社，每忘烛灺忘夕阴。扬灰乍集钩喙鸟，抽刀欲斮长鼻鲟。蓬茅卷风蔽万里，坐疑海日埋愁霪。闭关自怵学新妇，裹腹谁辨雌雄妊？堂皇大路守轨辙，巨书座右清白箴。由来憎谤起纤末，使予动足深渊临。荆州匿爱入肝腑，感通一气逾磁针。若蒙尘垢得湔洗，空翠重见阆风岑。程门喜作一年住，窗驹过隙何骎骎。维摩秘授大藏旨，上乐广摄钧天音。陈书季子复遭黜，危愁恍若鸡窥燖。官途杨树老垂绿，齐东大潦方积霖。脂车在户有畏色，况其繫我衷情深。沧浪旧约且弗说，蓬莱宫阙愁日沈。群公顾视亦狼狈，共舒手爪来结紟。高筵六尺尚环坐，聊拚欢乐觞同斟。清飔荡影四帷月，疏篁修眇松郁森。腻苔微溽得清露，踏枝来语双幺禽。明岚一抹照城草，高云空阔开吾襟。明朝岖径试铃铎，晓凉自梦芦沟衾。我歌能使唾壶碎，拈衣揽袖空愔愔。垂缫西序示圭式，好资砻错成天琛。吾行言采北山蕨，有怀或赋西归鬵。津门秋晚下赪鲤，锦缄与我书千金。水荭葱珑隔烟语，钓矶屋俯沧江浔。","dynasty":"清代","title":"夏夜壶园饮饯长歌留别编修师并示同寓诸子得三十五韵"}
{"author":"姚燮","content":"得露无人踏，其姿窅自妍。墙冥蛩可宅，秋暖蝶来眠。紧雨疏篁断，高风大树颠。不因群眼热，差以保长年。","dynasty":"清代","title":"石缝草"}
{"author":"姚燮","content":"烟气晓薄藏难深，向人含笑春不禁。动宜含笑静宜怨，花里春人与肠断。平川平见初莺飞，初日初照城草肥。竹帘风妥拒山黛，柴门露滑横藓衣。春人梦春晨未醒，恐有春魂贴春影。魂边陌路杨柳稀，眠底楼台水天迥。黄毛乳鸭浮过河，春人出帘花在波。花低缭梦愁难唤，人病伤春弱奈何。出门春残客心苦，不梦晴云梦凉雨。莫嫌折作疏鬓簪，怜惜春人同此心。","dynasty":"清代","title":"晓步吴江折得城根人家墙外桃花有作"}
{"author":"姚燮","content":"神不杀鬼鬼杀神，阴阳颠倒棼屈伸。明州城中二百庙，宰木森沈乱鸱叫。昔年庙神有威福，大祭平筵享鱼肉。今朝庙神遭鬼欺，鬼攫神帽穿神衣。小鬼手搴神案旂，倒执神笏相娭嬉。折神手，作薪炭。支神头，炊麦饭。炊麦饭，煮麦粥。弱鬼瘐死强鬼疫，神庙朝朝闻鬼哭。","dynasty":"清代","title":"毁庙神"}
{"author":"姚燮","content":"花茑锦屏风，楼台水气中。乱篁交午翳，断彴没天虹。飞鸟投荒翠，啼鼪在碧丛。倚阑看日落，吾思亦冥濛。","dynasty":"清代","title":"海昌陈氏园林五章其一"}
{"author":"姚燮","content":"落日沧江独燕飞，香泥衔尽欲何依？未应飘泊忘游倦，可信关河有弋机。金谷荒凉空旧梦，玉京消息到今非。东风回首凭谁语，好向天涯觅伴归。","dynasty":"清代","title":"江上见孤燕"}
{"author":"姚燮","content":"石阙封峦，十月大寒。大寒不杀草，铜驼漆肤黄变皂。咄哉貐贼麟，凤凰拥翼枭鸟前，自甘称为臣。圣人一出，万刚群屈。有不受命者，昭昭之日。","dynasty":"清代","title":"拟汉铙歌十八曲，存十一章其三上之回"}
{"author":"姚燮","content":"两扇柴门白石嵌，枯楠就薙棘从芟。驼翁屈项鸦童秃，料理桑梯与药镵。","dynasty":"清代","title":"课园六绝句其一"}
{"author":"姚燮","content":"锦篝斜倚，恰丁香烟袅。帘水屏山翠萦绕。靥涡春上晕，回烛凝看，难画处，带醉含颦都好。玉筝凄怨语，梦断江南，桃叶杨枝几人老。新曲为郎翻，妾是桐花，郎还作、桐花凤小。正院寂、门闲月微黄，问两点秋心，那边先到。","dynasty":"清代","title":"洞仙歌书桐花女士扇"}
{"author":"姚燮","content":"一榭青藤绕。一架红蘼倒。猫笋将胎，鸡苏已嫩，莺桃还小。弄许多丽色、没人怜，被烟欺风拗。眉也蛾儿扫。鬓也蝉儿袅。把扇儿抛，将炉儿罩，便筝儿抱。唱许多好曲、没人听，越坐烦眠恼。","dynasty":"清代","title":"连理枝五阕其一"}
{"author":"姚燮","content":"翁年逾古稀，肥泽如壮岁。盛名卓山斗，艺进意弥退。华嵩旷六合，灵赴与神会。奇险笔为凿，瘴恶墨能汰。寸尺具寻丈，理在足矜贵。馀沈染花鸟，亦自绝妖媚。登堂记夕晤，篝影烛光碎。天云汎衣绿，藓影入门翠。签轴塞床堵，密与身肘碍。掀髯踞席坐，兀岸勇酬对。片言洞幽窾，寸指划流派。吴工竞悦目，骨靡力从坏。毋论古法丧，适贻后起害。中流得所砥，高防庶免溃。岂为众好徇，区区论成败。","dynasty":"清代","title":"赠朱翁昂之"}
{"author":"姚燮","content":"不阿权贵学逃禅，兀傲蟠胸祇自怜。十丈萧州苍藓树，更谁倚管吊游仙？","dynasty":"清代","title":"论古画梅家得二十四章其二"}
{"author":"姚燮","content":"玉茗斟宜石铫温，寥寥禅坐过黄昏。倘容早乞天孙拙，那有尘衫苦泪痕？","dynasty":"清代","title":"韩庄闸舟中七夕杂诗得十三绝句其十二"}
{"author":"姚燮","content":"三轮风火水，一霎眼光收。酒阵中原鹿，诗肠棘木猴。立身持所贵，与化适其游。垩灶堪重锻，金丹问帝邱。","dynasty":"清代","title":"垩灶"}
{"author":"姚燮","content":"安陵树色极葱茏，古涧琤琤响石淙。井上移罂忙晚汲，麦边洗臼待晨舂。借花作幔葵三面，织绿为门苇一重。姹女当筵能醉客，不须问酒向临邛。","dynasty":"清代","title":"自新桥至安德驿道中杂诗四章其一"}
{"author":"姚燮","content":"雨萦烟袅。堤上多芳草。风送酒香帘挂了，画髻垆头人小。小帘飐上游丝。小窗坐对文漪。密密疏疏杨柳。三三两两黄鹂。","dynasty":"清代","title":"清平乐饮月湖王氏垆题壁"}
{"author":"姚燮","content":"春城宿草见初菲，忆客山楼坐夕晖。碧海风澜知不尽，青天云鸟自相依。孟嘉宴会当年酒，季子飘零此日衣。好共闻鸡歌击楫，莫教双鬓悔来非。","dynasty":"清代","title":"答卢生漘招宝山见怀韵"}
{"author":"姚燮","content":"松隙云痕半借潮，天边叶影是帆飘。乡城可指山当户，峻壁能缘我愧樵。晚有鸠声知欲雨，下临龙窟敢横箫。寒蔬采作灵芝饵，振袂长风醉未消。","dynasty":"清代","title":"登将军山"}
{"author":"姚燮","content":"落照不在水，苍然向远枝。澹芬收野气，静盼析云姿。滃滃山先夕，漻漻天作漪。芙蓉开未尽，侧影媚吾卮。","dynasty":"清代","title":"落照"}
{"author":"姚燮","content":"空池但有竹柏影，初月窥人海东岭。吾衣拖碧如远山，欲化云痕落千顷。远山如鬟如画屏，薄烟染为荷叶青。画屏一扇一鬟倚，春泉作佩风泠泠。梵呗不鸣塔铃语，孤鹤飞来月方午。定月不扰诸天眠，高鹤能令万象俯。天花一拂层殿开，芙蓉捧出金银台。明边虹影挂松树，暗中露气生莓苔。斯时独客旷无住，身可栖瓢且浮去。放歌溟渤五岳小，浴梦蓬莱万星曙。寸心静得絪缊香，瘦猿斜睇西玉梁。谁知空谷清钟夜，绝似人间暮雨凉。","dynasty":"清代","title":"月夜坐海印池"}
{"author":"姚燮","content":"楚汉城池但土坏，敢冤袜线老庸才。睡馀穷眼云相閟，唱激回风雨正来。天本寄庐何害客，湖如可酿不须杯。昨宵梦哭长沙贾，秋色巫阳万仞台。","dynasty":"清代","title":"示同行友"}
{"author":"姚燮","content":"湖气先城夕，城灯让月先。钟声随鸟散，水态借云妍。独客茫茫思，吹衣袅袅烟。愿申荷芰约，携笛住鸥边。","dynasty":"清代","title":"晚步清波门外"}
{"author":"姚燮","content":"港窄树摇雪，船轻水碾云。山川都在梦，天海不能分。阔绝空烟杪，犹馀一雁闻。城楼催暮角，闪地出斜曛。","dynasty":"清代","title":"薄暮抵西陵"}
{"author":"姚燮","content":"野横天界阔，春入客心閒。风日大开霁，东南微见山。波云青自定，沙草绿初还。引赏思良酌，寻沽泊鹭湾。","dynasty":"清代","title":"王江泾"}
{"author":"姚燮","content":"时清安用武，戍垒尚连城。野烧接关远，江流到此平。笛边瓜步晚，天末蒜山晴。西望思吞蜀，将军昔驻营。","dynasty":"清代","title":"镇江口"}
{"author":"姚燮","content":"斋廊烟入暝，幽响递回钟。树拔明蹲鸟，篁低暗侧峰。画门双水合，古佛六朝逢。日暮江头客，翩然一拄筇。","dynasty":"清代","title":"香阜寺"}
{"author":"姚燮","content":"草色出关远，纷纷去鸟飞。脂车各登道，明日故人稀。槽马诚何恋，江鱼况正肥。高堂苦贫老，岂不念同归？","dynasty":"清代","title":"送同郡诸君南归"}
{"author":"姚燮","content":"江亭吾主饯，翻似送游人。樽酒满且醉，檐花黯不春。明朝投野店，谁为拂衣尘？圣世无遗佚，文章尔自珍。","dynasty":"清代","title":"送赵九琳下第归里三章其一"}
{"author":"姚燮","content":"南风五月杪，计可渡钱唐。转畏临歧送，非关别思长。凄凄穷旅泪，滴滴在君裳。记我平安字，持归慰远望。","dynasty":"清代","title":"送赵九琳下第归里三章其二"}
{"author":"姚燮","content":"昔至同车笠，今胡君独行？沙云连树碧，河水入天平。屡负陈书志，难堪去国情。儒官纵卑末，亦足励清名。","dynasty":"清代","title":"送赵九琳下第归里三章其三"}
{"author":"姚燮","content":"月照离人色，偏劳分外明。相依有孤树，独立到钟声。道远书艰达，天空雁自鸣。长风去万里，吹思落江城。","dynasty":"清代","title":"月夜二章其一"}
{"author":"姚燮","content":"震旦撞晚钟，西民方旰食。健臂能捕蝉，螳螂等狮力。","dynasty":"清代","title":"观化四绝句其三"}
{"author":"姚燮","content":"暍日耀万峦，鋈若出冶金。忽疑墨华洒，天云射其阴。云奔复遮日，百里还晦沈。日光反遥射，朗见天末岑。蜂起四山鸟，尽去投其林。始知微物意，亦自忧肃森。谁司造化权，此理匪幽深。","dynasty":"清代","title":"大风坐独轮车踰东平山自王古店进句龙抵旧县得诗六章其四"}
{"author":"姚燮","content":"曲院凉深，正绕栏癯萼，露凝烟冻。明翠漾流金，能疏荡琴怀，暗薰诗梦。好依郦谷仙方，选萸边佳种。封缇密，凭他玉蛆浮酪，嫩云黄滃。清供。涤烦冗。天一碧，斜阳去鸟送。欣然脱巾命酌，秋生腭，香霏井乳石汞。落英细嚼湘骚，抵椒花秦瓮。篝灯静、更坐寿宴团圞，妇子欢共。","dynasty":"清代","title":"金盏子袁楫山酿菊图，效吴梦窗体"}
{"author":"姚燮","content":"枉从隘道辟蛇沟，风气沦卑信可忧。禊社竞邀名士鲫，市门分脔贾郎牛。十年夜火茹黄檗，一鬨春场误黑头。红杏花残鶗鴂老，软尘车马几淹留？","dynasty":"清代","title":"都门春感杂诗二十章寓崇文门试邸作其十"}
{"author":"姚燮","content":"凤巢不绿琪花彫，赤城在咫春霞消。媚兰抱瑟去西澥，山屏一角空烟髾。玉蟾沈沈北斗夜，百级琉璃照台榭。山川了了如布棋，万里潢流自高泻。仙之人兮不可期，石鼯松麝相遨嬉。扶摇九万直一瞬，大鹏肯挂眉睫飞？","dynasty":"清代","title":"会仙峰"}
{"author":"姚燮","content":"疏梅小竹晚娟娟，置酒聊当饯岁筵。戍隘疲军思故土，过江饥鸟识炊烟。静中心气吾无蚀，腊底江山春未妍。侥倖一家饱煖得，微生何以答苍天？","dynasty":"清代","title":"除日饮酒作"}
{"author":"姚燮","content":"朝行觅村食，暮行投市眠。行程已渺渺，望家犹悬悬。俦侣素所昧，忽与同车旋。在途各为客，尔我心难言。沙平夜光白，地气高浮天。昔来复今往，历历齐与燕。","dynasty":"清代","title":"南辕杂诗一百八章其十九"}
{"author":"姚燮","content":"寂寂藤阴露，能浮枕气香。背灯出河汉，汎梦抵潇湘。起窣重帘下，差禁病骨凉。隔庭天海阔，遥夜正鸿翔。","dynasty":"清代","title":"信宿北墅即事十一章其七"}
{"author":"姚燮","content":"昔我之去，雨雪载路。策蹇而行，谁慰穷遇？今我之来，烽烟满台。履棘而处，谁慰怆怀？闭门亦愁，开门亦愁，相色而动，不如屋鸠。离家亦忧，在家亦忧，脱机而逝，不如海鸥。今所止栖，知谁之室。呼安吸危，谁料明日？言具我粮，言谋我资，言橐我衣。思远徙之，徙将曷依？","dynasty":"清代","title":"当解剑歌七章还家后作其七"}
{"author":"姚燮","content":"入我去时店，卸我车中装。涤我面上垢，浣我尘沙裳。曷以慰行役，散步登河梁。河梁百尺高，杨柳千尺长。吾愁共波远，散入天荒荒。天尽下为海，海上山城苍。","dynasty":"清代","title":"南辕杂诗一百八章其一○六"}
{"author":"姚燮","content":"婪尾三巡，歌头一阕，汐声催上兰舠。前下吴洲，杨花堪已全飘。春莺况瘦斜阳色，泥篷窗、烟语零凋。剩魂销。送我青山，蘋末迢迢。要知今后相思苦，似疏棂愁绿，卷尽芭蕉。烛短衾寒，一般凄绝今宵。凭教有梦随江水，奈东风、不放回潮。醒无聊。淡月微星，楼角闻箫。","dynasty":"清代","title":"高阳台录别"}
{"author":"姚燮","content":"长风从西来，万木动凉色。吹我游子心，浩然向淮北。淮云连海阴，中有千里翼。不畏关塞阻，高飞往安极？纵无网与罗，矰缴善相弋。莫贪粱稻肥，去为求者得。","dynasty":"清代","title":"杂诗四章其一"}
{"author":"姚燮","content":"黯黯邮程千里度。山店听风，水驿还听雨。雨送江潮人不住。销魂最是垂杨渡。冉冉年华三月暮。尽夜飘花，终日还飘絮。絮满天涯春又去。伤心最是啼鹃路。","dynasty":"清代","title":"蝶恋花晚春客感"}
{"author":"姚燮","content":"江水日以逝，江木日以彫。嗟我穷士心，惝恍胡由操？百谋鲜一善，谁来谅其劳？可怜病臂猿，匿向西风号。","dynasty":"清代","title":"江水二章其二"}
{"author":"姚燮","content":"城门高柳遮，柳缝住轻车。紧翠高鞋绣，团红大髻花。随娘看佛会，避婿过邻家。燕子共蝴蝶，拚飞到日斜。","dynasty":"清代","title":"西直门外天仙庙二章其一"}
{"author":"姚燮","content":"海气含夕晖，赪然照东岫。谁怜孤树枝，对我病颜瘦。天造无至平，耳目有奇彀。当借禅缁书，缄心习无漏。蹊南归倦樵，草动出鼯鼬。欲摄晻薆思，移之入苍秀。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其四"}
{"author":"姚燮","content":"各保全家在，天心相已多。入山须择木，在陆易成河。风扰空江雁，吾惭钓者歌。仓皇挥手别，前去慎防讹。","dynasty":"清代","title":"出长春门遇故人"}
{"author":"姚燮","content":"偃门寒瘦两三松，不作云姿但雪容。高下水廊阑尽废，参差花径藓都封。青樽明月思荷社，白发公孙隐菜佣。小拾新蘼延晚照，湖天无际莽闻钟。","dynasty":"清代","title":"过城南某氏废园"}
{"author":"姚燮","content":"纵有白莲华，未忍喻汝窈窕妆。况无九曲珠，何马肖汝宛转肠？叵罗满春酒，碧色蒲桃香。劝之不肯饮，流泪向我沾我裳。自言产吴门，髫年亡父母，侥倖弱姊存。抚侬长大及二九，姊死断近亲，孑焉馀此羁孤身。遭强赚鬻燕京地，鬻向梨园充子弟。朝鞭成一舞，暮挞成一歌。但求延喘羞则那，登场随例相媕娿。雌气如阉雄气阻，南望苏台渺风雨。那博黄金脱鬼囚，悔抱朱颜受天蛊。六萌车子锦马高，同辈妒侬声名豪。谁知肝腑积寒雪，沐浴莺魂但鹃血。我闻生语心郁攸，押衙磨勒今何求？清门子孙半珠玉，多少埋头此中哭。愿携佛座慈悲瓶，洒露荒坟苏死肉。携生出户同看天，斗斜月正孤台悬。佩腰有剑不锄恶，换心无药难希仙。我亦沦落厕污贱，与生苦作风目怜。吁嗟乎，生且不必悲，茫茫人海将告谁？不如千樽百斝日向醉乡住，酒外风波任狂骛，一线阶凹有骖路。","dynasty":"清代","title":"樱桃街沈氏垆醉后感歌赠钱伶"}
{"author":"姚燮","content":"群生遁蛰元冥肃，手足严寒起皲瘃。朔风一夕雪花大，千里关山失秋绿。晓来凭櫩望城郭，城影荒荒匝枯木。人烟凄冷断衢屋，跳舞鸧鸮驰犴𤞞。烹茶饱藷耐岑独，忽遘新图洗愁目。横山万仞削苍玉，妙以天然得回复。泼墨皆骨笔无肉，捏絮团麻铁钉簇。二华三峡子午谷，石门可斧地可缩。还于沈着见深郁，鸾背真灵晓梳沐。吴江烟花楚湘竹，剪碎春痕变新缛。蛇蟠细路窈且曲，僧舍渔庄匝林麓。散之纷碎聚成局，繁简随机气韵足。我闻墨井宗大痴，眇视馀子皆鹿鹿。今之所罕古所独，令我胸怀动清穆。丙戌仲秋始画此，十日能成叹其速。当时天海剧清霁，恨未南窗共醽醁。诗成袖手更遐瞩，凋槭楼台冻云簇。孤鸿飞飞下黄槲，黯黯平湖散饥鹜。动我画兴难摸捉，且仿倪迂写长幅。","dynasty":"清代","title":"吴渔山横山晴霭图"}
{"author":"姚燮","content":"万绿一花，窈影吾媚。挹其空芬，不酒而醉。白袷满筵，顾之皆翠。过顶波光，中有鱼吹。燕以悦飞，莺以怨睡。彼挟丸者，踌躇停辔。春之所娱，于秋咸备。不知高阳，疾已西坠。良友招携，我寂聊慰。饮彼艳光，以泽憔悴。虚堂一隅，莎草晴被。方丈古筵，萧飒黄魏。芳土如金，尺寸皆贵。小山碧丛，招摇之桂。月虽未升，天澄何翳？吾搜其碞，客席其砌。兴有各抒，协则同契。千车已回，夕象逾霁。出门看山，海东垂髻。","dynasty":"清代","title":"同陈应璋豫园萍香榭茗谈即过点春堂小憩"}
{"author":"姚燮","content":"记环谯碧柳，锁堞红棉，绮丽关河。近自州军改，便垣泥缠苜，版雨摧莎。暗潮啮根还紧，颓绿似横拖。况夜蔽无门，空营月息，老树风捼。谁过。夕阴里，见断碛驱羊，凹阜行驼。一段荒凉画，尽烟残人剩，街月昏矬。役夫几时重集，鼛鼓听喧歌。削曲岪天梯，长云万雉金翠峨。","dynasty":"清代","title":"忆旧游坏城"}
{"author":"姚燮","content":"天台桃花摧为薪，赤城二月无阳春。落英随流飘入海，化作西山万朵云。红云万朵压山脊，修径如蛇通暗碧。漏来岩隙日华明，不使苔根霜气夕。缛烟纠结微有薰，客颜相映如薄醺。拾将金谷珊瑚佩，挽住罗浮蛱蝶裙。珊瑚易碎蝶易老，谁道秋光抵春好？天际楼台但有霞，陌上蘼芜已无草。客来愁鬓感萧疏，独向西风策蹇驴。何如乞得樵担菊，归行瓶供对读书。","dynasty":"清代","title":"松止关看红叶"}
{"author":"姚燮","content":"静里翻书帙易残，短衣童子劝晨餐。便邀饱后前山去，去觅春时未刈兰。","dynasty":"清代","title":"静里二绝句其一"}
{"author":"姚燮","content":"知我者死矣，不知我者左右嬉笑相揶揄。尔非竟智吾非愚，激忿而竞胡为乎？凤皇不可以语黄雀，语向青田千岁鹤。梧桐伐作釜底薪，谁信人间有阿阁？朝买一马，暮携一鞭。南行吴楚，北走赵燕。路长客独年复年，道旁插柳高过肩。柳为飘花人飘蓬，踯躅踯躅，安知西东？","dynasty":"清代","title":"和弹篇七章当鞠歌行其六"}
{"author":"姚燮","content":"已觅轻船载客装，主人留坐劝倾觞。为言昔种齐肩柳，近得青青尔许长。","dynasty":"清代","title":"渡钱江憩孙家店二绝句书壁其二"}
{"author":"姚燮","content":"年华取次入春莺，好预看花制绢檠。储炭还防冬至雪，试镫转忆上元晴。缫车在牖无虫响，客屋当山有鹘声。一样凄凉均两地，不须低诉与笼鹦。","dynasty":"清代","title":"再简姬人叠前寄韵四章其四"}
{"author":"姚燮","content":"江声极顿挫，过木有馀凄。稿葬一坏骨，今古青山低。文章促元命，惨尔天相挤。一逝不可挽，万类何可怡？沄沄哭友泪，洒洒满路歧。掩面过江北，怕见秋草萋。","dynasty":"清代","title":"过山阳吊潘解元德舆"}
{"author":"姚燮","content":"明月照空床，独雁闻悲声。微物且觅侣，良人爱远征。尺书屡传妾，迢递言归程。及期望欲断，期过愁益增。书来尚欺妾，何况音久沈？海水不可测，山云还无心。山云有归谷，海水有尽深。安得身化雁，觅尔秋江浔。","dynasty":"清代","title":"责友四章其三"}
{"author":"姚燮","content":"楼西未沈月，隔巷闻早舂。杂以凋槭声，始知枯林风。役心向劳悴，人事难尽穷。伏席栖片时，贞与天地同。鸡鸣万里白，观始似忘终。曳影江杪云，已非前日鸿。谋生困家室，有志焉得雄？弗云梦境迷，醒眼还蒙蒙。","dynasty":"清代","title":"秋晚村居杂述七章其七"}
{"author":"姚燮","content":"夕阳低、柳疏如画，林扉微带烟锁。幽香脉脉回风递，隔水移船就可。秋万朵。恁倚素交红，位置都闲妥。瘦疑肖我。悄脱帽簪枝，临流自顾，瞥眼一鸥过。蓬门在，值得畦荒篱破。灌锄几负清课。园丁可解羁怀独，日日樽边招坐。愁转堕。莫重九明朝，苦雨江城作。相看无那。且今夜栏干，月斜蛩细，凉袖梦来亸。","dynasty":"清代","title":"迈陂塘/摸鱼儿·月湖邵氏园看菊花"}
{"author":"姚燮","content":"飞梦踰马当，彭蠡正斜照。大姑如拥鬟，小姑茜而峭。下宅双龙螭，能为玉籁啸。闻其为霖心，已先云气到。昨夜东南风，画檐鹊声报。应有幕府云，绿送大江棹。怜我宿黛𧹬，结眉苦难笑。何当开蕙樽，一理旧弦操。","dynasty":"清代","title":"春夜都门怀人诗十七章其十四"}
{"author":"姚燮","content":"晚霁得天爽，月出城东山。城头一片云，随风吹复还。略息吾心忙，送尔云意閒。似嫌溟渤大，来挂高松端。邻人馈菰蟹，与我供晚餐。暂饱能几何，已感深情难。空虚灼万象，天地将沈寒。斟酌赎质钱，换此秋衣单。远游无恙归，家庭梦俱安。团坐篝火光，错杂词悲欢。","dynasty":"清代","title":"入门二章其二"}
{"author":"姚燮","content":"大鲻大如臂，小鲻如指长。升槃和葱醯，其气蒸蒸香。老饕熟鲜食，似此曾未尝。嫩有晚桃色，腻若春鹅肪。侥倖天生珍，填我枯涸肠。继酒不辞再，停箸还筹量。朔风浩无垠，万物皆蛰藏。颇怪渔网严，搜括穷泽梁。昨傍沙觜云，掉尾犹徜徉。身世有危险，意外谁能防？是以古哲人，践命在守臧。愿君为灵鲲，去作天池翔。","dynasty":"清代","title":"胡宋珏以鲻饷酒席上酬短句十二韵"}
{"author":"姚燮","content":"泽兰在阶蔫不华，墙头紫草含露芽。东风胡蝶飞飞斜，画梁燕子巢为家，愁人玩物愁无涯。左手持钱右手酒，出门去看城南花。","dynasty":"清代","title":"短歌寄厉三叶十八七章其四"}
{"author":"姚燮","content":"闻说成都汪大令，近将迁吏到苏台。乱馀妻子投荒草，老作文章称健才。短剑渡江秋月黑，平郊射雁朔风哀。吾狂谁砭撄心疾，仗尔诗篇揭翳开。","dynasty":"清代","title":"灯下读汪明府仲洋诗"}
{"author":"姚燮","content":"黯黯邮程千里度。山店听风，水驿还听雨。雨送江潮人不住。销魂最是垂杨渡。冉冉年华三月暮。尽夜飘花，终日还飘絮。絮满天涯春又去。伤心最是啼鹃路。","dynasty":"清代","title":"蝶恋花晚春客感"}
{"author":"姚燮","content":"沉火袅金猊，细与梦云吞吐。待到楝花开了，又风风雨雨。玉阶春色已无多，娇燕恣回舞。认得双双人影，在帘间笑语。","dynasty":"清代","title":"钓船笛"}
{"author":"姚燮","content":"急水下沙堑，斜月明戍楼。东星灿房氐，西岭森栝楸。冥焉寡佳眄，郁尔生古愁。龙气倏以变，虎迹行相侔。大海互唇齿，其背黄河流。并声合一鬨，激籁同九秋。摩天极悍厉，蹑地无停留。去烟千里平，夕色苍浮浮。高雁响潜远，隐隐下徐州。野火散燐碧，若在龟山陬。我马自驰突，去去知安投？夙闻齐东民，斥土鲜穰收。但冀夏牟熟，或补秋荒忧。非期相荡潏，农癈民何筹？委以告籴计，谓可移粟谋。斯时万瓦屋，老稚啼嘤嚘。繄予行迈人，怅望心徒悠。凭轼赋此诗，守土谁贤侯？","dynasty":"清代","title":"阴平车中大风"}
{"author":"姚燮","content":"奚奴担榼过，赌醉递开筵。静酌通兰思，狂吟警鹤眠。感深天宝话，禊集永和贤。酒户吾惭窄，寻诗耸瘦肩。","dynasty":"清代","title":"信宿北墅即事十一章其九"}
{"author":"姚燮","content":"有女字宛娟，袅袅十六馀。身手颇端好，鬟面工栉梳。家贫失亲养，卖唱歧路隅。路人但知乐，欢笑相揶揄。弱质敢矜爱，亦解欣所娱。出门为露草，在室明月珠。白日悬乾坤，照见心区区。","dynasty":"清代","title":"南辕杂诗一百八章其六十二"}
{"author":"姚燮","content":"秋叶战危树，不雨已萧飒。颓云忽冱夜，阶蛩助繁沓。水灯燄人影，息梦坐禅榻。","dynasty":"清代","title":"闻川十二咏其七古庵听雨"}
{"author":"姚燮","content":"料难禁得秋心瘦，生来便含凄怨。花影牵牛，银河络角，此夕凉深凉浅。庭烟曳遍。听涩露还缫，剪风不断。儿女邻闺，横檠笑语那伊管。寒衣曾寄千里，玉梭声共答，谁惜娇腕。落叶篱门，疏灯村巷，知否有人吟懒。枕函梦短。把恨茧愁丝，一时絮乱。不尽缠绵，倚阑寻更遍。","dynasty":"清代","title":"齐天乐络纬"}
{"author":"姚燮","content":"一坏荒陇，总难凭真幻。玉鱼金碗。马踏红心香不返，落叶券台吹满。宫柳莺飘，井梧风泊，秋梦如烟软。湖湾斜日，荻边犹照人浣。谁念画箑珠帘，韶年二十，抱玉栖深苑。月露鸣环瑶鹤下，恍惚兰香恩眷。绮泪桃花，纤魂豆蒄，终古青山怨。琼箫再世，奈何湘楚天远。","dynasty":"清代","title":"百字令"}
{"author":"姚燮","content":"垂垂千万丝，撩乱不分枝。幽怨若为结，春愁未惯持。向谁博怜惜，工尔舞腰支。知否灵和殿，风流异昔时。","dynasty":"清代","title":"赋得大道柳八章其七"}
{"author":"姚燮","content":"还家转又辞家去，行时便期归早。箬雨今船，檐风昨枕，秋思较量多少。征鸿满道。已衰尽江天，旧时芳草。怨笛谁家，更来吹得柳枝老。依篷何限寂峭。短檠愁不寐，乡梦偏到。紫蟹黄菰，白头青鬓，赢却开樽一笑。寒芦战晓。且健趁西风，放回行棹。海角城山，乱云昏未扫。","dynasty":"清代","title":"台城路越江舟中怀归"}
{"author":"姚燮","content":"我慕咸淳孙颖叔，依缘笠杖谢簪缨。湖奁三尺樱桃水，不没千秋涧轴名。","dynasty":"清代","title":"桑槃小隐图四绝句为孙琳题其二"}
{"author":"姚燮","content":"江南一榜飞轻摽，侦使来传大官到。属僚祗驾开驿门，从马如云肃嚣叫。楼船八字冲烟道，十二䑶舲两行导。平头奴子彯绛缨，巨字官衔绣黄纛。手版答剌杂行卷，腰鼓鼕隆促鸣炮。大官升衢来，珊冠豸服靴重台，鞭声呵叱骄舆儓。大官上轿去，风旌日盖错森布，手戟腰弓六营护。大官何所居，巍巍邸宅淩上都。灯屏桃李千花敷，烂然金綵生庭铺。大官何所食，九江之豚洞庭鲫。纵横方丈高一尺，奇气芬蒀盎春液。大官喜怒不可凭，明日大官还弗行。","dynasty":"清代","title":"迎大官"}
{"author":"姚燮","content":"野草无名香似麝，山禽能语脆如婴。自然声色流天妙，来媚先生醉里行。","dynasty":"清代","title":"偶咏"}
{"author":"姚燮","content":"名山不闻有六岳，水黾千年茁青角。蟠桃不熟苦无果，偷向人间食烟火。西母被发同夜叉，岂真媚镜敷朝华？金银宫阙在缥缈，有梦当御飞霞车。飞霞之车白虹旆，魂升虚空魄幽坠，东方先生真狡狯。","dynasty":"清代","title":"按剑吟六章其五"}
{"author":"姚燮","content":"衾独梦都稀，灯残夜知尽。可怜花病人病。风峭烟凄霜还紧。眠未妥，起偏慵，妆又困。帘卷复垂帘，惊心乱红损。不知飘远飘近。搅著杨花去无准。游燕断，宿鸦空，啼鹃隐。","dynasty":"清代","title":"握金钗颓髻空楼，伤春抱恨，已不是廷红伫绿时矣。"}
{"author":"姚燮","content":"生憎寒甚关□早。且坐把、芸签校。研北茶南人侧帽。灯光昏了。月光斜了。窗影枝横到。泥他寂寂疏香袅。和得林逋一诗好。帘卷不知天色晓。鸦都啼了。鹤都醒了。又放花多少。","dynasty":"清代","title":"青玉案梅屋拥书图，用方回体。"}
{"author":"姚燮","content":"劝尔好将息，心毋恋短春。纵他花挂眼，耐得酒辞唇。浅梦水村隔，吾怀诗卷亲。出江峰瘦削，愁与对吟身。","dynasty":"清代","title":"寄叶十八病中"}
{"author":"姚燮","content":"飞絮揽春鹃，明山拍暗川。小裁芳树曲，远寄大江船。想复逢筝侣，因谁滞酒缘。夕阳帘卷尽，翘望极苍烟。","dynasty":"清代","title":"寄程文学绍铭杭州"}
{"author":"姚燮","content":"珠光天切露，玉气水当楼。窗簟如船泛，墙花作藻浮。梦寻遥海屋，乌警过城秋。醉看梧桐叶，青能拂斗牛。","dynasty":"清代","title":"露台坐月有作二章其一"}
{"author":"姚燮","content":"洒衣竦微湿，夜气交众凉。沈霭互漠漠，郁为松楸香。虎语泄盘谷，神火射幽篁。泥卤下盈尺，蹴之皆危梁。水自远峰落，奚止千丈强？心悚动虞蹶，神沮不得扬。故人居邃阁，睥睨浩八荒。飞梦骖霓车，海岛夕翱翔。觅我不得见，城阴空赭黄。安知劳人劳，跋涉苦踝伤。䍧牱幻耳目，暂睫生沧桑。出危倘有术，魂来其相羊。南思复北顾，奇氛远益苍。苍然接湖尾，湖上光碧堂。堂中朱丝弦，一月不更张。安即附鹄至，联袂写哀商。","dynasty":"清代","title":"经长溪岭忆鹤皋诸子"}
{"author":"姚燮","content":"日月常在天，生阳无绝机。虽抱落寞怀，元化未暌违。沈疴没孤志，所系终有归。域畛不自封，山川皆愁悲。就井弃空煦，负养诚何为？","dynasty":"清代","title":"遣情五章其五"}
{"author":"姚燮","content":"醒亦见明月，梦亦见明月。明月浩平沙，梦时照城阙。故人十年死，在地已枯骨。樽酒致颜色，身死泪未竭。岱云青嵯峨，濡海动一发。深榛多虎狼，飞鸟五日越。来何涉崄巇，去何堕飘忽？梦醒月又斜，𧹬气晓蓬勃。","dynasty":"清代","title":"南辕杂诗一百八章其三十"}
{"author":"姚燮","content":"月定江水浮，江岚冻千顷。渐陨高天霜，危枝一乌醒。吾弱难禦寒，关门苦宵永。坐挍陈生文，奸容发神鼎。繄昔庚壬交，烽霾寒瀴溟。割毒鲜上医，危城类悬瘿。官将艰自全，黔黎命何请？遂多迂阔儒，献策冀援拯。生独明事机，著书谢希幸。壮欲劖险巫，凄如奏哀郢。果见昆冈炎，石劫玉同并。可怜生从兄，毕志殉眢井。忠孝无巨攕，微星亦昭耿。何不特笔书，揭与日月并。或因言未忍，格格阻悲哽。掩卷纠我思，抒我叹声猛。斯时夜已中，独屋万喧静。疑有殇国魂，闪衣乱灯影。","dynasty":"清代","title":"寒夜校陈文学继聪庚壬文编感书卷后"}
{"author":"姚燮","content":"城上乌，尾毕逋。将弹尔肉腊尔肤，尔不远飞胡为乎？城上乌，声呜哀。昔年城上有大树，今日城上无蒿莱。城上但有白骨堆，尔不远飞将胡为？天海秋寒月苍莽，西风到地一千丈。羽如败叶飒已彫，心悬空阔魂难逃。鬼车旁睨流涎臊，七星闪闪芒如刀。","dynasty":"清代","title":"城上乌"}
{"author":"姚燮","content":"风情依约，拂鹅笺，乞赠天涯愁句。水底山眉多好影，苦被乱荷遮住。六柱船红，双鬟人翠，傍叶调弦语。夕烟浮动，飒然吹起凉雨。又若招我琼樽，红炉之侧，旧日曾眠处。芳草西泠苏小宅，冷曳湖风寻去。荻响鸥醒，柳疏莺避，那信秋如许。梦回人远，隔楼摇过江橹。","dynasty":"清代","title":"念奴娇"}
{"author":"姚燮","content":"在昔东倭军，乘虚寇孤县。竟沦蚩蚩氓，下等蝼蚁贱。甲运三元周，太平遂初愿。山川明誓存，煌煌铁为券。干戚张列营，尚有蜃气变。且移伏波柱，砥此万里甸。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十"}
{"author":"姚燮","content":"舟行五旬路，襟上老尘㙠。秋色入峻爽，烦胸待刮篦。气渊今得汞，神马仗为輗。大续资龙骨，中黁凝麝脐。养暄逾瘴桂，蠲忿此灵犀。抱匣缄珠贝，分煎遍老齯。七年何恃艾，一勺好斟蠡。泬海春生盎，天河晚拨䨑。相因惊食少，大半苦愁挤。诤或同投石，恩宁数与醯。去逢三岛客，报尔五芝泥。慰字胜常嘱，单方古法稽。深情真玉切，厚馈况金赍。使我驹乘化，官骸脱犴狴。","dynasty":"清代","title":"席上酬沈司马文藻惠药十四韵"}
{"author":"姚燮","content":"阴阴树色春城抱，漠漠村墟春日斜。坡寺烟明僧倚阁，郭田麦小犊耕沙。避竿新鸭穿蒲叶，落帽香虫带枣花。客以心閒得娱悦，地于静处极风华。","dynasty":"清代","title":"南城春步"}
{"author":"姚燮","content":"小儿不识悲，但为索乳啼。大儿面如墨，对我常呜咿。慰使弗呜咿，我泪纷已垂。又恐伤亲心，苦作吞声悲。吞声亲不闻，汝魂应闻之。我同汝子哭，汝还亲切窥。泪尽究奚益，不哭难强支。一瞬十八年，缘尽复何期？两儿汝骨血，汝当魂护持。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其二十一"}
{"author":"姚燮","content":"幕府归来已悔迟，心壶冰洁濯毫思。松风藓月巢香阁，写熟逋仙氅鹤姿。","dynasty":"清代","title":"论古画梅家得二十四章其二十"}
{"author":"姚燮","content":"荡鳞云、夕天如卵，琼光交上明绮。红樨花瘦香藤络，月挂眉弯纤翠。愁恁睡。更凤子啼残，隔院闻箫吹。微飔动矣。转晶插无声，一萤溜碧，清露悄焉坠。撩人忆，当年媚波楼底。灯屏邀坐双髻。醉听团扇桃根曲，暗拍钗梁唱起。还共倚。向桐叶阑干，领略些秋味。韶华似水。定浣到罗衫，旧时酒点，点点换新泪。","dynasty":"清代","title":"迈陂塘初月含树凉云动帘遥夜坐疏翠吟楼仿佛记斟酌桥媚波风景"}
{"author":"姚燮","content":"城气入昏浑，颓云莽不垠。山川寻立地，兵火役劳魂。托命谁资药，离乡已愧恩。遥知峦一束，兀翠向蓬门。","dynasty":"清代","title":"郡寓闻内子病剧"}
{"author":"姚燮","content":"近日双湖秋树间，西皋韵事未全删。风声战竹喧棋垒，月影扶花上砚山。清閟敢同高士癖，豪狂如见步兵顽。好将菊圃留馀隙，别种芙蓉洗醉颜。","dynasty":"清代","title":"和阮训移居韵"}
{"author":"姚燮","content":"薰笼不温手如铁，锦带连环看玉玦。人生能有几寸心，长此伤离与伤别。旧欢杳难索，新欢良足嘉，空林雪霁开梅花。一枝两枝美人影，月过樽边万山静。","dynasty":"清代","title":"醉后作短歌十一章其四"}
{"author":"姚燮","content":"选乐游酒场，一鬨等蝇散。昏气方无涯，暮人岂知旦？壶仙局未终，樵者斧柯烂。好色挥黄金，不赎闭门叹。撷骚兰芷丛，原非豪杰患。须知夭桃枝，已过春事半。方寸机丝同，一一理无乱。文锦虽灿华，谁将素质换。","dynasty":"清代","title":"过罗通守璋寓馆谈次有作三章其二"}
{"author":"姚燮","content":"邸舍相亲数过从，剪灯垂幕坐宵钟。僧门明日谁重叩？苔月荒凉只乱蛩。","dynasty":"清代","title":"送洪理问金桂之任吴中四绝句其三"}
{"author":"姚燮","content":"且与狂歌泻醁醽，碧天寥阔片云停。深篱剩菊窥琴瘦，隔屋疏鸦弄柳冥。种药未医秋鬓白，吟诗喜对晚山青。栩然别有庄生乐，底慕鲲鱼纵大溟。","dynasty":"清代","title":"章村访郑茂才星怀山居"}
{"author":"姚燮","content":"磨镌铅与石，错灿九市陈。俗眼眯微陋，囊解千百缗。遵明重河北，黄宪宜贱贫。时惑空理喻，真屈乃赝伸。夜光辉结绿，秋水湛青萍。薛卞久黄土，持此将安珍？","dynasty":"清代","title":"咏古三章其三"}
{"author":"姚燮","content":"朔风吹浪拍天骄，浩漭千山瘴未消。旅舶守关停市易，贫渔掠海抗官僚。埋盐窖冷饥逃雀，防汛兵閒醉博枭。独立城闉移远目，忍将旧事说安饶。","dynasty":"清代","title":"岁暮四章其四"}
{"author":"姚燮","content":"树回岚合四窗青。霭色流微靓。点点春螺过江影。藐含情。苍茫下有波千顷。非烟不雨，似诗疑画，恐此意，在湘衡。","dynasty":"清代","title":"小桃红王摩诘山色有无中诗意"}
{"author":"姚燮","content":"江水日不閒，江木日不静。而况穷士怀，托忧在人境。苦其所处卑，愿在势多梗。枉彼天月高，来照寤思耿。","dynasty":"清代","title":"江水二章其一"}
{"author":"姚燮","content":"那得热中客，群来退步看。振风衣得露，坐石目随湍。物向閒中寂，心从定后宽。松虬无一叶，袅袅碧萝寒。","dynasty":"清代","title":"清凉冈"}
{"author":"姚燮","content":"气遏云头万隼过，眼明沙尾一山拖。飙声天角龙呼雨，人影波心马渡河。屋窄门洼装暂卸，葱甜薤辣酒微酡。来朝驱马阴平道，篆峄秦碑带藓摩。","dynasty":"清代","title":"岔河"}
{"author":"姚燮","content":"一榭青藤绕。一架红蘼倒。猫笋将胎，鸡苏已嫩，莺桃还小。弄许多丽色、没人怜，被烟欺风拗。眉也蛾儿扫。鬓也蝉儿袅。把扇儿抛，将炉儿罩，便筝儿抱。唱许多好曲、没人听，越坐烦眠恼。","dynasty":"清代","title":"连理枝五阕其一"}
{"author":"姚燮","content":"欲知夫子言，如我言在心。以心证所言，心在言已深。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其五"}
{"author":"姚燮","content":"纤蔓袅何瘦，络竹如网丝。锵然风五铢，春女琅玕衣。靛露浮晨香，胡蝶顾生疑。","dynasty":"清代","title":"园居养疾以盆卉自娱各系小诗得十章其五蜘蛛莲"}
{"author":"姚燮","content":"来时丹药已敷苗，去后苍颜未改彫。枉陟衡嵩誇健脚，苦投溟涬乞轻瓢。十年梦证三清鹤，万壑泉归独涧桥。袖里一拳天柱石，明还携尔入尘嚣。","dynasty":"清代","title":"还憩杜岙作二章其一"}
{"author":"姚燮","content":"不信君英洒，出言如许沈。文章真可泣，正始有遗音。弃粕饷群喙，持几还寸心。大衢闻击缶，我欲閟瑶琴。","dynasty":"清代","title":"书孔继鑅诗后三章其一"}
{"author":"姚燮","content":"山帘摇动落日斜，玉瓷细酌龙眠茶。盎然肺腑溢春气，笑踏残雪看梅花。","dynasty":"清代","title":"梁溪杂诗三绝句其二"}
{"author":"姚燮","content":"风捩江帆急，烟明远翠开。近城多燕雀，回岸出楼台。乡语听偏切，尘劳息尚猜。惊心江上树，熟遍旧时梅。","dynasty":"清代","title":"抵吴门"}
{"author":"姚燮","content":"密诏传宣紫禁谟，宸心愤切盼归俘。九重岂料移冠戴，三院谁为请剑诛。快积劳心焚象齿，恨分筹米换龙珠。愿还安宅邀天福，多少苍生泣海隅？","dynasty":"清代","title":"诸将五章其二"}
{"author":"姚燮","content":"客致钱一缗，灶妪亦增色。翘首望炊烟，喜我今有食。黄鸡入屋来，向人作啾唧。但审物爱生，益知饱难得。秕糠能几何，有仗即为德。我饱聊振衿，鸡亦振其翼。","dynasty":"清代","title":"冬日杂诗八章其三"}
{"author":"姚燮","content":"北来十日别京畿，南指铧冈未息驰。同侣凄凉惊病鹤，孤心悬绝挂危枝。未愁珠斗生芒角，强对金樽破涕洟。多少东山哀乐感，中年先有鬓丝知。","dynasty":"清代","title":"恩县秋感四章其四"}
{"author":"姚燮","content":"閒抄热径逐斜晖，薄笨尘车短后衣。遍识酒楼沽喜便，每逢筝社听忘归。寒暄气候谁相习，游侠襟怀近渐违。输与西山依旧好，江亭来照绿芜肥。","dynasty":"清代","title":"都门春感杂诗二十章寓崇文门试邸作其六"}
{"author":"姚燮","content":"大幕包四海，大寐游混茫。天地具生蠕蠕子，何为乎称凤皇？置酒金屋，明月满觞。妙妓翠舄，兰尘不扬。尘不扬，露来下，攓旌门，迎宸驾。有鸟曰雉何班班，虞人括利啄粟难。凤凰高冠，朱实琅玕，顾影自笑，顾我而长叹。","dynasty":"清代","title":"拟汉铙歌十八曲，存十一章其九雉子班"}
{"author":"姚燮","content":"瓦雨未及地，在溜犹清泉。冻饿有厚恩，理难向人言。冥造不遗小，乾坤最劳繁。众菀而独荒，是亦受者愆。江流送诸象，不扰江上山。可知瞀乱中，宜夺孤心还。摧躬及疲惫，始悔利名缠。未闻摇落秋，可补青阳年。得持罔非柄，离想即云迁。范趾无越涂，安庸忧未然？","dynasty":"清代","title":"閒居三章杂用陶诗韵其二"}
{"author":"姚燮","content":"名山鹿王宅，一燹馀破寮。不如岩根松，安然鸱结巢。堕身穷作僧，有才难世骄。广长锐谭舌，祇与暝猿饶。十年种梅花，九年愁雪彫。人寿春风中，心气落叶飘。而师香台禅，手缚云根牢。犄角海柱孤，拄月青天高。决水沼槐安，蠕蠕万虫逃。出林独磬声，不镇千笳嚣。菩萨低长眉，但听雷音潮。恒河亿亿劫，此劫犹微毛。师苟入劫亡，亡亦蜉与蟭。虽运金刚臂，破戒罔资刀。为投蝇拂青，结束袈裟包。障面夺剑门，踏苇冲鼋涛。人间一撒手，仙鬼并难料。明珠沈九渊，百计艰寻捞。师实持定心，刚柔两无挠。苦行嚼烂蓏，息钵荒厓茅。慧眼烛下方，白骨缠枯蒿。使尔寸腑慈，郁之生悲号。三载怜刹那，泪竭眦为焦。琅然散玉屑，触耳知祥飙。疾卷蚩尤旗，复喜太平遭。归山投旧龛，积瓦供牛窌。视主转疑客，逐吠犬咬咬。幸留半席床，率意安团瓢。两庑青莲台，弃肉堆腥臊。扫除不见功，薰涤久始消。祇今复三载，约略治楣橑。譬诸农业田，种禾仅分苗。天人递因革，色相皆电泡。讵拥琉璃阶，遂致文殊豪。且拓南牖虚，面海延清飂。沙嘴一握峰，古黛青削瑶。远移金庭梁，卓树蓬壶标。偃仰城闉松，拱若神灵朝。戢戢下泛鸥，盘盘上飞雕。澹日浮作罗，乱烟散成条。师忧耳目驰，束隅坐甘胶。奈何吾见闻，听其逝漻漻。繄昔处同邑，嗅味亲兰交。离合廿七年，曾不转瞬遥。每每慕师逸，愤愤怨我劳。乌防元关深，同困天魔鏖。津在筏有归，师悴吾宜憔。病毁惭维摩，未由制烦呶。逵鸿乏安处，梁燕来诙嘲。慕师一棱蔬，堪养冰姿姣。知足乃无辱，顽灵均犁犛。要难七窍全，遂破乾坤胞。分袂别师去，漫殷后期邀。长风襟带间，万里横滔滔。","dynasty":"清代","title":"过东冈废院喜晤僧仁祥话旧慨然有赠得五十四韵"}
{"author":"姚燮","content":"矍铄太祖母，老病久床蓐。诸姑玉笋立，心爱惟汝独。汝心亦独亲，一日数问安。以意伺所欲，趋侍恐不前。天性积淳厚，即斯堪永年。闾里尽扬诩，吾家有令娴。使之等物化，平生余何愆？","dynasty":"清代","title":"悼亡女寿真诗七章其五"}
{"author":"姚燮","content":"忆昔燕赵士，志气横九州。闭门忽不乐，射猎南山头。珠玉络骏马，珊瑚饰臂韝。月黑北风劲，天阔黄云愁。戈发殪狐兔，弓响啼鸺鹠。归来未尽兴，买醉歌舞楼。一歌复一舞，黄金如山邱。贱亦可屠侩，贵亦可王侯。身世辞困缚，坐笑弹铗流。","dynasty":"清代","title":"行行且游猎篇"}
{"author":"姚燮","content":"记那夕、梦曾留处。天碧无烟，更无风露。双髻扁舟，一江明月画城路。今宵何许。也有个、玉梅花树。直恁婵娟，却怨作、可怜情绪。延伫。唱潇湘一曲，一转一声愁语。苇帘暗度。引多少、酒边悽楚。只眼前、扶醉笼灯，便散似、波萍云絮。且疏影阑干，抱了鹤魂眠去。","dynasty":"清代","title":"长亭怨慢"}
{"author":"姚燮","content":"南门驱马别，怅矣隔三年。尚挟祢衡刺，难逃苏晋禅。行谁怜踽踽，醉且舞仙仙。早晚秋风起，重当话水天。","dynasty":"清代","title":"酬许同年鲲见赠韵四章其四"}
{"author":"姚燮","content":"是月青莲，是水东坡，君殆有之。叹入山避劫，未除色相；观河皱面，竞换须眉。身外分身，梦中寄梦，影默形喧枉自疑。千年后，定思骝市骨，赏豹悬皮。世间谁是谁非。总一样、元符佩吟痴。且放将愁闷，因缘广结；拓开心眼，造化同师。听我为鱼，任他呼马，高卧梅花醉屈卮。披图看，算左邻谷口，右促天随。","dynasty":"清代","title":"沁园春"}
{"author":"姚燮","content":"云姿弄天表，海气为一清。目因细书倦，养以山光晴。山如素心友，但向吾几横。况有友如山，对睐常青青。至澹不习媚，至乐无匿情。萧然一室中，两榻同一檠。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十九"}
{"author":"姚燮","content":"江涛郁南隘，河流顺北泻。两势交盾矛，抵扼不相下。盘涡骤旁溢，汎滥没田稼。云气重难塞，雨力劲偏借。舟师踞危舷，长篙拄堤罅。蛟龙穴其底，馋眼碧相射。前帆苦风抑，仓猝不能卸。纵之若弩疾，触闸陡平砑。后船络长绠，赤骭走且咤。少弛退或蹶，猛挽进得乍。客意谙风波，屡阅神转暇。但苦久饥渴，无由觅村榨。丈碧沈岸荻，寸绿露原秺。荡汩及牛羊，流亡少村舍。长吏相图经，百计策防埧。泽弱易成斥，委念但随化。居民陈灾苦，悯极反增讶。大涨接小卤，菊秋甚梅夏。量日候刚午，郁雾晷疑夜。牵挽踰曲阿，吾险固已谢。","dynasty":"清代","title":"新丰水"}
{"author":"姚燮","content":"亲切凄寒况，分明昨梦归。最怜吾弟幼，未解侍庭闱。负米虚迢愿，残春感寸晖。群乌自巢树，息影抱依依。","dynasty":"清代","title":"月夜二章其二"}
{"author":"姚燮","content":"铁干卧龙苍，叶圆如伞张。露浮天井暗，气得午云凉。铅泪前朝梦，枯烟艾纳香。岂于绳墨废，偃蹇不能强。","dynasty":"清代","title":"门前树"}
{"author":"姚燮","content":"十年闻汝名，今日识君形。头已半将白，眼谁真尔青？长歌停落日，远气撒穷溟。三古钟镛在，何由叩寸筳？","dynasty":"清代","title":"晤张孝廉际亮"}
{"author":"姚燮","content":"力防沈湎祸，聊以养天韬。静境得春悦，幽情含古骚。笛催青雁起，目极碧云高。颇爱风过柳，微知露湿袍。","dynasty":"清代","title":"薄醉"}
{"author":"姚燮","content":"如何东郭兔，三窟计愁穷。税吏通蛮语，官曹溷隶踪。诪张工作幻，华侈煽成风。天日昭无翳，谁逃一鉴中？","dynasty":"清代","title":"东郭"}
{"author":"姚燮","content":"风定尘初止，郊南日暮行。独松阴可憩，老鹊倦犹声。一马依桥立，千畦接市平。乱山低抱郭，斜照看西横。","dynasty":"清代","title":"郊南"}
{"author":"姚燮","content":"山垆誇大饼，邻市便时供。利刃霜华白，规槃曲印红。南人愁齿软，东道幸年丰。与客津津说，饥谁许画充。","dynasty":"清代","title":"食饼"}
{"author":"姚燮","content":"玉削天东岱，空明见道心。此时莽寒色，万象入森沈。君意托能远，余怀别自深。孤蟾淮海夕，绝巘一横琴。","dynasty":"清代","title":"题潘丈岱峰晴雪图"}
{"author":"姚燮","content":"逐渐知交散，君归喜独迟。冲襟醇酒挹，健笔大文持。月幸吾心满，风愁尔鬓吹。且联今夜榻，无梦更联诗。","dynasty":"清代","title":"喜潘丈迟归二章其一"}
{"author":"姚燮","content":"几辈堪师友，寥寥古谊沈。深潭资长绠，异石托同岑。汝袖山阳篴，吾携海上琴。相将跨元鹤，一奏太希音。","dynasty":"清代","title":"喜潘丈迟归二章其二"}
{"author":"姚燮","content":"东偏三亩园，高下皆女桑。臃枝疑倒植，形恶性自良。培护经腊冬，待春始远扬。蚕命关人寒，其叶衣之粮。葚尽鸠亦稀，剩绿犹凌霜。根隙筹种棉，毋使沃土荒。爱彼閒閒人，独倚当残阳。","dynasty":"清代","title":"寓庐左右树分咏五章其三"}
{"author":"姚燮","content":"望云不作万里逝，辜负萧寥天海空。鸷极红筋横睅目，嗟哉黄雀语飘风。相依亦有深恩在，久狎吾愁忍性同。遍地鸾囮兼凤铩，化机直使昊苍穷。","dynasty":"清代","title":"咏少年臂韝上鹰"}
{"author":"姚燮","content":"飞毂闹烟沙，燕京三月花。歌郎眉色换，驺卒帽沿斜。感易深云叶，词空续梦华。妒君谢芳草，不与燕辞家。","dynasty":"清代","title":"酬许同年鲲见赠韵四章其三"}
{"author":"姚燮","content":"悲来乎噫嚱，殆不可以忍遏，而为此郁伊。汝其我听，为汝歌之。君子被人以德，女子媚人以色。不求万年求一息，汝眉未舒气先塞。试与汝登高楼，望远邱。海在下，青浮浮。系者鸥，飘者舟。琪树零落蓬莱秋，仙之人兮今能留，何弗联袂人间游？醒眼看天不如醉，那有金丹赎憔悴？","dynasty":"清代","title":"和弹篇七章当鞠歌行其四"}
{"author":"姚燮","content":"一摘蔓篱豆，再摘垂墙瓜。顾彼屋角榴，纷纷尚含葩。晚食坐轩牖，不厌儿童哗。飞萤偶来停，一鹊犹喳喳。海月向东吐，树影山同斜。虽无疏襟风，露气清可嘉。笑语且迟寐，远唱同咿哑。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十六"}
{"author":"姚燮","content":"咄哉天马脱衢奔，不及东皇御晓暾。策我雷鞭惊大觉，借君狮力捍旁门。淡从有味生无味，心到孤存自众存。五岳高寒尘不滓，何年毕谢向平婚？","dynasty":"清代","title":"注大藏多心经三卷成简青湘道人"}
{"author":"姚燮","content":"南山如睡龙，西山如蹲兽。脉结不能解，特发此岭秀。线磴千折纡，不作直势骤。涧响无地寻，日光有时透。影澹鸾魄停，气紧麝烟凑。秋僧怜坏衲，春鬟弄妖袖。斜梯太素天，侧出万青窦。浑浑忘东西，叠叠转岩岫。再进云再钤，益上松益瘦。飒有群籁趋，密无滴水漏。肃肃霜锋寒，猿语不敢逗。擘画仙洞奇，拒绝世途陋。踰险忘寺深，到门与僧遘。玉林回景开，金阶布空搆。粥磬疏已阑，茶笙静方奏。眢井蜷病蛟，孤花媚灵鹫。良觌沙与搏，真理壁难叩。独想通窈元，众妙汇清飂。萝衣披可仙，石浆饮宜寿。客或绮里逢，事待向平就。醉拂凌虚霞，惧浊出山溜。","dynasty":"清代","title":"由风篁岭入龙井"}
{"author":"姚燮","content":"八窗明翠划烟波，静阁高筵谢绮罗。对酒山川芳草阔，入关风雨乱云多。几人早遂弹冠愿，有客能为拊缶歌。晚磬声中吾醉矣，醉看归鸟下林阿。","dynasty":"清代","title":"何绍基绍毅昆季招同沈尧许瀚江亭饮酒"}
{"author":"姚燮","content":"罗浮云两山，风雨相合离。本无蒂与根，变幻胡由窥？结交重黄金，丹心弃如灰。猛逐颓阳光，飞轮嗟已摧。华楼方艳歌，霜蛩独含悲。揽镜问昔容，尔知吾为谁。","dynasty":"清代","title":"托怨三章其一"}
{"author":"姚燮","content":"恻恻摧摧，事难往追。委世而没，人知子谁？摧摧恻恻，事往难忆。秋花在庭，念子颜色。林日欲下，蛛丝满门。窅然深堂，疑子尚存。积苔犹昔，已无屐痕。惨我望目，如对夕昏。一蛩悲语，倘为吟魂。何贼乎寿，夭其盛年。测子夙意，冥应未捐。子之故人，发将变元。召灵以气，知来慰怜。颓云一牖，已成古天。钟期手爪，吾盼琴弦。以子郁忧，与弦结纠。畴来抚之，而发其幽。我亦能抚，不抚亦休。大溟无涘，曷容系舟？昔别晚春，今来早秋。五年积雨，逝不还流。百年一瞬，均此悠悠。落叶难扫，人以愁老。匿心吾中，谁识荣槁？子为和风，我为微草。当其拂嘘，习亦忘好。在习忘好，今始悟稀。孑影悽悽，搴子之帏。掩子之帏，恐有风吹。要留子魂，来我梦依。","dynasty":"清代","title":"过二茗草堂追悼叶上舍元址得诗五章"}
{"author":"姚燮","content":"六月得南风，南窗好将息。卷帘方上钩，风头转西北。","dynasty":"清代","title":"古怨辞九章其七"}
{"author":"姚燮","content":"几经荡潏沧波，频罗庵主诗征实。珠辉玉照，泉唐建武，盐城杨吉。禊序清才，军笺密诤，遗文谁述。甚夕阳燕老，琅琊宫殿，剩一握、滩哥铁。漫抚布纹藻密。考元玺、伪燕年别。画抚顾陆，书临王谢，古芬滟漆。阴火陶胚，阳冰字体，香姜逊质。抵平量三寸，墓砖保母，有山阴刻。","dynasty":"清代","title":"小楼连苑晋永和九年砖研"}
{"author":"姚燮","content":"闷不成眠起倚篷，大圜彻底烂霞红。射龙劲臂吾无恙，要向东皇借玉弓。","dynasty":"清代","title":"浃口晓发二绝句其二"}
{"author":"姚燮","content":"公子雕鞍马，佳人檀板歌。长安春色隔，别梦感逾多。寄怨无兰杜，相思况绿波。可堪斜日尽，烟气满滹沱。","dynasty":"清代","title":"赋得大道柳八章其六"}
{"author":"姚燮","content":"不向閒浜问野芳，清阴一路缭低桑。浮烟深作木樨色，沃露薰如酒曲香。在眼几人知此味，关心佳蛤上吾乡。连旬苦餍花猪肉，独立凭渠洗腻肠。","dynasty":"清代","title":"湖田看菜花"}
{"author":"姚燮","content":"日颓云紧晚笳凉，凋槭城台鬼作乡。官守令穷狼脱柙，东南辎断雁筹粮。孱民久困心疲苶，下士难矜项崛强。天诏传闻恩宥远，伫看穷夜发春旸。","dynasty":"清代","title":"闻粤东安抚之信明州夷军将次退撤待还乡县感成二章其一"}
{"author":"姚燮","content":"渺茫那处。浩天澜海月，若听珊步。九转饵丹，蜕骨埋香总黄土。愁绝秦皇汉帝，输蝉饱、承霄茎露。抱氅佩、水弱烟轻，飘泊恐无主。琼户。锁萼杜。恁恨翠劫红，不断儿女。玉琴一鼓。花草人间几风雨。侬傥三生证业，还只愿、鸳鸯双羽。也胜得、梅影里，鹤眠冷苦。","dynasty":"清代","title":"暗香仙"}
{"author":"姚燮","content":"朝作携手行，暮作携手行。茑萝附松柏，逊此缠绵情。借问客何为，欲语吞其声。古人不可作，今人莽纵横。一步十崎岖，忧患靡有程。长念追风骥，勿若出谷莺。追风易蹶蹄，出谷但和鸣。千秋万岁后，谁能寒我盟？","dynasty":"清代","title":"赠作五章益阳汤鹏海秋其五"}
{"author":"姚燮","content":"风狎疏纸棂，凉篝灭还燃。独坐凄有思，待眠犹迟眠。昔来御轻袷，今可增重棉。冻久无书来，骨弱愁化烟。遥知瘦妾病，停杼怀远天。天高海空阔，知我身谁边。恐尔对残菊，霜粟霏冻钿。丈夫好出门，白发易生颠。有梦不得归，得归亦悬悬。昨梦江城花，花下多啼鹃。","dynasty":"清代","title":"迟眠三章即示金上舍学纯其一"}
{"author":"姚燮","content":"危梯翠迭，问五松、何处秦时日观。绀凤白鸾翩可画，玉葆金支零乱。扪斗三清，陵风万仞，目到青边断。壶公仙去，瀛洲知在近远。那分携我琼箫，共登绝顶，唱得回飙满。一跃金丸浮翳尽，大地春莺都啭。渤海碑铭，茂陵文稿，不值飞蓬卷。归来对酒，袖中残絮犹罥。","dynasty":"清代","title":"百字令岱顶看云图"}
{"author":"姚燮","content":"梧筱响沈天籁阁，贞金羊石化秋虹。甤宾百鍊逃烟劫，灵夺珊瑚七尺红。","dynasty":"清代","title":"题家明经丈观光墨林如意室图四绝句其一"}
{"author":"姚燮","content":"影怯栏干曲。倩谁人、深深贮向，玉楼金屋。除却江南梅萼瘦，要让此花幽独。也相对、无言倚竹。乞护春阴嫌尚冷，唤双鬟、添照湘屏烛。吹叶底，露华绿。昭阳乐部传新曲。恐痴肥、太真睡态，肖渠未足。画苑荃鸾仙去久，漫写蜀笺横幅。笑桃李、有香还俗。生怕胭脂零落易，尽鹧鸪、催送东风速。莫辞饮，酒千斛。","dynasty":"清代","title":"金缕曲/贺新郎·紫绵花馆看好海棠"}
{"author":"姚燮","content":"鬨甲虫天斗蛣蜣，土龙旁睨不能骧。欺人谰语牛鸣盎，贼世仪文虎拜伥。枉使忧心终堕棘，漫怜废肘竟生杨。帝车上握招摇柄，纬度璇星任角张。","dynasty":"清代","title":"寓感八章其五"}
{"author":"姚燮","content":"阴谷匪阴，冰山匪寒。载瞻武溪，泪下如湍。但见渡溪往，不见渡溪来。飞鸟在上，哀鸣而裴。","dynasty":"清代","title":"杂拟汉人小诗十二章其四"}
{"author":"姚燮","content":"岭云将雨海云晴，电射遥山月射城。天水大浮人入梦，楼台四羃树无声。偶思薄醉孤樽在，略有荷华夜气清。可惜未邀欧冶子，索渠剑胆看峥嵘。","dynasty":"清代","title":"夜坐偶作"}
{"author":"姚燮","content":"拍翠下崇阿，晏水阻南麓。回滩乱沙嘴，逆泻碎河腹。茭烟明远翠，壁色射绵绿。䑰䑠难唤渡，横篙傍鸥宿。载驱歌就浅，独漉感泥浊。圆涡细旋马，断荇上萦毂。溱洧笑裳褰，沧浪岂缨濯？迷津不可问，栖皇吊前躅。","dynasty":"清代","title":"晓发铜城驿至东阿道中杂诗五章其三"}
{"author":"姚燮","content":"大幕包四海，大寐游混茫。天地具生蠕蠕子，何为乎称凤皇？置酒金屋，明月满觞。妙妓翠舄，兰尘不扬。尘不扬，露来下，攓旌门，迎宸驾。有鸟曰雉何班班，虞人括利啄粟难。凤凰高冠，朱实琅玕，顾影自笑，顾我而长叹。","dynasty":"清代","title":"拟汉铙歌十八曲，存十一章其九雉子班"}
{"author":"姚燮","content":"天门排咫尺，金碧辉招提。兰台冠丹巘，菌阁陵翠梯。层层搆复峻，上欲云汉齐。象王穷窈窕，华盖璎珞衣。弹指青莲华，幻作峰峦低。微生苦尘扰，清净夙所希。持寂意无滓，妙明相因依。念此一延伫，心与浮云飞。","dynasty":"清代","title":"游天童山四章其三"}
{"author":"姚燮","content":"盾矛卫密幄，其地系非轻。何以椎埋儿，出入如大庭。捲旗张红灯，风寂闻笑声。军士解甲眠，四幕静无惊。城上高鸢飞，江水流繁星。","dynasty":"清代","title":"前从军诗五章其二"}
{"author":"姚燮","content":"远国一官滞，如何慰老亲？知君归计决，非为薄风尘。所约毋相昧，吾生自有真。潞河春尚好，去矣莫逡巡。","dynasty":"清代","title":"送周四鸣珂"}
{"author":"姚燮","content":"司农家法守奉常，画笔突过琅玡王。上探元化著翰墨，特抒理奥为形相。营邱骨干大痴法，少时得髓便自强。内廷簪笔充供奉，润色天采卓煌煌。纸材宣德墨嘉树，神之所驶心飞扬。脱其凡习出沈着，有如魔杵持金刚。兹图洒落能郁苍，谁凌九疑俯大湘？平波衍媚翠初沐，鸭凫不乱藻荇香。灵根巉削拄平岫，远脉迤逦收危冈。云澜荡漾散金碧，树枝高下骈丹黄。将沈未沈有残照，若断不断疑石梁。天门窈窕广眉佛，瑶宫旖旎仙姝妆。统观大势极凝鍊，知由厚蕴中礴磅。不写秋貌写秋意，感我心腑生清凉。乃稽款题识所自，当为应诏开琳琅。遥知天子抚玉几，龙威坐省南书房。黼扆屏障半公手，赐诗遂得荣图章。弟子唐赵亦能事，但于清浊争否臧。何时流落向人世，尺楮直许千金颃。吾家云东夙好古，示我百轴陈缥缃。独于此卷重拂拭，如披众宿辉银潢。平生所见半赝本，区区古欲多难偿。只今十日不厌读，梦寐亦接霞虹光。匡庐台宕在天地，愧使云水成沧桑。","dynasty":"清代","title":"王麓台秋山红树图为家六榆明经题"}
{"author":"姚燮","content":"钩连九折巴陵，箐云压栈通烟户。升崖纤直，陷沙篙重，梦听邪许。淫预红犀，僰门白马，瞿塘青虎。等簸愁箕上，抽魂剑缝，来投此、穷天路。漫羡洄流如弩。掩低篷、黯闻猿絮。一般险恻，孤商移贸，老官还戍。那似严陵，佳山明月，画眉春树。更柔波七里，轻帆款款，送琵琶雨。","dynasty":"清代","title":"水龙吟恶滩"}
{"author":"姚燮","content":"惜从刍枥屈龙媒，郁尔生平磊落才。帘捲西山閒拄笏，月明东阁倦衔杯。文章奇崛英州石，骨相清高大庾梅。笑我伥如车荦确，一时衿抱为君推。","dynasty":"清代","title":"答曹户部三章其一"}
{"author":"姚燮","content":"羃羃江雨凄，江湾少人过。亭柱多漏痕，一兵藉草卧。覆领闻微呻，呼痛不呼饿。面目经火焦，血肉土搀涴。自言垂尽心，碎作万米簸。忆昨临战时，弃马将先愞。同队兵五人，三者遽残剉。其一怜我伤，力疾冒烟驮。顷犹依我旁，煮药守砖锉。生逃罪当杀，恐遭黠者逻。遣其归报家，且免死同坐。但得尸还乡，速亡转堪贺。偃地枯木巢，惨有病鸱和。如听招魂词，哀作楚音些。","dynasty":"清代","title":"山阴兵"}
{"author":"姚燮","content":"露霏藓冷。独立看吟鬓。庭气如波春月凝，只欠旧时花影。梦魂不度江潮。江南燕子迢迢。听到漏声五转，醒来又是明朝。","dynasty":"清代","title":"清平乐"}
{"author":"姚燮","content":"水柳新枝澹碧搓，当垆欲折奈愁何？可怜瘦绝春腰影，搭上征鞍晓露多。","dynasty":"清代","title":"自睢宁至下邳道中杂诗六绝句其五"}
{"author":"姚燮","content":"青灵水后拜仙裾，大蛎人家半业渔。信国议边无下策，兴公致富有奇书。利开靛市盐丁减，禁重红单网甲除。海唑不闻阴火灭，好占雪日证元虚。","dynasty":"清代","title":"乍浦杂诗八章其六"}
{"author":"姚燮","content":"夜迢迢。趁香初酒半，添烛倚红箫。冷黛镌颦，明波画睐，嫣韵堪比陵苕。更携扇、邀凉藓径，正柳外、斜月转西寮。珠露横阶，玉河案户，人影单绡。曾记看荷时节，泛红窗蠡艇，茶榼诗瓢。散絮经年，团沙此夜，分袂须缓明朝。便来岁、瓜期未远，怕再见、多半鬓丝凋。听否西风过梧，落叶萧萧。","dynasty":"清代","title":"一萼红录别"}
{"author":"姚燮","content":"山中劳人梦魂拙，醉拥江楼一衾铁。柴门尽夜孤柝声，晓起开窗万峰雪。疏林迢迢群雀飞，空田无食野犬饥。风能作梳客愁鬓，云不为棉吾怨衣。故人老瘦今何依，贱子漂摇绝境栖。馀生各抱枯尘面，莫乞高天一寸晖。杀身饵世犹恒事，置砚曾无读书地。文章微贱供豪役，生死荒凉逼穷泪。烟波画蘋双白鸥，今年三月南湖楼。飘缨公子寻沽马，横槊将军载艳舟。与君狂歌大白浮，未知众乐何独愁。阳春莺燕织暄语，闻之但似啼乌秋。今朝浩莽怀吾子，陌路难求真姓氏。乾坤物象方苦寒，我有热心向谁委？故城没海鱼龙骄，世外梅花香独飘。苍翎癯鹤易成素，绝粒容成难见招。","dynasty":"清代","title":"怀厉山人志"}
{"author":"姚燮","content":"纵横篱落不成枝，小立苍苔揽鬓丝。俗眼难评真骨相，佳人自抱古心期。重阳风雨閒中过，大梦炎凉觉后知。多少关山鸿雁老，当樽斜日故逶迟。","dynasty":"清代","title":"对菊偶成"}
{"author":"姚燮","content":"汲井饲犊牯，杶栝荫如笠。溽土占大年，雨自夜来湿。日光漏琐碎，絮云等揉叶。灵机恰天缋，静意受虚集。村远闭晚烟，茫窅目难入。青气浮浥浥，但见鸟空立。","dynasty":"清代","title":"南辕杂诗一百八章其三十二"}
{"author":"姚燮","content":"颠倒错笼箧，琐具零星装。寒衣束成梱，破书归一囊。长物已不多，弃之应未当。喜我白发亲，精力犹健强。在路恐有遗，一一身检将。萧然孤客楼，槲叶交颓黄。遂使西风中，四溢春晖光。弱妹头裹巾，手抱针线箱。大儿偻运物，堆置西隅床。小儿啼苦饥，索饼牵我裳。有触凄我心，强笑未敢伤。且呼灶下妪，觅火炊宿粮。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其二"}
{"author":"姚燮","content":"暍日耀万峦，鋈若出冶金。忽疑墨华洒，天云射其阴。云奔复遮日，百里还晦沈。日光反遥射，朗见天末岑。蜂起四山鸟，尽去投其林。始知微物意，亦自忧肃森。谁司造化权，此理匪幽深。","dynasty":"清代","title":"大风坐独轮车踰东平山自王古店进句龙抵旧县得诗六章其四"}
{"author":"姚燮","content":"万象犹过驹，迭出赴天造。纵有黯惨时，元根未尝槁。俟命守古言，拙讷胜儇巧。东风被无心，随地出芳草。咄彼冒险流，青发自摧老。日月无百年，甘心坐荼蓼。安得震旦钟，警使梦醒早。","dynasty":"清代","title":"冬日杂诗十四章其十二"}
{"author":"姚燮","content":"未许閒居效蛰虫，石华袖短舞难工。天将岁月驱寒饿，人各关河听雨风。剩有南湖诗卷在，却愁北海酒尊空。垞南十亩琅玕竹，谁与移船听月同？","dynasty":"清代","title":"时有禾中之行四叠前韵留别"}
{"author":"姚燮","content":"濩落诚何免，清閒转自难。低眉从牧饮，晞发岸吾冠。未竟乘桴险，终愁立地单。感伊千叶筱，护我梦平安。","dynasty":"清代","title":"赁百梁桥南杨氏屋移家寓居杂述十三章其十"}
{"author":"姚燮","content":"凭轼陵高阜，六合在眸局。苍霾东南来，郁浡万山足。旋风为歙张，浩然盘大轴。人烟没泱漭，真气返沈穆。烛龙羾天门，琅琅散珠玉。青童芙蓉车，下界走軨辘。奇幻得未有，内志转约束。舆伧鼓勇健，争道叱樵牧。百阻始出难，荒歧见茅屋。叩门不问主，惝恍暂停躅。瓜蔓高上墙，庭虚惨生绿。牛羊驯笼槛，畚锸半泥浊。岩溜接瓦飞，清溅润枯目。村叟志丰歉，啧啧誇既渥。服力不藉人，安处遂生欲。咄余何为者，以身供驰役。变境动辄遭，屼峍入心曲。定久回怖生，出门还返瞩。大化善翕辟，氛阴敛忽倏。骄阳掣高宇，平照暻如旭。群峰错金碧，众涨浮晃昱。始知天变常，意在苏万族。微得动潜理，畏倖付亭毒。且行随所休，等身于蟆蠋。","dynasty":"清代","title":"西悬岭至孔家岭遇雨憩村家题壁"}
{"author":"姚燮","content":"诩也能歌袖影彯，熊生击缶和吾箫。残春絮海烟千里，昨梦芦沟月满桥。泉石勋名申誓约，人天籁响杂诙嘲。无端出入相狼狈，座有元龙意亦消。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其三"}
{"author":"姚燮","content":"明揩翡翠，软拓琉璃，香风筛动泠泠。玉想潜舒，愁便飏去如萍。携来白纨宫扇，听雏鬟、倚柳调笙。难禁受，是缠衫露气，拍簟烟声。不谱石湖仙曲，谱一篇绿意，两迭红情。五百年来，此君叔夏重生。凉飔渐催秋到，好安排、钿叶蓉屏。歌罢后，看鸳鸯、徐度画棂。","dynasty":"清代","title":"声声慢张筱峰藕花香里填词图"}
{"author":"姚燮","content":"七十边城一弹丸，蛟烟蜃瘴郁巑岏。垦荒特简偏安镇，戍警旋分统制官。负北水门劖白塔，雄南天堑削黄盘。梁庄百战思筹略，捍海勋名总汗漫。","dynasty":"清代","title":"乍浦杂诗八章其一"}
{"author":"姚燮","content":"上元侍女极娥媌，水气为裳雾作髾。岂竟浮萍终结局，只如孤燕托隣巢。合欢拟借屠苏酒，续恨应无慎恤胶。怪尔犀心春一点，暗随酒晕上眉梢。","dynasty":"清代","title":"閒情续诗八章其五"}
{"author":"姚燮","content":"祇解避人不避风，寒肌自怨可怜红。树边潭水非春绿，天外霜痕照暮虹。梦得藐姑妆阁在，醉疑飞燕鬓貂丰。黄筌画格留真本，深到无言意许通。","dynasty":"清代","title":"咏山中茗花二章其一"}
{"author":"姚燮","content":"高楼美人宿髻偏，袖拂簟香思续眠。纤莺不耐向侬絮，侬苦自怜谁汝怜？","dynasty":"清代","title":"述春五绝句其四"}
{"author":"姚燮","content":"得天地气始为生，人得气之偏，仙得气之全。仙不能协君民以行德，何异乎弃空山之木石？淮南王，尔为天潢。栖白玉庭，黄金堂。置酒一顾眄，四幕生流光。不则出门驰骤之河山，左右提挈，飞雁相低昂。奈何干圣人怒，咄尔淮南王，不识理者曷贵，其逃乎数。","dynasty":"清代","title":"拟汉相和歌辞其八淮南王篇"}
{"author":"姚燮","content":"名马不骄珠络鞯，志士悦此春阳年。日逢人日客皆客，酒家旧熟城南偏。携我看囊三百钱，醉与不醉凭自然。门前乌桕一株树，照衣肯作云色妍。纤桃在下欲含鄂，定迟二月莺来眠。轮蹄不到静中耳，水垆细汎当琴弦。小谐大噱鬯良日，泠风而御仙乎仙。归还剪烛坐清夕，碧苕同梦春溪船。","dynasty":"清代","title":"同黄体正钮福保周学源三同年饮"}
{"author":"姚燮","content":"饿夫识初命，鄙客存古风。寸槎浮大江，演滥将何终。有托皆实基，弗谖矢惟躬。皇天无靳泽，一雨千畴公。淹延筚门夕，佳色湔琴衷。入目孤岚青，云浅不能封。暇当葺锄筥，密谷芝方茸。","dynasty":"清代","title":"托感十二章其六"}
{"author":"姚燮","content":"旧谱阑珊忆季章，藤溪绢本亦茫茫。太邱高第贤乔梓，空似书宗有二王。","dynasty":"清代","title":"论古画梅家得二十四章其十五"}
{"author":"姚燮","content":"治世宽边屯，孱兵糜天粟。日月供惰閒，精锐久不蓄。铃马西门驰，军符下神速。三日限起程，一夕四郊哭。大弁神仓皇，列户选壮丁。父老索子代，弟幼兄还行。富户百金赎，贫者迫重刑。重刑万难活，往战或勉生。北风吹纛云，整整列腰箭。营门传鼓鼙，白日气为变。亲朋难语别，仅许道旁见。瞠目若死僵，不知泪如霰。愿生弗力强，强力致不祥。安知与国事，此志宜激昂。丈夫不从戎，邱首惭国殇。树立在此行，离析安庸伤？","dynasty":"清代","title":"当古选丁篇"}
{"author":"姚燮","content":"濩落诚何免，清閒转自难。低眉从牧饮，晞发岸吾冠。未竟乘桴险，终愁立地单。感伊千叶筱，护我梦平安。","dynasty":"清代","title":"赁百梁桥南杨氏屋移家寓居杂述十三章其十"}
{"author":"姚燮","content":"入霉十日天不雨，冰簟藤阴难逭暑。晚山日落云意生，屋角寥寥一鸠语。谷雨种稻今未青，田龟欲拆无蛙声。市中颇愁米价贵，西荡鱼虾不入城。梦回清晚如烟夕，起看芭蕉展新碧。莓苔欲作荇藻光，阶下沄沄已盈尺。门前大树夙有蝉，树下荷叶方田田。行须饱饭坐渔艇，尽日寻诗向鹭边。","dynasty":"清代","title":"喜雨"}
{"author":"姚燮","content":"上闸水，三尺深，下闸水与中闸平。闸夫开闸敲铜钲，北船行尽南船行。南船轻，北船重。北船停，南船拥。开闸闭闸忙闸夫，长绳引板旋辘轳，过船负牵声伊乌。前船伊乌，后船邪许。北船张篙，南船打鼓。下闸开，中闸阻，眼看南流去如弩。","dynasty":"清代","title":"开闸谣"}
{"author":"姚燮","content":"膏绣互炫矜，嗒然性真剥。惟有美人心，淳朴鲜雕斲。门党相崚嶒，彪然意气逐。惟有君子交，澹焉谢华缛。朱门宴王侯，厨品跨大官。炙鹑火炀鼎，濡鲤冰堆槃。懵懵不知辨，殉腹穷其餐。蔬谷有恒味，转以遭诋拦。吴公守儒素，享客恶援俗。皓白千琲珠，寒翠井华漉。媵之花猪红，佐以蒌笋绿。古芬挹何酝，尘腑愧其浊。我来京洛地，日苦宾筵酬。如中钩吻蛊，莫释河鱼愁。忽斟天沆甘，涤我肠与喉。盎盎太和溢，煦煦元气周。维时午日高，虚窗洞无翳。春鸟鸣在檐，邻树影当袂。清息相吐茹，默尔惬灵契。旷谭绝外萦，微吟入真际。忽感东南区，迭年遘兵荒。兼以游食多，辎挽无停粮。他乡得兹味，还令中慨伤。作诗谢吴公，此事应久量。","dynasty":"清代","title":"吴侍读葆晋招食香粳粥酬之以诗"}
{"author":"姚燮","content":"有所思，思我美人。思不见我，美人伤如之何，目摇摇为旌，宛转之肠车轮。燕辞我梁，文杏不得芳。金蝉饰玉钗虽光泽，羌不及弃菅与蒯，被露道旁。公子出门花蕤蕤。花蕤蕤，春相随。白鹄翩容仪，东风驱汝日夕飞。","dynasty":"清代","title":"拟汉铙歌十八曲，存十一章其八有所思"}
{"author":"姚燮","content":"十万连钱闹玉骢，滥将小草厕芎藭。楼台锦旭开仙界，姚魏天潢衍洛中。藩府自存名贵气，女郎饶有大家风。未须重谱沈香恨，三叠清平曲已终。","dynasty":"清代","title":"牡丹"}
{"author":"姚燮","content":"云螭天袅文蒲络，乳花四周青绀。百子宜眉，三商炼魄，冶就天神灵鉴。东宫遗范。记纳俪通妃，呼朝小监。皇子陂高，昆明蟾影媚秋萏。谁修尚方秘器，到铜仙铅尽，鸾彩犹湛。玉册潢波，金枝棣萼，想见铭圭垂紞。犀奁云黯。笑蜀苑停空，秦台照胆。一握银华，虹销龙钮暗。","dynasty":"清代","title":"齐天乐汉册礼鉴"}
{"author":"姚燮","content":"横斜一角，碾冰华画就。香晕微微墨心透。便疏灯短榻，听雪愁风，吟鬓影，也是者般消瘦。频年羁海国，明月西湖，冷淡春光几辜负。官阁夕沉沉，倚酒凝看，问撩得、旧吟情否。怕惹梦、孤山水亭边，见癯鹤凄凉，暮寒时候。","dynasty":"清代","title":"洞仙歌客湖上王氏镜山楼灯下画壁上瓶梅影寄怀冯勺园丈"}
{"author":"姚燮","content":"贱子滞京国，轻重无一毛。止固不我驱，行亦谁见招？祥鸾集华阙，山鹬非其曹。文采亦自绚，卑贱安足豪？伏棘与矜炫，徒为弋者嘲。回翔近白云，青天仍尔高。","dynasty":"清代","title":"南辕杂诗一百八章其五十二"}
{"author":"姚燮","content":"疏柳横江晓气清，碧光如水向空行。眼随城上风鸦去，远见一星天际明。","dynasty":"清代","title":"舟次"}
{"author":"姚燮","content":"岑江月黑横群枭，谁遣飞军缚此僚。侯鉴早屯姑熟骑，王琳不引合肥𦨣。夜堂拥炬虬髯赤，春界搜花燕羽剽。十六海门渔食尽，令人西望忆嫖姚。","dynasty":"清代","title":"近闻十六章其七"}
{"author":"姚燮","content":"行路难，行路难。行路弗难，人心之险如蜀山。蜀山之险，险犹可测，人心之险，乌知其极？","dynasty":"清代","title":"短歌八章其一"}
{"author":"姚燮","content":"软语缫春春梦幽，东风着体比棉柔。诗人爱尔逾歌女，芳树谁家近画楼？晼晚心情禁不得，艳阳时节短难留。底须劳攘忘微命，城上乌鸦已白头。","dynasty":"清代","title":"莺"}
{"author":"姚燮","content":"勤劳有坚体，节俭无荒年。命可一生饱，未妨老佣田。锄犁深手瘢，世业高曾传。裹足藏深山，节候凭蛩蝉。役心泯是非，慕其天独全。","dynasty":"清代","title":"田家杂兴十五章其九"}
{"author":"姚燮","content":"奇气荡长风，沈酣此夜中。一樽浮易尽，万绪杳何穷？我辈犹悬瓠，天涯等寄虫。列屏花百盌，惭映酒颜红。","dynasty":"清代","title":"同孙日萱沈肇熙吴大田厉云官小集裁杏馆四章其四"}
{"author":"姚燮","content":"帘卷秋阴泻。悄飞来、雏莺二八，瘦眉如画。淡淡藕花裳窣地，风过香云微化。看腕底、幺弦拨乍。袅出愁红丝一缕，座中人、谁中知音者。魂黯黯，欲消也。黄金慢抵相思价。况冬郎、年来憔悴，恨多欢寡。凤子蛾儿江上别，珠络回廊闲挂。剩春后、樱桃未嫁。月碧如烟菱叶软，露华凉、和泪襟边洒。好伫我，段桥下。","dynasty":"清代","title":"金缕曲/贺新郎·湖上赠吴伶倩笙"}
{"author":"姚燮","content":"朔寒大厉慎添裘，且寄閒心与白鸥。琴枕云甜茶梦熟，诗帏风押药烟幽。愿随藤杖寻吴墓，或向冰天泛剡舟。我料吟晨回煖气，阳光四宇溢浮浮。","dynasty":"清代","title":"息耕草堂冬日即事杂诗五章与黄太守丈安涛其四"}
{"author":"姚燮","content":"高陵结宅多暖阳，径苔入冬无寸黄。犬窥篱枳讶生客，隔篱警吠园雀翔。三两松栝千百篁，吹云过顶云忽苍。云停在空影在涧，涧水清深生荇光。主人棉裘青裲裆，为客埽院开茅堂。当阶撒谷赚群鹜，择肥缚宰供客觞。无文弥觉真意厚，接古应使劳心忘。六天群物方蛰藏，人间道路多严霜。流民枕藉饥骨僵，空郊新鬼愁无粮。安知世外有大隐，太平粒食同羲皇。主人既醉客亦将，拂袖不去炊烟香。食粟未知种耕事，半生惭此筋力强。何时觅得一区地，先期储蓄调歉荒。下者植芋高植桑，布衣蔬饭身徜徉，招邀彭泽师蒙庄。","dynasty":"清代","title":"高尚泽葛氏庄"}
{"author":"姚燮","content":"致我晨窗寂，遥遥江上峰。白云曾不返，黄鹤好相从。清涧宜谁宅，孤心系昨钟。似于塞碧外，戌削见芙蓉。","dynasty":"清代","title":"晨窗"}
{"author":"姚燮","content":"楚楚裳与衣，好人赋要襋。莫云太行高，云梯可登陟。天缋盈亦虚，鸿文互矜式。庄生游逍遥，老子守元默。我愁流变开，巧诈复安极？","dynasty":"清代","title":"述意十六章其八"}
{"author":"姚燮","content":"釜气动蒸郁，大芋糜作羹。举室得晨饱，坐曝芽檐晴。儿童被黄袄，倚膝来陈经。喜于閒寂中，得此咿唔声。起居资怙养，易长忧难成。望虑交百端，何当慰其情？","dynasty":"清代","title":"冬日杂诗十四章其六"}
{"author":"姚燮","content":"湘烟上袅玉龙薰，若木流霞耀舄裙。兜率无梯天是海，曼陀有树叶为云。仙舆电拥神旂下，梵阁风回秘乐闻。𢸰笏三呼朝太乙，愿随五老译真文。","dynasty":"清代","title":"湘烟"}
{"author":"姚燮","content":"饰帽争一貂，马革谁能任？城下海水恬，似无愁惨阴。牵羊纵入庖，在雀当免燖。恃此毛羽纤，顾彼远渚林。寄言慰家室，东怀毋怆心。","dynasty":"清代","title":"前从军诗五章其四"}
{"author":"姚燮","content":"一年筵晏百回有，三十六年及今酒。狂歌痛哭年复年，半生已对三千筵。三千酒筵瞥飞电，昔筵酒人都不见。今筵有酒亦有人，昔筵人老今人新。置我今筵亦未老，酒影沄沄发光皂。敢言坐此春阳中，心似西风乱秋草。白云迢迢空阔驰，杨花吹来撩我衣。银弦隔帏但鹃咽，韶光如此莺何稀。黄莺不来燕不舞，远沙霏霏暮将雨。万千人散五人聚，侧帽当筵袖高举。此筵今是明日非，明日再饮非今卮。奈何不烧两椽烛，共拚醉倒眠污泥。就中陈生气独王，挥霍巨觥绝依傍。馀子龃龉催早行，恐失今欢哭难偿。我亦不哭亦不欢，坐从雨尾搜月丸。月丸明明在杯底，吞入吾腑生烂寒。珍珠灯毬琉璃盘，李白游戏芙蓉冠。酒佣阅人倏及我，神奇鬼怪难测端。宫漏疏疏二更近，月在胸中遏难忍。向空倾吐不自由，一为山川揭沈愤。星辰拱北森冕旒，楼阁横东耀金粉。诸君沈沈凭几酣，陈君起立吾座南。树摇素壁明藻藫，人影出没同鱼渰。静露微戛珊瑚簪，薄襟冻雪持犹堪。闭门猬缩如蛹蚕，在世乌得称奇男？陈生再酌吾再舞，座已无人月停午。安得青天骑酒龙，可惜黄尘走诗虎。此楼明日当谁来，手中之杯非我杯。此中之人才不才，月不能管风不猜。有足不上黄金台，有手不放白玉罍。鲲鹏升降有兹席，霏空咳唾皆霆雷。千秋迢迢耳目接，万顷浩浩沧溟开。得乐如此何暇哀，杖头罄矣胡归哉！","dynasty":"清代","title":"偕同人饮天桥酒楼醉歌"}
{"author":"姚燮","content":"多少委蛇退食居，西台风骨近何如？左垣谏草同山积，不抵韩苏上一书。","dynasty":"清代","title":"舟中怀都门故人诗三十绝句其二十六"}
{"author":"姚燮","content":"揽衣共上西门城，城河南泻千里平。河流远接湖水白，河气上涌城树青。奇光散为珠玉色，细籁合作鸾凰声。情因境幻极幽昧，仙可意造非邈冥。有美人兮善窈窕，家在南湘碧云杪。三年不见色枯槁，万顷春篁变荒草，使我中心惄如捣。","dynasty":"清代","title":"元夕吴阊纪游诗四章其三"}
{"author":"姚燮","content":"掩雀之网不能罗凤，系兔之索不可以搏狮。持镜照君君不知。绿波千尺愁光辉，人亦有心兮能弗悲？","dynasty":"清代","title":"短歌寄厉三叶十八七章其二"}
{"author":"姚燮","content":"风情依约，拂鹅笺，乞赠天涯愁句。水底山眉多好影，苦被乱荷遮住。六柱船红，双鬟人翠，傍叶调弦语。夕烟浮动，飒然吹起凉雨。又若招我琼樽，红炉之侧，旧日曾眠处。芳草西泠苏小宅，冷曳湖风寻去。荻响鸥醒，柳疏莺避，那信秋如许。梦回人远，隔楼摇过江橹。","dynasty":"清代","title":"念奴娇"}
{"author":"姚燮","content":"江气湖气两穆穆，合荡空城月气绿。月光满城霜万屋，霜月如春此楼独。楼瓦初有微霜声，烛气上逼霜点停。微风吹来作微露，洒衣微带檐花馨。斯时上座觞正行，下座美人弹玉筝。玉筝斜雁十三柱，媚以芙蓉隔烟语。芙蓉凄艳鞠华苦，忽变霜姿作春妩。春姿旖旎谁边多，春声宛转春莺歌。似愁桃叶阻江水，如怜柳絮漂湖波。坐有髯者清泪下，满月当筵霜气泻。霜华不上春鬟青，青鬟平对吴山横。吴山月沈客欲醉，当筵花舞歌转清。乌鸦唶唶飞满城，卷帘但有阑干星，湖气江气空冥冥。","dynasty":"清代","title":"十五夕同人再集青箬山楼"}
{"author":"姚燮","content":"一天开别教，八万里流民。学乃儒之墨，臣为帝也宾。窆幽元象秘，木槁悍狮驯。寄语邱良厚，朝华已不春。","dynasty":"清代","title":"阜成门外利玛窦坟"}
{"author":"姚燮","content":"十万连钱闹玉骢，滥将小草厕芎藭。楼台锦旭开仙界，姚魏天潢衍洛中。藩府自存名贵气，女郎饶有大家风。未须重谱沈香恨，三叠清平曲已终。","dynasty":"清代","title":"牡丹"}
{"author":"姚燮","content":"解唱双行拢四弦，水天新谱续金荃。愿依松长同纤茑，早出山流变浊泉。漫断柔肠歌决绝，且窥冷眼试周旋。生愁竹里湘灵馆，夜雨寒篝照独眠。","dynasty":"清代","title":"后閒情十二章其三"}
{"author":"姚燮","content":"白榆何历历，照我堂上眠。梦中见黄姑，携我行青天。青天有万里，人寿无万年。但适一日生，可傲三山仙。慨彼精血竭，多为忧所煎。山云性同石，风来揉作绵。","dynasty":"清代","title":"秋日病中咏怀诗二十一章其十六"}
{"author":"姚燮","content":"锦树射堂晚，荒笳铁瓮秋。高文悬沈左，长戟拓孙刘。古思沈沙草，残山有佛楼。老渔无閒感，花溆狎春鸥。","dynasty":"清代","title":"江行五章其三"}
{"author":"姚燮","content":"太虚无滞象，因物迭陈新。求诸视听外，所接无不真。冥坐澄内照，动默随两因。适然忘故我，一理齐化醇。薰风自习习，何者为陶钧？","dynasty":"清代","title":"饮酒"}
{"author":"姚燮","content":"忍冬蕤蕤万叶绿，雨气相薰极清缛。叩门俗客谢曹李，入座词人揖坡谷。云移宛委当楼山，风语璁珑过墙竹。棂间鸟影忽纷度，天际晴光但微蓄。看花颇愿昨游继，泥泞难堪笋鞋束。遥望春熙三百树，十二明珰褪绡服。金鱼重闼凄烟闭，纤翠中宵怯眠宿。应知荒涧飘脂粉，不复浓香拥鞍毂。百琲珍珠一寸心，谁与江妃慰摧辱？无言红萼定迢忆，且按琼筝谱姜曲。曲终帘卷舒清眄，石角苔枝见寒玉。苦凝柔媚向幽僻，远避嚣尘谢雕斲。佳人薄袖怜风雪，隐士孤情傲松鞠。相因列坐娱閒兴，沓举樽罍饱芦菔。四邻羯鼓喧豪宴，一院清阴开冷局。诗心渺渺生霞想，谈麈霏霏溢兰馥。只愁眼底春潮急，江汉东西散鸥鹜。出门扶醉各归去，向晚城阴入昏穆。","dynasty":"清代","title":"次日雨中同人集厉君寓斋叠前韵"}
{"author":"姚燮","content":"娟翠云魂，嫣红花魄，撩渠梦暗香深。蝶眼含波，春从烛底潜寻。玉绦紧束东风怨，漫抛他、珠唾兰襟。到而今。锁断蛾眉，斫损葹心。难忘绮夜芙蓉馆，惯抽筝调换，倚箔酣沉。细意牢缠，可如两线同针。絮烟滚得春甜热，转亏他、瘦燕能禁。指屏阴。下迤汉江，上贴山岑。","dynasty":"清代","title":"高阳台"}
{"author":"姚燮","content":"膝下三五孙，读书良自佳。纵不功名求，庶免讥愚騃。今晨杀一鸡，酒熟饭已炊。脔切分柈匀，欢笑食无猜。落檐多山光，远林雾方开。林风如有情，瀁然疏其怀。","dynasty":"清代","title":"田家杂兴十五章其十一"}
{"author":"姚燮","content":"霁后天光渲染成，凤翎千帚压阑平。秋来谁向湘江上，独倚疏篷听月声。","dynasty":"清代","title":"山静居画竹卷三绝句其一"}
{"author":"姚燮","content":"条风住夕春漪平，斜日在岸初草青。岚光睇水迤逦出，棹径贴鹭纡回行。渔帘薄飏酒旗色，僧市渐逼人语声。往溯林壑得幽邃，来与心目相纠萦。群树翠靓万茑络，苍然九叠张锦屏。洞云郁涧断梁暗，竹石扫翳虚廊明。披丛露坦得泉窟，地肺山腑归一经。众绿绕泉夺泉色，泉气上越光倍渟。莎根苔发数毫末，涨雨亢旱无涸盈。寒深忽觉秋气敛，静止若有天风泠。想当澄夜皎孤月，激濯钟梵成龙鸣。天生神瀵轶膏醴，金山以外谁夺名？陆仙卢癖久物化，后来酌者皆耳评。嗟余尘扰绝禅悟，徜徉聊结閒鸥盟。更援绝麓恣平眺，去鸟下上娱晚晴。江心悬碧倒孤塔，木杪空翠浮远城。畅延茗酌志鸿爪，明还去觅中泠亭。","dynasty":"清代","title":"同岑赓泛舟惠山观泉"}
{"author":"姚燮","content":"赵北有春草，微绿吹浅沙。玉鞭拄游骑，酒帘风飐斜。年年三月尽，大堤多落花。宛转十二桥，倘来六萌车。","dynasty":"清代","title":"赵北词三章其三"}
{"author":"姚燮","content":"多应爱雨种芭蕉，可惜梧桐叶尽凋。桐叶早凋须为月，初凉要我卧吹箫。","dynasty":"清代","title":"访褚逢椿不遇少憩清籁阁二绝其二"}
{"author":"姚燮","content":"庭树散风叶，飒然天地秋。君今去淮海，我尚滞燕州。白日信难系，黄金不可求。忍听云际雁，哀响过南楼。","dynasty":"清代","title":"沈孝廉肇熙叶庶常琚同饯潘丈于圆通道院席上偶得"}
{"author":"姚燮","content":"一斗松烟汁，染为蓬岛云。揎衣花织凤，披发醉骑麇。俗艳羞三妇，天姿冠八垠。青萝烟外睇，只解媚夫君。","dynasty":"清代","title":"闵正斋画女仙"}
{"author":"姚燮","content":"三轮风火水，一霎眼光收。酒阵中原鹿，诗肠棘木猴。立身持所贵，与化适其游。垩灶堪重锻，金丹问帝邱。","dynasty":"清代","title":"垩灶"}
{"author":"姚燮","content":"郡国今腴地，山川古上京。特恩隆简顾，励治及承平。积钞尚遗法，防秋久撤兵。好从公务暇，屏骑课春耕。","dynasty":"清代","title":"送陈丈修鼎观察关中"}
{"author":"姚燮","content":"极塞无云翳，长河有雁毛。山明城与接，风定月逾高。涵象入孤远，栖心绝万劳。浩然横短笛，清露满征袍。","dynasty":"清代","title":"秋夜"}
{"author":"姚燮","content":"小雨洒天街，城云玉色揩。晨姿悦绵羽，佳气眷初荄。大块年华换，幽人素性谐。衔杯听抚瑟，吾亦委吾怀。","dynasty":"清代","title":"小雨"}
{"author":"姚燮","content":"苦味领都难，而令废箸叹。烟云愁喷薄，摇落警孤单。倚柱挥冰锷，看云岸褐冠。翘翘无恙舌，听我论翻澜。","dynasty":"清代","title":"齿痛"}
{"author":"姚燮","content":"一天开别教，八万里流民。学乃儒之墨，臣为帝也宾。窆幽元象秘，木槁悍狮驯。寄语邱良厚，朝华已不春。","dynasty":"清代","title":"阜成门外利玛窦坟"}
{"author":"姚燮","content":"帘影荡横波，波云天上河。纤禽烟翡下，小草兔丝多。月洁庭难夜，心孤怨易苛。昨从星女袖，借得玉龙梭。","dynasty":"清代","title":"帘影"}
{"author":"姚燮","content":"高日照高林，乱云吹乱岑。饥鸢无劲羽，病马有穷心。广术人都换，鸿文力未任。行藏同转毂，何以慰来今？","dynasty":"清代","title":"高日"}
{"author":"姚燮","content":"驱鸡逐狗，日月负负。客行在船，读书饮酒。读书数行，饮酒一觞。仰视天汉，秋云苍苍。俯听流水，秋风汤汤。念我故人，迢迢曷止？怀我室家，蹙蹙靡已。蹙蹙靡已，是用作歌。精采云悴，遑恤乎他。世不杀我，亦计之左。温饱痗心，忝此重荷。空山白云，中有美人。不芟荆棘，自高其门。挈提千载，而湎于文。不惠不夷，众訾而疑。举世皆坦，吾心独巇。吾心何巇，惟戾于时。阮籍一鸾，嵇康一鹤。虽有梧桐，不罨高阁。壮哉陈平，肉宰天下。藐然侏儒，不能骑马。马行千里，人行百里。食不藉耕，笑者蜂起。陌路之交，曷相兄弟？玉山阿瑛，已无一椽。五茸如阜，牛来竞眠。元运有复，未敢咎天。万汇之陈，更生代死。蜉蝣一身，遑论妻子。周孔日遥，莫或余俟。皇舆太平，身贱亦贵。熟读明堂，以当飏对。诸君正强，当思有为。为不在大，亦不陨卑。毋学羁人，为人之羁。为人之羁，谁谅我非？春行而南，秋行而北。何以鷾鸸，有此健翼。士有陶潜，在吾目中。尾不见首，神天之龙。龙而蠖屈，未竟忘物。帽席衣萝，亦簪亦绂。大年熟玉，小年熟稻。积金万箱，不值一草。吾心尚孩，吾眼已老。海云照庐，但思归早。有舌吾兵，有研吾耕。舍此二者，何以为生？孰测吾来，孰阻吾去？但有赏心，秘为隆遇。击汰千里，不出地中。凉能爽骨，宁非好风。好风吾从，好雨随下。形迹虽暌，气可凭藉。松柏内贞，天不能谢。","dynasty":"清代","title":"自昆山至上海舟中得四言九章寄厉山人暨叶山人元阶时厉君已还四明"}
{"author":"姚燮","content":"万象犹过驹，迭出赴天造。纵有黯惨时，元根未尝槁。俟命守古言，拙讷胜儇巧。东风被无心，随地出芳草。咄彼冒险流，青发自摧老。日月无百年，甘心坐荼蓼。安得震旦钟，警使梦醒早。","dynasty":"清代","title":"冬日杂诗十四章其十二"}
{"author":"姚燮","content":"太乙灵仙隶九山，无端控鹤向人间。夜邀秘誓书金券，天限中原仗玉关。上乐不翻朱鹭曲，长生犹傲赤松颜。虎头甲队知多少，半是鸳鸯绮袖班。","dynasty":"清代","title":"夏夜独坐杂述八章四叠秋兴韵其五"}
{"author":"姚燮","content":"身入漆氏林，惧夺墨之质。游骑驰八埏，终当有归室。平达无可疵，等于中危疾。鼓翮随凤鹏，何能破天出？岂真元籁初，欲奏必琴瑟。扪心不可安，展转视吾笔。","dynasty":"清代","title":"岁除日自校一年所作诗戏题三章其一"}
{"author":"姚燮","content":"行行孤悽坑，坑路悽且孤。坑中无舟行，坑上无人居。似从冰天涯，来陟阴山隅。老荻倾败灰，不复青根株。齿齿刀剑林，石紧泉流枯。薄日偶来照，惨澹易为徂。袅空霜一丝，天荒如夜初。竹彴千仞悬，但堪立鹈鹕。西壁拄云起，髡木多藏鼯。节候未入冬，毛发惊寒濡。孤悽复孤悽，我行行且吁。转境得坦厓，一使心颜愉。","dynasty":"清代","title":"孤悽坑"}
{"author":"姚燮","content":"锦簏冰瓜养睡初，月牙横几倦晨梳。绿翘早嫁徐君茜，定压繁华北路鱼。","dynasty":"清代","title":"扇影词三十八章其十五"}
{"author":"姚燮","content":"文举无庸骨，延陵正俊年。轻衫飘薄雪，高马驻连钱。搴手缘危彴，搜芳就绿烟。惜时寻悦境，幽致倍堪怜。","dynasty":"清代","title":"尺五庄即事诗十二章其九"}
{"author":"姚燮","content":"婉娈青春燕子飞，桃花天暖称单衣。汲泉坐石量茶铫，枕瑟眠苔迟夕晖。谢事难诬生性拙，闭门渐觉泛交稀。不须委想参禅定，罥树游丝得静机。","dynasty":"清代","title":"青春"}
{"author":"姚燮","content":"开局原无失算棋，路逢绝势亦堪悲。最怜段颎亡军祸，早伏哥舒出镇时。蕴水灯红传饷急，桂桥夜黑落星迟。昨逢绣帽三弦客，新乐蒲桃寄愤思。","dynasty":"清代","title":"哀江南诗五叠秋兴韵八章其四"}
{"author":"姚燮","content":"龙蟠夙清秀，其材良楛多。荒樗易淆似，谁实慎斧柯？以己正绳表，此理原无他。莫忘少贱日，憔悴吟薜萝。","dynasty":"清代","title":"送周编修铭恩典试湖北二章其一"}
{"author":"姚燮","content":"旭日浮层城，万绿一时晓。湖流滉金波，返景在林杪。远云重难敛，露气湿相袅。凉姿散荒苇，晴容媚幽筱。引目极纡变，触意颇清好。天风忽平荡，虚空碎啼鸟。","dynasty":"清代","title":"自万松岭至石屋岭三章其一"}
{"author":"姚燮","content":"片石拓遗序，抚墨追昔贤。精华耀千载，讵以文字传？抗古有真际，藻采特外缘。岁月去泱莽，此任谁为肩？凭阑俯烟海，落想青苍间。但觉气蓬勃，云鸟偕回旋。","dynasty":"清代","title":"徐编修师及叶绍本黄爵滋两鸿胪黄编修式琮汪喜孙陈庆镛两户部招同人四十二人江亭展禊赋诗得五言二章其二"}
{"author":"姚燮","content":"压栏一树栀华瘦。逼梦里、禅心漏。嚼得峨眉山色秀。香狸能缚，野狐不打，天乐宣龙咒。灵根种得才名寿。珠想霏霏玉弦奏。不是千金珍敝帚。春灯芍药，晓风杨柳。魔境时时有。","dynasty":"清代","title":"青玉案蒋剑人填词图"}
{"author":"姚燮","content":"夜中雨初歇，弦索嘈嘈鸣。弹者尔何怨，拂指多商声。金秋未寥飒，先来匿汝情。座人色为沮，伉爽吾能听。还令弗终曲，恐使檐树零。不见树上鸟，堕地悲嚘嘤。","dynasty":"清代","title":"南辕杂诗一百八章其五十六"}
{"author":"姚燮","content":"落河云、三千程外，佳人鱼札迢寄。分明听诉飘零燕，不是昨宵梦里。春尽矣。问一路杨花，吹到君边未。沙烟夕起。有昏月芦沟，驿衾斜照，可似故乡丽。吟怀健，邮囊新卷添几。金台曾遇知己。昭君也解琵琶怨，让尔小红妍媚。君认否，认兰峪归鸿、瘦影刚侬似。凄凉尺纸。恁提说当年，海棠西院，剪烛共沉醉。","dynasty":"清代","title":"迈陂塘·午生自都门寄读近词倚此代答"}
{"author":"姚燮","content":"烟心月动梨花飞，东风撩乱胡蝶衣。素辉如雪洒寒色，罘罳射影生涟漪。阿莲玉质年方弱，燕子身轻善回掠。姽婳军容效洗梁，管腻弦柔不能缚。钲鼙飒沓绸杠开，莲郎结束登场来。销金阘戟绿沈甲，翻身落鹞惊龙媒。楮花剪紫低垂鬓，故倚雕鞍作娇困。可怜广座千人心，摄入横波春一寸。忽张锦陈交两军，迷离五色盘奇云。云为衣带雨为汗，郁之尘气皆奇芬。花儿秦昵称能武，未必当时艳如许。柳阴日堕早收场，犹若虚空挟飞舞。群莺絮语声如簧，不差累黍争羽商。独删常格制偏胜，眼中侪辈谁能颃？技虽神妙终何补，应悔声名饵辛苦。花前劳汝酒一杯，若感深情致愁怃。蓟门雨过沙草青，羸车笑我九市行。惜无伯玉四弦在，赚人来𦔽梁州声。卿乎卿乎尔自惜，逐渐歌台换尊席。旧日何戡半老苍，几见黄金铸颜色？","dynasty":"清代","title":"莲郎曲"}
{"author":"姚燮","content":"凤巢不绿琪花彫，赤城在咫春霞消。媚兰抱瑟去西澥，山屏一角空烟髾。玉蟾沈沈北斗夜，百级琉璃照台榭。山川了了如布棋，万里潢流自高泻。仙之人兮不可期，石鼯松麝相遨嬉。扶摇九万直一瞬，大鹏肯挂眉睫飞？","dynasty":"清代","title":"会仙峰"}
{"author":"姚燮","content":"吴下老词客，上头白发多。愧无长剑赠，奈此短箫何？到地悲黄雀，当檐袅碧萝。湘君今已悴，要汝梦湘波。","dynasty":"清代","title":"赠戈载"}
{"author":"姚燮","content":"如何东郭兔，三窟计愁穷。税吏通蛮语，官曹溷隶踪。诪张工作幻，华侈煽成风。天日昭无翳，谁逃一鉴中？","dynasty":"清代","title":"东郭"}
{"author":"姚燮","content":"鹤俸难供换笔资，鸥波好古有奇痴。自斟春瓮浮梁白，矮几藤阴校赝碑。","dynasty":"清代","title":"舟中怀都门故人诗三十绝句其六"}
{"author":"姚燮","content":"信玺符沉，党碑字蚀，却留此砚人间。红屐苍髯，风流如晤坡仙。天低瘴海君门隔，写旧诗、洒泪成泉。照乾坤，两表孤忠，片石千年。大廉不琢元肤腻，有朝云黛汁，隐起如烟。玉局修书，我因吊古凄然。涪翁当日公为友，等王杨、才望镳联。订神交，媵与文孙，未了文缘。","dynasty":"清代","title":"高阳台为黄蓉石比部题东坡元符砚拓本"}
{"author":"姚燮","content":"其形至雏，其性至黠。居然自优，能狚能鹘。三寸之烛，八尺之𣰽。鼓之舞之，其乐于于。幼则用怜，长则用弃。色虽善魔，往将谁媚。猫儿猫儿，假豹之皮。去豹之皮，群鼠相欺。","dynasty":"清代","title":"猫儿戏"}
{"author":"姚燮","content":"风多凉处多垂柳，燕不归来不下帘。琴柱自调弦自抚，炉灰谁拨麝谁添？","dynasty":"清代","title":"绝句"}
{"author":"姚燮","content":"枕函斜，帘押坠。花气贴浓睡。带梦微醒，越样显娇媚。敢因第二番逢，尚留生怯，值笼袖、半回凝睇。坐还起。相看脉脉斜阳，欲住苦无计。早是清明，佳约且牢记。城南酒户春深，听莺傍柳，要拣个、绿濛濛地。","dynasty":"清代","title":"祝英台近其二并序"}
{"author":"姚燮","content":"植杖东林阿，静看云弄山。微雨吹及衣，远鸟飞始还。宇宙托一身，适志良知难。预为明日谋，境逸心已殚。显默有大宜，君子操其端。","dynasty":"清代","title":"遣情五章其三"}
{"author":"姚燮","content":"可怜时节。天云远、飞鸿带去呜咽。料伊枕上，蚕箔灯昏，药炉烟结。春波倦缬。但频看、蔫衫绣蝶。更支持、腰慵腕怯，强起理愁发。堪忆眉奁畔，把手无言，那回离别。秋深梦瘦，想沉沉、苇帘霜月。夜半零啼，定迢望、藁砧怨切。况今宵、听到乱雨打落叶。","dynasty":"清代","title":"凄凉犯独宿含绿山庄梦醒凉月沉山寒雨在树寄讯病妻"}
{"author":"姚燮","content":"郁郁夜凄坐，愁忽低昂生。太阿在吾匣，风过锵然鸣。韬显有荣辱，依我为生平。神物古无閟，苍天当有情。用可宰天下，弃亦寿尔名。区区恩与仇，达者匪所争。","dynasty":"清代","title":"南辕杂诗一百八章其五十一"}
{"author":"姚燮","content":"非我友朋，其哀亦恸。不知我谁，相对而共。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二十四"}
{"author":"姚燮","content":"薄霰洒洒如散尘，拥裘晓步寒江漘。群林黯惨生古色，独鹗凌厉无倦神。人心静与俟时化，天倪力欲回阳春。且谋浅醉借暄意，瓮醪虽浊聊逡巡。","dynasty":"清代","title":"薄霰"}
{"author":"姚燮","content":"腊寒中弱体，汝疾已内扪。贫贱谋卒岁，安暇顾汝身。春阳畅生趣，汎汎屠苏杯。饰汝蝉鬓冠，两足红缕鞋。黄裳间绿袂，绕屋欢笑偕。还言元夕近，看灯城南隅。阿叔汝爱我，为我好携扶。岂惜汝携扶，今夕是何夕？开门灯满街，闭门月无色。","dynasty":"清代","title":"悼亡女寿真诗七章其二"}
{"author":"姚燮","content":"君体素孱弱，还遭家难频。抱书淹乡里，壮志挫嶙峋。大道荆榛满，空山猿鸟驯。相期坚闭户，纪载重天民。","dynasty":"清代","title":"寄叶十八茂才二章其一"}
{"author":"姚燮","content":"酒乱灯横。送梦到无人境。月低低，花碎碎，雾冥冥。粉墙闲罥秋千索。苔照帘衣绿。总迷离，风一线，远香生。","dynasty":"清代","title":"酒泉子"}
{"author":"姚燮","content":"中宵风雨战突兀，龙螭矫怒驱神雷。灯光闪睒不成梦，起见破壁悬古梅。直干落势欲千仞，横枝铁偃难力回。枯涩所到见至润，阳春吞吐群萼开。生气绕墨耿不死，胡为入劫遭尘埃。榛芜满天地，兰茝多𢦤摧。空山之琴一再鼓，牙旷浩渺增悲哀。寸心能使万古近，毫翰几遭兵燹灾。忆昨棹山阴，为访先生宅。荒篱青枳巢蟪蛩，斜日楼门闭幽魄。握管不救妻孥饿，老死人间谁怃惜？夙闻先生工文辞，才如汗血辕下羁。分其馀萟寄画绘，亦扫繁缛标清奇。想当下笔飒冰雪，眼空造化神为师。槎枒在胸以腕赴，古香勃郁非世姿。流传万本究何益，丹黄不著终违时。只视此幅半漶灭，覆瓿饱蠹安能知？重为拂拭写长句，苍茫欲晓鸣天鸡。","dynasty":"清代","title":"题童璞碧山人梅幅"}
{"author":"姚燮","content":"纳答沙鸦记梵名，荒山穷水蹑云行。上方一霎沈西月，大地晨钟百八声。","dynasty":"清代","title":"罗两峰罗汉卷四绝句其四"}
{"author":"姚燮","content":"方子在人口，仅以文技传。安知砥圭臬，侪辈鲜其贤。内默閟元素，外溷屏众缘。穷装滞归计，流泊三吴廛。每望台宕云，惙惙中忧煎。冰霜郁成疠，强忍讳告宣。庸医更相毒，冥冥天为冤。滮湖散寒鸟，日闭空城烟。城南多酒楼，夙共梅花筵。城北有斜巷，君忽死其间。城南多杨柳，城北闻杜鹃。君母已华发，君妻方弱年。梦来觅汝魂，千山路弥漫。闻仗友朋力，海上已返棺。遗书弃阛市，零散无完全。犹忆饯夏日，寄我宛转篇。云我能早来，尚可偕周旋。欲死岂自知，为此摧恻言。","dynasty":"清代","title":"江上四哀诗其三方山人絜"}
{"author":"姚燮","content":"四山壁立为立城，静迤一色无一声。天云在上凝以渟，下照屋角斜有棱。客与僮睡吾在庭，不闻野柝知二更。山外天海一万里，山中瘦客孤亭亭。时十一月月将望，上弦一雨今未晴。绕门田草没一尺，水气漫作江湖明。开门俯视不见星，但见积旬所脱万木叶，新旧间之浮莹莹。远鸥飘落数点白，落从下岸窥鱼行。窈然来媚瘦客立，客亦媚以苕霅情。颇思郡城江上屋，照壁浅绿浮渔舲。江云旖旎花色冻，花廊日夕江气冥。江头老柳避霜节，但肯憔悴不肯青。今秋我间坐其下，瘦影与山兀峥嵘。素袷默染江草碧，斜阳背向吾屋横。尔鸥飞飞倘来止，荭亦有渚蒲有汀。今夕江水静漠漠，无鸥或有栖雁鸣，委鬟帐底愁忪惺。愁丝绵袅挂疏柳，孤影不梦当独听。江潮阔绝雨意断，江树密到烟枝萦。安知独客远忆汝，欲招汝梦来沧溟。沧溟无月有龙气，又恐梦来使汝惊。零蟀幽篁汝凄切，上云下水吾伶俜。愁来更向野鸥语，我不如鸥如浮萍。闭门坐久雨且滴，谁来剔我眠时檠？","dynasty":"清代","title":"十一月十一夜作"}
{"author":"姚燮","content":"黛峰争靓叶，凉晓画明波。雏燕爱春阔，落花如雨多。大湖有兰桨，佳客被青萝。不畏裌衣薄，露边吟踏莎。","dynasty":"清代","title":"黛峰"}
{"author":"姚燮","content":"出门数百里，犹作乡里看。计我在乡里，十年无三年。前庭新种槐，高已齐屋巅。后圃野菜多，偶来尝其鲜。今朝走京洛，计里云三千。转似初出门，惘惘增烦煎。高堂视行箧，谋画穷琐纤。如遣新嫁娘，衣袜务其全。病妻苦缝纫，皲手不得閒。竹月已过廊，剪灯犹迟眠。阿弟散塾归，诸妹行齐肩。索我市带佩，下及花粉钿。阿兄他日归，使我身手妍。小儿三尺长，转侧吾膝前。倚膝静辄睡，泥膝娇缠绵。阿爷他日归，读书当连篇。从知家室乐，富贵难夺权。慰之欢喜辞，恐使心悲酸。亦恐悲我心，笑语迭相欢。天地入残腊，荒草浩平原。骤转东北风，催上江干船。上拜高堂亲，高堂无烦言。但言昨宵语，在尔心腑间。弟妹及妻子，各各手相牵。但言君所需，要者裘与毡。馀置行箧中，一一有绪端。邻里走相送，饮我酒一樽。送我至江干，江上潮如湍。今宵我有梦，梦见江上山。山下孤城悬，吾屋城南偏。屋中数灯火，修竹环娟娟。亦知竹中人，梦我江上烟。梦我江上烟，梦我沙中田。田中沙磷磷，江上泉溅溅。我行日渐遥，我泪空汍澜。寄语南来鸿，为我书频传。","dynasty":"清代","title":"别家三十六韵"}
{"author":"姚燮","content":"飞叶狂四天，吾嗟借风势。当其势未平，谁敢戢横厉？万理归本根，花实尽蒙翳。苍松不媚春，乃不受秋制。吾生名厕儒，所学已微细。何复累诸妄，而使心受蔽。","dynasty":"清代","title":"读书偶得示妹陈文学继揆五章其二"}
{"author":"姚燮","content":"万物未相役，吾心终不闲。佳卉听凋悴，何事除茅菅？出门慨东望，苍林郁如烟。下有人民居，近已废为阡。窭士还无家，壮志胡弗捐？所契难远求，忍辱务其全。","dynasty":"清代","title":"托感十二章其四"}
{"author":"姚燮","content":"乖龙夕震荡，天有崩石声。云澜互窳凸，不使尺寸平。大艨可驰马，漂若莲瓣轻。竟从万剑锋，暗蹑软絮行。试魂若已堕，视魄知犹生。履险客或惯，委命吾何能？岞崿肝胆间，并难名以惊。赤旸渐东曜，六合方廓清。遂偃蛟龙旗，不敢堂皇争。捩柁出盘涡，高帆正无倾。瞬息一百里，瞥过临安城。临安有大江，两髻青山青。下立千丈沙，筑塘如环屏。江水下欲直，海水趋欲横。并力不少让，激之为嶒崚。倏有苍赭气，回薄层霄冥。使我不系鸥，复作无根萍。岂真破浪雄，不负长风乘。九万控寥阔，视此犹飞蝇。愿借羲和鞭，上策天池鹏。","dynasty":"清代","title":"扬帆过鳖子门"}
{"author":"姚燮","content":"经岁餐山绿，吾嗟梦不鸾。携朋同汎滥，挟气已高寒。独鸟先人去，遥峰仄景看。近闻樊榭路，森碧满琅玕。","dynasty":"清代","title":"约同朱立淇游四明山自缓江汇放舟作"}
{"author":"姚燮","content":"恶风薙树如薙发，遍地泥翻草根拔。恶流灌街如灌河，高堂大厦皆盘涡。三日五日断沽市，千家万家隔生死。眼中苦劫难独逃，身外恩仇可平视。冻雀满瓦无游鹰，拂面不去多饥蝇。我方移榻避危壁，健脚来报东山崩。时太白山崩，一石梗路，围可百亩。","dynasty":"清代","title":"八月初旬连日大风雨因述见闻作短歌纪灾得十章其八"}
{"author":"姚燮","content":"俯首辞孙阳，未敢论知己。转令疲苶材，气象得矜恃。风云如乱蓬，狼藉不可理。卧影颓阳中，展足尚思起。谁免乌啄创，肉尽但馀髀。生愁报主心，衔赤到没齿。惭彼新剔驹，远顾极千里。精力期自珍，毋为锦鞯市。","dynasty":"清代","title":"病马"}
{"author":"姚燮","content":"萧娘琐阁、有云廊十二，碧桃春莹。记研螺、倩画湘眉，傍温峤妆台，贴肩花并。掠海罡风，蓦飘断、女床鸾信。问玉箫再世，情天灵姥，慰愁堪准。漫招穗堂梦影。只愁潘独坐，背灯看鬓。甚双头、约指玲珑，自抛了尘奁，旧香都冷。拂砚填词，苦愁味、还谁能领。尽宵来、金井风梧，枕函凄听。","dynasty":"清代","title":"解连环秀水朱生白，曝书亭后人，工词，以抱黄门之感作砚环图，寓念还意也，为赋此解"}
{"author":"姚燮","content":"一饱未为德，一饿生怨嗟。握粟豢众乌，扰扰宁有涯。本以螳捕蝉，乃效蚿怜蛇。雨露滋枯薪，何年见其花？冯煖亦妾妇，讵足齐人誇？东纬房星昏，在厩无名騢。","dynasty":"清代","title":"托喻二章其一"}
{"author":"姚燮","content":"葡萄样子，樱桃颜色，珠网墙阴笼住。绿翎瘦雀乍飞来，又带雪、一红衔去。松枝共互，梅花共吐。时节天寒日暮。分明翠袖倚阑珊。恰添上、泪痕多许。","dynasty":"清代","title":"鹊桥仙天竹子"}
{"author":"姚燮","content":"玉完新隶左仙班，未要观河感皱颜。绮夜莺花中曲镜，富春烟雨大痴山。事防垩壁留形蒂，手肯抟云作妙鬘。天问九歌犹诡谲，汉风唐雅例除删。","dynasty":"清代","title":"感怀四章与佘明经梅其三"}
{"author":"姚燮","content":"桃叶无家，杨花同命，一十六春如梦。汉碧纱棂烟藓满，抹上秋痕无缝。当年横烛倚箫，咽露凄声，能教抱柳纤蝉恐。不信弱兰风悴，韶华虚哄。须为俪燕逑莺，闹红劫苦，玉天行复骖凤。悔如许、窄衫小鬓，竟迟误、珍珠恩宠。漫魂望、家山一恸。断芜千里斜阳送。叹阿母将归，谁携麦饭清明垄。","dynasty":"清代","title":"八宝妆"}
{"author":"姚燮","content":"一漪寒翠湖云叠。青山有影斜来接。疏柳响烟声。钓船三五横。夜凉蘋叶吐。风细闻鸥语。月午碧濛濛。更无人住中。","dynasty":"清代","title":"菩萨蛮浮碧屿"}
{"author":"姚燮","content":"碧眼荧如星，白日睨飞鞚。任尔林果抛，麋烂与尘葑。暗茑缠石门，十年不出洞。面壁长眉僧，壁巉对影共。啸谢盲风瘖，影辞古潭弄。急溜千崖崩，兀止见凝重。自分邻朽株，永绝智巧用。安顾天地间，关心有哀痛。","dynasty":"清代","title":"枯猿"}
{"author":"姚燮","content":"桃叶十三龄。掌拓鞋觥，夹衣如雾鬓蝉轻。依约那回曾见过，眉语盈盈。雁柱整琼筝。唱到离声。便须归去且迟停。杨柳若耶溪上路，春水方生。","dynasty":"清代","title":"卖花声/浪淘沙"}
{"author":"姚燮","content":"铲沙出烟色，淬若芙蓉铓。棱棱照空碧，薄日凝无光。中包极深赭，横叠皆老苍。危凹断成涧，怪砾环作墙。鹤翅陡旁折，龙首忽上昂。草木不散附，特立天骨张。防山一拳石，万古遥相望。太阴郁元气，至正朝明堂。结束泰岱脉，控扼齐鲁吭。龟蒙矧奄有，大东宜其荒。","dynasty":"清代","title":"峄山"}
{"author":"姚燮","content":"我歌子击筑，摧恻无乐音。愿偕奏大吕，子瑟吾还琴。大道旷且辟，岂曰荒山深？猗兰亦可操，何如湘江吟？良史不在辞，佳人不在貌。深流能作澜，浅水自成淖。明当并车辔，出城游西山。其峻虽极天，有径应可攀。俯视千鸟飞，不出眉睫间。何况万虫蚁，菌蠢栖市寰。泠然阊阖风，仙佩闻珊珊。","dynasty":"清代","title":"与汤郎中鹏话旧感赠五章其五"}
{"author":"姚燮","content":"剸蛟之刃芒三棱，饰以结绿垂朱绳。三年向市无过问，髯胡掷石能堕鹰。置刀怀袖不敢语，掩面人丛躄躠去。","dynasty":"清代","title":"寓意拟行路难三章其三"}
{"author":"姚燮","content":"峤疋文章守瓣香，颇多清怨匿潇湘。立身为鹤玉同洁，得气先兰春自芳。颇愿还山谋种溉，最难入世等潜藏。客中吾有南携秫，留待君閒静试尝。","dynasty":"清代","title":"赠黄比部玉阶二章其二"}
{"author":"姚燮","content":"城郭十万柳，秋芜无寸绿。凉风激荒角，已非旧丝竹。蜀冈隐楼杪，瘦黛若病女。其外空水光，烟平气吹雨。白石揽愁鬓，红舷夜深扣。惨澹画中月，含露上衫袖。","dynasty":"清代","title":"题周泰浪迹图十二章其十红桥读画"}
{"author":"姚燮","content":"遥闻槭槭萧萧响，湖云四棂横接。若有美人兮，抱兰心凄绝。飐灯风一发。惹吟想、细摇难贴。是雨声耶，是梧桐片，是芭蕉叶。突兀一诗成，开门看、千山万山明月。馀响带愁遥，恰鸿飞天阔。愿拖双笋屧。袖新卷、酒边同说。好添种、个个潇湘，近纸窗安榻。","dynasty":"清代","title":"徵招为叶生禹亭作听秋吟馆图倚石帚调"}
{"author":"姚燮","content":"掩篷月在水，开篷月在船。人影在明漪，月影相回旋。上溪杨柳青，下溪荻芦翠。云扫天河晶，风筛露叶碎。款款木兰桡，摇摇随凫鸥。长空藩孤篴，隐隐城上楼。","dynasty":"清代","title":"题周泰浪迹图十二章其二青溪棹月"}
{"author":"姚燮","content":"东岩气清下有湖，隔云飞出青毛凫。传闻六月可浮艇，明月媚荷风媚菰。","dynasty":"清代","title":"过草鞋岭偶得三绝句其一"}
{"author":"姚燮","content":"秋叶战危树，不雨已萧飒。颓云忽冱夜，阶蛩助繁沓。水灯燄人影，息梦坐禅榻。","dynasty":"清代","title":"闻川十二咏其七古庵听雨"}
{"author":"姚燮","content":"罢绣绿窗闲。春思谁边。粉勾黛抹要人怜。不写恽南兰旧稿，秃柳疏蝉。卅六画鳞纤。中有词笺。东风寄恨一年年。添上小桃三两笔，水净烟娟。","dynasty":"清代","title":"卖花声/浪淘沙·题赵菽雪女士游鱼春涧图册"}
{"author":"姚燮","content":"手撚寸缕红，往缚天门狮。虽在脱襁儿，亦能辨其痴。病龙不作霖，死豹空留皮。五味谓可调，习庖从姏㜎。恒谋寡良策，吾还问诸蓍。","dynasty":"清代","title":"述意十六章其十六"}
{"author":"姚燮","content":"蚓蝼各埃壒，栖无同命虫。行止有大窒，冻饿犹小穷。六翼生吾臂，讵遂快其翀？庶于广漠天，一试高寒风。峨峨万仞青，世眼惊华嵩。谁搜酝酿气，上翊云雷功。东旸未腾海，壶峤晖先红。安知颓景愁，已伏弹指中。宝镜受鉎涩，可弃等顽铜。幸兹接群听，有耳非竟聋。","dynasty":"清代","title":"古诗二章简阮训张培基其二"}
{"author":"姚燮","content":"苍龙砺芒斗柄指，寒月沄沄荡明水。三更风起沙不动，一白清霜冻千里。荒篱老鸡鸣树根，槽刍饲马开店门。轭铃摇兀出平陆，梦回人语东平村。","dynasty":"清代","title":"汶阳夜发"}
{"author":"姚燮","content":"燕飞何仄仄，苦尔亦离家。高城已无柳，朱门今宿鸦。长安有春色，不似故园花。辜负二三月，吾怜尔计差。","dynasty":"清代","title":"燕二章其一"}
{"author":"姚燮","content":"迥野极风势，河流争风声。万木错营戟，驱若屯田兵。天中无云日枯暍，射影苍黄变城色。穴狐疑夜据城啸，城上游鹰击之得。毛血洒滴不到地，鸡雉钻篱犬奔堞。州民无田不能食，十户倾圮九逃匿。强丁可盗女可娼，老弱相看泣枯骨。客车来南野，皇皇河之湄。立潮搏奇石，虩若天门雷。巷门挤车不可以出入，欲渡未渡轮铁危。浮桥百破支朽板，下有神鼍喷雪张鬐腮。沙雹喧矢车揭帷，人马一色同死灰。瞿塘蜀道安足险，使我心肠惊骇激越而内摧。田庐䔫布倘足以自适，明须怀策东还归。","dynasty":"清代","title":"悲风谣渡德州河车中作"}
{"author":"姚燮","content":"暖翠琵琶玉叵罗，十年曾此听清歌。贴屏一褶鸳鸯被，知有凉灯照断荷。","dynasty":"清代","title":"扇影词三十八章其三十八"}
{"author":"姚燮","content":"思君在夙昔，古月梦轮台。叶落秋先到，天高雁不来。方愁云树隔，难复酒尊开。执手重呜咽，雄心我亦灰。","dynasty":"清代","title":"赠周侍御铭恩八章其三"}
{"author":"姚燮","content":"挂上罗丝一丈柔，槎枒瘦树老墙头。不遮风雨不遮月，怨汝冬时爱汝秋。","dynasty":"清代","title":"忆园居四绝句其四"}
{"author":"姚燮","content":"仓皇老妇挈遗孙，旧屋遭兵已不存。凄尔投荒听野哭，与谁酾酒诔诗魂？过檐海鸟巢频换，照榻寒篝短易昏。曙色到窗沈不绿，空庭残藓亦愁痕。","dynasty":"清代","title":"宿灵石庙挽亡友程绍铭二章其二"}
{"author":"姚燮","content":"种麦愁无衣，种棉愁腹饥。仅有田一区，安能满其私？女儿依母旁，不肯嫁人去。女儿既嫁人，弃母便不顾。辞茶且饮酒，酒足还饮茶。灌叶叶已敷，那不思开花？开花望为实，所期宁有涯。","dynasty":"清代","title":"病愈将入都门拟古意二章其二"}
{"author":"姚燮","content":"览物不求理，徒拥书千箱。江海无定澜，随变成文章。排闼面远郊，晨气静生凉。东山一笏青，城楼劲相当。独帆从东行，两鸟从西翔。平漪澹逾白，远树深益苍。空阔呈妙仪，机轴持有常。置心罔留滞，劳逸均善臧。","dynasty":"清代","title":"览物"}
{"author":"姚燮","content":"鬼官设座太守门，愚民号泣来诉冤，细书事状长跽陈。鬼官不解民所语，旁有青衣相尔汝。小事鸡一匹，大事犊一头。我当释尔苦，官当如尔求。尔不鸡，褫尔衣。尔不犊，劙尔肉。缚鸡牵犊来献公，驱犊入栅鸡入笼。鬼官点头画破纸，画篆如符阔三指。归贴门户堪辟灾，有不得者心悲哀，明朝当办肥犊来。君不见墨书朱印天朝字，门上犹悬太守示。","dynasty":"清代","title":"太守门"}
{"author":"姚燮","content":"寄迹如云亦散仙，耽情有癖即因缘。择须为隐谁投券，行倘堪偕愿执鞭。面壁少文今卧老，游山康乐但诗传。何须一叶龙门去，指画河图问朔骞。","dynasty":"清代","title":"题方山人纪游图二章其二"}
{"author":"姚燮","content":"雍雍君子争，宾射有恒礼。寂养抒远怀，不如酌春醴。皇宪无市恩，持纲归大体。饮啄同适天，讵令汝身癠？功业犹露菅，相资固根柢。","dynasty":"清代","title":"述意十六章其五"}
{"author":"姚燮","content":"沙烟漠漠断杨多，向晚驱车下相过。忽地风笳催梦醒，眼看斜月挂长河。","dynasty":"清代","title":"下相"}
{"author":"姚燮","content":"极塞无云翳，长河有雁毛。山明城与接，风定月逾高。涵象入孤远，栖心绝万劳。浩然横短笛，清露满征袍。","dynasty":"清代","title":"秋夜"}
{"author":"姚燮","content":"结屋傍僧寮。九曲回通第二桥。芦叶著花秋在水，萧萧。月作云流雪是潮。清福几能消。波浅烟深雁影撩。梦醒不知天与水，寥寥。三两疏星挂柳梢。","dynasty":"清代","title":"南乡子西溪梦隐图，为秋縠题。"}
{"author":"姚燮","content":"立马泗水桥，尽见东南山。斯时日将尽，远射光斓斑。丈人拄丹笏，玉女卷翠鬟。黄龙下吸海，起伏生百澜。离披万莲叶，高拥孤花寒。神灵天使宅，云雷郁其间。何当梦游顶，置我瑶瑟弹。一弹天风操，侧耳满人寰。","dynasty":"清代","title":"南辕杂诗一百八章其六十四"}
{"author":"姚燮","content":"无端橐笔走他乡，消尽雄心两鬓霜。豪辨惊人原是郦，暮年作客总怜王。天边白雁愁秋雨，眼底黄河送夕阳。倘向五峰寻旧碣，未须交臂失灵光。","dynasty":"清代","title":"送郑明经乔迁之山左二章其一"}
{"author":"姚燮","content":"敢誇梯天能，尚愧出泥暂。奏雅方导和，扬风愿惩滥。琼台烛已升，华桷日犹瞰。坐花错紫缨，搴柳卸朱韂。元玉森众林，黄榆削孤堑。群象回猋轮，吾心握冰㽉。列帜楚汉交，分符癸壬验。精铅沆气流，上地斗宫占。文昌七曲珠，武库一泓剑。其运东南开，斯人王谢兼。小子蠢蚓讥，得与清蚁汎。斯时空景秋，平湖夜光敛。飞甍插凤高，太素拭晶潋。丽汉缭古虹，秀露洒微𩅼。垂幕江茝芬，贴屏海棠艳。名社中州颃，丰厨大官餍。鸡筹迟夕壶，鸬杓斗春酽。舞谁罗袖倾，醉许角巾垫。发论无龃龉，流态各嬮嬱。祇憾休文遥，罔慰元叔念。丈筵撤尊彝，矮几列简椠。鸾翠笺倒舒，鸦青墨微蘸。绝唱应刘师，承平开宝鉴。呼吸通灵奇，词采购华赡。汗马珂与锵，云螭藻堪掞。较射惭失正，罚觯愿司坫。静麝吹温温，晨乌发滟滟。落落谭正酣，欣欣情未厌。吉祥五世礽，弥缝万古憾。巀𡺼龙门开，侥倖鲰生忝。","dynasty":"清代","title":"席上酬赵云门先生钺并呈王大令师丕显得三十韵"}
{"author":"姚燮","content":"官河苦多盗，纡港还苦迟。冷色来睨人，已有芙蓉枝。芙蓉花浅红，剩绿搀柳丝。野人立柳旁，手把长项犁。似傲田居閒，含笑目相移。故抚牛背平，扶童与之骑。读书无一能，我实心惭伊。平生志胞与，民命关疮痍。胡祇同室人，尚难免流离。去当事锄种，矢与槃涧期。","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其二"}
{"author":"姚燮","content":"苍茫远气暗难收，急敞华灯续晚游。风雨经年人话别，湖天一白月当楼。接屏露色青山晕，飐笛烟声藕叶秋。如此高筵凉夜阔，庾郎独有鬓丝愁。","dynasty":"清代","title":"朱舍人俊招同人饮湖上长丰山庄二章其二"}
{"author":"姚燮","content":"不信君英洒，出言如许沈。文章真可泣，正始有遗音。弃粕饷群喙，持几还寸心。大衢闻击缶，我欲閟瑶琴。","dynasty":"清代","title":"书孔继鑅诗后三章其一"}
{"author":"姚燮","content":"驰心略放看书毡，撒手何须挂杖钱？泥屐草痕蒙宿露，入城山影抹低烟。梵家花木无尘垢，豪宦园林但垄阡。随地儿童资问讯，从吾萧散得安便。","dynasty":"清代","title":"城北郊游"}
{"author":"姚燮","content":"驾言税东徐，今夕欣早行。梦醒得微雨，已过邳州城。城楼隐缥缈，杂树屯河营。昨日车前山，渐失遥遥青。留侯昔兹宅，进退忘辱荣。沛流久淤塞，沂水今犹清。鸟羽自低侧，云势高难撄。","dynasty":"清代","title":"南辕杂诗一百八章其八十九"}
{"author":"姚燮","content":"寸睫驰万马，置梦荒碛间。白榆含迥晖，层霄暮生烟。丈夫在草莽，孑影谁见怜。堕魂还自招，悲歌抚铜弦。肝脾朗冰雪，根气寒益坚。恐贻造化惭，拒物辞雕镌。奈何懈所慎，绝理忘续绵。遂听负担力，苦为功名捐。大风吹垢尘，江淮紊故川。涵谷无还牛，高卧师陈抟。","dynasty":"清代","title":"述意三章其一"}
{"author":"姚燮","content":"空光浮大川，云脚切遥天。一鹭炯浮水，千杨翠合烟。疏钟鸣梵阁，高网晒渔船。理得沧浪曲，泠泠风过弦。","dynasty":"清代","title":"安平镇"}
{"author":"姚燮","content":"十日车行苦焦暍，忽吹沙雨得凉阴。乱山渐渐洗烟树，下陌低低飞水禽。迢递西风来海上，迟回南雁有归心。暂投野驿谋安饱，酒味人愁各浅深。","dynasty":"清代","title":"雨憩南沙河题壁"}
{"author":"姚燮","content":"刻烛豪情已换初，风天夜挍蠹残书。梦长易竭湔衣泪，息短难凭借力嘘。遗札去年成死别，漂魂乱国感荒庐。月窗瘦响三竿竹，依约琴边听佩琚。","dynasty":"清代","title":"检录叶山人元阶遗稿"}
{"author":"姚燮","content":"欲知别来事，但看此容颜。谁信莺都老，如何雁不还？客装馀赵筑，乡梦断吴关。我亦飘零者，能无泪点潸。","dynasty":"清代","title":"赠钱伶二章其二"}
{"author":"姚燮","content":"琅嬛门下谁绮才，使君远蹑彤云来。六朝楼阁入残照，美人送睨蘋花开。拥艳穷居不称意，晚年犹作祁门吏。共识元龙天下豪，柳陌华旌看春骑。","dynasty":"清代","title":"怀九老诗九章其四钱塘陈大令文述"}
{"author":"姚燮","content":"晨雨续宵雨，羁人思故人。重帘聊自卷，杯酒与谁亲？城远漂岚气，风低漾水蘋。须知徐孺榻，待尔扫烦尘。","dynasty":"清代","title":"雨中迟潘公子曾绶不至"}
{"author":"姚燮","content":"拂席为黉师，何羡木天暇？百甓如厌劳，一瓻自移借。时予初列庠，审的未娴射。抱垆倾水银，但寻地孔泻。倏悬明月梯，升我万仞华。遂使汎滥驰，不复顾龙诧。天地何古今，气以所亲藉。王业诚罔希，在运亦须霸。九州无废泥，八神有同蜡。公也血护猩，吾脐且怜麝。出入交史监，相纠不相赦。风逝难往追，谁来索吾罅？","dynasty":"清代","title":"闻冯太史登府讣寄挽六章其三"}
{"author":"姚燮","content":"崇封昔将相，今为居者田。子孙已皂隶，表字犹如椽。樵斧及松栝，凉荫愁夜鹃。其下禾芄芄，风色故相妍。松栝无根株，禾叶过人肩。盛衰视气化，安问愚与贤？","dynasty":"清代","title":"南辕杂诗一百八章其五"}
{"author":"姚燮","content":"岂云归之晚，颇动乡里心。持之比海水，异远同其深。清和近樱序，众木将郁森。怨兹阶草色，故为晚黛侵。天畿控云上，俯隔吴越岑。河无去者帆，沙有来者禽。独歌告所知，感此难愔愔。眼中八骏马，贱于一握金。愿从角里翁，采药商山阴。","dynasty":"清代","title":"壶园春晚杂兴五章呈徐编修师宝善其五"}
{"author":"姚燮","content":"出门负友朋，入门愧妻子。亲年且垂髦，悠悠我安恃？尘土充须弥，不能塞河水。一饱尚淟涊，千秋况青史。勿为盗蹠生，愿为首阳死。未来不可知，往者已如此。","dynasty":"清代","title":"南辕杂诗一百八章其二十六"}
{"author":"姚燮","content":"未识人间舌几存，纡筹密策总难论。可怜遍地金银气，化作流虹亘海门。","dynasty":"清代","title":"归途杂占九绝句其二"}
{"author":"姚燮","content":"空江万沫飞青雨，白昼阗阗闹钲鼓。下流争避龙船来，一泻飞翎脱雕弩。龙颔滉漾明月珠，龙衣五綵垂流苏。豹麾豸钺肃天仗，盖幡孔翠屏珊瑚。翩翩画桨打菱叶，袅袅花竿惊鸭雏。回风细乐极窅眇，衮旒绚饰尸童姝。江淮近俗效蛮粤，如此穷饰他所无。鸱夷流泊汨罗放，二灵不死均与胥。谁创淫祀据稗乘，十姨五圣同讹诬。五月五日入霉节，一雨半月城郊芜。廛民拭目俟晴朗，及晴鬨市从嬉娱。典衣鬻环助神醉，租税若可宽须臾。君不闻黄流如海京门注，河伯无灵老蛟怒。郊水沄沄鱼入门，城云惨惨鸦愁树。","dynasty":"清代","title":"阳湖观竞渡"}
{"author":"姚燮","content":"梦回双阙远，春尽百花飞。此去愁弹剑，无言泪满衣。沙云空尔捲，檐鸟漫人依。多少天涯客，纷纷各自归。","dynasty":"清代","title":"黄村和林溥题壁诗"}
{"author":"姚燮","content":"天小城如瓮，楼高纛建牙。乱河喧渡马，危树肃巢鸦。风砺沙生角，云昏日闭华。客行殊苦怯，贳酒一停车。","dynasty":"清代","title":"晓发固安"}
{"author":"姚燮","content":"破堞参差见，荒原浩荡开。通津临上极，割险失雄才。掠毂飞狐遁，摩云鸷鸟来。瓦桥逢醉侠，鞲矢上军台。","dynasty":"清代","title":"雄县"}
{"author":"姚燮","content":"何处琅琊宅，骅骝古道开。燕飞香水驿，雁落尉佗台。客倦惊飘梗，江春忆早梅。谁看夜深月，照过汉营来。","dynasty":"清代","title":"赋得大道柳八章其一"}
{"author":"姚燮","content":"但有暮云合，更无幽鸟啼。来时霜叶秃，昨夜雨声凄。未解分人恨，何缘系马蹄？关心湖水曲，高与画楼齐。","dynasty":"清代","title":"赋得大道柳八章其二"}
{"author":"姚燮","content":"底事断人肠，花飞满店香。烟谯吹觱篥，露草宿鸳鸯。桃叶江干楫，罗敷陌上桑。风华消歇尽，莫此认横塘。","dynasty":"清代","title":"赋得大道柳八章其三"}
{"author":"姚燮","content":"荡子天涯别，闺人日夕愁。春风撩绣陌，晓色倚妆楼。锦字缄方启，车轮行未休。待须攀折寄，清露泫先流。","dynasty":"清代","title":"赋得大道柳八章其四"}
{"author":"姚燮","content":"谁向西风里，来闻落叶声。清霜千里白，瘦马五更行。况有哀蝉语，能无忆旧情。只今好颜色，尚使客愁生。","dynasty":"清代","title":"赋得大道柳八章其五"}
{"author":"姚燮","content":"公子雕鞍马，佳人檀板歌。长安春色隔，别梦感逾多。寄怨无兰杜，相思况绿波。可堪斜日尽，烟气满滹沱。","dynasty":"清代","title":"赋得大道柳八章其六"}
{"author":"姚燮","content":"垂垂千万丝，撩乱不分枝。幽怨若为结，春愁未惯持。向谁博怜惜，工尔舞腰支。知否灵和殿，风流异昔时。","dynasty":"清代","title":"赋得大道柳八章其七"}
{"author":"姚燮","content":"我行及齐鲁，目已穿吴关。吴关阻千里，鲁道犹漫漫。暮止西北店，朝止兖东滩。朝止觅一宿，暮止投一餐。得粝且求咽，在枕宁获安。眠食听颠倒，已见行路难。","dynasty":"清代","title":"南辕杂诗一百八章其六十九"}
{"author":"姚燮","content":"飞雪连万山，阴洞厉难藏。瘦木无片青，苦借荆棘防。冰气恐到肤，戟毛未敢张。猎食思野豮，舌缩心先僵。英雄嗟失时，意气索焉亡。树骨惭未坚，飞腾愿奚偿。依附绝炎势，视之翻驯良。变态亦已穷，谁筮大人祥？","dynasty":"清代","title":"冻虎"}
{"author":"姚燮","content":"墙上难为趋，步步愁趑趄。趑趄亦不惜，墙上难为趋。道逢西邻儿，歇担牵其裾。借问白蹢豕，肥瘦今何如？有面莫戚施，有口莫蘧篨。今日衰绖悲，昨夜筝酒娱。苟无籯中金，高山将成墟。夔狔连臂歌，密穴逃神荼。长刀未磨刮，舌缩喉涎枯。虽有法令严，焉能杀无辜？扬水如沸汤，百创攒肌肤。西江不可湔，亵体还区区。劝客莫奴人，奴人人所奴。岂真羔牸微，生死系于屠。东家偻背叟，抱瓮浇园蔬。常说盘中飧，粒米同粒珠。","dynasty":"清代","title":"愁趑趄当墙上难为趋"}
{"author":"姚燮","content":"回指墙隅阁一层，垂垂暗绿袅烟藤。昨宵醉倚看星处，个是横阑个是灯。","dynasty":"清代","title":"夏夜同姬人江岸步月即事五绝句其二"}
{"author":"姚燮","content":"晴色中宵上画屏，贴波莲叶动疏星。迷茫吹到风鸥语，可是江湖梦里听？","dynasty":"清代","title":"饮辅国公园亭歌者绛儿索诗书四绝句其四"}
{"author":"姚燮","content":"此言吾实狂，亦未免于拙。愚者闻未知，智者听不屑。生性无讳藏，终难扪吾舌。笑彼忮险人，违心竞流别。门户似显防，制度实阴窃。牛溲难作醨，鼠璞几为玦。","dynasty":"清代","title":"读书偶得示妹陈文学继揆五章其四"}
{"author":"姚燮","content":"春风如游客，远及千里行。原上杨柳枝，已媚山川青。览物信芳淑，感候还涕零。复此役车马，曷由慰平生？夕风澹蘼芜，晚色娱流莺。怆焉步平陌，聊慰羁栖情。","dynasty":"清代","title":"旅夕感怀七章其六"}
{"author":"姚燮","content":"种杞聊当篱，居然布稠翠。共托膏土中，原难遏生意。乱草相结纠，不芟亦非累。每有邻儿群，驱羊就阴睡。菲材天与完，适用贱皆贵。萧瑟流民居，仗尔作屏卫。近复风雨凉，清宵领蛩味。微质供自娱，庶乎谢谗忌。","dynasty":"清代","title":"寓庐左右树分咏五章其五"}
{"author":"姚燮","content":"竹阴线路如螺袅，乱叶扶人出天杪。群岚金碧荷万支，塘是横阑海为沼。海烟一缕摇薄晴，远山日落天微赪。鸟从海岸明边下，帆向山根缺处行。帆回鸟转含遥夕，气似初凉弄秋碧。生怜下界怯寒飙，好向蓬莱放歌席。关人不识兵革愁，卷帘日坐关上楼。兴来自作桃花醉，梦挟沧溟西北流。","dynasty":"清代","title":"黄沙关"}
{"author":"姚燮","content":"锦树射堂晚，荒笳铁瓮秋。高文悬沈左，长戟拓孙刘。古思沈沙草，残山有佛楼。老渔无閒感，花溆狎春鸥。","dynasty":"清代","title":"江行五章其三"}
{"author":"姚燮","content":"拨磴寻残径，遍枯青浓赭，拖霜缠雨。一面亭台、只空阶堕瓦，颓墙斜柱。绮月窥笙处。早换了、夕阳鹃路。尚烟心、瘦蝶孤飞，留恋病花红妩。那度。名流豪主。已履散裙飘，樽昔琴古。衰鬓驼翁，挈孱孙依庑，西邻芳树。风送秋千语。莫乱打、春韶成絮。试看满眼如秋，燕多避去。","dynasty":"清代","title":"曲游春废园"}
{"author":"姚燮","content":"忆昔商邱宋，亦有新城王。洞庭挹衿袖，卷帘陈玉觞。高文耀天际，韶琯谐鸾皇。井绠一以朽，藻采沈郁苍。迢迢白云尽，默默凄鸿翔。湖壖有青草，生与芦叶长。良朋预今宴，顾盼差足强。聚散且弗计，罄此壶中浆。山川夙无变，冠盖安有常？应知后来客，今我同茫茫。","dynasty":"清代","title":"邓尉纪游诗八章其七"}
{"author":"姚燮","content":"川流亦浩荡，何地容我车？既不容我止，使我来驰驱。乔木可休息，乃在歧路隅。后行睨相逼，安能缓斯须？望村不如鸟，羡水吾非鱼。风尘感我心，日月其居诸。","dynasty":"清代","title":"南辕杂诗一百八章其七十八"}
{"author":"姚燮","content":"老翁行晓田，听鸟识风雨。罨日一片云，凉阴满畴黍。悦心浃生意，慰辞及农侣。好以筋力宽，分閒理桑圃。桑茂蚕丝多，沤丝可易纻。制得十领衣，秋时嫁孙女。","dynasty":"清代","title":"田家杂兴十五章其二"}
{"author":"姚燮","content":"悬青出天构，杰阁如鸟巢。目摄千里鸿，逝日同滔滔。万事得根柢，不在历境高。乱木空山喧，尚难平波涛。谷神栖寸田，八极尽能包。何羡巨灵手，持此地轴牢。耳目通尘寰，虽僻禅难逃。但宜明月时，置我孤琴操。","dynasty":"清代","title":"游理安寺憩松颠阁三章同厉志叶元阶作其三"}
{"author":"姚燮","content":"晨鸡喔喔鸣，破雾过江城。花暗重楼合，桥回四埭平。渐开湖岸阔，早有荻芦声。初日楞伽色，胥关树与明。","dynasty":"清代","title":"舟行杂诗十章其十"}
{"author":"姚燮","content":"玉笄饰冠荣右貂，盭绶佩印兰垂腰。后车虎戟悬弓珧，珠旗棽丽明月彯。丰颐长髯开府相，禁城出入贵戚让。五侯鬨宴巨鼎炀，肃卫谯门僭天仗。娭光荡醉魂未安，飞刃三更入罗帐。浓春蛊灯婀娜花，屏风对面山槎枒。石崇王恺乏生友，宠妾青衣劝人酒。","dynasty":"清代","title":"拊缶歌当行路难十五章其三"}
{"author":"姚燮","content":"天光虫虫黄日叆，皲田十里少牛犗。青骡躄躠行力败，仆夫袖手与颓惫。征人感目增长戒，板辕偻背敛襟带。后车忽作鼓声擂，旱霆下上地维碎。朱缨翠葆各成队，轰轰阗阗势如溃。一麾幸夺虎牢隘，土垒屼峍复南碍。银蹄雀跃耻停退，升高而陨无怯悔。若琴张弦直四辔，惊砂乱石战茅蒯。出危就坦气益锐，夸父望尘倒戈北。苍黄咫尺变沈晦，骄阳无色以气晒。须臾下车众响欬，伏兽脱阱囚出械。林阴坐息面青蔼，招风散发得酣快。大斟苦荈饱荑稗，意弛神定转无赖。聊述理喻告侪辈，慎持忠信赴恬泰。翛然倦卧绝尘壒，梦醒月挂苇帘外。","dynasty":"清代","title":"自金鸡店至腰站"}
{"author":"姚燮","content":"霜华素洁云英蕤，晨旭高挂香檀枝。我方曝背坐檀下，刘侯寄书来索诗。刘侯吏隐越东县，兰芎苕苕碧山茜。过江风涩打银霰，桂底初灯记初见。示我壁上行役图，天门水绿荆门芜。庾公文采一时尽，大江明月千秋孤。蘋花吹满郎官柳，细雨横箫出樊口。奇士不逢祢正平，潮咽黄军石如斗。斯时刘侯怀古深，船头拄颊看雁沈。雁飞不过茱萸峡，春老难为鹦鹉吟。鹦鹉无情草凄碧，不媚斜阳媚行客。乍有苍烟鄂渚横，颇思花酒宜城夕。十年奔走疲一官，壮游得此良足欢。吐其意境系之画，画境能工画意难。矧我未行汉沔道，那有奇诗为君造？恨不共挽三澨流，一洗乾坤色枯槁。海天万里无寒霾，轻鞍短剑侯傥来。千丈龙潭与濯足，三山琪树当照杯。作诗题画与君约，穷士荒庐有嵩雒。须知踏浪掣青鲸，抵似登楼忆黄鹤。","dynasty":"清代","title":"刘五明府广湄书来索题汉江行役图"}
{"author":"姚燮","content":"山中劳人梦魂拙，醉拥江楼一衾铁。柴门尽夜孤柝声，晓起开窗万峰雪。疏林迢迢群雀飞，空田无食野犬饥。风能作梳客愁鬓，云不为棉吾怨衣。故人老瘦今何依，贱子漂摇绝境栖。馀生各抱枯尘面，莫乞高天一寸晖。杀身饵世犹恒事，置砚曾无读书地。文章微贱供豪役，生死荒凉逼穷泪。烟波画蘋双白鸥，今年三月南湖楼。飘缨公子寻沽马，横槊将军载艳舟。与君狂歌大白浮，未知众乐何独愁。阳春莺燕织暄语，闻之但似啼乌秋。今朝浩莽怀吾子，陌路难求真姓氏。乾坤物象方苦寒，我有热心向谁委？故城没海鱼龙骄，世外梅花香独飘。苍翎癯鹤易成素，绝粒容成难见招。","dynasty":"清代","title":"怀厉山人志"}
{"author":"姚燮","content":"昔行坑孤悽，今行岭错愕。天干交地根，不止万仞削。左拥刀作林，右倚剑为阁。缭面蛇气昏，拍背鹞声恶。巘断松倒扶，磴碎茑悬络。紧隘抽半丝，瘦石插千脚。一眩百变光，十履九占错。下俯身先蹲，上顾趾难却。及峭风故狂，略平天始廓。呼吸性命轻，咄嗟造化虐。倏作逃釜鱼，喜同陨空萚。心气始猛舒，随云荡青壑。","dynasty":"清代","title":"错愕岭"}
{"author":"姚燮","content":"野横天界阔，春入客心閒。风日大开霁，东南微见山。波云青自定，沙草绿初还。引赏思良酌，寻沽泊鹭湾。","dynasty":"清代","title":"王江泾"}
{"author":"姚燮","content":"群生遁蛰元冥肃，手足严寒起皲瘃。朔风一夕雪花大，千里关山失秋绿。晓来凭櫩望城郭，城影荒荒匝枯木。人烟凄冷断衢屋，跳舞鸧鸮驰犴𤞞。烹茶饱藷耐岑独，忽遘新图洗愁目。横山万仞削苍玉，妙以天然得回复。泼墨皆骨笔无肉，捏絮团麻铁钉簇。二华三峡子午谷，石门可斧地可缩。还于沈着见深郁，鸾背真灵晓梳沐。吴江烟花楚湘竹，剪碎春痕变新缛。蛇蟠细路窈且曲，僧舍渔庄匝林麓。散之纷碎聚成局，繁简随机气韵足。我闻墨井宗大痴，眇视馀子皆鹿鹿。今之所罕古所独，令我胸怀动清穆。丙戌仲秋始画此，十日能成叹其速。当时天海剧清霁，恨未南窗共醽醁。诗成袖手更遐瞩，凋槭楼台冻云簇。孤鸿飞飞下黄槲，黯黯平湖散饥鹜。动我画兴难摸捉，且仿倪迂写长幅。","dynasty":"清代","title":"吴渔山横山晴霭图"}
{"author":"姚燮","content":"动取空言诮，高文久若菅。谁知千里翮，原向伏时娴。真赏难虚弋，吾躬转惧难。石潭清在户，未忍照衰颜。","dynasty":"清代","title":"喜魏源王柏心李杭诸君成进士寄之以诗五章其三"}
{"author":"姚燮","content":"晓晴约翠光，阶草腻襟香。飐幔虫声弱，搀烟日气凉。湿尘欺研褥，初荔媵茶铛。默坐防驰思，渟然止吉祥。","dynasty":"清代","title":"晓晴"}
{"author":"姚燮","content":"绿止暄不风，静筵对南郭。皛然天光明，照影玉墀鹤。吾心纠众劳，得閒且宽拓。况尔同怀朋，华嵩森岞崿。杯浆澄不埃，谁云鲁味薄？盎有古藓香，未忍遽吞嚼。拂烟高柳枝，初蝉响犹弱。谁信尘扰中，有此世外乐。","dynasty":"清代","title":"同蒋湘南叶世圻洪齮孙小集吴侍读葆晋寓斋三章其一"}
{"author":"姚燮","content":"凄凄西巷雨，羸骑过君谈。往事茫如梦，从头计未堪。徐陵今宿草，沈约不停骖。回首壶园树，谁为此夜酣？","dynasty":"清代","title":"赠周侍御铭恩八章其六"}
{"author":"姚燮","content":"江水日不閒，江木日不静。而况穷士怀，托忧在人境。苦其所处卑，愿在势多梗。枉彼天月高，来照寤思耿。","dynasty":"清代","title":"江水二章其一"}
{"author":"姚燮","content":"祥祲错五行，乃从京氏学。上哲持理绳，斋心避虹雹。守菂方在苞，未须剖禽㲉。眩目天翳深，憧然梦谁觉？益损旋姑蕤，元声辨宫角。","dynasty":"清代","title":"述意十六章其十五"}
{"author":"姚燮","content":"那得热中客，群来退步看。振风衣得露，坐石目随湍。物向閒中寂，心从定后宽。松虬无一叶，袅袅碧萝寒。","dynasty":"清代","title":"清凉冈"}
{"author":"姚燮","content":"志士蕴奇略，若剑敛芒彩。砺刃颉千镆，昂值轻百琲。薛烛不入市，朽铁笑其贱。向隅自摩影，缠臂掣秋电。一击云隼落，再击霜乌啼。灵池久乾涸，为龙将安依？","dynasty":"清代","title":"题周泰浪迹图十二章其六金阊击剑"}
{"author":"姚燮","content":"大隐年华度晓昏，安排石笏浚池盆。水鸥自去依菖叶，山鸟还来语竹根。","dynasty":"清代","title":"课园六绝句其六"}
{"author":"姚燮","content":"大有仲宣感，谁怜明远才？江流千里去，淮上一舟来。咫尺偏相左，登临枉费猜。夜来须有梦，送我到苏台。","dynasty":"清代","title":"泊舟维扬寄秦巡简兄芝庭六章其六"}
{"author":"姚燮","content":"荒野栖连埘，菜粟日半饱。蠠没俟太平，危命万金保。兵弛消息闻，劫虏苦横扰。裹糇拟早寻，黑霾阻江岛。江赭石出骨，炙旸不容草。恣以祅火腥，焚灼遍指爪。生愁富户空，剩食乞无道。坐令肠𦳊枯，结魄成饿殍。秋飙一夕清，魃气渐爬扫。始敢踰鬼门，仓皇走蓬茆。五里一断墟，十里一残堡。冢碣森乱松，夹路互眠倒。仰看千里天，旷气作霜缟。江阔无片帆，逡巡两三鸟。入村搜暮阴，颓阳避田槁。屏绝鸡犬声，炊烟亦稀少。隔篱逢所亲，如获意外宝。面目欣复存，安敢望修姣？未及经岁离，竟逾十年老。悲欢同乱麻，寸腑百萦袅。阅境逮至穷，乃知骨肉好。长幼咸过趋，倾茶具饼麨。琐务罗细端，一一证分晓。新棺停秽廊，多从异乡夭。但与疾疢缠，已感冥恩造。猛乘肃杀权，天心厌炎燠。岂真烂腐终，罔期太阳杲。清门绵贾儒，荫泽托祖考。咫尺邱墓乡，犹非堕茫窈。去当告我亲，庶乎慰愺恅。束缊催上灯，夕霖战檐筱。瘦壁惊打泥，难言梦安悄。","dynasty":"清代","title":"后倪村"}
{"author":"姚燮","content":"竹西亭馆住谁家，一桁疏帘有绿遮。檀板玉筝久消歇，过江梅雨但鸣蛙。","dynasty":"清代","title":"扬州作八绝句其一"}
{"author":"姚燮","content":"十载如昆弟，何堪别思长？江枫明晚照，沙苇动初霜。隐宦同山谷，谈经有仲翔。可知中道雁，犹自觅饥粱。","dynasty":"清代","title":"泊舟维扬寄秦巡简兄芝庭六章其五"}
{"author":"姚燮","content":"祇求免罪不求功，密诏传闻错愕中。幸得孤生逢赦日，尚堪万里破长风。吁天算表臣心赤，渍野谁怜战血红？最苦袖巾扪唾面，移槽养犊效痴翁。","dynasty":"清代","title":"冬日独醉书感八章用少陵秋兴韵其七"}
{"author":"姚燮","content":"董老喜吟诗，攀援古是师。触心微有会，含笑一拈髭。烟壁动萝带，春江湔柳丝。许多葱澹色，百袅入君思。","dynasty":"清代","title":"赠董老攽五章其一"}
{"author":"姚燮","content":"空梁燕唧唧，戢翼已将雏。食息有同命，似尔霜枝乌。至性匿难喻，禄养犹区区。未闻莱氏子，每在千里途。拊膺感平轼，破象嗟谲觚。载歌陟屺诗，惄焉心如荼。","dynasty":"清代","title":"旅夕感怀七章其三"}
{"author":"姚燮","content":"玉簪凉月小娟楼，明渌春烟薛素舟。悔使邯郸嫁厮养，不教汧国宠车驺。四檐红桂金鱼锁，一桁青山白凤游。何止苕甤风易落，难寻盼盼举柔柔。","dynasty":"清代","title":"悔曾九章其六"}
{"author":"姚燮","content":"感我狂怀消客鬓，怜君壮志缚微官。何年共结江湖宅，秋雨荷阴理钓竿。","dynasty":"清代","title":"送洪理问金桂之任吴中四绝句其四"}
{"author":"姚燮","content":"灵香盘勃万松枝，明月空山虎睡时。大有神来监静妙，每于境绝出穷思。海声不到希夷枕，天笑曾舒混沌眉。雨露偏施多赚怨，玉台莲掌好平持。","dynasty":"清代","title":"穹窿山道士索以新诗书扇戏为二章其一"}
{"author":"姚燮","content":"元精散漫阳气死，太阴扶轮血濡指。乖龙未受天神符，私役雷兵相角抵。元黄一色浑西东，剩日惨惨难为红。地鸣碎鼓天破钟，真宰无泪号哭穷，帝耳一塞千年聋。","dynasty":"清代","title":"八月初旬连日大风雨因述见闻作短歌纪灾得十章其一"}
{"author":"姚燮","content":"升厓停策动高歌，马亦昂尻涕泪多。乱后田园都失主，弃馀兵甲半沈河。人间何处塞翁在，穷壤应无伯乐过。愧我床头金早乏，相依陌路共蹉跎。","dynasty":"清代","title":"邻人于野田获马招予试骑之感得二章其二"}
{"author":"姚燮","content":"赤地烟声战夕乌，江流无界割偏隅。居民善击风犹悍，万敌难戍霸亦愚。竟使亲朋臣汉沛，可怜意气折骓虞。褒斜山角藤萝月，常照英雄愤泪枯。","dynasty":"清代","title":"项王故里"}
{"author":"姚燮","content":"石梁云断画巢倾，古壑烟泉送梵声。莲叶污泥归解脱，元天北宿梦峥嵘。吐如有息顽心换，鍊到难磨道骨成。那得生公常拄锡，为渠洒露说无生。","dynasty":"清代","title":"二龟听法石"}
{"author":"姚燮","content":"赤城灿桃华，岩扃闭白云。幽靓恨独赏，流出溪浒春。触风成槁色，吐唼供游鳞。水游易生悔，霞想幸未泯。奇芬蕴弥厚，讵在人问津？","dynasty":"清代","title":"杂诗六章其四"}
{"author":"姚燮","content":"地脉线路旋，天关两崖翕。楸箐如涌潮，上作云气湿。宿云敛未净，新翠相郁吞。飞猱击游隼，日色青浑浑。推云出晨洁，荆湘拓平掌。万里入寸眸，一碧去明昶。","dynasty":"清代","title":"题周泰浪迹图十二章其八竹岭拿云"}
{"author":"姚燮","content":"行行孤悽坑，坑路悽且孤。坑中无舟行，坑上无人居。似从冰天涯，来陟阴山隅。老荻倾败灰，不复青根株。齿齿刀剑林，石紧泉流枯。薄日偶来照，惨澹易为徂。袅空霜一丝，天荒如夜初。竹彴千仞悬，但堪立鹈鹕。西壁拄云起，髡木多藏鼯。节候未入冬，毛发惊寒濡。孤悽复孤悽，我行行且吁。转境得坦厓，一使心颜愉。","dynasty":"清代","title":"孤悽坑"}
{"author":"姚燮","content":"明知百无益，尚冀一息还。龛佛汝所供，默与添沈檀。可怜膝下儿，多病身体孱。依依同迟眠，使我遣置难。窗风渡遥漏，屈指忘其残。搅以繁笳声，汝梦凛何安？命蹇作贫妇，未御青琅玕。甚之嫁笥衣，典鬻多不完。徒劳枯坐中，寸念穷百端。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十二"}
{"author":"姚燮","content":"安陵树色极葱茏，古涧琤琤响石淙。井上移罂忙晚汲，麦边洗臼待晨舂。借花作幔葵三面，织绿为门苇一重。姹女当筵能醉客，不须问酒向临邛。","dynasty":"清代","title":"自新桥至安德驿道中杂诗四章其一"}
{"author":"姚燮","content":"上方楼阁面清幽，风雨曾为十日留。可惜不逢文与可，冰缣写赠竺昙猷。","dynasty":"清代","title":"山静居画竹卷三绝句其二"}
{"author":"姚燮","content":"水柳新枝澹碧搓，当垆欲折奈愁何？可怜瘦绝春腰影，搭上征鞍晓露多。","dynasty":"清代","title":"自睢宁至下邳道中杂诗六绝句其五"}
{"author":"姚燮","content":"到枕闻鸡唱，雄心未敢颓。云衢原自阔，天马果能来。掉尾羞难附，孤鸣激转哀。何时逢郭隗，援我向尘埃。","dynasty":"清代","title":"喜魏源王柏心李杭诸君成进士寄之以诗五章其一"}
{"author":"姚燮","content":"东霍昏瞢西霍冥，大游𧹬紫小游青。楼船十丈轻同叶，出峡龙风未使停。","dynasty":"清代","title":"自浃江抵滃洲舟中得五绝句其二"}
{"author":"姚燮","content":"记绿蘋桨短，红藕帘疏，共倚春词。一曲伤离后，问灯云榻雨，梦瘦还肥。只愁画梁如昔，巢燕已全非。暮宿酒痕青，罗襟待浣，又蘸新啼。依稀。那回事，算值得人人，眉楚鬟凄。烟水东流尽，便等身金好，难铸相思。试看女坟湖上，日夕鹧鸪飞。恁一路江南，杨花乱落人未归。","dynasty":"清代","title":"忆旧游寄沈东岑吴中"}
{"author":"姚燮","content":"仰见天汉碧，俯见海水黄。谁怜志士心，逼入千里霜。穷行足未跛，与世讥踉跄。落叶淤朽潭，安用青绠长？苍苔一尺壁，削面成大荒。欲抚在几琴，惧为悲风凉。万塍告秋穫，雨足龙何骧。抱卷栖牖中，厉此精力强。精力亦难恃，旅食鸿方翔。","dynasty":"清代","title":"客怀诗三章示别金广文士奎厉山人志陈明经福熙茂才登熙昆季其一"}
{"author":"姚燮","content":"鍊文若仙蜕，要与万劫争。趋名伺荣捷，气在即夺生。燮也少好诗，意往辞辄倾。不基幻楼阁，无律喧甲兵。未解一鸡缚，遂欲全牛烹。高秋敛春象，剥落千树英。乃知扫秾缛，渐使还空明。烟窗竹能媚，月宇云为晶。天海接黄浊，一一支流清。赴矢准虱的，缘垤规蚁程。常惧性真汩，强附优孟形。百虑阻一得，心目交晦盲。中年出涉世，寸腑哀乐并。悠悠古今事，恻恻饥寒情。但馀穷愁言，拉杂来纠萦。知巧异金石，日月犹驱虻。安复借讥誉，舍我就缩嬴。再拜诵君什，余怀致怦怦。挥洒热厓雨，鞭叱天门霆。广莫如可招，御之泠然行。我策东海鳌，君控南海鲸。探奇尽六合，访道遍五城。元镜握高掌，永照人间冥。","dynasty":"清代","title":"答黄丈钊"}
{"author":"姚燮","content":"颇动怀乡心，昨夜梦乡里。梦见城中云，下照大江水。江屋如渔台，芙蓉间兰芷。春露晨有香，秋霜夕生绮。自我二月行，西风近将起。鸥鸟怀故人，时窥旧凭几。且作慰远书，缄之浼红鲤。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二十四"}
{"author":"姚燮","content":"鞭心入稊米，百貌搜丑妍。武断矜辨辞，吾敢阿前贤？诸君此桑梓，洞熟委与源。发难相取资，集偏助其全。句章古丰壤，万浍根一泉。泄闭毫发差，饿骨无葬阡。琅玡不再生，巨任仗谁肩？督葺虽有官，徒縻苍生钱。旧制故难复，旧法未容湮。力疾勤钞胥，孰信卑儒言？太息睋云山，古愁来塞填。龙门书河渠，其论至今传。我为牖下蛙，足未投穷边。守寸誇得隅，汗下徒涔然。","dynasty":"清代","title":"僦居鄞江桥村绛山楼匝月撰它山图经即事三章示主人朱立淇并徐兆蓉郑星怀两文学其二"}
{"author":"姚燮","content":"酽茶色如酒，饮之难醉人。圆转不肯住，奈尔车边轮。","dynasty":"清代","title":"古怨辞九章其五"}
{"author":"姚燮","content":"蒂脱烟青，核含乳紫，催残春后韶华。蜡儿娇绝，纤露腻文纱。一树江南巷陌，曾香里、听拨琵琶。君知否，无忧扇影，合护莫愁家。何人工作赋，汉林旧树，多半栖鸦。剩金相玉质，鲜润堪夸。几误方回恨断，也风味、略带酸些。须还忆，濛濛帘卷，绿雪细吹花。","dynasty":"清代","title":"满庭芳红兰花吟馆消夏分咏得枇杷"}
{"author":"姚燮","content":"多少南门折柳行，君胡七载滞燕京？关河迢递催秋色，风雨苍茫入雁声。未遇公卿延上座，枉拌潦倒博才名。苕溪南北堪垂钓，知否桃花有落英。","dynasty":"清代","title":"赠陈明经凤孙三章即题其清霅草堂诗卷其一"}
{"author":"姚燮","content":"大江一吸不复呼，万鱼揭向城根趋。城根柳枝罥枯藻，不栖鸠燕桱鸥凫。鸥凫飞飞入城里，城门如桥但通水。水声夹杂人哭声，不哭难生哭难死。","dynasty":"清代","title":"八月初旬连日大风雨因述见闻作短歌纪灾得十章其三"}
{"author":"姚燮","content":"涩枕支荒壁，凝云切静天。颠童掀梦舞，残火恋膏燃。阔海孤心汩，危巢独树悬。开门抒暗啸，元响发鸡先。","dynasty":"清代","title":"五更不寐作"}
{"author":"姚燮","content":"旷时负良眷，岂复芳妍春？顾非两黄鹄，意态交逡巡。露井桃不华，纤草何由裀？对我一楞山，终日如眉颦。浑朴不可佩，卞玉宜见嗔。咄哉米家颠，袖底藏嶙峋。","dynasty":"清代","title":"客小若山顾氏庄杂诗七章遣闷其三"}
{"author":"姚燮","content":"迥海云摩日，低城树合山。山烟浮野去，江鹭送潮还。佳约宜横楫，伊人正采蕳。如何西逝客，离思不能閒。","dynasty":"清代","title":"江上送客"}
{"author":"姚燮","content":"司徒庙前四古柏，谓是禅木同云亭。森然遥见数里外，入耳已得风涛声。荒烟匝院蔽高日，碧苔满地埋浓馨。大者劲立直兀兀，高二千尺通青冥。穹圆华𠏉四周出，蕤如玉盖垂葆缨。向南一树更骄强，顶脉缘踵无一平。纠麻裹葛极坚致，体则为竖纹则横。墙西一树或非树，鳞爪屈诘头峥嵘。向空腾掷待龙斗，雷雨退避无能撄。其一空洞久槁死，樛枝旁出何英英。梢将西挺更东折，势已顺落还逆萦。低垂众柏亦葱茜，但许环侍同儿婴。地气盘礴固能厚，天工游戏殊无情。当有精气与流贯，千秋万载常青青。忆昔司徒佐炎汉，西南赤甲骄连营。左岑右马互犄角，北平河上无偃旌。可怜勋业等摧朽，滹沱大树随飘零。为抚此树拜遗象，今我吊古心怦怦。诸葛祠堂石碛坏，通天楼观铜盘倾。留兹躯骨尚雄伟，安见土木非神明？遥岚渐向溟渤夕，狂飙忽复虚空行。咄嗟舍去不复顾，苍云肃肃啼巢鹰。","dynasty":"清代","title":"司徒庙古柏"}
{"author":"姚燮","content":"文安公子招春宴，急雨当阶打花片。高筵画烛红两行，笠屐纷来尽才彦。各通名姓了故事，明日车逢不识面。座中许浑吾旧交，夙与李白推同袍。停尊接耳赞吾画，敝帚那值珠玉褒？归来乘醉写长卷，遣仆投君当交券。投君以画报我诗，各出偏师战雷电。我画丑且奇，乱头粗服无媚姿。岂君好色不择貌，胡为昵若西家施？君诗雄且拔，渤澥天低捩神鹘。格如芒刺拳老姜，以舌舐之畏其辣。吁嗟乎，眼前世憾无由补，末技虽工究何取？不能请剑诛殿虎，安用豢狸嚇仓鼠？吾生淮汉流异川，到海而合宁非缘。相逢安可不为乐，苦使白日供忧煎。明当置酒江亭边，西山照杯青娟娟。通阛大道自车马，白云元鹤谁神仙？君还作诗我还画，剩墨洒作风头鸢。轴画作枕抱诗睡，一梦一醒何遽然。吁嗟乎，君发不苍我颜改，壮志平生究安在？废身赘为天下疣，狂论徒邀世人绐。不如归钓南河浔，我亦采药东海岑。南河东海隔千里，千里不隔千秋心。潞河杨柳飘烟缕，玉笛催行唱南浦。意中落落知交散，后此茫茫几回聚？我抚长剑君挥髯，各看青天泪如雨。","dynasty":"清代","title":"答李丈联榜即送其还济宁并示许瀚"}
{"author":"姚燮","content":"季子胸怀硗确成，人间万事不纠萦。风雷抱得三天券，独与镆铘结死盟。","dynasty":"清代","title":"饮试剑阁醉后调主人吴国学羹尧其二"}
{"author":"姚燮","content":"棘心采得一襜果，三头骈鄂似樱桃。几时灵芸唾壶泪，玉汁凝成白髓膏。","dynasty":"清代","title":"过草鞋岭偶得三绝句其二"}
{"author":"姚燮","content":"不知水气深，水底缭青岑。横黛若相怨，邈含清浅心。蘋丝为画箔，桃叶助云阴。留得阴阴幕，巢他双翠禽。","dynasty":"清代","title":"孙氏隐啸园七章其四"}
{"author":"姚燮","content":"覆有前车鉴，民逋地一空。守难群力借，弃与敝襦同。鬼恣跳梁瞰，天愁撒手穷。群公膺上爵，何以问孤衷？","dynasty":"清代","title":"闻定海城陷五章其五"}
{"author":"姚燮","content":"神州无杂树，绀叶敷琅玕。朱明自爞赫，大瀛皎生寒。婉妗御羽轮，旄节交龙鸾。玄璚凤文舄，太真晨婴冠。昨驻汉帝庭，白麟脯为餐。万箓皆秕糠，奥旨心与诠。函三抱诸一，至阴洞层源。当如延陵阳，圣镜览无偏。","dynasty":"清代","title":"游仙诗十四章不必拟郭宏农也其十一"}
{"author":"姚燮","content":"弱魂汝何来，不畏风雪翔。凄然欲我语，无语牵我裳。青红旧衣饰，整整三尺长。沈视好颜色，翻昧久死亡。或我梦犹死，与汝魂徜徉。梦醒我魂在，汝去魂何方？宿火炯照壁，脉脉其皇皇。开门寻汝魂，蒿目天色黄。低烟亘平湿，吹作万瓦霜。霜气接江海，海上孤城荒。城中湖上屋，水影交筼筜。水风摇孤灯，病人寒在床。人病刻悲汝，心腑交摧伤。魂兮信有知，去慎毋相傍。昔年汝病死，厝骨黄土冈。梨花两开落，临之无一觞。哀饥饮邙露，谁为耶与娘？缘梦致邈感，旧恩汝未忘。否因一气通，幻召无参商。灵草隔瀛弱，玉叶永萎𢦤。安能悟达化，委念亡何乡。","dynasty":"清代","title":"弱魂梦亡女作"}
{"author":"姚燮","content":"蓬莱相对玉峰高，酒阵筵翻三峡涛。帝极星辰森象纬，天钧日月转鸿陶。太平身世真宜醉，草野文章亦自豪。几辈正声参雅颂，未惭仙骨冠花曹。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其一"}
{"author":"姚燮","content":"弱冠走千里，羞与伏骀并。朗眉逼英爽，澄眸照清迥。读书阻奥义，妙悟得俄顷。风轮籋天马，中蹶由恃敏。愿以特达气，挫鍊入沈静。两仪递昧旸，流辉日夕警。宝哉太阿剑，毋使匣韬影。","dynasty":"清代","title":"赠壶园同寓诸子五章其四金匮徐炽昌"}
{"author":"姚燮","content":"灼灼双鼠目，无事常含嗔。宁骑山中虎，莫犯马上人。","dynasty":"清代","title":"当古谣十三章其二"}
{"author":"姚燮","content":"昨宵梦落大庾岭，星辰不高万籁静。美人剪碎蝴蝶衣，散为玉云照千顷。晓来天影如碧绡，奇采尚在空中摇。神有所注恐其逝，急拓长笺扫窗翳。一枝两枝脱笔生，六七枝成更凝睇。恐有灵姿媚煞人，叹尔胡天复胡帝。回笔故作倔强枝，千丈而落有石势。千牛力挽不得转，又恐旁人厌粗厉。吁嗟乎，柔茹刚吐吾两难，间以一箭湘江兰。莫怜娟好如女鬟，劲弓百石兼能弯。画成弃取听人意，置酒且看门外山，山中之云何其閒。","dynasty":"清代","title":"题画梅三章其三"}
{"author":"姚燮","content":"自别诸君已四年，敝衣尘帽各相怜。有才炫世皆为累，失意看花总不妍。静夕漫参枯木偈，颠风谁挽下滩船？尽拌一醉如泥烂，斜月梧阴抱石眠。","dynasty":"清代","title":"道中阻雨过同年黄体正寓斋并招徐雯朱渭清两孝廉饮醉宿话旧纪事感怀即赠黄君得四章其二"}
{"author":"姚燮","content":"倚定香篝睡稳。奈人远、梦无凭准。一点愁心暗中忍。柳般腰，月般眉，都瘦损。路绝天涯尽。算万水千山还近。那处琵琶唱凄紧。月昏昏，柳丝丝，楼隐隐。","dynasty":"清代","title":"夜游宫"}
{"author":"姚燮","content":"欲慰亲心怡，加饭努吾力。回首见病妻，牵儿出帷侧。如何憔悴容，竟非昨所忆。双眉颦不舒，知尔怨深抑。睨我身上衣，昏澹有尘色。如忘亲在前，低头手相拭。阿妹依母边，蓬妆未梳饰。谓兄行路劳，劳当暂眠息。","dynasty":"清代","title":"到家四章其二"}
{"author":"姚燮","content":"独眠窄院似江舲，但有垂帘不障屏。月到帐心花影白，梦看天色水光青。乍来风响参鸣雁，寄我乡愁落大溟。料得此时吾屋外，荻花鸥渚有疏星。","dynasty":"清代","title":"独眠"}
{"author":"姚燮","content":"干戈凋瘵已频年，贞复才如宿火燃。得饱便忘离乱苦，有司坐失转移权。争输黛汁涂秋蚓，力省金钱买夜蝉。道是太平祥瑞气，烛龙上与柳星缠。","dynasty":"清代","title":"九月望夕散步日月湖观社火归而有作得四章其四"}
{"author":"姚燮","content":"十年键阁注孙吴，寄襆军营写阵图。骨相从今宜食肉，不嫌文字变豪粗。","dynasty":"清代","title":"舟中怀都门故人诗三十绝句其五"}
{"author":"姚燮","content":"密诏传宣紫禁谟，宸心愤切盼归俘。九重岂料移冠戴，三院谁为请剑诛。快积劳心焚象齿，恨分筹米换龙珠。愿还安宅邀天福，多少苍生泣海隅？","dynasty":"清代","title":"诸将五章其二"}
{"author":"姚燮","content":"罨画楼台春镜雾。一笠西陵，人唤红船渡。梦影分明湖上路。蘋花飘尽鸥无语。回首幽情无着处。水角低云，云角江城树。树角寒风城角雨。愁声欲卷愁人去。","dynasty":"清代","title":"蝶恋花雨中泛西湖晚归"}
{"author":"姚燮","content":"饱食知自羞，创论相耸谀。主将寡真识，贴耳受其愚。发帑同运泥，不复量所需。操阃虽有权，在网势实孤。大旗翻冻云，万乌绕营趋。磨盾俟奏功，往者正延纡。","dynasty":"清代","title":"后从军诗五章其三"}
{"author":"姚燮","content":"香粟佛天饭，蕊珠仙界衣。托名应自贵，含蕾再难微。荡子甘心与，村娘愧发稀。一春清素愿，消受露华霏。","dynasty":"清代","title":"珠兰"}
{"author":"姚燮","content":"是月青莲，是水东坡，君殆有之。叹入山避劫，未除色相；观河皱面，竞换须眉。身外分身，梦中寄梦，影默形喧枉自疑。千年后，定思骝市骨，赏豹悬皮。世间谁是谁非。总一样、元符佩吟痴。且放将愁闷，因缘广结；拓开心眼，造化同师。听我为鱼，任他呼马，高卧梅花醉屈卮。披图看，算左邻谷口，右促天随。","dynasty":"清代","title":"沁园春"}
{"author":"姚燮","content":"白云为门山扃开，巨笔力拄千峰颓。万牛迸怒作一磔，提携天象何雄恢。阴萝静月猿夜哀，虬松骨老生红苔。谁欤跌荡纵奇想，静眠十夕搜神雷。此书得羼金石志，韩梁张史皆可灰。遐哉太始广封禅，翠华不得巡穷陔。敕移丈八岳东石，裹烟缠雪投蓬莱。文昌中极洞星牖，玉峦环拥莲华台。猛钳虎爪入真定，特摛龙秀包元胎。铜驼石马几陵替，牟尼出世无劫灾。了然心目摄皇古，顿思焚楮逃讥唉。房精𢤱悷天驷来，金刚不毁神毋猜。题名几辈弄刀斧，碧落炯炯吾愁埃。","dynasty":"清代","title":"屏风岩观汉隶四明山心四大字磨崖刻"}
{"author":"姚燮","content":"一摘蔓篱豆，再摘垂墙瓜。顾彼屋角榴，纷纷尚含葩。晚食坐轩牖，不厌儿童哗。飞萤偶来停，一鹊犹喳喳。海月向东吐，树影山同斜。虽无疏襟风，露气清可嘉。笑语且迟寐，远唱同咿哑。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十六"}
{"author":"姚燮","content":"城上乌，尾毕逋。将弹尔肉腊尔肤，尔不远飞胡为乎？城上乌，声呜哀。昔年城上有大树，今日城上无蒿莱。城上但有白骨堆，尔不远飞将胡为？天海秋寒月苍莽，西风到地一千丈。羽如败叶飒已彫，心悬空阔魂难逃。鬼车旁睨流涎臊，七星闪闪芒如刀。","dynasty":"清代","title":"城上乌"}
{"author":"姚燮","content":"华胥天有太平乡，清梦吾栖玉照堂。几辈黄金骄骨肉，有谁白铁鍊文章？颇憎目过窗驹疾，未任心随磨蚁忙。挽得一丝春信息，初梅泄气在微茫。","dynasty":"清代","title":"挽得"}
{"author":"姚燮","content":"素壁无尘帽影斜，略分明筱互青霞。不邀人市繁车骑，即抵空山古岁华。帘角水纹摇荇叶，樽心夕色转薇花。醉来扶柳庭心立，吹过城头一字鸦。","dynasty":"清代","title":"朱舍人俊招同人饮湖上长丰山庄二章其一"}
{"author":"姚燮","content":"燕飞何仄仄，苦尔亦离家。高城已无柳，朱门今宿鸦。长安有春色，不似故园花。辜负二三月，吾怜尔计差。","dynasty":"清代","title":"燕二章其一"}
{"author":"姚燮","content":"海气含夕晖，赪然照东岫。谁怜孤树枝，对我病颜瘦。天造无至平，耳目有奇彀。当借禅缁书，缄心习无漏。蹊南归倦樵，草动出鼯鼬。欲摄晻薆思，移之入苍秀。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其四"}
{"author":"姚燮","content":"夙时盛文宴，造化与持宰。驻马城南郊，一樽有千载。盟词可镌石，历劫不能改。讵谓他时逢，剩我两人在。生者异乡县，死者归山邱。白日照千里，不及天尽头。河水出昆崙，万古无回流。河水无回流，白日有时夕。我发今萧疏，君髯已盈尺。转悔去日短，未与竟欢悦。安知自今往，复能几回别。","dynasty":"清代","title":"与汤郎中鹏话旧感赠五章其三"}
{"author":"姚燮","content":"齐南偪阳国，地接微山湖。湖中有荷叶，湖上多蘼芜。凉烟上蓬勃，一气青模糊。撄胸密尘网，久与灵明疏。幽芳信可撷，惜我在道途。荡舟见远人，飘没同行凫。","dynasty":"清代","title":"南辕杂诗一百八章其八十五"}
{"author":"姚燮","content":"凭轼陵高阜，六合在眸局。苍霾东南来，郁浡万山足。旋风为歙张，浩然盘大轴。人烟没泱漭，真气返沈穆。烛龙羾天门，琅琅散珠玉。青童芙蓉车，下界走軨辘。奇幻得未有，内志转约束。舆伧鼓勇健，争道叱樵牧。百阻始出难，荒歧见茅屋。叩门不问主，惝恍暂停躅。瓜蔓高上墙，庭虚惨生绿。牛羊驯笼槛，畚锸半泥浊。岩溜接瓦飞，清溅润枯目。村叟志丰歉，啧啧誇既渥。服力不藉人，安处遂生欲。咄余何为者，以身供驰役。变境动辄遭，屼峍入心曲。定久回怖生，出门还返瞩。大化善翕辟，氛阴敛忽倏。骄阳掣高宇，平照暻如旭。群峰错金碧，众涨浮晃昱。始知天变常，意在苏万族。微得动潜理，畏倖付亭毒。且行随所休，等身于蟆蠋。","dynasty":"清代","title":"西悬岭至孔家岭遇雨憩村家题壁"}
{"author":"姚燮","content":"壮得封侯色，华旌夹路飞。飘摇如侬苦，含态亦相依。绣谷多芳树，蓉湖有钓矶。此行好风月，还我薜萝衣。","dynasty":"清代","title":"赋得大道柳八章其八"}
{"author":"姚燮","content":"京门秋色紧，铩羽落东南。得见翻嫌暂，牵衣各未堪。我行犹怅怅，君发已毵毵。后会凭何许，天涯此驻骖。","dynasty":"清代","title":"东光驿道中遇徐寿昌"}
{"author":"姚燮","content":"揽辔东徐道，风光入望迁。居人忙打麦，天意属丰年。漫说通输易，还愁补救偏。知曾前夜雨，千里遍齐燕。","dynasty":"清代","title":"雨后出岔河野望杂兴五章其一"}
{"author":"姚燮","content":"宿雨沐朝暾，凉光到地温。耕童黄箬帽，饷女绿丝裈。护果茅当径，窥篱犬隔门。门前禾百亩，晴碧荡沄浑。","dynasty":"清代","title":"雨后出岔河野望杂兴五章其二"}
{"author":"姚燮","content":"野菜花如绣，满塍黄蝶飞。翩迁逐风去，撩乱上人衣。佳日留春态，劳心羡物机。林阴接芳草，天宇极清晖。","dynasty":"清代","title":"雨后出岔河野望杂兴五章其三"}
{"author":"姚燮","content":"榆柳参差树，村庄八九家。山幽知地暖，五月见桃花。墙角忙分秫，萝阴罢浣沙。适机忘日夕，随分习耰耞。","dynasty":"清代","title":"雨后出岔河野望杂兴五章其四"}
{"author":"姚燮","content":"草藉水牛眠，溪回出钓船。石泉溅作雨，林气蓄成烟。野鸟迎暄语，山塍入晚妍。柴桑知不隔，尘虑一为蠲。","dynasty":"清代","title":"雨后出岔河野望杂兴五章其五"}
{"author":"姚燮","content":"平绿低斜照，危山向夕行。草浓埋石色，沙滑带冰声。万橹趋淮岸，孤云下角城。马蹄知亦倦，踯躅起悲鸣。","dynasty":"清代","title":"宿迁山行"}
{"author":"姚燮","content":"天形分斗极，地势限河流。日气低生雾，涛声壮入秋。山阳失归鸟，云外落孤舟。一角琅琊树，苍茫郁海州。","dynasty":"清代","title":"抵王营河口"}
{"author":"姚燮","content":"相地得区要，开津利上供。连云走舸舰，排闸固坊庸。入馔江鱼贱，分香野树秾。甘罗城下水，日射气溶溶。","dynasty":"清代","title":"清河"}
{"author":"姚燮","content":"夹溪松巘苍郁奔，上一壁天为垠。羚羊砺角吸天水，水烟剥落灵芝根。万篁密相抱，洞凹坡凸无由分。其上虹一痕，缭之萝片青蒀蒀。水精作宅闭朱户，中有太古仙鹤䙰褷魂。仙人绿发清虚君，琐裳薄曳秋霞薰。桃花作饭柏作茗，画苔不冻琴丝温。至今姣好似童子，肌镂玉采光䩉唇。招我不来君生嗔，我今来矣君何言？但见纤鸾啁啾下上语，琪树华羽乱拂菡萏云。一云一菡萏，菡萏无叶云为皴。菡萏不翠云不白，化成百千万亿环抱之珠光轮囷。或疑白龙游戏过星渚，瑶空挂下之而鳞。倏为璎珞綷䌨，华鬘缤纷。三元灵辎五景幡，婉妗环佩昌容裙。或有玉宸太乙游碧津，或疑暗黄霏上蓬莱尘，又为凉素揉碎昆崙蘋。又为九苞之凤，五色招摇麟，丹螭振翮元狮蹲。阴阳离合变幻难复极，然后散作一丝一缕冉冉度出天南门。人间富贵声色欢乐之事尽如此，一身琐琐还何论？似将生平出处荣悴历历胸中扪，使我胸中渣滓猛涤无留存。璇澜泻涧浮寒曛，冰壶四澈天无昏。照我独影癯且髡，得毋出入风火水劫不死之巫猿，颊上犹带枯莓纹。倘容提飙挈月常寄一瓢住，我当造泉铸石重此开乾坤。","dynasty":"清代","title":"过桃花峡坐峡心濯缨石看云成歌"}
{"author":"姚燮","content":"频来侧鬓听吴骚，漫记啼痕满絮袍。柳外骊声喧市路，荻边鸥梦静渔舠。过筵钟急灯齐上，入幕山明月渐高。烟水漂花香不尽，美人如蝶梦魂劳。","dynasty":"清代","title":"山塘酒楼"}
{"author":"姚燮","content":"一年春又尽，明日事难知。良会此萍梗，深心共酒卮。情来不辞醉，欢在即缘悲。城角垂杨树，为谁绿满枝？","dynasty":"清代","title":"潘丈德舆招同孔继鑅江开沈肇熙吴大田张际亮鲁一同饮城南酒肆饯春"}
{"author":"姚燮","content":"无巢堪借宿，怜尔过天鸿。世境多难问，吾身未甚穷。得邀天相厚，且拓酒怀空。搴我芙蓉袂，招他薜荔风。","dynasty":"清代","title":"赁百梁桥南杨氏屋移家寓居杂述十三章其十二"}
{"author":"姚燮","content":"断袖零歌。呜呜咽咽，泪满衫罗。莫说来时，不知别后，愁到如何。一帆落日长河。天远处、春山夕波。不分留伊，便留伊住，住也无多。","dynasty":"清代","title":"柳梢青"}
{"author":"姚燮","content":"惜无桃花枝，看汝蹴花嬉。纤可玉笼养，娴能水性知。愁风寻户避，唼藓下阶迟。拽手竹竿短，娇儿惯与欺。","dynasty":"清代","title":"雏鸭"}
{"author":"姚燮","content":"解得秋柴束，都为骨立形。荒山邀满月，皎墨撒明星。小署阳春券，相思故屋屏。居然成揖让，旧腑拓新町。","dynasty":"清代","title":"夜坐画梅三章其一"}
{"author":"姚燮","content":"大桃天半媚云旗，二月柔条动绿姿。压阵风鸢遮白日，籋空野马罥游丝。戽绳夹道悬髡树，土锉当门煮烂茨。醉倚垆头闻乳燕，氲氲易触是春思。","dynasty":"清代","title":"自汴塘至小山子同钱同年廷薰作四章其四"}
{"author":"姚燮","content":"日颓云紧晚笳凉，凋槭城台鬼作乡。官守令穷狼脱柙，东南辎断雁筹粮。孱民久困心疲苶，下士难矜项崛强。天诏传闻恩宥远，伫看穷夜发春旸。","dynasty":"清代","title":"闻粤东安抚之信明州夷军将次退撤待还乡县感成二章其一"}
{"author":"姚燮","content":"旗纛鬨如沸，弹压千屯营。睨尔双眼白，顾我双眼青。","dynasty":"清代","title":"当古谣十三章其六"}
{"author":"姚燮","content":"木兰船，鹦鹉渡。秋浪拍天阻。菡萏双双，凉夜弄昏雨。何如菂乍含时，遭风竟折，也不到、酿心成苦。最难处。樽前意外重逢，含怨逗眉语。机上棼丝，欲解转无绪。须知侬意非萍，天生轻薄，肯任逐、流波来去。","dynasty":"清代","title":"祝英台近其十一并序"}
{"author":"姚燮","content":"忆昨揽朋辈，置酒临大江。青山接天色，日黑云头黄。风林扫低叶，孤鸟飞自昂。东南接天海，隐隐见故乡。狂歌振吴市，飞梦不可航。得乐且为乐，勉尽天涯觞。","dynasty":"清代","title":"秋夜二章其二"}
{"author":"姚燮","content":"五月梅雨溽，昔别在京畿。君马太行去，吾船越海归。关山兵忽隔，信息雁同稀。不信复兹遇，相惊转自疑。","dynasty":"清代","title":"赠叶舍人名沣六章其四"}
{"author":"姚燮","content":"时予投荒山，与公隔百里。泬寥天无鸿，但有燧云紫。燧云连句馀，江河见枯底。盗贼如猬毛，官衢绝行屣。报书苦无由，传闻惑生死。纸笔成废材，何从诉心痏？坏牖风灯孤，村鸮夜搀鬼。卧见蚩尤星，阴芒射床觜。有时梦见公，深墨面容毁。似悲西风盲，苦漂断矶苇。民户多不完，谁犹弁矜頍？但祝公早还，洁身尚非罪。匿有灵均怀，在眼即湘水。犹期他日逢，同证此身诡。置酒明山高，一振气颓委。","dynasty":"清代","title":"闻冯太史登府讣寄挽六章其五"}
{"author":"姚燮","content":"疏灯隐隐柳丝摇。楼近人遥。春愁着意知深浅，恐难掩、两眉梢。东风江上茫茫路，吹雨添潮。便□流得残红去，莫流向、谢娘桥。","dynasty":"清代","title":"落花时"}
{"author":"姚燮","content":"行路难，行路难。行路弗难，人心之险如蜀山。蜀山之险，险犹可测，人心之险，乌知其极？","dynasty":"清代","title":"短歌八章其一"}
{"author":"姚燮","content":"小鬟弹户，报灯花阑矣。脉脉良宵酒醒未。恰琼钩不挂，帐穗如烟，风漾漾，漾得梦边愁起。愔愔还惜惜，怯怯恹恹，小小娇憨总难记。只记病凉天，钗凤斜扶，兀梳个、亸肩蝉髻。算树上、青梅可怜生，作一样辛酸，雨窗滋味。","dynasty":"清代","title":"洞仙歌四首其四"}
{"author":"姚燮","content":"长安客中春已归，春归不归留者谁？南西门外杨柳店，四月尚有桃花飞。平沙风驰三五毂，芳草波翻马蹄绿。燕语不断金张门，莺梦疑飘韦杜曲。出城一里闻酒香，烟丝暗搀麦气飏。燕姬低鬟唤车子，吴伧侧帽携笛郎。脩廊缭池八窗洁，荷叶初胎芦笋茁。茶阴珠喷蔷薇雨，舄底银堆杜鹃雪。隔座低歌吾浅斟，句留春意同一深。水无网罟萍嬉鲫，院有儿童弹逐禽。斜晖当衣画疏黛，新月窥林作慵态。愁可欢偿解券豪，醉得人扶上鞍快。重关欲锁金吾严，暮色催行难久淹。繁丝急管都消歇，剩与西山媚独帘。","dynasty":"清代","title":"偕同人游尺五庄饮王氏酒垆作歌"}
{"author":"姚燮","content":"佛灯荧荧一星挂，庭笋将篁箨初败。雏僧六七如雀群，抢攘团蒲学膜拜。柴门松绿篱枳黄，夕照在地人影长。东风不受海烟气，吹动春岚作麝香。","dynasty":"清代","title":"息耒院"}
{"author":"姚燮","content":"坛坫巍巍东阁开，群公联袂肯偕来。乌尤郭璞九仙骨，花县潘安六代才。惭愧贱名留短碣，风流耆宿感蒿莱。归帆明日钱江梦，定挈灵猿倚石台。","dynasty":"清代","title":"息耕草堂冬日即事杂诗五章与黄太守丈安涛其五"}
{"author":"姚燮","content":"梦催残酒同醒，谁怜身世扁舟住。衾孤絮薄，灯孤焰短，帘栊何处。斜月当城，明霜在岸，暗潮生渚。奈么弦泛怨，深屏送笑，都换了、凄鸥语。况复烟江西路。画愁颦、秋山无数。最难消受，芙蓉冷日，荻花疏雨。暗视飞鸿，莫教啼向，那边楼去。怕重来春尽，陌头杨柳，剩漫天絮。","dynasty":"清代","title":"水龙吟梦醒江舟，怆然赋别。"}
{"author":"姚燮","content":"高风自栗烈，挹之吾知和。沄沄玉镜光，摇动春江波。开窗放天影，莹若新濯罗。澄想有馀隽，写以低声哦。两心各夷惠，爱正情无阿。酒尽不识醉，宁复思其他。","dynasty":"清代","title":"同姬人饮酒竟日得诗五章其四"}
{"author":"姚燮","content":"荒林萧槭瘦鸦语，新月含颦愁暮雨。未防一寸羁人心，揉满空天作云絮。时逾十月寒已深，家山入梦无碧岑。水气当衾海浮郭，烛华晕箔霜吹襟。诸君传酒为我斟，便苦力弱终当任。感君心迹照白日，使我陌路轻黄金。明朝飞雁东南沈，瓠巴在座犹可琴。一弹再抚手指乱，夹杂宫商不成段。佳人按节敲玉钗，钗不断时肠已断。苦无杨柳牵暗春，那得芙蓉慰清怨？诸君不须怨，佳人还弗悲，我亦不敢双泪垂。譬如同此天地不相见，而子于我知为谁？男儿不为无根之萍任飘泊，海枯石烂终当归。深宵深意合深酌，不争痛饮将奚为？","dynasty":"清代","title":"十一月八夕妓筵醉歌留别刘大镐朱懋宁曾廷炽诸文学暨钱钧金学纯两上舍"}
{"author":"姚燮","content":"割地难言尺土轻，未闻犬马解输诚。谰辞敢抗天王券，馁气先缘节相旌。巧索民输弥上帑，苦搜亡寇卫长城。千秋史笔严功罪，几见巍勋武断成？","dynasty":"清代","title":"诸将五章其三"}
{"author":"姚燮","content":"关河飞鸟荒，独翮去愁窘。爪铁卷欲摧，脑箍厉逾紧。拉云不可餐，势极更难忍。可怜风欺毛，彫落已垂尽。燕雀谋剩粒，适命保愚蠢。负德频饱飏，汝将冀谁悯？安有血肉肥，恣汝无餍吻。天心当悟时，贤人略抒愤。","dynasty":"清代","title":"饿鹰"}
{"author":"姚燮","content":"不履中极高，安知下方窘？置我太始间，神驹气为靷。朝海群岫严，缠天万松紧。华虹骁将旗，璎云上台衮。山门作扇开，若恐曜灵隐。石乳多溽烟，蒸为五色菌。往结永寿缘，回顾玉堂近。汉代梅南昌，于何类潜蚓？","dynasty":"清代","title":"由妙庄严路至普济寺三章其二"}
{"author":"姚燮","content":"鬨甲虫天斗蛣蜣，土龙旁睨不能骧。欺人谰语牛鸣盎，贼世仪文虎拜伥。枉使忧心终堕棘，漫怜废肘竟生杨。帝车上握招摇柄，纬度璇星任角张。","dynasty":"清代","title":"寓感八章其五"}
{"author":"姚燮","content":"飒飒彯缨舞太阿，当筵慷慨复因何？拥貂上相投壶乐，监雉劳军枕盾歌。那得洪渠成美酝，愿扬天水洗雕戈。重须置酒青山顶，手撷桃花唱踏莎。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其四"}
{"author":"姚燮","content":"遥夜极清凄，吟声相閒低。欲为天马啸，怕警露鸦栖。辙正誇能合，槎孤愿引迷。石床松可簟，拚我醉如泥。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其五"}
{"author":"姚燮","content":"空光浮大川，云脚切遥天。一鹭炯浮水，千杨翠合烟。疏钟鸣梵阁，高网晒渔船。理得沧浪曲，泠泠风过弦。","dynasty":"清代","title":"安平镇"}
{"author":"姚燮","content":"急水下沙堑，斜月明戍楼。东星灿房氐，西岭森栝楸。冥焉寡佳眄，郁尔生古愁。龙气倏以变，虎迹行相侔。大海互唇齿，其背黄河流。并声合一鬨，激籁同九秋。摩天极悍厉，蹑地无停留。去烟千里平，夕色苍浮浮。高雁响潜远，隐隐下徐州。野火散燐碧，若在龟山陬。我马自驰突，去去知安投？夙闻齐东民，斥土鲜穰收。但冀夏牟熟，或补秋荒忧。非期相荡潏，农癈民何筹？委以告籴计，谓可移粟谋。斯时万瓦屋，老稚啼嘤嚘。繄予行迈人，怅望心徒悠。凭轼赋此诗，守土谁贤侯？","dynasty":"清代","title":"阴平车中大风"}
{"author":"姚燮","content":"垒壁当关藓悽绿，野狸独窥空树腹。三更明霜作雪明，高压城门低压屋。城门断旗摇断笳，屋无人住无乌鸦。乌饥自啄海边骨，笳短能激风中沙。风吹云头星破碎，月穿海脊山昏斜。乱砾暗走警剽弩，丛荆忽白疑芦花。恍闻故鬼新鬼语，千里万里不见家。将军昔驻霹礰车，画鼓中营猿臂挝。揭竿待刃月氏首，抢岸拟沈车纽艖。五千校士一坑陷，蜑雨泊血尸如麻。贼酋锦袜头蒙幏，拆营造阁同浮阇。琉灯四檐碧光转，万燐影里悬荷茄。长柄九曲金琵琶，鹿姑肉袒歌咿呀。咿呀一声万燐黯，烟底殇魂飘冉冉。卖酒楼台死气多，拥艳山川生色减。渚栖觅宅青雁悲，野哭寻坟白杨惨。市舸危樯天不遮，羁士薄衿泪难掩。今我与客惟两人，形依影接忘主宾。此地何地夕何夕，何时得晓何年春。残燧方收吉祥岛，流胔谁葬十六门？祭亡越国无尊俎，招梦徐州有子孙。我歌摧恻愁沄浑，客亦听之悽心魂。却羞我辈逃兵劫，枉戴高乾履厚坤。","dynasty":"清代","title":"同徐文学廷济月夜步海口旧战场作歌"}
{"author":"姚燮","content":"瘈狗不愁顶生角，盲马何能识山岳？煮硝炼磺求外丹，升天犹易脱骨难，肥肉留与他人餐。","dynasty":"清代","title":"当西曲变歌三章其三"}
{"author":"姚燮","content":"北风吹我衣，入门见素帏。哀哉天地中，乃有今日期。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二十"}
{"author":"姚燮","content":"危墙百仞同摇扇，过顶飞砖递成片。飞砖迸石石火飞，沟缝枯骇飞电。东邻椽崩食愁灶，西邻壁穿卧愁盗。东邻西邻还弗愁，不闻朱翁卖篾栖破楼。全家压死湖桥头，骨肉狼藉无人收。","dynasty":"清代","title":"八月初旬连日大风雨因述见闻作短歌纪灾得十章其五"}
{"author":"姚燮","content":"一尺之上青天，一尺之下黄泉。生而为人其际，此子胡独迍邅？桃李花早，松柏寿考。穷尔百思，不越大造。我身为椟，我心为宝。宝韫椟中，毋使尘扰。读书学剑难两成，静思密室处，动思深山行。密室萧条多黠鼠，深山荆榛有饥虎。出门入门还两难，歧路而立生长叹，空林日落闻急湍。","dynasty":"清代","title":"和弹篇七章当鞠歌行其一"}
{"author":"姚燮","content":"西蜀年少子，才气薄秋云。冠弁灿珠绣，捷策金马门。欢宵侍宫宴，汎瑟娱阳春。蕙风畅幽素，桂月流艳芬。扶掖辞内闼，含醉骄主恩。凉飙下金井，梧叶飘纷纷。苞凤愁铩羽，回舞丹邱垠。盛宠久难恃，荣华转就湮。太白有仙骨，散发走燕秦。","dynasty":"清代","title":"拟古五章其四"}
{"author":"姚燮","content":"露横江，香隔水。领到借姑风味。胎一束，孕秋烟。十三逢闰年。□花角。蜻蜒宿。晕上纱衣凉绿。疏雨过，白莲开。但招蝴蝶来。","dynasty":"清代","title":"更漏子红蜻蜒慈姑花画册，为任竹君题。"}
{"author":"姚燮","content":"金丝细剪。恁弯环袅就，看时零乱。背花阴、掩袖凝思，蓦琼响纤纤，扣来银钏。玉指双挑，把恨结、无端寻遍。笑团圆样子，层层抱住，到头不断。似缘蚁珠宛转。似青蝉离蜕，绿蚕卸茧。便输伊、铁石心肠，怕几度回来，也须柔软。解慧鹦哥，隔烟影、频频偷见。总怜如、绕梦疑山，只明一半。","dynasty":"清代","title":"解连环观女郎九连环作"}
{"author":"姚燮","content":"江上斜阳不到屋，屋后梧桐晚逾绿。梧桐绿照病者衣，拂面乍有东风低。低风渐高梧叶颤，上有黄鹂一双啭。黄鹂爱梧不爱风，似与病者心性同。东风未归春已倦，芳草青山各含怨。东风欲去花渐稀，明朝当换白袷衣。","dynasty":"清代","title":"春晚病中作"}
{"author":"姚燮","content":"虚堂宜空谷，何以多好兰？交叶良葳蕤，结花况复繁。众嫭环屏风，梳栉无同鬟。随其向背陈，不厌周匝看。四壁澹摇绿，当槛疑有山。微风过吾袂，空响生琅玕。悄然顾横席，琴弦润方安。惜无中散嵇，取我胸怀弹。","dynasty":"清代","title":"春晴过江氏园三章其二"}
{"author":"姚燮","content":"筹饷招亡军，岂真恤其命？要将安抚功，据为入告柄。一事千龃龉，朝发暮更令。四末筋未舒，河鱼腹先病。左右资宠荣，顺势迭逢迎。谁复先路驱，试摩敌锋劲。","dynasty":"清代","title":"后从军诗五章其四"}
{"author":"姚燮","content":"身入漆氏林，惧夺墨之质。游骑驰八埏，终当有归室。平达无可疵，等于中危疾。鼓翮随凤鹏，何能破天出？岂真元籁初，欲奏必琴瑟。扪心不可安，展转视吾笔。","dynasty":"清代","title":"岁除日自校一年所作诗戏题三章其一"}
{"author":"姚燮","content":"狒狒兽之类，居然人其冠。容纳不相拒，须感天恩宽。三苗窜舜世，终无不格顽。奈何游釜蛙，妄思扬其澜。虚实使尽窥，目前尚匪患。岂真砥海臣，岳岳无太山。吾县拒百里，唇亡齿愁寒。颇虞风鹤声，扰我家室安。官吏谋一身，犹苦身手单。剜肉医疮痍，奚补斯民艰？事急策所全，不如豫于先。何当叩九重，陈我书万言。","dynasty":"清代","title":"闻定海警感作三章其二"}
{"author":"姚燮","content":"劲筱青不阿，孤持见风节。美人在巴陵，癯猿影同孑。屈贾之所乡，昭潭至今洁。瘀郁三千年，得君气一泄。忠孝无两辙，劳此寸衷热。国远家无亲，废身定惭拙。应编经济书，少补独居劣。毋为哀骚吟，竭尔杜鹃血。","dynasty":"清代","title":"春夜都门怀人诗十七章其六"}
{"author":"姚燮","content":"流水当门过客稀，独依古木看斜晖。大江云雁书应到，白发霜灯子未归。海雹夜来犹打屋，园蕉秋后已无衣。鹿卢在手生尘色，起唱朱驎泪一挥。","dynasty":"清代","title":"息耕草堂冬日即事杂诗五章与黄太守丈安涛其三"}
{"author":"姚燮","content":"颂敦锡始周颂臣，雍容同𥦓㐆鄀陈。伯角仲𠭯孰先后，制兹天器光斑珣。年不书王异师遽，霸魄并义沈结璘。宫为朝寝宰左右，六门九级罗冠绅。窒□曰室太曰大，廷与庭合严遵循。命师以友证呼解，下颁宝笧荣其身。监治辅弼匪殊职，䲨釐俯戴何彬彬。造或作𨖄实通造，韦市为芾垂玢豳。銮旂相属虢𡨗例，攸勤用答仁风醇。以首再□臣悚仄，愿森觿佩锵凤驎。扬休之典溯韩奕，显为不显词相因。龚于艾召姒于姞，均此冥漠通其神。皇煌朕台暨追仰，犹蕲曰祈钧曰均。眉寿无畺万亿算，虔健录禄怡叠臻。奇文古义恣紬绎，何论畯俊霝惟亲？其言一百五十二，若铁铸距珠穿蠙。𡥨妊喿父昔云赐，下及辛卯侪甫申。倘披蒲莞奉西序，虎蜼焜耀谐仪宾。三千馀载迭兵火，提铅出冶光华新。我思当日策勋旧，彤扉玉陛交咨询。燕及朋友乐许许，相予肆祀言訚訚。只今遗器虽宝守，何啻版誓传郿郇？载翻墨蜕写长句，冗爵𦣞爵非其伦。","dynasty":"清代","title":"周颂敦诗"}
{"author":"姚燮","content":"中路无归感式微，却横江雾掩阳晞。坐鞭穷户千牛瘦，走豢通侯五马肥。操臼已忘新妇态，当锋谁解小郎围？愿渠早悟浮萍命，莫作狂花历乱飞。","dynasty":"清代","title":"愤述六章其一"}
{"author":"姚燮","content":"动取空言诮，高文久若菅。谁知千里翮，原向伏时娴。真赏难虚弋，吾躬转惧难。石潭清在户，未忍照衰颜。","dynasty":"清代","title":"喜魏源王柏心李杭诸君成进士寄之以诗五章其三"}
{"author":"姚燮","content":"平生亦能咏，骨槁肉相腴。尔与示龙象，吾今得颔珠。星明堪助月，韩在愿为苏。自日照千里，黄河合一趋。","dynasty":"清代","title":"书鲁一同诗后三章其三"}
{"author":"姚燮","content":"变徵空挑卓女弦，幽怀枉写薛涛笺。莲真自洁泥何污，絮到无归浪始缘。但得小红依石帚，何输萼绿嫁羊权？愿从闭户皈清净，莫漫春灯怨杜鹃。","dynasty":"清代","title":"閒情续诗八章其八"}
{"author":"姚燮","content":"东岩气清下有湖，隔云飞出青毛凫。传闻六月可浮艇，明月媚荷风媚菰。","dynasty":"清代","title":"过草鞋岭偶得三绝句其一"}
{"author":"姚燮","content":"我有梨花春，劝君饮之尽。要行明日行，江头雨凄紧。","dynasty":"清代","title":"当古谣十三章其十"}
{"author":"姚燮","content":"国无民也，曷慰乎为天子。王之丧也，臣妾何俟。麟以鹿群，不如犬豕。","dynasty":"清代","title":"杂拟汉人小诗十二章其十"}
{"author":"姚燮","content":"关山万里入清寥，谁向蓬莱挂酒瓢？城树鸟还估舶碇，石坛风紧将旗摇。浪边小屿低愁没，烟外斜阳短易消。我欲移家从浩漫，鲁连梅福两难招。","dynasty":"清代","title":"登招宝山"}
{"author":"姚燮","content":"持樽倚阁迥无群，水气濛濛似客醺。仙阙微吹花界雨，佛天高揭午钟云。适逢俯仰留今我，且外形声索至文。明欲踰扬下徐泗，朔风驱马走沙氛。","dynasty":"清代","title":"自清波门泛舟游北湖诸胜饮陆氏酒楼题壁四章其四"}
{"author":"姚燮","content":"芳草天涯。叹频年听厌，断鹧零鸦。恁分春阁影，寄怨到窗纱。便须慧性解琵琶。怕千种、凄凉难诉他。君不信，认翠押、护愁低下。青挂。湘翎奼。秦陇树遥，纤弱离乡乍。直恁相依，未邀固宠，又背东风轻嫁。明月梨花梦沉沉，恐伊还恋人如画。看罗裳，泫娇红、宛转啼也。","dynasty":"清代","title":"换巢鸾凤有邻媪以金龙鹦鹉来售者以词告之"}
{"author":"姚燮","content":"斜日疏花燕子还。天涯今日此凭栏。但留画本驻容颜。脂粉漂零人面易，韶华消遣客心难。江南归去怕春残。","dynasty":"清代","title":"浣溪纱题星斋纨扇桃花"}
{"author":"姚燮","content":"紫琼暗语湘蕤底，四㡧明檀织龙绮。散花天女自在身，不梦行云梦流水。芙蓉彫落鱼烟冥，翡翠夜巢佛髻青。瑶台佩静月魂妥，黄冠倚笛秋山屏。","dynasty":"清代","title":"小蓬莱"}
{"author":"姚燮","content":"遇黄姑、微微社雨，霉时偏遇龙蛰。拘泥驾板分帘苇，费尽愁农周折。愁水竭。且愁绿成黄，辗转关心切。钩辀格磔。共笕竹横莎，戽绳挂柳，忙过稻花节。平畴错，谁画瓜南豆北。参差斜照明笠。却怜缫妇绹儿苦，支倦相偕助力。归犊叱。待晚饷粗完，未便贪凉息。一棚旱月，听缓约烟蝉，稳搀风蟪，疏唱更迢接。","dynasty":"清代","title":"迈陂塘/摸鱼儿·水车"}
{"author":"姚燮","content":"彩云亭榭，甚今宵、留我幕绡深处。迭鼓垂灯春似海，扇影鬟香无数。白纻鸳鸯，青陵蝴蝶，融入歌心否。樊川狂牧，不知身在羁旅。堪奈晓色催人，出门扶醉，兰梦消何许。眉月未沉天泛卵，烟气濛濛吹雨。风片花筛，水声柳烟，三两残莺语。横塘七里，画船迢递归去。","dynasty":"清代","title":"念奴娇越园观剧晓归"}
{"author":"姚燮","content":"动缘劳思苦，静觉众繁生。侧耳邀疏漏，摊书泥寂檠。迟徊逢月上，萧索转愁平。露气周檐白，一乌相向鸣。","dynasty":"清代","title":"夜起"}
{"author":"姚燮","content":"拍壁幽篁响冻弦，蹴阶小鸟语空烟。吉祥金石盟新雨，生死知交感逝川。高柳无蝉供午吹，大鱼如鳜上初筵。短衣不称仙仙舞，醉拂苔衣当席眠。","dynasty":"清代","title":"过徐楙百花巷寓斋招同杨澥饮"}
{"author":"姚燮","content":"流浪飞尘作住乡，梦时苦弱醒时狂。未应倚病看风转，不那横桡唱水香。三月人间多怨笛，大江鸦影有斜阳。王孙车马天涯路，楚驿吴关去正长。","dynasty":"清代","title":"杨花"}
{"author":"姚燮","content":"堪是藏春馆，想画楼中抱，回径苔细。宛转阑干，称露秋横笛，小红同倚。侧帽寻诗未。踏半晌、静愔愔地。认夕阳、慢度腰廊，收拾竹云零碎。莫话传觞上巳。问谁似风流，东晋佳侣。路出花难，尽萦愁袅梦，凸黄凹翠。幔卷茶香腻。料一面、深凉如水。更隔烟、屐到无人，凤幺稳睡。","dynasty":"清代","title":"曲游春曲亭"}
{"author":"姚燮","content":"凉星七月朝，疏柳百花桥。紧雹催秦鼓，纤虹闭楚腰。豪门谁豢犬，痀丈善承蜩。我是眠馀蝶，能知翠幄凋。","dynasty":"清代","title":"晓发锡山戏书所见二章其二"}
{"author":"姚燮","content":"董老善作画，撑胸竹石兰。屈刚为婀娜，拔俗出高寒。湿墨两三叶，长笺云一竿。须生灵怪气，惊倒秀才官。","dynasty":"清代","title":"赠董老攽五章其三"}
{"author":"姚燮","content":"颠亦能为长史书，死当埋以伯伦锄。守粮已散空仓雀，困泽难骄涸辙鱼。烟火因缘消佛劫，年华浑噩梦皇初。何由一启元关钥，撒手青天控玉蝫。","dynasty":"清代","title":"调徐大廷济二章其一"}
{"author":"姚燮","content":"逡巡始下冈，逆风闻人声。俯见丫角童，溪面骑牛行。溪上百间屋，见瓦不见棂。日直方午炊，炊烟夺云青。因厓构篱落，借树当门屏。邻汊鸭知避，峭壁犬能升。考族有仙祖，食农无世情。邀客竞为主，若喜半还惊。犁佣佐使役，汲女忙调烹。劝饱恐不甘，止宿嫌未诚。置梦疑华胥，熙皞吾难名。","dynasty":"清代","title":"自醒鸠岭踰石竹冈憩字岩下田家三章其三"}
{"author":"姚燮","content":"飘风千里，流云未已。座闻清歌，投袂而起。出门逡巡，还入我户。彼饴之甘，安知荼苦？远山绵峨，横川自波。群燕来下，柳枝不多。夫君未还，贞守谁信？春风独居，委颜于镜。","dynasty":"清代","title":"独居谣四解"}
{"author":"姚燮","content":"梁王山上多乌鸦，梁王山下多桃花。桃花漂落美人去，乌鸦喳喳啼满树。花落当重开，人去不复来，夕阳流水空徘徊。春归人去尚不惜，乌头啼白谁怜哀？","dynasty":"清代","title":"乌头白"}
{"author":"姚燮","content":"高月悬禅心，天地作水止。短竹青在门，时闻宿禽起。癯佛对崿落，元谭参妙理。座有长项罂，馀馨汎兰芷。残灯飘灺光，吾意与之委。不知空山中，魂梦究谁是？慧剑虽利手，能斸道根毁。当披五浊尘，一阅万象诡。","dynasty":"清代","title":"宿茂公山房二章其一"}
{"author":"姚燮","content":"天奈何，愁人多。眢井水涸大海波，欢者娭娭听侬歌。饥枵之腹，肠鸣轣辘。但有勺糜，宁弃斗谷。月不午，日不宵。凤皇不角麟不毛，陌土坟起如山高。美人带掩金错刀，罗帷无烛风萧萧。","dynasty":"清代","title":"天奈何"}
{"author":"姚燮","content":"觅醪王古店，暂息轻车装。居民鲜人趣，何有消渴浆。穴地溷豮牸，石壁依为墙。破荐三尺厚，贴灶供几床。但有野菜食，论年已不荒。倘储一区粟，垢面生奇光。生理苟弗绝，谁敢怨上苍？斯时风稍定，云散天荒荒。颓阳照薄雪，碎影飞澹黄。凌寒上车去，踯躅铧山冈。","dynasty":"清代","title":"大风坐独轮车踰东平山自王古店进句龙抵旧县得诗六章其三"}
{"author":"姚燮","content":"露洁山城北斗高，空风隐隐飐鸿毛。饥寒逼迫中年迈，日月升沈万象牢。救世膏肓思大药，代人歌哭续离骚。岂真食蛤关渠事，裂眦无端起郁陶。","dynasty":"清代","title":"夜坐抒感八章其一"}
{"author":"姚燮","content":"惜无桃花枝，看汝蹴花嬉。纤可玉笼养，娴能水性知。愁风寻户避，唼藓下阶迟。拽手竹竿短，娇儿惯与欺。","dynasty":"清代","title":"雏鸭"}
{"author":"姚燮","content":"蹛林鬨祭𤋲膋萧，赤足灵夔隔荔招。女魃无权何待戮，天吴有职未应骄。星淫石沴逃祥㝢，棘矢桃弧反大招。惨响不须愁觱篥，巫阳能擪太平箫。","dynasty":"清代","title":"夜坐抒感八章其五"}
{"author":"姚燮","content":"蒜脑冲玉朱栾金，越骆菌小焦子馨。一鼯碧眦凝日精，下者神瞩星胆荧。旁䔫疑䔇疑䕦菁，稚龙斗角崖蜜倾。五技钩瓜田鼢迎，蜜罗飞穰葱绮晶，辣云纠色蹲鸱并。三鼯嬲聚毛发鬡，涎眼但注梨花醽。海梧鸡橘堆零星，驼蹄紫脱真珠莹。何来狡种黄栗鼪，播弄羌核如丸铃。其一侧抱茄臂轻，的篷覆翠空连璎。𤬒𤫪磊砢黄瓤盛，藈姑蕨攗旁纵横。脱然飞蠝如猩猩，敛翅出叶窥珑玲。琐琐醋醋嵌锦屏，土拨仅解馋房陵。双跳竹䶉非𪕭鼮，偏怡狮乳来洞庭。落苏紫熟蛾眉娉，胭脂汁满苍玉瓶。长鬈貂子幻五灵，剽掠游戏或嚘嘤。或抛狗虱缘櫅争，或爱榛栗山樆青。更罗华綵错绣绷，豆碧药绀桐子赪。冬畦秋圃按农经，芗萁菈𦿚补释名。一鼲一鼹具硕形，凫茈葄实供击抨。六棱牛奶悬丹罂，千年褐子可长生。四鼯在后益矫勍，籋干能作虚空行。是谁体物工创营，花溪逸老搴华英。乐閒跌宕师法承，以笔划渭墨扫泾。心垆铸象辟洞冥，群孳手抚还句萌。我读此卷怡我情，聊演诗疋赓韶韺。","dynasty":"清代","title":"董乐閒山鼯啮果图长卷"}
{"author":"姚燮","content":"天青水渌荷为乡，高有翡翠低鸳鸯。𣉞日不到春未央，美人停楫愁夜凉。清露欲下兮胡不觞？","dynasty":"清代","title":"杂拟汉人小诗十二章其三"}
{"author":"姚燮","content":"参禅谁续五灯光，谳狱疑飞六月霜。犬马依人知信义，燕鸿代序识行藏。淫虹下贯销金窟，乱棘高埋贡玉堂。愿乞京房三寸管，日书祥眚报灵阊。","dynasty":"清代","title":"寓感八章其八"}
{"author":"姚燮","content":"金丝细剪。恁弯环袅就，看时零乱。背花阴、掩袖凝思，蓦琼响纤纤，扣来银钏。玉指双挑，把恨结、无端寻遍。笑团圆样子，层层抱住，到头不断。似缘蚁珠宛转。似青蝉离蜕，绿蚕卸茧。便输伊、铁石心肠，怕几度回来，也须柔软。解慧鹦哥，隔烟影、频频偷见。总怜如、绕梦疑山，只明一半。","dynasty":"清代","title":"解连环观女郎九连环作"}
{"author":"姚燮","content":"八窗明翠划烟波，静阁高筵谢绮罗。对酒山川芳草阔，入关风雨乱云多。几人早遂弹冠愿，有客能为拊缶歌。晚磬声中吾醉矣，醉看归鸟下林阿。","dynasty":"清代","title":"何绍基绍毅昆季招同沈尧许瀚江亭饮酒"}
{"author":"姚燮","content":"锦猧梦熟，更香深人悄。拍扇怜伊蝶裙小。渐肩山酒晕，带汗生红，春倦也，领扣背花松了。罘罳沉夕照，那处横筝，商略柳边露台好。伫影水精帘，残了瓜灯，又天上、玉河明到。奈秋上、鬟丝瘦无多，便风露凉宜，也须眠早。","dynasty":"清代","title":"洞仙歌四首其三"}
{"author":"姚燮","content":"矍铄太祖母，老病久床蓐。诸姑玉笋立，心爱惟汝独。汝心亦独亲，一日数问安。以意伺所欲，趋侍恐不前。天性积淳厚，即斯堪永年。闾里尽扬诩，吾家有令娴。使之等物化，平生余何愆？","dynasty":"清代","title":"悼亡女寿真诗七章其五"}
{"author":"姚燮","content":"知交有新故，相爱何浅深。欢笑不敢涕，恐伤行者心。千言尽杯酒，视我弦在琴。广土下平坦，皇天上昭森。生谁异晨夕，山川无堕沈。愿葆龙虎息，鍊汞非黄金。","dynasty":"清代","title":"南辕杂诗一百八章其三"}
{"author":"姚燮","content":"生涯虽苦茂先孱，未分深遭二竖患。远皛难摛襟上雪，瘦烟谁拭梦中山？莫沈古怨怜驹逝，好绎奇思破象顽。丹灶死灰燃可复，须知微息系元关。","dynasty":"清代","title":"杨山人韫华书来知陈佐钧病剧寄怀二章其一"}
{"author":"姚燮","content":"不须多酌已微酲，卷束书笺放短檠。洁屋禅天无一滓，荒墀秋木有千声。劳生龌龊今安趾，大觉元虚外世情。自整茶炉添榾柮，水香烟气得苔清。","dynasty":"清代","title":"夜雨坐双髻山馆"}
{"author":"姚燮","content":"曲沟斜日送征鞍，天际高城出固安。风树危无巢可宿，荒河雁影去孤寒。","dynasty":"清代","title":"曲沟题壁和张际亮韵二绝句其一"}
{"author":"姚燮","content":"在客惟资友，相依况弟兄。阿咸翩后秀，亦自泥深情。但遂穷居乐，谁卑贱士名？迟徊吾已醉，起挹夜光清。","dynasty":"清代","title":"同侄孝廉际唐饮族兄给谏庆元寓馆二章其二"}
{"author":"姚燮","content":"风过菜花香，柳枝踠地长。麦田低与绿，斜日嫩分黄。待饲篱牛伏，迎暄社燕忙。箬川联上下，道是古仙乡。","dynasty":"清代","title":"舟行杂诗十章其四"}
{"author":"姚燮","content":"荧荧孤灯光，兀兀两人影。万竹环屋喧，风止亦不静。君心薄九霄，我怀落千顷。我为朱鳞翔，君为元鹤警。阊阖摩云旓，其光动瀴溟。斗阁绝缘依，坐有六合迥。敢作虚无逃，相期在素秉。帘影转绿萝，夜气极清耿。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其一"}
{"author":"姚燮","content":"市火销金窟，官梅群玉山。酿泉斟众涸，斡还转灵关。熙皞物无忤，牢愁吾已删。坐持心爱砚，拂拭课心闲。","dynasty":"清代","title":"岁暮偶作"}
{"author":"姚燮","content":"三年遘兵劫，匿与魍魉隣。一年恋床蓐，疾复撄我身。微命倖天恕，万难获倖存。虽非隔世逢，吾已重生人。读君怀我诗，字字含酸辛。相见有今日，此意毋重申。","dynasty":"清代","title":"清河晤孔司马继鑅话旧即赠九章其四"}
{"author":"姚燮","content":"辋川画笔三吴冠，记室诗情八代豪。约㗉故人门径在，斜阳春树满江皋。","dynasty":"清代","title":"载书访友图为陈铣题二绝句其一"}
{"author":"姚燮","content":"虚堂宜空谷，何以多好兰？交叶良葳蕤，结花况复繁。众嫭环屏风，梳栉无同鬟。随其向背陈，不厌周匝看。四壁澹摇绿，当槛疑有山。微风过吾袂，空响生琅玕。悄然顾横席，琴弦润方安。惜无中散嵇，取我胸怀弹。","dynasty":"清代","title":"春晴过江氏园三章其二"}
{"author":"姚燮","content":"风定尘初止，郊南日暮行。独松阴可憩，老鹊倦犹声。一马依桥立，千畦接市平。乱山低抱郭，斜照看西横。","dynasty":"清代","title":"郊南"}
{"author":"姚燮","content":"轮铁埋淤沙，健臂挟之起。相持偶不慎，侧身堕渊水。隐思跨斗牛，缒栈出天觜。下俯东平城，一丸陷釜底。抱郭千章松，簇簇但如荠。黄埃奔怒潮，坚堞欲摧靡。鹰鹞若乱鸥，出没海声里。斯时十万民，白昼闭阛市。托命颠危间，仰首失援恃。安知绝壑上，孤客行未已。委身一叶轻，飘摇听所止。","dynasty":"清代","title":"大风坐独轮车踰东平山自王古店进句龙抵旧县得诗六章其一"}
{"author":"姚燮","content":"赤城十二冠仙台，嬴政东巡近未回。木石千秋尘壒远，人天一气混元开。高鹰觅海搴云去，独鹿衔芝步涧来。许寂飘零仙种断，孤松犹作剑声哀。","dynasty":"清代","title":"登大雷尖四章其一"}
{"author":"姚燮","content":"旷水漂残梦，清商引古思。饥乌皆惜命，落叶易伤时。天白诸峰出，心空万事夷。芙蓉开未足，往且拾新蓠。","dynasty":"清代","title":"旷水"}
{"author":"姚燮","content":"中路无归感式微，却横江雾掩阳晞。坐鞭穷户千牛瘦，走豢通侯五马肥。操臼已忘新妇态，当锋谁解小郎围？愿渠早悟浮萍命，莫作狂花历乱飞。","dynasty":"清代","title":"愤述六章其一"}
{"author":"姚燮","content":"瑟瑟泠泠，流泉好音。停响忽咽，或为鸣琴。耿耿不寐，起揽薄衿。荻叶初絮，上有横岑。微翠下泛，暗芳远沈。独歌谁和，蟋𧍓方吟。之子天末，谁慰夕寥？隔烟渚远，莫采陵苕。凉飔来下，疏籁振条。秋不可索，情若与招。洋洋者水，载系兰桡。悠悠何逝，恻焉永宵。水风微澜，斜月在树。乌鸦乍飞，天汉欲曙。山川寥寥，露气凉冱。悄焉余思，杳不知处。美人其来，凝媚若诉。愿言永怀，写我心素。","dynasty":"清代","title":"流泉三章怀阮丈亨"}
{"author":"姚燮","content":"青鸢戢翼，天路浩苍。丈夫堕地，乃有四方。体庸鲜植，气抑何强？有玉不璱，有镡不芒。龙騋无絷，视彼南骧。颓景衔岫，白草尽霜。西风千里，独舸他乡。山川吴楚，对酒茫茫。横流决塞，势逝谁当？人无百岁，抚年自伤。抚年云迈，悠曶奈何？天不相弃，谁实蹉跎？少研经史，纲能挈罗。虱视星纬，烛若银河。长游湖海，鸷不受囮。六合睥睨，万古嵯峨。胡命不立，如蝎在磨。匪鹥匪鴐，下上随波。飙有去轮，羲无还戈。因循隳志，抱疚孔多。兕犀可刃，曷为太阿？麋鹿可隶，曷为涧薖？曷为太阿，铁锈无把。伧父满逵，侧目来诧。繄昔盛年，峻气辞借。长揖献诗，诸侯庭迓。一篇万眸，洛纸崇价。挥斥黾鳅，上座淩跨。黄金土苴，罗绮围夜。花云酒川，续宴无罢。苒苒瞬时，驹倏驰罅。宾从流离，朱门传舍。秋星晓稀，木叶凋谢。寥天不垠，孑影谁藉？四顾邱陵，潸焉涕下。曷为涧薖，鸟寄于木。赁庑以栖，其势蹙蹙。一年三迁，得依聊蹴。远飏莫归，井市来辱。鸱愁天寒，乃思营屋。拮据始经，丧乱频续。枭鸟夜啼，邻里遭戮。斜巷风阴，新鬼相哭。庐舍为墟，白云无宿。蟋蟀野田，但有黄槲。牵萝补茅，娟娟其竹。岂如佳人，犹处空谷。不土胡基，不版胡筑？安得东归，复我邦族。雏乌失依，中路疾首。月明沧江，顾影为偶。既鲜斲勤，亦愧薪负。陟彼阪原，嗟念父母。大海东回，扫云如帚。下有苍檀，荫我庭牖。有子远行，支绌心手。归胡不遑，骎骎四牡。安得伏居，永以左右。芼蘋虽粗，庶几饮酒。孰正吾纠，孰揭吾蔀？植苗望荣，曾不知丑。抱慝在躬，报答何有？载眷春晖，愿祈遐耇。女大思嫁，马长思驰。曰嗟予季，未有室居。嘤犹求和，原鹡匪孤。疢余谁告，匿有隐辜。清芬祖德，累卵堪虞。党亲荡析，谁振衰闾？风墙挶萚，霜田种荼。梦寐百感，积为毒痡。大儿顽钝，不能读书。幼子丱角，乳方谢餔。三年失恃，童心久瘉。敢言溺爱，听彼咨且。往悔无益，来亦可吁。弓裘在箧，使我踌躇。胸府渊旷，眉棱石峋。酣歌击剑，其响摧云。挽弓百石，力不下人。胡然露莽，栖此蛩身。万花飐凤，霄阊正春。空山蓬侣，满眼朱轮。宁戚买臣，老尚牛薪。岂将肆肆，故为龂龂。著书盈尺，何救贱贫？道路掩耳，吾当缄唇。守元思复，筮爻得屯。谓宬有史，不轶天民。方壶在渤，岚漪间之。古松如丈，桃花可糜。猿犹黄石，蝠为肉芝。颇期就隐，永焉世辞。老莱有亲，向平有儿。渴蝉思露，天方赫曦。迁化待腐，循分有亏。悠悠苍天，生我曷为？关河鸿倦，津梁马疲。猛不自立，异日吾谁？蓬发可数，颜色就衰。胡敢任废，遁心元缁。太宇无障，游尘尚依。勉哉兹后，与古为期。","dynasty":"清代","title":"淮阴舟中四十初度自述得四言八章"}
{"author":"姚燮","content":"飘风千里，流云未已。座闻清歌，投袂而起。出门逡巡，还入我户。彼饴之甘，安知荼苦？远山绵峨，横川自波。群燕来下，柳枝不多。夫君未还，贞守谁信？春风独居，委颜于镜。","dynasty":"清代","title":"独居谣四解"}
{"author":"姚燮","content":"有鸠集木，晨暄煦之。顾瞻西方，惄焉我思。川梁夐绝，心为马驰。似有佳风，来吹薄衣。趼无同舄，践亦易违。往乐犹梦，苦我穷追。閟音乍泄，玉琴手挥。飘埃在虚，孰知其归？落叶满壁，酒如奔泉。牵裾而讯，孤月正悬。既醉云别，扬帆大川。高城一坏，目阻苍烟。自秋徂夏，旷已阅年。广海无垠，梦难恃权。山窗独倚，流云晚嫣。结萝眷睇，致尔缠绵。","dynasty":"清代","title":"有鸠集木二章寄郭上舍凤梁沈编修兆霖"}
{"author":"姚燮","content":"守蛰顺时，物乃遂性。各息其元，要以无竞。乾枢不彫，万生之柄。保乎极中，孰窥厥命？山川闭缄，风雪方劲。象宪皇皇，历有崇令。败树不叶，乌来踏门。网置相索，人亦寡恩。冰海月瘦，旷有堕魂。病婺失食，哭声夜吞。嗟吾皲手，晨曝絮裈。莫追所逝，慎务其存。冥祈或感，广煦春温。言斸菜苗，绿短无寸。未瞻民色，馑年谁信？聆彼怨咨，天地亦困。至人辨几，惩溢于分。冻翼易残，曷由翔奋？百年定命，十年课时。臧否荣辱，难讳独知。道不悬踵，天无隔眉。喜怒一瞬，衰与运追。缅惟前哲，示我英规。造化在腐，神明可师。芳盛踰节，乃遘今危。召和还鬯，佳哉后期。乔松百柯，岂有灵瀣？养目得腴，荒壁生黛。弦之古琴，气作香暧。削雪一峰，兀焉平对。我思其人，杰立大块。昭明两仪，不僭不代。未闻天心，私以殊赉。沿览及之，用吾长慨。","dynasty":"清代","title":"岁暮吟五章"}
{"author":"姚燮","content":"琪花入夜欲落，弱水经秋正寒。撷得凤巢竹实，去凭鸾背阑干。","dynasty":"清代","title":"同张徵君澹游蕊珠院分赋诸景仿六言七章其一方壶一角"}
{"author":"姚燮","content":"紫盖自擎烟菌，青根谁割云肪？自古松乔有宅，至今秦汉无皇。","dynasty":"清代","title":"同张徵君澹游蕊珠院分赋诸景仿六言七章其二圆峤"}
{"author":"姚燮","content":"万片玉鳞已蜕，千年铁性成顽。谁与摩挲明月，可怜偃蹇空山。","dynasty":"清代","title":"同张徵君澹游蕊珠院分赋诸景仿六言七章其三榆龙榭"}
{"author":"姚燮","content":"至旷能容众象，太清不染纤埃。君是烟霞过客，我思水木清才。","dynasty":"清代","title":"同张徵君澹游蕊珠院分赋诸景仿六言七章其四湛华堂"}
{"author":"姚燮","content":"玉蟾一千年寿，银蝶三百树花。有影夜深在鹤，此枝春后无鸦。","dynasty":"清代","title":"同张徵君澹游蕊珠院分赋诸景仿六言七章其五香月邻"}
{"author":"姚燮","content":"凉月下藤萝，荒祠向石坡。野莲风已落，原草露犹多。水静鱼张乐，天空鸟避罗。凄凄今夜泊，倦客感如何？","dynasty":"清代","title":"泊露筋庙"}
{"author":"姚燮","content":"风捩江帆急，烟明远翠开。近城多燕雀，回岸出楼台。乡语听偏切，尘劳息尚猜。惊心江上树，熟遍旧时梅。","dynasty":"清代","title":"抵吴门"}
{"author":"姚燮","content":"天堑削万仞，海城包一丸。援依无唇齿，回薄有烟澜。绝岛通商易，孤军恃守难。振风淩上垒，指顾得三韩。","dynasty":"清代","title":"登锁山二章其一"}
{"author":"姚燮","content":"五马洋心礁，东驰寨子山。连烽防寇盗，横铁锁神奸。羝竖安相宅，蛟烟近不患。眼中千百岛，破碎笑诸蛮。","dynasty":"清代","title":"登锁山二章其二"}
{"author":"姚燮","content":"同舟十九人，同命视同尘。下漈蔽龙垒，高天埋日轮。险来宁及悔，心在置吾身。网得珊瑚贵，何如去负薪？","dynasty":"清代","title":"大风下蛟门"}
{"author":"姚燮","content":"心气萌平旦，天倪续嫩阳。酒浓人薄醉，院静鸟嬉翔。太古时怀葛，先生梦吉祥。野梅随例折，持以奉高堂。","dynasty":"清代","title":"长至"}
{"author":"姚燮","content":"聊屏齑盐味，从誇宿肉多。朗宜灯作月，醉听我狂歌。高幔当深树，晴天近闹蛾。簪花细腰鼓，舞也共婆娑。","dynasty":"清代","title":"六日夕招同孔传诗史伟刘朝元吴颋小饮得诗二律其一"}
{"author":"姚燮","content":"每有参商隔，兹筵小合萍。眼中春蔼蔼，他日鬓星星。拍筑为清乐，堆云作软屏。归时多草露，草染袜鸦青。","dynasty":"清代","title":"六日夕招同孔传诗史伟刘朝元吴颋小饮得诗二律其二"}
{"author":"姚燮","content":"天碧江云敛，风和得晚晴。低山浮远照，暗柳出新莺。路渐违乡里，春偏感客情。萋萋芳草色，明日越王城。","dynasty":"清代","title":"娥江道上"}
{"author":"姚燮","content":"初日下菰树，高帘顾渚楼。水乡春入画，天霁卧堪游。浦远思芳草，沙明有去鸥。舟人慰行客，傍笛试吴讴。","dynasty":"清代","title":"舟行杂诗十章其一"}
{"author":"姚燮","content":"野草无名香似麝，山禽能语脆如婴。自然声色流天妙，来媚先生醉里行。","dynasty":"清代","title":"偶咏"}
{"author":"姚燮","content":"十年梦君，青山夕晖。江流逝矣，馀此一坏。天心闇窅，意不可窥。风非金秋，木若就摧。郁愤成古，后将告谁？惓念若丧，昔情纷聚。断丝积筐，重理其绪。空山魅多，薜裳曷与？须怜故人，食檗野处。我梦子魂，奈何凄雨？禀骨不馁，卑官屈躬。持帘惟素，宜命之穷。命之所穷，实道之通。馀哀在路，其心最公。视彼岩柏，荫尔茏葱。惜无江蓠，撷以荐子。北斗昭昭，子实未死。生平雁群，飘不知止。孑我孱身，来拾烟杞。载瞻崇冈，怅怀靡已。","dynasty":"清代","title":"过故友孙襄陵家谷墓吊之以诗四章"}
{"author":"姚燮","content":"乱岛森连营，大峡束门户。风崖纳潮激之吐，野喊声中万搥鼓。天霞一划中水分，海客驶舵如驶轮。衣裾五色交缤纷，千叶百叶华旓云。回岩倒折暗木俯，蒸起苍烟欲为雨。眼明南岸一角城，高下山灯入渔浦。迎潮送潮渔唱多，山灯岚翠渔灯波。渔灯山灯错星点，汊流十里开银河。此外溟濛浮六宇，籁合高穹有人语。残年独客依片篷，万里孤身漂一黍。斯时郡县方撤兵，夜气遥指东南清。纷纷雁鹜过天杪，去傍千章郭树青。郭树青青覆吾屋，屋角寒篝动疏绿。遥知怨女梦羁人，梦我沙遥抱鸥宿。沙鸥拍拍沙气黄，此夕羁人不梦乡。梦撷芙蓉鳌背坐，飞随朱鸟向扶桑。","dynasty":"清代","title":"薄暮自小榭泛舟至北渡宿延青楼"}
