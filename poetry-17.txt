{"author":"朱熹","content":"清晨坐武观，凉风动高旌。挟弓一笑起，屈此四座英。破的亦已屡，穿杨讵云精。军吏不敢贺，高鸟时相惊。解韝脱决遂，缓带飘华缨。俯仰新亭幽，旷然尘虑清。内正外自直，三揖奚所争。端居得深玩，君子非虚名。","dynasty":"宋代","title":"题君子亭"}
{"author":"朱熹","content":"不信高怀与世殊，清游试问与谁俱。相将静听潺湲水，洗涤尘襟肯自污。","dynasty":"宋代","title":"次季通昼寒亭韵二首其一"}
{"author":"朱熹","content":"储胥闻道落初成，共喜儿郎意气生。初恨雨声迷叠鼓，忽惊晴色动高旌。盘牟入咏诗情壮，破的传觞酒今明。纵使腐儒东向坐，不妨堂上有奇兵。","dynasty":"宋代","title":"和人都试之韵"}
{"author":"朱熹","content":"远宦去乡井，终日无一欢。援琴不能操，临觞起长叹。我友客京都，肃肃云天翰。别去今几时，各在天一端。有酒不同斟，中情谁与宣。裁诗一问讯，重使心思传。","dynasty":"宋代","title":"寄黄子衡"}
{"author":"朱熹","content":"杰阁翔林杪，披襟此日闲。层云生薄晚，凉雨遍空山。地迥衣裳冷，天高澄霁还。出门迷所适，月色满林关。","dynasty":"宋代","title":"同僚小集梵天寺坐间雨作已复开霁步至东桥玩月赋诗二首其一"}
{"author":"朱熹","content":"谁知方外客，亦爱酒中仙。共踏空林月，来寻野渡船。醉醒非各趣，心迹两忘缘。江海情何限，秋生蓬鬓边。","dynasty":"宋代","title":"知郡傅丈载酒幞被过熹于九日山夜泛小舟弄月剧饮二首其二"}
{"author":"朱熹","content":"连山西南来，中断还崛起。干霄几千仞，据地三百里。飞峰上灵秀，众壑下清美。逮兹势力穷，犹能出奇伟。谁燃丹黄燄，爨此玉池水。客来争解带，万劫付一洗。当年谢康乐，弦绝今已矣。水碧复流温，相思五湖里。","dynasty":"宋代","title":"奉同尤延之提举庐山杂咏十四篇其十二温汤"}
{"author":"朱熹","content":"富贵有馀乐，贫贱不堪忧。谁知天路幽险，倚伏互相酬。请看东门黄犬，更听华亭清唳，千古恨难收。何似鸱夷子，散发弄扁舟。鸱夷子，成霸业，有馀谋。致身千乘卿相，归把钓渔钩。春昼五湖烟浪，秋夜一天云月，此外尽悠悠。永弃人间事，吾道付沧洲。","dynasty":"宋代","title":"水调歌头"}
{"author":"朱熹","content":"竦身长林端，策足层崖表。仰瞻空界阔，俯叹尘寰小。天池西嵌崟，佛手东窈窕。杖屦往复来，凭轩瞰归鸟。","dynasty":"宋代","title":"山北纪行十二章章八句其四"}
{"author":"朱熹","content":"山道榛芜大道荒，令人瞻望邺侯堂。怀贤空白悲今昔，泪滴西风恨夕阳。","dynasty":"宋代","title":"自上封下福岩道傍访李邺侯书堂山路榛合"}
{"author":"朱熹","content":"郁郁层恋隔岸青，青山绿水去无声。烟波一棹知何许，鶗鴂两山相对鸣。","dynasty":"宋代","title":"水口行舟"}
{"author":"朱熹","content":"如何物却能形道，只为皆存理一端。偶感斯川存动理，故言逝者可同观。","dynasty":"宋代","title":"训蒙绝句逝者如斯二首其一"}
{"author":"朱熹","content":"秋山有红树，忽忆野田中。禾黍收将尽，氛埃晚欲空。登原悲落景，倚杖怯高风。更有寒塘水，应将此处同。","dynasty":"宋代","title":"苧溪道中"}
{"author":"朱熹","content":"昨游九日山，散发岩上石。仰看天宇近，俯叹尘境窄。归来今几时，梦想挂苍壁。闻公结茅地，恍复记畴昔。年随流水逝，事与浮云失。了知廓然处，初不从外得。遥怜植杖翁，鹤骨双眼碧。永啸月明中，秋风桂花白。","dynasty":"宋代","title":"寄题九日山廓然亭"}
{"author":"朱熹","content":"斜月夜窗白，肃霜朝气清。长涂披素锦，寒雾涌金钲。已作三冬雨，何妨十日晴。天公且相念，莫遣暮云生。","dynasty":"宋代","title":"十七日早霜晴观日出雾中喜而成诗"}
{"author":"朱熹","content":"一水方涵碧，千林已变红。农收争暖日，老病怯高风。徙倚非无计，心期莫与同。向来欢会处，离合太匆匆。","dynasty":"宋代","title":"即事有怀寄彦辅仲宗二兄二首其一"}
{"author":"朱熹","content":"棐几冰壶在，梅梢雪蕊空。不堪三弄咽，谁与一尊同。鼻观残香里，心期昨梦中。那知北枝北，犹有未开丛。","dynasty":"宋代","title":"梅花开尽不及吟赏感叹成诗聊其二"}
{"author":"朱熹","content":"秀木千章倒，层甍万瓦差。悄无人似玉，空咏小戎诗。","dynasty":"宋代","title":"方广版屋"}
{"author":"朱熹","content":"圣道虽云妙莫窥，初非恍惚与希夷。分明说在吾行处，后学无于行外思。","dynasty":"宋代","title":"训蒙绝句吾无隐乎尔"}
{"author":"朱熹","content":"康俗遗居万叠山，高垂铁锁讵容攀。青鞋布袜非公事，古木寒泉要我闲。","dynasty":"宋代","title":"奉答张彦辅解嘲"}
{"author":"朱熹","content":"贫里烦君特地过，金襕谁与换鱼蓑。它年云水经行遍，佛法元来本不多。","dynasty":"宋代","title":"长溪林一鹗秀才有落发之愿示及诸贤诗卷因题其后二首其二"}
{"author":"朱熹","content":"仙洲几千仞，下有云一谷。道人何年来，借地结茅屋。想应厌尘网，寄此媚幽独。架亭俯清湍，开径玩飞瀑。交游得名胜，还往有篇牍。杖屦或鼎来，共此岩下宿。夜灯照奇语，晓策散游目。茗椀共甘寒，兰皋荐清馥。至今壁间字，来者必三读。再拜仰高山，𢥠然心神肃。我生虽已后，久此寄斋粥。孤兴屡呻吟，群游几追逐。十年落尘土，尚幸不远复。新凉有佳期，几日戒征轴。宵兴出门去，急雨遍原陆。入谷尚轻埃，解装已银竹。虚空一瞻望，远思翻蹙恧。袒跣亟跻攀，冠巾如膏沐。云泉增旧观，怒响震寒木。深寻得新赏，一篑今再覆。同来况才彦，行酒屡更仆。从容出妙句，珠贝烂盈匊。后生更亹亹，俊语非碌碌。吾缨不复洗，已失尘万斛。所恨老无奇，千毫真浪秃。","dynasty":"宋代","title":"游昼寒以茂林脩竹清流激湍分韵赋诗得竹字"}
{"author":"朱熹","content":"微褐不充体，寒夜怀重衾。古来穷庐士，岁暮多苦心。苦心亦何为，世路多崎嵚。不藉杯中物，离忧坐自侵。举杯当勿辞，何为复沉吟。醺酣遗所拘，神虑契遐襟。荒湎思前戒，欢谣发清音。雅唱一何高，仰酬非所任。申章聊叙报，洪量亦余钦。","dynasty":"宋代","title":"奉酬丘子野表兄饮酒之句"}
{"author":"朱熹","content":"珍实浑疑露结成，香葩况是雪储精。乍惊磊落堆盘出，旋剖轻盈照骨明。卢橘谩劳誇夏熟，柘浆未许析朝酲。啖馀更检桐君录，快果知非浪得名。","dynasty":"宋代","title":"次秀野杂诗韵食梨"}
{"author":"朱熹","content":"登览日云晏，归车眇重冈。天风振余旟，夕露沾我裳。数子情未厌，春山杳茫茫。还瞻长江白，迥眺飞云黄。当念尘中友，心期邈相望。无为跨鸿鹄，决起凌青苍。","dynasty":"宋代","title":"和林择之黄云之句兼简同游诸兄"}
{"author":"朱熹","content":"脱却儒冠著羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头祗见冢累累。未寻跨凤吹箫侣，且伴孤云独鹤飞。","dynasty":"宋代","title":"满江红其三叔怀尝梦飞仙，为之赋此。归日以呈茂献待郎，当发一笑"}
{"author":"朱熹","content":"雨罢微塘凛欲秋，飞来白鸟便夷犹。从今认得横塘路，水远天长百不忧。","dynasty":"宋代","title":"山馆诸兄共赋骤雨鹭鸶二绝其二"}
{"author":"朱熹","content":"一去屏山今几春，归来三径但荒榛。剪除便觉风烟好，徙倚还惊物色新。楼外千林遮去路，阶前一水恋行尘。劝君更作留连计，同社追游苦未频。","dynasty":"宋代","title":"留秀野刘丈二首其二"}
{"author":"朱熹","content":"独抱瑶琴过玉溪，琅然清夜月明时。祇今已是无心久，却怕山前荷篑知。","dynasty":"宋代","title":"读李宾老玉涧诗偶成"}
{"author":"朱熹","content":"不如归去，孤城越绝三春暮。故山只在白云间，望极云深不知处。不如归去不如归，千仞冈头一振衣。","dynasty":"宋代","title":"五禽言和王仲衡尚书其二"}
{"author":"朱熹","content":"久阴冬竟暖，欲霁气先清。田舍占烟火，军家候鼓钲。风霜千里肃，天地一朝晴。明日知何日，阳春又发生。","dynasty":"宋代","title":"再用前韵"}
{"author":"朱熹","content":"客子归来春未深，祇应寒雨罢登临。闲窗竟日焚香坐，一段孤明见此心。","dynasty":"宋代","title":"寄吴公济兼简李伯谏五首其一"}
{"author":"朱熹","content":"胡虏何年盛，神州遂陆沉。翠华栖浙右，紫塞仅淮阴。志士忧虞切，朝家预备深。一朝颁细札，三捷便闻音。授钺无遗算，沈机识圣心。东西兵合势，南北怨重寻。小却奇还胜，穷凶祸所临。旃裘方舞雪，血刃已披襟。残类随煨烬，遗黎脱斧砧。戴商仍夙昔，思汉剧讴吟。共惜山河固，同嗟岁月侵。泉蓍久憔翠，陵柏幸萧椮。正尔资群策，何妨试盍簪。折冲须旧衮，出牧仗南金。众志非难徇，天休讵可谌。故人司献纳，早晚奉良箴。","dynasty":"宋代","title":"感事书怀十六韵"}
{"author":"朱熹","content":"炎蒸无处逃，亭午转歊赩。万壑一奔倾，千林共萧瑟。","dynasty":"宋代","title":"观祝孝友画卷为赋六言一绝复以其句为题作五言四咏其三"}
{"author":"朱熹","content":"衡山何巍巍，湘流亦汤汤。我公独何往？剑履在此堂。念昔中兴初，孽竖倒冠裳。公时首建义，自此扶三纲。精忠贯宸极，孤愤摩穹苍。元戎二十万，一旦先启行。西征奠梁益，南辕无江湘。士心既豫附，国威亦张皇。缟素哭新宫，哀声连万方。黠虏闻褫魄，经营久彷徨。玉帛骤往来，士马且伏藏。公谋适不用，拱手迁南荒。白首复来归，发短丹心长。拳拳冀感格，汲汲勤修攘。天命竟难谌，人事亦靡常。悠然谢台鼎，“骑龙白云乡”。坐令此空山，名与日月彰。千秋定军垒，岌嶪遥相望。贱子来岁阴，烈风振高岗。下马九顿首，抚膺泪淋浪。山颓今几年，志士日惨伤。中原尚腥膻，人类几豺狼!公还浩无期，嗣德炜有光。恭惟宋社稷，永永垂无疆。","dynasty":"宋代","title":"拜张魏公墓下"}
{"author":"朱熹","content":"几年寂寞掩柴扃，抱膝长吟竹下亭。不向参同论纳甲，且将耘耔付添丁。思玄赋罢惊遥举，止酒诗成恨独醒。却笑春风两蓬鬓，飘萧无复旧时青。","dynasty":"宋代","title":"次亭字韵诗呈秀野丈兼简王宰三首其三"}
{"author":"朱熹","content":"造辟谋谟远，勤民志虑专。中身谢轩冕，毕志友林泉。出祖倾群彦，归来足二贤。谁令行乐地，容易锁寒烟。","dynasty":"宋代","title":"挽鹿伯可郎中二首其一"}
{"author":"朱熹","content":"谁作窗间拥鼻声，更哦乐府短歌行。从教永夜清无寐，只恐晨鸡不肯鸣。","dynasty":"宋代","title":"次韵择之进贤道中漫成五首其四"}
{"author":"朱熹","content":"沧波流不极，上有一亩园。幽人掩关卧，脩竹何娟娟。虚堂面群峰，秀色摩青天。静有山水乐，而无车马喧。人言市门子，往往苍崖颠。挥手谢世人，日中翔紫烟。遗迹尚可觌，神交邈无缘。慨然一永叹，耀灵忽西迁。褰裳下中沚，濯足娱清川。","dynasty":"宋代","title":"寄题梅川溪"}
{"author":"朱熹","content":"出谷转石棱，俯身窥木末。夕眺岚翠分，朝隮云海阔。","dynasty":"宋代","title":"百丈山六咏其四石台"}
{"author":"朱熹","content":"向来试吏著南冠，马甲蚝山得饫餐。却藉芳辛来解秽，鸡心磊落看堆柈。","dynasty":"宋代","title":"次秀野杂诗韵其三又五绝卒章戏简及之主簿"}
{"author":"朱熹","content":"飞萤腐草寻常事，作底兹山独耀芒。须信地灵资物化，金膏随处发明光。","dynasty":"宋代","title":"观野灯"}
{"author":"朱熹","content":"磴道千寻风满林，洞门无锁下秋荫。紫台凤去天关远，丹井龙归地轴深。野老寻真浑有意，道人谢客亦何心。一樽底处酬佳节，俯仰山林慨古今。","dynasty":"宋代","title":"崇真观"}
{"author":"朱熹","content":"童蒙贵养正，孙弟乃其方。鸡鸣咸盥栉，问讯谨暄凉。奉水勤播洒，拥彗周室堂。进趋极虔恭，退息常端庄。劬书剧嗜炙，见恶逾探汤。庸言戒粗诞，时行必安详。圣途虽云远，发轫且勿忙。十五志于学，及时起高翔。","dynasty":"宋代","title":"斋居感兴二十首其十八"}
{"author":"朱熹","content":"舟中见新月，烟浪不胜寒。与问醉眠客，岂知行路难。残阳犹水面，孤雁更云端。篷底今宵意，天边芳岁阑。","dynasty":"宋代","title":"舟中见新月伯崇择之二友皆已醉卧以此戏之"}
{"author":"朱熹","content":"妙合之机不暂停，自然气化与流形。原于妙合名为命，即此而思得性灵。","dynasty":"宋代","title":"训蒙绝句命二首其一"}
{"author":"朱熹","content":"广文何事创楼居，收拾家藏理蠹馀。尚有简编充栋宇，拟陈车马大门闾。移床客去邀明月，送酒人来递异书。纵使清贫无长物，犹胜四壁似相如。","dynasty":"宋代","title":"上广文"}
{"author":"朱熹","content":"一室空山里，纤尘迥莫侵。若非同臭味，谁肯远过临。健策凌丹壑，清诗动玉琴。溪边一回首，平地足崎嵚。","dynasty":"宋代","title":"次公济精舍韵"}
{"author":"朱熹","content":"吾公抱经济，轩冕非所欣。向来清禁闼，本自山林人。浩歌归去来，神交邈何因。一朝脱冠去，妙境聊同臻。谓予虽后来，臭味亦有闻。赓词久见属，重以告语勤。荒寒想高风，令人思无邻。甘棠矧在此，踯躅晴湖滨。","dynasty":"宋代","title":"伏蒙某官宠示和陶见寄旧作伏读叹仰又感知待期许之意盖非一日率易次韵少见谢臆伏惟矜怜有以教之"}
{"author":"朱熹","content":"日落西南第几峰，断霞千里抹残红。上方杰阁凭栏处，欲尽馀晖怯晚风。","dynasty":"宋代","title":"晚霞"}
{"author":"朱熹","content":"三日山行风绕林，天寒岁暮客愁深。心期已误梅花笑，急雪无端更满襟。","dynasty":"宋代","title":"七日发岳麓道中寻梅不获至十日遇雪作此"}
{"author":"朱熹","content":"两岸苍壁对，直下成斗绝。一水从中来，涌潏知几折。石梁据其会，迎望远明灭。倏至走长蛟，捷来翻素雪。声雄万霹雳，势倒千嵽嵲。足掉不自持，魂惊讵堪说。老仙有妙句，千古擅奇崛。尚想化鹤来，乘流弄明月。","dynasty":"宋代","title":"奉同尤延之提举庐山杂咏十四篇其四栖贤院三峡桥"}
{"author":"朱熹","content":"端居独无事，聊披释氏书。暂释尘累牵，超然与道俱。门掩竹林幽，禽鸣山雨馀。了此无为法，身心同晏如。","dynasty":"宋代","title":"久雨斋居诵经"}
{"author":"朱熹","content":"层崖俯深幽，微径忽中断。努力一跻攀，前行有奇观。","dynasty":"宋代","title":"百丈山六咏其一石磴"}
{"author":"朱熹","content":"春融百卉茂，素荣敷绿枝。淑郁丽芳远，悠飏风日迟。南国富嘉树，骚人留恨词。空斋对日夕，愁绝鬓成丝。","dynasty":"宋代","title":"柚花"}
{"author":"朱熹","content":"七十二峰都插天，一峰石廪旧名传。家家有廪高如许，大好人间快活年。","dynasty":"宋代","title":"石廪峰次敬夫韵"}
{"author":"朱熹","content":"夜宿上封寺，翛然尘虑清。月明残雪里，泉溜隔窗声。楮衲今如许，绨袍那复情。炉红虚室暖，聊得话平生。","dynasty":"宋代","title":"赠上封诸老"}
{"author":"朱熹","content":"暑退秋容欲凛然，北堂佳气倍澄鲜。旧痾已向新凉失，寿骨应随爽籁坚。尘外光阴那有尽，尊前风月浩无边。痴儿六六今如许，惭愧西河不老仙。","dynasty":"宋代","title":"寿母生朝其五"}
{"author":"朱熹","content":"老枝横出数花新，谁寄寒斋雪夜春。江路犹应有幽伴，祇愁难得赏心人。","dynasty":"宋代","title":"丘子服来访道间得古梅折以为赠刘叔通江文卿俱来各有佳句因各次韵为答三首其一"}
{"author":"朱熹","content":"风霜岁云徂，尘事眯双目。故人书鼎来，照眼一连玉。把玩不知疲，日晏坐空腹。卷藏什袭秘，寒光夜穿椟。嗟予肮脏姿，十驾不能速。丘壑聊自娱，箪瓢亦云足。君侯湖海士，逸气谢追逐。胡为不予鄙，乃肯顾林谷。高轩缓前期，清梦绕双竹。起将杜陵句，写寄玉川屋。我穷诗未工，最觉貂难续。感君慇勤意，吟苦屡更烛。群公饶藻思，裂笺动盈束。历险正摧辀，争先俄击毂。低回欲引避，怅望曷归宿。出吻竟无奇，彊颜终自恧。北风催岁年，两鬓失新绿。樊生念学稼，曹子悲食粟。死灰宁复然，寡过良所欲。耿耿自知明，何劳詹尹卜。","dynasty":"宋代","title":"次张彦辅韵"}
{"author":"朱熹","content":"篱菊斑斑半吐黄，沜中又报紫萸香。装成令节秋还晚，撩得高情老更狂。载酒极知乖胜践，沾衣却免叹斜阳。馀年只恐逢辰少，吟罢君诗引兴长。","dynasty":"宋代","title":"己未九日子服老弟及仲宣诸友载酒见过坐间居厚庙令出示佳句叹伏之馀次韵为谢并呈同社诸名胜"}
{"author":"朱熹","content":"长官定笑归来晚，中允应嫌去却回。惟有山人莫相笑，也曾还俗做官来。","dynasty":"宋代","title":"入南康界阅图经感陶公李渤刘凝之事戏作"}
{"author":"朱熹","content":"结楥遂芳植，覆墙拥深翠。还当具春酒，与客花下醉。","dynasty":"宋代","title":"丘子野表兄郊园五咏其二荼蘼"}
{"author":"朱熹","content":"出山几何时，归来便长夏。端居心不怡，散策长林下。","dynasty":"宋代","title":"刘德明彦集祝弟以夏云多奇峰为韵赋诗戏成五绝其一"}
{"author":"朱熹","content":"置屋两山间，巧当奇绝处。峡束百泉倾，涧激回风度。","dynasty":"宋代","title":"百丈山六咏其三山门"}
{"author":"朱熹","content":"闻说藤萝外，神龙旧所蟠。擘开千丈峡，写尽一襟寒。赏寄三杯酒，归投六尺竿。若无诗律好，清绝不成欢。","dynasty":"宋代","title":"仙洲新亭熹名以昼寒紫微张公为书其额判院刘丈乃出新句辄次高韵二首其一"}
{"author":"朱熹","content":"悄茜非人境，寒蝉夏已稠。阳崖惊素雪，午扇怯清秋。共说新亭好，真堪妙墨留。赏心元不厌，仙梦肯来游。","dynasty":"宋代","title":"仙洲新亭熹名以昼寒紫微张公为书其额判院刘丈乃出新句辄次高韵二首其二"}
{"author":"朱熹","content":"行穿危磴尽，林表见孤亭。涧泻千寻白，峰回四面青。尘襟元落落，风腋自泠泠。一醉今何许，无心赋独醒。","dynasty":"宋代","title":"次韵昼寒"}
{"author":"朱熹","content":"把酒怀人处，幽寻记往时。新亭劳指顾，胜践阙追随。为报层檐出，莫忧浮柱攲。惟应旧飞雪，想象合心知。","dynasty":"宋代","title":"次判院丈昼寒亭韵有怀平父"}
{"author":"朱熹","content":"明灭青罗带，周遭碧玉环。孤亭感陈迹，茂树喜重攀。爽气琴尊外，泉声枕簟间。诗成无写处，绝壁藓痕斑。","dynasty":"宋代","title":"次判院丈清湍之什"}
{"author":"朱熹","content":"忽作经宵别，胸奇莫与陈。暮归誇得句，寒苦顿生春。道义知无斁，文章自有真。它年应共说，此日自由身。","dynasty":"宋代","title":"次韵宿密庵"}
{"author":"朱熹","content":"胜友南窗底，看书老岁华。不因寒瀑响，肯到野僧家。古径开能久，新亭去岂赊。跻攀那可缓，寂寞有雄夸。","dynasty":"宋代","title":"闻季通德明诸友入山以诗迎之仍请先往观瀑布"}
{"author":"朱熹","content":"万壑争流处，千年树石幽。危亭因我作，胜日为君留。酒笑红裙醉，诗惭杂佩酬。尚嫌心境窄，更约九垓游。","dynasty":"宋代","title":"和季通昼寒韵"}
{"author":"朱熹","content":"玉蕊琅玕树，天香知见薰。露寒清透骨，风定远含芬。爽致销繁暑，高情谢晓云。遥怜河朔饮，那得醉时闻。","dynasty":"宋代","title":"奉酬圭父末利之作"}
{"author":"朱熹","content":"忽传夔府句，并送远公莲。翠盖临风迥，冰华浥露鲜。舞衣清缟袂，倒景烂珠躔。想象芙蓉阙，冥冥绝世缘。","dynasty":"宋代","title":"奉酬圭父白莲之作"}
{"author":"朱熹","content":"大专槃万生，异体实同气。云胡分彼己，直以私自蔽。君家桂林伯，德学妙一世。闭户不忘忧，缨冠矧行义。眷言介弟贤，四益谨先畀。千里各分符，一心同尽瘁。远题斋户册，来表栖息地。系述写心胸，俯仰资惕厉。阳嘉既涤荡，阴慝失封闭。介然彼苛痒，嚇若我黥劓。拊摩极哀恫，征取敢常艺。战兢一日力，洋溢四封被。君看物我间，隐显岂殊致。愿反振民功，更懋根本计。","dynasty":"宋代","title":"寄题宜春使君定叟张兄隐斋"}
{"author":"朱熹","content":"空堂寒夜月华清，独宿凄凉梦不成。欲向阶前舞凌乱，手持杯酒为谁倾。","dynasty":"宋代","title":"宿传舍见月"}
{"author":"朱熹","content":"季夏园木暗，窗户贮清阴。长风一掩苒，众绿何萧椮。玩此消永昼，泠然涤幽襟。俯仰无所为，聊复得此心。","dynasty":"宋代","title":"夏日二首其二"}
{"author":"朱熹","content":"暮入千峰里，寒栖一草庵。室连丹灶煖，厨引石泉甘。尘虑纷难到，神光暖内含。非君有道气，孤绝讵能堪。","dynasty":"宋代","title":"宿休庵用德功壁间韵赠陈道人"}
{"author":"朱熹","content":"藏书楼上头，读书楼下屋。怀哉千载心，俯仰数椽足。","dynasty":"宋代","title":"奉同张敬夫城南二十咏其八山斋"}
{"author":"朱熹","content":"落日晴江更远山，远山犹在有无间。不须极目伤怀抱，且看渔船近往还。","dynasty":"宋代","title":"次韵择之漫成"}
{"author":"朱熹","content":"昼永倦残暑，宵分喜新凉。天鸡一振翼，烂烂晓月光。病榻感虚徐，中庭起翱翔。怀哉谷城子，物外久不忙。掩抑琴调希，激烈歌声长。契阔恨清赏，佳期未渠央。缄词托归鸟，侧伫何能忘。","dynasty":"宋代","title":"读子厚诗卷用其卒章晨起之韵作诗寄之"}
{"author":"朱熹","content":"回首名山我旧游，曾将风袂挹浮丘。如今不及台边水，长向山前山后流。","dynasty":"宋代","title":"送单应之往閤山其二"}
{"author":"朱熹","content":"西望多奇峰，北瞰独仙府。欲致武夷君，石坛罗桂醑。","dynasty":"宋代","title":"云谷二十六咏其十六怀仙"}
{"author":"朱熹","content":"去岁潇湘重九时，满城寒雨客思归。故山此日还佳节，黄菊清樽更晚晖。短发无多休落帽，长风不断且吹衣。相看下视人寰小，祇合从今老翠微。","dynasty":"宋代","title":"九日登天湖以菊花须插满头归分韵赋诗得归字"}
{"author":"朱熹","content":"沉沉新秋夜，凉月满荆扉。露泫凝馀彩，川明澄素晖。中林竹树映，疏星河汉稀。此夕情无限，故园何日归。","dynasty":"宋代","title":"对月思故山夜景"}
{"author":"朱熹","content":"地久天长岁不留，坐来念念失藏舟。回看万法皆儿戏，还直先生一笑不。","dynasty":"宋代","title":"次韵傅丈武夷道中五绝句其一"}
{"author":"朱熹","content":"近从新谱识枭卢，拟唤安阳旧博徒。只恐分阴闲过了，更教人诮牧猪奴。","dynasty":"宋代","title":"观洪遵双陆谱有感呈刘平甫范仲宣二兄"}
{"author":"朱熹","content":"白烟竟日起，雨晦苍山深。老菊不复妍，丹枫满高林。抱病寝斋房，窗户结愁阴。起望一舒情，遐眺豁烦襟。人生亦已劳，世路方崎嵚。且咏招隐作，无为名迹侵。","dynasty":"宋代","title":"即事偶赋"}
{"author":"朱熹","content":"青山绕蓬庐，白云障幽户。卒岁聊自娱，时人莫留顾。","dynasty":"宋代","title":"云谷二十六咏其十五草庐"}
{"author":"朱熹","content":"世情日以疏，庭树日以密。我心自悠悠，两忘喧与寂。门开山叠翠，雨罢云绝迹。天涯此兴同，万里寄消息。","dynasty":"宋代","title":"次韵潮州诗六首山居即事用叠翠亭韵"}
{"author":"朱熹","content":"晴窗挥汗苦骄阳，雨槛披衣快晚凉。多谢龙公馀事业，为驱寒谷变炎方。","dynasty":"宋代","title":"和章国华祈雨呈平父诸兄三首其三"}
{"author":"朱熹","content":"脱裤，脱裤，桑叶阴阴墙下路。回头忽忆舍中妻，去年已逐它人去。旧裤脱了却不辞，新裤知教阿谁做。","dynasty":"宋代","title":"五禽言和王仲衡尚书其四"}
{"author":"朱熹","content":"未觉闲来岁月频，荷锄方喜土膏匀。连畦已放瑶簪露，覆地行看玉本新。小摘登盘先饷客，晚炊当肉更宜人。却怜寂寞公仪子，拔尽园蔬不叹贫。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十二挽蔬园"}
{"author":"朱熹","content":"姑射仙人冰雪容，尘心已共彩云空。年年一笑相逢处，长在愁烟苦雾中。","dynasty":"宋代","title":"梅"}
{"author":"朱熹","content":"绝境人难到，唯堪乐此身。泉吟青玉峡，风度白纶巾。独往宁无意，长闲未有因。云山天赐履，吾道岂全贫。","dynasty":"宋代","title":"次秀野暑中二首其二"}
{"author":"朱熹","content":"持身乏古节，寸禄久栖迟。暂寄灵山寺，空吟招隐诗。读书清磬外，看雨暮钟时。渐喜凉秋近，沧洲去有期。","dynasty":"宋代","title":"梵天观雨"}
{"author":"朱熹","content":"独抱瑶琴过玉溪，琅然清夜月明时。祇今已是无心久，却怕山前荷篑知。","dynasty":"宋代","title":"读李宾老玉涧诗偶成"}
{"author":"朱熹","content":"未觉春光到柳条，谁教飞絮倚风摇。眼惊银色迷千界，梦断彤庭散百寮。梅坞任从长笛弄，竹窗闲把短檠挑。何人剥啄传清唱，更喜残年乐事饶。","dynasty":"宋代","title":"次韵雪后书事二首其二"}
{"author":"朱熹","content":"东头不见西头是，南畔唯嫌北畔非。多谢圣门传大学，直将絜矩露天机。","dynasty":"宋代","title":"奉答择之四诗意到即书不及次韵其三"}
{"author":"朱熹","content":"休沐聊命驾，驾言何所之。行寻庆云寺，想像昭陵时。门前杉径深，屋后杉色奇。空山岁年晚，郁郁凌寒姿。当年雨露恩，千载有馀滋。匠石不敢睨，孤标俨相持。更启石室藏，仰瞻天像垂。愿以清净化，永为太平基。","dynasty":"宋代","title":"奉同尤延之提举庐山杂咏十四篇其七万杉寺"}
{"author":"朱熹","content":"奇哉康山阳，双剑屹对起。上有横飞云，下有瀑布水。崩腾复璀璨，佳丽更雄伟。势从三梁外，影落明湖里。平生两仙句，咏叹深仰止。三年落星湾，怅望眼空眯。今朝随杖屦，得此弄清泚。更诵玉虹篇，尘襟谅昭洗。","dynasty":"宋代","title":"奉同尤延之提举庐山杂咏十四篇其八开先漱玉亭"}
{"author":"朱熹","content":"昨日来时万里阴，长江雪后玉千岑。苍茫不尽登临意，重对晴天豁晚襟。","dynasty":"宋代","title":"自东湖至列岫得二小诗其二"}
{"author":"朱熹","content":"微吟泽畔几扶筇，自笑摧颓一秃翁。羞见芙蓉好颜色，且凭诗律傲西风。","dynasty":"宋代","title":"次刘正之芙蓉韵三首其三"}
{"author":"朱熹","content":"闻说藤萝外，神龙旧所蟠。擘开千丈峡，写尽一襟寒。赏寄三杯酒，归投六尺竿。若无诗律好，清绝不成欢。","dynasty":"宋代","title":"仙洲新亭熹名以昼寒紫微张公为书其额判院刘丈乃出新句辄次高韵二首其一"}
{"author":"朱熹","content":"怅望君家岭上云，便携佳友去寻春。论诗剧饮无他意，未管残红落佩巾。","dynasty":"宋代","title":"客来二首其二"}
{"author":"朱熹","content":"平日生涯一短篷，只今回首画图中。平章个里无穷事，要见三山老放翁。","dynasty":"宋代","title":"题严居厚溪庄图"}
{"author":"朱熹","content":"宝鉴当年照胆寒，向来埋没太无端。祇今垢尽明全见，还得当年宝鉴看。","dynasty":"宋代","title":"克己"}
{"author":"朱熹","content":"江头晓渡野云遮，惆望山岐映暮霞。人值风波几千里，济川舟楫我侬誇。","dynasty":"宋代","title":"渡兴乐江望祝融次择之韵"}
{"author":"朱熹","content":"路逢个老翁，自负柴一束。乌巾插在腰，背手牵黄犊。借问何处居，指点破茅屋。午鸡啼短墙，麦饭方炊熟。","dynasty":"宋代","title":"访竹溪先生"}
{"author":"朱熹","content":"寒山寒月冷飕飕，只影孤桐万里游。帝乐梦回三叠远，胎仙舞罢一帘秋。未愁悄寂无人会，只恐蹁跹不自休。却笑蕊珠何处所，两忘蝴蝶与庄周。","dynasty":"宋代","title":"昨为许进之书胎仙字因以名其室或疑欠舞字者故作此以解之"}
{"author":"朱熹","content":"重营旧馆喜初成，要共群贤听鹿鸣。三爵何妨奠蘋藻，一编讵敢议明诚。深源定自闲中得，妙用元从乐处生。莫问无穷庵外事，此心聊与此山盟。","dynasty":"宋代","title":"次卜掌书落成白鹿佳句"}
{"author":"朱熹","content":"荣丑穷通祇偶然，未妨闲共耸吟肩。君能触处真齐物，我亦平生不怨天。","dynasty":"宋代","title":"次刘明远宋子飞反招隐韵二首其二"}
{"author":"朱熹","content":"平生三伏断追游，谁唤来穿涧树幽。初讶网横天影破，忽惊人蹴浪花浮。鸣榔不用齐吴榜，鼓枻何须学楚讴。便有金盘堆白雪，却怜清泚向东流。","dynasty":"宋代","title":"次圭父观鱼韵"}
{"author":"朱熹","content":"抚摩凋瘵为心切，摹写风烟著语亲。只愿从今更无倦，清诗美政逐年新。","dynasty":"宋代","title":"谨次县大夫见属之韵"}
{"author":"朱熹","content":"见固能知闻亦知，虽闻如与见同时。只缘一本元无二，千圣已亡心在兹。","dynasty":"宋代","title":"训蒙绝句闻知"}
{"author":"朱熹","content":"人道归云未足誇，洪羊石乳更谽谺。连环入梦难纡轸，回首西风又日斜。","dynasty":"宋代","title":"人言石乳洪羊之胜不及往游作此"}
{"author":"朱熹","content":"今朝行役是登临，极目郊原快赏心。却笑从前嫌俗事，一春牢落闭门深。","dynasty":"宋代","title":"小盈道中"}
{"author":"朱熹","content":"炎蒸无处逃，亭午转歊赩。万壑一奔倾，千林共萧瑟。","dynasty":"宋代","title":"观祝孝友画卷为赋六言一绝复以其句为题作五言四咏其三"}
{"author":"朱熹","content":"双剑名峰也逼真，品题拍拍满怀春。铅刀自别干将利，折槛应须表直臣。","dynasty":"宋代","title":"北双剑峰"}
{"author":"朱熹","content":"人因形异种私根，不道其初同一源。直自源头明说下，尽将父母属乾坤。","dynasty":"宋代","title":"训蒙绝句西铭"}
{"author":"朱熹","content":"执我仇仇讵我知，谩将行止验天机。猿悲鹤怨因何事，祇恐先生袖手归。","dynasty":"宋代","title":"送籍溪胡丈赴馆供职二首其二"}
{"author":"朱熹","content":"穷幽鲜外慕，殖志在丘园。即此竟无得，空恨岁时迁。川陆绵半载，烦燠当归缘。憩此苍山曲，洗心闻涧泉。","dynasty":"宋代","title":"倒水坑作"}
{"author":"朱熹","content":"祗役东原路，长风海气阴。苍茫生远思，憭慄起寒襟。午泊僧寮静，昏投县郭深。拙勤终不补，谁使漫劳心。","dynasty":"宋代","title":"民安道中"}
{"author":"朱熹","content":"寒茭翳秋塘，风叶自长短。刳心一饱馀，并得床敷软。","dynasty":"宋代","title":"次刘秀野蔬食十三诗韵其五茭笋"}
{"author":"朱熹","content":"春色欲来时，先散满天风雪。坐使七闽松竹，变珠幢玉节。中原佳气郁葱葱，河山壮宫阕。丞相功成千载，映黄流清彻。","dynasty":"宋代","title":"好事近·春色欲来时"}
{"author":"朱熹","content":"云臻川谷暝，雨来林景清。斋舍无馀事，凉气散烦缨。望山怀释侣，盥手阅仙经。谁怀出尘意，来此俱无营。","dynasty":"宋代","title":"夏日二首其二"}
{"author":"朱熹","content":"晓发渔溪驿，夜宿囊山寺。云海近苍茫，层岚拥深翠。行役倦脩途，投归聊一憩。不学塔中仙，名涂定何事。","dynasty":"宋代","title":"题囊山寺"}
{"author":"朱熹","content":"军府资长算，家山辍胜游。故人千里别，归骑两年秋。吊古宁忘恨，开尊且破愁。相思欲回首，但上曲江楼。","dynasty":"宋代","title":"短句奉迎其二"}
{"author":"朱熹","content":"庄舍宜先立，山楹却渐营。泉疏药圃润，堰起石池清。早印荒田契，仍标别户名。想应频检校，祇恐欠方兄。","dynasty":"宋代","title":"云谷合记事目效俳体戏作三诗寄季通其三"}
{"author":"朱熹","content":"几月高堂阙问安，归涂不管上天难。诵君两叠思亲句，也信从来取友端。","dynasty":"宋代","title":"次韵择之铅山道中二首其一"}
{"author":"朱熹","content":"江头晓渡野云遮，惆望山岐映暮霞。人值风波几千里，济川舟楫我侬誇。","dynasty":"宋代","title":"渡兴乐江望祝融次择之韵"}
{"author":"朱熹","content":"畬田种胡麻，结草寄林樾。珍重无心人，寒栖弄明月。","dynasty":"宋代","title":"云谷二十六咏其十三西寮"}
{"author":"朱熹","content":"康俗遗居万叠山，高垂铁锁讵容攀。青鞋布袜非公事，古木寒泉要我闲。","dynasty":"宋代","title":"奉答张彦辅解嘲"}
{"author":"朱熹","content":"不到湖潭二十年，湖潭依旧故山川。聊将杯酒奠青草，风雨萧萧忆昔贤。","dynasty":"宋代","title":"挽王德修"}
{"author":"朱熹","content":"寒云无四时，散漫此山谷。幸乏霖雨姿，何妨媚幽独。","dynasty":"宋代","title":"云谷二十六咏其一云谷"}
{"author":"朱熹","content":"昔营此幽栖，邈与世相绝。誓将百年身，来守固穷节。心期苦未遂，岁月一何阔。终然匹夫志，肯遽甘没没。兹晨复登瞰，目尽云一抹。激烈永啸馀，朗寥高韵发。夫君内德备，不学王骀兀。观心见参倚，出世自英杰。朅来肯顾我，同去弄云月。微言得深扣，大句亦孤拔。多谢警疏慵，未敢叹瞻忽。更问毫釐间，是同端是别。","dynasty":"宋代","title":"云谷次吴公济韵"}
{"author":"朱熹","content":"江阁论心地，重来感慨多。故人今已矣，此道竟如何。但使穷新得，终当订旧讹。话言虽永隔，吾欲问沧波。","dynasty":"宋代","title":"哭罗宗约二首其一"}
{"author":"朱熹","content":"德者人心之所同，苟能有德类斯从。不须闭户嗟寥落，但立诚心自用功。","dynasty":"宋代","title":"训蒙绝句心有邻"}
{"author":"朱熹","content":"秋风淅沥鸣清商，秋草未死啼寒螀。幽人幽人起晤叹，仰视河汉天中央。河汉西流去不息，人生辛苦何终极。苍山万叠云气深，去鍊形魂生羽翼。","dynasty":"宋代","title":"秋夜叹"}
{"author":"朱熹","content":"浅绿深红出短篱，望中都是可怜枝。要看乱飐寒塘水，更待金风满意吹。","dynasty":"宋代","title":"次刘正之芙蓉韵三首其一"}
{"author":"朱熹","content":"食中有味知斯悦，知是能加咀嚼功。行处心安思处得，馀甘常溢齿牙中。","dynasty":"宋代","title":"训蒙绝句刍养悦口"}
{"author":"朱熹","content":"造辟谋谟远，勤民志虑专。中身谢轩冕，毕志友林泉。出祖倾群彦，归来足二贤。谁令行乐地，容易锁寒烟。","dynasty":"宋代","title":"挽鹿伯可郎中二首其一"}
{"author":"朱熹","content":"中夏辞故里，涉秋未停车。宾友坐离阔，田园想榛芜。感兹风露朝，起望一烦纡。眷彼忘言子，郁郁西斋居。俯饮苍涧流，仰咏古人书。名应里闾荐，心岂荣利俱。琅然抚枯桐，幽韵泉谷虚。褰裳欲往听，乖隔靡所如。","dynasty":"宋代","title":"怀子厚"}
{"author":"朱熹","content":"手种篱间树，枝繁不忍删。新亭最佳处，胜日共欢颜。景晏春红浅，雨馀寒翠潸。光风回巧笑，桃李任漫山。","dynasty":"宋代","title":"题周氏溪园三首其三嫣然亭"}
{"author":"朱熹","content":"游洲岩下水泠泠，枕石何妨梦里听。要与他年成故事，谩寻幽处著新亭。","dynasty":"宋代","title":"奉和子服老弟黄杨游岩二诗其二"}
{"author":"朱熹","content":"嵌空奇石战惊涛，楼殿峥嵘势自高。四面真成开玉鉴，三山应是失金鳌。题诗正尔难搜句，举酒何妨共作豪。倚遍栏干更愁绝，归来白尽鬓边毛。","dynasty":"宋代","title":"和张彦辅落星寺之作"}
{"author":"朱熹","content":"夏木已云暗，时禽变新声。林园草被径，端居有馀清。端居亦何为，日夕掩柴荆。静有弦诵乐，而无尘虑并。良朋肯顾予，尚有夙心倾。深惭未闻道，折衷非所宁。眷焉抚流光，中夜叹以惊。高山徒仰止，远道何由征。","dynasty":"宋代","title":"示诸同志"}
{"author":"朱熹","content":"庄舍宜先立，山楹却渐营。泉疏药圃润，堰起石池清。早印荒田契，仍标别户名。想应频检校，祇恐欠方兄。","dynasty":"宋代","title":"云谷合记事目效俳体戏作三诗寄季通其三"}
{"author":"朱熹","content":"好雨当春过一犁，我公远忆故园西。孤篷稳转清滩急，十里行穿绿树齐。路熟已欣经雾市，身轻未怕蹑云梯。诸孙剩欲留公住，细和新诗丐指迷。","dynasty":"宋代","title":"留秀野刘丈二首其一"}
{"author":"朱熹","content":"江水侵云影，鸿雁欲南飞。携壶结客，何处空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相达。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。","dynasty":"宋代","title":"水调歌头隐括杜牧之齐山诗"}
{"author":"朱熹","content":"湖平秋水碧，桂棹木兰舟。一曲菱歌晚，惊飞欲下鸥。","dynasty":"宋代","title":"奉同张敬夫城南二十咏其十九采菱舟"}
{"author":"朱熹","content":"故国音书阻一方，天涯此日思茫茫。风烟岁晚添离恨，湖海尊前即大荒。薄宦驱人向愁悴，旧游惟我最颠狂。细思万石亭前事，辜负黄花满帽香。","dynasty":"宋代","title":"九日"}
{"author":"朱熹","content":"凉气沉斋宇，夕阴未渠央。寒栖属遥夜，长簟卷单床。浮云蔽中天，愁霖隔秋窗。思君一晤对，耿耿何能忘。","dynasty":"宋代","title":"秋夕怀子厚二首其二"}
{"author":"朱熹","content":"考槃虽在陆，滉瀁水云深。正尔沧洲趣，难忘魏阙心。","dynasty":"宋代","title":"奉同张敬夫城南二十咏其四船斋"}
{"author":"朱熹","content":"上山采薇蕨，侧径多幽兰。采之不盈握，欲寄道里艰。沈忧念故人，长夜何漫漫。芳馨坐销歇，徘徊以悲叹。","dynasty":"宋代","title":"拟古八首其三"}
{"author":"朱熹","content":"孺子高风何处寻，东湖台观水云深。生刍一束人如玉，此日凄凉万古心。","dynasty":"宋代","title":"自东湖至列岫得二小诗其一"}
{"author":"朱熹","content":"幽谷溅溅小水通，细穿危石认行踪。回头自爱情岚好，却立滩头数乱峰。","dynasty":"宋代","title":"涉涧水作"}
{"author":"朱熹","content":"仙洲几千仞，下有云一谷。道人何年来，借地结茅屋。想应厌尘网，寄此媚幽独。架亭俯清湍，开径玩飞瀑。交游得名胜，还往有篇牍。杖屦或鼎来，共此岩下宿。夜灯照奇语，晓策散游目。茗椀共甘寒，兰皋荐清馥。至今壁间字，来者必三读。再拜仰高山，𢥠然心神肃。我生虽已后，久此寄斋粥。孤兴屡呻吟，群游几追逐。十年落尘土，尚幸不远复。新凉有佳期，几日戒征轴。宵兴出门去，急雨遍原陆。入谷尚轻埃，解装已银竹。虚空一瞻望，远思翻蹙恧。袒跣亟跻攀，冠巾如膏沐。云泉增旧观，怒响震寒木。深寻得新赏，一篑今再覆。同来况才彦，行酒屡更仆。从容出妙句，珠贝烂盈匊。后生更亹亹，俊语非碌碌。吾缨不复洗，已失尘万斛。所恨老无奇，千毫真浪秃。","dynasty":"宋代","title":"游昼寒以茂林脩竹清流激湍分韵赋诗得竹字"}
{"author":"朱熹","content":"风生长林悲，云起空谷暝。下有不死人，一室常在定。","dynasty":"宋代","title":"题刘平甫定庵五咏其一定庵"}
{"author":"朱熹","content":"自作山中人，即与云为友。一啸雨纷纷，无劳三奠酒。","dynasty":"宋代","title":"云谷二十六咏其十八云社"}
{"author":"朱熹","content":"黄堂理事馀，便坐永兹日。语默趣虽殊，晦明心本一。旧闻真体露，已叹群疑失。迨此复几年，定知久纯白。","dynasty":"宋代","title":"次韵潮州诗六首濠上斋二首其一"}
{"author":"朱熹","content":"防欲当施禦寇功，及于未至立崇墉。常求四者无他法，依旧同归主敬中。","dynasty":"宋代","title":"训蒙绝句戒谨"}
{"author":"朱熹","content":"湖平秋水碧，桂棹木兰舟。一曲菱歌晚，惊飞欲下鸥。","dynasty":"宋代","title":"奉同张敬夫城南二十咏其十九采菱舟"}
{"author":"朱熹","content":"功夫但欲存心尔，底事存心条绪多。直使圣贤更剖析，只缘私意费消磨。","dynasty":"宋代","title":"训蒙绝句存心"}
{"author":"朱熹","content":"武夷山上有仙灵，山下寒流曲曲清。欲识个中奇绝处，棹歌闲听两三声。一曲溪边上钓船，幔亭峰影蘸晴川。虹桥一断无消息，万壑千岩锁翠烟。二曲亭亭玉女峰，插花临水为谁容。道人不作阳台梦，兴入前山翠几重。三曲君看驾壑船，不知停棹几何年。桑田海水兮如许，泡沫风灯敢自怜。四曲东西两石岩，岩花垂露碧毵。金鸡叫罢无人见，月满空山水满潭。五曲山高云气深，长时烟雨暗平林。林间有客无人识，矣乃声中万古心。六曲苍屏绕碧湾，茆茨终日掩柴关。客来倚棹岩花落，猿鸟不惊春意闲。七曲移舟上碧滩，隐屏仙掌更回看。却怜昨夜峰头雨，添得飞泉几道寒。八曲风烟势欲开，鼓楼岩下水萦回。莫言此地无佳景，自是游人不上来。九曲将穷眼豁然，桑麻雨露见平川。渔郎更觅桃源路，除是人间别有天。","dynasty":"宋代","title":"九曲棹歌"}
{"author":"朱熹","content":"闽乡饶奇山，仙洲故称杰。巍然一峰高，复与众山绝。传闻极目处，天水远明灭。万里倏往还，三光下罗列。我来发孤兴，径欲跻嵽嵲。病骨竟支离，何当攀去辙。","dynasty":"宋代","title":"游密庵分韵赋诗得绝字"}
{"author":"朱熹","content":"神山九折溪，沿溯此中半。水深波浪阔，浮绿春涣涣。上有苍石屏，百仞耸雄观。崭岩露垠堮，突兀倚霄汉。浅麓下萦回，深林久丛灌。胡然閟千载，逮此开一旦。我乘新村船，辍棹青草岸。榛莽喜诛锄，面势穷考按。居然一环堵，妙处岂轮奂。左右矗奇峰，踌躇极佳玩。是时芳节阑，红绿纷有烂。好鸟时一鸣，王孙远相唤。暂游意已惬，独往身犹绊。珍重舍瑟人，重来足幽伴。","dynasty":"宋代","title":"行视武夷精舍作"}
{"author":"朱熹","content":"云臻川谷暝，雨来林景清。斋舍无馀事，凉气散烦缨。望山怀释侣，盥手阅仙经。谁怀出尘意，来此俱无营。","dynasty":"宋代","title":"夏日二首其二"}
{"author":"朱熹","content":"献纳陪兴运，如公众所期。忧时最深切，信道不磷缁。落落归来赋，匆匆殄瘁诗。菟裘当日计，宰木后人悲。","dynasty":"宋代","title":"挽范直阁二首其一"}
{"author":"朱熹","content":"长记与君别，丹凤九重城。归来故里，愁思怅望渺难平。今夕不知何夕，得共寒潭烟艇，一笑俯空明。有酒径须醉，无事莫关情。寻梅去，疏竹外，一枝横。与君吟弄风月，端不负平生。何处车尘不到，有个江天如许，争肯换浮名。只恐买山隐，却要练丹成。","dynasty":"宋代","title":"水调歌头（次袁仲机韵）"}
{"author":"朱熹","content":"繁弦急管盛流传，清庙遗音久绝弦。欲识寥寥千古意，莫将新语勘尘编。","dynasty":"宋代","title":"寄吴公济兼简李伯谏五首其四"}
{"author":"朱熹","content":"遥夜不能寐，披衣起彷徨。仰视天正黑，寒气惨悲凉。飞霰忽下零，雪花亦飘扬。飘扬未云已，须臾满空翔。前山失旧姿，川谷流素光。念昔少小时，无事志四方。五年江海上，不见雪与霜。飘飖今日情，浩荡谁能量。凌晨饮一杯，竟日守空堂。伫立玩奇变，永言获新章。踌躇欲何报，玉树生琼冈。","dynasty":"宋代","title":"奉酬子厚咏雪之作"}
{"author":"朱熹","content":"炎官虐焰遍山村，也到萧萧柳下门。水玉秋菰那可得，羡君行处午阴繁。","dynasty":"宋代","title":"次林扩之开善避暑韵二首其一"}
{"author":"朱熹","content":"夕阳浮远空，西峰背残照。爽气转分明，与君共晚眺。","dynasty":"宋代","title":"家山堂晚照效辋川体作二首其一"}
{"author":"朱熹","content":"灵草生何许，风泉古涧傍。褰裳勤采撷，枝箸嚏芳香。冷入玄根閟，春归翠颖长。遥知拈起处，全体露其常。","dynasty":"宋代","title":"公济惠山蔬四种并以佳篇来贶因次其韵𤌸"}
{"author":"朱熹","content":"晚食宁论肉，知君薄世荣。琼田何日种，玉本一时生。白鹤今休误，青泥旧得名。收单还炙背，北阙傥关情。","dynasty":"宋代","title":"公济惠山蔬四种并以佳篇来贶因次其韵芹"}
{"author":"朱熹","content":"新笋因君寄，康庐入梦中。丹元馀故宅，翠竹尚馀风。日日来威凤，年年馔箨龙。犹嫌有兼味，不似一源功。","dynasty":"宋代","title":"公济惠山蔬四种并以佳篇来贶因次其韵笋"}
{"author":"朱熹","content":"云关须早筑，基趾要坚牢。栽竹行教密，穿池岸欲高。乘春移菡萏，带雪觅萧椮。更向关门外，疏泉斩乱蒿。","dynasty":"宋代","title":"云谷合记事目效俳体戏作三诗寄季通其一"}
{"author":"朱熹","content":"堂成今六载，上雨复旁风。逐急添茅盖，连忙毕土功。桂林何日秀，兰径几时通。并筑双台子，东山接水筒。","dynasty":"宋代","title":"云谷合记事目效俳体戏作三诗寄季通其二"}
{"author":"朱熹","content":"庄舍宜先立，山楹却渐营。泉疏药圃润，堰起石池清。早印荒田契，仍标别户名。想应频检校，祇恐欠方兄。","dynasty":"宋代","title":"云谷合记事目效俳体戏作三诗寄季通其三"}
{"author":"朱熹","content":"叹息艮斋老，当年共此来。千峰奇绝处，一望兴悠哉。病怯披云卧，诗劳拥鼻裁。祇今何处所，宿草閟馀哀。","dynasty":"宋代","title":"云谷怀魏元履"}
{"author":"朱熹","content":"薄暮投花县，联车入翠微。长林生缺月，永夜照寒扉。情话欣无斁，离怀怅有违。勉哉彊毅力，千里要同归。","dynasty":"宋代","title":"宿云际寺许顺之将别以诗求教次韵"}
{"author":"朱熹","content":"圣王兴炎运，明公起妙年。材推汉庭右，学自北方传。出入丹心壮，安危素发鲜。空馀题剑在，光烛旧林泉。","dynasty":"宋代","title":"挽汪端明三首其一"}
{"author":"朱熹","content":"旷宇元无际，孤标自不群。物情良有寄，谗口讵堪闻。未许时明政，犹堪史阙文。衣冠忽长夜，馀子谩纷纷。","dynasty":"宋代","title":"挽汪端明三首其二"}
{"author":"朱熹","content":"年来年去为谁忙，三伏炎蒸忽变凉。阅世谩劳心悁悁，怀人空得鬓苍苍。诗篇眼界何终极，道学心期未遽央。安得追寻二三子，舞雩风月共徜徉。","dynasty":"宋代","title":"择之寄示深卿唱和乌石南湖佳句辄次元韵三首其三"}
{"author":"朱熹","content":"脱却儒冠著羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头祗见冢累累。未寻跨凤吹箫侣，且伴孤云独鹤飞。","dynasty":"宋代","title":"满江红其三叔怀尝梦飞仙，为之赋此。归日以呈茂献待郎，当发一笑"}
{"author":"朱熹","content":"祇凭诗律作生涯，到处山林总是家。便与清尊卧芳草，不妨皂盖拂残花。侧闻温诏询耆艾，好趁春风入殿衙。回首能忘旧猿鹤，一篇聊尔记年华。","dynasty":"宋代","title":"次秀野春晴山行纪物之句"}
{"author":"朱熹","content":"理则无形气是乘，气随夜息理斯存。息时无感犹当验，昼不能清夜亦昏。","dynasty":"宋代","title":"训蒙绝句夜气"}
{"author":"朱熹","content":"春冰融尽绝澌微，彻底冰壶烛万几。静对春风感形化，圣心体段盖如斯。","dynasty":"宋代","title":"训蒙绝句化二首其一"}
{"author":"朱熹","content":"空山后夜子规号，斗转星移月尚高。梦里不知归未得，已驱黄犊度寒皋。","dynasty":"宋代","title":"崇寿客舍夜闻子规得三绝句写呈平父兄烦为转寄彦集兄及两县间诸亲友其三"}
{"author":"朱熹","content":"经旬不到鹿场阴，梦想飞驰不自禁。幸有高轩同胜赏，何妨折屐共幽寻。徘徊未厌诗书乐，感慨难忘忠孝心。更对丰镌哦伐木，风泉云壑助清吟。","dynasty":"宋代","title":"和子澄白鹿之句"}
{"author":"朱熹","content":"忽然半夜一声雷，万户千门次第开。若识无心含有象，许君亲见伏羲来。","dynasty":"宋代","title":"答袁机仲论启蒙"}
{"author":"朱熹","content":"昔游岭海间，几见蛮卉拆。素英漙夕露，朱蘤烂晴日。归来今几年，晤对祇寒碧。因君赋山丹，悦复见颜色。","dynasty":"宋代","title":"次韵潮州诗六首山丹"}
{"author":"朱熹","content":"夫君壮节与奇谋，屈首微官世所羞。揽辔未妨聊矍铄，赋诗直为写离忧。苍茫岭海三年别，珍重亲朋几日留。满意分携一杯酒，登山临水不能休。","dynasty":"宋代","title":"送谢周辅入广"}
{"author":"朱熹","content":"湖光湛不流，嵌窦亦潜注。倚杖忽淙琤，竹深无觅处。","dynasty":"宋代","title":"奉同张敬夫城南二十咏其十六淙琤谷"}
{"author":"朱熹","content":"先生留落岁时多，气涌如山不易磨。却学幽人陶靖节，正缘三径起弦歌。","dynasty":"宋代","title":"次刘明远宋子飞反招隐韵二首其一"}
{"author":"朱熹","content":"高台巨榜意何如，住此知非小丈夫。浩气扩充无内外，肯誇心月夜同孤。","dynasty":"宋代","title":"次吕季克东堂九咏其二敬义堂"}
{"author":"朱熹","content":"轲死如何道乏人，缘知学字不分明。先除功利虚无习，尽把圣言身上行。","dynasty":"宋代","title":"训蒙绝句学"}
{"author":"朱熹","content":"平昔尘编里，心期本自幽。那堪旧泉石，更作此追游。好句看犹在，遗忠怆已休。亦知今日意，不逐大江流。","dynasty":"宋代","title":"次韵陈休斋怀古堂"}
{"author":"朱熹","content":"莫专靠静偏于静，须是深加格物功。事到理明随理去，动常有静在其中。","dynasty":"宋代","title":"训蒙绝句其二"}
{"author":"朱熹","content":"克己工夫日用间，知君此意久晞颜。摛文妄意输朋益，何似书绅有订顽。","dynasty":"宋代","title":"石子重兄示诗留别次韵为谢三首其二"}
{"author":"朱熹","content":"千林一路雪毰堆，吟断饥肠第几回。温酒正思敲石火，偶逢寒烬得倾杯。","dynasty":"宋代","title":"行林间几三十里寒甚道傍有残火温酒举白方觉有暖意次敬夫韵"}
{"author":"朱熹","content":"结楥遂芳植，覆墙拥深翠。还当具春酒，与客花下醉。","dynasty":"宋代","title":"丘子野表兄郊园五咏其二荼蘼"}
{"author":"朱熹","content":"今朝握手送君归，马上薰风拂面吹。不用丁宁防曲学，寒窗久矣共心期。","dynasty":"宋代","title":"送林择之还乡赴选三首其三"}
{"author":"朱熹","content":"匡庐霜天后，不见云气浮。木叶红已疏，山颜转清幽。向闻有绝壑，乃在卧龙湫。及此遂一往，幸无烟景愁。隮攀欲其深，泉石固所求。况有百尺崖，喷雪飞寒流。幽岑自回抱，直下鸣青璆。便可洗我耳，枕石忘所忧。精神共虚廓，方物皆悠悠。所恨非独往，不能恣夷犹。仰叹云间鹤，俯羡谷中鸥。先生先我来，结屋阳冈头。虚名付忠武，灭迹慕巢由。是间颇足居，不田亦平畴。野人种椒橘，崖蜜易岁收。西源有老翁，卷舌藏戈矛。似学辟世士，乃欲邀圣丘。先生且无然，但作一月留。俟我有决计，它时卜从游。","dynasty":"宋代","title":"十月上休日游卧龙玉渊三峡用山谷惊鹿须要"}
{"author":"朱熹","content":"辛勤尽作求闻计，沽得过情声誉来。自外而观为可喜，此心已失实堪哀。","dynasty":"宋代","title":"训蒙绝句为人"}
{"author":"朱熹","content":"峰回危径转，垂练忽千寻。不为登山倦，踌躇秋涧阴。","dynasty":"宋代","title":"云谷二十六咏其三瀑布"}
{"author":"朱熹","content":"荒城一骋望，落景丽谯门。隐隐钟犹度，依依岚欲昏。风霜非故里，禾黍但秋原。极目归来晚，兹怀谁与论。","dynasty":"宋代","title":"再至作"}
{"author":"朱熹","content":"疏宠无前比，腾章又夙心。极知求士切，端为爱君深。卤簿寒笳远，尘埃断藁侵。空令杀公掾，衰涕满寒襟。","dynasty":"宋代","title":"挽梁文靖公二首其二"}
{"author":"朱熹","content":"仕非其地宁无仕，此事还他德行人。彼以势邀吾自逝，丈夫无欲气常伸。","dynasty":"宋代","title":"训蒙绝句汶上"}
{"author":"朱熹","content":"虽云道本无形象，形象原因体认生。试验操存功熟后，隐然常觉在中明。","dynasty":"宋代","title":"训蒙绝句体认"}
{"author":"朱熹","content":"萧索时序晚，已复度高秋。回涧白波起，通川绛树稠。晨风散清霜，嘉稻卷平畴。独怀志士感，岁事幸将休。","dynasty":"宋代","title":"冬日二首其一"}
{"author":"朱熹","content":"溪上寒梅应已开，故人不寄一枝来。天涯岂是无芳物，为尔无心向酒杯。","dynasty":"宋代","title":"梅花两绝句其一"}
{"author":"朱熹","content":"晴窗挥汗苦骄阳，雨槛披衣快晚凉。多谢龙公馀事业，为驱寒谷变炎方。","dynasty":"宋代","title":"和章国华祈雨呈平父诸兄三首其三"}
{"author":"朱熹","content":"大易图象隐，诗书简编讹。礼乐矧交丧，春秋鱼鲁多。瑶琴空宝匣，弦绝将如何。兴言理馀韵，龙门有遗歌。","dynasty":"宋代","title":"斋居感兴二十首其十二"}
{"author":"朱熹","content":"千山木脱但空林，天外哀鸿亦叫音。认取溪亭今日意，四更山月涌波心。","dynasty":"宋代","title":"趁韵"}
{"author":"朱熹","content":"开门惊怪雪交加，乱落横飞讵有涯。密竹不妨呈劲节，早梅何处觅残花。山阴客子须乘兴，洛下先生想卧家。病废杯觞寒至骨，哦诗无复更豪誇。","dynasty":"宋代","title":"次秀野咏雪韵三首其三"}
{"author":"朱熹","content":"端居惜春晚，庭树绿已深。重门掩昼静，高馆正阴沈。披衣步前除，悟物怀贞心。澹泊方自适，好鸟鸣高林。","dynasty":"宋代","title":"试院即事"}
{"author":"朱熹","content":"竹几横陈处，韦编半掩时。寥寥三古意，此地有深期。","dynasty":"宋代","title":"墨庄五咏其四玩易斋"}
{"author":"朱熹","content":"木落髻鬟拥，湖平妆镜空。荒亡馀旧事，惨澹只悲风。兴发千山里，诗成一笑中。诸君莫惆怅，吾道固当穷。","dynasty":"宋代","title":"和林择之凤凰山韵"}
{"author":"朱熹","content":"度量无私本至公，寸心贪得意何穷。若教老子庄周见，剖斗除衡付一空。","dynasty":"宋代","title":"题米仓壁"}
{"author":"朱熹","content":"风月平生意，江湖自在身。年华供转徙，眼界得清新。试问西山雨，何如湘水春。悠然一长啸，妙绝两无伦。","dynasty":"宋代","title":"观西山怀岳麓以为莫能相上下也聊赋此云"}
{"author":"朱熹","content":"既有阳春曲，那无白雪谣。连天飞不断，著地煖还销。未掩高人户，难齐衲子腰。稍开银世界，渐长玉枝条。兴尽愁烟艇，行迷认野桥。酒肠浑欲冻，吟笔为谁摇。残腊成三白，馀寒又一朝。香随梅蕊落，轻伴柳花飘。神女羞捐佩，鲛人敢献绡。东皇应好事，避舍亦相饶。","dynasty":"宋代","title":"春雪用韩昌黎韵同彭应之作"}
{"author":"朱熹","content":"仙人昔住紫琳房，一旦翩然下大荒。久悟客尘无自性，故应福禄未渠央。徙居邂逅成嘉遁，捧檄因循愧漫郎。愿借寒潭千丈碧，年年此日奉华觞。","dynasty":"宋代","title":"寿母生朝其六"}
{"author":"朱熹","content":"性初不假增加力，养字原非别用功。只要关防并省察，莫要私意害其中。","dynasty":"宋代","title":"训蒙绝句养性"}
{"author":"朱熹","content":"两岸苍壁对，直下成斗绝。一水从中来，涌潏知几折。石梁据其会，迎望远明灭。倏至走长蛟，捷来翻素雪。声雄万霹雳，势倒千嵽嵲。足掉不自持，魂惊讵堪说。老仙有妙句，千古擅奇崛。尚想化鹤来，乘流弄明月。","dynasty":"宋代","title":"奉同尤延之提举庐山杂咏十四篇其四栖贤院三峡桥"}
{"author":"朱熹","content":"平生三伏断追游，谁唤来穿涧树幽。初讶网横天影破，忽惊人蹴浪花浮。鸣榔不用齐吴榜，鼓枻何须学楚讴。便有金盘堆白雪，却怜清泚向东流。","dynasty":"宋代","title":"次圭父观鱼韵"}
{"author":"朱熹","content":"奔趋名利场，祸福急相绞。夜窗一反侧，肤垢纷两爪。岂知亲朋集，晚食聊一饱。心期共悠悠，文字各稍稍。华烛既屡更，诗肠亦频搅。寒更尽渠深，孤讽宁至卯。","dynasty":"宋代","title":"彦集圭父择之同饮白云精舍以醉酒饱德为韵熹分得饱字醉中走笔奉呈"}
{"author":"朱熹","content":"秋风淅沥鸣清商，秋草未死啼寒螀。幽人幽人起晤叹，仰视河汉天中央。河汉西流去不息，人生辛苦何终极。苍山万叠云气深，去鍊形魂生羽翼。","dynasty":"宋代","title":"秋夜叹"}
{"author":"朱熹","content":"十年寂寞抱遗经，圣路悠悠不计程。误子南来却空去，但将迂阔话平生。","dynasty":"宋代","title":"送德和弟归婺源二首其二"}
{"author":"朱熹","content":"晓涧淙流急，秋山寒气深。高蝉多远韵，茂树有馀阴。烟火居民少，荒蹊草露侵。悠悠秋稼晚，寥落岁寒心。","dynasty":"宋代","title":"南安道中"}
{"author":"朱熹","content":"康俗遗居万叠山，高垂铁锁讵容攀。青鞋布袜非公事，古木寒泉要我闲。","dynasty":"宋代","title":"奉答张彦辅解嘲"}
{"author":"朱熹","content":"困穷拂动虽天意，如舜何须增不能。上智虽明事之理，也须亲到事中行。","dynasty":"宋代","title":"训蒙绝句其二"}
{"author":"朱熹","content":"同云被四野，寒气惨悲凉。回风一以定，密雪来飘扬。时当冬候穷，开岁五日彊。蓬巷无与适，陟此琼台冈。宾友既追随，儿童亦携将。攀跻得冢顶，徙倚聊彷徨。俯视千里空，仰看万鹤翔。远迷乱峰翠，近失平林苍。偃薄莹神骨，咀咽清肝肠。朗咏招隐作，悲吟黄竹章。古人不可见，来者谁能量。且复记兹日，他年亦难忘。","dynasty":"宋代","title":"立春大雪邀刘圭甫诸兄游天湖"}
{"author":"朱熹","content":"东西水平分，南北山中判。妙处毫发间，商略无遗算。","dynasty":"宋代","title":"列岫望西山最正殆无毫发遗恨滕王秋屏皆不及也因作此诗二首其二"}
{"author":"朱熹","content":"雄藩荆楚地，自古国西门。客有筹边略，人知幕府尊。时平烽燧冷，事省笑谈温。宛洛何年向，奇功要一论。","dynasty":"宋代","title":"短句奉迎"}
{"author":"朱熹","content":"猿去山空鹤亦飞，柴门空掩钓鱼矶。门前树叶都黄了，何事幽人久不归。","dynasty":"宋代","title":"观林长仁书卷戏题问答其一"}
{"author":"朱熹","content":"何处元宵好，寒龛独寐人。月窗同皎皎，灯镜自尘尘。静鉴通天地，潜思妙鬼神。却怜迷路子，狂走闹城闉。","dynasty":"宋代","title":"择之诵所赋拟吕子进元宵诗因用元韵二首其二"}
{"author":"朱熹","content":"潇湘门外水如天，说著令人意惨然。试问登高能赋客，个中何似汨罗渊。","dynasty":"宋代","title":"题刘志夫严居厚潇湘诗卷后"}
{"author":"朱熹","content":"碓下泉鸣溜决渠，屋头桑树绿扶疏。朱虚正自知田事，马服何妨读父书。","dynasty":"宋代","title":"代胜私下一转语"}
{"author":"朱熹","content":"七十二峰都插天，一峰石廪旧名传。家家有廪高如许，大好人间快活年。","dynasty":"宋代","title":"石廪峰次敬夫韵"}
{"author":"朱熹","content":"愆阳值岁晏，忽复层阴结。一雨散霏微，千林共骚屑。端居遗簿领，远意怀幽洁。旷虑守微痾，殊方感新节。岂伊田庐念，丘垄心摧折。还登东领冈，瞻伫何由歇。","dynasty":"宋代","title":"冬至阴雨"}
{"author":"朱熹","content":"王事贤劳只自嗤，一官今是五年期。如何独宿荒山夜，更拥寒衾听子规。","dynasty":"宋代","title":"之德化宿剧头铺夜闻杜宇"}
{"author":"朱熹","content":"幽独尘事屏，晼晚秋兰滋。芳馨不自媚，掩抑空相思。晤对日方永，披丛露未晞。翛然发孤咏，九畹陈悲诗。","dynasty":"宋代","title":"谢人送兰其一"}
{"author":"朱熹","content":"闻道兵厨盛，春泉响臈篘。定知盈榼送，不待扣门求。沆瀣应难比，茅柴祇自羞。病身从法缚，好客为公留。","dynasty":"宋代","title":"次秀野杂诗韵其二"}
{"author":"朱熹","content":"登岩出嚣尘，入谷媚泉石。悠然惬幽趣，不觉几朝夕。高寻倦冢顶，旧赏叹陈迹。仰惭仙人杖，俯愧谢公屐。昨日吾弟来，勇往意无斁。今晨蓐食罢，千仞一咫尺。心期未究竟，眼界已开辟。浮野众麓青，萦云两川白。须臾互吞吐，变化已今昔。旷若尘虑空，悲哉人境窄。平生有孤念，万里思矫翮。感此复冲然，胡为尚形役。","dynasty":"宋代","title":"同丘子服游芦峰以岭上多白云分韵赋诗得白字"}
{"author":"朱熹","content":"移自溪上园，种此墙阴路。墙阴少人行，来岁障幽户。","dynasty":"宋代","title":"丘子野表兄郊园五咏其三竹"}
{"author":"朱熹","content":"郊原暧芳物，细雨青春时。前冈遐敞地，登览情无遗。农亩怀岁功，壶浆祝神釐。我惭里居氓，十载劳驱驰。今朝幸休闲，追逐聊嘻嘻。笑语欢成旧，尽醉靡归期。","dynasty":"宋代","title":"社日诸人集西冈"}
{"author":"朱熹","content":"王事贤劳只自嗤，一官今是五年期。如何独宿荒山夜，更拥寒衾听子规。","dynasty":"宋代","title":"之德化宿剧头铺夜闻杜宇"}
{"author":"朱熹","content":"剩喜君才老更成，伊优丛里见孤撑。官身未免心徒壮，亲膝频违泪欲横。簿领不嫌春笋束，廉声要比玉壶清。枉车投翰殷勤甚，安得仁言与赠行。","dynasty":"宋代","title":"彦集兄再适临汀惠顾蓬荜赋诗留别眷予良勤次韵祖行言不尽意"}
{"author":"朱熹","content":"不待安排自整齐，只缘太极本如斯。试将万事依图看，先后乘除可理推。","dynasty":"宋代","title":"训蒙绝句先天图二首其一"}
{"author":"朱熹","content":"忽忽秋逾半，清辉万里同。遥知竹林夜，共赏碧云空。寂寞盈尊酒，凄凉满院风。寒塘空自绿，不似小园东。","dynasty":"宋代","title":"八月十七夜月"}
{"author":"朱熹","content":"麦熟吟，去年种麦有德音。祇今种熟谁快活，种者已卧官墙阴。仁公有政惠存殁，肯使催租更隳突。","dynasty":"宋代","title":"五禽言和王仲衡尚书其五"}
{"author":"朱熹","content":"西方论缘业，卑卑喻群愚。流传世代久，梯接凌空虚。顾盻指心性，名言超有无。捷径一以开，靡然世争趋。号空不践实，踬彼榛棘途。谁哉继三圣，为我焚其书。","dynasty":"宋代","title":"斋居感兴二十首其十六"}
{"author":"朱熹","content":"逝川无停波，岁月一何疾。居然雨露濡，我意日萧瑟。共惟西山足，宰树久蒙密。晤言起哀敬，时事该礼律。肴羞既纷罗，荐馈亦芳苾。周旋极悽怆，俛仰讵终毕。更衣适精舍，邻曲会兹日。簋黍畀煇胞，从容罄膋膟。嘉宾更盘礴，环堵窥逸笔。即事君独哦，非才我何述。矧兹衰病馀，苦畏烦虑怵。赋罢掩寒栖，存存常抱一。","dynasty":"宋代","title":"三月三日祀事毕因脩禊事于灵梵以高阁一长望分韵赋诗得一字"}
{"author":"朱熹","content":"根节含露辛，苕颖扶楥绿。蛮中灵草多，夏永清阴足。","dynasty":"宋代","title":"杂记草木九首其三扶留"}
{"author":"朱熹","content":"一贯明言忠与恕，教人之意已昭然。当于用处求其一，慎勿悬空想圣贤。","dynasty":"宋代","title":"训蒙绝句一贯"}
{"author":"朱熹","content":"宝鉴当年照胆寒，向来埋没太无端。祇今垢尽明全见，还得当年宝鉴看。","dynasty":"宋代","title":"克己"}
{"author":"朱熹","content":"落日空山秋气清，泠泠古木乱蝉鸣。仙人一去鹤不返，剑客重来丹已成。静对竹炉烟缕直，细看月窟桂华生。此身旧有蓬瀛约，玉简归来问姓名。","dynasty":"宋代","title":"题赤城观"}
{"author":"朱熹","content":"怅望君家岭上云，便携佳友去寻春。论诗剧饮无他意，未管残红落佩巾。","dynasty":"宋代","title":"客来二首其二"}
{"author":"朱熹","content":"方丈翛然屋数椽，槛前流水自清涟。蒲团竹几通宵坐，扫地焚香白昼眠。地窄不容挥麈客，室空那有散花天。个中有句无人荐，不是诸方五味禅。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其九山人方丈"}
{"author":"朱熹","content":"倦枕攲眠到五更，却嫌风铎久悲鸣。恍疑絺绤南邻夜，寒铁丁东客梦惊。","dynasty":"宋代","title":"宿新喻驿夜闻风铎"}
{"author":"朱熹","content":"袁州刺史几何人，韩李流芳独未泯。道丧时危今日意，九原遗恨一时新。","dynasty":"宋代","title":"到袁州二首其二"}
{"author":"朱熹","content":"芦山一何高，上上不可尽。我行独忘疲，泉石有招引。须臾出蒙密，矫首眺无畛。已谓极峥嵘，仰视犹隐嶙。新斋小休憩，馀力更勉黾。东峰切霄汉，首夏正凄紧。杖策同攀跻，极目散幽窘。万里俯连环，千里瞰孤隼。因知平生怀，未与尘虑泯。归涂采薇蕨，晚饷杂蔬笋。笑谓同来人，此愿天所允。独往会淹留，寒栖甘菌蠢。山阿子慕予，无忧勒回轸。","dynasty":"宋代","title":"游芦峰分韵得尽字"}
{"author":"朱熹","content":"出身从吏役，驱车涉穷山。日落阴景晦，天高风气寒。岂无斗酒资，独酌谁为欢。一杯且复醉，百念中阑干。","dynasty":"宋代","title":"茅舍独饮"}
{"author":"朱熹","content":"不因辞吏役，那得解天刑。故国重来远，寒山依旧青。兴怀感陈迹，举目怆新亭。尚喜湾头老，禅房许扣扃。","dynasty":"宋代","title":"熹去温陵二十七年而复来显庵益老见候七里亭又以佳句见招而休斋陈丈寺丞黄丈皆属和焉因次韵奉酬并呈二丈"}
{"author":"朱熹","content":"勋业今从镜里休，箧中空有敝貂裘。死灰那复飞扬意，惠许深惭不易酬。","dynasty":"宋代","title":"次韵傅丈武夷道中五绝句其三"}
{"author":"朱熹","content":"往者仲长子，高情世无俦。一朝谢尘躅，卜筑娱清幽。茅屋八九间，下有良田畴。后檐果垂实，前庭树相樛。胜日宾友来，琴觞共舒忧。言论覈幽妙，理乱穷端由。至今一卷书，凛然昭千秋。沈侯经济业，夙尚本林丘。谈笑出幻境，寤言蹑斯游。仰睇白石岗，俯濯青瑶流。旷然宇宙外，邈矣将焉求。","dynasty":"宋代","title":"题沈公雅卜居图"}
{"author":"朱熹","content":"久矣投装返旧墟，不将心事赋闲居。荷锄带月朝治秽，植杖临风夕挽蔬。三径犹寻陶令宅，万签聊借邺侯书。木瓜更得琼琚报，吟咏从今乐有馀。","dynasty":"宋代","title":"再和"}
{"author":"朱熹","content":"高人结屋乱云边，直面群峰势接连。车马不来真避俗，箪瓢可乐便忘年。移筇绿幄成三径，回首黄尘自一川。认得渊明千古意，南山经雨更苍然。","dynasty":"宋代","title":"题郑德辉悠然堂"}
{"author":"朱熹","content":"残腊生春序，愁霖逼岁昏。小红敷艳萼，众绿被陈根。阴壑泉方注，原田水欲浑。农家向东作，百事集柴门。","dynasty":"宋代","title":"残腊"}
{"author":"朱熹","content":"春服初成丽景迟，步随流水玩晴漪。微吟缓节归来晚，一任轻风拂面吹。","dynasty":"宋代","title":"曾点"}
{"author":"朱熹","content":"荒城一骋望，落景丽谯门。隐隐钟犹度，依依岚欲昏。风霜非故里，禾黍但秋原。极目归来晚，兹怀谁与论。","dynasty":"宋代","title":"再至作"}
{"author":"朱熹","content":"渺渺丰城县，回头忆旧游。晴江罗远树，宿莽乱中洲。宝剑今鳞甲，神光尚斗牛。他年还记得，此夜一扁舟。","dynasty":"宋代","title":"过丰城作"}
{"author":"朱熹","content":"秋到寒岩桂树丛，小山吟罢思悲翁。不妨更作淹留计，占取人间十里风。","dynasty":"宋代","title":"次刘彦集木犀韵三首其三"}
{"author":"朱熹","content":"行穿危磴尽，林表见孤亭。涧泻千寻白，峰回四面青。尘襟元落落，风腋自泠泠。一醉今何许，无心赋独醒。","dynasty":"宋代","title":"次韵昼寒"}
{"author":"朱熹","content":"春风不放桃花笑，阴雨能生客子愁。只我无心可愁得，西湖风月弄扁舟。","dynasty":"宋代","title":"武林"}
{"author":"朱熹","content":"北渚无新梦，南山有旧台。端能成独往，未肯遽空回。磴滑新经雪，林深不见梅。急须乘霁色，何必散银杯。","dynasty":"宋代","title":"十三日晨起霜"}
{"author":"朱熹","content":"我居深山中，茅舍破不补。上见风搅林，下有云承宇。闻公落新宫，户牖不可数。懒惰心力衰，念公亦良苦。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其五"}
{"author":"朱熹","content":"首夏何来此，清秋却复归。应缘心未快，岂是世相违。落日空书馆，凉风净客衣。功名须努力，别泪莫频挥。","dynasty":"宋代","title":"送祝泽之表兄还乡"}
{"author":"朱熹","content":"四曲东西两石岩，岩花垂露碧𣰦毵。金鸡叫罢无人见，月满空山水满潭。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其五"}
{"author":"朱熹","content":"八曲风烟势欲开，鼓楼岩下水萦洄。莫言此处无佳景，自是游人不上来。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其九"}
{"author":"朱熹","content":"赵公饮器魏府藏，我思两公爱甘棠。惟魏子孙实无斁，敬奉其盈如升克。","dynasty":"宋代","title":"题魏府藏赵公饮器"}
{"author":"朱熹","content":"端居独无事，聊披释氏书。暂释尘累牵，超然与道俱。门掩竹林幽，禽鸣山雨馀。了此无为法，身心同晏如。","dynasty":"宋代","title":"久雨斋居诵经"}
{"author":"家铉翁","content":"南来数骑，问征尘、正是江头风恶。耿耿孤忠磨不尽，惟有老天知得。短棹浮淮，轻毡渡汉，回首觚棱泣。缄书欲上，惊传天外清跸。路人指示荒台，昔汉家使者，曾留行迹。我节君袍雪样明，俯仰都无愧色。送子先归，慈颜未老，三径有余乐。逢人问我，为说肝肠如昨。","dynasty":"宋代","tags":"送别，抒情","title":"念奴矫·送陈正言"}
{"author":"家铉翁","content":"天星之荧荧兮，历几千万年光景常如新。人心之存存兮，特宇宙一粟粒乃能与天星同其明。天象此以为象兮，维实理之著见。人心此以为心兮，乃妙用之流行。微云去来等妄幻，本体湛虚绝纖尘。是故善观心者感星而自悟，境与心会不知星之为我我之为星。嗟尔甘石氏之为学，仰测璇象若尺之有寸寸之有分。但能以常数而窥陈迹，不能外躔郭而探造化之所以神。我欲与君陵太虚而步碧落，稽首再拜谒帝庭。仰瞻天辰上曜之正色，次阅苍龙赤鸟兔龟形。愿求天光洒我昏质，使我自心圜明莹彻，会万象而涵太清。归来跳出阴阳五行外，初筮再三闭口勿复论。","dynasty":"宋代","title":"见星行赠武春卿"}
{"author":"家铉翁","content":"华灯万炬照沉渊，移得星辰下九天。莫言燃犀当日事，川灵今夜亦欢然。","dynasty":"宋代","title":"鲸川八景·冰岸水灯"}
{"author":"家铉翁","content":"阳回冰底见云堆，春意东来梅已知。待得东城花柳放，早春已是得春迟。","dynasty":"宋代","title":"鲸川八景·东城春早"}
{"author":"家铉翁","content":"去棹来帆一聚尘，个中那复有诗情。晚来应是卢仝过，留得茶烟一抹横。","dynasty":"宋代","title":"鲸川八景·客船晚烟"}
{"author":"家铉翁","content":"赢得荷风伴晚凉，夜阑急雨到陂塘。茅檐似减三分暑，鼻观俄然失却香。","dynasty":"宋代","title":"鲸川八景·莲塘雨声"}
{"author":"家铉翁","content":"突兀长堤一望问，几人东去复西还。堤边日日办迎送，风自翩翻柳自闲。","dynasty":"宋代","title":"鲸川八景·沙堤风柳"}
{"author":"家铉翁","content":"卢龙久已属神州，谁认歌楼作戍楼。莫说关头兴废事，江山犹有石郎羞。","dynasty":"宋代","title":"鲸川八景·戍楼残照"}
{"author":"家铉翁","content":"九九中间易道在，天心惟许菊花知。一年好景君须识，都在西园把菊时。","dynasty":"宋代","title":"鲸川八景·西园秋暮"}
{"author":"家铉翁","content":"此地无山喜有台，南瞻北眺两宜哉。衰翁无事日倾倒，佳客何人时一来。孤鹤飞鸣知我在，征鸿嘹唳为谁哀。老来万事如归宿，不为忧愁强把杯。","dynasty":"宋代","title":"九日登瀛台"}
{"author":"家铉翁","content":"扶疏桂树月中生，谁遣人间伴大椿。桂欲芳时椿正老，等閒相伴八千春。","dynasty":"宋代","title":"人有画花中四伦者偶记毗陵旧诗即题其上其二"}
{"author":"家铉翁","content":"晨兴有客访我来，光采燄燄出屋上。衔袖疑有希世珍，徐而出之岸然长庚相。高标直欲干青冥，逸气可以走象罔。传来定非凡俗工，应有高人得之自梦想。愿君宝藏勿轻畀，瓣芗朝夕勤向仰。可以长君胸次之瑰奇，可以助君诗情之豪畅。傥来万事付浮云，眼中随地得真赏。他年若遇天台坐忘真，便应骖鸾御鹤朝神清，一洗人间千劫尘中尘。","dynasty":"宋代","title":"保定士人以所藏太白像见示笔意甚奇为题此李去非好吟太白之裔欤书一本送之"}
{"author":"家铉翁","content":"市人欢呼赏元夕，羁人掩关玩周易。易中具足光明灯，一灯散作千百亿。粤从上元甲子到于今，经几上元此灯炯炯如一日。静思此理发长啸，短檠孤坐看虚碧。广文先生乃我义理朋，从我求观无尽灯。我灯无尽易无尽，五行阴阳太极惟一心。东邻有客好奇逸，袖出异书光芒与我易相射。平生但识羲孔元之元，不省虚皇大道玄中玄。我欲与君互酬答，各妙其妙勿以言语传。会得易中极玄中玄，与子日日张灯作上元。","dynasty":"宋代","title":"辛巳正月十六日张云斋过访郭舜元高飞卿持草书黄庭来会作上元歌"}
{"author":"家铉翁","content":"羲之趁姿媚，鲁公尚气节。黄家妙画兼数体，圜转之中有卓绝。天涯明日一阳生，茅斋孤坐昼掩门。有客袖示三四纸，如睹天上五色云。嗟余老矣岂能事书法，有会心处赏之不能辍。此书当与造化侔，生意浩然不可遏。","dynasty":"宋代","title":"南至前一日蒋君伯禄携山谷草字来示上有南轩题跋亦南至前一日异哉"}
{"author":"家铉翁","content":"嗟余仗节五寒暑，岂不欲归迷归路。天涯获识我辈人，乃是三生林壑侣。病身不死赖公药，僦屋无人因公户。萧然一身水上萍，惟公为我北道主。前晨除书到里门，虽为公喜惜公去。明朝欲别更悽然，谁为我依有文度。公身方健供时需，人生富贵在迟暮。衣锦归来定何年，我帆已落吴松浦。再见便作来生期，临分哽咽不得语。","dynasty":"宋代","title":"送陈真谷赴邢州幕"}
{"author":"家铉翁","content":"南来数骑，问征尘、正是江头风恶。耿耿孤忠磨不尽，惟有老天知得。短棹浮淮。轻毡渡汉，回首觚棱泣。缄书欲上，惊传天外清跸。路人指示荒台，昔汉家使者，曾留行迹。我节君袍雪样明，俯仰都无愧色。送子先归，慈颜未老，三径有馀乐。逢人问我，为说肝肠如昨。","dynasty":"宋代","title":"念奴娇其二送陈正言"}
{"author":"家铉翁","content":"南来数骑，问征尘、正是江头风恶。耿耿孤忠磨下尽，惟有老天知得。短棹浮淮，轻毡渡汉，回首觚棱泣。缄书欲上，惊传天外清跸。路人指示荒台，昔汉家使者，曾留行迹。我节君袍雪样明，俯仰都无愧色。送子先归，慈颜未老，三径有余乐。逢人问我，为说肝肠如昨。","dynasty":"宋代","title":"念奴娇送陈正言"}
{"author":"家铉翁","content":"曾向钱塘住，闻鹃忆蜀乡。不知今夕梦，到蜀到钱塘。","dynasty":"宋代","title":"寄江南故人"}
{"author":"家铉翁","content":"晨兴有客访我来，光彩焰焰出屋上。衔袖疑有希世珍，徐而出之岸然长庚相。高标直欲干青冥，逸气可以走象罔。传来定非凡俗工，应有高人得之自梦想。愿君宝藏勿轻畀，瓣瓣朝夕勤向仰。可以长君胸次之瑰奇，可以助君诗情之豪畅。傥来万事付浮云，眼中随地得真赏。他年若遇天台坐忘真，便应骖鸾御鹤朝神清，一洗人间千劫尘中尘。","dynasty":"宋代","title":"保定士人以所藏太白像见示笔意甚奇为题此李"}
{"author":"家铉翁","content":"南方共宗鹤山老，北方亦有鹤鸣翁，鹤山道脉接濂洛，鹤鸣之派应与鹤山同。九皋清闻犹历耳，谁谓九原不可起。诜诜高弟今几人，衣钵传来二三子。遗书定知满筐箱，夜光炜煜照行李。在阴有鸣须有和，乘轩可贵未可喜。君不见辽东仙子丁令威，向神清而上刷羽仪。万人拭目看孤飞，凫鹥纷纷那能随。","dynasty":"宋代","title":"伯成尝受学于河朔前辈鹤鸣翁其学亦宗濂洛赠"}
{"author":"家铉翁","content":"子产存郑校，僖公修泮宫。彼皆在其位，夫岂难为功。是邦学政久坠地，过者千百但吁忾。有美君子逢掖生，无位乃能行其志。手披荆榛植栋宇，春秋祠事廼有所。衮章巍巍耀城阙，黉舍煌煌列笾俎。尔来几及一星周，欲绪前功谁与主。治中别驾我辈人，惟君复能赞其成。大厦聿新来众隽，讲席备设招诸生。众人所迂君所急，胸次抱负谁能识。后先几年惟一心，兴颓举废多其力。我来是邦知君久，负荷万钧绰其有。更从兴学知君深，少觇用世经纶手。君不见新甫之柏徂徕松，可栋可楹皆在雪霜后。愿培远业待时需，令名与学千载垂不朽。","dynasty":"宋代","title":"陈子新前后十年叶赞府寮修明学政讲堂成以诗"}
{"author":"家铉翁","content":"一任西园雪作堆，阳和已自遍根荄。春光只在花梢里，更倩君诗为一催。","dynasty":"宋代","title":"春欲暮雪作不已简子新"}
{"author":"家铉翁","content":"社后春光正可人，眼中物物露精神。雪花底事犹飞舞，更与梨花分半春。","dynasty":"宋代","title":"春欲暮雪作不已简子新"}
{"author":"家铉翁","content":"乍暖轻寒春正深，晚云犹解作同云。从教门外雪三尺，认取沂边春十分。","dynasty":"宋代","title":"春欲暮雪作不已简子新"}
{"author":"家铉翁","content":"庭前草色浑未露，坞外桃花肯破颜。七十日春閒过了，半分春色尚犹悭。","dynasty":"宋代","title":"春欲暮雪作不已简子新"}
{"author":"家铉翁","content":"和平心事春三月，淡泊生涯水一杯。老矣只余归梦在，世间万事付心灰。","dynasty":"宋代","title":"春欲暮雪作不已简子新"}
{"author":"家铉翁","content":"五行木维仁，四德春维元。混沦判八极，维东最为尊。万形囿大化，生生此其门。兹为九州镇，岂以三望论。彼为异端说，怪诞惊愚昏。妄指阳明地，同彼长夜阍。愚人戢冥威，奔走不惮烦。顽夫惊罪福，未死先飞魂。年年春向晚，时事羞苹蘩。我在神即在，帝顾良亦繁。","dynasty":"宋代","title":"东方职生之地而异端之书指为地下狱余窃非之"}
{"author":"家铉翁","content":"挂帆涉沧波，瞬息三万里。蓬莱有会期，莫为风雨止。","dynasty":"宋代","title":"风雨归舟图"}
{"author":"家铉翁","content":"前津风色恶，断岸寄孤艇。输他田舍翁，午酲犹未醒。","dynasty":"宋代","title":"风雨归舟图"}
{"author":"家铉翁","content":"单吕早识隆准公，择婿能得人中龙。云何托女不托宗，欢娱未了万事空。沛人犹言令善相，善相如此术亦穷。高皇先识万物表，芟刈群雄如薙草。孽女近在目睫间，滥觞不戒使滔天。向非遗后余此二三老，安知北军袒右与袒左。嗟哉涂山启夏任启周，女德王功相匹休。令名堂堂照千古，不似沛中吕氏女。","dynasty":"宋代","title":"过沛题旅壁"}
{"author":"家铉翁","content":"朝来我梦三伟人，振袂而入清风生。扫门坐需佳客至，邻叟醉墨俄然成。古木昂藏出涧壑，下临百丈寒泉清。高冠长剑万夫望，其傍锄笠两耦耕。岁寒坐对亦已久，东风看取岩穴春。卧龙腾骧碧落上，南山夜半雷雨惊。","dynasty":"宋代","title":"韩京叔古木寒泉图"}
{"author":"家铉翁","content":"何年沧海变桑田，绛阙琼宫尚俨然。留得瀛州人在境，故应犹有地行仙。","dynasty":"宋代","title":"纪梦"}
{"author":"家铉翁","content":"天风吹我上瑶京，谒帝通明羽卫森。班退归来清梦觉，红云犹自满衣襟。","dynasty":"宋代","title":"纪梦"}
{"author":"家铉翁","content":"秋来夜气更清明，月朗窗虚梦不成。似报云间仙仗过，分明听得步虚声。","dynasty":"宋代","title":"纪梦"}
{"author":"家铉翁","content":"溪上石人何往矣，山中石佛是其畴。若教石佛能谈妙，应有石人来点头。","dynasty":"宋代","title":"寂照石佛"}
{"author":"家铉翁","content":"汉家中郎年七十，霜鬓垂垂人不识。冬深破屦踏层冰，暑到露头走赤日。穷坚老壮本分事，百年未死为形役。洞天九锁郁嵯峨，古来相传神仙宅。我尝结茅天柱前，屐齿苍苔印行迹。劫火洞然城郭非，清境不坏还如昔。安期羡门我辈人，圆峤方壶一咫尺。梦魂几度如相逢，别来已久知相忆。愿分仙家九转丹，服之身轻生羽翼。周游八表任去来，跳出阴阳寒暑域。","dynasty":"宋代","title":"寄洞霄道友清溪翁"}
{"author":"家铉翁","content":"曾向钱唐住，闻鹃忆蜀乡。不知今夕梦，到蜀到钱唐。","dynasty":"宋代","title":"寄江南故人"}
{"author":"家铉翁","content":"江南遗老瀛边客，来时鬓斑今雪白。几年坐困市井尘，五迁来到诗书宅。中州典型尚未艾，故家文献宛如昔。主人盛年兀老苍，古心不为名利役。昼閒对客无俗谈，夜灯从容须挟册。有疑必问问必中，讲学定知有源脉。世人鹜外如轮云，君心向道坚金石。念我南冠久絷维，分我三间明月席。绨袍厚德更高古，冬有纖纩夏有绤。我衰拟作菟裘藏，感君推田城西陌。今年不归明年归不归，病骨嵌崎会当化为原上骼。拟从诸君豫乞石一方，他年埋之冢前三四尺。上书宋使姓某其名某，下书人是西州之西老逢掖。平生著书苦不多，可传者见之春秋与周易。","dynasty":"宋代","title":"假馆诗"}
{"author":"家铉翁","content":"瀛台居北界，觌面是重城。老龙蹲踞不动，潭影净无尘。此地高阳胜处，天付仙翁为主，那肯借闲人。暂挂西堂锡，仍同旦过宾。六年里，五迁舍，得此邻。儒馆豆笾于粲，弦诵有遗音。甚喜黄冠为侣，更得青衿来伴，应不叹飘零。夜宿东华榻，朝餐泮水芹。","dynasty":"宋代","title":"水调歌头（题旅舍壁）"}
{"author":"家铉翁","content":"神仙何处，人尽道、我州三神之一。为问何年飞到此，拔地倚天无迹。缥缈琼宫，溟茫朱户，不与尘寰隔。翩然鹤下，时传云外消息。露冷风清夜阑，梦高人过我，欢如畴昔。道骨仙风谁得似，谈笑云生几席。共踏银虬，迫随绛节，恍遇群仙集。云韶九奏，不类人间金石。","dynasty":"宋代","title":"念奴娇（中秋纪梦）"}
{"author":"家铉翁","content":"屋角东边十仞台，龙蟠虎踞亦奇哉。四时长是几案物，九日仍烦杖屦来。乐事无穷谁共管，孤云在望我堪哀。梦随鸿鹄南飞去，岑下长号酹一杯。","dynasty":"宋代","title":"九日登瀛台和昔人韵二首"}
{"author":"家铉翁","content":"瀛海茫茫又晚秋，瀛山漠漠几浮沤。人间底事登高处，来上元龙百尺楼。","dynasty":"宋代","title":"九日即事雪中见菊"}
{"author":"家铉翁","content":"怪得西风吹袂凉，客中又过一重阳。今年喜见东篱雪，要与黄花共晚香。","dynasty":"宋代","title":"九日即事雪中见菊"}
{"author":"家铉翁","content":"九月黄花正是时，谁催青女试瑰琦。冰天雪夜无人问，玉质金相我自知。","dynasty":"宋代","title":"九日即事雪中见菊"}
{"author":"家铉翁","content":"高阳今日是重阳，与客凭高送一觞。白首相逢俱老大，黄花随地看芬芳。故园三径都荒了，目断晴空归路渺。人生暮景更天涯，眼中愁绪知多少。寒风萧萧吹我衣，酒阑莫遣帽檐欹。我歌老圃秋容句，君诵渊明归去辞。我歌君和日欲夕，我醉君扶君须力。明年此会还相忆，江东暮云千里隔。","dynasty":"宋代","title":"九日偶成呈彦举"}
{"author":"家铉翁","content":"岩岩鲁山高，可望不可即。袖有一瓣香，无路瞻圣域。朅来高河阳，乃在天壤北。离群久索居，心茅殆欲塞。人言圣哲孙，来凭贰车式。洙源分派清，龟蒙见孤崱。愿傚陈亢问，少祛樊须惑。莫为徐群先，未遂仪封识。良朋忽踵门，厚意传矜恻。分我纖纩温，贲我素丝緎。寒谷回春温，古道见颜色。洪惟夫子墙，如天有辰极。六经恢衣被，万化视法则。嗟我早端诚，求道未有得。暮年遭时屯，愿跻愈自力。圣壁多旧藏，闻孙世秉德。稽首求一言，书绅永为式。","dynasty":"宋代","title":"孔同知孔圣衣裔垂念逆旅用意勤甚诗以谢之"}
{"author":"家铉翁","content":"心以静而虚，眼以动而应。心如明月悬太空，眼如当户挂清镜。月光不受微云干，镜光或为尘土暝。学问之道贵澄源，源之既澄流自正。但令心体常如月体明，寒风暑暄岂能为我病。吾友平生读书眼，炯然不与事物竞。外圜偶被轻埃薄，灵府不摇中自定。杜门息交逾三旬，强本胜邪在一静。昨日扶杖过我蜗角庐，共谈壁上先天内外图。穷探羲孔象中意，不与异说论悬殊。高谈亹亹竟日暮，晴光滟滟生清矑。夜归不烦炬火照，入门索观细字书。晨兴宿雾尽扫却，银海烂烂可以贯碧虚。神耶天耶孰能诘，心耶眼耶万变同一枢。里人共传先生有良剂，争持病目求我涤懵眯。先生无药亦无方，请将心来为君洗。","dynasty":"宋代","title":"刘文蔚久苦目眚昨日乘凉来过共谈先天图义一"}
{"author":"家铉翁","content":"九月菊偏与秋霜宜，六月不受炎暑欺。秋霜似同君子操，岁寒相遇长相好。暑不与贞士谋，杨燥怒煌如相仇。要之二菊所遭有难易，夏居其难秋若居其易。君不见当年秦焰焦中州，儒坛处处同荒丘。独余商山老人在，高卧林泉节不改。平生不识咸阳门，晚随币聘来汉京。欲兴诗书谈王道，再使风俗还归治古淳。我评此花似此老，傲暑凌寒无不可。种之阶庭今几年，我自识花花识我。粤从夏五开敷到残秋，更与黄花为辈俦。嗟哉黄花非辈俦，老行难逐少年游。此菊当为菊中第一流。","dynasty":"宋代","title":"六月菊以夏中破萼至秋晚枝条虽苍劲而花色灼"}
{"author":"家铉翁","content":"徽金轸玉七弦存，流水音中政事分。直自武城曾听后，至今方始得重闻。","dynasty":"宋代","title":"鸣弦斋"}
{"author":"家铉翁","content":"非香之香，非色之色。伴我孤吟，风清月白。","dynasty":"宋代","title":"墨梅"}
{"author":"家铉翁","content":"冰崖孤芳，雪林早春。伴我读易，见天地心。","dynasty":"宋代","title":"墨梅"}
{"author":"家铉翁","content":"洛花古来称第一，金为之相玉为质。画堂深处养根荄，丽日光中见颜色。人力栽培傥未周，本然之天从而失。我家大峨峰顶牡丹坪，傲雪凌霜知几春。冬深突兀层崖上，春来烂漫红云生。相传皇人炼丹处，帝勅六丁为守护。天葩只合奉天人，那许移根到下处。吁嗟皇人长与花为主，世上红紫纷纷何足数。","dynasty":"宋代","title":"牡丹坪诗"}
{"author":"家铉翁","content":"羲之趁姿媚，鲁公尚气节。黄家妙画兼数体，圜转之中有卓绝。天涯明日一阳生，茅斋孤坐昼掩门。有客袖示三四纸，如睹天上五色云。嗟余老矣岂能事书法，有会心处赏之不能辍。此书当与造化侔，生意浩然不可遏。","dynasty":"宋代","title":"南至前一日蒋君伯禄携山谷草字来示上有南轩"}
{"author":"家铉翁","content":"海咸河淡都尝遍，荼苦荠甘我自知。世味曾教千百变，先生舌本只如饴。","dynasty":"宋代","title":"迁居得甘井诗"}
{"author":"家铉翁","content":"真水由来自有源，非河非海性其天。为君甃饰标三字，唤作城西君子泉。","dynasty":"宋代","title":"迁居得甘井诗"}
{"author":"家铉翁","content":"山城灯火已萧然，扫巷游人更雪天。厌听落梅翻永夜，喜看飞絮卜丰年。狂随戏蝶装罗髻，巧逐纖腰上舞筵。明日瑶阶对琼树，会须微月与争妍。","dynasty":"宋代","title":"前岁上元与赵任卿寓临安追逐甚今年同在建溪"}
{"author":"家铉翁","content":"沙河红烛暮争然，花市清箫夜彻天。客舍风光如昨梦，帝城歌酒又经年。老僧强作琉璃供，上客先逢玳瑁筵。不许裴郎同夜饮，新妆月底为谁妍。","dynasty":"宋代","title":"前岁上元与赵任卿寓临安追逐甚今年同在建溪"}
{"author":"家铉翁","content":"万红深处一花王，犹带姚家宫样黄。物物有君还有佐，殿春须属召公棠。","dynasty":"宋代","title":"人有画花中四伦者偶记毗陵旧诗即题其上"}
{"author":"家铉翁","content":"扶疎桂树月中生，谁遣人间伴大椿。桂欲芳时椿正老，等閒相伴八千春。","dynasty":"宋代","title":"人有画花中四伦者偶记毗陵旧诗即题其上"}
{"author":"家铉翁","content":"佩玉垂绅廊庙人，幽花小草岂其伦。须知四海皆兄弟，淡泊论交处处亲。","dynasty":"宋代","title":"人有画花中四伦者偶记毗陵旧诗即题其上"}
{"author":"家铉翁","content":"夭桃艳杏得春饶，涧草林花口亦殽。谁似三君丈人行，万山深处自论交。","dynasty":"宋代","title":"人有画花中四伦者偶记毗陵旧诗即题其上"}
{"author":"家铉翁","content":"先君曩侍缉熙殿，拜赐天画盈筐箱。帝书超轶钟王上，不与欧柳论低昂。孤臣流落滨九死，老眼尚能识偏傍。旅檐惊见亟再拜，拜起不觉涕泪滂。几拟从君换此宝，囊空无物可以将。待归从君乞模本，刻之琬琰永为子孙藏。","dynasty":"宋代","title":"三山吴履道承出示理皇御书唐人诗恭题其后"}
{"author":"家铉翁","content":"今夜鲸川月色明，卧烟虹影正横陈。市桥得月喧箫鼓，堪羡溪桥觅句人。","dynasty":"宋代","title":"市桥月色"}
{"author":"家铉翁","content":"嗟余伏节五寒暑，岂不欲归迷归路。天涯获识我辈人，乃是三生林壑侣。病身不死赖公药，僦屋无人因公户。萧然一身水上萍，惟公为我北道主。前晨除书到里门，虽为公喜惜公去。明朝欲别更凄然，谁为我依有文度。公身方健供时需，人生富贵在迟暮。衣锦归来定何年，我帆已落吴松浦。再见便作来生期，临分哽咽不得语。","dynasty":"宋代","title":"送陈真谷赴邢州幕"}
{"author":"家铉翁","content":"易乎易，万古传来惟一易。羲文之心即是周孔心，问谁要于心外寻脚迹。画之前，妙处难为言。画之后，乾坤实居万化先。谁将乾坤大父母，下与五十六卦为等伍。既道先天一字无，云何却以后天混入先天图。嗟吁平生粗知读周易，只向本本原原认太极。一易之外更无之，嗟哉何人更以三为七。欲知玄，问子云。欲知包，问子平。欲知筮，当叩焦与京。要识乾坤真面目，请将四圣之经闭户十年读。","dynasty":"宋代","title":"岁暮传易终成长吟书送景山茂实"}
{"author":"家铉翁","content":"当年初赋柏舟诗，正是中原板荡时。手挟雏孤历关险，身边鴈影到天涯。五迁才定霜侵鬓，百岁何曾笑展眉。为报儿孙须努力，墓前他日要丰碑。","dynasty":"宋代","title":"题渤海高夫人行实"}
{"author":"家铉翁","content":"道人胸次绝尘滓，能得工夫无尽意。醉中引兴春山青，醒来弄翰秋风起。晦明变幻在毫端，倏忽烟波几千里。少年我尝识其人，不见于今垂五纪。此图似是夫君笔，余子纷纷溟涬耳。黄沙苍茫雪苑冬，旅窗展玩万虑空。恍如身在苕源东，摄衣步上云山最高峰。二客追随不能及，相与指点平沙明月中。","dynasty":"宋代","title":"题陈子新所藏云山小景渔矶二士"}
{"author":"家铉翁","content":"团栾共坐说无生，家话只堪儿女听。谁遣老禅来入社，迎门笑语是轰霆。","dynasty":"宋代","title":"题丹见庞居士图"}
{"author":"家铉翁","content":"岩前花发四时春，岩下风光日日新。大化周流常不息，谁能伴汝说无生。","dynasty":"宋代","title":"题丹见庞居士图"}
{"author":"家铉翁","content":"行而前者骊与皇，从而后者骍与驹。匪双匪驷良马五，画出人间五马图。祝君出典大藩牧，愿君旗旄旌节耀前驱。古来共说人生五马贵，况复盛年劲气绿鬓长眉须。","dynasty":"宋代","title":"题蒋同知所藏马图前后凡五"}
{"author":"家铉翁","content":"千载河间旧典刑，诗书习气至今存。故家乔木知谁在，五世同居是义门。","dynasty":"宋代","title":"题李氏敬聚堂"}
{"author":"家铉翁","content":"辛勤勿坠百年业，閒暇留情一卷书。要向儒科著声闻，先从讲学下工夫。","dynasty":"宋代","title":"题李氏敬聚堂"}
{"author":"家铉翁","content":"和平遇物斯为美，恻怛存心即是仁。休怪艺翁太淳质，由来忍字本诸经。","dynasty":"宋代","title":"题李氏敬聚堂"}
{"author":"家铉翁","content":"闻君出宰山水县，家教所推民俗淳。田里定知耕逊畔，市廛安得讼分人。","dynasty":"宋代","title":"题李氏敬聚堂"}
{"author":"家铉翁","content":"枝叶皆从一本生，源源本本是天伦。易经著义交相爱，相忍何如相爱亲。","dynasty":"宋代","title":"题李氏敬聚堂"}
{"author":"家铉翁","content":"人言尔祖玉蕴石，传到儿孙蓝出青。眼底桐枝多秀色，早令授业各专经。","dynasty":"宋代","title":"题李氏敬聚堂"}
{"author":"家铉翁","content":"一矜字十年除得，一信字五年乃成。我赠君家一敬字，须知受用在平生。","dynasty":"宋代","title":"题李氏敬聚堂"}
{"author":"家铉翁","content":"余家乎岷之下兮，有梅萧萧，有竹森森。今洎乎瀛之野兮，秋草萋萋，黄沙冥冥。有怀彼美兮在天一垠，梦不可即兮聊因其似而记其真。真兮似兮，岂墨君笔史之可寻。","dynasty":"宋代","title":"题梅竹图"}
{"author":"家铉翁","content":"拈花公案且莫道，西来正被拈花恼。一花开后几花开，微笑不禁成绝倒。归去来，人未老，掉下从前旧草鞋。衲被蒙头面壁坐，提起不直一落索。放下大地无处著，从来被他碍手脚。为君索火当街烧，布袋依前是弥勒。","dynasty":"宋代","title":"题雪花达摩布衣偈"}
{"author":"家铉翁","content":"五年瀛下寄閒身，耐久交朋喜有君。竟日坐谈唯在道，有时游戏亦论文。高风每欲追鹏运，雅志那能混鹜群。留得浩然英气在，便将生死付朝曛。","dynasty":"宋代","title":"挽刘文蔚"}
{"author":"家铉翁","content":"先天妙义说来多，圣处工夫几切磋。一点英灵长不昧，平生学力定难磨。暮春风景堪闻瑟，尘世纷华付掷梭。闻道南行缘底事，要从濂洛溉余波。","dynasty":"宋代","title":"挽刘文蔚"}
{"author":"家铉翁","content":"闭门自要身心敛，出户方知天地宽。晚步中庭人不识，道余痴想白云端。","dynasty":"宋代","title":"晚步"}
{"author":"家铉翁","content":"先天而生者道之初，后天而存者道之寿。人能知道为可贵，期能与道同其久。粤从羲黄迄孔孟，大原千古垂不朽。书以道事万化源，易以明理群经首。诗三百所蔽思无邪，礼三千主敬内自守。我性其性天其天，念兹在兹谨所授。纷华过眼空中云，绮丽堕前苗之莠。德人澄心制万变，仁寿天爵我固有。福惟自求命自作，欲净理明鉴无垢。勿贰以二参以三，环堵中间维道囿。存之又存悟本元，心与道一逢原在左右。惟兹皇览揆度辰，临阳浸长泰道亨。为君大书汤盘九字铭，愿君进德日新又新与岁而俱新。","dynasty":"宋代","title":"为景山题"}
{"author":"家铉翁","content":"稽首古旃檀，曾共释迦语。旃檀释迦面目本来同，真身幻身何事相尔汝。如人对镜照形像，拱兮揖兮若宾主。须臾人去镜亦空，尔影我形两无睹。木人漂流宇宙间，神通妙用归何许。万人从渠索释迦，求福有时与福遇。佛如明月行太空，向曙俄然不知处。痴人竞向波间觅，波间本非月所住。真邪幻邪两忘言，如来无来亦无去。君不见佛书九译来中原，妙处乃以无言传。莫道旃檀有口不解说，非说之说三十二相全。","dynasty":"宋代","title":"为旃檀像赋"}
{"author":"家铉翁","content":"人人读医经，知尊黄与岐。杨子读医经，乃以羲文周孔而为归。易中有妙义，医中之奥与易相表里。六十四卦字字是心法，八十一篇篇篇具易理。神圣工巧莫向外边求，洁净精微只此本心是。君观恒卦字之文，左心右日合而成。心体湛然绝纖翳，日新又新常惺惺。要之医经本自易经出，前圣作之后圣述。子以医心会易心，三部九候中间有太极。","dynasty":"宋代","title":"闻杨和卿在馆中读易不去手赠以诗"}
{"author":"家铉翁","content":"朔风吹我过瀛州，釜甑生尘转可羞。聊向春前寻故事，定知食饼记前修。","dynasty":"宋代","title":"西州旧俗每当立春前后以巢菜作饼互相招邀名"}
{"author":"家铉翁","content":"我家自贵东坡饼，不为人间肉食羞。闻道西山薇蕨长，摘来我可辈元修。","dynasty":"宋代","title":"西州旧俗每当立春前后以巢菜作饼互相招邀名"}
{"author":"家铉翁","content":"凄凉如在黄冈下，苦淡从教邻壁羞。拟向城隅问耕稼，锄犂阙坏不堪修。","dynasty":"宋代","title":"西州旧俗每当立春前后以巢菜作饼互相招邀名"}
{"author":"家铉翁","content":"忆昨中原全盛时，五方贡茶走京师。建溪头纲最先到，天子特命开经闱。儒臣讲毕上命坐，瀹茗初试琼瓯瓷。云章昭回耀几席，群公进谢因进规。我生也后不及见，耳闻盛事长嗟咨。十年流落古瀛下，谁谓荼苦甘如饴。蓬山伟人国俊彦，哀此下土南冠覉。肯分锡赍贲衰朽，定知眷奖超凡私。公才雅在严徐右，公学独出河汾师。穹班近闻长祠府，奎壁分野生光辉。儒臣见用天下福，讲席宏开太平期。苍崖赤子望苏息，霖雨八荒舍公而其谁。","dynasty":"宋代","title":"谢刘仲宽惠茶"}
{"author":"家铉翁","content":"我家苕源山深处，万竹森森饱风雨。一从脚踏黄沙堆，不见此君四寒暑。夜来有梦到家山，苍筠翠干犹依然。觉来欲赋不得赋，谁能为我传其天。东邻萧然岁寒客，寓意于物无留迹。当年亲识洋州孙，写得寒梢数千尺。怜我卧疴少佳悰，卷送四壁泠然风。笔端妙处夺天巧，与我胸中生意俱无穷。高阳台下见此两奇特，子新之梅舜元竹。后先俱为洞山来，夜夜白虹贯茅屋。","dynasty":"宋代","title":"谢舜元以墨竹为赠"}
{"author":"家铉翁","content":"市人欢呼赏元夕，覉人掩关玩周易。易中具足光明灯，一灯散作千百亿。粤从上元甲子到于今，经几上元此灯炯炯如一日。静思此理发长啸，短檠孤坐看虚碧。广文先生乃我义理朋，从我求观无尽灯。我灯无尽易无尽，五行阴阳太极惟一心。东邻有客好奇逸，袖出异书光芒与我易相射。平生但识羲孔元之元，不省虚皇大道玄中玄。我欲与君互酬答，各妙其妙勿以言语传。会得易中极玄中玄，与子日日张灯作上元。","dynasty":"宋代","title":"辛巳正月十六日张云斋过访郭舜元高飞卿持草"}
{"author":"家铉翁","content":"诗人美萱草，盖谓忧可忘。人子惜此花，植之盈北堂。庶以悦亲意，岂特怜芬芳。使君有慈母，星发寿且康。晨昏谨色养，彩服戏其傍。燕喜酌春酒，欢然釂金觞。物理似有助，丛萱忽非常。竞吐栗玉艳，欲夺金芝光。秀本自稠叠，骈枝亦荧煌。乃知风人意，比兴宜成章。东野情思苦，少忧多悲作。谓此儿女花，莫能解刚肠。斯言虽有激，疑其未通方。忧心无时已，徒枉憔悴乡。寓物傥适意，何须动悲凉。况复循吏政，和声入封疆。抚俗时用乂，事亲日尤长。萱草岁岁盛，此乐安可量。","dynasty":"宋代","title":"萱草篇"}
{"author":"家铉翁","content":"梅兄乃我义理朋，竹友从我林壑游。青青不受尘土涴，皓皓肯与红紫侔。别来天涯今几载，老大相逢俱白头。玉龙排空展鳞鬣，天姥振佩锵琳璆。古心姱节自为伴，严气正性谁能俦。儿童莫作飞絮看，道眼无以空花求。花飞絮舞两值遇，殆天之合非人谋。娇禽谩夸颜色好，弱羽难禁寒风遒。寄尔南枝尺寸地，莫与鹜群为辈流。何人画工巧位置，使我坐对消閒愁。却风吹灰万象改，平生故交还在不。绨袍犹思见范叔，雪堂剩欲逢元修。故山自有归隐处，琅玕成林雪成坞。会当见汝面目真，西湖西畔踏雪寻故人。","dynasty":"宋代","title":"雪中梅竹图"}
{"author":"家铉翁","content":"道如大路人能见，德有輶伦识者稀。四望皓然都洁净，洁中还要辨精微。","dynasty":"宋代","title":"雪中玩易偶成"}
{"author":"家铉翁","content":"三代以还惟有汉，六经之外更无书。汉家自继商周统，经术当传孔孟余。天生传人元气会，莘亩说岩乃其徒。扫除申商斥仪衍，混合宇宙需吾儒。便应平跻古王佐，小却亦称大丈夫。云何赤帝应运起，乃以黄石为先驱。太公六韬岂不善，颠秦蹶项或所需。繄欲上嘉羲黄媲隆古，诗书礼乐不可一日无。惜哉子房遁世早，不及遗经细探讨。使公得与齐鲁两生游，吾知汉道同商周。","dynasty":"宋代","title":"圯上行"}
{"author":"家铉翁","content":"微吟缓策过桥来，天际轻阴日未斜。指点前村竹深处，更寻钓叟问生涯。","dynasty":"宋代","title":"隐者图"}
{"author":"家铉翁","content":"诗人偏爱渔人乐，渔乐诗情一样奇。欸乃数声烟雨外，非宫非徵自成诗。","dynasty":"宋代","title":"隐者图"}
{"author":"家铉翁","content":"平地何年生怪石，天教隐者作渔隈。莫言昔中磻溪事，恐被山灵发笑咍。","dynasty":"宋代","title":"隐者图"}
{"author":"家铉翁","content":"万玉林中惯识君，霜天月夜富精神。谁将红粉涴颜色，却与夭桃斗莫春。","dynasty":"宋代","title":"咏红梨花"}
{"author":"家铉翁","content":"君不见明皇开元初，前驱万骑云烟铺。中年不戒履霜渐，乃以牧权付之营州轧荦奴。驱我天闲入鼠穴，八坊奇产空无余。元和天子奋威断，收拾旧物还中区。向来汧渭孳生处，犹有牧人自营牧与刍。争持私牵应诏书，愿备法驾王前驱。诗翁感叹成八解，何人画工画为图。此图似是八之一，元和旧事犹可识。","dynasty":"宋代","title":"元和修复马政图"}
{"author":"家铉翁","content":"海上有三山，瀛洲居其一。何年飞来神州赤县东，其上至今犹有神仙宅。庞眉皓前方瞳翁，乔松羡门乃其匹。深衣大带儒中仙，不读黄庭读周易。乾元用九独探数之原，九九妙契乾策八十一。万事万物从此始，衍之又衍至于千百亿。寿翁以金书玉录长生符，不若寿翁以邵子先天周子一太极。梅边生意浩无穷，坐阅人间蟠桃几回实。","dynasty":"宋代","title":"赠河间隐者苑君年八十有一"}
{"author":"家铉翁","content":"东邻歌呼闹如市，西隣笙箫正鼎沸。高生择术颇可人，夜阑挑灯说书史。说出忠臣报国心，四座闻者为堕泪。闻君年少曾读书，壮大无成乃与优伶俱。左手执籥右秉翟，念到简兮应嗟吁。他年了却官中呼，仍作书生挟册归里闾。","dynasty":"宋代","title":"赠谈故人高鹏举"}
{"author":"家铉翁","content":"逸民古称避世士，不以功名累其意。有人向彼话穷通，拂衣归来洗其耳。君字逸民见君心，云胡乃以谈天为已事。要令世间竞进人，稍知山林岩壑味。吁嗟逸民莫学商山翁，商山卒为三聘起。成都卜隐者君平，身自涧槃名声动朝市。案头周易是本经，未来千载瞭然在胸次。","dynasty":"宋代","title":"赠谈命王逸民"}
{"author":"家铉翁","content":"寂然不动机已兆，感而遂通机乃神。一阳昨夜回冰底，生意流行万象春。","dynasty":"宋代","title":"赠隐者忘机"}
{"author":"家铉翁","content":"万古周流此一机，何尝丝发涉人为。不须苦用忘忘意，认取存存不息时。","dynasty":"宋代","title":"赠隐者忘机"}
{"author":"家铉翁","content":"世人具眼知多少，见山不如云山好。斯人背境自观心，识破云山千万层。须知万物备于我，高下散殊何往而非道。善观物者观以心，目所未见心已瞭。闻君学易多历年，妙处能探造化先。维艮之背不与事物对，物具一极常与此心会。君知云山云山亦知君，是之谓行其庭不见其人。","dynasty":"宋代","title":"赠云山逸人刘巨川瞽而谈命"}
{"author":"家铉翁","content":"异教何知平与倾，彼倾却是我之平。饶渠亲识瞿昙面，未必曾逢太白星。","dynasty":"宋代","title":"赵省斋出示所和天童师偈句亦次其韵"}
{"author":"家铉翁","content":"虚空楼阁易欹倾，宝地工夫似掌平。四圣传来是周易，个中自有定盘星。","dynasty":"宋代","title":"赵省斋出示所和天童师偈句亦次其韵"}
{"author":"家铉翁","content":"邂逅当年盖已倾，重来议论更和平。何时肆设皋比座，指示五徒衡上星。","dynasty":"宋代","title":"赵省斋出示所和天童师偈句亦次其韵"}
{"author":"家铉翁","content":"少年振臂入场屋，寸晷谩书夸拙速。中年收敛归法度，不能为颜仅为谷。晚岁颇为忧患困，弱腕不禁事物逐。要之作字非所长，空腔仅存十年读。有客来从析津头，翰墨多藏玉韫匵。从我乞书戏我耳，为君小试知君蹙。长笺净练雪不如，墙角鼠芒嗟已秃。此邦椽笔广文翁，何用更向寒汀索野鹜。","dynasty":"宋代","title":"赵提举求作字余辞以不能工仍作诗谢之"}
{"author":"家铉翁","content":"蓓蕾黄花当径开，朣胧佳月出云来。中秋见菊从前少，端为瀛公诗句催。","dynasty":"宋代","title":"中秋日菊盛开"}
{"author":"家铉翁","content":"天宇高寒露欲零，城头月色正亭亭。诸公定有惊人句，施与波神月下听。","dynasty":"宋代","title":"中秋日菊盛开"}
{"author":"家铉翁","content":"年年菊占晚秋清，今夕东篱放早英。月共黄花如有约，花开半夜月偏明。","dynasty":"宋代","title":"中秋日菊盛开"}
{"author":"家铉翁","content":"春月令人悦，秋月令人悲。人意自悲欢，夫岂月所为。炯然此方寸，圆明贯四时。闭门独自赏，无盈亦无亏。","dynasty":"宋代","title":"中秋日客退独坐偶成"}
{"author":"家铉翁","content":"风扫沈阴万象开，断云扶月出阳台。万人拭目看天眼，蟇蚀何曾蚀得来。","dynasty":"宋代","title":"中秋月蚀邦人鸣钲救月不约而齐中原旧俗犹有"}
{"author":"家铉翁","content":"大化周流不暂停，从来息处见其生。冰轮万古长如此，本体何曾有晦明。","dynasty":"宋代","title":"中秋月蚀邦人鸣钲救月不约而齐中原旧俗犹有"}
{"author":"家铉翁","content":"洛阳中州中，长安中州雄。大山巨泽九土镇，三光五岳淑景通。君居洛南雅是温石辈，今佐大幕全护咸秦冲。高怀颇堪陪坐啸，逸气直上干青空。筹帷暇日频访古，溪山好处须从容。秦宫汉苑久已成陈迹，寒烟茂树倏忽迷西东。车邻激壮满汧渭，周雅博大基镐丰。请君收取入笔砚，可以陶写诗书胸。由秦而西是为入蜀道，乘兴一登岷峨矗天峰。我家正住岷峨下，定有乡人故老诹衰踪。为言仗节瀛海上，齿发衰谢气如虹。","dynasty":"宋代","title":"朱信叔洛阳人往佐长安省幕"}
{"author":"家铉翁","content":"九月黄花正是时，谁催青女试瑰琦。冰天雪夜无人问，玉质金相我自知。","dynasty":"宋代","title":"九日即事雪中见菊其三"}
{"author":"家铉翁","content":"诗翁到处寻诗料，得似渔翁乐意赊。两上波心两游戏，个中真赏属谁家。","dynasty":"宋代","title":"隐者图其一"}
{"author":"家铉翁","content":"虚空楼阁易攲倾，宝地工夫似掌平。四圣传来是周易，个中自有定盘星。","dynasty":"宋代","title":"赵省斋出示所和天童师偈句亦次其韵其二"}
{"author":"徐俯","content":"双飞燕子几时回？夹岸桃花蘸水开。春雨断桥人不渡，小舟撑出柳阴来。(渡一作：度)","dynasty":"宋代","tags":"古诗三百首，春游，写景，写雨","title":"春游湖"}
{"author":"徐俯","content":"清池过雨凉，暗有清香度。缥缈娉婷绝代歌，翠袖风中举。忽敛双眉去。总是关情处。一段江山一片云，又下阳台雨。","dynasty":"宋代","title":"卜算子"}
{"author":"徐俯","content":"天生百种愁，挂在斜阳树。绿叶阴阴占得春，草满莺啼处。不见生尘步。空忆如簧语。柳外重重叠叠山，遮不断、愁来路。","dynasty":"宋代","tags":"离愁","title":"卜算子·天生百种愁"}
{"author":"徐俯","content":"素光练静，照青山隐隐，修眉横绿。鳷鹊楼高天似水，碧瓦寒生银粟。万丈辉光，奔云涌雾，飞过卢鸿屋。更无尘翳，皓然冷浸梧竹。因念鹤发仙翁，当时曾共赏，紫岩飞瀑。对影三人聊痛饮，一洗闲愁千斛。斗转参移，翻然归去，万里骑黄鹄。一川霜晓，叫云吹断横玉。","dynasty":"宋代","title":"念奴娇"}
{"author":"徐俯","content":"玉露团花，金风破雾。高台与上晴空去。举杯相属看前山，烟中乱叠青无数。皓齿明眸，肌香体素。恼人正在秋波注。因何欲雨又还晴，歌声遏得行云住。","dynasty":"宋代","title":"踏莎行"}
{"author":"徐俯","content":"满眼纷纷恰似花。飘飘泊泊自天涯。雨中添得无穷湿，风里吹成一道斜。银作屋，玉为车。姮娥青女过人家。应嫌素面微微露，故着轻云薄薄遮。","dynasty":"宋代","title":"鹧鸪天"}
{"author":"徐俯","content":"素景将阑，黄花初笑。登高一望秋天杳。邀宾携妓数能来，醉中赢得闲多少。佳气氤氲，飞云缥缈。竹林更着清江绕。高歌屡舞莫催人，华筵直待华灯照。","dynasty":"宋代","title":"踏莎行"}
{"author":"徐俯","content":"画栋风生，绣筵花绕。层台胜日频高眺。清辉爽气自娱人，何妨称意开颜笑。水碧无穷，山青未了。斜阳浦口归帆少。云鬓烟鬓只供愁，琵琶更作相思调。","dynasty":"宋代","title":"踏莎行"}
{"author":"徐俯","content":"细蕊黄金嫩，繁花白雪香。共谁连璧向河阳。自是不须汤饼、试何郎。F83D娜拢松髻，轻盈淡薄妆。莫令韩寿在伊傍。便逐游蜂惊蝶、过东墙。","dynasty":"宋代","title":"南歌子（山樊）"}
{"author":"徐俯","content":"宜笑宜颦掌上身。能歌能舞恶精神。脸边红入桃花嫩，眉上青归柳叶新。娇不语，易生嗔。尊前还是一番春。深杯百罚重拚却，只为妖饶醉得人。","dynasty":"宋代","title":"鹧鸪天"}
{"author":"徐俯","content":"三百六旬了无事，七十二峰常对门。","dynasty":"宋代","title":"句其三十一"}
{"author":"徐俯","content":"横舟千古枞阳水，一径沿容达观台。","dynasty":"宋代","title":"句其三十二"}
{"author":"徐俯","content":"岁别桐乡暮，家远皖水春。","dynasty":"宋代","title":"句其三十三"}
{"author":"徐俯","content":"北峡远连南峡险，小龙峻逼大龙高。","dynasty":"宋代","title":"句其三十四"}
{"author":"徐俯","content":"两岁昭潭无瘴疠，清秋郁郁望神冈。","dynasty":"宋代","title":"句其三十五"}
{"author":"徐俯","content":"遍地闲花草，乘春傍路生。","dynasty":"宋代","title":"句其三十六"}
{"author":"徐俯","content":"时时传破虏，日日问修门。","dynasty":"宋代","title":"句其三十七"}
{"author":"徐俯","content":"诸公宜努力，荆棘已千村。","dynasty":"宋代","title":"句其三十八"}
{"author":"徐俯","content":"一百五日寒食雨，二十四番花信风。","dynasty":"宋代","title":"句其三十九"}
{"author":"徐俯","content":"临流谁复赋新诗。","dynasty":"宋代","title":"句其六十六"}
{"author":"徐俯","content":"颇知鹤胫缘诗瘦，早弃鱼须伴我闲。","dynasty":"宋代","title":"句其六十七"}
{"author":"徐俯","content":"向使不死贼，未必世能容。","dynasty":"宋代","title":"句其六十八"}
{"author":"徐俯","content":"今时习主簿，还是鲁诸王。","dynasty":"宋代","title":"句其六十九"}
{"author":"徐俯","content":"新妇矶边秋月明。女儿浦口晚潮平。沙头鹭宿戏鱼惊。青D72A笠前明此事，绿穰衣底度平生。斜风细雨小舟轻。","dynasty":"宋代","title":"浣溪沙"}
{"author":"徐俯","content":"西塞山前白鹭飞。桃花流水鳜鱼肥。朝廷若觅元真子，晴在长江理钓丝。青D72A笠，绿蓑衣。斜风细雨不须归。浮云万里烟波客，惟有沧浪孺子知。","dynasty":"宋代","title":"鹧鸪天"}
{"author":"徐俯","content":"绿水名园不是村。淡妆浓笑两生春。笛中已自多愁怨，雨里因谁有泪痕。香旖旎，酒氤氲。多情生怕落纷纷。旧来好事浑如梦，年少风流付与君。","dynasty":"宋代","title":"鹧鸪天"}
{"author":"徐俯","content":"章水何如颍水清。江山明秀发诗情。七言还我是长城。小小钿花开宝靥，纤纤玉笋见云英。十千名酒十分倾。","dynasty":"宋代","title":"浣溪沙"}
{"author":"徐俯","content":"梅花元自江南得。还醉江南客。雪中雨里为谁香。闻道数枝清笑、出东墙。多情宋玉还知否。梁苑无寻处。胭脂为萼玉为肌。却恨恼人桃杏、不同时。","dynasty":"宋代","title":"虞美人"}
{"author":"徐俯","content":"七泽三湘碧草连。洞庭江汉水如天。朝廷若觅元真子，不在云边则酒边。明月棹，夕阳船。鲈鱼恰似镜中悬。丝纶钓饵都收却，八字山前听雨眠。","dynasty":"宋代","title":"鹧鸪天·七泽三湘碧草连"}
{"author":"徐俯","content":"胸月千种愁，插在斜阳树。绿叶阴阴自得春，草满莺啼处。　不见凌波步，空想如簧语。柳外重重叠叠山，遮不断愁来路。","dynasty":"宋代","title":"卜算子·胸月千种愁"}
{"author":"徐俯","content":"一日逢王造，千年与客游。云边梅岭出，坐上赣江流。日落回飞鸟，烟深失钓舟。蝉声枯柳外，天地晚风秋。","dynasty":"宋代","title":"滕王阁其一"}
{"author":"徐俯","content":"云气浮高栋，波澜绕古城。雨馀山更碧，叶下水逾清。燕语留秋色，鸦声落晚晴。昔王歌舞地，帆急见山行。","dynasty":"宋代","title":"滕王阁其二"}
{"author":"徐俯","content":"歌吹开元曲，铅华天宝妆。苑风翠袖冷，宫露赭袍光。闺闼连阊阖，骅骝从骕骦。千门还欲晓，九陌乍闻香。","dynasty":"宋代","title":"明皇夜游图"}
{"author":"徐俯","content":"近代推名画，诸君作荐书。皇都开艺学，博士是新除。高柳长安道，乱云昌谷居。丹青聊至此，仆马晚归欤。","dynasty":"宋代","title":"李贺晚归图"}
{"author":"徐俯","content":"江汉踰千里，阴晴自一川。故山黄叶下，梦境白鸥前。巫峡常云雨，香炉旧紫烟。布帆无恙在，速上钓鱼船。","dynasty":"宋代","title":"次韵可师题于逢辰画山水二首其一"}
{"author":"徐俯","content":"席上浮三楚，毫端会百川。名今大年亚，意古惠崇前。竟日对秋色，无时散暝烟。知君不浪语，一眼认归船。","dynasty":"宋代","title":"次韵可师题于逢辰画山水二首其二"}
{"author":"徐俯","content":"护法俨神龙，诸天拥梵宫。楼台春日丽，海岳画图雄。浦树重重绿，园花灼灼红。微风吹细雨，只在夕阳中。","dynasty":"宋代","title":"春日登眺游宝胜诸寺且观名画"}
{"author":"徐俯","content":"沙岸委蛇白，云林迤逦青。千山拥庐岳，百水会宫庭。旋食犹能饭，丛祠更乞灵。江湖万里浪，政尔片帆轻。","dynasty":"宋代","title":"渡彭蠡湖"}
{"author":"徐俯","content":"处处已收南亩稻，閒閒还看北山梅。累觞聊尔酡颜在，对局怡然笑口开。扫径似知佳客至，杖藜惟可数君来。移松种树鄱阳老，章贡风帆岁一回。","dynasty":"宋代","title":"同曾户部吴县尉张秀才北山僧房寻梅令客对棋"}
{"author":"徐俯","content":"羌笛何劳塞北吹，江南何处不寒梅。千秋寂寂无人看，独树亭亭对客开。偏为咨嗟惟尔念，是谁移种待君来。纵留一曲安能唱，恰似朝歌墨子回。","dynasty":"宋代","title":"庭中梅花正开用旧韵贻端伯"}
{"author":"徐俯","content":"雪中出去雪边行，屋下吹来屋上平。积得重重那许重，飞来片片又何轻。檐间日暖重为雨，林下风吹再落晴。表里江山应更好，溪山已复不胜清。","dynasty":"宋代","title":"戊午山间对雪"}
{"author":"徐俯","content":"十年不复上南楼，直为干戈作远游。满地江湖春入望，连天章贡水争流。青云聊尔居金马，紫气还应射斗牛。公是主人身是客，举觞登望得无愁。","dynasty":"宋代","title":"陪李泰发登洪川南楼"}
{"author":"徐俯","content":"正言邹子独留名，法从梅公尚有亭。药是苦言能治瘴，竹生屈曲坐看经。风前云似秋前赤，雨后山能烧后青。恋土怀乡频作恶，怀贤感旧叹飘零。","dynasty":"宋代","title":"昭州感梅公挚邹道乡遗迹"}
{"author":"徐俯","content":"久留舒子国，惯作北门游。山远三峰出，溪长二水流。","dynasty":"宋代","title":"游潜峰"}
{"author":"徐俯","content":"金陵与庐陵，俱出白鹭洲。相望万里江，中同二水流。","dynasty":"宋代","title":"白鹭洲"}
{"author":"徐俯","content":"开元天宝间，衮衮见诸公。不闻张与许，名在台省中。","dynasty":"宋代","title":"双庙"}
{"author":"徐俯","content":"人言春事已，我言未遽央。试向后湖去，菰叶如许长。","dynasty":"宋代","title":"诗一首"}
{"author":"徐俯","content":"云洞看云坐，月岩和月留。元来是野老，强唤作知州。","dynasty":"宋代","title":"诗一首"}
{"author":"徐俯","content":"重湖浪正起，支川舟不行。急雨夜卧听，颠风昼眠惊。","dynasty":"宋代","title":"鄡子值风雨"}
{"author":"徐俯","content":"冯高览章贡，登楼见吴楚。帆远行尽山，江长流入雾。","dynasty":"宋代","title":"清逸楼"}
{"author":"徐俯","content":"岭近山相属，江通水不流。无云方万里，有月正中秋。","dynasty":"宋代","title":"庐陵中秋对月"}
{"author":"徐俯","content":"昔为郡下客，曾借水边居。秋水月为昼，春风花作庐。","dynasty":"宋代","title":"舒州其一"}
{"author":"徐俯","content":"林依玉照远，云为石盆留。春色年年好，溪山事事幽。","dynasty":"宋代","title":"舒州其二"}
{"author":"徐俯","content":"楚汉分争辨士忧，东归那复割鸿沟。郑君立义不名藉，项伯胡颜肯姓刘。","dynasty":"宋代","title":"咏史"}
{"author":"徐俯","content":"夏木阴阴欲放船，黄鹂啼了落花天。十诗尽说人间事，付与风流葛稚川。","dynasty":"宋代","title":"跋韩子苍代葛亚卿诗"}
{"author":"徐俯","content":"君过秋浦正逢秋，亦到枞阳皖水头。九派先将明月去，三峰少为白云留。","dynasty":"宋代","title":"安庆府"}
{"author":"徐俯","content":"便风击鼓太平州，斜日落帆大信口。二年两见黄山塔，平生不饮姑孰酒。","dynasty":"宋代","title":"太平州二首其一"}
{"author":"徐俯","content":"南人北人朝暮船，东梁西梁今古天。兹地何时复回首，溯流千里到家园。","dynasty":"宋代","title":"太平州二首其二"}
{"author":"徐俯","content":"主簿峰高昔所见，司空山深初未游。但愿承平无路梗，不惮登涉寻岩幽。","dynasty":"宋代","title":"司空山"}
{"author":"徐俯","content":"青芜且作弦歌地，白屋曾为将相家。莫倚田畴日富足，门标六戟自光华。","dynasty":"宋代","title":"昭州自强斋"}
{"author":"徐俯","content":"双飞燕子几时回，夹岸桃花蘸水开。春雨断桥人不渡，小舟撑出柳荫来。","dynasty":"宋代","title":"春日游湖上"}
{"author":"徐俯","content":"水面无波千里镜，日斜倒影一溪红。渔舟不动飞鸟急，淡淡碧烟蘋末风。","dynasty":"宋代","title":"章江晚望"}
{"author":"徐俯","content":"慈姥矶头秋雨声，望夫山下暮潮生。离鸾只说闺中事，舐犊谁知目下情。","dynasty":"宋代","title":"慈姥望夫二矶"}
{"author":"徐俯","content":"公生开元间，壮及天宝乱。捐躯范阳兵，竟死蔡州叛。其贤似魏徵，天下非贞观。四帝数十年，一身逢百难。少时读书史，此事心已断。老来鬓发衰，慨叹功名晚。嗟哉忠义徒，捷去不可缓。初无当年悲，只令后世叹。一朝绝霖雨，南亩常亢旱。小人计虽得，斯民盖涂炭。长歌永君节，千载勇夫愞。敬书子张绅，庶几古人半。","dynasty":"宋代","title":"题颜鲁公画像"}
{"author":"徐俯","content":"示病毗耶金粟影，出山五祖金仙相。神妙通灵顾虎头，白莲香火空诸妄。腊中发药补衰朽，扶杖清风看花柳。捷书政用此时来，开颜正尔难忘酒。韩门弟子更谁如，即今犹有董安于。更有承明两学士，与公相对白髭须。","dynasty":"宋代","title":"饶守董尚书令画史绘释迦出山相及维摩居士使灵山香火之因不断复惠腊药数种皆病夫所欲也作此寄之"}
{"author":"徐俯","content":"画水不画湿，画山不画坚。盈尺之纸数寸管，便有江湖万里天。成生貌古心亦古，造化为工笔端取。玄冬起雷夏造冰，翻手作云覆手雨。岭外荒山与野水，自昔不闻传画史。只画潇湘与洞庭，于今却在兵戈里。翠峰碧嶂郁然来，病眼愁心次第开。人家浦溆扁舟渡，何日真能到一回。","dynasty":"宋代","title":"成生山水画歌"}
{"author":"徐俯","content":"老树笔间生，奇石笔下出。浓淡高低远近山，阴晴朝暮烟云没。漠漠江天杳杳空，不劳施力自然中。便于沙际寻归路，却怪霜林叶不红。","dynasty":"宋代","title":"单老画树石山水歌"}
{"author":"徐俯","content":"昔日何人画于菟，君家独有他家无。宣城老包骨已朽，纷纷俗子尚欢呼。大虎蹲踞小虎戏，目光注射百步外。名画多闻内府收，人间岂惜千金费。巉巉岩岩谷中石，老树穹枝拂秋色。锐头将军射不得，却挂江南使君壁。林间一啸四山风，麇惊狐号鸟堕空。不向南山随李广，只愁东海笑黄公。忆昔余顽少小时，先生教诵荆公诗。只今耆旧无新语，赖有庐山病可师。","dynasty":"宋代","title":"画虎行为吉州假守苏公作"}
{"author":"徐俯","content":"履霜颇强健，晨兴恣所适。两儿休篮舆，呼客同蜡屐。危桥出隘巷，凭高聊物色。蒿然但林莽，芜废长荆棘。井灶那复移，江山依旧碧。要知千载下，怀贤求所历。","dynasty":"宋代","title":"访邹道卿故居"}
{"author":"徐俯","content":"五日十日一水石，此言虽工盖其迹。请看天地开辟初，炼就日魂镕月魄。贵人费尽数寸管，中有江湖万里客。","dynasty":"宋代","title":"题画"}
{"author":"徐俯","content":"君家近市，所见天咫。庭户之间，容光能几。莼蒲之中，江湖之涘。云碧万顷，长空千里。","dynasty":"宋代","title":"喜王秀才见过小酌玩月"}
{"author":"徐俯","content":"耽酒丰城客子，醉画山崦人家。他日营丘伯仲，高名远出长沙。","dynasty":"宋代","title":"再次韵题于生画豹二首其一"}
{"author":"徐俯","content":"彭蠡何限秋雁，此君胸次为家。醉里举群飞出，著行排立平沙。","dynasty":"宋代","title":"再次韵题于生画豹二首其二"}
{"author":"徐俯","content":"五湖出画师手，一叶浮渔父家。风里芙蓉野色，雨中鸿雁汀沙。","dynasty":"宋代","title":"次可师韵"}
{"author":"徐俯","content":"平生功名心，夜窗短檠灯。","dynasty":"宋代","title":"句其一"}
{"author":"徐俯","content":"黄气远临天北极，紫宸位在殿中央。","dynasty":"宋代","title":"句其二"}
{"author":"徐俯","content":"谁家竹可款，何处酒难忘。","dynasty":"宋代","title":"句其三"}
{"author":"徐俯","content":"平生不喜刘蕡策，色色人中自有人。","dynasty":"宋代","title":"句其四"}
{"author":"徐俯","content":"字得苏黄妙，文薰班马香。","dynasty":"宋代","title":"句其五"}
{"author":"徐俯","content":"淮流涨后浊，汴水浅来清。","dynasty":"宋代","title":"句其六"}
{"author":"徐俯","content":"诗如云态度，人似柳风流。","dynasty":"宋代","title":"句其七"}
{"author":"徐俯","content":"字直千金师智永，句称八米继卢郎。","dynasty":"宋代","title":"句其八"}
{"author":"徐俯","content":"细落李花那可数，偶行芳草步因迟。","dynasty":"宋代","title":"句其九"}
{"author":"徐俯","content":"四月麦穗如马尾，汤饼在眼粉可喜。","dynasty":"宋代","title":"句其十"}
{"author":"徐俯","content":"疑是隔墙窥宋玉，巧如施粉妒何郎。","dynasty":"宋代","title":"句其十一"}
{"author":"徐俯","content":"金盏银台何足比。","dynasty":"宋代","title":"句其十二"}
{"author":"徐俯","content":"诗名空复满世间，白髯萧萧今老矣。","dynasty":"宋代","title":"句其十三"}
{"author":"徐俯","content":"江南旧时无腊梅，只是梅花对月开。","dynasty":"宋代","title":"句其十四"}
{"author":"徐俯","content":"古来石可砚。","dynasty":"宋代","title":"句其十五"}
{"author":"徐俯","content":"往事湖阴曲，浮生水上萍。","dynasty":"宋代","title":"句其十六"}
{"author":"徐俯","content":"轻帆朝渡彭蠡泽，锦缆晚击松阳门。","dynasty":"宋代","title":"句其十八"}
{"author":"徐俯","content":"夜雨急还急，客愁深复深。","dynasty":"宋代","title":"句其十九"}
{"author":"徐俯","content":"青干霄外山千尺，碧入林间水一条。","dynasty":"宋代","title":"句其二十"}
{"author":"徐俯","content":"湖风渡彭蠡，山月宿吴城。","dynasty":"宋代","title":"句其二十一"}
{"author":"徐俯","content":"鹤岭鸾冈空胜地，龙沙乌塔尽荒墟。","dynasty":"宋代","title":"句其二十二"}
{"author":"徐俯","content":"玉立竹千亩，金垂橘万头。","dynasty":"宋代","title":"句其二十三"}
{"author":"徐俯","content":"官事有时闲，江上每夷犹。","dynasty":"宋代","title":"句其二十四"}
{"author":"徐俯","content":"此邦富山水，自昔少园池。","dynasty":"宋代","title":"句其二十五"}
{"author":"徐俯","content":"竹暗乔公宅，林藏伍相祠。","dynasty":"宋代","title":"句其二十六"}
{"author":"徐俯","content":"白水十丈瀑，吴塘千顷波。","dynasty":"宋代","title":"句其二十七"}
{"author":"徐俯","content":"欲寻浙子水云客，共看皖江冰雪颜。","dynasty":"宋代","title":"句其二十八"}
{"author":"徐俯","content":"乔公宅下路已没，皖伯峰前云未开。","dynasty":"宋代","title":"句其二十九"}
{"author":"徐俯","content":"虎头玉照南北岭，麟角石盆三两峰。","dynasty":"宋代","title":"句其三十"}
{"author":"赵构","content":"绍兴元年七月十日，余至会稽，因览黄庭坚所书张志和渔父词十五首，戏同其韵，赐辛永宗。一湖春水夜来生。几叠春山远更横。烟艇小，钓丝轻。赢得闲中万古名。","dynasty":"宋代","title":"渔父词（并序·其一）"}
{"author":"赵构","content":"扁舟小缆荻花风。四合青山暮霭中。明细火，倚孤松。但愿尊中酒不空。","dynasty":"宋代","title":"渔父词（其五）"}
{"author":"赵构","content":"侬家活计岂能明。万顷波心月影清。倾绿酒，糁藜羹。保任衣中一物灵。","dynasty":"宋代","title":"渔父词（其六）"}
{"author":"赵构","content":"鱼信还催花信开。花风得得为谁来。舒柳眼，落梅腮。浪暖桃花夜转雷。","dynasty":"宋代","title":"渔父词（其八）"}
{"author":"赵构","content":"暮暮朝朝冬复春。高车驷马趁朝身。金拄屋，粟盈囷。那知江汉独醒人。","dynasty":"宋代","title":"渔父词（其九）"}
{"author":"赵构","content":"远水无涯山有邻。相看岁晚更情亲。笛里月，酒中身。举头无我一般人。","dynasty":"宋代","title":"渔父词（其十）"}
{"author":"赵构","content":"水涵微雨湛虚明。小笠轻蓑未要晴。明鉴里，縠纹生。白鹭飞来空外声。","dynasty":"宋代","title":"渔父词（其十二）"}
{"author":"赵构","content":"无数菰蒲问藕花。棹歌轻举酌流霞。随家好，转山斜。也有孤村三两家。","dynasty":"宋代","title":"渔父词（其十三）"}
{"author":"赵构","content":"春入渭阳花气多。春归时节自清和。冲晓雾，弄沧波。载与俱归又若何。","dynasty":"宋代","title":"渔父词（其十四）"}
{"author":"赵构","content":"清湾幽岛任盘纡。一舸横斜得自如。惟有此，更无居。从教红袖泣前鱼。","dynasty":"宋代","title":"渔父词（其十五）"}
{"author":"赵构","content":"薄晚烟林澹翠微。江边秋月已明晖。纵远舵，适天机。水底闲云片段飞。","dynasty":"宋代","title":"渔父词/渔父"}
{"author":"赵构","content":"骇浪吞舟脱巨鳞。结绳为网也难任。纶乍放，饵初沈。浅钓纤鳞味更深。","dynasty":"宋代","title":"渔父词/渔父"}
{"author":"赵构","content":"谁云渔父是愚翁。一叶浮家万虑空。轻破浪，细迎风。睡起篷窗日正中。","dynasty":"宋代","title":"渔父词/渔父"}
{"author":"赵构","content":"墨花垂兔颖，千古尚漓漓。翠羽风前叶，秋声雨一枝。诗题春粉节，绷脱玉婴儿。湘浦人何在，空闻凤管吹。","dynasty":"宋代","title":"题画册花草四首其三墨竹"}
{"author":"赵构","content":"清坛祗谒礼郊丘，辅相贤劳其款留。初讶密云低覆冒，遽看霁景上飞浮。气回俎豆群工泰，喜入貔貅万马秋。赫赫天心允昭格，协谋同德赖嘉猷。","dynasty":"宋代","title":"绍兴己巳南郊礼成"}
{"author":"赵构","content":"朕念邦家历万几，幸卿相与久维持。孜孜广道诹询处，蹇蹇封章纳诲时。半世奇勋惟我重，一生忠节自天知。南归奚事将为赠，金石诗篇壮羽仪。","dynasty":"宋代","title":"赐枢密院楼炤"}
{"author":"赵构","content":"后院深沉景物幽，奇花名卉弄春柔。翠华经岁无游幸，多少亭台废不修。","dynasty":"宋代","title":"题马麟亭台图卷"}
{"author":"赵构","content":"小书楼下千竿竹，深火炉前一盏灯。此处与谁相伴宿，烧丹道士坐禅僧。","dynasty":"宋代","title":"题刘松年竹楼说听图"}
{"author":"赵构","content":"侬家活计岂能名，万顷波心月影清。倾绿酒，糁藜羹，保任衣中一物灵。","dynasty":"宋代","title":"渔父词其六"}
{"author":"赵构","content":"猗尔子上，鲁邦之望。以德则贵，惟道是唱。师聪师明，友直友谅。伯于祝阿，儒风斯畅。","dynasty":"宋代","title":"文宣王及其弟子赞其十七"}
{"author":"赵构","content":"邈矣子季，睢阳是伯。屏息受业，延教登席。未践四科，困涉六籍。祀典载之，好是正直。","dynasty":"宋代","title":"文宣王及其弟子赞其二十一"}
{"author":"赵构","content":"念昔颛孙，商德与邻。学以干禄，问以书绅。参前倚衡，忠信是遵。色取行违，作戒后人。","dynasty":"宋代","title":"文宣王及其弟子赞其二十七"}
{"author":"赵构","content":"琅邪之伯，其惟子骄。微言既彰，德音孔昭。已观雩舞，同听齐韶。历千百祀，跂想高标。","dynasty":"宋代","title":"文宣王及其弟子赞其三十六"}
{"author":"赵构","content":"仰止狄皙，抱负渊通。游泳德化，扬厉素风。伟识既异，持教乃隆。厥志茂焉，毖祀无穷。","dynasty":"宋代","title":"文宣王及其弟子赞其四十四"}
{"author":"赵构","content":"惟彼子之，锡伯期思。与贤并进，得圣而师。彬彬雅道，翼翼令仪。上目至言，庙食不隳。","dynasty":"宋代","title":"文宣王及其弟子赞其四十九"}
{"author":"赵构","content":"黄伯著祀，公孙是云。弥缝中道，协辅斯文。藏修方异，渐渍其勤。史词不忘，播为清芬。","dynasty":"宋代","title":"文宣王及其弟子赞其五十二"}
{"author":"赵构","content":"学者行道，敝缊亦称。使齐光华，偶为肥轻。周急之言，君子所令。答问允严，理皆先经。","dynasty":"宋代","title":"文宣王及其弟子赞其五十八"}
{"author":"赵构","content":"雍容子皙，已望堂室。幼则有造，成则祖述。文采日化，儒效力弼。永观厥成，德音秩秩。","dynasty":"宋代","title":"文宣王及其弟子赞其六十八"}
{"author":"赵构","content":"伯彼临淄，左行称贤。睎踪十哲，秀颖三千。心悦诚服，家至户传。乐只君子，文声益宣。","dynasty":"宋代","title":"文宣王及其弟子赞其七十一"}
{"author":"赵构","content":"彭衙高士，经籍是亲。赞成德艺，协于彝伦。厎绩圣道，斯肖素臣。优哉游哉，学以致身。","dynasty":"宋代","title":"文宣王及其弟子赞其七十二"}
{"author":"赵构","content":"秋江烟暝泊孤舟。","dynasty":"宋代","title":"句其二"}
{"author":"赵构","content":"绕池曳杖携双鹤，架水浇花课小奴。","dynasty":"宋代","title":"句其八"}
{"author":"赵构","content":"云洒清江江上船。一钱何得买江天。催短棹，去长川。鱼蟹来倾酒舍烟。","dynasty":"宋代","title":"渔父词（其三）"}
{"author":"蔡瑰","content":"桃径李蹊绝芳园，炎氛炽日满愁轩。枝上鸟惊朱槿落，池中鱼戏绿蘋翻。君恋京师久留滞，妾怨高楼积年岁。非关曾入楚王宫，直为相思腰转细。卧簟乘闲乍逐凉，熏炉畏热懒焚香。雨沾柳叶如啼眼，露滴莲花似汗妆。全由独自羞看影，艳是孤眠疑夜永。无情拂镜不成妆，有时却扇还风静。近日书来道欲归，鸳鸯文锦字息机。但恐愁容不相识，为教恒著别时衣。","dynasty":"唐代","title":"夏日闺怨"}
{"author":"范应铃","content":"梦裹家山竹裹钟，金鸡山下快掀篷。垂杨不隔池楼月，宿酒吹残杨柳风。","dynasty":"宋代","title":"金鸡城"}
{"author":"范应铃","content":"环山清浅一溪水，夹径高低十里松。烟锁石门疑路断，斜阳影裹忽闻钟。","dynasty":"宋代","title":"明水寺"}
{"author":"范应铃","content":"梦里家山竹里钟，金鸡山下快掀篷。垂杨不隔池楼月，宿酒吹残杨柳风。","dynasty":"宋代","title":"金鸡城"}
{"author":"欧阳詹","content":"无机成旅逸，中夜上江楼。云尽月如练，水凉风似秋。凫声闻梦泽，黛色上昭丘。不远人情在，良宵恨独游。","dynasty":"唐代","tags":"写景，抒情，孤独","title":"荆南夏夜水楼怀昭丘直上人云梦李莘"}
{"author":"欧阳詹","content":"十上书仍寝，如流岁又迁。望家思献寿，算甲恨长年。虚牖传寒柝，孤灯照绝编。谁应问穷辙，泣尽更潸然。","dynasty":"唐代","tags":"春节，思乡","title":"除夜长安客舍"}
{"author":"欧阳詹","content":"闻说胡兵欲利秋，昨来投笔到营州。骁雄已许将军用，边塞无劳天子忧。","dynasty":"唐代","title":"塞上行"}
{"author":"欧阳詹","content":"尚被浮名诱此身，今时谁与德为邻。遥知是夜檀溪上，月照千峰为一人。","dynasty":"唐代","title":"秋夜寄僧（一作秋夜寄弘济上人）"}
{"author":"欧阳詹","content":"东风韶景至，垂柳御沟新。媚作千门秀，连为一道春。柔荑生女指，嫩叶长龙鳞。舞絮回青岸，翻烟拂绿蘋.王孙初命赏，佳客欲伤神。芳意堪相赠，一枝先远人。","dynasty":"唐代","title":"小苑春望宫池柳色（一作御沟新柳）"}
{"author":"欧阳詹","content":"偕行那得会心期，先者贪前后者迟。空忆丽词能状物，每看奇异但相思。","dynasty":"唐代","title":"建溪行待陈诩（予先发福州，陈续发，中路待之不得）"}
{"author":"欧阳詹","content":"水已清，清中不易当其精。精华极，何宜更复加磨拭。良工磨拭成贯珠，泓澄洞澈看如无。星辉月耀莫之逾，骇鸡照乘徒称殊。上人念佛泛贞谛，一佛一珠以为计。既指其珠当佛身，亦欲珠明佛像智。咨董母，访朱公。得之玓瓅群奇中，龙龛鹫岭长随躬。朝自守持纤掌透，夜来月照红绦空。穷川极陆难为宝，孰说砗磲将玛瑙。连连寒溜下阴轩，荧荧泫露垂秋草。皎晶晶，彰煌煌，陆离电烻纷不常，凌眸晕目生光芒。我来借问修行术，数日殷勤美兹物。上人视日授微言，心静如斯即诸佛。","dynasty":"唐代","title":"智达上人水精念珠歌"}
{"author":"欧阳詹","content":"月没天欲明，秋河尚凝白。皑皑积光素，耿耿横虚碧。南斗接，北辰连，空濛鸿洞浮高天。荡荡漫漫皆晶然，实类平芜流大川。星为潭底珠，云是波中烟。鸡唱漏尽东方作，曲渚苍苍晓霜落。雁叫疑从清浅惊，凫声似在沿洄泊。并州细侯直下孙，才应秋赋怀金门。念排云汉将飞翻，仰之踊跃当华轩。夜来陪饯欧阳子，偶坐通宵见深旨。心知慷慨日昭然，前程心在青云里。","dynasty":"唐代","title":"赋得秋河曙耿耿送郭秀才应举"}
{"author":"欧阳詹","content":"客路重阳日，登高寄上楼。风烟今令节，台阁古雄州。泛菊聊斟酒，持萸懒插头。情人共惆怅，良久不同游。","dynasty":"唐代","title":"九日广陵同陈十五先辈登高怀林十二先辈"}
{"author":"欧阳詹","content":"少华类太华，太室似少室。亚相与丞相，亦复无异质。渟如月临水，肃若松照日。辉影互光澄，阴森两葱郁。连城鸾凤分，同气龟龙出。并力革夷心，通筹整师律。英豪愿回席，蛮貊皆屈膝。中外行分途，寰瀛待清谧。","dynasty":"唐代","title":"咏德上韦检察（即韦相皋之弟也，名纁）"}
{"author":"欧阳詹","content":"惆怅策疲马，孤蓬被风吹。昨东今又西，冉冉长路岐。岁晚树无叶，夜寒霜满枝。旅人恒苦辛，冥寞天何知。","dynasty":"唐代","title":"自淮中却赴洛途中作"}
{"author":"欧阳詹","content":"婵娟有丽玉如也，美笑当予系予马。罗帏碧簟岂相容，行到山头忆山下。","dynasty":"唐代","title":"乐津店北陂"}
{"author":"欧阳詹","content":"北客今朝出蜀门，翛然领得入时魂。游人莫道归来易，三不曾闻古老言。","dynasty":"唐代","title":"出蜀门"}
{"author":"欧阳詹","content":"曾称野鹤比群公，忽作长松向府中。骢马不骑人不识，泠然三尺别生风。","dynasty":"唐代","title":"题第五司户侍御"}
{"author":"欧阳詹","content":"村店月西出，山林鹎鵊声。旅灯彻夜席，束囊事晨征。寂寂人尚眠，悠悠天未明。岂无偃息心，所务前有程。","dynasty":"唐代","title":"晨装行"}
{"author":"欧阳詹","content":"缥缈空中丝，蒙笼道傍树。翻兹叶间吹，惹破花上露。悠扬丝意去，苒蒻花枝住。何计脱缠绵，天长春日暮。","dynasty":"唐代","title":"新都行"}
{"author":"欧阳詹","content":"前来称英隽，有食主人鱼。后来曰贤才，又受主人车。伊予亦投刺，恩煦胡凋疏。既睹主人面，复见主人书。餬口百家周。赁庑三月馀。眼见寒序臻，坐送秋光除。西日惄饥肠，北风疾絺裾。升堂有知音，此意当何如。","dynasty":"唐代","title":"太原旅怀呈薛十八侍御齐十二奉礼"}
{"author":"欧阳詹","content":"风雅不坠地，五言始君先。希微嘉会章，杳冥河梁篇。理蔓语无枝，言一意则千。往来更后人，浇荡醨前源。倾筐实不收，朴樕华争繁。大教护微旨，哲人生令孙。高飙激颓波，坐使横流翻。昔日越重阻，侧聆沧海传。逮兹觌清扬，幸睹青琅编。泠泠中山醇，片片昆丘璠.一杯有馀味，再览增光鲜。对宝人皆鉴，握鞶良自妍。吾其告先师，六义今还全。","dynasty":"唐代","title":"李评事公进示文集因赠之"}
{"author":"欧阳詹","content":"嘉谷不夏熟，大器当晚成。徐生异凡鸟，安得非时鸣。汲汲有所为，驱驱无本情。懿哉苍梧凤，终见排云征。","dynasty":"唐代","title":"徐十八晦落第"}
{"author":"欧阳詹","content":"客路度年华，故园云未返。悠悠去源水，日日只有远。始叹秋叶零，又看春草晚。寄书南飞鸿，相忆剧乡县。","dynasty":"唐代","title":"春日途中寄故园所亲"}
{"author":"欧阳詹","content":"宁体即云构，方前恒玉食。贫居岂及此，要自怀归忆。在梦关山远，如流岁华逼。明晨首乡路，迢递孤飞翼。","dynasty":"唐代","title":"蜀中将归留辞韩相公贯之"}
{"author":"欧阳詹","content":"弭棹已伤别，不堪离绪催。十年一心人，千里同舟来。乡路我尚遥，客游君未回。将何慰两端，互勉临岐杯。","dynasty":"唐代","title":"江夏留别华二（一作别辛三十）"}
{"author":"欧阳詹","content":"三语又为掾，大家闻屈声。多年名下人，四姓江南英。衡岳半天秀，湘潭无底清。何言驱车远，去有蒙庄情。","dynasty":"唐代","title":"送潭州陆户曹之任（户曹自处州司仓除）"}
{"author":"欧阳詹","content":"美人河岳灵，家本荥水濆。门承若兰族，身蕴如琼文。早折青桂枝，俯窥鸿鹄群。迩来丹霄姿，远逐苍梧云。有伊光鉴人，惜兹瑶蕙薰。中酣前激昂，四座同氛氲。海郡梅霪晴，山邮炎景曛。回翔罢南游，鸣唳期西闻。秦塞鸾凤征，越江云雨分。从兹一别离，伫致如尧君。","dynasty":"唐代","title":"福州送郑楚材赴京，时监察刘公亮有感激郑意"}
{"author":"欧阳詹","content":"驱马觉渐远，回头长路尘。高城已不见，况复城中人。去意自未甘，居情谅犹辛。五原东北晋，千里西南秦。一屦不出门，一车无停轮。流萍与系匏，早晚期相亲。","dynasty":"唐代","title":"初发太原，途中寄太原所思"}
{"author":"欧阳詹","content":"汝坟春女蚕忙月，朝起采桑日西没。轻绡裙露红罗袜，半蹋金梯倚枝歇。垂空玉腕若无骨，映叶朱唇似花发。相欢谁是游冶郎，蚕休不得岐路旁。","dynasty":"唐代","title":"汝川行"}
{"author":"欧阳詹","content":"桃李有奇质，樗栎无妙姿。皆承庆云沃，一种春风吹。美恶苟同归，喧嚣徒尔为。相将任玄造，聊醉手中卮。","dynasty":"唐代","title":"寓兴"}
{"author":"欧阳詹","content":"故人舒其愤，昨示驽骥篇。驽以易售陈，骥以难知言。委曲感既深，咨嗟词亦殷。伊情有远澜，余志逊其源。室在周孔堂，道通尧舜门。调雅声寡同，途遐势难翻。顾兹万恨来，假彼二物云。贱贵而贵贱，世人良共然。巴蕉一叶妖，茙葵一花妍。毕无才实资，手植阶墀前。楩楠十围瑰，松柏百尺坚。罔念梁栋功，野长丘墟边。伤哉昌黎韩，焉得不迍邅。上帝本厚生，大君方建元。宝将庇群甿，庶此规崇轩。班尔图永安，抡择期精专。君看广厦中，岂有树庭萱。","dynasty":"唐代","title":"答韩十八驽骥吟"}
{"author":"欧阳詹","content":"驱马至益昌，倍惊风俗和。耕夫陇上谣，负者途中歌。处处川复原，重重山与河。人烟遍馀田，时稼无闲坡。问业一何修，太守德化加。问身一何安，太守恩怀多。贤哉我太守，在古无以过。爱人甚爱身，治郡如治家。云雷既奋腾，草木遂萌芽。乃知良二千，德足为国华。今时固精求，汉帝非徒嗟。四海有青春，众植伫扬葩。期当作说霖，天下同滂沱。","dynasty":"唐代","title":"益昌行"}
{"author":"欧阳詹","content":"萧条登古台，回首黄金屋。落叶不归林，高陵永为谷。妆容徒自丽，舞态阅谁目。惆怅繐帷前，歌声苦于哭。","dynasty":"唐代","title":"相和歌辞。铜雀妓"}
{"author":"欧阳詹","content":"东风叶时，匪沃匪飘。莫雪凝川，莫阴沍郊。朝不徯夕乃销，东风之行地上兮。上德临慝，匪戮匪枭。莫暴在野，莫丑在阶。以踣以歼，夕不徯朝。陇西公来浚都兮。东风叶时，匪凿匪穮。莫蛰在泉，莫枯在条。宵不徯晨乃繇。东风之行地上兮。上德为政，匪食匪招。莫顾于家，莫流于辽。以饱以回，晨不徯宵。陇西公来浚都兮。","dynasty":"唐代","title":"东风二章"}
{"author":"欧阳詹","content":"相思君子，吁嗟万里。亦既至止，曷不觏止。本不信巫，谓巫言是履。在门五日，如待之死。有所恨兮。相思遗衣，为忆以贻。亦既受止，曷不保持。本不欺友，谓友情是违。隔生之赠，造次亡之。有所恨兮。","dynasty":"唐代","title":"有所恨二章"}
{"author":"欧阳詹","content":"八月十五夕，旧嘉蟾兔光。斯从古人好，共下今宵堂。素魄皎孤凝，芳辉纷四扬。裴回林上头，泛滟天中央。皓露助流华，轻风佐浮凉。清冷到肌骨，洁白盈衣裳。惜此苦宜玩，揽之非可将。含情顾广庭，愿勿沉西方。","dynasty":"唐代","title":"玩月"}
{"author":"欧阳詹","content":"弭棹历尘迹，悄然关我情。伊无昔时节，岂有今日名。辞贵不辞贱，是心谁复行。钦哉此溪曲，永独古风清。","dynasty":"唐代","title":"题严光钓台"}
{"author":"欧阳詹","content":"偕隐有贤亲，岷南四十春。栖云自匪石，观国暂同尘。就养思儿戏，延年爱鸟伸。还看谢时去，有类颍阳人。","dynasty":"唐代","title":"送高士安下第归岷南宁觐"}
{"author":"欧阳詹","content":"山横碧立并雄岷，大阜洪川共降神。心合云雷清祸乱，力回天地作阳春。非熊德愧当周辅，称杰叨惭首汉臣。何幸腐儒无一艺，得为门下食鱼人。","dynasty":"唐代","title":"述德上兴元严仆射"}
{"author":"欧阳詹","content":"才非天授学非师，以此成名曩岂期。杨叶射频因偶中，桂枝材美敢当之。称文作艺方惭德，相贺投篇料愧词。犹著褐衣何足羡，如君即是载鸣时。","dynasty":"唐代","title":"及第后酬故园亲故"}
{"author":"欧阳詹","content":"高居胜景谁能有，佳意幽情共可欢。新柳绕门青翡翠，修篁浮径碧琅玕.步兵阮籍空除屏，彭泽陶潜谩挂冠。只在城隍也趋府，岂如吾子道斯安。","dynasty":"唐代","title":"题华十二判官汝州宅内亭"}
{"author":"欧阳詹","content":"江皋昨夜雨收梅，寂寂衡门与钓台。西岛落花随水至，前山飞鸟出云来。观风驷马能言驻，行县双旌许暂回。岂不偶然聊为竹，空令石径扫莓苔。","dynasty":"唐代","title":"薛舍人使君观察韩判官侍御许雨晴到所居既霁先呈即事"}
{"author":"欧阳詹","content":"斗柄东回岁又新，邃旒南面挹来宾。和光仿佛楼台晓，休气氛氲天地春。仪籥不唯丹穴鸟，称觞半是越裳人。江皋腐草今何幸，亦与恒星拱北辰。","dynasty":"唐代","title":"元日陪早朝"}
{"author":"欧阳詹","content":"青窗朱户半天开，极目凝神望几回。晋国颓墉生草树，皇家瑞气在楼台。千条水入黄河去，万点山从紫塞来。独恨侍游违长者，不知高意是谁陪。","dynasty":"唐代","title":"和太原郑中丞登龙兴寺阁"}
{"author":"欧阳詹","content":"那以公方郭细侯，并州非复旧并州。九重帝宅司丹地，十万兵枢拥碧油。锵玉半为趋閤吏，腰金皆是走庭流。王褒见德空知颂，身在三千最上头。","dynasty":"唐代","title":"咏德上太原李尚书"}
{"author":"欧阳詹","content":"百丈化城楼，君登最上头。九霄回栈路，八到视并州。烟火遗尧庶，山河启圣猷。短垣齐介岭，片白指分流。清铎中天籁，哀鸣下界秋。境闲知道胜，心远见名浮。岂念乘肥马，方应驾大牛。自怜蓬逐吹，不得与良游。","dynasty":"唐代","title":"和严长官秋日登太原龙兴寺阁野望"}
{"author":"欧阳詹","content":"羸马出都门，修途指江东。关河昨夜雨，草木非春风。矢舍虽未中，璞全终待攻。层霄秋可翔，岂不随高鸿。","dynasty":"唐代","title":"送袁秀才下第归毗陵"}
{"author":"欧阳詹","content":"有善伊凉曲，离别在天涯。虚堂正相思，所妙发邻家。声音虽类闻，形影终以遐。因之增远怀，惆怅菖蒲花。","dynasty":"唐代","title":"闻邻舍唱凉州有所思"}
{"author":"欧阳詹","content":"并州汾上阁，登望似吴阊。贯郭河通路，萦村水逼乡。城槐临枉渚，巷市接飞梁。莫论江湖思，南人正断肠。","dynasty":"唐代","title":"陪太原郑行军中丞登汾上阁中丞诗曰汾楼…辄书即事上答"}
{"author":"欧阳詹","content":"不负人间累，栖身任所从。灰心闻密行，菜色见羸容。幻世方同悟，深居愿继踪。孤云与禅诵，到后在何峰。","dynasty":"唐代","title":"送少微上人归德峰"}
{"author":"欧阳詹","content":"秦川行尽颍川长，吴江越岭已同方。征途渺渺烟茫茫，未得还乡伤近乡。随萍逐梗见春光，行乐登台斗在旁。林间啼鸟野中芳，有似故园皆断肠。","dynasty":"唐代","title":"许州途中"}
{"author":"欧阳詹","content":"算日未成年，英姿已褎然。王家千里后，荀氏八龙先。葱蒨松犹嫩，清明月渐圆。将何一枝桂，容易赏名贤。","dynasty":"唐代","title":"酬裴十二秀才孩子咏"}
{"author":"欧阳詹","content":"中宵天色净，片月出沧洲。皎洁临孤岛，婵娟入乱流。应同故园夜，独起异乡愁。那得休蓬转，从君上庾楼。","dynasty":"唐代","title":"旅次舟中对月寄姜公（此公，丁泉州门客）"}
{"author":"欧阳詹","content":"推车阃外主恩新，今日梁川草遍春。玉色据鞍双节下，扬兵百万路无尘。","dynasty":"唐代","title":"述德上兴元严仆射"}
{"author":"欧阳詹","content":"心诵阴符口不言，风驱千骑出辕门。孙吴去后无长策，谁敌留侯直下孙。","dynasty":"唐代","title":"许州送张中丞出临颍镇"}
{"author":"欧阳詹","content":"旧友亲题壁上诗，伤看缘迹不缘词。门前犹是长安道，无复回车下笔时。","dynasty":"唐代","title":"睹亡友题诗处"}
{"author":"欧阳詹","content":"南下斯须隔帝乡，北行一步掩南方。悠悠烟景两边意，蜀客秦人各断肠。","dynasty":"唐代","title":"题秦岭"}
{"author":"欧阳詹","content":"鸟企蛇盘地半天，下窥千仞到浮烟。因高回望沾恩处，认得梁州落日边。","dynasty":"唐代","title":"自南山却赴京师，石臼岭头即事寄严仆射"}
{"author":"欧阳詹","content":"青苞朱实忽离离，摘得盈筐泪更垂。上德同之岂无意，故园山路一枝枝。","dynasty":"唐代","title":"与洪孺卿自梁州回途中经骆谷见野果有闽中悬壶子…闽人"}
{"author":"欧阳詹","content":"服制虹霓鬓似云，萧郎屋里上清人。等闲逐酒倾杯乐，飞尽虹梁一夜尘。","dynasty":"唐代","title":"韦晤宅听歌"}
{"author":"欧阳詹","content":"正是闽中越鸟声，几回留听暗沾缨。伤心激念君深浅，共有离乡万里情。","dynasty":"唐代","title":"与林蕴同之蜀途次嘉陵江认得越鸟声呈林林亦闽中人也"}
{"author":"欧阳詹","content":"二室峰峰昔愿游，从云从鹤思悠悠。丹梯石路君先去，为上青冥最上头。","dynasty":"唐代","title":"送闻上人游嵩山"}
{"author":"欧阳詹","content":"草席蒲团不扫尘，松闲石上似无人。群阴欲午钟声动，自煮溪蔬养幻身。","dynasty":"唐代","title":"永安寺照上人房"}
{"author":"欧阳詹","content":"笑向来人话古时，绳床竹杖自扶持。秋深头冷不能剃，白黑苍然发到眉。","dynasty":"唐代","title":"山中老僧"}
{"author":"欧阳詹","content":"外户通宵不闭关，抱孙弄子万家闲。若将邑号称贤宰，又是皇唐李鲁山。","dynasty":"唐代","title":"赠鲁山李明府"}
{"author":"欧阳詹","content":"天长地阔多岐路，身即飞蓬共水萍。匹马将驱岂容易，弟兄亲故满离亭。","dynasty":"唐代","title":"泉州赴上都留别舍弟及故人"}
{"author":"欧阳詹","content":"宝马雕弓金仆姑，龙骧虎视出皇都。扬鞭莫怪轻胡虏，曾在渔阳敌万夫。","dynasty":"唐代","title":"送张骠骑邠宁行营"}
{"author":"欧阳詹","content":"南北风烟即异方，连峰危栈倚苍苍。哀猿咽水偏高处，谁不沾衣望故乡。","dynasty":"唐代","title":"题梨岭"}
{"author":"欧阳詹","content":"村步如延寿，川原似福平。无人相共识，独自故乡情。","dynasty":"唐代","title":"蜀门与林蕴分路后屡有山川似闽中因寄林蕴蕴亦闽人也"}
{"author":"欧阳詹","content":"论兵去商虐，讲德兴周道。屠沽未遇时，岂异兹川老。","dynasty":"唐代","title":"读周太公传"}
{"author":"欧阳詹","content":"宝塔过千仞，登临尽四维。毫端分马颊，墨点辨蛾眉。地迥风弥紧，天长日久迟。因高欲有赋，远意惨生悲。","dynasty":"唐代","title":"早秋登慈恩寺塔"}
{"author":"欧阳詹","content":"西寺碧云端，东溟白雪团。年来一夜玩，君在半天看。素魄当怀上，清光在下寒。宜裁济江什，有阻惠连欢。","dynasty":"唐代","title":"太原和严长官八月十五日夜西山童子上方玩月寄中丞少尹"}
{"author":"欧阳詹","content":"何事悲酸泪满巾，浮生共是北邙尘。他时不见北山路，死者还曾哭送人。","dynasty":"唐代","title":"观送葬"}
{"author":"欧阳詹","content":"nNvF一席眠还坐，蛙噪萤飞夜未央。僮仆舟人空寂寂，隔帘微月入中仓。","dynasty":"唐代","title":"宿建溪中宵即事"}
{"author":"欧阳詹","content":"日日郊亭启竹扉，论桑劝穑是常机。山城要得牛羊下，方与农人分背归。","dynasty":"唐代","title":"题王明府郊亭"}
{"author":"欧阳詹","content":"千山江上背斜晖，一径中峰见所归。不信扁舟回在晚，宿云先已到柴扉。","dynasty":"唐代","title":"题别业（一作回别业留别郭中诸公）"}
{"author":"欧阳詹","content":"簪萸泛菊俯平阡，饮过三杯却惘然。十岁此辰同醉友，登高各处已三年。","dynasty":"唐代","title":"九日广陵登高怀邵二先辈"}
{"author":"欧阳詹","content":"想象精灵欲见难，通津一去水漫漫。空馀昔日凌霜色，长与澄潭生昼寒。","dynasty":"唐代","title":"题延平剑潭"}
{"author":"欧阳詹","content":"回峰叠嶂绕庭隅，散点烟霞胜画图。日暮华轩卷长箔，太清云上对蓬壶。","dynasty":"唐代","title":"晚泊漳州营头亭"}
{"author":"欧阳詹","content":"为雁为鸿弟与兄，如雕如鹗杰连英。天旋地转烟云黑，共鼓长风六合清。","dynasty":"唐代","title":"赠山南严兵马使（即仆射堂弟也）"}
{"author":"欧阳詹","content":"莫叹明朝又一春，相看堪共贵兹身。悠悠寰宇同今夜，膝下传杯有几人。","dynasty":"唐代","title":"除夜侍酒呈诸兄示舍弟"}
{"author":"欧阳詹","content":"律座下朝讲，昼门犹掩关。叨同静者来，正值高云闲。寂尔方丈内，莹然虚白间。千灯智慧心，片玉清羸颜。松色落深井，竹阴寒小山。晤言流曦晚，惆怅归人寰。","dynasty":"唐代","title":"同诸公过福先寺律院宣上人房"}
{"author":"欧阳詹","content":"渔家分得两三茎，公退徐吟思倍清。官满不将归旧隐，萧萧留与后人听。","dynasty":"宋代","title":"公宇芦"}
{"author":"欧阳詹","content":"啼猿非有恨，行客自多悲。不知吹者意，何似听人心。横琴遮远洞，举手出高峰。","dynasty":"宋代","title":"句"}
{"author":"欧阳詹","content":"不到灵岩又二年，重来风景尚依然。层峦迥出青霄外，倦鸟归飞夕照边。坐爱云林泉石好，行寻煖谷野桥连。同游不觉天将晚，暂借僧房一榻眠。","dynasty":"唐代","title":"灵岩述旧"}
{"author":"欧阳詹","content":"𥳌{/窮}一席眠还坐，蛙噪萤飞夜未央。僮仆舟人空寂寂，隔帘微月入中仓。","dynasty":"唐代","title":"宿建溪中宵即事"}
{"author":"欧阳詹","content":"相思遗衣，为忆以贻。亦既受止，曷不保持。本不欺友，谓友情是违。隔生之赠，造次亡之，有所恨兮。","dynasty":"唐代","title":"有所恨二章其二"}
{"author":"欧阳詹","content":"不知吹者意，何似听人心。","dynasty":"宋代","title":"句其二"}
{"author":"欧阳詹","content":"横琴遮远洞，举手出高峰。","dynasty":"宋代","title":"句其三"}
{"author":"徐铉","content":"海内兵方起，离筵泪易垂。怜君负米去，惜此落花时。想忆看来信，相宽指后期。殷勤手中柳，此是向南枝。","dynasty":"唐代","tags":"送别，离别","title":"送王四十五归东都"}
{"author":"徐铉","content":"仲春初四日，春色正中分。绿野徘徊月，晴天断续云。燕飞犹个个，花落已纷纷。思妇高楼晚，歌声不可闻。","dynasty":"唐代","title":"春分日"}
{"author":"徐铉","content":"岭外春过半，途中火又新。殷勤清远峡，留恋北归人。","dynasty":"唐代","title":"清明日清远峡作"}
{"author":"徐铉","content":"征西府里日西斜，独试新炉自煮茶。篱菊尽来低覆水，塞鸿飞去远连霞。寂寥小雪闲中过，斑驳轻霜鬓上加。算得流年无奈处，莫将诗句祝苍华。","dynasty":"唐代","title":"和萧郎中小雪日作"}
{"author":"徐铉","content":"歌舞送飞球，金觥碧玉筹。管弦桃李月，帘幕凤凰楼。一笑千场醉，浮生任白头。灼灼传花枝，纷纷度画旗。不知红烛下，照见彩球飞。借势因期克，巫山暮雨归。","dynasty":"唐代","title":"抛球乐辞二首"}
{"author":"徐铉","content":"榆柳开新焰，梨花发故枝。辎輧隘城市，圭组坐曹司。独对芝泥检，遥怜白马儿。禁林还视草，气味两相知。","dynasty":"唐代","title":"翰林游舍人清明日入院中途见过余明日…因寄游君"}
{"author":"徐铉","content":"寒灯耿耿漏迟迟，送故迎新了不欺。往事并随残历日，春风宁识旧容仪。预惭岁酒难先饮，更对乡傩羡小儿。吟罢明朝赠知己，便须题作去年诗。","dynasty":"唐代","title":"除夜"}
{"author":"徐铉","content":"九月三十日，独行梁宋道。河流激似飞，林叶翻如扫。程遥苦昼短，野迥知寒早。还家亦不闲，要且还家了。","dynasty":"唐代","title":"北使还襄邑道中作（九月三十日）"}
{"author":"徐铉","content":"忆在庐山始识君，当时惟拟共眠云。那知身计关前定，却向人间逐世纷。紫阁峰前欣独往，银台门里叹离群。青囊旧有登真诀，莫遣闲人取次闻。","dynasty":"唐代","title":"送周郎中还司"}
{"author":"徐铉","content":"昔闻武夷士，皆是帝曾孙。李君即其人，命舛道常存。爱子已折桂，华组耀闺门，吾身可拂及，彩服归丘园。捧觞庆北堂，其乐不可言。清溪环幽居，远岫横前轩。弹琴咏招隐，芳意飘若兰。老夫无此分，何必矜弹冠。","dynasty":"唐代","title":"送李秀才归建安"}
{"author":"徐铉","content":"去载分襟后，寻闻在建安。封疆正多事，尊俎若为欢。都护空遗镞，明君欲舞干。绕朝时不用，非是杀身难。","dynasty":"唐代","title":"寄抚州钟郎中（时王师败绩于闽中，谟在建州"}
{"author":"徐铉","content":"王事信靡监，饮冰安足辞。胡为拥征传，乃至天南陲。天南非我乡，留滞忽逾时。还经羽人家，豁若云雾披。何以宽吾怀，老庄有微词。达士无不可，至人岂偏为。客愁勿复道，为君吟此诗。","dynasty":"唐代","title":"回至南康题紫极宫里道士房"}
{"author":"徐铉","content":"昨朝才解冻，今日又开花。帝力无人识，谁知玩物华。","dynasty":"唐代","title":"北苑侍宴杂咏诗·风"}
{"author":"徐铉","content":"白首栖禅者，尝谈灞滻游。能令过江客，偏起失乡愁。室倚桃花崦，门临杜若洲。城中无此景，将子剩淹留。","dynasty":"唐代","title":"爱敬寺有老僧尝游长安言秦雍间事历历可听因"}
{"author":"徐铉","content":"慼慼逢人问所之，东流相送向京畿。自甘逐客纫兰佩，不料平民著战衣。树带荒村春冷落，江澄霁色雾霏微。时危道丧无才术，空手徘徊不忍归。","dynasty":"唐代","title":"避难东归依韵和黄秀才见寄"}
{"author":"徐铉","content":"起部纡两绶，恢恢刃有馀。既为侍中郎，又复专城居。无久恋铃阁，早应还直庐。浚川春水满，珍重寄双鱼。","dynasty":"唐代","title":"代书寄泗州钱侍郎"}
{"author":"徐铉","content":"衰配经烦暑，慵将病共侵。北窗时企足，东望一披襟。秘监清罇满，平台绿树深。年来书信少，保以慰离心。","dynasty":"唐代","title":"代书寄宋州钱大监"}
{"author":"徐铉","content":"朱山松桂翠边云，中有清虚小隐居。密养丹砂存正气，静披琼蕴育真文。埙篪金石心常在，圭组烟霞路自分。凭仗乡人传尺素，山前惊起白羊群。","dynasty":"唐代","title":"代书寄谈鍊师"}
{"author":"徐铉","content":"吹律政知宽，迎长物倍安。初阳殊胜腊，积雪更添寒。庭实罗千品，珍符荐百般。群臣同偶圣，不叹夜漫漫。","dynasty":"唐代","title":"冬至日奉和御制"}
{"author":"徐铉","content":"旧国荒闵成黍稷，故交危脆似琉璃。高从独喜汤师在，手把新文数道碑。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"满卷文章为世重，出尘心迹少人同。腾腾自得修真理，不管浮生觉梦中。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"文似春华铺晓陌，思如泉涌注长江。诗情道性知无梦，频见残灯照曙窗。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"已洁心源超世表，却缘诗句有时名。初闻行业如耆宿，及见容颜是后生。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"只有闲情搜景物，不将客鬓惜流光。京华才子多文会，众许请词每擅场。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"惠远禅师名素重，维摩居士室皆空。群公竞有诗相赠，组绣珠玑满袖中。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"南朝人物古犹今，只恐前身是道林。处处经行常自适，不妨谭笑不妨吟。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"往往冥搜宵不寐，时时任性昼仍眠。高情丽句谁偏重，圣代词臣李谪仙。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"霜髯病叟掩闲扃，禅客相寻有故情。每忆江南初识面，至今犹得爱才名。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"祁祁甘雨正当春，草树精神一倍新。匀洒农郊偏长麦，缓飘花槛不惊人。密随宫仗环青辂，普逐皇恩下紫宸。霁后楼台更堪望，满园桃李间松筠。","dynasty":"唐代","title":"奉和御制春雨"}
{"author":"徐铉","content":"长松修斡列承明，虎盼龙盘气貌灵。风度乍闻琴曲调，巢高初见鹤仪形。枝智能陛戟寒生槛，叶带鑪烟翠满庭。涧底山头各生殖，托根争似在青冥。","dynasty":"唐代","title":"奉和御制殿前松兼以书事"}
{"author":"徐铉","content":"朝阳散宿烟，登望思悠然。檐影晴偏暖，云容晚更鲜。共欢时景好，不惜岁华迁。旋试娇骢步，新调宝瑟弦。宫花红照耀，御水碧潺湲。歌吹清连夜，辎軿丽满川。依林张幄幕，夹道建鞦千。仙乐来天上，祥光起日边。游丝经冉冉，芳草绿芊芊。圣制呈春色，周流遍八埏。","dynasty":"唐代","title":"奉和御制寒食十韵"}
{"author":"徐铉","content":"制法精微自帝尧，势如天阵布週遭。沉思迥觉忘千虑，妙诀终须附六韬。急动未分香印匝，一枰初满月华高。御词仍许群臣和，愁杀山中玉兔毫。","dynasty":"唐代","title":"奉和御制棋二首"}
{"author":"徐铉","content":"常嫌群艺用心粗，不及棋枰出万途。妙似孙吴论上策，深如夔益赞訏谟。静陈玉槛连琴榻，密映珠帘对酒壶。圣智纵横归掌握，一先终不费多图。","dynasty":"唐代","title":"奉和御制棋二首"}
{"author":"徐铉","content":"齐纨新裂月轮全，蝉雀分明彩翠鲜。救暍自符仁主意，扬风须假手中扇。暂遮楼日霞光透，半掩歌唇宝靥圆。一曲睿调精比兴，好将金石奉雕镌。","dynasty":"唐代","title":"奉和御制扇"}
{"author":"徐铉","content":"浴殿晨开气象新，虚亭金井辘轳鸣。阴成杨柳千丝密，冰入襟怀一扇轻。寒水乍沉朱李熟，薰绡长有好风生。高楼更称频临望，台笠行歌麦陇青。","dynasty":"唐代","title":"奉和御制暑中书怀"}
{"author":"徐铉","content":"运历三元正，升平及古同。五侯皆辑瑞，四海尽占风。圣政乾行内，群生寿域中。撞钟元会罢，晃朗日升东。","dynasty":"唐代","title":"奉和御制岁日二首"}
{"author":"徐铉","content":"正仗临轩万国来，汉仪周礼尽堪咍。光浮云盖青龙转，香透椒花白兽开。庆赐应时均亿兆，卜年从此数京垓。群臣共感文明运，况是天言诫懋哉。","dynasty":"唐代","title":"奉和御制岁日二首"}
{"author":"徐铉","content":"绿树阴阴惬豫游，早蝉清韵远还收。唤回昼梦和宫漏，引起微冰助麦秋。禁柳烟中飞乍觉，御沟声里听偏幽。群生遂性宸章悦，从此人间不识愁。","dynasty":"唐代","title":"奉和御制闻早蝉"}
{"author":"徐铉","content":"物茂时平日正长，翠华停驭睠方塘。文竿乍拂圆荷动，頳尾时翻素荇香。睿赏只应从暇豫，圣恩宁肯间沉翔。吞舟自是贪芳饵，犹笑成汤一面张。","dynasty":"唐代","title":"奉和御制夏中垂钓作"}
{"author":"徐铉","content":"春晴织霭映斜阳，幕幕偏能覆水乡。浓似庆云同馥郁，簿如轻素自飞扬。堤横新柳真成画，楼对遥山正好望。谁见朝元香案上，龙旗交影共腾骧。","dynasty":"唐代","title":"奉和御制烟"}
{"author":"徐铉","content":"上闲精习渥洼骢，玉镂花鞍锦覆騣。金埒无尘初裛，朱旗向日自生风。雷传画鼓偏增气，星度飞毬欲映空。共道宸游因习武，凯歌犹似奏平戎。","dynasty":"唐代","title":"奉和御制要毬"}
{"author":"徐铉","content":"群生遂性得天真，阳景无私发秀匀。尧历永从新律正，皇恩散作万方春。华林日丽红苞拆，太液冰消绿浪新。天意分明启昌运。岱宗即看报群神。","dynasty":"唐代","title":"奉和御制早春"}
{"author":"徐铉","content":"汉将承恩久，图勋肯雇私。匈奴犹未灭，安用以家为。郢匠虽闻诏，衡门竟不移。宁烦张老颂，无待晏婴辞。甲乙人徒费。亲邻我自持。悠悠千载下，长作师臣师。","dynasty":"唐代","title":"赋是霍将军辞第"}
{"author":"徐铉","content":"吴歌楚舞玉诗新，华灯兰焰动鱼鳞。台前共道明如昼，醉里唯愁夜向晨。","dynasty":"唐代","title":"观灯玉台体十首"}
{"author":"徐铉","content":"绮席金炉香正燃，铜壶银箭漏初传。天回星月迷灯烛，风过楼台度管弦。","dynasty":"唐代","title":"观灯玉台体十首"}
{"author":"徐铉","content":"双阙生闉夜不关，金车宝马晓应还。亭亭明月临瑶席，灼灼华灯照玉颜。","dynasty":"唐代","title":"观灯玉台体十首"}
{"author":"徐铉","content":"火树灯山高入云，红筵翠幄自成春。游女有时还解佩，青楼何处不留人。","dynasty":"唐代","title":"观灯玉台体十首"}
{"author":"徐铉","content":"帝京风景不曾秋，万户千门夜更游。玓瓅银鞍连锈轂，昌荧珠网挂琼钩。","dynasty":"唐代","title":"观灯玉台体十首"}
{"author":"徐铉","content":"夜未央，明月光，荧煌九华烛，交影照河梁。","dynasty":"唐代","title":"观灯玉台体十首"}
{"author":"徐铉","content":"敞丽谯，披绮寮。歌声和夜漏，火树似花朝。","dynasty":"唐代","title":"观灯玉台体十首"}
{"author":"徐铉","content":"星汉斜，乐无涯。明月千门雪，银灯万树花。","dynasty":"唐代","title":"观灯玉台体十首"}
{"author":"徐铉","content":"抚云璈，吹玉箫。艳舞回罗袂，香风闪步摇。","dynasty":"唐代","title":"观灯玉台体十首"}
{"author":"徐铉","content":"日照花，七香车。歌舞平阳第，经过赵李家。","dynasty":"唐代","title":"观灯玉台体十首"}
{"author":"徐铉","content":"王门嘉礼恨人观，况是新承置醴欢。花烛喧阗丞相府，星辰摇动远游冠。歌声暂阕闻宫漏，云影初开见露盘。帝里佳期频赋颂，长留故事在金銮。","dynasty":"唐代","title":"观吉王花烛"}
{"author":"徐铉","content":"别路知何处，离肠有所思。登楼望城远，摇橹过江迟。断岸烟中失，长天水际垂。此心非橘柚，不为两乡移。","dynasty":"唐代","title":"过江"}
{"author":"徐铉","content":"御宴宵陈敞百层，君恩芳景两难胜。风传天上九成乐，月映楼前万树灯。醉捧玉觞疑梦寐，静临丹槛似飞腾。因观谢守窗中咏，自愧灜洲是滥登。","dynasty":"唐代","title":"和白州钱使君上元夜侍宴"}
{"author":"徐铉","content":"衰薄喜多幸，退公谁与闲。高人乘兴去，相望两程间。卷箔有微雪，登楼无远山。清谈胜题赠，何日杖藜还。","dynasty":"唐代","title":"和陈处士在雍丘见寄"}
{"author":"徐铉","content":"处处良工事笔锋，宣毫自昔最称雄。因思南国巾箱学，愿入兰台掌握中。委质幸归彫玉匣，操词曾侍兔园公。一篇丽藻真闲暇，共仰才多道不穷。","dynasty":"唐代","title":"和复州李太保酬笔"}
{"author":"徐铉","content":"开筵别有邻居兴，卜夜应怜惜禁漏长。旧友不期争命驾，新姬凭宠剩传觞。香烟结雾笼金鸭，烛焰成花照杏梁。京邑衣冠多胜赏，鲈鱼争敢道思乡。","dynasty":"唐代","title":"和翰长闻四枢副翰邻居夜宴"}
{"author":"徐铉","content":"琼瑶一族带花来，便斸苍苔手自栽。喜见唐昌旧颜色，为君判病酌金罍。","dynasty":"唐代","title":"和贾员外戬见赠玉蕊花栽"}
{"author":"徐铉","content":"蒙蒙膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。","dynasty":"唐代","title":"和金州钱太保春雨"}
{"author":"徐铉","content":"共叹昆冈火，谁知玉自分。寂寥人境外，萧索数峰云。真籙终年秘，空歌偶得闻。应怜霸陵上，衰病故将军。","dynasty":"唐代","title":"和筠州谈鍊师见寄"}
{"author":"徐铉","content":"名位虽插道自光，讼庭无事俗平康。帘间尚觉琴床暖，院静偏闻酒瓮香。养性已知无病染，持廉唯恐有名彰。主人莫讶暌违远，千仞由来有凤翔。","dynasty":"唐代","title":"和李太保寄刁秘书"}
{"author":"徐铉","content":"角黍菖蒲酒，年年旧俗谙。采衣君自乐，白发我何堪。静味瑶华句，闲思玉柄谭。报之长命缕，祝庆在图南。","dynasty":"唐代","title":"和李秀才端午日风寄"}
{"author":"徐铉","content":"雪英飘洒绕虚廊，晓景沉沉朔吹狂。银阙晶荧标帝里，桂华纷糅认仙乡。少年风味新吟动，老叟襟怀万事忘。自倒空罇酬绝唱歌，书帏聊得泛寒光。","dynasty":"唐代","title":"和李秀才雪中求酒"}
{"author":"徐铉","content":"性僻时难偶，神清寿有余。曾施卓鲁政，旧講老庄书。贱更襟怀旷，贫犹世利疏。圣君将就见，慎无买山居。","dynasty":"唐代","title":"和李宗谔秀才赠蒯员外"}
{"author":"徐铉","content":"戎服非吾事，华缨寄此身。谬为金马客，本是钓乡人。引领梁园雪，扬鞭辇路尘。知师亦多病，拥褐侍阳春。","dynasty":"唐代","title":"和旻道人见寄"}
{"author":"徐铉","content":"秘监疏朝谒，门前长绿苔。未愁玄鬓改，且喜素秋来。独坐翻棋势，闲行绕药栽。冰风入书幌，时动水沉灰。","dynasty":"唐代","title":"和钱秘监旅居秋怀二首"}
{"author":"徐铉","content":"绿树成阴后，群芳稍歇时。谁将新濯锦，挂向最长枝。卷箔香先入，凭栏影任移。赏频嫌酒渴，吟苦怕霜髭。架迥笼云幄，庭虚展绣帷。有情萦舞袖，无力罥游丝。嫩蕊莺偷采，柔条柳伴垂。荀池波自照，梁苑客尝窥。玉李寻皆谢，金桃亦暗衰。花中应独贵，庭下故开迟。委艳妆苔砌，分华借槿篱。低昂匀灼烁，浓淡叠参差。幸植王宫里，仍逢宰府知。芳心向谁许，醉态不能支。芍药天教避，玫瑰众共嗤。光明烘昼景，润腻裛轻rG.丽似期神女，珍如重卫姬。君王偏属咏，七子尽搜奇。","dynasty":"唐代","title":"依韵和令公大王蔷薇诗"}
{"author":"徐铉","content":"暖吹入春园，新芽竞粲然。才教鹰觜拆，未放雪花妍。荷杖青林下，携筐旭景前。孕灵资雨露，钟秀自山川。碾后香弥远，烹来色更鲜。名随土地贵，味逐水泉迁。力藉流黄暖，形模紫笋圆。正当钻柳火，遥想涌金泉。任道时新物，须依古法煎。轻瓯浮绿乳，孤灶散馀烟。甘荠非予匹，宫槐让我先。竹孤空冉冉，荷弱谩田田。解渴消残酒，清神感夜眠。十浆何足馈，百榼尽堪捐。采撷唯忧晚，营求不计钱。任公因焙显，陆氏有经传。爱甚真成癖，尝多合得仙。亭台虚静处，风月艳阳天。自可临泉石，何妨杂管弦。东山似蒙顶，愿得从诸贤。","dynasty":"唐代","title":"和门下殷侍郎新茶二十韵"}
{"author":"徐铉","content":"繁阴连曙景，瑞雪洒芳辰。势密犹疑腊，风和始觉春。萦林开玉蕊，飘座裛香尘。欲识宸心悦，云谣慰兆人。","dynasty":"唐代","title":"春雪应制"}
{"author":"徐铉","content":"欲使新正识有年，故飘轻絮伴春还。近看琼树笼银阙，远想瑶池带玉关。润逐麳麰铺绿野，暖随杯酒上朱颜。朝来花萼楼中宴，数曲赓歌雅颂间。","dynasty":"唐代","title":"进雪诗"}
{"author":"徐铉","content":"簪组非无累，园林未是归。世喧长不到，何必故山薇。小舫行乘月，高斋卧看山。退公聊自足，争敢望长闲。跂石仍临水，披襟复挂冠。机心忘未得，棋局与鱼竿。","dynasty":"唐代","title":"自题山亭三首"}
{"author":"徐铉","content":"暑天频雨亦频晴，帘外闲云重复轻。珍重一壶酬绝唱，向风遥想醉吟声。","dynasty":"唐代","title":"和陈表用员外求酒"}
{"author":"徐铉","content":"院静苍苔积，庭幽怪石欹。蝉声当槛急，虹影向檐垂。昼漏犹怜永，丛兰未觉衰。疏篁巢翡翠，折苇覆鸬鹚。对酒襟怀旷，围棋旨趣迟。景皆随所尚，物各遂其宜。道与时相会，才非世所羁。赋诗贻座客，秋事尔何悲。","dynasty":"唐代","title":"奉和右省仆射西亭高卧作"}
{"author":"徐铉","content":"往年淦水驻行轩，引得清流似月圆。自有谿光还碧甃，不劳人力递金船。润滋苔藓欺茵席，声入杉松当管弦。珍重诗人频管领，莫教尘土咽潺潺。","dynasty":"唐代","title":"忆新淦觞池寄孟宾于员外"}
{"author":"徐铉","content":"湖上一阳生，虚亭启高宴。枫林烟际出，白鸟波心见。主人忘贵达，座客容疵贱。独惭残照催，归宿明光殿。","dynasty":"唐代","title":"右省仆射后湖亭闲宴，铉以宿直先归，赋诗留献"}
{"author":"徐铉","content":"暂来城阙不从容，却佩银鱼隐玉峰。双涧水边欹醉石，九仙台下听风松。题诗翠壁称逋客，采药春畦狎老农。野鹤乘轩云出岫，不知何日再相逢。","dynasty":"唐代","title":"送孟宾于员外还新淦"}
{"author":"徐铉","content":"多病怯烦暑，短才忧近职。跂足北窗风，遥怀浩无极。故人易成别，诗句空相忆。尺素寄天涯，淦江秋水色。","dynasty":"唐代","title":"孟君别后相续寄书，作此酬之"}
{"author":"徐铉","content":"天上轩星正，云间湛露垂。礼容过渭水，宴喜胜瑶池。彩雾笼花烛，升龙肃羽仪。君臣欢乐日，文物盛明时。帘卷银河转，香凝玉漏迟。华封倾祝意，觞酒与声诗。时平物茂岁功成，重翟排云到玉京。四海未知春色至，今宵先入九重城。银烛金炉禁漏移，月轮初照万年枝。造舟已似文王事，卜世应同八百期。汉主承乾帝道光，天家花烛宴昭阳。六衣盛礼如金屋，彩笔分题似柏梁。","dynasty":"唐代","title":"纳后夕侍宴"}
{"author":"徐铉","content":"劲节生宫苑，虚心奉豫游。自然名价重，不羡渭川侯。","dynasty":"唐代","title":"北苑侍宴杂咏诗。竹"}
{"author":"徐铉","content":"细韵风中远，寒青雪后浓。繁阴堪避雨，效用待东封。","dynasty":"唐代","title":"北苑侍宴杂咏诗。松"}
{"author":"徐铉","content":"碧草垂低岸，东风起细波。横汾从游宴，何谢到天河。","dynasty":"唐代","title":"北苑侍宴杂咏诗。水"}
{"author":"徐铉","content":"昨朝才解冻，今日又开花。帝力无人识，谁知玩物华。","dynasty":"唐代","title":"北苑侍宴杂咏诗。风"}
{"author":"徐铉","content":"细丽披金彩，氛氲散远馨。泛杯频奉赐，缘解制颓龄。","dynasty":"唐代","title":"北苑侍宴杂咏诗。菊"}
{"author":"徐铉","content":"故人相别动相思，此地相逢岂素期。九子峰前闲未得，五溪桥上坐多时。甘泉从幸余知忝，宣室征还子未迟。且饮一杯消别恨，野花风起渐离披。","dynasty":"唐代","title":"奉使九华山，中途遇青阳薛郎中"}
{"author":"徐铉","content":"远使程途未一分，离心常要醉醺醺。那堪彭泽门前立，黄菊萧疏不见君。","dynasty":"唐代","title":"奉命南使经彭泽（值王明府不在，留此）"}
{"author":"徐铉","content":"我持使节经韶石，君作闲游过武夷。两地山光成独赏，隔年乡思暗相知。洪厓坛上长岑寂，孺子亭前自别离。珍重分岐一杯酒，强加餐饭数吟诗。","dynasty":"唐代","title":"南都遇前嘉鱼刘令，言游闽岭，作此与之"}
{"author":"徐铉","content":"殿影高低云掩映，松阴缭绕步徘徊。从今莫厌簪裾累，不是乘轺不得来。","dynasty":"唐代","title":"阁皂山"}
{"author":"徐铉","content":"仙乡会应远，王事知何极。征传莫辞劳，玉峰聊一息。形骸已销散，心想都凝寂。真气自清虚，非关好松石。九仙皆积学，洞壑多遗迹。游子归去来，胡为但征役。","dynasty":"唐代","title":"玉笥山留题"}
{"author":"徐铉","content":"桂籍知名有几人，翻飞相续上青云。解怜才子宁唯我，远作卑官尚见君。岭外独持严助节，宫中谁荐长卿文。新诗试为重高咏，朝汉台前不可闻。","dynasty":"唐代","title":"庐陵别朱观先辈"}
{"author":"徐铉","content":"孙家虚座吊诸孤，张叟僧房见手书。二纪欢游今若此，满衣零泪欲何如。腰间金印从如斗，镜里霜华已满梳。珍重远公应笑我，尘心唯此未能除。","dynasty":"唐代","title":"文彧少卿文山郎中交好深至二纪已馀暌别…留题此诗"}
{"author":"徐铉","content":"怜君送我至南康，更忆梅花庾岭芳。多少仙山共游在，愿君百岁尚康强。","dynasty":"唐代","title":"朱处士相与有山水之愿见送至南康作此以别之"}
{"author":"徐铉","content":"登高节物最堪怜，小岭疏林对槛前。轻吹断时云缥缈，夕阳明处水澄鲜。江城秋早催寒事，望苑朝稀足晏眠。庭有菊花尊有酒，若方陶令愧前贤。","dynasty":"唐代","title":"和尉迟赞善秋暮僻居"}
{"author":"徐铉","content":"海门山下一渔舟，中有高人未白头。已驾安车归故里，尚通闺籍在龙楼。泉声漱玉窗前落，江色和烟槛外流。今日君臣厚终始，不须辛苦画双牛。","dynasty":"唐代","title":"和陈赞善致仕还京口"}
{"author":"徐铉","content":"珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟客鬓老，诗句逐时新。","dynasty":"唐代","title":"京使回自临川，得从兄书寄诗，依韵和"}
{"author":"徐铉","content":"窗外虚明雪乍晴，檐前垂霤尽成冰。长廊瓦叠行行密，晚院风高寸寸增。玉指乍拈簪尚愧，金阶时坠磬难胜。晨餐堪醒曹参酒，自恨空肠病不能。","dynasty":"唐代","title":"陪郑王相公赋筵前垂冰，应教依韵"}
{"author":"徐铉","content":"名遂功成累复轻，鲈鱼因起旧乡情。履声初下金华省，帆影看离石首城。化剑津头寻故老，同亭会上问仙卿。冥鸿高举真难事，相送何须泪满缨。","dynasty":"唐代","title":"送礼部潘尚书致仕还建安"}
{"author":"徐铉","content":"仙郎移病暑天过，却似冥鸿避罻罗。昼梦乍惊风动竹，夜吟时觉露沾莎。情亲稍喜贫居近，性懒犹嫌上直多。望苑恩深期勿药，青云岐路未蹉跎。","dynasty":"唐代","title":"和尉迟赞善病中见寄"}
{"author":"徐铉","content":"往岁曾游弄水亭，齐峰浓翠暮轩横。哀猿出槛心虽喜，伤鸟闻弦势易惊。病后簪缨殊寡兴，老来泉石倍关情。今朝池口风波静，遥贺山前有颂声。","dynasty":"唐代","title":"池州陈使君见示游齐山诗因寄"}
{"author":"徐铉","content":"蹇步还依列宿边，拱辰重认旧云天。自嗟多难飘零困，不似当年胆气全。鸡树晚花疏向日，龙池轻浪细含烟。从来不解为身计，一叶悠悠任大川。","dynasty":"唐代","title":"再领制诰和王明府见贺"}
{"author":"徐铉","content":"西掖官曹近，南溟道路遥。使星将渡汉，仙棹乍乘潮。柳映灵和折，梅依大庾飘。江帆风淅淅，山馆雨萧萧。陆贾真迂阔，终童久寂寥。送君何限意，把酒一长谣。","dynasty":"唐代","title":"送高舍人使岭南"}
{"author":"徐铉","content":"时情世难消吾道，薄宦流年危此身。莫叹京华同寂寞，曾经兵革共漂沦。对山开户唯求静，贳酒留宾不道贫。善政空多尚淹屈，不知谁是解忧民。","dynasty":"唐代","title":"和王明府见寄"}
{"author":"徐铉","content":"逐客凄凄重入京，旧愁新恨两难胜。云收楚塞千山雪，风结秦淮一尺冰。置醴筵空情岂尽，投湘文就思如凝。更残月落知孤坐，遥望船窗一点星。","dynasty":"唐代","title":"和方泰州见寄"}
{"author":"徐铉","content":"国有承祧重，人知秉哲尊。清风来望苑，遗烈在东藩。此日升缑岭，何因到寝门。天高不可问，烟霭共昏昏。夏启吾君子，周储上帝宾。音容一飘忽，功业自纷纶。露泣承华月，风惊丽正尘。空馀商岭客，行泪下宜春。出处成交让，经纶有大功。泪碑瓜步北，棠树蒜山东。百揆方时叙，重离遂不融。故臣偏感咽，曾是叹三穷。甲观光阴促，园陵天地长。箫笳咽无韵，宾御哭相将。盛烈传彝鼎，遗文被乐章。君臣知己分，零泪乱无行。彩仗清晨出，非同齿胄时。愁烟锁平甸，朔吹绕寒枝。楚客来何补，缑山去莫追。回瞻飞盖处，掩袂不胜悲。","dynasty":"唐代","title":"文献太子挽歌词五首"}
{"author":"徐铉","content":"家世朱门贵，官资粉署优。今为百里长，应好五峰游。柳影连彭泽，湖光接庾楼。承明须再入，官满莫淹留。","dynasty":"唐代","title":"送王员外宰德安"}
{"author":"徐铉","content":"西院春归道思深，披衣闲听暝猿吟。铺陈政事留黄阁，偃息神机在素琴。玉柄暂时疏末座，瑶华频复惠清音。开晴便作东山约，共赏烟霞放旷心。","dynasty":"唐代","title":"右省仆射相公垂览和诗，复贻长句，辄次来韵"}
{"author":"徐铉","content":"秋暮天高稻穟成，落星山上会诸宾。黄花泛酒依流俗，白发满头思古人。岩影晚看云出岫，湖光遥见客垂纶。风烟不改年长度，终待林泉老此身。","dynasty":"唐代","title":"九日落星山登高"}
{"author":"徐铉","content":"重阳高会古平台，吟遍秋光始下来。黄菊后期香未减，新诗捧得眼还开。每因佳节知身老，却忆前欢似梦回。且喜清时屡行乐，是非名利尽悠哉。","dynasty":"唐代","title":"十日和张少监"}
{"author":"徐铉","content":"禁里秋光似水清，林烟池影共离情。暂移黄阁只三载，却望紫垣都数程。满座清风天子送。随车甘雨郡人迎。绮霞阁上诗题在，从此还应有颂声。","dynasty":"唐代","title":"御筵送邓王"}
{"author":"徐铉","content":"春分雨脚落声微，柳岸斜风带客归。时令北方偏向晚，可知早有绿腰肥。","dynasty":"唐代","tags":"春天，写景","title":"七绝·苏醒"}
{"author":"徐铉","content":"不共垂杨映绮寮，倚山临路自娇饶。游人过去知香远，谷鸟飞来见影摇。半隔烟岚遥隐隐，可堪风雨暮萧萧。城中春色还如此，几处笙歌按舞腰。","dynasty":"唐代","title":"山路花"}
{"author":"徐铉","content":"旭景鸾台上，微云象阙间。时清政事少，日永直官闲。远籁飞箫管，零冰响珮环。终军年二十，默坐叩玄关。","dynasty":"唐代","title":"早春左省寓直"}
{"author":"徐铉","content":"少长在维扬，依然认故乡。金陵佳丽地，不道少风光。稍望吴台远，行登楚塞长。殷勤语江岭，归梦莫相妨。","dynasty":"唐代","title":"将过江题白沙馆"}
{"author":"徐铉","content":"幽人春望本多情，况是花繁月正明。竟夕无言亦无寐，绕阶芳草影随行。","dynasty":"唐代","title":"春夜月"}
{"author":"徐铉","content":"珍重王光嗣，交情尚在不。芜城连宅住，楚塞并车游。别后官三改，年来岁六周。银钩无一字，何以缓离愁。","dynasty":"唐代","title":"寄饶州王郎中效李白体"}
{"author":"徐铉","content":"家家门外庐山路，唯有夫君乞假游。案牍乍抛公署晚，林泉已近暑天秋。海潮尽处逢陶石，江月圆时上庾楼。此去萧然好长往，人间何事不悠悠。","dynasty":"唐代","title":"送欧阳太监游庐山"}
{"author":"徐铉","content":"暑服道情出，烟街薄暮还。风清飘短袂，马健弄连环。水静闻归橹，霞明见远山。过从本无事，从此涉旬间。","dynasty":"唐代","title":"晚归"}
{"author":"徐铉","content":"衡门寂寂逢迎少，不见仙郎向五旬。莫问龙山前日事，菊花开却为闲人。","dynasty":"唐代","title":"和司门郎中陈彦"}
{"author":"徐铉","content":"独听空阶雨，方知秋事悲。寂寥旬假日，萧飒夜长时。别念纷纷起，寒更故故迟。情人如不醉，定是两相思。","dynasty":"唐代","title":"九月三十夜雨寄故人"}
{"author":"徐铉","content":"忆共庭兰倚砌栽，柔条轻吹独依隈。自知佳节终堪赏，为惜流光未忍开。采撷也须盈掌握，馨香还解满尊罍。今朝旬假犹无事，更好登临泛一杯。","dynasty":"唐代","title":"和张少监晚菊"}
{"author":"徐铉","content":"闻君竹马戏毗陵，谁道观风自六卿。今日声明光旧物，共看旌旆拥书生。斩蛟桥下谿烟碧，射虎亭边草路清。应念筵中倍离恨，老来偏重十年兄。","dynasty":"唐代","title":"送冯侍郎"}
{"author":"徐铉","content":"曾持使节驻毗陵，长与州人有旧情。为向驿桥风月道，舍人髭鬓白千茎。","dynasty":"唐代","title":"又绝句寄题毗陵驿"}
{"author":"徐铉","content":"今夜银河万里秋，人言织女嫁牵牛。佩声寥亮和金奏，烛影荧煌映玉钩。座客亦从天子赐，更筹须为主人留。世间盛事君知否，朝下鸾台夕凤楼。","dynasty":"唐代","title":"陈侍郎宅观花烛"}
{"author":"徐铉","content":"江海分飞二十春，重论前事不堪闻。主忧臣辱谁非我，曲突徙薪唯有君。金紫满身皆外物，雪霜垂领便离群。鹤归华表望不尽，玉笥山头多白云。","dynasty":"唐代","title":"送萧尚书致仕归庐陵"}
{"author":"徐铉","content":"落日照平流，晴空万里秋。轻明动枫叶，点的乱沙鸥。罾网鱼梁静，笞簦稻穗收。不教行乐倦，冉冉下城楼。","dynasty":"唐代","title":"赋得秋江晚照"}
{"author":"徐铉","content":"石渠东观两优贤，明主知臣岂偶然。鸳鹭分行皆接武，金兰同好共忘年。怀恩未遂林泉约，窃位空惭组绶悬。多少深情知不尽，好音相慰强成篇。","dynasty":"唐代","title":"奉和子龙大监与舍弟赠答之什"}
{"author":"徐铉","content":"东观婆娑树，曾怜甲坼时。繁英共攀折，芳岁几推移。往事皆陈迹，清香亦暗衰。相看宜自喜，双鬓合垂丝。","dynasty":"唐代","title":"史馆庭梅见其毫末历载三十今已半枯…伏惟垂览"}
{"author":"徐铉","content":"禁省繁华地，含芳自一时。雪英开复落，红药植还移。静想分今昔，频吟叹盛衰。多情共如此，争免鬓成丝。","dynasty":"唐代","title":"太傅相公深感庭梅再成绝唱曲垂借示倍认知怜…攀和"}
{"author":"徐铉","content":"旧眷终无替，流光自足悲。攀条感花萼，和曲许埙篪。前会成春梦，何人更己知。缘情聊借喻，争敢道言诗。","dynasty":"唐代","title":"太傅相公以庭梅二篇许舍弟同赋再迂藻思…庶申感谢"}
{"author":"徐铉","content":"秘监疏朝谒，门前长绿苔。未愁玄鬓改，且喜素秋来。独坐翻棋势，闲行绕药栽。冰风入书幌，时动水沉灰。","dynasty":"唐代","title":"和钱秘监旅居秋怀二首"}
{"author":"徐铉","content":"火树灯山高入云，红筵翠幄自成春。游女有时还解佩，青楼何处不留人。","dynasty":"唐代","title":"观灯玉台体十首"}
{"author":"徐铉","content":"杖策辞清浴，驱车向梓潼。栖鸾才乍展，{左口右七}驭气方雄。暂割趋庭恋，将伸纠郡功。诗清冲密雪，别酒愬寒风。山水秦关外，烟花锦里东。府公名素重，语掾道仍同。坐啸新知洽，随行旧分通。当令从此去，不复数文翁。","dynasty":"唐代","title":"送修武郑主簿纠郡梓潼兼寄王舍人八韵"}
{"author":"徐铉","content":"急景駸駸度，遥怀处处生。风头乍寒暖，天色半阴晴。久别魂空断，终年道不行。殷勤云上雁，为过历阳城。","dynasty":"唐代","title":"寄和州韩舍人"}
{"author":"徐铉","content":"叹息曾游处，江边故郡城。表襟空皓首，往事似前生。绿绶君重绾，华簪我尚荣。年衰俱近道，莫话别离情。","dynasty":"唐代","title":"送王监丞之历阳"}
{"author":"徐铉","content":"七夕雨初霁，行人正忆家。江天望河汉，水馆折莲花。独坐凉何甚，微吟月易斜。今年不乞巧，钝拙转堪嗟。","dynasty":"唐代","title":"驿中七夕"}
{"author":"徐铉","content":"新春花柳竞芳姿，偏爱垂杨拂地枝。天子遍教词客赋，宫中要唱洞箫词。","dynasty":"唐代","title":"柳枝词十首其八"}
{"author":"徐铉","content":"土德承馀烈，江南广旧恩。一朝人事变，千古信书存。哀挽周原道，铭旌郑国门。此生虽未死，寂寞已销魂。","dynasty":"唐代","title":"吴王挽词其二"}
{"author":"徐铉","content":"角黍菖蒲酒，年年旧俗谙。采衣君自乐，白发我何堪。静味瑶华句，闲思玉柄谭。报之长命缕，祝庆在图南。","dynasty":"唐代","title":"和李秀才端午日风寄"}
{"author":"徐铉","content":"江上多离别，居人夜捣衣。拂砧知露滴，促杵恐霜飞。漏转声频断，愁多力自微。裁缝依梦见，腰带定应非。","dynasty":"唐代","title":"赋得捣衣"}
{"author":"徐铉","content":"世胄今为旅，多才懒自营。坦怀君子道，惜别故人情。归棹春潮满，郊居海月明。雄文不轻售，须待最高名。","dynasty":"唐代","title":"送严秀才下第东归"}
{"author":"徐铉","content":"新安从事旧台郎，直气多才不可忘。一旦江山驰别梦，几年簪绂共周行。岐分出处何方是，情共穷通此义长。因附邻州寄消息，接舆今日信为狂。","dynasty":"唐代","title":"附池州薛郎中书因寄歙州张员外"}
{"author":"徐铉","content":"魂梦悠扬不奈何，夜来还在故人家。香濛蜡烛时时暗，户映屏风故故斜。檀的慢调银字管，云鬟低缀折枝花。天明又作人间别，洞口春深道路赊。绣幌银屏杳霭间，若非魂梦到应难。窗前人静偏宜夜，户内春浓不识寒。蘸甲递觞纤似玉，含词忍笑腻于檀。锦书若要知名字，满县花开不姓潘。南国佳人字玉儿，芙蓉双脸远山眉。仙郎有约长相忆，阿母何猜不得知。梦里行云还倏忽，暗中携手乍疑迟。因思别后闲窗下，织得回文几首诗。","dynasty":"唐代","title":"梦游三首"}
{"author":"徐铉","content":"风满潮沟木叶飞，水边行客驻骖騑.三朝恩泽冯唐老，万里乡关贺监归。世路穷通前事远，半生谈笑此心违。离歌不识高堂庆，特地令人泪满衣。","dynasty":"唐代","title":"送陈秘监归泉州"}
{"author":"徐铉","content":"欲使新正识有年，故飘轻絮伴春还。近看琼树笼银阙，远想瑶池带玉关。润逐麳麰铺绿野，暖随杯酒上朱颜。朝来花萼楼中宴，数曲赓歌雅颂间。","dynasty":"唐代","title":"进雪诗"}
{"author":"徐铉","content":"尘机息尽一真僧，唯有林泉舍未能。莲社故人今暂别，稽山旧隐与谁登。时清岂觉前游改，道胜宁辞白发增。遥羡高斋吟望处，孤云野鹤是亲朋。","dynasty":"唐代","title":"和元少卿送越僧"}
{"author":"徐铉","content":"祁祁甘雨正当春，草树精神一倍新。匀洒农郊偏长麦，缓飘花槛不惊人。密随宫仗环青辂，普逐皇恩下紫宸。霁后楼台更堪望，满园桃李间松筠。","dynasty":"唐代","title":"奉和御制春雨"}
{"author":"徐铉","content":"闻君孤棹泛荆谿，陇首云随别恨飞。杜牧旧居凭买取，他年藜杖愿同归。","dynasty":"唐代","title":"走笔送义兴令赵宣辅"}
{"author":"徐铉","content":"幕府清资新雨露，高阳旧第久尘埃。百年遗老知谁在，应喜辽东鹤下来。","dynasty":"唐代","title":"送吴支使之长安"}
{"author":"徐铉","content":"衰朽经烦暑，慵将病共侵。北窗时企足，东望一披襟。秘监清樽满，平台绿树深。年来书信少，何以慰离心。","dynasty":"唐代","title":"代书寄宋州钱大监"}
{"author":"徐铉","content":"夕郎忧国不忧身，今向天涯作逐臣。魂梦暗驰龙阙曙，啸吟闲绕虎谿春。朝车载酒过山寺，谏纸题诗寄野人。惆怅懦夫何足道，自离群后已同尘。","dynasty":"唐代","title":"寄江州萧给事"}
{"author":"徐铉","content":"闻君孤泛荆谿，陇首云随别恨飞。杜牧旧居凭买取，他年藜杖愿同归。","dynasty":"唐代","title":"走笔送义兴令赵宣辅"}
{"author":"徐铉","content":"仙驭期难改，坤仪道自光。閟宫新表德，沙麓旧膺祥。素帟尧门掩，凝笳毕陌长。东风惨陵树，无复见亲桑。永乐留虚位，长陵启夕扉。返虞严吉仗，复土掩空衣。功业投三母，光灵极四妃。唯应彤史在，不与露花晞。隐隐阊门路，烟云晓更愁。空瞻金辂出，非是濯龙游。德感人伦正，风行内职修。还随偶物化，同此思轩丘。","dynasty":"唐代","title":"光穆皇后挽歌三首"}
{"author":"徐铉","content":"只有闲情搜景物，不将客鬓惜流光。京华才子多文会，众许请词每擅场。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"杨柳依依水岸斜，鷁舟东去思无涯。坐临棋局延明月，行采题诗对落花。虚白亭中多宴赏，钱塘湖上剩烟霞。风光到处宜携酒，况有馀杭阿姥家。","dynasty":"唐代","title":"送阮监丞赴馀杭"}
{"author":"徐铉","content":"御宴宵陈敞百层，君恩芳景两难胜。风传天上九成乐，月映楼前万树灯。醉捧玉觞疑梦寐，静临丹槛似飞腾。因观谢守窗中咏，自愧灜洲是滥登。","dynasty":"唐代","title":"和白州钱使君上元夜侍宴"}
{"author":"徐铉","content":"我爱他山石，中含绝代珍。烟披寒落落，沙浅静磷磷。翠色辞文陛，清声出泗滨。扁舟载归去，知是泛槎人。","dynasty":"唐代","title":"赋石奉送钟德林少尹员外"}
{"author":"徐铉","content":"乡国悲有事，风光属后生。名从天上得，身上故都行。草色初裁绶，鹏飞不算程。自怜枯与思，相送剩含情。","dynasty":"唐代","title":"送高先驱辈南归"}
{"author":"徐铉","content":"散诞爱山客，凄凉怀古心。寒风天阙晚，尽日倚轩吟。","dynasty":"唐代","title":"天阙山绝句"}
{"author":"徐铉","content":"绝境何人识，高亭万象含。凭轩临树杪，送目极天南。积霭生泉洞，归云锁石龛。丹霞披翠巘，白鸟带晴岚。仙去留虚室，龙归涨碧潭。幽岩君独爱，玄味我曾耽。世上愁何限，人间事久谙。终须脱羁鞅，来此会空谈。","dynasty":"唐代","title":"题碧岩亭赠孙尊师"}
{"author":"徐铉","content":"上闲精习渥洼骢，玉镂花鞍锦覆騣。金埒无尘初裛，朱旗向日自生风。雷传画鼓偏增气，星度飞毬欲映空。共道宸游因习武，凯歌犹似奏平戎。","dynasty":"唐代","title":"奉和御制要毬"}
{"author":"徐铉","content":"大藩从事本优贤，幕府仍当北固前。花绕楼台山倚郭，寺临江海水连天。恐君到即忘归日，忆我游曾历二年。若许他时作闲伴，殷勤为买钓鱼船。","dynasty":"唐代","title":"送郝郎中为浙西判官"}
{"author":"徐铉","content":"便返城闉尚未甘，更从山北到山南。花枝似雪春虽半，桂魄如眉日始三。松盖遮门寒黯黯，柳丝妨路翠毵毵。登临莫怪偏留恋，游宦多年事事谙。","dynasty":"唐代","title":"宿蒋帝庙，明日游山南诸寺"}
{"author":"徐铉","content":"春晚缑山路，华光满翠微。怜君持郤桂，归去著莱衣。故国几人在，浮生万事非。唯当拭病眼，看子九霄飞。","dynasty":"唐代","title":"送郑先辈及第西"}
{"author":"徐铉","content":"琼瑶一族带花来，便斸苍苔手自栽。喜见唐昌旧颜色，为君判病酌金罍。","dynasty":"唐代","title":"和贾员外戬见赠玉蕊花栽"}
{"author":"徐铉","content":"每忆曾游处，东林惠远房。老来情更重，师去兴何长。涧曲泉声咽，松深露气香。题诗寄楚老，惆怅不成章。","dynasty":"唐代","title":"送德明道人还东林"}
{"author":"徐铉","content":"任公郡占好山川，溪水萦回路屈盘。南国自来推胜境，故人此地作郎官。风光适意须留恋，禄秩资贫且喜欢。莫忆班行重回首，是非多处是长安。","dynasty":"唐代","title":"寄歙州吕判官"}
{"author":"徐铉","content":"濛濛膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。","dynasty":"唐代","title":"和金州钱太保春雨"}
{"author":"徐铉","content":"从事蕲春兴自长，蕲人应识紫薇郎。山资足后抛名路，莼菜秋来忆故乡。以道卷舒犹自适，临戎谈笑固无妨。如闻郡阁吹横笛，时望青溪忆野王。","dynasty":"唐代","title":"送魏舍人仲甫为蕲州判官"}
{"author":"徐铉","content":"春晚缑山路，华光满翠微。怜君持郄桂，归去丰莱衣。故国几人在，浮生万事非。唯当拭病眼，看子九霄飞。","dynasty":"唐代","title":"送郑先驱辈及第西归"}
{"author":"徐铉","content":"醉折垂杨唱柳枝，金城三月走金羁。年年为爱新条好，不觉苍华也似丝。","dynasty":"唐代","title":"柳枝词十首其七"}
{"author":"徐铉","content":"故人相别动经年，候馆相逢倍惨然。顾我饮冰难辍棹，感君扶病为开筵。河湾水浅翘秋鹭，柳岸风微噪暮蝉。欲识酒醒魂断处，谢公祠畔客亭前。","dynasty":"唐代","title":"邵伯埭下寄高邮陈郎中"}
{"author":"徐铉","content":"不共垂杨映绮寮，倚山临路自娇饶。游人过去知香远，谷鸟飞来见影摇。半隔烟岚遥隐隐，可堪风雨暮萧萧。城中春色还如此，几处笙歌按舞腰。","dynasty":"唐代","title":"山路花"}
{"author":"徐铉","content":"昔从岐阳狩，簪缨满翠微。十年劳我梦，今日送师归。曳尾龟应乐，乘轩鹤谩肥。含情题小篆，将去挂岩扉。","dynasty":"唐代","title":"明道人归西林，求题院额，作此送之"}
{"author":"徐铉","content":"风暖云开晚照明，翠条深映凤皇城。人间欲识灵和态，听取新词玉管声。","dynasty":"唐代","title":"柳枝词十首其六"}
{"author":"徐铉","content":"珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟容鬓老，诗句逐时新。","dynasty":"唐代","title":"京使回自临川得从兄书寄诗依韵和"}
{"author":"徐铉","content":"夜未央，明月光。荧煌九华烛，交影照歌梁。","dynasty":"唐代","title":"观灯玉台体十首其六"}
{"author":"徐铉","content":"日入林初静，山空暑更寒。泉鸣细岩窦，鹤唳眇云端。拂榻安棋局，焚香戴道冠。望君殊不见，终夕凭栏干。","dynasty":"唐代","title":"晚憩白鹤庙寄句容张少府"}
{"author":"徐铉","content":"大藩从事本优贤，幕府仍当北固前。花绕楼台山倚郭，寺临江海水连天。恐君到即忘归日，忆我游曾历二年。若许他时作闲伴，殷勤为买钓鱼船。","dynasty":"唐代","title":"送郝郎中为浙西判官"}
{"author":"徐铉","content":"圣主过幽谷，虚皇在蕊宫。五千宗物母，七字秘神童。世上金壶远，人间玉籥空。唯馀养身法，修此与天通。","dynasty":"唐代","title":"步虚词五首其三"}
{"author":"徐铉","content":"牧叟邹生笑语同，莫嗟江上听秋风。君看逐客思乡处，犹在图山更向东。","dynasty":"唐代","title":"送客至城西，望图山，因寄浙西府中"}
{"author":"徐铉","content":"南国佳人字玉儿，芙蓉双脸远山眉。仙郎有约长相忆，阿母何猜不得知。梦里行云还倏忽，暗中携手乍疑迟。因思别后闲窗下，织得回文几首诗。","dynasty":"唐代","title":"梦游三首其三"}
{"author":"徐铉","content":"多才适世用，学者不遑处。新词八咏楼，更泛涔阳浦。行当应列宿，且复施甘雨。高斋闲坐时，清谈孰为伍。","dynasty":"唐代","title":"送国子徐博士之沣州"}
{"author":"徐铉","content":"夜未央，明月光，荧煌九华烛，交影照河梁。","dynasty":"唐代","title":"观灯玉台体十首"}
{"author":"徐铉","content":"繁阴连曙景，瑞雪洒芳辰。势密犹疑腊，风和始觉春。萦林开玉蕊，飘座裛香尘。欲识宸心悦，云谣慰兆人。","dynasty":"唐代","title":"春雪应制"}
{"author":"徐铉","content":"经年相望隔重湖，一旦相逢在上都。塞诏官班聊慰否，埋轮意气尚存无。由来圣代怜才子，始觉清风激懦夫。若向西冈寻胜赏，旧题名处为踌躇。","dynasty":"唐代","title":"送和州张员外为江都令"}
{"author":"徐铉","content":"一别高人世事多，归山歧路转蹉跎。定知上药延衰齿，每忆玄谈养太和。任道人生如梦寐，也从时态起风波。锦囊真籙遥相许，只待飙轮更一遍。","dynasty":"唐代","title":"和谭鍊师见寄"}
{"author":"徐铉","content":"放逐今来涨海边，亲情多在凤台前。且将聚散为闲事，须信华枯是偶然。蝉噪疏林村倚郭，鸟飞残照水连天。此中唯欠韩康伯，共对秋风咏数篇。","dynasty":"唐代","title":"寄外甥苗武仲"}
{"author":"徐铉","content":"湖上一阳生，虚亭启高宴。枫林烟际出，白鸟波心见。主人忘贵达，座客容疵贱。独惭残照催，归宿明光殿。","dynasty":"唐代","title":"右省仆射后湖亭闲宴，铉以宿直先归，赋诗留献"}
{"author":"徐铉","content":"惊蓬偶驻知多幸，断雁重联惬素期。当户小山如旧识，上墙幽藓最相宜。清风不去因栽竹，隙地无多也凿池。更喜良邻有嘉树，绿阴分得近南枝。","dynasty":"唐代","title":"又和"}
{"author":"徐铉","content":"贱子乖慵性，频为省直牵。交亲每相见，多在相门前。君独疏名路，为郎过十年。炎风久成别，南望思悠然。","dynasty":"唐代","title":"寄驾部郎中（瞻）"}
{"author":"徐铉","content":"良宵竹丝偶成欢，中有佳人俯翠鬓。白雪飘颻传乐府，阮郎憔悴在人间。清风朗月长相忆，佩蕙纫兰早晚还。深夜酒空筵欲散，向隅惆怅鬓堪斑。","dynasty":"唐代","title":"江舍人宅筵上有妓唱和州韩舍人歌辞因以寄"}
{"author":"徐铉","content":"閒静无凡客，开樽共醉醒。琴弹碧玉调，书展太玄经。酒熟看黄菊，诗成写素屏。晚来萧洒甚，山鸟下中庭。","dynasty":"唐代","title":"和钱秘监旅居秋怀二首其二"}
{"author":"徐铉","content":"蒙蒙膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。","dynasty":"唐代","title":"和金州钱太保春雨"}
{"author":"徐铉","content":"今夕拜新月，沈沈禁署中。玉绳疏间彩，金掌静无风。节换知身老，时平见岁功。吟看北墀暝，兰烬坠微红。","dynasty":"唐代","title":"禁中新月"}
{"author":"徐铉","content":"秋风海上久离居，曾得刘公一纸书。淡水心情长若此，银钩踪迹更无如。尝忧座侧飞鸮鸟，未暇江中觅鲤鱼。今日京吴建朱邸，问君谁共曳长裾。","dynasty":"唐代","title":"得浙西郝判官书未及报闻燕王移镇京口…田书记消息"}
{"author":"徐铉","content":"衡门寂寂逢迎少，不见仙郎向五旬。莫问龙山前日事，菊花开却为闲人。","dynasty":"唐代","title":"和司门郎中陈彦"}
{"author":"徐铉","content":"南国佳人字玉儿，芙蓉双脸远山眉。仙郎有约长相忆，阿母何猜不得知。梦里行云还倏忽，暗中携手乍疑迟。因思别后闲窗下，织得回文几首诗。","dynasty":"唐代","title":"梦游三首其三"}
{"author":"徐铉","content":"老大逢春总恨春，绿杨阴里最愁人。旧游一别无因见，嫩叶如眉处处新。","dynasty":"唐代","title":"柳枝辞十二首其五"}
{"author":"徐铉","content":"朱云曾为汉家忧，不怕交亲作世仇。壮气未平空咄咄，狂言无验信悠悠。今朝我作伤弓鸟，却羡君为不系舟。劳寄新诗平宿憾，此生心气贯清秋。","dynasty":"唐代","title":"陈觉放还至泰州，以诗见寄，作此答之"}
{"author":"徐铉","content":"琼瑶一簇带花来，便斸苍苔手自栽。喜见唐昌旧颜色，为君判病酌金罍。","dynasty":"唐代","title":"和贾员外戬见赠玉蕊花栽"}
{"author":"徐铉","content":"百草千花共待春，绿杨颜色最惊人。天边雨露年年在，上苑芳华岁岁新。","dynasty":"唐代","title":"柳枝词十首其二"}
{"author":"徐铉","content":"一杯寒食酒，珍重送君行。花影黎阳渡，春风浚水声。泛舟无废事，聘骥有修程。应用方无暇，何须怆别情。","dynasty":"唐代","title":"送钱副使黎阳发运"}
{"author":"徐铉","content":"失乡迁客在天涯，门掩苔垣向水斜。只就鳞鸿求远信，敢言车马访贫家。烟生柳岸将垂缕，雪压梅园半是花。惆怅明朝尊酒散，梦魂相送到京华。","dynasty":"唐代","title":"王三十七自京垂访，作此送之"}
{"author":"徐铉","content":"飒飒旱天雨，凉风一夕回。远寻南亩去，细入驿亭来。蓑唱牛初牧，渔歌棹正开。盈庭顿无事，归思酌金罍。","dynasty":"唐代","title":"常州驿中喜雨"}
{"author":"徐铉","content":"百岁犹强健，知君即地仙。孤飞下华表，太息问桑田。故吏今谁在，高名昔共传。伊余亦遗才，相送一潸然。","dynasty":"唐代","title":"送蒯员外东游旧治"}
{"author":"徐铉","content":"长爱龙池二月时，毵毵金线弄春姿。假饶叶落枝空后，更有梨园笛里吹。","dynasty":"唐代","title":"柳枝词十首其三"}
{"author":"徐铉","content":"上林春暮紫英开，组绣成帷荫玉阶。艳逐晨光随时步武，香和轻翠透襟怀。生成泽广时芳茂，鱼水情通乐韵谐。禁篽年年陪睿赏，何时梁甫奉燔柴。","dynasty":"唐代","title":"应制赏花"}
{"author":"徐铉","content":"明光殿里夜迢迢，多病逢秋自寂寥。蜡炬乍传丹凤诏，御题初认白云谣。今宵幸识衢尊味，明日知停入閤朝。为感君恩判一醉，不烦辛苦解金貂。","dynasty":"唐代","title":"蒙恩赐酒旨令醉，进诗以谢"}
{"author":"徐铉","content":"濛濛膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。","dynasty":"唐代","title":"和金州钱太保春雨"}
{"author":"徐铉","content":"淦水神仙宅，仙山夹县楼。吾孙好诗句，归咏故乡秋。紫竹遮书幌，红蕉拂钓舟。东堂有平路，莫谒外诸侯。","dynasty":"唐代","title":"送曾秀才"}
{"author":"徐铉","content":"我多吏事君多病，寂绝过从又几旬。前日龙山烟景好，风前落帽是何人。","dynasty":"唐代","title":"九月十一日寄陈郎中"}
{"author":"徐铉","content":"缕彩成飞燕，迎和启蛰时。翠翘生玉指，绣羽拂文楣。讵费衔泥力，无劳剪爪期。化工今在此，翻怪社来迟。","dynasty":"唐代","title":"赋得彩燕"}
{"author":"徐铉","content":"龙门一上嫌轻进，关塞西游自爱山。缑岭春归林影密，津桥人静水声闲。如今正得幽寻兴，佗日青云不易还。","dynasty":"唐代","title":"送高秀才"}
{"author":"徐铉","content":"长爱龙池二月时，毵毵金线弄春姿。假饶叶落枝空后，更有梨园笛里吹。","dynasty":"唐代","title":"柳枝词十首其三"}
{"author":"徐铉","content":"杨柳依依水岸斜，鷁舟东去思无涯。坐临棋局延明月，行采题诗对落花。虚白亭中多宴赏，钱塘湖上剩烟霞。风光到处宜携酒，况有馀杭阿姥家。","dynasty":"唐代","title":"送阮监丞赴馀杭"}
{"author":"徐铉","content":"仙郎移病暑天过，却似冥鸿避罻罗。昼梦乍惊风动竹，夜吟时觉露沾莎。情亲稍喜贫居近，性懒犹嫌上直多。望苑恩深期勿药，青云岐路未蹉跎。","dynasty":"唐代","title":"和尉迟赞善病中见寄"}
{"author":"徐铉","content":"身服竺乾教，心为邹鲁儒。观风游稷下，访古入中都。短景程途远，寒原店舍孤。东州多俊造，能赏碧云无。","dynasty":"唐代","title":"送净道人东游"}
{"author":"徐铉","content":"埼岸随萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。","dynasty":"唐代","title":"临石步港"}
{"author":"徐铉","content":"陌上朱门柳映花，帘钩半捲绿阴斜。凭郎暂驻青骢马，此是钱塘小小家。","dynasty":"唐代","title":"柳枝辞十二首其三"}
{"author":"徐铉","content":"莫折红芳树，但知尽意看。狂风幸无意，那忍折教残。朝日城南路，旌旗照绿芜。使君何处去，桑下觅罗敷。事与年俱往，情将分共深。莫惊容鬓改，只是旧时心。暂别劳相送，佳期愿莫违。朱颜不须老，留取待郎归。拂匣收珠佩，回灯拭薄妆。莫嫌春夜短，匹似楚襄王。","dynasty":"唐代","title":"离歌辞五首"}
{"author":"徐铉","content":"性灵慵懒百无能，唯被朝参遣夙兴。圣主优容恩未答，丹经疏阔病相陵。脾伤对客偏愁酒，眼暗看书每愧灯。进与时乖不知退，可怜身计谩腾腾。人间多事本难论，况是人间懒慢人。不解养生何怪病，已能知命敢辞贫。向空咄咄烦书字，举世滔滔莫问津。金马门前君识否，东方曼倩是前身。","dynasty":"唐代","title":"病题二首"}
{"author":"徐铉","content":"夕郎忧国不忧身，今向天涯作逐臣。魂梦暗驰龙阙曙，啸吟闲绕虎谿春。朝车载酒过山寺，谏纸题诗寄野人。惆怅懦夫何足道，自离群后已同尘。","dynasty":"唐代","title":"寄江州萧给事"}
{"author":"徐铉","content":"后主忘家不悔，江南异代长春。今日景阳台上，闲人何用伤神。","dynasty":"唐代","title":"景阳台怀古"}
{"author":"徐铉","content":"大藩从事本优贤，幕府仍当北固前。花绕楼台山倚郭，寺临江海水连天。恐君到即忘归日，忆我游曾历二年。若许他时作闲伴，殷勤为买钓鱼船。","dynasty":"唐代","title":"送郝郎中为浙西判官"}
{"author":"徐铉","content":"忠臣本爱君，仁人本爱民。宁知贵与贱，岂计名与身。梅生为一尉，献疏来君门。君门深万里，金虎重千钧。向永且不用，况复论子真。拂衣遂长往，高节邈无邻。至今仙籍中，谓之梅真人。郭生负逸气，百代继遗尘。进退生自知，得丧吾不陈。斯民苟有幸，期子一朝伸。","dynasty":"唐代","title":"咏梅子真送郭先辈"}
{"author":"徐铉","content":"亡羊岐路愧司南，二纪穷通聚散三。老去何妨从笑傲，病来看欲懒朝参。离肠似线常忧断，世态如汤不可探。珍重加餐省思虑，时时斟酒压山岚。身遥上国三千里，名在朝中二十春。金印不须辞入幕，麻衣曾此叹迷津。卷舒由我真齐物，忧喜忘心即养神。世路风波自翻覆，虚舟无计得沉沦。","dynasty":"唐代","title":"和江西萧少卿见寄二首"}
{"author":"徐铉","content":"蒋山南望近西坊，亭馆依然锁院墙。天子未尝过细柳，将军寻已戍敦煌。欹倾怪石山无色，零落圆荷水不香。为将为儒皆寂寞，门前愁杀马中郎。","dynasty":"唐代","title":"宣威苗将军贬官后重经故宅"}
{"author":"徐铉","content":"海陵城里春正月，海畔朝阳照残雪。城中有客独登楼，遥望天边白银阙。白银阙下何英英，雕鞍绣毂趋承明。阊门晓辟旌旗影，玉墀风细佩环声。此处追飞皆俊彦，当年何事容疵贱。怀铅昼坐紫微宫，焚香夜直明光殿。王言简静官司闲，朋好殷勤多往还。新亭风景如东洛，邙岭林泉似北山。光阴暗度杯盂里，职业未妨谈笑间。有时邀宾复携妓，造门不问都非是。酣歌叫笑惊四邻，赋笔纵横动千字。任他银箭转更筹，不怕金吾司夜吏。可怜诸贵贤且才，时情物望两无猜。伊余独禀狂狷性，褊量多言仍薄命。吞舟可漏岂无恩，负乘自贻非不幸。一朝削迹为迁客，旦暮青云千里隔。离鸿别雁各分飞，折柳攀花两无色。卢龙渡口问迷津，瓜步山前送暮春。白沙江上曾行路，青林花落何纷纷。汉皇昔幸回中道，极目牛羊卧芳草。旧宅重游尽隙荒，故人相见多衰老。禅智寺，山光桥，风瑟瑟兮雨萧萧。行杯已醒残梦断，征途未极离魂消。海陵郡中陶太守，相逢本是随行旧。乍申拜起已开眉，却问辛勤还执手。精庐水榭最清幽，一税征车聊驻留。闭门思过谢来客，知恩省分宽离忧。郡斋胜境有后池，山亭菌阁互参差。有时虚左来相召，举白飞觞任所为。多才太守能挝鼓，醉送金船间歌舞。酒酣耳热眼生花，暂似京华欢会处。归来旅馆还端居，清风朗月夜窗虚。駸駸流景岁云暮，天涯望断故人书。春来凭槛方叹息，仰头忽见南来翼。足系红笺堕我前，引颈长鸣如有言。开缄试读相思字，乃是多情乔亚元。短韵三篇皆丽绝，小梅寄意情偏切。金兰投分一何坚，银钩置袖终难灭。醉后狂言何足奇，感君知己不相遗。长卿曾作美人赋，玄成今有责躬诗。报章欲托还京信，笔拙纸穷情未尽。珍重芸香陈子乔，亦解贻书远相问。宁须买药疗羁愁，只恨无书消鄙吝。游处当时靡不同，欢娱今日两成空。天子尚应怜贾谊，时人未要嘲扬雄。曲终笔阁缄封已，翩翩驿骑行尘起。寄向中朝谢故人，为说相思意如此。","dynasty":"唐代","title":"亚元舍人不替深知猥贻佳作三篇清绝不敢轻…庶资一笑耳"}
{"author":"徐铉","content":"翠黛嚬如怨，朱颜醉更春。占将南国貌，恼杀别家人。粉汗沾巡盏，花钿逐舞茵。明朝绮窗下，离恨两殷勤。","dynasty":"唐代","title":"赠浙西妓亚仙（筵上作）"}
{"author":"徐铉","content":"蒙蒙膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。","dynasty":"唐代","title":"和金州钱太保春雨"}
{"author":"徐铉","content":"之子敷王泽，迢迢蜀栈东。颁条有馀刃，对酒与谁同。身占贤良籍，家传道德风。远民思静理，即此是阴功。","dynasty":"唐代","title":"送周员外之达"}
{"author":"徐铉","content":"百里临民自可怜，青云何必藉阶缘。家贫聊欲资三径，政简无非草太玄。处众忘怀均物我，程才不器任方员。江湖相望真堪喜，聚散悲欢尽偶然。","dynasty":"唐代","title":"又和刁秘书寄李太保"}
{"author":"徐铉","content":"世胄今为旅，多才懒自营。坦怀君子道，惜别故人情。归棹春潮满，郊居海月明。雄文不轻售，须待最高名。","dynasty":"唐代","title":"送严秀才下第东归"}
{"author":"徐铉","content":"早年南国日追随，冠剑日荧佩陆离。匪石心诚徒自许，浮云踪迹信难知。官闲从饮扶头酒，地僻谁同敌手棋。门馆旧恩今更重，高斋遥枉谢公诗。","dynasty":"唐代","title":"又和寄光山徐员外"}
{"author":"徐铉","content":"轧轧朱轮道路长，虎丘山下剩春光。军城旧是吴王国，郡守曾为谏署郎。祖席咏歌金玉振，下车条教蕙兰香。青云旧是高飞处，三载徘徊亦未妨。","dynasty":"唐代","title":"送苏州梁补阙"}
{"author":"徐铉","content":"重阳高会古平台，吟遍秋光始下来。黄菊后期香未减，新诗捧得眼还开。每因佳节知身老，却忆前欢似梦回。且喜清时屡行乐，是非名利尽悠哉。","dynasty":"唐代","title":"十日和张少监"}
{"author":"徐铉","content":"旧眷终无替，流光自足悲。攀条感花萼，和曲许埙篪。前会成春梦，何人更己知。缘情聊借喻，争敢道言诗。","dynasty":"唐代","title":"太傅相公以庭梅二篇许舍弟同赋再迂藻思…庶申感谢"}
{"author":"徐铉","content":"拂匣收珠佩，回灯拭薄妆。莫嫌春夜短，匹似楚襄王。","dynasty":"唐代","title":"离歌辞五首其五"}
{"author":"徐铉","content":"琼瑶一族带花来，便斸苍苔手自栽。喜见唐昌旧颜色，为君判病酌金罍。","dynasty":"唐代","title":"和贾员外戬见赠玉蕊花栽"}
{"author":"徐铉","content":"朱山松桂翠边云，中有清虚小隐居。密养丹砂存正气，静披琼蕴育真文。埙篪金石心常在，圭组烟霞路自分。凭仗乡人传尺素，山前惊起白羊群。","dynasty":"唐代","title":"代书寄谈鍊师"}
{"author":"徐铉","content":"醉折垂杨唱柳枝，金城三月走金羁。年年为爱新条好，不觉苍华也似丝。","dynasty":"唐代","title":"柳枝词十首其七"}
{"author":"徐铉","content":"暂别扬州十度春，不知光景属何人。一帆归客千条柳，肠断东风杨子津。","dynasty":"唐代","title":"柳枝辞十二首其十"}
{"author":"徐铉","content":"烦君更上築金台，世难民劳藉俊才。自有声名驰羽檄，不妨谈笑奉罇罍。元规楼迥清风满，匡俗仙春尽画障开。莫忘故人离别恨，海潮回处寄书来。","dynasty":"唐代","title":"送龚员外赴江州幕"}
{"author":"徐铉","content":"昔从岐阳狩，簪缨满翠微。十年劳我梦，今日送师归。曳尾龟应乐，乘轩鹤谩肥。含情题小篆，将去挂岩扉。","dynasty":"唐代","title":"明道人归西林求题院额作此送之"}
{"author":"徐铉","content":"信到得君书，知君已下车。粉闱情在否，莲幕兴何如。人望征贤入，余思从子居。灊山真隐地，凭为卜茅庐。","dynasty":"唐代","title":"寄舒州杜员外"}
{"author":"徐铉","content":"上林春暮紫英开，组绣成帷荫玉阶。艳逐晨光随时步武，香和轻翠透襟怀。生成泽广时芳茂，鱼水情通乐韵谐。禁篽年年陪睿赏，何时梁甫奉燔柴。","dynasty":"唐代","title":"应制赏花"}
{"author":"徐铉","content":"名位虽卑道自光，讼庭无事俗平康。帘间尚觉琴床暖，院静偏闻酒瓮香。养性已知无病染，持廉唯恐有名彰。主人莫讶暌违远，千仞由来有凤翔。","dynasty":"唐代","title":"和李太保寄刁秘书"}
{"author":"徐铉","content":"旧国荒凉成黍稷，故交危脆似琉璃。高人独喜汤师在，手把新文数道碑。","dynasty":"唐代","title":"奉和武功学士舍人纪赠文懿大师净公其一"}
{"author":"徐铉","content":"乡国悲有事，风光属后生。名从天上得，身上故都行。草色初裁绶，鹏飞不算程。自怜枯与思，相送剩含情。","dynasty":"唐代","title":"送高先驱辈南归"}
{"author":"徐铉","content":"满卷文章为世重，出尘心迹少人同。腾腾自得修真理，不管浮生觉梦中。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"土德承余烈，江南广旧恩。一朝人事变，千古信书存。哀挽周原道，铭旌郑国门。此生虽未死，寂寞已销魂。","dynasty":"唐代","title":"吴王挽词"}
{"author":"徐铉","content":"帝京风景不曾秋，万户千门夜更游。玓瓅银鞍连锈轂，昌荧珠网挂琼钩。","dynasty":"唐代","title":"观灯玉台体十首"}
{"author":"徐铉","content":"放逐今来涨海边，亲情多在凤台前。且将聚散为闲事，须信华枯是偶然。蝉噪疏林村倚郭，鸟飞残照水连天。此中唯欠韩康伯，共对秋风咏数篇。","dynasty":"唐代","title":"寄外甥苗武仲"}
{"author":"徐铉","content":"从来未面李先生，借我西窗卧月明。二十三家同愿识，素骡何日暂还城。","dynasty":"唐代","title":"游方山宿李道士房"}
{"author":"徐铉","content":"举世重文雅，夫君更质真。曾嗟混鸡鹤，终日异淄磷。词赋离骚客，封章谏诤臣。襟怀道家侣，标格古时人。逸老诚云福，遗形未免贫。求文空得草，埋玉遂为尘。静想忘年契，冥思接武晨。连宵洽杯酒，分日掌丝纶。蠹简书陈事，遗孤托世亲。前贤同此叹，非我独沾巾。","dynasty":"唐代","title":"哭刑部侍郎乔公诗"}
{"author":"徐铉","content":"已洁心源超世表，却缘诗句有时名。初闻行业如耆宿，及见容颜是后生。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"忆在同安郡，谁知是胜游。仙山常独往，骚客自忘忧。暂别经多难，劳生已白头。羡君驱茜旆，兼得漱清流。民俗常如古，风光最称秋。短歌聊抒意，为我谢沙鸥。","dynasty":"唐代","title":"送乐学"}
{"author":"徐铉","content":"埼岸堕萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。","dynasty":"唐代","title":"临石步港"}
{"author":"徐铉","content":"仙乐春来按舞腰，清声偏似傍娇饶。应缘莺舌多情赖，长向双成说翠条。","dynasty":"唐代","title":"柳枝辞十二首其十一"}
{"author":"徐铉","content":"东观时间暇，还修喻蜀书。双旌驰县道，百越从轺车。桂蠹晨餐罢，贪泉访古初。春江多好景，莫使醉吟疏。","dynasty":"唐代","title":"送史馆高员外使岭南"}
{"author":"徐铉","content":"句曲山前县，依依数舍程。还同适勾漏，非是厌承明。柳谷供诗景，华阳契道情。金门容傲吏，官满且还城。","dynasty":"唐代","title":"张员外好茅山风景，求为句容令，作此送"}
{"author":"徐铉","content":"禁省繁华地，含芳自一时。雪英开复落，红药植还移。静想分今昔，频吟叹盛衰。多情共如此，争免鬓成丝。","dynasty":"唐代","title":"太傅相公深感庭梅再成绝唱曲垂借示倍认知怜…攀和"}
{"author":"徐铉","content":"彩仗映花鞯，春庭散曙烟。毬飞皆应手，马骏不须鞭。仙乐飘云外，祥风近日边。筹多不虚发，制生在机先。","dynasty":"唐代","title":"又五言"}
{"author":"徐铉","content":"细雨轻风采药时，褰帘隐几更何为。岂知泽畔纫兰客，来赴城中角黍期。多罪静思如剉蘖，赦书才听似含饴。谢公制胜常闲暇，愿接西州敌手棋。","dynasty":"唐代","title":"和萧郎中午日见寄"}
{"author":"徐铉","content":"久作他乡客，深惭薄宦非。不知云上雁，何得每年归。夜静声弥怨，天空影更微。往年离别泪，今夕重沾衣。","dynasty":"唐代","title":"闻雁寄故人"}
{"author":"徐铉","content":"少长在维扬，依然认故乡。金陵佳丽地，不道少风光。稍望吴台远，行登楚塞长。殷勤语江岭，归梦莫相妨。","dynasty":"唐代","title":"将过江题白沙馆"}
{"author":"徐铉","content":"琼瑶一族带花来，便斸苍苔手自栽。喜见唐昌旧颜色，为君判病酌金罍。","dynasty":"唐代","title":"和贾员外戬见赠玉蕊花栽"}
{"author":"徐铉","content":"后主忘家不悔，江南异代长春。今日景阳台上，闲人何用伤神。","dynasty":"唐代","title":"景阳台怀古"}
{"author":"徐铉","content":"王门嘉礼万人观，况是新承置醴欢。花烛喧阗丞相府，星辰摇动远游冠。歌声暂阕闻宫漏，云影初开见露盘。帝里佳期频赋颂，长留故事在金銮。","dynasty":"唐代","title":"观吉王从谦花烛"}
{"author":"徐铉","content":"别路知何极，离肠有所思。登舻望城远，摇橹过江迟。断岸烟中失，长天水际垂。此心非橘柚，不为两乡移。","dynasty":"唐代","title":"过江"}
{"author":"徐铉","content":"元帅楼般出治兵，落星山外火旗明。千帆日助江陵势，万里风驰下濑声。杀气晓岩波上鷁，凯歌遥骇海边鲸。促宣一作从军咏，回雇儒衣自不平。","dynasty":"唐代","title":"和元帅书记萧郎中观习水师"}
{"author":"徐铉","content":"去载分襟后，寻闻在建安。封疆正多事，尊俎若为欢。都护空遗镞，明君欲舞干。绕朝时不用，非是杀身难。","dynasty":"唐代","title":"寄抚州钟郎中（时王师败绩于闽中，谟在建州）"}
{"author":"徐铉","content":"所向皆为道，遐征岂足辞。中华垂尽处，别路正秋时。高阁兰台笔，闲吟板屋诗。良工无弃物，珍重岁寒姿。","dynasty":"唐代","title":"送吴郎西使成州"}
{"author":"徐铉","content":"蹇步还依列宿边，拱辰重认旧云天。自嗟多难飘零困，不似当年胆气全。鸡树晚花疏向日，龙池轻浪细含烟。从来不解为身计，一叶悠悠任大川。","dynasty":"唐代","title":"再领制诰和王明府见贺"}
{"author":"徐铉","content":"往年淦水驻行轩，引得清流似月圆。自有谿光还碧甃，不劳人力递金船。润滋苔藓欺茵席，声入杉松当管弦。珍重诗人频管领，莫教尘土咽潺潺。","dynasty":"唐代","title":"忆新淦觞池寄孟宾于员外"}
{"author":"徐铉","content":"闻道张晨盖，徘徊石首东。濬川非伯禹，落水异三公。衣湿仍愁雨，冠欹更怯风。今朝复相见，疑是葛仙翁。","dynasty":"唐代","title":"欧阳太监雨中视决堤因堕水明日见于省中因戏之"}
{"author":"徐铉","content":"太守今何在，行春去不归。筵空收管吹，郊迥俨骖騑.营外星才落，园中露已稀。伤心梁上燕，犹解向人飞。始忆花前宴，笙歌醉夕阳。那堪城外送，哀挽逐归艎。铃阁朝犹闭，风亭日已荒。唯馀迁客泪，沾洒后池傍。","dynasty":"唐代","title":"陶使君挽歌二首"}
{"author":"徐铉","content":"运历三元正，升平太古同。五侯皆辑瑞，四海尽占风。圣政乾行内，群生寿域中。撞钟元会罢，晃朗日升东。","dynasty":"唐代","title":"奉和御制岁日二首其一"}
{"author":"徐铉","content":"故国干戈后，怜君得意归。绮霞横郡阁，犀烛照渔矶。天迥青山远，江平白鸟飞。此行同衣锦，况是老莱衣。","dynasty":"唐代","title":"送宣州张员外"}
{"author":"徐铉","content":"天上轩星正，云间湛露垂。礼容过渭水，宴喜胜瑶池。彩雾笼花烛，升龙肃羽仪。君臣欢乐日，文物盛明时。帘卷银河转，香凝玉漏迟。华封倾祝意，觞酒与声诗。时平物茂岁功成，重翟排云到玉京。四海未知春色至，今宵先入九重城。银烛金炉禁漏移，月轮初照万年枝。造舟已似文王事，卜世应同八百期。汉主承乾帝道光，天家花烛宴昭阳。六衣盛礼如金屋，彩笔分题似柏梁。","dynasty":"唐代","title":"纳后夕侍宴"}
{"author":"徐铉","content":"野出西垣步步迟，秋光如水雨如丝。铜龙楼下逢闲客，红药阶前访旧知。乱点乍滋承露处，碎声因想滴蓬时。银台钥入须归去，不惜馀欢尽酒卮。","dynasty":"唐代","title":"秋日雨中与萧赞善访殷舍人于翰林座中作"}
{"author":"徐铉","content":"东观时闲暇，还修喻蜀书。双旌驰县道，百越从轺车。桂蠹晨餐罢，贪泉访古初。春江多好景，莫使醉吟疏。","dynasty":"唐代","title":"送史馆高员外使岭南"}
{"author":"徐铉","content":"乘兴西游谁与同，一囊诗藁一枝筇。厌栖庐岳莲花社，却访南山紫阁峰。怀古有时应怅望，寻幽何处不从容。关中风物常牵梦，老卧闲曹转放慵。","dynasty":"唐代","title":"送文懿大师净公西游"}
{"author":"徐铉","content":"仪甫秉忠信，神明自来舍。绛灌虽不容，蛮貊皆从化。荣名任纷纠，道性常闲暇。传语当途人，无为劳叹吒。","dynasty":"唐代","title":"寄张阶州"}
{"author":"徐铉","content":"圣主过幽谷，虚皇在蕊宫。五千宗物母，七字秘神童。世上金壶远，人间玉籥空。唯馀养身法，修此与天通。","dynasty":"唐代","title":"步虚词五首其三"}
{"author":"徐铉","content":"士生秉道义，公论重才名。美哉双白壁，高价等连城。昔在南国时，折桂尝抗衡。今为北朝客，通籍齐振缨。连镳适炎徼，并命曲州兵。地远乃寄重，无为惮遐征。俗杂则财难，法在通其情。投香与还珠，前哲有遗声。君看奏谏者，接武趋承明。掺袂赠斯言，斯言勿见轻。","dynasty":"唐代","title":"送容州程员外端州吴员外"}
{"author":"徐铉","content":"郊外春华好，人家带碧溪。浅莎藏鸭戏，轻霭隔鸡啼。掩映红桃谷，夤缘翠柳堤。王孙竟不至，芳草自萋萋。","dynasty":"唐代","title":"春日紫岩山期客不至"}
{"author":"徐铉","content":"名遂功成累复轻，鲈鱼因起旧乡情。履声初下金华省，帆影看离石首城。化剑津头寻故老，同亭会上问仙卿。冥鸿高举真难事，相送何须泪满缨。","dynasty":"唐代","title":"送礼部潘尚书致仕还建安"}
{"author":"徐铉","content":"李白高吟处，师归掩竹关。道心明月静，诗思碧云闲。绿树寒凌雪，飞泉响遍山。自惭丘壑志，皓首不知还。","dynasty":"唐代","title":"送元道人还水西寺"}
{"author":"徐铉","content":"彼美巉岩石，谁施黼藻功。回岩明照地，绝壁烂临空。锦段鲜须濯，罗屏展易穷。不因秋藓绿，非假晚霞红。羽客藏书洞，樵人取箭风。灵踪理难问，仙路去何通。返驾归尘里，留情向此中。回瞻画图畔，遥羡面山翁。","dynasty":"唐代","title":"题画石山"}
{"author":"徐铉","content":"湘浦怀沙已不疑，京城赐第岂前期。鼓声到晚知坊远，山色来多与静宜。簪屦尚应怜故物，稻粱空自愧华池。新诗问我偏饶思，还念鹪鹩得一枝。","dynasty":"唐代","title":"和萧少卿见庆新居"}
{"author":"徐铉","content":"东观时间暇，还修喻蜀书。双旌驰县道，百越从轺车。桂蠹晨餐罢，贪泉访古初。春江多好景，莫使醉吟疏。","dynasty":"唐代","title":"送史馆高员外使岭南"}
{"author":"徐铉","content":"良宵竹丝偶成欢，中有佳人俯翠鬓。白雪飘颻传乐府，阮郎憔悴在人间。清风朗月长相忆，佩蕙纫兰早晚还。深夜酒空筵欲散，向隅惆怅鬓堪斑。","dynasty":"唐代","title":"江舍人宅筵上有妓唱和州韩舍人歌辞因以寄"}
{"author":"徐铉","content":"性灵慵懒百无能，唯被朝参遣夙兴。圣主优容恩未答，丹经疏阔病相陵。脾伤对客偏愁酒，眼暗看书每愧灯。进与时乖不知退，可怜身计谩腾腾。人间多事本难论，况是人间懒慢人。不解养生何怪病，已能知命敢辞贫。向空咄咄烦书字，举世滔滔莫问津。金马门前君识否，东方曼倩是前身。","dynasty":"唐代","title":"病题二首"}
{"author":"徐铉","content":"双阙生闉夜不关，金车宝马晓应还。亭亭明月临瑶席，灼灼华灯照玉颜。","dynasty":"唐代","title":"观灯玉台体十首"}
{"author":"徐铉","content":"暂来城阙不从容，却佩银鱼隐玉峰。双涧水边欹醉石，九仙台下听风松。题诗翠壁称逋客，采药春畦狎老农。野鹤乘轩云出岫，不知何日再相逢。","dynasty":"唐代","title":"送孟宾于员外还新淦"}
{"author":"徐铉","content":"湖上一阳生，虚亭启高宴。枫林烟际出，白鸟波心见。主人忘贵达，座客容疵贱。独惭残照催，归宿明光殿。","dynasty":"唐代","title":"右省仆射后湖亭闲宴，铉以宿直先归，赋诗留献"}
{"author":"徐铉","content":"清商一曲远人行，桃叶津头月正明。此是开元太平曲，莫教偏作别离声。","dynasty":"唐代","title":"又听《霓裳羽衣曲》送陈君"}
{"author":"徐铉","content":"朱山松桂翠边云，中有清虚小隐居。密养丹砂存正气，静披琼蕴育真文。埙篪金石心常在，圭组烟霞路自分。凭仗乡人传尺素，山前惊起白羊群。","dynasty":"唐代","title":"代书寄谈鍊师"}
{"author":"徐铉","content":"双阙重闉夜不关，金车宝马晓应还。亭亭明月临瑶席，灼灼华灯照玉颜。","dynasty":"唐代","title":"观灯玉台体十首其三"}
{"author":"徐铉","content":"朝阳散宿烟，登望思悠然。檐影晴偏暖，云容晚更鲜。共欢时景好，不惜岁华迁。旋试娇骢步，新调宝瑟弦。宫花红照耀，御水碧潺湲。歌吹清连夜，辎軿丽满川。依林张幄幕，夹道建鞦千。仙乐来天上，祥光起日边。游丝经冉冉，芳草绿芊芊。圣制呈春色，周流遍八埏。","dynasty":"唐代","title":"奉和御制寒食十韵"}
{"author":"徐铉","content":"独听空阶雨，方知秋事悲。寂寥旬假日，萧飒夜长时。别念纷纷起，寒更故故迟。情人如不醉，定是两相思。","dynasty":"唐代","title":"九月三十夜雨寄故人"}
{"author":"徐铉","content":"太守今何在，行春去不归。筵空收管吹，郊迥俨骖騑.营外星才落，园中露已稀。伤心梁上燕，犹解向人飞。始忆花前宴，笙歌醉夕阳。那堪城外送，哀挽逐归艎。铃阁朝犹闭，风亭日已荒。唯馀迁客泪，沾洒后池傍。","dynasty":"唐代","title":"陶使君挽歌二首"}
{"author":"徐铉","content":"怜君庭下木芙蓉，袅袅纤枝淡淡红。晓吐芳心零宿露，晚摇娇影媚清风。似含情态愁秋雨，暗减馨香借菊丛。默饮数杯应未称，不知歌管与谁同。","dynasty":"唐代","title":"题殷舍人宅木芙蓉"}
{"author":"徐铉","content":"明光殿里夜迢迢，多病逢秋自寂寥。蜡炬乍传丹凤诏，御题初认白云谣。今宵幸识衢尊味，明日知停入閤朝。为感君恩判一醉，不烦辛苦解金貂。","dynasty":"唐代","title":"蒙恩赐酒旨令醉，进诗以谢"}
{"author":"徐铉","content":"逐客悽悽重入京，旧愁新恨两难胜。云收楚塞千山雪，风结秦淮一尺冰。置醴筵空情岂尽，投湘文就思如凝。更残月落知孤坐，遥望船窗一点星。","dynasty":"唐代","title":"和方泰州见寄"}
{"author":"徐铉","content":"欲使新正识有年，故飘轻絮伴春还。近看琼树笼银阙，远想瑶池带玉关。润逐麳麰铺绿野，暖随杯酒上朱颜。朝来花萼楼中宴，数曲赓歌雅颂间。","dynasty":"唐代","title":"进雪诗"}
{"author":"徐铉","content":"贱子乖慵性，频为省直牵。交亲每相见，多在相门前。君独疏名路，为郎过十年。炎风久成别，南望思悠然。","dynasty":"唐代","title":"寄驾部郎中（瞻）"}
{"author":"徐铉","content":"经年相望隔重湖，一旦相逢在上都。塞诏官班聊慰否，埋轮意气尚存无。由来圣代怜才子，始觉清风激懦夫。若向西冈寻胜赏，旧题名处为踌躇。","dynasty":"唐代","title":"送和州张员外为江都令"}
{"author":"徐铉","content":"彩仗映花鞯，春庭散曙烟。毬飞皆应手，马骏不须鞭。仙乐飘云外，祥风近日边。筹多不虚发，制生在机先。","dynasty":"唐代","title":"又五言"}
{"author":"徐铉","content":"庭闱劳梦想，孤棹度江关。骏马犹论价，荆蓝且抱还。晚花萦彩服，疏雨映家山。频见春官说，明年待铸颜。","dynasty":"唐代","title":"送周味道秀才东归见别依韵"}
{"author":"徐铉","content":"枚叟邹生笑语同，莫嗟江上听秋风。君看逐客思乡处，犹在图山更向东。","dynasty":"唐代","title":"送客至城西望图山因寄浙西府中"}
{"author":"徐铉","content":"上闲精习渥洼骢，玉镂花鞍锦覆騣。金埒无尘初裛露，朱旗向日自生风。雷传画鼓偏增气，星度飞毬欲映空。共道宸游因习武，凯歌犹似奏平戎。","dynasty":"唐代","title":"奉和御制打毬"}
{"author":"徐铉","content":"去国离群掷岁华，病容憔悴愧丹砂。溪连舍下衣长润，山带城边日易斜。几处垂钩依野岸，有时披褐到邻家。故人书札频相慰，谁道西京道路赊。清时沦放在山州，邛竹纱巾处处游。野日苍茫悲鵩舍，水风阴湿弊貂裘。鸡鸣候旦宁辞晦，松节凌霜几换秋。两首新诗千里道，感君情分独知丘。","dynasty":"唐代","title":"和张先辈见寄二首"}
{"author":"徐铉","content":"羡子清吟处，茅斋面碧流。解憎莲艳俗，唯欠荻花幽。鹭立低枝晚，风惊折叶秋。赠君须种取，不必树忘忧。","dynasty":"唐代","title":"送荻栽与秀才朱观"}
{"author":"徐铉","content":"征西府里日西斜，独试新炉自煮茶。篱菊尽来低覆水，塞鸿飞去远连霞。寂寥小雪闲中过，斑驳轻霜鬓上加。算得流年无奈处，莫将诗句祝苍华。","dynasty":"唐代","title":"和萧郎中小雪日作"}
{"author":"徐铉","content":"欲使新正识有年，故飘轻絮伴春还。近看琼树笼银阙，远想瑶池带玉关。润逐麳麰铺绿野，暖随杯酒上朱颜。朝来花萼楼中宴，数曲赓歌雅颂间。","dynasty":"唐代","title":"进雪诗"}
{"author":"徐铉","content":"珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟容鬓老，诗句逐时新。","dynasty":"唐代","title":"京使回自临川得从兄书寄诗依韵和"}
{"author":"徐铉","content":"敞丽谯，披绮寮。歌声和夜漏，火树似花朝。","dynasty":"唐代","title":"观灯玉台体十首"}
{"author":"徐铉","content":"东京少长认维桑，书剑谁教入帝乡。一事无成空放逐，故人相见重凄凉。楼台寂寞官河晚，人物稀疏驿路长。莫怪临风惆怅久，十年春色忆维扬。","dynasty":"唐代","title":"赠维扬故人"}
{"author":"徐铉","content":"新安从事旧台郎，直气多才不可忘。一旦江山驰别梦，几年簪绂共周行。岐分出处何方是，情共穷通此义长。因附邻州寄消息，接舆今日信为狂。","dynasty":"唐代","title":"附池州薛郎中书因寄歙州张员外"}
{"author":"徐铉","content":"兹山信岑寂，阴崖积苍翠。水石何必多，宛有千岩意。孰知近人境，旦暮含佳气。池影摇轻风，林光澹新霁。支颐藉芳草，自足忘世事。未得归去来，聊为宴居地。","dynasty":"唐代","title":"题伏龟山北隅"}
{"author":"徐铉","content":"丰登盈尺瑞，物象九门深。璧照环丹砌，梅花满上林。茶香偏自得，酒力讵难禁。别有寒郊外，银河映玉岑。","dynasty":"唐代","title":"奉和御制雪"}
{"author":"徐铉","content":"抱瓮何人灌药畦，金衔为尔驻平堤。村桥野店景无限，绿水晴天思欲迷。横笛乍随轻吹断，归帆疑与远山齐。凤城回望真堪画，万户千门蒋峤西。","dynasty":"唐代","title":"又和"}
{"author":"徐铉","content":"往岁曾游弄水亭，齐峰浓翠暮轩横。哀猿出槛心虽喜，伤鸟闻弦势易惊。病后簪缨殊寡兴，老来泉石倍关情。今朝池口风波静，遥贺山前有颂声。","dynasty":"唐代","title":"池州陈使君见示游齐山诗因寄"}
{"author":"徐铉","content":"群生遂性得天真，阳景无私发秀匀。尧历永从新律正，皇恩散作万方春。华林日丽红苞拆，太液冰消绿浪新。天意分明启昌运。岱宗即看报群神。","dynasty":"唐代","title":"奉和御制早春"}
{"author":"徐铉","content":"殿影高低云掩映，松阴缭绕步徘徊。从今莫厌簪裾累，不是乘轺不得来。","dynasty":"唐代","title":"阁皂山"}
{"author":"徐铉","content":"细韵风中远，寒青雪后浓。繁阴堪避雨，效用待东封。","dynasty":"唐代","title":"北苑侍宴杂咏诗。松"}
{"author":"徐铉","content":"细雨轻风采药时，褰帘隐几更何为。岂知泽畔纫兰客，来赴城中角黍期。多罪静思如剉蘖，赦书才听似含饴。谢公制胜常闲暇，愿接西州敌手棋。","dynasty":"唐代","title":"和萧郎中午日见寄"}
{"author":"徐铉","content":"瑶坛醮罢晚云开，羽客分飞俗士回。为报移文不须勒，未曾游处待重来。","dynasty":"唐代","title":"留题仙观"}
{"author":"徐铉","content":"万物庆西成，茱萸独擅名。芳排红结小，香透夹衣轻。宿露沾犹重，朝阳照更明。长和菊花酒，高宴奉西清。","dynasty":"唐代","title":"茱萸诗"}
{"author":"徐铉","content":"金马辞臣赋小诗，梨园弟子唱新词。君恩还似东风意，先入灵和蜀柳枝。百草千花共待春，绿杨颜色最惊人。天边雨露年年在，上苑芳华岁岁新。长爱龙池二月时，毵毵金线弄春姿。假饶叶落枝空后，更有梨园笛里吹。绿水成文柳带摇，东风初到不鸣条。龙舟欲过偏留恋，万缕轻丝拂御桥。百尺长条婉曲尘，诗题不尽画难真。凭君折向人间种，还似君恩处处春。风暖云开晚照明，翠条深映凤凰城。人间欲识灵和态，听取新词玉管声。醉折垂杨唱柳枝，金城三月走金羁。年年为爱新条好，不觉苍华也似丝。新春花柳竞芳姿，偏爱垂杨拂地枝。天子遍教词客赋，宫中要唱洞箫词。凝碧池头蘸翠涟，凤凰楼畔簇晴烟。新词欲咏知难咏，说与双成入管弦。侍从甘泉与未央，移舟偏要近垂杨。樱桃未绽梅花老，折得柔条百尺长。","dynasty":"唐代","title":"柳枝词十首（座中应制）"}
{"author":"徐铉","content":"谢傅功成德望全，鸾台初下正萧然。抟风乍息三千里，感旧重怀四十年。西掖新官同贾马，南朝兴运似开天。文辞职业分工拙，流辈班资让后先。每愧陋容劳刻画，长惭顽石费雕镌。晨趋纶掖吟春永，夕会精庐待月圆。立马有时同草诏，联镳几处共成篇。闲歌柳叶翻新曲，醉咏桃花促绮筵。少壮况逢时世好，经过宁虑岁华迁。云龙得路须腾跃，社栎非材合弃捐。再谒湘江犹是幸，两还宣室竟何缘。已知瑕玷劳磨莹，又得官司重接连。听漏分宵趋建礼，从游同召赴甘泉。云开阊阖分台殿，风过华林度管弦。行止不离宫仗影，衣裾尝惹御炉烟。师资稷契论中礼，依止山公典小铨。多谢天波垂赤管，敢教晨景过华砖。翾飞附骥方经远，巨楫垂风遂济川。玉烛调时钧轴正，台阶平处德星悬。岩廊礼绝威容肃，布素情深友好偏。长拟营巢安大厦，忽惊操钺领中权。吴门日丽龙衔节，京口沙晴鹢画船。盖代名高方赫赫，恋恩心切更乾乾。袁安辞气忠仍恳，吴汉精诚直且专。却许丘明师纪传，更容疏广奉周旋。朱门自得施行马，厚禄何妨食万钱。密疏尚应劳献替，清谈唯见论空玄。东山妓乐供闲步，北牖风凉足晏眠。玄武湖边林隐见，五城桥下棹洄沿。曾移苑树开红药，新凿家池种白莲。不遣前驺妨野逸，别寻逋客互招延。棋枰寂静陈虚阁，诗笔沉吟劈彩笺。往事偶来春梦里，闲愁因动落花前。青云旧侣嗟谁在，白首亲情倍见怜。尽日凝思殊怅望，一章追叙信精研。韶颜莫与年争竞，世虑须凭道节宣。幸喜书生为将相，定由阴德致神仙。羊公剩有登临兴，尚子都无嫁娶牵。退象天山镇浮竞，起为霖雨润原田。从容自保君臣契，何必扁舟始是贤。","dynasty":"唐代","title":"奉和宫傅相公怀旧见寄四十韵"}
{"author":"徐铉","content":"梓泽成新致，金丹有旧情。挂冠朝睡足，隐几暮江清。药圃分轻绿，松窗起细声。养高宁厌病，默坐对诸生。","dynasty":"唐代","title":"和致仕张尚书新创道院"}
{"author":"徐铉","content":"请以端溪润，酬君水玉明。方圆虽异器，功用信俱呈。自得山川秀，能分日月精。巾箱各珍重，所贵在交情。","dynasty":"唐代","title":"以端溪砚酬张员外水精珠兼和来篇"}
{"author":"徐铉","content":"苑里芳华早，皇家胜事多。弓声达春气，弈思养天和。暖酒红炉火，浮舟绿水波。雪晴农事起，击壤听赓歌。","dynasty":"唐代","title":"又赋早春书事"}
{"author":"徐铉","content":"风满潮沟木叶飞，水边行客驻骖騑.三朝恩泽冯唐老，万里乡关贺监归。世路穷通前事远，半生谈笑此心违。离歌不识高堂庆，特地令人泪满衣。","dynasty":"唐代","title":"送陈秘监归泉州"}
{"author":"徐铉","content":"清商一曲远人行，桃叶津头月正明。此是开元太平曲，莫教偏作别离声。","dynasty":"唐代","title":"又听《霓裳羽衣曲》送陈君"}
{"author":"徐铉","content":"闲静无凡客，开罇共醉醒。琴弹碧玉调，书展太玄经。酒熟看黄菊，诗成写素屏。晚来萧洒甚，山鸟下中庭。","dynasty":"唐代","title":"和钱秘监旅居秋怀二首"}
{"author":"徐铉","content":"宪署游从阻，平台道路赊。喜君驰后乘，于此会仙槎。缓酌迟飞盖，微吟望绮霞。相迎在春渚，暂别莫咨嗟。","dynasty":"唐代","title":"送宣州丘判官"}
{"author":"徐铉","content":"湖上一阳生，虚亭启高宴。枫林烟际出，白鸟波心见。主人忘贵达，座客容疵贱。独惭残照催，归宿明光殿。","dynasty":"唐代","title":"右省仆射后湖亭闲宴，铉以宿直先归，赋诗留献"}
{"author":"徐铉","content":"怜君庭下木芙蓉，袅袅纤枝淡淡红。晓吐芳心零宿露，晚摇娇影媚清风。似含情态愁秋雨，暗减馨香借菊丛。默饮数杯应未称，不知歌管与谁同。","dynasty":"唐代","title":"题殷舍人宅木芙蓉"}
{"author":"徐铉","content":"碕岸隳萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。","dynasty":"唐代","title":"临石步港"}
{"author":"徐铉","content":"龙门一上嫌轻进，关塞西游自爱山。缑岭春归林影密，津桥人静水声闲。如今正得幽寻兴，佗日青云不易还。","dynasty":"唐代","title":"送高秀才"}
{"author":"徐铉","content":"王事信靡监，饮冰安足辞。胡为拥征传，乃至天南陲。天南非我乡，留滞忽逾时。还经羽人家，豁若云雾披。何以宽吾怀，老庄有微词。达士无不可，至人岂偏为。客愁勿复道，为君吟此诗。","dynasty":"唐代","title":"回至南康题紫极宫里道士房"}
{"author":"徐铉","content":"王事信靡盬，饮冰安足辞。胡为拥征传，乃至天南陲。天南非我乡，留滞忽逾时。还经羽人家，豁若云雾披。何以宽吾怀，老庄有微词。达士无不可，至人岂偏为。客愁勿复道，为君吟此诗。","dynasty":"唐代","title":"回至南康题紫极宫里道士房"}
{"author":"徐铉","content":"适去庄生邑，还临孔父乡。仍闻旧隐处，近在武夷傍。道气年长度，儒风日以光。何时看解组，归去事仙方。","dynasty":"唐代","title":"送南华张主簿改承县"}
{"author":"徐铉","content":"省署皆归沐，西垣公事稀。咏诗前砌立，听漏向申归。远思风醒酒，馀寒雨湿衣。春光已堪探，芝盖共谁飞。","dynasty":"唐代","title":"早春旬假独直寄江舍人"}
{"author":"徐铉","content":"蒙蒙膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。","dynasty":"唐代","title":"和金州钱太保春雨"}
{"author":"徐铉","content":"怜君庭下木芙蓉，袅袅纤枝淡淡红。晓吐芳心零宿露，晚摇娇影媚清风。似含情态愁秋雨，暗减馨香借菊丛。默饮数杯应未称，不知歌管与谁同。","dynasty":"唐代","title":"题殷舍人宅木芙蓉"}
{"author":"徐铉","content":"老大逢春总恨春，绿杨阴里最愁人。旧游一别无因见，嫩叶如眉处处新。","dynasty":"唐代","title":"柳枝辞十二首其五"}
{"author":"徐铉","content":"散庭爱山客，凄凉怀古心。寒风天阙晚，尽日倚轩吟。","dynasty":"唐代","title":"天阙山绝句"}
{"author":"徐铉","content":"永乐留虚位，长陵启夕扉。返虞严吉仗，复土掩空衣。功业投三母，光灵极四妃。唯应彤史在，不与露花晞。","dynasty":"唐代","title":"光穆皇后挽歌三首其二"}
{"author":"徐铉","content":"圣主过幽谷，虚皇在蕊宫。五千宗物母，七字秘神童。世上金壶远，人间玉籥空。唯馀养身法，修此与天通。","dynasty":"唐代","title":"步虚词五首其三"}
{"author":"徐铉","content":"吴歌楚舞玉诗新，华灯兰焰动鱼鳞。台前共道明如昼，醉里唯愁夜向晨。","dynasty":"唐代","title":"观灯玉台体十首"}
{"author":"徐铉","content":"侍从甘泉与未央，移舟偏要近垂杨。樱桃未绽梅花老，折得柔条百尺长。","dynasty":"唐代","title":"柳枝词十首其十"}
{"author":"徐铉","content":"角黍菖蒲酒，年年旧俗谙。采衣君自乐，白发我何堪。静味瑶华句，闲思玉柄谭。报之长命缕，祝庆在图南。","dynasty":"唐代","title":"和李秀才端午日风寄"}
{"author":"徐铉","content":"黄绶系未稳，桂枝香尚新。琴堂宁久次，谏署正求人。皎皎凉秋月，飘飘清路尘。元常有遗翰，求作箧中珍。","dynasty":"唐代","title":"送长社胡明府"}
{"author":"徐铉","content":"朔风飞雪遍遥天，为瑞偏宜在腊前。有客棹舟将命友，何人高卧共称贤。瑶花散乱纷临席，玉树晶荧烂满川。间想冰容比君子，始知姑射有神仙。","dynasty":"唐代","title":"和无少卿雪"}
{"author":"徐铉","content":"忆共庭兰倚砌栽，柔条轻吹独依隈。自知佳节终堪赏，为惜流光未忍开。采撷也须盈掌握，馨香还解满尊罍。今朝旬假犹无事，更好登临泛一杯。","dynasty":"唐代","title":"和张少监晚菊"}
{"author":"徐铉","content":"越徼稽天讨，周京乱虏尘。苍生何可奈，江表更无人。岂惮寻荒垄，犹思认后身。春风白杨里，独步泪沾巾。","dynasty":"唐代","title":"谢文靖墓下作（时闽岭用师，契丹陷梁宋）"}
{"author":"徐铉","content":"上林春暮紫英开，组绣成帷荫玉阶。艳逐晨光随时步武，香和轻翠透襟怀。生成泽广时芳茂，鱼水情通乐韵谐。禁篽年年陪睿赏，何时梁甫奉燔柴。","dynasty":"唐代","title":"应制赏花"}
{"author":"徐铉","content":"海门山下一渔舟，中有高人未白头。已驾安车归故里，尚通闺籍在龙楼。泉声漱玉窗前落，江色和烟槛外流。今日君臣厚终始，不须辛苦画双牛。","dynasty":"唐代","title":"和陈赞善致仕还京口"}
{"author":"徐铉","content":"禁里秋光似水清，林烟池影共离情。暂移黄阁只三载，却望紫垣都数程。满座清风天子送。随车甘雨郡人迎。绮霞阁上诗题在，从此还应有颂声。","dynasty":"唐代","title":"御筵送邓王"}
{"author":"徐铉","content":"亡羊岐路愧司南，二纪穷通聚散三。老去何妨从笑傲，病来看欲懒朝参。离肠似线常忧断，世态如汤不可探。珍重加餐省思虑，时时斟酒压山岚。身遥上国三千里，名在朝中二十春。金印不须辞入幕，麻衣曾此叹迷津。卷舒由我真齐物，忧喜忘心即养神。世路风波自翻覆，虚舟无计得沉沦。","dynasty":"唐代","title":"和江西萧少卿见寄二首"}
{"author":"徐铉","content":"文似春华铺晓陌，思如泉涌注长江。诗情道性知无梦，频见残灯照曙窗。","dynasty":"唐代","title":"奉和武功学士舍人纪赠文懿大师净公"}
{"author":"徐铉","content":"琼瑶一簇带花来，便斸苍苔手自栽。喜见唐昌旧颜色，为君判病酌金罍。","dynasty":"唐代","title":"和贾员外戬见赠玉蕊花栽"}
{"author":"徐铉","content":"新安风景好，时令肃辕门。身贵心弥下，功多口不言。韬钤家法在，儒雅素风存。簪履陪游盛，乡闾俗化敦。临窗山色秀，绕郭水声喧。织络文章丽，矜严道义尊。楼台秋月静，京庾晚云屯。晓吹传衙鼓，晴阳展信幡。一篇贻友好，千里倍心论。未见归骖动，空能役梦魂。","dynasty":"唐代","title":"和歙州陈使君见寄"}
{"author":"徐铉","content":"院静苍苔积，庭幽怪石欹。蝉声当槛急，虹影向檐垂。昼漏犹怜永，丛兰未觉衰。疏篁巢翡翠，折苇覆鸬鹚。对酒襟怀旷，围棋旨趣迟。景皆随所尚，物各遂其宜。道与时相会，才非世所羁。赋诗贻座客，秋事尔何悲。","dynasty":"唐代","title":"奉和右省仆射西亭高卧作"}
{"author":"徐铉","content":"万物庆西成，茱萸独擅名。芳排红结小，香透夹衣轻。宿露沾犹重，朝阳照更明。长和菊花酒，高宴奉西清。","dynasty":"唐代","title":"茱萸诗"}
{"author":"徐铉","content":"禁省繁华地，含芳自一时。雪英开复落，红药植还移。静想分今昔，频吟叹盛衰。多情共如此，争免鬓成丝。","dynasty":"唐代","title":"太傅相公深感庭梅再成绝唱曲垂借示倍认知怜…攀和"}
{"author":"徐铉","content":"清晨待漏独徘徊，霄汉悬心不易裁。阁老深严归翰苑，夕郎威望拜霜台。青绫对覆蓬壶晚，赤棒前驱道路开。犹有西垣厅记在，莫忘同草紫泥来。","dynasty":"唐代","title":"贺殷游二舍人入翰林、江给事拜中丞"}
{"author":"徐铉","content":"故人相别动经年，候馆相逢倍惨然。顾我饮冰难辍棹，感君扶病为开筵。河湾水浅翘秋鹭，柳岸风微噪暮蝉。欲识酒醒魂断处，谢公祠畔客亭前。","dynasty":"唐代","title":"邵伯埭下寄高邮陈郎中"}
{"author":"徐铉","content":"刻烛知无取，争先素未精。本图忘物我，何必计输赢。赌墅终规利，焚囊亦近名。不如相视笑，高咏两三声。","dynasty":"唐代","title":"棋赌赋诗输刘起居（奂）"}
{"author":"徐铉","content":"乡国悲前事，风光属后生。名从天上得，身入故都行。草色初裁绶，鹏飞不算程。自怜枯朽思，相送剩含情。","dynasty":"唐代","title":"送高先辈南归"}
{"author":"徐铉","content":"旷望丛台路，飘颻楚塞人。琴堂无故旧，何计免沾巾。","dynasty":"唐代","title":"送下博陈员外"}
{"author":"徐铉","content":"早年南国日追随，冠剑日荧佩陆离。匪石心诚徒自许，浮云踪迹信难知。官闲从饮扶头酒，地僻谁同敌手棋。门馆旧恩今更重，高斋遥枉谢公诗。","dynasty":"唐代","title":"又和寄光山徐员外"}
{"author":"徐铉","content":"我爱他山石，中含绝代珍。烟披寒落落，沙浅静磷磷。翠色辞文陛，清声出泗滨。扁舟载归去，知是泛槎人。","dynasty":"唐代","title":"赋石奉送钟德林少尹员外"}
{"author":"徐铉","content":"之子有雄文，风标秀不群。低飞从墨绶，逸志在青云。柳色临流动，春光到县分。贤人多静理，未爽醉醺醺。","dynasty":"唐代","title":"送刘司直出宰"}
{"author":"徐铉","content":"信到得君书，知君已下车。粉闱情在否，莲幕兴何如。人望征贤入，余思从子居。灊山真隐地，凭为卜茅庐。","dynasty":"唐代","title":"寄舒州杜员外"}
{"author":"徐铉","content":"京江风静喜乘流，极目遥瞻万岁楼。喜气茏葱甘露晚，水烟波淡海门秋。五年不见鸾台长，明日将陪兔苑游。欲问平台门下吏，相君还许吐茵不。","dynasty":"唐代","title":"使浙西先寄献燕王侍中"}
{"author":"徐铉","content":"身服竺乾教，心为邹鲁儒。观风游稷下，访古入中都。短景程途远，寒原店舍孤。东州多俊造，能赏碧云无。","dynasty":"唐代","title":"送净道人东游"}
{"author":"徐铉","content":"谿路向还背，前山高复重。纷披红叶树，间断白云峰。尽日慵移棹，何年醉倚松。自知闲未得，不敢笑周颙.","dynasty":"唐代","title":"和张少监舟中望蒋山"}
{"author":"徐铉","content":"圣主欲东封，怜君四护戎。乡心经霸岸，诗思省豳风。旧业今成旅，朱颜已变翁。忘怀一杯酒，闲夜与谁同。","dynasty":"唐代","title":"送坊州贾监军"}
{"author":"徐铉","content":"江上多离别，居人夜捣衣。拂砧知露滴，促杵恐霜飞。漏转声频断，愁多力自微。裁缝依梦见，腰带定应非。","dynasty":"唐代","title":"赋得捣衣"}
{"author":"徐铉","content":"乡国悲有事，风光属后生。名从天上得，身上故都行。草色初裁绶，鹏飞不算程。自怜枯与思，相送剩含情。","dynasty":"唐代","title":"送高先驱辈南归"}
{"author":"徐铉","content":"细韵风中远，寒青雪后浓。繁阴堪避雨，效用待东封。","dynasty":"唐代","title":"北苑侍宴杂咏诗。松"}
{"author":"徐铉","content":"清商一曲远人行，桃叶津头月正明。此是开元太平曲，莫教偏作别离声。","dynasty":"唐代","title":"又听《霓裳羽衣曲》送陈君"}
{"author":"徐铉","content":"帝京风景不曾秋，万户千门夜更游。玓瓅银鞍连锈轂，昌荧珠网挂琼钩。","dynasty":"唐代","title":"观灯玉台体十首"}
{"author":"徐铉","content":"散诞爱山客，凄凉怀古心。寒风天阙晚，尽日倚轩吟。","dynasty":"唐代","title":"天阙山绝句"}
{"author":"徐铉","content":"日入林初静，山空暑更寒。泉鸣细岩窦，鹤唳眇云端。拂榻安棋局，焚香戴道冠。望君殊不见，终夕凭栏干。","dynasty":"唐代","title":"晚憩白鹤庙寄句容张少府"}
{"author":"徐铉","content":"碕岸隳萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。","dynasty":"唐代","title":"临石步港"}
{"author":"徐铉","content":"昔从岐阳狩，簪缨满翠微。十年劳我梦，今日送师归。曳尾龟应乐，乘轩鹤谩肥。含情题小篆，将去挂岩扉。","dynasty":"唐代","title":"明道人归西林，求题院额，作此送之"}
{"author":"徐铉","content":"湘浦怀沙已不疑，京城赐第岂前期。鼓声到晚知坊远，山色来多与静宜。簪屦尚应怜故物，稻粱空自愧华池。新诗问我偏饶思，还念鹪鹩得一枝。","dynasty":"唐代","title":"和萧少卿见庆新居"}
{"author":"徐铉","content":"醉折垂杨唱柳枝，金城三月走金羁。年年为爱新条好，不觉苍华也似丝。","dynasty":"唐代","title":"柳枝词十首其七"}
{"author":"徐铉","content":"世乱离情苦，家贫色养难。水云孤棹去，风雨暮春寒。幕府才方急，骚人泪未干。何时王道泰，万里看鹏抟。","dynasty":"唐代","title":"送黄秀才姑孰辟命"}
{"author":"徐铉","content":"云水李道士，曾为中贵人。绮纨终不恋，松鹤自相亲。云气苍梧晚，芒花紫盖春。匏瓜老犹系，惆怅望行尘。","dynasty":"唐代","title":"送李道士南游"}
{"author":"徐铉","content":"散庭爱山客，凄凉怀古心。寒风天阙晚，尽日倚轩吟。","dynasty":"唐代","title":"天阙山绝句"}
{"author":"徐铉","content":"桂籍知名有几人，翻飞相续上青云。解怜才子宁唯我，远作卑官尚见君。岭外独持严助节，宫中谁荐长卿文。新诗试为重高咏，朝汉台前不可闻。","dynasty":"唐代","title":"庐陵别朱观先辈"}
{"author":"徐铉","content":"绣衣乘驿急如星，山水何妨寄野情。肯向九仙台下歇，闲听孟叟醉吟声。","dynasty":"唐代","title":"送察院李侍御使庐陵因寄孟员外"}
{"author":"徐铉","content":"侍从甘泉与未央，移舟偏要近垂杨。樱桃未绽梅花老，折得柔条百尺长。","dynasty":"唐代","title":"柳枝词十首其十"}
{"author":"徐铉","content":"寺门山水际，清浅照孱颜。客棹晚维岸，僧房犹掩关。日华穿竹静，云影过阶闲。箕踞一长啸，忘怀物我间。","dynasty":"唐代","title":"又和游光睦院"}
{"author":"徐铉","content":"闻君孤棹泛荆谿，陇首云随别恨飞。杜牧旧居凭买取，他年藜杖愿同归。","dynasty":"唐代","title":"走笔送义兴令赵宣辅"}
{"author":"徐铉","content":"飒飒旱天雨，凉风一夕回。远寻南亩去，细入驿亭来。蓑唱牛初牧，渔歌棹正开。盈庭顿无事，归思酌金罍。","dynasty":"唐代","title":"常州驿中喜雨"}
{"author":"徐铉","content":"退公求静独临川，扬子江南二月天。百尺翠屏甘露阁，数帆晴日海门船。波澄濑石寒如玉，草接汀蘋绿似烟。安得乘槎更东去，十洲风外弄潺湲。","dynasty":"唐代","title":"京口江际弄水"}
{"author":"徐铉","content":"朱山松桂翠边云，中有清虚小隐居。密养丹砂存正气，静披琼蕴育真文。埙篪金石心常在，圭组烟霞路自分。凭仗乡人传尺素，山前惊起白羊群。","dynasty":"唐代","title":"代书寄谈鍊师"}
{"author":"徐铉","content":"吴公台下旧京城，曾掩衡门过十春。别后不知新景象，信来空问故交亲。宦游京口无高兴，习隐钟山限俗尘。今日喜为华表鹤，况陪鹓鹭免迷津。","dynasty":"唐代","title":"从驾东幸呈诸公"}
{"author":"徐铉","content":"危言危行古时人，归向西山卧白云。买宅尚寻徐处士，餐霞终访许真君。容颜别后应如故，诗咏年来更不闻。今日城中春又至，落梅愁绪共纷纷。","dynasty":"唐代","title":"寄萧给事（萧江西致仕）"}
{"author":"徐铉","content":"珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟客鬓老，诗句逐时新。","dynasty":"唐代","title":"京使回自临川，得从兄书寄诗，依韵和"}
{"author":"徐铉","content":"戚戚逢人问所之，东流相送向京畿。自甘逐客纫兰佩，不料平民著战衣。树带荒村春冷落，江澄霁色雾霏微。时危道丧无才术，空手徘徊不忍归。","dynasty":"唐代","title":"避难东归，依韵和黄秀才见寄"}
{"author":"徐铉","content":"大藩从事本优贤，幕府仍当北固前。花绕楼台山倚郭，寺临江海水连天。恐君到即忘归日，忆我游曾历二年。若许他时作闲伴，殷勤为买钓鱼船。","dynasty":"唐代","title":"送郝郎中为浙西判官"}
{"author":"徐铉","content":"人间多事本难论，况是人间懒慢人。不解养生何怪病，已能知命敢辞贫。向空咄咄烦书字，与世滔滔莫问津。金马门前君识否，东方曼倩是前身。","dynasty":"唐代","title":"病题二首其二"}
{"author":"徐铉","content":"今夜银河万里秋，人言织女嫁牵牛。佩声寥亮和金奏，烛影荧煌映玉钩。座客亦从天子赐，更筹须为主人留。世间盛事君知否，朝下鸾台夕凤楼。","dynasty":"唐代","title":"陈侍郎宅观花烛"}
{"author":"徐铉","content":"新安从事旧台郎，直气多才不可忘。一旦江山驰别梦，几年簪绂共周行。岐分出处何方是，情共穷通此义长。因附邻州寄消息，接舆今日信为狂。","dynasty":"唐代","title":"附池州薛郎中书因寄歙州张员外"}
{"author":"徐铉","content":"绿树成阴后，群芳稍歇时。谁将新濯锦，挂向最长枝。卷箔香先入，凭栏影任移。赏频嫌酒渴，吟苦怕霜髭。架迥笼云幄，庭虚展绣帷。有情萦舞袖，无力罥游丝。嫩蕊莺偷采，柔条柳伴垂。荀池波自照，梁苑客尝窥。玉李寻皆谢，金桃亦暗衰。花中应独贵，庭下故开迟。委艳妆苔砌，分华借槿篱。低昂匀灼烁，浓淡叠参差。幸植王宫里，仍逢宰府知。芳心向谁许，醉态不能支。芍药天教避，玫瑰众共嗤。光明烘昼景，润腻裛轻rG.丽似期神女，珍如重卫姬。君王偏属咏，七子尽搜奇。","dynasty":"唐代","title":"依韵和令公大王蔷薇诗"}
{"author":"徐铉","content":"枚叟邹生笑语同，莫嗟江上听秋风。君看逐客思乡处，犹在图山更向东。","dynasty":"唐代","title":"送客至城西望图山因寄浙西府中"}
{"author":"徐铉","content":"昨宵宴罢醉如泥，惟忆张公大谷梨。白玉花繁曾缀处，黄金色嫩乍成时。冷侵肺腑醒偏早，香惹衣襟歇倍迟。今旦中山方酒渴，唯应此物最相宜。","dynasty":"唐代","title":"赠陶使君求梨"}
{"author":"徐铉","content":"仙乡会应远，王事知何极。征传莫辞劳，玉峰聊一息。形骸已销散，心想都凝寂。真气自清虚，非关好松石。九仙皆积学，洞壑多遗迹。游子归去来，胡为但征役。","dynasty":"唐代","title":"玉笥山留题"}
{"author":"徐铉","content":"绮席金炉香正燃，铜壶银箭漏初传。天回星月迷灯烛，风过楼台度管弦。","dynasty":"唐代","title":"观灯玉台体十首"}
{"author":"徐铉","content":"岭外春过半，途中火又新。殷勤清远峡，留恋北归人。","dynasty":"唐代","title":"清明日清远峡作"}
{"author":"徐铉","content":"东京少长认维桑，书剑谁教入帝乡。一事无成空放逐，故人相见重凄凉。楼台寂寞官河晚，人物稀疏驿路长。莫怪临风惆怅久，十年春色忆维扬。","dynasty":"唐代","title":"赠维扬故人"}
{"author":"徐铉","content":"明光殿里夜迢迢，多病逢秋自寂寥。蜡炬乍传丹凤诏，御题初认白云谣。今宵幸识衢尊味，明日知停入閤朝。为感君恩判一醉，不烦辛苦解金貂。","dynasty":"唐代","title":"蒙恩赐酒旨令醉，进诗以谢"}
{"author":"徐铉","content":"闲静无凡客，开罇共醉醒。琴弹碧玉调，书展太玄经。酒熟看黄菊，诗成写素屏。晚来萧洒甚，山鸟下中庭。","dynasty":"唐代","title":"和钱秘监旅居秋怀二首"}
{"author":"徐铉","content":"人间多事本难论，况是人间懒慢人。不解养生何怪病，已能知命敢辞贫。向空咄咄烦书字，与世滔滔莫问津。金马门前君识否，东方曼倩是前身。","dynasty":"唐代","title":"病题二首其二"}
{"author":"徐铉","content":"岩廊旧德汉储师，富贵优游自古稀。四序不能违代谢，九原谁可与同归。精神恍惚骑龙尾，功业纷纶在虎闱。惆怅鸣珂洛阳道，素车丹旐奉灵衣。","dynasty":"唐代","title":"太师相公挽歌词二首"}
{"author":"徐铉","content":"繁阴连曙景，瑞雪洒芳辰。势密犹疑腊，风和始觉春。萦林开玉蕊，飘座裛香尘。欲识宸心悦，云谣慰兆人。","dynasty":"唐代","title":"春雪应制"}
{"author":"徐铉","content":"江上多离别，居人夜捣衣。拂砧知露滴，促杵恐霜飞。漏转声频断，愁多力自微。裁缝依梦见，腰带定应非。","dynasty":"唐代","title":"赋得捣衣"}
{"author":"徐铉","content":"仙驭期难改，坤仪道自光。閟宫新表德，沙麓旧膺祥。素帟尧门掩，凝笳毕陌长。东风惨陵树，无复见亲桑。永乐留虚位，长陵启夕扉。返虞严吉仗，复土掩空衣。功业投三母，光灵极四妃。唯应彤史在，不与露花晞。隐隐阊门路，烟云晓更愁。空瞻金辂出，非是濯龙游。德感人伦正，风行内职修。还随偶物化，同此思轩丘。","dynasty":"唐代","title":"光穆皇后挽歌三首"}
{"author":"徐铉","content":"凝碧池头蘸翠涟，凤皇楼畔簇晴烟。新词欲咏知难咏，说与双成入管弦。","dynasty":"唐代","title":"柳枝词十首其九"}
{"author":"徐铉","content":"不共垂杨映绮寮，倚山临路自娇饶。游人过去知香远，谷鸟飞来见影摇。半隔烟岚遥隐隐，可堪风雨暮萧萧。城中春色还如此，几处笙歌按舞腰。","dynasty":"唐代","title":"山路花"}
{"author":"徐铉","content":"新春花柳竞芳姿，偏爱垂杨拂地枝。天子遍教词客赋，宫中要唱洞箫词。","dynasty":"唐代","title":"柳枝词十首其八"}
{"author":"徐铉","content":"多病怯烦暑，短才忧近职。跂足北窗风，遥怀浩无极。故人易成别，诗句空相忆。尺素寄天涯，淦江秋水色。","dynasty":"唐代","title":"孟君别后相续寄书，作此酬之"}
{"author":"徐铉","content":"秋风海上久离居，曾得刘公一纸书。淡水心情长若此，银钩踪迹更无如。尝忧座侧飞鸮鸟，未暇江中觅鲤鱼。今日京吴建朱邸，问君谁共曳长裾。","dynasty":"唐代","title":"得浙西郝判官书未及报闻燕王移镇京口…田书记消息"}
{"author":"徐铉","content":"春晚缑山路，华光满翠微。怜君持郤桂，归去著莱衣。故国几人在，浮生万事非。唯当拭病眼，看子九霄飞。","dynasty":"唐代","title":"送郑先辈及第西"}
{"author":"徐铉","content":"国有承祧重，人知秉哲尊。清风来望苑，遗烈在东藩。此日升缑岭，何因到寝门。天高不可问，烟霭共昏昏。夏启吾君子，周储上帝宾。音容一飘忽，功业自纷纶。露泣承华月，风惊丽正尘。空馀商岭客，行泪下宜春。出处成交让，经纶有大功。泪碑瓜步北，棠树蒜山东。百揆方时叙，重离遂不融。故臣偏感咽，曾是叹三穷。甲观光阴促，园陵天地长。箫笳咽无韵，宾御哭相将。盛烈传彝鼎，遗文被乐章。君臣知己分，零泪乱无行。彩仗清晨出，非同齿胄时。愁烟锁平甸，朔吹绕寒枝。楚客来何补，缑山去莫追。回瞻飞盖处，掩袂不胜悲。","dynasty":"唐代","title":"文献太子挽歌词五首"}
{"author":"徐铉","content":"落日照平流，晴空万里秋。轻明动枫叶，点的乱沙鸥。罾网鱼梁静，笞簦稻穗收。不教行乐倦，冉冉下城楼。","dynasty":"唐代","title":"赋得秋江晚照"}
{"author":"徐铉","content":"风满潮沟木叶飞，水边行客驻骖騑.三朝恩泽冯唐老，万里乡关贺监归。世路穷通前事远，半生谈笑此心违。离歌不识高堂庆，特地令人泪满衣。","dynasty":"唐代","title":"送陈秘监归泉州"}
{"author":"徐铉","content":"衰配经烦暑，慵将病共侵。北窗时企足，东望一披襟。秘监清罇满，平台绿树深。年来书信少，保以慰离心。","dynasty":"唐代","title":"代书寄宋州钱大监"}
{"author":"徐铉","content":"侍从甘泉与未央，移舟偏要近垂杨。樱桃未绽梅花老，折得柔条百尺长。","dynasty":"唐代","title":"柳枝词十首其十"}
{"author":"徐铉","content":"筵上诗题共笔床，罇前酒兴话高阳。心清自觉官曹简，院静先知节候凉。南国少年推贵重，东堂前辈让贤良。好看双凤追飞处，胡粉新涂紫界墙。","dynasty":"唐代","title":"和钱秘监与边谏议南宫同直赠答"}
{"author":"徐铉","content":"老大离群一倍愁，谿山风物且淹留。{左酉右昷}成春酒谁斟酌，抄得新书自校雠。莫似牧之矜旷达，须教子重让风流。恩门旧分知难忘，题取新诗上郡楼。","dynasty":"唐代","title":"和清源太保寄湖州潘郎中"}
{"author":"徐铉","content":"朝退闲斋落叶天，道心真气本仙源。帘前风月澄秋景，门外轮蹄任世喧。棋罢早寒生北户，酒醒黄菊花满西园。时人自有思齐者，践迹观形不在言。","dynasty":"唐代","title":"和清源太保闲居偶怀"}
{"author":"徐铉","content":"一别高人世事多，归山歧路转蹉跎。定知上药延衰齿，每忆玄谈养太和。任道人生如梦寐，也从时态起风波。锦囊真籙遥相许，只待飙轮更一遍。","dynasty":"唐代","title":"和谭鍊师见寄"}
{"author":"徐铉","content":"朔风飞雪遍遥天，为瑞偏宜在腊前。有客棹舟将命友，何人高卧共称贤。瑶花散乱纷临席，玉树晶荧烂满川。间想冰容比君子，始知姑射有神仙。","dynasty":"唐代","title":"和无少卿雪"}
{"author":"徐铉","content":"年少支离奈命何，悲秋怀旧苦吟多。龙泉有气终难掩，荆玉无瑕岂惮磨。会偶良工收杞梓，莫将闲梦挂烟萝。他年得路抟风去，肯念今朝煦沫么。","dynasty":"唐代","title":"和徐秘书"}
{"author":"徐铉","content":"别离情绪两难任，消遗唯应有醉吟。冉冉光阴玄鬓改，勤勤书札旧情深。凉宵梦寐清淮月，永日徘徊玉树阴。野鹤乘轩无所用，角巾何日返中林。","dynasty":"唐代","title":"和颖川曹监军"}
{"author":"徐铉","content":"尘机息尽一真僧，唯有林泉舍未能。莲社故人今暂别，稽山旧隐与谁登。时清岂觉前游改，道胜宁辞白发增。遥羡高斋吟望处，孤云野鹤是亲朋。","dynasty":"唐代","title":"和元少卿送越僧"}
{"author":"徐铉","content":"元帅楼般出治兵，落星山外火旗明。千帆日助江陵势，万里风驰下濑声。杀气晓岩波上鷁，凯歌遥骇海边鲸。促宣一作从军咏，回雇儒衣自不平。","dynasty":"唐代","title":"和元帅书记萧郎中观习水师"}
{"author":"徐铉","content":"一宿东林正气和，便随仙仗放春华。散飘白絮惟分影，轻缀青旗见花。落砌更依宫舞转，入楼偏向御衣斜。严徐共待金门诏，愿布尧言贺万家。","dynasty":"唐代","title":"和元宗元日大雪登楼"}
{"author":"徐铉","content":"景陵山水旧知名，珍重诗人建隼行。未免簿书劳利刃，省贪烟月纵高情。扬雄阁下诸生送，陆羽门前百吏迎。圣代群贤皆得路，三年倾首望鹏程。","dynasty":"唐代","title":"送秘阁朱员外知复州"}
{"author":"徐铉","content":"珍重江南沈鍊师，未曾相识久相思。已全真气能从俗，不坠家风善赋诗。玉笥共游知早晚，金貂回雇觉喧卑。多惭书札遥相问，更望刀圭换白髭。","dynasty":"唐代","title":"寄玉笥山沈道士"}
{"author":"徐铉","content":"忠臣本爱君，仁人本爱民。宁知贵与贱，岂计名与身。梅生为一尉，献疏来君门。君门深万里，金虎重千钧。向永且不用，况复论子真。拂衣遂长往，高节邈无邻。至今仙籍中，谓之梅真人。郭生负逸气，百代继遗尘。进退生自知，得丧吾不陈。斯民苟有幸，期子一朝伸。","dynasty":"唐代","title":"咏梅子真送郭先辈"}
{"author":"徐铉","content":"闻道经行处，山前与水阳。磬声深小院，灯影迥高房。落宿依楼角，归云拥殿廊。羡师闲未得，早起逐班行。","dynasty":"唐代","title":"和明道人宿山寺"}
{"author":"徐铉","content":"故国干戈后，怜君得意归。绮霞横郡阁，犀烛照渔矶。天迥青山远，江平白鸟飞。此行同衣锦，况是老莱衣。","dynasty":"唐代","title":"送宣州张员外"}
{"author":"徐铉","content":"人间多事本难论，况是人间懒慢人。不解养生何怪病，已能知命敢辞贫。向空咄咄烦书字，与世滔滔莫问津。金马门前君识否，东方曼倩是前身。","dynasty":"唐代","title":"病题二首其二"}
{"author":"徐铉","content":"贾傅栖迟楚泽东，兰皋三度换秋风。纷纷世事来无尽，黯黯离魂去不通，直道未能胜社鼠，孤飞徒自叹冥鸿。知君多少思乡恨，并在山城一笛中。","dynasty":"唐代","title":"寄蕲州高郎中"}
{"author":"徐铉","content":"吾兄失意在东都，闻说襟怀任所如。已纵乖慵为傲吏，有何关键制豪胥。县斋晓闭多移病，南亩秋荒忆遂初。知道故人相忆否，嵇康不得懒修书。","dynasty":"唐代","title":"寄江都路员外"}
{"author":"徐铉","content":"羡子清吟处，茅斋面碧流。解憎莲艳俗，唯欠荻花幽。鹭立低枝晚，风惊折叶秋。赠君须种取，不必树忘忧。","dynasty":"唐代","title":"送荻栽与秀才朱观"}
{"author":"徐铉","content":"白首栖禅者，尝谈灞滻游。能令过江客，偏起失乡愁。室倚桃花崦，门临杜若洲。城中无此景，将子剩淹留。","dynasty":"唐代","title":"爱敬寺有老僧尝游长安言秦雍间事历历可听因"}
{"author":"徐铉","content":"去载分襟后，寻闻在建安。封疆正多事，罇俎若为欢。都护空遗镞，明君欲舞干。绕朝时不用，非是杀身难。","dynasty":"唐代","title":"寄抚州钟郎中"}
{"author":"徐铉","content":"急景骎骎度，遥怀处处生。风头乍寒暖，天色半阴晴。久别魂空断，终年道不行。殷勤云上雁，为过历阳城。","dynasty":"唐代","title":"寄和州韩舍人"}
{"author":"徐铉","content":"皖伯台前绿树春，吴塘初下碧溪分。旧游风景长牵梦，遥羡高斋望白云。","dynasty":"唐代","title":"寄舒州乐学士"}
{"author":"徐铉","content":"珍重江南沈鍊师，未曾相识久相思。已全真气能从俗，不坠家风善赋诗。玉笥共游知早晚，金貂回雇觉喧卑。多惭书札遥相问，更望刀圭换白髭。","dynasty":"唐代","title":"寄玉笥山沈道士"}
{"author":"徐铉","content":"仪甫秉忠信，神明自来舍。绛灌虽不容，蛮貊皆从化。荣名任纷纠，道性常闲暇。传语当途人，无为劳叹吒。","dynasty":"唐代","title":"寄张阶州"}
{"author":"徐铉","content":"良宵竹丝偶成欢，中有佳人俯翠鬓。白雪飘颻传乐府，阮郎憔悴在人间。清风朗月长相忆，佩蕙纫兰早晚还。深夜酒空筵欲散，向隅惆怅鬓堪斑。","dynasty":"唐代","title":"江舍人宅筵上有妓唱和州韩舍人歌辞因以寄"}
{"author":"徐铉","content":"珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟容鬓老，诗句逐时新。","dynasty":"唐代","title":"京使回自临川得从兄书寄诗依韵和"}
{"author":"徐铉","content":"纶围放逐知何道，桂苑风流且暂归。莫问升迁桥上客，身谋疏拙旧心违。","dynasty":"唐代","title":"经东都太子桥"}
{"author":"徐铉","content":"后主亡家不悔，江南异工长春。今日景阳台上，闲人何用伤神。","dynasty":"唐代","title":"景阳台怀古"}
{"author":"徐铉","content":"共泉分地脉，砧杵共秋声。","dynasty":"唐代","title":"句"}
{"author":"徐铉","content":"一夜黄星照官渡，本初何面见田丰。","dynasty":"唐代","title":"句"}
{"author":"徐铉","content":"钟山祠畔宿烟晴，玉涧桥边碧树椿。","dynasty":"唐代","title":"句"}
{"author":"徐铉","content":"碕岸隳萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。","dynasty":"唐代","title":"临石步港"}
{"author":"徐铉","content":"金马词臣赋上诗，梨园弟子唱新词。君恩还似东风意，先入灵和蜀柳枝。","dynasty":"唐代","title":"柳枝词十首"}
{"author":"徐铉","content":"蒙蒙堤畔柳含烟，疑是阳和二月天。醉里不知时节改，漫随儿女打鞦韆。","dynasty":"唐代","title":"柳枝辞十二首"}
{"author":"徐铉","content":"仙乐春来案舞腰，清声偏似傍娇饶。应缘莺舌多情赖，长向双成说翠条。","dynasty":"唐代","title":"柳枝辞十二首"}
{"author":"徐铉","content":"昔从岐阳狩，簪缨满翠微。十年劳我梦，今日送师归。曳尾龟应乐，乘轩鹤谩肥。含情题小篆，将去挂岩扉。","dynasty":"唐代","title":"明道人归西林求题院额作此送之"}
{"author":"徐铉","content":"我持使节经韵石，君作闲游过武夷。两地山光成独赏，隔年乡思暗相知。洪涯坛上长岑寂，孺子亭前自别离。珍重分岐一杯酒，强加餐饭数吟诗。","dynasty":"唐代","title":"南都遇前嘉鱼刘令言游闽岭作此与之"}
{"author":"徐铉","content":"歌舞送飞毬，金觥碧玉筹。管弦桃李月，帘幕凤凰楼。一笑千场醉，浮生任白头。","dynasty":"唐代","title":"抛毯乐辞二首"}
{"author":"徐铉","content":"故乡禾黍世亲稀，中表相寻只有师。惆怅离怀向何许，鄱阳湖上叶飞时。","dynasty":"唐代","title":"送表侄达师归鄱阳"}
{"author":"徐铉","content":"黄绶系未稳，桂枝香尚新。琴堂宁久次，谏署正求人。皎皎凉秋月，飘飘清路尘。元常有遗翰，求作箧中珍。","dynasty":"唐代","title":"送长社胡明府"}
{"author":"徐铉","content":"太守驱征旆，翩翩西过关。冰容先腊至，膏雨逐春还。绿树游沙苑，高楼看华山。从来京辅地，出入尽崇班。","dynasty":"唐代","title":"送陈使君之同州"}
{"author":"徐铉","content":"闻君仙袂指洪涯，我忆情人别路赊。知有欢娱游楚泽，更无书札到京华。云间驿阁连江静，春满西山倚汉斜。此处相逢应见问，为言搔首望龙沙。","dynasty":"唐代","title":"送陈先生之洪并寄萧少卿"}
{"author":"徐铉","content":"每忆曾游处，东林惠远房。老来情更重，师去兴何长。涧曲泉声咽，松深露气香。题诗寄楚老，惆怅不成章。","dynasty":"唐代","title":"送德明道人还东林"}
{"author":"徐铉","content":"圣主欲东封，怜君四护戎。乡心经霸岸，诗思省豳风。旧业今成旅，朱颜已变翁。忘怀一杯酒，闲夜与谁同。","dynasty":"唐代","title":"送坊州贾监军"}
{"author":"徐铉","content":"莫笑皤然一病翁，百年交分两家同。今朝倒{上尸下徒}迎王粲，旧日清谈赏阿戎。玉垒无辞轺传送，金闺初喜姓名通。青城山下逢仙客，为说心丹未辍功。","dynasty":"唐代","title":"送冯中允使蜀"}
{"author":"徐铉","content":"乡国悲有事，风光属后生。名从天上得，身上故都行。草色初裁绶，鹏飞不算程。自怜枯与思，相送剩含情。","dynasty":"唐代","title":"送高先驱辈南归"}
{"author":"徐铉","content":"龙门一上嫌轻进，关塞西游自爱山。缑岭春归林影密，津桥人静水声闲。如今正得幽寻兴，佗日青云不易还。","dynasty":"唐代","title":"送高秀才"}
{"author":"徐铉","content":"烦君更上築金台，世难民劳藉俊才。自有声名驰羽檄，不妨谈笑奉罇罍。元规楼迥清风满，匡俗仙春尽画障开。莫忘故人离别恨，海潮回处寄书来。","dynasty":"唐代","title":"送龚员外赴江州幕"}
{"author":"徐铉","content":"多才适世用，学者不遑处。新词八咏楼，更泛涔阳浦。行当应列宿，且复施甘雨。高斋闲坐时，清谈孰为伍。","dynasty":"唐代","title":"送国子徐博士之沣州"}
{"author":"徐铉","content":"北阜与西山，前期梦寐间。羡师乘兴去，应拟此生闲。乔木人谁在，鲈鱼我未还。归心寄秋水，东去日潺潺。","dynasty":"唐代","title":"送净道人"}
{"author":"徐铉","content":"身服竺乾教，心为邹鲁儒。观风游稷下，访古入中都。短景程途远，寒原店舍孤。东州多俊造，能赏碧云无。","dynasty":"唐代","title":"送净道人东游"}
{"author":"徐铉","content":"枚叟邹生笑语同，莫嗟江上听秋风。君看逐客思乡处，犹在图山更向东。","dynasty":"唐代","title":"送客至城西望图山因寄浙西府中"}
{"author":"徐铉","content":"早年闻有蒯先生，二十余年道不行。抵掌曾论天下事，折腰犹悟俗人情。老还上国欢娱少，贫聚归资结束轻。迁客临流倍惆怅，冷风黄叶满山城。","dynasty":"唐代","title":"送蒯司录归京"}
{"author":"徐铉","content":"百岁犹强健，知君即地仙。孤飞下华表，太息问桑田。故吏今谁在，高名昔共传。伊余亦遗才，相送一潸然。","dynasty":"唐代","title":"送蒯员外东游旧治"}
{"author":"徐铉","content":"忆在同安郡，谁知是胜游。仙山常独往，骚客自忘忧。暂别经多难，劳生已白头。羡君驱蒨旆，兼得漱清流。民俗常如古，风光最称秋。短歌聊抒意，为我谢沙鸥。","dynasty":"唐代","title":"送乐学士知舒州"}
{"author":"徐铉","content":"南国求良牧，中朝辍谏官。君思偏念远，臣节岂辞难。骑影过梅岭，溪声上赣滩。曲江宜访古，韶石好凭栏。诗影缘情远，民心逐政宽。衰翁寻旧分，为致葛洪丹。","dynasty":"唐代","title":"送李补阙知韶州"}
{"author":"徐铉","content":"云水李道士，曾为中贵人。绮纨终不恋，松鹤自相亲。云气苍梧晚，芒花紫盖春。匏瓜老犹系，惆怅望行尘。","dynasty":"唐代","title":"送李道士南游"}
{"author":"徐铉","content":"白鹭洲边江路斜，轻鸥接翼满平沙。吾徒来送远行客，停舟为尔长叹息。酒旗渔艇两无猜，月影芦花镇相得。离筵一曲怨复清，满座销魂鸟不惊。人生不及水禽乐，安用虚名上麟阁。同心携手今如此，金鼎丹砂何寂寞。天涯后会眇难期，从此又应添白髭。愿君不忘分飞处，长保翩翩洁白姿。","dynasty":"唐代","title":"又题白鹭洲江鸥送陈君"}
{"author":"徐铉","content":"举世重文雅，夫君更质真。曾嗟混鸡鹤，终日异淄磷。词赋离骚客，封章谏诤臣。襟怀道家侣，标格古时人。逸老诚云福，遗形未免贫。求文空得草，埋玉遂为尘。静想忘年契，冥思接武晨。连宵洽杯酒，分日掌丝纶。蠹简书陈事，遗孤托世亲。前贤同此叹，非我独沾巾。","dynasty":"唐代","title":"哭刑部侍郎乔公诗"}
{"author":"沈自晋","content":"疏梅带雨开，瘦竹随风摆，雨和风着意好，为我安排。临风自惜残香洒，冒雨谁从滴翠来。清虚界，任风敲雨筛；掩柴扉，谢他梅竹伴我冷书斋。","dynasty":"明代","tags":"写雨","title":"玉芙蓉·雨窗小咏"}
{"author":"陆坚","content":"圣主崇文教，层霄降德音。尊贤泽既厚，式宴宠逾深。复有夔龙相，良哉简帝心。得人惟迈昔，多士谅推今。书殿荣光满，儒门喜气临。顾惟诚滥吹，徒此接衣簪。","dynasty":"唐代","title":"奉和圣制送张说上集贤学士赐宴（赋得今字）"}
{"author":"陆坚","content":"风移覃土宇，云上浃群臣。（千秋节应制，《海录碎事》）","dynasty":"唐代","title":"句"}
{"author":"陆坚","content":"风移覃土宇，云上浃群臣。","dynasty":"唐代","title":"句千秋节应制"}
{"author":"王建","content":"中庭地白树栖鸦，冷露无声湿桂花。今夜月明人尽望，不知秋思落谁家。","dynasty":"唐代","tags":"中秋节，月亮，思乡","title":"十五夜望月寄杜郎中"}
{"author":"王建","content":"雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。(闲看一作：闲着)","dynasty":"唐代","tags":"山水，田园，写雨，生活","title":"雨过山村"}
{"author":"王建","content":"三日入厨下，洗手作羹汤。未谙姑食性，先遣小姑尝。","dynasty":"唐代","tags":"唐诗三百首，女子，新婚，生活，早教古诗100首","title":"新嫁娘词"}
{"author":"王建","content":"人初生，日初出。上山迟，下山疾。百年三万六千朝，夜里分将强半日。有歌有舞须早为，昨日健于今日时。人家见生男女好，不知男女催人老。短歌行，无乐声。","dynasty":"唐代","tags":"母亲，惜时","title":"短歌行"}
{"author":"王建","content":"团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。","dynasty":"唐代","tags":"宋词三百首，婉约，乐府，咏物，感慨，时光","title":"宫中调笑·团扇"}
{"author":"王建","content":"望夫处，江悠悠。化为石，不回头。上头日日风复雨。(上头一作：山头)行人归来石应语。","dynasty":"唐代","tags":"妇女，命运","title":"望夫石"}
{"author":"王建","content":"野池水满连秋堤，菱花结实蒲叶齐。川口雨晴风复止，蜻蜓上下鱼东西。","dynasty":"唐代","tags":"池塘","title":"野池"}
{"author":"王建","content":"田舍清明日，家家出火迟。白衫眠古巷，红索搭高枝。纱带生难结，铜钗重欲垂。斩新衣踏尽，还似去年时。","dynasty":"唐代","tags":"寒食节","title":"寒食"}
{"author":"王建","content":"邻家人未识，床上坐堆堆。郎来傍门户，满口索钱财。锦幛两边横，遮掩侍娘行。遣郎铺簟席，相并拜亲情。三日入厨下，洗手作羹汤。未谙姑食性，先遣小姑尝。","dynasty":"唐代","tags":"媳妇，婆婆，组诗","title":"新嫁娘词三首"}
{"author":"王建","content":"此花名价别，开艳益皇都。香遍苓菱死，红烧踯躅枯。软光笼细脉，妖色暖鲜肤。满蕊攒黄粉，含棱缕绛苏。好和薰御服，堪画入宫图。晚态愁新妇，残妆望病夫。教人知个数，留客赏斯须。一夜轻风起，千金买亦无。","dynasty":"唐代","tags":"咏物，写花，惜花，牡丹","title":"赏牡丹"}
{"author":"王建","content":"荒林四面通，门在野田中。顽仆长如客，贫居未胜蓬。旧绵衣不暖，新草屋多风。唯去山南近，闲亲贩药翁。","dynasty":"唐代","title":"林居"}
{"author":"王建","content":"晚泊水边驿，柳塘初起风。蛙鸣蒲叶下，鱼入稻花中。去舍已云远，问程犹向东。近来多怨别，不与少年同。","dynasty":"唐代","title":"汴路水驿"}
{"author":"王建","content":"别屋炊香饭，薰辛不入家。温泉调葛面，净手摘藤花。蒲鲊除青叶，芹齑带紫芽。愿师常伴食，消气有姜茶。","dynasty":"唐代","title":"饭僧"}
{"author":"王建","content":"千里河烟直，青槐夹岸长。天涯同此路，人语各殊方。草市迎江货，津桥税海商。回看故宫柳，憔悴不成行。","dynasty":"唐代","title":"汴路即事"}
{"author":"王建","content":"屋在瀑泉西，茅檐下有溪。闭门留野鹿，分食养山鸡。桂熟长收子，兰生不作畦。初开洞中路，深处转松梯。","dynasty":"唐代","title":"山居"}
{"author":"王建","content":"除听好语耳常聋，不见诗人眼底空。莫怪出城为长史，总缘山在白云中。","dynasty":"唐代","title":"寄同州田长史"}
{"author":"王建","content":"白发老人垂泪行，上皇生日出京城。如今供奉多新意，错唱当时一半声。","dynasty":"唐代","title":"老人歌"}
{"author":"王建","content":"年少狂疏逐君马，去来憔悴到京华。恨无闲地栽仙药，长傍人家看好花。","dynasty":"唐代","title":"人家看花"}
{"author":"王建","content":"年少病多应为酒，谁家将息过今春。赊来半夏重熏尽，投著山中旧主人。","dynasty":"唐代","title":"寄刘蕡问疾"}
{"author":"王建","content":"彼此抽先局势平，傍人道死的还生。两边对坐无言语，尽日时闻下子声。","dynasty":"唐代","title":"看棋"}
{"author":"王建","content":"谢恩新入凤凰城，乱定相逢合眼明。千万求方好将息，杏花寒食的同行。","dynasty":"唐代","title":"留别张广文"}
{"author":"王建","content":"去年今日栽，临去见花开。好住守空院，夜间人不来。","dynasty":"唐代","title":"别自栽小树"}
{"author":"王建","content":"团扇，团扇，美人并来遮面。玉颜憔悴三年，谁复商量管弦。弦管，弦管，春草昭阳路断。","dynasty":"唐代","title":"调笑令·团扇"}
{"author":"王建","content":"池北池南草绿，殿前殿后花红。天子千秋万岁，未央明月清风。","dynasty":"唐代","title":"宫中三台"}
{"author":"王建","content":"宛宛转转胜上纱，红红绿绿苑中花。纷纷泊泊夜飞鸦，寂寂寞寞离人家。","dynasty":"唐代","title":"宛转曲"}
{"author":"王建","content":"扬州桥边小妇，长干市里商人。三年不得消息，各自拜鬼求神。青草湖边草色，飞猿岭上猿声。万里三湘客到，有风有雨人行。树头花落花开，道上人去人来。朝愁暮愁即老，百年几度三台。闻身强健且为，头白齿落难追。准拟百年千岁，能得几许多时。","dynasty":"唐代","title":"杂曲歌辞·江南三台四首"}
{"author":"王建","content":"五女誓终养，贞孝内自持。兔丝自萦纡，不上青松枝。晨昏在亲傍，闲则读书诗。自得圣人心，不因儒者知。少年绝音华，贵绝父母词。素钗垂两髦，短窄古时衣。行成闻四方，征诏环珮随。同时入皇宫，联影步玉墀。乡中尚其风，重为修茅茨。圣朝有良史，将此为女师。","dynasty":"唐代","title":"宋氏五女（若芬五女：若华、若昭、若伦、若"}
{"author":"王建","content":"花开草复秋，云水自悠悠。因醉暂无事，在山难免愁。遇晴须看月，斗健且登楼。暗想山中伴，如今尽白头。","dynasty":"唐代","title":"醉后忆山中故人"}
{"author":"王建","content":"老僧真古画，闲坐语中听。识病方书圣，谙山草木灵。人来多施药，愿满不持经。相伴寻溪竹，秋苔袜履青。","dynasty":"唐代","title":"赠洪誓"}
{"author":"王建","content":"最是城中闲静处，更回门向寺前开。云山且喜重重见，亲故应须得得来。借倩学生排药合，留连处士乞松栽。自君移到无多日，墙上人名满绿苔。","dynasty":"唐代","title":"洛中张籍新居"}
{"author":"王建","content":"凤皇楼阁连宫树，天子崔郎自爱贫。金埒减添栽药地，玉鞭平与卖书人。家中弦管听常少，分外诗篇看即新。一月一回陪内宴，马蹄犹厌踏香尘。","dynasty":"唐代","title":"赠崔礼驸马"}
{"author":"王建","content":"谁是杏园主，一枝临古岐。从伤早春意，乞取欲开枝。","dynasty":"唐代","title":"春意二首其二"}
{"author":"王建","content":"锦幛两边横，遮掩侍娘行。遣郎铺簟席，相并拜亲情。","dynasty":"唐代","title":"新嫁娘词三首其二"}
{"author":"王建","content":"虽是杏园主，一株临古岐。从伤春意早，乞取旧开枝。","dynasty":"唐代","title":"春意"}
{"author":"王建","content":"一轴零书则未多，要来不得那人何？从头至尾无闲字，胜看真珠一百螺。","dynasty":"唐代","title":"赞碎金"}
{"author":"王建","content":"中管五弦初半曲，遥教合上隔帘听。一声声向天头落，效得仙人夜唱经。","dynasty":"唐代","title":"霓裳词十首其二"}
{"author":"王建","content":"自直梨园得出稀，更番上曲不教归。一时跪拜霓裳彻，立地阶前赐紫衣。","dynasty":"唐代","title":"霓裳词十首其三"}
{"author":"王建","content":"旋翻新谱声初足，除却梨园未教人。宣与书家分手写，中官走马赐功臣。","dynasty":"唐代","title":"霓裳词十首其四"}
{"author":"王建","content":"伴教霓裳有贵妃，从初直到曲成时。日长耳里闻声熟，拍数分毫错总知。","dynasty":"唐代","title":"霓裳词十首其五"}
{"author":"王建","content":"弦索摐摐隔綵云，五更初发一山闻。武皇自送西王母，新换霓裳月色裙。","dynasty":"唐代","title":"霓裳词十首其六"}
{"author":"王建","content":"敕赐宫人澡浴回，遥看美女院门开。一山星月霓裳动，好字先从殿里来。","dynasty":"唐代","title":"霓裳词十首其七"}
{"author":"王建","content":"传呼法部按霓裳，新得承恩别作行。应是贵妃楼上看，内人舁下綵罗箱。","dynasty":"唐代","title":"霓裳词十首其八"}
{"author":"王建","content":"朝元阁上山风起，夜听霓裳玉露寒。宫女月中更替立，黄金梯滑并行难。","dynasty":"唐代","title":"霓裳词十首其九"}
{"author":"王建","content":"知向华清年月满，山头山底种长生。去时留下霓裳曲，总是离宫别馆声。","dynasty":"唐代","title":"霓裳词十首其十"}
{"author":"王建","content":"自移西岳门长锁，一个行人一遍开。上庙参天今见在，夜头风起觉神来。","dynasty":"唐代","title":"华岳庙二首其二"}
{"author":"王建","content":"山客狂来跨白驴，袖中遗却颍阳书。人间亦有妻儿在，抛向嵩阳古观居。","dynasty":"唐代","title":"送山人二首其二"}
{"author":"王建","content":"谢恩新入凤皇城，乱定相逢合眼明。千万求方好将息，杏花寒食的同行。","dynasty":"唐代","title":"留别张广文"}
{"author":"王建","content":"多在蓬莱少在家，越绯衫上有红霞。朝回不向诸馀处，骑马城西检校花。","dynasty":"唐代","title":"赠人二首其二"}
{"author":"王建","content":"老松临死不生枝，东野先生早哭儿。但是洛阳城里客，家传一本杏殇诗。","dynasty":"唐代","title":"哭孟东野二首其二"}
{"author":"王建","content":"乱云遮却台东月，不许教依次第看。莫为诗家先见镜，被他笼与作艰难。","dynasty":"唐代","title":"和元郎中从八月十二其二"}
{"author":"王建","content":"今夜月明胜昨夜，新添桂树近东枝。立多地湿舁床坐，看过墙西寸寸迟。","dynasty":"唐代","title":"和元郎中从八月十二其三"}
{"author":"王建","content":"月似圆来色渐凝，玉盆盛水欲侵棱。夜深尽放家人睡，直到天明不炷灯。","dynasty":"唐代","title":"和元郎中从八月十二其四"}
{"author":"王建","content":"合望月时常望月，分明不得似今年。仰头五夜风中立，从未圆时直到圆。","dynasty":"唐代","title":"和元郎中从八月十二其五"}
{"author":"王建","content":"旗幡四面下营稠，手诏频来老将忧。每日城南空挑战，不知生缚入唐州。","dynasty":"唐代","title":"赠李愬仆射二首其二"}
{"author":"王建","content":"熨帖朝衣抛战袍，夔龙班里侍中高。对时先奏牙间将，次第天恩与节旄。","dynasty":"唐代","title":"田侍郎其二"}
{"author":"王建","content":"踏著家乡马脚轻，暮山秋色眼前明。老人上酒齐头拜，得侍中来尽再生。","dynasty":"唐代","title":"田侍郎其三"}
{"author":"王建","content":"功成谁不拥藩方，富贵还须是本乡。万里双旌汾水上，玉鞭遥指白云庄。","dynasty":"唐代","title":"田侍郎其四"}
{"author":"王建","content":"鼓吹幡旗道两边，行男走女喜骈阗。旧交省得当时别，指点如今却少年。","dynasty":"唐代","title":"田侍郎其五"}
{"author":"王建","content":"广场破阵乐初休，彩纛高于百尺楼。老将气雄争起舞，管弦回作大缠头。","dynasty":"唐代","title":"田侍郎其六"}
{"author":"王建","content":"笳声万里动燕山，草白天清塞马闲。触处不如别处乐，可怜秋月照江关。","dynasty":"唐代","title":"田侍郎其七"}
{"author":"王建","content":"将士请衣忘却贫，绿窗红烛酒楼新。家家尽踏还乡曲，明月街中不绝人。","dynasty":"唐代","title":"田侍郎其八"}
{"author":"王建","content":"一树笼𩮀玉刻成，飘廊点地色轻轻。女冠夜觅香来处，唯见阶前碎月明。","dynasty":"唐代","title":"唐昌观玉蕊花"}
{"author":"王建","content":"殿前传点各依班，召对西来八诏蛮。上得青花龙尾道，侧身偷觑正南山。","dynasty":"唐代","title":"宫词一百首其二"}
{"author":"王建","content":"龙烟日暖紫曈曈，宣政门当玉殿风。五刻阁前卿相出，下帘声在半天中。","dynasty":"唐代","title":"宫词一百首其三"}
{"author":"王建","content":"白玉窗前起草臣，樱桃初赤赐尝新。殿头传语金阶远，只进词来谢圣人。","dynasty":"唐代","title":"宫词一百首其四"}
{"author":"王建","content":"内人对御叠花笺，绣坐移来玉案边。红蜡烛前呈草本，平明舁出阁门宣。","dynasty":"唐代","title":"宫词一百首其五"}
{"author":"王建","content":"千牛仗下放朝初，玉案傍边立起居。每日进来金凤纸，殿头无事不多书。","dynasty":"唐代","title":"宫词一百首其六"}
{"author":"王建","content":"未明开著九重关，金画黄龙五色幡。直到银台排仗合，圣人三殿对西番。","dynasty":"唐代","title":"宫词一百首其八"}
{"author":"王建","content":"少年天子重边功，亲到凌烟画阁中。教觅勋臣写图本，长将殿里作屏风。","dynasty":"唐代","title":"宫词一百首其九"}
{"author":"王建","content":"丹凤楼门把火开，五云金辂下天来。阶前走马人宣慰，天子南郊一宿回。","dynasty":"唐代","title":"宫词一百首其十"}
{"author":"王建","content":"楼前立仗看宣赦，万岁声长拜舞齐。日照彩盘高百尺，飞仙争上取金鸡。","dynasty":"唐代","title":"宫词一百首其十一"}
{"author":"王建","content":"集贤殿里图书满，点勘头边御印同。真迹进来依数字，别收锁在玉函中。","dynasty":"唐代","title":"宫词一百首其十二"}
{"author":"王建","content":"秘殿清斋刻漏长，紫微宫女夜焚香。拜陵日近公卿发，卤簿分头入太常。","dynasty":"唐代","title":"宫词一百首其十三"}
{"author":"王建","content":"新调白马怕鞭声，供奉骑来绕殿行。为报诸王侵早入，隔门催进打毬名。","dynasty":"唐代","title":"宫词一百首其十四"}
{"author":"王建","content":"对御难争第一筹，殿前不打背身毬。内人唱好龟兹急，天子鞘回过玉楼。","dynasty":"唐代","title":"宫词一百首其十五"}
{"author":"王建","content":"新衫一样殿头黄，银带排方獭尾长。总把玉鞭骑御马，绿鬃红额麝香香。","dynasty":"唐代","title":"宫词一百首其十六"}
{"author":"王建","content":"罗衫叶叶绣重重，金凤银鹅各一丛。每遍舞时分两向，太平万岁字当中。","dynasty":"唐代","title":"宫词一百首其十七"}
{"author":"王建","content":"鱼藻宫中锁翠娥，先皇行处不曾过。如今池底休铺锦，菱角鸡头积渐多。","dynasty":"唐代","title":"宫词一百首其十八"}
{"author":"王建","content":"殿前明日中和节，连夜琼林散舞衣。传报所司分蜡烛，监开金锁放人归。","dynasty":"唐代","title":"宫词一百首其十九"}
{"author":"王建","content":"五更三点索金车，尽放宫人出看花。仗下一时催立马，殿头先报内园家。","dynasty":"唐代","title":"宫词一百首其二十"}
{"author":"王建","content":"城东北面望云楼，半下珠帘半上钩。骑马行人长远过，恐防天子在楼头。","dynasty":"唐代","title":"宫词一百首其二十一"}
{"author":"王建","content":"射生宫女宿红妆，把得新弓各自张。临上马时齐赐酒，男儿跪拜谢君王。","dynasty":"唐代","title":"宫词一百首其二十二"}
{"author":"王建","content":"新秋白兔大于拳，红耳霜毛趁草眠。天子不教人射杀，玉鞭遮到马蹄前。","dynasty":"唐代","title":"宫词一百首其二十三"}
{"author":"王建","content":"内鹰笼脱解红绦，斗胜争飞出手高。直上碧云还却下，一双金爪掬花毛。","dynasty":"唐代","title":"宫词一百首其二十四"}
{"author":"王建","content":"竞渡船头掉采旗，两边溅水湿罗衣。池东争向池西岸，先到先书上字归。","dynasty":"唐代","title":"宫词一百首其二十五"}
{"author":"王建","content":"灯前飞入玉阶虫，未卧常闻半夜钟。看著中元斋日到，自盘金线绣真容。","dynasty":"唐代","title":"宫词一百首其二十六"}
{"author":"王建","content":"红灯睡里唤春云，云上三更直宿分。金砌雨来行步滑，两人抬起隐花裙。","dynasty":"唐代","title":"宫词一百首其二十七"}
{"author":"王建","content":"一时起立吹箫管，得宠人来满殿迎。整顿衣裳皆著却，舞头当拍第三声。","dynasty":"唐代","title":"宫词一百首其二十八"}
{"author":"王建","content":"琵琶先抹六么头，小管丁宁侧调愁。半夜美人双唱起，一声声出凤皇楼。","dynasty":"唐代","title":"宫词一百首其二十九"}
{"author":"王建","content":"春池日暖少风波，花里牵船水上歌。遥索剑南新样锦，东宫先钓得鱼多。","dynasty":"唐代","title":"宫词一百首其三十"}
{"author":"王建","content":"十三初学擘箜篌，弟子名中被点留。昨日教坊新进入，并房宫女与梳头。","dynasty":"唐代","title":"宫词一百首其三十一"}
{"author":"王建","content":"红蛮杆拨贴胸前，移坐当头近御筵。用力独弹金殿响，凤皇飞下四条弦。","dynasty":"唐代","title":"宫词一百首其三十二"}
{"author":"王建","content":"春风吹雨洒旗竿，得出深宫不怕寒。誇道自家能走马，团中横过觅人看。","dynasty":"唐代","title":"宫词一百首其三十三"}
{"author":"王建","content":"粟金腰带象牙锥，散插红翎玉突枝。旋猎一边还引马，归来鸡兔绕鞍垂。","dynasty":"唐代","title":"宫词一百首其三十四"}
{"author":"王建","content":"云駮花骢各试行，一般毛色一般缨。殿前来往重骑过，欲得君王别赐名。","dynasty":"唐代","title":"宫词一百首其三十五"}
{"author":"王建","content":"每夜停灯熨御衣，银熏笼底火霏霏。遥听帐里君王觉，上直钟声始得归。","dynasty":"唐代","title":"宫词一百首其三十六"}
{"author":"王建","content":"因吃樱桃病放归，三年著破旧罗衣。内中人识从来去，结得金花上贵妃。","dynasty":"唐代","title":"宫词一百首其三十七"}
{"author":"王建","content":"欲迎天子看花去，下得金阶却悔行。恐见失恩人旧院，回来忆著五弦声。","dynasty":"唐代","title":"宫词一百首其三十八"}
{"author":"王建","content":"往来旧院不堪修，近敕宣徽别起楼。闻有美人新进入，六宫未见一时愁。","dynasty":"唐代","title":"宫词一百首其三十九"}
{"author":"王建","content":"自誇歌舞胜诸人，恨未承恩出内频。连夜宫中修别院，地衣帘额一时新。","dynasty":"唐代","title":"宫词一百首其四十"}
{"author":"王建","content":"闷来无处可思量，旋下金阶旋忆床。收得山丹红蕊粉，镜前洗却麝香黄。","dynasty":"唐代","title":"宫词一百首其四十一"}
{"author":"王建","content":"蜂须蝉翅薄松松，浮动搔头似有风。一度出时抛一遍，金条零落满函中。","dynasty":"唐代","title":"宫词一百首其四十二"}
{"author":"王建","content":"合暗报来门锁了，夜深应别唤笙歌。房房下著珠帘睡，月过金阶白露多。","dynasty":"唐代","title":"宫词一百首其四十三"}
{"author":"王建","content":"御厨不食索时新，每见花开即苦春。白日卧多娇似病，隔帘教唤女医人。","dynasty":"唐代","title":"宫词一百首其四十四"}
{"author":"王建","content":"丛丛洗手绕金盆，旋拭红巾入殿门。众里遥抛新摘子，在前收得便承恩。","dynasty":"唐代","title":"宫词一百首其四十五"}
{"author":"王建","content":"御池水色春来好，处处分流白玉渠。密奏君王知入月，唤人相伴洗裙裾。","dynasty":"唐代","title":"宫词一百首其四十六"}
{"author":"王建","content":"移来女乐部头边，新赐花檀木五弦。缏得红罗手帕子，中心细画一双蝉。","dynasty":"唐代","title":"宫词一百首其四十七"}
{"author":"王建","content":"新晴草色绿温暾，山雪初消渐出浑。今日踏青归校晚，传声留著望春门。","dynasty":"唐代","title":"宫词一百首其四十八"}
{"author":"王建","content":"两楼相换珠帘额，中尉明朝设内家。一样金盘五千面，红酥点出牡丹花。","dynasty":"唐代","title":"宫词一百首其四十九"}
{"author":"王建","content":"尽送春来出内家，记巡传把一枝花。散时各自烧红烛，相逐行归不上车。","dynasty":"唐代","title":"宫词一百首其五十"}
{"author":"王建","content":"男声欣欣女颜悦，人家不怨言语别。五月虽热麦风清，檐头索索缲车鸣。野蚕作茧人不取，叶间扑扑秋蛾生。麦收上场绢在轴，的知输得官家足。不望入口复上身，且免向城卖黄犊。回家衣食无厚薄，不见县门身即乐。","dynasty":"唐代","tags":"乐府，农民，生活","title":"田家行"}
{"author":"王建","content":"初晴天堕丝，晚色上春枝。城下路分处，边头人去时。停车数行日，劝酒问回期。亦是茫茫客，还从此别离。","dynasty":"唐代","tags":"边塞，送别","title":"送人游塞"}
{"author":"王建","content":"回看巴路在云间，寒食离家麦熟还。日暮数峰青似染，商人说是汝州山。","dynasty":"唐代","tags":"纪行，写景，抒情","title":"江陵使至汝州"}
{"author":"王建","content":"万里桥边女校书，枇杷花里闭门居。扫眉才子于今少，管领春风总不如。","dynasty":"唐代","tags":"写人，赞美","title":"寄蜀中薛涛校书"}
{"author":"王建","content":"晚艳出荒篱，冷香著秋水。忆向山中见，伴蛩石壁里。","dynasty":"唐代","tags":"咏物，菊花，赞美","title":"野菊"}
{"author":"王建","content":"海人无家海里住，采珠役象为岁赋。恶波横天山塞路，未央宫中常满库。","dynasty":"唐代","tags":"乐府，忧国忧民，农民，生活","title":"海人谣"}
{"author":"王建","content":"小松初数尺，未有直生枝。闲即傍边立，看多长却迟。","dynasty":"唐代","title":"小松"}
{"author":"王建","content":"百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。","dynasty":"唐代","tags":"追忆，写景，讽刺","title":"春日五门西望"}
{"author":"王建","content":"夜市千灯照碧云，高楼红袖客纷纷。如今不似时平日，犹自笙歌彻晓闻。","dynasty":"唐代","tags":"晚上，夜市，感慨","title":"夜看扬州市"}
{"author":"王建","content":"渡辽水，此去咸阳五千里。来时父母知隔生，重著衣裳如送死。亦有白骨归咸阳，营家各与题本乡。身在应无回渡日，驻马相看辽水傍。","dynasty":"唐代","tags":"乐府，战争","title":"渡辽水"}
{"author":"王建","content":"家常爱著旧衣裳，空插红梳不出妆。忽地下阶裙带解，非时应得见君王。","dynasty":"唐代","title":"宫词一百首其五十一"}
{"author":"王建","content":"别敕教歌不出房，一声一遍奏君王。再三博士留残拍，索向宣徽作彻章。","dynasty":"唐代","title":"宫词一百首其五十二"}
{"author":"王建","content":"行中第一争先舞，博士傍边亦被欺。忽觉管弦偷破拍，急翻罗袖不教知。","dynasty":"唐代","title":"宫词一百首其五十三"}
{"author":"王建","content":"私缝黄帔舍钗梳，欲得金仙观里居。近被君王知识字，收来案上检文书。","dynasty":"唐代","title":"宫词一百首其五十四"}
{"author":"王建","content":"月冷江清近猎时，玉阶金瓦雪澌澌。浴堂门外抄名入，公主家人谢面脂。","dynasty":"唐代","title":"宫词一百首其五十五"}
{"author":"王建","content":"未承恩泽一家愁，乍到宫中忆外头。求守管弦声款逐，侧商调里唱伊州。","dynasty":"唐代","title":"宫词一百首其五十六"}
{"author":"王建","content":"风帘水阁压芙蓉，四面钩栏在水中。避热不归金殿宿，秋河织女夜妆红。","dynasty":"唐代","title":"宫词一百首其五十八"}
{"author":"王建","content":"圣人生日明朝是，私地教人属内监。自写金花红榜子，前头先进凤皇衫。","dynasty":"唐代","title":"宫词一百首其五十九"}
{"author":"王建","content":"避暑昭阳不掷卢，井边含水喷鸦雏。内中数日无呼唤，拓得滕王蛱蝶图。","dynasty":"唐代","title":"宫词一百首其六十"}
{"author":"王建","content":"内宴初秋入二更，殿前灯火一天明。中宫传旨音声散，诸院门开触处行。","dynasty":"唐代","title":"宫词一百首其六十一"}
{"author":"王建","content":"良人朝早半夜起，樱桃如珠露如水。下堂把火送郎回，移枕重眠晓窗里。","dynasty":"唐代","title":"春词"}
{"author":"王建","content":"无事此身离白云，松风溪水不曾闻。至心听著仙翁引，今看青山围绕君。","dynasty":"唐代","title":"听琴"}
{"author":"王建","content":"晚年恩爱少，耳目静于僧。竟夜不闻语，空房唯有灯。气嘘寒被湿，霜入破窗凝。断得人间事，长如此亦能。","dynasty":"唐代","title":"冬夜感怀"}
{"author":"王建","content":"宛宛转转胜上纱，红红绿绿苑中花。纷纷泊泊夜飞鸦，寂寂寞寞离人家。","dynasty":"唐代","title":"宛转曲"}
{"author":"王建","content":"衰门海内几多人，满眼公卿总不亲。四授官资元七品，再经婚娶尚单身。图书亦为频移尽，兄弟还因数散贫。独自在家长似客，黄昏哭向野田春。","dynasty":"唐代","title":"自伤"}
{"author":"王建","content":"新调白马怕鞭声，供奉骑来绕殿行。为报诸王侵早入，隔门催进打毬名。","dynasty":"唐代","title":"宫词一百首其十四"}
{"author":"王建","content":"盆里盛野泉，晚鲜幽更好。初活草根浮，重生荷叶小。多时水马出，尽日蜻蜓绕。朝早独来看，冷星沈碧晓。","dynasty":"唐代","title":"和钱舍人水植诗"}
{"author":"王建","content":"和煖绕林行，新贫足喜声。埽渠忧竹旱，浇地引兰生。山客凭栽树，家僮使入城。门前粉壁上，书著县官名。","dynasty":"唐代","title":"原上新居十三首其九"}
{"author":"王建","content":"雨中梨果病，每树无数个。小儿出入看，一半鸟啄破。","dynasty":"唐代","title":"园果"}
{"author":"王建","content":"初移古寺正南方，静是浮山远是庄。人定犹行背街鼓，月高还去打僧房。新诗欲写中朝满，旧卷常抄外国将。闲出天门醉骑马，可怜蓬阁秘书郎。","dynasty":"唐代","title":"寄杨十二秘书"}
{"author":"王建","content":"合归兰署已多时，上得金梯亦未迟。两省郎官开道路，九州山泽属曹司。诸生拜别收书卷，旧客看来读制词。残著几丸仙药在，分张还遣病夫知。","dynasty":"唐代","title":"贺杨巨源博士拜虞部员外"}
{"author":"王建","content":"欲明天色白漫漫，打叶穿帘雪未干。薄落阶前人踏尽，差池树里鸟衔残。旋销迎暖沾墙少，斜舞遮春到地难。劳动更裁新样绮，红灯一夜剪刀寒。","dynasty":"唐代","title":"酬于汝锡晓雪见寄"}
{"author":"王建","content":"西南东北暮天斜，巴字江边楚树花。珍重荆州杜书记，闲时多在广师家。","dynasty":"唐代","title":"道中寄杜书记"}
{"author":"王建","content":"尘到朝元边使急，千官夜发六龙回。辇前月照罗衫泪，马上风吹蜡烛灰。公主妆楼金锁涩，贵妃汤殿玉莲开。有时云外闻天乐，知是先皇沐浴来。","dynasty":"唐代","title":"华清宫感旧"}
{"author":"王建","content":"小叶稠枝粉压摧，暖风吹动鹤翎开。若无别事为留滞，应便抛家宿看来。","dynasty":"唐代","title":"于主簿厅看花"}
{"author":"王建","content":"知得清名二十年，登山上坂乞新篇。除书近拜侍臣去，空院鸟啼风竹前。","dynasty":"唐代","title":"寻补阙旧宅"}
{"author":"王建","content":"仙居五里外门西，石路亲回御马蹄。天使来栽宫里树，罗衣自买院前溪。野牛行傍浇花井，本主分将灌药畦。楼上凤凰飞去后，白云红叶属山鸡。","dynasty":"唐代","title":"九仙公主旧庄"}
{"author":"王建","content":"一家榆柳新，四面远无邻。人少愁闻病，庄孤幸得贫。耕牛长愿饱，樵仆每怜勤。终日忧衣食，何由脱此身。","dynasty":"唐代","title":"原上新居十三首其二"}
{"author":"王建","content":"重重摩挲嫁时镜，夫婿远行凭镜听。回身不遣别人知，人意丁宁镜神圣。怀中收拾双锦带，恐畏街头见惊怪。嗟嗟eP々下堂阶，独自灶前来跪拜。出门愿不闻悲哀，郎在任郎回未回。月明地上人过尽，好语多同皆道来。卷帷上床喜不定。与郎裁衣失翻正。可中三日得相见，重绣锦囊磨镜面。","dynasty":"唐代","title":"镜听词"}
{"author":"王建","content":"苍苔满字土埋龟，风雨销磨绝妙词。不向图经中旧见，无人知是蔡邕碑。","dynasty":"唐代","title":"题酸枣县蔡中郎碑"}
{"author":"王建","content":"十月一日天子来，青绳御路无尘埃。宫前内里汤各别，每个白玉芙蓉开。朝元阁向山上起，城绕青山龙暖水。夜开金殿看星河，宫女知更月明里。武皇得仙王母去，山鸡昼鸣宫中树。温泉决决出宫流，宫使年年修玉楼。禁兵去尽无射猎，日西麋鹿登城头。梨园弟子偷曲谱，头白人间教歌舞。","dynasty":"唐代","title":"温泉宫行"}
{"author":"王建","content":"树头花落花开，道上人去人来。朝愁暮愁即老，百年几度三台。","dynasty":"唐代","title":"杂曲歌辞其三"}
{"author":"王建","content":"年少狂疏逐君马，去来憔悴到京华。恨无闲地栽仙药，长傍人家看好花。","dynasty":"唐代","title":"人家看花"}
{"author":"王建","content":"自看和酿一依方，缘看松花色较黄。不分君家新酒熟，好诗收得被回将。","dynasty":"唐代","title":"设酒寄独孤少府"}
{"author":"王建","content":"万里发辽阳，处处问家乡。回车不淹辙，雨雪满衣裳。行见日月疾，坐思道路长。但令不征戍，暗镜生重光。","dynasty":"唐代","title":"远征归"}
{"author":"王建","content":"朝日满园霜，牛冲篱落坏。扫掠黄叶中，时时一窠薤。","dynasty":"唐代","title":"荒园"}
{"author":"王建","content":"新剃青头发，生来未扫眉。身轻礼拜稳，心慢记经迟。唤起犹侵晓，催斋已过时。春晴阶下立，私地弄花枝。","dynasty":"唐代","title":"贻小尼师"}
{"author":"王建","content":"汉军逐单于，日没处河曲。浮云道傍起，行子车下宿。枪城围鼓角，毡帐依山谷。马上悬壶浆，刀头分顿肉。来时高堂上，父母亲结束。回首不见家，风吹破衣服。金创生肢节，相与拔箭镞。闻道西凉州，家家妇人哭。","dynasty":"唐代","title":"相和歌辞。从军行"}
{"author":"王建","content":"塞黑云黄欲渡河，风沙眯眼雪相和。琵琶泪湿行声小，断得人肠不在多。","dynasty":"唐代","title":"太和公主和蕃"}
{"author":"王建","content":"鸟声愁雨似秋天，病客思家一向眠。草馆门临广州路，夜闻蛮语小江边。","dynasty":"唐代","title":"江馆对雨"}
{"author":"王建","content":"渐老风光不著人，花溪柳陌早逢春。近来行到门前少，趁暖闲眠似病人。","dynasty":"唐代","title":"早春书情"}
{"author":"王建","content":"乱云遮却台东月，不许教依次第看。莫为诗家先见镜，被他笼与作艰难。","dynasty":"唐代","title":"和元郎中从八月十二其二"}
{"author":"王建","content":"白发老人垂泪行，上皇生日出京城。如今供奉多新意，错唱当时一半声。","dynasty":"唐代","title":"老人歌"}
{"author":"王建","content":"上清道士未升天，南岳中华作散仙。书卖八分通字学，丹烧九转定人年。修行近日形如鹤，导引多时骨似绵。想向诸山寻礼遍，却回还守老君前。","dynasty":"唐代","title":"赠太清卢道士"}
{"author":"王建","content":"本性慵远行，绵绵病自生。见君绸缪思，慰我寂寞情。风幌夜不掩，秋灯照雨明。彼愁此又忆，一夕两盈盈。","dynasty":"唐代","title":"酬张十八病中寄诗"}
{"author":"王建","content":"树头花落花开，道上人去人来。朝愁暮愁即老，百年几度三台。","dynasty":"唐代","title":"杂曲歌辞其三"}
{"author":"王建","content":"大女身为织锦户，名在县家供进簿。长头起样呈作官，闻道官家中苦难。回花侧叶与人别，唯恐秋天丝线干。红缕葳蕤紫茸软，蝶飞参差花宛转。一梭声尽重一梭，玉腕不停罗袖卷。窗中夜久睡髻偏，横钗欲堕垂著肩。合衣卧时参没后，停灯起在鸡鸣前。一匹千金亦不卖，限日未成宫里怪。锦江水涸贡转多，宫中尽著单丝罗。莫言山积无尽日，百尺高楼一曲歌。","dynasty":"唐代","title":"织锦曲"}
{"author":"王建","content":"合欢叶堕梧桐秋，鸳鸯背飞水分流。少年使我忽相弃。雌号雄鸣夜悠悠。夜长月没虫切切，冷风入房灯焰灭。若知中路各西东，彼此不忘同心结。收取头边蛟龙枕，留著箱中双雉裳。我今焚却旧房物，免使他人登尔床。","dynasty":"唐代","title":"赠离曲"}
{"author":"王建","content":"美人开池北堂下，拾得宝钗金未化。凤凰半在双股齐，钿花落处生黄泥。当时堕地觅不得，暗想窗中还夜啼。可知将来对夫婿，镜前学梳古时髻。莫言至死亦不遗，还似前人初得时。","dynasty":"唐代","title":"开池得古钗"}
{"author":"王建","content":"行中第一争先舞，博士傍边亦被欺。忽觉管弦偷破拍，急翻罗袖不教知。","dynasty":"唐代","title":"宫词一百首其五十三"}
{"author":"王建","content":"江上风翛翛，竹间湘水流。日夜桂花落，行人去悠悠。复见离别处，虫声阴雨秋。","dynasty":"唐代","title":"江南杂体二首其一"}
{"author":"王建","content":"扬州桥边小妇，长干市里商人。三年不得消息，各自拜鬼求神。青草湖边草色，飞猿岭上猿声。万里三湘客到，有风有雨人行。树头花落花开，道上人去人来。朝愁暮愁即老，百年几度三台。闻身强健且为，头白齿落难追。准拟百年千岁，能得几许多时。","dynasty":"唐代","title":"杂曲歌辞。江南三台四首"}
{"author":"王建","content":"东家小女不惜钱，买得鹦鹉独自怜。自从死却家中女，无人更共鹦鹉语。十日不饮一滴浆，泪渍绿毛头似鼠。舌关哑咽畜哀怨，开笼放飞离人眼。短声亦绝翠臆翻，新墓崔嵬旧巢远。此禽有志女有灵，定为连理相并生。","dynasty":"唐代","title":"伤邻家鹦鹉词"}
{"author":"王建","content":"多在蓬莱少在家，越绯衫上有红霞。朝回不向诸馀处，骑马城西检校花。","dynasty":"唐代","title":"赠人二首其二"}
{"author":"王建","content":"罗衫叶叶绣重重，金凤银鹅各一丛。每遍舞时分两向，太平万岁字当中。","dynasty":"唐代","title":"宫词一百首其十七"}
{"author":"王建","content":"春风吹雨洒旗竿，得出深宫不怕寒。誇道自家能走马，团中横过觅人看。","dynasty":"唐代","title":"宫词一百首其三十三"}
{"author":"王建","content":"城东北面望云楼，半下珠帘半上钩。骑马行人长远过，恐防天子在楼头。","dynasty":"唐代","title":"宫词一百首其二十一"}
{"author":"王建","content":"知向华清年月满，山头山底种长生。去时留下霓裳曲，总是离宫别馆声。","dynasty":"唐代","title":"霓裳词十首其十"}
{"author":"王建","content":"江上风翛翛，竹间湘水流。日夜桂花落，行人去悠悠。复见离别处，虫声阴雨秋。处处江草绿，行人发潇湘。潇湘回雁多，日夜思故乡。春梦不知数，空山兰蕙芳。","dynasty":"唐代","title":"江南杂体二首"}
{"author":"王建","content":"拟报平生未杀身，难离门馆起居频。不看匣里钗头古，犹恋机中锦样新。一旦甘为漳岸老，全家却作杜陵人。朝天路在骊山下，专望红旗拜旧尘。","dynasty":"唐代","title":"留别田尚书"}
{"author":"王建","content":"此地本无竹，远从山寺移。经年求养法，隔日记浇时。嫩绿卷新叶，残黄收故枝。色经寒不动，声与静相宜。爱护出常数，稀稠看自知。贫来缘未有，客散独行迟。","dynasty":"唐代","title":"杜中丞书院新移小竹"}
{"author":"王建","content":"我家家西老棠树，须晴即晴雨即雨。四时八节上杯盘，愿神莫离神处所。男不着丁女在舍，官事上下无言语。老身长健树婆娑，万岁千年作神主。","dynasty":"唐代","title":"神树词"}
{"author":"王建","content":"双毂不回辙，子疾已在旁。侍坐长摇扇，迎医渐下床。新施箱中幔，未洗来时妆。奉君缠绵意，幸愿莫相忘。","dynasty":"唐代","title":"代故人新姬侍疾"}
{"author":"王建","content":"寒食家家出古城，老人看屋少年行。丘垄年年无旧道，车徒散行入衰草。牧儿驱牛下冢头，畏有家人来洒扫。远人无坟水头祭，还引妇姑望乡拜。三日无火烧纸钱，纸钱那得到黄泉。但看垄上无新土，此中白骨应无主。","dynasty":"唐代","title":"寒食行"}
{"author":"王建","content":"学士金銮殿后居，天中行坐侍龙舆。承恩不许离床谢，密诏常教倚案书。马上唤遮红觜鸭，船头看钓赤鳞鱼。闲曹散吏无相识，犹记荆州拜谒初。","dynasty":"唐代","title":"上杜元颖相公"}
{"author":"王建","content":"各为四方人，此地同事师。业成有先后，不得长相随。出林多道路，缘冈复绕陂。念君辛苦行，令我形体疲。黄叶堕车前，四散当此时。亭上夜萧索，山风水离离。","dynasty":"唐代","title":"送同学故人"}
{"author":"王建","content":"白发老人垂泪行，上皇生日出京城。如今供奉多新意，错唱当时一半声。","dynasty":"唐代","title":"老人歌"}
{"author":"王建","content":"闷来无处可思量，旋下金阶旋忆床。收得山丹红蕊粉，镜前洗却麝香黄。","dynasty":"唐代","title":"宫词一百首其四十一"}
{"author":"王建","content":"白玉窗前起草臣，樱桃初赤赐尝新。殿头传语金阶远，只进词来谢圣人。","dynasty":"唐代","title":"宫词一百首其四"}
{"author":"王建","content":"上清道士未升天，南岳中华作散仙。书卖八分通字学，丹烧九转定人年。修行近日形如鹤，导引多时骨似绵。想向诸山寻礼遍，却回还守老君前。","dynasty":"唐代","title":"赠太清卢道士"}
{"author":"王建","content":"庭树乌，尔何不向别处栖？夜夜夜半当户啼。家人把烛出洞户，惊栖失群飞落树。一飞直欲飞上天，回回不离旧栖处。未明重绕主人屋，欲下空中黑相触。风飘雨湿亦不移，君家树头多好枝。","dynasty":"唐代","title":"相和歌辞。乌夜啼"}
{"author":"王建","content":"小松新桧未成行，劝督栽培想上方。檐外老榕知几岁，亭亭孤立傲风霜。","dynasty":"宋代","title":"广福寺"}
{"author":"王建","content":"苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。","dynasty":"唐代","tags":"忧国忧民","title":"水夫谣"}
{"author":"王建","content":"粟金腰带象牙锥，散插红翎玉突枝。旋猎一边还引马，归来鸡兔绕鞍垂。","dynasty":"唐代","title":"宫词一百首其三十四"}
{"author":"王建","content":"岭头分界候，一半属湘潭。水驿门旗出，山恋洞主参。辟邪犀角重，解酒荔枝甘。莫叹京华远，安南更有南。","dynasty":"唐代","title":"送严大夫赴桂州"}
{"author":"王建","content":"空城雀，何不飞来人家住，空城无人种禾黍。土间生子草间长，满地蓬蒿幸无主。近村虽有高树枝，雨中无食长苦饥。八月小儿挟弓箭，家家畏我田头飞。但能不出空城里，秋时百草皆有子。黄口黄口莫啾啾，长尔得成无横死。","dynasty":"唐代","title":"杂曲歌辞。空城雀"}
{"author":"王建","content":"休看小字大书名，向日持经眼却明。时过无心求富贵，身闲不梦见公卿。因寻寺里薰辛断，自别城中礼数生。斜月照房新睡觉，西峰半夜鹤来声。","dynasty":"唐代","title":"村居即事"}
{"author":"王建","content":"水北金台路，年年行客稀。近闻天子使，多取雁门归。","dynasty":"唐代","title":"题江台驿（一作江台驿有题）"}
{"author":"王建","content":"行子绕天北，山高塞复深。升堂展客礼，临水濯缨襟。驱驰戎地马，聚散林间禽。一杯泻东流，各愿无异心。蓟亭虽苦寒，春夕勿重衾。从军任白头，莫卖故山岑。","dynasty":"唐代","title":"幽州送申稷评事归平卢"}
{"author":"王建","content":"隋朝旧寺楚江头，深谢师僧引客游。空赏野花无过夜，若看琪树即须秋。红珠落地求谁与，青角垂阶自不收。愿乞野人三两粒，归家将助小庭幽。","dynasty":"唐代","title":"题江寺兼求药子"}
{"author":"王建","content":"夹城门向野田开，白鹿非时出洞来。日暮秦陵尘土起，从东外按使初回。","dynasty":"唐代","title":"外按"}
{"author":"王建","content":"每个树边消一日，绕池行匝又须行。异花多是非时有，好竹皆当要处生。斜竖小桥看岛势，远移山石作泉声。浮萍著岸风吹歇，水面无尘晚更清。","dynasty":"唐代","title":"薛二十池亭"}
{"author":"王建","content":"步行送入长门里，不许来辞旧院花。只恐他时身到此，乞恩求赦放还家。","dynasty":"唐代","title":"宫词一百首其九十六"}
{"author":"王建","content":"眼底贫家计，多时总莫嫌。蠹生腾药纸，字暗换书签。避雨拾黄叶，遮风下黑帘。近来身不健，时就六壬占。","dynasty":"唐代","title":"贫居"}
{"author":"王建","content":"月冷江清近猎时，玉阶金瓦雪澌澌。浴堂门外抄名入，公主家人谢面脂。","dynasty":"唐代","title":"宫词一百首其五十五"}
{"author":"王建","content":"四海无波乞放闲，三封手疏犯龙颜。他时若有边尘动，不待天书自出山。","dynasty":"唐代","title":"朝天词十首寄上魏博田侍中其七"}
{"author":"王建","content":"天寒眼痛少心情，隔雾看人夜里行。年少往来常不住，墙西冻地马蹄声。","dynasty":"唐代","title":"眼病寄同官"}
{"author":"王建","content":"庭树乌，尔何不向别处栖？夜夜夜半当户啼。家人把烛出洞户，惊栖失群飞落树。一飞直欲飞上天，回回不离旧栖处。未明重绕主人屋，欲下空中黑相触。风飘雨湿亦不移，君家树头多好枝。","dynasty":"唐代","title":"相和歌辞。乌夜啼"}
{"author":"王建","content":"新晴草色绿温暾，山雪初消渐出浑。今日踏青归校晚，传声留著望春门。","dynasty":"唐代","title":"宫词一百首其四十八"}
{"author":"王建","content":"高树蝉声秋巷里，朱门冷静似闲居。重装墨画数茎竹，长著香薰一架书。语笑侍儿知礼数，吟哦野客任狂疏。就中爱读英雄传，欲立功勋恐不如。","dynasty":"唐代","title":"早秋过龙武李将军书斋"}
{"author":"王建","content":"美人开池北堂下，拾得宝钗金未化。凤凰半在双股齐，钿花落处生黄泥。当时堕地觅不得，暗想窗中还夜啼。可知将来对夫婿，镜前学梳古时髻。莫言至死亦不遗，还似前人初得时。","dynasty":"唐代","title":"开池得古钗"}
{"author":"王建","content":"十月一日天子来，青绳御路无尘埃。宫前内里汤各别，每个白玉芙蓉开。朝元阁向山上起，城绕青山龙暖水。夜开金殿看星河，宫女知更月明里。武皇得仙王母去，山鸡昼鸣宫中树。温泉决决出宫流，宫使年年修玉楼。禁兵去尽无射猎，日西麋鹿登城头。梨园弟子偷曲谱，头白人间教歌舞。","dynasty":"唐代","title":"温泉宫行"}
{"author":"王建","content":"新向金阶奏罢兵，长安县里绕池行。喜欢得伴山僧宿，看雪吟诗直到明。","dynasty":"唐代","title":"宿长安县后斋"}
{"author":"王建","content":"年少狂疏逐君马，去来憔悴到京华。恨无闲地栽仙药，长傍人家看好花。","dynasty":"唐代","title":"人家看花"}
{"author":"王建","content":"朝日满园霜，牛冲篱落坏。扫掠黄叶中，时时一窠薤。","dynasty":"唐代","title":"荒园"}
{"author":"王建","content":"长长丝绳紫复碧，袅袅横枝高百尺。少年儿女重秋千，盘巾结带分两边。身轻裙薄易生力，双手向空如鸟翼。下来立定重系衣，复畏斜风高不得。傍人送上那足贵，终赌鸣珰斗自起。回回若与高树齐，头上宝钗从堕地。眼前争胜难为休，足踏平地看始愁。","dynasty":"唐代","title":"秋千词"}
{"author":"王建","content":"远客无主人，夜投邯郸市。飞蛾绕残烛，半夜人醉起。垆边酒家女，遗我缃绮被。合成双凤花，宛转不相离。纵令颜色改，勿遣合欢异。一念始为难，万金谁足贵。门前长安道，去者如流水。晨风群鸟翔，裴回别离此。","dynasty":"唐代","title":"邯郸主人"}
{"author":"王建","content":"江陵少尹好闲官，亲故皆来劝自宽。无事日长贫不易，有才年少屈终难。沙头欲买红螺盏，渡口多呈白角盘。应向章华台下醉，莫冲云雨夜深寒。","dynasty":"唐代","title":"送从侄拟赴江陵少尹"}
{"author":"王建","content":"五更先起玉阶东，渐入千门万户中。总向高楼吹舞袖，秋风还不及春风。","dynasty":"唐代","title":"未央风"}
{"author":"王建","content":"人皆欲得长年少，无那排门白发催。一向破除愁不尽，百方回避老须来。草堂未办终须置，松树难成亦且栽。沥酒愿从今日后，更逢二十度花开。","dynasty":"唐代","title":"岁晚自感"}
{"author":"王建","content":"苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。","dynasty":"唐代","tags":"忧国忧民","title":"水夫谣"}
{"author":"王建","content":"长安恶少出名字，楼下劫商楼上醉。天明下直明光宫，散入五陵松柏中。百回杀人身合死，赦书尚有收城功。九衢一日消息定，乡吏籍中重改姓。出来依旧属羽林，立在殿前射飞禽。","dynasty":"唐代","tags":"写人，讽刺","title":"羽林行"}
{"author":"王建","content":"江上数株桑枣树，自从离乱更荒凉。那堪旅馆经残腊，只把空书寄故乡。典尽客衣三尺雪，炼精诗句一头霜。故人多在芙蓉幕，应笑孜孜道未光。","dynasty":"唐代","tags":"冬天，思乡","title":"维扬冬末寄幕中二从事"}
{"author":"王建","content":"夏夜新晴星校少，雨收残水入天河。檐前熟著衣裳坐，风冷浑无扑火蛾。","dynasty":"唐代","title":"新晴"}
{"author":"王建","content":"辽东万里辽水曲，古戍无城复无屋。黄云盖地雪作山，不惜黄金买衣服。战回各自收弓箭，正西回面家乡远。年年郡县送征人，将与辽东作丘坂。宁为草木乡中生，有身不向辽东行。","dynasty":"唐代","tags":"乐府，冬天，战争","title":"辽东行"}
{"author":"王建","content":"河边独自看星宿，夜织天丝难接续。抛梭振镊动明珰，为有秋期眠不足。遥愁今夜河水隔，龙驾车辕鹊填石。流苏翠帐星渚间，环佩无声灯寂寂。两情缠绵忽如故。复畏秋风生晓路。幸回郎意且斯须，一年中别今始初。明星未出少停车。","dynasty":"唐代","tags":"七夕节，怀念","title":"七夕曲"}
{"author":"王建","content":"赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。","dynasty":"唐代","tags":"写花，牡丹，赞美，眷恋","title":"题所赁宅牡丹花"}
{"author":"王建","content":"蓬莱正殿压金鳌，红日初生碧海涛。闲著五门遥北望，柘黄新帕御床高。殿前传点各依班，召对西来八诏蛮。上得青花龙尾道，侧身偷觑正南山。龙烟日暖紫瞳瞳，宣政门当玉殿风。五刻阁前卿相出，下帘声在半天中。白玉窗前起草臣，樱桃初赤赐尝新。殿头传语金阶远，只进词来谢圣人。内人对御叠花笺，绣坐移来玉案边。红蜡烛前呈草本，平明舁出阁门宣。千牛仗下放朝初，玉案傍边立起居。每日进来金凤纸，殿头无事不多书。延英引对碧衣郎，江砚宣毫各别床。天子下帘亲考试，宫人手里过茶汤。未明开著九重关，金画黄龙五色幡。直到银台排仗合，圣人三殿对西番。少年天子重边功，亲到凌烟画阁中。教觅勋臣写图本，长将殿里作屏风。丹凤楼门把火开，五云金辂下天来。阶前走马人宣尉，天子南郊一宿回。楼前立仗看宣赦，万岁声长拜舞齐。日照彩盘高百尺，飞仙争上取金鸡。集贤殿里图书满，点勘头边御印同。真迹进来依数字，别收锁在玉函中。秘殿清斋刻漏长，紫微宫女夜焚香。拜陵日近公卿发，卤簿分头入太常。新调白马怕鞭声，供奉骑来绕殿行。为报诸王侵早入，隔门催进打球名。对御难争第一筹，殿前不打背身球。内人唱好龟兹急，天子鞘回过玉楼。新衫一样殿头黄，银带排方獭尾长。总把玉鞭骑御马，绿鬃红额麝香香。罗衫叶叶绣重重，金凤银鹅各一丛。每遍舞时分两向，太平万岁字当中。鱼藻宫中锁翠娥，先皇行处不曾过。如今池底休铺锦，菱角鸡头积渐多。殿前明日中和节，连夜琼林散舞衣。传报所司分蜡烛，监开金锁放入归。五更三点索金车，尽放宫人出看花。仗下一时催立马，殿头先报内园家。城东北面望云楼，半下珠帘半上钩。骑马行人长远过，恐防天子在楼头。射生宫女宿红妆，把得新弓各自张。临上马时齐赐酒，男儿跪拜谢君王。新秋白兔大于拳，红耳霜毛趁草眠。天子不教人射杀，玉鞭遮到马蹄前。内鹰笼脱解红绦，斗胜争飞出手高。直上青云还却下，一双金爪掬花毛。竞渡船头掉采旗，两边溅水湿罗衣。池东争向池西岸，先到先书上字归。灯前飞入玉阶虫，未卧常闻半夜钟。看著中元斋日到，自盘金线绣真容。红灯睡里唤春云，云上三更直宿分。金砌雨来行步滑，两人抬起隐花裙。一时起立吹箫管，得宠人来满殿迎。整顿衣裳皆著却，舞头当拍第三声。琵琶先抹六么头，小管丁宁侧调愁。半夜美人双唱起，一声声出凤凰楼。春池日暖少风波，花里牵船水上歌。遥索剑南新样锦，东宫先钓得鱼多。十三初学擘箜篌，弟子名中被点留。昨日教坊新进入，并房宫女与梳头。红蛮杆拨贴胸前，移坐当头近御筵。用力独弹金殿响，凤凰飞下四条弦。春风吹雨洒旗竿，得出深宫不怕寒。夸道自家能走马，团中横过觅人看。粟金腰带象牙锥，散插红翎玉突枝。旋猎一边还引马，归来鸡兔绕鞍垂。云驳花骢各试行，一般毛色一般缨。殿前来往重骑过，欲得君王别赐名。每夜停灯熨御衣，银熏笼底火霏霏。遥听帐里君王觉，上直钟声始得归。因吃樱桃病放归，三年著破旧罗衣。内中人识从来去，结得金花上贵妃。欲迎天子看花去，下得金阶却悔行。恐见失恩人旧院，回来忆著五弦声。往来旧院不堪修，近敕宣徽别起楼。闻有美人新进入，六宫未见一时愁。自夸歌舞胜诸人，恨未承恩出内频。连夜宫中修别院，地衣帘额一时新。闷来无处可思量，旋下金阶旋忆床。收得山丹红蕊粉，镜前洗却麝香黄。蜂须蝉翅薄松松，浮动搔头似有风。一度出时抛一遍，金条零落满函中。合暗报来门锁了，夜深应别唤笙歌。房房下著珠帘睡，月过金阶白露多。御厨不食索时新，每见花开即苦春。白日卧多娇似病，隔帘教唤女医人。丛丛洗手绕金盆，旋拭红巾入殿门。众里遥抛新摘子，在前收得便承恩。御池水色春来好，处处分流白玉渠。密奏君王知入月，唤人相伴洗裙裾。移来女乐部头边，新赐花檀木五弦。缏得红罗手帕子，中心细画一双蝉。新晴草色绿温暾，山雪初消渐出浑。今日踏青归校晚，传声留著望春门。两楼相换珠帘额，中尉明朝设内家。一样金盘五千面，红酥点出牡丹花。尽送春来出内家，记巡传把一枝花。散时各自烧红烛，相逐行归不上车。家常爱著旧衣裳，空插红梳不作妆。忽地下阶裙带解，非时应得见君王。别敕教歌不出房，一声一遍奏君王。再三博士留残拍，索向宣徽作彻章。行中第一争先舞，博士傍边亦被欺。忽觉管弦偷破拍，急翻罗袖不教知。私缝黄帔舍钗梳，欲得金仙观里居。近被君王知识字，收来案上检文书。月冷江清近猎时，玉阶金瓦雪澌澌。浴堂门外抄名入，公主家人谢面脂。未承恩泽一家愁，乍到宫中忆外头。求守管弦声款逐，侧商调里唱伊州。东风泼火雨新休，舁尽春泥扫雪沟。走马犊车当御路，汉阳宫主进鸡球。风帘水阁压芙蓉，四面钩栏在水中。避热不归金殿宿，秋河织女夜妆红。圣人生日明朝是，私地教人属内监。自写金花红榜子，前头先进凤凰衫。避暑昭阳不掷卢，井边含水喷鸦雏。内中数日无呼唤，拓得滕王蛱蝶图。内宴初秋入二更，殿前灯火一天明。中宫传旨音声散，诸院门开触处行。玉蝉金雀三层插，翠髻高丛绿鬓虚。舞处春风吹落地，归来别赐一头梳。树叶初成鸟护窠，石榴花里笑声多。众中遗却金钗子，拾得从他要赎么。小殿初成粉未乾，贵妃姊妹自来看。为逢好日先移入，续向街西索牡丹。内人相续报花开，准拟君王便看来。逢着五弦琴绣袋，宜春院里按歌回。巡吹慢遍不相和，暗数看谁曲校多。明日梨花园里见，先须逐得内家歌。黄金合里盛红雪，重结香罗四出花。一一傍边书敕字，中官送与大臣家。未明东上阁门开，排仗声从后殿来。阿监两边相对立，遥闻索马一时回。宫人早起笑相呼，不识阶前扫地夫。乞与金钱争借问，外头还似此间无。小随阿姊学吹笙，见好君王赐与名。夜拂玉床朝把镜，黄金殿外不教行。日高殿里有香烟，万岁声长动九天。妃子院中初降诞，内人争乞洗儿钱。宫花不共外花同，正月长生一半红。供御樱桃看守别，直无鸦鹊到园中。殿前铺设两边楼，寒食宫人步打球。一半走来争跪拜，上棚先谢得头筹。太仪前日暖房来，嘱向朝阳乞药栽。敕赐一窠红踯躅，谢恩未了奏花开。御前新赐紫罗襦，步步金阶上软舆。宫局总来为喜乐，院中新拜内尚书。鹦鹉谁教转舌关，内人手里养来奸。语多更觉承恩泽，数对君王忆陇山。分朋闲坐赌樱桃，收却投壶玉腕劳。各把沈香双陆子，局中斗累阿谁高。禁寺红楼内里通，笙歌引驾夹城东。裹头宫监堂前立，手把牙鞘竹弹弓。春风院院落花堆，金锁生衣掣不开。更筑歌台起妆殿，明朝先进画图来。舞来汗湿罗衣彻，楼上人扶下玉梯。归到院中重洗面，金花盆里泼银泥。宿妆残粉未明天，总立昭阳花树边。寒食内人长白打，库中先散与金钱。众中偏得君王笑，偷把金箱笔砚开。书破红蛮隔子上，旋推当直美人来。教遍宫娥唱遍词，暗中头白没人知。楼中日日歌声好，不问从初学阿谁。青楼小妇砑裙长，总被抄名入教坊。春设殿前多队舞，朋头各自请衣裳。水中芹叶土中花，拾得还将避众家。总待别人般数尽，袖中拈出郁金芽。玉箫改调筝移柱，催换红罗绣舞筵。未戴柘枝花帽子，两行宫监在帘前。窗窗户户院相当，总有珠帘玳瑁床。虽道君王不来宿，帐中长是炷牙香。雨入珠帘满殿凉，避风新出玉盆汤。内人恐要秋衣着，不住熏笼换好香。金吾除夜进傩名，画袴朱衣四队行。院院烧灯如白日，沈香火底坐吹笙。树头树底觅残红，一片西飞一片东。自是桃花贪结子，错教人恨五更风。金殿当头紫阁重，仙人掌上玉芙蓉。太平天子朝迎日，五色云车驾六龙。鸳鸯瓦上瞥然声，昼寝宫娥梦里惊。元是我王金弹子，海棠花下打流莺。忽地金舆向月陂，内人接著便相随。却回龙武军前过，当处教开卧鸭池。画作天河刻作牛，玉梭金镊采桥头。每年宫里穿针夜，敕赐诸亲乞巧楼。春来睡困不梳头，懒逐君王苑北游。暂向玉花阶上坐，簸钱赢得两三筹。步行送入长门里，不许来辞旧院花。只恐他时身到此，乞恩求赦放还家。缣罗不著索轻容，对面教人染退红。衫子成来一遍出，明朝半片在园中。弹棋玉指两参差，背局临虚斗著危。先打角头红子落，上三金字半边垂。后宫宫女无多少，尽向园中笑一团。舞蝶落花相觅著，春风共语亦应难。宛转黄金白柄长，青荷叶子画鸳鸯。把来不是呈新样，欲进微风到御床。供御香方加减频，水沈山麝每回新。内中不许相传出，已被医家写与人。药童食后送云浆，高殿无风扇少凉。每到日中重掠鬓，衩衣骑马绕宫廊。","dynasty":"唐代","tags":"女子，宫怨","title":"宫词一百首"}
{"author":"王建","content":"陈绿向参差，初红已重叠。中庭初扫地，绕树三两叶。","dynasty":"唐代","title":"落叶"}
{"author":"王建","content":"因依老宿发心初，半学修心半读书。雪后每常同席卧，花时未省两山居。猎人箭底求伤雁，钓户竿头乞活鱼。一向风尘取烦恼，不知衰病日难除。","dynasty":"唐代","tags":"生活","title":"寄旧山僧"}
{"author":"王建","content":"仙居五里外门西，石路亲回御马蹄。天使来栽宫里树，罗衣自买院前溪。野牛行傍浇花井，本主分将灌药畦。楼上凤凰飞去后，白云红叶属山鸡。","dynasty":"唐代","title":"九仙公主旧庄"}
{"author":"王建","content":"忆得宿新宅，别来馀蕙香。初闻守郡远，一日卧空床。野驿烟火湿，路人消息狂。山楼添鼓角，村栅立旗枪。晚渚露荷败，早衙风桂凉。谢家章句出，江月少辉光。","dynasty":"唐代","title":"秋日送杜虔州"}
{"author":"王建","content":"小叶稠枝粉压摧，暖风吹动鹤翎开。若无别事为留滞，应便抛家宿看来。","dynasty":"唐代","title":"于主簿厅看花"}
{"author":"王建","content":"红烟满户日照梁，天丝软弱虫飞扬。菱花霍霍绕帷光，美人对镜著衣裳。庭中并种相思树，夜夜还栖双凤凰。","dynasty":"唐代","title":"春词"}
{"author":"王建","content":"主人一去池水绝，池鹤散飞不相别。青天漫漫碧海重，知向何山风雪中。万里虽然音影在，向心终是死生同。池边巢破松树死，树头年年乌生子。","dynasty":"唐代","title":"琴曲歌辞。别鹤"}
{"author":"王建","content":"行子绕天北，山高塞复深。升堂展客礼，临水濯缨襟。驱驰戎地马，聚散林间禽。一杯泻东流，各愿无异心。蓟亭虽苦寒，春夕勿重衾。从军任白头，莫卖故山岑。","dynasty":"唐代","title":"幽州送申稷评事归平卢"}
{"author":"王建","content":"少年因病离天仗，乞得归家自养身。买断竹溪无别主，散分泉水与新邻。山头鹿下长惊犬，池面鱼行不怕人。乡使到来常款语，还闻世上有功臣。","dynasty":"唐代","title":"题金家竹溪"}
{"author":"王建","content":"万事风吹过耳轮，贫儿活计亦曾闻。偶逢新语书红叶，难得闲人话白云。霜下野花浑著地，寒来溪鸟不成群。病多体痛无心力，更被头边药气熏。","dynasty":"唐代","title":"晚秋病中"}
{"author":"王建","content":"百代功勋一日成，三年五度换双旌。闲来不对人论战，难处长先自请行。旗下可闻诛败将，阵头多是用降兵。当朝面受新恩去，算料妖星不敢生。","dynasty":"唐代","title":"送魏州李相公"}
{"author":"王建","content":"毒蛇在肠疮满背，去年别家今别弟。马头对哭各东西，天边柳絮无根蒂。","dynasty":"唐代","title":"别曲"}
{"author":"王建","content":"百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。","dynasty":"唐代","tags":"追忆，写景，讽刺","title":"春日五门西望"}
{"author":"王建","content":"野池水满连秋堤，菱花结实蒲叶齐。川口雨晴风复止，蜻蜓上下鱼东西。","dynasty":"唐代","tags":"池塘","title":"野池"}
{"author":"王建","content":"池北池南草绿，殿前殿后花红。天子千秋万岁，未央明月清风。","dynasty":"唐代","title":"宫中三台"}
{"author":"王建","content":"水冻横桥雪满池，新排石笋绕巴篱。县门斜掩无人吏，看画双飞白鹭鸶。","dynasty":"唐代","title":"长安县后亭看画"}
{"author":"王建","content":"紫烟楼阁碧纱亭，上界诗仙独自行。奇险驱回还寂寞，云山经用始鲜明。藕绡纹缕裁来滑，镜水波涛滤得清。昏思愿因秋露洗，幸容阶下礼先生。","dynasty":"唐代","title":"上李益庶子"}
{"author":"王建","content":"妾思常悬悬，君行复绵绵。征途向何处，碧海与青天。岁久自有念，谁令长在边。少年若不归，兰室如黄泉。","dynasty":"唐代","title":"思远人"}
{"author":"王建","content":"使回高品满城传，亲见沂公在阵前。百里旗幡冲即断，两重衣甲射皆穿。探知点检兵应怯，算得新移栅未坚。营被数惊乘势破，将经频败遂生全。密招残寇防人觉，遥斩元凶恐自专。首让诸军无敢近，功归部曲不争先。开通州县斜连海，交割山河直到燕。战马散驱还逐草，肉牛齐散却耕田。府中独拜将军贵，门下兼分宰相权。唐史上头功第一，春风双节好朝天。","dynasty":"唐代","title":"寄贺田侍中东平功成"}
{"author":"王建","content":"鸟鸣桑叶间，绿条复柔柔。攀看去手近，放下长长钩。黄花盖野田，白马少年游。所念岂回顾，良人在高楼。","dynasty":"唐代","title":"采桑"}
{"author":"王建","content":"宫棋布局不依经，黑白分明子数停。巡拾玉沙天汉晓，犹残织女两三星。","dynasty":"唐代","title":"夜看美人宫棋"}
{"author":"王建","content":"夜山秋雨滴空廊，灯照堂前树叶光。对坐读书终卷后，自披衣被扫僧房。","dynasty":"唐代","title":"秋夜对雨寄石瓮寺二秀才"}
{"author":"王建","content":"关山月，营开道白前军发。冻轮当碛光悠悠，照见三堆两堆骨。边风割面天欲明，金莎岭西看看没。","dynasty":"唐代","title":"横吹曲辞。关山月"}
{"author":"王建","content":"大女身为织锦户，名在县家供进簿。长头起样呈作官，闻道官家中苦难。回花侧叶与人别，唯恐秋天丝线干。红缕葳蕤紫茸软，蝶飞参差花宛转。一梭声尽重一梭，玉腕不停罗袖卷。窗中夜久睡髻偏，横钗欲堕垂著肩。合衣卧时参没后，停灯起在鸡鸣前。一匹千金亦不卖，限日未成宫里怪。锦江水涸贡转多，宫中尽著单丝罗。莫言山积无尽日，百尺高楼一曲歌。","dynasty":"唐代","title":"织锦曲"}
{"author":"王建","content":"承恩新拜上将军，当直巡更近五云。天下表章经院过，宫中语笑隔墙闻。密封计策非时奏，别赐衣裳到处薰。向晚临阶看号簿，眼前风景任支分。","dynasty":"唐代","title":"赠郭将军"}
{"author":"王建","content":"桥上车马发，桥南烟树开。青山斜不断，迢递故乡来。","dynasty":"唐代","title":"早发汾南"}
{"author":"王建","content":"孤号秋阁阴，韦令在时禽。觅伴海山黑，思乡橘柚深。举头闻旧曲，顾尾惜残金。憔悴不飞去，重君池上心。","dynasty":"唐代","title":"和武门下伤韦令孔雀"}
{"author":"王建","content":"晓日花初吐，春寒白未凝。月光裁不得，苏合点难胜。柔腻于云叶，新鲜掩鹤膺。统心黄倒晕，侧茎紫重棱。乍敛看如睡，初开问欲应。并香幽蕙死，比艳美人憎。价数千金贵，形相两眼疼。自知颜色好，愁被彩光凌。","dynasty":"唐代","title":"同于汝锡赏白牡丹"}
{"author":"王建","content":"蚕欲老，箔头作茧丝皓皓。场宽地高风日多，不向中庭z4蒿草。神蚕急作莫悠扬，年来为尔祭神桑。但得青天不下雨，上无苍蝇下无鼠。新妇拜簇愿茧稠，女洒桃浆男打鼓。三日开箔雪团团，先将新茧送县官。已闻乡里催织作，去与谁人身上著。","dynasty":"唐代","title":"簇蚕辞"}
{"author":"王建","content":"邻家人未识，床上坐堆堆。郎来傍门户，满口索钱财。锦幛两边横，遮掩侍娘行。遣郎铺簟席，相并拜亲情。三日入厨下，洗手作羹汤。未谙姑食性，先遣小姑尝。","dynasty":"唐代","tags":"媳妇，婆婆，组诗","title":"新嫁娘词三首"}
{"author":"王建","content":"男声欣欣女颜悦，人家不怨言语别。五月虽热麦风清，檐头索索缲车鸣。野蚕作茧人不取，叶间扑扑秋蛾生。麦收上场绢在轴，的知输得官家足。不望入口复上身，且免向城卖黄犊。回家衣食无厚薄，不见县门身即乐。","dynasty":"唐代","tags":"乐府，农民，生活","title":"田家行"}
{"author":"王建","content":"白日向西没，黄河复东流。人生足著地，宁免四方游。我行无返顾，祝子勿回头。当须向前去，何用起离忧。但恐无广路，平地作山丘。令我车与马，欲疾反停留。蜀客多积货，边人易封侯。男儿恋家乡，欢乐为仇雠。丁宁相劝勉，苦口幸无尤。对面无相成，不如豺虎俦。彼远不寄书，此寒莫寄裘。与君俱绝迹，两念无因由。","dynasty":"唐代","title":"送人"}
{"author":"王建","content":"茱萸酒法大家同，好是盛来白碗中。这度自知颜色重，不消诗里弄溪翁。","dynasty":"唐代","title":"酬柏侍御答酒"}
{"author":"王建","content":"汉家逐单于，日没处河曲。浮云道旁起，行子车下宿。枪城围鼓角，毡帐依山谷。马上悬壶浆，刀头分颊肉。来时高堂上，父母亲结束。回面不见家，风吹破衣服。金疮在肢节，相与拔箭镞。闻道西凉州，家家妇女哭。","dynasty":"唐代","title":"古从军"}
{"author":"王建","content":"愚者昧邪正，贵将平道行。君子抱仁义，不惧天地倾。三受主人辟，方出咸阳城。迟疑匪自崇，将显求贤名。自来掌军书，无不尽臣诚。何必操白刃，始致海内平。恭事四海人，甚于敬公卿。有恶如己辱，闻善如己荣。或人居饥寒，进退陈中情。彻晏听苦辛，坐卧身不宁。以心应所求，尽家犹为轻。衣食有亲疏，但恐逾礼经。我今愿求益，讵敢为友生。幸君扬素风，永作来者程。","dynasty":"唐代","title":"赠王侍御"}
{"author":"王建","content":"未央墙西青草路，宫人斜里红妆墓。一边载出一边来，更衣不减寻常数。","dynasty":"唐代","title":"宫人斜"}
{"author":"王建","content":"早入公门到夜归，不因寒食少闲时。颠狂绕树猿离锁，跳踯缘冈马断羁。酒污衣裳从客笑，醉饶言语觅花知。老来自喜身无事，仰面西园得咏诗。","dynasty":"唐代","title":"寒食日看花"}
{"author":"王建","content":"官家有坏屋，居者愿离得。苟或幸其迁，回循任倾侧。若当君子住，一日还修饰。必使换榱楹，先须木端直。永令雀与鼠，无处求栖息。坚固传后人，从今勉劳力。以兹喻臣下，亦可成邦国。虽曰愚者词，将来幸无惑。","dynasty":"唐代","title":"坏屋"}
{"author":"王建","content":"江上数株桑枣树，自从离乱更荒凉。那堪旅馆经残腊，只把空书寄故乡。典尽客衣三尺雪，炼精诗句一头霜。故人多在芙蓉幕，应笑孜孜道未光。","dynasty":"唐代","tags":"冬天，思乡","title":"维扬冬末寄幕中二从事"}
{"author":"王建","content":"承恩新拜上将军，当直巡更近五云。天下表章经院过，宫中语笑隔墙闻。密封计策非时奏，别赐衣裳到处薰。向晚临阶看号簿，眼前风景任支分。","dynasty":"唐代","title":"赠郭将军"}
{"author":"王建","content":"扬州桥边少妇，长安城里商人。二年不得消息，各自拜鬼求神。","dynasty":"唐代","title":"杂曲歌辞江南三台四首其一"}
{"author":"王建","content":"嫁时明镜老犹在，黄金镂画双凤背。忆昔咸阳初买来，灯前自绣芙蓉带。十年不开一片铁，长向暗中梳白发。今日后床重照看，生死终当此长别。","dynasty":"唐代","title":"老妇叹镜"}
{"author":"王建","content":"上阳花木不曾秋，洛水穿宫处处流。画阁红楼宫女笑，玉箫金管路人愁。幔城入涧橙花发，玉辇登山桂叶稠。曾读列仙王母传，九天未胜此中游。","dynasty":"唐代","title":"上阳宫"}
{"author":"王建","content":"小叶稠枝粉压摧，暖风吹动鹤翎开。若无别事为留滞，应便抛家宿看来。","dynasty":"唐代","title":"于主簿厅看花"}
{"author":"王建","content":"使回高品满城传，亲见沂公在阵前。百里旗幡冲即断，两重衣甲射皆穿。探知点检兵应怯，算得新移栅未坚。营被数惊乘势破，将经频败遂生全。密招残寇防人觉，遥斩元凶恐自专。首让诸军无敢近，功归部曲不争先。开通州县斜连海，交割山河直到燕。战马散驱还逐草，肉牛齐散却耕田。府中独拜将军贵，门下兼分宰相权。唐史上头功第一，春风双节好朝天。","dynasty":"唐代","title":"寄贺田侍中东平功成"}
{"author":"王建","content":"子规啼不歇，到晓口应穿。况是不眠夜，声声在耳边。","dynasty":"唐代","title":"夜闻子规"}
{"author":"王建","content":"晚泊水边驿，柳塘初起风。蛙鸣蒲叶下，鱼入稻花中。去舍已云远，问程犹向东。近来多怨别，不与少年同。","dynasty":"唐代","title":"汴路水驿"}
{"author":"王建","content":"远将归，胜未别离时。在家相见熟，新归欢不足。去愿车轮迟，回思马蹄速。但令在舍相对贫，不向天涯金绕身。","dynasty":"唐代","title":"远将归"}
{"author":"王建","content":"腻如云母轻如粉，艳胜香黄薄胜蝉。点绿斜蒿新叶嫩，添红石竹晚花鲜。鸳鸯比翼人初帖，蛱蝶重飞样未传。况复萧郎有情思，可怜春日镜台前。","dynasty":"唐代","title":"题花子赠渭州陈判官"}
{"author":"王建","content":"世间娶容非娶妇，中庭牡丹胜松树。九衢大道人不行，走马奔车逐斜路。斜路行熟直路荒，东西岂是横太行。南楼弹弦北户舞，行人到此多回徨。头白如丝面如茧，亦学少年行不返。纵令自解思故乡，轮折蹄穿白日晚。谁将古曲换斜音，回取行人斜路心。","dynasty":"唐代","title":"斜路行"}
{"author":"王建","content":"田舍清明日，家家出火迟。白衫眠古巷，红索搭高枝。纱带生难结，铜钗重欲垂。斩新衣踏尽，还似去年时。","dynasty":"唐代","tags":"寒食节","title":"寒食"}
{"author":"王建","content":"自从江树秋，日日上江楼。梦见离珠浦，书来在桂州。不同鱼比目，终恨水分流。久不开明镜，多应是白头。","dynasty":"唐代","title":"横吹曲辞。望行人"}
{"author":"王建","content":"空城雀，何不飞来人家住，空城无人种禾黍。土间生子草间长，满地蓬蒿幸无主。近村虽有高树枝，雨中无食长苦饥。八月小儿挟弓箭，家家畏我田头飞。但能不出空城里，秋时百草皆有子。黄口黄口莫啾啾，长尔得成无横死。","dynasty":"唐代","title":"杂曲歌辞。空城雀"}
{"author":"王建","content":"年少平戎老学仙，表求骸骨乞生全。不堪腰下悬金印，已向云西寄玉田。旄节抱归官路上，公卿送到国门前。人间鸡犬同时去，遥听笙歌隔水烟。","dynasty":"唐代","title":"送唐大夫罢节归山"}
{"author":"王建","content":"县在华清宫北面，晓看楼殿正相当。庆云出处依时报，御果呈来每度尝。腊月近汤泉不冻，夏天临渭屋多凉。两衙早被官拘束，登阁巡溪亦属忙。","dynasty":"唐代","title":"昭应官舍书事"}
{"author":"王建","content":"夜山秋雨滴空廊，灯照堂前树叶光。对坐读书终卷后，自披衣被扫僧房。","dynasty":"唐代","title":"秋夜对雨寄石瓮寺二秀才"}
{"author":"王建","content":"精思堂上画三身，回作仙宫度美人。赐额御书金字贵，行香天乐羽衣新。空廊鸟啄花砖缝，小殿虫缘玉像尘。头白女冠犹说得，蔷薇不似已前春。","dynasty":"唐代","title":"题应圣观（观即李林甫旧宅）"}
{"author":"王建","content":"上阳宫到蓬莱殿，行宫岩岩遥相见。向前天子行幸多，马蹄车辙山川遍。当时州县每年修，皆留内人看玉案。禁兵夺得明堂后，长闭桃源与绮绣。开元歌舞古草头，梁州乐人世嫌旧。官家乏人作宫户，不泥宫墙斫宫树。两边仗屋半崩摧，夜火入林烧殿柱。休封中岳六十年，行宫不见人眼穿。","dynasty":"唐代","title":"行宫词"}
{"author":"王建","content":"宫棋布局不依经，黑白分明子数停。巡拾玉沙天汉晓，犹残织女两三星。","dynasty":"唐代","title":"夜看美人宫棋"}
{"author":"王建","content":"青山直绕凤城头，浐水斜分入御沟。新教内人唯射鸭，长随天子苑东游。","dynasty":"唐代","title":"御猎"}
{"author":"王建","content":"吟损秋天月不明，兰无香气鹤无声。自从东野先生死，侧近云山得散行。老松临死不生枝，东野先生早哭儿。但是洛阳城里客，家传一本杏殇诗。","dynasty":"唐代","title":"哭孟东野二首"}
{"author":"王建","content":"闻身强健且为，头白齿落难追。准拟百年千岁，能得几许多时。","dynasty":"唐代","title":"杂曲歌辞其四"}
{"author":"王建","content":"蓬莱正殿压金鳌，红日初生碧海涛。闲著五门遥北望，柘黄新帕御床高。殿前传点各依班，召对西来八诏蛮。上得青花龙尾道，侧身偷觑正南山。龙烟日暖紫瞳瞳，宣政门当玉殿风。五刻阁前卿相出，下帘声在半天中。白玉窗前起草臣，樱桃初赤赐尝新。殿头传语金阶远，只进词来谢圣人。内人对御叠花笺，绣坐移来玉案边。红蜡烛前呈草本，平明舁出阁门宣。千牛仗下放朝初，玉案傍边立起居。每日进来金凤纸，殿头无事不多书。延英引对碧衣郎，江砚宣毫各别床。天子下帘亲考试，宫人手里过茶汤。未明开著九重关，金画黄龙五色幡。直到银台排仗合，圣人三殿对西番。少年天子重边功，亲到凌烟画阁中。教觅勋臣写图本，长将殿里作屏风。丹凤楼门把火开，五云金辂下天来。阶前走马人宣尉，天子南郊一宿回。楼前立仗看宣赦，万岁声长拜舞齐。日照彩盘高百尺，飞仙争上取金鸡。集贤殿里图书满，点勘头边御印同。真迹进来依数字，别收锁在玉函中。秘殿清斋刻漏长，紫微宫女夜焚香。拜陵日近公卿发，卤簿分头入太常。新调白马怕鞭声，供奉骑来绕殿行。为报诸王侵早入，隔门催进打球名。对御难争第一筹，殿前不打背身球。内人唱好龟兹急，天子鞘回过玉楼。新衫一样殿头黄，银带排方獭尾长。总把玉鞭骑御马，绿鬃红额麝香香。罗衫叶叶绣重重，金凤银鹅各一丛。每遍舞时分两向，太平万岁字当中。鱼藻宫中锁翠娥，先皇行处不曾过。如今池底休铺锦，菱角鸡头积渐多。殿前明日中和节，连夜琼林散舞衣。传报所司分蜡烛，监开金锁放入归。五更三点索金车，尽放宫人出看花。仗下一时催立马，殿头先报内园家。城东北面望云楼，半下珠帘半上钩。骑马行人长远过，恐防天子在楼头。射生宫女宿红妆，把得新弓各自张。临上马时齐赐酒，男儿跪拜谢君王。新秋白兔大于拳，红耳霜毛趁草眠。天子不教人射杀，玉鞭遮到马蹄前。内鹰笼脱解红绦，斗胜争飞出手高。直上青云还却下，一双金爪掬花毛。竞渡船头掉采旗，两边溅水湿罗衣。池东争向池西岸，先到先书上字归。灯前飞入玉阶虫，未卧常闻半夜钟。看著中元斋日到，自盘金线绣真容。红灯睡里唤春云，云上三更直宿分。金砌雨来行步滑，两人抬起隐花裙。一时起立吹箫管，得宠人来满殿迎。整顿衣裳皆著却，舞头当拍第三声。琵琶先抹六么头，小管丁宁侧调愁。半夜美人双唱起，一声声出凤凰楼。春池日暖少风波，花里牵船水上歌。遥索剑南新样锦，东宫先钓得鱼多。十三初学擘箜篌，弟子名中被点留。昨日教坊新进入，并房宫女与梳头。红蛮杆拨贴胸前，移坐当头近御筵。用力独弹金殿响，凤凰飞下四条弦。春风吹雨洒旗竿，得出深宫不怕寒。夸道自家能走马，团中横过觅人看。粟金腰带象牙锥，散插红翎玉突枝。旋猎一边还引马，归来鸡兔绕鞍垂。云驳花骢各试行，一般毛色一般缨。殿前来往重骑过，欲得君王别赐名。每夜停灯熨御衣，银熏笼底火霏霏。遥听帐里君王觉，上直钟声始得归。因吃樱桃病放归，三年著破旧罗衣。内中人识从来去，结得金花上贵妃。欲迎天子看花去，下得金阶却悔行。恐见失恩人旧院，回来忆著五弦声。往来旧院不堪修，近敕宣徽别起楼。闻有美人新进入，六宫未见一时愁。自夸歌舞胜诸人，恨未承恩出内频。连夜宫中修别院，地衣帘额一时新。闷来无处可思量，旋下金阶旋忆床。收得山丹红蕊粉，镜前洗却麝香黄。蜂须蝉翅薄松松，浮动搔头似有风。一度出时抛一遍，金条零落满函中。合暗报来门锁了，夜深应别唤笙歌。房房下著珠帘睡，月过金阶白露多。御厨不食索时新，每见花开即苦春。白日卧多娇似病，隔帘教唤女医人。丛丛洗手绕金盆，旋拭红巾入殿门。众里遥抛新摘子，在前收得便承恩。御池水色春来好，处处分流白玉渠。密奏君王知入月，唤人相伴洗裙裾。移来女乐部头边，新赐花檀木五弦。缏得红罗手帕子，中心细画一双蝉。新晴草色绿温暾，山雪初消渐出浑。今日踏青归校晚，传声留著望春门。两楼相换珠帘额，中尉明朝设内家。一样金盘五千面，红酥点出牡丹花。尽送春来出内家，记巡传把一枝花。散时各自烧红烛，相逐行归不上车。家常爱著旧衣裳，空插红梳不作妆。忽地下阶裙带解，非时应得见君王。别敕教歌不出房，一声一遍奏君王。再三博士留残拍，索向宣徽作彻章。行中第一争先舞，博士傍边亦被欺。忽觉管弦偷破拍，急翻罗袖不教知。私缝黄帔舍钗梳，欲得金仙观里居。近被君王知识字，收来案上检文书。月冷江清近猎时，玉阶金瓦雪澌澌。浴堂门外抄名入，公主家人谢面脂。未承恩泽一家愁，乍到宫中忆外头。求守管弦声款逐，侧商调里唱伊州。东风泼火雨新休，舁尽春泥扫雪沟。走马犊车当御路，汉阳宫主进鸡球。风帘水阁压芙蓉，四面钩栏在水中。避热不归金殿宿，秋河织女夜妆红。圣人生日明朝是，私地教人属内监。自写金花红榜子，前头先进凤凰衫。避暑昭阳不掷卢，井边含水喷鸦雏。内中数日无呼唤，拓得滕王蛱蝶图。内宴初秋入二更，殿前灯火一天明。中宫传旨音声散，诸院门开触处行。玉蝉金雀三层插，翠髻高丛绿鬓虚。舞处春风吹落地，归来别赐一头梳。树叶初成鸟护窠，石榴花里笑声多。众中遗却金钗子，拾得从他要赎么。小殿初成粉未乾，贵妃姊妹自来看。为逢好日先移入，续向街西索牡丹。内人相续报花开，准拟君王便看来。逢着五弦琴绣袋，宜春院里按歌回。巡吹慢遍不相和，暗数看谁曲校多。明日梨花园里见，先须逐得内家歌。黄金合里盛红雪，重结香罗四出花。一一傍边书敕字，中官送与大臣家。未明东上阁门开，排仗声从后殿来。阿监两边相对立，遥闻索马一时回。宫人早起笑相呼，不识阶前扫地夫。乞与金钱争借问，外头还似此间无。小随阿姊学吹笙，见好君王赐与名。夜拂玉床朝把镜，黄金殿外不教行。日高殿里有香烟，万岁声长动九天。妃子院中初降诞，内人争乞洗儿钱。宫花不共外花同，正月长生一半红。供御樱桃看守别，直无鸦鹊到园中。殿前铺设两边楼，寒食宫人步打球。一半走来争跪拜，上棚先谢得头筹。太仪前日暖房来，嘱向朝阳乞药栽。敕赐一窠红踯躅，谢恩未了奏花开。御前新赐紫罗襦，步步金阶上软舆。宫局总来为喜乐，院中新拜内尚书。鹦鹉谁教转舌关，内人手里养来奸。语多更觉承恩泽，数对君王忆陇山。分朋闲坐赌樱桃，收却投壶玉腕劳。各把沈香双陆子，局中斗累阿谁高。禁寺红楼内里通，笙歌引驾夹城东。裹头宫监堂前立，手把牙鞘竹弹弓。春风院院落花堆，金锁生衣掣不开。更筑歌台起妆殿，明朝先进画图来。舞来汗湿罗衣彻，楼上人扶下玉梯。归到院中重洗面，金花盆里泼银泥。宿妆残粉未明天，总立昭阳花树边。寒食内人长白打，库中先散与金钱。众中偏得君王笑，偷把金箱笔砚开。书破红蛮隔子上，旋推当直美人来。教遍宫娥唱遍词，暗中头白没人知。楼中日日歌声好，不问从初学阿谁。青楼小妇砑裙长，总被抄名入教坊。春设殿前多队舞，朋头各自请衣裳。水中芹叶土中花，拾得还将避众家。总待别人般数尽，袖中拈出郁金芽。玉箫改调筝移柱，催换红罗绣舞筵。未戴柘枝花帽子，两行宫监在帘前。窗窗户户院相当，总有珠帘玳瑁床。虽道君王不来宿，帐中长是炷牙香。雨入珠帘满殿凉，避风新出玉盆汤。内人恐要秋衣着，不住熏笼换好香。金吾除夜进傩名，画袴朱衣四队行。院院烧灯如白日，沈香火底坐吹笙。树头树底觅残红，一片西飞一片东。自是桃花贪结子，错教人恨五更风。金殿当头紫阁重，仙人掌上玉芙蓉。太平天子朝迎日，五色云车驾六龙。鸳鸯瓦上瞥然声，昼寝宫娥梦里惊。元是我王金弹子，海棠花下打流莺。忽地金舆向月陂，内人接著便相随。却回龙武军前过，当处教开卧鸭池。画作天河刻作牛，玉梭金镊采桥头。每年宫里穿针夜，敕赐诸亲乞巧楼。春来睡困不梳头，懒逐君王苑北游。暂向玉花阶上坐，簸钱赢得两三筹。步行送入长门里，不许来辞旧院花。只恐他时身到此，乞恩求赦放还家。缣罗不著索轻容，对面教人染退红。衫子成来一遍出，明朝半片在园中。弹棋玉指两参差，背局临虚斗著危。先打角头红子落，上三金字半边垂。后宫宫女无多少，尽向园中笑一团。舞蝶落花相觅著，春风共语亦应难。宛转黄金白柄长，青荷叶子画鸳鸯。把来不是呈新样，欲进微风到御床。供御香方加减频，水沈山麝每回新。内中不许相传出，已被医家写与人。药童食后送云浆，高殿无风扇少凉。每到日中重掠鬓，衩衣骑马绕宫廊。","dynasty":"唐代","tags":"女子，宫怨","title":"宫词一百首"}
{"author":"王建","content":"五女誓终养，贞孝内自持。兔丝自萦纡，不上青松枝。晨昏在亲傍，闲则读书诗。自得圣人心，不因儒者知。少年绝音华，贵绝父母词。素钗垂两髦，短窄古时衣。行成闻四方，征诏环珮随。同时入皇宫，联影步玉墀。乡中尚其风，重为修茅茨。圣朝有良史，将此为女师。","dynasty":"唐代","title":"宋氏五女（若芬五女：若华、若昭、若伦、若宪、若茵）"}
{"author":"王建","content":"团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。","dynasty":"唐代","tags":"宋词三百首，婉约，乐府，咏物，感慨，时光","title":"宫中调笑·团扇"}
{"author":"王建","content":"月初生，居人见月一月行。行行一年十二月，强半马上看盈缺。百年欢乐能几何，在家见少行见多。不缘衣食相驱遣，此身谁愿长奔波。箧中有帛仓有粟，岂向天涯走碌碌。家人见月望我归，正是道上思家时。","dynasty":"唐代","title":"行见月"}
{"author":"王建","content":"毒蛇在肠疮满背，去年别家今别弟。马头对哭各东西，天边柳絮无根蒂。","dynasty":"唐代","title":"别曲"}
{"author":"王建","content":"嫁时明镜老犹在，黄金镂画双凤背。忆昔咸阳初买来，灯前自绣芙蓉带。十年不开一片铁，长向暗中梳白发。今日后床重照看，生死终当此长别。","dynasty":"唐代","title":"老妇叹镜"}
{"author":"王建","content":"拟报平生未杀身，难离门馆起居频。不看匣里钗头古，犹恋机中锦样新。一旦甘为漳岸老，全家却作杜陵人。朝天路在骊山下，专望红旗拜旧尘。","dynasty":"唐代","title":"留别田尚书"}
{"author":"王建","content":"皇帝施钱修此院，半居天上半人间。丹梯暗出三重阁，古像斜开一面山。松柏自穿空地少，川原不税小僧闲。行香天使长相续，早起离城日午还。","dynasty":"唐代","title":"题柱国寺"}
{"author":"王建","content":"虫声四野合，月色满城白。家家闭户眠，行人发孤驿。离家尚苦热，衣服唯轻绤。时节忽复迁，秋风彻经脉。人睡落堑辙，马惊入芦荻。慰远时问程，惊昏忽摇策。从军岂云乐，忧患常萦积。唯愿在贫家，团圆过朝夕。","dynasty":"唐代","title":"早发金堤驿"}
{"author":"王建","content":"去者如弊帷，来者如新衣。鲜华非久长，色落还弃遗。讵知行者夭，岂悟壮者衰。区区未死间，回面相是非。好闻苦不乐，好视忽生疵。乃明万物情，皆逐人心移。古今尽如此，达士将何为。","dynasty":"唐代","title":"喻时"}
{"author":"王建","content":"知得清名二十年，登山上坂乞新篇。除书近拜侍臣去，空院鸟啼风竹前。","dynasty":"唐代","title":"寻补阙旧宅"}
{"author":"王建","content":"此花名价别，开艳益皇都。香遍苓菱死，红烧踯躅枯。软光笼细脉，妖色暖鲜肤。满蕊攒黄粉，含棱缕绛苏。好和薰御服，堪画入宫图。晚态愁新妇，残妆望病夫。教人知个数，留客赏斯须。一夜轻风起，千金买亦无。","dynasty":"唐代","tags":"咏物，写花，惜花，牡丹","title":"赏牡丹"}
{"author":"王建","content":"弟子部中留一色，听风听水作霓裳。散声未足重来授，直到床前见上皇。中管五弦初半曲，遥教合上隔帘听。一声声向天头落，效得仙人夜唱经。自直梨园得出稀，更番上曲不教归。一时跪拜霓裳彻，立地阶前赐紫衣。旋翻新谱声初足，除却梨园未教人。宣与书家分手写，中官走马赐功臣。伴教霓裳有贵妃，从初直到曲成时。日长耳里闻声熟，拍数分毫错总知。弦索摐摐隔彩云，五更初发一山闻。武皇自送西王母，新换霓裳月色裙。敕赐宫人澡浴回，遥看美女院门开。一山星月霓裳动，好字先从殿里来。传呼法部按霓裳，新得承恩别作行。应是贵妃楼上看，内人舁下彩罗箱。朝元阁上山风起，夜听霓裳玉露寒。宫女月中更替立，黄金梯滑并行难。知向华清年月满，山头山底种长生。去时留下霓裳曲，总是离宫别馆声。","dynasty":"唐代","title":"舞曲歌辞。霓裳辞十首"}
{"author":"王建","content":"江上风翛翛，竹间湘水流。日夜桂花落，行人去悠悠。复见离别处，虫声阴雨秋。处处江草绿，行人发潇湘。潇湘回雁多，日夜思故乡。春梦不知数，空山兰蕙芳。","dynasty":"唐代","title":"江南杂体二首"}
{"author":"王建","content":"自誇歌舞胜诸人，恨未承恩出内频。连夜宫中修别院，地衣帘额一时新。","dynasty":"唐代","title":"宫词一百首其四十"}
{"author":"王建","content":"宛宛转转胜上纱，红红绿绿苑中花。纷纷泊泊夜飞鸦，寂寂寞寞离人家。","dynasty":"唐代","title":"宛转词"}
{"author":"王建","content":"去路何词见六亲，手中刀尺不如人。可怜池阁秋风夜，愁绿娇红一遍新。","dynasty":"唐代","title":"路中上田尚书"}
{"author":"王建","content":"辉天复耀地，再为歌咏始。素传学道徒，清门有君子。文涧泻潺潺，德峰来垒垒。两京二十年，投食公卿间。封章既不下，故旧多惭颜。卖马市耕牛，却归湘浦山。麦收蚕上簇，衣食应丰足。碧涧伴僧禅，秋山对雨宿。且欢身体适，幸免缨组束。上宰镇荆州，敬重同岁游。欢逢通世友，简授画戎筹。迟迟就公食，怆怆别野裘。主人开宴席，礼数无形迹。醉笑或颠吟，发谈皆损益。临甃理芳鲜，升堂引宾客。早岁慕嘉名，远思今始平。孔门忝同辙，潘馆幸诸甥。自知再婚娶，岂望为亲情。欣欣还切切，又二千里别。楚笔防寄书，蜀茶忧远热。关山足重叠，会合何时节。莫叹各从军，且愁岐路分。美人停玉指，离瑟不中闻。争向巴山夜，猿声满碧云。","dynasty":"唐代","title":"荆南赠别李肇著作转韵诗"}
{"author":"王建","content":"二年同在华清下，入县门中最近邻。替饮觥筹知户小，助成书屋见家贫。夜棋临散停分客，朝浴先回各送人。僮仆使来传语熟，至今行酒校殷勤。","dynasty":"唐代","title":"书赠旧浑二曹长"}
{"author":"王建","content":"扬州桥边少妇，长安城里商人。二年不得消息，各自拜鬼求神。","dynasty":"唐代","title":"杂曲歌辞江南三台四首其一"}
{"author":"王建","content":"衰门海内几多人，满眼公卿总不亲。四授官资元七品，再经婚娶尚单身。图书亦为频移尽，兄弟还因数散贫。独自在家长似客，黄昏哭向野田春。","dynasty":"唐代","title":"自伤"}
{"author":"王建","content":"上阳宫到蓬莱殿，行宫岩岩遥相见。向前天子行幸多，马蹄车辙山川遍。当时州县每年修，皆留内人看玉案。禁兵夺得明堂后，长闭桃源与绮绣。开元歌舞古草头，梁州乐人世嫌旧。官家乏人作宫户，不泥宫墙斫宫树。两边仗屋半崩摧，夜火入林烧殿柱。休封中岳六十年，行宫不见人眼穿。","dynasty":"唐代","title":"行宫词"}
{"author":"王建","content":"人家少能留我屋，客有新浆马有粟。远行僮仆应苦饥，新妇厨中炊欲熟。不嫌田家破门户，蚕房新泥无风土。行人但饮莫畏贫。明府上来何苦辛。丁宁回语屋中妻，有客勿令儿夜啼。双冢直西有县路，我教丁男送君去。","dynasty":"唐代","title":"田家留客"}
{"author":"王建","content":"天清漏长霜泊泊，兰绿收荣桂膏涸。高楼云鬟弄婵娟，古瑟暗断秋风弦。玉关遥隔万里道，金刀不翦双泪泉。香囊火死香气少，向帷合眼何时晓。城乌作营啼野月，秦川少妇生离别。秋灯向壁掩洞房，良人此夜直明光。天河悠悠漏水长，南楼北斗两相当。","dynasty":"唐代","title":"杂曲歌辞。秋夜曲二首"}
{"author":"王建","content":"空城雀，何不飞来人家住，空城无人种禾黍。土间生子草间长，满地蓬蒿幸无主。近村虽有高树枝，雨中无食长苦饥。八月小儿挟弓箭，家家畏我田头飞。但能不出空城里，秋时百草皆有子。黄口黄口莫啾啾，长尔得成无横死。","dynasty":"唐代","title":"杂曲歌辞。空城雀"}
{"author":"王建","content":"主人昔专城，城南起高亭。贵与宾客游，工者夜不宁。酒食宴圃人，栽接望早成。经年使家僮，远道求异英。郡中暂闲暇，绕树引诸生。开泉浴山禽，为爱山中声。世间事难保，一日各徂征。死生不相及，花落实方荣。我来至此中，守吏非本名。重君昔为主，相与下马行。旧岛日日摧，池水不复清。岂无后人赏，所贵手自营。浇酒向所思，风起如有灵。此去不重来，重来伤我形。","dynasty":"唐代","title":"主人故亭"}
{"author":"王建","content":"和雪翻营一夜行，神旗冻定马无声。遥看火号连营赤，知是先锋已上城。旗幡四面下营稠，手诏频来老将忧。每日城南空挑战，不知生缚入唐州。","dynasty":"唐代","title":"赠李愬仆射二首"}
{"author":"王建","content":"池北池南草绿，殿前殿后花红。天子千年万岁，未央明月清风。","dynasty":"唐代","title":"杂曲歌辞其二"}
{"author":"王建","content":"知得清名二十年，登山上坂乞新篇。除书近拜侍臣去，空院鸟啼风竹前。","dynasty":"唐代","title":"寻补阙旧宅"}
{"author":"王建","content":"昔闻著征戍，三年一还乡。今来不换兵，须死在战场。念子无气力，徒学事戎行。少年得生还，有同堕穹苍。自去报尔家，再行上高堂。尔弟修废枥，尔母缝新裳。恍恍恐不真，犹未苦承望。每日空出城，畏渴携壶浆。安得缩地经，忽使在我傍。亦知远行劳，人悴马玄黄。慎莫多停留，苦我居者肠。","dynasty":"唐代","title":"闻故人自征戍回"}
{"author":"王建","content":"长长南山松，短短北涧杨。俱承日月照，幸免斤斧伤。去年与子别，诚言暂还乡。如何弃我去，天路忽腾骧。谁谓有双目，识貌不识肠。岂知心内乖，著我薜萝裳。寻君向前事，不叹今异翔。往往空室中，寤寐说珪璋。十年居此溪，松桂日苍苍。自从无佳人，山中不辉光。尽弃所留药，亦焚旧草堂。还君誓已书，归我学仙方。既为参与辰，各愿不相望。始终名利途，慎勿罹咎殃。","dynasty":"唐代","title":"山中寄及第故人"}
{"author":"王建","content":"渐老风光不著人，花溪柳陌早逢春。近来行到门前少，趁暖闲眠似病人。","dynasty":"唐代","title":"早春书情"}
{"author":"王建","content":"见说长沙去，无亲亦共愁。阴云鬼门夜，寒雨瘴江秋。水国山魈引，蛮乡洞主留。渐看归处远，垂白住炎州。","dynasty":"唐代","title":"送流人"}
{"author":"王建","content":"百战一身在，相逢白发生。何时得乡信，每日算归程。走马登寒垄，驱羊入废城。羌笳三两曲，人醉海西营。","dynasty":"唐代","title":"塞上逢故人"}
{"author":"王建","content":"皇帝施钱修此院，半居天上半人间。丹梯暗出三重阁，古像斜开一面山。松柏自穿空地少，川原不税小僧闲。行香天使长相续，早起离城日午还。","dynasty":"唐代","title":"题柱国寺"}
{"author":"王建","content":"少年因病离天仗，乞得归家自养身。买断竹溪无别主，散分泉水与新邻。山头鹿下长惊犬，池面鱼行不怕人。乡使到来常款语，还闻世上有功臣。","dynasty":"唐代","title":"题金家竹溪"}
{"author":"王建","content":"良人朝早半夜起，樱桃如珠露如水。下堂把火送郎回，移枕重眠晓窗里。","dynasty":"唐代","title":"春词"}
{"author":"王建","content":"鱼藻池边射鸭，芙蓉园里看花。日色柘袍相似，不著红鸾扇遮。池北池南草绿，殿前殿后花红。天子千年万岁，未央明月清风。","dynasty":"唐代","title":"杂曲歌辞。宫中三台二首"}
{"author":"王建","content":"凤凰楼阁连宫树，天子崔郎自爱贫。金埒减添栽药地，玉鞭平与卖书人。家中弦管听常少，分外诗篇看即新。一月一回陪内宴，马蹄犹厌踏香尘。","dynasty":"唐代","title":"赠崔礼驸马"}
{"author":"王建","content":"终日自缠绕，此身无适缘。万愁生旅夜，百病凑衰年。少睡憎明屋，慵行待暖天。痒头梳有虱，风耳炙闻蝉。摇白方多错，回金法不全。家贫何所恋，时在老僧边。","dynasty":"唐代","title":"照镜"}
{"author":"王建","content":"夜久叶露滴，秋虫入户飞。卧多骨髓冷，起覆旧绵衣。","dynasty":"唐代","tags":"秋天，夜晚，抒情","title":"秋夜"}
{"author":"王建","content":"妾思常悬悬，君行复绵绵。征途向何处，碧海与青天。岁久自有念，谁令长在边。少年若不归，兰室如黄泉。","dynasty":"唐代","title":"思远人"}
{"author":"王建","content":"半夜思家睡里愁，雨声落落屋檐头。照泥星出依前黑，淹烂庭花不肯休。","dynasty":"唐代","title":"听雨（一作司空图诗）"}
{"author":"王建","content":"休看小字大书名，向日持经眼却明。时过无心求富贵，身闲不梦见公卿。因寻寺里薰辛断，自别城中礼数生。斜月照房新睡觉，西峰半夜鹤来声。","dynasty":"唐代","title":"村居即事"}
{"author":"王建","content":"良人朝早半夜起，樱桃如珠露如水。下堂把火送郎回，移枕重眠晓窗里。","dynasty":"唐代","title":"春词"}
{"author":"王建","content":"团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。胡蝶，胡蝶，飞上金枝玉叶。君前对舞春风，百叶桃花树红。红树，红树，燕语莺啼日暮。罗袖，罗袖，暗舞春风依旧。遥看歌舞玉楼，好日新妆坐愁。愁坐，愁坐，一世虚生虚过。杨柳，杨柳，日暮白沙渡口。船头江水茫茫，商人少妇断肠。肠断，肠断，鹧鸪夜飞失伴。","dynasty":"唐代","title":"调笑令/宫中调笑"}
{"author":"王建","content":"上阳花木不曾秋，洛水穿宫处处流。画阁红楼宫女笑，玉箫金管路人愁。幔城入涧橙花发，玉辇登山桂叶稠。曾读列仙王母传，九天未胜此中游。","dynasty":"唐代","title":"上阳宫"}
{"author":"王建","content":"可怜孔雀初得时，美人为尔别开池。池边凤凰作伴侣，羌声鹦鹉无言语。雕笼玉架嫌不栖，夜夜思归向南舞。如今憔悴人见恶，万里更求新孔雀。热眠雨水饥拾虫，翠尾盘泥金彩落。多时人养不解飞，海山风黑何处归。","dynasty":"唐代","title":"伤韦令孔雀词"}
{"author":"王建","content":"远投人宿趁房迟，僮仆伤寒马亦饥。为客悠悠十月尽，庄头栽竹已过时。","dynasty":"唐代","title":"初冬旅游"}
{"author":"王建","content":"五更先起玉阶东，渐入千门万户中。总向高楼吹舞袖，秋风还不及春风。","dynasty":"唐代","title":"未央风"}
{"author":"王建","content":"鸟声愁雨似秋天，病客思家一向眠。草馆门临广州路，夜闻蛮语小江边。","dynasty":"唐代","title":"江馆对雨"}
{"author":"王建","content":"岭头分界候，一半属湘潭。水驿门旗出，山恋洞主参。辟邪犀角重，解酒荔枝甘。莫叹京华远，安南更有南。","dynasty":"唐代","title":"送严大夫赴桂州"}
{"author":"王建","content":"枯桂衰兰一遍春，唯将道德定君臣。施行圣泽山川润，图画天文彩色新。开阁覆看祥瑞历，封名直进薜萝人。应怜老病无知己，自别溪中满鬓尘。","dynasty":"唐代","title":"上崔相公"}
{"author":"王建","content":"远客无主人，夜投邯郸市。飞蛾绕残烛，半夜人醉起。垆边酒家女，遗我缃绮被。合成双凤花，宛转不相离。纵令颜色改，勿遣合欢异。一念始为难，万金谁足贵。门前长安道，去者如流水。晨风群鸟翔，裴回别离此。","dynasty":"唐代","title":"邯郸主人"}
{"author":"王建","content":"空城雀，何不飞来人家住，空城无人种禾黍。土间生子草间长，满地蓬蒿幸无主。近村虽有高树枝，雨中无食长苦饥。八月小儿挟弓箭，家家畏我田头飞。但能不出空城里，秋时百草皆有子。黄口黄口莫啾啾，长尔得成无横死。","dynasty":"唐代","title":"杂曲歌辞。空城雀"}
{"author":"王建","content":"谢恩新入凤凰城，乱定相逢合眼明。千万求方好将息，杏花寒食的同行。","dynasty":"唐代","title":"留别张广文"}
{"author":"王建","content":"五女誓终养，贞孝内自持。兔丝自萦纡，不上青松枝。晨昏在亲傍，闲则读书诗。自得圣人心，不因儒者知。少年绝音华，贵绝父母词。素钗垂两髦，短窄古时衣。行成闻四方，徵诏环佩随。同时入皇宫，联影步玉墀。乡中尚其风，重为修茅茨。圣朝有良史，将此为女师。","dynasty":"唐代","title":"宋氏五女"}
{"author":"王建","content":"回灯正衣裳，出户星未稀。堂前候姑起，环珮生晨辉。暗池光幂zx，密树花葳蕤。九城钟漏绝，遥听直郎归。","dynasty":"唐代","title":"早起"}
{"author":"王建","content":"别后知君在楚城，扬州寺里觅君名。西江水阔吴山远，却打船头向北行。","dynasty":"唐代","title":"扬州寻张籍不见"}
{"author":"王建","content":"终日自缠绕，此身无适缘。万愁生旅夜，百病凑衰年。少睡憎明屋，慵行待暖天。痒头梳有虱，风耳炙闻蝉。摇白方多错，回金法不全。家贫何所恋，时在老僧边。","dynasty":"唐代","title":"照镜"}
{"author":"王建","content":"五女誓终养，贞孝内自持。兔丝自萦纡，不上青松枝。晨昏在亲傍，闲则读书诗。自得圣人心，不因儒者知。少年绝音华，贵绝父母词。素钗垂两髦，短窄古时衣。行成闻四方，徵诏环佩随。同时入皇宫，联影步玉墀。乡中尚其风，重为修茅茨。圣朝有良史，将此为女师。","dynasty":"唐代","title":"宋氏五女"}
{"author":"王建","content":"鸡鸣村舍遥，花发亦萧条。野竹初生笋，溪田未得苗。家贫僮仆瘦，春冷菜蔬焦。甘分长如此，无名在圣朝。","dynasty":"唐代","title":"原上新居十三首其四"}
{"author":"王建","content":"寒食家家出古城，老人看屋少年行。丘垄年年无旧道，车徒散行入衰草。牧儿驱牛下冢头，畏有家人来洒扫。远人无坟水头祭，还引妇姑望乡拜。三日无火烧纸钱，纸钱那得到黄泉。但看垄上无新土，此中白骨应无主。","dynasty":"唐代","title":"寒食行"}
{"author":"王建","content":"龙烟日暖紫曈曈，宣政门当玉殿风。五刻阁前卿相出，下帘声在半天中。","dynasty":"唐代","title":"宫词一百首其三"}
{"author":"王建","content":"一方新地隔河烟，曾接诸生听管弦。却忆去年寒食会，看花犹在水堂前。","dynasty":"唐代","title":"上田仆射"}
{"author":"王建","content":"合欢叶堕梧桐秋，鸳鸯背飞水分流。少年使我忽相弃。雌号雄鸣夜悠悠。夜长月没虫切切，冷风入房灯焰灭。若知中路各西东，彼此不忘同心结。收取头边蛟龙枕，留著箱中双雉裳。我今焚却旧房物，免使他人登尔床。","dynasty":"唐代","title":"赠离曲"}
{"author":"王建","content":"谢恩新入凤凰城，乱定相逢合眼明。千万求方好将息，杏花寒食的同行。","dynasty":"唐代","title":"留别张广文"}
{"author":"王建","content":"最是城中闲静处，更回门向寺前开。云山且喜重重见，亲故应须得得来。借倩学生排药合，留连处士乞松栽。自君移到无多日，墙上人名满绿苔。","dynasty":"唐代","title":"洛中张籍新居"}
{"author":"王建","content":"和雪翻营一夜行，神旗冻定马无声。遥看火号连营赤，知是先锋已上城。旗幡四面下营稠，手诏频来老将忧。每日城南空挑战，不知生缚入唐州。","dynasty":"唐代","title":"赠李愬仆射二首"}
{"author":"王建","content":"盘磴回廊古塔深，紫芝红药入云寻。晚吹箫管秋山里，引得獮猴出象林。","dynasty":"唐代","title":"元太守同游七泉寺"}
{"author":"王建","content":"花开草复秋，云水自悠悠。因醉暂无事，在山难免愁。遇晴须看月，斗健且登楼。暗想山中伴，如今尽白头。","dynasty":"唐代","title":"醉后忆山中故人"}
{"author":"王建","content":"人家少能留我屋，客有新浆马有粟。远行僮仆应苦饥，新妇厨中炊欲熟。不嫌田家破门户，蚕房新泥无风土。行人但饮莫畏贫。明府上来何苦辛。丁宁回语屋中妻，有客勿令儿夜啼。双冢直西有县路，我教丁男送君去。","dynasty":"唐代","title":"田家留客"}
{"author":"王建","content":"鄱阳太守是真人，琴在床头箓在身。曾向先皇边谏事，还应上帝处称臣。养生自有年支药，税户应停月进银。净扫水堂无侍女，下街唯共鹤殷勤。","dynasty":"唐代","title":"送吴谏议上饶州"}
{"author":"王建","content":"青山直绕凤城头，浐水斜分入御沟。新教内人唯射鸭，长随天子苑东游。","dynasty":"唐代","title":"御猎"}
{"author":"王建","content":"蚕欲老，箔头作茧丝皓皓。场宽地高风日多，不向中庭z4蒿草。神蚕急作莫悠扬，年来为尔祭神桑。但得青天不下雨，上无苍蝇下无鼠。新妇拜簇愿茧稠，女洒桃浆男打鼓。三日开箔雪团团，先将新茧送县官。已闻乡里催织作，去与谁人身上著。","dynasty":"唐代","title":"簇蚕辞"}
{"author":"王建","content":"旌旗坐镇蜀江雄，帝命重开旧閤崇。褒贬唐书天历上，捧持尧日庆云中。孤情迥出鸾皇远，健思潜搜海岳空。长得萧何为国相，自西流水尽朝宗。","dynasty":"唐代","title":"上武元衡相公"}
{"author":"王建","content":"各为四方人，此地同事师。业成有先后，不得长相随。出林多道路，缘冈复绕陂。念君辛苦行，令我形体疲。黄叶堕车前，四散当此时。亭上夜萧索，山风水离离。","dynasty":"唐代","title":"送同学故人"}
{"author":"王建","content":"中庭地白树栖鸦，冷露无声湿桂花。今夜月明人尽望，不知秋思落谁家。","dynasty":"唐代","tags":"中秋节，月亮，思乡","title":"十五夜望月寄杜郎中"}
{"author":"王建","content":"子规啼不歇，到晓口应穿。况是不眠夜，声声在耳边。","dynasty":"唐代","title":"夜闻子规"}
{"author":"王建","content":"休师竹林北，空可两三间。虽爱独居好，终来相伴闲。犹嫌近前树，为碍看南山。的有深耕处，春初须早还。","dynasty":"唐代","title":"过赵居士拟置草堂处所"}
{"author":"王建","content":"为病比来浑断绝，缘花不免却知闻。从来事事关身少，主领春风只在君。","dynasty":"唐代","title":"对酒"}
{"author":"王建","content":"和雪翻营一夜行，神旗冻定马无声。遥看火号连营赤，知是先锋已上城。旗幡四面下营稠，手诏频来老将忧。每日城南空挑战，不知生缚入唐州。","dynasty":"唐代","title":"赠李愬仆射二首"}
{"author":"王建","content":"杨柳宫前忽地春，在先惊动探春人。晓来唯欠骊山雨，洗却枝头绿上尘。","dynasty":"唐代","tags":"柳树","title":"华清宫前柳"}
{"author":"王建","content":"去秋送衣渡黄河，今秋送衣上陇坂。妇人不知道径处，但问新移军近远。半年著道经雨湿，开笼见风衣领急。旧来十月初点衣，与郎著向营中集。絮时厚厚绵纂纂，贵欲征人身上暖。愿身莫著裹尸归，愿妾不死长送衣。","dynasty":"唐代","title":"送衣曲"}
{"author":"王建","content":"月明中庭捣衣石，掩帷下堂来捣帛。妇姑相对神力生，双揎白腕调杵声。高楼敲玉节会成，家家不睡皆起听。秋天丁丁复冻冻，玉钗低昂衣带动。夜深月落冷如刀，湿著一双纤手痛。回编易裂看生熟，鸳鸯纹成水波曲。重烧熨斗帖两头，与郎裁作迎寒裘。","dynasty":"唐代","title":"捣衣曲（一作送衣曲）"}
{"author":"王建","content":"一东一西垄头水，一聚一散天边霞。一来一去道上客，一颠一倒池中麻。","dynasty":"唐代","title":"古谣"}
{"author":"王建","content":"月初生，居人见月一月行。行行一年十二月，强半马上看盈缺。百年欢乐能几何，在家见少行见多。不缘衣食相驱遣，此身谁愿长奔波。箧中有帛仓有粟，岂向天涯走碌碌。家人见月望我归，正是道上思家时。","dynasty":"唐代","title":"行见月"}
{"author":"王建","content":"我家家西老棠树，须晴即晴雨即雨。四时八节上杯盘，愿神莫离神处所。男不着丁女在舍，官事上下无言语。老身长健树婆娑，万岁千年作神主。","dynasty":"唐代","title":"神树词"}
{"author":"王建","content":"渡头恶天两岸远，波涛塞川如叠坂。幸无白刃驱向前，何用将身自弃捐。蛟龙啮尸鱼食血，黄泥直下无青天。男儿纵轻妇人语，惜君性命还须取。妇人无力挽断衣，舟沉身死悔难追。公无渡河公自为。","dynasty":"唐代","title":"相和歌辞。公无渡河"}
{"author":"王建","content":"精卫谁教尔填海，海边石子青磊磊。但得海水作枯池，海中鱼龙何所为。口穿岂为空衔石，山中草木无全枝。朝在树头暮海里，飞多羽折时堕水。高山未尽海未平，愿我身死子还生。","dynasty":"唐代","title":"精卫词"}
{"author":"王建","content":"河亭收酒器，语尽各西东。回首不相见，行车秋雨中。","dynasty":"唐代","title":"送人"}
{"author":"王建","content":"水面细风生，菱歌慢慢声。客亭临小市，灯火夜妆明。","dynasty":"唐代","title":"江馆"}
{"author":"王建","content":"雨中梨果病，每树无数个。小儿出入看，一半鸟啄破。","dynasty":"唐代","title":"园果"}
{"author":"王建","content":"野桂香满溪，石莎寒覆水。爱此南涧头，终日潺湲里。","dynasty":"唐代","tags":"山水，写景，抒情，喜爱","title":"南涧"}
{"author":"王建","content":"欲明天色白漫漫，打叶穿帘雪未干。薄落阶前人踏尽，差池树里鸟衔残。旋销迎暖沾墙少，斜舞遮春到地难。劳动更裁新样绮，红灯一夜剪刀寒。","dynasty":"唐代","title":"酬于汝锡晓雪见寄"}
{"author":"王建","content":"平阳池馆枕秦川，门锁南山一朵烟。素柰花开西子面，绿榆枝散沈郎钱。装檐玳瑁随风落，傍岸逐暖眠。寂寞空馀歌舞地，玉箫声绝凤归天。","dynasty":"唐代","title":"故梁国公主池亭"}
{"author":"王建","content":"除书亦下属微班，唤作官曹便不闲。检案事多关市井，听人言志在云山。病童唤著唯行慢，老马鞭多转放顽。此去仙宫无一里，遥看松树众家攀。","dynasty":"唐代","title":"初授太府丞言怀"}
{"author":"王建","content":"承恩新拜上将军，当直巡更近五云。天下表章经院过，宫中语笑隔墙闻。密封计策非时奏，别赐衣裳到处薰。向晚临阶看号簿，眼前风景任支分。","dynasty":"唐代","title":"赠郭将军"}
{"author":"王建","content":"白发初为吏，有惭年少郎。自知身上拙，不称世间忙。秋雨悬墙绿，暮山宫树黄。同官若容许，长借老僧房。","dynasty":"唐代","title":"初到昭应呈同僚"}
{"author":"王建","content":"尘到朝元边使急，千官夜发六龙回。辇前月照罗衫泪，马上风吹蜡烛灰。公主妆楼金锁涩，贵妃汤殿玉莲开。有时云外闻天乐，知是先皇沐浴来。","dynasty":"唐代","title":"华清宫感旧"}
{"author":"王建","content":"寻春何事却悲凉，春到他乡忆故乡。秦女洞桃欹涧碧，楚王堤柳舞烟黄。波涛入梦家山远，名利关身客路长。不似冥心叩尘寂，玉编金轴有仙方。","dynasty":"唐代","title":"武陵春日"}
{"author":"王建","content":"高亭望见长安树，春草冈西旧院斜。光动绿烟遮岸竹，粉开红艳塞溪花。野泉闻洗亲王马，古柳曾停贵主车。妆阁书楼倾侧尽，云山新卖与官家。","dynasty":"唐代","title":"郭家溪亭"}
{"author":"王建","content":"粉翅嫩如水，绕砌乍依风。日高山露解，飞入菊花中。","dynasty":"唐代","title":"晚蝶"}
{"author":"王建","content":"去日丁宁别，情知寒食归。缘逢好天气，教熨看花衣。谁是杏园主，一枝临古岐。从伤早春意，乞取欲开枝。","dynasty":"唐代","title":"春意二首"}
{"author":"王建","content":"还携堂印向并州，将相兼权是武侯。时难独当天下事，功成却进手中筹。再三陈乞垆烟里，前后封章玉案头。朱架早朝立剑戟，绿槐残雨看张油。遥知塞雁从今好，直得渔阳已北愁。边铺警巡旗尽换，山城候馆壁重修。千群白刃兵迎节，十对红妆妓打球。圣主分明交暂去，不须高起见京楼。","dynasty":"唐代","title":"送裴相公上太原"}
{"author":"王建","content":"蓬莱春雪晓犹残，点地成花绕百官。已傍祥鸾迷殿角，还穿瑞草入袍襕.无多白玉阶前湿，积渐青松叶上干。粉画南山棱郭出，初晴一半隔云看。","dynasty":"唐代","title":"和少府崔卿微雪早朝"}
{"author":"王建","content":"扬州桥边少妇，长安城里商人。二年不得消息，各自拜鬼求神。青草湖边草色，飞猿岭上猿声。万里湘江客到，有风有雨人行。树头花落花开，道上人去人来。朝愁暮愁即老，百年几度三台。闻身强健且为，头白齿落难追。准拟百年千岁，能得几许多时。","dynasty":"唐代","title":"江南三台词四首"}
{"author":"王建","content":"识君虽向歌钟会，说事不离云水间。春夜酒醒长起坐，灯前一纸洞庭山。","dynasty":"唐代","title":"赠陈评事"}
{"author":"王建","content":"日近山红暖气新，一阳先入御沟春。闻闲立马重来此，沐浴明年称意身。","dynasty":"唐代","title":"冬至后招于秀才"}
{"author":"王建","content":"男抱琵琶女作舞，主人再拜听神语。新妇上酒勿辞勤，使尔舅姑无所苦。椒浆湛湛桂座新，一双长箭系红巾。但愿牛羊满家宅，十月报赛南山神。青天无风水复碧，龙马上鞍牛服轭。纷纷醉舞踏衣裳，把酒路旁劝行客。","dynasty":"唐代","title":"赛神曲"}
{"author":"王建","content":"戴胜谁与尔为名，木中作窠墙上鸣。声声催我急种谷，人家向田不归宿。紫冠采采褐羽斑，衔得蜻蜓飞过屋。可怜白鹭满绿池，不如戴胜知天时。","dynasty":"唐代","title":"戴胜词"}
{"author":"王建","content":"载酒入烟浦，方舟泛绿波。子酌我复饮，子饮我还歌。莲深微路通，峰曲幽气多。阅芳无留瞬，弄桂不停柯。水上秋日鲜，西山碧峨峨。兹欢良可贵，谁复更来过。","dynasty":"唐代","title":"泛水曲"}
{"author":"王建","content":"北邙山头少闲土，尽是洛阳人旧墓。旧墓人家归葬多，堆著黄金无买处。天涯悠悠葬日促，冈坂崎岖不停毂。高张素幕绕铭旌，夜唱挽歌山下宿。洛阳城北复城东，魂车祖马长相逢。车辙广若长安路，蒿草少于松柏树。涧底盘陀石渐稀，尽向坟前作羊虎。谁家石碑文字灭，后人重取书年月。朝朝车马送葬回，还起大宅与高台。","dynasty":"唐代","title":"北邙行（一作北邙山）"}
{"author":"王建","content":"去者如弊帷，来者如新衣。鲜华非久长，色落还弃遗。讵知行者夭，岂悟壮者衰。区区未死间，回面相是非。好闻苦不乐，好视忽生疵。乃明万物情，皆逐人心移。古今尽如此，达士将何为。","dynasty":"唐代","title":"喻时"}
{"author":"王建","content":"各为四方人，此地同事师。业成有先后，不得长相随。出林多道路，缘冈复绕陂。念君辛苦行，令我形体疲。黄叶堕车前，四散当此时。亭上夜萧索，山风水离离。","dynasty":"唐代","title":"送同学故人"}
{"author":"王建","content":"自从江树秋，日日上江楼。梦见离珠浦，书来在桂州。不同鱼比目，终恨水分流。久不开明镜，多应是白头。","dynasty":"唐代","title":"横吹曲辞。望行人"}
{"author":"王建","content":"汉军逐单于，日没处河曲。浮云道傍起，行子车下宿。枪城围鼓角，毡帐依山谷。马上悬壶浆，刀头分顿肉。来时高堂上，父母亲结束。回首不见家，风吹破衣服。金创生肢节，相与拔箭镞。闻道西凉州，家家妇人哭。","dynasty":"唐代","title":"相和歌辞。从军行"}
{"author":"王建","content":"长城窟，长城窟边多马骨。古来此地无井泉，赖得秦家筑城卒。征人饮马愁不回，长城变作望乡堆。蹄迹未干人去近，续后马来泥污尽。枕弓睡著待水生，不见阴山在前阵。马蹄足脱装马头，健儿战死谁封侯。","dynasty":"唐代","title":"相和歌辞。饮马长城窟行"}
{"author":"王建","content":"独独漉漉，鼠食猫肉。乌日中，鹤露宿，黄河水直人心曲。","dynasty":"唐代","title":"舞曲歌辞。独漉歌"}
{"author":"王建","content":"白日向西没，黄河复东流。人生足著地，宁免四方游。我行无返顾，祝子勿回头。当须向前去，何用起离忧。但恐无广路，平地作山丘。令我车与马，欲疾反停留。蜀客多积货，边人易封侯。男儿恋家乡，欢乐为仇雠。丁宁相劝勉，苦口幸无尤。对面无相成，不如豺虎俦。彼远不寄书，此寒莫寄裘。与君俱绝迹，两念无因由。","dynasty":"唐代","title":"送人"}
{"author":"王建","content":"辉天复耀地，再为歌咏始。素传学道徒，清门有君子。文涧泻潺潺，德峰来垒垒。两京二十年，投食公卿间。封章既不下，故旧多惭颜。卖马市耕牛，却归湘浦山。麦收蚕上簇，衣食应丰足。碧涧伴僧禅，秋山对雨宿。且欢身体适，幸免缨组束。上宰镇荆州，敬重同岁游。欢逢通世友，简授画戎筹。迟迟就公食，怆怆别野裘。主人开宴席，礼数无形迹。醉笑或颠吟，发谈皆损益。临甃理芳鲜，升堂引宾客。早岁慕嘉名，远思今始平。孔门忝同辙，潘馆幸诸甥。自知再婚娶，岂望为亲情。欣欣还切切，又二千里别。楚笔防寄书，蜀茶忧远热。关山足重叠，会合何时节。莫叹各从军，且愁岐路分。美人停玉指，离瑟不中闻。争向巴山夜，猿声满碧云。","dynasty":"唐代","title":"荆南赠别李肇著作转韵诗"}
{"author":"王建","content":"买地不肥实，其繁系耕凿。良田少锄理，兰焦香亦薄。勿以听者迷，故使宫徵错。谁言三岁童，还能分善恶。孜孜日求益，犹恐业未博。况我性顽蒙，复不勤修学。有如朝暮食，暂亏忧陨获。若使无六经，贤愚何所托。","dynasty":"唐代","title":"励学"}
{"author":"王建","content":"长长南山松，短短北涧杨。俱承日月照，幸免斤斧伤。去年与子别，诚言暂还乡。如何弃我去，天路忽腾骧。谁谓有双目，识貌不识肠。岂知心内乖，著我薜萝裳。寻君向前事，不叹今异翔。往往空室中，寤寐说珪璋。十年居此溪，松桂日苍苍。自从无佳人，山中不辉光。尽弃所留药，亦焚旧草堂。还君誓已书，归我学仙方。既为参与辰，各愿不相望。始终名利途，慎勿罹咎殃。","dynasty":"唐代","title":"山中寄及第故人"}
{"author":"王建","content":"鉴形须明镜，疗疾须良医。若无傍人见，形疾安自知。世路薄言行，学成弃其师。每怀一饭恩，不重劝勉词。斅学既不诚，朋友道日亏。遂作名利交，四海争奔驰。常慕正直人，生死不相离。苟能成我身，甘与僮仆随。我言彼当信，彼道我无疑。针药及病源，以石投深池。终朝举善道，敬爱当行之。纵令误所见，亦贵本相规。不求立名声，所贵去瑕玼.各愿贻子孙，永为后世资。","dynasty":"唐代","title":"求友"}
{"author":"王建","content":"神鹊神鹊好言语，行人早回多利赂。我今庭中栽好树，与汝作巢当报汝。","dynasty":"唐代","title":"祝鹊"}
{"author":"王建","content":"宛宛转转胜上纱，红红绿绿苑中花。纷纷泊泊夜飞鸦，寂寂寞寞离人家。","dynasty":"唐代","title":"宛转词"}
{"author":"王建","content":"贫女铜钗惜于玉，失却来寻一日哭。嫁时女伴与作妆，头戴此钗如凤凰。双杯行酒六亲喜，我家新妇宜拜堂。镜中乍无失髻样，初起犹疑在床上。高楼翠钿飘舞尘，明日从头一遍新。","dynasty":"唐代","title":"失钗怨"}
{"author":"王建","content":"两头纤纤青玉玦，半白半黑头上发。逼逼仆仆春冰裂，磊磊落落桃花结。","dynasty":"唐代","title":"两头纤纤"}
{"author":"王建","content":"美人别来无处所，巫山月明湘江雨。千回相见不分明，井底看星梦中语。两心相对尚难知，何况万里不相疑。","dynasty":"唐代","title":"寄远曲"}
{"author":"王建","content":"春欲来，每日望春门早开。黄衫白马带尘土，逢著探春人却回。御堤内园晓过急，九衢大宅家家入。青帝少女染桃花，露妆初出红犹湿。光风暾暾蝶宛宛，绕树气匝枝柯软。可怜寒食街中郎，早起著得单衣裳。少年即见春好处，似我白头无好树。","dynasty":"唐代","title":"春来曲"}
{"author":"刘子玄","content":"妙算申帷幄，神谋及庙庭。两阶文物备，七德武功成。校猎长杨苑，屯军细柳营。将军献凯入，歌舞溢重城。","dynasty":"唐代","title":"郊庙歌辞。仪坤庙乐章。安和"}
{"author":"许庭","content":"不见随河堤上柳，绿阴流水依依。龙舟东下疾于飞。千条万叶，浓翠染旌旗。记得当年春去也，锦帆不见西归。故抛轻絮点人衣。如将亡国恨，说与路人知。","dynasty":"宋代","title":"临江仙"}
{"author":"许庭","content":"不见陶家门外柳，柴扉一径遥通。闭门终日掩清风。感君高节，绿荫向人浓。篱落萧疏鸡犬静，日长飞絮濛濛。先生一醉万缘空。经时高卧，不到翠阴中。","dynasty":"宋代","title":"临江仙"}
{"author":"许庭","content":"不见昭阳宫内柳，黄金齐拈轻柔。东君昨夜到皇州。玉阶金井，无处不风流。怅望翠华春欲暮，六宫都锁春愁。暖风吹动绣帘钩。飞花委地，时转玉香球。","dynasty":"宋代","title":"临江仙·不见昭阳宫内柳"}
{"author":"许庭","content":"不见都门亭畔柳，春来绿尽长条。柳边行色马萧萧。一枝折赠，相见又何朝。酒尽曲终人去也，风前亦自无聊。祗应於我恨偏饶。东君特地，付与沈郎腰。","dynasty":"宋代","title":"临江仙·不见都门亭畔柳"}
{"author":"许庭","content":"不见灞陵原上柳，往来过尽蹄轮。朝离南楚暮西秦。不成名利，赢得鬓毛新。莫怪枝条憔悴损，一生唯苦征尘。两三烟树倚孤村。夕阳影里，愁杀宦游人。","dynasty":"宋代","title":"临江仙·不见灞陵原上柳"}
{"author":"许庭","content":"不见隋河堤上柳，绿阴流水依依。龙舟东下疾于飞。千条万叶，浓翠染旌旗。记得当年春去也，锦帆不见西归。故抛轻絮点人衣。如将亡国恨，说与路人知。","dynasty":"宋代","title":"临江仙其二"}
{"author":"何乔新","content":"惊飙撼庭树，秋气惨悲凉。玄鸟已远逝，群鸿亦南翔。幽人抱遐思，揽衣起徬徨。念昔少壮日，志轻杜与房。淹留竟何成，鬓发倏已苍。平津为汉辅，汲生老淮阳。感彼积薪叹，凄然令心伤。¤","dynasty":"明代","title":"秋怀（二首）"}
{"author":"何乔新","content":"篱菊翘芳花，井梧堕轻碧。荣悴谅有时，世情何役役。寒蛩亦何求，嘒嘒号永夕。端居澹无营，玩物聊自適。春华虽可娱，适口美秋实。得马未足欣，亡羊亦非戚。生年知几何，抚卷悼往迹。乃知满圃郤，不若道傍栎。","dynasty":"明代","title":"秋怀（二首）"}
{"author":"何乔新","content":"黄云黯欲暮，归骑惨将发。酾酒上河梁，羞与故人别。后会不可期，请与君永诀。祁连山前箭，沙漠窖中雪。君心与我志，各欲效忠节。老亲坐诛夷，此志遂蹉跌。今君获生还，竹帛炳贞烈。顾我坠家声，有怀共谁说。韩王昔降虏，茅土世不绝。念我先飞将，守边号瑰杰。臣罪固当诛，臣族讵宜灭。嗟嗟全躯臣，谁肯为论列。我心岂忘归，望乡心如爇。亲族靡孑遗，念之肝肠裂。恸哭送归旌，哀哀泪成血。君归谒茂陵，毋为遂结舌。寄语霍将军，此心宜识察。","dynasty":"明代","title":"题苏李泣别图"}
{"author":"何乔新","content":"阴山寒飙卷晴雪，白草萧萧冻欲折。戎王校猎晓合围，万骑蹴冰如蹴铁。狐裘狐帽紫绒绦，上凌大碛下深壕。虏骑咆哮声震地，毛群无计可潜逃。驾鹅戛戛来何许，一片晴云蔽天宇。海青直上鸷且雄，顷刻平芜洒红雨。纷飞鹍鹳与鹙鸧，雨血风毛堕猎场。群酋献获戎王笑，割鲜野食驼蹄香。金轮半坠西山缺，绕管嘲轰向区脱。解鞍絷马未肯眠，笑击黄獐饮其血。白旗忽动斡难河，猛士更比金源多。柴潭已涸蔡州破，狡兔虽肥奈尔何。","dynasty":"明代","title":"题金人出猎图"}
{"author":"何乔新","content":"澄潭嘉遁处，云树蔼幽居。岁歉频捐粟，邻争每赴闾。春归云榻冷，月落夜台虚。竁刻中郎笔，文光照故墟。","dynasty":"明代","title":"挽徐佥宪父母其一"}
{"author":"何乔新","content":"静庄钟懿质，窈窕播徽音。象揥无娇习，熊丸见苦心。断机蛛缀密，荒砌藓痕深。绣豸焚黄日，愁听陟屺吟。","dynasty":"明代","title":"挽徐佥宪父母其二"}
{"author":"何乔新","content":"独坐无谁语，寒灯伴寂寥。敝衾愁夜卧，疲马怯晨朝。往事嗟何及，新忧郁未消。何当解尘鞅，泉石自逍遥。","dynasty":"明代","title":"夜坐感怀"}
{"author":"何乔新","content":"之子南州彦，观光到日边。未承黄屋问，遽作赤城仙。尘暗呈亲卷，云寒坐客毡。阿咸扶旅榇，归路泪潸然。","dynasty":"明代","title":"挽张贡士纪"}
{"author":"何乔新","content":"偕老世应少，偕贤古亦稀。鹿门方共隐，凤效忽同归。窗月窥残帙，庭螀泣断机。孝孙今令伯，清泪不胜挥。","dynasty":"明代","title":"挽会稽陶怀祖父母"}
{"author":"何乔新","content":"正气钟河岳，芳声蔼搢绅。民歌清白吏，国重老成人。素蕴嗟方展，清标怅永沦。寒飔吹画翣，行道共沾巾。","dynasty":"明代","title":"挽大理卿王公宇其一"}
{"author":"何乔新","content":"两都兵后黍离离，谁念天潢国势危。铁骑正谋探虎穴，金牌连召仆牙旗。黄龙痛饮空遗恨，赤县分崩竟莫支。欲吊忠魂何处是，淡烟衰草总含悲。","dynasty":"明代","title":"谒岳武穆王庙用赵子昂韵"}
{"author":"何乔新","content":"凉透疏棂暑气微，倚阑无语对斜晖。岁华冉冉嗟将老，心事悠悠怅屡违。自道退之偏致谤，谁怜伯玉渐知非。行台袖却屠龙手，坐看群鸢竞鼠飞。","dynasty":"明代","title":"秋日行台书怀"}
{"author":"何乔新","content":"故人化去几经年，宵寐相逢倍怆然。翠柏台中曾作使，紫云洞里又为仙。生前每感交情厚，身后还将吉语传。惆怅冥交那再得，潸潸清泪滴重泉。","dynasty":"明代","title":"纪梦"}
{"author":"何乔新","content":"桐柏灵源何处寻，㳙㳙一脉发胎簪。东归大海奔流壮，南汇山阳借润深。金薤晶荧遗刻在，宝沉馥郁御香临。年年禳禬陈牲璧，愿祝繁釐答圣心。","dynasty":"明代","title":"淮渎祠诗其一"}
{"author":"何乔新","content":"碧殿玲珑切绛霄，飞甍时见瑞烟飘。疏封旧沐长源宠，济旱今看霈泽饶。奠璧灵官宵秉简，函香天使晓乘轺。时丰民乐边无警，好展神功翊圣朝。","dynasty":"明代","title":"淮渎祠诗其二"}
{"author":"何乔新","content":"故人应怕醉离亭，五鼓驱车出邓城。茅店鸡声霜气重，荒途马色月华明。开尊寂寞孤吟倦，隐几萧条百感生。遥想行台宵弭节，岭云江树不胜情。","dynasty":"明代","title":"宪副郁公回速追饥不及诗以寄之"}
{"author":"何乔新","content":"旬宣南驻楚江湄，登眺悽然泪欲垂。秋雨蒹葭文焕垒，春风蘋藻寿亭祠。岘山不改当年色，汉水应无旧勒碑。日暮平原春烧起，恍疑吴晋合兵时。","dynasty":"明代","title":"襄阳怀古"}
{"author":"何乔新","content":"玄云惨澹压孤城，城外萧萧铁马鸣。一室甘心俱就死，三军效节忍偷生。英魂不共寒芜没，精爽犹随夜燐明。采采溪毛酌清泚，临风三酹不胜情。","dynasty":"明代","title":"谒李潭州祠作其一"}
{"author":"何乔新","content":"贾相当年秉国钧，贤臣远斥任谀臣。岂知末路摅忠士，不是平原献谄人。吕氏诸郎甘纳士，李公一族竞捐身。新祠翼翼湘江上，一读穹碑一怆神。","dynasty":"明代","title":"谒李潭州祠作其二"}
{"author":"何乔新","content":"城上翚飞百尺楼，凭高一眺散离忧。九江淼淼天边逝，万象森森镜里浮。晴霭晓迷蛟女室，凉飙昼送估人舟。文章谁似高平老，烨烨虹光映斗牛。","dynasty":"明代","title":"登岳阳楼作其一"}
{"author":"何乔新","content":"阑干十二碧玲珑，千里湖山入望中。云影凄迷涵远岫，波光滉漾浴晴空。登临谁识希文意，俯仰深怀大禹功。江草江花纷在目，凭轩脉脉看冥鸿。","dynasty":"明代","title":"登岳阳楼作其二"}
{"author":"何乔新","content":"云窗月牖俯清流，满目山川快壮游。谁在江湖怀北阙，谩誇楼阁冠南州。朱弦夜鼓湘灵瑟，锦缆春回楚客舟。欲起灵均歌九辨，澧兰阮芷正飕飕。","dynasty":"明代","title":"登岳阳楼作其三"}
{"author":"何乔新","content":"危楼高与白云连，吟倚朱阑思浩然。七泽摇光浮几上，三山飞翠堕樽前。老龙应识怀襄日，遗刻犹题庆历年。欲驾苍虬朝帝阙，长安祗在夕阳边。","dynasty":"明代","title":"登岳阳楼作其四"}
{"author":"何乔新","content":"潭阳远在夜郎西，石径萦纡路转迷。俗犷犹存盘瓠旧，树深惟听鹧鸪啼。茅檐彫弊哀三户，岚霭氤氲接五溪。欲吊灵均何处是，江头兰芷正凄凄。","dynasty":"明代","title":"沅州"}
{"author":"何乔新","content":"五亩荒凉古道边，追思风范重凄然。雄词直蹑元和后，妙道还探太极先。环璧遗堂犹有托，曲台逸礼已无传。诸孙济济承家学，却喜名家不乏贤。","dynasty":"明代","title":"过刘大有先生故居"}
{"author":"何乔新","content":"梧桐秋老负心期，况复霜摧碧玉枝。弱草栖尘空自悼，狂澜倒海讵能移。高风不愧曹家妇，浮藻堪羞蔡氏儿。穗帐凄凄寒漏永，挑灯朗咏柏舟诗。","dynasty":"明代","title":"题徐氏贞节卷次罗应魁韵"}
{"author":"何乔新","content":"嘉禾驿下暂维舟，追感先贤泪欲流。学术自应超董贾，文章元不让韩欧。读书岩圮苍苔满，洗砚池荒暮雨愁。故里只今多俊彦，不知谁解继前修。","dynasty":"明代","title":"过嘉禾怀南丰先生"}
{"author":"何乔新","content":"汝辈应怜济叔痴，相携追送楚江湄。离歌莫慰离愁恶，别酒那禁别泪垂。疲马欲归还恋恋，孤舟将发更迟迟。临岐不尽丁宁嘱，好读斯干棣萼诗。","dynasty":"明代","title":"发建昌别会同智同二犹子"}
{"author":"何乔新","content":"两鬓飘萧觉始衰，疏狂犹似壮年时。冰山不愿依杨相，铁汉从来慕器之。肯弃膏粱羞堇喙，忍携琬琰易羊皮。试看卫霍燕然勒，得似当年有道碑。","dynasty":"明代","title":"病中述怀"}
{"author":"何乔新","content":"征骑萧萧度雁关，危峦绝巘力跻攀。东瞻帝阙祥云里，北望戎庭落照间。李牧垒荒烟树老，晋王碑在雨苔斑。临风慷慨怀前烈，抚剑长歌一怆颜。","dynasty":"明代","title":"过雁门关作其一"}
{"author":"何乔新","content":"雄关楼阁势翚飞，独倚危阑送夕晖。万里山河归管钥，三边将校属旌麾。鸊鹈泉竭边兵困，苜蓿烟消塞马肥。薄暮辕门笳鼓竞，前驱擒得薁鞬归。","dynasty":"明代","title":"过雁门关作其二"}
{"author":"何乔新","content":"玉关雪霁绝狼烟，殊胜呼韩款塞年。万灶貔貅森列卫，两班冠剑俨群仙。明珠翡翠来重译，卉服毡裘共一天。羽檄不飞刁斗静，蚤看嘉绩勒燕然。","dynasty":"明代","title":"甘肃元旦次朱都宪韵"}
{"author":"何乔新","content":"断垣迤逦亘𪎭坪，云是秦人旧筑城。折戟每因耕后出，斜蒿时向雨馀生。瓮门草满鼪鼯啸，雉堞云消鹳鹤鸣。东望狼村三舍近，凄凄烟树倍伤情。","dynasty":"明代","title":"过长城作"}
{"author":"何乔新","content":"汉口当年醉别卮，岂知嘉会更无期。玉关已喜生前入，汗简空垂没后思。夜月柳营笳吹断，秋风蒿里铎声悲。白茅藉饭无由致，南望章江泪满颐。","dynasty":"明代","title":"挽王都宪"}
{"author":"何乔新","content":"紫袍香拂御炉烟，出镇仍兼将相权。铁骑千群嘶去路，绣旂五色照离筵。榕城霜重炎氛净，桂岭云消黛色鲜。文武兼资能有几，蚤看勋业继名贤。","dynasty":"明代","title":"送朱都宪巡抚两广兼总督军务"}
{"author":"何乔新","content":"黄鹤矶头醉别筵，别来云树两茫然。才闻奏对趋三殿，忽讶音容隔九泉。衰草晚烟平寇垒，长堤春水饷兵船。欲寻斧屋涢川曲，鼓子花残落照边。","dynasty":"明代","title":"挽德安张都宪瓒"}
{"author":"何乔新","content":"金函颁诏出彤墀，特命儒臣抚岛夷。龙节远稽周典礼，鸡林重睹汉官仪。海云敛色迎丹仗，水怪潜形避绛旗。路过越裳烦告谕，皇家威德迈周时。","dynasty":"明代","title":"送李黄门孟旸使占城"}
{"author":"何乔新","content":"行行疋马过孤村，土屋荒凉昼掩门。豪客用人如楚子，名家裸葬似王孙。怪鸮磔磔烟光暮，冤鬼啾啾月色昏。太息生灵馀几许，空原一眺黯消魂。","dynasty":"明代","title":"过畅村作"}
{"author":"何乔新","content":"城郭萧条村落空，潸然清泪堕西风。萑蒲有盗如朱粲，郡邑何人似郑公。云暗荒郊啼馁鬼，日斜古道泣衰翁。独惭未有匡时策，翘首苍冥祝岁丰。","dynasty":"明代","title":"绛阳道中谩成"}
{"author":"何乔新","content":"春风不入野人家，白骨如丘事可嗟。小瓮满储彭越醢，轻车稳载德光羓。头颅无复归黄壤，腥腐犹能饱暮鸦。立马邮亭倍惆怅，几行老泪洒烟霞。","dynasty":"明代","title":"山西大饥人相食哀叹之馀谩成一律"}
{"author":"何乔新","content":"翩翩鸿雁正哀鸣，谁把天瓢此夕倾。稻畎青回春意足，蘋池水长晓波清。残民已有生成望，委巷初闻笑语声。愧我西来无寸补，载歌周雅颂皇明。","dynasty":"明代","title":"喜雨诗其一"}
{"author":"何乔新","content":"屏翳驱云昼不开，龙瓢滴滴自天来。才看白练垂檐隙，忽报银河落涧隈。嫠妇从今收滞穗，田家无复叹污莱。朝来默听民歌颂，尽道皇仁被九垓。","dynasty":"明代","title":"喜雨诗其二"}
{"author":"何乔新","content":"天心允协帝心仁，一雨祁祁慰我民。润洽枯荄含秀色，凉生远树绝熇尘。污池喜听蛙声闹，荒圃惊看菜甲新。只恐户曹徵税急，遗黎依旧走逡逡。","dynasty":"明代","title":"喜雨诗其三"}
{"author":"何乔新","content":"行台吏散昼无哗，此处停骖即是家。古柏每怜含晚翠，枯荄渐觉换春华。寿觞香泛金茎露，瑞雪寒凝玉树花。却笑病躯偏冗迫，晨兴不待玉衡斜。","dynasty":"明代","title":"和安道宪副颍阳元日述怀"}
{"author":"何乔新","content":"病起那堪燕雀哗，式微歌罢苦思家。梁公尚不知师德，介甫惟闻荐子华。世事悠悠蕉下鹿，人情淡漠雾中花。鄱湖西去先庐在，归梦时穿竹径斜。","dynasty":"明代","title":"和安道宪副颍阳元日述怀"}
{"author":"何乔新","content":"恩荣曾醉杏园春，垂老重沾宠命新。饼剪红绫思旧制，酒分黄缥荷深仁。云随舞羽来庭戺，风送天香到佩绅。圣德如天惭未报，载歌鱼藻拜枫宸。","dynasty":"明代","title":"传胪之明日赐宴礼部凡供事者皆与焉都宪屠公又赋一律仆再和之"}
{"author":"何乔新","content":"彤楼日转漏频催，献策咸推贾董才。吾道喜同文运泰，圣颜还为直言开。儒臣捧卷来深殿，常侍濡毫近上台。日晏传宣催赐宴，五云高处醉金杯。","dynasty":"明代","title":"文华殿读卷次司马马公韵"}
{"author":"何乔新","content":"霁月当空八牖明，履声晨并殿廊行。上卿开卷初题榜，宣赞当阶迭唱名。天际庆云昭瑞应，御前大乐奏和声。金明路上人相语，天与吾皇产俊英。","dynasty":"明代","title":"谨身殿开卷出听传胪次学士李公韵"}
{"author":"何乔新","content":"籥翟当庭奏乐频，琼林锡宴际芳辰。槐阴绿映伶官服，花气香飘舞佾巾。淳酎润含仙掌露，欢声散作帝台春。英声感激争相勉，誓秉忠贞敢爱身。","dynasty":"明代","title":"恩荣宴又次学士李公韵"}
{"author":"何乔新","content":"金銮策士诏群卿，礼乐纵横细与评。黼黻舜衣期补衮，盐梅商鼎用和羹。喜闻瑞霭空中见，肯羡青云足下生。记得蚤年登第日，蓝袍济济看题名。","dynasty":"明代","title":"东阁读卷次少司空谢公韵"}
{"author":"何乔新","content":"铁骑凭陵压北门，将军拥卒战平原。秋风孤戍边声急，落日重围杀气昏。帐下健儿争效死，阵前强敌暗消魂。至今溪水含馀怒，夜半填然万鼓喧。","dynasty":"明代","title":"谭都督祠"}
{"author":"何乔新","content":"秋风吹我上层崖，周览茫茫亦快哉。对菊始知佳节到，看山却喜壮怀开。浮云变态元无定，逝水奔流不复回。北望帝城才咫尺，金觚玉阙是蓬莱。","dynasty":"明代","title":"九日登鹞子崖"}
{"author":"何乔新","content":"劝讲文华沐宠优，欲将直道赞皇猷。金人何用三缄口，铁汉从教一斫头。台谏交章良可笑，儒绅咋舌亦堪羞。圣恩眷注元无替，肯使南都久滞留。","dynasty":"明代","title":"送张启昭其一"}
{"author":"何乔新","content":"乡邦交谊最相亲，忍向离筵劝酒频。抗疏但求禆圣治，论思端不忝词臣。自怜石介非狂士，任诋西山是小人。暂别銮坡非远谪，莫将辞赋吊灵均。","dynasty":"明代","title":"送张启昭其二"}
{"author":"何乔新","content":"北山歌罢泪浪浪，承命西来鸟道长。使节昼冲秦岭雪，征骖晓踏渭桥霜。愁肠暗逐鹃声断，归梦常随雁影翔。京国同袍应笑我，马蹄连岁为谁忙。","dynasty":"明代","title":"东河驿寄京师诸友"}
{"author":"何乔新","content":"宦辙驰驱志已慵，无心更觅彻侯封。但令气节垂青简，不羡勋名勒景钟。官况天边云澹澹，客愁雨后叶重重。呼童汲取山头瀑，一洗秋来憔悴容。","dynasty":"明代","title":"白瀑寺用壁间韵书怀"}
{"author":"何乔新","content":"万里驰驱到夜郎，亲承紫诏谕殊方。欲持清白光先训，敢毁廉隅负圣皇。琴鹤不教随使骑，金珠况肯入行装。宾朋试解悭囊看，祗有新诗十数章。","dynasty":"明代","title":"播州行台偶书"}
{"author":"何乔新","content":"彤楼钟动万鸦飞，玉佩珊珊向禁闱。银烛影摇温室树，宝炉香拂侍臣衣。鸿胪传制依黄道，禁旅鸣鞘拱紫微。朝罢从容归陋院，喜看旭日散晴辉。","dynasty":"明代","title":"早朝听誓戒"}
{"author":"何乔新","content":"羽林清跸出都城，圣主南郊展敬诚。紫极氛消春日丽，黄坛尘静晓风轻。鸡翘影逐龙舆动，鼍鼓声随象辇鸣。欢溢臣民咸抃舞，此生何幸睹升平。","dynasty":"明代","title":"驾出南郊"}
{"author":"何乔新","content":"金盘蜜饵出彤庭，天语丁宁赐列卿。宋室凤团宁擅美，楚宫椒糈浪驰名。香甘方士青精饭，润滑仙家紫石英。衰朽自惭无补报，载歌天保祝皇明。","dynasty":"明代","title":"斋居赐蜜饵"}
{"author":"何乔新","content":"圣朝奠璧礼圜丘，万炬飞光映冕旒。斋殿云深清漏迥，燎坛风暖瑞烟浮。灵祗分献多儒硕，辇路群趋尽彻侯。湖海愚臣忝陪祀，愧无词赋颂鸿休。","dynasty":"明代","title":"南郊陪祭"}
{"author":"何乔新","content":"湘川别后几星霜，青布慇勤远寄将。展玩尚涵江气润，裁成长带淀花香。诗人莫刺蜉蝣羽，骚客空誇薜荔裳。白纻愧非琼玖报，池亭聊用纳新凉。","dynasty":"明代","title":"宪副郁公惠青布及诗酬以白纻并赋诗答之"}
{"author":"何乔新","content":"耿耿星河映户明，斋居徙倚不胜情。啼蛩石砌秋声早，落叶银床夜景清。归计未成心转急，炎威渐退气初平。知公亦有幽栖志，何日联镳出凤城。","dynasty":"明代","title":"秋夜斋宿怀仲深宗伯"}
{"author":"何乔新","content":"九重命下许归休，便向江头买去舟。客梦未离金阙树，乡心已逐楚江鸥。身同裴相投间乐，事异灵均去郢忧。圣德如天惭未报，回瞻紫禁思悠悠。","dynasty":"明代","title":"出京偶成"}
{"author":"何乔新","content":"晓拜彤墀出帝城，寒江归去结鸥盟。秋兰萧艾何香臭，蝉翼黄钟孰重轻。滕甫未应为恶党，休文非必是狂生。于今谁秉春秋笔，忠佞廉贪好细评。","dynasty":"明代","title":"太宰介庵先生以诗饥别用原韵奉答其一"}
{"author":"何乔新","content":"谢病连年叩紫宸，挂冠今喜作閒人。思莼正值新秋候，种豆还期故里春。忧国独怜君实切，论交谁似景仁真。炎风朔雪烦调燮，珍重当朝社稷臣。","dynasty":"明代","title":"太宰介庵先生以诗饥别用原韵奉答其二"}
{"author":"何乔新","content":"晓纳牙牌别禁城，竹梅拟结岁寒盟。君恩何啻万钧重，行旅从来一叶轻。誓保忠贞全晚节，肯求温饱负平生。鹤山未必非君子，成大如何敢妄评。","dynasty":"明代","title":"太宰介庵先生以诗饥别用原韵奉答其三"}
{"author":"何乔新","content":"冠盖追随出拱宸，知几已后鲙鲈人。黄花烂熳东篱晚，紫蕨离披别墅春。谁识张汤多变诈，自怜汲黯任天真。归与且饱鱼羹饭，休论忠臣与佞臣。","dynasty":"明代","title":"太宰介庵先生以诗饥别用原韵奉答其四"}
{"author":"何乔新","content":"垂老㷀㷀每自怜，双雏初乳却欢然。窦家骥凤虽难比，白傅文章幸有传。稍喜阶前瑶草秀，敢誇掌上宝珠圆。山间汤饼无兼味，聊和新诗侑庆筵。","dynasty":"明代","title":"归田后连得二子秋官郁君以诗相贺次韵答之其一"}
{"author":"何乔新","content":"静倚松窗感物华，平生踪迹半天涯。蜀秦鸟道频驰传，楚粤鲸波几泛槎。有口耻尝楼护膳，无庐肯主瘠环家。悠悠往事休重道，且向青门学种瓜。","dynasty":"明代","title":"归田后连得二子秋官郁君以诗相贺次韵答之其二"}
{"author":"何乔新","content":"南北驱驰叹独贤，归来林下喜陶然。幸多圆史留儿读，讵有勋名与世传。抱瓮虽劳甘守拙，方知欲凿耻为圆。茆檐饱吃鱼羹饭，似胜侯家玳瑁筵。","dynasty":"明代","title":"秋夜不寐卧诵郁秋官诗用韵述怀其一"}
{"author":"何乔新","content":"宦游几载厌纷华，乞得閒身钓水涯。骑马懒从听禁漏，问津直欲泛仙槎。虽无食客堪延誉，幸有痴儿可保家。负郭何须田二顷，数畦祗种邵平瓜。","dynasty":"明代","title":"秋夜不寐卧诵郁秋官诗用韵述怀其二"}
{"author":"何乔新","content":"看花几见洛阳春，魏紫嫣然迥绝伦。玉板每惭攀逸驾，鹤翎无计避芳尘。香同荀令携来好，色似韩湘染未匀。今日对花须尽醉，黄荃画里本非真。","dynasty":"明代","title":"子弟廷祺园中紫牡丹盛开邀予赏之醉后赋二律以识其事时弘治八年二月廿二日也其一"}
{"author":"何乔新","content":"前身应是紫薇郎，化作名花擅国香。初讶晓烟笼翠幄，忽疑甘露沁霞觞。灵根浅映兰芽嫩，秾艳微涵歙砚光。世代祗今怜间色，谁脩花谱续欧阳。","dynasty":"明代","title":"子弟廷祺园中紫牡丹盛开邀予赏之醉后赋二律以识其事时弘治八年二月廿二日也其二"}
{"author":"何乔新","content":"濂洛关闽迹久湮，斯文何幸得斯人。朱弦一曲声偏澹，玄酒千觚味独醇。竹色花香元自乐，芸编缃帙不为贫。纷纷黄小休轻讪，见道谁如此老真。","dynasty":"明代","title":"读康斋集作"}
{"author":"何乔新","content":"万里归来已白头，溪风山月思悠悠。黄河铁骑成春梦，锦水牙樯忆旧游。病后更添元凯癖，閒中还抱杞人忧。桃花流水知何处，愿与渔郎共放舟。","dynasty":"明代","title":"閒居述怀"}
{"author":"何乔新","content":"疏庸久荷圣明知，却恨非才贸盛时。三晋云山应识我，两京议论竟归谁。閒寻平子归田赋，懒诵灵均问卜辞。渭树江云嗟契阔，何当一醉习家池。","dynasty":"明代","title":"都宪韩公贯道惠诗次韵答之其一"}
{"author":"何乔新","content":"老得悬车古亦难，桔槔春雨静中看。昔年曾叱王尊驭，此日休弹贡禹冠。春草池塘诗思逸，午桥樽俎酒肠宽。萧萧风雨鸡鸣夜，菊枕芦衾睡正安。","dynasty":"明代","title":"都宪韩公贯道惠诗次韵答之其二"}
{"author":"何乔新","content":"文武班联玉笋行，紫袍赤舄烂成章。共推宝历承三统，更喜皇风被八方。香影暗随云影动，恩波元共海波长。炎荒未许淹弘识，伫见鸣珰侍圣王。","dynasty":"明代","title":"癸已岁藩省祝寿和自立韵其一"}
{"author":"何乔新","content":"两阶剑佩俨成行，缥缈登歌奏大章。万国衣冠环北极，九天雨露洽南方。香飘仙仗微风度，星转银河晓漏长。最喜三边氛祲息，征西诸将縳戎王。","dynasty":"明代","title":"癸已岁藩省祝寿和自立韵其二"}
{"author":"何乔新","content":"旧宅萧条泮水隅，骚人曾此托幽居。荒台日暮无行雨，废圃春深有揭车。茂树櫹椮摇落后，姱辞曭朗变风馀。巫阳歌罢秋天迥，应有遗魂返故墟。","dynasty":"明代","title":"宋玉宅"}
{"author":"何乔新","content":"断垣衰草古樊城，胜国当年此战争。往事已随流水逝，空山犹倚暮云平。幡幢隐隐仁王寺，葭菼萧萧虏将营。登览怅然怀往哲，烝民歌罢不胜情。","dynasty":"明代","title":"樊城怀古"}
{"author":"何乔新","content":"汉殿从容席屡前，得君何事遽南迁。孝文犹自疏贤佐，绛灌能无妒少年。寂寂荒祠啼鵩鸟，沉沉遗甃洌寒泉。从来材大难为用，惜誓歌残一泫然。","dynasty":"明代","title":"谒贾太传祠作其一"}
{"author":"何乔新","content":"经国材猷迥绝伦，春秋以后见斯人。谁知一代兴王佐，遽作三湘放逐臣。斜日坐隅来怪鸟，寒烟江上吊灵均。须知穷达皆由命，何用悲伤自殒身。","dynasty":"明代","title":"谒贾太传祠作其二"}
{"author":"何乔新","content":"孤篁劲柏翠交加，静处幽闺阅岁华。誓保贞骸归北垄，忍移芳屣到东家。梁间愁见春巢燕，庭际羞栽夜合花。青简已书中垒传，昭昭姱节世争誇。","dynasty":"明代","title":"题徐氏贞节卷"}
{"author":"何乔新","content":"短棹吴歌花满川，客心何事转悽然。平生自笑王夷甫，少日真期鲁仲连。独对青灯思往事，忍将离恨托哀弦。故园尚有平生约，落日孤云望眼穿。","dynasty":"明代","title":"舟中感怀集句"}
{"author":"何乔新","content":"桃源面面少风尘，独构茅堂养道真。万叶秋声孤馆梦，一庭草色自家春。祗从暮醉兼朝醉，却恐閒人是责人。借问路傍名利客，朱门虽富不如贫。","dynasty":"明代","title":"题桃源小隐集句"}
{"author":"何乔新","content":"海门夜半吼长鲸，怒捲闾阎入巨溟。惟有清霜台上桧，亭亭不改旧时青。","dynasty":"明代","title":"福安书事其一"}
{"author":"何乔新","content":"市闾白昼舞天吴，无限群生化作鱼。弭节行台增慨叹，萧条邑里似荒墟。","dynasty":"明代","title":"福安书事其二"}
{"author":"何乔新","content":"兵后萧然甑有尘，更堪疠鬼困残民。惭予不是张希孟，也对斜阳泪满巾。","dynasty":"明代","title":"福安书事其三"}
{"author":"何乔新","content":"驱车晓度碧山隈，拂拂腥风逆鼻来。怪得饥鸢飞舞下，前村露骴卧污莱。","dynasty":"明代","title":"福安书事其四"}
{"author":"何乔新","content":"危樯巨舶昼纵横，海上时闻鼓角鸣。莫怪近来征税少，编氓渐入绿林兵。","dynasty":"明代","title":"福安书事其五"}
{"author":"何乔新","content":"青裙少妇抱孤儿，长跪车前泪满颐。夫死银坑生业尽，日锄野菜和糠炊。","dynasty":"明代","title":"福安书事其六"}
{"author":"何乔新","content":"去年赈济仰官储，今岁官储半粒无。捕得海鲜将换米，可怜孤溆遇强徒。","dynasty":"明代","title":"福安书事其七"}
{"author":"何乔新","content":"儿钓青蛙母捕鳗，溪边风雨不胜寒。归来灶冷生柴湿，寂寞无言掩泪看。","dynasty":"明代","title":"福安书事其八"}
{"author":"何乔新","content":"鸿雁嗷嗷可奈何，桑田此日变沧波。愿持诚意回天意，却转悲歌作笑歌。","dynasty":"明代","title":"福安书事其九"}
{"author":"何乔新","content":"茅檐过午突无烟，里正催租更索钱。不遇使君亲问讯，此身已分入黄泉。","dynasty":"明代","title":"福安书事其十"}
{"author":"何乔新","content":"翠袖珠翘吐异香，不随群卉竞春阳。名园台榭今馀几，得似山亭晚更芳。","dynasty":"明代","title":"山亭瑞香次宗源韵"}
{"author":"何乔新","content":"轺车晓驾粤山阳，苦雨萧萧去路长。最是不堪怊怅处，平原桑柘尽凋伤。","dynasty":"明代","title":"福安行台次景澄韵"}
{"author":"何乔新","content":"三年四度过禅家，两见凋零两见花。今日画轓重驻此，绿阴弥望尽桑麻。","dynasty":"明代","title":"重过大凝寺次景澄韵"}
{"author":"何乔新","content":"五年初度客中过，不似今晨感最多。先垄在盱身在粤，蓼莪咏罢泪悬河。","dynasty":"明代","title":"初度有感时寓宁德行台"}
{"author":"何乔新","content":"苦雨炎风促去程，此心不为世间名。愿将几滴天瓢水，一洗闽山万壑清。","dynasty":"明代","title":"石牛驿次南谷韵"}
{"author":"何乔新","content":"花貌宫娃老掖庭，承恩元不在倾城。披香殿上开春宴，閒看群姬弄化生。","dynasty":"明代","title":"讯鞫稍暇偶阅唐人王建宫词爱其寓兴深远颇得国风离骚之旨因拟作四章录呈易庵兼柬南谷年兄其一"}
{"author":"何乔新","content":"憔悴无心对镜台，燕钗象揥锁尘埃。昭阳自有身轻者，肯放羊车夜半来。","dynasty":"明代","title":"讯鞫稍暇偶阅唐人王建宫词爱其寓兴深远颇得国风离骚之旨因拟作四章录呈易庵兼柬南谷年兄其二"}
{"author":"何乔新","content":"纤眉如月鬓如蝉，金屋栖迟十二年。别院昭容新系臂，而今已赐洗儿钱。","dynasty":"明代","title":"讯鞫稍暇偶阅唐人王建宫词爱其寓兴深远颇得国风离骚之旨因拟作四章录呈易庵兼柬南谷年兄其三"}
{"author":"何乔新","content":"碧梧淅淅送秋声，坐倚银床百感生。谁向御沟题落叶，不知沟水最无情。","dynasty":"明代","title":"讯鞫稍暇偶阅唐人王建宫词爱其寓兴深远颇得国风离骚之旨因拟作四章录呈易庵兼柬南谷年兄其四"}
{"author":"何乔新","content":"榕阴垂绿暗闽溪，蹀躞花骢去欲迷。驻节行台心独喜，幽林无复怪禽啼。","dynasty":"明代","title":"汀州行台次易庵韵"}
{"author":"何乔新","content":"白云深处是仙台，宝树春深玉蘤开。蓬岛未应能胜此，仙人何事不归来。","dynasty":"明代","title":"玉华洞次易庵韵其一"}
{"author":"何乔新","content":"洞前琪树倚云栽，洞里瑶华映雪开。一自飞軿游碧落，月明空见鹤归来。","dynasty":"明代","title":"玉华洞次易庵韵其二"}
{"author":"何乔新","content":"缟袂珠襦白玉冠，含悽无语怯春寒。东风不为多情惜，无数残钿趁马鞍。","dynasty":"明代","title":"道傍李花为风雨所残"}
{"author":"何乔新","content":"相阀槐堂远，儒宗洛学优。文宜摛睿藻，材足赞皇猷。旧舍甘棠老，新茔宿草秋。清名知不朽，高碣照林丘。","dynasty":"明代","title":"挽大理卿王公宇其二"}
{"author":"何乔新","content":"鹫岭几千仞，登临眺八方。瞻天拱北极，望海见东洋。岚蔼晴浮碧，天花晓雨香。莫愁归路暝，明月在山阳。","dynasty":"明代","title":"游鼓山次主一佥宪韵其一"}
{"author":"何乔新","content":"花梵钟声远，莓皋石径微。山花晴堕几，泉沬冷沾衣。香阁僧眠稳，悬嵓客到稀。来游惬清赏，日暮未言归。","dynasty":"明代","title":"游鼓山次主一佥宪韵其二"}
{"author":"何乔新","content":"石径烟芜绿，行行思转迷。云深田蛤吠，雨歇竹鸡啼。流水声锵玉，横桥影卧霓。欲穷登览兴，残照堕林西。","dynasty":"明代","title":"谷洋公馆次尹亚参韵"}
{"author":"何乔新","content":"象宇临幽境，猊峰竦异形。松云侵榻冷，竹露堕衣青。唳鹤惊晨鼓，啼莺乱昼铃。停车问民瘼，凄楚不堪听。","dynasty":"明代","title":"狮峰寺次景澄韵"}
{"author":"何乔新","content":"蚤负青云器，才华众所怜。终童徒有志，贾傅却无年。宿草迷孤垄，浮埃掩素弦。凤雏今已长，振羽五云边。","dynasty":"明代","title":"挽高时旭"}
{"author":"何乔新","content":"天上三珠树，移栽傍玉墀。素花晴蔌蔌，翠实暖离离。不受风埃污，偏承雨露滋。江梅同气味，调鼎岂终遗。","dynasty":"明代","title":"梦中咏珍珠李"}
{"author":"何乔新","content":"龙媒天厩种，老去力何衰。霜重银蹄裂，天寒玉箸垂。华阳怀茂草，汧陇想青池。千里心犹在，驽骀莫浪欺。","dynasty":"明代","title":"安陆道中见老马僵卧为之慨然赋二律纪之其一"}
{"author":"何乔新","content":"壮岁从飞将，横驰北戍边。暮营呜咽水，晓饮鸊鹈泉。曾逐乌骓死，仍驱赭汗旋。风霜筋力惫，僵卧楚山前。","dynasty":"明代","title":"安陆道中见老马僵卧为之慨然赋二律纪之其二"}
{"author":"何乔新","content":"画壁丹青古，祗园竹树深。花香来别涧，松翠堕危岑。云暝龙归钵，天空鹤度林。老怀清似洗，不愧古禅心。","dynasty":"明代","title":"宿普门寺次都宪副韵其一"}
{"author":"何乔新","content":"剪得秦川半亩云，晴窗凤羽翠纷纷。狂飙莫苦相摧折，清庙箾韶待此君。","dynasty":"明代","title":"渭水秋风图"}
{"author":"何乔新","content":"剑倚晴空杀气高，鼪鼯胆破抱弓嘷。天公应欲行勋赏，故剪春罗制绛袍。","dynasty":"明代","title":"行台有花名剪春罗一夕盛开时浙寇入境予与景澄督兵讨之贼败走因戏成诗一绝云"}
{"author":"何乔新","content":"赵括谈兵世鲜伦，长平一败血成津。谁知蹙项安刘者，却是当时重厚人。","dynasty":"明代","title":"坐客有谈兵者纵横无穷谩成一绝以警之"}
{"author":"何乔新","content":"肩舆薄暮过斜头，风雨萧萧送旅愁。太息人家生计尽，柴扉不掩野麋游。","dynasty":"明代","title":"过斜头遇雨"}
{"author":"何乔新","content":"大儿前岁死银坑，弱子而今又出征。但愿使君平黠寇，老氓从此乐农耕。","dynasty":"明代","title":"录村氓语其一"}
{"author":"何乔新","content":"行营昨夜运粮回，今日还差送甲来。道路奔驰何日已，石田强半是蒿莱。","dynasty":"明代","title":"录村氓语其二"}
{"author":"何乔新","content":"卧看关河起战埃，草庐数语见雄才。于今未必无诸葛，谁肯三回枉驾来。","dynasty":"明代","title":"过卧龙冈有感其一"}
{"author":"何乔新","content":"铜臭纷纷位显庸，岂知王佐卧隆中。山林莫道无伊吕，冰鉴何人似德公。","dynasty":"明代","title":"过卧龙冈有感其二"}
{"author":"何乔新","content":"孝直奇谋世鲜双，君侯共事每包荒。忠勤亦有张枢密，却恨台章诋李纲。","dynasty":"明代","title":"过卧龙冈有感其三"}
{"author":"何乔新","content":"满榻松阴满院苔，书声隐隐蕙帷开。双桡谁鼓晴川艇，应是门生问字来。","dynasty":"明代","title":"题鳌溪图"}
{"author":"何乔新","content":"南北驱驰叹独贤，归来林下喜陶然。幸多圆史留儿读，讵有勋名与世传。抱瓮虽劳甘守拙，方知欲凿耻为圆。茆檐饱吃鱼羹饭，似胜侯家玳瑁筵。","dynasty":"明代","title":"秋夜不寐卧诵郁秋官诗用韵述怀其一"}
{"author":"何乔新","content":"金汤天设险，形胜壮遐荒。地控黄河扼，山连紫塞长。别营貔虎卧，分阵鹳鹅翔。羽檄通西极，烽烟接朔方。降胡随畜牧，戍卒事耕桑。土屋冬偏暖，松棚夏独凉。桦林藏蛰兽，麋垄走群狼。云暗金笳急，风高铁骑强。承恩司管钥，敷德辑戎羌。德化虽无外，神州自有疆。洗兵青海上，秣马黑山阳。誓斩楼兰首，铭功答圣皇。","dynasty":"明代","title":"偏头关书事"}
{"author":"何乔新","content":"寒飙生曲径，玉树散清芬。轻飏横斜影，全披落寞云。吹帘闻馥郁，拂座见氤氛。幽鸟怜香雪，游人爱夕薰。冰花晴蔌蔌，露蕊晓纷纷。早结和羹实，金盘荐圣君。","dynasty":"明代","title":"水南八景其三梅径香风"}
{"author":"何乔新","content":"前身应是紫薇郎，化作名花擅国香。初讶晓烟笼翠幄，忽疑甘露沁霞觞。灵根浅映兰芽嫩，秾艳微涵歙砚光。世代祗今怜间色，谁脩花谱续欧阳。","dynasty":"明代","title":"子弟廷祺园中紫牡丹盛开邀予赏之醉后赋二律以识其事时弘治八年二月廿二日也其二"}
{"author":"何乔新","content":"寒云起崇冈，厉风振林木。山鸟鸣嘤嘤，恍如赵兵哭。低徊忆往事，感我泪相续。哀哉长平战，虎吻厌人肉。翩翩佳公子，虑事何不熟。括也喜谈兵，身死家亦覆。忍哉白氏子，欺天逞淫毒。雄兵纷若林，一旦填溪谷。至今耕垦者，往往得遗镞。孰云天网疏，报应如转毂。杜邮岂为冤，万死未足赎。嗟嗟秉钺士，起传宜三复。前车谅未远，后乘慎驰逐。","dynasty":"明代","title":"长平怀古"}
{"author":"何乔新","content":"冠盖追随出拱宸，知几已后鲙鲈人。黄花烂熳东篱晚，紫蕨离披别墅春。谁识张汤多变诈，自怜汲黯任天真。归与且饱鱼羹饭，休论忠臣与佞臣。","dynasty":"明代","title":"太宰介庵先生以诗饥别用原韵奉答其四"}
{"author":"何乔新","content":"茝石莺声滑，玄墀柳色新。枯梢皆转绿，寒谷尽回春。对酒承和景，鸣筝拂素尘。自怜衰陋质，不得待芳辰。","dynasty":"明代","title":"长门四时词其一"}
{"author":"何乔新","content":"华林怒蛙鸣，桂寝南风竞。五王弄戈鋋，宫阙烟尘暝。英英嵇侍中，忠谊本天性。当其徵起时，捐躯计已定。伤哉荡阴战，鼓衰将亦病。狡童犯属车，王旅忽奔迸。仆姑集帝躬，六玺堕深阱。公焉岂不佳，见危思授命。凶渠何咆哮，曳公斫其颈。血流湔帝裾，藻火互相映。年深化碧草，萋萋纷被径。公名耿不磨，屹与华崧并。至今荡东门，庙貌严且正。我来款灵宇，蘋藻载将敬。韩原驱车驰，成臼载孥泳。郑诛非滥刑，亹免实天□。思公不可作，临风发高咏。","dynasty":"明代","title":"嵇侍中庙"}
{"author":"何乔新","content":"方塘澹无波，风起蹙文縠。亭亭芙蓉花，秾艳照晴绿。顾兹摇落时，蘋蓼纷在目。岂知窈窕姿，寂寞寒江曲。想应厌纷华，寄此媚幽独。我来当秒秋，临风挹寒馥。但忧芳岁晏，月白霜华肃。","dynasty":"明代","title":"秋怀其五"}
{"author":"何乔新","content":"蕲州鬼，谠论从来多逆耳。有言逆耳奈若何，罢官远窜南荒死。当时谀佞非不多，端笏朝堂相天子。","dynasty":"明代","title":"十禽言其三"}
{"author":"何乔新","content":"浮玉山前晓驻舟，鲸音隐隐吼林丘。惊回幽壑潜蛟梦，唤醒孤舟倦客愁。远逐角声闻铁瓮，清兼渔唱落沧洲。分明夜半枫桥泊，月色江声满目秋。","dynasty":"明代","title":"金山晓钟送陈巨源父南归"}
{"author":"何乔新","content":"阴山寒飙卷晴雪，白草萧萧冻欲折。戎王校猎晓合围，万骑蹴冰如蹴铁。狐裘狐帽紫绒绦，上凌大碛下深壕。虏骑咆哮声震地，毛群无计可潜逃。驾鹅戛戛来何许，一片晴云蔽天宇。海青直上鸷且雄，顷刻平芜洒红雨。纷飞鹍鹳与鹙鸧，雨血风毛堕猎场。群酋献获戎王笑，割鲜野食驼蹄香。金轮半坠西山缺，绕管嘲轰向区脱。解鞍絷马未肯眠，笑击黄獐饮其血。白旗忽动斡难河，猛士更比金源多。柴潭已涸蔡州破，狡兔虽肥奈尔何。","dynasty":"明代","title":"题金人出猎图"}
{"author":"何乔新","content":"灵乌噭噭集林端，浪惹群儿竞射弹。何似黄鹂逞娇舌，游人听罢有馀欢。","dynasty":"明代","title":"山居观物偶成作其四"}
{"author":"何乔新","content":"危楼高与白云连，吟倚朱阑思浩然。七泽摇光浮几上，三山飞翠堕樽前。老龙应识怀襄日，遗刻犹题庆历年。欲驾苍虬朝帝阙，长安祗在夕阳边。","dynasty":"明代","title":"登岳阳楼作其四"}
{"author":"何乔新","content":"炎宵苦烦燠，燕坐绿树阴。凉飔天际来，朗月照我襟。幽怀郁未展，忼慷抚鸣琴。初弹龟山操，再奏猗兰吟。曲尽长太息，悠悠孰知音。俚耳厌苦淡，新声竞哀淫。怀哉荷蒉者，犹识宣尼心。","dynasty":"明代","title":"夏夜独坐"}
{"author":"何乔新","content":"二八了鬟泣路隅，逢人但道乞为奴。岂知富室都悬罄，谁有馀粮养侍姝。","dynasty":"明代","title":"晋阳途次所见作其四"}
{"author":"何乔新","content":"玉帐牙旗镇北陲，功成归老谷川湄。崇勋曾沐当朝眷，清节还令后世思。绿野堂空云黯黯，青门瓜老草离离。坟前石马嘶风雨，犹似榆关破敌时。","dynasty":"明代","title":"挽卢都御史睿"}
{"author":"何乔新","content":"孝直奇谋世鲜双，君侯共事每包荒。忠勤亦有张枢密，却恨台章诋李纲。","dynasty":"明代","title":"过卧龙冈有感其三"}
{"author":"何乔新","content":"瓯闽古建国，钓龙有遗台。台空龙已逝，沕穆祠宇开。剑履掩虚幌，丹青杂荒苔。念兹勾践胄，桓桓亦奇才。援戈逐秦鹿，土宇日以恢。疏封受赤社，组练咸阳回。贡篚来百粤，威声振九埃。缅怀全盛日，意气亦雄哉。至今奠椒醑，犹有遗民来。鱼灯已黯黯，马鬣尚累累。故宫渺禾黍，落日潮声哀。感此发长喟，登临为低徊。","dynasty":"明代","title":"越王台怀古次南谷韵"}
{"author":"何乔新","content":"寒云酿雪正沉沉，尊酒离亭思不禁。西蜀久鸣芹泮铎，北河又鼓杏坛琴。家声好阐苏湖教，道学须探濂洛心。去去莫嗟官况冷，三鳣会见集堂阴。","dynasty":"明代","title":"送任丘胡教谕"}
{"author":"何乔新","content":"南山凌苍冥，北山屹绝壁。美人爱山住山中，恍似当年谢安石。清溪一带缘桃花，春流滉漾蒸红霞。渔郎到此惊且喜，祗疑误入仙人家。草堂数间荫乔木，知是美人读书屋。晴峰当户开秋渠，飞瀑萦林漱寒玉。一从献策来皇都，西清东观恩宠殊。长杨不奏子云赋，石室还紬太史书。閒来却忆钓游处，桑梓迢迢隔烟雾。旧时猿鹤今何如，应怨山人不归去。何人写此家山图，长林远岫春模糊。墨云翻空太阴黑，妙笔直与造化俱。山腰小径仅如发，细看尚恐苔花滑。断崖老树杳莫窥，似听孤猿啼夜月。蹇予旧住金嶂西，别来芳草应凄凄。对此新图忆丘壑，归心便逐秋鸿飞。人生无如归去好，莫使山中迹如扫。何当访子三顾山，共荷长镵拾瑶草。","dynasty":"明代","title":"题尹内翰家山图"}
{"author":"何乔新","content":"日没旦复出，花落春再开。哀哀父与母，一去不复回。思亲不可见，登楼寄遐瞩。西风吹庭树，徬徨动心曲。楼前有慈乌，哑哑啼晨霜。我亲独何之，感我泪沾裳。楼外有飞云，悠悠覆亲舍。我亲独何之，感我泪如泻。岂无祠与墓，岁时荐蘋藻。虽云祭时丰，不似养时好。海深犹可竭，山高或可夷。我生虽有尽，我思无穷时。","dynasty":"明代","title":"终慕楼"}
{"author":"何乔新","content":"采采槐牙不满筐，妇姑踞地且同尝。祗愁四月槐牙老，从此贫家又绝粮。","dynasty":"明代","title":"晋阳途次所见作其一"}
{"author":"何乔新","content":"晓度黄花岭，轻裘冒薄寒。笳声惊宿鸟，旗影走长蚖。孤戍烽初暝，阴崖雪未乾。何当擒颉利，奏凯拜金銮。","dynasty":"明代","title":"武宁关书事其二"}
{"author":"何乔新","content":"疏庸久荷圣明知，却恨非才贸盛时。三晋云山应识我，两京议论竟归谁。閒寻平子归田赋，懒诵灵均问卜辞。渭树江云嗟契阔，何当一醉习家池。","dynasty":"明代","title":"都宪韩公贯道惠诗次韵答之其一"}
{"author":"何乔新","content":"割茆过荒，今年饥歉不可当。割得茆来何所用，卖与巨室换糇粮。只愁野烧茆又尽，儿啼妻泣泪浪浪。","dynasty":"明代","title":"十禽言其八"}
{"author":"何乔新","content":"层巘翠重重，崚嶒耸半空。近分金嶂秀，远压玉山雄。乱石玄圭积，悬崖黛碧崇。泉飞春磴滑，霞映晓林红。佳气参差外，神光杳霭中。储灵生俊杰，元不让衡崧。","dynasty":"明代","title":"水南八景其七乌石层峦"}
{"author":"何乔新","content":"翩翩鸿雁正哀鸣，谁把天瓢此夕倾。稻畎青回春意足，蘋池水长晓波清。残民已有生成望，委巷初闻笑语声。愧我西来无寸补，载歌周雅颂皇明。","dynasty":"明代","title":"喜雨诗其一"}
{"author":"何乔新","content":"独坐无谁语，寒灯伴寂寥。敝衾愁夜卧，疲马怯晨朝。往事嗟何及，新忧郁未消。何当解尘鞅，泉石自逍遥。","dynasty":"明代","title":"夜坐感怀"}
{"author":"何乔新","content":"晓捧函书叩帝廷，宸旒垂听具臣惊。丹心耿耿明秋日，劲气棱棱薄太清。邹浩犯颜非卖直，阳城伏阁岂要名。此行不比湘潭谪，莫赋骚辞吊屈平。","dynasty":"明代","title":"送罗应奎左迁提举其二"}
{"author":"何乔新","content":"双石势峍屼，山径出其间。将将如观阙，行人日往还。初疑登剑阁，一发萦岩峦。又疑出井陉，诘屈羊肠盘。吾闻长安道，车马去閒閒。驾言趣行迈，交衢鸣和銮。","dynasty":"明代","title":"何家庄八景其八石门古道"}
{"author":"何乔新","content":"霜葩露叶冷香浮，别是人家一种秋。岁晏群芳摇落尽，翛翛翠筱伴清幽。","dynasty":"明代","title":"题菊"}
{"author":"何乔新","content":"华林怒蛙鸣，桂寝南风竞。五王弄戈鋋，宫阙烟尘暝。英英嵇侍中，忠谊本天性。当其徵起时，捐躯计已定。伤哉荡阴战，鼓衰将亦病。狡童犯属车，王旅忽奔迸。仆姑集帝躬，六玺堕深阱。公焉岂不佳，见危思授命。凶渠何咆哮，曳公斫其颈。血流湔帝裾，藻火互相映。年深化碧草，萋萋纷被径。公名耿不磨，屹与华崧并。至今荡东门，庙貌严且正。我来款灵宇，蘋藻载将敬。韩原驱车驰，成臼载孥泳。郑诛非滥刑，亹免实天□。思公不可作，临风发高咏。","dynasty":"明代","title":"嵇侍中庙"}
{"author":"何乔新","content":"巍乎金嶂之为山也，披霄耸汉吾不知其高。但见群山俱在履舄下，拱揖拜頫若儿曹。或如万马竞驰骤，又若长风捲海驱波涛。金精峙其南，军山耸其北。层崖秀巘高入云，正与兹山势相敌。银江滔滔绕其趾，深涵清兮浅沸白。金鳞赪尾日游扬，或乘风雷变化生羽翼。寒潭窅窅深莫测，下有虬龙卧澄碧。岁旱村翁事祷雨，油然云兴霈甘泽。长松不知几百年，黛色蓊郁藏云烟。玄猿苍鹿游其下，鹍鹳鹙鸧羽其巅。绿阴满地凉似水，我欲高卧消烦悁。山椒祠宇壮且丽，云是炎汉之高帝。长陵原庙在关中，神游讵肯来兹地。琳宫碧殿何渠渠，乃是释老之所居。相与谈空寂，讲玄虚。变幻百出诱群愚，函香剪纸日奔趋。石桥夭矫苍苔滑，上有石台临木末。山头瀑布非练光，疑是阴崖未消千古雪。东村匝埠多人家，平原百里皆桑麻。民风醇朴无纷华，朝耕暮咏为生涯。嵩邙瀍谷差可拟，王官杜曲未足誇。紫芝赤箭香旖旎，云暖罗生碧岩底。采之自足制颓龄，何用琼浆和石髓。嗟予老病久悬车，爱此名山拟卜居，何用遂良图。结茆三五间，种树千百株。看山晨拄笏，篝灯夜读书。松风瑟瑟似笙竽，漱涤尘思半点无。虽非午桥庄，庶几南阳庐。惜哉此志未能遂，怅望云山增郁纡。","dynasty":"明代","title":"金嶂山歌"}
{"author":"何乔新","content":"淮甸狼烟昏，銮舆欲南避。群公奉头窜，肯为宗社计。英英忠简公，谈笑却边骑。六飞一临江，将士争奋励。蕲王既北首，魏公亦南至。敌帅失色归，逆豫亦潜逝。王室再造功，当时谁与二。孽秦忽登庸，力主和戎议。遂令社稷臣，白首投荒裔。妖鳄鼓腥涛，海酋扬赤帜。遗表何琅琅，初心犹不替。公殁才百年，吴宫已芜秽。董泽有遗祠，岁时荐椒荔。骑箕倘来归，怊怅仍增欷。","dynasty":"明代","title":"晋阳怀古其十怀赵忠简公"}
{"author":"何乔新","content":"老得悬车古亦难，桔槔春雨静中看。昔年曾叱王尊驭，此日休弹贡禹冠。春草池塘诗思逸，午桥樽俎酒肠宽。萧萧风雨鸡鸣夜，菊枕芦衾睡正安。","dynasty":"明代","title":"都宪韩公贯道惠诗次韵答之其二"}
{"author":"何乔新","content":"肩舆薄暮过斜头，风雨萧萧送旅愁。太息人家生计尽，柴扉不掩野麋游。","dynasty":"明代","title":"过斜头遇雨"}
{"author":"何乔新","content":"绿林妖祲喜初收，画毂归来得自由。野戍花深无战戟，平田草绿有耕牛。成功自愧非彬甫，忧国谁怜似子牟。多谢故人传秀句，琼瑶乏报祗增羞。","dynasty":"明代","title":"廷珍宪副以诗贺予平寇次韵答之"}
{"author":"何乔新","content":"三年四度过禅家，两见凋零两见花。今日画轓重驻此，绿阴弥望尽桑麻。","dynasty":"明代","title":"重过大凝寺次景澄韵"}
{"author":"何乔新","content":"山麓古禅宫，凄凉见旧踪。菱池蛙吹闹，石砌藓痕封。香阁苍烟暝，祗园白露浓。已无僧出定，时有鹤巢松。古磬埋衰草，残碑卧断蓬。谁当再雕饰，登览得从容。","dynasty":"明代","title":"水南八景其四禅庵古迹"}
{"author":"何乔新","content":"贾相当年秉国钧，贤臣远斥任谀臣。岂知末路摅忠士，不是平原献谄人。吕氏诸郎甘纳士，李公一族竞捐身。新祠翼翼湘江上，一读穹碑一怆神。","dynasty":"明代","title":"谒李潭州祠作其二"}
{"author":"何乔新","content":"华月映绮疏，长庚耿银汉。高堂匏竹何煌煌，云是佳晨届华诞。堂中二老仙者流，碧瞳烨烨明清秋。不知甲子今几百，但见海屋频添筹。凤为膏兮龙为醢，锦帐银屏烂霞彩。绿华起舞飞琼歌，谁道蓬莱隔瀛海。诸郎济济玉雪姿，尽是天上麒麟儿。就中一子称白眉，春风射策登彤墀。子兮孝以忠，亲兮荣且寿。作传宜紬石室书，盛事从来世稀有。","dynasty":"明代","title":"海屋添筹图寿徐进士父母"}
{"author":"何乔新","content":"銮坡退直共论文，华馆从容日又曛。碧瓮酒分仙掌露，紫檀香袅博山云。黄柑锦荔皆珍味，玉麈缃编总异闻。鄙劣每惭知遇厚，但歌既醉颂夫君。","dynasty":"明代","title":"宾筵留咏谢内翰杨先生"}
{"author":"何乔新","content":"城郭萧条村落空，潸然清泪堕西风。萑蒲有盗如朱粲，郡邑何人似郑公。云暗荒郊啼馁鬼，日斜古道泣衰翁。独惭未有匡时策，翘首苍冥祝岁丰。","dynasty":"明代","title":"绛阳道中谩成"}
{"author":"何乔新","content":"弭节方壶访旧踪，云璈迭奏和华钟。赤城春晓霞光薄，玄圃秋阴露气浓。剪剪绿衣纫薜荔，翛翛清佩制芙蓉。沧波不阻三山路，浪说三山隔万重。","dynasty":"明代","title":"无题和李商隐韵其七"}
{"author":"何乔新","content":"九重命下许归休，便向江头买去舟。客梦未离金阙树，乡心已逐楚江鸥。身同裴相投间乐，事异灵均去郢忧。圣德如天惭未报，回瞻紫禁思悠悠。","dynasty":"明代","title":"出京偶成"}
{"author":"何乔新","content":"玉关雪霁绝狼烟，殊胜呼韩款塞年。万灶貔貅森列卫，两班冠剑俨群仙。明珠翡翠来重译，卉服毡裘共一天。羽檄不飞刁斗静，蚤看嘉绩勒燕然。","dynasty":"明代","title":"甘肃元旦次朱都宪韵"}
{"author":"何乔新","content":"亭亭潞公轩，膴膴翼城县。公昔宰县时，琴觞此游衍。泉石清且幽，芳林亦葱茜。一朝秉钺轴，德望膺殊眷。建储耻言功，被劾不自辨。管钥司北门，旌麾靖东甸。庙堂殊雍容，士庶自欢抃。伟哉社稷臣，百世能几见。平生仰高风，览物增遐眷。典刑邈难觌，俯仰泪如霰。","dynasty":"明代","title":"晋阳怀古其八怀文潞公"}
{"author":"何乔新","content":"行营昨夜运粮回，今日还差送甲来。道路奔驰何日已，石田强半是蒿莱。","dynasty":"明代","title":"录村氓语其二"}
{"author":"何乔新","content":"婆婆缫丝，缫得五采光陆离。织成山龙与藻火，献诸紫禁供朝衣。祀汾封岱总宜服，不须山茧贡莱夷。","dynasty":"明代","title":"十禽言其十"}
{"author":"何乔新","content":"两阶剑佩俨成行，缥缈登歌奏大章。万国衣冠环北极，九天雨露洽南方。香飘仙仗微风度，星转银河晓漏长。最喜三边氛祲息，征西诸将縳戎王。","dynasty":"明代","title":"癸已岁藩省祝寿和自立韵其二"}
{"author":"何乔新","content":"先茔西涧曲，宰树菀椮椮。每值浇松候，长怀荐藻心。江山涵秀色，桃竹起清音。为语诸儿辈，当知世德深。","dynasty":"明代","title":"谒先垄"}
{"author":"何乔新","content":"白露悴百草，玄蝉寂无声。庭柯敛新翠，竟夕寒螀鸣。感此时序易，披衣坐前荣。仰视天宇间，银河隔双星。一苇亮可航，相望未合并。玄运亦多阻，矧兹尘俗情。援琴鼓别鹤，感我泪交零。","dynasty":"明代","title":"秋怀其一"}
{"author":"何乔新","content":"日暖飞花近鬓丝，相留一醉本无期。明年此日知何处，立在清朝白玉墀。","dynasty":"明代","title":"别同年王绣衣集句其四"}
{"author":"何乔新","content":"孝直奇谋世鲜双，君侯共事每包荒。忠勤亦有张枢密，却恨台章诋李纲。","dynasty":"明代","title":"过卧龙冈有感其三"}
{"author":"何乔新","content":"长江西来绕赤壁，山色苍苍江气白。黄冈迁客人中仙，傲睨江山如戏剧。笑吞山月吸江风，羁愁肯使婴吾胸。扁舟夜泛赤壁下，文光下烛冯夷宫。湘妃歌兮河伯舞，川后山灵相尔汝。同游一客非时人，想是元之与文举。酒酣飞上千仞峰，呵叱虎豹鞭虬龙。倏然独立风埃表，俯视尘世皆沙虫。洗磨折戟认前代，一炬东风昔称快。英雄不数曹与孙，况复周郎与黄盖。江空月落高枕眠，夜深梦到蓬莱巅。横江孤鹤来何许，似欲载我归钧天。洞箫声断客已去，起望三山渺烟雾。空馀两赋在人间，星斗荧煌垂万古。","dynasty":"明代","title":"题东波游赤壁图"}
{"author":"何乔新","content":"潭阳远在夜郎西，石径萦纡路转迷。俗犷犹存盘瓠旧，树深惟听鹧鸪啼。茅檐彫弊哀三户，岚霭氤氲接五溪。欲吊灵均何处是，江头兰芷正凄凄。","dynasty":"明代","title":"沅州"}
{"author":"何乔新","content":"君家兄弟何所拟，皎如玉树翘琼蘤。伯兮早拜地官郎，典赋南都政声美。叔也新擢白云司，籍籍清名满人耳。两京相望若参商，冀北江南几千里。觅句春寻芳草池，看云昼隐乌皮几。伯兮奏最来皇都，叔也承迎多乐岂。趍朝紫陌晓联镳，听雨寒窗宵共被。埙篪迭奏肃以容，不必清商间流徵。欢娱未洽又分携，戒行晓逐鸡声起。宾朋出祖官道傍，金卮潋滟香浮蚁。芦花飞雪暗长汀，枫叶栖霞映秋水。离亭分手正凄然，况复秋空雁声唳。征车辚辚不可留，离怀恋恋何时已。遥知别后重相思，愁看荆花春韡韡。","dynasty":"明代","title":"送金郎中还南京分韵得韡字"}
{"author":"何乔新","content":"榆皮细捣昼丁丁，野菜同烝半熟生。幼稚呱呱羸老泣，不知何日见秋成。","dynasty":"明代","title":"晋阳途次所见作其六"}
{"author":"何乔新","content":"弭节方壶访旧踪，云璈迭奏和华钟。赤城春晓霞光薄，玄圃秋阴露气浓。剪剪绿衣纫薜荔，翛翛清佩制芙蓉。沧波不阻三山路，浪说三山隔万重。","dynasty":"明代","title":"无题和李商隐韵其七"}
{"author":"何乔新","content":"危樯巨舶昼纵横，海上时闻鼓角鸣。莫怪近来征税少，编氓渐入绿林兵。","dynasty":"明代","title":"福安书事其五"}
{"author":"何乔新","content":"鹫岭几千仞，登临眺八方。瞻天拱北极，望海见东洋。岚蔼晴浮碧，天花晓雨香。莫愁归路暝，明月在山阳。","dynasty":"明代","title":"游鼓山次主一佥宪韵其一"}
{"author":"何乔新","content":"缓步西厢待月来，笑声何处殷春雷。楼中盼盼啼偏苦，画里真真唤不回。鼓罢冰弦添别恨，织成锦字惜多才。妾身浑似庭前草，几度东风几度灰。","dynasty":"明代","title":"无题和李商隐韵其四"}
{"author":"何乔新","content":"日丽芹泥软，风清杏雨收。乌衣辞故国，紫阁结新俦。栖傍麟台稳，飞穿鹊观幽。群鸮休侧目，无意竞横秋。","dynasty":"明代","title":"江燕其二"}
{"author":"何乔新","content":"汉口当年醉别卮，岂知嘉会更无期。玉关已喜生前入，汗简空垂没后思。夜月柳营笳吹断，秋风蒿里铎声悲。白茅藉饭无由致，南望章江泪满颐。","dynasty":"明代","title":"挽王都宪"}
{"author":"何乔新","content":"天心允协帝心仁，一雨祁祁慰我民。润洽枯荄含秀色，凉生远树绝熇尘。污池喜听蛙声闹，荒圃惊看菜甲新。只恐户曹徵税急，遗黎依旧走逡逡。","dynasty":"明代","title":"喜雨诗其三"}
{"author":"何乔新","content":"南北驱驰叹独贤，归来林下喜陶然。幸多圆史留儿读，讵有勋名与世传。抱瓮虽劳甘守拙，方知欲凿耻为圆。茆檐饱吃鱼羹饭，似胜侯家玳瑁筵。","dynasty":"明代","title":"秋夜不寐卧诵郁秋官诗用韵述怀其一"}
{"author":"何乔新","content":"恩荣醉罢曲江春，又咏桃夭出紫宸。奠雁正当鸣雁候，乘龙元是化龙人。金莲影晃银屏晓，御酒香浮翠杓新。莫恋洞房鸳梦好，早归凤阁掌丝纶。","dynasty":"明代","title":"拟送状元归毕姻"}
{"author":"何乔新","content":"蕊宫三仙姝，贞姿竞芳洁。何年谪降来尘寰，化作三花总清绝。一在落伽峰，珠佩瑶环冰雪容。一在罗浮下，缟袂霓裳光照夜。凌波仙子奇更奇，水沉为骨冰为肌。皦然并立风埃表，回看红紫俱堪嗤。前身同住仙宫里，故向人间叙昆季。素质元因一气钟，清芬肯与群葩比。江州司马遗泽长，嶷然三子如三香。娟娟叔季儒林秀，长公况是黄门郎。我愿三子崇令德，留取芳声垂简册。西蜀由来重二苏，晋陵行见推三白。","dynasty":"明代","title":"三香图为白黄门昂赋"}
{"author":"何乔新","content":"去年赈济仰官储，今岁官储半粒无。捕得海鲜将换米，可怜孤溆遇强徒。","dynasty":"明代","title":"福安书事其七"}
{"author":"何乔新","content":"北风怒撼龙舟覆，十万貔貅葬鱼腹。庐陵魁辅死燕山，颈血化为原草绿。当时门下多俊材，鸟散云消那敢哭。裂冠毁冕彼何人，俯首穹庐食雠粟。辕门从事抱孤愤，芒屩潜行严濑曲。肯随留叶立新朝，甘与方吴卧空谷。溯风直上千仞台，采采溪毛荐寒渌。歌残楚些招不来，萧瑟寒飙振林木。仰天长恸天亦愁，山鬼惊啼猿踯躅。冬青树下频往还，泪眼摩挲望天目。凤逝龙亡王气消，日暮惊乌止谁屋。褰裳几度濯江浔，尚恐尘污涴吾足。帝曰巫阳汝下招，促驾青虬归玉局。铙歌骑吹世空传，月表未成竟谁续。毅魄虽埋神不没，仙游想在文山麓。相逢握手共欷歔，细论兴亡泪如掬。浮云倏忽风中烛，忠义千年有馀馥。岿然荒冢钓台东，我欲乘风奠醽醁。","dynasty":"明代","title":"读西台恸哭记"}
{"author":"何乔新","content":"汝辈应怜济叔痴，相携追送楚江湄。离歌莫慰离愁恶，别酒那禁别泪垂。疲马欲归还恋恋，孤舟将发更迟迟。临岐不尽丁宁嘱，好读斯干棣萼诗。","dynasty":"明代","title":"发建昌别会同智同二犹子"}
{"author":"何乔新","content":"淮西有猘犬，狂吠何狺狺。庙谟方致讨，噬齧及四邻。晋公秉旄钺，出顿激水滨。铁骑既萧萧，檀车亦辚辚。颜愬争效捷，古通敢逡巡。元凶卒就戮，宠锡何来频。归朝赞大猷，谠论常訚訚。青蝇纷来集，皇甫亦何人。奉身归绿野，诗酒陶吾真。列阃仰旧德，四朝推宗臣。高步姚宋后，谁能继芳尘。我歌平淮雅，清泪欲沾巾。","dynasty":"明代","title":"晋阳怀古其七怀裴晋公"}
{"author":"何乔新","content":"千里归帆下玉京，夕阳暂舣阖闾城。沉沉梵宇疏钟吼，渺渺渔村远火明。芳草空馀藏剑处，折杨犹听踏歌声。明朝又鼓吴江棹，遥想家山只数程。","dynasty":"明代","title":"虎丘夜泊"}
{"author":"何乔新","content":"汳水当年总宪时，翛翛半亩雪霜枝。别来久断平安信，劲节清风又属谁。","dynasty":"明代","title":"忆汳台竹偶成"}
{"author":"何乔新","content":"闽山迢递是天涯，去路荒凉倍可嗟。林晚饥乌啼刷羽，潭春妖鳄怒磨牙。冰衔敢爱当时宠，铁汉从交后世誇。毕竟皇恩深似海，肯令贾傅老长沙。","dynasty":"明代","title":"送罗应奎左迁提举其三"}
{"author":"何乔新","content":"黄鹤矶头醉别筵，别来云树两茫然。才闻奏对趋三殿，忽讶音容隔九泉。衰草晚烟平寇垒，长堤春水饷兵船。欲寻斧屋涢川曲，鼓子花残落照边。","dynasty":"明代","title":"挽德安张都宪瓒"}
{"author":"何乔新","content":"銮坡退直共论文，华馆从容日又曛。碧瓮酒分仙掌露，紫檀香袅博山云。黄柑锦荔皆珍味，玉麈缃编总异闻。鄙劣每惭知遇厚，但歌既醉颂夫君。","dynasty":"明代","title":"宾筵留咏谢内翰杨先生"}
{"author":"何乔新","content":"文穆遗墟草树荒，仙郎重此卜玄堂。一盂麦饭浇寒食，几勺椒浆酹夕阳。山势犹存前古胜，薇花还发旧时香。檀弓读罢凭轩望，宿草芊芊思感伤。","dynasty":"明代","title":"紫薇精舍为陆孟昭赋其父别号怡晚其三"}
{"author":"何乔新","content":"象宇临幽境，猊峰竦异形。松云侵榻冷，竹露堕衣青。唳鹤惊晨鼓，啼莺乱昼铃。停车问民瘼，凄楚不堪听。","dynasty":"明代","title":"狮峰寺次景澄韵"}
{"author":"何乔新","content":"圣朝奠璧礼圜丘，万炬飞光映冕旒。斋殿云深清漏迥，燎坛风暖瑞烟浮。灵祗分献多儒硕，辇路群趋尽彻侯。湖海愚臣忝陪祀，愧无词赋颂鸿休。","dynasty":"明代","title":"南郊陪祭"}
{"author":"何乔新","content":"绛节蓉旌缥缈来，灵鼗灵鼓响如雷。飙轮低拂扶桑度，羽驾高凌桂树回。肉食未传餐玉诀，蓬心岂是驭风才。谁能久视层霄上，还向昆明认劫灰。","dynasty":"明代","title":"无题和李商隐韵其九"}
{"author":"何乔新","content":"莎溪之域弱水滨，金精下降毓怪珍。伟哉狻猊产此地，雄姿猛态夐绝伦。双睛睒睒电流赤，劲爪铦牙侔剑戟。空山怒吼轰春雷，百兽闻之皆辟易。饥来不食麋鹿群，抟犀拉象如孤㹠。几回饥饮龙门涘，积石半露馀波浑。圣皇端拱位皇极，月竁冰天皆仰德。荒夷得此不敢留，絷以金绳献京国。脩途万里经流沙，群动慑窜不敢哗。尾端尚带昆仑雾，口角仍含葱岭霞。彤轩文陛丽晴旭，遥望龙颜自驯伏。低头安尾体态閒，黄毳苍髵绚人目。皇威远被万国宁，长杨灵囿多祥祯。狮兮狮兮敛鸷猛，长与驺虞作队行。","dynasty":"明代","title":"题狮子图"}
{"author":"何乔新","content":"霜华簌簌暗香浮，万颗明珠夜不收。几度披图吟兴远，恍如水部在扬州。","dynasty":"明代","title":"题梅竹卷其四"}
{"author":"何乔新","content":"霞裾廿载侍昭阳，喜逐飞琼事紫皇。尘梦已知殊鹤梦，道妆应觉胜宫妆。朝真晓步瑶池月，捣药宵分玉杵霜。料得未忘恩顾厚，丹成还拟献君王。","dynasty":"明代","title":"拟唐人送宫人入道诗其三"}
{"author":"何乔新","content":"金汤天设险，形胜壮遐荒。地控黄河扼，山连紫塞长。别营貔虎卧，分阵鹳鹅翔。羽檄通西极，烽烟接朔方。降胡随畜牧，戍卒事耕桑。土屋冬偏暖，松棚夏独凉。桦林藏蛰兽，麋垄走群狼。云暗金笳急，风高铁骑强。承恩司管钥，敷德辑戎羌。德化虽无外，神州自有疆。洗兵青海上，秣马黑山阳。誓斩楼兰首，铭功答圣皇。","dynasty":"明代","title":"偏头关书事"}
{"author":"何乔新","content":"菀彼平林，言秣我马。君子于征，言饯于野。旨酒维醹，嘉殽维旅。群公具来，爰兹出祖。于维君子，武肃之胄。金券玉册，勋庸维旧。庆泽攸钟，德音是茂。克缵前休，维邦之秀。有豸斯冠，有绣斯服。为皇荩臣，宪度是饬。汾水之曲，梁山之麓。驷牡騑騑，爰咨爰度。闽海茫茫，有廓其疆。皇命荩臣，式是南邦。毋茹其柔，毋吐其刚。以佐肤使，惠我远氓。龙节煌煌，鸾声玱玱。绣衣孔扬，戾于海邦。孰为豺兕，我斧其吭。孰为鸿雁，我哺之粮。敷政维公，有严有容。惠于神人，罔怨罔恫。相彼蓼萧，零露浓浓。淑尔君子，宠禄攸崇。巀彼滇城，南控金齿。肤使来临，戎夏咸喜。乃激乃扬，有纪有纲。孰为民痏，宪度孔明。黑水南注，维禹之绩。于皇有命，往宣我泽。是绥是附，百蛮无侮。厥篚大贝，归于天府。嘤嘤者鸟，求其友声。念我良友，中心怦怦。点苍苍苍，昆明洋洋。愿言从之，道阻且长。肃肃皇命，维公将之。悠悠我思，何日忘之。矢此颂歌，式昭德音。令德不忘，以慰我心。","dynasty":"明代","title":"平林十章送宪使钱廷珍赴任"}
{"author":"何乔新","content":"象宇临幽境，猊峰竦异形。松云侵榻冷，竹露堕衣青。唳鹤惊晨鼓，啼莺乱昼铃。停车问民瘼，凄楚不堪听。","dynasty":"明代","title":"狮峰寺次景澄韵"}
{"author":"何乔新","content":"村居澹无营，所需在粒食。引泉运双杵，匪藉樵青力。飙轮驶若飞，怒湍亦冲激。月明响丁丁，随风入寥泬。精凿谅天成，功利妙无迹。却忆汉阴言，赩然长太息。","dynasty":"明代","title":"何家庄八景其六水碓宵舂"}
{"author":"何乔新","content":"阴山寒飙捲晴雪，白草萧萧冻欲折。戎王校猎晓合围，万骑蹴冰如蹴铁。狐裘狐帽紫绒绦，上凌大碛下深壕。虏骑咆哮声震地，毛群无计可潜逃。鴐鹅戛戛来何许，一片晴云蔽天宇。海青直上鸷且雄，顷刻平芜洒红雨。纷飞鹍鹳与鹙鸧，雨血风毛堕猎场。群酋献获戎王笑，割鲜野食驼蹄香。金轮半坠西山缺，铙管嘲轰向区脱。解鞍絷马未肯眠，笑击黄獐饮其血。白旂忽动鄂诺河，猛士更比金源多。柴潭已涸蔡州破，狡兔虽肥奈尔何。","dynasty":"明代","title":"题金人出猎图"}
{"author":"何乔新","content":"鸣驺过谷口，遥望梵宫深。弭节穿金涧，看云度碧岑。钟声晨出壑，锡影暮归林。坐觉诸尘寂，悠悠水月心。","dynasty":"明代","title":"宿普门寺次都宪副韵其二"}
{"author":"何乔新","content":"宝刹新营日，贤藩宠佑增。沉檀攽内帑，衣钵属名僧。清梵和天籁，禅心映佛灯。虎丘推胜境，空有塔层层。","dynasty":"明代","title":"宿普门寺次都宪副韵其三"}
{"author":"何乔新","content":"一宿空王宇，悽然百感增。素餐惭省职，高卧羡山僧。问俗晨纡辔，观书夜对灯。故园何处是，梦绕碧云层。","dynasty":"明代","title":"宿普门寺次都宪副韵其四"}
{"author":"何乔新","content":"迁国启雄图，遗灵食旧墟。明禋来郡邑，祷赛走樵渔。德业三宗后，丹青百祀馀。乐天嗟已矣，谁为补亡书。","dynasty":"明代","title":"商王河亶甲庙"}
{"author":"何乔新","content":"听讼来彰德，星轺驻上方。蒲团花雨润，石灶芋烟香。古塔栖秋鹘，空阶咽暮螀。双槐行坐处，人说似甘棠。","dynasty":"明代","title":"书天宁寺壁"}
{"author":"何乔新","content":"晓发鲁阳城，城头月正明。花骢冲宿雾，玉节映疏星。茅店客犹睡，荒村鸡未鸣。褰帷将问俗，不为看山行。","dynasty":"明代","title":"鲁山晓发"}
{"author":"何乔新","content":"江燕何微眇，飞飞到汴城。閒情同野鹤，巧语愧林莺。掠水临琼涧，营巢托彩楹。夜来风雨恶，归梦绕南荣。","dynasty":"明代","title":"江燕其一"}
{"author":"何乔新","content":"日丽芹泥软，风清杏雨收。乌衣辞故国，紫阁结新俦。栖傍麟台稳，飞穿鹊观幽。群鸮休侧目，无意竞横秋。","dynasty":"明代","title":"江燕其二"}
{"author":"何乔新","content":"绣阁香风暖，珠帘曙景迟。倦吹青玉管，愁咏白华诗。清漏惊宵梦，流莺动夕思。羊车幸何处，盐竹谩纷披。","dynasty":"明代","title":"宫词"}
{"author":"何乔新","content":"奉诏远行边，双旌拂锦鞯。阵依鱼丽法，谋用豹韬篇。草满蜚狐塞，沙填饮马泉。功成何所愿，遗像画凌烟。","dynasty":"明代","title":"武宁关书事其一"}
{"author":"何乔新","content":"征骑萧萧度雁关，危峦绝巘力跻攀。东瞻帝阙祥云里，北望戎庭落照间。李牧垒荒烟树老，晋王碑在雨苔斑。临风慷慨怀前烈，抚剑长歌一怆颜。","dynasty":"明代","title":"过雁门关作其一"}
{"author":"何乔新","content":"三神之山渺何在，员峤方壶峙瀛海。华堂谁筑山之巅，云气连蜷浮瑞彩。堂中偕老地行仙，双颊如丹双鬓皠。懿行真为百世师，灵宗况出前朝宰。平生酷慕王儒仲，偕隐山中知几载。石田烟暖茁琼芽，琪树春深结珠蕾。祗今遐算踰七旬，合乐张筵庆嘉会。潋滟霞觞玉作流，芳鲜雕俎龙为醢。蟠桃花下共称觞，载咏周诗歌寿恺。贤郎元是蟾宫仙，剪得春云供戏綵。愿祝双亲偕百龄，烱烱方瞳神观倍。丹成不必跨黄班，鸾鹤翔空正相待。","dynasty":"明代","title":"题郑氏齐寿堂分韵得彩字"}
{"author":"何乔新","content":"晓拜彤墀出帝城，寒江归去结鸥盟。秋兰萧艾何香臭，蝉翼黄钟孰重轻。滕甫未应为恶党，休文非必是狂生。于今谁秉春秋笔，忠佞廉贪好细评。","dynasty":"明代","title":"太宰介庵先生以诗饥别用原韵奉答其一"}
{"author":"何乔新","content":"当涂睥睨汉家鼎，江左孙郎恣驰骋。茫茫九域战尘飞，洁身东适玄菟境。黄云黯黯炎精昏，避地且复依公孙。公孙非有兴汉志，俎豆诗书聊共论。谁云此地在东鄙，箕子旧邦风化美。同游不独邴与王，尚友欲追孤竹子。猘子猖狂事渐非，扁舟浮海又西归。尚愁黄尘涴吾足，褰裳自濯沧浪溪。沧浪之水清彻底，更欲枕流洗其耳。水中圉圉疑子鱼，似亦含羞倏惊逝。嗟哉子鱼良可羞，昔为吾友今吾仇。何当一请尚方剑，断取头颅掷浊流。","dynasty":"明代","title":"题幼安濯足图"}
{"author":"何乔新","content":"儿钓青蛙母捕鳗，溪边风雨不胜寒。归来灶冷生柴湿，寂寞无言掩泪看。","dynasty":"明代","title":"福安书事其八"}
{"author":"何乔新","content":"落日风吹战血腥，黑云惨澹压边城。祗知大义千钧重，直视微躯一羽轻。死去无惭周富子，生还不似汉苏卿。英魂不共阴飙散，愿化欃枪堕敌营。","dynasty":"明代","title":"挽鲍黄门辉词其二"}
{"author":"何乔新","content":"秋郊雨初霁，驾言适涔阳。炎氛净如洗，高树含新凉。蕙草已敛色，菊花正扬芳。微风来远壑，众绿纷披扬。溪滨暂税驾，水石鸣琳琅。渚沙粲如雪，鸂鶒双飞翔。低回玩物理，尘想顿消忘。落景丽西峤，渔歌起沧浪。苍然暮色至，候骑纷道傍。登眺兴未穷，怅然陟崇冈。","dynasty":"明代","title":"涔阳道中"}
{"author":"何乔新","content":"瓯闽古建国，钓龙有遗台。台空龙已逝，沕穆祠宇开。剑履掩虚幌，丹青杂荒苔。念兹勾践胄，桓桓亦奇才。援戈逐秦鹿，土宇日以恢。疏封受赤社，组练咸阳回。贡篚来百粤，威声振九埃。缅怀全盛日，意气亦雄哉。至今奠椒醑，犹有遗民来。鱼灯已黯黯，马鬣尚累累。故宫渺禾黍，落日潮声哀。感此发长喟，登临为低徊。","dynasty":"明代","title":"越王台怀古次南谷韵"}
{"author":"何乔新","content":"天冷肌生粟，风清玉散花。含情歌白雪，适意荐流霞。展转翠衣薄，低徊玉箸斜。君王求故剑，何日遣皇华。","dynasty":"明代","title":"长门四时词其四"}
{"author":"何乔新","content":"方塘澹无波，风起蹙文縠。亭亭芙蓉花，秾艳照晴绿。顾兹摇落时，蘋蓼纷在目。岂知窈窕姿，寂寞寒江曲。想应厌纷华，寄此媚幽独。我来当秒秋，临风挹寒馥。但忧芳岁晏，月白霜华肃。","dynasty":"明代","title":"秋怀其五"}
{"author":"何乔新","content":"风软耶溪荡綵舟，兰桡桂楫漫夷犹。鹊桥露冷来何暮，凤吹云深逝莫留。琼岛碧桃偏向暖，瑶台琪树不禁秋。相如莫奏长门赋，且听闺人咏白头。","dynasty":"明代","title":"无题和李商隐韵其一"}
{"author":"何乔新","content":"光风吹绿瀛洲草，玉树琼芝绕庭好。北堂清昼寿筵开，青鸟双飞下蓬岛。座中阿母西池仙，霞光满面霜满颠。庭前八子皆秀好，就中一子尤称贤。去年对策金銮殿，黄封曾醉琼林宴。今年谒告归故乡，正值高堂气葱茜。天香两袖宫袍碧，起舞尊前劝云液。但令阿母一开颜，不管乌纱渐欹侧。宜男花暖春正长，凤翎鹄觜含晴光。愿祝慈颜似花好，年年此日荐霞觞。","dynasty":"明代","title":"寿俞进士母"}
{"author":"何乔新","content":"故人应怕醉离亭，五鼓驱车出邓城。茅店鸡声霜气重，荒途马色月华明。开尊寂寞孤吟倦，隐几萧条百感生。遥想行台宵弭节，岭云江树不胜情。","dynasty":"明代","title":"宪副郁公回速追饥不及诗以寄之"}
{"author":"何乔新","content":"晓纳牙牌别禁城，竹梅拟结岁寒盟。君恩何啻万钧重，行旅从来一叶轻。誓保忠贞全晚节，肯求温饱负平生。鹤山未必非君子，成大如何敢妄评。","dynasty":"明代","title":"太宰介庵先生以诗饥别用原韵奉答其三"}
{"author":"何乔新","content":"正气钟河岳，芳声蔼搢绅。民歌清白吏，国重老成人。素蕴嗟方展，清标怅永沦。寒飔吹画翣，行道共沾巾。","dynasty":"明代","title":"挽大理卿王公宇其一"}
{"author":"何乔新","content":"桂山巀兮，桂水潏兮。产兹荩臣，邦之杰兮。维此荩臣，允武允文。奋庸中外，厥声沄沄。乃登贤书，乃践亨衢。乃秉邦宪，乃陈吁谟。龙节斯煌，鹭车载驱。孰荒我锄，孰枯我濡。炎海之陬，有鸮有蟊。帝命公往，参彼大猷。敷政不絿，是釐是柔。皇泽爰流，恫瘝以瘳。帝曰良哉，予嘉乃绩。于旬于宣，往佐邦伯。以纠以逖，以弘皇德。内绥群黎，外威北貊。泾原有骑，敢犯我圉。公董王旅，往禦其侮。龙盾虎韔，载斧其吭。群丑以刘，北鄙载宁。公有丕绩，皇用宠锡。有廓闽邦，陟公为伯。是怀是抚，公维民父。是训是釐，公维民师。相彼玉瓒，注兹黄流。温温君子，多祉是遒。天祚公𦙍，是多贤子。春榜秋台，克趾厥美。河华千里，维古帝京。皇曰往哉，汝维长城。公拜稽首，宠命维隆。敢竭股肱，之屏之墉。金城万雉，周汉所营。公往莅之，捍彼朔庭。四国来同，方伯之功。讫其外庸，乃卿乃公。隼旟熊轼，出次芋原。群公饯之，班以周旋。有鲜有薧，有㮚有枣。方伯燕胥，其鼓考考。咸阳遗黎，戴公父母。若耋若稚，奔走来迓。秦人之喜，闽人之悲。愿秉钧枢，式弘厥施。终南之麓，烟树苍苍。思我公兮，曷日其忘。粤山之椒，停云䨧䨧。公念我兮，毋金玉其音。","dynasty":"明代","title":"桂山十二章送朱方伯赴陜西"}
{"author":"何乔新","content":"垂老穷边众所悲，赐环何幸沐恩私。受廛已脱新编籍，振铎还为后学师。座隐青毡朝结课，香凝绛帐昼哦诗。不须更续投湘赋，好咏菁莪乐盛时。","dynasty":"明代","title":"张先生升谪后复职"}
{"author":"何乔新","content":"提壶芦，相携共向黄公垆。竹叶青兮秋露白，问君所嗜为君沽。一杯一曲莫辞醉，重来愁听笛声孤。","dynasty":"明代","title":"十禽言其六"}
{"author":"何乔新","content":"嘉禾驿下暂维舟，追感先贤泪欲流。学术自应超董贾，文章元不让韩欧。读书岩圮苍苔满，洗砚池荒暮雨愁。故里只今多俊彦，不知谁解继前修。","dynasty":"明代","title":"过嘉禾怀南丰先生"}
{"author":"何乔新","content":"天外凄迷急雨，江头漭沆奔流。尽日无人唤渡，济川閒却扁舟。","dynasty":"明代","title":"汉川分司偶成其一"}
{"author":"何乔新","content":"奉诏远行边，双旌拂锦鞯。阵依鱼丽法，谋用豹韬篇。草满蜚狐塞，沙填饮马泉。功成何所愿，遗像画凌烟。","dynasty":"明代","title":"武宁关书事其一"}
{"author":"何乔新","content":"寒云起崇冈，厉风振林木。山鸟鸣嘤嘤，恍如赵兵哭。低徊忆往事，感我泪相续。哀哉长平战，虎吻厌人肉。翩翩佳公子，虑事何不熟。括也喜谈兵，身死家亦覆。忍哉白氏子，欺天逞淫毒。雄兵纷若林，一旦填溪谷。至今耕垦者，往往得遗镞。孰云天网疏，报应如转毂。杜邮岂为冤，万死未足赎。嗟嗟秉钺士，起传宜三复。前车谅未远，后乘慎驰逐。","dynasty":"明代","title":"长平怀古"}
{"author":"何乔新","content":"老得悬车古亦难，桔槔春雨静中看。昔年曾叱王尊驭，此日休弹贡禹冠。春草池塘诗思逸，午桥樽俎酒肠宽。萧萧风雨鸡鸣夜，菊枕芦衾睡正安。","dynasty":"明代","title":"都宪韩公贯道惠诗次韵答之其二"}
{"author":"何乔新","content":"日没旦复出，花落春再开。哀哀父与母，一去不复回。思亲不可见，登楼寄遐瞩。西风吹庭树，徬徨动心曲。楼前有慈乌，哑哑啼晨霜。我亲独何之，感我泪沾裳。楼外有飞云，悠悠覆亲舍。我亲独何之，感我泪如泻。岂无祠与墓，岁时荐蘋藻。虽云祭时丰，不似养时好。海深犹可竭，山高或可夷。我生虽有尽，我思无穷时。","dynasty":"明代","title":"终慕楼"}
{"author":"何乔新","content":"海门夜半吼长鲸，怒捲闾阎入巨溟。惟有清霜台上桧，亭亭不改旧时青。","dynasty":"明代","title":"福安书事其一"}
{"author":"何乔新","content":"圣代开昌运，名邦产伟人。气钟嵩洛秀，材轶鄂褒伦。授钺燕山曲，宣威瀚海滨。云随征骑动，雪晃战袍新。紫塞咸归款，乌蛮尽效珍。疏封名数重，颁禄宠光频。狂猘侵南鄙，天兵出粤垠。先机弘将略，不杀体皇仁。鹅鹳咸关隘，楼船富水津。蝥弧来靡靡，象阵走踆踆。仗节诛凶竖，飞章谕叛民。穷边皆感化，幽谷总回春。略地过铜柱，班师觐紫宸。节旄加将校，锡赉逮宗姻。史阁监脩日，经筵侍讲辰。岂徒兼节制，更喜展经纶。虓阚周方叔，忧勤汉祭遵。临戎常暨暨，接士每申申。胡马俄南牧，皇舆又北巡。誓将歼颉利，志欲殄军臣。杀气凌孤垒，腥风鼓战尘。平生思殉国，此日竟捐身。锡爵分玄社，铭功勒翠珉。殊恩宜世享，嘉应亦骈臻。隧道平如砥，华芝烂若银。润含晨露重，色映曙霞匀。斋室歌灵瑞，新丰表孝纯。庆源方混混，奕世画麒麟。","dynasty":"明代","title":"太师定兴张忠烈王既葬嗣子英国公懋以宗伯丘先生所作平交南录勒石坟前未几队道产芝一本人以为忠孝所感"}
{"author":"何乔新","content":"独坐无谁语，寒灯伴寂寥。敝衾愁夜卧，疲马怯晨朝。往事嗟何及，新忧郁未消。何当解尘鞅，泉石自逍遥。","dynasty":"明代","title":"夜坐感怀"}
{"author":"何乔新","content":"双石势峍屼，山径出其间。将将如观阙，行人日往还。初疑登剑阁，一发萦岩峦。又疑出井陉，诘屈羊肠盘。吾闻长安道，车马去閒閒。驾言趣行迈，交衢鸣和銮。","dynasty":"明代","title":"何家庄八景其八石门古道"}
{"author":"何乔新","content":"蓬峤迢迢去路难，东风又见碧桃残。云生瑶圃春常润，露堕金茎昼未乾。琼宇凝神香雾暖，石坛礼斗玉声寒。慇勤寄语求仙侣，河上灵筌仔细看。","dynasty":"明代","title":"无题和李商隐韵其十"}
{"author":"何乔新","content":"苦雨炎风促去程，此心不为世间名。愿将几滴天瓢水，一洗闽山万壑清。","dynasty":"明代","title":"石牛驿次南谷韵"}
{"author":"何乔新","content":"霁月当空八牖明，履声晨并殿廊行。上卿开卷初题榜，宣赞当阶迭唱名。天际庆云昭瑞应，御前大乐奏和声。金明路上人相语，天与吾皇产俊英。","dynasty":"明代","title":"谨身殿开卷出听传胪次学士李公韵"}
{"author":"何乔新","content":"玄露香浮白玉卮，共拚一醉对芳时。银河夜转斗横柄，火树春回花满枝。绣户月明歌韵杳，丽谯风细漏声迟。惭予未得陪清赏，吟对寒窗绿幕垂。","dynasty":"明代","title":"陆君孟昭以元宵会客同寅高君居正即席赋诗和者相属予适以事不及往乃用居正韵以谢"}
{"author":"何乔新","content":"光风吹绿瀛洲草，玉树琼芝绕庭好。北堂清昼寿筵开，青鸟双飞下蓬岛。座中阿母西池仙，霞光满面霜满颠。庭前八子皆秀好，就中一子尤称贤。去年对策金銮殿，黄封曾醉琼林宴。今年谒告归故乡，正值高堂气葱茜。天香两袖宫袍碧，起舞尊前劝云液。但令阿母一开颜，不管乌纱渐欹侧。宜男花暖春正长，凤翎鹄觜含晴光。愿祝慈颜似花好，年年此日荐霞觞。","dynasty":"明代","title":"寿俞进士母"}
{"author":"何乔新","content":"秋郊雨初霁，驾言适涔阳。炎氛净如洗，高树含新凉。蕙草已敛色，菊花正扬芳。微风来远壑，众绿纷披扬。溪滨暂税驾，水石鸣琳琅。渚沙粲如雪，鸂鶒双飞翔。低回玩物理，尘想顿消忘。落景丽西峤，渔歌起沧浪。苍然暮色至，候骑纷道傍。登眺兴未穷，怅然陟崇冈。","dynasty":"明代","title":"涔阳道中"}
{"author":"何乔新","content":"凉透疏棂暑气微，倚阑无语对斜晖。岁华冉冉嗟将老，心事悠悠怅屡违。自道退之偏致谤，谁怜伯玉渐知非。行台袖却屠龙手，坐看群鸢竞鼠飞。","dynasty":"明代","title":"秋日行台书怀"}
{"author":"何乔新","content":"行春桥畔石湖边，精舍阴阴近墓田。花发紫薇思往事，气腾白虎卧新阡。青枫月冷归辽鹤，绿树烟深怨蜀鹃。怡晚仙人飞佩远，倚阑无语泪潸然。","dynasty":"明代","title":"紫薇精舍为陆孟昭赋其父别号怡晚其二"}
{"author":"何乔新","content":"銮坡退直共论文，华馆从容日又曛。碧瓮酒分仙掌露，紫檀香袅博山云。黄柑锦荔皆珍味，玉麈缃编总异闻。鄙劣每惭知遇厚，但歌既醉颂夫君。","dynasty":"明代","title":"宾筵留咏谢内翰杨先生"}
{"author":"何乔新","content":"蕲州鬼，谠论从来多逆耳。有言逆耳奈若何，罢官远窜南荒死。当时谀佞非不多，端笏朝堂相天子。","dynasty":"明代","title":"十禽言其三"}
{"author":"何乔新","content":"满篷烟月发盱源，又共先生醉别樽。百岁可怜犹旦暮，一腔元自有乾坤。文如班马身何益，学到关闽道乃尊。此夜且论千古事，不须切切问寒温。","dynasty":"明代","title":"酬罗内翰赠别用原韵"}
{"author":"何乔新","content":"方塘澹无波，风起蹙文縠。亭亭芙蓉花，秾艳照晴绿。顾兹摇落时，蘋蓼纷在目。岂知窈窕姿，寂寞寒江曲。想应厌纷华，寄此媚幽独。我来当秒秋，临风挹寒馥。但忧芳岁晏，月白霜华肃。","dynasty":"明代","title":"秋怀其五"}
{"author":"何乔新","content":"绛节蓉旌缥缈来，灵鼗灵鼓响如雷。飙轮低拂扶桑度，羽驾高凌桂树回。肉食未传餐玉诀，蓬心岂是驭风才。谁能久视层霄上，还向昆明认劫灰。","dynasty":"明代","title":"无题和李商隐韵其九"}
{"author":"何乔新","content":"危峰寒翳敛，天际玉嶙峋。一柱擎晴汉，长河落晓旻。光摇书幌曙，影晃画楼春。玄圃琪花烂，贫家缟袂新。松巢迷鹤梦，茅屋起龙鳞。预喜丰年庆，讴歌祝圣神。","dynasty":"明代","title":"水南八景其六军峰霁雪"}
{"author":"何乔新","content":"白茅覆屋竹编篱，斫得生柴给晓炊。妇子熙熙还感叹，于今始得免流移。","dynasty":"明代","title":"录襄邓民言其四"}
{"author":"何乔新","content":"奕奕灵宗远，汪汪雅度宽。黄堂贤别驾，粉署老郎官。清气金茎露，芳声楚畹兰。姓名闻辇下，宠命出朝端。国课常先足，醝丁亦自安。心公寮寀服，政简吏民欢。北阙方趋觐，东门又挂冠。儿童随去旆，耆旧拥归鞍。楚甸俄闻恙，吴山遽盖棺。异乡魂杳杳，旅榇路漫漫。节操追前辈，仪刑耸后观。薄田临沔澳，老屋枕江干。葛岭松云暝，堂封草露寒。晚风吹鼓子，清泪不胜弹。","dynasty":"明代","title":"过李都运故居"}
{"author":"何乔新","content":"两鬓飘萧觉始衰，疏狂犹似壮年时。冰山不愿依杨相，铁汉从来慕器之。肯弃膏粱羞堇喙，忍携琬琰易羊皮。试看卫霍燕然勒，得似当年有道碑。","dynasty":"明代","title":"病中述怀"}
{"author":"何乔新","content":"惊飙撼庭树，秋气惨悲凉。玄鸟已远逝，群鸿亦南翔。幽人抱遐思，揽衣起彷徨。念昔少壮日，志轻杜与房。淹留竟何成，鬓发倏已苍。平津为汉辅，汲生老淮阳。感彼积薪叹，悽然令心伤。","dynasty":"明代","title":"秋怀其二"}
{"author":"何乔新","content":"婆饼焦，不逢乐岁逢玄枵。囷仓久空儿索饼，啼饥满屋声哓哓。马粪火中且煨面，敢望当年炼火烧。","dynasty":"明代","title":"十禽言其五"}
{"author":"何乔新","content":"华屋笙歌晓漏迟，露香庭戺烂金芝。正当北阙推恩日，又是南山祝寿时。慈竹影涵瑶席润，灵萱花映翠冠垂。阳冈采凤方高翥，分得黄封荐玉卮。","dynasty":"明代","title":"寿杨内翰母作"}
{"author":"何乔新","content":"层巘翠重重，崚嶒耸半空。近分金嶂秀，远压玉山雄。乱石玄圭积，悬崖黛碧崇。泉飞春磴滑，霞映晓林红。佳气参差外，神光杳霭中。储灵生俊杰，元不让衡崧。","dynasty":"明代","title":"水南八景其七乌石层峦"}
{"author":"何乔新","content":"谢病连年叩紫宸，挂冠今喜作閒人。思莼正值新秋候，种豆还期故里春。忧国独怜君实切，论交谁似景仁真。炎风朔雪烦调燮，珍重当朝社稷臣。","dynasty":"明代","title":"太宰介庵先生以诗饥别用原韵奉答其二"}
{"author":"何乔新","content":"曾饵仙人换骨丹，霞裳翠舞月华寒。暗香疏影终非俗，莫比桃花一样看。","dynasty":"明代","title":"题屏间红梅"}
{"author":"何乔新","content":"铁干琼英玉作魂，托根不傍五侯门。岁寒惟有疏篁在，共保清贞水石村。","dynasty":"明代","title":"题梅竹卷其三"}
{"author":"何乔新","content":"风暖空庭草色青，门如市处不曾生。閒中玩物窥天意，始悟春风也世情。","dynasty":"明代","title":"山居观物偶成作其一"}
{"author":"何乔新","content":"妾本相门女，少小颜如玉。阿爷负官钱，鬻妾以自赎。诗书不复理，学唱金缕衣。当筵歌一曲，赢得锦缠归。相君名世儒，闻歌忽惊讶。相问始知因，矜怜重悲诧。告官脱妓籍，礼送归名家。纱窗理旧业，肯复歌淫哇。昔为粪上英，今作闺中秀。长安游冶郎，讵敢窥窗牖。罗裾与象揥，淡然儒家妆。良人词苑吏，不数羽林郎。今宵复何宵，三星正当户。喜极忽成悲，潸然泪如雨。幽兰植粪壤，芳洁常猗猗。妾身犹处子，郎君当自知。","dynasty":"明代","title":"真氏女"}
{"author":"何乔新","content":"庾楼昔日瞰江渚，高栋危阑撼风雨。年深倾圮成荒丘，月冷芦汀啼杜宇。庾公潇洒清谈人，连辉椒掖秉国均。寡谋轻启历阳衅，临难鼠窜私其身。寇平尚幸免诛殛，犹秉旌旄镇南国。神州未复边骑骄，拥众何当剪仇敌。当时参佐殷谢徒，啸咏风月无远图。楼中开宴挥玉麈，志识仅比牧猪奴。九原冥冥不可作，云散太虚水归壑。庐山飞瀑和雨来，似为元规洗馀恶。","dynasty":"明代","title":"十楼怀古其六庾公楼"}
{"author":"何乔新","content":"浮玉山前晓驻舟，鲸音隐隐吼林丘。惊回幽壑潜蛟梦，唤醒孤舟倦客愁。远逐角声闻铁瓮，清兼渔唱落沧洲。分明夜半枫桥泊，月色江声满目秋。","dynasty":"明代","title":"金山晓钟送陈巨源父南归"}
{"author":"何乔新","content":"画壁丹青古，祗园竹树深。花香来别涧，松翠堕危岑。云暝龙归钵，天空鹤度林。老怀清似洗，不愧古禅心。","dynasty":"明代","title":"宿普门寺次都宪副韵其一"}
{"author":"何乔新","content":"荒山寒谷停车处，慰问丁宁出至情。白叟黄童俱感泣，不图今日睹升平。","dynasty":"明代","title":"录襄邓民言其六"}
{"author":"何乔新","content":"台星夜陨哲人萎，哀动朝绅泪暗垂。补衮每闻禆圣治，安边频见董王师。堂堂遗像归图画，赫赫元勋照鼎彝。千载芳名知不朽，何须更索说之碑。","dynasty":"明代","title":"挽太保金公"}
{"author":"何乔新","content":"华屋笙歌晓漏迟，露香庭戺烂金芝。正当北阙推恩日，又是南山祝寿时。慈竹影涵瑶席润，灵萱花映翠冠垂。阳冈采凤方高翥，分得黄封荐玉卮。","dynasty":"明代","title":"寿杨内翰母作"}
{"author":"何乔新","content":"五亩荒凉古道边，追思风范重凄然。雄词直蹑元和后，妙道还探太极先。环璧遗堂犹有托，曲台逸礼已无传。诸孙济济承家学，却喜名家不乏贤。","dynasty":"明代","title":"过刘大有先生故居"}
{"author":"何乔新","content":"独坐无谁语，寒灯伴寂寥。敝衾愁夜卧，疲马怯晨朝。往事嗟何及，新忧郁未消。何当解尘鞅，泉石自逍遥。","dynasty":"明代","title":"夜坐感怀"}
{"author":"何乔新","content":"鸣驺过谷口，遥望梵宫深。弭节穿金涧，看云度碧岑。钟声晨出壑，锡影暮归林。坐觉诸尘寂，悠悠水月心。","dynasty":"明代","title":"宿普门寺次都宪副韵其二"}
{"author":"何乔新","content":"黄河西来坤轴折，浊浪排空天欲裂。彭城老稚哀哀啼，自分阖门作鱼鳖。仁明太守眉山苏，誓以只手障其冲。指麾徒旅荷畚輂，长堤隐起如晴虹。波恬浪静民安堵，共喜更生歌且舞。九重下诏侈褒嘉，拯溺禦灾非小补。飞楼高压城之东，张筵会客何雍容。后山作铭颍滨赋，笔力直与造化争瑰雄。神游八表知何处，赢得穹碑照今古。当年舒李今何如，羁鬼啾啾泣烟雨。","dynasty":"明代","title":"十楼怀古其一黄楼"}
{"author":"何乔新","content":"城上翚飞百尺楼，凭高一眺散离忧。九江淼淼天边逝，万象森森镜里浮。晴霭晓迷蛟女室，凉飙昼送估人舟。文章谁似高平老，烨烨虹光映斗牛。","dynasty":"明代","title":"登岳阳楼作其一"}
{"author":"何乔新","content":"银河星淡漏声迟，画省宵陈祝寿仪。庭燎春回红雾合，炉香风细翠烟垂。舆图万里归尧统，历数千年纪夏时。最喜太平今有象，新年民物共熙熙。","dynasty":"明代","title":"元日藩省祝寿谩成口号"}
{"author":"何乔新","content":"襄阳行遍到南阳，劳徕宁辞去路长。刁斗不惊鸡犬静，村居处处乐耕桑。","dynasty":"明代","title":"录襄邓民言其二"}
{"author":"何乔新","content":"寒云起崇冈，厉风振林木。山鸟鸣嘤嘤，恍如赵兵哭。低徊忆往事，感我泪相续。哀哉长平战，虎吻厌人肉。翩翩佳公子，虑事何不熟。括也喜谈兵，身死家亦覆。忍哉白氏子，欺天逞淫毒。雄兵纷若林，一旦填溪谷。至今耕垦者，往往得遗镞。孰云天网疏，报应如转毂。杜邮岂为冤，万死未足赎。嗟嗟秉钺士，起传宜三复。前车谅未远，后乘慎驰逐。","dynasty":"明代","title":"长平怀古"}
{"author":"何乔新","content":"危亭翼翼倚晴空，百里江山入望中。俯槛银溪纡素练，开轩金嶂耸屏风。波光㵿㵿摇文几，岚霭霏霏扑绮栊。我欲携琴亭上醉，夕阳影里数归鸿。","dynasty":"明代","title":"题黄君愈宣江山一览亭"}
{"author":"何乔新","content":"长江西来绕赤壁，山色苍苍江气白。黄冈迁客人中仙，傲睨江山如戏剧。笑吞山月吸江风，羁愁肯使婴吾胸。扁舟夜泛赤壁下，文光下烛冯夷宫。湘妃歌兮河伯舞，川后山灵相尔汝。同游一客非时人，想是元之与文举。酒酣飞上千仞峰，呵叱虎豹鞭虬龙。倏然独立风埃表，俯视尘世皆沙虫。洗磨折戟认前代，一炬东风昔称快。英雄不数曹与孙，况复周郎与黄盖。江空月落高枕眠，夜深梦到蓬莱巅。横江孤鹤来何许，似欲载我归钧天。洞箫声断客已去，起望三山渺烟雾。空馀两赋在人间，星斗荧煌垂万古。","dynasty":"明代","title":"题东波游赤壁图"}
{"author":"何乔新","content":"君马黄，我马白。君马紫丝缰，我马黄金勒。榕城雨霁炎埃清，联镳共出城南陌。城南绿阴凉似洗，下马班荆话畴昔。君才卓荦非寻常，蚤我金豸承恩光。西登岷峨北太行，鹭车所历飞秋霜。闽山千里海为疆，帝遣侍臣抚疲氓。青冥空阔孤隼翔，当道无复豺与狼。往年玉节临上杭，鼪鼯胆破狡穴荒。去年楼船泛东洋，支祁帖耳海若藏。才名藉甚范与张，荐剡如云上庙堂。诏迁宪使总台纲，骢马行行过故乡。到家未诧银黄好，且喜堂中亲未老。赤麟为脯玉为浆，綵服承欢毋草草。交游似我情最亲，莺花同醉曲江春。闻君峻擢喜欲舞，惜君远别还成嚬。两情缱绻何时已，且拚一醉绿阴里。骊驹歌罢玉瓶空，笑指三山暮烟紫。君马去，我马归。明朝两地遥相忆，滇云闽树同依依。","dynasty":"明代","title":"赋得君马黄赠钱宪使"}
{"author":"何乔新","content":"旧宅萧条泮水隅，骚人曾此托幽居。荒台日暮无行雨，废圃春深有揭车。茂树櫹椮摇落后，姱辞曭朗变风馀。巫阳歌罢秋天迥，应有遗魂返故墟。","dynasty":"明代","title":"宋玉宅"}
{"author":"何乔新","content":"混同江上黑龙起，雄据中原慕文治。欲令顽矿变精金，文物直追周汉美。明昌天子世宗孙，善书善画兼善文。挥毫拂素貌骐骥，神妙不数曹将军。龙鬐凤臆真无比，汗血犹沾渥洼水。汧阳云锦非不多，如此权奇能有几。忆昔武元起海东，从骑躞蹀皆游龙。西驰木叶风沙静，南蹴大梁榛棘空。梁王已死陈王戮，饮马泉荒无苜宿。天闲十二俱下材，薄蹄秃尾空多肉。此图想是建国初，明昌以后此马无。北荒铁骑忽驰骤，山后山前草木枯。","dynasty":"明代","title":"题金章宗画马图"}
{"author":"何乔新","content":"长佩高冠气浩然，从教人笑腹便便。欲持凿枘同先哲，肯竞周容逐少年。每叹终南多捷径，岂知涑水有名贤。庭前磊磈长松老，耻共群葩较丑妍。","dynasty":"明代","title":"迂斋次夏提学韵"}
{"author":"何乔新","content":"独跨云鹏溯晓风，扶摇直渡弱流东。采鸾去后音容杳，青鸟来时信息通。瑶草葱茸春雨绿，丹光隐映晓霞红。浮沉欲海知多少，頫视真如一断蓬。","dynasty":"明代","title":"无题和李商隐韵其八"}
{"author":"何乔新","content":"雪花缤纷堕云端，银烛飞光消嫩寒。华堂箫鼓庆初度，仙軿缥缈来青鸾。九十慈帏七十子，此乐人间能有几。子兮有子孙有孙，玉树琼芝纷旖旎。曾孙调锦瑟，玄孙进瑶觞。阿儿种种发如雪，斑衣起舞何蹡蹡。一门慈孝谁能并，况复诗书流泽盛。天公剪水作琼花，散作华筵表祥庆。綵衣舞兮日正长，庞眉一笑回春阳。蟠桃千岁正堪摘，碧实累累清露香。綵衣舞兮日将暮，儿心一喜还一惧。安得长绳万丈馀，系彼金乌莫飞去。","dynasty":"明代","title":"戏綵图"}
{"author":"何乔新","content":"洙泗启道统，绵延及孟轲。轲殁圣绪绝，兹道寝以讹。河汾有名儒，志道心靡它。礼乐事探讨，诗书重研磨。董薛与王魏，从游共切磋。上希绍绝绪，下欲障颓波。续经虽云僣，格言亦已多。云何未学士，持论纷诋诃。欲知经世心，东征有遗歌。","dynasty":"明代","title":"晋阳怀古其四怀文中子"}
{"author":"何乔新","content":"咸阳鹿走群雄起，河北山东多敌垒。楚乡耆旧独知几，避地移家阻烟水。烟水茫茫别有天，尘寰疑是地行仙。诛茅剪棘初为室，引水开渠渐种田。老翁侵晨放鸡鹜，稚子乘春艺桑竹。无刑无赋无追呼，淳风自是羲皇俗。儿孙更抱日相亲，酒食时常会里邻。桃花隔断人间路，不识西风有战尘。渔郎鼓棹来何许，竞引归家具鸡黍。当时祗记有秦皇，此日方知为典午。水流花谢路榛芜，谁把仙源托画图。云山有路如可访，便拟辞家往卜居。","dynasty":"明代","title":"题桃源图"}
{"author":"何乔新","content":"玄露香浮白玉卮，共拚一醉对芳时。银河夜转斗横柄，火树春回花满枝。绣户月明歌韵杳，丽谯风细漏声迟。惭予未得陪清赏，吟对寒窗绿幕垂。","dynasty":"明代","title":"陆君孟昭以元宵会客同寅高君居正即席赋诗和者相属予适以事不及往乃用居正韵以谢"}
{"author":"何乔新","content":"命堕殊方一羽轻，更怜十口住都城。播江此夜闻啼鴂，泪湿寒衾梦不成。","dynasty":"明代","title":"播州夜闻子规有感"}
{"author":"何乔新","content":"羲驭升旸谷，千峰焕景光。岩峦含霁色，松桂散幽香。绣壑清晖动，丹崖暝雾藏。暖晞花径露，晴烁竹桥霜。行客催朝发，惊乌趁晓翔。柴门翘首处，杲杲丽扶桑。","dynasty":"明代","title":"水南八景其一东岭日华"}
{"author":"何乔新","content":"古渡平芜细雨，长亭垂柳轻烟。诗景满前堪画，客怀何事悽然。","dynasty":"明代","title":"邮亭偶书"}
{"author":"何乔新","content":"风和日丽百花香，坐看游蜂酿蜜忙。扰扰营营空自苦，蜜成端的是谁尝。","dynasty":"明代","title":"山居观物偶成作其三"}
{"author":"何乔新","content":"乡邦交谊最相亲，忍向离筵劝酒频。抗疏但求禆圣治，论思端不忝词臣。自怜石介非狂士，任诋西山是小人。暂别銮坡非远谪，莫将辞赋吊灵均。","dynasty":"明代","title":"送张启昭其二"}
{"author":"何乔新","content":"彭城城下汳水流，弭棹江皋访燕楼。画檐绣拱杳何许，但见冲烟掠水双燕愁。忆昔南阳张仆射，文武兼资擅声价。隼旟龙节涖名藩，赫奕威声震东夏。贞心姱质关家姬，姿容冠世兼能诗。明珠买得侍尊俎，击毬张宴常相随。曲房邃阁欢未足，岂料清歌成恸哭。从兹但咏柏舟诗，不唱秋娘金缕曲。十载楼中只独眠，霜晨月夜泪㳙㳙。却嗟老大浔阳妇，忍抱琵琶过别船。","dynasty":"明代","title":"十楼怀古其三燕子楼"}
{"author":"何乔新","content":"铜臭纷纷位显庸，岂知王佐卧隆中。山林莫道无伊吕，冰鉴何人似德公。","dynasty":"明代","title":"过卧龙冈有感其二"}
{"author":"何乔新","content":"君家兄弟何所拟，皎如玉树翘琼蘤。伯兮早拜地官郎，典赋南都政声美。叔也新擢白云司，籍籍清名满人耳。两京相望若参商，冀北江南几千里。觅句春寻芳草池，看云昼隐乌皮几。伯兮奏最来皇都，叔也承迎多乐岂。趍朝紫陌晓联镳，听雨寒窗宵共被。埙篪迭奏肃以容，不必清商间流徵。欢娱未洽又分携，戒行晓逐鸡声起。宾朋出祖官道傍，金卮潋滟香浮蚁。芦花飞雪暗长汀，枫叶栖霞映秋水。离亭分手正凄然，况复秋空雁声唳。征车辚辚不可留，离怀恋恋何时已。遥知别后重相思，愁看荆花春韡韡。","dynasty":"明代","title":"送金郎中还南京分韵得韡字"}
{"author":"何乔新","content":"铁干琼英玉作魂，托根不傍五侯门。岁寒惟有疏篁在，共保清贞水石村。","dynasty":"明代","title":"题梅竹卷其三"}
{"author":"何乔新","content":"刘郎卓荦龙头客，蚤向彤庭献三策。白云司里久蜚声，宠及双亲何舄奕。往年初拜郎官封，宝敕龙光贯采虹。今春又锡大夫诰，玳首金葩绚晴昊。阿翁乌帽锦为衣，阿母珠冠光陆离。颜如渥丹鬓如雪，荣寿兼全世所稀。黄花烂熳秋空杳，绣幕低垂绮窗晓。雕盘错落寿筵开，恍似群仙宴蓬岛。最怜膝下好儿郎，瑜珥瑶环云锦裳。酒酣跄踉纷拜舞，左持麟脯右琼浆。宾筵佳客尽珠履，笑语怡怡欢未已。纤歌声遏邺台云，洞箫吹沸漳河水。漳河水，长㴞㴞。愿言荣寿亦如此，笑摘西池千岁桃。","dynasty":"明代","title":"荣寿歌为安阳刘宗澜赋"}
{"author":"何乔新","content":"晓捧函书叩帝廷，宸旒垂听具臣惊。丹心耿耿明秋日，劲气棱棱薄太清。邹浩犯颜非卖直，阳城伏阁岂要名。此行不比湘潭谪，莫赋骚辞吊屈平。","dynasty":"明代","title":"送罗应奎左迁提举其二"}
{"author":"何乔新","content":"晓度黄花岭，轻裘冒薄寒。笳声惊宿鸟，旗影走长蚖。孤戍烽初暝，阴崖雪未乾。何当擒颉利，奏凯拜金銮。","dynasty":"明代","title":"武宁关书事其二"}
{"author":"何乔新","content":"群峰环拱处，巀嵲峙关城。北近戎王垒，南连汉骑营。风高悬旆裂，雪暗冻鼙鸣。试数防边将，谁如李北平。","dynasty":"明代","title":"武宁关书事其三"}
{"author":"何乔新","content":"鸟道萦孤嶂，潼函未足多。马肥秋出猎，士饱夜闻歌。杀气浮朱戟，寒光晃玉珂。先声闻漠北，塞骑自投戈。","dynasty":"明代","title":"武宁关书事其四"}
{"author":"何乔新","content":"谢病离天仗，山田自垦荒。蛙声占水旱，鸡骨卜灾祥。春酿黄柑美，晨羹紫蕨香。閒居多乐事，洗砚写新章。","dynasty":"明代","title":"归田述怀"}
{"author":"何乔新","content":"归来旴水上，花竹有馀欢。种秫堪为酒，无愁胜作官。知心元不易，经世亦良难。风雨萧萧夜，茅庐卧正安。","dynasty":"明代","title":"次贰守陈一夔韵"}
{"author":"何乔新","content":"茝石莺声滑，玄墀柳色新。枯梢皆转绿，寒谷尽回春。对酒承和景，鸣筝拂素尘。自怜衰陋质，不得待芳辰。","dynasty":"明代","title":"长门四时词其一"}
{"author":"何乔新","content":"高树阴云散，深宫暮景凉。波添鸂鶒浴，风送芰荷香。复道知天近，重城觉漏长。祗愁新浴处，谁与试兰汤。","dynasty":"明代","title":"长门四时词其二"}
{"author":"何乔新","content":"鸳瓦霜华重，龙楼月影圆。自嗟妾命薄，敢叹主恩偏。拥髻悲前事，含嚬数昔愆。沉思纨扇句，得似绿衣篇。","dynasty":"明代","title":"长门四时词其三"}
{"author":"何乔新","content":"天冷肌生粟，风清玉散花。含情歌白雪，适意荐流霞。展转翠衣薄，低徊玉箸斜。君王求故剑，何日遣皇华。","dynasty":"明代","title":"长门四时词其四"}
{"author":"何乔新","content":"先茔西涧曲，宰树菀椮椮。每值浇松候，长怀荐藻心。江山涵秀色，桃竹起清音。为语诸儿辈，当知世德深。","dynasty":"明代","title":"谒先垄"}
{"author":"何乔新","content":"銮坡退直共论文，华馆从容日又曛。碧瓮酒分仙掌露，紫檀香袅博山云。黄柑锦荔皆珍味，玉麈缃编总异闻。鄙劣每惭知遇厚，但歌既醉颂夫君。","dynasty":"明代","title":"宾筵留咏谢内翰杨先生"}
{"author":"何乔新","content":"珊珊清佩出彤墀，共羡仙郎荷宠私。鹤发想应占远信，雀屏更喜协佳期。綵衣绚日春光好，绣幕凝香晓漏迟。莫向枌榆久留滞，趋朝须及雁来时。","dynasty":"明代","title":"送徐夏官省亲毕姻"}
{"author":"何乔新","content":"长佩高冠气浩然，从教人笑腹便便。欲持凿枘同先哲，肯竞周容逐少年。每叹终南多捷径，岂知涑水有名贤。庭前磊磈长松老，耻共群葩较丑妍。","dynasty":"明代","title":"迂斋次夏提学韵"}
{"author":"何乔新","content":"风软耶溪荡綵舟，兰桡桂楫漫夷犹。鹊桥露冷来何暮，凤吹云深逝莫留。琼岛碧桃偏向暖，瑶台琪树不禁秋。相如莫奏长门赋，且听闺人咏白头。","dynasty":"明代","title":"无题和李商隐韵其一"}
{"author":"何乔新","content":"户外羊车久绝踪，绣衾辗转听晨钟。心知柳絮飞无定，愁似香云淡后浓。春水洲边吟杜若，秋风江上采芙蓉。梦魂不怕湘江远，飞绕巫山紫翠重。","dynasty":"明代","title":"无题和李商隐韵其二"}
{"author":"何乔新","content":"绮窗香透桂花风，梦绕披香别殿东。仙岛不容嬴使到，天河宁许汉槎通。长蛾锁恨微颦翠，娇靥伤春浅晕红。怊怅别来憔悴甚，镜中己见鬓如蓬。","dynasty":"明代","title":"无题和李商隐韵其三"}
{"author":"何乔新","content":"缓步西厢待月来，笑声何处殷春雷。楼中盼盼啼偏苦，画里真真唤不回。鼓罢冰弦添别恨，织成锦字惜多才。妾身浑似庭前草，几度东风几度灰。","dynasty":"明代","title":"无题和李商隐韵其四"}
{"author":"何乔新","content":"薄命情知终爱难，更堪弱质易摧残。云凝楚岫魂应断，雨洒湘筠泪未乾。午睡最怜鸳被暖，夜吟漏觉魫窗寒。新愁旧恨凭谁诉，自展回文拥髻看。","dynasty":"明代","title":"无题和李商隐韵其五"}
{"author":"何乔新","content":"碧海浟浟样桂舟，瀛洲咫尺且夷犹。龙膏每共方平宴，鹤驾曾为子晋留。若木云消蓬阙晓，榆花露冷蕊宫秋。醯鸡起灭氛埃里，惆怅浮生浪白头。","dynasty":"明代","title":"无题和李商隐韵其六"}
{"author":"何乔新","content":"弭节方壶访旧踪，云璈迭奏和华钟。赤城春晓霞光薄，玄圃秋阴露气浓。剪剪绿衣纫薜荔，翛翛清佩制芙蓉。沧波不阻三山路，浪说三山隔万重。","dynasty":"明代","title":"无题和李商隐韵其七"}
{"author":"何乔新","content":"独跨云鹏溯晓风，扶摇直渡弱流东。采鸾去后音容杳，青鸟来时信息通。瑶草葱茸春雨绿，丹光隐映晓霞红。浮沉欲海知多少，頫视真如一断蓬。","dynasty":"明代","title":"无题和李商隐韵其八"}
{"author":"何乔新","content":"绛节蓉旌缥缈来，灵鼗灵鼓响如雷。飙轮低拂扶桑度，羽驾高凌桂树回。肉食未传餐玉诀，蓬心岂是驭风才。谁能久视层霄上，还向昆明认劫灰。","dynasty":"明代","title":"无题和李商隐韵其九"}
{"author":"何乔新","content":"蓬峤迢迢去路难，东风又见碧桃残。云生瑶圃春常润，露堕金茎昼未乾。琼宇凝神香雾暖，石坛礼斗玉声寒。慇勤寄语求仙侣，河上灵筌仔细看。","dynasty":"明代","title":"无题和李商隐韵其十"}
{"author":"何乔新","content":"玄洲别却向壶洲，祗住人间六十秋。尘满小窗飞脉望，云深旧隐噭钩辀。墨花零落来禽帖，烟树凄迷放鹤楼。馀庆绵绵知不已，凤毛今在凤池头。","dynasty":"明代","title":"挽徐编修父"}
{"author":"何乔新","content":"乳鸦啼散夜将阑，庭燎煌煌启九关。剑戟霜明环虎旅，衣冠云拥簉鸳班。彤闱风定闻天乐，黼座香消识圣颜。更喜捷书来粤徼，大廷行见格群蛮。","dynasty":"明代","title":"元日早朝作"}
{"author":"何乔新","content":"亲承圣语下瑶台，斋阁同携襆被来。茶瀹龙团閒啸咏，香凝燕寝喜追陪。起看紫极璿杓转，坐待彤庭玉钥开。欲写芜词赓绝唱，愧非汝士轶群才。","dynasty":"明代","title":"和高居正秋台斋宿韵"}
{"author":"何乔新","content":"玄露香浮白玉卮，共拚一醉对芳时。银河夜转斗横柄，火树春回花满枝。绣户月明歌韵杳，丽谯风细漏声迟。惭予未得陪清赏，吟对寒窗绿幕垂。","dynasty":"明代","title":"陆君孟昭以元宵会客同寅高君居正即席赋诗和者相属予适以事不及往乃用居正韵以谢"}
{"author":"何乔新","content":"花骢躞蹀出神京，追饥都门酒谩倾。兰省当年同战艺，柏台此日独蜚英。霜飞绝塞秋横鹗，花满新田晓弄莺。明日相思限南北，暮云春树总关情。","dynasty":"明代","title":"送宪副王公赴山西"}
{"author":"何乔新","content":"玉帐牙旗镇北陲，功成归老谷川湄。崇勋曾沐当朝眷，清节还令后世思。绿野堂空云黯黯，青门瓜老草离离。坟前石马嘶风雨，犹似榆关破敌时。","dynasty":"明代","title":"挽卢都御史睿"}
{"author":"何乔新","content":"丹霞坞里草堂开，移得薇花绕舍栽。紫艳半含春露湿，清芬轻逐午风来。百年相业知重振，二妙文风喜载回。怪底虹光射牛斗，五花鸾诰閟泉台。","dynasty":"明代","title":"紫薇精舍为陆孟昭赋其父别号怡晚其一"}
{"author":"何乔新","content":"行春桥畔石湖边，精舍阴阴近墓田。花发紫薇思往事，气腾白虎卧新阡。青枫月冷归辽鹤，绿树烟深怨蜀鹃。怡晚仙人飞佩远，倚阑无语泪潸然。","dynasty":"明代","title":"紫薇精舍为陆孟昭赋其父别号怡晚其二"}
{"author":"何乔新","content":"文穆遗墟草树荒，仙郎重此卜玄堂。一盂麦饭浇寒食，几勺椒浆酹夕阳。山势犹存前古胜，薇花还发旧时香。檀弓读罢凭轩望，宿草芊芊思感伤。","dynasty":"明代","title":"紫薇精舍为陆孟昭赋其父别号怡晚其三"}
{"author":"何乔新","content":"吴山深处是先茔，更傍先茔构草亭。啼月慈乌晨绕树，衔花白鹿昼依屏。石湖水碧涵窗润，文笔峰高入座青。相国勋名今不泯，薇垣遗种振芳馨。","dynasty":"明代","title":"紫薇精舍为陆孟昭赋其父别号怡晚其四"}
{"author":"何乔新","content":"台星夜陨哲人萎，哀动朝绅泪暗垂。补衮每闻禆圣治，安边频见董王师。堂堂遗像归图画，赫赫元勋照鼎彝。千载芳名知不朽，何须更索说之碑。","dynasty":"明代","title":"挽太保金公"}
{"author":"何乔新","content":"忆昔先公秉国钧，与公情谊最相亲。子明举相惟平仲，君实论交重景仁。辽鹤不归淮浦月，蜀鹃又怨楚山春。不才为勒碑阴记，哀些歌残泪满巾。","dynasty":"明代","title":"挽太保金公"}
{"author":"何乔新","content":"浮玉山前晓驻舟，鲸音隐隐吼林丘。惊回幽壑潜蛟梦，唤醒孤舟倦客愁。远逐角声闻铁瓮，清兼渔唱落沧洲。分明夜半枫桥泊，月色江声满目秋。","dynasty":"明代","title":"金山晓钟送陈巨源父南归"}
{"author":"何乔新","content":"千里归帆下玉京，夕阳暂舣阖闾城。沉沉梵宇疏钟吼，渺渺渔村远火明。芳草空馀藏剑处，折杨犹听踏歌声。明朝又鼓吴江棹，遥想家山只数程。","dynasty":"明代","title":"虎丘夜泊"}
{"author":"何乔新","content":"幽壑鼪鼯昼啸号，騑騑驷牡敢辞劳。霜凝玉斧妖氛豁，云拥牙旗杀气高。荒垒羁魂飞夜燐，长溪战血涨春涛。归来不用歌铙曲，皎月当台咏载櫜。","dynasty":"明代","title":"浙寇败走诗以识喜"}
{"author":"何乔新","content":"绿林妖祲喜初收，画毂归来得自由。野戍花深无战戟，平田草绿有耕牛。成功自愧非彬甫，忧国谁怜似子牟。多谢故人传秀句，琼瑶乏报祗增羞。","dynasty":"明代","title":"廷珍宪副以诗贺予平寇次韵答之"}
{"author":"何乔新","content":"宿雨初收绝点埃，煌煌凤节出南台。长林怪鸟啼犹急，孤屿妖氛郁未开。减灶谩怀虞诩策，运筹谁是子房才。薇垣诸老方盘乐，肯念嗷嗷鸿雁来。","dynasty":"明代","title":"将之福清过南台偶成"}
{"author":"何乔新","content":"金屋蹉跎雪满颠，官家有诏许求仙。夜眠不作湘云梦，晓讽应忘璧月篇。好共采鸾游漭沆，休教飞燕妒婵娟。碧桃花底吹笙处，犹似承恩侍御筵。","dynasty":"明代","title":"拟唐人送宫人入道诗其一"}
{"author":"何乔新","content":"仙袂飘飘出汉宫，从今罢听景阳钟。肯题红叶传幽怨，祗炼黄芽驻旧容。上苑昔年春斗草，空坛此际夜依松。白头阿监遥相忆，知在蓬山第几重。","dynasty":"明代","title":"拟唐人送宫人入道诗其二"}
{"author":"何乔新","content":"霞裾廿载侍昭阳，喜逐飞琼事紫皇。尘梦已知殊鹤梦，道妆应觉胜宫妆。朝真晓步瑶池月，捣药宵分玉杵霜。料得未忘恩顾厚，丹成还拟献君王。","dynasty":"明代","title":"拟唐人送宫人入道诗其三"}
{"author":"何乔新","content":"恩荣醉罢曲江春，又咏桃夭出紫宸。奠雁正当鸣雁候，乘龙元是化龙人。金莲影晃银屏晓，御酒香浮翠杓新。莫恋洞房鸳梦好，早归凤阁掌丝纶。","dynasty":"明代","title":"拟送状元归毕姻"}
{"author":"何乔新","content":"银河星淡漏声迟，画省宵陈祝寿仪。庭燎春回红雾合，炉香风细翠烟垂。舆图万里归尧统，历数千年纪夏时。最喜太平今有象，新年民物共熙熙。","dynasty":"明代","title":"元日藩省祝寿谩成口号"}
{"author":"何乔新","content":"星槎五月泛沧溟，路指扶桑霁景清。谕粤才华推陆贾，乘风气概羡宗生。彭湖浪静牙樯稳，高屿烟消画鹢明。遥想番王承宠命，几回膜拜望神京。","dynasty":"明代","title":"送韩行人使琉球"}
{"author":"何乔新","content":"阅尽人间是与非，乡心恋恋北山薇。坐怜黄菊霜前老，笑指閒云雨后归。已学庄生齐得丧，懒从詹尹卜从违。归欤袖却屠龙手，重向江头访钓矶。","dynasty":"明代","title":"小轩夕坐归思浩然"}
{"author":"何乔新","content":"危亭翼翼倚晴空，百里江山入望中。俯槛银溪纡素练，开轩金嶂耸屏风。波光㵿㵿摇文几，岚霭霏霏扑绮栊。我欲携琴亭上醉，夕阳影里数归鸿。","dynasty":"明代","title":"题黄君愈宣江山一览亭"}
{"author":"何乔新","content":"满篷烟月发盱源，又共先生醉别樽。百岁可怜犹旦暮，一腔元自有乾坤。文如班马身何益，学到关闽道乃尊。此夜且论千古事，不须切切问寒温。","dynasty":"明代","title":"酬罗内翰赠别用原韵"}
{"author":"何乔新","content":"缑岭归来骨已仙，雪衣蜕尽渐成玄。舞随苍鹿应难辨，色比青乌似更妍。高顶蒙茸含墨晕，疏翎黯黮带茶烟。华堂此日称觞处，好奏南飞荐寿筵。","dynasty":"明代","title":"分题得玄鹤寿程郎中父母"}
{"author":"何乔新","content":"赞政薇垣际盛时，萧萧短发欲成丝。归装偏沐贤藩宠，荐剡曾蒙太宰知。夜月槐柯俄入梦，秋风薤露忽兴悲。翠珉谁与铭遗德，千古无惭有道碑。","dynasty":"明代","title":"挽李谏议柰词"}
{"author":"何乔新","content":"华屋笙歌晓漏迟，露香庭戺烂金芝。正当北阙推恩日，又是南山祝寿时。慈竹影涵瑶席润，灵萱花映翠冠垂。阳冈采凤方高翥，分得黄封荐玉卮。","dynasty":"明代","title":"寿杨内翰母作"}
{"author":"何乔新","content":"桂岭驱驰雪满颠，乞身深荷圣情怜。晚香采采篱边菊，归思飘飘江上船。醉里呼童歌白纻，閒来振策濯红泉。不须更觅瀛洲路，老得閒居即是仙。","dynasty":"明代","title":"送余佥宪致仕归南城"}
{"author":"何乔新","content":"龙飞二载状元郎，三策才陈又抗章。忠孝不孤明主望，迂疏任笑老生狂。同游愧我非田昼，当道知谁惜子方。千古高名何所拟，七闽山色郁苍苍。","dynasty":"明代","title":"送罗应奎左迁提举其一"}
{"author":"何乔新","content":"晓捧函书叩帝廷，宸旒垂听具臣惊。丹心耿耿明秋日，劲气棱棱薄太清。邹浩犯颜非卖直，阳城伏阁岂要名。此行不比湘潭谪，莫赋骚辞吊屈平。","dynasty":"明代","title":"送罗应奎左迁提举其二"}
{"author":"何乔新","content":"闽山迢递是天涯，去路荒凉倍可嗟。林晚饥乌啼刷羽，潭春妖鳄怒磨牙。冰衔敢爱当时宠，铁汉从交后世誇。毕竟皇恩深似海，肯令贾傅老长沙。","dynasty":"明代","title":"送罗应奎左迁提举其三"}
{"author":"何乔新","content":"垂老穷边众所悲，赐环何幸沐恩私。受廛已脱新编籍，振铎还为后学师。座隐青毡朝结课，香凝绛帐昼哦诗。不须更续投湘赋，好咏菁莪乐盛时。","dynasty":"明代","title":"张先生升谪后复职"}
{"author":"何乔新","content":"万里从龙狩北荒，尘沙猎猎塞云黄。自挥宝剑长驱虎，忍向穹庐学射獐。清血凄凄成碧草，精忠耿耿凛秋霜。九原若遇冯长乐，应愧当年拜德光。","dynasty":"明代","title":"挽鲍黄门辉词其一"}
{"author":"何乔新","content":"落日风吹战血腥，黑云惨澹压边城。祗知大义千钧重，直视微躯一羽轻。死去无惭周富子，生还不似汉苏卿。英魂不共阴飙散，愿化欃枪堕敌营。","dynasty":"明代","title":"挽鲍黄门辉词其二"}
{"author":"何乔新","content":"寒云酿雪正沉沉，尊酒离亭思不禁。西蜀久鸣芹泮铎，北河又鼓杏坛琴。家声好阐苏湖教，道学须探濂洛心。去去莫嗟官况冷，三鳣会见集堂阴。","dynasty":"明代","title":"送任丘胡教谕"}
{"author":"王去疾","content":"正落花时节，憔悴东风，绿满愁痕。悄客梦惊呼伴侣，断鸿有约，回泊归云。江空共道惆怅，夜雨隔篷闻。尽世外纵横，人间恩怨，细酌重论。叹他乡异县，渺旧雨新知，历落情真。匆匆那忍别，料当君思我，我亦思君。人生自非麋鹿，无计久同群。此去重销魂，黄昏细雨人闭门。","dynasty":"宋代","title":"忆旧游（前题分得论字）"}
{"author":"王去疾","content":"吴波深处波声急。栏干下瞰鱼龙宅。江北与江南。斜阳山外山。十洲三岛地。梦里身曾至。今日醉危亭。神仙邀我盟。","dynasty":"宋代","title":"菩萨蛮·吴波深处波声急"}
{"author":"王去疾","content":"吴波深波声急。阑干下瞰鱼龙宅。江北与江南。斜阳山外山。十洲三岛地。梦里身曾至。今日醉危亭。神仙邀我盟。","dynasty":"宋代","title":"菩萨蛮"}
{"author":"陈维嵋","content":"昨夜西风起，江南秋草长。良人新出塞，荡子未还乡。画角边烽白，楼船海气黄。南来有鸿雁，先到郁金堂。","dynasty":"清代","title":"江南秋思"}
{"author":"陈维嵋","content":"月落乌啼后，其如酒易醒。五更谁独省，百感我曾经。敲断霜林寺，声传云母屏。年年离思搅，不异客舟听。","dynasty":"清代","title":"闻钟"}
{"author":"陈维嵋","content":"十二楼中锦字回，潇湘极望正堪哀。汉臣音信经年隔，江岸寒花几日开。霜冷金椎关外到，秋高玉帐月中来。极天兵甲愁如此，嘹唳还过何处台。","dynasty":"清代","title":"新雁"}
{"author":"陈维嵋","content":"云树萧萧独倚楼，飘零骨肉黯离忧。最怜弱弟逢多难，新作孤儿更远游。日落夷门千骑隐，雪高中岳大河流。遥怜坦腹郗家婿，几度吹篪起暮愁。","dynasty":"清代","title":"怀四弟子万入赘商丘"}
{"author":"陈维嵋","content":"依依墟落里，作息皆农家。柴门闹鹅鸭，园场种桑麻。鸡犬各熙熙，风俗非浮夸。沿门水一湾，碧树漾明霞。时见钓鱼者，持竿来日斜。予亦忘机人，对之乐无涯。","dynasty":"清代","title":"村居杂咏其一"}
{"author":"陈维嵋","content":"新雨长禾苗，老屋覆古瓦。耕罢牸牛间，横眠绿杨下。今岁膏雨多，田水日日泻。农夫鼓腹游，桔槔可无假。安稳庆西成，蜡腊酒堪把。","dynasty":"清代","title":"村居杂咏其二"}
{"author":"陈龟年","content":"山是东南第一峰，长淮古汴渺连空。登临不是观泉石，心折神皋指顾中。","dynasty":"宋代","title":"龟山"}
{"author":"陈龟年","content":"古寺何年斩，山空一片云。乔松含晚翠，修竹洒清阴。老衲朝阳缀，睢鸠带雨吟。","dynasty":"宋代","title":"游净社寺"}
{"author":"陈龟年","content":"古寺何年斲，山空一片云。乔松含晚翠，修竹洒清阴。老衲朝阳缀，雎鸠带雨吟。俗缘何日了，借榻净尘心。","dynasty":"宋代","title":"游净社寺"}
{"author":"程大中","content":"岁晏风沙急，寒江起暮愁。思亲双泪眼，送子一虚舟。计拙贫常在，时丰酒易谋。清尊聊共对，雪霁好登楼。","dynasty":"清代","title":"送别张白莼"}
{"author":"程大中","content":"十载一相见，匆匆此夜心。月如前度好，情觉老来深。旧识无多在，新诗喜共吟。明朝溪路远，不厌酒频斟。","dynasty":"清代","title":"过应山留别杨映人"}
{"author":"程大中","content":"高空漠漠转晴沙，千里江陵落照斜。梁苑月明南去雁，渚宫秋冷暮归鸦。词人意气轻刘表，野客风流老孟嘉。几许关心成往事，旅亭惆怅对黄花。","dynasty":"清代","title":"江陵"}
{"author":"程大中","content":"扁舟东下月清微，野水空濛独鹜飞。一片寒光摇不定，黄梅村路客初归。","dynasty":"清代","title":"长湖舟中"}
{"author":"赵子崧","content":"锦如花色春残饮。饮残春色花如锦。楼上正人愁。愁人正上楼。晏天横阵雁。雁阵横天晏。思远寄情词。词情寄远思。","dynasty":"宋代","title":"菩萨蛮（四时四首·春）"}
{"author":"赵子崧","content":"雨荷惊起双飞鹭。鹭飞双起惊荷雨。浓醉一轩风。风轩一醉浓。午阴清散暑。暑散清阴午。斜日转窗纱。纱窗转日斜。","dynasty":"宋代","title":"菩萨蛮（夏）"}
{"author":"赵子崧","content":"断鸿归处飞云乱。乱云飞处归鸿断。风弄叶翻红。红翻叶弄风。柳残凋院后。后院凋残柳。楼外水云秋。秋云水外楼。","dynasty":"宋代","title":"菩萨蛮（秋）"}
{"author":"赵子崧","content":"月天遥照寒窗雪。雪窗寒照遥天月。门掩欲黄昏。昏黄欲掩门。锦鹓双并枕。枕并双鹓锦。雪鬓整纤琼。琼纤整鬓云。","dynasty":"宋代","title":"菩萨蛮（冬）"}
{"author":"贡奎","content":"独卧晓慵起，梦中千万山。推窗烟云满，一笑咫尺间。袅袅美人妆，金碧粲笄鬟。素波净如镜，绿蘋点溪湾。美哉笔墨工，貌此意度闲。孤禽立圆沙，渔舟远来还。我方厌闤市，坐对忘朝餐。安得林下扉，深居长掩关。","dynasty":"元代","title":"题陈氏所藏著色山水图"}
{"author":"贡奎","content":"薄宦辞家远，经秋未得归。直随山北去，却背雁南飞。川净白云起，郊平红树微。忆曾留宿处，立马认还非。","dynasty":"元代","title":"枪竿岭"}
{"author":"贡奎","content":"西罨松篁路，雪消沙水清。天寒行役倦，酒醒别愁生。落日横车影，长云送雁声。梅花应未发，留待照春晴。","dynasty":"元代","title":"送刘道夫"}
{"author":"贡奎","content":"山转疑无地，人家近隔村。野田秋穫闹，冈路晚行喧。川净云生石，溪平水到门。偶寻高士隐，相见遂忘言。","dynasty":"元代","title":"秋日陪集贤学士赵公敬夫憩龙山玄真宫"}
{"author":"贡奎","content":"自笑谋身拙，相逢客岁寒。江湖犹泛梗，日月奈飞丸。冻雪封阶合，微灯照影单。乡愁千万斛，消得酒杯宽。","dynasty":"元代","title":"和郑义山韵"}
{"author":"贡奎","content":"马上千峰列，溪行不尽源。野船高似屋，山县小如村。路绕田间曲，池漫雨后浑。静来应最乐，绿树拥柴门。","dynasty":"元代","title":"阳墅道中"}
{"author":"贡奎","content":"今夕离家远，灯花尽意开。绿烟浮小晕，红焰落轻煤。影照频占喜，心挑莫见猜。遥知儿女坐，欢笑对银台。","dynasty":"元代","title":"灯花"}
{"author":"贡奎","content":"洞底天无隔，多应禹凿开。海声通屈曲，石汗洗尘埃。欲探岩崖去，空令杖履回。无端僧占住，多少后人来。","dynasty":"元代","title":"和戴剡源同史宪使游三天洞二首其一"}
{"author":"贡奎","content":"古寺何年建，□低屋乱巢。老松擎雨盖，修竹拂云梢。石压泉声伏，山回陇势包。追随记今日，照影俯池坳。","dynasty":"元代","title":"和戴剡源同史宪使游三天洞二首其二"}
{"author":"贡奎","content":"茅屋闻鸡起，羸骖并辔行。涧深孤碓响，山暗数灯明。细忆昔题处，空惭不弃名。客愁偏切耳，斜月候虫鸣。","dynasty":"元代","title":"居庸关早行"}
{"author":"贡奎","content":"出郭行五里，落日众山赤。中环翠凝峦，秀色起千尺。风流杜牧守，壮语镌妙画。我来严冬初，俯仰一今昔。人烟久变故，鬼怪据幽僻。披丛得小径，往来遭折屐。乱石排犬牙，荒洞泯龙迹。空馀岩前碑，雨日自淋炙。黄花既非时，何以供太白。但须历层巅，一笑天地窄。","dynasty":"元代","title":"登齐山"}
{"author":"贡奎","content":"西园检春事，积雨断馀红。荼蘼压高架，皎皎晚日烘。翠蔓点残雪，清香度微风。幽人对之坐，莹然此心同。徘徊不忍去，片月来高空。宛如万玉娥，素袖舞云中。珠玑露颗缀，翠佩烟光笼。爱花不受折，枝柔刺盈丛。携酒醉其下，慰此良夜终。","dynasty":"元代","title":"荼蘼架"}
{"author":"贡奎","content":"扁舟下沧溟，日暮浮云散。青山衮衮随，十里行不断。古廛集人烟，舣缆临绝岸。谁知兄弟情，邂逅忽相见。篙师轻波澜，呼啸惊夜半。贪程虑涉险，欲往还自算。推篷视天宇，白露下凌乱。众星亦已没，落月破微暗。念此局促身，倏然重三叹。","dynasty":"元代","title":"宿凤口会九万兄"}
{"author":"贡奎","content":"古士雅巾屦，具舟约芳游。朝晴出西郭，午凉登虎丘。松径度遥岭，历此层级修。当时吴王剑，硎光裂岩幽。平甸眺万顷，閒瞻烟树稠。颇闻山僧贤，飞锡下林陬。独遗方丈室，于焉集清流。一簟可平生，岂惜半日留。煮茗试泉冽，焚香延宿篝。疏雨催晚归，溪波散浮沤。","dynasty":"元代","title":"登虎丘山"}
{"author":"贡奎","content":"奔河逆牵舟，北风忽中阻。篙师勇支撑，腾跃势如舞。尘沙晦高旻，泥水污后土。雹飞起潜蛟，树拔乱惊羽。须臾西日霁，云端散红缕。维此造化工，而我获窥睹。故人适同怀，破险出奇语。明朝稳张帆，万里端自许。","dynasty":"元代","title":"河上阻风次韵袁伯长"}
{"author":"贡奎","content":"扁舟放河流，骤暑消雨馀。既忻归计谐，矧与佳士俱。云雾重回首，葱茏郁瑶居。微波散碧縠，簸荡明月珠。风急帆满张，猎猎病股舒。亚树花换叶，离巢燕将雏。眷彼别时语，不知今何如？简书岂足畏，青山念吾庐。勿谓道路遥，坐觉山川驱。华樽方自持，相思少欢娱。缄情何以写，揽情起踟蹰。","dynasty":"元代","title":"贯州"}
{"author":"贡奎","content":"宿云澹朝暾，春风散轻寒。振衣既行迈，惨别情所难。王事劳蹇蹇，征车戒桓桓。孰云枳棘微，蔚此五采翰。海县还靡俗，涛江激回澜。道路岂不遥，怀居诚匪安。勖哉西都秩，愿言继弹冠。","dynasty":"元代","title":"送九万兄之乐清主簿"}
{"author":"贡奎","content":"赤城离东南，苍岩间石扉。灵槎截尘界，晓日明烟霏。古称神仙居，欲往事已非。林树藏野县，空街行迹稀。之子万里役，黄尘手频挥。辛苦事科举，一笑辞布衣。我公得兹地，扁舟惬南归。讼简民俗淳，官清吏仍饥。荒庭齧瘦马，钩帘燕交飞。健笔凌青云，江梅素英蜚。性静恒自安，謲辞速群讥。士生亦乐乐，矧以友道微。持樽赠远别，矢心谅无违。","dynasty":"元代","title":"送俞元明之官仙居县"}
{"author":"贡奎","content":"仲夏炎气盛，江河沸焦熬。层云张虚伞，电光掣金鳌。旱魃奋为虐，九土民嗷嗷。矧兹东南区，飓风挟惊潮。漂流孰可禦，弊积成瘵凋。侧闻峨豸冠，远策神骢骄。冰檗期素守，风霜厉严操。譬若激清泠，慰彼方渴消。忧私隐田里，吏牍上下胶。要当得其情，察察穷秋毫。金陵古佳丽，地控荆楚遥。翠柏集飞鸟，苍鹰击秋郊。台端咫尺天，明月手可招。勖哉重名德，山岳非云高。","dynasty":"元代","title":"送张谦仲南台御史"}
{"author":"贡奎","content":"春水武昌船，帆飞敬亭雨。孤城厌喧嚣，听此樯燕语。挥手谢时人，开胸散烦暑。煌煌阙下书，曳曳云间侣。真人紫霞佩，执简授璇宇。揽衣欲从之，神交谅倾许。霁雨沐霄容，风微鹄初举。游心惬高明，脱屣迈行旅。怀哉会何时？酌彼盈尊醑。","dynasty":"元代","title":"送史高士谒吴閒閒"}
{"author":"贡奎","content":"朝发下邳山，黄流溯迢遥。吕梁开险关，悬河倾奔号。南通广越疆，琛贡来千艘。连樯驻其下，祈赛声啁嘈。冈环岸势侧，庙奠岩阴高。横滩绝东注，乱石不可篙。嶙峋布戈戟，屈曲蟠虬蛟。湍飞稍旁激，盘涡散惊涛。修缆危一线，千钧泛鸿毛。凌虚独凝睇，屹若登云霄。寒云暗腥蛰，落日摇金鳌。我老才气薄，搜吟愧前豪。神京望何极，轻帆竞群飘。","dynasty":"元代","title":"度吕梁洪"}
{"author":"贡奎","content":"举世称伯乐，顾马价倍增。价增马何益，夙负千里能。饥饱燕山雪，渴饮瀚海冰。但令遂真性，超逸非所矜。","dynasty":"元代","title":"杂言四首其一"}
{"author":"贡奎","content":"楚冈产至宝，草木为华滋。一朝献君门，借问识者谁？居然刖其足，九死终不移。枯荣祗自辱，造物真有知。","dynasty":"元代","title":"杂言四首其二"}
{"author":"贡奎","content":"孤桐挟风雨，毙此龙斗争。弃置百年后，斲琴发清声。昔为沟中断，今作膝上横。宠荣亦既美，曷若能全生。","dynasty":"元代","title":"杂言四首其三"}
{"author":"贡奎","content":"凤饥啄琅玕，飞鸣以其时。仪羽人罕识，寄迹苍梧枝。城枭饱腐鼠，自得谓过之。贵贱讵不分，已矣随所宜。","dynasty":"元代","title":"杂言四首其四"}
{"author":"贡奎","content":"沙河冬欲涸，流浅日以急。胶舟不可行，念此劳苦剧。巨舰鱼贯尾，小艇才转折。褰裳力推挽，进寸还退尺。呼啸荅林谷，荡摩激沙石。前瞻兖泗源，高堰限通塞。启闸暴漂浮，绝岸骇平溢。篙樯起纷拿，跳跃如奋敌。安流心稍舒，十里慰行役。舟人忽相告，上闸晚仍隔。官程急方贡，陆辇空委积。永念平水功，岂遂一朝适。壮游俟时来，欲速非我力。郊连秋草黄，日闪霜树赤。孤村隐溪曲，聊以供散策。白云山嵯峨，矫首三叹息。","dynasty":"元代","title":"沙河"}
{"author":"贡奎","content":"十月寒气盛，长河流冰澌。征艎溯浩浩，钩曲苦逶迟。滉漾圭角露，稍冱还参差。恍疑戈戟森，出没相倾攲。或员如堕炮，或利如铦锤。须臾骤风激，琼瑶积山危。樯楫一冲击，縻烂不可支。穷阴生极底，乃见造化奇。履霜固知坚，物序矧及期。行役何未已，君子宜慎思。岂无冠盖华，挥霍遵大逵。千钧载车毂，络绎驷马驰。覆前罔戒险，陨身悔何追。我昔居南州，感此日未窥。朅来二十年，战兢常自持。终当挂高帆，春洲扬绿漪。","dynasty":"元代","title":"河流"}
{"author":"贡奎","content":"今晨不可出，大风吹我帷。陋巷泥沮洳，空墙雨淋漓。研朱课儿书，冥思解群疑。敲门童子来，袖有止酒诗。读之至再三，击节喜且悲。若饮此玄酒，揖让陶唐时。峨峨古冠裳，执彼璋与圭。短褐才掩胫，藜藿空忘饥。风雅久已衰，作者微君谁？嗟我重景仰，老大将何为？","dynasty":"元代","title":"读马伯庸学士止酒诗"}
{"author":"贡奎","content":"山尽江势急，江回护平林。中有隐者居，树木敷清阴。推窗万里适，快我三年心。摘蔬荐浊酒，拂石题新吟。醉来纵言笑，起坐临渊深。鱼鸟亦遂性，向人自升沈。斜阳忽满地，引杖穷幽寻。主人乐未足，明朝期抱琴。","dynasty":"元代","title":"访渭口葛秀才因题其壁"}
{"author":"贡奎","content":"我屋青山下，江净馀霞赤。三年卧忧患，迹绝城府入。扁舟乘兴来，猎猎风满席。岂无知心人，邂逅谈燕集。抚物空自嗟，白鸥亦閒适。虚名苦劳生，于事竟何益。","dynasty":"元代","title":"次韵牟成甫"}
{"author":"贡奎","content":"骤热变风雨，气候一日殊。绿树拥如盖，残花落无馀。閒居日偏永，手把种艺书。幽幽鱼鸟适，寂寂车马疏。田父二三辈，浊酒时来俱。愁阴每思霁，微凉意稍舒。携筇独延伫，层云起遥墟。","dynasty":"元代","title":"雨中"}
{"author":"贡奎","content":"古剑粼粼一泓水，高堂脱鞘神光起。何年失势竟飞来，风雨灵雌泣渊底。自从掌握归山人，句连铁锁羁烟尘。山石裂开鸣碧玉，土华蚀尽浮苍鳞。天官下敕百灵守，呼吸云雷任驱走。或云其来由汉始，留侯佩从赤松子。千载相传有定名，造物忘令书太史。君不见干将莫邪离复合，气冲牛斗森灭没，长鲸掉尾沧海阔。","dynasty":"元代","title":"汉剑歌"}
{"author":"贡奎","content":"周宣石鼓久剥落，浮云变化字迹讹。八分小篆亦已废，纷纷行草何其多。洪惟盛世自作古，制书勒石传不磨。知君达时尚所学，落笔星斗光森罗。蒙恩千里领教职，养育多士培菁莪。谐音正译妙简绝，穷究根本芟繁柯。牙签玉轴点画整，照耀后世推名科。愧予鄙俚事章句，儒冠多误将如何？","dynasty":"元代","title":"赠送蒙古字周教授"}
{"author":"贡奎","content":"火云压峰斜日明，下照百尺清溪横。丹葩碧树光熌烁，妙笔可作诗无声。买田筑屋者谁子，江海欲归吾老矣。袖中岂无干世书，当年曾说黄冠师。","dynasty":"元代","title":"赠任丹碧鍊师"}
{"author":"贡奎","content":"张家女儿八岁馀，手把椽笔誇能书。翠眉玉貌画不如，一朝献艺承明庐。风云会合冠佩集，当面濡毫翻墨汁。弱身窈窕才过膝，步腕回旋万钧力。怒鲸横海枯树立，震空忽堕颠崖石。功成直与造化俱，歘见声名起京邑。紫裘蒙茸年少儿，宝刀琼带羊角觿。平生一字不到眼，对此悄然颜色赧。君不见蔡文姬，班婕妤，风流文采绝代无。吁嗟陶家五男子，总令纸笔为荒芜。","dynasty":"元代","title":"赠张姓"}
{"author":"贡奎","content":"拍手唱歌莫放狂，举觞饮酒莫令醉。歌声出口难为情，酒味入肠化为泪。男儿书剑从此始，岁晚烟江片帆起。相如题柱过长安，靖节辞官归栗里。人生穷达固有时，我辈行藏得其理。沙头执别意如何，莫对酒，莫听歌，我折梅花君折柳。明日天涯愧奔走，世路茫茫重回首。","dynasty":"元代","title":"将过池阳留别诸叔兄弟诸友人二首其一"}
{"author":"贡奎","content":"有耳不听阳关词，有口不饮长沙酒。丈夫肯作儿女情，对酒悲歌惜分手。天荒地久岁云暮，飞霜急霰势欲走。丘峦奔摧山月堕，鲸鲵翻波江水破。江水万里从天来，长风日夜千帆过。皇英二女今辽绝，太白千年古离别。往者不可追，浮生何足悲。君不见延平风雷起一夕，神剑会合当有时。","dynasty":"元代","title":"将过池阳留别诸叔兄弟诸友人二首其二"}
{"author":"贡奎","content":"空房独卧风夜号，孤灯垂烬光影摇。旧语已逐香尘消，玉琴瑶珥应自玩，巧计却爱蛛丝娇。","dynasty":"元代","title":"无题"}
{"author":"贡奎","content":"楚江浩浩山磝磝，澹然粉墨凝冰绡。直峰横岭藏曲折，笔力巧处疑镌雕。高堂净如拭，坐觉风萧骚。暮云春树隐复见，人家半落沧洲遥。中有隐者居，平生不受东林招。日夜千帆万柁过未已，谁肯拂袖同寂寥？我爱高侯得天趣，所见历历穷秋毫。米家父子称好手，率意尚复遭讥嘲。灵机直恐神鬼设，变态叵测鱼龙骄。玉峡飞孤泉，香炉障层霄。自怜失脚行万里，微官羁系何由逃。焚香沽酒静相对，长日令人愁恨消。","dynasty":"元代","title":"高侯画桑落洲望庐山"}
{"author":"贡奎","content":"长江西来生远洲，极目凝作人间秋。奇峰列笋拔地起，晴岚积翠凌空浮。当时怀抱真快事，笑拨短棹随凫鸥。乘清弄影歌窈窕，洗净万斛黄尘愁。风涛击岸石欲裂，日月出海云还收。别来閒身堕羁束，抚手叹惜年光流。高侯胸中蟠景概，落笔肯为仙翁留。神工超出八极表，下视海岳如浮沤。至人不遣魂作梦，咫尺已足穷追搜。我爱题诗招靖节，况有二子鸣相酬。便当开樽醉其下，髣髴领□为鳌头。苍烟历历辨庐屋，丹树烨烨明林丘。安得高侯数相见，添写一叶南归舟。","dynasty":"元代","title":"袁伯长虞伯生约重赋次其韵"}
{"author":"贡奎","content":"河水沄沄流不已，溯流牵船鱼贯尾。怒风卷地涨黄尘，白日茫迷雾云起。前船缆影百丈微，号呼并力行如飞。后船缆断势一失，汗身满足不相及。须臾十里回天风，举樯撇柁悬高篷。谁知日暮泊处所，成功却与前船同。篙师接语告劳苦，仆从亦复讥途穷。持樽傲坐且引醉，悲喜岂足关吾躬。君不见何独人生行与止，请君万事推此理。","dynasty":"元代","title":"牵舟行"}
{"author":"贡奎","content":"新河十里分三闸，闸束水奔河势狭。万里昂昂拥不前，我愁度闸如度峡。下闸已开上闸闭，牵舟稍前复留滞。两髯咆哮气敌虎，击鼓鸣锣竟何计。低回却坐同叹嗟，咫尺攀跻未能至。忆昔枝江南赋归，手招五老风生衣。挂帆一日走千里，锦鲸拔尾开烟霏。尔来闭身落羁系，安得化作孤鸿飞。人生百年复何有，羡杀津头老渔叟。野祠日暮乌鸟啄，得鱼唯知换村酒。故山花木春事深，回首漂零不知久。明朝度闸舟已东，归来归来乎山中，高阳旧徒吾尔从。","dynasty":"元代","title":"度闸行"}
{"author":"贡奎","content":"大岩颙颙昂众峰，长年秀色摩苍穹。中峰独高势最雄，支牵脉贯相附庸。朝宾大明沧海东，岫云勃郁凝青红。悬崖万仞寒潭空，下有晴雪生乔松。形劳胆怯望莫穷，但觉一气浮洪濛。松摧雪冻藏蛰龙，峰颠镇以龙王宫。拥潭出云如白虹，妖魃却走年穰丰。南村北崦篁树丛，喧招巫觋挝鼓钟。苔荒怪石低复崇，嵌空欲堕疑神功。直者覆釜横列墉，森布兵戟罗群童。盘回绝顶路杳通，扳藤举膝撑心胸。嗟予北游览岱宗，太行西来连华崧。浮生万里随飞蓬，梦寐岂与当时同。虎行草偃吹烈风，苦寒侧翅号冥鸿。麻姑敬亭知几重？李谢空复遗尘踪。悲来狂呼赤鲩公，五湖烟波驾孤篷。","dynasty":"元代","title":"除日登大岩山"}
{"author":"贡奎","content":"余闻江东之山出新安，千峰万岭龙屈蟠。黄山崔嵬九华对，雄雌时作风雨会。中藏龙尾气清淑，山骨崚嶒石如玉。六丁呵护云气漫，不知何年凿深谷。南唐绿砚肤起鳞，手摩润泽疑新浴。罗纹刷丝名渐殊，谷深水浅真难复。旧石既无新石出，贵介视之轻瓦砾。杨生磨琢独非常，手持一二来豫章。百金酬价犹自惜，故家云有千岁藏。或闻山崩泉脉涌，翻□当时遗石动。至今散落樵牧家，敲火磨刀随日用。冲烟踏雨忽惊逢，席裹毡包不辞重。我嗟拙书好蓄收，松烟秃兔非其俦。呜呼人生抱才坎壈勿轻许，时来相遭亦如此。","dynasty":"元代","title":"赠杨生"}
{"author":"贡奎","content":"秦巩诸山天下美，相君爱山心独喜。商侯落笔图画里，盘回咫尺藏千里。远山天际抹修眉，近山淡黛连云起。下有百尺清溪水，石阑木盾悬崖底，时见行人去如蚁。危桥吹断横沙尾，村落林园接遐迩。云中世家重释流，东刈凌虚构华侈。挝钟击鼓两岩间，西刈辉煌贺兰氏。商周遗俗亦在耳，岂无当时隐君子。我欲追游茧双趾，却爱孤舟岸旁舣。商侯商侯巧能拟，安得从之慰我思，呼酒尽扫溪藤纸。","dynasty":"元代","title":"题商侯画山水图"}
{"author":"贡奎","content":"兖泗支流鲁山麓，会济分河向南北。扁舟高枕卧看山，青入齐云雨新沐。六年归老敬亭閒，忘却尘埃道路间。松声入梦山岩里，惊散风帆去千里。","dynasty":"元代","title":"济州"}
{"author":"贡奎","content":"我爱青山欲归去，偶见生绡喜还住。层峦叠嶂远冥濛，旭日东生光采注。帘阴微闪数枝丹，疑是岩前半开树。晴岚晓翠千万重，一览底须携杖屦。郭生十年不相见，笔意从容入天趣。青田道人如瘦鹤，能跨生驹穷海岳。何如挂此素壁间，终日焚香相对閒。政尔胸中有丘壑，乌帽黄尘漫飘泊。向来山中我醉眠，白云孤飞兴悠然。清幽到处画不出，自遣数语人间传。","dynasty":"元代","title":"题赵虚一山水图"}
{"author":"贡奎","content":"长江日夜东南来，千岩万壑云屏开。楼船挟橹行若飞，白昼击鼓轰晴雷。屹然中流浮两峰，飓风撞澜势欲回。珠宫贝阙掩灵怪，滉漾百尺琼瑶堆。扶桑之西接巨岛，日月出没荒城隈。英雄遗迹尚可识，人物往往钟奇才。嵯峨黄鹤起烟雾，杜鹃花落苍莓苔。当时我马曾驻息，浩歌散策为徘徊。霜髯古色犹在眼，恍若薄梦堕飞埃。六年买屋住京洛，凤毛忽来光璨璀。论交问旧喜复叹，诗酒邂逅常开怀。如何掉头不肯住，笑张短席悬归桅。故山早晚我亦往，莫遣猿鹤相惊猜。","dynasty":"元代","title":"送郭教授归镇江"}
{"author":"贡奎","content":"凉秋马肥健，山行快閒心。斜阳众峰出，岂待穷追寻。兹亭独崔嵬，超然散尘襟。瑶汉湛虚碧，灵飙荡幽阴。滉漾连沃野，苍茫俯乔林。真游本无驭，妙道悟匪深。麻姑去何年，楼居集华簪。栋宇墠高下，薜萝径萧森。玄蝉解新蜕，嘒嘒高树吟。物理感时迁，世辙徒骎骎。怀哉学仙术，孤云度遥岑。","dynasty":"元代","title":"天游亭"}
{"author":"贡奎","content":"琳宫古崔嵬，独㨿山胜绝。天光垂帝座，照耀金碧色。修廊接层崖，俯目视深泽。阴阴木叶暗，石削苍壁冽。流泉出嵌空，六月洒飞雪。平生功名谋，洗我肝肺热。同游得幽人，再拜摩断碣。兴亡见唐汉，高爽了吴越。更拟穷幽探，驰景忽西灭。","dynasty":"元代","title":"虎林玄妙观"}
{"author":"贡奎","content":"公宇日无事，阅书稍怡情。浩漫罔穷极，静定悟始明。笼禽动幽响，庭草遂微生。俯念节物变，宴处常惧盈。宁复辞劳苦，王事驱我行。雨馀夕阳漏，空雷殷残声。暄爽倏未定，云势方纵横。访遇当获趣，及兹烦抱婴。何时故园友，浊酒与同倾。","dynasty":"元代","title":"京城客馆"}
{"author":"贡奎","content":"城中纷华地，借屋得佳处。居然俗士驾，欲诣不知路。门前柳阴深，溪水清可度。我行万里倦，颇觉懒成趣。有时忽来坐，谈笑竟忘去。孤云遂閒适，怅望心所寓。平生旷荡怀，落笔题幽素。要当居轩冕，此理常自悟。酒兴方未阑，青山任朝暮。","dynasty":"元代","title":"题云东轩"}
{"author":"贡奎","content":"古城结危构，交逵裒招延。朱碧递隐见，冈回势蜿蜒。填车纵横游，重屋光华鲜。扣门多乞食，民饥远流迁。桑柘重蔼绿，郁郁浮苍烟。念此万里道，我舟亦已旋。云树列环岫，晴凫散平川。烜赫骊珠光，随风堕灵篇。神清契高冥，性敛涵静渊。出处古异途，世故宁糺缠。简书诚可乐，轩冕非自捐。推篷晚逾恍，凝霞助孤骞。","dynasty":"元代","title":"邳州"}
{"author":"贡奎","content":"白云起西南，盘郁中天台。下招笙鹤翔，天风为之回。岂不从龙游，重辉挟崔嵬。翔鹤若有归，华采同灿璀。悠然忽万里，矧与丹凤偕。凤栖东海瑶，鹤啄北山莱。企首思白云，鸣声沥馀哀。所嗟变化神，微雨朝暮来。分阴护丘壑，终复游九垓。藉彼明锦章，舒卷慰好怀。秋旻气弥清，短翮亦稍开。会合须可期，乘高共裴回。","dynasty":"元代","title":"袁伯长虞伯生始约同舟南归既而伯生留京临别以云诗见赠舟中奉和以寄"}
{"author":"贡奎","content":"瑶汉夜澄寂，烈烈群象严。浮云翕交互，圆光尚微纤。阶虫竞鸣响，湿萤度飞檐。持志惕自警，屏营以深潜。惊飙度幽幌，凝香启方奁。栩栩庄生蝶，秉志能养恬。鸡鸣何孳孳，忧心愧如惔。","dynasty":"元代","title":"秋怀"}
{"author":"贡奎","content":"痴儿忽在眼，梦觉万里外。寄身如浮云，起坐发长慨。所以弃汝来，恩义固有赖。读书云林斋，坐阅景明晦。勤懒出天性，责善系亦大。我归须可期，秋江斫鲈鲙。","dynasty":"元代","title":"纪梦"}
{"author":"贡奎","content":"若士超世流，高风凌飞仙。倦怀经济术，嗜酒岂自然。去之千岁间，才贤孰相先。畏途辙皇皇，归欤袖翩翩。日暮孤云飞，黄花澹秋妍。坐怜王弘辈，矫首南山巅。","dynasty":"元代","title":"题渊明图"}
{"author":"贡奎","content":"蔼蔼群树林，孤云暮来归。纷纷飞鸟倦，敛翮相因依。临轩方独坐，凉飙吹我衣。物理固有常，悠然悟其机。山中何者乐，躬耕自无饥。百年事未晚，宁劳歌昨非。归欤友田父，一樽聊可挥。","dynasty":"元代","title":"即事"}
{"author":"贡奎","content":"团团故园月，微钩画云端。孤舟天际来，湖波正瀰漫。但念时节流，不畏道途难。晚树齐弄色，晴飙骤生寒。归鸟哺高林，稚子迎门欢。梦中倏先至，相思强加餐。","dynasty":"元代","title":"赋得新月"}
{"author":"贡奎","content":"春晚益可爱，绿阴蔽前郊。念子暂时别，我心已云劳。浮云始舒霁，倏见疏雨飘。暄爽骤变更，岂异世俗交。微飙起林杪，清池树光摇。沈忧渺予心，衰发矧渐凋。怅焉立斯须，幽禽语嘐嘐。","dynasty":"元代","title":"送别刘道夫"}
{"author":"贡奎","content":"远客閒无计，微官欲赋归。偶寻幽寺去，颇觉俗情非。涸泽饥鹰恋，高空独雁飞。西风如有意，向晚袭人衣。","dynasty":"元代","title":"同朱克齐蒋教授游大梵寺二首其一"}
{"author":"贡奎","content":"梅竹野人家，横塘跨古槎。日斜鸣远犊，风急乱栖鸦。细路妨行辙，高楼促怨笳。感怀无尽景，流恨到天涯。","dynasty":"元代","title":"同朱克齐蒋教授游大梵寺二首其二"}
{"author":"贡奎","content":"乔木苍烟合，清江旅雁归。功名遗史在，城郭昔人非。家远书犹隔，春阴絮欲飞。缁尘空满眼，终日到征衣。","dynasty":"元代","title":"再和前韵二首其一"}
{"author":"贡奎","content":"清溪盘百曲，虹影驾横槎。春事怨行客，夕阳啼乱鸦。山明分众木，天阔散悲笳。却羡僧家胜，推窗瞰水涯。","dynasty":"元代","title":"再和前韵二首其二"}
{"author":"贡奎","content":"小市人家簇，扁舟晚色清。山回倾地势，闸险著沟声。岸石篙存迹，溪风树引情。明朝顺流去，万里眼初明。","dynasty":"元代","title":"宿三闸"}
{"author":"贡奎","content":"旧济知何处，新城久作州。危桥通去驿，高堰裹行舟。市杂荆吴客，河分兖泗流。人烟多似簇，聒耳厌喧啾。","dynasty":"元代","title":"济州"}
{"author":"贡奎","content":"百里长堤上，茏葱夏木清。山云含雨重，溟浪挟风轻。弱质辞官责，归心数驿程。江湖眼前阔，点点白鸥明。","dynasty":"元代","title":"次韵袁伯长舟中杂书三首其一"}
{"author":"贡奎","content":"忆昔相逢日，维舟夕树边。岸花飞别酒，江雁落鸣弦。梦断三年客，云分万里天。因君共行役，抚卷重悽然。","dynasty":"元代","title":"次韵袁伯长舟中杂书三首其二"}
{"author":"贡奎","content":"渐老惭何益，扁舟稍涴尘。贴云鹰翅阔，浮日草光匀。坐侧民风歉，行甘客计贫。遥知故园竹，新绿半成筠。","dynasty":"元代","title":"次韵袁伯长舟中杂书三首其三"}
{"author":"贡奎","content":"溪碧石生处，山青云起时。藕花红映岸，藤蔓翠牵篱。落日渔家网，微风酒市旗。顺流船渐急，翻觉去心迟。","dynasty":"元代","title":"清河"}
{"author":"贡奎","content":"今夜彭城月，楼头又许高。故乡千里别，浮世百年劳。酒力消残梦，诗怀起旧豪。西风稻粱雁，江海去嗷嗷。","dynasty":"元代","title":"彭城夜泊"}
{"author":"贡奎","content":"一雨淮南霁，新城喜暂登。江平流浩浩，山远路层层。大舶连樯发，高楼列槛凭。北居殊觉久，眼畏火云蒸。","dynasty":"元代","title":"真州"}
{"author":"贡奎","content":"树末炊烟绿，人家住涧西。风轻莺语滑，泥重燕飞低。病渴怜新酿，閒吟忆旧题。小庄蚕最熟，喜欲报山妻。","dynasty":"元代","title":"郊行"}
{"author":"贡奎","content":"偶出城南去，长郊花乱开。春阴云贴水，日暮客登台。扰扰谁知己，寥寥自感怀。家书几时发，妻子劝归来。","dynasty":"元代","title":"城南即事"}
{"author":"贡奎","content":"百里光山远，三年县令贤。人皆思旧德，我欲赋新田。绿雾桑浮野，黄云稻际天。风流昔潘岳，空作种花传。","dynasty":"元代","title":"赠孔令尹"}
{"author":"贡奎","content":"暂客留应喜，微官去恨迟。竹高当户直，花重向帘垂。对酒惊人别，看诗感岁移。山中足幽事，猿鹤旧曾期。","dynasty":"元代","title":"试院次韵答吴草庐先生"}
{"author":"贡奎","content":"小雨春寒重，吴蚕上箔迟。枕欹清梦觉，窗掩绿阴垂。喜听林鸦哺，閒看蚁垤移。相思故人远，谁与话心期。","dynasty":"元代","title":"即事"}
{"author":"贡奎","content":"暗忆曾游地，遥看不尽天。宿云连野树，积雨聚溪船。故友疏三益，微官负十年。閒居成癖性，长日枕书眠。","dynasty":"元代","title":"忆昔"}
{"author":"贡奎","content":"遨游穷乐事，模写得新诗。古寺看山后，微风到竹时。地幽尘不到，人语燕归迟。向晚寒犹峭，惟应客袖知。","dynasty":"元代","title":"再和前韵三首其三"}
{"author":"贡奎","content":"片云将雨过，风急滞船行。秋水岸无际，夕阳山自明。沙平征雁落，波静宿鸥轻。满目篷窗兴，穷吟独未成。","dynasty":"元代","title":"湖中"}
{"author":"贡奎","content":"双溪溪上路，重到五年迟。桑柘成阴处，莺花向老时。泊舟随岸曲，坐石看云移。政爱沙鸥狎，惊飞底见疑。","dynasty":"元代","title":"郊行"}
{"author":"贡奎","content":"林阴攲枕午鸡啼，薄梦惊回尽已迷。漠漠苍烟杉一径，粼粼碧浪稻千畦。龙湫剩救年来旱，虎迹新行雨后蹄。自表泷冈何日事？伤心泪洒夕阳西。","dynasty":"元代","title":"立秋日留阳墅庵"}
{"author":"贡奎","content":"日日思归未有期，梦魂几度绕园池。白云满地山深处，红日当檐雪霁时。竹外板舆春步小，花间银烛夜筵迟。好将乌鹊频占喜，便买归舟泛碧漪。","dynasty":"元代","title":"久留翰院思归"}
{"author":"贡奎","content":"客里秋风厌道途，归来决策侣樵渔。知心白石烟霞在，满眼青山故旧疏。畏热还思亲枕簟，爱閒应愧负琴书。麻姑池上花如锦，何日相过驾短车。","dynasty":"元代","title":"寄张芳洲"}
{"author":"贡奎","content":"楼台金碧照嵯峨，故国诸公奈乐何。辽鹤归来城郭在，海鸥飞处水云多。春回废苑花新发，愁满空船客自过。回首蒹葭三十里，天风落日断渔歌。","dynasty":"元代","title":"舟过湖州"}
{"author":"贡奎","content":"睡起相思劳寸心，捲帘无语立檐阴。故人千里碧云合，斜日半川红树深。江雁忽传秋后信，陇梅应待雪中寻。天涯奔走成何事？输与寒窗抱膝吟。","dynasty":"元代","title":"得家书"}
{"author":"贡奎","content":"疏林日暮雨潸潸，睡起秋声满树间。高阁卷帘人北望，短帆随雁客南还。栖迟自觉身全懒，忧患潜惊鬓欲斑。应有山灵回俗驾，不妨长日掩云关。","dynasty":"元代","title":"怀胡则大"}
{"author":"贡奎","content":"十年湖海一尊同，醉里那知鬓欲翁。投辖不缘今日雨，论文未减昔人风。春随流水三分尽，酒重交情百罚空。莫道双溪堪举棹，片云来往敬亭东。","dynasty":"元代","title":"饯王敬叔"}
{"author":"贡奎","content":"楚楚玄裳映缟衣，长身渐见顶丹微。夫乘辽海秋风去，应待缑山夜月归。珠箔小开频饮啄，玉琴閒弄学鸣飞。主人驯养情方狎，莫似鸥盟海上机。","dynasty":"元代","title":"寺丞公索赋鹤雏"}
{"author":"贡奎","content":"短衣出郭暑风清，衮衮西山晚日明。密树藏村疑断径，小桥分市识荒城。碧涵波晕随鱼没，白隐沙痕逐马生。到眼天机无解处，乱鸦欲息更纵横。","dynasty":"元代","title":"五月三日出城南书所见"}
{"author":"贡奎","content":"人间六月沸炎波，上国清凉乐事多。视草旧传真学士，散花新起病维摩。千年结友心相似，万里辞家意若何？料想胜游偏得句，秋风先寄雁南过。","dynasty":"元代","title":"送马伯庸学士赴上都"}
{"author":"贡奎","content":"两年衣袂扑京尘，出郭青山照眼新。食禄无功酬圣主，弃官归隐奉慈亲。交游此别三千里，衰病今逾五十春。自笑虚名成底事，闭门何恨著书贫。","dynasty":"元代","title":"过河西务"}
{"author":"贡奎","content":"山立庭绅耸众观，名高真不愧儒冠。文章清庙藏琛玉，勋业乌台振羽翰。誉重朝端知有子，贫怜身后似无官。百年耆旧凋零尽，展卷哀辞忍泪看。","dynasty":"元代","title":"司业李公哀挽"}
{"author":"贡奎","content":"江浦风帆拂翠微，官程日日去如飞。容台昼静花明佩，玉禁春深柳染衣。随直定知车北上，思亲莫忘雁南归。青云故友应相问，为说烟蓑老钓矶。","dynasty":"元代","title":"送师道侄赴太常奉礼并寄勉师泰二首其一"}
{"author":"贡奎","content":"四月含桃喜荐新，紫衣赞礼属芳辰。官称犹是青毡物，老大潜惊白发人。客久齑盐怜汝弟，病多药石愧吾身。小窗风雨连床夜，记取挑灯莫厌频。","dynasty":"元代","title":"送师道侄赴太常奉礼并寄勉师泰二首其二"}
{"author":"贡奎","content":"驰道尘香逐玉珂，丹楼花暖弄云和。春风渐绿瀛州草，细雨微生太液波。月榭管弦鸣曙早，水亭帘幕受寒多。少年易动伤春感，唤取佳人对酒歌。","dynasty":"元代","title":"无题"}
{"author":"贡奎","content":"马上看山山不尽，客中行路路偏长。丛祠社散群乌啄，层汉秋高数雁翔。疏雨著人絺袖湿，微风吹面稻禾香。回冈偶憩幽塘上，颠倒松阴百尺彊。","dynasty":"元代","title":"郊行"}
{"author":"贡奎","content":"薄游时觉鬓毛苍，病怯西风夜更长。官冷久无金马梦，院深惟有木犀香。归舟欲解天如水，故友难忘客思乡。试问宋郎愁几许，雁声何处起沧浪。","dynasty":"元代","title":"试院秋日即事"}
{"author":"贡奎","content":"碧波千顷照姑苏，目送危樯数幅蒲。古寺云遮丘卧虎，荒台叶落夜啼乌。黑头清镜来勋业，绿幕深衣入画图。暇日过游新得句，秋风应寄故乡鲈。","dynasty":"元代","title":"送谢明远之官平江"}
{"author":"贡奎","content":"绕郭清溪带路长，冲寒极目送危樯。水涯梅柳传春信，雪后楼台照夕阳。杜牧吟边山鸟去，谢公行处石苔苍。碧云暮合天无际，回首相思欲断肠。","dynasty":"元代","title":"送汪叔志之南安"}
{"author":"贡奎","content":"百折回冈势欲迷，举头山市与云齐。经行绝似江南路，落日青林杜宇啼。","dynasty":"元代","title":"枪竿岭"}
{"author":"贡奎","content":"青山绕驿客重来，十里羸骖首重回。今古李陵悲绝处，夕阳野牧下荒台。","dynasty":"元代","title":"李陵台次韵杨学士"}
{"author":"贡奎","content":"古寺回廊雪满阶，官閒因访老僧来。一方晴日檐声响，绝爱小窗临竹开。","dynasty":"元代","title":"上蓝寺"}
{"author":"贡奎","content":"稻花水落正鱼肥，湖上孤云带雨归。林影倒涵波镜动，白鸥低傍钓船飞。","dynasty":"元代","title":"舟中偶成"}
{"author":"贡奎","content":"黄尘鞍马夕阳边，不到桐川十二年。万事只多新白发，虚名何日赋归田。","dynasty":"元代","title":"过广德"}
{"author":"贡奎","content":"潋潋横塘柳四围，雨馀来看绿阴肥。燕翎拂处波如縠，半幅深红漾落晖。","dynasty":"元代","title":"偶成"}
{"author":"贡奎","content":"郡斋寥落夜无眠，纸帐青灯思悄然。不是今生惜今夕，却缘明日是明年。","dynasty":"元代","title":"池州郡斋除夜寄呈家君"}
{"author":"贡奎","content":"少年江上一官閒，老去重来似梦间。欲觅故人行乐处，白云遮尽九华山。","dynasty":"元代","title":"望池州山"}
{"author":"贡奎","content":"碧萝交蔓络崖阴，潭底潜蛟万仞深。今古江流推不去，湿云长护最高岑。","dynasty":"元代","title":"慈湖矶"}
{"author":"贡奎","content":"花禁春游玉辇迟，君恩同载妾深辞。娉婷团扇秋风底，犹似增成宠幸时。","dynasty":"元代","title":"题扇"}
{"author":"贡奎","content":"江海无端客路长，扁舟明日棹沧浪。遥知风雨溪窗夜，梦逐潮声到上方。","dynasty":"元代","title":"寄报国寺欣笑隐"}
{"author":"贡奎","content":"水竹亭池十亩间，当时谁似故园閒。无端久客章江上，却羡孤云得往还。","dynasty":"元代","title":"出郭"}
{"author":"贡奎","content":"溪上桃花山下舟，六朝遗事寄东流。春风无限关情处，猿鹤依然识旧游。","dynasty":"元代","title":"题清溪图"}
{"author":"贡奎","content":"积水平芜渺没间，夕阳渔市网如山。扁舟却逐孤云去，得似凫翁照影间。","dynasty":"元代","title":"梁山泺次袁伯长韵其一"}
{"author":"贡奎","content":"帖帖汀荷望眼平，微风疏雨叶香清。令人忽忆西湖曲，碧盖红妆短棹横。","dynasty":"元代","title":"梁山泺次袁伯长韵其二"}
{"author":"贡奎","content":"北风尘海万波回，夜半西窗势欲摧。梦觉恍然超色界，残灯炯炯妙莲开。","dynasty":"元代","title":"夜况"}
{"author":"贡奎","content":"别日苦多会日少，平生知己最伤神。王郎玉树东风外，只对梅花思若人。","dynasty":"元代","title":"寄友人"}
{"author":"贡奎","content":"空床坐对一灯青，手击蒲团醉欲醒。夜半竹风如雨过，起看明月步中庭。","dynasty":"元代","title":"秋夜"}
{"author":"贡奎","content":"雾鬣云鬃出帝闲，谁将图画落人间。奚官饱牧无馀事，独立春风忆华山。","dynasty":"元代","title":"题赵子昂所画牧马图"}
{"author":"贡奎","content":"古寺西边望眼平，人家何处断桥横。东风几树溪头雪，独鹤归来趁晚晴。","dynasty":"元代","title":"题梅溪深处"}
{"author":"贡奎","content":"病怯春寒睡起迟，雨声一夜涨清池。梅花吹落无人管，却似阶前雪舞时。","dynasty":"元代","title":"春早"}
{"author":"贡奎","content":"西寺廊深日射尘，维摩方丈四无邻。微风尽捲飞花去，半敞东窗映绿筠。","dynasty":"元代","title":"谦上人"}
{"author":"贡奎","content":"山雨鸣篷雁落沙，新寒先到野人家。病来谁似愁容瘦，霜树萧疏两鬓华。","dynasty":"元代","title":"绝句"}
{"author":"贡奎","content":"妇姑纺绩夜阑时，月落车寒手转迟。应愧西邻歌舞散，酒酣春梦绕深帷。","dynasty":"元代","title":"纺绩图"}
{"author":"贡奎","content":"曲槛春如锦，晴开晓日妍。树摇风影乱，枝滴露光圆。玉佩停湘女，金盘拱汉仙。翠填宫鬓巧，黄染御袍鲜。力费青工造，名随绮语传。细翎层拥鹤，弱翅独迎蝉。倚竹成双立，留华任众先。久看心已倦，欲折意还怜。洛谱今存几，吴园路忆千。可应频载酒，相与醉华年。","dynasty":"元代","title":"赋牡丹"}
{"author":"贡奎","content":"巨镇雄江表，炎州介岭巅。通津波险涉，接驿路高缘。土贡来遐远，舆图按末颠。犷民疲斗蚁，狡吏攫饥鹯。蛊念山多瘴，蒙知地出泉。黄浮乌影淡，红晕蜃光连。石老苔成藓，崖阴笋作鞭。翠屏开近嶂，素练杳回川。禽弄千般巧，花分四序妍。九重严政治，六辔选时贤。喜际风云会，同沾雨露天。胜谈莲幕内，妙句药阶前。苦味槟榔好，清香荔子悬。罕逢苑北马，富聚海南船。古迹荒城碣，晴炊野墅烟。行经韩子窜，蛮耻越王偏。贾客财常万，僧尼寺或千。整絺冬亦尔，乘屩俗依然。人物生唐相，儒风盛孔编。快心时小憩，过眼境频迁。发兴超言外，销愁向酒边。入朝应报最，何得赋归田。","dynasty":"元代","title":"次王士容经历赋广东二十韵"}
{"author":"贡奎","content":"岩壑高堂上，烟霞眼底清。向来曾寄迹，老去未忘情。茅屋苍林掩，藤崖白道萦。远峰云际直，孤嶂水边横。宿雨分浓澹，斜阳闪晦明。折梅惊雪坠，倚竹待风生。岭断炊烟补，沙回甃岸倾。杂花浮野意，飞瀑送溪声。妇馌忻鸠唤，儿耕感犊鸣。揽衣随处坐，曳杖有时行。拄笏曾招爽，投簪每惧盈。他年著书乐，应不愧虞卿。","dynasty":"元代","title":"题虞少监小像"}
{"author":"贡奎","content":"冉冉秋云暮，冲寒买去船。长江泻吴、楚，故国澹风烟。日黯芦翻雪，矶危浪拍天。蛟鼍潜暗壑，雁鹜起平川。虎饮沙遗迹，龙归窟濩涎。岸崩悬老树，山暗失层颠。灵庙森长戟，奔滩抱古廛。渔家罾网集，商舶鼓钲阗。登览谁无恐，漂零客有篇。浮生行役苦，即合卧林泉。","dynasty":"元代","title":"舟宿荻港"}
{"author":"贡奎","content":"避暑北山下，修篁夹林阴。客来澹忘言，稍觉清我心。酷暑尚可避，酷吏不可禁。迹绝畏途辙，凉飙散尘襟。却嗟避名者，犹恨山未深。为言暑与吏，纵酷何能侵。","dynasty":"元代","title":"避暑"}
{"author":"贡奎","content":"名山镇宣郡，古祠崇敬亭。杰构靓深岩，飞廊引重扃。陟彼百仞高，始觉万类形。楼殿势益弘，兵卫森幽灵。增秩睹隆典，纶音播明廷。丰穰走祈报，烟燎浮芳馨。竹树蔽险壑，虚阑俯南坰。麻姑湖上碧，华阳天际青。神飙飒然起，新凉濯微醒。疏雨映白石，垂虹截苍冥。永言李谢游，岂惜岁月零。悠悠孤云去，渺渺从双軿。招之殊未来，庄思展函经。","dynasty":"元代","title":"敬亭山"}
{"author":"贡奎","content":"千里万里道，三年二年别。鸿雁去复来，我友音书绝。梦中忽一见，款语情更切。觉来失处所，残釭半明灭。相思各天涯，长夜寒剽冽。风霜草木变，贫贱不易节。中心谅谁知，素月当空洁。","dynasty":"元代","title":"梦故人"}
{"author":"贡奎","content":"潇湘在何处？展卷心悠然。是中有云飞，上与苍悟连。忆昔弄扁舟，载雪清江天。湘君招不来，明月随我前。微钟破征梦，落雁栖寒烟。回首行万里，揽衣羡孤搴。可怜楚人辞，憔悴穷岁年。图画岂不好，此意谁复传？已矣三叹嗟，临风叩商弦。","dynasty":"元代","title":"题董简卿所藏潇湘图"}
{"author":"贡奎","content":"海上三神山，上有学仙侣。泠泠紫箫声，吹作飞凤语。回飙荡溟海，散落成烟雨。岂无知音者，一振九苞羽。持之献天庭，上以奉明主。","dynasty":"元代","title":"荅陈华仲二首其一"}
{"author":"贡奎","content":"贫贱交有道，富贵多异途。所以古君子，择交严所趋。霜剑閒宝室，烈士发长吁。隔世或相慕，同居分越吴。寥寥千载间，羡彼管鲍徒。","dynasty":"元代","title":"荅陈华仲二首其二"}
{"author":"贡奎","content":"今晨持我书，燕坐雪照屋。闭门谢尘鞅，展卷自朗读。众说初若攻，冥思意才复。旭日上团团，清泉涣春绿。涓涓晴櫩溜，洗眼溅飞瀑。岂不事游观，驱车泥及腹。永怀同袍士，岁晚在空谷。好风忽东来，起玩庭前竹。","dynasty":"元代","title":"雪晴"}
{"author":"贡奎","content":"燕州连日雨，六月寒装绵。闭户断车辙，修途溢如川。朝晴悦物性，槐阴起初蝉。衣篝曝馀润，照眼阶葵鲜。闻君去仪曹，五马行翩翩。缅怀古单父，高堂坐鸣弦。政理日以媮，宝此千载贤。矧此荐岁饥，夏潦仍相缘。嗷嗷东南州，流移踵车船。死者相枕藉，羸瘠甘弃捐。民命悬守令，壅遏谁当怜？君怀策世才，往哉寄承宣。譬彼善牧者，鞭击非所先。戴星亦有人，何乃任力专。凄凉二子远，故老应相传。我昔尝经游，土风尚熙然。回河抱阡陌，桑麻绿浮烟。岂无稌稻区，草木纷华妍。维兹重责任，慎彼浇俗迁。会徵太史书，家声振当年。","dynasty":"元代","title":"送夹谷伯敬之官单父"}
{"author":"贡奎","content":"京国雨初霁，虚堂夜气凉。新月上团团，坐久流清光。露叶闪明晦，河云互飞扬。机籁发天秘，起弄琴与觞。千里同今夕，幽愁结中肠。湿萤低复举，栖鸟亦惊翔。适时物乃贵，人生何慨慷。","dynasty":"元代","title":"夜坐二首其一"}
{"author":"贡奎","content":"夜久境逾静，居然庭树秋。气机发群动，时节无淹留。凉露浴蟾彩，浮云澹河流。微生竞如发，瀰思志常周。精爽一以竭，榛烟蔽前丘。道贵善持养，日入当偃休。寄言学仙子，文字徒冥搜。","dynasty":"元代","title":"夜坐二首其二"}
{"author":"贡奎","content":"黄钟起葭琯，王树华宝宴。清交寡常流，铿辞表时彦。盈盈劝浮蛆，袅袅簪綵燕。雅服称仪新，嘉蔬列乡荐。香销神用舒，棋覆心罢战。培花候奇识，煮茗遂清咽。虚幌云度英，空檐冰落线。永言悦书玩，亦岂慕盘馔。尘踪合浮萍，芳岁惜流箭。念此远道逢，□人久怀羡。","dynasty":"元代","title":"和袁伯长冬至燕集韵"}
{"author":"贡奎","content":"岩岩居庸关，左挟飞仙居。苍茫四山合，石径穿盘纡。人家稍相接，林木何森敷。觚棱生晓烟，玄风凌紫虚。念彼羽流集，岂与世俗俱。溪流转云碾，馀润分园蔬。钟磬荅空谷，斋供荐芳腴。穹碑纪宗传，道一教乃殊。素餐贵崇本，卒岁事耕锄。渔父在何许？空有桃花株。坐惭秉文干，尸禄常旷迂。日暮陟层巅，丹霞成长裾。遥睇空中云，超然能卷舒。","dynasty":"元代","title":"秋日陪大学士赵公憩龙山玄真宫"}
{"author":"成克巩","content":"第后园林依水湾，城隈雉堞带烟鬟。幽溪鹤步苔痕静，深树云留鸟语闲。昼锦重沾新雨露，天章分映旧湖山。花晨月夕优游处，手泽书香俯仰间。","dynasty":"清代","title":"修素园"}
{"author":"裴迪","content":"归山深浅去，须尽丘壑美。莫学武陵人，暂游桃源里。","dynasty":"唐代","tags":"唐诗三百首，离别，规劝","title":"崔九欲往南山马上口号与别/留别王维/送崔九"}
{"author":"裴迪","content":"来过竹里馆，日与道相亲。出入唯山鸟，幽深无世人。","dynasty":"唐代","title":"辋川集二十首。竹里馆"}
{"author":"裴迪","content":"落日松风起，还家草露晞。云光侵履迹，山翠拂人衣。","dynasty":"唐代","title":"辋川集二十首。华子冈"}
{"author":"裴迪","content":"日落松风起，还家草露晞。云光侵履迹，山翠拂人衣。","dynasty":"唐代","tags":"写景，抒情，喜爱","title":"华子冈"}
{"author":"裴迪","content":"日夕见寒山，便为独往客。不知深林事，但有麏麚迹。","dynasty":"唐代","title":"辋川集二十首。鹿柴"}
{"author":"裴迪","content":"苍苍落日时，鸟声乱溪水。缘溪路转深，幽兴何时已。","dynasty":"唐代","title":"辋川集二十首。木兰柴"}
{"author":"裴迪","content":"绿堤春草合，王孙自留玩。况有辛夷花，色与芙蓉乱。","dynasty":"唐代","title":"辋川集二十首。辛夷坞"}
{"author":"裴迪","content":"空阔湖水广，青荧天色同。舣舟一长啸，四面来清风。","dynasty":"唐代","title":"辋川集二十首。欹湖"}
{"author":"裴迪","content":"迢迢文杏馆，跻攀日已屡。南岭与北湖，前看复回顾。","dynasty":"唐代","title":"辋川集二十首。文杏馆"}
{"author":"裴迪","content":"积雨晦空曲，平沙灭浮彩。辋水去悠悠，南山复何在。","dynasty":"唐代","title":"辋口遇雨忆终南山因献王维"}
{"author":"裴迪","content":"萦渟澹不流，金碧如可拾。迎晨含素华，独往事朝汲。","dynasty":"唐代","title":"辋川集二十首。金屑泉"}
{"author":"裴迪","content":"跂石复临水，弄波情未极。日下川上寒，浮云澹无色。","dynasty":"唐代","title":"辋川集二十首。白石滩"}
{"author":"裴迪","content":"竟陵西塔寺，踪迹尚空虚。不独支公住，曾经陆羽居。草堂荒产蛤，茶井冷生鱼。一汲清泠水，高风味有馀。","dynasty":"唐代","title":"西塔寺陆羽茶泉"}
{"author":"裴迪","content":"苍苍落日诗，鸟声乱溪水。缘溪路转深，幽兴何时已。","dynasty":"唐代","title":"木兰柴"}
{"author":"裴迪","content":"好闲早成性，果此谐宿诺。今日漆园游，还同庄叟乐。","dynasty":"唐代","title":"漆园"}
{"author":"裴迪","content":"苍苍落日时，鸟声乱溪水。缘溪路转深，幽兴何时已。","dynasty":"唐代","title":"辋川集二十首·木兰柴"}
{"author":"裴迪","content":"来过竹里馆，日与道相亲。出入唯山鸟，幽深无世人。","dynasty":"唐代","title":"辋川集二十首·竹里馆"}
{"author":"裴迪","content":"丹刺罥人衣，芳香留过客。幸堪调鼎用，愿君垂采摘。","dynasty":"唐代","title":"辋川集二十首·椒园"}
{"author":"裴迪","content":"南山北垞下，结宇临欹湖。每欲采樵去，扁舟出菰蒲。","dynasty":"唐代","title":"辋川集二十首。北垞"}
{"author":"裴迪","content":"乔柯门里自成阴，散发窗中曾不簪。逍遥且喜从吾事，荣宠从来非我心。","dynasty":"唐代","title":"与卢员外象过崔处士兴宗林亭"}
{"author":"裴迪","content":"苍苍落日时，鸟声乱溪水。缘溪路转深，幽兴何时已。","dynasty":"唐代","title":"辋川集二十首木兰柴"}
{"author":"裴迪","content":"来过竹里馆，日与道相亲。出入唯山鸟，幽深无世人。","dynasty":"唐代","title":"辋川集二十首竹里馆"}
{"author":"裴迪","content":"好闲早成性，果此谐宿诺。今日漆园游，还同庄叟乐。","dynasty":"唐代","title":"辋川集二十首漆园"}
{"author":"裴迪","content":"丹刺罥人衣，芳香留过客。幸堪调鼎用，愿君垂采摘。","dynasty":"唐代","title":"辋川集二十首椒园"}
{"author":"裴迪","content":"明流纡且直，绿筱密复深。一径通山路，行歌望旧岑。","dynasty":"唐代","title":"辋川集二十首。斤竹岭"}
{"author":"裴迪","content":"映池同一色，逐吹散如丝。结阴既得地，何谢陶家时。","dynasty":"唐代","title":"辋川集二十首。柳浪"}
{"author":"裴迪","content":"濑声喧极浦，沿涉向南津。泛泛鸥凫渡，时时欲近人。","dynasty":"唐代","title":"辋川集二十首。栾家濑"}
{"author":"裴迪","content":"好闲早成性，果此谐宿诺。今日漆园游，还同庄叟乐。","dynasty":"唐代","title":"辋川集二十首。漆园"}
{"author":"裴迪","content":"丹刺罥人衣，芳香留过客。幸堪调鼎用，愿君垂采摘。","dynasty":"唐代","title":"辋川集二十首。椒园"}
{"author":"裴迪","content":"飘香乱椒桂，布叶间檀栾。云日虽回照，森沉犹自寒。","dynasty":"唐代","title":"辋川集二十首。茱萸沜"}
{"author":"裴迪","content":"门前宫槐陌，是向欹湖道。秋来山雨多，落叶无人扫。","dynasty":"唐代","title":"辋川集二十首。宫槐陌"}
{"author":"裴迪","content":"当轩弥滉漾，孤月正裴回。谷口猿声发，风传入户来。","dynasty":"唐代","title":"辋川集二十首。临湖亭"}
{"author":"裴迪","content":"孤舟信一泊，南垞湖水岸。落日下崦嵫，清波殊淼漫。","dynasty":"唐代","title":"辋川集二十首。南垞"}
{"author":"裴迪","content":"灵境信为绝，法堂出尘氛。自然成高致，向下看浮云。迤逦峰岫列，参差闾井分。林端远堞见，风末疏钟闻。吾师久禅寂，在世超人群。","dynasty":"唐代","title":"青龙寺昙壁上人院集"}
{"author":"裴迪","content":"动息自适性，不曾妄与燕雀群。幸忝鹓鸾早相识，何时提携致青云。","dynasty":"唐代","title":"青雀歌"}
{"author":"裴迪","content":"不远灞陵边，安居向十年。入门穿竹径，留客听山泉。鸟啭深林里，心闲落照前。浮名竟何益，从此愿栖禅。","dynasty":"唐代","title":"游感化寺昙兴上人山院"}
{"author":"裴迪","content":"安禅一室内，左右竹亭幽。有法知不染，无言谁敢酬。鸟飞争向夕，蝉噪已先秋。烦暑自兹适，清凉何所求。","dynasty":"唐代","title":"夏日过青龙寺谒操禅师"}
{"author":"裴迪","content":"恨不逢君出荷蓑，青松白屋更无他。陶令五男曾不有，蒋生三径枉相过。芙蓉曲沼春流满，薜荔成帷晚霭多。闻说桃源好迷客，不如高卧眄庭柯。","dynasty":"唐代","title":"春日与王右丞过新昌里访吕逸人不遇"}
{"author":"裴迪","content":"结庐古城下，时登古城上。古城非畴昔，今人自来往。","dynasty":"唐代","title":"辋川集二十首。孟城坳"}
{"author":"葛胜仲","content":"秋晚寒斋，藜床香篆横轻雾。闲愁几许。梦逐芭蕉雨。云外哀鸿，似替幽人语。归不去。乱山无数。斜日荒城鼓。","dynasty":"宋代","tags":"秋天，写景，伤怀","title":"点绛唇·县斋愁坐作"}
{"author":"葛胜仲","content":"我爱菊花枝。浥露偏宜。旋移佳种一年期。照眼黄金三径烂，可但东篱。秋老摘花吹。敢恨开迟。只愁一夜便香衰。待插满头年大也，且泛芳卮。","dynasty":"宋代","title":"浪淘沙（十月十九夜赏菊）"}
{"author":"葛胜仲","content":"昏昏雪意惨云容。猎霜风。岁将穷。流落天涯，憔悴一衰翁。清夜小窗围兽火，倾酒绿，借颜红。官梅疏艳小壶中，暗香浓。玉玲珑。对景忽惊，身在大江东。上国故人谁念我，晴嶂远，暮云重。","dynasty":"宋代","title":"江神子（初至休宁冬夜作）"}
{"author":"葛胜仲","content":"婆律香浓气味佳。玻璃仙碗进流霞。凝膏清涤高阳醉，灵液甘和正焙芽。香染指，浪浮花。加笾礼尽客还家。贯珠声断红裳散，踏影人归素月斜。","dynasty":"宋代","title":"鹧鸪天"}
{"author":"葛胜仲","content":"共乐堂深帘不卷。恻恻寒轻，二月春犹浅。续寿竞来歌舞院。龙涎香衫鲛绡段。画栋朝飞双语燕。端似知人，著意窥金盏。柳外花前同祝愿。朱颜长在年龄远。","dynasty":"宋代","title":"蝶恋花"}
{"author":"葛胜仲","content":"只恐夜深花睡去。火照红妆，满意留宾住。凤烛千枝花四顾。消愁更待寻何处。汉苑红光非浪语。栖静亭前，都是珊瑚树。便请催尊鸣酹鼓。明朝风恶飘红雨。","dynasty":"宋代","title":"蝶恋花"}
{"author":"葛胜仲","content":"又见菊花新。色浅香匀。老人衰病卧漳滨。虽是无聊仍止酒，幸有嘉宾。不用怨萧辰。不似芳春。请看金蕊照金尊。今夜花前须醉倒，直到黎明。","dynasty":"宋代","title":"浪淘沙（九月十八日与千里赏菊三首）"}
{"author":"葛胜仲","content":"二月春游须烂漫。秉烛看花，只为晨曦短。高举蜡薪通夕看。红光万丈腾天半。寄语平时游冶伴。不负分阴，胜事输今段。灯火休催归小院。殷勤更照桃花面。","dynasty":"宋代","title":"蝶恋花（次韵张千里驹照花）"}
{"author":"葛胜仲","content":"严陵滩畔香醪好。遮莫东方晓。春风盎盎入寒肌。人道霜浓腊月、我还疑。红炉火热香围坐。梅蕊迎春破。一声清唱解人颐。人道牢愁千斛、我谁知。","dynasty":"宋代","title":"虞美人（自兰陵归，冬夜饮严州酒作）"}
{"author":"葛胜仲","content":"出门西笑。千里长安道。不用引离声，便登荣、十洲三岛。画船珠箔，萍末水风凉，随柳岸，楚台人，景与人俱好。应嗟见晚，玉殿生清晓。正是妙年时，步承明、谋身须早。轺车肤使，新逐凯歌回，恩綍重，彩衣轻，嘉庆知多少。","dynasty":"宋代","title":"蓦山溪（送李彦时）"}
{"author":"葛胜仲","content":"三年卜筑慕幽人，九日无欢愧病身。始谓窥临陪胜友，那知岑寂度萧辰。醪敷卷白欣初熟，菊蕊舒黄正斩新。闻道小蛮新教舞，归时呼客莫辞频。","dynasty":"宋代","title":"九日汝明留郡中不遂同游以诗见寄次韵"}
{"author":"葛胜仲","content":"弱水无风到海山，慈容亲觐紫旃檀。亭亭宝刹凌云近，湛湛清池漱玉寒。橘熟独垂红万颗，竹迷曾莳碧千竿。热官步武何容到，散秩须知第一官。","dynasty":"宋代","title":"题观音院"}
{"author":"葛胜仲","content":"庖厨落寞不堪闻，弹铗无鱼甑有尘。谁识箪瓢颜氏乐，可怜鲑菜庾郎贫。固穷始合称君子，临难聊须语细人。曳褷长歌商颂在，未应怼憾去来频。","dynasty":"宋代","title":"诸生绝粮偶作二首示勉夫其一"}
{"author":"葛胜仲","content":"饥肠愁坐耳无闻，放饭先疑甑拾尘。闻说食功非食志，政宜忧道不忧贫。佐饔但有思尝者，执爨初无欲凊人。好向计台勤自列，文移见却已频频。","dynasty":"宋代","title":"诸生绝粮偶作二首示勉夫其二"}
{"author":"葛胜仲","content":"隆冬急雪舞淄渑，那得鲜鲜细菊呈。何处幻师来衒巧，此花词客最钟情。盈尊更值醪敷热，下箸仍欣鲙缕赪。应笑蓬蒿张仲蔚，忍寒独坐到黎明。","dynasty":"宋代","title":"次韵刘卿任阜民对假菊花尝新酒"}
{"author":"葛胜仲","content":"米廪无喧似结庐，一檐寒竹伴幽虚。閒开桑落倾浮蚁，净展芸签拂蠹鱼。频枉诗筒从我读，已留斋壁待君书。二千石子人中爽，风月高情更起予。","dynasty":"宋代","title":"次韵德升见怀"}
{"author":"葛胜仲","content":"莲社追攀每愧心，诗盟此假偶重寻。孤高旧压元和体，清警新闻正始音。龟洛赋成应夺锦，鸡林价重定酬金。自怜潦倒无佳制，东望家山但越吟。","dynasty":"宋代","title":"次韵德升再讲酬唱"}
{"author":"葛胜仲","content":"法更盐筴利源开，濒海熬波亹亹来。贡篚烧羊谩南北，嘉笾形虎间榛梅。锻圭搥璧严疆域，积雪飞霜阜货财。滋味佐饔周九土，柳星端合祀坛垓。","dynasty":"宋代","title":"次韵蔡安度秀才赋盐"}
{"author":"葛胜仲","content":"朱颜幕府美如英，庇邑优闲闭讼庭。语掾气刚工论事，讲郎材拙只横经。相从此地初披雾，却望遥天想聚星。速发试题乘不备，母令掩耳及惊霆。","dynasty":"宋代","title":"青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞其一"}
{"author":"葛胜仲","content":"东秦人士富豪英，乡老宾贤上帝庭。玉笋未知谁得地，金籯闻说剩通经。雄夸气各千云汉，妙制文多焕斗星。水镜诸公标鉴在，大声从此起非霆。","dynasty":"宋代","title":"青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞其二"}
{"author":"葛胜仲","content":"鹊桥仙偶，天津轻渡，却笑嫦娥孤皎。平时五夜似经年，问何事、今宵便晓。云车将驾，神夫留恋，更吐心期多少。支机休浪与闲人，莫倚赖、芳心素巧。","dynasty":"宋代","title":"鹊桥仙（七夕）"}
{"author":"葛胜仲","content":"葛山仙隐。尚有余膏留旧鼎。十里梅花。夹道争看衮绣华。人间妙丽。并侍黄扉开国贵。僻壤孤芳。羞涩尊前不敢香。","dynasty":"宋代","title":"减字木兰花（薛肇明同二侍姬至葛山观梅，薛公会作）"}
{"author":"葛胜仲","content":"倦客身同舟不系，轻帆来访儒仙。春风元巳艳阳天。夭桃方散锦，高柳欲飞绵。千古海昌佳绝地，双凫暂此留连。通宵娱客破芳尊。兰亭修禊事，梓泽醉名园。","dynasty":"宋代","title":"临江仙（上巳日游海昌王氏园，吴宰效及中散兄）"}
{"author":"葛胜仲","content":"小榭幽园翠箔垂。云轻日薄淡秋晖。菊英露浥渊明径，藕叶风吹叔宝池。酬素景，泥芳卮。老人痴钝强伸眉。欢华莫遣笙歌散，归路从教灯影稀。","dynasty":"宋代","title":"鹧鸪天（九月十三日携家游夏氏林亭燕集作，并送汤词）"}
{"author":"葛胜仲","content":"风物飕飕。木落沧洲。渐老人、不奈悲秋。羁怀都在，鬓上眉头。似休文瘦，文通恨，子山愁。庭梧影薄，篱菊香浮。强招寻、聊命朋俦。穷通皆梦，今古如流。且渊明径，子猷舫，仲宣楼。","dynasty":"宋代","title":"行香子（愁况无聊作）"}
{"author":"葛胜仲","content":"百不为多，一不为少，阿谁昔仕吾邦。共推任笔，洪鼎力能扛。不为桃花禄米，雠书倦、一苇横江。招寻处，徒行曳杖，曾不拥麾幢。山川，真大好，鱼矶无恙，密岭难双。听讼诉多就，樵坞僧窗。岁月音容远矣，风流在、遐想心降。云烟路，搜奇吊古，时为酹空缸。","dynasty":"宋代","title":"满庭霜（任尝尝为西安太守，风流名迹，图经史牒具载，感今怀古作）"}
{"author":"葛胜仲","content":"夜泛南溪月，光影冷涵空。棹飞穿碎金电，翻动水精宫。横管何妨三弄，重醑仍须一斗，知费几青铜。坐久桂花落，襟袖觉香浓。庾公阁，子猷舫，兴应同。从来好景良夜，我辈敢情钟。但恐仙娥川后，嫌我尘容俗状，清境不相容。击汰同情赏，赖有紫溪翁。","dynasty":"宋代","title":"水调歌头（程良器嘉量别赋一阕纪泛舟之会，往返次韵）"}
{"author":"葛胜仲","content":"山镇红桃阡陌，烟迷绿水人家。尘容误到只惊嗟。骨冷玉堂今夜。莫对佳人锦瑟，休辞洞府流霞。峰回路转乱云遮。归去空传图画。","dynasty":"宋代","title":"西江月"}
{"author":"葛胜仲","content":"柳岸正飞绵。选胜斋轻漾碧涟。笑语忘怀机事尽，鸥边。万顷溪光上下天。菰苇久延缘。不觉遥峰霭暮烟。对酒莫嫌红粉陋，婵娟。自有孤高月妇仙。","dynasty":"宋代","title":"南乡子（三月望日与文中诸贤泛舟南溪作）"}
{"author":"葛胜仲","content":"可惜随风面旋飘。直须烧烛看娇娆。人间花月更无妖。浓丽独将春色殿，繁华端合众芳朝。南床应为醉陶陶。","dynasty":"宋代","title":"浣溪沙（木芍药词）"}
{"author":"葛胜仲","content":"小样洪河分九曲，飞泉环绕粼粼。青莲往事已成尘。羽觞浮玉甃，宝剑捧金人。绿绮且依流水调，蓬蓬酹鼓催巡。玉堂词客是佳宾。茂林修竹地，大胜永和春。","dynasty":"宋代","title":"临江仙（与叶少蕴梦得上巳游法华山九曲池流杯）"}
{"author":"葛胜仲","content":"千叠云山万里流。坐中碧落与鳌头。真意见嬉吾已领。烟景。不辞捧诏久汀洲。老去一官真是漫。溪岸。独余此兴未能收。留与吴儿传胜事。长记。赤阑桥上揽清秋。","dynasty":"宋代","title":"定风波（与叶少蕴、阵经仲、彦文燕骆驼桥，少蕴作，次韵二首）"}
{"author":"葛胜仲","content":"东道殷勤玉斝飞。华灯倾国拥珠玑。玉奴嫌瘦玉环肥。缥缈幸闻缑岭曲，参差犹隔夏侯衣。放开云月出清辉。","dynasty":"宋代","title":"浣溪沙（少蕴内翰同年宠速，遣妓隐帘吹笙，因成一阕）"}
{"author":"葛胜仲","content":"两年人住岂无情。别乘辞华四水清。何事千钟勤饮饯，故知一别未能轻。解龟虽幸樊笼出，挂席还愁海汐平。江草江花都是泪，骊驹休作断肠声。","dynasty":"宋代","title":"瑞鹧鸪（和通判送别）"}
{"author":"葛胜仲","content":"娱老小亭新。丹垩初匀。万枝金菊绕溪滨。折向华堂遮醉眼，聊用娱宾。红烛夜香辰。广坐生春。月波新酿入芳尊。好向花前拚烂醉，不负承明。","dynasty":"宋代","title":"浪淘沙"}
{"author":"葛胜仲","content":"秋水莹精神。靖节先生太逼真。谈尘生风霏玉屑，津津。爽气冷然欲侵人。一座尽生春。满引琼觞已半醺。更把黄花寿彭祖事出魏文帝，盈盈。数阕新声又遏云。","dynasty":"宋代","title":"南乡子（九日黄刚定再索席间作）"}
{"author":"葛胜仲","content":"灵山法会何曾散。此地神光满。丁公潭下百雷霆。疑是银河挽下、一齐倾。高桥飞观连云起。槛外惊湍水。大矶才过小矶来。应有天孙灵驭、月中迥。","dynasty":"宋代","title":"虞美人（题灵山广禅院）"}
{"author":"葛胜仲","content":"名，神奇之趣，非古今画家者流也。惟是京口翟伯寿，余生平至交，昨豪夺余自秘着色袖卷，盟于天而后不复力取归。往岁挂冠神武门，居京城旧庐，以白雪词寄之，世所谓念奴娇也洞天昼永，正中和时候，凉飙初起。羽扇纶巾，云流处，水绕山重云委。好雨新晴，绮霞明丽，全是丹青戏。豪攘横卷，楚天应解深秘。留滞。字学书林，折腰缘为米，无机涉世。投组归来欣自肆，目仰云霄醒醉。论少卑之，家声接武，月旦评吾子。凭高临望，桂轮徒共千里。||","dynasty":"宋代","title":"白雪"}
{"author":"葛胜仲","content":"艳曲醉歌金缕，朱门高耸铜环。中天楼观共跻攀。飞絮落花春晚。低映绿阴朱户，斜拖素练沧湾。银钩华榜五云间。奕奕蛟龙字绾。","dynasty":"宋代","title":"西江月·艳曲醉歌金缕"}
{"author":"葛胜仲","content":"宝观岧山尧飞雉堞，登临恍欲升仙。野桃官柳衬吴天。春风寒食夜，遗恨在封绵。闻道东溟才二里，银涛直与天连。凭谁都卷入芳尊。赋归欢靖节消渴解文园。","dynasty":"宋代","title":"临江仙·宝观岧嶢飞雉堞"}
{"author":"葛胜仲","content":"只恐深夜花睡去。火照红妆，满意留宾住。凤烛千枝花四顾。消愁更待寻何处。汉苑红光非浪语。栖静亭前，都是珊瑚树。便请催尊鸣釂鼓。明朝风恶飘红雨。","dynasty":"宋代","title":"蝶恋花·只恐深夜花睡去"}
{"author":"葛胜仲","content":"灵山法会何曾散。此地神光满。丁公潭下百雷霆。疑是银河挽下、一齐倾。高桥飞观连云起。槛外惊湍水。大矶才过小矶来。应有天孙灵驭、月中回。","dynasty":"宋代","title":"虞美人·灵山法会何曾散"}
{"author":"葛胜仲","content":"山镇红桃阡陌，烟迷绿水人家。尘容误到只惊嗟。骨冷玉堂今夜。莫对佳人锦瑟，休辞洞府流霞。峰回路转乱云遮。归去空传图画。","dynasty":"宋代","title":"西江月·山镇红桃阡陌"}
{"author":"葛胜仲","content":"晚路交游绿酒，平生志趣青霞。霜风时节近黄花。泛宅舟将益鸟画。不分两溪明月，夜深只属渔家。今朝清赏寄情涯。肯向萦涂索价。","dynasty":"宋代","title":"西江月·晚路交游绿酒"}
{"author":"葛胜仲","content":"待次吴陵邑，身修道日章。兰陔留古郡，花县得邻乡。未即抟扶上，端嫌代斲伤。萧閒文墨外，乐趣问濠梁。","dynasty":"宋代","title":"次韵大人待次吴陵邑五首其一"}
{"author":"葛胜仲","content":"待次吴陵邑，优哉阅岁年。凤池疏海角，鶠阁竦城颠。莳药时分颖，栽花自溉泉。新篇谈笑就，寄自鲁邦传。","dynasty":"宋代","title":"次韵大人待次吴陵邑五首其二"}
{"author":"葛胜仲","content":"待次吴陵邑，行趋宝婺邦。葱茏连越岫，澄澈泳桐江。八咏风生座，双林月映窗。胜游知不晚，官履欲飞双。","dynasty":"宋代","title":"次韵大人待次吴陵邑五首其三"}
{"author":"葛胜仲","content":"待次吴陵邑，常安揭小轩。祗从支遁隐，不问景纯言。颜巷居多乐，陶庐似少喧。朝歌屈虞诩，清切未殊恩。","dynasty":"宋代","title":"次韵大人待次吴陵邑五首其四"}
{"author":"葛胜仲","content":"待次吴陵邑，鹂黄报早春。红归花蕾浅，青到柳梢新。穷约那趋俗，虚缘自葆真。荣枯多反衍，坐笑党频频。","dynasty":"宋代","title":"次韵大人待次吴陵邑五首其五"}
{"author":"葛胜仲","content":"下位沉英俊，青编乐自多。官曹依绿水，词笔注黄河。初日嗟贪鼠，今年未饮鹅。陪京资禄养，何计免奔波。","dynasty":"宋代","title":"和送张元方南京掾"}
{"author":"葛胜仲","content":"治剧知非称，投閒得退栖。聊从诗酒污，顿免簿书迷。幻界荣枯小，真乘宠辱齐。横林孤馆静，辰发踏荒鸡。","dynasty":"宋代","title":"题横林馆"}
{"author":"葛胜仲","content":"寓馆飘风雨，高文耀日星。閒身关历览，左宦在零丁。不见雌雄行，空存长短亭。襄阳知渐近，岘首映寒坰。","dynasty":"宋代","title":"题须江驿"}
{"author":"葛胜仲","content":"沙冈牛酒市，渺岸指前程。断梗随鸥远，残霞与鹜平。村声喧坱莽，林影倒澄瀛。俗物难遮眼，支离病骨轻。","dynasty":"宋代","title":"次韵李子京宋城道中诗三首其一"}
{"author":"葛胜仲","content":"通涂了无畏，清世足章程。击壤民风乐，持衡国势平。米盐丰道路，桴鼓静寰瀛。佳气葱葱近，心随过鸟轻。","dynasty":"宋代","title":"次韵李子京宋城道中诗三首其二"}
{"author":"葛胜仲","content":"积累三冬学，淹通万古程。孤高吴子札，该洽蜀君平。曹事今司李，官封近接瀛。公侯阶有渐，五斗未容轻。","dynasty":"宋代","title":"次韵李子京宋城道中诗三首其三"}
{"author":"葛胜仲","content":"素节清霜重，金苞照座隅。根深容四老，品贵入三都。骚客真宜友，侯封未易奴。旧时书两庙，感事涕沾濡。","dynasty":"宋代","title":"寄题海会晚实轩"}
{"author":"葛胜仲","content":"危亭耸山巅，萦纡一径穿。林深将蔽日，涛怒欲浮天。江北迷堤树，淮南起饷烟。结庵容寄傲，从此息攀缘。","dynasty":"宋代","title":"登搀云亭和工部兄韵"}
{"author":"葛胜仲","content":"青鞋访云水，僧馔饫茭蒲。落拓人谁识，迂愚世所无。鴳鹏从物化，牛马任人呼。世事何须问，诸公在禁途。","dynasty":"宋代","title":"次韵和庆善游圆觉寺归四首时仆亦方自径山归其一"}
{"author":"葛胜仲","content":"步屧寻幽子，谈玄孰造微。离群虽念独，选胜遂忘归。世路从争席，年华逼授衣。平生付双琐，手抚送鸿飞。","dynasty":"宋代","title":"次韵和庆善游圆觉寺归四首时仆亦方自径山归其二"}
{"author":"葛胜仲","content":"招提行问道，末学倦编蒲。不际方为际，应无令尽无。归来聊自赋，隐去谢人呼。宦路分夷险，平生谁识途。","dynasty":"宋代","title":"次韵和庆善游圆觉寺归四首时仆亦方自径山归其三"}
{"author":"葛胜仲","content":"黄花兼露重，白鸟带烟微。云伴渊明出，风随曾点归。经丘携芰制，视膳辍兰衣。景物供清兴，诗高直欲飞。","dynasty":"宋代","title":"次韵和庆善游圆觉寺归四首时仆亦方自径山归其四"}
{"author":"葛胜仲","content":"流莺惊节物，乐事二毛前。山简不堪醉，渊明方欲眠。谈馀愁似茧，坐久腹如蝉。日出重游衍，残花有杜鹃。","dynasty":"宋代","title":"夜归不寐"}
{"author":"葛胜仲","content":"二九依辰至，追欢付曲生。竹根拚醉卧，菊蕊正牵情。杜曲酬佳节，陶翁爱此名。吹花更吹帽，相值得豪英。","dynasty":"宋代","title":"次韵庆善九日"}
{"author":"葛胜仲","content":"异县逢佳节，羁愁太瘦生。黄花真解事，白首缓伤情。十日尚堪醉，一杯犹有名。眼前多胜士，何必洛中英。","dynasty":"宋代","title":"庆善再和复和"}
{"author":"葛胜仲","content":"幽居无俗韵，胜事特关心。研度疲三豕，床敷戏一禽。覆舟棋自戒，中圣酒时斟。萧洒侯来访，窗前绿透林。","dynasty":"宋代","title":"幽居二首其一"}
{"author":"葛胜仲","content":"名胜音尘隔，怀贤自渴饥。千岩耸秀处，一榻独悬时。盛夏衣裳懒，深林枕簟宜。招邀何以待，数卷谪仙诗。","dynasty":"宋代","title":"幽居二首其二"}
{"author":"葛胜仲","content":"四月麦已熟，清寒久不禁。林深来蜀魄，屋破绝燕禽。幽屏儿仍出，贫居病更侵。萧然北窗下，趺坐独求心。","dynasty":"宋代","title":"即事二首其一"}
{"author":"葛胜仲","content":"巷转柔桑陌，门依绿柳桥。因人嫌碌碌，拔俗自超超。嫩碧半篙涨，残红一眼飘。卑栖有微分，斥鴳得逍遥。","dynasty":"宋代","title":"即事二首其二"}
{"author":"葛胜仲","content":"为适閒中趣，晴窗试墨卿。磨研轻有晕，条畅细无声。紫玉浮云净，寒烟点漆明。鸟鸣春昼寂，一笑万缘轻。","dynasty":"宋代","title":"试墨"}
{"author":"葛胜仲","content":"昨日持三白，今朝解八支。聊为犀首饮，尽笑虎头痴。冠履从来懒，杯铛且自持。是中多乐趣，勿遣外人知。","dynasty":"宋代","title":"微雨小饮客至阍人辞以出令追路已不及偶作"}
{"author":"葛胜仲","content":"古甃泓澄浅，涓涓似有源。蒸云骤游宇，吹雨忽翻盆。泉伏微如蠋，泥蟠肆任蚖。崭然头角见，坐禠叶公魂。","dynasty":"宋代","title":"龙井"}
{"author":"葛胜仲","content":"一室飞山腹，蜿蜒像设精。班传五色贵，食辨百花名。睡颔应难探，云鳞讵可婴。从祈得甘泽，栖壁有碑铭。","dynasty":"宋代","title":"龙堂"}
{"author":"葛胜仲","content":"寒食观山道，佳城隔垄分。赵公今不武，蒋老去修文。歌薤犹前日，栽松已插云。生平各投分，絮酒荐蒿焄。","dynasty":"宋代","title":"观山谒蒋叔明"}
{"author":"葛胜仲","content":"天作元符合，哀荣极始终。陵陪永泰近，礼视孝章隆。匰主跻新庙，廞衣贲下宫。柏城连献悯，萧瑟夜台风。","dynasty":"宋代","title":"昭怀皇后挽歌词二首其一"}
{"author":"葛胜仲","content":"寂寞崇恩殿，飙轮去弗还。尊名千古外，显册两朝间。座冷金釭暖，香消玉釜閒。神游返姑射，脱屣谢尘寰。","dynasty":"宋代","title":"昭怀皇后挽歌词二首其二"}
{"author":"葛胜仲","content":"席宠三台后，疏恩八座荣。朝廷真大蔡，边鄙更长城。戾社符刀梦，王墀识履声。阴功归壤子，衮衮出名卿。","dynasty":"宋代","title":"李楚老尚书挽歌词三首其一"}
{"author":"葛胜仲","content":"东里推人杰，西清列从班。裤襦康二蜀，裘带靖三关。赤白囊无警，朱丹毂遂还。登龙门旧贵，奕叶道家山。","dynasty":"宋代","title":"李楚老尚书挽歌词三首其二"}
{"author":"葛胜仲","content":"得谢恩重起，追荣爵更崇。龙蛇新岁忌，鹓鹭旧行空。图象人怀惠，尊名帝念功。遭时淹陈寔，大耋偶相同。","dynasty":"宋代","title":"李楚老尚书挽歌词三首其三"}
{"author":"葛胜仲","content":"琐闼枢机地，储闱羽翼人。蕝仪容典备，校历闰馀亲。云路箕乘说，泉台岳返申。荀龙行济美，交旧独伤神。","dynasty":"宋代","title":"方待制挽词二首其一"}
{"author":"葛胜仲","content":"佳城酾酒奠，长夜殒星知。今代儒林传，诸方德政碑。朝廷躬蹇蹇，丘壑自怡怡。安得研几士，推穷妙万蓍。","dynasty":"宋代","title":"方待制挽词二首其二"}
{"author":"葛胜仲","content":"嗜学唯何甚，飞声实久如。郎星频省户，卿月转周庐。桂奠房祠酒，芸残册府书。音容千古外，坟槚閟南徐。","dynasty":"宋代","title":"莫子宪中奉挽歌词三首其一"}
{"author":"葛胜仲","content":"材资合黄阁，器业偃朱轓。教府依模范，枢庭验讨论。成梁繄杜预，障水幸王尊。二纪朋僚旧，追怀恸寝门。","dynasty":"宋代","title":"莫子宪中奉挽歌词三首其二"}
{"author":"葛胜仲","content":"令子承家学，诸儒拥后尘。无双问江夏，第一擢平津。宣谕传黄甲，褒称对紫宸。公师有追贲，行庆密章新。","dynasty":"宋代","title":"莫子宪中奉挽歌词三首其三"}
{"author":"葛胜仲","content":"节概松千丈，声华桂一枝。牵丝始游宦，解组遽安时。人美抛官早，身嫌了事迟。反真聊示病，曾不谒巫医。","dynasty":"宋代","title":"致政朝奉亲家丁公"}
{"author":"葛胜仲","content":"贯籍明光殿，颐神通德门。庆源来化鹤，高隐谢惊猿。冕绂承前范，箕裘付后昆。论婚情义重，祖载独伤魂。","dynasty":"宋代","title":"致政朝奉亲家丁公"}
{"author":"葛胜仲","content":"学擅敷门邃，年跻赐几尊。降崧钟秀气，游岱返英魂。宰树黄岩拱，房祠赤绂昏。密章行胙国，有子大公门。","dynasty":"宋代","title":"胡诚甫朝散挽歌辞"}
{"author":"葛胜仲","content":"铨材今秀孝，较德古沉冥。已悟桃花理，犹翻贝叶经。妙观存述造，阴德有平停。今夜稽山道，天沉处士星。","dynasty":"宋代","title":"凌丞事挽词二首其一"}
{"author":"葛胜仲","content":"紫诰恩华重，青纶命服荣。无香然玉釜，有子胜金籯。禅解超尊宿，乡评服老成。棘人深孺慕，捧土作佳城。","dynasty":"宋代","title":"凌丞事挽词二首其二"}
{"author":"葛胜仲","content":"场籍声华茂，家庭志意修。光阴归翰墨，器业谩林丘。学府空鸡蹠，贤书误鹤头。门基多克荷，衮衮出公侯。","dynasty":"宋代","title":"许处士挽词二首其一"}
{"author":"葛胜仲","content":"濉阳忠烈后，泊水老成人。庠校推模表，州闾训睦姻。决疑辞郭璞，营急似陈遵。碑字深无愧，銮坡得从臣。","dynasty":"宋代","title":"许处士挽词二首其二"}
{"author":"葛胜仲","content":"教子青云上，持身白业中。挟医来相第，赐襚出宸衷。鸾诰前恩在，鱼轩旧辙空。东方妙喜国，断取作幽宫。","dynasty":"宋代","title":"鲁国太夫人杨氏挽歌词四首其一"}
{"author":"葛胜仲","content":"未肖甘泉像，先疏曲阜封。春秋绵六纪，甘毳极千钟。远日朝廷趣，容车郡国供。吴人交恻楚，相杵夜停舂。","dynasty":"宋代","title":"鲁国太夫人杨氏挽歌词四首其二"}
{"author":"葛胜仲","content":"鳣堂推胄贵，蝉冕媲夫荣。玉釜香无验，金辉馆已迎。鹊梁占胙土，龟墨报佳城。今代谁词伯，刊碑远德声。","dynasty":"宋代","title":"鲁国太夫人杨氏挽歌词四首其三"}
{"author":"葛胜仲","content":"子贵今台辅，才高古荩臣。与民开寿域，为国斡洪钧。会友伤陶发，迎师忆孟邻。栾栾亲负土，肠断冢边麟。","dynasty":"宋代","title":"鲁国太夫人杨氏挽歌词四首其四"}
{"author":"葛胜仲","content":"山城真称著寒儒，绕屋青苍似故居。吏牍纠纷惭磔鼠，斋厨萧索待泔鱼。懒如园令将移病，穷似虞卿合著书。赖是丰年民气乐，梦回时见旐维旟。","dynasty":"宋代","title":"二陈作书怀诗亦次韵"}
{"author":"葛胜仲","content":"一官铜墨付疏顽，岁好人和偶未瘝。东亩黄云穈芑卧，北扉青草纆徽閒。鹄亭夜觉冤氛静，蝇笔晨惊霈泽颁。倪耄欢谣归帝力，风人溢美但赪颜。","dynasty":"宋代","title":"圄空讼息复遇肆眚庭事萧然蒙良器解元宠诗辄以二章为谢其一"}
{"author":"葛胜仲","content":"编户相安易得情，年来狴犴每刑清。庭閒不复施梧象，俗朴聊同示草缨。牍背仅能平枉桡，需头那复觊褒荣。人言官事无由了，暂得居官事了名。","dynasty":"宋代","title":"圄空讼息复遇肆眚庭事萧然蒙良器解元宠诗辄以二章为谢其二"}
{"author":"葛胜仲","content":"缿讼无多得暂閒，结亭聊就碧鲜间。胡床寄目中宵月，手板支颐四面山。楂带水禽流浅濑，帆随烟艇转前湾。登临似与尘寰隔，况复朋从接笋班。","dynasty":"宋代","title":"次德林新亭诗韵"}
{"author":"葛胜仲","content":"悒悒无聊坐学宫，衔杯阻共玉西东。祝延精舍臣心重，择胜丛祠友好隆。休叹青衫淹小县，且从乌帽落商风。喜君句法无糕字，始信才华梦得同。","dynasty":"宋代","title":"次韵子充九日建天宁道场罢遂游尧祠"}
{"author":"葛胜仲","content":"颓垣老屋寄荒村，八彩修眉俨若存。古砌荒凉无历草，奠觞牢落想衢樽。云山绕郭清如活，烟艇摇波渺欲翻。循牒归来同胜赏，免烦诸友为招魂。","dynasty":"宋代","title":"次韵德升游尧庙"}
{"author":"潘牥","content":"雕檐绮户，倚晴空如画。曾是吴王旧台榭。自浣纱去后，落日平芜，行云断，几见花开花谢。凄凉阑干外，一簇江山，多少图王共争霸。莫间愁、金杯潋滟，对酒当歌，欢娱地、梦中兴亡休话。渐倚遍、西风晚潮生，明月里、路鹚背人飞下。","dynasty":"宋代","title":"洞仙歌"}
{"author":"潘牥","content":"无端小雪帘纤。入平檐。金鸭旋添龙饼，莫开帘。寻梅约。开还落。可曾欢。合作一年春恨，上眉尖。","dynasty":"宋代","title":"乌夜啼"}
{"author":"潘牥","content":"生怕倚阑干，阁下溪声阁外山。惟有旧时山共水，依然，暮雨朝云去不还。应是蹑飞鸾，月下时时整佩环。月又渐低霜又下，更阑，折得梅花独自看。","dynasty":"宋代","tags":"写景，怀人","title":"南乡子·题南剑州妓馆"}
{"author":"潘牥","content":"闻说吾家又一种，移来远自剑津湾。叶如壮士冲冠发，花带癯仙辟谷颜。行辈合推梅以上，交游多在菊之间。平生我亦好修者，乞取幽兰镇小山。","dynasty":"宋代","title":"兰花"}
{"author":"潘牥","content":"海激天翻电雹真，苍枝十丈擘为薪。须臾龙卷他山去，误杀田头望雨人。","dynasty":"宋代","title":"雷鸣不雨"}
{"author":"潘牥","content":"樵子俄从问路回，因言溪谷响如雷。分明雨怕城中去，只隔前峰不过来。","dynasty":"宋代","title":"雷鸣不雨"}
{"author":"潘牥","content":"紫轻半百远分贻，正值文园病渴时。不液果如孙楚赋，金柯未数上林奇。断牙颇觉飞泉绕，老态惭非饤玉姿。无限世间蒸食者，令人那解识檀梨。","dynasty":"宋代","title":"梨果"}
{"author":"潘牥","content":"突兀楼居倚碧空，松江西畔太湖中。天垂十二阑干角，月满三千世界中。","dynasty":"宋代","title":"楼"}
{"author":"潘牥","content":"一夜风吹恐不禁，晓来冷落已骎骎。忍看病鹤和苔啄，空遣饥蜂绕竹寻。稚子踌躇看不扫，老夫索莫坐微吟。窗前最是关情处，拾片殷嗅掌心。","dynasty":"宋代","title":"落梅"}
{"author":"潘牥","content":"柴门尽日少蹄轮，坐对横窗数点春。心向雪中偏暴白，影来月下亦精神。十分洗尽铅华相，百劫修来贞洁身。笑杀唐人风味短，不应唤作弄珠人。","dynasty":"宋代","title":"梅花"}
{"author":"潘牥","content":"山色今朝改，溪流昨夜添。数荷红贴水，一笋绿平檐。处处闻缫轴，时时见酒帘。买香諠岳庙，翁媪亦祈签。","dynasty":"宋代","title":"郊行"}
{"author":"潘牥","content":"衰病逢行健，归途未寂寥。晚山青泼眼，早稻绿平腰。林旧藏僧寺，溪新架石桥。松阴田舍古，小立听鸣蜩。","dynasty":"宋代","title":"郊行"}
{"author":"潘牥","content":"出郭忽数里，雨余秋意偏。远山青入雾，野水白平田。鹭立斜阳去，牛依古树眠。不辞泥泞极，即此是丰年。","dynasty":"宋代","title":"郊行雨"}
{"author":"潘牥","content":"洒扫东篱具菊杯，仙翁折送几枝梅。绝怜绿萼才先去，能与黄花作伴开。造物定应无顷刻，未霜早自有春回。穷山似汝真何数，幸被诗人拈出来。","dynasty":"宋代","title":"九月梅"}
{"author":"潘牥","content":"竹才生便直，梅到死犹香。","dynasty":"宋代","title":"句"}
{"author":"潘牥","content":"偷得湖斋半日闲，有梅此地即孤山。瘦边似我腰全沈，白处怜渠鬓亦潘。惟有竹君同所好，岂容蝶使戏其间。调羹莫作儿童语，老眼相看在岁寒。","dynasty":"宋代","title":"梅花"}
{"author":"潘牥","content":"老梅手植几何年，一见风标姑射仙。特地留为滕六伴，笑他大欠曲生缘。孤高直是难谐俗，开落从渠莫问天。座上诸公醒亦醉，对花起舞藉花眠。","dynasty":"宋代","title":"梅花"}
{"author":"潘牥","content":"昨夜花神有底忙，先教踏白入南邦。冷将双眼窥春破，肯把孤心受雪降。松弟得兄呼最长，竹君取友叹无双。月宵试看尤清绝，一在梢头一在窗。","dynasty":"宋代","title":"梅花"}
{"author":"潘牥","content":"为爱妖娆恼病怀，翠屏锦幄护香荄。真教花事从头尽，却把东风满室开。一缕暗藏金世界，千重高拥玉楼台。螯汤池馆依然在，游子年年来不来。","dynasty":"宋代","title":"牡丹"}
{"author":"潘牥","content":"万里鲸波一苇航，坐移楚畹置吾傍。叶侵海气三分瘦，花比家山一样香。灌溉预先收露水，栽培偏爱近朝阳。莫教晚节侪萧艾，我欲归来结佩囊。","dynasty":"宋代","title":"遣人取紫岩剑兰"}
{"author":"潘牥","content":"操高不救西山死，瓢饮空称陋巷贤。二调只堪弹我听，不消举此贵人前。","dynasty":"宋代","title":"琴"}
{"author":"潘牥","content":"道人清夜理瑶琴，爱学啼乌啭羽音。莫把世人工拙论，世人弹耳不弹心。","dynasty":"宋代","title":"琴"}
{"author":"潘牥","content":"西风一夜与晴期，红日当天烧陆离。云似败棋无著处，山如宿酒顿醒时。","dynasty":"宋代","title":"晴"}
{"author":"潘牥","content":"石坡泥浅无虫蚓，小竹才高一尺余。独自行行无可啄，低头努觜欲可如。","dynasty":"宋代","title":"鹊·肥沙"}
{"author":"潘牥","content":"拣尽南枝与北枝，风吹霜竹叶还稀。旁人忧喜非吾事，且自梳翎向落晖。","dynasty":"宋代","title":"鹊·晒翅"}
{"author":"潘牥","content":"人日才过春日至，薄醪生菜旅亭头。慈亲鬓发垂垂白，应看诸孙弄土牛。","dynasty":"宋代","title":"人日后一日立春"}
{"author":"潘牥","content":"爱极愁风雨，移根入画檐。色过袍样紫，香带蜜脾甜。密叶团团护，幽枝岁岁添。芬芳无著处，一月在书签。","dynasty":"宋代","title":"瑞香"}
{"author":"潘牥","content":"三月三十日，千花余牡丹。莫辞连夜剪，犹得及春看。银烛浅深间，金瓶高下安。洛中全盛日，见说大如盘。","dynasty":"宋代","title":"三月晦日剪牡丹"}
{"author":"潘牥","content":"门外车声寂不哗，数椽净扫小山家。懒鉏茂叔窗前草，剩种渊明篱下花。不饮客来还贳酒，长闲饭罢必煎茶。紫岩堪隐吾偕子，雪后春深蕨已芽。","dynasty":"宋代","title":"山居苦"}
{"author":"潘牥","content":"夕阳西去一凭栏，眼底黄花自岁寒。姚魏终皆非正色，请君细把楚骚看。","dynasty":"宋代","title":"十月菊"}
{"author":"潘牥","content":"不染东篱一样黄，枝头琐细白而香。劳将茉莉相题品，未必莲花似六郎。","dynasty":"宋代","title":"十月菊"}
{"author":"潘牥","content":"一段风流玉琢成，开从霜后越精神。休嫌茉莉非吾配，曾见张良似妇人。","dynasty":"宋代","title":"十月菊"}
{"author":"潘牥","content":"花朝清晓雨初收，瑞气祥风满玉楼。蓬矢重逢三八日，椿龄再祝一千秋。飞黄去逐冲霄凤，诏紫来从入谷驺。富贵光荣皆分事，早盾名姓动金瓯。","dynasty":"宋代","title":"寿士人"}
{"author":"潘牥","content":"搀先三日上元前，天产皇家间世才。台阁久倾红药赋，山川聊为锦衣回。地分八群尊威节，天遣千花献寿杯。只恐金瓯名不掩，使星归处是三台。","dynasty":"宋代","title":"寿翁漕"}
{"author":"潘牥","content":"当年崧岳庆生贤，恰在新秋四日前。万缕水沈燃宝鸭，千钟醽醁酌金船。冰桃雪藕将陪宴，雨柏霜松莫计年。金鼎若容负薪水，亦令鸡犬得神仙。","dynasty":"宋代","title":"寿友人"}
{"author":"潘牥","content":"疏蕊暗藏春意足，横枝老阅岁华深。广平能赋君能画，总是平生铁石人。","dynasty":"宋代","title":"书赵知院墨梅后"}
{"author":"潘牥","content":"柯伐移来得得长，想渠历晋复经唐。惯於岩畔谙风雨，可与人间作栋梁。","dynasty":"宋代","title":"松"}
{"author":"潘牥","content":"甲马营中紫气高，属猪人已著黄袍。此回天下地无事，可是山中睡得牢。","dynasty":"宋代","title":"题陈图南鼾睡图"}
{"author":"潘牥","content":"坡仙不谪黄，黄应无雪堂。道乡不如新，此台无道乡。青山非其人，山灵能颉颃。一落名胜手，境与人俱香。悲吟倚空寂，临眺生概慷。道乡不可作，承君不可忘。","dynasty":"宋代","title":"题岳麓寺道乡台"}
{"author":"潘牥","content":"久雨淋漓天亦厌，一声霹雳洗层阴。青山愁似故人面，初日明如烈士心。扫石安排朝晒药，约僧准备晚听琴。清宵那更当三五，剩把金樽对月斟。","dynasty":"宋代","title":"喜晴"}
{"author":"潘牥","content":"女娲抟土费工夫，个个生来个个粗。有底终须还富贵，无时换不得头颅。若还非我安知我，莫道今吾非故吾。也要终南分一半，麻衣还肯点头无。","dynasty":"宋代","title":"相士"}
{"author":"潘牥","content":"谁采匡庐紫玉芽，二千里路到吾家。砖炉石铫自烹吃，清落诗脾作雪花。","dynasty":"宋代","title":"谢林簿遗庐阜茶芽"}
{"author":"潘牥","content":"向来皇佑最升平，民识犁锄不识兵。茶向此时还有录，令人长羡蔡端明。","dynasty":"宋代","title":"谢林簿遗庐阜茶芽"}
{"author":"潘牥","content":"薄暮风吹一片云，可人滕六张吾军。铺匀世界能平等，补住梅花得十分。但使一天长玉色，何须双手裂龟纹。时清果亦多廉叟，委地珠玑若不闻。","dynasty":"宋代","title":"雪"}
{"author":"潘牥","content":"薄暮檐牙雨跳珠，儿童指似雪先驱。初闻竹上来能密，旋觉梅梢重欲扶。北地多应三丈许，南州近亦十年无。此间断缚吴元济，看踏银沙入献俘。","dynasty":"宋代","title":"雪"}
{"author":"潘牥","content":"黄冠家万里，忽此动瑶琴。岁暮多风雪，天涯少信音。凄凉当日事，寂寞此时心。我醉君休去，蒲团共夜深。","dynasty":"宋代","title":"雪中听{左泉右系}州邓道士琴"}
{"author":"潘牥","content":"闻君妙得医王诀，我病劳君指下求。天与一般愚直性，不知何剂可能瘳。","dynasty":"宋代","title":"医士"}
{"author":"潘牥","content":"淮海艳姬毛惜惜，蛾眉有此万人英。恨无匕首学秦女，向使裹头真杲卿。玉骨花颜城下土，冰魂雪魄史间名。古今无限要金者，歌舞筵中过一生。","dynasty":"宋代","title":"英烈夫人"}
{"author":"潘牥","content":"为爱栽梅废食眠，杖藜行尽几山巅。因贪雪后横窗影，那用朝来籴米钱。穷鬼揶揄争笑我，诗翁邂逅亦欣然。花时莫起渊明恨，粪火蹲鸱酌涧泉。","dynasty":"宋代","title":"用钱买绿萼梅"}
{"author":"潘牥","content":"小膛真个白鸥轻，一一鸣榔作阵行。打得鲜鳞归去早，蓼花深处卖鱼羹。","dynasty":"宋代","title":"渔父"}
{"author":"潘牥","content":"不到鳌峰久，重来感物华。松应添岁寿，梅尚隔年花。清磬闻朝斗，丹炉借瀹茶。城人记节气，此日正喧哗。","dynasty":"宋代","title":"元日登九山"}
{"author":"潘牥","content":"才说登山病便苏，老身健得似於菟。一丝白处潮来往，数点青边山有无。厌胜诗穷多插菊，驱魔酒恶细看萸。龙山落帽方真乐，孙盛汝非柏氏图。","dynasty":"宋代","title":"重九"}
{"author":"潘牥","content":"一声啼破万山云，我正思归自喜闻。莫向贵人庭树下，王孙金弹不饶君。","dynasty":"宋代","title":"子规"}
{"author":"潘牥","content":"衰病逢行健，归途未寂寥。晚山青泼眼，早稻绿平腰。林旧藏僧寺，溪新架石桥。松阴田舍古，小立听鸣蜩。","dynasty":"宋代","title":"郊行其二"}
{"author":"潘牥","content":"只是寻常操，传来便不同。初疑声已尽，旋觉曲方中。清碎如章草，和平似国风。自从今夕听，吾耳一生聋。","dynasty":"宋代","title":"琴其一"}
{"author":"潘牥","content":"长身大叶耸丛丛，生处虽殊臭味同。全带安期溪涧碧，微偷勾漏箭砂红。闻名久向骚经内，识面翻从要服中。等是海山闲草木，东皇一顾便春风。","dynasty":"宋代","title":"兰花其一"}
{"author":"潘牥","content":"香名不枉入骚坛，最爱霜枝傲岁寒。切莫逢人叹迟暮，何曾委地有彫残。人如靖节方堪采，世欠灵均少得餐。甚矣吾衰闭门坐，篱边自折一枝看。","dynasty":"宋代","title":"十月菊其一"}
{"author":"潘牥","content":"拟欲寻诗取次行，东风放出十分晴。花时酒旆家家有，蚕月缫车处处鸣。乍可腰镰从父老，何能手板事公卿。他年若述逸民传，万一中问有姓名。","dynasty":"宋代","title":"郊行其三"}
{"author":"潘牥","content":"豕腹中空暗浪惊，羊肠旋复绕车声。才看云脚如丝动，便觉诗脾作雪清。曲糵无功将退舍，蘼芜何罪亦遭烹。傍人莫讶能句赋，窗下观书眼倍明。","dynasty":"宋代","title":"茶其三"}
{"author":"潘牥","content":"不因将军打门惊，瓦釜何从得此声。谁道枯肠三椀怯，能令俗骨一生清。鸿渐绝怕膏新绝，党进那知雪水烹。从此客来真水厄，吾方正酒学泉明。","dynasty":"宋代","title":"茶其四"}
{"author":"潘牥","content":"先生嗜菊菊中仙，不把东篱博秫田。九日于中谁不爱，勤餐何可得延年。","dynasty":"宋代","title":"十月菊其二"}
{"author":"潘牥","content":"野店柴门傍水开，凭栏漱罢一裴回。云来岭表商量雨，峰绕溪湾物色梅。","dynasty":"宋代","title":"郊行其四"}
{"author":"潘牥","content":"小舟真个白鸥轻，一一鸣榔作阵行。打得鲜鳞归去早，蓼花深处卖鱼羹。","dynasty":"宋代","title":"渔父其一"}
{"author":"潘牥","content":"生来一舸镇随身，柳月芦风处处春。翁自醉眠鱼自乐，无心重理旧丝纶。","dynasty":"宋代","title":"渔父其二"}
{"author":"潘牥","content":"玉天无滓月光寒，霁色分明在露盘。一夜九重全不寐，时教中使捲帘看。","dynasty":"宋代","title":"宗祀夕"}
{"author":"潘牥","content":"一川红涨夕阳波，幼妇碑残锁绿萝。不止但争三十里，曹瞒元不识曹娥。","dynasty":"宋代","title":"曹娥庙"}
{"author":"潘牥","content":"透屋松风蟹眼汤，野人纱帽自煎尝。谏议不分三道印，赵州剩借一瓯香。","dynasty":"宋代","title":"茶其一"}
{"author":"潘牥","content":"向来皇祐最升平，民识犁锄不识兵。茶向此时还有录，令人长羡蔡端明。","dynasty":"宋代","title":"谢林簿遗庐阜茶芽其二"}
{"author":"潘牥","content":"露叶霜枝矮作团，淡黄残绿故瓓珊。柴门尽日无人到，独自栽花独自看。","dynasty":"宋代","title":"菊花"}
{"author":"潘牥","content":"无端小雪廉纤。入平檐。金鸭旋添龙饼，莫开帘。寻梅约。开还落。可曾忺。合作一年春恨，上眉尖。","dynasty":"宋代","title":"乌夜啼"}
{"author":"潘牥","content":"上缺玉带悬鱼，黄金铸印，侯封万户。待从头，缴纳君王，觅取爱卿归去。","dynasty":"宋代","title":"水龙吟"}
{"author":"潘牥","content":"筑室依崖，春风送、一帘山色。沙鸟外，渔樵而已，别无间客。醉后和友眠犊背，醒来瀹茗寻泉脉。把心情、分付陇头云，溪边石。身未老，头先白。人不见，山空碧。约钓竿共把，自惭钩直。相蜀吞吴成底事，何如只抱隆中膝。漫长歌、歌罢悄无言，看青壁。","dynasty":"宋代","title":"满江红"}
{"author":"潘牥","content":"问渠得似山间日，犹自筠笼叫不停。我亦多言私自省，再三守口要如瓶。","dynasty":"宋代","title":"百舌"}
{"author":"潘牥","content":"一川经涨夕阳波，幼妇碑残锁绿萝。不止但争三十里，曹瞒元不识曹娥。","dynasty":"宋代","title":"曹娥庙"}
{"author":"潘牥","content":"透屋松风蠏眼汤，野人纱帽自煎尝。谏议不分三道印，赵州剩借一瓯香。","dynasty":"宋代","title":"茶"}
{"author":"潘牥","content":"瑞草如梅早占春，谁将龙凤付仙人。烹来盏内花犹白，浇出胸中不语尘。","dynasty":"宋代","title":"茶"}
{"author":"潘牥","content":"秋事遽如许，空山夜已蝉。多吟清露底，偏傍竹篱边。翼似霜余叶，声如雨后泉。儿曹读书罢，贪听不成眠。","dynasty":"宋代","title":"蝉"}
{"author":"潘牥","content":"屈指头颅三十一，年时又见煮酴酥。平生自谓妄男子，未死谁甘贱丈夫。欢逐儿童烧竹爆，自拈秃笔写桃符。梅花一笑须相领，莫道今吾非故吾。","dynasty":"宋代","title":"除夜"}
{"author":"潘牥","content":"似觉山桃野杏非，耻将浓绿眩群姿。向天乞入秋风队，兰菊中间入片时。","dynasty":"宋代","title":"春花秋色"}
{"author":"潘牥","content":"痴云吹尽月行天，新琢冰轮欠半边。须信缺中元不缺，便教圆处可长圆。寒生沙渚雁初下，冷浸纱窗人未眠。万事虚盈皆此类，几看如镜复如弦。","dynasty":"宋代","title":"次陈仲文八月十二八韵"}
{"author":"潘牥","content":"祸福无门未可凭，天教有口可无声。莫嫌口解为身累，雁不能鸣反自烹。","dynasty":"宋代","title":"代百舌答"}
{"author":"潘牥","content":"不见东山谢紫虚，时时独自捻吟须。常凭香案监抄箓，时点朱砂为订符。日里惯曾参宝语，夜深梦必入清都。此心却恐多君事，废了工夫火一铢。","dynasty":"宋代","title":"道士造箓"}
{"author":"潘牥","content":"一点无多小似萤，虚堂夜静灭还明。若教安顿无风处，犹可从容到五更。","dynasty":"宋代","title":"灯"}
{"author":"潘牥","content":"才登西岭路，诗思便能清。栈道云间没，篮舆壁上行。遥山时见虎，深谷夏闻莺。咫尺名山寺，犹分两日程。","dynasty":"宋代","title":"登岭"}
{"author":"潘牥","content":"黄茅连远近，不见一人行。信步未知险，回头方可惊。路由高顶过，云在半腰生。落日无栖止，飘飘自问程。","dynasty":"宋代","title":"登岭"}
{"author":"潘牥","content":"道人扫洒一间房，纸帐梅花滋味长。清晓起来无个事，炉香端简面虚皇。","dynasty":"宋代","title":"读道书"}
{"author":"潘牥","content":"道人清晓炷炉薰，岚重衣巾湿露痕。课罢楞严经一卷，小窗徙倚候啼猿。","dynasty":"宋代","title":"读道书"}
{"author":"潘牥","content":"一枝才破便精神，直是猩猩血染成。休逐东风贪结子，玉环上已妒倾城。","dynasty":"宋代","title":"绯桃"}
{"author":"潘牥","content":"今岁分成第几房，刳松为屋蜜为粮。门临花圃身长逸，架近松窗蜡渐香。长日去凭双翅远，有时淡染半腰黄。西园风雨无堪采，待得天晴出未忙。","dynasty":"宋代","title":"蜂"}
{"author":"潘牥","content":"为惜艳阳妆，新枝不肯长。绿深秋后雨，红坼夜来霜。偏间垂杨畔，多临古岸傍。年年根蒂在，开谢未渠央。","dynasty":"宋代","title":"芙蓉"}
{"author":"潘牥","content":"辇路安排看驾回，千官花压帽檐垂。君王不辍忧勤念，玉貌还如未插时。","dynasty":"宋代","title":"恭谢驾自景灵宫回丞相以下皆簪花"}
{"author":"潘牥","content":"危栏贪倚眺，薄暮不能休。直下疑无地，满前都是秋。晚山平入画，新月侧当楼。莫说兴亡事，吟人本白头。","dynasty":"宋代","title":"涵空阁"}
{"author":"潘牥","content":"急雨成快晴，晚日射□薄。院静辘轳声，崖古楷杷落。澄泓有潜鳞，寥廓无归鹤。明年当挂冠，吾志在丘壑。","dynasty":"宋代","title":"虎丘分韵得落字"}
{"author":"潘牥","content":"并州昔用千金贾，流落人间岁月多。背有龙文空自宝，世无麟血倩谁磨。","dynasty":"宋代","title":"剑"}
{"author":"潘牥","content":"急橹鸣鹅鹳，喧滩闹鼓励。风随山曲折，船与浪高低。春浅霜连夜，天随月半溪。嵯峨如许石，寺欠一镌题。","dynasty":"宋代","title":"江行"}
{"author":"戴栩","content":"流水山间只似秋，碧天无雨自飕飕。寺童逻笋时敲竹，竹与水声相共幽。","dynasty":"宋代","title":"育王涵秋亭"}
{"author":"戴栩","content":"常恐清吟不疗时，软弓轻剑学兵书。君今得句欹纱帢，马上功名更莫疎。","dynasty":"宋代","title":"赠黄叔向二绝"}
{"author":"戴栩","content":"艇舣江南几度春，几时遡洛向咸秦。若应只载閒风月，击楫英灵笑杀人。","dynasty":"宋代","title":"赠黄叔向二绝"}
{"author":"戴栩","content":"僻寄僧房锁月萝，惊来客屐卿云莎。病侵瘦骨寒於水，却说冲和占得多。","dynasty":"宋代","title":"赠朱子文因寄朱元刚二绝"}
{"author":"戴栩","content":"故人墓木半藤萝，儿侄东西雁一莎。绝喜阿连新笔长，契君风鉴爱渠多。","dynasty":"宋代","title":"赠朱子文因寄朱元刚二绝"}
{"author":"戴栩","content":"郎星卿月递辉光，忽着蝉冠换鹭行。人世阅来知幻韵，钧天归去侍先皇。棠阴政惠人人说，茶底篇章子字香。一段风流埋不得，传家玉雪照人旁。","dynasty":"宋代","title":"赵开府仪国公挽词"}
{"author":"戴栩","content":"西湖曾伴玉堂仙，我亦陪登李郭船。便有荐书如旧识，剩怀此意忽重泉。西风引旐笳吹咽，东国疏封宝册鲜。如此哀荣将底恨，泪因知己自潸然。","dynasty":"宋代","title":"赵开府仪国公挽词"}
{"author":"戴栩","content":"八座方新玉铉家，妆台忽掩五云赊。徽声不愧古彤管，觉性能空昙钵花。夜月东冈疏磬度，春风南国去旌斜。所亲多少酬恩泪，待看重封燎诏麻。","dynasty":"宋代","title":"朱尚书夫人洪氏挽词"}
{"author":"戴栩","content":"湖湘梦断两旌红，素业俄随逝水东。邑政清平民是子，京钱流转楮如铜。只今吏道通才少，况尔家庭友谊崇。欲挽九原无好句，漫同回札寄飞鸿。","dynasty":"宋代","title":"朱邵州挽词"}
{"author":"戴栩","content":"四山奇更峭，外看未知山。藏此千峰在，多应一壑间。飘湍洗云骨，灵异出人寰。埋没尚多有，寄言榛与菅。","dynasty":"宋代","title":"自龙湫出灵岩"}
{"author":"戴栩","content":"翔鸾阙下谢恩初，玉印前头卤簿车。每日请来金凤纸，修成几卷太平书。","dynasty":"宋代","title":"上丞相寿"}
{"author":"戴栩","content":"万钉宝璐价连城，赐敕初宣上不名。虹彩助成霖雨润，龙光叠映衮衣荣。五湖四海归蟠际，万岁千秋侍圣明。应笑唐家于阗玉，不於房杜表忠精。","dynasty":"宋代","title":"上丞相寿"}
{"author":"戴栩","content":"上傅新加鼎铉金，辞荣几度至如今。力陈逊表撝谦甚，细想神毫注意深。道合明良关数运，礼隆典册答群心。越王盛业辉煌在，欲把缁衣百遍吟。","dynasty":"宋代","title":"上丞相寿"}
{"author":"戴栩","content":"今春喜气满乾坤，应有蒲轮辗白云。恩与内分金带赤，草堂焉敢更移文。","dynasty":"宋代","title":"上丞相寿"}
{"author":"戴栩","content":"去年沙觜是江心，近日汀洲绿菼深。龙伯驱风不敢上，杨花不动树阴阴。","dynasty":"宋代","title":"上丞相寿"}
{"author":"戴栩","content":"圣主千龄不易逢，直应护养到清躬。观书子夜勤毋过，颐志宸庭乐自融。盛在聪明称帝舜，深於保辅是周公。治平元佑从头数，此是皇家第一功。","dynasty":"宋代","title":"上丞相寿"}
{"author":"戴栩","content":"万岁千秋奉明主，坐令四海如虞唐。一门累叶凌烟阁，功业汾阳异姓王。","dynasty":"宋代","title":"上丞相寿"}
{"author":"戴栩","content":"手引群工上帝庭，常须吉士认仪型。一般笙磬方同曲，千古蒿兰各异馨。泰道正应分内外，前贤错是说调停。原歌周雅卷阿什，鸣凤喈喈梧叶青。","dynasty":"宋代","title":"上丞相寿"}
{"author":"戴栩","content":"十二楼头花正繁，朝回环佩五云间。金鳞不动春塘满，天上仙人爱静閒。","dynasty":"宋代","title":"上丞相寿"}
{"author":"戴栩","content":"古为要镇及边城，祗在深谋不在兵。庙算何曾有遗策，将臣容易欲要名。弱翁持重羌还服，裴度经营蔡自平。靖定规模天广大，会须混一到神京。","dynasty":"宋代","title":"上丞相寿"}
{"author":"戴栩","content":"曲江汀滢水平杯，便觉春光四面来。荀令凤池文杏别，先於门外百花开。","dynasty":"宋代","title":"上丞相寿"}
{"author":"戴栩","content":"天地深仁不自知，物才有识荷恩私。前年仓钥尘遮面，今日朝班笏拄颐。宛若凌虚生羽翮，了无报效及毫丝。平生金石不移志，只在钧陶听所之。","dynasty":"宋代","title":"上丞相寿"}
{"author":"戴栩","content":"尘外拾科名，儒袍一半青。凄凉余旧友，端的墓新铭。池浃骚人墨，山空隐士星。没言犹戒佛，引葬只刍灵。","dynasty":"宋代","title":"少文挽词"}
{"author":"戴栩","content":"随牒沧海隅，两见初月吐。缅怀故山友，飘散等风雨。低头繙簿书，仄足随步武。荒哉旧时学，千古压一缕。泾渭谁浊清，荼荠互甘苦。痴儿了官事，朝饭或过午。聊为五斗淹，未受三命俯。有得那免失，无阙孰为补。门前流水车，六辔去如组。忽逢阮生途，微径何由取。夸者类死权，所死固已粗。人生天地间，谁客复谁主。蛙鸣傥适意，贤於两部鼓。蜗角起相攘，战剧赤白羽。息机自搰搰，独趣甘踽踽。喧寂不相谋，笑人从邓禹。行藏正有时，倚楼追杜甫。固知抱书癖，未肯学钱虏。长缨羁单于，尺纸招赞普。古来磊落人，过眼蚊蚋聚。且复对青山，天外修眉妩。悠然成独酌，醉语免童羖。是时秋冬交，寒事欲墐户。蛩螀夜唧唧，草木霜莽莽。新诗从何来，令我隘寰宇，飒然出世姿，一蜕尘与土。海风入书帏，吟和鸥鸦櫨。夜光惊照室，恍若珠还浦。拂研染松煤，自汲寒井{无瓦}。恶语未用删，意澹声节古。起看参斗横，的历挂枌栩。","dynasty":"宋代","title":"书怀"}
{"author":"戴栩","content":"上国曾随计，香名众所闻。百年犹是短，寸禄不沾分。笛送邻家月，楼藏卧处云。生刍何必奠，徐穉有铭文。","dynasty":"宋代","title":"宋叔简挽词"}
{"author":"戴栩","content":"叶岭书翻昨夜风，主人应辟出山中。长淮再定因前画，小邑频难试后功。办得分明归版籍，写将清静入丝桐。朝堂赴日勤延问，应说无它只至公。","dynasty":"宋代","title":"送蔡子重知松阳县"}
{"author":"戴栩","content":"嫩黄千点糁槐枝，此别诸生倍所思。判牒署名书字小，开经酬问具餐迟。竹边亭在谁招隐，囊里书成合济时。东府主人偏爱士，为歌厦屋杜陵诗。","dynasty":"宋代","title":"送陈漫翁教授官满赴都下"}
{"author":"戴栩","content":"两年湘岸听筹声，又向闽峰住冷厅。可是初阶带朝籍，己闻独荐起斋铃。秋边梧叶无风下，旱后苗根一雨青。客路方新世路熟，莫将彩笔斗英灵。","dynasty":"宋代","title":"送陈叔方闽县丞"}
{"author":"戴栩","content":"青云直上不留难，也向神京效一官。御带禁严曹事少，员分省户荐书宽。明时兰錡曾何用，昨夜边烽未肯寒。定有囊封神庙略，还同新句寄来看。","dynasty":"宋代","title":"送侯居甫监军器所门"}
{"author":"戴栩","content":"下车先访俗，期减月椿银。廉使旧知己，长宫贤过人。吏稀中路接，山密道家邻。县谱传无用，只将琴谱亲。","dynasty":"宋代","title":"送蒋德瞻弋阳"}
{"author":"戴栩","content":"离家向京国，客思独从容。有句诗人读，无书馆吏供。蛰雷先一月，晴岭沓千峰。马上思亲处，题缄寄所逢。","dynasty":"宋代","title":"送卢次夔赴仲父校书之诏"}
{"author":"戴栩","content":"古郡荒凉象迹新，君行况是去装贫。此愁欲别柳边雨，明日初程桂外人。从古不多如意事，加餐宜惜未归身。春风未必天涯尽，木槲花开瘴水深。","dynasty":"宋代","title":"送庐陵胡季昭梦昱以上济邸封事贬象州"}
{"author":"戴栩","content":"步合趋台阁，人於此去疑。定应中路召，早是十年迟。草奏怀边略，开缄得贺诗。从亲登赏处，花发小春枝。","dynasty":"宋代","title":"送宋君辅迎母往总所"}
{"author":"戴栩","content":"越峰罗四围，越水镜相烛。我昔扁舟来，十日看不足。天垂禹祠旁，海入秦望曲。荒寒暝色归，牛背下鸲鹆。兴亡百粤乡，挽仰千载俗。恨我劣风骚，眼到笔不属。君今挟此游，万象困搜斸。有类古蹻将，敌勍乃所欲。市驱羲献军，降竖元贺纛。箦勋六义右，正始渺丝粟。秋风吹虫声，桂菊渐结束。京华万种身，聚散棋着局。吾徒日夕偕，文字当杯醁。奈何夺此翁，为我谢州督。","dynasty":"宋代","title":"送翁灵舒赴越帅分韵得欲字"}
{"author":"戴栩","content":"只听留行语，难工送别诗。清才今少比，循吏古为师。水转朝京路，山迎近县时。种莲曾有社，应共逸人期。","dynasty":"宋代","title":"送西士之南康"}
{"author":"戴栩","content":"结束遥装异昔时，江头送尔一沾衣。五年客殡依禅寂，千里香魂与梦归。闺美欲书碑易尽，龙封新斸草应稀。西山便想西湖是，云树深深谷鸟飞。","dynasty":"宋代","title":"送先室归葬西山"}
{"author":"戴栩","content":"辟奏来从旧所知，蜀天万里去嫌迟。青油幕建元寮贵，锦领首参小校随。千古泪痕诸葛事，十分行色杜家诗。益州别驾如相问，为说思君草檄时。","dynasty":"宋代","title":"送项季约赴成都钤干呈洪倅"}
{"author":"戴栩","content":"明月峨进贤，飞霞粲朝服。归着莱氏斑，堂前问凉燠。肘旁一印悬，字刻新安牧。清时宝静恬，颓俗迷返复。而君膝上传，剩此名节馥。頳鲤跃天池，群鲰荡相逐。中乃有一鳞，不洄亦不洑。骊龙雷电威，闪光注两目。未知豢者谁，欲使同豭鹜。君家此二图，厥理探已熟。翩然九门去，饫尔万家福。风移户赋稠，雨足山苗彧。一将兰芸香，尽洗筩缿牍。手别阻齐房，心期属帆轴。昔闻孔敬康，埋采彼深俗。迟君裳觐车，后乘载幽独。","dynasty":"宋代","title":"送袁著作守徽州"}
{"author":"戴栩","content":"杏园诗句定无如，却拟琱弓赐得绯。立仗陛郎无唱姓，过江宗相有传衣。红尘辇路桐阴满，翠箔人家燕子飞。过马传呼齐指处，鞭丝一半拂金鞿。","dynasty":"宋代","title":"送赵端行殿试"}
{"author":"戴栩","content":"市屋炎蒸极，爱眠官署亭。洒泉清坐石，疏纸出危棂。露草有尘色，风枝无动形。怀人兼述句，钟尽钥开扃。","dynasty":"宋代","title":"宿局次韵卢直院炎夜之作"}
{"author":"戴栩","content":"湔祓六根尘，来寻下榻盟。梦回秋已至，心定暑初清。急雨打窗过，飞泉落涧声。佛灯犹弄影，趺坐到天明。","dynasty":"宋代","title":"宿山寺"}
{"author":"戴栩","content":"晚霭图成绀碧天，鹭鸶无数起平田。渡船委岸人家闭，却向僧床听雨眠。","dynasty":"宋代","title":"宿育王河头庵"}
{"author":"戴栩","content":"不须拄笏觅西山，太白峰头雪未乾。物景四时俱是爽，江流三面此为宽。惯来幽鸟遗巢在，欲纵香苞和雨寒。我有一言君记取，勿栽高树近栏干。","dynasty":"宋代","title":"题朝爽轩"}
{"author":"戴栩","content":"生前知己人谁是，今日人人识姓名。葬地不封秋树死，诗坛空在墓山平。子孙零落行人酹，画像微茫钓渚清。惟有寒蝉思凄切，别枝依旧曳残声。","dynasty":"宋代","title":"题方干墓"}
{"author":"戴栩","content":"建安七子云锦裳，东阿冠佩俨帝傍。美人依约驻何许，卮言和饰含芳芗。虎头妙处似痴绝，丹青貌出花边月。空词无色重徘徊，多态有颦转萧屑。软风吹香态耳苍，蘅皋芝田晴翠长。玉笙飘断牵情梦，羽葆翻开雇影光。兰钗横峨双凤翥，调高不染巫峰雨。龙髓生霞谢露铅，蝉衫如水萦金缕。瀛洲学士老率更，服暗编简谁施嫱。平生肝肠忽妩媚，神气钩画同飞扬。阅晋经唐今几昔，光景常鲜日月白。绍兴天子曾品题，价重珊瑚何翅百。吾闻商雒神灵居，祗今王会临皇舆。原公翊我九畴主，更睹龟呈绿字书。","dynasty":"宋代","title":"题雇恺之画洛神赋欧阳率更书同宗御跋寿右司"}
{"author":"戴栩","content":"五十知非雪鬓鲜，尚将疏褊谪尘缘。近来万境心如洗，笑改斜川作浣川。","dynasty":"宋代","title":"题浣川"}
{"author":"戴栩","content":"浣纱元是此川名，鸥鹭蒲荷物物清。人把渊明居并拟，如今倒换学渊明。","dynasty":"宋代","title":"题浣川"}
{"author":"戴栩","content":"两山影浸青於染，十亩光涵玉不玼。里外无斜又无曲，新名换得最相宜。","dynasty":"宋代","title":"题浣川"}
{"author":"戴栩","content":"山头金碧入层天，下瞰平坡百顷田。灵迹解扶胆圣运，断碑犹记会昌年。日翻鸟鹊觚棱过，风落蠨蛸玉帐缘。祭罢数翁沙际立，暮潮一舸去翩然。","dynasty":"宋代","title":"题觉海寺庙二首"}
{"author":"戴栩","content":"秋云阁雨暗江天，雨外锄犁治废田。作吏自惭空送日，尔晨何事不逢年。荒村独往无人识，古寺频来有佛缘。暂借茶炉供煮药，松风绕鼎却泠然。","dynasty":"宋代","title":"题觉海寺庙二首"}
{"author":"戴栩","content":"嵌崖双合处，罅石隐龙形。鳞甲从人看，莓苔自旧青。两洼唯一滴，尽日不盈瓶。饮此清甘极，全令尘思醒。","dynasty":"宋代","title":"题石龙"}
{"author":"戴栩","content":"冰蚕续丝犀琢轸，欲奏南薰终不近。水心归宴白玉楼，一代词华为渠尽。有客触热来相过，手挈朗月披烟萝。笔阵森森万马肃，夜雪未搅千群鹅。游鞭戏镝偶独出，见者惊降什六七。掊摘世故穷高深，钩揣物情悬得失。子云老去方草玄，雕虫往往羞少年。水心不学骈俪语，评麻品制空现前。子今古文自星斗，笑杀时流牛马走。人间百短见一长，留此一短无何乡。","dynasty":"宋代","title":"题吴明辅文集后"}
{"author":"戴栩","content":"才见好山疑近寺，却寻流水入山来。坡头上下无平屋，松色中间有落梅。越地此方全是海，唐碑其字半生苔。万庵老子吾家客，说到儒门眼倍开。","dynasty":"宋代","title":"题云严寺"}
{"author":"戴栩","content":"自劚青云去，长途坠玉镳。有名天所吝，无病药为妖。月斧千家寂，霓梭五色销。梦灵虚吐凤，数短实如鸮。筦库嗟常调，弓旌欠特招。贵儿嫌苦淡，盛叶不萧条。往忆京华旅，相随柳外桥。行藏今止此，岁月忽同飘。留札宽亲抱，缄文付穉髫。敬亭花处发，族陇木仍乔。稍待刊铭志，从知慰泬寥，友朋如昨日，来往未辞遥。酹散窗生雾，吟寒斗挂杓。百年齐一心，终誉在山椒。","dynasty":"宋代","title":"同水心吊薛子舒墓"}
{"author":"戴栩","content":"欲裁薤曲问耆贤，见说声华四十年。六馆已推天下士，一官向羡吏中仙。白砂旧事渔樵老，缥轴新铭蜡墨鲜。便觅当今徐穉笔，榜知如玉在松阡。","dynasty":"宋代","title":"挽陈县尉歌词"}
{"author":"戴栩","content":"两拜恩纶世泽垂，皇天老眼未嫌迟。百年忽失古君子，四海难逢今吏师。祖奠兼排遮道帐，影祠别写憩棠碑。湖堤荪满读书处，雪意将云万叠悲。","dynasty":"宋代","title":"挽林知县朝奉词"}
{"author":"戴栩","content":"唤作郎官三十年，淡於名爵自应贤。摩天灵焰诸生笔，匝地春风使者旃。手种路松添墓色，门开族井冽炊泉。淳熙耆旧今无几，忍把豪华万口传。","dynasty":"宋代","title":"挽张金都郎中词"}
{"author":"戴栩","content":"卓绝为官事，碑铭字画深。万钧持重力，一点觉圆心。天地空轮迹，贤愚荒草林。老来频阅世，有泪不沾襟。","dynasty":"宋代","title":"挽张知县词"}
{"author":"戴栩","content":"五桂堂深处，霜萱竟不春。独从前崦路，重见道山人。检点哀词众，推寻碑事真。应言嫁时物，纵在亦为尘。","dynasty":"宋代","title":"王秘监夫人挽词"}
{"author":"戴栩","content":"理学通深艺学高，一官俄逐盛年抛。门中{上日下兆}董刊新志，海内陈雷哭旧交。黄落己空秋半叶，清芬未著腊寒梢。魂兮有句重吟否，谢朓山孤月转坳。","dynasty":"宋代","title":"吴状元史泳挽词"}
{"author":"戴栩","content":"坐局无营饭又茶，楚骚词里记年华。小窗不厌经宵雨，红到葵梢第一花。","dynasty":"宋代","title":"五月一日出局偶书"}
{"author":"戴栩","content":"历官凡有几，五驾令君车。健吏犹难色，儒生未必疏。廪饥祠有像，乡饮礼成书。惜阻蒲轮召，申公八十余。","dynasty":"宋代","title":"奚帑院挽词二首"}
{"author":"戴栩","content":"藜杖脱朝缨，萧閒物外情。问梅添旧句，爱石品新铭。鹤侣归何处，鸡牛梦已成。中庸余旧业，留付后儒耕。","dynasty":"宋代","title":"奚帑院挽词二首"}
{"author":"戴栩","content":"圣代难平进，仓官不厌卑。恨无终岁寿，名有上臣知。事业空流水，科名在墓碑。儿能起门户，何止继前基。","dynasty":"宋代","title":"夏迪简都仓挽词"}
{"author":"戴栩","content":"文星金石笔，许尔有新铭。宽作春风约，归看宰树青。房留僧闭月，舟渡雁移汀。凭寄梅花酹，先贤必典型。","dynasty":"宋代","title":"夏肯父为先都仓求水心墓志未得归社中诸友皆"}
{"author":"戴栩","content":"我愧文襄漫述铭，喜闻诗挽遍群英。欲媮万事皆漓薄，子孝重泉独显荣。著脚官尘能道远，委身王事不求名。故园引得湘江水，依旧东流彻底清。","dynasty":"宋代","title":"夏运属挽词"}
{"author":"戴栩","content":"钓鱼自荐桃花饭，借曲新篘竹叶醪。一段清贫眼中见，定非装点入诗骚。","dynasty":"宋代","title":"仙都示马令克"}
{"author":"戴栩","content":"水减桥痕晕翠霓，弄花小女立晴堤。晴蜓欲下嗔飞去，击溅惊流过树西。","dynasty":"宋代","title":"斜川晚书"}
{"author":"戴栩","content":"盛业清朝选，香名早岁芳。所忻逢舜禹，宁肯学于张。卿月高秋部，恩波彻夜郎。谁嗟贤哲事，身外欠周防。","dynasty":"宋代","title":"徐少卿挽词"}
{"author":"戴栩","content":"忽作严州梦，难随上雍班。行藏天分巧，夷险世机閒。瘴酒云生绿，铭旌露湿斑。保昌钟梵晓，依旧是家山。","dynasty":"宋代","title":"徐少卿挽词"}
{"author":"戴栩","content":"孙荣子贵问何如，笾斝盈庭学鲁儒。若尽礼宗天下少，纵修彤史古人无。归眠山馆还知命，赐吉朝衣得暂娱。欲寄升堂千点泪，兰负吹雨暗前湖。","dynasty":"宋代","title":"徐太博母夫人挽词"}
{"author":"戴栩","content":"征蛮老将何矍铄，马如飞龙铠如石。不记腥云毒雨时，苦忆阿游乘下泽。累累薏苡化明珠，谗夫萋菲何代无。说死嗜生非烈士，欲行辄止真贾胡。江东领军今独步，快剑雄笔风雨过。壮肌无身宰树高，壮怀有弟楼名大。楼前万象供指呼，远苍近绿开画图。荣谢随时各稚耋，宇宙不改同朝晡。请君清坐自探索，此本无亏何所益。","dynasty":"宋代","title":"杨子京益壮楼"}
{"author":"戴栩","content":"大儿牵衣镰在手，小儿携篝并畦走。陌翁语妪切莫迟，梅风温云晴不久。两手便熟镰无声，黄云卷地苍坡平。一声长歌出台笠，麦蛾飞起缘其缨。炊烟幕幕暗杨柳，大妇壶飧仍榼酒。酒沉飧冷未暇尝，腰骨酸辛一骧首。","dynasty":"宋代","title":"刈麦行自灵岩归示赵丞"}
{"author":"戴栩","content":"涨渌无风影自摇，芡花生刺藕花娇。山禽不记春归去，深树一声婆饼焦。","dynasty":"宋代","title":"永康道中"}
{"author":"戴栩","content":"油笠芒鞋筇一枝，晚秋天气半春时。雨多樵径行人少，山崦青红叫画眉。","dynasty":"宋代","title":"永康道中"}
{"author":"戴栩","content":"泥沙过迥人家少，烟树几行山一围。渐近界牌听唤酒，柳塘春水鹭鸶飞。","dynasty":"宋代","title":"永康道中"}
{"author":"戴栩","content":"久惭窍食侣鵷鸿，尚以诗名玷至公。喜对亲慈说田里，了无事鄙到船蓬。涨流暂急潮差候，阴霭俄销月在空。梦读道经人一笑，却怜疏直有仙风。","dynasty":"宋代","title":"渔浦"}
{"author":"戴栩","content":"帝城百司官事少，故府庭闲长春草。独余人事十倍多，一月束书逾束稿。我于其间厌见之，语可摹印百不移。深处难论浅处俗，今我下笔如黏黐。自得君书手不置，报章飒飒生新意。漫将长句替寒温，临流胜寄相思字。久不哦诗诗律疎，字字偃蹇烦麾呼。羡君作邑康庐下，柔强伏梗妥以愉。乃知万事共一法，神熟意便功转捷。听讼固应哲士能，理赋未省通儒层。往时蔡子尹黄岩，欲试自疑龟屡占。祗今登用颇衮衮，似此县债尝亦廉。期君规模卓鲁上，随世功名真漫浪。幸勿弃我频琢磨，中年师友半凋丧。西湖柳色递晴阴，蒲江远矣谁共寻。近闻乡里一奇事，宿觉庵边祠水心。","dynasty":"宋代","title":"走笔代书答西士"}
{"author":"戴栩","content":"幽意静中见，春风处处通。层阶生晕碧，罅瓦落飘红。禅语关诗趣，寒阴出酒功。人家社日近，翠饵捣香蓬。","dynasty":"宋代","title":"坐中有一桃花自屋栈飞因而即事"}
{"author":"戴栩","content":"古来要镇及边城，祗在深谋不在兵。庙算何曾有遗策，将臣容易欲要名。弱翁持重羌还服，裴度经营蔡自平。靖定规模天广大，会须混一到神京。","dynasty":"宋代","title":"上丞相寿其九驭外"}
{"author":"戴栩","content":"久惭窃食侣鹓鸿，尚以诗名玷至公。喜对亲慈说田里，了无事鄙到船蓬。涨流暂急潮差候，阴霭俄销月在空。梦读道经人一笑，却怜疏直有仙风。","dynasty":"宋代","title":"渔浦"}
{"author":"戴栩","content":"唤作郎官三十年，淡于名爵自应贤。摩天灵燄诸生笔，匝地春风使者旃。手种路松添墓色，门开族井冽炊泉。淳熙耆旧今无几，忍把豪华万口传。","dynasty":"宋代","title":"挽张金都郎中词"}
{"author":"戴栩","content":"自移小隐寄西阛，终是高人性爱闲。梦到春潮生荻渚，眼看旧友上蓬山。棋声忽背樵风远，书影空涵棹月弯。令子相过犹昨日，不堪衰鬓泪沾斑。","dynasty":"宋代","title":"丘处士挽词"}
{"author":"戴栩","content":"涨渌无风影自摇，芡花生刺藕花娇。山禽不记春归去，深树一声婆饼焦。","dynasty":"宋代","title":"永康道中其一"}
{"author":"戴栩","content":"两山影浸青于染，十亩光涵玉不玼。里外无斜又无曲，新名换得最相宜。","dynasty":"宋代","title":"题浣川其三"}
{"author":"戴栩","content":"十二楼头花正繁，朝回环佩五云间。金鳞不动春塘满，天上仙人爱静閒。","dynasty":"宋代","title":"上丞相寿其九"}
{"author":"戴栩","content":"自斸青云去，长途坠玉镳。有名天所吝，无病药为妖。月斧千家寂，霓梭五色销。梦灵虚吐凤，数短实如鸮。筦库嗟常调，弓旌欠特招。贵儿嫌苦淡，盛叶不萧条。往忆京华旅，相随柳外桥。行藏今止此，岁月忽同飘。留札宽亲抱，缄文付稚髫。敬亭花自发，族陇木仍乔。稍待刊铭志，从知慰泬寥。友朋如昨日，来往未辞遥。酹散窗生雾，吟寒斗挂杓。百年齐一尽，终誉在山椒。","dynasty":"宋代","title":"同水心吊薛子舒墓"}
{"author":"戴栩","content":"众嫭容独丑，孤正轧群倾。何必远者思，今古同一情。士方慕洁修，各以好自萦。一旦履华膴，争夺遗世名。枭獍随诋凤，蝼蚁起困鲸。醉中触灵均，到今唤不醒。朋社角曼衍，冶游眩轻盈。无情湘水窟，有恨郢山棱。","dynasty":"宋代","title":"次韵水心端午思远楼小集"}
{"author":"戴栩","content":"鸿濛何物转胶轕，春风万里来阊阖。佳哉可爱不可名，协气穰穰如响答。去年浙水皆春波，今年鄞江春最多。桃源洞口一披拂，花胎柳骨含天和。散作油云三日雨，田家喜气充环堵。藜肠得米停春雷，共向清流浸粳稌。粳稌可种麦可耘，今年上瑞应十分。不知化工费多少，化工不自书其勋。归来阊阖门四敞，更展经纶九天上。坐令八极一春台，物物大钧融溥畅。君不见古往今来春复春，春风岁岁长如新。","dynasty":"宋代","title":"春风行为判府韩郎中寿"}
{"author":"戴栩","content":"子晋昔游处，平台片石成。寺名犹记鹤，松响却疑笙。岩壁飞双瀑，金沙照一泓。野人岂仙伴，随鹿过溪行。","dynasty":"宋代","title":"白鹤寺作"}
{"author":"戴栩","content":"十月五日江信风，小舟摇兀芦苇丛。云端初月吐复翳，时有鹳鹤鸣寒空。梓荚离离挂石发，松萝矫矫垂羽幛。徒步长歌者谁子，乍抑乍扬惊远宠。令人惨淡百感集，呼酒不饮心未降。自从作吏涴泥滓，故书蛛纲尘满窗。海田无雨种十一，是处奔走祈渊龙。龙慵不报蝗四起，茹草啖叶无留踪。早击暮遮夜秉火，遗子已复同蜩蛩。吏无功德可销变，勉力与尔争长雄。矮屋三间自寒暑，居无十日甘憧憧。却忆莱堂应梦我，白云正隔西南峰。人生富贵亦何用，长年菽水胜万钟。一丘一壑自不恶，我欲从之邴曼容。","dynasty":"宋代","title":"捕蝗回奉化泊剡源有感"}
{"author":"戴栩","content":"又报文昌拆，耆儒去玉除。经纶於世密，趋和与时疏。闽地祠常衮，词臣说仲舒。香名五十载，终竟道如初。","dynasty":"宋代","title":"蔡尚书挽词二首"}
{"author":"戴栩","content":"廊庙平戎策，诗书谕善箴。十年才一召。未昃忽先阴。史局收遗稿，宫寮出赐金。门生私恸处，即是万人心。","dynasty":"宋代","title":"蔡尚书挽词二首"}
{"author":"戴栩","content":"东皇缥仗下层云，来驾和风再浃辰。勋阀此时生鸑鷟，天家满意抱麒麟。方瞳的皪辉迟日，绿鬓扶疎受蚤春。太史谈公甚奇异，老人星即是前身。","dynasty":"宋代","title":"曹徽猷生日二首"}
{"author":"戴栩","content":"天圣阴功天下母，庆源重此毓英豪。政区贤否澄冰鉴，诗得江山妙线毫。已使列城歌既醉，可无众口赋崧高。油幢谁道容湿席，行从君王宴碧桃。","dynasty":"宋代","title":"曹徽猷生日二首"}
{"author":"戴栩","content":"住僻宜玄晏，门高聚郄诜。没犹存议论，生岂恨沉沦。旧姓符占地，新铭胜写真。登堂曾独拜，愧见德星人。","dynasty":"宋代","title":"陈民表挽词"}
{"author":"戴栩","content":"明光殿前双侍史，瑞氛晓逐炉烟起。玉壶一段冰作澌，风流汉署参差是。迩来邮馆持节归，御花金带红氍毹。何假通侯联八座，此真汉相惊单于。遐哉东海一万里，浴日涵星渺无沚。只有潮声似政声，日夜流传喧两耳。男耕女织桴鼓閒，四民不动安如山。原公端委穆天縡，歌谣处处同东海。","dynasty":"宋代","title":"程郎中生日"}
{"author":"戴栩","content":"鸿蒙何物转胶轕，春风万里来阊阖。佳哉可爱不可名，协气穰穰如响答。去年浙水皆春波，今年鄞江春最多。桃源洞口一披拂，花胎柳骨含天和。散作油云三日雨，田家喜气充环堵。藜肠得米停春雷，共向清流浸秔稌。秔稌可种麦可耘，今年上瑞应十分。不知化工费多少，化工不自书其勋。归来阊阖门四敞，更展经纶九天上。坐令八极一春台，物物大钧融溥畅。君不见古往今来春，春风岁岁长如新。","dynasty":"宋代","title":"春风行为判府韩郎中寿"}
{"author":"戴栩","content":"中兴断鳌四极立，黄河不动银河湿。群龙作御翊天飞，岂有泥蟠初破蛰。画家画甜难尽神，诗家诗苦空绝尘。上圣调合二能事，从此角鬐成活身。王门沉沉风铎语，妙舞停弯歌罢句。放半祥光挟电生，知从所赐春龙处。明朝黄麻出汉宫，草麻因赠玉堂翁。见者传观互矜诧，我为指点开鸿蒙。九州未画一丰草，龙豢於官犹在岛。后来盛理称太平，麟凤不厌郊原小。我原万物常安舒，泽焦润槁旱已拘。百灵有职不相袭，昆仑日月自出入。","dynasty":"宋代","title":"次韵卢直院题秀邸所赠春龙出蛰图"}
{"author":"戴栩","content":"众嫭容独愧，孤正思群倾。何必远者思，今古同一情。土方慕洁修，各心好自萦。一旦履华膴，争夺遗世名。枭獍随诋凤，蝼虮起困鲸。醉中触灵均，到今唤不醒。朋社角曼衍，冶游眩轻盈。无情湘水窟，有恨郢山棱。","dynasty":"宋代","title":"次韵水心端午思远楼小集"}
{"author":"戴栩","content":"黄纸书涵雨露恩，春风寂寂闭岩门。松间时有神光现，不是孤园礼世尊。","dynasty":"宋代","title":"次赵常博题净慈僧昙印得御书真赞"}
{"author":"戴栩","content":"借居僧榻淡於僧，欲筑三间屋未能。诸盗忽闻黄榜捷，空园亦喜绿阴增。梅天气湿常留火，草岸蚊多懒近灯。自笑病衰无可用，梦中檄就笔飞腾。","dynasty":"宋代","title":"答徐提干移居之问"}
{"author":"戴栩","content":"天公岂是出新奇，涨潦茫茫秋暮时。牵浪何曾传雨信，回南不用制风旗。拍浮瓮盎鸣相属，颠倒篱墙去若驰。数日羲和尚羞涩，嫩黄晴影浸清漪。","dynasty":"宋代","title":"大水次友人韵"}
{"author":"戴栩","content":"旧识黄岩族，与余名姓同。碑呈今日志，君继古人风。活弟宁怜子，通身是至公。松冈燐湿雨，读易玩泉蒙。","dynasty":"宋代","title":"戴君挽词"}
{"author":"戴栩","content":"寒食无朝谒，閒携载酒车。燧青宫蜡火，雨白野棠花。旧友频游处，荒阡一酹赊。传闻有仙笔，丽句落僧家。","dynasty":"宋代","title":"定海寒食西湖忆卢玉堂葬西湖这上近传有僧请"}
{"author":"戴栩","content":"曈曈明月佩，奕奕朝霞裳。握兰侍帝所，搴兰思衡湘。衡湘渺何许，玉节耿有光。耆倪九城民，喜色纷迎将。曰予逢圣代，有君冠虞唐。皋禹翊元化，万宇如一堂。欲销庾籍蠹，乃借芸签香。我闻生人初，此屋有盖藏。官渔吏为罟，頳此百尾鲂。湖南素清绝，帛贱米不翔。揽辔亦何事，谈笑还循良。归来倡九牧，论思助时康。此别非久隔，此怀讵暂忘。湖风开绉碧，柳雨滋柔黄。朋簪各有赠，再拜献一觞。短章不成琢，愧彼金玉相。","dynasty":"宋代","title":"定海饯王郎中"}
{"author":"戴栩","content":"佛灯孤照净琉璃，吟尽疏星印水湄。更觅九龙飞下处，人言山僻过于诗。","dynasty":"宋代","title":"定海九龙山"}
{"author":"戴栩","content":"儿袍已绿鬓丝鲜，尚爱寒檠对夜编。里不闻喧钦德重，诗能藏巧得名全。慈平心是今时佛，隐卧身多晋传贤。晓奠所亲凝恸处，忆曾持酒寿新年。","dynasty":"宋代","title":"东山隐士曾公挽词"}
{"author":"戴栩","content":"海天五月气阴清，单绤无功絮有情。踏半浮屠见沧海，风摇铃铎是商声。","dynasty":"宋代","title":"佛舍利塔"}
{"author":"戴栩","content":"一径过寒竹，所知三两僧。自怜入山浅，孤立本无朋。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"经年一会面，危坐拥寒灰。绝胜对余子，一朝来百回。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"爱日经檐暖，游蜂扑纸窗。吾生岂拘束，一笑俯涛江。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"伊谁同岁晚，怀抱向君开。烟雨閟芳信，望郡来不来。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"饥雀啄芳蕾，蠹苔侵碧枝。是中浑不较，刻画未嫌时。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"旷野多风雪，阳和一点通。不应歌兕虎，吾道岂其穷。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"草木有麟凤，众只发等流。终然浪题品，麟凤自知不。","dynasty":"宋代","title":"官满寓济川馆得叶嘉仲和朱宰梅花诗次韵云作"}
{"author":"戴栩","content":"叹息名流远，西园事亦新。辟书三度晚，归计一庭春。魂结忧边梦，真传苦学身。双峰寒改色，应为失高人。","dynasty":"宋代","title":"郭伯山挽词"}
{"author":"戴栩","content":"因秋又动长年情，老却於秋分外清。病骨汗销衣亦健，水窗影净日添明。有声无谱寒蛩切，似定还狂暮叶轻。不为鲈鱼未归得，问言微宦欲何成。","dynasty":"宋代","title":"和卢直院秋怀"}
{"author":"戴栩","content":"深居抱穷空，弱质资冻暴。蹑齐迩高堂，凌阴得重燠。败素谅难迁，窘逼尚可复。再拜窥著书，甘以谢华毂。涉海浩无津，眩汗颈为缩。万葩拾一二，浅心自兰菊。喟焉怀世情，否泰几翻覆。经纶委道周，伊谁获已熟。哲人信委蛇，爱士比金玉。盖摩集云门，艇凑思远渎。一觞为我陶，千载期尔朂。岁晏霜雪交，故林有乔木。","dynasty":"宋代","title":"和叶水心会昌观小集"}
{"author":"戴栩","content":"有永恢皇祚，中兴挺世臣。王封一品贵，庙锡五筵新。日月临华表，璇玑近彩晨。秀当吴峤色，流自鄮江津。给吹仪褒燧，铭功鼎赐栒。神游来燕日，吉朔契龟辰。驺骑传呼哄，仪鸾供帐陈。九街收雨净，午漏带钟匀。从以簪缨贵，来羞俎豆珍。思随哩共肃，懽与律回春。感激思亲泪，舂容致主身。群工瞻礼乐，百两溢车轮。翻若今为盛，应无古与伦。王珪渐寂寞，诸葛抱酸辛。父子千龄并，明良一德纯。秉心同此学，锡福遍生民。日者邦维固，天令敌运屯。版图重入汉，玉玺已收秦。遵养谋先定，规恢气遂振。相仍鸣鸑鷟，双玉上麒麟。帝谓先朝旧，卿勋不数人。何官崇宠渥，无地匪经纶。礼始昭陵建，恩参潞国均。有严京邑宇，还望越祠邻。牺象时觞洁，貂蝉月拜频。烟芬沾杳霭，云气护轮囷。龟泗提封衍，韦平系绪诜。祝宗辞不愧，善庆泽无垠。永辅乾坤晏，同濡雨露仁。小儒松桷颂，留笔纪苍珉。","dynasty":"宋代","title":"贺丞相家庙诗"}
{"author":"戴栩","content":"欲盟鸥鹭老昌湖，其奈君恩未许何。迟此经纶今日后，定须酬折得年多。著书新稿天无尽，阅世閒心海不波。七十却嫌人贺寿，缭墙闭雨长庭莎。","dynasty":"宋代","title":"贺水心先生七十"}
{"author":"戴栩","content":"尔梅生不辰，失身蔬茹圃。虽沾灌溉力，却受秽浊侮。未能同臭味，只得共甘苦。青随菜甲肥，翠引蒿芽吐。与时自高下，何意较尔汝。畦丁厌长成，恐碍寸金土。清阴仰密叶，日日逢而怒。疏柯并柔枝，旦旦伐而斧。如此冰玉姿，若为荆棘伍。孤标余寸息，老命悬一缕。四围苍藓黏，半心蚀虫蛊。禁持几霜雪，剥落久风雨。潜阳动地脉，生意顿鼓舞。涂抹三四花，岂自矜媚妩。香清不如少，骨劲不嫌古。试问白玉堂，何如破茅宇。毕竟天地间，贵贱各有主。苟非吾所安，虽荣亦何取。说与此花知，善自且撑拄。须有岁寒人，徙根松竹坞。知汝非错薪，肯容刈其楚。巡檐一笑春，能忘在莒不。","dynasty":"宋代","title":"后园老格为园丁斧而薪之有所存者直干危梢耳"}
{"author":"戴栩","content":"明越昔薄游，地隔情自缀。君凫从天来，余马适栈系。人言官一方，阅士既其细。义扣贤者心，利谒鄙夫计。里居亦有云，官吏吾熟睨。漏屋讵自知，知漏在所憩。嗟余甘养拙，掩室敢径诣。而君政疑神，万户诵美惠。奋髯吏胆冰，落笔民病蜕。邑负督常平，什九缘税契。君为融以衷，公妥私不盭。咄彼萋菲徒，嘴毒欲旁噬。能仪百凤凰，莫尾一獢猘。荐满趣天京，恩深留海裔。忘形无语赠，折柳蝉失嘒。赵侯独先鸣，句勇不自制。荡荡九门开，贵涂期并軑。勿作贵人谈，轻此寒士艺。","dynasty":"宋代","title":"浣川定海奉饯乐成郭明府年兄赴改官班赵振文"}
{"author":"戴栩","content":"归淮方向浙，度尽一年寒。想见添诗卷，传闻摄酒官。雨多江溆暗，米贱客愁宽。旧友参台幕，应留看牡丹。","dynasty":"宋代","title":"寄刘成道"}
{"author":"戴栩","content":"趋赢厌市寂，洗听嫌瓢喧。襟素倘相越，取舍谁为偏。卓哉靖节翁，人境得仙山。有真谅无赝，无往岂有还。唯彼南山云，朝夕可晤言。","dynasty":"宋代","title":"寄题林上舍真意堂用其元和渊明韵二首"}
{"author":"戴栩","content":"山云将雨忙，山风得松喧。嗟我无用世，懒癖抱奇偏。鸳鸿玷清宁，猿鹤猜旧山。羡君不浪出，悔我今空还。三复和陶什，惭谢不能言。","dynasty":"宋代","title":"寄题林上舍真意堂用其元和渊明韵二首"}
{"author":"戴栩","content":"君名华省里，庐岳未应过。寿日人兼饯，凉风湖际多。茶醒怜鹤睡，琴寂听渔歌。候骑新来说，先声众已和。","dynasty":"宋代","title":"饯曹西士宰南康"}
{"author":"戴栩","content":"炊烟不出窟，雨久未知晴。冷缩身芽烂，滋含树耳生。南风愁甲换，湿土怕星明。朝客惭无补，归来伴耦耕。","dynasty":"宋代","title":"久雨记农父语"}
{"author":"戴栩","content":"清襟无物最怜才，怪傲翻从怨口来。於我此生同管鲍，昔人何处觅陈雷。龙驹有种长途见，宝镜无言众愧猜。一恸欲从天外酹，吴门斜日起云埃。","dynasty":"宋代","title":"哭周茂洪"}
{"author":"戴栩","content":"屋角皇天眼最明，君今吉报在挂城。独佥绿水花边字，不并黄金砌上行。权量无私堪宰物，诗书有泽合销兵。峨峨工部新铭出，安固江流分外清。","dynasty":"宋代","title":"林节推挽词"}
{"author":"戴栩","content":"静梦钟催漏，荣恩露眩花。能镌题墓语，终认读书家。壤乐齐裘褐，风酸送旐车。竹轩孙几辈，又减雁行斜。","dynasty":"宋代","title":"林酒库挽词"}
{"author":"戴栩","content":"南涧承家事遍经，东床得婿众知名。纵於人世百年短，添得儒门一倍清。科第旋收夫又子，空缘自解殁犹生。新阡闻与姑茔近，松霭朝昏管送迎。","dynasty":"宋代","title":"林孔英岳母卢夫人挽词"}
{"author":"戴栩","content":"石壁百寻高，噀空飞雪涛。鸟窥翻进退，龙住本雄豪。长啸势随壮，细听声忽逃。沫霏侵佛像，境净绝溪毛。峻顶闻通海，残流不著舠。虹霓无故见，灵怪有时遭。久对崖疑动，迟行路不劳。贯休蒙雨句，人咏入诗骚。","dynasty":"宋代","title":"龙湫瀑"}
{"author":"戴栩","content":"五十一回春梦中，兄悲子哭愬东风。别司制敕归天上，不共尘凡住哉中。幌拂幽弦琴自语，奁遗残粒药无功。松飔九里凄歌薤，依旧西湖不负公。","dynasty":"宋代","title":"卢直院挽词"}
{"author":"戴栩","content":"崖势石龙如，中为大士居。茗花时现异，檀施最缘渠。灶热山枝湿，灯悬龛影虚。山门难即去，奇嶂列前除。","dynasty":"宋代","title":"罗汉寺"}
{"author":"戴栩","content":"眠轻梦不定，晨户入疏风。清坐一遐想，古人皆大空。少言训俗客，忍事付天公。只了此生足，不嗟吾道穷。","dynasty":"宋代","title":"眠轻"}
{"author":"戴栩","content":"农家何所有，挂壁一锄犁。岁计唯供赋，门前自好溪。剥麻稭覆日，缲繭蛹分鸡。不复知炎月，南风焚{稃去子加舊}泥。","dynasty":"宋代","title":"农家"}
{"author":"戴栩","content":"玉闺还是佛中身，只采苹花了世尘。閒度芳年孤月晓，贵联戚畹一庭春。青枝路接藁砧近，瑞锦辞翻黄绢新。我亦卜邻平乐里，忍听歌薤咽清晨。","dynasty":"宋代","title":"裴府陈夫人挽歌祠"}
{"author":"戴栩","content":"碧海云边为小隐，暮年世味等空蒙。笑看朝友题衔阔，爱共邻翁话岁丰。书述南轩儿自注，诗参东野字应同。一丘裘褐甘寒梦，逗晓疏钟出梵宫。","dynasty":"宋代","title":"莆门陈东野挽词"}
{"author":"戴栩","content":"已出郊坰曙色微，田翁指点路分岐。门前大白刘伶墓，壁上箜篌炀帝祠。五斗精神醒亦醉，二妃恩宠死相随。何如一挽天河洗，却为君刊万古碑。","dynasty":"宋代","title":"祈雨二古迹"}
{"author":"戴栩","content":"事向生前了，名逾死后新。溪山三尺冢，诗酒四时春。急义先乡社，忧民问缙绅。蜃江才一苇，恨阻送车尘。","dynasty":"宋代","title":"前休处士余君挽词"}
{"author":"戴栩","content":"踏破祖师关，参黄仍吊颜。龙分一脉水，鹤占半屏山。塔影浮云外，松阴落照间。本因閒到此，吟苦不能閒。","dynasty":"宋代","title":"清源寺"}
{"author":"戴栩","content":"自移小陶寄西阛，终是高人性爱闲。梦到春潮生荻渚，眼看旧友上蓬山。棋声忽背樵风远，书影空涵櫂月弯。令子相过犹昨日，不堪衰鬓泪沾斑。","dynasty":"宋代","title":"丘处士挽词"}
{"author":"戴栩","content":"渤澥东南极，何年梵室开。地形缘水尽，潮势挟山来。古市朝仍暮，遥帆去若回。老僧无一事，窗日射飞埃。","dynasty":"宋代","title":"劝耕题正觉寺诗次王文康韵二首"}
{"author":"戴栩","content":"海山春过半，未见一花开。岩溜无时滴，松风尽日来。前生身已到，归路首重回。只恐山灵笑，衣巾着吏埃。","dynasty":"宋代","title":"劝耕题正觉寺诗次王文康韵二首"}
{"author":"戴栩","content":"松下煮茶冰折玉，梅梢挂衲藓黏绿。莫侵石坞竹边行，行处明年减新竹。","dynasty":"宋代","title":"僧道晖疏泉叠石种松竹梅有诗求和次韵"}
{"author":"戴栩","content":"神仙宅空碧，下亦爱人境。中塘岂所么，群物贲华景。始憩罗浮舟，水迅山石矿。三冈肇兹源，清旷可百井。疏起樵屋烟，密竚玉娥影。陇狮鼓雪鬃，石乌延帨颈。未竟前后村，忽迤东西岭。洁谐竹买邻，丑愧栎生生瘿。岁晏泽澍沽，日燥霜力猛。翩共千万芳，阻此一半骋。穷哦吊羁艳，炽炬药酷冷。谁料风骚家，敢奋造化秉。儿童骇新观，父老发旧省。初斸莎根移，肃布花阵整。春筐望雨肥，月桥任枝{疒省}。胡为浪钩引，众喧侵独静。滋味已足冠，色香难自屏。徘徊重徘徊，天北大星耿。","dynasty":"宋代","title":"赏梅游中塘分韵得影字呈水心"}
{"author":"戴栩","content":"人统开璿历，台符焕紫躔。数如环复始，天与寿无边。麟阁精神异，龙舆宠数专。先朝称旧弼，潞国最长年。辽币犹增遣，河流未肯旋。争如今日盛，独致太平全。青社归传檄，阴山息控弦。堤成江势却，疆辟稻畦连。燮理功何钜，勤劳意自便。寒分编户粟，雪赐羽林钱。吉日登符宝，中天敞栋梴。九重申骏命，一德共蝉联。吾道今隆矣，人文益粲然。来归褒衍圣，访后续伊川。美绩随时现，神谋应物圆。基扶周鼎晏，色补舜衣妍。独立观昭旷，中持斡化权。通融文共武，菹压党兼偏。位乃昭文右，功惟尚父先。福流寰海遍，谦守此心坚。卦象黄裳繇，诗家绿竹篇。流传皆琬琰，赓颂几歌弦。峻极极龄际，中和二日前。沙堤春骀荡，凤沼晓澄鲜。绮席纷才俊，瑶台映列仙。一经韦继汉，百两姞妇燕。贱子叨卑钥，清晨染贺笺。所惭恩似海，安得笔如椽。举目看霖润，褆身拟化甄。原同松与石，洁操在平泉。","dynasty":"宋代","title":"上丞相寿"}
{"author":"戴栩","content":"玉麒麟表中兴瑞，江左风流乍韶濩。我朝宰相越王家，身为中兴开瑞数。去年宝献扑鹿花，春风端门散恩华。丛丛万额扣香穗，祝公寿福逾堤沙。披舆地图上意肯，黄河不浑青海静。经纶有道鼎年多，惠利无边壶昼永。冠蝉衣衮真天人，却笑凌烟色易陈。调娱乾坤入掌握，餐茹沆瀣长精神。炉冶小儒蓬室底，倏忆宝从元佑起。元佑堂堂森钜公，亦有文章六君子。欲赓烝民继周雅，笔欠如聊尔耳。不然从头颂勋庸，砚蟾应渴西湖水。","dynasty":"宋代","title":"上丞相寿"}
{"author":"戴栩","content":"篆金成宝玉成编，春满东朝万象妍。黼衮有尊天子圣，盐梅无迹上公贤。日开喜色临黄道，风递和声下碧躔。清晓两宫齐锡寿，三槐影里沸传宣。","dynasty":"宋代","title":"上丞相寿"}
{"author":"戴栩","content":"赤墀黄阁自从容，人咏元和第一功。万象晓归仁寿镜，旌旗初下玉关东。","dynasty":"宋代","title":"上丞相寿"}
{"author":"戴栩","content":"后汉今周喜再昌，无人金阙议边兵。二仪清浊还高下，万国笙歌醉太平。","dynasty":"宋代","title":"上丞相寿"}
{"author":"戴栩","content":"宗祊享德本无私，手捧羲轮上玉墀。牺象洁新亲荐处，凫鷖燕乐守成时。重闉昔诵明光赋，硕辅今赓圣德诗。一体君臣同五福，无穷无极太平基。","dynasty":"宋代","title":"上丞相寿"}
{"author":"戴栩","content":"天心妙处不难通，祗爱忠勤与至公。云映礼容呈晓霁，雪符腊令报年丰。的於何处容人力，诚到无言是极功。试向璇玑观大象，三台夜夜色齐同。","dynasty":"宋代","title":"上丞相寿"}
{"author":"戴栩","content":"澶漫山东二百州，君恩如水向东流。楼前立仗看宣赦，白璧黄金万户侯。","dynasty":"宋代","title":"上丞相寿"}
{"author":"戴栩","content":"帝里熙熙笑语闲，新春胜事总相关。眼看长乐鸿名建，心爱淳熙盛象还。雪晓万家沾廪玉，月宵九陌涌灯山。升平此德将谁报，一炷晨香斗柄间。","dynasty":"宋代","title":"上丞相寿"}
{"author":"戴栩","content":"河北将军尽入朝，九重春色醉仙桃。沿边千里浑无事，云卷长天圣日高。","dynasty":"宋代","title":"上丞相寿"}
{"author":"董嗣杲","content":"衣裳敝尽客游阑，三月江城雨更寒。小店有翁赊酒易，名园无主看花难。驱驰尘土身千里，荏苒光阴指一弹。种种旧愁归杜宇，青山碧树带愁看。","dynasty":"宋代","title":"客久"}
{"author":"董嗣杲","content":"身孤犹落叶，客久向饷英。少睡夜逾悄，多闻心更清。县楼讹漏点，雨市杂溪声。海上仙槎在，思乘几凝情。","dynasty":"宋代","title":"客久"}
{"author":"董嗣杲","content":"风浪而今自忍闻，尚甘客隐大江濆。酒家债负将偿足，诗境情怀任醉分。爱睡有魔销碗茗，遣闲无事对炉熏。梧桐井畔敲门处，问字何人访子云。","dynasty":"宋代","title":"客居余明远来访"}
{"author":"董嗣杲","content":"我无肤寸能，强颜榷茶课。若是玉川子，见之生馋唾。客来无可款，谈空面壁坐。雷声绕枯肠，啜茶宁忍饿。邻翁好奇甚，携酒为我过。醉我我客共，随觉诗胆大。云烟灿盈幅，意远不可和。客去忘羁愁，寒灯照高卧。","dynasty":"宋代","title":"客来得邻人携酒共饮"}
{"author":"董嗣杲","content":"树头梅豆小，水际荻茅鲜。老客携名酒，顽胥纳俸钱。喜寻临晚兴，恨入惜春联。不似西湖乐，东风荡画船。","dynasty":"宋代","title":"客寓即事"}
{"author":"董嗣杲","content":"形容淹白昼，意向落清樽。客榻犹移雨，邻园自掩门。秋高江一色，风起月多痕。忽忽孤生感，真难薄俗论。","dynasty":"宋代","title":"客寓邻家有园尝欲过之不可得"}
{"author":"董嗣杲","content":"赤枫又积灌城头，如此江山不掩愁。青眼无人同乐岁，白头有句独悲秋。词章全拙知谁信，身世多虞谩自谋。篱角黄花消正色，北风更急莫登楼。","dynasty":"宋代","title":"客寓无眠信口赋秋感"}
{"author":"董嗣杲","content":"居安怀蔀屋，处约客雄藩。风日山川媚，城池草木蕃。花时贫久减，春醉约多番。顾我留情极，怜君苦事繁。","dynasty":"宋代","title":"客约游山久未践盟"}
{"author":"董嗣杲","content":"粹容成槁木，浮迹类流萍。天地春明净，江山晚晦冥。花芒环野茜，柳桁接檐青。淹滞知何事，思归梦短亭。","dynasty":"宋代","title":"客滞"}
{"author":"董嗣杲","content":"一日无诗气还浊，百年有限身更孱。西湖多少好风月，何时买屋安萧閒。","dynasty":"宋代","title":"客中怀西湖二首"}
{"author":"董嗣杲","content":"南有屏山掩翠扉，齐云亭子漫寻基。雨淋米老琴台字，火烈温公易卦碑。回首金鱼谁抚槛，销魂白骨自污池。春风不管游人老，愁落朝昏戌鼓悲。","dynasty":"宋代","title":"南屏山"}
{"author":"董嗣杲","content":"粉红朵子不胜簪，何日移根鹫岭深。碎颗绿攒知暑过，乐枝红透得霜侵。凉分细叶犹张盖，秀结枯条可架禽。忆着花开花谢处，假山亭畔石池阴。","dynasty":"宋代","title":"南天竺花"}
{"author":"董嗣杲","content":"海上采珠人，惟视夜光吐。携持以为珍，美价重合浦。异哉足照乘，殷勤献明主。远物奈不宝，弃之犹粪土。","dynasty":"宋代","title":"拟古"}
{"author":"董嗣杲","content":"河汉金气老，海月光陆离。蟠蟀鸣我床，声声有馀悲。美人天之涯，言旋杳无期。西风吹脱叶，抚时伤所思。","dynasty":"宋代","title":"拟古"}
{"author":"董嗣杲","content":"松顶巢成亦甚危，元和禅此太和归。比丘随处心传异，刺史游山礼谒稀。铭志土侵无几字，塔亭雨坏有孤扉。一空四十年间梦，定业门前鹊自飞。","dynasty":"宋代","title":"鸟窠"}
{"author":"董嗣杲","content":"叠萼黄心紫瓣柔，秾薰粉腻入香篝。应知上苑清和转，聊为东皇款曲□。拂拂靓香遗片异，鳞鳞刺叶矮丛抽。夜长还有人空度，花里相延月一钩。","dynasty":"宋代","title":"徘徊花"}
{"author":"董嗣杲","content":"种接他枝宿土乾，花开抵得北风寒。蛹须负雪疑蜂蛰，毛叶粘霜若蝟攒。蕤破极冬悬蜡蒂，果收初夏摘金丸。冻香便觉饴如蜜，树掩卢村月色宽。","dynasty":"宋代","title":"枇杷花"}
{"author":"董嗣杲","content":"艰难罹歉岁，寂寞向他州。分绝青云上，家遥沧海头。空江荡寒月，枯苇积荒洲。不奈谯城角，呜呜吹乱愁。","dynasty":"宋代","title":"琵琶亭"}
{"author":"董嗣杲","content":"厄贫作客嗟不辰，栖危更觉怀家频。接泥渡头漫簇云，飞雪成块打倒人。隔江黄梅山嶙峋，莫障疆场风沙尘。巴河未放船出津，岁晚客子多苦辛。伊谁急利行移新，茶引濡滞太不仁。书生枉困千金身，呕尽心力无由伸。乾坤误我此行役，徒然梦想南山宅。庐阜要穷仙佛迹，须将姓字磨崖石。春风春日春酒碧，说却俗务劳双屐。携耡賸采白云薇，只欲了此心愿归。","dynasty":"宋代","title":"贫游"}
{"author":"董嗣杲","content":"花明五出绣汀洲，自在沉沉自在浮。古有楚童谣可信，今无越女采为羞。江清得实谁能剖，风起虚根不复留。晚向水乡回野棹，一规西日落湖州。","dynasty":"宋代","title":"苹花"}
{"author":"董嗣杲","content":"鹅项窑壶翠干是，就中琼卉袅清寒。暑天流影澄方沼，尘眼迷丛倚曲栏。几叶但知青尾掉，数蕤易觉粉香残。西风枝上无多雨，留傍花台当画看。","dynasty":"宋代","title":"瓶蕉花"}
{"author":"董嗣杲","content":"雁声哀怨极淮天，际晚惊呼雪打船。古驿鱼稀谁撒网，虚沙马过自随鞭。人烟顽犷空多智，形胜丘墟又几年。龙眼肌头风浪恶，今宵归兴此方坚。","dynasty":"宋代","title":"蕲城晚泊值雪"}
{"author":"董嗣杲","content":"挑根择叶古墙阴，雨后青腴有客寻。又见开花如雪处，不知遍野已春深。山殽难入膏粱味，冰室偏钟采撷心。荼苦回甘谁识取，周诗历历播微吟。","dynasty":"宋代","title":"荠花"}
{"author":"董嗣杲","content":"篱笆雨过晚阳红，碧衬秋空点染工。河鼓星高钟异卉，铢衣烟靓袅西风。香挼茜彩涂姜色，蔓引凉姿入豆丛。为蕊尚犹分黑白，此花岂与易羊同。","dynasty":"宋代","title":"牵牛花"}
{"author":"董嗣杲","content":"落叶清江路，秋行适古心。井田秦法变，河海禹功深。鸥浴蒹葭影，牛眠桑柘阴。谁怜浪游客，独倚断蓬吟。","dynasty":"宋代","title":"钱清观禾"}
{"author":"董嗣杲","content":"瑞霭薰风遍赤墀，共歌随佛下生时。报班立笋嵩呼远，接宴簪花拜舞迟。联坐不矜朝士贵，缀员深愧醴曹卑。山中雨露恩荣溥，赋得三宫万寿诗。","dynasty":"宋代","title":"乾会圣节赐宴"}
{"author":"董嗣杲","content":"接夏连春秀可夸，东山云月满谁家。浪埋纖刺翻晴锦，绡缀柔条熨暮霞。海外有瓶还贮水，亭前无洞可藏花。多年不拆黄封酒，莫向樽前说梦华。","dynasty":"宋代","title":"蔷薇花"}
{"author":"董嗣杲","content":"身寄湓城岁月奔，远怀仙苑自乾坤。梅林有影吟魂在，陈柏无枝古意存。独客此时思上塚，孤山今日定开门。西江不似西湖上，处处酬春把酒樽。","dynasty":"宋代","title":"清明日怀孤山"}
{"author":"董嗣杲","content":"跧伏性易屈，口强心无主。今日届清明，此身客湓浦。花草各自芳，谁能问园圃。客怀值佳时，冶游有何睹。江头风飏花，天际云兴雨。阴冱叹时迁，集条燕羞舞。世故堕煎熬，乡愁渺终古。柳色西湖隄，初更尚箫鼓。","dynasty":"宋代","title":"清明日晚阴"}
{"author":"董嗣杲","content":"山峭回峰紧，场空得雨忙。赤枫溪觜立，白草渡头荒。寒市虚声隘，秋畴喜气扬。野舂连屋响，瑞入雪匙香。","dynasty":"宋代","title":"清穆乡农户"}
{"author":"董嗣杲","content":"晚风吹山空，闲步策藜杖。纡从砂涧头，行过崖石上。庵门耀金碧，中觉天地旷。神泉夜光灿，禽鸟互酬唱。黄冠扣閒趣，发语知不妄。因拈故人迹，流辈所钦向。我答亦附会，不想失宜当。随口诚卒然，聊纪客中况。","dynasty":"宋代","title":"清虚闲步有询吴灵耀近履者"}
{"author":"董嗣杲","content":"东林与西林，只有矮墙隔。远永共家风，各自立茅棘。我游难尽兴，入眼眩金碧。孤塔插空斜，万树屯云窄。香炉拥烟紫，莲花照亭白。未闻海潮音，多时坐饥迫。淮僧心胆粗，迎送勤朝夕。疾趋谓有礼，健论本无益。谁夸绝俗高，反事望尘役。逆料达者性，冥心灭踪迹。日西乱鸟啼，俯仰阅今昔。清游未遽返，忍冷坐寒石。","dynasty":"宋代","title":"清夜偶成"}
{"author":"董嗣杲","content":"后土花呈绝世祥，瑶姿琪艳著惟扬。一株独擅无双誉，六月重开有异香。描作画图尊地产，酿成花露敌天浆。朱阑几曲围丛树，珠络悬虚翠凤翔。","dynasty":"宋代","title":"琼花"}
{"author":"董嗣杲","content":"清幽自足倚绳床，雨过浮云敛八荒。雄郭西风鸣夜籁，太虚凉夜泻秋光。槐花缀粉粘苔砌，桂子飘香入草堂。倦卧不知身是客，残灯欲灭泣寒螀。","dynasty":"宋代","title":"秋凉怀归三首"}
{"author":"董嗣杲","content":"风凉赢得四肢清，泛寄谁知去就轻。临水有亭秋更净，对花无酒月空明。雁行愁落荒汀远，梧叶寒填露井平。独绕曲廊心汗漫，附书千里述羁情。","dynasty":"宋代","title":"秋凉怀归三首"}
{"author":"董嗣杲","content":"元龙减尽旧时豪，尚落湓江枕怒涛。月下听歌情浩荡，灯前支病发萧骚。少年偶负投机愧，今日徒工煮字劳。归兴已浓秋思壮，垂虹亭上问三高。","dynasty":"宋代","title":"秋凉怀归三首"}
{"author":"董嗣杲","content":"心知沈迹堕，耳熟旧诗夸。返照僧归寺，西风客忆家。微寒侵病骨，新梦惜年华。独坐无聊赖，沿篱看菊花。","dynasty":"宋代","title":"秋岩入城后寄"}
{"author":"董嗣杲","content":"九江驿里见春风，几度怀清隔晓钟。思白有人伤柳色，依刘无地感萍踪。半生力学羞长剑，两载心期信短筇。九叠屏高有标致，远公相约则吾从。","dynasty":"宋代","title":"秋岩自山中见约"}
{"author":"董嗣杲","content":"秋堂初霁短檠凉，堂外风帘减旧香。萤火正流孤溆焰，閒来坐觉二更长。","dynasty":"宋代","title":"秋夜"}
{"author":"董嗣杲","content":"对月飞觞往事休，胡床寂寞瘐公楼。西风解使蛩专夜，长日能无酒送愁。新雁阵分离塞徼，残萤火死落汀流。醉来独卧梧窗下，静听胡琴拨怨秋。","dynasty":"宋代","title":"秋夜对雨"}
{"author":"董嗣杲","content":"宾从齐声歌提壶，有酒在樽殽在厨。秋高广寒桂子落，时零金粟成泥涂。秋空月露炯冰玉，情深莫出南山屋。自驻南山持酒户，愁人惊糁陶家菊。花枝易空人易老，人生安得无丑好。只须傲兀醉乾坤，人老花空如电扫。","dynasty":"宋代","title":"秋夜冥客歌"}
{"author":"董嗣杲","content":"竹色松阴翠浪浮，春风吹落涧声幽。古亭当路空凉透，溪水循盘散漫流。茧纸叙诗年几换，羽觞传酒禊重修。晴岚四掩鸣琴杳，如在稽山道上游。","dynasty":"宋代","title":"曲水亭"}
{"author":"董嗣杲","content":"今日闰月九，重新做重阳。东篱賸有花，金黄熨晚香。大江东下处，其地为柴桑。靖节馀真祠，祠下荆棘荒。想像义熙年，此老醉花傍。寄情付傲睨，有句哀三良。我思前月九，菊蕾初含芳。萸气却绽烈，登高苦雨妨。闰延花盛开，东曦荡晴光。绕径行已匝，倦去憩竹床。远梦入无何，随云还故乡。故乡馀故园，境净浩莫量。仰睇南峰松，俯引北海觞。小亭俯溪南，溪声流宫商。两年身不到，此时梦欲狂。梦归转无益，梦觉生悲伤。浮生能几度，客久空回肠。醒来日已午，寻醉歌沧浪。江鲜可斫鱠，笑引杯行长。夕晖不相知，眩眼投西冈。欢情亦云暂，旅困空相望。月出照瘐楼，思归转徬徨。","dynasty":"宋代","title":"壬戌闰重九客中写梦"}
{"author":"董嗣杲","content":"青灯挑雨晓光凝，岁律回壬万象新。心上痛怀松里友，客中忍视茗山春。谁横烟竹惊孤旅，自饮屠苏笑八神。折起朝衣羞老去，驱车犹冒路岐尘。","dynasty":"宋代","title":"壬戌元日二首"}
{"author":"董嗣杲","content":"万里东风起楚皋，流年只染鬓萧骚。富池江口听春雨，昭勇楼心看雪涛。薄俗苦无公可论，全身惟有隐方高。故山猿鹤应相笑，抗走殊乡实自劳。","dynasty":"宋代","title":"壬戌元日二首"}
{"author":"董嗣杲","content":"晴向过溪亭下留，拂碑慨想晋时流。云生古树茑萝雨，风卷修廊松竹秋。登阁冷知山扑面，照池凉觉水澄眸。捻香礼遍远公墓，僧舍乞茶谈赵州。","dynasty":"宋代","title":"入东林寺"}
{"author":"董嗣杲","content":"风姿欣邂逅，彼此略寒暄。为客那知老，相看不忍言。湖鱼朝上市，驿鼠夜穿垣。共尔添贫病，攒眉说故园。","dynasty":"宋代","title":"入贵池逢张秀夫"}
{"author":"董嗣杲","content":"断陇横溪出酒旗，乘疲小憩晚阴时。幽林合翠痕痕净，远瀑飞琼派派奇。水迥起风传鹳垤，村荒入夕见鸡埘。竹间谁拂农家壁，觅写如今夜醉诗。","dynasty":"宋代","title":"入庐山"}
{"author":"董嗣杲","content":"古翠深中拥紫烟，幽行先酌石溪泉。未能耕野安愚分，且乐游山趁壮年。五色在前难障碍，连镳来此可留连。杏花林里閒风月，况有宗人演地仙。","dynasty":"宋代","title":"入庐山感兴"}
{"author":"董嗣杲","content":"大江沙岸虚，几寸水痕落。萧萧双泉寺，佛像剥丹雘。纸轮转晴鼓，灰塔断风铎。残僧极荒怠，深得酒中乐。西风客子来，栖暂得矮阁。开窗望村疃，四下尘漠漠。人烟极零星，鸡犬更萧索。自罹开庆扰，景况恍如昨。周章见世态，雕瘵叹民瘼。梵呗忽传声，饱饭且藜藿。","dynasty":"宋代","title":"入寓双泉寺"}
{"author":"董嗣杲","content":"春沁幽花透骨清，矮窠殊迈百芳馨。紫英四出醉娇粉，绿萼千攒簇巧丁。自覆薰笼须闭户，谁栽锦伞都当庭。昼眠不用熏沈水，梦落庐山九叠屏。","dynasty":"宋代","title":"瑞香花"}
{"author":"董嗣杲","content":"东坡政绩踵香山，梅下韬光独养閒。一样清风无异代，三公遗像有生颜。竹亭画鹤衔芝老，石鼎蟠蛛炷柏悭。摘取吟联分扁隶，英游时驾碧云还。","dynasty":"宋代","title":"三贤祠"}
{"author":"董嗣杲","content":"的皪繁英贴翠鞭，流波拂影自牵连。柔条袅画粘琼靥，小叶抽春垒玉钿。冷艳远疑冰剪处，秾华低灿月明天。莫欺露奔云丛乱，暗引迷香采蝶眠。","dynasty":"宋代","title":"散水花"}
{"author":"董嗣杲","content":"老树苍枝翠子乾，烂红搀向雪晴看。绿攒劲叶身边刺，金凝纖须腹内丹。鹤顶剪开霞瓣暖，骊珠遗下日芒寒。几多名品中州有，染透春风十二阑。","dynasty":"宋代","title":"山茶花"}
{"author":"董嗣杲","content":"骤暄试单衣，出城看荒圃。满径郁纖茸，药苗青可数。篱花渐吐艳，艳盛如织组。人烟聚营屋，随事历勤苦。春沙落飞鸟，春水上层蒲。行子晚未憇，贫樵出深坞。孤生真蜉蝣，顷刻即终古。归途多上灯，沽店半扃户。","dynasty":"宋代","title":"山城"}
{"author":"董嗣杲","content":"知是何峰秀所钟，曾因手种得仙翁。暑须怯袅粘金穗，凉瓣嗔封迸柿红。扑卖有声传寂昼，幽妍无力借薰风。窑瓶插满清香烈，欹枕探吟鄙鹿葱。","dynasty":"宋代","title":"山丹花"}
{"author":"董嗣杲","content":"万花开遍郑花明，风堕纖纖萼频□。小白挼香传七里，繁英筛雪饯三春。无言甘作凌波弟，有意端凝老子身。叶染嫩黄成色易，苔阶积糁总归尘。","dynasty":"宋代","title":"山礬花"}
{"author":"董嗣杲","content":"山路本无雨，雾滃露点湿。脚滑几欲缩，举步真如絷。剉过万千山，云磴莫计级。更多仙泉甘，潭深绝绠汲。力疲骨节酸，远眺空伫立。旷怀无与言，付与诗收拾。","dynasty":"宋代","title":"山行"}
{"author":"董嗣杲","content":"少年嗜吟如嗜蜜，诸公奇之有奇质。学荒志旷不自量，躐登将坛多所嫉。薄游六朝废兴处，远慨疆场分离日。江草江花幻缜密，下字如缚禅家律。吁嗟旧存无二三，侧近所取不偿失。因知嫉者岂轻易，敛尽浮华能就实。趣入空玄须正传，趣得于心暗如漆。搜剔造化鬼神凭，天孙云锦可织出。客寄多时转萧瑟，趁取风寒写旷逸。九江五峰金翠湿，风月悉归三寸笔。","dynasty":"宋代","title":"删旧稿感赋"}
{"author":"董嗣杲","content":"花中近侍盛江都，艳朵低攒意态殊。白传词工谁续得，刘郎谱在可修无。翻阶媚雨娇红软，压砌迎风醉粉腴。二十四桥春事老，而今难觅玉盘盂。","dynasty":"宋代","title":"芍药花"}
{"author":"董嗣杲","content":"画堂清傍水南桥，烟气如炊掩紫霄。十二阑干成独倚，橹声风隔大江遥。","dynasty":"宋代","title":"生意堂三首"}
{"author":"董嗣杲","content":"江天饶雾未能开，閒拉孤筇睨九垓。红日破阴晴色转，庐山如洗入堂来。","dynasty":"宋代","title":"生意堂三首"}
{"author":"董嗣杲","content":"絮花挼雪小桥寒，浑是苏堤柳下看。愁去不知春袖湿，晚风吹雨入阑干。","dynasty":"宋代","title":"生意堂三首"}
{"author":"董嗣杲","content":"名花袅袅草纖纖，台榭随幽邃胜添。十样结亭环水树，一碑述记卧风檐。梅关桥落停{槴邑换睘}钥，射圃楼空失垛帘。向日相传谁学吠，村庄毕竟出沽帘。","dynasty":"宋代","title":"胜景园"}
{"author":"董嗣杲","content":"南峰云堕屋梁危，异迹曾遗广顺时。脚影行镌岩石涧，头陀老守草庵欹。几年香火传朝晚，万谷烟霞拥路岐。半掩风扉钟又响，风霜皴尽砌街碑。","dynasty":"宋代","title":"石佛庵"}
{"author":"董嗣杲","content":"函开函闭管年丰，白傅能方夏禹功。湖石记埋泥藓里，斗门字蚀水花中。犁平阡陌犹春雨，船载笙歌自晚风。遍倚暮阑怀古往，月明无奈瀑声空。","dynasty":"宋代","title":"石函桥"}
{"author":"董嗣杲","content":"猩巾绉折亚枝红，独现精神万绿中。带种归来传博望，动人咏处想荆公。独风绛彩逃春艳，萦火朱房烁暑空。别有盆窠培埴异，深黄浅碧不相同。","dynasty":"宋代","title":"石榴花"}
{"author":"董嗣杲","content":"异种休参玉版禅，崭然一角立层巅。远尖自抱云根壮，叠藓谁疑雨箨缠。梦里三生空过眼，胸中千亩谩流涎。此龙难入宁僧谱，出土摩霄是几年。","dynasty":"宋代","title":"石笋峰"}
{"author":"董嗣杲","content":"云梁烟栋翠嵚崯，五百痴人谩饰金。屋顶谁增华阁重，石头自拥白云深。钟声透谷泉分响，鬼力支空雨聚阴。无废无兴无启闭，老僧不动一心生。","dynasty":"宋代","title":"石屋"}
{"author":"董嗣杲","content":"矮丛平翦海霞鲜，乱撒东风紫锦钱。露沈翠抽春节嫩，烟枰绣蹙绛绡圆。土阶晔晔摇芳泽，山舍英英吐秀妍。秋色易花谁得见，何时容得麝香眠。","dynasty":"宋代","title":"石竹花"}
{"author":"董嗣杲","content":"夜步闲阶长，月出照独立。御暑借杯酌，便欲和月吸。野童笑不已，散发风露袭。浮生弹指顷，能几寻胜集。何当脱尘垢，江湖负蓑笠。心知临渊翁，岂在得鱼急。浩歌沧浪吟，续此思雅什。相从苦无人，眼睨星河湿。","dynasty":"宋代","title":"暑夜露饮"}
{"author":"董嗣杲","content":"遥遥殊积入山心，勇涉湖西且解襟。当暑行松探古迹，追凉踏藓入晴林。信知净境无三伏，犹幸悭囊有几金。白酒青衣随所遇，此来只为此僧寻。","dynasty":"宋代","title":"暑中访平山坦上人"}
{"author":"董嗣杲","content":"飘蓬于此趣何迂，破却牢愁是酒壶。世上利名休羡有，胸中丘壑不应无。秋侵客鬓从添白，春满侯门亦谩朱。无地追凉身坐甑，藕花多处忆西湖。","dynasty":"宋代","title":"暑中客怀"}
{"author":"董嗣杲","content":"席地莫禁流汗体，阴阴竹树埋虚堂。夜分几传逡巡酒，暑甚一沃沆瀣浆。不听哀弦知兴逸，才舒清簟觉心凉。青瓜碧李凝冰齿，万萼南花吹湿香。","dynasty":"宋代","title":"暑中宴张穆父第"}
{"author":"董嗣杲","content":"问花忆别向秋江，清占花丛白鸟双。落日袅愁归钓岸，薰风吹艳入船窗。情迷洲渚根无蒂，名寄闾阎曲有腔。寒露拉摧浮脆尽，断矶绝岸出枯椿。","dynasty":"宋代","title":"水荭花"}
{"author":"董嗣杲","content":"築园裹寺接山椒，如此经营岂一朝。两洞倚云空锁钥，乱泉激雨想箫韶。树埋院落关门邃，石罨亭台栈路遥。白发聋僧扶旧额，金莲又长玉渊苗。","dynasty":"宋代","title":"水乐洞"}
{"author":"董嗣杲","content":"移来菊本已成丛，潦退园篱失笑空。梦蝶自应知境幻，问牛谁谓可年丰。渺茫天地浮秋水，寂压溪山截暮虹。蛩咽莫禁莎砌湿，万愁愁付酒杯中。","dynasty":"宋代","title":"水退小园散步时垂替感赋"}
{"author":"董嗣杲","content":"云翘雨佩有遗仙，香火宁随世代迁。庙始大同年纪著，额颁乾化敕碑镌。凤閒露辇荒瑶草，龙湿秋衣翦玉莲。隄上创新谁述记，却无门外一泓泉。","dynasty":"宋代","title":"水仙庙"}
{"author":"董嗣杲","content":"园门当路掩清华，乔木灵根裹翠霞。地拥楼台齐葛岭，天分香影傍林家。中兴勋将曾营业，外邸王孙且看花。月色水光三十里，何人来此泛仙槎。","dynasty":"宋代","title":"水月园"}
{"author":"董嗣杲","content":"秋老江城起戌尘，山收西日掩云津。留连光景多无酒，挽仰风埃独有身。旷野雁填遗阵阔，虚沙船发落痕新。故园松菊犹三迳，梦过烟霞水石邻。","dynasty":"宋代","title":"思归"}
{"author":"董嗣杲","content":"岌页愁城不可攻，三年心事入秋空。虚名已出诸公右，往事都归一笑中。植杖耘田思北墅，补炉煮药老西风。临归自照凉池影，不与初来面目同。","dynasty":"宋代","title":"思隐二首"}
{"author":"董嗣杲","content":"梦落家村野屋矶，欲治生事与心违。偃禾雨久溪声改，采菊人归鬓色非。灌圃肯差陈仲子，登山莫逊谢玄晖。从今举步防轻蹈，更演潛书急掩扉。","dynasty":"宋代","title":"思隐二首"}
{"author":"董嗣杲","content":"日出雪意消，云敛万山紫。水步发船人，相竞更填委。驰担苦多虞，买渡须谨始。向来受摧挫，至今失料理。溪南树阴开，沙上鸿声起。独行良辛苦，淹留叹行李。寘恨复怜生，归欤安坎止。奔程入湖城，渺茫东门水。","dynasty":"宋代","title":"四安乘舟上安吉州"}
{"author":"董嗣杲","content":"复添三叹处，回泊四安时。野市人言犷，官坊酒味醨。聚船要价重，涤釜待粮迟。客况那通遣，终身厌路岐。","dynasty":"宋代","title":"四安舟上"}
{"author":"董嗣杲","content":"肪花簌簌缀茸茸，谁觌长生欲此逢。黄雪凝钗资雾滃，翠虬吐汞借雪封。酿浆可问通仙醉，捻饼须知渍蜜供。飘砌忍看僧扫去，异香蹑取茯苓踪。","dynasty":"宋代","title":"松花"}
{"author":"董嗣杲","content":"单悬淮楚寺，裓染岁时尘。踏雪归何处，看云悟此身。三乘新见性，一钵晚随人。江北萧条甚，还期莫待春。","dynasty":"宋代","title":"送矩上人"}
{"author":"董嗣杲","content":"君从甬水来，我弃西湖走。共入九江城，又客富池久。相照道义心，不数胶漆友。所嗟迹漂萍，每为世味诱。云何忽舍我，仓卒举别酒。风霜七千里，勇往胆如斗。遡流几换舟，大紧上峡口。谁谓此程迂，机会谅非偶。功名快着力，岂暇殢株守。西陲江山程，大阃人物薮。不日胆略舒，金印落吾手。此别不胜难，临别忍回首。继此旅中交，如君不复有。有笑凭江楼，折赠江头柳。","dynasty":"宋代","title":"送李制属入蜀"}
{"author":"董嗣杲","content":"歌傅制锦久，乐得袖琴过。浙客量盐少，淮商贩药多。随灯游晚市，沽酒隔昏河。才见江豚起，东风又碧波。","dynasty":"宋代","title":"送刘汉老过芜湖"}
{"author":"董嗣杲","content":"偃武身还老，还家计未非。贫依山寨住，喜访竹楼归。度陇书鸿少，翻场战马肥。月明羞北望，谁撷故园薇。","dynasty":"宋代","title":"送刘统辖自黄冈归光州"}
{"author":"董嗣杲","content":"尘杂莫湔游宦非，端忧何暇寓琴徽。孝先便腹尚嘲懒，元亮折腰须问归。所惧弃官乡曲笑，不思献策庙堂稀。义和市尾渔舟聚，独乐披裘坐钓矶。","dynasty":"宋代","title":"送陆明府归嘉禾"}
{"author":"董嗣杲","content":"宿戌供王事，膏车趱客程。折荣湓浦柳，行色武昌城。借卬科边饷，巡江点骑兵。忧时心更切，满望邑尘清","dynasty":"宋代","title":"送史制机之鄂州"}
{"author":"董嗣杲","content":"岁华须鬓里，行色水云中。南径寒花在，西山落叶空。别怜今夜酒，歌续古人风。归隐东湖上，忘机狎钓翁。","dynasty":"宋代","title":"送徐性初归隆兴"}
{"author":"董嗣杲","content":"气宇凌虹驾海长，薄游感慨旧封疆。家邻贺老千秋观，袖有曾公一瓣香。遍走江湖谙客况，快吟风雪过淮乡。井蛙我且安愚分，未卜何时共酒觞。","dynasty":"宋代","title":"送越人姚日章游淮"}
{"author":"董嗣杲","content":"玉立当归香案傍，平时高论凛秋霜。锦囊自富惊人语，宝剑犹埋断佞光。雨外雷声随地起，江头虹气接天长。有谟入告需时用，未忍将身学子房。","dynasty":"宋代","title":"送张子秀入京"}
{"author":"董嗣杲","content":"青红一线界沙堤，日日香风逐马蹄。三月桃花无浪起，六桥柳色有莺啼。官亭飞盖春相接，酒舍收旗晚自迷。游子岂知坡老意，两山长拥夕阳西。","dynasty":"宋代","title":"苏公堤"}
{"author":"董嗣杲","content":"负得刘王侍女称，何年钟作塚魂英。月娥暗吐温柔态，海国元标悉茗名。翠髻云鬟争点缀，风香露屑斗轻盈。分明削就梅花雪，谁在瑶台醉月明。","dynasty":"宋代","title":"素馨"}
{"author":"董嗣杲","content":"泛秋入禾乡，钝舟无期程。西风吹官河，其壤惟新城。云围畎亩遍，星零聚落盈。前畈出顽犷，有可敌无勍。梵坊名能仁，能向乖幽情。房房市药富，涤面尘不婴。习俗困促迫，意度无专征。市沽更漓甚，不堪客子倾。偕行得佳士，共此秋榻清。未晚急掩扉，屡贻暴客惊。","dynasty":"宋代","title":"宿嘉兴新城市"}
{"author":"董嗣杲","content":"孤灯花烬糁窰台，古驿凉扉傍月开。数事支持愁外去，十年憔翠梦中来。","dynasty":"宋代","title":"宿九江驿"}
{"author":"董嗣杲","content":"拨云峰下拨云亭，万竹凝秋列画屏。皇甫真人遗业在，满林寒叶佛灯青。","dynasty":"宋代","title":"宿清虚庵二首"}
{"author":"董嗣杲","content":"来此看云内欲仙，竹窗秋雾蓊炉烟。西风正满溪头树，直送寒声到枕前。","dynasty":"宋代","title":"宿清虚庵二首"}
{"author":"董嗣杲","content":"往分莲社供，归向草庐眠。山寨差更鼓，春江走战船。风光随处别，鬓影倩谁怜。花柳西湖曲，招邀忆去年。","dynasty":"宋代","title":"宿雄江统制衙"}
{"author":"董嗣杲","content":"病身归束缚，枫叶见飘零。云淡秋星白，天遥戌火青。旧盟无处续，閒梦有时灵。月色江声里，愁多酒易醒。","dynasty":"宋代","title":"宿浔阳馆"}
{"author":"董嗣杲","content":"旌幢龙虎卫，台殿鼓钟浮。水乱浑疑雨，山深只见秋。九天严采访元老主焚修。得禄安萧散，前身几世修。","dynasty":"宋代","title":"太平兴国宫"}
{"author":"董嗣杲","content":"西城转地有湖光，矮矮荆榛出土冈。俎豆零星传野哭，舳舻联络急边防。夹壕杨柳犹秋色，贴屋桃花自晚妆。芳草不除生意在，此名谁命谩华堂。","dynasty":"宋代","title":"棠梨湖"}
{"author":"董嗣杲","content":"悟得师禅隐此林，谩传难下碧天吟。巢沟坞上人无迹，云月堂前树有阴。家弃蜀乡年岁远，身潛洛寺屋庐深。死生托得香山去，可遂西来一片心。","dynasty":"宋代","title":"韬光庵"}
{"author":"董嗣杲","content":"占取韶光二月时，妒红深溅谩成蹊。暗销春恨含烟薄，靓落晨妆受雨低。忆树自伤前度种，见花谁想去年题。武陵源上风光异，引得渔翁过此溪。","dynasty":"宋代","title":"桃花"}
{"author":"董嗣杲","content":"蒙葺紫结秀蕤明，远讶霞铺彩凤轻。碎影照溪羞晚悴，烂香蔓壑藉春荣。蔓如谀佞依权势，色比空华易死生。花落水流儴沈约，至今故客号馀英。","dynasty":"宋代","title":"藤花"}
{"author":"董嗣杲","content":"聒耳禽声细，澄颜池景浮。襟怀犹徼塞，松竹自林丘。剪韭疏畦阔，分兰贴石幽。吟笺满芸架，闲乐野僧留。","dynasty":"宋代","title":"题蔡主簿小园"}
{"author":"董嗣杲","content":"官俸胥方给，山殽市可需。雨多沙碛失，桥断路程迂。古树声何壮，秋萍迹已枯。病身惭到此，有愧竹筇扶。山晖丹气紫，路隐翠林香。野道依城社，山童执纪网。田高秋敛薄，溪曲夜湍长。谇语令人倦，蚍蜉肯自量。","dynasty":"宋代","title":"题城山道人庵"}
{"author":"董嗣杲","content":"课孙课子业桑麻，最喜无人识故家。八口日支资地力，一头雪色感年华。甜瓜苦过王戎李，古木枯如博望槎。岂得不谙培植性，又思寻客学餐霞。","dynasty":"宋代","title":"题大赛山中人家"}
{"author":"董嗣杲","content":"閒多便可赋诗健，客少应能减酒豪。风雪六桥入图画，此身可并南山高。","dynasty":"宋代","title":"客中怀西湖二首"}
{"author":"董嗣杲","content":"依违春梦破，悲壮晓鸡鸣。旅舍邻淮士，家书附递兵。东风吹浦树，落月下江城。办取游山具，天池听水声。","dynasty":"宋代","title":"客中拟游庐山"}
{"author":"董嗣杲","content":"阴崖月馀雪未消，春入富池江上遥。寒林万木绝枝叶，终日强欲收堕樵。古屋羁人鬓萧萧，三冬暖曲无炭烧。掘地作炉煨榾柮，如此为官徒折腰。","dynasty":"宋代","title":"苦寒"}
{"author":"董嗣杲","content":"缠粉花心吐腻英，根柔叶绉簇娉娗。锦窠绣窟攒风日，绛节华旌列户庭。五色种遗吴地秀，独醒人耀楚江灵。年年重午家家有，桃桃菖蒲共一瓶。","dynasty":"宋代","title":"葵花"}
{"author":"董嗣杲","content":"刚条簇簇冻蝇封，劲叶将零傲此冬。磬口种奇英可嚼，檀心香烈蒂初鎔。根依阳地春风透，瓶倚晴窗日气浓。一样黄昏疏影处，悬知水月不相容。","dynasty":"宋代","title":"蜡梅花"}
{"author":"董嗣杲","content":"芳友幽栖九畹阴，花柔叶劲怯深寻。谢家毓取阶庭秀，屈子纫归泽国吟。百奔混林尊异种，一清传世绝同心。身悝风露甘修洁，谁托斯馨欲援琴。","dynasty":"宋代","title":"兰花"}
{"author":"董嗣杲","content":"此君玉立此楼空，不复幽眠想白公。百尺有檐侵碧落，千竿无语足清风。阑尖亭影流渔屋，龛面祠香托佛宫。石琢端平丞相记，都归宝庆守臣功。","dynasty":"宋代","title":"乐天竹阁"}
{"author":"董嗣杲","content":"五极浮屠透泬寥，黄皮园上梵坊遥。当时雷就家曾弃，前代皇妃迹已销。铃带水风传古衕，灯分山月照长桥。根基自广云层减，拥肿难供画笔描。","dynasty":"宋代","title":"雷峰"}
{"author":"董嗣杲","content":"笑携琴册上崑崙，分坐溪头藓石根。崖树有霜飞老叶，野泉无雨落秋痕。几番閒借樵人屐，何许追寻隐者门。多种杏花依此住，要知董奉得仍孙。","dynasty":"宋代","title":"冷翠阁与秋岩同赋"}
{"author":"董嗣杲","content":"闻得西岩窦，高飞直下泉。贫奇曾结屋，接润可通田。晚竹侵云老，凉蔬摘雨鲜。野猿常抱子，饲食下松颠。","dynasty":"宋代","title":"冷翠谷看瀑二首"}
{"author":"董嗣杲","content":"野云埋壁晚，城树掩江春。门巷人烟古，云山屋宅新。悲歌陶此世，尘土污吾身。无地堪挑荠，殊乖晚膳真。","dynasty":"宋代","title":"题方用卿书屋壁"}
{"author":"董嗣杲","content":"隘寺鼓钟透，殊庭瑞庆垂。上清唐塑像，正一汉遗师。经录青城派，楼台紫极基。尧天跻寿域，羽佩有威仪。","dynasty":"宋代","title":"题江州天庆观"}
{"author":"董嗣杲","content":"万计千谋浊世纷，莲花峰下寂无闻。丹泉漱冷齿凝雪，翠谷虚凌身入云。藤杖卓苔防险峻，石炉炷柏起氤氲。独游独宿露寒夜，绝顶想多秋几分。","dynasty":"宋代","title":"题冷翠谷道者庵"}
{"author":"董嗣杲","content":"远径溪流水自圆，光风霁月渺无边。窗前生意休除草，堂上清风独爱莲。万古共知归有极，一尘不染见先天。未知涵味其中者，谁是元翁得正传。","dynasty":"宋代","title":"题濂溪书院"}
{"author":"董嗣杲","content":"养生肯羡葛洪砂，醒困还评陆羽茶。溪上揽云归酒屋，雨中看瀑忆樵家。时时禽鸟鸣心曲，岁岁风霜趱鬓华。窗户生香还有意，夕阳红皱石榴花。","dynasty":"宋代","title":"题意香壁"}
{"author":"董嗣杲","content":"朱户编帘掩，花颠览镜羞。酒多无客过，茶尽有僧留。世虑经心久，花时撚指休。悦生怜浊骨，愧死混清流。","dynasty":"宋代","title":"题意香壁"}
{"author":"董嗣杲","content":"廨扉临水掩，世路入山穷。暑谢晚尤炽，秋高凉未通。莲香霞沼废，竹角月楼空。天地机难测，山林志少同。","dynasty":"宋代","title":"题园堂壁"}
{"author":"董嗣杲","content":"吴说天池两字真，梵坊突兀鼓钟声。圣灯逐夜朝文阁，雷火何年损相轮。足下有云如隔世，眼前无地可容尘。追严不枉祠忠定，招得吟僧作主人。","dynasty":"宋代","title":"天池寺"}
{"author":"董嗣杲","content":"傍通锦绣谷，上接铁船峰。月出龙潭净，风虚佛屋重。四维天象朗，孤阁野云封。收得天灯叶，荧荧却绝踪。","dynasty":"宋代","title":"天池寺晚步"}
{"author":"董嗣杲","content":"空云驾我登天池，江山秋渺无津涯。涉溪蓦栈借杖藜，光景体认裁诗。峥嵘寺门窝风低，塔铃喧风际天吹。方丈轩槛供毗尼，老僧喜气扬须眉。浮屠名纪主簿题，偶拈椽笔书年时。秋棱初劲树叶飞，蜀锦糁缀斜阳枝。文殊阁上爇香迟，天灯荧煌放者谁，暗中拾取怀袖携。一灯一叶光陆离，千古此奇不可知。独此阑干纳此奇，月落泉响松籁迷。畏寒趺坐身如痴，觉禅论健能祛疑。伤今悼古涕交颐，自矜夙抱山水资。曾为浯溪强住持，浯溪溪上波渺瀰。波涛冲撞天宝碑，寺门废圮日就衰。急拾断碣分龟支，二水分景犹纷披。浮踪又向庐山羁，残骸未散挈钵栖。所至殊忍吊迹遗，浯溪谁究稔祸妃。有唐立见宗社危，陵庙弃掷奔峨嵋。最苦杜陵嗟流移，元郎颂公雅可裨。大书纪勒中兴辞，读之愤悱生栖悲。平生未采湘江蓠，闻此幽妍空心期。觉翁泥古多发挥，逆知流辈莫我追。回思太史过浯溪，曾有野僧相追随。傥如觉翁能投机，太史肯以庸目之。夜寒灯花糁台欹，无酒可涤吟肠饥。推窗下望夕烽微，东西天地犹旌旗。","dynasty":"宋代","title":"天池寺夜与主僧觉翁圆上共坐谈浯溪山水之胜"}
{"author":"董嗣杲","content":"谢了还开肯悟空，一年三十六旬中。相看谁有长春艳，莫道花无百日红。酡脸倚娇承舞雪，瘦枝扶力借柔风。四时常吐芳姿媚，人老那能与此同。","dynasty":"宋代","title":"月季花"}
{"author":"董嗣杲","content":"玉山曾醉凉州梦，图芳京无今古。露颗虬藤，风枝蠹叶，遗墨何人收取。当时赠与。记轻别西湖，笑离南浦。万里奚囊，岂知随处助吟苦。归来情寄谩远，旧寻犹在望，荒亭荒圃。绀蕾攒冰，苍阴弄月，休说堆盘马乳。云梯尚阻。袖一幅秋烟，扫空尘土。静想山窗，半乘寒架雨。","dynasty":"宋代","title":"齐天乐"}
{"author":"董嗣杲","content":"繁蕊粘条簇茜尘，挨墙傍壁烁荒榛。风传兄弟知何乐，雨喷精神老此春。眼底叶窗枝有艳，根头花盛树无身。野草芳若省枯易，肯厌游蜂来蜜频。","dynasty":"宋代","title":"紫荆花"}
{"author":"董嗣杲","content":"元龙减尽旧时豪，尚落湓江枕怒涛。月下听歌情浩荡，灯前支病发萧骚。少年偶负投机愧，今日徒工煮字劳。归兴已浓秋思壮，垂虹亭上问三高。","dynasty":"宋代","title":"秋凉怀归三首"}
{"author":"董嗣杲","content":"月地云丛花意妍，清芬曾向窦家传。登山不愧自招隐，斫树莫名谁学仙。香换西风埋麝腹，种分南海蕴龙涎。玉杯甘露何从得，欲折蟾枝是几年。","dynasty":"宋代","title":"桂花"}
{"author":"董嗣杲","content":"歌傅制锦久，乐得袖琴过。浙客量盐少，淮商贩药多。随灯游晚市，沽酒隔昏河。才见江豚起，东风又碧波。","dynasty":"宋代","title":"送刘汉老过芜湖"}
{"author":"董嗣杲","content":"叠萼黄心紫瓣柔，秾薰粉腻入香篝。应知上苑清和转，聊为东皇款曲□。拂拂靓香遗片异，鳞鳞刺叶矮丛抽。夜长还有人空度，花里相延月一钩。","dynasty":"宋代","title":"徘徊花"}
{"author":"董嗣杲","content":"阑槛倚云汉，身疑出上方。乾坤一指顾，吴越两消亡。海接空江白，山分落日黄。伍胥遗恨在，秋草隔沙长。","dynasty":"宋代","title":"登六和塔"}
{"author":"董嗣杲","content":"蹉跎岁事空，次第春风起。雪消夕阳平，彻底清江水。","dynasty":"宋代","title":"寄江城口占"}
{"author":"董嗣杲","content":"异种休参玉版禅，崭然一角立层巅。远尖自抱云根壮，叠藓谁疑雨箨缠。梦里三生空过眼，胸中千亩谩流涎。此龙难入宁僧谱，出土摩霄是几年。","dynasty":"宋代","title":"石笋峰"}
{"author":"董嗣杲","content":"舣舟黄家沙，寻酒聊自慰。麦田袅露梢，果林饱霜味。江色射逃屋，灯焰爥断纬。徘徊强展眺，清风袭肠胃。饮畅人痛快，说醉言不讳。居人甘淡薄，那复羡荣贵。但知安粗粝，了不辨泾渭。年丰村疃乐，排忧岂无谓。抱衾坐终夕，无事启愤悱。清晨过邻舍，童孺见我畏。时艰赋敛重，租外有百费。徐徐亟开喻，喻极转歔欷。自来闻打门，如冒鼎镬沸。我游兴未尽，两眼渺万彙。邻翁意度真，爱我馈饔饩。北风吹沙暗，大地雪积未。我衰易成悲，肉战若刺蝟。何时洗纷争，海宇方吐气。","dynasty":"宋代","title":"泊黄家渡"}
{"author":"董嗣杲","content":"流民土著两纷纷，朝暮惟知射利勤。隔县小家多钓弋，近沙虚地少耕耘。望中红叶秋何极，直北黄云路不分。僻处绝无佳客过，酒边安得有新闻。","dynasty":"宋代","title":"富池镇上感怀"}
{"author":"董嗣杲","content":"我貌甚癯棘，极爱山林住。才说庐山去，不惮葺芒屦。郁怀得少解，动脚即健步。谁言多岌业，堂堂大驿路。万景山渺莽，旷游惬心慕。荒坊偶小憩，周览入薄暮。西隅壁灰净，半堵若缣素。方此欲题名，已触野僧怒。","dynasty":"宋代","title":"又过妙智寺后因赋"}
{"author":"董嗣杲","content":"銮铃遗响辇遗踪，万景曾经聚此中。寺宇有名基址散，君王无逸讌游空。桥昏柳浪龙舟雨，亭冷花光雉扇风。台沼已无春又老，万年枝上夕阳红。","dynasty":"宋代","title":"聚景园"}
{"author":"董嗣杲","content":"翠丝窣地裹晴绵，三月春空灞岸烟。四下叶蕃如吐雪，一随风起欲漫天。池心直作浮萍化，墄齿多将缺藓填。恨落夕阳亭榭晚，趁蜂趁蝶扑秋千。","dynasty":"宋代","title":"柳花"}
{"author":"董嗣杲","content":"晚来抱懒炙孤灯，临水禅楼独自登，鸟道草深云宛宛，鱼湖波定月澄澄。诗联呈佛方堪读，俗语污人不可应。归隐南峰峰下宅，纵谈今日岂无僧。","dynasty":"宋代","title":"寓富池双泉寺三首"}
{"author":"董嗣杲","content":"凄凄吹笛裂寒云，羁客难禁醒坐闻。声逐逝波流不断，月明吹老戌回军。","dynasty":"宋代","title":"闻笛"}
{"author":"董嗣杲","content":"岁华须鬓里，行色水云中。南径寒花在，西山落叶空。别怜今夜酒，歌续古人风。归隐东湖上，忘机狎钓翁。","dynasty":"宋代","title":"送徐性初归隆兴"}
{"author":"董嗣杲","content":"天地聚奇观，山林负隐名。月明僧影瘦，风定水声清。不觉忘身世，何须问死生。有诗难举似，真实避时英。","dynasty":"宋代","title":"东林寺晚步"}
{"author":"董嗣杲","content":"日出雪意消，云敛万山紫。水步发船人，相竞更填委。驰担苦多虞，买渡须谨始。向来受摧挫，至今失料理。溪南树阴开，沙上鸿声起。独行良辛苦，淹留叹行李。寘恨复怜生，归欤安坎止。奔程入湖城，渺茫东门水。","dynasty":"宋代","title":"四安乘舟上安吉州"}
{"author":"董嗣杲","content":"命逢元造厄，时使壮心违。淮海三年客，山林一布衣。有家惟母在，无犬寄书归。明日重阳醉，休辞上翠微。","dynasty":"宋代","title":"逢林舜举"}
{"author":"董嗣杲","content":"听泉聊解带，望塔谩驱车。山屋潜花犬，沙溪泛叶鱼。野僧朝自碓，牧子夜犹锄。风景浑生意，尘劳尽扫除。","dynasty":"宋代","title":"庐山中即事二首其二"}
{"author":"董嗣杲","content":"元龙减尽旧时豪，尚落湓江枕怒涛。月下听歌情浩荡，灯前支病发萧骚。少年偶负投机愧，今日徒工煮字劳。归兴已浓秋思壮，垂虹亭上问三高。","dynasty":"宋代","title":"秋凉怀归三首"}
{"author":"董嗣杲","content":"花埋叶底寓春先，便想烹云煮活泉。玉脸含羞匀晚艳，翠裾高曳掩秋妍。灵随雷雨争抽瑞，尖吐枪旗趱摘鲜。带雪莫知开又落，采须谁厌老蜂颠。","dynasty":"宋代","title":"茶花"}
{"author":"董嗣杲","content":"少年嗜吟如嗜蜜，诸公奇之有奇质。学荒志旷不自量，躐登将坛多所嫉。薄游六朝废兴处，远慨疆场分离日。江草江花幻缜密，下字如缚禅家律。吁嗟旧存无二三，侧近所取不偿失。因知嫉者岂轻易，敛尽浮华能就实。趣入空玄须正传，趣得于心暗如漆。搜剔造化鬼神凭，天孙云锦可织出。客寄多时转萧瑟，趁取风寒写旷逸。九江五峰金翠湿，风月悉归三寸笔。","dynasty":"宋代","title":"删旧稿感赋"}
{"author":"董嗣杲","content":"刚条簇簇陈蝇封，劲叶将零傲此冬。磬口种奇英可嚼，檀心香烈蒂初镕。根依阳地春风透，瓶倚晴窗日气浓。一样黄昏疏影处，悬知水月不相容。","dynasty":"宋代","title":"蜡梅花"}
{"author":"董嗣杲","content":"桐溪恩上人，留遗盈束纸。初疑龙蛇奋，不敢傲睨视。呜呼汶阳翁，父子传心旨。手泽落世间，枯尽几砚水。言言关世运，字字穷物理。悲风飒双鬓，涕泪挥不止。思超汉魏高，人可晋唐似。逸态出天然，凛若对英峙。此时吟啸者，趺荡何可比。卷舒手不停，光芒射桯几。下取防六丁，急寘空谷里。","dynasty":"宋代","title":"装伯弜周先生手泽"}
{"author":"董嗣杲","content":"饭时发雷江，倏已泊东流。南北两岸雪，荡此无根舟。远山失翠眉，近山生白头。冻极方徯晴，云冱含雨羞。尘境那得见，泛此如瀛洲。宿惊恍未定，醉疑此难留。落日漏微光，光暝无限愁。风厉万水立，舟子惟搔头。慷慨触潛抱，行止负隐忧。志士亦徒苦，俗竖多不侔。天公酿雪甚，八荒元气浮。无语坐舟尾，景与年俱遒。乱眼逐胜去，奔迸少自由。风烟下江异，髯边渍霜稠。馀樽侑登临，惜无水际楼。","dynasty":"宋代","title":"舟上感兴"}
{"author":"董嗣杲","content":"蒲节殊乡借楚夸，绕城社鼓不停挝。争歌神曲羞溪藻，遥送瘟船滚浪花。世上莫非儿戏事，江头无奈客思家。西湖今夜笙歌月，凉拥红莲灿落霞。","dynasty":"宋代","title":"江州重午二首"}
{"author":"董嗣杲","content":"蓬麻冒日气，舟过风递香。香气入晚秀，月色迷官塘。此时同载僧，眉上生毫光。心镜不待磨，一碧眩四方。遂此终夕安，推篷睇渺茫。凌晨泊北津，分手各自忙。追随游径山，奈何吏鞅妨。何时重聚首，叙我歌河梁。世缘苦聚散，人事多短长。兴言偶及尔，不觉耿中肠。薰风荡柳烟，吹面无多凉。晨曦晒屋裂，独恨冲尘黄。","dynasty":"宋代","title":"招铁镜明上人同舟入京"}
{"author":"董嗣杲","content":"屏心寒梦枕，屋角晓城钟。客子几多想，庐山千万峰。仙源云气叠，溪坂雨声重。杨柳西门外，禅人屡此逢。","dynasty":"宋代","title":"怀庐山"}
{"author":"董嗣杲","content":"登临慰两眼，不暇顾炎天。万顷大江水，枕压城郭边。沙际少渔鼓，岸曲纷商船。洪波沸赤日，碧树沈苍烟。行客迷古道，游尘眯嚣廛。伟哉乾坤秀，聚此楼观前。夕雨濯暑烦，便觉体欲仙。山光已滴滴，月色何娟娟。更深天宇净，灯火照管弦。归去抱凉睡，梦里嗟流年。","dynasty":"宋代","title":"登城楼"}
{"author":"董嗣杲","content":"宿雨初收湖水香，水边风月阑干长。幽情多驻古松里，旧梦几空春草塘。移竹栖鸾锺野趣，卷帘通燕怅年光。衰残谩自恋名酒，足弱体瘦谁扶将。","dynasty":"宋代","title":"过林静学湖庄"}
{"author":"董嗣杲","content":"一官坐渡头，事简多是閒。口口说庙灵，祭赛纷强顽。逐日享餕馀，赢得酡客颜。江风吹不散，借此资身孱。俸钱给不多，悔离禁卫班。妻子号寒饥，语下嗟间关。俊代尚迩遥，掷珓卜善还。随时了应酬，惟恨得酒悭。","dynasty":"宋代","title":"赠接泥渡下李巡检"}
{"author":"董嗣杲","content":"秋芜埋戌雨，暮荻卷壕风。御侮弓刀利，扬威鼓角雄。云连淮树暗，月透汉营空。捩柁资遐眺，兴衰自古同。","dynasty":"宋代","title":"舟泊蕲城下"}
{"author":"董嗣杲","content":"得子相慰忍袂分，还栖黄池朱子门。雪花著鬓久方湿，酒味裂肠空自温。欲问笛起市楼破，不知井通河水浑。冻尘难浣见谁说，蜗角蝇头争噬吞。","dynasty":"宋代","title":"黄池客楼"}
{"author":"董嗣杲","content":"舣舟黄家沙，寻酒聊自慰。麦田袅露梢，果林饱霜味。江色射逃屋，灯焰爥断纬。徘徊强展眺，清风袭肠胃。饮畅人痛快，说醉言不讳。居人甘淡薄，那复羡荣贵。但知安粗粝，了不辨泾渭。年丰村疃乐，排忧岂无谓。抱衾坐终夕，无事启愤悱。清晨过邻舍，童孺见我畏。时艰赋敛重，租外有百费。徐徐亟开喻，喻极转歔欷。自来闻打门，如冒鼎镬沸。我游兴未尽，两眼渺万彙。邻翁意度真，爱我馈饔饩。北风吹沙暗，大地雪积未。我衰易成悲，肉战若刺蝟。何时洗纷争，海宇方吐气。","dynasty":"宋代","title":"泊黄家渡"}
{"author":"董嗣杲","content":"汎秋入禾乡，钝舟无期程。西风吹官河，其壤惟新城。云围畎亩遍，星零聚落盈。前畈出顽犷，有可敌无勍。梵坊名能仁，所向乖幽情。房房市药富，涤面尘不婴。习俗困促迫，意度无专征。市沽更漓甚，不堪客子倾。偕行得佳士，共此秋榻清。未晚急掩扉，屡贻暴客惊。","dynasty":"宋代","title":"宿嘉兴新城市"}
{"author":"董嗣杲","content":"江花迷望望，霜叶落纷纷。翠嶂明分烧，沧江远载云。聚舟应弭侮，营屋又屯军。欲遂平戎捷，须将旧砚焚。","dynasty":"宋代","title":"富池晚兴"}
{"author":"董嗣杲","content":"病身尚蛰灌婴城，归梦长悬醒复成。衰鬓褵褷搀鹤瘦，安书隔阔见鸿惊。山遥晴有侵檐色，树秃秋地撼野声。只欲养疴求退静，栖迟泉石适归情。","dynasty":"宋代","title":"江城怀隐"}
{"author":"董嗣杲","content":"咸平曾有募缘僧，遍走街坊负叔称。定力一坚无外想，窣波七极可中兴。愚夫春日烧冥{上竹下奄}，道者昏时炙梵灯。只怪青龙行雨过，烟云偏护最高层。","dynasty":"宋代","title":"保叔塔"}
{"author":"董嗣杲","content":"閒抛南峰云，狂泛西江苇。眠食思故栖，吹灯任山鬼。","dynasty":"宋代","title":"乍归信笔写兴二首"}
{"author":"董嗣杲","content":"才去还回似不情，萧然两耳乱泉声。衣巾染得江岚透，谁道山人骨亦清。","dynasty":"宋代","title":"白庐山归城赋四首"}
{"author":"董嗣杲","content":"轻化细细复猗猗，何止青荧秀两枝。万顷雪光抽夏日，一天翠浪弄秋时。暖风覆野看摇燕，晨气笼晴想韵鹂。有实可祈催食麨，昼长村疃不攒眉。","dynasty":"宋代","title":"麦花"}
{"author":"董嗣杲","content":"扁舟冒冷雨，初出安定门。天开水墨图，浓淡迷湖村。渔板閧白昼，庙钟撞黄昏。客船行虚明，天净水不浑。向行数十程，万愁谁与论。去家幸已近，方信萍无根。湖歌发夜分，欸乃惊梦魂。江行两月馀，不负惟酒樽。","dynasty":"宋代","title":"舟出西门"}
{"author":"董嗣杲","content":"春云冷压渡头槎，春色晴翻浦际沙。并浴鵁鶄依水柳，成围蝴蝶舞江花。富池军额无全籍，治邑农功有几家。指日并驰天路去，莫挥客泪苦悲笳。","dynasty":"宋代","title":"过富池水军寨统辖姚子雄公廨略栖迟且有约同"}
{"author":"董嗣杲","content":"列仙始自许箕公，上国尊贤典礼隆。三十九人裁信史，百千万祀纪清风。衣冠文物流传盛，花柳亭台曲折通。镜水在先祠越隐，如今彼此可称雄。","dynasty":"宋代","title":"先贤祠"}
{"author":"董嗣杲","content":"种接他枝宿土乾，花开抵得北风寒。蛹须负雪疑蜂蛰，毛叶粘霜若蝟攒。蕤破极冬悬蜡蒂，果收初夏摘金丸。冻香便觉饴如蜜，树掩卢村月色宽。","dynasty":"宋代","title":"枇杷花"}
{"author":"董嗣杲","content":"枝干无皮痒有身，朱房翠户演精神。星垣光射开花地，纶阁香侵视草臣。肘肘紫蕤飞烈日，心心黄粟舞晴尘。何从借取麻姑爪，莫厌爬搔此树频。","dynasty":"宋代","title":"紫微花"}
{"author":"董嗣杲","content":"秋堂初霁短檠凉，堂外风帘减旧香。萤火正流孤溆焰，閒来坐觉二更长。","dynasty":"宋代","title":"秋夜"}
{"author":"董嗣杲","content":"蒙茸紫结秀蕤明，远讶霞铺彩凤轻。碎影照溪羞晚悴，烂香蔓壑藉春荣。蔓如谀佞依权势，色比空华易死生。花落水流儴沈约，至今故宅号馀英。","dynasty":"宋代","title":"藤花"}
{"author":"董嗣杲","content":"望极湖变幻奇秒，万千光景自纷披。妙分西子争妍态，绝想东坡得句时。柳径曲埋兜率寺，花阴直接放生池。内官爱展亭台去，尽付年华与酒戾。","dynasty":"宋代","title":"总宜园"}
{"author":"董嗣杲","content":"夏初曾历此，信宿强舍去。及其还城中，旅琐若羁驭。凉秋复过时，又坐题诗处。黄冠苦相佞，往往多过誉。且谓笔力遒，真得鬼神助。但将虚名污不具实眼觑。顾予欲栖止，未有抛茅据。难忘整屐游，赢得寘浮虑。地旷寘仙源，野步岂宜遽。且须穷嵌岩，何在事啖茹。只酌神泉清，垢净不待滤。拨云峰下石，晚霁且箕踞。","dynasty":"宋代","title":"重游清虚庵"}
{"author":"董嗣杲","content":"归栖藉知旧，相视绝秦越。无言叹生浮，尘鞅磨岁月。数时苦驰鹜，百计学休歇。芒鞋起庐峰，掀泥挑笋蕨。","dynasty":"宋代","title":"早泊江城三首"}
{"author":"董嗣杲","content":"山童携竹杖，支我步城头。东风扑酒香，吹醒殊乡愁。江波荡太阳，万顷金色浮。土人不识此，我可专春游。","dynasty":"宋代","title":"春游"}
{"author":"董嗣杲","content":"閒抛南峰云，狂汎西江苇。眠食思故栖，吹灯任山鬼。","dynasty":"宋代","title":"乍归信笔写兴二首其一"}
{"author":"董嗣杲","content":"素质盈盈绿盖张，肯同媚眼醉斜阳。俨然玉井风姿异，无此冰壶月色香。天地一空谁染着，水云十里自清凉。东林结社流芳处，还有池亭傍上方。","dynasty":"宋代","title":"白莲花"}
{"author":"董嗣杲","content":"蒙葺紫结秀蕤明，远讶霞铺彩凤轻。碎影照溪羞晚悴，烂香蔓壑藉春荣。蔓如谀佞依权势，色比空华易死生。花落水流儴沈约，至今故客号馀英。","dynasty":"宋代","title":"藤花"}
{"author":"董嗣杲","content":"吟穷荒此地，静极省吾生。秋老肠丝断，江空月魄明。松檐嗔鸟聚，竹榻梦僧清。别后苍颜改，初逢慨暑程。","dynasty":"宋代","title":"寄璹秋岩"}
{"author":"董嗣杲","content":"方响琵琶借当家，十三弦上雁行斜。雨筵合出残春曲，愁扫屏风满地花。","dynasty":"宋代","title":"夜宴赠筝妓"}
{"author":"董嗣杲","content":"碧树前林合，黄云百里迷。月高溪水定，风逆漏签低。列宿来花邑，凉秋入菊畦。比闾回善誉，招得颂声齐。","dynasty":"宋代","title":"和楼恪斋自述"}
{"author":"董嗣杲","content":"鄂侯遗部曲，多岁此为农。茅店罢残暑，松峦出乱钟。溪流分别坞，晚色失前峰。去去遗仙迹，苍云几万重。","dynasty":"宋代","title":"过岳家市"}
{"author":"董嗣杲","content":"海上采珠人，惟视夜光吐。携持以为珍，美价重合浦。异哉足照乘，殷勤献明主。远物奈不宝，弃之犹粪土。","dynasty":"宋代","title":"拟古"}
{"author":"董嗣杲","content":"河汉金气老，海月光陆离。蟋蟀鸣我床，声声有馀悲。美人天之涯，言旋杳无期。西风吹脱叶，抚时伤所思。","dynasty":"宋代","title":"拟古其二"}
{"author":"董嗣杲","content":"上城聚落界西东，业在浇畦夺化工。接死作生滋夜雨，变红为白借春风。几家衣食花姿异，两岸池地势同。病叟扶锄锄晚照，前身莫是橐驼翁。","dynasty":"宋代","title":"东西马塍"}
{"author":"董嗣杲","content":"山童携竹杖，支我步城头。东风扑酒香，吹醒殊乡愁。江波荡太阳，万顷金色浮。土人不识此，我可专春游。","dynasty":"宋代","title":"春游其一"}
{"author":"董嗣杲","content":"依违春梦破，悲壮晓鸡鸣。旅舍邻淮士，家书附递兵。东风吹浦树，落月下江城。办取游山具，天池听水声。","dynasty":"宋代","title":"客中拟游庐山"}
{"author":"董嗣杲","content":"才去还回似不情，萧然两耳乱泉声。衣巾染得江岚透，谁道山人骨亦清。","dynasty":"宋代","title":"白庐山归城赋四首"}
{"author":"董嗣杲","content":"矮丛平剪海霞鲜，乱撒东风紫锦钱。露沈翠抽春节嫩，烟枰绣蹙绛绡圆。土阶晔晔摇芳泽，山舍英英吐秀妍。秋色易花谁得见，何时容得麝香眠。","dynasty":"宋代","title":"石竹花"}
{"author":"董嗣杲","content":"柳条金嫩不胜鸦，青粉墙边道蕴家。燕子不来春寂寞，小窗和雨梦梨花。","dynasty":"宋代","title":"记仙女三绝"}
{"author":"董嗣杲","content":"海色连云气，登临晚不同。越山齐北斗，秦树起西风。灯火官桥暗，笙歌店市空。小楼无梦里，谁此种梧桐。","dynasty":"宋代","title":"越上"}
{"author":"董嗣杲","content":"阑槛倚云汉，身疑出上方。乾坤一指顾，吴越两消亡。海接空江白，山分落日黄。伍胥遗恨在，秋草隔沙长。","dynasty":"宋代","title":"登六和塔"}
{"author":"董嗣杲","content":"西郭江头坐午前，春汀裂笛出商船。才晴旅舍湔裙雨，未晚军营发爨烟。泥饮自知人共厌，思归相视眼徒穿。征亭逢著田间老，又说今朝损额钱。","dynasty":"宋代","title":"江州税亭清坐"}
{"author":"董嗣杲","content":"秋林不可寄，九月已寒风。鸿雁云呼远，蝇蚊雨洗空。篱花荒正色，岸蓼卧枯丛。别浦栖渔隐，何期共短篷。","dynasty":"宋代","title":"江墅秋晚"}
{"author":"董嗣杲","content":"得子相慰忍袂分，还栖黄池朱子门。雪花著鬓久方湿，酒味裂肠空自温。欲问笛起市楼破，不知井通河水浑。冻尘难浣见谁说，蜗角蝇头争噬吞。","dynasty":"宋代","title":"黄池客楼"}
{"author":"董嗣杲","content":"买鱼缕银鲙，鲙细供春醉。醉立海棠风，看山负惭愧。万事可离踪，白发不容伪。我屋枕乾溪，日揖南峰翠。","dynasty":"宋代","title":"春游其四"}
{"author":"董嗣杲","content":"龙宫蕴特异，精祷通万灵。昭著二百年，锡封专朝廷。去年偕宰公，投诚涕欲零。驱车入松扉，雨势如建瓴。仰高迓灵盼，云敛不暂停。烟沉瀑声凉，分坐瀑外亭。从兹感佑助，争谓胸百铭。治任亦已速，洁谢资芳馨。缄素展真忱，要终寄冥冥。愿恢溥济功，致此百里宁。夜披东堂集，孤灯炯深青。朗诵神之聪，壁落山鬼听。","dynasty":"宋代","title":"洁牲谢响应龙庙予不及往"}
{"author":"董嗣杲","content":"俗务脱始轻，病体自然愈。今朝泊船早，消摇大江浒。前林青芒回，众芳锦唇吐。庐山知几峰，閒背晓星数。","dynasty":"宋代","title":"早泊江城三首其一"}
{"author":"董嗣杲","content":"凄凄吹笛裂寒云，羁客难禁醒坐闻。声逐逝波流不断，月明吹老戌回军。","dynasty":"宋代","title":"闻笛"}
{"author":"董嗣杲","content":"寒劲滋烟浪，根浮蹈雪霜。同舟谙楚俗，空橐返吴乡。聚散羁情远，行藏话柄长。骤逢接言笑，直觉背时妆。","dynasty":"宋代","title":"安丰朱一夔同舟"}
{"author":"董嗣杲","content":"吟穷荒此地，静极省吾生。秋老肠丝断，江空月魄明。松檐嗔鸟聚，竹榻梦僧清。别后苍颜改，初逢慨暑程。","dynasty":"宋代","title":"寄璹秋岩"}
{"author":"董嗣杲","content":"一道香沟压郭西，粉墙低护石阶危。短碑数尺镌何字，清泰三年凿此池。桥市浣衣无空处，庙门卖卜有灵时。碧桃自趁东流水，暗老春光水不知。","dynasty":"宋代","title":"涌金池"}
{"author":"董嗣杲","content":"名花袅袅草纖纖，台榭随幽邃胜添。十样结亭环水树，一碑述记卧风檐。梅关桥落停{槴邑换睘}钥，射圃楼空失垛帘。向日相传谁学吠，村庄毕竟出沽帘。","dynasty":"宋代","title":"胜景园"}
{"author":"董嗣杲","content":"上城聚落界西东，业在浇畦夺化工。接死作生滋夜雨，变红为白借春风。几家衣食花姿异，两岸池地势同。病叟扶锄锄晚照，前身莫是橐驼翁。","dynasty":"宋代","title":"东西马塍"}
{"author":"董嗣杲","content":"瘦叶浮根傍柳矶，水天秋色夕阳时。晶晶红染累垂糁，袅袅凉摇软弱枝。挼汗自能为酒母，托名谁制作风宜。花开只熨渔翁眼，可奈渔翁醉不知。","dynasty":"宋代","title":"蓼花"}
{"author":"董嗣杲","content":"内官园邃傍斋宫，杨柳堤南翠几重。四面堂虚凌上界，五层塔近压中峰。径连湖水行幽草，廊接风亭卧偃松。邻岸御舟空望幸，深坊长日锁飞龙。","dynasty":"宋代","title":"甘园"}
{"author":"董嗣杲","content":"谁楼罢传角，将启东方明。我欲披野衣，西出湓江城。整屐休迟回，径作匡庐行。是时凉云阁，茅屋鸡互鸣。萧萧篱落破，已递机杼声。沿回且多趣，仰睇山峥嵘。湛露著草木，秋色何光荣。云树漏初曦，小立伤前程。岩翁乐高褰，因知跋涉情。盘兹翠阁深，自照泉影清。听猿步荒寂，乳窦百怪呈。屏障互隐见，松竹相回萦。兼怀知己多，此际莫合并。萝阴匝道周，野卉难辨名。聊从兰若留，危阑压飞甍。丘垅入怅望，牛羊践榛荆。人生如浮沤，失壮良可惊。及时不济胜，老去怀不平。瞭然看山眼，山意争邀迎。穷崖由此探，大笑长江横。","dynasty":"宋代","title":"晓出西门问程庐山回怀云翁"}
{"author":"董嗣杲","content":"下江逢好春，入城赏新霁。千花春有机，四望天无际。老篙不语还，晦迹得少憇。登览且穷探，岂顾跋涉滞。","dynasty":"宋代","title":"早泊江城三首"}
{"author":"董嗣杲","content":"剩浪淮南接，疏篷岸北留。联镳入荒市，扶杖涉虚洲。有侣同寻醉，无歌可遣愁。风花犹未息，却望隔江舟。","dynasty":"宋代","title":"曹家沙阻风与朱一夔步入庐江县"}
{"author":"董嗣杲","content":"横陈翠葆列烟屏，联步苍林想典刑。二老相分龙井岭，一时如过虎溪亭。风搜贴石业篁碧，雨剥题名晕藓青。更有涧流朝暮落，此僧不厌客来听。","dynasty":"宋代","title":"风篁岭"}
{"author":"董嗣杲","content":"清啸谷音答，閒眠松阴便。山林微暑退，钟鼓远风传。足茧忧羸仆，身轻羡散仙。乍暄思午盥，喜际石根泉。","dynasty":"宋代","title":"冷翠谷看瀑二首"}
{"author":"董嗣杲","content":"乱山蔽天尽，丛涧绕山流。茅屋冷欲压，今日方中秋。","dynasty":"宋代","title":"冷翠谷口占"}
{"author":"董嗣杲","content":"谷深谁吟诗，吟惹白猿听。万景虚空生，风微涧光定。","dynasty":"宋代","title":"冷翠谷口占"}
{"author":"董嗣杲","content":"我来寻幽奇，破屋枕木末。向阳窗不关，川僧补直裰。","dynasty":"宋代","title":"冷翠谷口占"}
{"author":"董嗣杲","content":"苍童负诗箧，百钱挂杖头。何当倩画手，画我庐山游。","dynasty":"宋代","title":"冷翠谷口占"}
{"author":"董嗣杲","content":"小朵峰前玉镜寒，几回倚杖听潺湲。箕公饮涧非凡水，慧理呼猿是此山。亭角静依金刹古，树身凉卧石阑閒。无因可洗人间热，时御清风照影还。","dynasty":"宋代","title":"冷泉亭"}
{"author":"董嗣杲","content":"办取看花沽酒钱，素肌娇怯冷笼烟。愁遗弟子离园日，泪尽宫妃过驿年。缟夜露零啼恨湿，扶春雪压洗妆妍。秋千院落清明近，绝艳能期月黑天。","dynasty":"宋代","title":"梨花"}
{"author":"董嗣杲","content":"悠悠漾漾泛烟篷，两耳听彻江声空。水步涉历休折柳，晴宵又泊湋源口。何待月上淮山头，黄昏更好寻泊休。红糟酿鱼可荐酒，剧饮谁能尽五斗。斗斜月出夜已分，江声人语寂无闻。惜无苏仙共此快，独自吹箫离巡砦。","dynasty":"宋代","title":"离湋源口即事"}
{"author":"董嗣杲","content":"头上同云密布饶，湓江门外揖华镳。舟穿苦竹黄芦去，帽任回风急雪飘。踪迹几年怀玉石，江山一夜变琼瑶。旁人莫讶吟穷返，慷慨殊胜过灞桥。","dynasty":"宋代","title":"离江城遇雪"}
{"author":"董嗣杲","content":"宜繁宜远九标新，花露能仙雨点频。传姓老聃因指树，过门方朔验呼人。苇绡缟月明偷夜，练帨当风静撚春。实荐冰盆传种去，莫教鑽破核中仁。","dynasty":"宋代","title":"李花二首"}
{"author":"董嗣杲","content":"岌嶪愁城不可攻，三年心事入秋空。虚名已出诸公右，往事都归一笑中。植杖耘田思北墅，补炉煮药老西风。临归自照凉池影，不与初来面目同。","dynasty":"宋代","title":"思隐二首其一"}
{"author":"董嗣杲","content":"漪岚堂下野芳晴，杨柳枝头歇雨声。笑逐游人城外去，沙洲沽酒做清明。","dynasty":"宋代","title":"寒食日偶出"}
{"author":"董嗣杲","content":"风顺掠口岸，直觉市声沸。转瞬西门高，晚色羃江气。醉诵琵琶行，寄兴岂无谓。撼摇黄芦津，谁知此风味。","dynasty":"宋代","title":"舟上晚望庾楼"}
{"author":"董嗣杲","content":"笑携琴册上崑崙，分坐溪头藓石根。崖树有霜飞老叶，野泉无雨落秋痕。几番閒借樵人屐，何许追寻隐者门。多种杏花依此住，要知董奉得仍孙。","dynasty":"宋代","title":"冷翠阁与秋岩同赋"}
{"author":"董嗣杲","content":"浪儿重规利，半世家如寄。千金得美人，长向船窗醉。","dynasty":"宋代","title":"估客谣二首"}
{"author":"董嗣杲","content":"风窗停暑雨，竹簟展寒波。酒醒乾坤小，林昏鸟誉多。凉堂喧管钥，秋戌淬弓戈。殊感征行苦，悲蛩咽楚莎。","dynasty":"宋代","title":"雨窗夜感"}
{"author":"董嗣杲","content":"劲条馥卉冒仙荄，殿取东皇艳杏开。茜瓣吐须凝露态，白英粘萼晕春腮。自知此树无人指，谁问他蹊有种栽。插取瓦瓶聊补空，不期粗俗误蜂来。","dynasty":"宋代","title":"郁李子花"}
{"author":"董嗣杲","content":"天机雪锦织鲛绡，艳朵亭亭倚画桥。无垢自全君子洁，有姿谁想六郎娇。翠房分菂莲须褪，玉藕抽丝暑叶摇。花里不妨呼净友，采香须棹月明桡。","dynasty":"宋代","title":"荷花"}
{"author":"董嗣杲","content":"蒲节殊乡借楚誇，绕城社鼓不停挝。争歌神曲羞溪藻，遥送瘟船滚浪花。世上莫非儿戏事，江头无奈客思家。西湖今夜笙歌月，凉拥红莲灿落霞。","dynasty":"宋代","title":"江州重午二首其二"}
{"author":"董嗣杲","content":"山中有流泉，洗耳今无人。树队互蒙密，鸟语交昏晨。谁能观大运，达此秋与春。生意自尔蕃，叶叶分光新。藤蔓附女萝，兰茝披荒榛。兴言混栖托，随迹安可伸。悲哉倦游子，感寓徒酸辛。荣枯了不计，老大将迫身。潸然眼中泪，堕此衣上尘。所耽轩裳故，殊失烟霞亲。","dynasty":"宋代","title":"古意"}
{"author":"董嗣杲","content":"上江落水渺莽中，入军遡水曲折通。此镇巧当两汊路，每日饱看千帆风。客知鼓棹白日急，人伤对镜玄发空。荒寒殊甚只自笑，悲声绕井馀枯桐。","dynasty":"宋代","title":"富池江上荡舟游望二首"}
{"author":"董嗣杲","content":"沽来官亭酒，艳流胜琥珀。高歌大江上，聊以信所适。借舟喜逢君，春沙涵润泽。傍沙得鲜鮰，过似河鲀白。斫鱠搜姜椒。食枯鄙肴核。浮阳下峰迅，晚风撼渔碛。深洲卸帆处，闻角易丧魄。津吏量水痕，两夜长三尺。","dynasty":"宋代","title":"浔阳馆边泛小舟夷犹沙浦中遇翟伟大舟过"}
{"author":"董嗣杲","content":"牢系扁舟在树根，依然风物晋时村。几年思采东篱菊，此际狂倾北海樽。野鹤离群翔碧落，江鸿排字入黄昏。有人若学渊明隐，五柳萧疏静掩门。","dynasty":"宋代","title":"九日留彭泽"}
{"author":"董嗣杲","content":"湖曲春风正禁烟，试茶味此石间泉。坡仙忽忆黄州梦，潛老初拈智果禅。几客醉游三月里，一联诗兆七年前。题梁妙墨如新染，合与云崖浅井传。","dynasty":"宋代","title":"参寥泉"}
{"author":"董嗣杲","content":"得酒终日醉，都忘醒后愁。往来狂走马，直过皖山头。","dynasty":"宋代","title":"江上晚眺"}
{"author":"董嗣杲","content":"望穷破寺楼，趁月沙岸泊。更深河汉淡，砧杵出篱落。凄然不得睡，俄顷风作恶。遥程已不计，心胆尚陨获。移舟傍深缆，稳借今宵托。不须叹邅回，所苦在离索。知身寄何处，只得呼樽酌。波涛晓方定，掀篷卸空橐。托目祠宇新，榱桷灿丹垩。共指甘王灵，古墓出林薄。","dynasty":"宋代","title":"夜泊富池"}
{"author":"董嗣杲","content":"岌嶪愁城不可攻，三年心事入秋空。虚名已出诸公右，往事都归一笑中。植杖耘田思北墅，补炉煮药老西风。临归自照凉池影，不与初来面目同。","dynasty":"宋代","title":"思隐二首其一"}
{"author":"董嗣杲","content":"州县间关老调官，青衫敝尽只儒酴。玉堂学士思求代，珍重春风在笔端。","dynasty":"宋代","title":"逢曹子敬知录三首"}
{"author":"董嗣杲","content":"种接他枝宿土乾，花开抵得北风寒。蛹须负雪疑蜂蛰，毛叶粘霜若蝟攒。蕤破极冬悬蜡蒂，果收初夏摘金丸。冻香便觉饴如蜜，树掩卢村月色宽。","dynasty":"宋代","title":"枇杷花"}
{"author":"董嗣杲","content":"前生修行来，见山入骨贪。自昔盛缁流，无处无精蓝。大风起江头，吹我菊帽簪。景物日自殊，登顿我所甘。青红夕阳光，隐约埋空岚。矮松冷尘屋，暗灯明破龛。好月亦爱人，离云印寒潭。诗壁不待题，禅偈不在谈。还须蜕浮尘，投林结莎庵。平安火一烽，愁可宽江南。","dynasty":"宋代","title":"游盘塘山后废寺"}
{"author":"董嗣杲","content":"殊乡寒食亦风柔，桃李在香掩燕楼。周子墓头谁拜扫，岳家园里自嬉游。云连阃节旌旗暗，水泛商船鼓笛浮。江国日长饶客思，不知何事阻归谋。","dynasty":"宋代","title":"江州寒食"}
{"author":"董嗣杲","content":"拜章坛下桂花清，客子看山眼更醒。万竹梳风凉透碧，乱峰收雨晓争青。城中佳客还相忆，月下幽泉政好听。谁肯结茅邻远社，白家犹有旧池亭。","dynasty":"宋代","title":"留兴国宫怀城中友人"}
{"author":"董嗣杲","content":"歌傅制锦久，乐得袖琴过。浙客量盐少，淮商贩药多。随灯游晚市，沽酒隔昏河。才见江豚起，东风又碧波。","dynasty":"宋代","title":"送刘汉老过芜湖"}
{"author":"董嗣杲","content":"竹色松阴翠浪浮，春风吹落涧声幽。古亭当路空凉透，溪水循盘散漫流。茧纸叙诗年几换，羽觞传酒禊重修。晴岚四掩鸣琴杳，如在稽山道上游。","dynasty":"宋代","title":"曲水亭"}
{"author":"董嗣杲","content":"我滞湓城每自怜，相逢相倚杖头钱。盍簪愁想年穷夜，览镜羞称壮士年。萱草满阶堪寿母，梅花绕屋可名仙。近家何往非安地，又买槃塘对岸船。","dynasty":"宋代","title":"李勉之摄广济尉"}
{"author":"董嗣杲","content":"市邑新荆棘，风沙旧路岐。重添多少恨，可想战争时。蟒气缠荒塔，萤光出废池。纖纖城角草，应是得春迟。","dynasty":"宋代","title":"过安庆旧城"}
{"author":"董嗣杲","content":"繁蕊粘条簇茜尘，挨墙傍壁烁荒榛。风传兄弟知何乐，雨喷精神老此春。眼底叶窗枝有艳，根头花盛树无身。野草芳若省枯易，肯厌游蜂来蜜频。","dynasty":"宋代","title":"紫荆花"}
{"author":"董嗣杲","content":"五极浮屠透泬寥，黄皮园上梵坊遥。当时雷就家曾弃，前代皇妃迹已销。铃带水风传古衕，灯分山月照长桥。根基自广云层减，拥肿难供画笔描。","dynasty":"宋代","title":"雷峰"}
{"author":"董嗣杲","content":"官治寄栖冷，僧楼凝望遥。江山延客眼，风雨聚秋宵。荐酒蒸淮枣，烹鱼糁汉椒。莫能谙食味，心迹转寥寥。","dynasty":"宋代","title":"独客二首其二"}
{"author":"董嗣杲","content":"寂寞邮亭紫翠中，有怀不得远相从。渡头几发东西棹，西角长鸣上下钟。江晚燕鸿秋信杳，野凉桑枣绿阴重。天空水阔云查断，收拾新诗寄兴浓。","dynasty":"宋代","title":"寄湖口张监渡"}
{"author":"董嗣杲","content":"咸平曾有募缘僧，遍走街坊负叔称。定力一坚无外想，窣波七极可中兴。愚夫春日烧冥{上竹下奄}，道者昏时炙梵灯。只怪青龙行雨过，烟云偏护最高层。","dynasty":"宋代","title":"保叔塔"}
{"author":"董嗣杲","content":"破舆不忍登，恐负看山眼。遥程入荒夐，栈道践𡾰嵼。蹇载亦徒劳，登顿资笑莞。气馁不足苏，只得仰酒盏。暂免极寒侵，围春想歌板。何当位经纶，尽把凹凸刬。","dynasty":"宋代","title":"银树道上客怀其二"}
{"author":"董嗣杲","content":"断陇横溪出酒旗，乘疲小憩晚阴时。幽林合翠痕痕净，远瀑飞琼派派奇。水迥起风传鹳垤，村荒入夕见鸡埘。竹间谁拂农家壁，觅写如今夜醉诗。","dynasty":"宋代","title":"入庐山"}
{"author":"董嗣杲","content":"求佚徒将意揣摩，临高又惜岁蹉跎。隔江山秃秋烟空，入树风号夜浪多。童子得钱思远引，邻翁借酒强高歌。谩传客路饶孤笛，若老山村只短蓑。","dynasty":"宋代","title":"富池寓怀"}
{"author":"董嗣杲","content":"南有屏山掩翠扉，齐云亭子漫寻基。雨淋米老琴台字，火烈温公易卦碑。回首金鱼谁抚槛，销魂白骨自污池。春风不管游人老，愁落朝昏戌鼓悲。","dynasty":"宋代","title":"南屏山"}
{"author":"董嗣杲","content":"閒中望庐阜，棱层翠如栉。所恨身重累，莫学飞举术。远眺晓云障，横截山半出。其下瞰苍流，其上烁红日。奇谲千万状，云行自徐疾。江风忽西吹，云气转头失。","dynasty":"宋代","title":"寓江州分司衙随笔五首"}
{"author":"董嗣杲","content":"此树开花簌簌黄，秋蝉鸣破雨馀凉。发回七袠仙人黑，心落三年举子忙。肯信植庭能根叶，谁知列树自成行。云屯暗掩宫阴老，蜜糁龙池凤沼香。","dynasty":"宋代","title":"槐花"}
{"author":"董嗣杲","content":"方响琵琶借当家，十三弦上雁行斜。雨筵合出残春曲，愁扫屏风满地花。","dynasty":"宋代","title":"夜宴赠筝妓"}
{"author":"董嗣杲","content":"复添三叹处，回泊四安时。野市人言犷，官坊酒味醨。聚船要价重，涤釜待粮迟。客况那通遣，终身厌路岐。","dynasty":"宋代","title":"四安舟上"}
{"author":"董嗣杲","content":"前忧将尽捐，后虑方觉夥。举动必有碍，侧近类鳖跛。但知就酸吟，不悔为计左。秋令向老去，甘困樊笼锁。愁境畏风波，慵捩秋江柁。四顾无可寻，白日醉白堕。","dynasty":"宋代","title":"寓江州分司衙随笔五首"}
{"author":"董嗣杲","content":"下江逢好春，入城赏新霁。千花春有机，四望天无际。老篙不语还，晦迹得少憇。登览且穷探，岂顾跋涉滞。","dynasty":"宋代","title":"早泊江城三首"}
{"author":"董嗣杲","content":"枯株独寿忆双栖，谁想天嘉蓊郁时。坡老诗成无继笔，阜陵书此有遗碑。日摇槎影龙蛇断，雪缀花痕鸟雀疑。化日可期人莫讶，柏堂不复辨荒基。","dynasty":"宋代","title":"陈朝柏"}
{"author":"董嗣杲","content":"梅港绝梅根，渺莽芦与荻。芦荻摇北风，正逢霜雪激。岸津只两家，泥草落四壁。何人舟欲进，想惧少遮羃。我舟强来依，无故此涉历。所嗟浮寄人，见舟甚仇敌。其说自和易，举柱累梳剔。舟子自高骞，呼月吹短笛。同行更迂旷，索瓶倒馀沥。浑忘值危途，去住尚怵惕。胆消羁思苦，此际谁拯溺。悭囊纵有金，斗升何处糴。","dynasty":"宋代","title":"梅根港欲泊不泊其况可想"}
{"author":"董嗣杲","content":"日落乌雀下，笛声起谯楼。舟泊倦欹枕，枕此秋江头。寸心积万思，浪寄非久留。斩新雉堞壮，环堑柳影稠。城中酒旗飞，窃窕吴姬讴。风传何凄然，抑扬邈难俦。往时委黄茅，今此开青油。香凝燕寝晓，喜见鸿集秋。矶月照客衣，苦触听砧愁。夜深不敢语，我吟月解不。月落不旋踵，云过江声浮。逗晓入城步，将诗扣郡侯。","dynasty":"宋代","title":"泊蕲州城下晚思"}
{"author":"董嗣杲","content":"莫问南漪与玉壶，杜鹃还更试花无。坡仙一顾吟空老，地主频更景不殊。船出断桥春溆远，钟传萧寺晚楼孤。山明水秀轩扉敞，落日渔歌过里湖。","dynasty":"宋代","title":"玉壶园"}
{"author":"董嗣杲","content":"西原阴接树，东浦暝沉篱。月落溪沙走，星飞岸柳移。鲜萤萦浅草，幽鸟择深枝。背水中宵坐，愁多病莫支。","dynasty":"宋代","title":"夜坐"}
{"author":"董嗣杲","content":"望穷破寺楼，趁月沙岸泊。更深河汉淡，砧杵出篱落。凄然不得睡，俄顷风作恶。遥程已不计，心胆尚陨获。移舟傍深缆，稳借今宵托。不须叹邅回，所苦在离索。知身寄何处，只得呼樽酌。波涛晓方定，掀篷卸空橐。托目祠宇新，榱桷灿丹垩。共指甘王灵，古墓出林薄。","dynasty":"宋代","title":"夜泊富池"}
{"author":"董嗣杲","content":"仿佛戎葵劲且柔，托名日及叹生浮。苦怜相态无多艳，空缀郊原度一秋。红澡暮零篱□上，翠深凉过屋山头。风英掩映枯茅把，勾引行人觅酒流。","dynasty":"宋代","title":"槿花"}
{"author":"董嗣杲","content":"日出雪意消，云敛万山紫。水步发船人，相竞更填委。驰担苦多虞，买渡须谨始。向来受摧挫，至今失料理。溪南树阴开，沙上鸿声起。独行良辛苦，淹留叹行李。寘恨复怜生，归欤安坎止。奔程入湖城，渺茫东门水。","dynasty":"宋代","title":"四安乘舟上安吉州"}
{"author":"董嗣杲","content":"银林驿路雪离披，行迹茫茫自苦悲。不忍早梅经细雨，却欣折竹压枯篱。身嫌出陆肩舆破，足涉沿溪口岸迟。荒店无人尘满釜，岂堪独力任晨炊。","dynasty":"宋代","title":"银树道上"}
{"author":"董嗣杲","content":"席地莫禁流汗体，阴阴竹树埋虚堂。夜分几传逡巡酒，暑甚一沃沆瀣浆。不听哀弦知兴逸，才舒清簟觉心凉。青瓜碧李凝冰齿，万萼南花吹湿香。","dynasty":"宋代","title":"暑中宴张穆父第"}
{"author":"董嗣杲","content":"舟车江郭隘，钟鼓梵祠遥。古驲停羁客，深林出晚樵。鹰呼风立至，鸦竄雪垂飘。市价招商急，残冬未寂寥。","dynasty":"宋代","title":"出西城"}
{"author":"董嗣杲","content":"读书无灵时易过，剩得此身寄寒饿。浮议徒然强雌黄，孤生已拚蚁旋磨。江湖说诗在处多，字不堪煮诗奈何。不若将军氈帐醉，儿郎帐里传羌歌。归寻种秫安愚分，微名微利天所靳。长沮桀溺隐者欤，耦耕曾答仲由问。浊世悲欢无歇时，公事不了归痴儿。胸蟠今古何足恃，得醉且醉莫须疑。酒边说诗真是赘，说诗断是败人意。醉入羲昊洪荒前，消取霎时邯郸睡。岁年宁免驱尘劳，劳不成功亦滔滔。终须侪入千百众，坐对柏烟穿布袍。","dynasty":"宋代","title":"吟客枉访酒边走笔以赠"}
{"author":"董嗣杲","content":"日落乌雀下，笛声起谯楼。舟泊倦欹枕，枕此秋江头。寸心积万思，浪寄非久留。斩新雉堞壮，环堑柳影稠。城中酒旗飞，窃窕吴姬讴。风传何凄然，抑扬邈难俦。往时委黄茅，今此开青油。香凝燕寝晓，喜见鸿集秋。矶月照客衣，苦触听砧愁。夜深不敢语，我吟月解不。月落不旋踵，云过江声浮。逗晓入城步，将诗扣郡侯。","dynasty":"宋代","title":"泊蕲州城下晚思"}
{"author":"董嗣杲","content":"风月幽情藉绿樽，奔驰水陆最无根。官舟独载年穷雪，社鼓相迎晚泊村。到岸茶商期又失，怀家莼客眼添昏。烟芜不断休回首，心迹从谁逐节论。","dynasty":"宋代","title":"舟归富池纪怀"}
{"author":"董嗣杲","content":"朝开暮落自篱头，此种南来翠叶稠。辇致一壶舒数艳，时当三伏眩双眸。麝香藤畔遗丹碗，叶莉窠边吐绵球。凉月在天天似水，深红独照满堂秋。","dynasty":"宋代","title":"朱槿花"}
{"author":"董嗣杲","content":"偃武身还老，还家计未非。贫依山寨住，喜访竹楼归。度陇书鸿少，翻场战马肥。月明羞北望，谁撷故园薇。","dynasty":"宋代","title":"送刘统辖自黄冈归光州"}
{"author":"董嗣杲","content":"傍通锦绣谷，上接铁船峰。月出龙潭净，风虚佛屋重。四维天象朗，孤阁野云封。收得天灯叶，荧荧却绝踪。","dynasty":"宋代","title":"天池寺晚步"}
{"author":"董嗣杲","content":"内宫园邃傍斋宫，杨柳堤南翠几重。四面堂虚凌上界，五层塔近压中峰。径连湖水行幽草，廊接风亭卧偃松。邻岸御舟空望幸，深坊长日锁飞龙。","dynasty":"宋代","title":"甘园"}
{"author":"董嗣杲","content":"铜官山下梵坊欹，谁为昭明太子悲。鹤去不归松下柱，龟埋空负草间碑。谁言象教无销歇，自剖鸿蒙有乱离。独倚倾墙望淮水，残僧绝影立移时。","dynasty":"宋代","title":"铜陵县废寺"}
{"author":"董嗣杲","content":"溪岚欑翳入窗空，最恼悲秋病疟翁。三日不行亭北路，谁将丹缬染乔枫。","dynasty":"宋代","title":"溪村晚步即事二首"}
{"author":"董嗣杲","content":"清香凝燕寝，春色遍龙舒。市井无遗地，人烟有定居。柝声营屋邃，帘影酒坊虚。白首三山客，编茅作校书。","dynasty":"宋代","title":"安庆新城"}
{"author":"董嗣杲","content":"常常有约寻幽趣，汨汨无从避俗喧。欲断世间千万事，须穷纸上五千言。","dynasty":"宋代","title":"寄庐山道士二首其二"}
{"author":"董嗣杲","content":"云过秋天乱擘絮，风透秋窗遗剪刀。客衣难禁如此候，离家失侣徒呼号。肌骨癯然病易入，况复加以思虑劳。行来行往失神隽，蛰此何殊悬壁猱。莎底促织声更苦，唧唧唧唧声转高。阑槛谩尔寄清足，石阶半落埋蓬蒿。无人洗竹起荒翳，脆竿蠹叶缠薜荔。繁阴不密绝午梦，安得清风袭襟袂。摧残其来亦已久，心欲扶植茫无计。钩帘痴坐空搔首，直睨秋云割新霁。云卷云舒天自空，风生风止窗且闭。未暇冥搜清足吟，邻园老鹤传孤唳。","dynasty":"宋代","title":"午阴坐清足轩"}
{"author":"董嗣杲","content":"官榷采山利，朝廷责办重。敛散各有司，设置不为冗。商人突如来，责去不旋踵。閒时不养恬，且绝追胥恐。独慨无依人，心迹徒距踊。何人干共二，望蜀觊光宠。","dynasty":"宋代","title":"寓江州分司衙随笔五首"}
{"author":"董嗣杲","content":"莺花箫鼓绮罗丛，人在熙和境界中。海宇三登歌化日，湖山一览醉春风。水摇层栋青红湿，云锁危梯粉黛窗。十里掌平都掩尽，有谁曾纪建楼功。","dynasty":"宋代","title":"丰乐楼"}
{"author":"董嗣杲","content":"一日无诗气还浊，百年有限身更孱。西湖多少好风月，何时买屋安萧閒。","dynasty":"宋代","title":"客中怀西湖二首"}
{"author":"董嗣杲","content":"强求斗升禄，三年困山城。覉栖不敢恨，眼为溪山明。上借台府宽，下遂吟啸情。束装待航归，积霖咽秋声。排忧步园径，难舍曲折清。东望气郁葱，绿槐冒飞甍。缅怀交际欢，嚬笑阳春生。求田役梦魂，投老归此耕。愿心尚渺茫，别酒那忍倾。归步故林月，寄梅坚斯盟。","dynasty":"宋代","title":"酒边写兴别陈石泉"}
{"author":"董嗣杲","content":"叠叠苍峦别是天，往来即是地行仙。拨云峰底落红雨，冷翠谷中浮紫烟。树色净依山色古，樵声清共瀑声传。远公不作渊明醉，结社徒然怀白莲。","dynasty":"宋代","title":"庐山道中"}
{"author":"董嗣杲","content":"桐溪恩上人，留遗盈束纸。初疑龙蛇奋，不敢傲睨视。呜呼汶阳翁，父子传心旨。手泽落世间，枯尽几砚水。言言关世运，字字穷物理。悲风飒双鬓，涕泪挥不止。思超汉魏高，人可晋唐似。逸态出天然，凛若对英峙。此时吟啸者，趺荡何可比。卷舒手不停，光芒射桯几。下取防六丁，急寘空谷里。","dynasty":"宋代","title":"装伯弜周先生手泽"}
{"author":"董嗣杲","content":"破橐萧然不自休，芦黄苇白九江秋。抗尘狂作两年客，看水悭为三叠游。得酒问鱼愁入市，有书无雁却登楼。征裘几揾思家泪，两眼凝穷桑落洲。","dynasty":"宋代","title":"得京友信问曾观三叠水否因寄"}
{"author":"董嗣杲","content":"官治寄栖冷，僧楼凝望遥。江山延客眼，风雨聚秋宵。荐酒蒸淮枣，烹鱼糁汉椒。莫能谙食味，心迹转寥寥。","dynasty":"宋代","title":"独客二首其二"}
{"author":"董嗣杲","content":"聚落风物古，环住神仙麓。鱼盐无多腥，蔬茹有馀馥。彼此通有无，朝昏事樵牧。罢市不待晚，饱听溪声熟。扶携醉山醪，醉去观飞瀑。斯人甘悠悠，其识不碌碌。生来分已定，痛抚时光速。容我寻梯媒，横溪结吟屋。","dynasty":"宋代","title":"行兴国宫前市中"}
{"author":"董嗣杲","content":"丘园劳积梦，天地厌劬书。立晚分孤鹤，跳春喜众狙。风多醉有竹，雨久饭无蔬。又见江西估，收苗蓄巨鱼。","dynasty":"宋代","title":"江城春日寓怀"}
{"author":"董嗣杲","content":"吟穷荒此地，静极省吾生。秋老肠丝断，江空月魄明。松檐嗔鸟聚，竹榻梦僧清。别后苍颜改，初逢慨暑程。","dynasty":"宋代","title":"寄璹秋岩"}
{"author":"董嗣杲","content":"侨寄荒津厌鼓鼙，逆行遣日守羁栖。天兵未卜何时解，心事难侔此日齐。雨醉田家无屐借，春眠野寺有诗题。蒲帆行趁东流去，应目狂踪类阮嵇。","dynasty":"宋代","title":"别王监镇"}
{"author":"董嗣杲","content":"办取看花沽酒钱，素肌娇怯冷笼烟。愁遗弟子离园日，泪尽宫妃过驿年。缟夜露零啼恨湿，扶春雪压洗妆妍。秋千院落清明近，绝艳能期月黑天。","dynasty":"宋代","title":"梨花"}
{"author":"董嗣杲","content":"知是何峰秀所钟，曾因手种得仙翁。暑须怯袅粘金穗，凉瓣嗔封迸柿红。扑卖有声传寂昼，幽妍无力借薰风。窑瓶插满清香烈，欹枕探吟鄙鹿葱。","dynasty":"宋代","title":"山丹花"}
{"author":"董嗣杲","content":"屏心寒梦枕，屋角晓城钟。客子几多想，庐山千万峰。仙源云气叠，溪坂雨声重。杨柳西门外，禅人屡此逢。","dynasty":"宋代","title":"怀庐山"}
{"author":"董嗣杲","content":"买鱼缕银鱠，鱠细供春醉。醉立海棠风，看山负惭愧。万事可离踪，白发不容伪。我屋枕乾溪，日揖南峰翠。","dynasty":"宋代","title":"春游"}
{"author":"董嗣杲","content":"买鱼缕银鱠，鱠细供春醉。醉立海棠风，看山负惭愧。万事可离踪，白发不容伪。我屋枕乾溪，日揖南峰翠。","dynasty":"宋代","title":"春游"}
{"author":"董嗣杲","content":"下江逢好春，入城赏新霁。千花春有机，四望天无际。老篙不语还，晦迹得少憇。登览且穷探，岂顾跋涉滞。","dynasty":"宋代","title":"早泊江城三首"}
{"author":"董嗣杲","content":"泛然归息苦冬阴，小泊烟塍却旧寻。荷叶久空晴浦近，麦芒还吐晚村深。鱠鲈雨压还吴兴，寄雁云迷客楚心。便可放怀天地外，揽将奇思援孤琴。","dynasty":"宋代","title":"泊韶村"}
{"author":"董嗣杲","content":"酒兴那如归兴浓，此行谁信破囊空。扁舟小舣庐江外，雨夜深埋虎穴中。独客痛心无可说，何人料事偶相同。昏时抛过铜陵去，不管长江起北风。","dynasty":"宋代","title":"泊庐江县界几遭寇掠"}
{"author":"董嗣杲","content":"墙拥双扉锁锦窝，溪声不敌树声多。谁家种麦曾名岭，今日寻梅且陟坡。万厦栋梁巢燕雀，四山风日养松萝。园丁自饱栽花利，月给杨家得几何。","dynasty":"宋代","title":"梅坡园"}
{"author":"董嗣杲","content":"离别孤山十八年，重来忍见讲堂泉。当时同出师门下，今日多伤井屋前。取重欧公名有自，肯教勤老迹空传。此铭此意留千古，凿石为庵不可眠。","dynasty":"宋代","title":"六一泉"}
{"author":"董嗣杲","content":"叠萼黄心紫瓣柔，秾薰粉腻入香篝。应知上苑清和转，聊为东皇款曲□。拂拂靓香遗片异，鳞鳞刺叶矮丛抽。夜长还有人空度，花里相延月一钩。","dynasty":"宋代","title":"徘徊花"}
{"author":"董嗣杲","content":"绝境惟闻天籁音，山游重缀壁龛吟。春生仙甕新篘酒，尘锁书床旧调琴。丹井月空梧积满，瑶台雨渍藓埋深。明朝襆被归城市，万叠苍峦有梦寻。","dynasty":"宋代","title":"重过清虚庵"}
{"author":"董嗣杲","content":"髣髴戎葵劲且柔，托名日及叹生浮。苦怜相态无多艳，空缀郊原度一秋。红澡暮零篱□上，翠深凉过屋山头。风英掩映枯茅把，勾引行人觅酒流。","dynasty":"宋代","title":"槿花"}
{"author":"董嗣杲","content":"谁舍尘身石漫巅，浮屠突兀拂霄躔。方隅端拱明离位，梯级高营石晋年。土穴有龙嘘重雾，草庵无衲坐空禅。虚危直视烟霞路，镗鞳风铃到处传。","dynasty":"宋代","title":"南高峰塔"}
{"author":"董嗣杲","content":"树枝高坠展霞绡，妆点清明景物饶。帖上幸联青李字，花头不似海棠娇。英英褪雨新红淡，瓣瓣零风蝶粉绡。光景无多成实易，冰奁催荐泛凉桡。","dynasty":"宋代","title":"林檎花"}
{"author":"董嗣杲","content":"翠挹南山树石苍，五花亭外万花芳。云芝栱斗晴檐湿，金字屏风水榭凉。柳接苏堤无空地，萍侵兰枻有深坊。未几移築仙宫邃，一本红查委路傍。","dynasty":"宋代","title":"翠芳园"}
{"author":"董嗣杲","content":"种接他枝宿土乾，花开抵得北风寒。蛹须负雪疑蜂蛰，毛叶粘霜若蝟攒。蕤破极冬悬蜡蒂，果收初夏摘金丸。冻香便觉饴如蜜，树掩卢村月色宽。","dynasty":"宋代","title":"枇杷花"}
{"author":"董嗣杲","content":"一官坐渡头，事简多是閒。口口说庙灵，祭赛纷强顽。逐日享餕馀，赢得酡客颜。江风吹不散，借此资身孱。俸钱给不多，悔离禁卫班。妻子号寒饥，语下嗟间关。俊代尚迩遥，掷珓卜善还。随时了应酬，惟恨得酒悭。","dynasty":"宋代","title":"赠接泥渡下李巡检"}
{"author":"董嗣杲","content":"身孤犹落叶，客久向饷英。少睡夜逾悄，多闻心更清。县楼讹漏点，雨市杂溪声。海上仙槎在，思乘几凝情。","dynasty":"宋代","title":"客久"}
{"author":"董嗣杲","content":"此隐钟灵莫计年，此猿清啸洞门前。当时不有胡僧唤，今日应无野迹传。寒挂古藤申右臂，晚藏碧树忆西天。云岩烟谷多遗种，月下三声醒客眠。","dynasty":"宋代","title":"呼猿洞"}
{"author":"董嗣杲","content":"幽阶苔藓翠纖纖，屐齿沾濡逐步黏。晓涧迸泉迷杏坞，春风停雨暗茅檐。禅高何待音声悟，诗好争传格律严。谁浼我师重主社，社中休更外陶潛。","dynasty":"宋代","title":"东林寺赠宜上人"}
{"author":"董嗣杲","content":"万计千谋浊世纷，莲花峰下寂无闻。丹泉漱冷齿凝雪，翠谷虚凌身入云。藤杖卓苔防险峻，石炉炷柏起氤氲。独游独宿露寒夜，绝顶想多秋几分。","dynasty":"宋代","title":"题冷翠谷道者庵"}
{"author":"董嗣杲","content":"对花怀母望云心，不见围棋隐者寻。晚径风清香更醉，小亭月满艳能侵。千林翠幄千英雪，一点琼苞一颗金。莫问封侯惟问酒，泛杯摘蕊寄情深。","dynasty":"宋代","title":"橘花"}
{"author":"董嗣杲","content":"净碾寒琼色瓣妍，冷阴围才压枝圆。锦梭风飏鸳鸯结，翠幄云攒蛱蝶眠。眩夜似悬绡帐底。抛春如在彩竿前。眼明万绿清和处，未数花中聚八仙。","dynasty":"宋代","title":"玉绣球花"}
{"author":"董嗣杲","content":"嘉李繁相倚，园林淡泊春。齐纨翦衣薄，吴伫下机新。色与晴光乱，香和露气匀。望中皆玉树，环堵不为贫。","dynasty":"宋代","title":"李花二首"}
{"author":"董嗣杲","content":"我滞湓城每自怜，相逢相倚杖头钱。盍簪愁想年穷夜，览镜羞称壮士年。萱草满阶堪寿母，梅花绕屋可名仙。近家何往非安地，又买槃塘对岸船。","dynasty":"宋代","title":"李勉之摄广济尉"}
{"author":"董嗣杲","content":"从军传勇略，信脚困行间。病废羞长剑，秋归见故山。镜中双鬓改，众里一身还。风雪沉昏夜，犹思戌散关。","dynasty":"宋代","title":"李正将病归"}
{"author":"董嗣杲","content":"西来识得此云根，终此云根护法门。由晋尚传斯语在，到今休想旧岩存。天开教观香灯盛，人仰胡僧相貌尊。行果芟教荆棘尽，分明只手破沉昏。","dynasty":"宋代","title":"理公岩"}
{"author":"董嗣杲","content":"漪岚堂北县楼东，香火新标旧令功。此地岂知钟鼓乐，月明如水藕池空。","dynasty":"宋代","title":"厉屏山祠"}
{"author":"董嗣杲","content":"啼烟禽鸟役羁魂，又泊寒崖近水村。暗谷霭深迷树迹，败塘水涸见莲根。自收堕叶投官店，谁缚枯藤锁庙门。浊酒不浇寒极恨，几程陡入醉乾坤。","dynasty":"宋代","title":"莲花塘"}
{"author":"董嗣杲","content":"稚川曾此倒灵瓢，阑上银床压甃腰。丹气腾空知几转，神光射屋起中宵。有茶可品春煎细，何疾能治晓汲遥。万古仙踪应不泯，辘轳声落病僧寮。","dynasty":"宋代","title":"炼丹井"}
{"author":"董嗣杲","content":"吹将二十四番愁，锦样群芳逐急流。风信到花春自往，霜华着子晚谁收。树攒密萼屯阴重。瓣落高枝缀藓稠。霞外曾传香醉咏，莺莺未啭舌应柔。","dynasty":"宋代","title":"楝花"}
{"author":"董嗣杲","content":"瘦叶浮根傍柳矶，水天秋色夕阳时。晶晶红染累垂糁，袅袅凉摇软弱枝。挼汗自能为酒母，托名谁制作风宜。花开只熨渔翁眼，可奈渔翁醉不知。","dynasty":"宋代","title":"蓼花"}
{"author":"董嗣杲","content":"树枝高坠展霞绡，妆点清明景物饶。帖上幸联青李字，花头不似海棠娇。英英褪雨新红淡，瓣瓣零风蝶粉绡。光景无多成实易，冰奁催荐泛凉桡。","dynasty":"宋代","title":"林檎花"}
{"author":"董嗣杲","content":"谁楼罢传角，将启东方明。我欲披野衣，西出湓江城。整屐休迟回，径作匡庐行。是时凉云阁，茅屋鸡互鸣。萧萧篱落破，已递机杼声。沿回且多趣，仰睇山峥嵘。湛露著草木，秋色何光荣。云树漏初曦，小立伤前程。岩翁乐高褰，因知跋涉情。盘兹翠阁深，自照泉影清。听猿步荒寂，乳窦百怪呈。屏障互隐见，松竹相回萦。兼怀知己多，此际莫合并。萝阴匝道周，野卉难辨名。聊从兰若留，危阑压飞甍。丘垅入怅望，牛羊践榛荆。人生如浮沤，失壮良可惊。及时不济胜，老去怀不平。瞭然看山眼，山意争邀迎。穷崖由此探，大笑长江横。","dynasty":"宋代","title":"晓出西门问程庐山回怀云翁"}
{"author":"董嗣杲","content":"五极浮屠透泬寥，黄皮园上梵坊遥。当时雷就家曾弃，前代皇妃迹已销。铃带水风传古衕，灯分山月照长桥。根基自广云层减，拥肿难供画笔描。","dynasty":"宋代","title":"雷峰"}
{"author":"董嗣杲","content":"山童携竹杖，支我步城头。东风扑酒香，吹醒殊乡愁。江波荡太阳，万顷金色浮。土人不识此，我可专春游。","dynasty":"宋代","title":"春游"}
{"author":"董嗣杲","content":"身离匡庐紫翠重，壶中且寄水云踪。故人远梦迷千里，浊酒高怀渺万钟。台上苦吟无别事，枕前闻籁有孤松。不知忧乐随时意，但虑荒芜钝笔锋。","dynasty":"宋代","title":"壶中日月与葛秋岩纳凉"}
{"author":"董嗣杲","content":"乌回何代寺，鸠唤此山晴。心契将军约，肩摩小队行。明年人更健，今夜月初明。更过谯楼饮，偏垂野客情。","dynasty":"宋代","title":"甲戌九日和楼宰乌回寺登高"}
{"author":"董嗣杲","content":"世降多淫祀，时荒扇盗区。妖丁肆荒诞，结甲走昏愚。揭帜营祠庙，椎锣誷市衢。大夫清似水，勦绝莫踟蹰。","dynasty":"宋代","title":"武康姓丁人号生魂神合邑骚动"}
{"author":"董嗣杲","content":"客子惊秋易断魂，江塘落叶雨纷纷。蔽江云势山头合，隔竹泉声屋尾分。无日不宜閒问酒，有怀犹且强摛文。灯窗几忆同居话，卷里新篇可得闻。","dynasty":"宋代","title":"富池客中寄范药庄"}
{"author":"董嗣杲","content":"我来寻幽奇，破屋枕木末。向阳窗不关，川僧补直裰。","dynasty":"宋代","title":"冷翠谷口占"}
{"author":"董嗣杲","content":"晴芳掩映宋窗曛，丑瓣攒鳞斗野云。艳挺双头谁立异，名侪五德自为群。丹裳浥露承秋重，赤帻临风唱晓分。函谷关前如有此，不鸣惟恐误田文。","dynasty":"宋代","title":"鸡冠花"}
{"author":"董嗣杲","content":"素质盈盈绿盖张，肯同媚眼醉斜阳。俨然玉井风姿异，无此冰壶月色香。天地一空谁染着，水云十里自清凉。东林结社流芳处，还有池亭傍上方。","dynasty":"宋代","title":"白莲花"}
{"author":"董嗣杲","content":"形容淹白昼，意向落清樽。客榻犹移雨，邻园自掩门。秋高江一色，风起月多痕。忽忽孤生感，真难薄俗论。","dynasty":"宋代","title":"客寓邻家有园尝欲过之不可得"}
{"author":"董嗣杲","content":"悠悠漾漾泛烟篷，两耳听彻江声空。水步涉历休折柳，晴宵又泊湋源口。何待月上淮山头，黄昏更好寻泊休。红糟酿鱼可荐酒，剧饮谁能尽五斗。斗斜月出夜已分，江声人语寂无闻。惜无苏仙共此快，独自吹箫离巡砦。","dynasty":"宋代","title":"离湋源口即事"}
{"author":"董嗣杲","content":"衕转东山忆故钱，钱家曾赐鲍家田。地名有自谁能考，相业无闻姓却传。种藕户繁招宿鹭，寻花人倦信啼鹃。玉泉流荫分西去，并入官塘漾野船。","dynasty":"宋代","title":"鲍家田"}
{"author":"董嗣杲","content":"屈曲阑干月半规，藕花香淡水漪漪。分明一夜文姬梦，只有青团扇子知。","dynasty":"宋代","title":"记仙女三绝"}
{"author":"董嗣杲","content":"骤暄试单衣，出城看荒圃。满径郁纖茸，药苗青可数。篱花渐吐艳，艳盛如织组。人烟聚营屋，随事历勤苦。春沙落飞鸟，春水上层蒲。行子晚未憇，贫樵出深坞。孤生真蜉蝣，顷刻即终古。归途多上灯，沽店半扃户。","dynasty":"宋代","title":"山城"}
{"author":"董嗣杲","content":"富池镇上土风殊，谁悯流民涸辙鱼。樵子乞租营房住，渡官强占庙门居。贾舟聚港传官点，鬼店扬沙托法祛。第把沽浆招社赛，垆头还有马相如。","dynasty":"宋代","title":"富池镇上感怀"}
{"author":"董嗣杲","content":"州县间关老调官，青衫敝尽只儒酴。玉堂学士思求代，珍重春风在笔端。","dynasty":"宋代","title":"逢曹子敬知录三首"}
{"author":"董嗣杲","content":"苏州藤枕蕲州簟，更着洪州蝉翼扇。高卧西窗风外榻，栩栩羲皇梦中见。客寄无聊归未易，搜吟搅得酸肠遍。莼香鲈肥自相忆，季鹰肯羡洛阳掾。为客不似家居好，身老江湖已云倦。要盟东林远法师，白家池上泉珠溅。听泉坐石且幽寻，收拾胜迹归吟卷。我欲往游志已坚，只恐同游心易变。","dynasty":"宋代","title":"午睡中怀约山游"}
{"author":"董嗣杲","content":"乱山蔽天尽，丛涧绕山流。茅屋冷欲压，今日方中秋。","dynasty":"宋代","title":"冷翠谷口占"}
{"author":"董嗣杲","content":"读书无灵时易过，剩得此身寄寒饿。浮议徒然强雌黄，孤生已拚蚁旋磨。江湖说诗在处多，字不堪煮诗奈何。不若将军氈帐醉，儿郎帐里传羌歌。归寻种秫安愚分，微名微利天所靳。长沮桀溺隐者欤，耦耕曾答仲由问。浊世悲欢无歇时，公事不了归痴儿。胸蟠今古何足恃，得醉且醉莫须疑。酒边说诗真是赘，说诗断是败人意。醉入羲昊洪荒前，消取霎时邯郸睡。岁年宁免驱尘劳，劳不成功亦滔滔。终须侪入千百众，坐对柏烟穿布袍。","dynasty":"宋代","title":"吟客枉访酒边走笔以赠"}
{"author":"董嗣杲","content":"交石夹头栖落鸿，卸桅强饭伤飘蓬。隔洲渔屋披乱草，入港客舟维古枫。际晚望断风帘矗，才晴洗得雪林空。旧侨野寺重寻懒，回眺炊烟摇苇丛。","dynasty":"宋代","title":"重泊杨港"}
{"author":"董嗣杲","content":"徒倚短窗下，月色照平地。江头见渔舸，更欲扣舷醉。山川蔼夕霏，菰蒲颤凉翠。景色自纷糅，造化只儿戏。慨叹几今古，不过荣与悴。胸中难贮愁，万缘查弃置。三更北风暴，顷刻天地异。掩窗抱膝吟，欹枕不复睡。","dynasty":"宋代","title":"对月"}
{"author":"董嗣杲","content":"断陇横溪出酒旗，乘疲小憩晚阴时。幽林合翠痕痕净，远瀑飞琼派派奇。水迥起风传鹳垤，村荒入夕见鸡埘。竹间谁拂农家壁，觅写如今夜醉诗。","dynasty":"宋代","title":"入庐山"}
{"author":"董嗣杲","content":"桐溪恩上人，留遗盈束纸。初疑龙蛇奋，不敢傲睨视。呜呼汶阳翁，父子传心旨。手泽落世间，枯尽几砚水。言言关世运，字字穷物理。悲风飒双鬓，涕泪挥不止。思超汉魏高，人可晋唐似。逸态出天然，凛若对英峙。此时吟啸者，趺荡何可比。卷舒手不停，光芒射桯几。下取防六丁，急寘空谷里。","dynasty":"宋代","title":"装伯弜周先生手泽"}
{"author":"董嗣杲","content":"才去还回似不情，萧然两耳乱泉声。衣巾染得江岚透，谁道山人骨亦清。","dynasty":"宋代","title":"白庐山归城赋四首"}
{"author":"董嗣杲","content":"天灯逢夜涉江危，直绕文殊阁上飞。暗里试将衫袖裹，只馀树叶几星归。","dynasty":"宋代","title":"天池晚眺二首"}
{"author":"董嗣杲","content":"绣毂青骢骤晚风，柳丝翠袅石阑红。彩篙刺水停飞鷁，华表侵云截卧虹。杖屦谁归瀛屿去，笙歌自补玉壶空。重招张祜商新咏，不与当时藓合同。","dynasty":"宋代","title":"断桥"}
{"author":"董嗣杲","content":"不能摩顶过祇园，幻作清芳与世传。排叶瓜痕分翠净，吐葩心骨耀丹妍。但迷色界空华相，肯悟宗门直指禅。谁汲野泉临晓浸，瓦瓶插供白衣仙。","dynasty":"宋代","title":"佛手花"}
{"author":"董嗣杲","content":"髣髴戎葵劲且柔，托名日及叹生浮。苦怜相态无多艳，空缀郊原度一秋。红澡暮零篱□上，翠深凉过屋山头。风英掩映枯茅把，勾引行人觅酒流。","dynasty":"宋代","title":"槿花"}
{"author":"董嗣杲","content":"南齐事迹已销沉，曾立苔碑记古今。一老出泉犹抚掌，此僧演法欲传心。树头龙过家家雨，池面鱼游尾尾金。行客不须閒照影，要知泽物溥春霖。","dynasty":"宋代","title":"玉泉"}
{"author":"董嗣杲","content":"霍家山下俨祠宫，溜水桥西透鼓钟。古迹建平遗烈在，春风广惠命词封。露台献社呈苍马，阴壁飞旌绘赤龙。虮聚乞灵人散后，云街雨陌撼涛松。","dynasty":"宋代","title":"霍山祠"}
{"author":"董嗣杲","content":"菜本芃芃剪青玉，馔成浇饭填清腹。孤鹤出自九宫山，双眸如鹘步如鹿。我闻深谷少得盐，食淡眠幽体已仙。轩轩意趣神气全，中寿亦过八十年。","dynasty":"宋代","title":"留九宫山封道士饭因赠"}
{"author":"董嗣杲","content":"暖倚青墙揉紫绵，绛葩淡染露花鲜。花遗颜色只如此，名借酴醾得并传。伴直自应留故事，谩栽聊可殿春妍。年年满架东风艳，梦断词林视草仙。","dynasty":"宋代","title":"金沙花"}
{"author":"董嗣杲","content":"断陇横溪出酒旗，乘疲小憩晚阴时。幽林合翠痕痕净，远瀑飞琼派派奇。水迥起风传鹳垤，村荒入夕见鸡埘。竹间谁拂农家壁，觅写如今夜醉诗。","dynasty":"宋代","title":"入庐山"}
{"author":"董嗣杲","content":"叠叠流云步步苔，九霄紫气限蓬莱。后唐刻石初开路，南宋郊天别築台。慰眼江湖空岁月，伤心陵寝堕尘埃。桃花争趁春风老，又引游人一度来。","dynasty":"宋代","title":"慈云岭"}
{"author":"董嗣杲","content":"云翁独栖冷翠谷，三月不出令人疑。圆通老僧远相报，病中忍冻更忍饥。","dynasty":"宋代","title":"赠葛秋岩"}
{"author":"董嗣杲","content":"叠叠苍峦别是天，往来即是地行仙。拨云峰底落红雨，冷翠谷中浮紫烟。树色净依山色古，樵声清共瀑声传。远公不作渊明醉，结社徒然怀白莲。","dynasty":"宋代","title":"庐山道中"}
{"author":"董嗣杲","content":"花中近侍盛江都，艳朵低攒意态殊。白传词工谁续得，刘郎谱在可修无。翻阶媚雨娇红软，压砌迎风醉粉腴。二十四桥春事老，而今难觅玉盘盂。","dynasty":"宋代","title":"芍药花"}
{"author":"董嗣杲","content":"篱东佳友手曾删，莫把南山醒眼看。荒径可供元亮采，落英惟许屈平餐。艳钟金气中分晚，香袅清霜独傲寒。谁插满头开笑口，翠微亭北倚阑干。","dynasty":"宋代","title":"菊花"}
{"author":"董嗣杲","content":"居安怀蔀屋，处约客雄藩。风日山川媚，城池草木蕃。花时贫久减，春醉约多番。顾我留情极，怜君苦事繁。","dynasty":"宋代","title":"客约游山久未践盟"}
{"author":"董嗣杲","content":"我滞湓城每自怜，相逢相倚杖头钱。盍簪愁想年穷夜，览镜羞称壮士年。萱草满阶堪寿母，梅花绕屋可名仙。近家何往非安地，又买槃塘对岸船。","dynasty":"宋代","title":"李勉之摄广济尉"}
{"author":"董嗣杲","content":"复添三叹处，回泊四安时。野市人言犷，官坊酒味醨。聚船要价重，涤釜待粮迟。客况那通遣，终身厌路岐。","dynasty":"宋代","title":"四安舟上"}
{"author":"董嗣杲","content":"春云冷压渡头槎，春色晴翻浦际沙。并浴鵁鶄依水柳，成围蝴蝶舞江花。富池军额无全籍，治邑农功有几家。指日并驰天路去，莫挥客泪苦悲笳。","dynasty":"宋代","title":"过富池水军寨统辖姚子雄公廨略栖迟且有约同"}
{"author":"董嗣杲","content":"灵休远被卫行都，宿有元勋梦又符。引马拥羊昭景贶，立碑建庙述嘉谟。九陵荆棘年空往，十进而笙歌景不殊。莫倚西斋阑槛去，斜阳无语满钱湖。","dynasty":"宋代","title":"崔府君庙"}
{"author":"董嗣杲","content":"登城最凄黯，绝殢脂粉醉。万里烟尘蒙，掩此战争地。江风荡渔歌，便觉春光异。嗟我道不行，颇动乘桴志。","dynasty":"宋代","title":"春游"}
{"author":"董嗣杲","content":"画栋朱檐暴虎蹲，乱钟穿翠掩朝昏。去来所得无多衲，觉悟何曾有二门。山鸟山花应自若，佛心佛法与谁论。风埃几换行人鬓，博士元公扁却存。","dynasty":"宋代","title":"灵隐天竺寺门"}
{"author":"董嗣杲","content":"钟声警征人，顿者巡溪步。转盼失路头，红日生黄雾。看松乘西风，荡此林影趣。古翠扑面老，肯放所历住。幽聆采樵怨，薄言向谁诉。且复栖野店，低头解芒屦。","dynasty":"宋代","title":"庐山杂兴二首其一"}
{"author":"董嗣杲","content":"如馆如城几艳丛，拒霜不觉老西风。曼卿人见骑驴去，丁度仙游按辔空。惆怅二公皆死谶，浅深十里尚秋红。且图席地看花醉，肯羡豪家绣褥工。","dynasty":"宋代","title":"芙蓉花"}
{"author":"董嗣杲","content":"开时可食胜餐松，应在神人守护中。九节自知遗种异，一花谁可斗香同。碧丛露养仙苗细，灵卉泉抽玉髓空。还有痴愚求见面，欲期颜貌亟还童。","dynasty":"宋代","title":"菖蒲花"}
{"author":"董嗣杲","content":"互此未入郡，入郡由别港。不意好奇人，黄堂争说项。说项非所私，况无适时资。驱驰靡所惮，重苦登览悲。开庆扰攘后，民力未通透。如斯斗底郡，俗习因仍陋。只今良二千，恳恻出心田。耕桑匝原野，谣颂周市廛。遡舟走麾下，容光托假借。坐卧寄酸吟，转首已三夜。将行慰我深，语语吐直心。发笑酌我酒，垂情饷我金。平生慨可至，毋若此急义。忍违离荒津，陆行且无地。秋寒筋骨疲，风雨更厄之。病亦坐酒困，乐在遇己知。下水浩然涉，出港何其捷。及门只霎时，不想无吏接。","dynasty":"宋代","title":"自富池江入兴国军港留三日归回舟捷甚摭实写"}
{"author":"董嗣杲","content":"尘凝黼座忆垂衣，今日湖波锦四围。灵毓紫芝三秀远，光开绿玉片金辉。松窗自掩空莲社，石榻相朝卧柳枝。半卷珠帘看落景，鼓箫长送画船归。","dynasty":"宋代","title":"依光堂"}
{"author":"董嗣杲","content":"过峡水不清，浑浊甚他处。今朝喜得晴，看月莫犹豫。尽力掀篷开，净着两眼觑。月色更婀娜，炯然洗积虑。前矶水冲撞，传若小滟滪。令人厌水程，惟祝江灵助。天地境界古，恨无槁梧据。馀樽就手沥，适口乏啖茹。嗫嚅味自佳，不须劳举箸。醒去掩篷眼，零落故衾絮。呼天招仙游，同学列子御。傥转北头风，稳涉芜湖去。","dynasty":"宋代","title":"舟中对月"}
{"author":"董嗣杲","content":"屈曲阑干月半规，藕花香淡水漪漪。分明一夜文姬梦，只有青团扇子知。","dynasty":"宋代","title":"记仙女三绝"}
{"author":"董嗣杲","content":"鹁鸪鸣雨鹤吟风，可羡山中白发翁。百事不闻天地闭，四窗常见水烟空。春时聚社寻屠伯，晴昼科书授学童。此外惟知安分去，鹿门真隐略相同。","dynasty":"宋代","title":"赠封禺山翁"}
{"author":"董嗣杲","content":"浮名浮利有传讹，薏苡囊疑马伏波。镜里鬓毛谙世故，笔头诗句答樵歌。风穿树秃寒林浅，月展江空夜浪多。脱病欲归归便得，花家鱼港自烟蓑。","dynasty":"宋代","title":"漫兴二首"}
{"author":"董嗣杲","content":"閒抛南峰云，狂泛西江苇。眠食思故栖，吹灯任山鬼。","dynasty":"宋代","title":"乍归信笔写兴二首"}
{"author":"董嗣杲","content":"七年交春七日强，濛濛春雨吞江乡。此夕莫知是元夕，地炉埋伏身犹僵。鼓箫声绝想景物，灯火焰短如寻常。逢辰往往思济胜，此际何异栖幽荒。推窗且畏江风恶，风柔却忆沙河塘。一竿星点富池庙，随炙随灭无精光。","dynasty":"宋代","title":"辛酉富池元宵写怀二首其一"}
{"author":"董嗣杲","content":"万宇灯辉敛暗尘，几年醉赏禁街春。良宵独宿双泉寺，负了吟风啸月身。","dynasty":"宋代","title":"元宵怀乡二首"}
{"author":"董嗣杲","content":"日日步春去，偶值江色晴。杨柳翠频蹙，不管黄鹂声。归栖官屋寒，月暗灯不明。独坐想游衍，西湖无限情。","dynasty":"宋代","title":"春游"}
{"author":"董嗣杲","content":"新桥迤逦去，胜迹遗仙佛。想像名胜游，题字尚仿佛。失笑我仆痡，偃息松郁郁。绝景借云掩，野香趁风拂。看山意自消，令人厌簪绂。随意幽行清，无缘逢俗物。","dynasty":"宋代","title":"庐山杂兴二首"}
{"author":"董嗣杲","content":"清啸谷音答，閒眠松阴便。山林微暑退，钟鼓远风传。足茧忧羸仆，身轻羡散仙。乍暄思午盥，喜际石根泉。","dynasty":"宋代","title":"冷翠谷看瀑二首"}
{"author":"董嗣杲","content":"偃武身还老，还家计未非。贫依山寨住，喜访竹楼归。度陇书鸿少，翻场战马肥。月明羞北望，谁撷故园薇。","dynasty":"宋代","title":"送刘统辖自黄冈归光州"}
{"author":"董嗣杲","content":"独下閒阶信杖行，虚空万籁挟秋声。天连淮树千章暗，月照庐峰九叠明。旧信传讹寒雁过，短生催老晓鸡鸣。可忧何止心头事，戌接荆流尚甲兵。","dynasty":"宋代","title":"浔阳馆晚步"}
{"author":"董嗣杲","content":"寂寞邮亭紫翠中，有怀不得远相从。渡头几发东西棹，西角长鸣上下钟。江晚燕鸿秋信杳，野凉桑枣绿阴重。天空水阔云查断，收拾新诗寄兴浓。","dynasty":"宋代","title":"寄湖口张监渡"}
{"author":"董嗣杲","content":"添築湖堤种柳条，行春路截九松腰。直看西日归三竺，平接南山第五桥。曲院岸通沙涧浅，桃溪寺接石津遥。游人从此言旋便，不受回舟著相招。","dynasty":"宋代","title":"小新堤"}
{"author":"董嗣杲","content":"银林驿路雪离披，行迹茫茫自苦悲。不忍早梅经细雨，却欣折竹压枯篱。身嫌出陆肩舆破，足涉沿溪口岸迟。荒店无人尘满釜，岂堪独力任晨炊。","dynasty":"宋代","title":"银树道上"}
{"author":"董嗣杲","content":"才接军符便起程，此行要并铁山名。孤忠解得孤城急，一勇判来一死轻。堂屋依湖空柳色，庙门当路枕松声。丈夫对著褒荣曲，誓挽天河洗甲兵。","dynasty":"宋代","title":"忠勇庙"}
{"author":"董嗣杲","content":"梅港绝梅根，渺莽芦与荻。芦荻摇北风，正逢霜雪激。岸津只两家，泥草落四壁。何人舟欲进，想惧少遮羃。我舟强来依，无故此涉历。所嗟浮寄人，见舟甚仇敌。其说自和易，举柱累梳剔。舟子自高骞，呼月吹短笛。同行更迂旷，索瓶倒馀沥。浑忘值危途，去住尚怵惕。胆消羁思苦，此际谁拯溺。悭囊纵有金，斗升何处糴。","dynasty":"宋代","title":"梅根港欲泊不泊其况可想"}
{"author":"董嗣杲","content":"翠叶层敷楚茝苗，谁将绮石养清标。幽姿晴待光风转，薰草寒禁艳雪消。一榦数蕤香不足，重栽百亩魄难招。零陵虽是名堪托，无事因花忆晋朝。","dynasty":"宋代","title":"蕙花"}
{"author":"董嗣杲","content":"客中避尘喧，惟寻幽夐憩。扶行趁斜日，晚色荡沙际。渔湖尽数罟，营利若聚蚋。水退江岸落，天寒民屋敝。万景眩朝暮，聊足供疑睇。雪翻虚空涛，吐气嫉吞噬。临江旧有楼，兴吴谁此誓。云树掩荒基，灵乌趁船祭。","dynasty":"宋代","title":"晚步卷雪楼基上"}
{"author":"董嗣杲","content":"碧玉轮张万叶阴，一皮一节笋抽金。胚成黄穗如鱼子，朵作珠花出树心。蜜渍可驰千里远，种收不待早春深。蜀人事佛营精馔，遗得坡仙食木吟。","dynasty":"宋代","title":"棕榈花"}
{"author":"董嗣杲","content":"泛然归息苦冬阴，小泊烟塍却旧寻。荷叶久空晴浦近，麦芒还吐晚村深。鱠鲈雨压还吴兴，寄雁云迷客楚心。便可放怀天地外，揽将奇思援孤琴。","dynasty":"宋代","title":"泊韶村"}
{"author":"董嗣杲","content":"相过失喜晚炊香，同坐閒曹况味长。江日下山云半赤，淮柑离土叶全黄。殊乡酒味聊濡口，吊古诗章易刺肠。忆得旧邀梅院醉，万灯环锦阁新装。","dynasty":"宋代","title":"晚过陈峰廨酒边怀旧"}
{"author":"董嗣杲","content":"意杳轩中坐，坐见新竹长。病夫欲寻睡，不禁竹气凉。昏昏度白日，神倦慵举觞。偶然探吟处，谁谓醒为狂。扶行壶中天，草树含夕光。雨桥荷柄闹，亭亭云锦张。中有窈窕质，忽透洛妃妆。引领不忍去，水风递幽香。檐梢鹊啑啑，戒我租夜航。我生尚未了，何地安韬藏。宵程促登津，食息何皇皇。郭南待朝渡，西陵晚苍茫。","dynasty":"宋代","title":"自武康入京随即渡越"}
{"author":"董嗣杲","content":"去春哭钟子，奔走馀杭路。今春哭田生，栖迟九江渡。在家在客中，两友两春讣。伊谁夺天年，有天不可籲。老泪无由制，立见眼隔雾。风晴江气暖，日夕山色暮。仿佛怀清扬，同游散幽步。百年屈指顷，浮生草头露。凭高悄无人，我鬓亦非故。何当归西湖，往拜二公墓。","dynasty":"宋代","title":"予辛酉春哭钟松岩于馀杭灵溪壬戌春于江州马"}
{"author":"董嗣杲","content":"刚条簇簇冻蝇封，劲叶将零傲此冬。磬口种奇英可嚼，檀心香烈蒂初鎔。根依阳地春风透，瓶倚晴窗日气浓。一样黄昏疏影处，悬知水月不相容。","dynasty":"宋代","title":"蜡梅花"}
{"author":"董嗣杲","content":"登临慰两眼，不暇顾炎天。万顷大江水，枕压城郭边。沙际少渔鼓，岸曲纷商船。洪波沸赤日，碧树沈苍烟。行客迷古道，游尘眯嚣廛。伟哉乾坤秀，聚此楼观前。夕雨濯暑烦，便觉体欲仙。山光已滴滴，月色何娟娟。更深天宇净，灯火照管弦。归去抱凉睡，梦里嗟流年。","dynasty":"宋代","title":"登城楼"}
{"author":"董嗣杲","content":"买鱼缕银鲙，鲙细供春醉。醉立海棠风，看山负惭愧。万事可离踪，白发不容伪。我屋枕乾溪，日揖南峰翠。","dynasty":"宋代","title":"春游其四"}
{"author":"董嗣杲","content":"屏气安时彼此同，此时虹焰已销空。东君造化搀春早，看取花开自在红。","dynasty":"宋代","title":"逢曹子敬知录三首"}
{"author":"董嗣杲","content":"破寒乘暖迓东皇，簇定刚条烂熳黄。野艳飘摇金誉嫩，露丛勾引蜜蜂狂。万千花事从头起，九十韶光有底忙。岁岁阳和先占取，等閒排日趱群芳。","dynasty":"宋代","title":"迎春花"}
{"author":"董嗣杲","content":"梦落家村野屋矶，欲治生事与心违。偃禾雨久溪声改，采菊人归鬓色非。灌圃肯差陈仲子，登山莫逊谢玄晖。从今举步防轻蹈，更演潛书急掩扉。","dynasty":"宋代","title":"思隐二首"}
{"author":"董嗣杲","content":"眉目如生骨骼寒，后来曾纪短碑顽。双垂长耳过肩角，千古道躯落世间。覆履有方随迹灭，守龛无语向人閒。想知自丑难遮断，两扇禅扉及早关。","dynasty":"宋代","title":"长耳相"}
{"author":"董嗣杲","content":"花仙五色自迎逢，翅翼翔霞湿翠笼。娇萃九苞攒露萼，秀离丹穴舞秋风。埋丛还绕萧台胜，绚彩应怀舜殿空。曾见毗陵遗便面，善描开谢不相同。","dynasty":"宋代","title":"金凤花"}
{"author":"董嗣杲","content":"绝壑松风泻瀑声，此身如寄画图清。馀生结得东林社，三笑亭前看月明。","dynasty":"宋代","title":"白庐山归城赋四首"}
{"author":"董嗣杲","content":"千年传说庾公游，远戍秋尘障两眸。往事未知谁可语，今朝聊复此登楼。淮山鸟去冲烟灭，楚泽帆归带日收。閒客望穷江北晚，月明无赖几沙洲。","dynasty":"宋代","title":"登庾楼其二"}
{"author":"董嗣杲","content":"玉粒荣途税驾难，遁栖山屋乐颜簟。写梅当画同谁赏，采菊成粮独自餐。五字诗成消兴晚，半缻酒熟抵秋寒。太空月色清如洗，多向疏林缺处看。","dynasty":"宋代","title":"刘合舍迁居山中"}
{"author":"董嗣杲","content":"小孤隶舒州，谁将峭崖削。一尖漾浩渺，藤萝缀璎珞。绿篠裹山胁，白浪沸山脚。向背千万态，浑不假镌凿。危亭嵌空搆，四绝屯烟幕。几点沤浮现，灭没鸥自若。庙额锡惠济，轩窗辉丹雘。夫人象服严，香灯闲疏箔。风露展幽扃，震撼陵虚阁。朱方金焦奇，莫敌此开拓。来时棹扁舟，两岸成巨壑。所历焉能穷，怀抱徒尔恶。未临不测渊，胸次先陨获。西偏磨崖上，吟句大手作。一来一归兴，其尚由来各。志旷谁推许，恐贻世所薄。穷冬水正缩，期傍洲沙泊。岂料风更横，飞帆随岸掠。遂令搜吟怀，汲井苦无索。影浪讹彭郎，祠南颜有怍。相对隔津远，知拥何封爵。颠船泛涛巅，何异跧屈蠖。埋篷且斟觚，失喜免酬酢。明月水禽飞，不奈栖鹘搏。","dynasty":"宋代","title":"小孤山"}
{"author":"董嗣杲","content":"发誓游四方，言归多自责。秋高风浪险，怀家万山隔。江北与江西，梦寐困行役。去年病褵褷，客死亦何惜。心空病自退，药裹谩山积。今日秋又深，谁念饥冻逼。只幸健于酒，酒尽从堕帻。醒来听谈空，鸟啼晚峰碧。","dynasty":"宋代","title":"酒边忆去年苦病"}
{"author":"董嗣杲","content":"证道山门旷，延僧草座禅。不知为额始，曾记有歌传。驿路桥梁坏，沙溪石藓填。往来荒廨近，时可托清眠。","dynasty":"宋代","title":"过证道寺"}
{"author":"董嗣杲","content":"交石夹头栖落鸿，卸桅强饭伤飘蓬。隔洲渔屋披乱草，入港客舟维古枫。际晚望断风帘矗，才晴洗得雪林空。旧侨野寺重寻懒，回眺炊烟摇苇丛。","dynasty":"宋代","title":"重泊杨港"}
{"author":"董嗣杲","content":"天灯逢夜涉江危，直绕文殊阁上飞。暗里试将衫袖裹，只馀树叶几星归。","dynasty":"宋代","title":"天池晚眺二首"}
{"author":"董嗣杲","content":"树密攒烟霭，泉甘护土田。妆严仙佛遍，呵护鬼神专。莲社招无地，桃源别有天。万峰空削玉，纷绝构三椽。","dynasty":"宋代","title":"庐山中即事二首"}
{"author":"董嗣杲","content":"下江值云簇，水色透沙清。挂席风势烈，两岸无人行。野市门多关，久绝鸡犬声。时势驱之然，茫昧嗟予生。兴怀孤山人，种梅千古名。浮荣梦幻耳，世事春云轻。邻船羞小鲜，佐以红酒烹。欣然暖曲身，慨此奔走情。退省毋悠悠，进寸徒营营。拄笏看西山，归来有时成。","dynasty":"宋代","title":"下江"}
{"author":"董嗣杲","content":"琴书湓浦担，风雪贵池船。问酒临津醉，添衣入驿眠。渔翁寒补网，邻女夜调弦。何日齐山去，寻僧学说禅。","dynasty":"宋代","title":"泊贵池驿"}
{"author":"董嗣杲","content":"蒲帆发处渺回程，杨港渔家晚饭晴。日转江空风势紧，水浮树秃雪枝明。饥肠恋酒垂涎觅，愁眼供诗就口成。天念奚囊向艰涩，故令岁晚迓春行。","dynasty":"宋代","title":"泊杨港"}
{"author":"董嗣杲","content":"云掩风林万窍号，慧因桥畔息方袍。秦郎閒濯溪头足，许老清挥石上毫。玉出何年迷草莽，教传异域想波涛。山门翠拥山岚润，一道光芒月正高。","dynasty":"宋代","title":"玉岑"}
{"author":"董嗣杲","content":"郭北下湖枕苍绿，书屋奈此五月溽。凉台水榭自柳阴，独敛修程困羁束。心心岩峰不得住，瀑声萦回梦不足。世故屈折歌刺促，谁识其人美如玉。","dynasty":"宋代","title":"寄韩玉玙二首"}
{"author":"董嗣杲","content":"繁蕊粘条簇茜尘，挨墙傍壁烁荒榛。风传兄弟知何乐，雨喷精神老此春。眼底叶窗枝有艳，根头花盛树无身。野草芳若省枯易，肯厌游蜂来蜜频。","dynasty":"宋代","title":"紫荆花"}
{"author":"董嗣杲","content":"翠叶层敷楚茝苗，谁将绮石养清标。幽姿晴待光风转，薰草寒禁艳雪消。一榦数蕤香不足，重栽百亩魄难招。零陵虽是名堪托，无事因花忆晋朝。","dynasty":"宋代","title":"蕙花"}
{"author":"董嗣杲","content":"寒劲滋烟浪，根浮蹈雪霜。同舟谙楚俗，空橐返吴乡。聚散羁情远，行藏话柄长。骤逢接言笑，直觉背时妆。","dynasty":"宋代","title":"安丰朱一夔同舟"}
{"author":"董嗣杲","content":"画栋朱檐暴虎蹲，乱钟穿翠掩朝昏。去来所得无多衲，觉悟何曾有二门。山鸟山花应自若，佛心佛法与谁论。风埃几换行人鬓，博士元公扁却存。","dynasty":"宋代","title":"灵隐天竺寺门"}
{"author":"董嗣杲","content":"根苗着土干柔纖，依附青松度岁年。彤蕊有时承雨露，苍藤无赖拂云烟。艳欹偷醉斜阳里，体弱愁缠立石颠。翠飐红英高百尺，藏春坞上忆坡仙。","dynasty":"宋代","title":"凌霄花"}
{"author":"董嗣杲","content":"珠团绿锦趁晴摊，凉荫龟鱼六月寒。背日开花非芡比，荒年收实当蔬餐。一方锦里消清暑，五瓣阑干俯碧澜。漠漠水天谁唱晚，苕溪翠展夕阳残。","dynasty":"宋代","title":"菱花"}
{"author":"董嗣杲","content":"佛庐增耀石人眠，莫谓思陵雨偏。宠断自空蝴蝶梦，魂归犹咽凤凰泉。碑趺蚀翠埋荒土，楼栱涂丹落废砖。主祭有谁今若此，此时出色想无氈。","dynasty":"宋代","title":"刘妃墓"}
{"author":"董嗣杲","content":"玉粒荣途税驾难，遁栖山屋乐颜簟。写梅当画同谁赏，采菊成粮独自餐。五字诗成消兴晚，半缻酒熟抵秋寒。太空月色清如洗，多向疏林缺处看。","dynasty":"宋代","title":"刘合舍迁居山中"}
{"author":"董嗣杲","content":"往为几苦浪涛惊，尘役而今亦懒营。雪积墙腰连屋莹，日涵城影接江平。市楼有酒晴旗小，宾馆无人夜榻清。孤坐搜吟难造妙，霜风吹月纸窗明。","dynasty":"宋代","title":"留分司衙"}
{"author":"董嗣杲","content":"灌城眠食叹羁身，凭晓偏惊索镜心。南纪山川秋望远，西湖风月夜怀深。功名鬼妒投机罕，诗酒天嗔绝侣寻。陈迹自应迟料事，断鸿信杳况云阴。","dynasty":"宋代","title":"留江城"}
{"author":"董嗣杲","content":"吟断悲秋字，愁归饯腊筵。天荒鹏路绝，水落雁汀悬。白羽沈邮箭，沧江负钓船。投閒须有日，处顺且添年。","dynasty":"宋代","title":"留江城将还富池"}
{"author":"董嗣杲","content":"菜本芃芃剪青玉，馔成浇饭填清腹。孤鹤出自九宫山，双眸如鹘步如鹿。我闻深谷少得盐，食淡眠幽体已仙。轩轩意趣神气全，中寿亦过八十年。","dynasty":"宋代","title":"留九宫山封道士饭因赠"}
{"author":"董嗣杲","content":"拜章坛下桂花清，客子看山眼更醒。万竹梳风凉透碧，乱峰收雨晓争青。城中佳客还相忆，月下幽泉政好听。谁肯结茅邻远社，白家犹有旧池亭。","dynasty":"宋代","title":"留兴国宫怀城中友人"}
{"author":"董嗣杲","content":"泛秋入禾乡，钝舟无期程。西风吹官河，其壤惟新城。云围畎亩遍，星零聚落盈。前畈出顽犷，有可敌无勍。梵坊名能仁，能向乖幽情。房房市药富，涤面尘不婴。习俗困促迫，意度无专征。市沽更漓甚，不堪客子倾。偕行得佳士，共此秋榻清。未晚急掩扉，屡贻暴客惊。","dynasty":"宋代","title":"宿嘉兴新城市"}
{"author":"董嗣杲","content":"身寄湓城岁月奔，远怀仙苑自乾坤。梅林有影吟魂在，陈柏无枝古意存。独客此时思上塚，孤山今日定开门。西江不似西湖上，处处酬春把酒樽。","dynasty":"宋代","title":"清明日怀孤山"}
{"author":"董嗣杲","content":"笑携琴册上崑崙，分坐溪头藓石根。崖树有霜飞老叶，野泉无雨落秋痕。几番閒借樵人屐，何许追寻隐者门。多种杏花依此住，要知董奉得仍孙。","dynasty":"宋代","title":"冷翠阁与秋岩同赋"}
{"author":"董嗣杲","content":"才去还回似不情，萧然两耳乱泉声。衣巾染得江岚透，谁道山人骨亦清。","dynasty":"宋代","title":"白庐山归城赋四首"}
{"author":"董嗣杲","content":"树头梅豆小，水际荻茅鲜。老客携名酒，顽胥纳俸钱。喜寻临晚兴，恨入惜春联。不似西湖乐，东风荡画船。","dynasty":"宋代","title":"客寓即事"}
{"author":"董嗣杲","content":"推枕萦残梦，开窗扫积尘。病深难御酒，贫极莫依人。野树依山暗，春林受雨新。晨兴閒整履，休惜看花频。","dynasty":"宋代","title":"寓城一首"}
{"author":"董嗣杲","content":"我来寻幽奇，破屋枕木末。向阳窗不关，川僧补直裰。","dynasty":"宋代","title":"冷翠谷口占"}
{"author":"董嗣杲","content":"望穷破寺楼，趁月沙岸泊。更深河汉淡，砧杵出篱落。凄然不得睡，俄顷风作恶。遥程已不计，心胆尚陨获。移舟傍深缆，稳借今宵托。不须叹邅回，所苦在离索。知身寄何处，只得呼樽酌。波涛晓方定，掀篷卸空橐。托目祠宇新，榱桷灿丹垩。共指甘王灵，古墓出林薄。","dynasty":"宋代","title":"夜泊富池"}
{"author":"董嗣杲","content":"寒劲滋烟浪，根浮蹈雪霜。同舟谙楚俗，空橐返吴乡。聚散羁情远，行藏话柄长。骤逢接言笑，直觉背时妆。","dynasty":"宋代","title":"安丰朱一夔同舟"}
{"author":"董嗣杲","content":"玉瓣凉丛拥翠烟，南薰池阁灿云仙。芳林园里谁曾赏，檐卜坊中自可禅。明艳倚娇攒六出，净香乘烈袅孤妍。风霜成实秋原晚，付与华灯作样传。","dynasty":"宋代","title":"栀子花"}
{"author":"董嗣杲","content":"课孙课子业桑麻，最喜无人识故家。八口日支资地力，一头雪色感年华。甜瓜苦过王戎李，古木枯如博望槎。岂得不谙培植性，又思寻客学餐霞。","dynasty":"宋代","title":"题大赛山中人家"}
{"author":"董嗣杲","content":"绝饮还知百脉清，病夫明日值阳生。治装肯发迟疑口，要趁江寒水色平。","dynasty":"宋代","title":"病起怀归"}
{"author":"董嗣杲","content":"日出雪意消，云敛万山紫。水步发船人，相竞更填委。驰担苦多虞，买渡须谨始。向来受摧挫，至今失料理。溪南树阴开，沙上鸿声起。独行良辛苦，淹留叹行李。寘恨复怜生，归欤安坎止。奔程入湖城，渺茫东门水。","dynasty":"宋代","title":"四安乘舟上安吉州"}
{"author":"董嗣杲","content":"野阴远阁雪风乾，向暮维舟水色寒。火号荧荧今夜烛，因知江北报平安。","dynasty":"宋代","title":"晚泊烽火矶"}
{"author":"董嗣杲","content":"回首大江秋水西，杖藜閒步菊花篱。百年清白甕中酒，万事安危枰上棋。梦入庄生迷蝶处，歌穷宁子饭生时。西风徐榻独栖惯，屋枕濂溪云锦池。","dynasty":"宋代","title":"寄周堂长"}
{"author":"董嗣杲","content":"泛秋入禾乡，钝舟无期程。西风吹官河，其壤惟新城。云围畎亩遍，星零聚落盈。前畈出顽犷，有可敌无勍。梵坊名能仁，能向乖幽情。房房市药富，涤面尘不婴。习俗困促迫，意度无专征。市沽更漓甚，不堪客子倾。偕行得佳士，共此秋榻清。未晚急掩扉，屡贻暴客惊。","dynasty":"宋代","title":"宿嘉兴新城市"}
{"author":"董嗣杲","content":"轻化细细复猗猗，何止青荧秀两枝。万顷雪光抽夏日，一天翠浪弄秋时。暖风覆野看摇燕，晨气笼晴想韵鹂。有实可祈催食麨，昼长村疃不攒眉。","dynasty":"宋代","title":"麦花"}
{"author":"董嗣杲","content":"竹亭难障隔淮尘，补种疏花几树春。若忆六龙南渡日，到今我亦是流民。","dynasty":"宋代","title":"王倅寄弟富池酒边述兴"}
{"author":"董嗣杲","content":"跨城作州治，阴晴巧变幻。庐峰翠色老，逐日供远盼。白云擘碎绵，随地卷舒惯。春先紫烟楼，梅花雪前绽。","dynasty":"宋代","title":"舟上晚望庾楼其四"}
{"author":"董嗣杲","content":"屈曲阑干月半规，藕花香淡水漪漪。分明一夜文姬梦，只有青团扇子知。","dynasty":"宋代","title":"记仙女三绝"}
{"author":"董嗣杲","content":"孤灯花烬糁窰台，古驿凉扉傍月开。数事支持愁外去，十年憔翠梦中来。","dynasty":"宋代","title":"宿九江驿"}
{"author":"董嗣杲","content":"泉光四散骇猿猱，迸起平池点滴高。谁欲斗量徒积梦，人将瓶汲肯辞劳。声随夜雨穿疏箔，名逐春风入小槽。别有雷峰峰下圃，一泓埋没在蓬蒿。","dynasty":"宋代","title":"真珠泉"}
{"author":"董嗣杲","content":"几眠几醒几清明，万态风流学老成。古翠碧连云洞杳，夕阳西卷射场平。絮团破径应迷蝶，枝压荒墙不蔽莺。松菊賸栽堪卜隐，苦无十亩秫田耕。","dynasty":"宋代","title":"古柳林"}
{"author":"董嗣杲","content":"地分连寺树，迳掩隔墙苔。破屋无僧住，深秋有客来。号猿归秃树，饥鸟立香台。恝永当年塔，阴云拨不开。","dynasty":"宋代","title":"西林寺"}
{"author":"董嗣杲","content":"过此未几还问归，归时又眺黄山矶。不如矶上钓鱼父，雪霁扶藜行夕晖。","dynasty":"宋代","title":"再逢黄山矶上老叟"}
{"author":"董嗣杲","content":"五世单丁家，在家亦如客。悲欢恼客抱，每恨江海窄。今日初伏过，浴出易絺綌。树头来禽熟，隔水不可摘。明年西湖去，凉云簪藉白。此时且健饭，宁耐朱炎赫。淮童少解事，醉拾西瓜擘。强笑领其真，寓吟自成癖。","dynasty":"宋代","title":"中伏"}
{"author":"董嗣杲","content":"南港虚明架石梁，寺楼钟落几斜阳。相传亭跨危基壮，谁想桥横古道长。澄水闸荒沙草碧，清波门近市尘黄。凤凰山在阑干外，玉抹烟屏鹭一行。","dynasty":"宋代","title":"长桥"}
{"author":"董嗣杲","content":"竹色松阴翠浪浮，春风吹落涧声幽。古亭当路空凉透，溪水循盘散漫流。茧纸叙诗年几换，羽觞传酒禊重修。晴岚四掩鸣琴杳，如在稽山道上游。","dynasty":"宋代","title":"曲水亭"}
{"author":"董嗣杲","content":"玉山曾醉凉州梦，图芳京无今古。露颗虬藤，风枝蠹叶，遗墨何人收取。当时赠与。记轻别西湖，笑离南浦。万里奚囊，岂知随处助吟苦。归来情寄谩远，旧寻犹在望，荒亭荒圃。绀蕾攒冰，苍阴弄月，休说堆盘马乳。云梯尚阻。袖一幅秋烟，扫空尘土。静想山窗，半乘寒架雨。","dynasty":"宋代","title":"齐天乐"}
{"author":"董嗣杲","content":"此君玉立此楼空，不复幽眠想白公。百尺有檐侵碧落，千竿无语足清风。阑尖亭影流渔屋，龛面祠香托佛宫。石琢端平丞相记，都归宝庆守臣功。","dynasty":"宋代","title":"乐天竹阁"}
{"author":"董嗣杲","content":"生发未燥时，朝晚将书劬。意可掇高科，措世跻唐虞。安知齿年壮，为计堕拙迂。依人游四方，骨骼甚鹤臞。孤坐苦病婴，浪走遭时拘。哀哉踸踔踪，谁念嵇绍孤。傍新谩利口，温故真良图。信归简编香，字字不我诬。饥食托饭钵，渴饮藉水盂。聊以适吾天，贫富斯何殊。恃书志愈坚，亟返南山隅。归途休云遥，长宵梦西湖。","dynasty":"宋代","title":"读旧书有感"}
{"author":"董嗣杲","content":"法水堪湔垢，僧庐自辟尘。饭炊云子熟，茶泛乳花匀。草草情何厚，匆匆迹易陈。他年辋川上，为画两纶巾。","dynasty":"宋代","title":"周孚与高伯庸同游王氏庵归而闾丘仲诗至因次"}
{"author":"董嗣杲","content":"此君玉立此楼空，不复幽眠想白公。百尺有檐侵碧落，千竿无语足清风。阑尖亭影流渔屋，龛面祠香托佛宫。石琢端平丞相记，都归宝庆守臣功。","dynasty":"宋代","title":"乐天竹阁"}
{"author":"董嗣杲","content":"江郊雪冱莫知津，客泪双垂怅此身。魔障在前无妄想，饥寒随处肯言贫。畏途日有风波恐，病骨时需药石频。屏息支吾心已扰，眼前谋绝故乡亲。","dynasty":"宋代","title":"近苦多故坐病乏药"}
{"author":"董嗣杲","content":"朱砂炼椀质轻盈，知是蟾宫几杵成。槁蒂秀钟天种艳，碾光辉映御袍荣。叶沿绿刺星星劲，心结黄芽粟粟明。皓魄正圆花正丽，相看无语说长生。","dynasty":"宋代","title":"月丹花"}
{"author":"董嗣杲","content":"云梁烟栋翠嵚崯，五百痴人谩饰金。屋顶谁增华阁重，石头自拥白云深。钟声透谷泉分响，鬼力支空雨聚阴。无废无兴无启闭，老僧不动一心生。","dynasty":"宋代","title":"石屋"}
{"author":"董嗣杲","content":"水围聚落蔼藤缠，灵纪金刀祀典专。碑语谁非年月误，神功自托道途传。三乡捐廪祈多福，百里斋香卜有年。争怪野云头上起，村村先欲雨公田。","dynasty":"宋代","title":"武康邑中刘王庙"}
{"author":"董嗣杲","content":"急流漱乱石，石色白齿齿。瞥见水色浑，篱头过山麂。","dynasty":"宋代","title":"游冷翠谷"}
{"author":"董嗣杲","content":"昉见岁律更，不觉春醉厌。都来九十日，多被风雨占。鸣鸠肯停唤，谁测阴晴验。欲问陌上花，花枝无绝艳。东风吹柳烟，羃绿波潋滟。客子痴不归，挂壁羞琴剑。独有游山盟，未能得断念。夜饮叹百拙，饤坐果肴欠。","dynasty":"宋代","title":"雨饮无肴"}
{"author":"董嗣杲","content":"月地云丛花意妍，清芬曾向窦家传。登山不愧自招隐，斫树莫名谁学仙。香换西风埋麝腹，种分南海蕴龙涎。玉杯甘露何从得，欲折蟾枝是几年。","dynasty":"宋代","title":"桂花"}
{"author":"董嗣杲","content":"身离匡庐紫翠重，壶中且寄水云踪。故人远梦迷千里，浊酒高怀渺万钟。台上苦吟无别事，枕前闻籁有孤松。不知忧乐随时意，但虑荒芜钝笔锋。","dynasty":"宋代","title":"壶中日月与葛秋岩纳凉"}
{"author":"董嗣杲","content":"幡竿袅影入青冥，暮鼓朝钟镇不停。劫火几灰龛底像，西风两减塔层铃。市人祈福心苗异，庙祝求金口角灵。三十六弯登绝顶，日中长现七元星。","dynasty":"宋代","title":"北高峰"}
{"author":"董嗣杲","content":"韵友相送春已遒，翦琼肌骨更娇柔。画屏缭绕无风展，酒甕丰腴有味留。云洞悬枝疑雪蛹，雨墙引蔓走烟虬。年年压倒看承架，又费山翁斫竹修。","dynasty":"宋代","title":"酴醾花"}
{"author":"董嗣杲","content":"对月飞觞往事休，胡床寂寞瘐公楼。西风解使蛩专夜，长日能无酒送愁。新雁阵分离塞徼，残萤火死落汀流。醉来独卧梧窗下，静听胡琴拨怨秋。","dynasty":"宋代","title":"秋夜对雨"}
{"author":"董嗣杲","content":"街声崇墉隔，畏客陶诗兴。枯梅三两株，仅有枝条剩。斜晖卧竹棚，叠藓覆石磴。始来觊联属，久去归蹭蹬。万丈庐山高，苦恨无楼凭。此时坐宽凉，忘却船如甑。","dynasty":"宋代","title":"寓江州分司衙随笔五首其一"}
{"author":"董嗣杲","content":"荒村雨过炊烟收，谁系月下篱根舟。风叶半夜摐摐响，老犬独吠空江秋。","dynasty":"宋代","title":"江村二首其一"}
{"author":"董嗣杲","content":"入眼万欲勇舍难，岩头飘尽枫叶丹。心憎湓浦户庭热，身入庐峰毛骨寒。尘面只掬野泉洗，醉吟且呈泥佛看。几多清话动人忆，梦落成围苍竹竿。","dynasty":"宋代","title":"寄冷翠谷葛秋岩"}
{"author":"董嗣杲","content":"梵庵云隔洞高虚，傍路阴森树几株。石室跨空山骨碎，林风掠地土痕枯。两亭沦俗秋偏畅，六月披襟暑欲无。如此岩墙难此立，有人编入职方图。","dynasty":"宋代","title":"妙智庵洞"}
{"author":"董嗣杲","content":"水光月色最相宜，独结空林岁晚期。万国春回先有信，孤山人往绝无诗。吟风海鹤眠清影，敲雪村童认老枝。举世只知调鼎贵，玄机谁向静中规。","dynasty":"宋代","title":"梅花"}
{"author":"董嗣杲","content":"画堂清傍水南桥，烟气如炊掩紫霄。十二阑干成独倚，橹声风隔大江遥。","dynasty":"宋代","title":"生意堂三首"}
{"author":"董嗣杲","content":"沽来官亭酒，艳流胜琥珀。高歌大江上，聊以信所适。借舟喜逢君，春沙涵润泽。傍沙得鲜鮰，过似河鲀白。斫鱠搜姜椒。食枯鄙肴核。浮阳下峰迅，晚风撼渔碛。深洲卸帆处，闻角易丧魄。津吏量水痕，两夜长三尺。","dynasty":"宋代","title":"浔阳馆边泛小舟夷犹沙浦中遇翟伟大舟过"}
{"author":"董嗣杲","content":"求佚徒将意揣摩，临高又惜岁蹉跎。隔江山秃秋烟空，入树风号夜浪多。童子得钱思远引，邻翁借酒强高歌。谩传客路饶孤笛，若老山村只短蓑。","dynasty":"宋代","title":"富池寓怀"}
{"author":"董嗣杲","content":"规规安利欲，扰扰竞光阴。男邑濒江尾，商家截市心。炎凉难洗荡，风月易招寻。见说圩田熟，欣逢节序临。","dynasty":"宋代","title":"芜湖"}
{"author":"董嗣杲","content":"蛰龙潜介入寒泓，极目沧江浪不生。沙渡解舟人语众，淮山纵火烧风鸣。身栖萧寺蓬窗久，雪压槃塘草店明。莫说此为孤陋地，白云流水助吟情。","dynasty":"宋代","title":"寓富池双泉寺三首"}
{"author":"董嗣杲","content":"天然嫩相烁秋明，淡染鹅裳结束轻。醉蕊强传金盏侧，赤心长向火轮倾。四娘蹊上能无种，一点眉间自有情。不照花根元藉叶，羡他卫足了孤生。","dynasty":"宋代","title":"黄葵花"}
{"author":"董嗣杲","content":"难觅围香醉玉仙，短灯油冻梗孤眠。清河坊里灯宵月，负却东风已两年。","dynasty":"宋代","title":"元宵怀乡二首"}
{"author":"董嗣杲","content":"枯株独寿忆双栖，谁想天嘉蓊郁时。坡老诗成无继笔，阜陵书此有遗碑。日摇槎影龙蛇断，雪缀花痕鸟雀疑。化日可期人莫讶，柏堂不复辨荒基。","dynasty":"宋代","title":"陈朝柏"}
{"author":"董嗣杲","content":"常常有约寻幽趣，汨汨无从避俗喧。欲断世间千万事，须穷纸上五千言。","dynasty":"宋代","title":"寄庐山道士二首其二"}
{"author":"董嗣杲","content":"买鱼缕银鲙，鲙细供春醉。醉立海棠风，看山负惭愧。万事可离踪，白发不容伪。我屋枕乾溪，日揖南峰翠。","dynasty":"宋代","title":"春游其四"}
{"author":"董嗣杲","content":"开时可食胜餐松，应在神人守护中。九节自知遗种异，一花谁可斗香同。碧丛露养仙苗细，灵卉泉抽玉髓空。还有痴愚求见面，欲期颜貌亟还童。","dynasty":"宋代","title":"菖蒲花"}
{"author":"董嗣杲","content":"遥遥殊积入山心，勇涉湖西且解襟。当暑行松探古迹，追凉踏藓入晴林。信知净境无三伏，犹幸悭囊有几金。白酒青衣随所遇，此来只为此僧寻。","dynasty":"宋代","title":"暑中访平山坦上人"}
{"author":"董嗣杲","content":"晚云敛尽鹤声迟，万木号空夜景移。三笑亭前山月上，却如身在冷泉时。","dynasty":"宋代","title":"夜坐东林寺"}
{"author":"董嗣杲","content":"云梁烟栋翠嵚崯，五百痴人谩饰金。屋顶谁增华阁重，石头自拥白云深。钟声透谷泉分响，鬼力支空雨聚阴。无废无兴无启闭，老僧不动一心生。","dynasty":"宋代","title":"石屋"}
{"author":"董嗣杲","content":"如馆如城几艳丛，拒霜不觉老西风。曼卿人见骑驴去，丁度仙游按辔空。惆怅二公皆死谶，浅深十里尚秋红。且图席地看花醉，肯羡豪家绣褥工。","dynasty":"宋代","title":"芙蓉花"}
{"author":"董嗣杲","content":"复添三叹处，回泊四安时。野市人言犷，官坊酒味醨。聚船要价重，涤釜待粮迟。客况那通遣，终身厌路岐。","dynasty":"宋代","title":"四安舟上"}
{"author":"董嗣杲","content":"上江落水渺莽中，入军遡水曲折通。此镇巧当两汊路，每日饱看千帆风。客知鼓棹白日急，人伤对镜玄发空。荒寒殊甚只自笑，悲声绕井馀枯桐。","dynasty":"宋代","title":"富池江上荡舟游望二首"}
{"author":"董嗣杲","content":"笑携琴册上崑崙，分坐溪头藓石根。崖树有霜飞老叶，野泉无雨落秋痕。几番閒借樵人屐，何许追寻隐者门。多种杏花依此住，要知董奉得仍孙。","dynasty":"宋代","title":"冷翠阁与秋岩同赋"}
{"author":"董嗣杲","content":"丹枫叶叶委江塘，旅况空馀古锦囊。阙下有家劳梦寐，灯前无酒遣荒凉。陈踪浮泛栖僧舍，往事消磨落客床。世态自应酬酢懒，已拚双鬓受年光。","dynasty":"宋代","title":"寓富池双泉寺三首"}
{"author":"董嗣杲","content":"山中有流泉，洗耳今无人。树队互蒙密，鸟语交昏晨。谁能观大运，达此秋与春。生意自尔蕃，叶叶分光新。藤蔓附女萝，兰茝披荒榛。兴言混栖托，随迹安可伸。悲哉倦游子，感寓徒酸辛。荣枯了不计，老大将迫身。潸然眼中泪，堕此衣上尘。所耽轩裳故，殊失烟霞亲。","dynasty":"宋代","title":"古意"}
{"author":"董嗣杲","content":"西城转地有湖光，矮矮荆榛出土冈。俎豆零星传野哭，舳舻联络急边防。夹壕杨柳犹秋色，贴屋桃花自晚妆。芳草不除生意在，此名谁命谩华堂。","dynasty":"宋代","title":"棠梨湖"}
{"author":"董嗣杲","content":"沙漾金星涌活泉，虚堂龙染德馨悬。朱绳汲冷梅林外，翠甃围凉桂洞前。石鼎煮茶非异事，井阑镌字是何年。西南云拥仙人屋，品酌今谁想乐天。","dynasty":"宋代","title":"金沙井"}
{"author":"董嗣杲","content":"小孤隶舒州，谁将峭崖削。一尖漾浩渺，藤萝缀璎珞。绿篠裹山胁，白浪沸山脚。向背千万态，浑不假镌凿。危亭嵌空搆，四绝屯烟幕。几点沤浮现，灭没鸥自若。庙额锡惠济，轩窗辉丹雘。夫人象服严，香灯闲疏箔。风露展幽扃，震撼陵虚阁。朱方金焦奇，莫敌此开拓。来时棹扁舟，两岸成巨壑。所历焉能穷，怀抱徒尔恶。未临不测渊，胸次先陨获。西偏磨崖上，吟句大手作。一来一归兴，其尚由来各。志旷谁推许，恐贻世所薄。穷冬水正缩，期傍洲沙泊。岂料风更横，飞帆随岸掠。遂令搜吟怀，汲井苦无索。影浪讹彭郎，祠南颜有怍。相对隔津远，知拥何封爵。颠船泛涛巅，何异跧屈蠖。埋篷且斟觚，失喜免酬酢。明月水禽飞，不奈栖鹘搏。","dynasty":"宋代","title":"小孤山"}
{"author":"董嗣杲","content":"远径溪流水自圆，光风霁月渺无边。窗前生意休除草，堂上清风独爱莲。万古共知归有极，一尘不染见先天。未知涵味其中者，谁是元翁得正传。","dynasty":"宋代","title":"题濂溪书院"}
{"author":"董嗣杲","content":"雪后抵江城，江云转凝冱。我舟舣沙浅，煮酒御沉雾。少年缪误多，今缪亦如故。流年无药挽，如水必东注。失笑白司马，曾与商妇遇。空亭自水际，知机有飞鹭。怀想何能已，坐见暝色赴。襆被且入郛，衰颜更迟暮。","dynasty":"宋代","title":"泊江城下"}
{"author":"董嗣杲","content":"将军墓域在杭州，如此家园入梦游。谁惜再传无嗣续，至今匙钥属官收。","dynasty":"宋代","title":"春步岳园二首"}
{"author":"董嗣杲","content":"暖风晴日艳芳天，独客心情不忍言。何处有花春掠眼，金陀坊里岳家园。","dynasty":"宋代","title":"春步岳园二首"}
{"author":"董嗣杲","content":"到此未入郡，入郡由别港。不意好奇人，黄堂争说项。说项非所私，况无适时资。驱驰靡所惮，重苦登览悲。开庆扰攘后，民力未通透。如斯斗底郡，俗习因仍陋。只今良二千，恳恻出心田。耕桑匝原野，谣颂周市廛。溯舟走麾下，容光托假借。坐卧寄酸吟，转首已三夜。将行慰我深，语语吐直心。发笑酌我酒，垂情饷我金。平生慨可至，毋若此急义。忍违离荒津，陆行且无地。秋寒筋骨疲，风雨更厄之。病亦坐酒困，乐在遇已知。下水浩然涉，出港何其捷。及门祗霎时，不想无吏接。","dynasty":"宋代","title":"自富池江入兴国军港留三日归回舟捷甚摭实写意"}
{"author":"董嗣杲","content":"形容淹白昼，意向落清樽。客榻犹移雨，邻园自掩门。秋高江一色，风起月多痕。忽忽孤生感，真难薄俗论。","dynasty":"宋代","title":"客寓邻家有园尝欲过之不可得"}
{"author":"董嗣杲","content":"雨压云低雪气浑，风帆未午过梅根。港头惊见官舟泊，野老争先掩荻门。","dynasty":"宋代","title":"过梅根港"}
{"author":"董嗣杲","content":"鹦柔猩艳胜西川，有色无香意态妍。吟令美招名友聚，眠春羞并醉妃传。锦庄红濯垂丝雨，绣幄青笼秉烛烟。莫待胭脂成粉去，月明便好泛金船。","dynasty":"宋代","title":"海棠花"}
{"author":"董嗣杲","content":"掀帘掣吾肘，偶牵衫袖裂。腐缕积汗垢，欲纫向谁说。忙起易衣披。不暇惜叠雪。试新反相恼，转觉身触热。天凉日渐深，装寒逼时节。身章素不尚，临事转添拙。","dynasty":"宋代","title":"寓江州分司衙随笔五首"}
{"author":"董嗣杲","content":"晚来抱懒炙孤灯，临水禅楼独自登，鸟道草深云宛宛，鱼湖波定月澄澄。诗联呈佛方堪读，俗语污人不可应。归隐南峰峰下宅，纵谈今日岂无僧。","dynasty":"宋代","title":"寓富池双泉寺三首"}
{"author":"董嗣杲","content":"晚风吹山空，闲步策藜杖。纡从砂涧头，行过崖石上。庵门耀金碧，中觉天地旷。神泉夜光灿，禽鸟互酬唱。黄冠扣閒趣，发语知不妄。因拈故人迹，流辈所钦向。我答亦附会，不想失宜当。随口诚卒然，聊纪客中况。","dynasty":"宋代","title":"清虚闲步有询吴灵耀近履者"}
{"author":"董嗣杲","content":"新桥迤逦去，胜迹遗仙佛。想像名胜游，题字尚仿佛。失笑我仆痡，偃息松郁郁。绝景借云掩，野香趁风拂。看山意自消，令人厌簪绂。随意幽行清，无缘逢俗物。","dynasty":"宋代","title":"庐山杂兴二首"}
{"author":"董嗣杲","content":"彩槛雕阑倚地仙，南堂深架北堂先。湖光十里饶春日，山色三堤合霁烟。帘幕香传歌扇底，莺花影落酒旗边。红尘不受斜阳压，暗逐东风入画船。","dynasty":"宋代","title":"湖山堂"}
{"author":"董嗣杲","content":"閒多便可赋诗健，客少应能减酒豪。风雪六桥入图画，此身可并南山高。","dynasty":"宋代","title":"客中怀西湖二首"}
{"author":"董嗣杲","content":"得子相慰忍袂分，还栖黄池朱子门。雪花著鬓久方湿，酒味裂肠空自温。欲问笛起市楼破，不知井通河水浑。冻尘难浣见谁说，蜗角蝇头争噬吞。","dynasty":"宋代","title":"黄池客楼"}
{"author":"董嗣杲","content":"吴说天池两字真，梵坊突兀鼓钟声。圣灯逐夜朝文阁，雷火何年损相轮。足下有云如隔世，眼前无地可容尘。追严不枉祠忠定，招得吟僧作主人。","dynasty":"宋代","title":"天池寺"}
{"author":"董嗣杲","content":"水浅篙师劳，况值夏日炎。舟维蔡桥晚，扶行御顽痁。谁期村疃中，双屐苔花粘。同行幸同志，出语无猜嫌。晓霞晚必雨，故老尝所占。两行桑麻香，农计得尽觇。偶闻读书声，白叟依茅檐。自奋力稼耕，其志方隐潛。延我坐俄顷，障日西垂帘。竹床半已弊，暂睡亦安恬。传酒强我饮，饮绝徒掀髯。神思偶尔清，吟兴为此添。","dynasty":"宋代","title":"病中步入蔡公桥村落间"}
{"author":"董嗣杲","content":"入眼万欲勇舍难，岩头飘尽枫叶丹。心憎湓浦户庭热，身入庐峰毛骨寒。尘面只掬野泉洗，醉吟且呈泥佛看。几多清话动人忆，梦落成围苍竹竿。","dynasty":"宋代","title":"寄冷翠谷葛秋岩"}
{"author":"董嗣杲","content":"规规安利欲，扰扰竞光阴。男邑濒江尾，商家截市心。炎凉难洗荡，风月易招寻。见说圩田熟，欣逢节序临。","dynasty":"宋代","title":"芜湖"}
{"author":"董嗣杲","content":"单悬淮楚寺，裓染岁时尘。踏雪归何处，看云悟此身。三乘新见性，一钵晚随人。江北萧条甚，还期莫待春。","dynasty":"宋代","title":"送矩上人"}
{"author":"董嗣杲","content":"钟声警征人，顿省巡溪步。转盼失路头，红日生黄雾。看松乘西风，荡此林影趣。古翠扑面老，肯放所历住。幽聆采樵怨，薄言向谁诉。且复栖野店，低头解芒屦。","dynasty":"宋代","title":"庐山杂兴二首"}
{"author":"董嗣杲","content":"画堂清傍水南桥，烟气如炊掩紫霄。十二阑干成独倚，橹声风隔大江遥。","dynasty":"宋代","title":"生意堂三首"}
{"author":"董嗣杲","content":"老树苍枝翠子乾，烂红搀向雪晴看。绿攒劲叶身边刺，金凝纖须腹内丹。鹤顶剪开霞瓣暖，骊珠遗下日芒寒。几多名品中州有，染透春风十二阑。","dynasty":"宋代","title":"山茶花"}
{"author":"董嗣杲","content":"冗花焦叶袅风漪，乱展江乡白渺瀰。两岸水枯鸥宿处，一天雪衮雁衔时。羌儿削管吹边远，淮俗编帘障屋危。岂特絮氈堪御冻，津头拾取作薪炊。","dynasty":"宋代","title":"芦花"}
{"author":"董嗣杲","content":"廨扉临水掩，世路入山穷。暑谢晚尤炽，秋高凉未通。莲香霞沼废，竹角月楼空。天地机难测，山林志少同。","dynasty":"宋代","title":"题园堂壁"}
{"author":"董嗣杲","content":"下江逢好春，入城赏新霁。千花春有机，四望天无际。老篙不语还，晦迹得少憇。登览且穷探，岂顾跋涉滞。","dynasty":"宋代","title":"早泊江城三首"}
{"author":"董嗣杲","content":"秋林不可寄，九月已寒风。鸿雁云呼远，蝇蚊雨洗空。篱花荒正色，岸蓼卧枯丛。别浦栖渔隐，何期共短篷。","dynasty":"宋代","title":"江墅秋晚"}
{"author":"董嗣杲","content":"霍家山下俨祠宫，溜水桥西透鼓钟。古迹建平遗烈在，春风广惠命词封。露台献社呈苍马，阴壁飞旌绘赤龙。虮聚乞灵人散后，云街雨陌撼涛松。","dynasty":"宋代","title":"霍山祠"}
{"author":"董嗣杲","content":"翠丝窣地裹晴绵，三月春空灞岸烟。四下叶蕃如吐雪，一随风起欲漫天。池心直作浮萍化，墄齿多将缺藓填。恨落夕阳亭榭晚，趁蜂趁蝶扑秋千。","dynasty":"宋代","title":"柳花"}
{"author":"董嗣杲","content":"离别孤山十八年，重来忍见讲堂泉。当时同出师门下，今日多伤井屋前。取重欧公名有自，肯教勤老迹空传。此铭此意留千古，凿石为庵不可眠。","dynasty":"宋代","title":"六一泉"}
{"author":"董嗣杲","content":"葛翁行满赤乌年，丹灶离披已绝烟，龙在此泓谁可见，路通别邑自相传。树头雷雨遗神火，岩腹莓苔带海涎。","dynasty":"宋代","title":"龙泓洞"}
{"author":"董嗣杲","content":"腥攒石缝瀑花多，还有龙神蛰此窠。通海浅深山不语，随潮长落水无波。谩传方士遗丹在，不奈潜鳞吐雾何。时雨愆期无验处，几番雷火爇松柯。","dynasty":"宋代","title":"龙井"}
{"author":"董嗣杲","content":"叠叠苍峦别是天，往来即是地行仙。拨云峰底落红雨，冷翠谷中浮紫烟。树色净依山色古，樵声清共瀑声传。远公不作渊明醉，结社徒然怀白莲。","dynasty":"宋代","title":"庐山道中"}
{"author":"董嗣杲","content":"偶呼邻稚携竹杖，试入仙窟寻桃源。日斜小憩冷翠谷，惊散挂树黄黑猿。","dynasty":"宋代","title":"庐山道中"}
{"author":"董嗣杲","content":"钟声警征人，顿省巡溪步。转盼失路头，红日生黄雾。看松乘西风，荡此林影趣。古翠扑面老，肯放所历住。幽聆采樵怨，薄言向谁诉。且复栖野店，低头解芒屦。","dynasty":"宋代","title":"庐山杂兴二首"}
{"author":"董嗣杲","content":"新桥迤逦去，胜迹遗仙佛。想像名胜游，题字尚仿佛。失笑我仆痡，偃息松郁郁。绝景借云掩，野香趁风拂。看山意自消，令人厌簪绂。随意幽行清，无缘逢俗物。","dynasty":"宋代","title":"庐山杂兴二首"}
{"author":"董嗣杲","content":"风露木叶飞，崖谷清气足。不知月中花，几番破粟玉。深岩得秋易，香味真绝俗。幽人领此妙，况寄虎溪曲。花放怯衣单，只叹岁时促。折来浸瓦瓶，夜赏欠醽醁。","dynasty":"宋代","title":"庐山折桂一枝"}
{"author":"董嗣杲","content":"树密攒烟霭，泉甘护土田。妆严仙佛遍，呵护鬼神专。莲社招无地，桃源别有天。万峰空削玉，纷绝构三椽。","dynasty":"宋代","title":"庐山中即事二首"}
{"author":"董嗣杲","content":"船沿江北行，不见江边树。飒飒芦苇空，栖雁泣如诉。波涛极冲撞，沙岸已颓仆。东傍赵屯来，结茅是谁住。檐破炊烟散，岂足御风露。小儿索午饭，病妇织芒屦。良人糴米出，烟江未明度。妻儿久待归，颈伫想回路。今年迁避早，寒衣不曾具。薄业何能问，苟且遣朝暮。此地多遗基，向也盛生聚。关洛几时清，徒激冲冠怒。客子重吁嗟，半世多窘步。无位进瞽言，慨此岁月误。有地不可耕，有天不可籲。抆泪归来休，三径想如故。","dynasty":"宋代","title":"次赵屯"}
{"author":"董嗣杲","content":"依刘殊乏仲宣才，方重相逢笑口开。恶况败人佳思尽，寓公贻我好诗来。夜寒归梦迷松菊，灰冷尘踪混草莱。别后莫裁驰恋意，寄梅须带雪枝苔。","dynasty":"宋代","title":"陈石泉送诗走笔次韵"}
{"author":"董嗣杲","content":"清谈得子夜已中，彼此历叙平生穷。知子曾为四明客，亦曾献赋明光宫。万人海里不相逢，狂游却向江城同。寻盟要采庐山杞，香炉峰顶烟生紫。便从山北过山南，趁取春光攒桃李。洗心涤虑先漱齿，况是天下第一水。","dynasty":"宋代","title":"余明远订游庐山"}
{"author":"董嗣杲","content":"回首大江秋水西，杖藜閒步菊花篱。百年清白甕中酒，万事安危枰上棋。梦入庄生迷蝶处，歌穷宁子饭生时。西风徐榻独栖惯，屋枕濂溪云锦池。","dynasty":"宋代","title":"寄周堂长"}
{"author":"董嗣杲","content":"白傅流风尚可寻，炉峰蓊紫掩天阴。石埋遗像丹青落，泉绕虚堂岁月深。老木寒拖千谷翠，小莲凉矗两池金。挑包知是何方侣，空论能参惠远心。","dynasty":"宋代","title":"白家池亭"}
{"author":"董嗣杲","content":"回峰月魄上，照我方壶寒。轩窗绝四掩，流光压空阑。凉袭荷沼幽，阴写竹迳乾。远泉助清思，佩声何珊珊。啼鸟寂无闻，何枝能择安。空青闪虚碧，纖翳莫可干。有酒此不斟，徒坐夜漏残。相逢此时快，瞠目终宵看。","dynasty":"宋代","title":"与葛秋岩小园看月"}
{"author":"董嗣杲","content":"瘦叶浮根傍柳矶，水天秋色夕阳时。晶晶红染累垂糁，袅袅凉摇软弱枝。挼汗自能为酒母，托名谁制作风宜。花开只熨渔翁眼，可奈渔翁醉不知。","dynasty":"宋代","title":"蓼花"}
{"author":"董嗣杲","content":"五世单丁家，在家亦如客。悲欢恼客抱，每恨江海窄。今日初伏过，浴出易絺綌。树头来禽熟，隔水不可摘。明年西湖去，凉云簪藉白。此时且健饭，宁耐朱炎赫。淮童少解事，醉拾西瓜擘。强笑领其真，寓吟自成癖。","dynasty":"宋代","title":"中伏"}
{"author":"董嗣杲","content":"古寺踞城为甲刹，巍峨殿阁矗江云。香烟昏壁沿廊黑，砖塔喧铃彻郡闻。白日僧归春更静，清明鬼哭夜初分。住持羞接闲人话，要访时官杜广文。","dynasty":"宋代","title":"重游能仁寺"}
{"author":"董嗣杲","content":"山童携竹杖，支我步城头。东风扑酒香，吹醒殊乡愁。江波荡太阳，万顷金色浮。土人不识此，我可专春游。","dynasty":"宋代","title":"春游"}
{"author":"董嗣杲","content":"沙漾金星涌活泉，虚堂龙染德馨悬。朱绳汲冷梅林外，翠甃围凉桂洞前。石鼎煮茶非异事，井阑镌字是何年。西南云拥仙人屋，品酌今谁想乐天。","dynasty":"宋代","title":"金沙井"}
{"author":"董嗣杲","content":"世降多淫祀，时荒扇盗区。妖丁肆荒诞，结甲走昏愚。揭帜营祠庙，椎锣誷市衢。大夫清似水，勦绝莫踟蹰。","dynasty":"宋代","title":"武康姓丁人号生魂神合邑骚动"}
{"author":"董嗣杲","content":"泻月江当户，编茅屋背崖。久贫难养气，独酌且开怀。雪水喧唯土，天风破楚霾。鞭春明日早，环佩想尧阶。","dynasty":"宋代","title":"春近"}
{"author":"董嗣杲","content":"云过秋天乱擘絮，风透秋窗遗剪刀。客衣难禁如此候，离家失侣徒呼号。肌骨癯然病易入，况复加以思虑劳。行来行往失神隽，蛰此何殊悬壁猱。莎底促织声更苦，唧唧唧唧声转高。阑槛谩尔寄清足，石阶半落埋蓬蒿。无人洗竹起荒翳，脆竿蠹叶缠薜荔。繁阴不密绝午梦，安得清风袭襟袂。摧残其来亦已久，心欲扶植茫无计。钩帘痴坐空搔首，直睨秋云割新霁。云卷云舒天自空，风生风止窗且闭。未暇冥搜清足吟，邻园老鹤传孤唳。","dynasty":"宋代","title":"午阴坐清足轩"}
{"author":"董嗣杲","content":"离别孤山十八年，重来忍见讲堂泉。当时同出师门下，今日多伤井屋前。取重欧公名有自，肯教勤老迹空传。此铭此意留千古，凿石为庵不可眠。","dynasty":"宋代","title":"六一泉"}
{"author":"董嗣杲","content":"舟绝顾城湖，始知泊银树。脚夫亟装担，顿足跋涉惧。水行困弊舟，陆出藉芒屦。望远有异观，山水陶兴趣。太息足力疲，趁程眠日暮。高价租蹇驴，意欲代吾步。破舆不忍登，恐负看山眼。遥程入荒夐，栈道践{山蹇}{山產}。蹇载亦徒劳，登顿资笑莞。气馁不足苏，只得仰酒盏。暂免极寒侵，围春想歌板。何当位经纶，尽把凹凸划。","dynasty":"宋代","title":"银树道上客怀"}
{"author":"董嗣杲","content":"拜章坛下桂花清，客子看山眼更醒。万竹梳风凉透碧，乱峰收雨晓争青。城中佳客还相忆，月下幽泉政好听。谁肯结茅邻远社，白家犹有旧池亭。","dynasty":"宋代","title":"留兴国宫怀城中友人"}
{"author":"董嗣杲","content":"客檐停坐久，军递接程初。狂醉舒城酒，欣将建业书。宦游空叹老，吟思未应疏。举网谁家子，欢然饷巨鱼。","dynasty":"宋代","title":"泊安庆得郭澹溪书"}
{"author":"董嗣杲","content":"万里东风起楚皋，流年只染鬓萧骚。富池江口听春雨，昭勇楼心看雪涛。薄俗苦无公可论，全身惟有隐方高。故山猿鹤应相笑，抗走殊乡实自劳。","dynasty":"宋代","title":"壬戌元日二首"}
{"author":"董嗣杲","content":"丘园劳积梦，天地厌劬书。立晚分孤鹤，跳春喜众狙。风多醉有竹，雨久饭无蔬。又见江西估，收苗蓄巨鱼。","dynasty":"宋代","title":"江城春日寓怀"}
{"author":"董嗣杲","content":"猩巾绉折亚枝红，独现精神万绿中。带种归来传博望，动人咏处想荆公。独风绛彩逃春艳，萦火朱房烁暑空。别有盆窠培埴异，深黄浅碧不相同。","dynasty":"宋代","title":"石榴花"}
{"author":"董嗣杲","content":"五级浮屠透泬寥，黄皮园上梵坊遥。当时雷就家曾弃，前代皇妃迹已销。铃带水风传古衕，灯分山月照长桥。根基自广云层减，拥肿难供画笔描。","dynasty":"宋代","title":"雷峰"}
{"author":"董嗣杲","content":"下水风帆势若浮，雪深且向贵池留。两三渔艇有歌送，咫尺仙家无分游。剑削山棱云气直，镜涵江影日光流。神驰杜牧题诗处，客里光阴别是愁。","dynasty":"宋代","title":"舟行不及游九华"}
{"author":"董嗣杲","content":"阑槛倚云汉，身疑出上方。乾坤一指顾，吴越两消亡。海接空江白，山分落日黄。伍胥遗恨在，秋草隔沙长。","dynasty":"宋代","title":"登六和塔"}
{"author":"董嗣杲","content":"野阴远阁雪风乾，向暮维舟水色寒。火号荧荧今夜烛，因知江北报平安。","dynasty":"宋代","title":"晚泊烽火矶"}
{"author":"董嗣杲","content":"急流漱乱石，石色白齿齿。瞥见水色浑，篱头过山麂。","dynasty":"宋代","title":"游冷翠谷"}
{"author":"董嗣杲","content":"登临乘此暮江风，数尽南飞几字鸿。秋水已清天更碧，晓枫未赤枣先红。诸公轩冕留情处，万里山河拊髀中。壮志已锁思拥衲，饱餐蔬饭想虚空。","dynasty":"宋代","title":"登临"}
{"author":"董嗣杲","content":"飘蓬于此趣何迂，破却牢愁是酒壶。世上利名休羡有，胸中丘壑不应无。秋侵客鬓从添白，春满侯门亦谩朱。无地追凉身坐甑，藕花多处忆西湖。","dynasty":"宋代","title":"暑中客怀"}
{"author":"董嗣杲","content":"野云埋墅晚，城树掩江春。门巷人烟古，云山屋宅新。悲歌陶此世，尘土污吾身。无地堪挑荠，殊乖晚膳真。","dynasty":"宋代","title":"题方用卿书屋壁"}
{"author":"董嗣杲","content":"精神疲夜漏，弦管沸秋筵。想醉黄花下，谁歌翠幙前。病身空羡酒，愁耳爱听泉。月转羁窗破，萧萧照客眠。","dynasty":"宋代","title":"坐病不赴姚总统席夜闻乐声因寄"}
{"author":"董嗣杲","content":"画栋朱檐暴虎蹲，乱钟穿翠掩朝昏。去来所得无多衲，觉悟何曾有二门。山鸟山花应自若，佛心佛法与谁论。风埃几换行人鬓，博士元公扁却存。","dynasty":"宋代","title":"灵隐天竺寺门"}
{"author":"董嗣杲","content":"对月飞觞往事休，胡床寂寞瘐公楼。西风解使蛩专夜，长日能无酒送愁。新雁阵分离塞徼，残萤火死落汀流。醉来独卧梧窗下，静听胡琴拨怨秋。","dynasty":"宋代","title":"秋夜对雨"}
{"author":"董嗣杲","content":"弱瓣坚须灿野光，成丛灼灼斗丹妆。风葩净蕴商天艳，霞朵轻摇月夜凉。沈透柔柯难受雨，冷零嫩叶不禁霜。通明可使书窗透，肯拾秋萤聚作囊。","dynasty":"宋代","title":"金灯花"}
{"author":"董嗣杲","content":"水竹云山拱画图，因怀唤渡想东都。雨遗晴蝀衔西照，风遏春船入里湖，阑曲只供游子凭，林间今有隐人无。","dynasty":"宋代","title":"西林桥"}
{"author":"董嗣杲","content":"我来寻幽奇，破屋枕木末。向阳窗不关，川僧补直裰。","dynasty":"宋代","title":"冷翠谷口占"}
{"author":"董嗣杲","content":"迎面苍峦泼黛浓，几番回首想行踪。白云拥海文殊阁，老水屯烟圣治峰。方别衲僧谈梦寐，又逢羽士接从容。明朝还踏青虚路，重掬神泉听乱钟。","dynasty":"宋代","title":"回至兴国宫望天池一簇云气中因杨道士留有赋"}
{"author":"董嗣杲","content":"山晖丹气紫，路隐翠林香。野道依城社，山童执纪纲。田高秋敛薄，溪曲夜湍长。谇语令人倦，蚍蜉肯自量。","dynasty":"宋代","title":"题城山道人庵其二"}
{"author":"董嗣杲","content":"拨云峰下拨云亭，万竹凝秋列画屏。皇甫真人遗业在，满林寒叶佛灯青。","dynasty":"宋代","title":"宿清虚庵二首"}
{"author":"董嗣杲","content":"银树驿桥废，征车难久停。月沉孤店柳，雪掩败舟萍。野冢明荒燐，山田出断铭。甫能投宿去，历历过邮铃。","dynasty":"宋代","title":"银树"}
{"author":"董嗣杲","content":"野云埋壁晚，城树掩江春。门巷人烟古，云山屋宅新。悲歌陶此世，尘土污吾身。无地堪挑荠，殊乖晚膳真。","dynasty":"宋代","title":"题方用卿书屋壁"}
{"author":"董嗣杲","content":"晴芳掩映宋窗曛，丑瓣攒鳞斗野云。艳挺双头谁立异，名侪五德自为群。丹裳浥露承秋重，赤帻临风唱晓分。函谷关前如有此，不鸣惟恐误田文。","dynasty":"宋代","title":"鸡冠花"}
{"author":"董嗣杲","content":"云过秋天乱擘絮，风透秋窗遗剪刀。客衣难禁如此候，离家失侣徒呼号。肌骨癯然病易入，况复加以思虑劳。行来行往失神隽，蛰此何殊悬壁猱。莎底促织声更苦，唧唧唧唧声转高。阑槛谩尔寄清足，石阶半落埋蓬蒿。无人洗竹起荒翳，脆竿蠹叶缠薜荔。繁阴不密绝午梦，安得清风袭襟袂。摧残其来亦已久，心欲扶植茫无计。钩帘痴坐空搔首，直睨秋云割新霁。云卷云舒天自空，风生风止窗且闭。未暇冥搜清足吟，邻园老鹤传孤唳。","dynasty":"宋代","title":"午阴坐清足轩"}
{"author":"董嗣杲","content":"湖光分柳岸，野趣入桑畦。锦片花随水，犀尖笋迸泥。淮云收雨去，蜀鸟失春啼。隔浦军船过，斜阳送鼓鼙。","dynasty":"宋代","title":"出德化门外"}
{"author":"董嗣杲","content":"风窗停暑雨，竹簟展寒波。酒醒乾坤小，林昏鸟誉多。凉堂喧管钥，秋戌淬弓戈。殊感征行苦，悲蛩咽楚莎。","dynasty":"宋代","title":"雨窗夜感"}
{"author":"董嗣杲","content":"彩槛雕阑倚地仙，南堂深架北堂先。湖光十里饶春日，山色三堤合霁烟。帘幕香传歌扇底，莺花影落酒旗边。红尘不受斜阳压，暗逐东风入画船。","dynasty":"宋代","title":"湖山堂"}
{"author":"董嗣杲","content":"竹色松阴翠浪浮，春风吹落涧声幽。古亭当路空凉透，溪水循盘散漫流。茧纸叙诗年几换，羽觞传酒禊重修。晴岚四掩鸣琴杳，如在稽山道上游。","dynasty":"宋代","title":"曲水亭"}
{"author":"董嗣杲","content":"郡吏东征迓衮衣，不知郡圃掩芳扉。樱桃熟处香山识，杨柳栽时靖节归。壁帖嵌尘钟鼎碎，楼歌压市管弦飞。庐山面目清如此，几客登临几夕晖。","dynasty":"宋代","title":"九江易帅遂得尽游郡斋"}
{"author":"董嗣杲","content":"广福山灵托兽传，甃边依约爪痕坚。噬人难负平时口，跑地能开一掬泉。不遇下车冯妇勇，都因脱屣性空禅。大慈坞内腥风起，善结丛林渴饮缘。","dynasty":"宋代","title":"虎跑泉"}
{"author":"董嗣杲","content":"殊乡寒食亦风柔，桃李在香掩燕楼。周子墓头谁拜扫，岳家园里自嬉游。云连阃节旌旗暗，水泛商船鼓笛浮。江国日长饶客思，不知何事阻归谋。","dynasty":"宋代","title":"江州寒食"}
{"author":"董嗣杲","content":"从军传勇略，信脚困行间。病废羞长剑，秋归见故山。镜中双鬓改，众里一身还。风雪沉昏夜，犹思戌散关。","dynasty":"宋代","title":"李正将病归"}
{"author":"董嗣杲","content":"翠叶层敷楚茝苗，谁将绮石养清标。幽姿晴待光风转，薰草寒禁艳雪消。一榦数蕤香不足，重栽百亩魄难招。零陵虽是名堪托，无事因花忆晋朝。","dynasty":"宋代","title":"蕙花"}
{"author":"董嗣杲","content":"谢了还开肯悟空，一年三十六旬中。相看谁有长春艳，莫道花无百日红。酡脸倚娇承舞雪，瘦枝扶力借柔风。四时常吐芳姿媚，人老那能与此同。","dynasty":"宋代","title":"月季花"}
{"author":"董嗣杲","content":"身离匡庐紫翠重，壶中且寄水云踪。故人远梦迷千里，浊酒高怀渺万钟。台上苦吟无别事，枕前闻籁有孤松。不知忧乐随时意，但虑荒芜钝笔锋。","dynasty":"宋代","title":"壶中日月与葛秋岩纳凉"}
{"author":"董嗣杲","content":"郭北下湖枕苍绿，书屋奈此五月溽。凉台水榭自柳阴，独敛修程困羁束。心心岩峰不得住，瀑声萦回梦不足。世故屈折歌刺促，谁识其人美如玉。","dynasty":"宋代","title":"寄韩玉玙二首"}
{"author":"董嗣杲","content":"公藉椒涂成达宦，我传草檄守清贫。閒曹奔走徒云仕，薄俸沾濡不逮亲。饮水曲肱无此量，解衣推食有何人。凉风四壁蛩新咽，偏恼淹回独客身。","dynasty":"宋代","title":"寄杨云静"}
{"author":"董嗣杲","content":"木异难侪众木淹，刻成慈相孔仁谦。真珠璎珞鸳鸯殿，白玉屏风悲翠帘。晴雨祷祈随感召，香灯炽盛极庄严。镇山宝聚田庐黄广，灵贶弥彰一百签。","dynasty":"宋代","title":"天竺观音"}
{"author":"董嗣杲","content":"汀沙如雪水无声，舟倚蒹葭雁不惊。霜气隔篷才数尺，斗杓插地已三更。抛书枕畔怜儿子，看剑镫前慨友生。尚有乘桴无限意，催人摇橹转江城。","dynasty":"宋代","title":"舟宿湖口"}
{"author":"董嗣杲","content":"回峰月魄上，照我方壶寒。轩窗绝四掩，流光压空阑。凉袭荷沼幽，阴写竹迳乾。远泉助清思，佩声何珊珊。啼鸟寂无闻，何枝能择安。空青闪虚碧，纖翳莫可干。有酒此不斟，徒坐夜漏残。相逢此时快，瞠目终宵看。","dynasty":"宋代","title":"与葛秋岩小园看月"}
{"author":"董嗣杲","content":"囊橐依然负，烟波豁尔游。穷秋多雨水，归棹几汀洲。舣月无言坐，听梧不解愁。退耕应在念，肯向客途留。","dynasty":"宋代","title":"赠归客"}
{"author":"董嗣杲","content":"忍见柔枝缀彩英，愁围未解又清明。茸茸叠萼萦春梦，袅袅长条击别情。有样谩传居士制，无香徒滓海仙名。文臣服色开时验，次第妖娆织不成。","dynasty":"宋代","title":"锦带花"}
{"author":"董嗣杲","content":"单悬淮楚寺，裓染岁时尘。踏雪归何处，看云悟此身。三乘新见性，一钵晚随人。江北萧条甚，还期莫待春。","dynasty":"宋代","title":"送矩上人"}
{"author":"董嗣杲","content":"日出雪意消，云敛万山紫。水步发船人，相竞更填委。驰担苦多虞，买渡须谨始。向来受摧挫，至今失料理。溪南树阴开，沙上鸿声起。独行良辛苦，淹留叹行李。寘恨复怜生，归欤安坎止。奔程入湖城，渺茫东门水。","dynasty":"宋代","title":"四安乘舟上安吉州"}
{"author":"董嗣杲","content":"我游三茅山，月下丹光丽。梦驾翠蜺车，凉云拥金袂。两耳波浪透，广漠不可际。犹记抟扶摇，乘风曾问帝。今秋游匡庐，身有飞举势。凌虚裹白云，白云镇相卫。毛发极森竦，草木露华缀。飞泉涌潮响，真可涤昏滞。向来句曲行，有遇抑何锐。岂知凡骨癯，不能于彼蜕。西风催此游，破我梦浮世。衣襟被月香，苍岩折丹桂。","dynasty":"宋代","title":"庐山中闻桂香忆游茅山时梦中游桂花下"}
{"author":"董嗣杲","content":"大江雪月灿，维舟略无惮。天地开画图，付与快士看。几声塞北鸿，千里江南岸。篷窗引醉吟，搔首待平旦。","dynasty":"宋代","title":"舟上晚望庾楼"}
{"author":"董嗣杲","content":"跨城作州治，阴晴巧变幻。庐峰翠色老，逐日供远盼。白云擘碎绵，随地卷舒惯。春先紫烟楼，梅花雪前绽。","dynasty":"宋代","title":"舟上晚望庾楼"}
{"author":"董嗣杲","content":"地分连寺树，迳掩隔墙苔。破屋无僧住，深秋有客来。号猿归秃树，饥鸟立香台。恝永当年塔，阴云拨不开。","dynasty":"宋代","title":"西林寺"}
{"author":"董嗣杲","content":"雪残半积阳山矶，大江云涌涛头飞。九峰不受夕晖掩，杜牧一亭空翠微。","dynasty":"宋代","title":"舟上望九华山"}
{"author":"董嗣杲","content":"海国风涛拥万寻，此身何翅直千金。涉波直现昂藏相，结屋还坚报施心。圆得诸方传转智，幸存一半有观音。阴廊谁立苔碑在，只载三朝法驾临。","dynasty":"宋代","title":"五丈观音"}
{"author":"董嗣杲","content":"七年交春七日强，濛濛春雨吞江乡。此夕莫知是元夕，地炉埋伏身犹僵。鼓箫声绝想景物，灯火焰短如寻常。逢辰往往思济胜，此际何异栖幽荒。推窗且畏江风恶，风柔却忆沙河塘。一竿星点富池庙，随炙随灭无精光。","dynasty":"宋代","title":"辛酉富池元宵写怀二首其一"}
{"author":"董嗣杲","content":"小朵峰前玉镜寒，几回倚杖听潺湲。箕公饮涧非凡水，慧理呼猿是此山。亭角静依金刹古，树身凉卧石阑閒。无因可洗人间热，时御清风照影还。","dynasty":"宋代","title":"冷泉亭"}
{"author":"董嗣杲","content":"在家最喜客，出外复过之。相逢旅琐间，所恨力莫支。迂旷胆相照，相顾何须期。或者诮交泛，责我无藩篱。我性得之天，怀抱更坦夷。谤随爱憎兴，而我了不知。义利界限分，我心石不移。风月賸佳趣，未易以迹窥。有吟莫辞和，有酒须共持。古道已不怍，徒重旅心悲。","dynasty":"宋代","title":"爱客有感"}
{"author":"董嗣杲","content":"灵休远被卫行都，宿有元勋梦又符。引马拥羊昭景贶，立碑建庙述嘉谟。九陵荆棘年空往，十进而笙歌景不殊。莫倚西斋阑槛去，斜阳无语满钱湖。","dynasty":"宋代","title":"崔府君庙"}
{"author":"董嗣杲","content":"叠萼黄心紫瓣柔，秾薰粉腻入香篝。应知上苑清和转，聊为东皇款曲□。拂拂靓香遗片异，鳞鳞刺叶矮丛抽。夜长还有人空度，花里相延月一钩。","dynasty":"宋代","title":"徘徊花"}
{"author":"董嗣杲","content":"绝饮还知百脉清，病夫明日值阳生。治装肯发迟疑口，要趁江寒水色平。","dynasty":"宋代","title":"病起怀归"}
{"author":"董嗣杲","content":"香落衣巾靡靡中，花垂碧涧不流冬。易开易落催成子，谁采谁收怕见红。种有万林绵北地，诗传八月剥西风。千株可等侯千哀悼，安邑曾收结实功。","dynasty":"宋代","title":"枣花"}
{"author":"董嗣杲","content":"密团粉腻翠枝擎，乱碾铢衣降紫冥。揉雪谩为春晚殿，御风应负饮中灵。蒂占琼瓣轻如蝶，心袅金丛灿若星。谁指凌波姑射醉，有人眠月可曾醒。","dynasty":"宋代","title":"聚八仙花"}
{"author":"董嗣杲","content":"花明五出绣汀洲，自在沉沉自在浮。古有楚童谣可信，今无越女采为羞。江清得实谁能剖，风起虚根不复留。晚向水乡回野棹，一规西日落湖州。","dynasty":"宋代","title":"苹花"}
{"author":"董嗣杲","content":"浔阳江上看明月，月落孤眠百感生。十二年前如昨日，竹斋曾醉凤箫声。","dynasty":"宋代","title":"九月十五日有感"}
{"author":"董嗣杲","content":"移来菊本已成丛，潦退园篱失笑空。梦蝶自应知境幻，问牛谁谓可年丰。渺茫天地浮秋水，寂压溪山截暮虹。蛩咽莫禁莎砌湿，万愁愁付酒杯中。","dynasty":"宋代","title":"水退小园散步时垂替感赋"}
{"author":"董嗣杲","content":"阅武场开傍古松，忽惊尘起废墙东。黑蜂飞毒归锄下，白骨通灵入梦中。花草地宽千骑勇，鼓鼙声撼一坏空。若钱若马讹传久，难觅埋铭证异同。","dynasty":"宋代","title":"将军教场墓"}
{"author":"董嗣杲","content":"迎面苍峦泼黛浓，几番回首想行踪。白云拥海文殊阁，老水屯烟圣治峰。方别衲僧谈梦寐，又逢羽士接从容。明朝还踏青虚路，重掬神泉听乱钟。","dynasty":"宋代","title":"回至兴国宫望天池一簇云气中因杨道士留有赋"}
{"author":"董嗣杲","content":"浮名浮利有传讹，薏苡囊疑马伏波。镜里鬓毛谙世故，笔头诗句答樵歌。风穿树秃寒林浅，月展江空夜浪多。脱病欲归归便得，花家鱼港自烟蓑。","dynasty":"宋代","title":"漫兴二首"}
{"author":"董嗣杲","content":"买鱼缕银鲙，鲙细供春醉。醉立海棠风，看山负惭愧。万事可离踪，白发不容伪。我屋枕乾溪，日揖南峰翠。","dynasty":"宋代","title":"春游其四"}
{"author":"董嗣杲","content":"江北西风高，江南新酒熟。长笛吹梅花，月色满营屋。","dynasty":"宋代","title":"江上晚眺"}
{"author":"董嗣杲","content":"一官坐渡头，事简多是閒。口口说庙灵，祭赛纷强顽。逐日享餕馀，赢得酡客颜。江风吹不散，借此资身孱。俸钱给不多，悔离禁卫班。妻子号寒饥，语下嗟间关。俊代尚迩遥，掷珓卜善还。随时了应酬，惟恨得酒悭。","dynasty":"宋代","title":"赠接泥渡下李巡检"}
{"author":"董嗣杲","content":"身孤犹落叶，客久向饷英。少睡夜逾悄，多闻心更清。县楼讹漏点，雨市杂溪声。海上仙槎在，思乘几凝情。","dynasty":"宋代","title":"客久"}
{"author":"董嗣杲","content":"葛翁行满赤乌年，丹灶离披已绝烟，龙在此泓谁可见，路通别邑自相传。树头雷雨遗神火，岩腹莓苔带海涎。","dynasty":"宋代","title":"龙泓洞"}
{"author":"董嗣杲","content":"雁声哀怨极淮天，际晚惊呼雪打船。古驿鱼稀谁撒网，虚沙马过自随鞭。人烟顽犷空多智，形胜丘墟又几年。龙眼肌头风浪恶，今宵归兴此方坚。","dynasty":"宋代","title":"蕲城晚泊值雪"}
{"author":"董嗣杲","content":"殊乡寒食亦风柔，桃李在香掩燕楼。周子墓头谁拜扫，岳家园里自嬉游。云连阃节旌旗暗，水泛商船鼓笛浮。江国日长饶客思，不知何事阻归谋。","dynasty":"宋代","title":"江州寒食"}
{"author":"董嗣杲","content":"晴向过溪亭下留，拂碑慨想晋时流。云生古树茑萝雨，风卷修廊松竹秋。登阁冷知山扑面，照池凉觉水澄眸。捻香礼遍远公墓，僧舍乞茶谈赵州。","dynasty":"宋代","title":"入东林寺"}
{"author":"董嗣杲","content":"客愁难遏鬓华添，昼寝醒来饱黑甜。春雨褪花粘藓屐，晚风吹燕入芦帘。自知阙下家书断，不过城南卜肆占。萧散形骸天分定，江城惟有醉厌厌。","dynasty":"宋代","title":"家书不至自嘲"}
{"author":"董嗣杲","content":"丘园劳积梦，天地厌劬书。立晚分孤鹤，跳春喜众狙。风多醉有竹，雨久饭无蔬。又见江西估，收苗蓄巨鱼。","dynasty":"宋代","title":"江城春日寓怀"}
{"author":"董嗣杲","content":"净碾寒琼色瓣妍，冷阴围才压枝圆。锦梭风飏鸳鸯结，翠幄云攒蛱蝶眠。眩夜似悬绡帐底。抛春如在彩竿前。眼明万绿清和处，未数花中聚八仙。","dynasty":"宋代","title":"玉绣球花"}
{"author":"董嗣杲","content":"奇才不泯扬马名，善政况著龚黄绩。政绩才名分外荣，山林意趣无方觅。人生富贵骨相中，何须强力争豪雄。三光五岳蟠心胸，岁寒春色梅花风。我有小隐傍石屋，石上几回斸黄独。看来我已不啻足，何事攒眉劳案牍。程子谈何不碌碌，古意今情两堪掬。归与归与毋忍辱，同寻牧童过天竺。","dynasty":"宋代","title":"寄程申叔"}
{"author":"董嗣杲","content":"梦魂荡孤舟，波声塞两耳。不眠闻管弦，方悟江城里。","dynasty":"宋代","title":"寄江城口占"}
{"author":"董嗣杲","content":"岁华须鬓里，行色水云中。南径寒花在，西山落叶空。别怜今夜酒，歌续古人风。归隐东湖上，忘机狎钓翁。","dynasty":"宋代","title":"送徐性初归隆兴"}
{"author":"董嗣杲","content":"七年交春七日强，蒙蒙春雨吞江乡。此夕莫知是元夕，地炉埋伏身犹僵。鼓箫声绝想景物，灯火焰短如寻常。逢辰往往思济胜，此际何异栖幽荒。推窗且畏江风恶，风柔却忆沙河塘。一竿星点富池庙，随炙随灭无精光。","dynasty":"宋代","title":"辛酉富池元宵写怀二首"}
{"author":"董嗣杲","content":"风月幽情藉绿樽，奔驰水陆最无根。官舟独载年穷雪，社鼓相迎晚泊村。到岸茶商期又失，怀家莼客眼添昏。烟芜不断休回首，心迹从谁逐节论。","dynasty":"宋代","title":"舟归富池纪怀"}
{"author":"董嗣杲","content":"屏气安时彼此同，此时虹焰已销空。东君造化搀春早，看取花开自在红。","dynasty":"宋代","title":"逢曹子敬知录三首"}
{"author":"董嗣杲","content":"何时和露种琼英，素质轻盈骨骼清。古观自栽千树艳，重门谁锁一春情。绡裳月曳瑶台晚，绿蒂烟凝粉瓣晴。几片雪香流出远，涌金池傍涌金城。","dynasty":"宋代","title":"碧桃花"}
{"author":"董嗣杲","content":"听泉聊解带，望塔谩驱车。山屋潜花犬，沙溪泛叶鱼。野僧朝自碓，牧子夜犹耡。风景浑生意，尘劳尽扫除。","dynasty":"宋代","title":"庐山中即事二首"}
{"author":"董嗣杲","content":"我游三茅山，月下丹光丽。梦驾翠蜺车，凉云拥金袂。两耳波浪透，广漠不可际。犹记抟扶摇，乘风曾问帝。今秋游匡庐，身有飞举势。凌虚裹白云，白云镇相卫。毛发极森竦，草木露华缀。飞泉涌潮响，真可涤昏滞。向来句曲行，有遇抑何锐。岂知凡骨癯，不能于彼蜕。西风催此游，破我梦浮世。衣襟被月香，苍岩折丹桂。","dynasty":"宋代","title":"庐山中闻桂香忆游茅山时梦中游桂花下"}
{"author":"董嗣杲","content":"冗花焦叶袅风漪，乱展江乡白渺瀰。两岸水枯鸥宿处，一天雪衮雁衔时。羌儿削管吹边远，淮俗编帘障屋危。岂特絮氈堪御冻，津头拾取作薪炊。","dynasty":"宋代","title":"芦花"}
{"author":"董嗣杲","content":"富池羁客吟穷秋，吟成写出还包羞。王家兄弟领此幽，识迈子瞻与子由。欲织寒江无机收，两眼远睨边烽楼。前时水颓岸不修，今日云族蒙荒洲。洲上秃树叶不留，丹缬都渍泥涂浮。烧薪晚煮云子柔，方才落斧鸣潮头。欲填饥腹消客愁，饱时熟睡迷庄周。蝴蝶梦破嗟年流，不解俯首寻茶瓯。飞鸿整阵声何遒，忆君金玉孰可侔。自期雪夜访君游，乘兴肯逊山阴舟。","dynasty":"宋代","title":"录秋日藁因写客况寄王倅昆仲仲亦曾任衡倅"}
{"author":"董嗣杲","content":"乱眼悲人事，追程老客颜。鼍鸣风鼓浪，雁断日衔出。此际尘劳混，吾生赋予悭。吟联朝晚积，负得贺囊还。","dynasty":"宋代","title":"旅次感怀"}
{"author":"董嗣杲","content":"梧叶几片飞，三日西风急。新月冷银床，床下孤螀泣。","dynasty":"宋代","title":"落梧"}
{"author":"董嗣杲","content":"几回问渡野阴浓，趁早相呼舣短篷。千里晚沈鸿翼信，片帆凉卸马头风。官坊酒浊秋旗破，客店人荒晚釜空。量取异乡愁几斛，只须倾泻锦囊中。","dynasty":"宋代","title":"马头渡"}
{"author":"董嗣杲","content":"支径逶迤混碧苔，树根接水没蒿莱。两坡截路棋分处，何日经人斧凿来。谁说异光迷草野，要知遗迹等尘埃。孤山瓦砾曾闻道，寄语贪夫莫狼猜。","dynasty":"宋代","title":"玛瑙坡"}
{"author":"董嗣杲","content":"轻化细细复猗猗，何止青荧秀两枝。万顷雪光抽夏日，一天翠浪弄秋时。暖风覆野看摇燕，晨气笼晴想韵鹂。有实可祈催食麨，昼长村疃不攒眉。","dynasty":"宋代","title":"麦花"}
{"author":"董嗣杲","content":"野分霜信薄，溪落雨痕乾。僻邑催冬早，遥林积暝寒。鸡栖隐坏壁，鹤老恋空关。烛下哀筝发，楼头送漏残。","dynasty":"宋代","title":"满替在眼即景赋二首"}
{"author":"董嗣杲","content":"官俸胥方给，山殽市可需。雨多沙碛失，桥断路程迂。古树声何壮，秋萍迹已枯。病身惭到此，有愧竹筇扶。山晖丹气紫，路隐翠林香。野道依城社，山童执纪网。田高秋敛薄，溪曲夜湍长。谇语令人倦，蚍蜉肯自量。","dynasty":"宋代","title":"题城山道人庵"}
{"author":"董嗣杲","content":"五世单丁家，在家亦如客。悲欢恼客抱，每恨江海窄。今日初伏过，浴出易絺綌。树头来禽熟，隔水不可摘。明年西湖去，凉云簪藉白。此时且健饭，宁耐朱炎赫。淮童少解事，醉拾西瓜擘。强笑领其真，寓吟自成癖。","dynasty":"宋代","title":"中伏"}
{"author":"董嗣杲","content":"晚步初月高，忘却子城闭。客楼枕新荷，几夜香袭袂。羸骸奔走倦，不拟尚凝滞。白面佳少年，塞途莫胜计。低颜谢许可，不甘暗拭涕。穷迫傍人篱，傍篱车奴隶。。风采就衰惫，心孔转昏翳。见舟思江湖，怀隐睨松桂。故人立霄汉，敢诧平生契。兹时进退难，假宿义斋第。官桥醉尉多，大惧获重戾。徘徊益羁愁，愈痛乏边际。谗毁那能免，失拥文侯篲。身如被酒酣，心类垂旒缀。嗟嗟文不续，有学谩经济。逆行且倒施，犹幸舌未敝。月西黯蓬莱，城乌声更厉。借榻逢可人，度夜等匏击。履险复自笑，汩没信此世。愿逢阳明仙，餐霞度千岁。","dynasty":"宋代","title":"越城步月不知子城已闭因托宿赵义斋宅"}
{"author":"董嗣杲","content":"回峰月魄上，照我方壶寒。轩窗绝四掩，流光压空阑。凉袭荷沼幽，阴写竹迳乾。远泉助清思，佩声何珊珊。啼鸟寂无闻，何枝能择安。空青闪虚碧，纖翳莫可干。有酒此不斟，徒坐夜漏残。相逢此时快，瞠目终宵看。","dynasty":"宋代","title":"与葛秋岩小园看月"}
{"author":"董嗣杲","content":"新桥迤逦去，胜迹遗仙佛。想像名胜游，题字尚仿佛。失笑我仆痡，偃息松郁郁。绝景借云掩，野香趁风拂。看山意自消，令人厌簪绂。随意幽行清，无缘逢俗物。","dynasty":"宋代","title":"庐山杂兴二首"}
{"author":"董嗣杲","content":"少年嗜吟如嗜蜜，诸公奇之有奇质。学荒志旷不自量，躐登将坛多所嫉。薄游六朝废兴处，远慨疆场分离日。江草江花幻缜密，下字如缚禅家律。吁嗟旧存无二三，侧近所取不偿失。因知嫉者岂轻易，敛尽浮华能就实。趣入空玄须正传，趣得于心暗如漆。搜剔造化鬼神凭，天孙云锦可织出。客寄多时转萧瑟，趁取风寒写旷逸。九江五峰金翠湿，风月悉归三寸笔。","dynasty":"宋代","title":"删旧稿感赋"}
{"author":"董嗣杲","content":"缠粉花心吐腻英，根柔叶绉簇娉娗。锦窠绣窟攒风日，绛节华旌列户庭。五色种遗吴地秀，独醒人耀楚江灵。年年重午家家有，桃桃菖蒲共一瓶。","dynasty":"宋代","title":"葵花"}
{"author":"董嗣杲","content":"内官园邃傍斋宫，杨柳堤南翠几重。四面堂虚凌上界，五层塔近压中峰。径连湖水行幽草，廊接风亭卧偃松。邻岸御舟空望幸，深坊长日锁飞龙。","dynasty":"宋代","title":"甘园"}
{"author":"董嗣杲","content":"后土花呈绝世祥，瑶姿琪艳著惟扬。一株独擅无双誉，六月重开有异香。描作画图尊地产，酿成花露敌天浆。朱阑几曲围丛树，珠络悬虚翠凤翔。","dynasty":"宋代","title":"琼花"}
{"author":"董嗣杲","content":"市邑新荆棘，风沙旧路岐。重添多少恨，可想战争时。蟒气缠荒塔，萤光出废池。纖纖城角草，应是得春迟。","dynasty":"宋代","title":"过安庆旧城"}
{"author":"董嗣杲","content":"我来寻幽奇，破屋枕木末。向阳窗不关，川僧补直裰。","dynasty":"宋代","title":"冷翠谷口占"}
{"author":"董嗣杲","content":"莫问南漪与玉壶，杜鹃还更试花无。坡仙一顾吟空老，地主频更景不殊。船出断桥春溆远，钟传萧寺晚楼孤。山明水秀轩扉敞，落日渔歌过里湖。","dynasty":"宋代","title":"玉壶园"}
{"author":"董嗣杲","content":"芳妍独殿绿阴阑，几簇流琼拥髻鬟。攒粉倚风摇舞地，妒晴抛日透飞关。蝶魂春聚苍枝顶，雪片寒团翠幄间。花压露梢如许重，有瓶难插懒能攀。","dynasty":"宋代","title":"玉绣球花"}
{"author":"董嗣杲","content":"天地聚奇观，山林负隐名。月明僧影瘦，风定水声清。不觉忘身世，何须问死生。有诗难举似，真实避时英。","dynasty":"宋代","title":"东林寺晚步"}
{"author":"董嗣杲","content":"松影侵坛琳观静，桃花流水石桥寒。东风吹过双蝴蝶，人倚危楼第几阑。","dynasty":"宋代","title":"记仙女三绝"}
{"author":"董嗣杲","content":"石砌秋新展绿衣，绿衣凉矗嫩琼飞。低抽叶面几丛矮，高丛花头二寸肥。月下自矜明艳盛，坛边谁认堕翘非。午风扫净青蝇止，还有清香眩落晖。","dynasty":"宋代","title":"玉簪花"}
{"author":"董嗣杲","content":"歌傅制锦久，乐得袖琴过。浙客量盐少，淮商贩药多。随灯游晚市，沽酒隔昏河。才见江豚起，东风又碧波。","dynasty":"宋代","title":"送刘汉老过芜湖"}
{"author":"董嗣杲","content":"江花迷望望，霜叶落纷纷。翠嶂明分烧，沧江远载云。聚舟应弭侮，营屋又屯军。欲遂平戎捷，须将旧砚焚。","dynasty":"宋代","title":"富池晚兴"}
{"author":"董嗣杲","content":"怀古凭高厌客身，秋深愁望隔江城。狂支灵运东山屐，醉漉渊明栗里巾。楚泽岂无餐菊友，汉宫还有佩萸人。今年不作风和雨，见得南山面目真。","dynasty":"宋代","title":"次韵重九"}
{"author":"董嗣杲","content":"朝开暮落自篱头，此种南来翠叶稠。辇致一壶舒数艳，时当三伏眩双眸。麝香藤畔遗丹碗，叶莉窠边吐绵球。凉月在天天似水，深红独照满堂秋。","dynasty":"宋代","title":"朱槿花"}
{"author":"董嗣杲","content":"沽来官亭酒，艳流胜琥珀。高歌大江上，聊以信所适。借舟喜逢君，春沙涵润泽。傍沙得鲜鮰，过似河鲀白。斫鲙搜姜椒，食枯鄙殽核。浮阳下峰迅，晚风撼渔碛。深洲卸帆处，闻角易丧魄。津吏量水痕，两夜长三尺。","dynasty":"宋代","title":"浔阳馆边泛小舟夷犹沙浦中遇翟违大舟过"}
{"author":"董嗣杲","content":"凉梦几回绕孤屿，想见绝得人间暑。西湖瀛屿绿更炽，君胡为兮不安处。信美非土固所虑，楼台近水何多阻。自顾形羸况栖湿，未蓍共此清夜语。","dynasty":"宋代","title":"寄韩玉玙二首"}
{"author":"董嗣杲","content":"寒水落沙洲，随地营送年。徐卿邀我行，远渡呼脚船。荒津绝鸡犬，断篱掩人烟。柑梨土民收，饤坐风味全。及公出酒瓯，提篮寘我前。甘香种子异，脆腻色泽妍。定价随语准，质直何其坚。淮乡习俗纯，处士亦如然。閒历慨流离，百丑皆可怜。抚机奈失时，彼此嗟华颠。酒酣饫此快，哀歌地炉边。携归备晚需，雪片蒙江天。","dynasty":"宋代","title":"与徐税过淮民家市果"}
{"author":"董嗣杲","content":"珠团绿锦趁晴摊，凉荫龟鱼六月寒。背日开花非芡比，荒年收实当蔬餐。一方锦里消清暑，五瓣阑干俯碧澜。漠漠水天谁唱晚，苕溪翠展夕阳残。","dynasty":"宋代","title":"菱花"}
{"author":"董嗣杲","content":"江州庐山阴，万象蕴奇秘。笑扶鬼面行，趁云步幽邃。虎迹过溪明，龙气蟠松翠。香炉紫烟合，灿若金布地。诸佛妙庄严，千灯烛魑魅。向来远法师，绝识具圣智。白莲曾结社，今古想标致。客子徒仰高，可望不可企。山头日落易，木阴混清閟。野禽叫瀑顶，预知夜无寐。怀抱挹仙芬，欲将世情弃。斯游会重寻，直待凉风至。","dynasty":"宋代","title":"重约游山"}
{"author":"董嗣杲","content":"夜步闲阶长，月出照独立。御暑借杯酌，便欲和月吸。野童笑不已，散发风露袭。浮生弹指顷，能几寻胜集。何当脱尘垢，江湖负蓑笠。心知临渊翁，岂在得鱼急。浩歌沧浪吟，续此思雅什。相从苦无人，眼睨星河湿。","dynasty":"宋代","title":"暑夜露饮"}
{"author":"董嗣杲","content":"秋扇已弃物，寒衣还催装。偃息觉寒侵，客况入渺茫。宿疢不时作，难恃筋力强。畏热亦畏寒，北固人之常。今此露寒初，畏缩尤周章。共君蛰寺楼，雨话几对床。布褐莫禁风，芒鞋莫抵霜。无聊思往时，意惬交秋凉。散发醉瑶台，濯足歌沧浪。悲凉所不识，安知有摧伤。邻家浊酒香，邻僧不住尝。亟沽两甆罎，连倒浇酸肠。敌寒固尚赊，姑遣秋宵长。少年挽不来，乌兔有底忙。","dynasty":"宋代","title":"吴李制属同寓富池双泉寺畏寒索饮因写真愫"}
{"author":"董嗣杲","content":"此郡境有彭泽县，渊明曾遗晋时踪。三径莫知在何处，且抚官圃千尺松。","dynasty":"宋代","title":"江城口号二首"}
{"author":"董嗣杲","content":"换舟入里港，那惧江风横。今夕月色朗，天下呈圆镜。小舣蕃庶乡，夜灯万星映。倏逢可人情，立论不失正。挥毫喜相誉，笔势自遒劲。酒壶不住荡，斟酌各取性。不强亦不辞，此醉颇入圣。江行苦波劫，到此昉相庆。岂知接谈笑，春生绝嚣竞。宾筵接几夜，殽馔抑何盛。酒酣月更明，拭眼万境净。清欢慰旅琐，四体都忘病。怪我当此时，吻噤绝啸咏。夜影横窗殊，窗外梅花靓。","dynasty":"宋代","title":"饮黄池朱友龙舍"}
{"author":"董嗣杲","content":"腥攒石缝瀑花多，还有龙神蛰此窠。通海浅深山不语，随潮长落水无波。谩传方士遗丹在，不奈潜鳞吐雾何。时雨愆期无验处，几番雷火爇松柯。","dynasty":"宋代","title":"龙井"}
{"author":"董嗣杲","content":"绮霞蒸日透林梢，一族南山尚姓包。冷水峪边苔色老，冲云楼下树阴高。园邻古道传耕籍，台倚青城想拜郊。欲趁桃花寻隐去，关门无钥不须敲。","dynasty":"宋代","title":"包家山"}
{"author":"董嗣杲","content":"猩巾绉摺亚枝红，独现精神万绿中。带种归来传博望，动人咏处想荆公。触风绛彩逃春艳，萦火朱房烁暑空。别有盆窠培埴异，深黄线碧不相同。","dynasty":"宋代","title":"石榴花"}
{"author":"董嗣杲","content":"郭北下湖枕苍绿，书屋奈此五月溽。凉台水榭自柳阴，独敛修程困羁束。心心岩峰不得住，瀑声萦回梦不足。世故屈折歌刺促，谁识其人美如玉。","dynasty":"宋代","title":"寄韩玉玙二首"}
{"author":"董嗣杲","content":"气宇凌虹驾海长，薄游感慨旧封疆。家邻贺老千秋观，袖有曾公一瓣香。遍走江湖谙客况，快吟风雪过淮乡。井蛙我且安愚分，未卜何时共酒觞。","dynasty":"宋代","title":"送越人姚日章游淮"}
{"author":"董嗣杲","content":"浮名浮利有传讹，薏苡囊疑马伏波。镜里鬓毛谙世故，笔头诗句答樵歌。风穿树秃寒林浅，月展江空夜浪多。脱病欲归归便得，花家鱼港自烟蓑。","dynasty":"宋代","title":"漫兴二首"}
{"author":"董嗣杲","content":"入城回睇万松横，只隔浮云几万层。八月秋风明月下，天池池上看天灯。","dynasty":"宋代","title":"白庐山归城赋四首"}
{"author":"董嗣杲","content":"奇才不泯扬马名，善政况著龚黄绩。政绩才名分外荣，山林意趣无方觅。人生富贵骨相中，何须强力争豪雄。三光五岳蟠心胸，岁寒春色梅花风。我有小隐傍石屋，石上几回斸黄独。看来我已不啻足，何事攒眉劳案牍。程子谈何不碌碌，古意今情两堪掬。归与归与毋忍辱，同寻牧童过天竺。","dynasty":"宋代","title":"寄程申叔"}
{"author":"董嗣杲","content":"看云忘斗峻，倚石望藤悬。鸟背斜阳去，牛翻浅草眠。井桐支野庙，溪水沃山田。隔岭僧逢客，狂谈马祖禅。","dynasty":"宋代","title":"过分水岭"}
{"author":"董嗣杲","content":"屈曲阑干月半规，藕花香淡水漪漪。分明一夜文姬梦，只有青团扇子知。","dynasty":"宋代","title":"记仙女三绝"}
{"author":"董嗣杲","content":"依刘殊乏仲宣才，方重相逢笑口开。恶况败人佳思尽，寓公贻我好诗来。夜寒归梦迷松菊，灰冷尘踪混草莱。别后莫裁驰恋意，寄梅须带雪枝苔。","dynasty":"宋代","title":"陈石泉送诗走笔次韵"}
{"author":"董嗣杲","content":"接泥当有渡，截水欲无梁。白日风声恶，沧波鹭点凉。閒身缠暑疢，故里报秋荒。渺渺孤生托，浑如堕絮忙。","dynasty":"宋代","title":"自接泥渡再还富池"}
{"author":"董嗣杲","content":"客愁难遏鬓华添，昼寝醒来饱黑甜。春雨褪花粘藓屐，晚风吹燕入芦帘。自知阙下家书断，不过城南卜肆占。萧散形骸天分定，江城惟有醉厌厌。","dynasty":"宋代","title":"家书不至自嘲"}
{"author":"董嗣杲","content":"净碾寒琼色瓣妍，冷阴围才压枝圆。锦梭风飏鸳鸯结，翠幄云攒蛱蝶眠。眩夜似悬绡帐底。抛春如在彩竿前。眼明万绿清和处，未数花中聚八仙。","dynasty":"宋代","title":"玉绣球花"}
{"author":"董嗣杲","content":"树禽苦叫不如归，午睡醒时已落晖。新暑渐回身尚客，此无黄葛可裁衣。","dynasty":"宋代","title":"乍热"}
{"author":"董嗣杲","content":"云翘雨佩有遗仙，香火宁随世代迁。庙始大同年纪著，额颁乾化敕碑镌。凤閒露辇荒瑶草，龙湿秋衣翦玉莲。隄上创新谁述记，却无门外一泓泉。","dynasty":"宋代","title":"水仙庙"}
{"author":"董嗣杲","content":"佛庐增耀石人眠，莫谓思陵雨偏。宠断自空蝴蝶梦，魂归犹咽凤凰泉。碑趺蚀翠埋荒土，楼栱涂丹落废砖。主祭有谁今若此，此时出色想无氈。","dynasty":"宋代","title":"刘妃墓"}
{"author":"董嗣杲","content":"占取韶光二月时，妒红深溅谩成蹊。暗销春恨含烟薄，靓落晨妆受雨低。忆树自伤前度种，见花谁想去年题。武陵源上风光异，引得渔翁过此溪。","dynasty":"宋代","title":"桃花"}
{"author":"董嗣杲","content":"读书无灵时易过，剩得此身寄寒饿。浮议徒然强雌黄，孤生已拚蚁旋磨。江湖说诗在处多，字不堪煮诗奈何。不若将军氈帐醉，儿郎帐里传羌歌。归寻种秫安愚分，微名微利天所靳。长沮桀溺隐者欤，耦耕曾答仲由问。浊世悲欢无歇时，公事不了归痴儿。胸蟠今古何足恃，得醉且醉莫须疑。酒边说诗真是赘，说诗断是败人意。醉入羲昊洪荒前，消取霎时邯郸睡。岁年宁免驱尘劳，劳不成功亦滔滔。终须侪入千百众，坐对柏烟穿布袍。","dynasty":"宋代","title":"吟客枉访酒边走笔以赠"}
{"author":"董嗣杲","content":"归栖藉知旧，相视绝秦越。无言叹生浮，尘鞅磨岁月。数时苦驰鹜，百计学休歇。芒鞋起庐峰，掀泥挑笋蕨。","dynasty":"宋代","title":"早泊江城三首"}
{"author":"董嗣杲","content":"秋老江城起戌尘，山收西日掩云津。留连光景多无酒，挽仰风埃独有身。旷野雁填遗阵阔，虚沙船发落痕新。故园松菊犹三迳，梦过烟霞水石邻。","dynasty":"宋代","title":"思归"}
{"author":"董嗣杲","content":"叠叠苍峦别是天，往来即是地行仙。拨云峰底落红雨，冷翠谷中浮紫烟。树色净依山色古，樵声清共瀑声传。远公不作渊明醉，结社徒然怀白莲。","dynasty":"宋代","title":"庐山道中"}
{"author":"董嗣杲","content":"帘底陪清傍两年，愁城築得许能坚。诗章罢咏犹评画，管乐沈声却得蝉。花县无心听夜漏，英溪有日罢归船。敲窗更苦西风急，又揽閒情伴葛仙。","dynasty":"宋代","title":"县斋东堂盆荷著花楼恪斋约客赏之时葛秋岩作"}
{"author":"董嗣杲","content":"千年传说庾公游，远戌秋尘障两眸。往事未知谁可语，今朝聊复此登楼。淮山鸟去冲烟灭，楚泽帆归带日收。閒客望穷江北晚，月明无赖几沙洲。","dynasty":"宋代","title":"登庾楼"}
{"author":"董嗣杲","content":"心知天地厌羁留，痴坐忘言不点头。活脱世间泥塑样，痴贻江表陆沉羞。思仙廨竹招苍凤，学老溪梅缚翠虬。岁晚说归何所待，厚颜安足耻时流。","dynasty":"宋代","title":"重叹"}
{"author":"董嗣杲","content":"江花迷望望，霜叶落纷纷。翠嶂明分烧，沧江远载云。聚舟应弭侮，营屋又屯军。欲遂平戎捷，须将旧砚焚。","dynasty":"宋代","title":"富池晚兴"}
{"author":"董嗣杲","content":"南有屏山掩翠扉，齐云亭子漫寻基。雨淋米老琴台字，火烈温公易卦碑。回首金鱼谁抚槛，销魂白骨自污池。春风不管游人老，愁落朝昏戌鼓悲。","dynasty":"宋代","title":"南屏山"}
{"author":"董嗣杲","content":"荒菊死石罅，小梅发岩阿。时换物色异，雨过霜晴多。寒乌抱枯柳，悲鸣愁网罗。哀哀如诉人，人岂无风波。风波久自定，静默可御魔。同心议否臧，有酒能消磨。不兴短生思，奈此岁月何。掩门忽思归，睡熟闻棹歌。","dynasty":"宋代","title":"感兴"}
{"author":"董嗣杲","content":"列仙始祖许箕公，上国尊贤典礼隆。三十九人裁信史，百千万祀纪清风。衣冠文物流传盛，花柳亭台曲折通。镜水在先祠越隐，如今彼此可称雄。","dynasty":"宋代","title":"先贤祠"}
{"author":"董嗣杲","content":"小策盘旋草舍东，东西拾穗走儿童。村家閒有秋收处，愁语酣歌自不同。","dynasty":"宋代","title":"溪村晚步即事二首"}
{"author":"董嗣杲","content":"一官坐渡头，事简多是閒。口口说庙灵，祭赛纷强顽。逐日享餕馀，赢得酡客颜。江风吹不散，借此资身孱。俸钱给不多，悔离禁卫班。妻子号寒饥，语下嗟间关。俊代尚迩遥，掷珓卜善还。随时了应酬，惟恨得酒悭。","dynasty":"宋代","title":"赠接泥渡下李巡检"}
{"author":"董嗣杲","content":"风露木叶飞，崖谷清气足。不知月中花，几番破粟玉。深岩得秋易，香味真绝俗。幽人领此妙，况寄虎溪曲。花放怯衣单，只叹岁时促。折来浸瓦瓶，夜赏欠醽醁。","dynasty":"宋代","title":"庐山折桂一枝"}
{"author":"董嗣杲","content":"晚风吹山空，闲步策藜杖。纡从砂涧头，行过崖石上。庵门耀金碧，中觉天地旷。神泉夜光灿，禽鸟互酬唱。黄冠扣閒趣，发语知不妄。因拈故人迹，流辈所钦向。我答亦附会，不想失宜当。随口诚卒然，聊纪客中况。","dynasty":"宋代","title":"清虚闲步有询吴灵耀近履者"}
{"author":"董嗣杲","content":"难觅围香醉玉仙，短灯油冻梗孤眠。清河坊里灯宵月，负却东风已两年。","dynasty":"宋代","title":"元宵怀乡二首"}
{"author":"董嗣杲","content":"谷深谁吟诗，吟惹白猿听。万景虚空生，风微涧光定。","dynasty":"宋代","title":"冷翠谷口占"}
{"author":"董嗣杲","content":"归来慰我思，山畴稻田熟。雨骤不终朝，水退出平陆。梅庐暮色黯，欲入足尚缩。月地举深杯，杯光泛纖菊。灯明不藉辉，来去绝惭恧。所恨怀宝迷，失计资薄禄。鄙人更旷纵，肯作阮途哭。有时得亲书，多是不再读。","dynasty":"宋代","title":"闻赵芳洲已归武康梅廨"}
{"author":"董嗣杲","content":"知是何峰秀所钟，曾因手种得仙翁。暑须怯袅粘金穗，凉瓣嗔封迸柿红。扑卖有声传寂昼，幽妍无力借薰风。窑瓶插满清香烈，欹枕探吟鄙鹿葱。","dynasty":"宋代","title":"山丹花"}
{"author":"董嗣杲","content":"几回问渡野阴浓，趁早相呼舣短篷。千里晚沈鸿翼信，片帆凉卸马头风。官坊酒浊秋旗破，客店人荒晚釜空。量取异乡愁几斛，只须倾泻锦囊中。","dynasty":"宋代","title":"马头渡"}
{"author":"董嗣杲","content":"支径逶迤混碧苔，树根接水没蒿莱。两坡截路棋分处，何日经人斧凿来。谁说异光迷草野，要知遗迹等尘埃。孤山瓦砾曾闻道，寄语贪夫莫狼猜。","dynasty":"宋代","title":"玛瑙坡"}
{"author":"董嗣杲","content":"谯楼罢传角，将启东方明。我欲披野衣，西出湓江城。整屐休迟回，径作匡庐行。是时凉云阁，茅屋鸡互鸣。萧萧篱落破，已递机杼声。沿回且多趣，仰睇山峥嵘。湛露著草木，秋色何光荣。云树漏初曦，小立伤前程。岩翁乐高褰，因知跋涉情。盘兹翠阁深，自照泉影清。听猿步荒寂，乳窦百怪呈。屏障互隐见，松竹相回萦。兼怀知己多，此际莫合并。萝阴匝道周，野卉难辨名。聊从兰若留，危阑压飞甍。丘垄入怅望，牛羊践榛荆。人生如浮沤，失壮良可惊。及时不济胜，老去怀不平。瞭然看山眼，山意争邀迎。穷崖由此探，大笑长江横。","dynasty":"宋代","title":"晓出西门问程庐山因怀云翁"}
{"author":"董嗣杲","content":"有聚无分比蒜强，春苗数尺紫茎长。青苍暗接多重叶，红白争开五月凉。罔使蒸□□食气，只堪当肉润吟肠。山古樱笋同时荐，不似花心瓣瓣香。","dynasty":"宋代","title":"百合花"}
{"author":"董嗣杲","content":"菊向篱阴老，松连石影交。山梨寒脱树，溪鸟晚投巢。欲把肩舆卸，先将手版抛。是时柴户月，任客带吟敲。","dynasty":"宋代","title":"满替在眼即景赋二首"}
{"author":"董嗣杲","content":"倚竹欹巾望远天，脱鞋自在取高眠。无情岁月催双鬓，有样文章委少年。吟卷乱抛幽枕畔，客床寒对短灯前。沈迷谩想华胥乐，还有痴儿鄙孝先。","dynasty":"宋代","title":"漫兴二首"}
{"author":"董嗣杲","content":"浮名浮利有传讹，薏苡囊疑马伏波。镜里鬓毛谙世故，笔头诗句答樵歌。风穿树秃寒林浅，月展江空夜浪多。脱病欲归归便得，花家鱼港自烟蓑。","dynasty":"宋代","title":"漫兴二首"}
{"author":"董嗣杲","content":"梅港绝梅根，渺莽芦与荻。芦荻摇北风，正逢霜雪激。岸津只两家，泥草落四壁。何人舟欲进，想惧少遮羃。我舟强来依，无故此涉历。所嗟浮寄人，见舟甚仇敌。其说自和易，举柱累梳剔。舟子自高骞，呼月吹短笛。同行更迂旷，索瓶倒馀沥。浑忘值危途，去住尚怵惕。胆消羁思苦，此际谁拯溺。悭囊纵有金，斗升何处糴。","dynasty":"宋代","title":"梅根港欲泊不泊其况可想"}
{"author":"董嗣杲","content":"水光月色最相宜，独结空林岁晚期。万国春回先有信，孤山人往绝无诗。吟风海鹤眠清影，敲雪村童认老枝。举世只知调鼎贵，玄机谁向静中规。","dynasty":"宋代","title":"梅花"}
{"author":"董嗣杲","content":"墙拥双扉锁锦窝，溪声不敌树声多。谁家种麦曾名岭，今日寻梅且陟坡。万厦栋梁巢燕雀，四山风日养松萝。园丁自饱栽花利，月给杨家得几何。","dynasty":"宋代","title":"梅坡园"}
{"author":"董嗣杲","content":"要识閒栖彼此轻，平江浪远暮帆晴。青春晚处羁怀恶，白发生时老眼明。花落无心寻笑傲，客乡有日苦逢迎。云包尚寄双锺下，若过吾庐只半程。","dynasty":"宋代","title":"蒙叟悟禅人俗舍在湖口县予留江城闻其归省且"}
{"author":"董嗣杲","content":"富池归去欲相从，几想苍云碧树东。夜月庾楼怀抱在，春风陶径梦魂通。前峰路断锄犂少，古渡征苛网罟空。难语数年牢落恨，千林如海夕阳红。","dynasty":"宋代","title":"蒙叟悟禅人俗舍在湖口县予留江城闻其归省且"}
{"author":"董嗣杲","content":"此花谁谓结朋悭，点染繁枝怯手删。丛矮暗埋晴径秀，刺多横接露篱间。野香雨浥遗春态，茜艳风梢取醉颜。情似酒浓甘倚附，不教疏远晚芳閒。","dynasty":"宋代","title":"密友花"}
{"author":"董嗣杲","content":"梵庵云隔洞高虚，傍路阴森树几株。石室跨空山骨碎，林风掠地土痕枯。两亭沦俗秋偏畅，六月披襟暑欲无。如此岩墙难此立，有人编入职方图。","dynasty":"宋代","title":"妙智庵洞"}
{"author":"董嗣杲","content":"空凉妙智寺，经始卧遗碑。白日有精魅，长年无住持。雨淋泥灶坏，草迸石炉欹。才入庐峰界，天风逐步随。","dynasty":"宋代","title":"妙智寺"}
{"author":"董嗣杲","content":"主僧何所往，閒客自来游。山阜秋棱劲，村塍稻把稠。落乌攒梵庑，腥鸽堕经楼。借鼎烹茶去，无人说赵州。","dynasty":"宋代","title":"妙智寺明上人他适因得一游"}
{"author":"董嗣杲","content":"雪缀柔枝冷未融，暗销尘境暑威隆。根从海国分灵种，花逐仙娥下蕊宫。珠络香悬风紧处，玉壶人在月明中。直须第四番开过，都洒秋愁落翠丛。","dynasty":"宋代","title":"茉莉花"}
{"author":"董嗣杲","content":"水花粘稚蛙，野菜恋残蝶。麦岐苦薄收，青黄两不接。","dynasty":"宋代","title":"陌上二首"}
{"author":"董嗣杲","content":"恨鹃啼桑颠，丑妇泪如洗。手中捻银丝，阶头博红米。","dynasty":"宋代","title":"陌上二首"}
{"author":"董嗣杲","content":"大花香透已春过，莫妙春工点染多。蜀地锦机裁色样，洛阳土脉蕴中和。牙牌有字分奇品，金屋无人续艳歌。明月天津桥上晚，一声不柰杜鹃何。","dynasty":"宋代","title":"牡丹花"}
{"author":"董嗣杲","content":"始开已落谩芳菲，暗写东皇几夕晖。傍树谁矜火焰异，对花自感壮年非。红脂含蒂长枝劲，紫粉粘蕤老叶肥。名占辛夷播方册，诗豪惟许少陵挥。","dynasty":"宋代","title":"木笔花"}
{"author":"董嗣杲","content":"弄粉调红抹野姿，寂寥谁抱远书思。妆凝彩日含朱粉，艳染光霞拆紫丝。守戌自知身是女，发祥谁见树生芝。晚桡歌断何人望，遗得天随醉后诗。","dynasty":"宋代","title":"木兰花"}
{"author":"董嗣杲","content":"斗雪轻微吐粉蕤，同开结约是酴醾。玉英递韵埋深叶，檀蕊分姿袅别枝。无力可延春色住，有方曾著药名遗。花空风转薰弦院，红柱棚欹{上艹下憂}乱垂。","dynasty":"宋代","title":"木香花"}
{"author":"董嗣杲","content":"谁舍尘身石漫巅，浮屠突兀拂霄躔。方隅端拱明离位，梯级高营石晋年。土穴有龙嘘重雾，草庵无衲坐空禅。虚危直视烟霞路，镗鞳风铃到处传。","dynasty":"宋代","title":"南高峰塔"}
{"author":"许碏","content":"阆苑花前是醉乡，踏翻王母九霞觞。群仙拍手嫌轻薄，谪向人间作酒狂。","dynasty":"唐代","title":"醉吟"}
{"author":"许碏","content":"洪炉烹锻人性命，器用不同分皆定。妖精鬼魅斗神通，只自干邪不干正。黄口小儿初学行，唯知日月东西生。还为万灵威圣力，移月在南日在北。玉为玉兮石是石，蕴弃深泥终不易。邓通饿死严陵贫，帝王岂是无人力。丈夫未达莫相侵，攀龙附凤捐精神。","dynasty":"唐代","title":"题南岳招仙观壁上（题此诗后数日上升）"}
{"author":"汤胤勣","content":"绀发青瞳未有涯，云山交付两芒鞋。乏财原宪贫非病，荷插刘伶死便埋。有趣不须诗过巧，无谋方觉事多乖。秋深更值连宵雨，一霁苔痕总上阶。","dynasty":"明代","title":"秋怀"}
{"author":"汤胤勣","content":"床头连日酒瓶干，旅寓何心定饱餐。有势欲封千户易，无才刚道一秋难。镜中咄咄容颜改，壁上行行指血残。黄叶满庭人倦扫，恶风翻瓦作秋寒。","dynasty":"明代","title":"秋意"}
{"author":"汤胤勣","content":"谁解秦宫一粒丹，记时容易守时难。鸳鸯梦冷肠堪断，蜥蜴魂销血未干。榴子色分金钏彩，茜花光映玉鞲寒。何时试卷香罗袖，笑语东君仔细看。刘钦谟曰：“此诗不减李商隐。”","dynasty":"明代","title":"守宫"}
{"author":"汤胤勣","content":"苜蓿含花草露班，奚奴扰扰出沙湾。尘飞大夏三千里，泥满东风十二闲。直内铜符初上缴，征西铁甲未东还。可怜绝代贤王手，少画渔阳阿斝山。","dynasty":"明代","title":"题画唐马"}
{"author":"汤胤勣","content":"梨花宿酒半腔存，自压春风紫蔗盆。血沁臂鞲牙有迹，酥凝乳酪爪无痕。金塘水暖鱼跳子，玉陛尘清鹤弄孙。回想宫人斜畔路，几家寒食未招魂。¤","dynasty":"明代","title":"无题诗次刘虞部韵（二首）"}
{"author":"汤胤勣","content":"杏花枝上晓风寒，镜里愁容不耐看。千里云涛迷下若，五城烟火接长干。当时偶作来仪凤，此日翻成吊影鸾。恐负远山双黛曲，烛煤轻扫落金盘。","dynasty":"明代","title":"无题诗次刘虞部韵（二首）"}
{"author":"汤胤勣","content":"寒云泼墨阴风峭，冬青叶底休留叫。老魅梁间忽作声，四下妖精俱起啸。两星执法未能诃，坐见绿芜生白波。曲逗铜鱼窥宝瓮，倒骑铁马试金戈。草烟花雾横铺衬，十二阑干飞鬼磷。足健何妨海藏深，耳顽不怕雷司近。腓猪疥狗森森立，虎豹九关随意入。移山换水奏新功，镂雪雕冰增旧习。须臾扇动民间怪，州闾遍索羔豚赛。寺中石佛拥来行，庙里泥神推出拜。扫帚斜挥簸箕舞，掇转沙盆齐擂鼓。长蝎潜舒壁上钩，短狐暗发溪边弩。八洞真仙寻敛迹，河伯土公咸辟易。适从牖下窃听琴，又向阶前偷弄笛。终南进士须垂胸，挈家远避群魔锋。鼻息冲开刀两刃，目光射透甲三重。清漏滴残更渐急，玉宇沉沉露华湿。扶桑涌上一轮红，髑髅堕地无人拾。","dynasty":"明代","title":"题谢卫同钟馗移家图"}
{"author":"汤胤勣","content":"秋风茉莉吹香雨，帘外燕娇肆轻妩。醉眼朦胧酒盏空，睡著司空相公府。席前一点樱桃破，云揭楚天飞鸟堕。鸳鸯小袖将红绡，二十五弦重抹过。三寸麻霞黄鹄嘴，锦地氍毹蹴春水。回身偷眼顾周郎，舞困落花扶不起。双檠殒泪炉薰熄，对景无言恨如织。翠靥光浮琥珀痕，鲛绡冷沁珍珠迹。两剪晴波拂晓山，白衣孤客感乡关。何幸梨园旧宫使，偷传乐谱向人间。","dynasty":"明代","title":"竹泉翁席上赠歌者杨氏"}
{"author":"汤胤勣","content":"月照参差海上峰，飚轮度处灭行踪。玄冥宫里留宵宴，传得新方解扰龙。","dynasty":"明代","title":"游仙（四首）"}
{"author":"汤胤勣","content":"挂树玄猿朗朗呼，藓侵石壁字模糊。痴龙颔下珠如月，照见寰中五岳图。","dynasty":"明代","title":"游仙（四首）"}
{"author":"汤胤勣","content":"罗平逆鸟窥唐鹿，太宗泉下英灵哭。锦树将军握槊来，妖氛一扫乾纲肃。半边古瓦黄金缕，翰苑文章铺锦绣。宰臣擎出凤凰城，儿孙永世承天祐。堂堂坐控十三州，长驱铁弩射潮头。扰攘中原糜在釜，东南民庶不曾忧。邯郸未待三方寤，大集朝臣封府库。举家齐上汴河船，回首钱塘宛如故。虏骑纷纷压旧畿，海门倏见双龙飞。冯夷借玩水仙府，幸从鱼网获全归。归来五庙咸登荐，锈蚀刮磨光彩见。珍袭谁同简子书，宝全自别桑公砚。昭代真人爵群武，首法宏模锡吾祖。多感宽洪美弟兄，拉向奚川看家谱。","dynasty":"明代","title":"铁券歌"}
{"author":"汤胤勣","content":"顾家一女肤如玉，炯炯灵台抱贞淑。择配奚川武肃孙，井臼亲操谢膏沐。不必荆钗并布袄，雍雍自是闺中宝。抚卑事上尽欢心，内外皆称新妇好。欢乐未央灾祸来，闾阎满眼飞尘埃。长鲸大豕互吞食，雌凰雄凤难徘徊。强将性命依岩壑，柏叶松肪共咀嚼。草衣木履度晨昏，乃畏强梁横侵掠。丈夫前室有佳儿，哇哇相逐远奔驰。足趼腹枵行不得，锋横矢乱计宁施。妾身有子年尤小，恩义欲兼嗟力少。残生苟幸得完全，孤诚自有神明表。拊膺长恸望天呼，回头已作沟中枯。男子虽羞邓伯道，妇女何惭鲁义姑。皇明九五真龙出，一扫寰区群蚤虱。归来室宇尚依然，四方重睹升平日。矻然妇织与夫耕，眼看家道日康宁。苍苍主者岂无谓，两男一女连绵生。五十年来三百指，螽斯夺尽前人美。珍珠帘卷画堂深，鹤发披肩全寿祉。节孝贤能世岂无，苍黄谁得展良图。伤哉此道日凋丧，事迹何繇付董狐？","dynasty":"明代","title":"义妇行（有引）"}
{"author":"汤胤勣","content":"太一真人莲一瓣，飘飘万里来天汉。移入江南锦绣窠，兰桡桂桨空凌乱。长鲸对舞碧纱窗，缺兔潜窥紫丝幔。黍瓮浮香香可，蒲帆扬彩风堪唤。老兴闲摅曲数讴，幽情缓发琴三叹。古迹多因潮洗平，远山忽被云遮断。曩时螃蟹落钱昆，今日鲈鱼到张翰。莫令惠子识逍遥，且拉卢生游汗漫。冰壶影里塞鸿飞，海镜光中沙鸟散。好天良夜属君多，大壑深溪留我半。乾坤正乏济川材，忍教独系黄芦岸。","dynasty":"明代","title":"水月舫为奚川钱竹深赋"}
{"author":"汤胤勣","content":"故人别我向奚川，满掬恩光下九天。客梦未沾菰米饭，归心已付木兰船。弦高致犒由安上，卜式倾赀为助边。一片离情谁写得，金台落日蓟门烟。","dynasty":"明代","title":"送钱理平之海虞"}
{"author":"汤胤勣","content":"芙蓉小院秋如海，凉月半空凝素彩。羊车轧轧过西宫，一失君恩不堪悔。绿铜古阮鹍弦溜，陶写襟怀三五奏。血色深红软绣墩，唾花浅碧香罗袖。先及《关雎》后《麟趾》，雅调雍雍塞人耳。曲终闲倚太湖峰，惊风掉落棕榈子。","dynasty":"明代","title":"为钱理容题美人月琴图"}
{"author":"汤胤勣","content":"瑶空露滴秋光冷，冰壶倒浸琅玕影。玉箫声里凤皇飞，一色绿云三万顷。主人高思油然发，六尺桃笙湖水滑。左琴右史恣徜徉，大俎深杯从旷达。幽玄占断乾坤奥，明月清风满怀抱。嗟吾老癖近来增，可许肩舆时直造。","dynasty":"明代","title":"竹深处为奚川钱理平作"}
{"author":"汤胤勣","content":"瘦不胜衣强着冠，肩舆一罄子犹欢。日光碎布金三顷，秋色高攒玉万竿。幸备酒筹催急鼓，忍看菹笋簇深盘。九天雨露虽如许，长屐无由数就看。","dynasty":"明代","title":"题钱理平竹深处"}
{"author":"戴叔伦","content":"凉月如眉挂柳湾，越中山色镜中看。兰溪三日桃花雨，半夜鲤鱼来上滩。","dynasty":"唐代","tags":"春天，写景，山水，地名，民歌","title":"兰溪棹歌"}
{"author":"戴叔伦","content":"苏溪亭上草漫漫，谁倚东风十二阑。燕子不归春事晚，一汀烟雨杏花寒。","dynasty":"唐代","tags":"春天，闺怨","title":"苏溪亭"}
{"author":"戴叔伦","content":"汉家旌帜满阴山，不遣胡儿匹马还。愿得此身长报国，何须生入玉门关。","dynasty":"唐代","tags":"边塞，爱国","title":"塞上曲二首·其二"}
{"author":"戴叔伦","content":"边草，边草，边草尽来兵老。山南山北雪晴，千里万里月明。明月，明月，胡笳一声愁绝。","dynasty":"唐代","tags":"宋词三百首，豪放，边塞，写景，思乡","title":"调笑令·边草"}
{"author":"戴叔伦","content":"旅馆谁相问，寒灯独可亲。一年将尽夜，万里未归人。寥落悲前事，支离笑此身。愁颜与衰鬓，明日又逢春。","dynasty":"唐代","tags":"春节，孤独，思乡","title":"除夜宿石头驿"}
{"author":"戴叔伦","content":"松下茅亭五月凉，汀沙云树晚苍苍。行人无限秋风思，隔水青山似故乡。","dynasty":"唐代","tags":"山水，思乡","title":"题稚川山水"}
{"author":"戴叔伦","content":"军门频纳受降书，一剑横行万里馀。汉祖谩夸娄敬策，却将公主嫁单于。汉家旌帜满阴山，不遣胡儿匹马还。愿得此身长报国，何须生入玉门关。","dynasty":"唐代","tags":"边塞，讽刺，组诗","title":"塞上曲二首"}
{"author":"戴叔伦","content":"沅湘流不尽，屈子怨何深。日暮秋风起，萧萧枫树林。","dynasty":"唐代","tags":"咏史怀古，题诗","title":"过三闾庙"}
{"author":"戴叔伦","content":"天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。","dynasty":"唐代","tags":"唐诗三百首，秋天，写景，相聚，友情","title":"客夜与故人偶集/江乡故人偶集客舍"}
{"author":"戴叔伦","content":"山行分曙色，一路见人稀。野鸟啼还歇，林花堕不飞。云迷栖鹤寺，水涩钓鱼矶。回首天将暝，逢僧话未归。","dynasty":"唐代","title":"山行"}
{"author":"戴叔伦","content":"昨日临川谢病还，求田问舍独相关。宋时有井如今在，却种胡麻不买山。","dynasty":"唐代","title":"题招隐寺"}
{"author":"戴叔伦","content":"毫末成围海变田，单家依旧住溪边。比来已向人间老，今日相过却少年。","dynasty":"唐代","title":"过珥渎单老（一作宅）"}
{"author":"戴叔伦","content":"鹤发婆娑乡里亲，相邀共看往年春。拟将儿女归来住，且是茅山见老人。","dynasty":"唐代","title":"族兄各年八十馀见招游洞"}
{"author":"戴叔伦","content":"插鬓茱萸来未尽，共随明月下沙堆。高缁寂寂不相问，醉客无端入定来。","dynasty":"唐代","title":"登高回乘月寻僧"}
{"author":"戴叔伦","content":"家在故林吴楚间，冰为溪水玉为山。更将旧政化邻邑，遥见逋人相逐还。","dynasty":"唐代","title":"送前上饶严明府摄玉山"}
{"author":"戴叔伦","content":"秋风里许杏花开，杏树傍边醉客来。共待夜深听一曲，醒人骑马断肠回。","dynasty":"唐代","title":"听歌回马上赠崔法曹"}
{"author":"戴叔伦","content":"风传画阁空知晓，雨湿江城不见春。堆案绕床君莫怪，已经愁思古时人。","dynasty":"唐代","title":"酬骆侍御答诗"}
{"author":"戴叔伦","content":"孤舟上水过湘沅，桂岭南枝花正繁。行客自知心有托，不闻惊浪与啼猿。","dynasty":"唐代","title":"送孙直游郴州"}
{"author":"戴叔伦","content":"湖上逢君亦不闲，暂将离别到深山。飘蓬惊鸟那自定，强欲相留云树间。","dynasty":"唐代","title":"麓山寺会送尹秀才"}
{"author":"戴叔伦","content":"霜雁群飞下楚田，羁人掩泪望秦天。君行江海无定所，别后相思何处边。","dynasty":"唐代","title":"送董颋"}
{"author":"戴叔伦","content":"木叶纷纷湘水滨，此中何事往频频。临风自笑归时晚，更送浮云逐故人。","dynasty":"唐代","title":"别张员外"}
{"author":"戴叔伦","content":"城郭喧喧争送远，危梁袅袅渡东津。杨花展转引征骑，莫怪山中多看人。","dynasty":"唐代","title":"送张评事"}
{"author":"戴叔伦","content":"共醉流芳独归去，故园高士日相亲。深山古路无杨柳，折取桐花寄远人。","dynasty":"唐代","title":"送吕少府"}
{"author":"戴叔伦","content":"一两棕鞋八尺藤，广陵行遍又金陵。不知竹雨竹风夜，吟对秋山那寺灯。","dynasty":"唐代","title":"忆原上人"}
{"author":"戴叔伦","content":"伯劳东去鹤西还，云总无心亦度山。何似严陵滩上客，一竿长伴白鸥闲。","dynasty":"唐代","title":"闲思"}
{"author":"戴叔伦","content":"闭门茅底偶为邻，北阮那怜南阮贫。却是梅花无世态，隔墙分送一枝春。","dynasty":"唐代","title":"旅次寄湖南张郎中"}
{"author":"戴叔伦","content":"四郭青山处处同，客怀无计答秋风。数家茅屋清溪上，千树蝉声落日中。","dynasty":"唐代","title":"题友人山居"}
{"author":"戴叔伦","content":"朝阳斋前桃李树，手栽清荫接比邻。明年此地看花发，愁向东风忆故人。","dynasty":"唐代","title":"别郑谷"}
{"author":"戴叔伦","content":"凤梭停织鹊无音，梦忆仙郎夜夜心。难得相逢容易别，银河争似妾愁深。","dynasty":"唐代","title":"织女词"}
{"author":"戴叔伦","content":"看花无语泪如倾，多少春风怨别情。不识玉门关外路，梦中昨夜到边城。","dynasty":"唐代","title":"闺怨"}
{"author":"戴叔伦","content":"夜光贮怀袖，待报一顾恩。日向江湖老，此心谁为论。","dynasty":"唐代","title":"古意寄呈王侍郎"}
{"author":"戴叔伦","content":"拔翠五云中，擎天不计功。谁能凌绝顶，看取日升东。","dynasty":"唐代","title":"题天柱山图"}
{"author":"戴叔伦","content":"湘山千岭树，桂水九秋波。露重猿声绝，风清月色多。","dynasty":"唐代","title":"泊湘口"}
{"author":"戴叔伦","content":"佳山路不远，俗侣到常稀。及此烟霞暮，相看复欲归。","dynasty":"唐代","title":"游道林寺"}
{"author":"戴叔伦","content":"初入长门宫，谓言君戏妾。宁知秋风至，吹尽庭前叶。","dynasty":"唐代","title":"后宫曲"}
{"author":"戴叔伦","content":"沅水连湘水，千波万浪中。知郎未得去，惭愧石尤风。","dynasty":"唐代","title":"送裴明州（一本有郎中徵三字）效南朝体"}
{"author":"戴叔伦","content":"江明雨初歇，山暗云犹湿。未可动归桡，前程风浪急。","dynasty":"唐代","title":"戏留顾十一明府"}
{"author":"戴叔伦","content":"文案日成堆，愁眉拽不开。偷归瓮间卧，逢个楚狂来。","dynasty":"唐代","title":"答崔载华"}
{"author":"戴叔伦","content":"丝管霜天夜，烟尘淮水西。明朝上征去，相伴醉如泥。","dynasty":"唐代","title":"将赴行营劝客同醉"}
{"author":"戴叔伦","content":"不作十日别，烦君此相留。雨馀江上月，好醉竹间楼。","dynasty":"唐代","title":"夏夜江楼会别"}
{"author":"戴叔伦","content":"上国杳未到，流年忽复新。回车不自识，君定送何人。","dynasty":"唐代","title":"岁除日奉推事使牒追赴抚州辨…处士上人同赋人字口号"}
{"author":"戴叔伦","content":"离亭一会宿，能有几人同。莫以回车泣，前途不尽穷。","dynasty":"唐代","title":"江馆会别"}
{"author":"戴叔伦","content":"一公持一钵，相复度遥岑。地瘦无黄独，春来草更深。","dynasty":"唐代","title":"草堂一上人"}
{"author":"戴叔伦","content":"为忆去年梅，凌寒特地来。门前空腊尽，浑未有花开。","dynasty":"唐代","title":"题黄司直园"}
{"author":"戴叔伦","content":"西崦水泠泠，沿冈有游亭。自从春草长，遥见只青青。","dynasty":"唐代","title":"北山游亭"}
{"author":"戴叔伦","content":"此意无所欲，闭门风景迟。柳条将白发，相对共垂丝。","dynasty":"唐代","title":"赠李唐山人（一作李山人唐）"}
{"author":"戴叔伦","content":"北人归欲尽，犹自住萧山。闭户不曾出，诗名满世间。","dynasty":"唐代","title":"题秦隐君丽句亭"}
{"author":"戴叔伦","content":"谪戍孤城小，思家万里遥。汉廷求卫霍，剑珮上青霄。","dynasty":"唐代","title":"赠张挥使"}
{"author":"戴叔伦","content":"夜静河汉高，独坐庭前月。忽起故园思，动作经年别。","dynasty":"唐代","title":"夜坐"}
{"author":"戴叔伦","content":"三重江水万重山，山里春风度日闲。且向白云求一醉，莫教愁梦到乡关。","dynasty":"唐代","title":"对酒示申屠学士"}
{"author":"戴叔伦","content":"杨柳青青满路垂，赠行惟折古松枝。停舟一对湘江哭，哭罢无言君自知。","dynasty":"唐代","title":"妻亡后别妻弟"}
{"author":"戴叔伦","content":"曾向巫山峡里行，羁猿一叫一回惊。闻道建溪肠欲断，的知断著第三声。","dynasty":"唐代","title":"和崔法曹建溪闻猿"}
{"author":"戴叔伦","content":"党议连诛不可闻，直臣高士去纷纷。当时漏夺无人问，出宰东阳笑杀君。由来海畔逐樵渔，奉诏因乘使者车。却掌山中子男印，自看犹是旧潜夫。","dynasty":"唐代","title":"敬酬陆山人二首"}
{"author":"戴叔伦","content":"楚僧蹑雪来招隐，先访高人积雪中。已别剡溪逢雪去，雪山修道与师同。","dynasty":"唐代","title":"答崔法曹赋四雪"}
{"author":"戴叔伦","content":"无言堪自喻，偶坐更相悲。木落惊年长，门闲惜草衰。买山犹未得，谏猎又非时。设被浮名系，归休渐欲迟。","dynasty":"唐代","title":"客舍秋怀呈骆正字士则"}
{"author":"戴叔伦","content":"萍翻蓬自卷，不共本心期。复入重城里，频看百草滋。水流归思远，花发长年悲。尽日春风起，无人见此时。","dynasty":"唐代","title":"寄中书李舍人纾"}
{"author":"戴叔伦","content":"今年十月温风起，湘水悠悠生白蘋.欲寄远书还不敢，却愁惊动故乡人。","dynasty":"唐代","title":"代书寄京洛旧游"}
{"author":"戴叔伦","content":"蕲水城西向北看，桃花落尽柳花残。朱旗半卷山川小，白马连嘶草树寒。","dynasty":"唐代","title":"蕲州行营作"}
{"author":"戴叔伦","content":"我身本似远行客，况是乱时多病身。经山涉水向何处，羞见竹林禅定人。","dynasty":"唐代","title":"题武当逸禅师兰若"}
{"author":"戴叔伦","content":"远自五陵独窜身，筑阳山中归路新。横流夜长不得渡，驻马荒亭逢故人。","dynasty":"唐代","title":"谷城逢杨评事"}
{"author":"戴叔伦","content":"轩车出东阁，都邑绕南河。马首先春至，人心比岁和。省风传隐恤，持法去烦苛。却想埋轮者，论功此日多。","dynasty":"唐代","title":"奉同汴州李相公勉送郭布殿中出巡"}
{"author":"戴叔伦","content":"空门寂寂澹吾身，溪雨微微洗客尘。卧向白云晴未尽，任他黄鸟醉芳春。","dynasty":"唐代","title":"精舍对雨"}
{"author":"戴叔伦","content":"湘流分曲浦，缭绕古城东。岸转千家合，林开一镜空。人生无事少，心赏几回同。且复忘羁束，悠悠落照中。回环路不尽，历览意弥新。古木畲田火，澄江荡桨人。缓歌寻极浦，一醉送残春。莫恨长沙远，他年忆此辰。","dynasty":"唐代","title":"暮春游长沙东湖赠辛兖州巢父二首"}
{"author":"戴叔伦","content":"十年官不进，敛迹无怨咎。漂荡海内游，淹留楚乡久。因参戎幕下，寄宅湘川口。翦竹开广庭，瞻山敞虚牖。闲门早春至，陋巷新晴后。覆地落残梅，和风袅轻柳。逢迎车马客，邀结风尘友。意惬时会文，夜长聊饮酒。秉心转孤直，沈照随可否。岂学屈大夫，忧惭对渔叟。","dynasty":"唐代","title":"同兖州张秀才过王侍御参谋宅赋十韵（柳字）"}
{"author":"戴叔伦","content":"背江居隙地，辞职作遗人。耕凿资馀力，樵渔逐四邻。麦秋桑叶大，梅雨稻田新。篱落栽山果，池塘养海鳞。放歌聊自足，幽思忽相亲。余亦归休者，依君老此身。","dynasty":"唐代","title":"酬袁太祝长卿小湖村山居书怀见寄"}
{"author":"戴叔伦","content":"淮汴初丧乱，蒋山烽火起。与君随亲族，奔迸辞故里。京口附商客，海门正狂风。忧心不敢住，夜发惊浪中。云开方见日，潮尽炉峰出。石壁转棠阴，鄱阳寄茅室。淹留三十年，分种越人田。骨肉无半在，乡园犹未旋。尔家习文艺，旁究天人际。父子自相传，优游聊卒岁。学成不求达，道胜那厌贫。时入闾巷醉，好是羲皇人。顷因物役牵，偶逐簪组辈。谤书喧朝市，抚己惭浅昧。世业大小礼，近通颜谢诗。念渠还领会，非敢独为师。","dynasty":"唐代","title":"抚州对事后送外生宋垓归饶州觐侍呈上姊夫"}
{"author":"戴叔伦","content":"门前水流咽，城下乱山多。非是还家路，宁知枉骑过。风烟复欲隔，悲笑屡相和。不学陶公醉，无因奈别何。","dynasty":"唐代","title":"永康孙明府颋秩满将归枉路访别"}
{"author":"戴叔伦","content":"智力苦不足，黎甿殊未安。忽从新命去，复隔旧僚欢。晓路整车马，离亭会衣冠。冰坚细流咽，烧尽乱峰寒。耆老相饯送，儿童亦悲酸。桐乡寄生怨，欲话此情难。","dynasty":"唐代","title":"将赴湖南留别东阳旧僚兼示吏人"}
{"author":"戴叔伦","content":"行役留三楚，思归又一春。自疑冠下发，聊此镜中人。机息知名误，形衰恨道贫。空将旧泉石，长与梦相亲。","dynasty":"唐代","title":"将巡郴永途中作"}
{"author":"戴叔伦","content":"犬吠空山响，林深一径存。隔云寻板屋，渡水到柴门。日昼风烟静，花明草树繁。乍疑秦世客，渐识楚人言。不记逃乡里，居然长子孙。种田烧险谷，汲井凿高原。畦叶藏春雉，庭柯宿旅猿。岭阴无瘴疠，地隙有兰荪。内户均皮席，枯瓢沃野餐。远心知自负，幽赏讵能论。转步重崖合，瞻途落照昏。他时愿携手，莫比武陵源。","dynasty":"唐代","title":"桂阳北岭偶过野人所居，聊书即事呈王永州邕李道州圻"}
{"author":"戴叔伦","content":"轺车忽枉辙，郡府自生风。遣吏山禽在，开樽野客同。古墙抽腊笋，乔木飏春鸿。能赋传幽思，清言尽至公。城欹残照入，池曲大江通。此地人来少，相欢一醉中。","dynasty":"唐代","title":"张评事涉秦居士系见访郡斋，即同赋中字"}
{"author":"戴叔伦","content":"邻里龙沙北。（《临川六咏》）。麦秋桑叶大，梅雨稻田新。篱落栽山果，池塘养锦鳞。","dynasty":"唐代","title":"句"}
{"author":"戴叔伦","content":"沅湘流不尽，屈宋怨何深。日暮秋烟起，萧萧枫树林。","dynasty":"唐代","title":"三闾庙"}
{"author":"戴叔伦","content":"边[2]草，边草，边草尽来兵老。山南山北雪晴，千里万里月明。明月，明月，胡笳[3]一声愁绝。","dynasty":"唐代","title":"调笑令·边[2]草"}
{"author":"戴叔伦","content":"出门逢故友，衣服满尘埃。岁月不可问，山川何处来。绮城容弊宅，散职寄灵台。自此留君醉，相欢得几回。","dynasty":"唐代","title":"吴明府自远而来留宿（一作卢新吴航忽远至留"}
{"author":"戴叔伦","content":"万里杨柳色，出关送故人。轻烟拂流水，落日照行尘。积梦江湖阔，忆家兄弟贫。裴回灞亭上，不语自伤春。","dynasty":"唐代","title":"送友人东归（一作方干诗，题云送卢评事东归"}
{"author":"戴叔伦","content":"出门逢故友，衣服满尘埃。岁月不可问，山川何处来。绮城容弊宅，散职寄灵台。自此留君醉，相欢得几回。","dynasty":"唐代","title":"吴明府自远而来留宿"}
{"author":"戴叔伦","content":"万里杨柳色，出关送故人。轻烟拂流水，落日照行尘。积梦江湖阔，忆家兄弟贫。裴回灞亭上，不语自伤春。","dynasty":"唐代","title":"送友人东归"}
{"author":"戴叔伦","content":"禅心如落叶，不逐晓风颠。猊坐翻萧瑟，皋比喜接连。芙蓉开紫雾，湘玉映清泉。白昼谈经罢，闲从石上眠。","dynasty":"唐代","title":"寄禅师寺华上人次韵三首其二"}
{"author":"戴叔伦","content":"德士名难避，风流学济颠。礼罗加璧至，荐鹗与云连。尘世休飞锡，松林且枕泉。近闻离讲席，听雨半山眠。","dynasty":"唐代","title":"寄禅师寺华上人次韵三首其三"}
{"author":"戴叔伦","content":"衰鬓辞馀秩，秋风入故园。结茅成暖室，汲井及清源。邻里桑麻接，儿童笑语喧。终朝非役役，聊寄远人言。","dynasty":"唐代","title":"郊园即事寄萧侍郎"}
{"author":"戴叔伦","content":"九门思谏议，万里采风谣。关外逢秋月，天涯过晚潮。雁来云杳杳，木落浦萧萧。空怨他乡别，回舟暮寂寥。","dynasty":"唐代","title":"送崔拾遗峒江淮"}
{"author":"戴叔伦","content":"回环路不尽，历览意弥新。古木畬田火，澄江荡桨人。缓歌寻极浦，一醉送残春。莫恨长沙远，他年忆此辰。","dynasty":"唐代","title":"暮春游长沙东湖赠辛兖州巢父二首其二"}
{"author":"戴叔伦","content":"万人曾死战，几户免刀兵。井邑初安堵，儿童未长成。凉风吹古木，野火烧残营。寥落千馀里，山高水复清。","dynasty":"唐代","title":"过申州作"}
{"author":"戴叔伦","content":"贫交相爱果无疑，共向人间听直词。从古以来何限枉，惭知暗室不曾欺。","dynasty":"唐代","title":"抚州被推昭雪荅陆太祝三首其二"}
{"author":"戴叔伦","content":"春风旅馆长庭芜，俯首低眉一老夫。已对铁冠穷事本，不知廷尉念冤无。","dynasty":"唐代","title":"抚州被推昭雪荅陆太祝三首其三"}
{"author":"戴叔伦","content":"昨日临川谢病还，求田问舍独相关。宋时有井如今在，却种胡麻不买山。","dynasty":"唐代","title":"题招隐寺"}
{"author":"戴叔伦","content":"轺车忽枉辙，郡府自生风。遣吏山禽在，开樽野客同。古墙抽腊笋，乔木飏春鸿。能赋传幽思，清言尽至公。城欹残照入，池曲大江通。此地人来少，相欢一醉中。","dynasty":"唐代","title":"张评事涉秦居士系见访郡斋即同赋中字"}
{"author":"戴叔伦","content":"主人饮君酒，劝君弗相违。但当尽弘量，觞至无复辞。人生百年中，会合能几时。不见枝上花，昨满今渐稀。花落还再开，人老无少期。古来贤达士，饮酒不复疑。","dynasty":"唐代","title":"感怀二首其二"}
{"author":"戴叔伦","content":"远道曳故屐，馀春会高斋。因言别离久，得尽平生怀。","dynasty":"唐代","title":"敬报孙常州二首其二"}
{"author":"戴叔伦","content":"阳春已三日，会友闻昨夜。可爱剡溪僧，独寻陶景舍。","dynasty":"唐代","title":"新年第二夜荅处上人宿玉芝观见寄"}
{"author":"戴叔伦","content":"高会枣树宅，清言莲社僧。两乡同夜雨，旅馆又无灯。","dynasty":"唐代","title":"赴抚州对酬崔法曹夜雨滴空阶五首其二"}
{"author":"戴叔伦","content":"谤议不自辨，亲朋那得知。雨中驱马去，非是独伤离。","dynasty":"唐代","title":"赴抚州对酬崔法曹夜雨滴空阶五首其三"}
{"author":"戴叔伦","content":"离室雨初晦，客程云陡暗。方为对吏人，敢望邮童探。","dynasty":"唐代","title":"赴抚州对酬崔法曹夜雨滴空阶五首其四"}
{"author":"戴叔伦","content":"纵酒常掷盏，狂歌时入室。离群怨雨声，幽抑方成疾。","dynasty":"唐代","title":"赴抚州对酬崔法曹夜雨滴空阶五首其五"}
{"author":"戴叔伦","content":"寒灯扬晓焰，重屋惊春雨。应想远行人，路逢泥泞阻。","dynasty":"唐代","title":"又酬晓灯离暗室五首其二"}
{"author":"戴叔伦","content":"灯光照虚屋，雨影悬空壁。一向檐下声，远来愁处滴。","dynasty":"唐代","title":"又酬晓灯离暗室五首其三"}
{"author":"戴叔伦","content":"楚僧话寂灭，俗虑比虚空。赖有残灯喻，相传昏暗中。","dynasty":"唐代","title":"又酬晓灯离暗室五首其四"}
{"author":"戴叔伦","content":"雨声乱灯影，明灭在空阶。并枉五言赠，知同万里怀。","dynasty":"唐代","title":"又酬晓灯离暗室五首其五"}
{"author":"戴叔伦","content":"由来海畔逐樵渔，奉诏因乘使者车。却掌山中子男印，自看犹是旧潜夫。","dynasty":"唐代","title":"敬酬陆山人二首其二"}
{"author":"戴叔伦","content":"邻僧犹未起，明月早先知。","dynasty":"唐代","title":"新池"}
{"author":"戴叔伦","content":"一雁过连营，繁霜覆古城。胡笳在何处？半夜起边声。","dynasty":"唐代","title":"横吹曲"}
{"author":"戴叔伦","content":"闲居倦时燠，开轩俯平林。雷声殷遥空，云气布层阴。川上风雨来，洒然涤烦襟。田家共欢笑，沟浍亦已深。团团聚邻曲，斗酒相与斟。樵歌野田中，渔钓沧江浔。苍天暨有念，悠悠终我心。","dynasty":"唐代","title":"喜雨"}
{"author":"戴叔伦","content":"采菊上东山，山高路非远。江湖乍辽夐，城郭亦在眼。昼日市井喧，闰年禾稼晚。开尊会佳客，长啸临绝巘.戏鹤唳且闲，断云轻不卷。乡心各万里，醉话时一展。乔木列遥天，残阳贯平坂。徒忧征车重，自笑谋虑浅。却顾郡斋中，寄傲与君同。","dynasty":"唐代","title":"九日与敬处士左学士同赋采菊上东山便为首句"}
{"author":"戴叔伦","content":"巨孽盗都城，传闻天下惊。陪臣九江畔，走马来赴难。伏奏见龙颜，旋持手诏还。单车不可驻，朱槛未遑攀。故人出相饯，共悲行路难。临岐荷赠言，对酒独伤魂。世故山川险，忧多思虑昏。重阴蔽芳月，叠岭明旧雪。泥积辙更深，木冰花不发。郑君间世贤，忠孝乃双全。大义弃妻子，至淳易生死。知心三四人，越境千馀里。骏马帐前发，惊尘路傍起。楼头俯首看，莫敢相留止。拜阙奏良图，留中沃圣谟。洗兵救卫郡，诱敌讨幽都。名亚典属国，良选谏大夫。从容九霄上，谈笑授阴符。卢生富才术，特立居近密。采掇献吾君，朝廷视听新。宽饶狂自比，汲黯直为邻。就列继三事，主文当七人。可怜长守道，不觉五逢春。昔去城南陌，各为天际客。关河烟雾深，寸步音尘隔。羁旅忽相遇，别离又兹夕。前悲涕未干，后喜心已戚。而我方老大，颇为风眩迫。夫君并少年，何尔鬓须白。惆怅语不尽，裴回情转剧。一尊自共持，以慰长相忆。","dynasty":"唐代","title":"奉天酬别郑谏议云逵、卢拾遗景亮见别之作"}
{"author":"戴叔伦","content":"乳燕入巢笋成竹，谁家二女种新谷。无人无牛不及犁，持刀斫地翻作泥。自言家贫母年老，长兄从军未娶嫂。去年灾疫牛囤空，截绢买刀都市中。头巾掩面畏人识，以刀代牛谁与同。姊妹相携心正苦，不见路人唯见土。疏通畦陇防乱苗，整顿沟塍待时雨。日正南冈下饷归，可怜朝雉扰惊飞。东邻西舍花发尽，共惜馀芳泪满衣。","dynasty":"唐代","title":"女耕田行"}
{"author":"戴叔伦","content":"沧浪渡头柳花发，断续因风飞不绝。摇烟拂水积翠间，缀雪含霜谁忍攀。夹岸纷纷送君去，鸣棹孤寻到何处。移家深入桂水源，种柳新成花更繁。定知别后消散尽，却忆今朝伤旅魂。","dynasty":"唐代","title":"柳花歌送客往桂阳"}
{"author":"戴叔伦","content":"人生莫作远行客，远行莫戍黄沙碛。黄沙碛下八月时，霜风裂肤百草衰。尘沙晴天迷道路，河水悠悠向东去。胡笳听彻双泪流，羁魂惨惨生边愁。原头猎火夜相向，马蹄蹴蹋层冰上。不似京华侠少年，清歌妙舞落花前。","dynasty":"唐代","title":"边城曲"}
{"author":"戴叔伦","content":"月出照关山，秋风人未还。清光无远近，乡泪半书间。一雁过连营，繁霜覆古城。胡笳在何处，半夜起边声。","dynasty":"唐代","title":"横吹曲辞。关山月二首"}
{"author":"戴叔伦","content":"汉宫若远近，路在沙塞上。到死不得归，何人共南望。","dynasty":"唐代","title":"相和歌辞。昭君词"}
{"author":"戴叔伦","content":"少别华阳万里游，近南风景不曾秋。红芳绿笋是行路，纵有啼猿听却幽。","dynasty":"唐代","tags":"离别，忧伤","title":"送人游岭南"}
{"author":"戴叔伦","content":"花发炎景中，芳春独能久。因风任开落，向日无先后。若待秋霜来，兰荪共何有。","dynasty":"唐代","title":"花"}
{"author":"戴叔伦","content":"卢橘花开枫叶衰，出门何处望京师。沅湘日夜东流去，不为愁人住少时。","dynasty":"唐代","tags":"抒情，愁苦","title":"湘南即事"}
{"author":"戴叔伦","content":"花雪随风不厌看，更多还肯失林峦。愁人正在书窗下，一片飞来一片寒。","dynasty":"唐代","title":"小雪"}
{"author":"戴叔伦","content":"历历愁心乱，迢迢独夜长。春帆江上雨，晓镜鬓边霜。啼鸟云山静，落花溪水香。家人亦念我，与汝黯相忘。","dynasty":"唐代","title":"雨"}
{"author":"戴叔伦","content":"阳春已三日，会友闻昨夜。可爱剡溪僧，独寻陶景舍。","dynasty":"唐代","title":"新年第二夜答处上人宿玉芝观见寄"}
{"author":"戴叔伦","content":"高楼重重闭明月，肠断仙郎隔年别。紫萧横笛寂无声，独向瑶窗坐愁绝。鱼沈雁杳天涯路，始信人间别离苦。恨满牙床翡翠衾，怨折金钗凤凰股。井深辘轳嗟绠短，衣带相思日应缓。将刀斫水水复连，挥刃割情情不断。落红乱逐东流水，一点芳心为君死。妾身愿作巫山云，飞入仙郎梦魂里。","dynasty":"唐代","title":"相思曲"}
{"author":"戴叔伦","content":"丈夫四方志，结发事远游。远游历燕蓟，独戍边城陬。西风垄水寒，明月关山悠。酬恩仗孤剑，十年弊貂裘。封侯属何人，蹉跎雪盈头。老马思故枥，穷鳞忆深流。弹铗动深慨，浩歌气横秋。报国期努力，功名良见收。","dynasty":"唐代","title":"从军行"}
{"author":"戴叔伦","content":"风软扁舟稳，行依绿水堤。孤尊秋露滑，短棹晚烟迷。夜静月初上，江空天更低。飘飘信流去，误过子猷溪。","dynasty":"唐代","title":"泛舟"}
{"author":"戴叔伦","content":"红颗真珠诚可爱，白须太守亦何痴。十年结子知谁在，自向中庭种荔枝。","dynasty":"唐代","title":"荔枝"}
{"author":"戴叔伦","content":"自忆专房宠，曾居第一流。移恩向何处，暂妒不容收。夜久丝管绝，月明宫殿秋。空将旧时意，长望凤凰楼。","dynasty":"唐代","title":"相和歌辞。长门怨"}
{"author":"戴叔伦","content":"手把杏花枝，未曾经别离。黄昏掩闺后，寂寞自心知。","dynasty":"唐代","title":"杂曲歌辞。新别离"}
{"author":"戴叔伦","content":"前宫路非远，旧苑春将遍。玉户看早梅，雕梁数归燕。身轻逐舞袖，香暖传歌扇。自和秋风词，长侍昭阳殿。谁信后庭人，年年独不见。","dynasty":"唐代","title":"杂曲歌辞。独不见"}
{"author":"戴叔伦","content":"出户不敢啼，风悲日凄凄。心知恩义绝，谁忍分明别。下坂车辚辚，畏逢乡里亲。空持床前幔，却寄家中人。忽辞王吉去，为是秋胡死。若比今日情，烦冤不相似。","dynasty":"唐代","title":"去妇怨"}
{"author":"戴叔伦","content":"悠悠南山云，濯濯东流水。念我平生欢，托居在东里。失既不足忧，得亦不为喜。安贫固其然，处贱宁独耻。云闲虚我心，水清澹吾味。云水俱无心，斯可长伉俪。","dynasty":"唐代","title":"古意"}
{"author":"戴叔伦","content":"治田长山下，引流坦溪曲。东山有遗茔，南野起新筑。家世素业儒，子孙鄙食禄。披云朝出耕，带月夜归读。身勩竟亡疲，团团欣在目。野芳绿可采，泉美清可掬。茂树延晚凉，早田候秋熟。茶烹松火红，酒吸荷杯绿。解佩临清池，抚琴看修竹。此怀谁与同，此乐君所独。","dynasty":"唐代","title":"南野"}
{"author":"戴叔伦","content":"泊舟古城下，高阁快登眺。大江会彭蠡，群峰豁玄峤。清影涵空明，黛色凝远照。碑留太史书，词刻长公调。绝粒感楚囚，丹衷犹照耀。怀哉不可招，凭阑一悲啸。","dynasty":"唐代","title":"曾游"}
{"author":"戴叔伦","content":"漾舟晴川里，挂席候风生。临泛何容与，爱此江水清。芦洲隐遥嶂，露日映孤城。自顾疏野性，屡忘鸥鸟情。聊复于时顾，暂欲解尘缨。驱驰非吾愿，虚怀浩已盈。","dynasty":"唐代","title":"江行"}
{"author":"戴叔伦","content":"巫山峨峨高插天，危峰十二凌紫烟。瞿塘嘈嘈急如弦，洄流势逆将覆船。云梯岂可进，百丈那能牵？陆行巉岩水不前。洒泪向流水，泪归东海边。含愁对明月，明月空自圆。故乡回首思绵绵，侧身天地心茫然。","dynasty":"唐代","title":"巫山高"}
{"author":"戴叔伦","content":"青楼昨夜东风转，锦帐凝寒觉春浅。垂杨摇丝莺乱啼，袅袅烟光不堪翦。博山吹云龙脑香，铜壶滴愁更漏长。玉颊啼红梦初醒，羞见青鸾镜中影。侬家少年爱游逸，万里轮蹄去无迹。朱颜未衰消息稀，肠断天涯草空碧。","dynasty":"唐代","title":"早春曲"}
{"author":"戴叔伦","content":"不与名利隔，且为江汉游。吴山本佳丽，谢客旧淹留。狭道通陵口，贫家住蒋州。思归复怨别，寥落讵关秋。","dynasty":"唐代","title":"送李长史纵之任常州"}
{"author":"戴叔伦","content":"邻僧犹未起，明月早先知。","dynasty":"唐代","title":"新池"}
{"author":"戴叔伦","content":"巫山峨峨高插天，危峰十二凌紫烟。瞿塘嘈嘈急如弦，洄流势逆将覆船。云梯岂可进，百丈那能牵？陆行巉岩水不前。洒泪向流水，泪归东海边。含愁对明月，明月空自圆。故乡回首思绵绵，侧身天地心茫然。","dynasty":"唐代","title":"巫山高"}
{"author":"戴叔伦","content":"邦君采菊地，近接旅人居。一命招衰疾，清光照里闾。去官惭比谢，下榻贵同徐。莫怪沙边倒，偏沾杯酌馀。","dynasty":"唐代","title":"奉陪李大夫九日宴龙沙"}
{"author":"戴叔伦","content":"天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。","dynasty":"唐代","tags":"唐诗三百首，秋天，写景，相聚，友情","title":"客夜与故人偶集/江乡故人偶集客舍"}
{"author":"戴叔伦","content":"天风吹我上层冈，露洒长松六月凉。愿借老僧双白鹤，碧云深处共翱翔。","dynasty":"唐代","title":"夏日登鹤岩偶成"}
{"author":"戴叔伦","content":"行役留三楚，思归又一春。自疑冠下发，聊此镜中人。机息知名误，形衰恨道贫。空将旧泉石，长与梦相亲。","dynasty":"唐代","title":"将巡郴永途中作"}
{"author":"戴叔伦","content":"青楼昨夜东风转，锦帐凝寒觉春浅。垂杨摇丝莺乱啼，袅袅烟光不堪翦。博山吹云龙脑香，铜壶滴愁更漏长。玉颊啼红梦初醒，羞见青鸾镜中影。侬家少年爱游逸，万里轮蹄去无迹。朱颜未衰消息稀，肠断天涯草空碧。","dynasty":"唐代","title":"早春曲"}
{"author":"戴叔伦","content":"海上独归惭不及，邑中遗爱定无双。兰桡起唱逐流去，却恨山溪通外江。","dynasty":"唐代","title":"临流送顾东阳"}
{"author":"戴叔伦","content":"仙仗肃朝官，承平圣主欢。月沈宫漏静，雨湿禁花寒。丹荔来金阙，朱樱贡玉盘。六龙扶御日，只许近臣看。","dynasty":"唐代","title":"春日早朝应制"}
{"author":"戴叔伦","content":"邦君采菊地，近接旅人居。一命招衰疾，清光照里闾。去官惭比谢，下榻贵同徐。莫怪沙边倒，偏沾杯酌馀。","dynasty":"唐代","title":"奉陪李大夫九日宴龙沙"}
{"author":"戴叔伦","content":"乱馀城郭怕经过，到处闲门长薜萝。用世空悲闻道浅，入山偏喜识僧多。醉归花径云生履，樵罢松岩雪满蓑。石上幽期春又暮，何时载酒听高歌。","dynasty":"唐代","title":"寄孟郊"}
{"author":"戴叔伦","content":"九疑深路绕山回，木落天清猿昼哀。犹隔箫韶一峰在，遥传五马向东来。","dynasty":"唐代","title":"将至道州寄李使君"}
{"author":"戴叔伦","content":"一雁过连营，繁霜覆古城。胡笳在何处？半夜起边声。","dynasty":"唐代","title":"横吹曲"}
{"author":"戴叔伦","content":"丝管霜天夜，烟尘淮水西。明朝上征去，相伴醉如泥。","dynasty":"唐代","title":"将赴行营劝客同醉"}
{"author":"戴叔伦","content":"治田长山下，引流坦溪曲。东山有遗茔，南野起新筑。家世素业儒，子孙鄙食禄。披云朝出耕，带月夜归读。身勩竟亡疲，团团欣在目。野芳绿可采，泉美清可掬。茂树延晚凉，早田候秋熟。茶烹松火红，酒吸荷杯绿。解佩临清池，抚琴看修竹。此怀谁与同，此乐君所独。","dynasty":"唐代","title":"南野"}
{"author":"戴叔伦","content":"举袂掩离弦，枉君愁思篇。忽惊池上鹭，下咽陇头泉。对牖墙阴满，临扉日影圆。赖闻黄太守，章句此中传。","dynasty":"唐代","title":"酬别刘九郎评事传经同泉字"}
{"author":"戴叔伦","content":"岁除日又暮，山险路仍新。驱传迷深谷，瞻星记北辰。古亭聊假寐，中夜忽逢人。相问皆呜咽，伤心不待春。","dynasty":"唐代","title":"建中癸亥岁奉天除夜宿武当山北茅平村"}
{"author":"戴叔伦","content":"昔人从逝水，有客吊秋风。何意千年隔，论心一日同。楚亭方作乱，汉律正酬功。倏忽桑田变，谗言亦已空。","dynasty":"唐代","title":"湘中怀古"}
{"author":"戴叔伦","content":"青楼昨夜东风转，锦帐凝寒觉春浅。垂杨摇丝莺乱啼，袅袅烟光不堪翦。博山吹云龙脑香，铜壶滴愁更漏长。玉颊啼红梦初醒，羞见青鸾镜中影。侬家少年爱游逸，万里轮蹄去无迹。朱颜未衰消息稀，肠断天涯草空碧。","dynasty":"唐代","title":"早春曲"}
{"author":"戴叔伦","content":"乱馀山水半凋残，江上逢君春正阑。针自指南天窅窅，星犹拱北夜漫漫。汉陵帝子黄金碗，晋代神仙白玉棺。回首风尘千里外，故园烟雨五峰寒。","dynasty":"唐代","title":"赠徐山人"}
{"author":"戴叔伦","content":"春风旅馆长庭芜，俯首低眉一老夫。已对铁冠穷事本，不知廷尉念冤无。","dynasty":"唐代","title":"抚州被推昭雪荅陆太祝三首其三"}
{"author":"戴叔伦","content":"衰病苦奔走，未尝追旧游。何言问憔悴，此日驻方舟。远道曳故屐，馀春会高斋。因言别离久，得尽平生怀。","dynasty":"唐代","title":"敬报孙常州二首"}
{"author":"戴叔伦","content":"律仪通外学，诗思入禅关。烟景随缘到，风姿与道闲。贯花留静室，咒水度空山。谁识浮云意，悠悠天地间。","dynasty":"唐代","title":"送道虔上人游方（一作方干诗）"}
{"author":"戴叔伦","content":"天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。","dynasty":"唐代","tags":"唐诗三百首，秋天，写景，相聚，友情","title":"客夜与故人偶集/江乡故人偶集客舍"}
{"author":"戴叔伦","content":"地尽江南戍，山分桂北林。火云三月合，石路九疑深。暗谷随风过，危桥共鸟寻。羁魂愁似绝，不复待猿吟。","dynasty":"唐代","title":"过柳州"}
{"author":"戴叔伦","content":"轺车忽枉辙，郡府自生风。遣吏山禽在，开樽野客同。古墙抽腊笋，乔木飏春鸿。能赋传幽思，清言尽至公。城欹残照入，池曲大江通。此地人来少，相欢一醉中。","dynasty":"唐代","title":"张评事涉秦居士系见访郡斋，即同赋中字"}
{"author":"戴叔伦","content":"离室雨初晦，客程云陡暗。方为对吏人，敢望邮童探。","dynasty":"唐代","title":"赴抚州对酬崔法曹夜雨滴空阶五首其四"}
{"author":"戴叔伦","content":"巴山不可上，徒驭亦裴回。旧栈歌难度，朝云湿未开。瀑泉飞雪雨，惊兽走风雷。此去无停候，征人几日回。","dynasty":"唐代","title":"经巴东岭"}
{"author":"戴叔伦","content":"家在故林吴楚间，冰为溪水玉为山。更将旧政化邻邑，遥见逋人相逐还。","dynasty":"唐代","title":"送前上饶严明府摄玉山"}
{"author":"戴叔伦","content":"苏溪亭上草漫漫，谁倚东风十二阑。燕子不归春事晚，一汀烟雨杏花寒。","dynasty":"唐代","tags":"春天，闺怨","title":"苏溪亭"}
{"author":"戴叔伦","content":"回环路不尽，历览意弥新。古木畬田火，澄江荡桨人。缓歌寻极浦，一醉送残春。莫恨长沙远，他年忆此辰。","dynasty":"唐代","title":"暮春游长沙东湖赠辛兖州巢父二首其二"}
{"author":"戴叔伦","content":"行役留三楚，思归又一春。自疑冠下发，聊此镜中人。机息知名误，形衰恨道贫。空将旧泉石，长与梦相亲。","dynasty":"唐代","title":"将巡郴永途中作"}
{"author":"戴叔伦","content":"金鸭香消欲断魂，梨花春雨掩重门。欲知别后相思意，回看罗衣积泪痕。","dynasty":"唐代","title":"春怨"}
{"author":"戴叔伦","content":"衰鬓辞馀秩，秋风入故园。结茅成暖室，汲井及清源。邻里桑麻接，儿童笑语喧。终朝非役役，聊寄远人言。","dynasty":"唐代","title":"郊园即事寄萧侍郎（一作呈萧常州复）"}
{"author":"戴叔伦","content":"向来携酒共追攀，此日看云独未还。不见山中人半载，依然松下屋三间。峰攒仙境丹霞上，水绕渔矶绿玉湾。却望夏洋怀二妙，满崖霜树晓斑斑。","dynasty":"唐代","title":"过故人陈羽山居"}
{"author":"戴叔伦","content":"门前水流咽，城下乱山多。非是还家路，宁知枉骑过。风烟复欲隔，悲笑屡相和。不学陶公醉，无因奈别何。","dynasty":"唐代","title":"永康孙明府颋秩满将归枉路访别"}
{"author":"戴叔伦","content":"秋风里许杏花开，杏树傍边醉客来。共待夜深听一曲，醒人骑马断肠回。","dynasty":"唐代","title":"听歌回马上赠崔法曹"}
{"author":"戴叔伦","content":"乡人去欲尽，北雁又南飞。京洛风尘久，江湖音信稀。旧山知独往，一醉莫相违。未得辞羁旅，无劳问是非。","dynasty":"唐代","title":"送郭太祝中孚归江东"}
{"author":"戴叔伦","content":"邦君采菊地，近接旅人居。一命招衰疾，清光照里闾。去官惭比谢，下榻贵同徐。莫怪沙边倒，偏沾杯酌馀。","dynasty":"唐代","title":"奉陪李大夫九日宴龙沙"}
{"author":"戴叔伦","content":"日日河边见水流，伤春未已复悲秋。山中旧宅无人住，来往风尘共白头。","dynasty":"唐代","title":"赠殷亮"}
{"author":"戴叔伦","content":"暖日菜心稠，晴烟麦穗抽。客心双去翼，归梦一扁舟。废塔巢双鹤，长波漾白鸥。关山明月到，怆恻十年游。","dynasty":"唐代","title":"崇德道中"}
{"author":"戴叔伦","content":"沧浪渡头柳花发，断续因风飞不绝。摇烟拂水积翠间，缀雪含霜谁忍攀。夹岸纷纷送君去，鸣棹孤寻到何处。移家深入桂水源，种柳新成花更繁。定知别后消散尽，却忆今朝伤旅魂。","dynasty":"唐代","title":"柳花歌送客往桂阳"}
{"author":"戴叔伦","content":"乱馀城郭怕经过，到处闲门长薜萝。用世空悲闻道浅，入山偏喜识僧多。醉归花径云生履，樵罢松岩雪满蓑。石上幽期春又暮，何时载酒听高歌。","dynasty":"唐代","title":"寄孟郊"}
{"author":"戴叔伦","content":"年来日日春光好，今日春光好更新。独献菜羹怜应节，遍传金胜喜逢人。烟添柳色看犹浅，鸟踏梅花落已频。东閤此时闻一曲，翻令和者不胜春。","dynasty":"唐代","title":"和汴州李相公勉人日喜春"}
{"author":"戴叔伦","content":"九门思谏议，万里采风谣。关外逢秋月，天涯过晚潮。雁来云杳杳，木落浦萧萧。空怨他乡别，回舟暮寂寥。","dynasty":"唐代","title":"送崔拾遗峒江淮"}
{"author":"戴叔伦","content":"江明雨初歇，山暗云犹湿。未可动归桡，前程风浪急。","dynasty":"唐代","title":"戏留顾十一明府"}
{"author":"戴叔伦","content":"少别华阳万里游，近南风景不曾秋。红芳绿笋是行路，纵有啼猿听却幽。","dynasty":"唐代","tags":"离别，忧伤","title":"送人游岭南"}
{"author":"戴叔伦","content":"饮露身何洁，吟风韵更长。斜阳千万树，无处避螳螂。","dynasty":"唐代","title":"画蝉"}
{"author":"戴叔伦","content":"野桥秋水落，江阁暝烟微。白日又欲午，高人犹未归。青林依古塔，虚馆静柴扉。坐久思题字，翻怜柿叶稀。","dynasty":"唐代","title":"过龙湾五王阁访友人不遇"}
{"author":"戴叔伦","content":"寒郊好天气，劝酒莫辞频。扰扰钟陵市，无穷不醉人。","dynasty":"唐代","title":"劝陆三饮酒"}
{"author":"戴叔伦","content":"麋鹿自成群，何人到白云。山中无外事，终日醉醺醺。","dynasty":"唐代","title":"山居"}
{"author":"戴叔伦","content":"潮水忽复过，云帆俨欲飞。故园双阙下，左宦十年归。晚景照华发，凉风吹绣衣。淹留更一醉，老去莫相违。","dynasty":"唐代","title":"京口送皇甫司马副端曾舒州辞满归去东都"}
{"author":"戴叔伦","content":"岩云掩竹扉，去鸟带馀晖。地僻生涯薄，山深俗事稀。养花分宿雨，剪叶补秋衣。野渡逢渔子，同舟荡月归。","dynasty":"唐代","title":"山居即事"}
{"author":"戴叔伦","content":"拔翠五云中，擎天不计功。谁能凌绝顶，看取日升东。","dynasty":"唐代","title":"题天柱山图"}
{"author":"戴叔伦","content":"年来日日春光好，今日春光好更新。独献菜羹怜应节，遍传金胜喜逢人。烟添柳色看犹浅，鸟踏梅花落已频。东閤此时闻一曲，翻令和者不胜春。","dynasty":"唐代","title":"和汴州李相公勉人日喜春"}
{"author":"戴叔伦","content":"敝邑连山远，仙舟数刻同。多惭屡回首，前路在泥中。","dynasty":"唐代","title":"将赴东阳留上包谏议"}
{"author":"戴叔伦","content":"渺渺飞霜夜，寥寥远岫钟。出云疑断续，入户乍舂容。度枕频惊梦，随风几韵松。悠扬来不已，杳霭去何从。仿佛烟岚隔，依稀岩峤重。此时聊一听，馀响绕千峰。","dynasty":"唐代","title":"听霜钟"}
{"author":"戴叔伦","content":"沅水连湘水，千波万浪中。知郎未得去，惭愧石尤风。","dynasty":"唐代","title":"送裴明州（一本有郎中徵三字）效南朝体"}
{"author":"戴叔伦","content":"天涯芳草遍，江路又逢春。海月留人醉，山花笑客贫。离杯倾祖帐，征骑逐行尘。回首风流地，登临少一人。","dynasty":"唐代","title":"江上别刘驾"}
{"author":"戴叔伦","content":"三重江水万重山，山里春风度日闲。且向白云求一醉，莫教愁梦到乡关。","dynasty":"唐代","title":"对酒示申屠学士"}
{"author":"戴叔伦","content":"南天胡马独悲嘶，白首相逢话鼓鼙。野战频年沙朔外，旌竿高与雪峰齐。扁舟远泛轻全楚，落日愁看旧紫泥。早晚瑶阶归伏奏，独能画地取关西。","dynasty":"唐代","title":"赠史开府"}
{"author":"戴叔伦","content":"敝邑连山远，仙舟数刻同。多惭屡回首，前路在泥中。","dynasty":"唐代","title":"将赴东阳留上包谏议"}
{"author":"戴叔伦","content":"溪上谁家掩竹扉，鸟啼浑似惜春晖。日斜深巷无人迹，时见梨花片片飞。","dynasty":"唐代","title":"过柳溪道院"}
{"author":"戴叔伦","content":"为忆去年梅，凌寒特地来。门前空腊尽，浑未有花开。","dynasty":"唐代","title":"题黄司直园"}
{"author":"戴叔伦","content":"寥亮来丰岭，分明辨古钟。应霜如自击，中节每相从。静听非闲扣，潜应蕴圣踪。风间时断续，云外更舂容。虚警和清籁，雄鸣隔乱峰。因知谕知己，感激更难逢。","dynasty":"唐代","title":"同前"}
{"author":"戴叔伦","content":"野居何处是，轩外一横塘。座纳薰风细，帘垂白日长。面山如对画，临水坐流觞。更爱闲花木，欣欣得向阳。","dynasty":"唐代","title":"南轩"}
{"author":"戴叔伦","content":"少别华阳万里游，近南风景不曾秋。红芳绿笋是行路，纵有啼猿听却幽。","dynasty":"唐代","tags":"离别，忧伤","title":"送人游岭南"}
{"author":"戴叔伦","content":"高会枣树宅，清言莲社僧。两乡同夜雨，旅馆又无灯。","dynasty":"唐代","title":"赴抚州对酬崔法曹夜雨滴空阶五首其二"}
{"author":"戴叔伦","content":"留欢方继烛，此会岂他人。乡里游从旧，儿童内外亲。夜深愁不醉，老去别何频。莫折园中柳，相看惜暮春。","dynasty":"唐代","title":"留别宋处士"}
{"author":"戴叔伦","content":"泷水天际来，鼻山地中坼。盘涡几十处，叠溜皆千尺。直写卷沈沙，惊翻冲绝壁。淙淙振崖谷，汹汹竟朝夕。人语不自闻，日光乱相射。舣舟始摇漾，举棹旋奔激。既下同建瓴，半空方避石。前危苦未尽，后险何其迫。倏闪疾风雷，苍皇荡魂魄。因随伏流出，忽与跳波隔。远想欲回轩，岂兹还泛鹢.云涯多候馆，努力勤登历。","dynasty":"唐代","title":"下鼻亭泷行八十里聊状艰险，寄青苗郑副端朔阳"}
{"author":"戴叔伦","content":"自忆专房宠，曾居第一流。移恩向何处，暂妒不容收。夜久丝管绝，月明宫殿秋。空将旧时意，长望凤凰楼。","dynasty":"唐代","title":"相和歌辞。长门怨"}
{"author":"戴叔伦","content":"木叶纷纷湘水滨，此中何事往频频。临风自笑归时晚，更送浮云逐故人。","dynasty":"唐代","title":"别张员外"}
{"author":"戴叔伦","content":"离亭一会宿，能有几人同。莫以回车泣，前途不尽穷。","dynasty":"唐代","title":"江馆会别"}
{"author":"戴叔伦","content":"一两棕鞋八尺藤，广陵行遍又金陵。不知竹雨竹风夜，吟对秋山那寺灯。","dynasty":"唐代","title":"忆原上人"}
{"author":"戴叔伦","content":"五逢晬日今方见，置尔怀中自惘然。乍喜老身辞远役，翻悲一笑隔重泉。欲教针线娇难解，暂弄琴书性已便。还有蔡家残史籍，可能分与外人传。","dynasty":"唐代","title":"少女生日感怀"}
{"author":"戴叔伦","content":"高楼重重闭明月，肠断仙郎隔年别。紫萧横笛寂无声，独向瑶窗坐愁绝。鱼沈雁杳天涯路，始信人间别离苦。恨满牙床翡翠衾，怨折金钗凤凰股。井深辘轳嗟绠短，衣带相思日应缓。将刀斫水水复连，挥刃割情情不断。落红乱逐东流水，一点芳心为君死。妾身愿作巫山云，飞入仙郎梦魂里。","dynasty":"唐代","title":"相思曲"}
{"author":"戴叔伦","content":"向来携酒共追攀，此日看云独未还。不见山中人半载，依然松下屋三间。峰攒仙境丹霞上，水绕渔矶绿玉湾。却望夏洋怀二妙，满崖霜树晓斑斑。","dynasty":"唐代","title":"过故人陈羽山居"}
{"author":"戴叔伦","content":"溪上谁家掩竹扉，鸟啼浑似惜春晖。日斜深巷无人迹，时见梨花片片飞。","dynasty":"唐代","title":"过柳溪道院"}
{"author":"戴叔伦","content":"鬓下初惊白发时，更逢离别助秋悲。从今不学四方事，已共家人海上期。","dynasty":"唐代","title":"再巡道永留别"}
{"author":"戴叔伦","content":"楚僧蹑雪来招隐，先访高人积雪中。已别剡溪逢雪去，雪山修道与师同。","dynasty":"唐代","title":"答崔法曹赋四雪"}
{"author":"戴叔伦","content":"汉宫若远近，路在沙塞上。到死不得归，何人共南望。","dynasty":"唐代","title":"相和歌辞。昭君词"}
{"author":"戴叔伦","content":"萧萧白发出宫门，羽服星冠道意存。霄汉九重辞凤阙，云山何处访桃源。瑶池醉月劳仙梦，玉辇乘春却帝恩。回首吹箫天上伴，上阳花落共谁言。","dynasty":"唐代","title":"汉宫人入道"}
{"author":"戴叔伦","content":"闭门茅底偶为邻，北阮那怜南阮贫。却是梅花无世态，隔墙分送一枝春。","dynasty":"唐代","title":"旅次寄湖南张郎中"}
{"author":"戴叔伦","content":"莫怕南风且尽欢，湘山多雨夏中寒。送君万里不觉远，此地曾为心铁官。","dynasty":"唐代","title":"送裴判官回湖南"}
{"author":"戴叔伦","content":"五逢晬日今方见，置尔怀中自惘然。乍喜老身辞远役，翻悲一笑隔重泉。欲教针线娇难解，暂弄琴书性已便。还有蔡家残史籍，可能分与外人传。","dynasty":"唐代","title":"少女生日感怀"}
{"author":"戴叔伦","content":"紫禁迢迢宫漏鸣，夜深无语独含情。春风鸾镜愁中影，明月羊车梦里声。尘暗玉阶綦迹断，香飘金屋篆烟清。贞心一任蛾眉妒，买赋何须问马卿。","dynasty":"唐代","tags":"宫中，生活，抒怀，愁绪","title":"宫词"}
{"author":"戴叔伦","content":"湖上逢君亦不闲，暂将离别到深山。飘蓬惊鸟那自定，强欲相留云树间。","dynasty":"唐代","title":"麓山寺会送尹秀才"}
{"author":"戴叔伦","content":"受辞分路远，会府见君稀。雨雪经年去，轩车此日归。暮春愁见别，久客顺相依。寂寞伊川上，杨花空自飞。","dynasty":"唐代","title":"彭婆馆逢韦判官使还"}
{"author":"戴叔伦","content":"征役各异路，烟波同旅愁。轻桡上桂水，大艑下扬州。何处成后会，今朝分旧游。离心比杨柳，萧飒不胜秋。","dynasty":"唐代","title":"送柳道时余北还（一作送观察李判官巡郴州）"}
{"author":"戴叔伦","content":"卷箨正离披，新枝复蒙密。翛翛月下闻，褭褭林际出。岂独对芳菲，终年色如一。","dynasty":"唐代","title":"竹"}
{"author":"戴叔伦","content":"杜宇声声唤客愁，故园何处此登楼。落花飞絮成春梦，剩水残山异昔游。歌扇多情明月在，舞衣无意彩云收。东皇去后韶华尽，老圃寒香别有秋。四十无闻懒慢身，放情丘壑任天真。悠悠往事杯中物，赫赫时名扇外尘。短策看云松寺晚，疏帘听雨草堂春。山花水鸟皆知己，百遍相过不厌贫。","dynasty":"唐代","title":"暮春感怀"}
{"author":"戴叔伦","content":"几年湖海挹馀芳，岂料兰摧一夜霜。人世空传名耿耿，泉台杳隔路茫茫。碧窗月落琴声断，华表云深鹤梦长。最是不堪回首处，九泉烟冷树苍苍。","dynasty":"唐代","title":"哭朱放"}
{"author":"戴叔伦","content":"金鸭香消欲断魂，梨花春雨掩重门。欲知别后相思意，回看罗衣积泪痕。","dynasty":"唐代","title":"春怨"}
{"author":"戴叔伦","content":"野水连天碧，峰峦入海青。沧浪者谁子，一曲醉中听。","dynasty":"唐代","title":"偶成"}
{"author":"戴叔伦","content":"楚僧怀素工草书，古法尽能新有馀。神清骨竦意真率，醉来为我挥健笔。始从破体变风姿，一一花开春景迟。忽为壮丽就枯涩，龙蛇腾盘兽屹立。驰毫骤墨剧奔驷，满坐失声看不及。心手相师势转奇，诡形怪状翻合宜。人人细问此中妙，怀素自言初不知。","dynasty":"唐代","title":"怀素上人草书歌"}
{"author":"戴叔伦","content":"岩云掩竹扉，去鸟带馀晖。地僻生涯薄，山深俗事稀。养花分宿雨，剪叶补秋衣。野渡逢渔子，同舟荡月归。","dynasty":"唐代","title":"山居即事"}
{"author":"戴叔伦","content":"共有春山兴，幽寻此日同。谈诗访灵彻，入社愧陶公。竹暗闲房雨，茶香别院风。谁知尘境外，路与白云通。","dynasty":"唐代","title":"与友人过山寺"}
{"author":"戴叔伦","content":"大江横万里，古渡渺千秋。浩浩波声险，苍苍天色愁。三方归汉鼎，一水限吴州。霸国今何在，清泉长自流。","dynasty":"唐代","title":"京口怀古"}
{"author":"戴叔伦","content":"亭亭南轩外，贞干修且直。广叶结青阴，繁花连素色。天资韶雅性，不愧知音识。","dynasty":"唐代","title":"梧桐"}
{"author":"戴叔伦","content":"邦君采菊地，近接旅人居。一命招衰疾，清光照里闾。去官惭比谢，下榻贵同徐。莫怪沙边倒，偏沾杯酌馀。","dynasty":"唐代","title":"奉陪李大夫九日宴龙沙"}
{"author":"戴叔伦","content":"仙仗肃朝官，承平圣主欢。月沈宫漏静，雨湿禁花寒。丹荔来金阙，朱樱贡玉盘。六龙扶御日，只许近臣看。","dynasty":"唐代","title":"春日早朝应制"}
{"author":"戴叔伦","content":"文教通夷俗，均输问火田。江分巴字水，树入夜郎烟。毒瘴含秋气，阴崖蔽曙天。路难空计日，身老不由年。将命宁知远，归心讵可传。星郎复何意，出守五溪边。","dynasty":"唐代","title":"渐至涪州先寄王员外使君纵"}
{"author":"戴叔伦","content":"前宫路非远，旧苑春将遍。玉户看早梅，雕梁数归燕。身轻逐舞袖，香暖传歌扇。自和秋风词，长侍昭阳殿。谁信后庭人，年年独不见。","dynasty":"唐代","title":"杂曲歌辞。独不见"}
{"author":"戴叔伦","content":"少别华阳万里游，近南风景不曾秋。红芳绿笋是行路，纵有啼猿听却幽。","dynasty":"唐代","tags":"离别，忧伤","title":"送人游岭南"}
{"author":"戴叔伦","content":"泷路下丹徼，邮童挥画桡。山回千骑隐，云断两乡遥。渔沪拥寒溜，畲田落远烧。维舟更相忆，惆怅坐空宵。","dynasty":"唐代","title":"留别道州李使君圻"}
{"author":"戴叔伦","content":"巴山不可上，徒驭亦裴回。旧栈歌难度，朝云湿未开。瀑泉飞雪雨，惊兽走风雷。此去无停候，征人几日回。","dynasty":"唐代","title":"经巴东岭"}
{"author":"戴叔伦","content":"留欢方继烛，此会岂他人。乡里游从旧，儿童内外亲。夜深愁不醉，老去别何频。莫折园中柳，相看惜暮春。","dynasty":"唐代","title":"留别宋处士"}
{"author":"戴叔伦","content":"万人曾死战，几户免刀兵。井邑初安堵，儿童未长成。凉风吹古木，野火烧残营。寥落千馀里，山高水复清。","dynasty":"唐代","title":"过申州作"}
{"author":"戴叔伦","content":"暑夜宿南城，怀人梦不成。高楼邀落月，叠鼓送残更。隔浦云林近，满川风露清。东碕不可见，矫首若为情。","dynasty":"唐代","title":"宿城南盛本道怀皇甫冉"}
{"author":"戴叔伦","content":"细雨柴门生远愁，向来诗句若为酬。林花落处频中酒，海燕飞时独倚楼。北郭晚晴山更远，南塘春尽水争流。可能相别还相忆，莫遣杨花笑白头。","dynasty":"唐代","title":"寄司空曙"}
{"author":"戴叔伦","content":"悠悠南山云，濯濯东流水。念我平生欢，托居在东里。失既不足忧，得亦不为喜。安贫固其然，处贱宁独耻。云闲虚我心，水清澹吾味。云水俱无心，斯可长伉俪。","dynasty":"唐代","title":"古意"}
{"author":"戴叔伦","content":"花发炎景中，芳春独能久。因风任开落，向日无先后。若待秋霜来，兰荪共何有。","dynasty":"唐代","title":"花"}
{"author":"戴叔伦","content":"白发照乌纱，逢人只自嗟。官闲如致仕，客久似无家。夜雨孤灯梦，春风几度花。故园归有日，诗酒老生涯。","dynasty":"唐代","title":"客中言怀"}
{"author":"戴叔伦","content":"万人曾战死，几处见休兵。井邑初安堵，儿童未长成。凉风吹古木，野火入残营。牢落千馀里，山空水复清。","dynasty":"唐代","title":"过申州"}
{"author":"戴叔伦","content":"为文通绝境，从宦及良辰。洛下知名早，腰边结绶新。且倾浮菊酒，聊拂染衣尘。独恨沧波侣，秋来别故人。","dynasty":"唐代","title":"九日送洛阳李丞之任"}
{"author":"戴叔伦","content":"共有春山兴，幽寻此日同。谈诗访灵彻，入社愧陶公。竹暗闲房雨，茶香别院风。谁知尘境外，路与白云通。","dynasty":"唐代","title":"与友人过山寺"}
{"author":"戴叔伦","content":"今日见花落，明日见花开。花开能向日，花落委苍苔。自不同凡卉，看时几日回。","dynasty":"唐代","title":"叹葵花"}
{"author":"戴叔伦","content":"万里杨柳色，出关送故人。轻烟拂流水，落日照行尘。积梦江湖阔，忆家兄弟贫。裴回灞亭上，不语自伤春。","dynasty":"唐代","title":"送友人东归"}
{"author":"戴叔伦","content":"仙槎江口槎溪寺，几度停舟访未能。自恨频年为远客，喜从异郡识高僧。云霞色酽禅房衲，星月光涵古殿灯。何日却飞真锡返，故人丘木翳寒藤。","dynasty":"唐代","title":"赠慧上人"}
{"author":"戴叔伦","content":"垂柳万条丝，春来织别离。行人攀折处，闺妾断肠时。","dynasty":"唐代","title":"堤上柳"}
{"author":"戴叔伦","content":"麋鹿自成群，何人到白云。山中无外事，终日醉醺醺。","dynasty":"唐代","title":"山居"}
{"author":"戴叔伦","content":"五逢晬日今方见，置尔怀中自惘然。乍喜老身辞远役，翻悲一笑隔重泉。欲教针线娇难解，暂弄琴书性已便。还有蔡家残史籍，可能分与外人传。","dynasty":"唐代","title":"少女生日感怀"}
{"author":"戴叔伦","content":"万里杨柳色，出关送故人。轻烟拂流水，落日照行尘。积梦江湖阔，忆家兄弟贫。裴回灞亭上，不语自伤春。","dynasty":"唐代","title":"送友人东归（一作方干诗，题云送卢评事东归）"}
{"author":"戴叔伦","content":"年年五湖上，厌见五湖春。长醉非关酒，多愁不为贫。山川迷道路，伊洛困风尘。今日扁舟别，俱为沧海人。","dynasty":"唐代","title":"江上别张欢（一作劝）"}
{"author":"戴叔伦","content":"门掩青山卧，莓苔积雨深。病多知药性，客久见人心。众鸟趋林健，孤蝉抱叶吟。沧洲诗社散，无梦盍朋簪。","dynasty":"唐代","title":"卧病"}
{"author":"戴叔伦","content":"扰扰倦行役，相逢陈蔡间。如何百年内，不见一人闲。对酒惜馀景，问程愁乱山。秋风万里道，又出穆陵关。","dynasty":"唐代","title":"别友人（一作汝南逢董校书，又作别董校书）"}
{"author":"戴叔伦","content":"马疲盘道峻，投宿入招提。雨急山溪涨，云迷岭树低。凉风来殿角，赤日下天西。偃腹虚檐外，林空鸟恣啼。","dynasty":"唐代","title":"宿灵岩寺"}
{"author":"戴叔伦","content":"钟鼓喧离日，车徒促夜装。晓厨新变火，轻柳暗翻霜。传镜看华发，持杯话故乡。每嫌儿女泪，今日自沾裳。","dynasty":"唐代","title":"清明日送邓芮二子还乡（一作方干诗）"}
{"author":"戴叔伦","content":"黄昏投古寺，深院一灯明。水砌长杉列，风廊败叶鸣。山云留别偈，王事速归程。迢递罗源路，轻舆候晓行。","dynasty":"唐代","title":"宿天竺寺晓发罗源"}
{"author":"戴叔伦","content":"陌上凉风槐叶凋，夕阳清露湿寒条。登楼望月楚山迥，月到南楼山独遥。心送情人趋凤阙，目随阳雁极烟霄。轩辕不重无名客，此地还能访寂寥。","dynasty":"唐代","title":"登楼望月寄凤翔李少尹"}
{"author":"戴叔伦","content":"年来日日春光好，今日春光好更新。独献菜羹怜应节，遍传金胜喜逢人。烟添柳色看犹浅，鸟踏梅花落已频。东閤此时闻一曲，翻令和者不胜春。","dynasty":"唐代","title":"和汴州李相公勉人日喜春"}
{"author":"戴叔伦","content":"征役各异路，烟波同旅愁。轻桡上桂水，大艑下扬州。何处成后会，今朝分旧游。离心比杨柳，萧飒不胜秋。","dynasty":"唐代","title":"送柳道时余北还（一作送观察李判官巡郴州）"}
{"author":"戴叔伦","content":"衰病苦奔走，未尝追旧游。何言问憔悴，此日驻方舟。远道曳故屐，馀春会高斋。因言别离久，得尽平生怀。","dynasty":"唐代","title":"敬报孙常州二首"}
{"author":"戴叔伦","content":"年来桡客寄禅扉，多话贫居在翠微。黄雀数声催柳变，清溪一路踏花归。空林野寺经过少，落日深山伴侣稀。负米到家春未尽，风萝闲扫钓鱼矶。","dynasty":"唐代","title":"越溪村居"}
{"author":"戴叔伦","content":"向来携酒共追攀，此日看云独未还。不见山中人半载，依然松下屋三间。峰攒仙境丹霞上，水绕渔矶绿玉湾。却望夏洋怀二妙，满崖霜树晓斑斑。","dynasty":"唐代","title":"过故人陈羽山居"}
{"author":"戴叔伦","content":"乱馀山水半凋残，江上逢君春正阑。针自指南天窅窅，星犹拱北夜漫漫。汉陵帝子黄金碗，晋代神仙白玉棺。回首风尘千里外，故园烟雨五峰寒。","dynasty":"唐代","title":"赠徐山人"}
{"author":"戴叔伦","content":"西看叠嶂几千重，秀色孤标此一峰。丹灶久闲荒宿草，碧潭深处有潜龙。灵仙已去空岩室，到客唯闻古寺钟。远对白云幽隐在，年年不离旧杉松。","dynasty":"唐代","title":"游清溪兰若（兼隐者旧居）"}
{"author":"戴叔伦","content":"今日见花落，明日见花开。花开能向日，花落委苍苔。自不同凡卉，看时几日回。","dynasty":"唐代","title":"叹葵花"}
{"author":"戴叔伦","content":"守岁山房迥绝缘，灯光香灺共萧然。无人更献椒花颂，有客同参柏子禅。已悟化城非乐界，不知今夕是何年。忧心悄悄浑忘寐，坐待扶桑日丽天。","dynasty":"唐代","title":"二灵寺守岁"}
{"author":"戴叔伦","content":"举袂掩离弦，枉君愁思篇。忽惊池上鹭，下咽陇头泉。对牖墙阴满，临扉日影圆。赖闻黄太守，章句此中传。","dynasty":"唐代","title":"酬别刘九郎评事传经同泉字"}
{"author":"戴叔伦","content":"百年浑是客，白发总盈颠。佛国三秋别，云台五色连。朝盘香积饭，夜瓮落花泉。遥忆谈玄地，月高人未眠。禅心如落叶，不逐晓风颠。猊坐翻萧瑟，皋比喜接连。芙蓉开紫雾，湘玉映清泉。白昼谈经罢，闲从石上眠。德士名难避，风流学济颠。礼罗加璧至，荐鹗与云连。尘世休飞锡，松林且枕泉。近闻离讲席，听雨半山眠。","dynasty":"唐代","title":"寄禅师寺华上人次韵三首"}
{"author":"戴叔伦","content":"陋巷无车辙，烟萝总是春。贾生独未达，原宪竟忘贫。草座留山月，荷衣远洛尘。最怜知己在，林下访闲人。","dynasty":"唐代","title":"送张南史"}
{"author":"戴叔伦","content":"春来耕田遍沙碛，老稚欣欣种禾麦。麦苗渐长天苦晴，土干确确锄不得。新禾未熟飞蝗至，青苗食尽馀枯茎。捕蝗归来守空屋，囊无寸帛瓶无粟。十月移屯来向城，官教去伐南山木。驱牛驾车入山去，霜重草枯牛冻死。艰辛历尽谁得知，望断天南泪如雨。","dynasty":"唐代","title":"屯田词"}
{"author":"戴叔伦","content":"江上双飞鸿，饮啄行相随。翔风一何厉，中道伤其雌。顾影明月下，哀鸣声正悲。已无矰缴患，岂乏稻粱资。嗈嗈慕俦匹，远集清江湄。中有孤文鹓，翩翩好容仪。共欣相知遇，毕志同栖迟。野田鸱鸮鸟，相妒复相疑。鸿志不汝较，奋翼起高飞。焉随腐鼠欲，负此云霄期。","dynasty":"唐代","title":"孤鸿篇"}
{"author":"戴叔伦","content":"尺帛无长裁，浅水无长流。水浅易成枯，帛短谁人收。人生取舍间，趋竞固非优。旧交迹虽疏，中心自云稠。新交意虽密，中道生怨尤。踟蹰复踟蹰，世路今悠悠。主人饮君酒，劝君弗相违。但当尽弘量，觞至无复辞。人生百年中，会合能几时。不见枝上花，昨满今渐稀。花落还再开，人老无少期。古来贤达士，饮酒不复疑。","dynasty":"唐代","title":"感怀二首"}
{"author":"戴叔伦","content":"日日涧边寻茯芩，岩扉常掩凤山青。归来挂衲高林下，自剪芭蕉写佛经。","dynasty":"唐代","title":"赠鹤林上人"}
{"author":"戴叔伦","content":"泷水天际来，鼻山地中坼。盘涡几十处，叠溜皆千尺。直写卷沈沙，惊翻冲绝壁。淙淙振崖谷，汹汹竟朝夕。人语不自闻，日光乱相射。舣舟始摇漾，举棹旋奔激。既下同建瓴，半空方避石。前危苦未尽，后险何其迫。倏闪疾风雷，苍皇荡魂魄。因随伏流出，忽与跳波隔。远想欲回轩，岂兹还泛鹢.云涯多候馆，努力勤登历。","dynasty":"唐代","title":"下鼻亭泷行八十里聊状艰险，寄青苗郑副端朔阳"}
{"author":"戴叔伦","content":"祖帐临鲛室，黎人拥鹢舟。坐蓝高士去，继组鄙夫留。白日落寒水，青枫绕曲洲。相看作离别，一倍不禁愁。","dynasty":"唐代","title":"送东阳顾明府罢归"}
{"author":"戴叔伦","content":"酒泉布衣旧才子，少小知名帝城里。一篇飞入九重门，乐府喧喧闻至尊。宫中美人皆唱得，七贵因之尽相识。南邻北里日经过，处处淹留乐事多。不脱弊裘轻锦绮，长吟佳句掩笙歌。贤王贵主於我厚，骏马苍头如己有。暗将心事隔风尘，尽掷年光逐杯酒。青门几度见春归，折柳寻花送落晖。杜陵往往逢秋暮，望月临风攀古树。繁霜入鬓何足论，旧国连天不知处。尔来倏忽五十年，却忆当时思眇然。多识故侯悲宿草，曾看流水没桑田。百人会中一身在，被褐饮瓢终不改。陌头车马共营营，不解如君任此生。","dynasty":"唐代","title":"赠康老人洽"}
{"author":"戴叔伦","content":"仙人此夜忽凌波，更唱瑶台一遍歌。嫁与将军天上住，人间可得再相过。","dynasty":"唐代","title":"听韩使君美人歌"}
{"author":"戴叔伦","content":"何时别故乡，归去佩铜章。亲族移家尽，闾阎百战场。背关馀古木，近塞足风霜。遗老应相贺，知君不下堂。","dynasty":"唐代","title":"送汶水王明府"}
{"author":"戴叔伦","content":"十月江边芦叶飞，灌阳滩冷上舟迟。今朝未遇高风便，还与沙鸥宿水湄。","dynasty":"唐代","title":"宿灌阳滩"}
{"author":"戴叔伦","content":"野人无本意，散木任天材。分向空山老，何言上苑来。迢遥千里道，依倚九层台。出处宁知命，轮辕岂自媒。更惭张处士，相与别蒿莱。","dynasty":"唐代","title":"酬赠张众甫"}
{"author":"戴叔伦","content":"日日河边见水流，伤春未已复悲秋。山中旧宅无人住，来往风尘共白头。","dynasty":"唐代","title":"赠殷亮"}
{"author":"戴叔伦","content":"白发千茎雪，寒窗懒著书。最怜吟苜蓿，不及向桑榆。","dynasty":"唐代","title":"口号"}
{"author":"戴叔伦","content":"明月临沧海，闲云恋故山。诗名满天下，终日掩柴关。","dynasty":"唐代","title":"遣兴"}
{"author":"戴叔伦","content":"雨湿松阴凉，风落松花细。独鹤爱清幽，飞来不飞去。","dynasty":"唐代","title":"松鹤"}
{"author":"戴叔伦","content":"画鹢春风里，迢遥去若飞。那能寄相忆，不并子猷归。","dynasty":"唐代","title":"答孙常州见忆"}
{"author":"戴叔伦","content":"饮露身何洁，吟风韵更长。斜阳千万树，无处避螳螂。","dynasty":"唐代","title":"画蝉"}
{"author":"戴叔伦","content":"西南积水远，老病喜生归。此地故人别，空馀泪满衣。","dynasty":"唐代","title":"容州回逢陆三别"}
{"author":"戴叔伦","content":"偶来人境外，何处染嚣尘。倘许栖林下，僧中老此身。","dynasty":"唐代","title":"宿无可上人房"}
{"author":"戴叔伦","content":"浪息定何时，龙门到恐迟。轻舟不敢渡，空立望旌旗。","dynasty":"唐代","title":"送李大夫渡口阻风"}
{"author":"戴叔伦","content":"天风吹我上层冈，露洒长松六月凉。愿借老僧双白鹤，碧云深处共翱翔。","dynasty":"唐代","title":"夏日登鹤岩偶成"}
{"author":"戴叔伦","content":"玉壶山下云居寺，六百年来选佛场。满地白云关不住，石泉流出落花香。","dynasty":"唐代","title":"题净居寺"}
{"author":"戴叔伦","content":"汉家宫阙梦中归，几度毡房泪湿衣。惆怅不如边雁影，秋风犹得向南飞。","dynasty":"唐代","title":"昭君词"}
{"author":"戴叔伦","content":"溪上谁家掩竹扉，鸟啼浑似惜春晖。日斜深巷无人迹，时见梨花片片飞。","dynasty":"唐代","title":"过柳溪道院"}
{"author":"戴叔伦","content":"山下孤城月上迟，相留一醉本无期。明年此夕游何处，纵有清光知对谁。","dynasty":"唐代","title":"对月答袁明府"}
{"author":"戴叔伦","content":"求理由来许便宜，汉朝龚遂不为疵。如今谤起翻成累，唯有新人子细知。贫交相爱果无疑，共向人间听直词。从古以来何限枉，惭知暗室不曾欺。春风旅馆长庭芜，俯首低眉一老夫。已对铁冠穷事本，不知廷尉念冤无。","dynasty":"唐代","title":"抚州被推昭雪答陆太祝三首"}
{"author":"戴叔伦","content":"举家相逐还乡去，不向秋风怨别时。湖水两重山万里，定知行尽到京师。","dynasty":"唐代","title":"送独孤cl还京"}
{"author":"戴叔伦","content":"海上独归惭不及，邑中遗爱定无双。兰桡起唱逐流去，却恨山溪通外江。","dynasty":"唐代","title":"临流送顾东阳"}
{"author":"戴叔伦","content":"万里羽书来未绝，五关烽火昼仍传。故人多病尽归去，唯有刘桢不得眠。","dynasty":"唐代","title":"行营送马侍御"}
{"author":"戴叔伦","content":"五都来往无旧业，一代公卿尽故人。不肯低头受羁束，远师溪上拂缨尘。","dynasty":"唐代","title":"送秦系"}
{"author":"戴叔伦","content":"莫怕南风且尽欢，湘山多雨夏中寒。送君万里不觉远，此地曾为心铁官。","dynasty":"唐代","title":"送裴判官回湖南"}
{"author":"戴叔伦","content":"鬓下初惊白发时，更逢离别助秋悲。从今不学四方事，已共家人海上期。","dynasty":"唐代","title":"再巡道永留别"}
{"author":"戴叔伦","content":"欲作别离西入秦，芝田枣径往来频。东湖此夕更留醉，逢著庐山学道人。","dynasty":"唐代","title":"别崔法曹"}
{"author":"戴叔伦","content":"拟向田间老此身，寒郊怨别甚於春。又闻故里朋游尽，到日知逢何处人。","dynasty":"唐代","title":"送萧二"}
{"author":"戴叔伦","content":"怀王独与佞人谋，闻道忠臣入乱流。今日登高望不见，楚云湘水各悠悠。","dynasty":"唐代","title":"湘川野望"}
{"author":"戴叔伦","content":"九疑深路绕山回，木落天清猿昼哀。犹隔箫韶一峰在，遥传五马向东来。","dynasty":"唐代","title":"将至道州寄李使君"}
{"author":"戴叔伦","content":"故侯将我到山中，更上西峰见远公。共问置心何处好，主人挥手指虚空。","dynasty":"唐代","title":"与虞沔州谒藏真上人"}
{"author":"傅宗教","content":"隐君在何许，遗迹此山阿。春风闭门处，回首空烟萝。","dynasty":"宋代","title":"秦君亭"}
{"author":"傅宗教","content":"何人凿山腹，高堂跨崔嵬。悠悠百年事，滚滚随尘埃。弃置君莫问，且复共此杯。","dynasty":"宋代","title":"思古堂"}
{"author":"傅宗教","content":"峨峨九日峰，下有千年木。正异岁寒姿，命受兹也独。十围铁干古，百尺虬髯矗。不以姓名显，肯为封爵辱。畏名如畏虎，终焉托岩伏。何当大厦求，一枝亦自足。","dynasty":"宋代","title":"无名木"}
{"author":"陈叔起","content":"幽岑澹碧霭，古木生夕阴。泉石契清赏，云林谐夙心。即此得逍遥，悠然豁烦襟。","dynasty":"明代","title":"小景五首为杨少傅东里作其三山水"}
{"author":"达受","content":"无边世界此中藏，日月还应赋就将。短札有人曾乞米，旃林何处尚留香。佛从舍卫城中过，我向沿门钵里尝。记得青精容一饱，当年笔墨喜逢场。","dynasty":"清代","title":"余藏丁龙泓诗谢南屏五世法祖烎老人送檀香米之作即次原韵题其上"}
{"author":"达受","content":"我州金石多未彰，补志窃愿搜罗详。遍寻城阙兼桥梁，觏辄手拓声琅琅。朅来论古广业堂，好古人遇甘泉乡。导余周视循宫墙，门内有井六角方。石闺覆如摧倒缸，质虽粗顽形异常。制度仿佛侔李唐，石颈有穿力可扛。其上字迹留八行，倩亟拓之墨汁香。义泉大字书端庄，如蔡君谟笔老苍。馀惜残损惟偏旁，年代莫辨空思量。题名仅识为高阳，当时凿此因荐亡。报妻胡氏七二娘，此意无愧良人良。历今不知凡几霜，食者甘之犹琼浆。吴中古井石放光，载顾氏志流芬芳。老夫之称识不忘，是井功德堪颉颃。姓氏未泐待表扬，幸逢椽笔志海昌。与钟并拓璧合双，一金一石真相当。鸿词况诵长短章，塔铭显不殊药王。续貂我亦搜枯肠，寒泉酌胜亭沧浪。","dynasty":"清代","title":"海昌学庙古井歌"}
{"author":"达受","content":"江店酒初熟，亭皋鹤未还。谁家一声笛，吹梦落空山。梨云澹若烟，雪月寒于水。中有看花人，几生修到此。","dynasty":"清代","title":"题查叔羽罗浮梦梅图为周梅坪作"}
{"author":"宝鋆","content":"积雪白班班，萧森松竹间。侧闻太湖水，中有洞庭山。云雾深林秘，龙蛇大泽间。阿谁惬幽赏，想像列仙班。","dynasty":"清代","title":"遥望洞庭诸山"}
{"author":"宝鋆","content":"酩酊香飞金叵罗，朦胧寒倚锦盘陀。清风一榻响船橹，残月四更闻棹歌。雁鹜秋声晨梦远，鱼龙水气夜凉多。分明泛宅浮家意，却羡萧间张志和。","dynasty":"清代","title":"夜赴宝应安平驿"}
{"author":"宝鋆","content":"小西湖水碧沈沈，走马冈环快赏心。乌桕半堤梅雪艳，黄芦几曲竹烟深。放怀陆相踪难溯，屈指逋仙迹可寻。却笑送迎人仆仆，浑疑佳境到山阴。","dynasty":"清代","title":"石门即事"}
{"author":"宝鋆","content":"登登山径石横斜，一路霜华冷月华。亭忆瀛洲挥彩笔，车行瀚海等浮槎。五更晓漏羌人笛，四野边声蔡女笳。多少情怀谁与证，冲寒应负上林花。","dynasty":"清代","title":"秋兴其一"}
{"author":"宝鋆","content":"元家瓯脱旧河山，指点黄云白草间。至正晚年仍大漠，居庸当日自雄关。文名一代尊都刺，武烈千秋震伯颜。圣世即今多戚里，虎贲环卫几崇班。","dynasty":"清代","title":"秋兴其二"}
{"author":"宝鋆","content":"黑云吹雨野烟绿，疑有前明战鬼哭。英宗底事衽金革，遗迹至今说土木。朱家累叶尊奸珰，千乘万骑成孱王。云间天子忽推落，御衣蒙遍征尘黄。伯颜欢拥北方去，饱听胡笳蒙古语。城隍雨帝妖谶符，归来位以夺门据。吁嗟明帝真贪天，于少保亦何罪愆。却将死事祠王振，定以生还德也先。陈迹荒凉四百载，张曹灵爽依稀在。出使我偕英诚公，前后头衔宛相对。今古安危迥不同，幸荷圣主德帡幪。魂魄有知应叹息，四山飒飒来凄风。","dynasty":"清代","title":"过土木驿"}
{"author":"宝鋆","content":"闻说匈奴眼睛绿，李陵子孙黑其目。瀚海东西滋游牧，至今犹应传部族。吁嗟猿臂飞将军，中华以外延祁云。烧荒夜猎射猛虎，可有英风肖乃祖。","dynasty":"清代","title":"哈拉尼敦"}
{"author":"郭世模","content":"倾城一笑得人留。舞罢娇娥敛黛愁。明月宝鞲金络臂，翠琼花珥碧搔头。晴云片雪腰支袅，晚吹微波眼色秋。清露亭皋芳草绿，轻绡软挂玉帘钩。","dynasty":"宋代","title":"瑞鹧鸪（席上）"}
{"author":"郭世模","content":"云阶连月地。记旧游、身在温柔乡里。花阴透窗绮。罗衾拥残梦，流莺惊起。银瓶水沸。待梳妆、屏风共倚。看情眉恨眼，宿粉剩香，乱愁无际。长记。多情消减，宋玉连墙，茂陵同里。离怀似水。天涯路，叹愁悴。想鸳机织锦，鸾台窥镜，秦丝幽怨未已。好归去、共把琴书，倚娇扶醉。","dynasty":"宋代","title":"瑞鹤仙"}
{"author":"郭世模","content":"青灯听雨夜荒凉。归梦苦难长。坐想玉奁鸳锦，空馀臂粉衣香。枕边共语，窗前执手，帘外啼妆。也是平生薄幸，须还几度思量。","dynasty":"宋代","title":"朝中措"}
{"author":"郭世模","content":"玉醆浮琼蚁，金奁吐翠虬。醉乡归路接温柔。暗卜幽期低约、笑藏阄。索去眉先锁，将言泪已流。小窗移火更迟留。自剔灯花油涴、玉搔头。","dynasty":"宋代","title":"南歌子"}
{"author":"郭世模","content":"光风转蕙，泛崇兰、漠漠满城飞絮。金谷楼危山共远，几点亭亭烟树。枝上残花，胭脂满地，乱落如红雨。青春将暮，玉箫声在何处。无端天与娉婷，帘钩鹦鹉，梦断闻残语。玉骨瘦来无一把，手挹罗衣看取。江北江南，灵均去后，谁采蘋花与。香销云散，断魂分付潮去。","dynasty":"宋代","title":"念奴娇"}
{"author":"郭世模","content":"几点胭脂印指红。一双蛾绿敛眉浓。夜寒绡帐烛花融。剩炷龙涎熏骨冷，旋调银液镇心忪。整鬟羞顾半娇慵。","dynasty":"宋代","title":"浣溪沙"}
{"author":"郭世模","content":"玉盏浮琼蚁，金奁吐翠虬。醉乡归路接温柔。暗卜幽期低约、笑藏阄。索去眉先锁，将言泪已流。小窗移火更迟留。自剔灯花油涴、玉搔头。","dynasty":"宋代","title":"南歌子·玉盏浮琼蚁"}
{"author":"郭世模","content":"光风转蕙，泛崇兰、漠漠满城飞絮。金谷楼危山共远，几点亭亭烟树。枝上残花，胭脂满地，乱落如红雨。青春将暮，玉箫声在何处。无端天与娉婷，帘钩鹦鹉，梦断闻残语。玉骨瘦来无一把，手挹罗衣看取。江北江南，灵均去后，谁采蘋花与。香销云散，断魂分付潮去。","dynasty":"宋代","title":"念奴娇·光风转蕙"}
{"author":"郭世模","content":"苦林无停阴，积石无还流。葵藿变旦莫，蟪蛄疑春秋。寸晷轻尺璧，神功宁九州。仰思坐待旦，礼乐隆成周。君子不可閒，努力崇嘉猷。当思竹帛载，不为鬓发羞。","dynasty":"宋代","title":"长歌行"}
{"author":"郭世模","content":"视世轩裳一露萤，平生苦节抱遗经。卧云句好传弟子，钓濑名高齐客星。尚想臞儒在山泽，空留遗庙落丹青。发挥家传标潜德，奕奕元孙有典刑。","dynasty":"宋代","title":"题清芬阁"}
{"author":"郭世模","content":"碧烟障楼天欲暮，飞乌夜集芜城戍。云外毕逋衔尾来，月明腷膊同枝语。楼中有人辍机杼，玉笙怨咽凝江雾。惆怅幽栖夜未阑，桂树秋风兰叶露。","dynasty":"宋代","title":"乌夜啼"}
{"author":"郭世模","content":"若木无停阴，积石无还流。葵藿变旦莫，蟪蛄疑春秋。寸晷轻尺璧，神功宁九州。仰思坐待旦，礼乐隆成周。君子不可閒，努力崇嘉猷。当思竹帛载，不为鬓发羞。","dynasty":"宋代","title":"长歌行"}
{"author":"郭世模","content":"天东衔烛龙，光景照四溟。羲和揽龙辔，鞭策日夜征。露华以春晖，霜叶当秋零。危柱无弱弦，急辕无留旌。华发不再绿，彫颜宁重荣。良辰足行乐，羁旅难为情。乌程有美饷，为人驻颓龄。玉指陈兰藉，歌钟閒鸾笙。短章可娱日，意气聊相倾。","dynasty":"宋代","title":"短歌行"}
{"author":"蔡秉公","content":"攀条老泪坠天涯，怅望云端白鹿车。山好几疑身入画，日斜遥指店为家。缘村桐树垂黄实，绕涧藤梢落紫花。地僻莫嫌迎送少，眼前风景不须赊。","dynasty":"清代","title":"山塘驿次壁间韵"}
{"author":"蔡秉公","content":"薄暮招携听鸟声，楼头钟鼓未须惊。水云坐我浑如梦，鬓发催人太不情。写兴久输诗伯健，低头殊愧野翁清。十年踪迹衣尘满，此际相看眼倍明。","dynasty":"清代","title":"寓普贤寺邀八大山人小饮"}
{"author":"曹尔垣","content":"金风秋气肃，霜林翳远道。游子辞故乡，登途展遐眺。寒烟横苍莽，积翠迷深窅。扬帆千里去，云山一何杳。江声日夜闻，清猿伤客抱。抑郁念伊人，抗情寄物表。俯仰今昔间，爰披江蓠草。相思秋水清，相见春风杪。同心蕙与兰，两地参与昴。侧身云梦泽，离怀空缭绕。申章托缱绻，意气良自宝。","dynasty":"清代","title":"送林武宣之楚"}
{"author":"邓林","content":"黄尘败素意，出门惬郊行。野鞠含冷焰，岩松起寒声。高山唐业崇，流水晋时清。拾薪归底用，石鼎待弥明。","dynasty":"宋代","title":"次韵陈钧甫郊行"}
{"author":"邓林","content":"古为村里起功名，当日南阳亦是耕。几笔元山仁者静，半篙流水圣之清。晚风蝉响胜金奏，夜露萤光即火城。人得一间高一著，不须史论又诗评。","dynasty":"宋代","title":"村居"}
{"author":"邓林","content":"云母餱粮五岳楼，绣袿少妪导仙游。不应轻信双青鸟，便遣东都事业休。","dynasty":"宋代","title":"邓郁"}
{"author":"邓林","content":"气灵风鹤屐折齿，壁后寘人汗如洗。樵渔杂沓坐林间。蜉蝣尘埃不可攀，石头扰扰柴桑閒。","dynasty":"宋代","title":"东山彭泽"}
{"author":"邓林","content":"占断江山自一家，寄情渔弋当生涯。青枫翠竹春屏叶，白藕红菱晓镜花。鸿鹄鹍鹏鵰鹗鹘，鳟纺鲦鲤鰋鱨鲨。河阳书到君当起，弩发千钧钓五车。","dynasty":"宋代","title":"赋江郊渔弋"}
{"author":"邓林","content":"竹帛功名九折车，栖迟岩野竟何如。浣花溪上寻佳句，积谷山头读异书。江左风流空醖藉，淮南烟景尚凋疏。太平十二河汾策，几欲排云谒帝居。","dynasty":"宋代","title":"感兴"}
{"author":"邓林","content":"庭下青萱意自舒，起居近日复何如。熏香莫遣衣篝润，饵药从知酒琖疏。教妇丁宁唯礼法，要孙久远是诗书。手中纸在常珍重，空写平安托鲤鱼。","dynasty":"宋代","title":"赣上思亲"}
{"author":"邓林","content":"寂寞石琴台，香云拨不开。多知骑鹤去，自欲买舟来。葑岸春回草，山亭雨谢梅。怀人成怅惘，日暮惜空回。","dynasty":"宋代","title":"孤山访郑渭滨不值"}
{"author":"邓林","content":"关山夜月明，分彩照胡兵。将军拥节起，长戍受降城。焚烽望别垒，欲验盈虚鴂。塞笳将夜鹊，战气今如此。重关掩莫烟，云阵上祁连。思妇高楼上，遥心万里县。","dynasty":"宋代","title":"关山月"}
{"author":"邓林","content":"剪剪霜风起晚吹，一溪流水浸寒晖。客衫犹恨吴绵薄，不道边人尽铁衣。","dynasty":"宋代","title":"桂村"}
{"author":"邓林","content":"薤露声初咽，梅花玩已荒。鹤遗华表恨，天减户微光。种德根株茂，承家胤嗣昌。高名垂不朽，太史有铭章。","dynasty":"明代","title":"挽玩梅梁处士"}
{"author":"邓林","content":"日月双飞鸟，乾坤一大窝。人生真似寄，发绿顿成皤。景物江南好，诗朋座上多。但令尊有酒，不乐复如何。","dynasty":"明代","title":"和杭庠陈司训惟成见赠诗韵二首其一"}
{"author":"邓林","content":"瀚海收鹏运，蓬麻托鴳窝。容身天地阔，搔首鬓丝皤。恋阙心常赤，还家梦亦多。君亲多未报，无计奈愁何。","dynasty":"明代","title":"和杭庠陈司训惟成见赠诗韵二首其二"}
{"author":"邓林","content":"子弱宗祧重，千金一发悬。未能成汝学，常恐辱吾先。客路青云外，家山夕照前。万金书半纸，无雁请谁传。","dynasty":"明代","title":"和钱参政示子诗韵四首其一"}
{"author":"邓林","content":"闻汝灯窗下，工夫颇用心。逢人知问字，对谱解弹琴。好作儒林秀，休嗟学海深。吾家称世阀，乔木正阴阴。","dynasty":"明代","title":"和钱参政示子诗韵四首其二"}
{"author":"邓林","content":"归心何所似，沧海日东之。念汝逾三载，逢人寄一诗。层忧填肺腑，多病损容仪。始信黄金尽，能令壮士悲。","dynasty":"明代","title":"和钱参政示子诗韵四首其三"}
{"author":"邓林","content":"生长逢昭代，羁栖愧此身。有官居牧伯，无德报君亲。积善由先世，传芳属后人。家藏书万卷，子孙未为贫。","dynasty":"明代","title":"和钱参政示子诗韵四首其四"}
{"author":"邓林","content":"一窝如斗大，容膝尽宽舒。俗客无来辙，天君有广居。凝尘留几格，蔓草满庭除。多少闲中趣，吟风弄月馀。","dynasty":"明代","title":"泰然窝"}
{"author":"邓林","content":"种竹十馀个，开轩三两楹。满庭留野色，无地着嚣声。世际文明会，人高月旦评。凤雏看已长，佳实几时成。","dynasty":"明代","title":"题陈怡云竹轩　和全室尚人韵"}
{"author":"邓林","content":"四海皆兄弟，如君有几人。利轻缘义重，交久见情真。风雨连床夜，莺花对酒晨。一杯从别后，此意与谁陈。","dynasty":"明代","title":"别严斋"}
{"author":"邓林","content":"与可千竿竹，休文八咏楼。江山随处景，烟雨自然秋。俗士绝交往，词人工唱酬。留题寄幽赏，毛发冷飕飕。","dynasty":"明代","title":"清风楼为金文鼎题王孟端写竹"}
{"author":"邓林","content":"宫罗新制紫袍轻，满袖天香出禁城。云路朋侪青眼别，炎方父老白头吟。黄堂宣化仁风远，绿野行春瘴雨晴。千载龚黄称善治，好崇勋业继芳声。","dynasty":"明代","title":"送方太守之官南宁"}
{"author":"邓林","content":"郎官光彩拂层霄，闻说承恩出圣朝。万里天涯鹏路阔，一鞭行色马蹄骄。黔黎日化弦歌盛，绿野春耕雨露饶。邻邑故人应有待，临风洗耳听民谣。","dynasty":"明代","title":"送孔贰尹之官上林"}
{"author":"邓林","content":"酒尽沙头双玉瓶，江空岁晚动离情。三千客路风云远，方寸臣心日月明。奏最枫宸嘉茂绩，恩流花县说芳名。悬知宠秩□迁处，紫绶双垂出凤城。","dynasty":"明代","title":"送都昌李县丞"}
{"author":"邓林","content":"郎官才美旧哦松，又著黄堂赞画功。两地民心怀惠泽，一襟忠气贯晴虹。清浔湛月秋无底，白简凝霜笔有锋。早展经纶登要路，虞廷补衮待夔龙。","dynasty":"明代","title":"赠李县丞升浔州经历"}
{"author":"邓林","content":"千里天涯感讣音，临风一恸泪盈襟。追思前事总成梦，欲吊芳魂空有心。午院尘生徐稚榻，夜窗弦绝伯牙琴。萱堂更有高年母，想在泉台恨亦深。","dynasty":"明代","title":"挽乡友汤有宗先辈二首其一"}
{"author":"邓林","content":"年来送别渡头津，行卷题诗墨尚新。契阔几何成永诀，交游未老失斯文。水寒矶畔鸥盟散，月冷天南雁影分。我有殊方知己泪，随风挥洒象冈云。","dynasty":"明代","title":"挽乡友汤有宗先辈二首其二"}
{"author":"邓林","content":"江湖有客来相访，示我江湖乐趣图。鹍海鹏□天浩渺，蛮烟蜑雨景模糊。蜗名不慕情偏淡，□□相亲机自无。欲买扁舟从所适，尘烦未脱□□□。","dynasty":"明代","title":"题汪志昂江湖乐趣"}
{"author":"邓林","content":"戎门隐者旧知名，湖海分携岁月更。重见倏惊头半白，相看还喜眼双青。云飞大庾归心远，水落清浔去棹轻。嗟我客中长送客，骊驹一曲不胜情。","dynasty":"明代","title":"赠许斋归南雄"}
{"author":"邓林","content":"春闱战捷各西东，萍水那知邂逅逢。云路朋侪推祖逖，河汾弟子仰王通。秋堂风露吟毡冷，晓案齑盐道味浓。去去莫嫌边徼远，只今文轨万方同。","dynasty":"明代","title":"送同年陈时懋分教罗城"}
{"author":"邓林","content":"高轩静对柳营开，嘉木曾和雨露栽。龙蛰嘘云从地起，兔灵分种自天来。一庭晚翠笼毡帐，万斛秋香落酒杯。文武元戎襟度雅，定应谈笑奠南垓。","dynasty":"明代","title":"题南宁宁指挥松桂轩"}
{"author":"邓林","content":"龙楼报彻晓筹鸡，拜下除书湿紫泥。列爵已看荣五马，推恩正好惠群黎。离筵不醉霜天酒，行卷多留翰苑题。闻说东吴忧水患，早留遗□□□□。","dynasty":"明代","title":"送吴郡太守之官"}
{"author":"邓林","content":"家山迢递隔湘云，望若庭闱思若奔。得禄未荣三釜养，有生难报百年恩。蓼莪赋罢心如织，衣线看来眼欲昏。回首黄堂霜月暮，慈乌啼处不堪闻。","dynasty":"明代","title":"南宁傅同知望云思亲二首其一"}
{"author":"邓林","content":"嗟君感物念高堂，宛似梁公在太行。望去难穷千里目，愁来空断九回肠。东乌西兔亲年老，北辙南辕客路长。同是劬劳恩未报，题诗感我成滂□。","dynasty":"明代","title":"南宁傅同知望云思亲二首其二"}
{"author":"邓林","content":"黎侯听讼倚甘棠，讼简空馀白昼长。铺树绿阴春意蔼，满怀清思笔花香。仁民已见虚囹圄，故国行看任栋梁。传语邑庠多大雅，为诗系美召南章。","dynasty":"明代","title":"棠阴清题赠南宁黎推府"}
{"author":"邓林","content":"人落江空又暮秋，故人底事久遨游。黄尘千里异乡路，明月半篷何处舟。计利徒贻妖鬼笑，归田早为厥孙谋。吟馀一送凭高目，瘴雨连天风满楼。","dynasty":"明代","title":"忆友人张自牧久客邕州二首其一"}
{"author":"邓林","content":"半世飘蓬鬓已霜，营营复尔为谁忙。归田未说家山好，作客宁辞道路长。问信故人时共语，候门童子日相望。重阳已近无消息，又负黄花一度香。","dynasty":"明代","title":"忆友人张自牧久客邕州二首其二"}
{"author":"邓林","content":"识破雕弓未是蛇，兰灯昨夜缀金花。九天雨露回昌运，几处溪山换物华。香散秋云书隐蠹，诗题霜楷墨林鸦。吏人也为公家喜，拂拭青毡待坐衙。","dynasty":"明代","title":"病起"}
{"author":"邓林","content":"懒结车船送五穷，此生贫富任天公。故人谩自怜原宪，妖鬼何须笑伯龙。半职敢忘君泽厚，一钱未有客囊空。年来学得经邦术，欲整麻衣见九重。","dynasty":"明代","title":"自述"}
{"author":"邓林","content":"霜毫云茧照松烟，静倚幽斋草太玄。宇宙无垠归阖闾，壶山有石任盘旋。身闲肯问公家事，客至惟输酒店钱。笑我奔驰徒扰扰，春泥和雪满靴毡。","dynasty":"明代","title":"羊城友人梁俊民以诗寄赠余余因次韵以答之"}
{"author":"邓林","content":"西来久别诸文学，霭霭停云思若缄。秋迥眺眸穷渭北，夜凉飞梦绕江南。坐隅只有高人榻，门外常多长者骖。安得此身能插羽，日趋函丈听清谈。","dynasty":"明代","title":"寄梧庠诸广文"}
{"author":"邓林","content":"騑騑四牡载驰驱，星使南征入瘴区。五岭不穷官驿路，万金难买故园书。丹心自许长怀国，白发那堪独倚闾。诏赐归宁应有日，且勤王事莫踌躇。","dynasty":"明代","title":"题使安南给事中思亲卷"}
{"author":"邓林","content":"天书未召沧浪客，且筑沧浪旧隐居。荻渚潮回幽地窄，竹檐云卧小窗虚。溪人采绿春相问，沙鸟忘机日与俱。见说西邻犹可卜，欲来撑酒看芙渠。","dynasty":"明代","title":"寄题乡友聂长义沧浪轩四首其一"}
{"author":"邓林","content":"莲子塘西草尾湾，幽亭风致隔尘寰。莓苔浥润归青壁，杨柳分阴与画阑。春满一犁江上雨，晚横双黛海门山。沧浪歌罢无人和，白鸟飞来相对閒。","dynasty":"明代","title":"寄题乡友聂长义沧浪轩四首其二"}
{"author":"邓林","content":"忆昔寻幽碧海隈，槎仙拉我到蓬莱。路从黄荻州边过，潮自乌潴巷口来。把酒凭阑山似画，濯缨临岸水如苔。晚晴一曲西风笛，凉月飞光满钓台。","dynasty":"明代","title":"寄题乡友聂长义沧浪轩四首其三"}
{"author":"邓林","content":"树带斜阳水满矶，卷帘又见钓船归。美人笑隔荷花语，稚子闲将竹笛吹。半点嚣尘无路入，一般意味有谁知。品题如欲穷幽胜，须待岑参到渼陂。","dynasty":"明代","title":"寄题乡友聂长义沧浪轩四首其四"}
{"author":"邓林","content":"石渠小假出沙堤，堤路新晴多马蹄。道是群贤辞上国，直从五岭入蛮溪。交情欲话心如织，别酒初斟思已迷。遥想旅途相忆处，黄茅满地鹧鸪啼。","dynasty":"明代","title":"送吴二尹之官交阯二首"}
{"author":"邓林","content":"将军马上凯歌还，绝域尘清宇宙宽。铜柱山河皆郡县，雕题人物总衣冠。均施雨露回枯槁，广播耕桑惠馁寒。闻道九重深有意，都将此责付郎官。","dynasty":"明代","title":"送吴二尹之官交阯二首其二"}
{"author":"邓林","content":"除书拜下九重天，驿骑驱驰路八千。山鬼笑予惟送客，乡人荣汝似登仙。鸟言日渐通华语，青草时来绝瘴烟。凋瘵疮瘢如未解，好推皇泽为浇湔。","dynasty":"明代","title":"送汤州判之官交阯"}
{"author":"邓林","content":"千官待漏九门西，日日相随听晓鸡。赐对亲承天上语，献诗曾用御前题。词臣直夜分莲炬，宠诏褒经湿紫泥。寄与儒林诸待聘，文星今与泰阶齐。","dynasty":"明代","title":"朝回书寄乡中诸友"}
{"author":"邓林","content":"欲为诸生哭广文，无端宿草暗孤坟。苏湖教法谁应继，江海诗名世共闻。过客满门歌薤露，梦仙何处踏梨云。哀辞未写交游恨，更采蘋花荐苾芬。","dynasty":"明代","title":"挽陈教谕"}
{"author":"邓林","content":"葵树何年倚槛栽，繁阴已护读书台。羹墙有感亲如在，雨露无私花剩开。奕叶敢忘先世泽，深根长许后人培。何当剪作公袍绣，红日轮边拱上台。","dynasty":"明代","title":"景葵堂"}
{"author":"邓林","content":"碧岩闻说类方壶，今向东风看画图。峰顶暖岚青欲滴，涧门瑶草绿平铺。七千里外怀亲舍，四十年前历宦途。为问旧时猿鹤侣，寻盟还认老翁无。","dynasty":"明代","title":"碧岩图"}
{"author":"邓林","content":"年来旅食逢重九，迢递乡心对菊花。应谓此身长作客，谁知今日适还家。亲朋酒畔欢情洽，童稚灯前笑语哗。只愧尘埃双鬓老，临风牢自裹乌纱。","dynasty":"明代","title":"校文来自广右重九日过家"}
{"author":"邓林","content":"严君晚节似柴桑，酷爱黄花冷淡香。但愿有朋来满座，不教无酒负重阳。时光过眼成寥落，景物关心倍感伤。欲寿一觞那可得，只将清泪洒玄堂。","dynasty":"明代","title":"对重九忆髫年"}
{"author":"邓林","content":"经济才名满士林，不知何事久湮沉。鹤传书去青冥阔，龙抱珠眠碧海深。对月有怀扳桂子，看春无那惜花心。神交久矣人难见，谩把吴歌和越吟。","dynasty":"明代","title":"儒士董宗器相闻曾未识面以诗来贶依韵答之"}
{"author":"邓林","content":"囊琴无处觅知音，故此开轩碧海浔。净洗从前筝笛耳，闲陶物外水云心。潜鱼在渚日频跃，幽鸟隔窗时一吟。宜尔闺门和且乐，雁行昆弟玉森森。","dynasty":"明代","title":"琴室"}
{"author":"邓林","content":"杯酒临岐笑语间，冥鸿飞举狎鸥还。九重天上春如海，十二矶头水拍湾。庾岭梅花凭使寄，广寒丹桂许谁扳。王阳不负弹冠者，尚拟同趋玉笋班。","dynasty":"明代","title":"古冈发舟亲友联帆一程至十二矶头痛饮而别余抵大庾岭寄诗谢之"}
{"author":"邓林","content":"蟠桃枝上露漙漙，青鸟书来墨未乾。笙鹤群仙云外降，冠裳九老画中看。香浮玉斝椰浆白，红压金盘荔子丹。甚欲登筵祝眉寿，可怜两臂不生翰。","dynasty":"明代","title":"病中寿孔上林"}
{"author":"邓林","content":"年长渐非辈行间，曾交半子获追扳。仙郎已跨青骡去，倦客方随越鸟还。药圃春回生意蔼，杏林雨过落红殷。重来自觉成衰朽，欲觅神丹一驻颜。","dynasty":"明代","title":"病中遣子婿谒顾太医"}
{"author":"邓林","content":"青螺涌出海之隅，又逐丹青上画图。万壑晴光浓欲滴，一痕秋意淡疑无。下窥溟渤波涛壮，东望罗浮岛屿孤。我有满怀游览兴，可堪弱水隔蓬壶。","dynasty":"明代","title":"青螺山色图二首为何先生志一赋其一"}
{"author":"邓林","content":"狂澜赴海势滔滔，倒障青螺出浪高。日照千崖生紫翠，雨来万壑泻波涛。拾遗价重名逾重，水部文豪兴亦豪。泉石知音非偶尔，题诗寄贺此山曹。","dynasty":"明代","title":"青螺山色图二首为何先生志一赋其二"}
{"author":"邓林","content":"猿俦鹤侣怨山空，况复秋霜点鬓蓬。云汉低回双倦翼，山林潦倒一衰翁。鬻馀骏骨金何在，撚断吟须语未工。千载欧梅非偶遇，明当细为说诗穷。","dynasty":"明代","title":"寄黎何二诗翁"}
{"author":"邓林","content":"勾漏遗踪不可求，一庵筑傍杏林幽。花残红雨帘前落，药熟彤霞鼎面浮。富贵谁能饶白发，市城今喜有丹丘。光阴自箭催人老，借问长生可学不。","dynasty":"明代","title":"杏林丹室为医士吴孟森题"}
{"author":"邓林","content":"若随令子步蟾宫，不独年同道亦同。心契从知非面契，若翁曾说即吾翁。魂徂魄落应难返，地老天荒恨不穷。三尺孤坟在何处，明当下马拜乔公。","dynasty":"明代","title":"追挽友人邵昌父"}
{"author":"邓林","content":"制诰文章五色新，纶音褒许重词臣。编摩事业追前史，封拜恩荣及二亲。玉署清寒无六月，冰函莹洁净纤尘。登瀛只在登青琐，真是群仙队里人。","dynasty":"明代","title":"赋得列位登青琐送翰林钟编修奉敕归封其父母"}
{"author":"邓林","content":"华胄遥闻接广川，诗书簪绂世蝉联。优游晚景而翁老，平秩西成乃弟贤。一骑香尘天上路，半篷明月浙东船。官清不赠囊中物，聊写新诗上锦笺。","dynasty":"明代","title":"送董正术南还"}
{"author":"邓林","content":"堂前乌帽戏斑衣，天上祥光拱少微。□□□□今正显，先生寿算古来稀。蟠桃结实三千岁，老柏盘根四十围。仰德未由瞻德范，因风一曲鹤南飞。","dynasty":"明代","title":"寿江纪善父七十"}
{"author":"邓林","content":"凤池晓露湛恩波，潞渚秋风发棹歌。游子只知归去好，故人无奈别离何。葵心向日应常赤，蓬鬓欺霜未尽皤。遥想君亲俱在念，家山虽乐肯蹉跎。","dynasty":"明代","title":"送许中书给假归觐"}
{"author":"邓林","content":"百十年中此胜游，江山奇观属凝眸。云连北极天犹近，水会南溟地欲浮。风壤日随王化改，星河夜逐使槎流。梅花吟遍应回首，添得诗囊满檐头。","dynasty":"明代","title":"和胜游诗"}
{"author":"邓林","content":"九重有诏许归宁，归旆翩翩出凤城。满望白云亲舍远，半篷明月客舟轻。骊驹声里朋侪别，桑梓阴中父老迎。同学几人荣锦昼，因君传语问诸生。","dynasty":"明代","title":"送窗友温知果归省"}
{"author":"邓林","content":"三十馀年侍禁闱，忠诚久荷圣君知。两朝典故推先达，一代经纶属有为。大旱正期霖雨用，贞松俄变雪霜姿。哲人萎矣嗟何及，留取勋名勒鼎彝。","dynasty":"明代","title":"挽宋尚书二首其一"}
{"author":"邓林","content":"使节翩翩去不回，九重闻讣亦兴哀。和羹未尽盐梅用，清庙方求栋宇材。佳传岂无良史述，甘棠应有后人培。褒崇更锡翔鸾诰，千载荣光照夜台。","dynasty":"明代","title":"挽宋尚书二首其二"}
{"author":"邓林","content":"自从湖海见新诗，到处骚坛说项斯。玉轸朱弦弹白雪，银钩铁画写乌丝。宦情落落冯唐老，心事悠悠鲍叔知。此去江南风月好，吟残毋惜慰相思。","dynasty":"明代","title":"赠周长史南归"}
{"author":"邓林","content":"先生不改岁寒心，又复青青见子衿。湖海声名从此大，诗书惠泽入人深。泮芹得雨添春绿，坛杏□云落昼阴。我有咏沂无限趣，送君聊付一长吟。","dynasty":"明代","title":"送教谕朱经"}
{"author":"邓林","content":"凤诏新颁雨露饶，朝回花底缓联镳。丘园在念归心切，朋旧相看别恨遥。祖帐一杯都下酒，仙舟八月海门潮。悬知醉卧林泉月，梦入钧天听九韶。","dynasty":"明代","title":"送祠部给假归浙"}
{"author":"邓林","content":"高堂侍养白头母，上国言归青琐郎。九鹭衣裳荣画绣，双龙敕命焕文章。乡关共羡忠而孝，童稚相看喜欲狂。云路故人先有约，春风联佩入鹓行。","dynasty":"明代","title":"送王中书给假归豫章"}
{"author":"邓林","content":"天风万里入鹏抟，曾逐群仙到广寒。云路功名期早遂，禁城花柳约重看。为儒有幸邂明主，及第由来拜美官。得禄早荣慈母养，板舆丝竹日承欢。","dynasty":"明代","title":"题万进士赴召手卷"}
{"author":"邓林","content":"北来久与故人违，欲写南音寄所思。古调载歌犹有谱，停云几和不成诗。面交宁似论心好，气合何妨聚首迟。却忆连床灯火夜，檐花落处雨丝丝。","dynasty":"明代","title":"和国子司业吴先生诗韵二首其一"}
{"author":"邓林","content":"市道奔趋古道违，可人迢递费相思。梦残细雨青灯夜，吟就停云落月诗。秋鬓已衰为客久，泰山无伴访君迟。不知一别桥门后，几度东风吹雨丝。","dynasty":"明代","title":"和国子司业吴先生诗韵二首其二"}
{"author":"邓林","content":"路入层峦洞府溟，寝园楼殿昼阴阴。鼎湖龙去云犹湿，宫树乌啼日又沉。天地无穷臣子恨，风霆有令鬼神钦。为郎已窃三朝禄，补报空馀一寸心。","dynasty":"明代","title":"长陵陪祀"}
{"author":"邓林","content":"清溪百尺玉为桥，桥下行行辇路遥。天设山河多壮丽，宸游宫阙更岧峣。丕承正拟尊周武，遐寿徒闻祝帝尧。落尽微臣哀痛泪，西风松柏雨潇潇。","dynasty":"明代","title":"献陵陪祀"}
{"author":"邓林","content":"朱幡皂盖拥专城，辇毂南来第一程。庶务不论山共积，寸心自与水同清。甘棠在处留遗爱，青史行看著令名。同年故人张吏部，先传好信到神京。","dynasty":"明代","title":"送通州王知州"}
{"author":"邓林","content":"秋风华表鹤能言，万里归来自瘴烟。人事已非城郭在，家声不坠子孙贤。种桃潘岳尝为令，卖药壶公旧是仙。见说二郎承宠日，天光赫赫照重泉。","dynasty":"明代","title":"挽金侍郎父"}
{"author":"邓林","content":"欲得遐龄报母慈，故将慈寿扁慈闱。瑶池几见金桃熟，南极常腾宝婺辉。封诰喜逾毛义檄，公袍鲜映老莱衣。草心长共葵心赤，忠孝如君世所稀。","dynasty":"明代","title":"慈寿堂"}
{"author":"邓林","content":"金豸峨冠铁作簪，冰壶秋月此生心。能寒世上奸邪胆，洞见怀中暮夜金。岂以炎凉为聚散，更无圆缺与升沉。诗成写向幽轩壁，留取清光耀古今。","dynasty":"明代","title":"冰月轩为金御史赋"}
{"author":"邓林","content":"先陇松楸浙水东，白云飞处见重峰。琼花乱落乌啼树，雪片平铺马鬣封。千里关河迷眺目，一天风雨惨愁容。怀英美誉留青史，忠孝期君遣远踪。","dynasty":"明代","title":"白云飞处二首为□祠部赋其一"}
{"author":"邓林","content":"南北山头飞白云，无心偏感有心人。丘园宿草迷先垄，江海浮萍寄此身。梁国勋名千载盛，泷冈宠命几时新。两全忠孝何由得，一度凝眸一怆神。","dynasty":"明代","title":"白云飞处二首为□祠部赋其二"}
{"author":"邓林","content":"彍骑材高膂力雄，声名杰出万人中。云龙幸际千年会，汗马曾收百战功。金石共期坚晚节，松篁谁意陨秋风。成家幸有贤孙子，永与山河誓始终。","dynasty":"明代","title":"挽高山卫李指挥"}
{"author":"邓林","content":"高堂慈母雪盈头，膝下佳儿子职修。寸草自怜难报德，丛萱偏尔解忘忧。延年丹熟红云起，介寿杯深绿蚁浮。遥想花边行乐处，板舆丝竹日优游。","dynasty":"明代","title":"奉萱堂为梁伯用题"}
{"author":"邓林","content":"借问双亲寿几何，周天甲子已重过。木公金母亲曾见，鹤算龟龄未足多。春意满堂花欲笑，红光入面酒如何。宾筵谁是知音者，和我长生不老歌。","dynasty":"明代","title":"江纪善父母双寿"}
{"author":"邓林","content":"十年簪笔侍鹓行，此日承恩出建章。锦诰回鸾新雨露，铁冠峨豸旧风霜。七闽有幸来常衮，四海惟应数范滂。去去莫辞行迈远，九重威德待宣扬。","dynasty":"明代","title":"送赵佥宪"}
{"author":"邓林","content":"八月秋风吹客槎，遥从锦水到京华。闲游上界神仙府，回访瀛州宰相家。金缕歌残人已醉，重阳节近菊初花。明朝又向都门别，相望相思天一涯。","dynasty":"明代","title":"送刘庆良还重庆"}
{"author":"邓林","content":"作室曾闻厥父基，肯堂肯构有佳儿。百年家事贻谋远，面回江山入画奇。兰玉荣春香满满，荆花宠日昼迟迟。门闾更效于公筑，驷马高车可预期。","dynasty":"明代","title":"继志堂为梁仲高题"}
{"author":"邓林","content":"柏府乌啼月满天，哭君遥忆十年前。江亭话别言犹在，京国分携职又迁。政喜藩垣春似海，俄闻华表鹤□仙。东南归路多兰泽，好采芳馨荐几筵。","dynasty":"明代","title":"挽林参政"}
{"author":"邓林","content":"擘麟为脯兕为觥，此日麻姑寿蔡经。人入西华金母籍，天开南极老人星。蟠桃不许人间种，仙乐还从世外听。安得此身能插羽，也陪尊俎祝遐龄。","dynasty":"明代","title":"寿盱江黄子纯"}
{"author":"邓林","content":"五夜乌啼月转廊，青衫寒透柏台霜。三年清苦香名著，两字公廉茂绩张。北海鹍鹏秋击浪，丹山凤鸟晓鸣阳。河阳若问贤从事，人在金门报宠章。","dynasty":"明代","title":"送柏台张从事考绩"}
{"author":"邓林","content":"自别家山赋远游，谁将麦饭洒松楸。刍灵泣露泉台冷，山鬼吟风宰木愁。对景漫令心百折，看云徒有泪双流。何时归树泷冈表，直使荣光烛九幽。","dynasty":"明代","title":"鳌峰先陇"}
{"author":"邓林","content":"谁述祈阳季子铭，凤凰山下表佳城。一言难尽生前德，千载长留死后名。天赋颜回那在寿，泪于羊祜本无情。不知埋恨重泉里，宿草春风几度生。","dynasty":"明代","title":"书陈处士墓铭卷后"}
{"author":"邓林","content":"麦盂无计到丘墦，风雨凄凄藿食寒。时节每从为客过，家山只向画图看。蓼莪掩卷心偏苦，风木停声泪始乾。此日题诗三叹息，令人归思满江干。","dynasty":"明代","title":"蜀冈先陇图"}
{"author":"邓林","content":"重阳偶过章公宅，携我同登郭隗台。佳节几年为客遇，好怀今日为君开。不妨乌帽临风落，且解金鱼换酒来。胜会难逢须尽兴，丁宁归骑莫相催。","dynasty":"明代","title":"重阳过章考功家赏菊"}
{"author":"邓林","content":"老圃堂前菊正花，解和霜露酌流霞。瑶池开□招仙侣，海屋添筹纪岁华。万里天风吹桂子，一庭春意蔼兰芽。耆英有社何时结，预写新诗寄海涯。","dynasty":"明代","title":"寿椿堂为张主事赋"}
{"author":"邓林","content":"南极星联宝婺辉，高堂阿母诞弥时。庭前萱草花如绣，海上蟠桃子满枝。贺客填门来送酒，孩童绕膝待含饴。承欢更有青云子，奉檄还家献寿卮。","dynasty":"明代","title":"寿萱堂"}
{"author":"邓林","content":"乔木参天梓木卑，阴连慈竹菉猗猗。两京相望三千里，一日关心十二时。列鼎正当承禄食，连环又复梦归期。黄金台下来时路，意马徘徊欲去迟。","dynasty":"明代","title":"送蹇冢宰震器英省亲还南京二首其一"}
{"author":"邓林","content":"柳亸莺娇春欲归，伯劳东去燕西飞。故人劝酒歌金缕，游子还家戏彩衣。椿木深中辞相府，萱花丛里省慈闱。分携动我思亲念，抚景无言对夕晖。","dynasty":"明代","title":"送蹇冢宰震器英省亲还南京二首其二"}
{"author":"邓林","content":"少年扳桂得高枝，便着青衫入省闱。诗思满怀公事了，天香盈袖早朝归。声名久矣闻京国，文采终篇补衮衣。鹓鹭相从又三载，冲霄何日看高飞。","dynasty":"明代","title":"赠选部郑员外考绩"}
{"author":"邓林","content":"紫禁朝回解佩珂，香街遇雨马蹄多。一尊祖饯阳关酒，两耳吴音子夜歌。道远岂辞行迈苦，交深无奈别离何。功名记取□□□，□□□□□未皤。","dynasty":"明代","title":"送曾县丞复任龙泉二首其一"}
{"author":"邓林","content":"马上郎官去莫迟，东南父老候多时。石田硗硬资膏泽，赤子饥寒待母慈。家年有源华胄远，君心如水故人知。旧时琴鹤应无恙，更折梅花赠一枝。","dynasty":"明代","title":"送曾县丞复任龙泉二首其二"}
{"author":"邓林","content":"桥门多士盍朋簪，见汝青年志不凡。鏖战文场曾献捷，着鞭云路快登骖。灯前昨夜孤莺噪，泽国秋深一雁南。此去咏沂多好趣，新诗频为故人缄。","dynasty":"明代","title":"送陈上舍回南京国子监"}
{"author":"邓林","content":"十年染翰侍彤闱，此日承恩拜赤墀。金紫荣膺方岳寄，丹诚早荷圣君知。云连魏阙心旌动，路出都门意马迟。江汉旬宣须召虎，休言夺我凤凰池。","dynasty":"明代","title":"送陈中书升湖广左参议"}
{"author":"邓林","content":"世上今无隐退风，地名偶与午桥同。往来怕看铜驼陌，閒倚柴门忆晋公。","dynasty":"宋代","title":"过绿野"}
{"author":"邓林","content":"世间无尽是天游，更出吴山最上头。江面春声潮卷雪，湖心寒影月澄秋。海门舟楫云开见，瀛屿亭台水载浮。不比钱塘歌舞处，远怀西北有神州。","dynasty":"宋代","title":"江湖伟观"}
{"author":"邓林","content":"狞蛟蟠伏鬣封孤，云黯幽亭日向晡。双柱千年翔化鹤，四山半夜泣於菟。老天忍挫真英物，厚地甘埋大丈夫。无计发潜空涕落，雨松霜柏照烟芜。","dynasty":"宋代","title":"蛟峰先茔"}
{"author":"邓林","content":"飘风吹游尘，古道少人行。泾水化为泥，沧江污吾缨。嗟余偭上巧，世外陶閒情。众芳怨鞠秽，不忍葹菉盈。庚领姿皑皑，渭川色青青。三闾播秋思，九韶铿乐声。萧然庭宇中，对之成五甭。滔滔扬波者，剑首一吷轻。灵修党见知，冰霜憺姱名。","dynasty":"宋代","title":"结友四清"}
{"author":"邓林","content":"近况只如此，深山无见闻。二中犹学道，三上漫攻文。芸叶春繙日，梨花晓梦云。添香仍煮茗，严敬事天君。","dynasty":"宋代","title":"近况"}
{"author":"邓林","content":"秋风铜爵曲池平，吴主宫娃满掖庭。凭仗皇孙聪慧早，不知祸在夕阳亭。","dynasty":"宋代","title":"晋武帝"}
{"author":"邓林","content":"受用庐山水石奇，亭亭霞外薜萝衣。侍中那抵苏门障，笑死丹青陆探微。","dynasty":"宋代","title":"敬微"}
{"author":"邓林","content":"松是山灵一手栽，尧天长就栋梁材。龙髯怒起春风急，似怪游人喝道来。","dynasty":"宋代","title":"九里松"}
{"author":"邓林","content":"鸿雁无踪存往事，龙蛇有窟似生成。","dynasty":"宋代","title":"句"}
{"author":"邓林","content":"隔溪云薄雨飘萧，欲采荷花不见桥。钗卜无凭芳信杳，酸风空度凤台箫。","dynasty":"宋代","title":"客孟氏塾戏降紫姑"}
{"author":"邓林","content":"青年平岁上天梯，名在黄金榜上题。梁栋终归廊庙用，凤鸾暂向棘林栖。红亭劝酒歌三叠，绿野行春雨一犁。他日政成膺鹗荐，好来同听早朝鸡。","dynasty":"明代","title":"送李二尹复任枣强"}
{"author":"邓林","content":"南闱较艺辟贤关，鏖战文场捧檄还。琼宴醉酣花婀娜，亲庭归舞锦斓斑。朝云暮雨江南景，员峤方壶海上山。莫负故人霄汉约，早来鸣佩接清班。","dynasty":"明代","title":"送周升及第荣归"}
{"author":"邓林","content":"昨宵梦绕漆园椿，晓起那堪对白云。作客不如归故里，趋庭便欲见严君。百盘世路羊肠曲，九派江流燕尾分。惆怅二难相别处，碧天寒雁正呼群。","dynasty":"明代","title":"送郑文著别弟还家省父"}
{"author":"邓林","content":"圣朝四海同文日，士子三年大比时。总谓风云宜进步，那知衡鉴不容私。周垣设棘防严密，内院分经较阅迟。愿得真才辅明主，万方臣庶乐雍熙。","dynasty":"明代","title":"观诸贡士就试"}
{"author":"邓林","content":"桥门新水绿生漪，犹带春冰入砚池。笔陈横斜风雨作，题缄深密鬼神疑。方当圣主求贤日，正是儒臣报国时。浅陋屡陪衡鉴末，但存公道答相知。","dynasty":"明代","title":"弥封"}
{"author":"邓林","content":"铜龙漏下鼓初严，群动无哗睡正甜。明月窥人穿瓮牖，薄寒欺我透筠帘。宦情暂向公馀遣，诗思多从坐久添。试问灯花何太喜，恩波揭晓定重沾。","dynasty":"明代","title":"夜坐"}
{"author":"邓林","content":"西窗月晓迥沉沉，帘幕低垂院宇深。琴几睡寒金篆鸭，井床啼彻绿衣禽。海棠顿醒酣春梦，葵藿同倾向日心。忆在凤池当此际，天香满袖听纶音。","dynasty":"明代","title":"早起"}
{"author":"邓林","content":"两鬓西风吹断蓬，杖藜扶病着秋容。菊花浑似诗人瘦，山色不如归兴浓。紫塞一杯桑落酒，彤廷五夜未央钟。燕鸿岐路东西去，此后相思意万重。","dynasty":"明代","title":"病起留别保安诸文士　见西湖志"}
{"author":"邓林","content":"吴山万朵玉芙蓉，君住苍崖东复东。触石云从林杪起，穿岩泉与海门通。九霄已遂从龙志，千里新成润物功。追想旧游归未得，弦琴为尔写松风。","dynasty":"明代","title":"题唐太守云水巷"}
{"author":"邓林","content":"闲倚东风玩国香，碧蕤漙露湿荷裳。□□□□岁寒友，此日重登君子堂。沅芷有芳同气味，蜀桐无谱自宫商。题诗再订金兰约，贫贱之交不可忘。","dynasty":"明代","title":"兰室为前人赋"}
{"author":"邓林","content":"百年世故倦营营，梦熟黄粱唤不醒。委巷朝传蒿里曲，空山夜泣草堂灵。佳儿欲养悲风木，先友论交叹晓星。我有兴时冠盖约，可怜耆旧早凋零。","dynasty":"明代","title":"挽汤处士"}
{"author":"邓林","content":"致政归来两鬓霜，可堪哭子泪汪汪。钟情政自悲王衍，无嗣真宜悯卜商。问寝屏帷秋夜永，过庭踪迹雨苔荒。劬劳未报生身德，想在泉台恨更长。","dynasty":"明代","title":"致政□□□□子"}
{"author":"邓林","content":"堂前乌帽戏斑衣，天上祥光拱少微。□□□□今正显，先生寿算古来稀。蟠桃结实三千岁，老柏盘根四十围。仰德未由瞻德范，因风一曲鹤南飞。","dynasty":"明代","title":"寿江纪善父七十"}
{"author":"邓林","content":"藩方重任选奇材，公自中朝御史来。金带绯袍荣莫比，玉壶冰鉴净无埃。尧民庶富欢声动，舜日舒长淑景回。政暇遣怀何处好，紫薇楼外紫薇开。","dynasty":"明代","title":"留别饶大参"}
{"author":"邓林","content":"令祖黄堂倅，贤孙粉署郎。名门多宦达，世业有书香。汴水源头远，眉山谱法良。笑人忘所自，下马哭汾阳。","dynasty":"明代","title":"题张主事族谱"}
{"author":"邓林","content":"好信传春欲放梅，文萧意驾彩鸾回。旌幢影里仙骈动，弦管声中祖帐开。蚁蕴莫辞今日醉，鹤书应向几时来。深情缱绻难为别，共把新诗满卷裁。","dynasty":"明代","title":"鸡山别意"}
{"author":"邓林","content":"辛勤十稔赋三都，闻者曾贻酒瓮书。它日洛中添纸价，陆家兄弟竟何如。","dynasty":"宋代","title":"左太冲"}
{"author":"邓林","content":"借问双亲寿几何，周天甲子已重过。木公金母亲曾见，鹤算龟龄未足多。春意满堂花欲笑，红光入面酒如何。宾筵谁是知音者，和我长生不老歌。","dynasty":"明代","title":"江纪善父母双寿"}
{"author":"邓林","content":"南闱较艺辟贤关，鏖战文场捧檄还。琼宴醉酣花婀娜，亲庭归舞锦斓斑。朝云暮雨江南景，员峤方壶海上山。莫负故人霄汉约，早来鸣佩接清班。","dynasty":"明代","title":"送周升及第荣归"}
{"author":"邓林","content":"朝热可炙手，暮寒似怀冰。慨彼市道交，言之伤我情。管鲍不复作，伊谁相友朋。结屋对西山，爽气朝来清。若人静者流，矢言托交盟。浮云日万变，卉木枯复荣。珍重太古色，相对常青青。","dynasty":"明代","title":"友山堂"}
{"author":"邓林","content":"致政归来两鬓霜，可堪哭子泪汪汪。钟情政自悲王衍，无嗣真宜悯卜商。问寝屏帷秋夜永，过庭踪迹雨苔荒。劬劳未报生身德，想在泉台恨更长。","dynasty":"明代","title":"致政□□□□子"}
{"author":"邓林","content":"抱琴无处觅知音，萍水那期偶盍簪。试拂朱弦□古调，胜将罗带结同心。陈遵爱客常投辖，□□□□□□金。□□□□□□□，□□□□□□襟。","dynasty":"明代","title":"和瞿宗吉见赠诗韵"}
{"author":"邓林","content":"风虎云龙庆会秋，庙堂方急栋梁求。东山已为苍生起，老范宁忘天下忧。当代儒林推独步，昔年郎署忆同游。疏慵自分湮沈老，莫误常何说马周。","dynasty":"明代","title":"赠张考功起复"}
{"author":"邓林","content":"人落江空又暮秋，故人底事久遨游。黄尘千里异乡路，明月半篷何处舟。计利徒贻妖鬼笑，归田早为厥孙谋。吟馀一送凭高目，瘴雨连天风满楼。","dynasty":"明代","title":"忆友人张自牧久客邕州二首其一"}
{"author":"邓林","content":"身前欲立百年基，身后俄成一局棋。痛哭阿爷并阿丈，可怜佳妇与佳儿。漆灯永照长眠处，世事休论未死时。若向堂封歌些曲，石人无泪也含悲。","dynasty":"明代","title":"挽刘处士"}
{"author":"邓林","content":"秋风华表鹤能言，万里归来自瘴烟。人事已非城郭在，家声不坠子孙贤。种桃潘岳尝为令，卖药壶公旧是仙。见说二郎承宠日，天光赫赫照重泉。","dynasty":"明代","title":"挽金侍郎父"}
{"author":"邓林","content":"人皆可以为尧舜，作圣由来在养蒙。山下泉流知出意，麻中蓬直籍扶功。师儒名分清高地，桃李门墙淡荡风。我有一编童子习，几时谈论与君同。","dynasty":"明代","title":"养蒙斋为叔良先生赋"}
{"author":"邓林","content":"西窗月晓迥沉沉，帘幕低垂院宇深。琴几睡寒金篆鸭，井床啼彻绿衣禽。海棠顿醒酣春梦，葵藿同倾向日心。忆在凤池当此际，天香满袖听纶音。","dynasty":"明代","title":"早起"}
{"author":"邓林","content":"登山志采玉，入海志探珠。人各有所志，志异乐亦殊。若人志耕桑，早卜田园居。花竹秀五亩，负郭多膏腴。方春东作兴，僮仆耕且锄。西成多黍稌，高廪丰积储。为酒聚亲宾，烹羔鲙池鱼。醉后陶然乐，击壤歌康衢。自誇生此世，有幸逢唐虞。既为尧舜民，不乐复何如。","dynasty":"明代","title":"乐志斋"}
{"author":"邓林","content":"结发有成言，白头永相保。娈娈红芳年，良人逝何蚤。誓欲同穴归，高堂阿母老。况有黄口儿，呱呱在襁褓。忍死称未亡，全此父母道。或言人在世，轻尘栖弱草。及时不改图，容颜岂长好。妇闻仰天呼，青天日杲杲。肯同魏皙为，坐视纲常倒。容华固可怜，节义尤当宝。我闻节妇言，清风起襟抱。霜林见劲松，滓泽有芳藻。作诗讽薄俗，共俾还熙皞。","dynasty":"明代","title":"魏节妇诗"}
{"author":"邓林","content":"佳朋总名流，胜果亦名寺。良辰载酒游，绝壁扪萝至。纵目天壤宽，隔江吴越异。题诗继默公，甘让一头地。","dynasty":"明代","title":"游胜果寺分韵得地字"}
{"author":"邓林","content":"閒居城市澹无营，客去柴门尽日扃。车辙不从□□过，书声惟有近邻听。筠帘半卷尘凝榻，蔓□□生翠满庭。久静由来当一动，伫看鹏运起沧溟。","dynasty":"明代","title":"静斋为仁和任安赋"}
{"author":"邓林","content":"谁将浓墨写疏寒，秋意萧萧玉一竿。绝似湘妃祠下过，篷窗半掩雨中看。","dynasty":"明代","title":"题郑进士雨竹二首其二"}
{"author":"邓林","content":"松阴策马路盘盘，武肃祠前一解鞍。桥跨千人溪上过，山联十锦画中看。功名盖世时遭遇，富贵还乡古所难。欲润诗喉开井镇，老僧更为瀹龙团。","dynasty":"明代","title":"游临安开元寺观钱武肃王故迹"}
{"author":"邓林","content":"几上横琴架上书，问君清兴果何如。香寒宝篆歌吟罢，日转湘帘讲论馀。竹所有时眠短榻，柴门长日掩閒居。寄题难尽轩中意，聊记江湖赋面初。","dynasty":"明代","title":"琴书适兴轩为梁仲高赋"}
{"author":"邓林","content":"永乐壬寅秋七月，大选车徒将校猎。俄报边城得虏谍，遂蹂其巢捣其胁。百万貔貅心力协，雷霆震惊电火烨。擒胡山高平步蹑，饮马河深投箠涉。势若风长卷枯叶，东突西奔不相摄。巨酋面缚首蒙氎，男女为俘泪流颊。振旅班师归献捷，凯歌四起声相接。旌旗连云笳鼓叠，万马长鸣鼓其鬣。风入霜蹄轻踥蹀，漠南之山势巀嶪。回首胡天云帖帖，秋霜既严春雨浃。阴惨阳舒慎调燮，九州四海皆臣妾，万岁千秋隆帝业。","dynasty":"明代","title":"平胡诗"}
{"author":"邓林","content":"先生寄傲向林坰，自得湖山物外情。闲把考槃歌一阕，松风瑟瑟有馀清。","dynasty":"明代","title":"寓闲亭"}
{"author":"邓林","content":"淡淡春山翠黛横，生来娇态自天成。何曾一日教人画，京兆风流浪得名。","dynasty":"明代","title":"题画禽画眉"}
{"author":"邓林","content":"路入层峦洞府溟，寝园楼殿昼阴阴。鼎湖龙去云犹湿，宫树乌啼日又沉。天地无穷臣子恨，风霆有令鬼神钦。为郎已窃三朝禄，补报空馀一寸心。","dynasty":"明代","title":"长陵陪祀"}
{"author":"邓林","content":"幽人厌尘烦，放情在云壑。云壑窈而深，盘桓得真乐。野服制芰荷，闲朋结猿鹤。云从肤寸生，水润苍岩落。兴来发长啸，清风振林薄。我本山水人，羁栖向城郭。闻风动遐想，题诗寄廖廓。","dynasty":"明代","title":"盘桓云壑图"}
{"author":"邓林","content":"晴旭丽金台，长林蔼香雾。东风吹柳花，禁城春欲暮。故人天上回，满头新雨露。心悬北阙旌，旆指南京路。冠盖出都门，朋侪生艳慕。岂无芳尊酒，缱绻舒情素。流光不待人，百年两乌兔。努力事荣名，云霄看高步。临岐一抗手，目送征鸿度。","dynasty":"明代","title":"送李主事复南京吏部"}
{"author":"邓林","content":"石渠小假出沙堤，堤路新晴多马蹄。道是群贤辞上国，直从五岭入蛮溪。交情欲话心如织，别酒初斟思已迷。遥想旅途相忆处，黄茅满地鹧鸪啼。","dynasty":"明代","title":"送吴二尹之官交阯二首"}
{"author":"邓林","content":"罗浮仙子玉无瑕，醉我东邻卖酒家。夜半梦回人不见，空馀斜月照梅花。","dynasty":"明代","title":"题沈斌所藏画三首其二梅仙"}
{"author":"邓林","content":"天龙寺里谒如来，绀殿重扃逶迤开。白傅顿成香火社，东坡犹记妙高台。宝山愿力随缘结，尘世清心到此灰。吟罢倚阑閒纵目，长江东去鹤飞回。","dynasty":"明代","title":"游天龙寺和同庵简禅师壁间韵"}
{"author":"邓林","content":"六出花开不待春，滕神工巧夺天真。野人富贵无心得，门巷璚瑶一夜新。","dynasty":"明代","title":"题四景山水其四"}
{"author":"邓林","content":"劲节幽芳夹翠屏，相看风韵喜同情。蒹葭倚玉从来有，荆棘何妨一处生。","dynasty":"明代","title":"荆兰竹石"}
{"author":"邓林","content":"鸟啼花落不知春，一榻清风乐趣真。圣代求贤今正急，肯容林下有贤人。","dynasty":"明代","title":"林下高风"}
{"author":"邓林","content":"使节翩翩去不回，九重闻讣亦兴哀。和羹未尽盐梅用，清庙方求栋宇材。佳传岂无良史述，甘棠应有后人培。褒崇更锡翔鸾诰，千载荣光照夜台。","dynasty":"明代","title":"挽宋尚书二首其二"}
{"author":"邓林","content":"清溪流出万山中，赴海悠悠日夜东。不是逝川曾有叹，谁知夫子道无穷。","dynasty":"明代","title":"闻溪悟道"}
{"author":"邓林","content":"朔风吹雪晓漫漫，共住京华几岁寒。乡国梦成君别我，相思好把画图看。","dynasty":"明代","title":"题四景画其四"}
{"author":"邓林","content":"早年收得自由身，坐断窝中懒是真。日短日长唯守静，云来云去不生嗔。破除机械鸥盟熟，脱略锱铢鹤料贫。旧看黄庭犹忘却，应无心力对閒人。","dynasty":"宋代","title":"章贡祥符吴道士懒窝"}
{"author":"邓林","content":"南北山头飞白云，无心偏感有心人。丘园宿草迷先垄，江海浮萍寄此身。梁国勋名千载盛，泷冈宠命几时新。两全忠孝何由得，一度凝眸一怆神。","dynasty":"明代","title":"白云飞处二首为□祠部赋其二"}
{"author":"邓林","content":"十年染翰侍彤闱，此日承恩拜赤墀。金紫荣膺方岳寄，丹诚早荷圣君知。云连魏阙心旌动，路出都门意马迟。江汉旬宣须召虎，休言夺我凤凰池。","dynasty":"明代","title":"送陈中书升湖广左参议"}
{"author":"邓林","content":"蓬门一径入烟霞，云是山阴道士家。除地作坛朝紫极，拥炉看火炼丹砂。鹅群只换羲之帖，蟹眼时烹陆羽茶。我亦人间无事者，故来同赏碧桃花。","dynasty":"明代","title":"乐静堂为春长馆羽士陆处勤赋"}
{"author":"邓林","content":"松阴策马路盘盘，武肃祠前一解鞍。桥跨千人溪上过，山联十锦画中看。功名盖世时遭遇，富贵还乡古所难。欲润诗喉开井镇，老僧更为瀹龙团。","dynasty":"明代","title":"游临安开元寺观钱武肃王故迹"}
{"author":"邓林","content":"石渠小假出沙堤，堤路新晴多马蹄。道是群贤辞上国，直从五岭入蛮溪。交情欲话心如织，别酒初斟思已迷。遥想旅途相忆处，黄茅满地鹧鸪啼。","dynasty":"明代","title":"送吴二尹之官交阯二首"}
{"author":"邓林","content":"禁钟声里五更残，鸣佩曾联玉笋班。老我作官鱼上竹，多君判郡笔移山。黄金已尽难为客，旧学相推祇厚颜。会别匆匆情未已，承恩□长□南还。","dynasty":"明代","title":"别漳州关通判"}
{"author":"邓林","content":"青云得路问谁先，讲下诸生汝最贤。帖仿钟王书半草，经谈虞夏古无前。辛勤慎勿渝初志，显达应须趁妙年。别后临风听消息，状元多是出莆田。","dynasty":"明代","title":"送林公度归莆田"}
{"author":"邓林","content":"金粟花开非等閒，月宫分种到人间。幽禽莫占高枝立，留待吾家士子攀。","dynasty":"明代","title":"桂花鸲鹆"}
{"author":"邓林","content":"客况萧条逼暮冬，远寻方外散尘踪。路从西子湖头入，人在香山寺里逢。看到梅花吟正苦，沽来竹叶味偏浓。老僧旧是斯文友，嬴得相过不厌重。","dynasty":"明代","title":"游静慈寺分韵得冬字"}
{"author":"邓林","content":"青云自著祖生鞭，转眼离群四十年。夜雨孤灯怀对榻，秋风三径梦归田。盟寻洛下耆英会，行趁江南书画船。同学故□多健在，相看清兴满吟边。","dynasty":"明代","title":"呈同门诸友兄"}
{"author":"邓林","content":"南国有佳人，仙姿自蓬岛。龙绡照明珰，凤钗横贵宝。新妆试鸾镜，皎皎颜色好。芳年倏已笄，君子可偕老。奈何行媒弱，修言弃中道。洞房闇怊怅，琦璜结组缟。宁作钟离春，勿学姑瑶草。","dynasty":"宋代","title":"南国有佳人"}
{"author":"邓林","content":"几日林霏暝不开，遥山飞翠入亭台。钩帘闲探春消息，一对寻巢燕子来。","dynasty":"明代","title":"题四景山水其一"}
{"author":"邓林","content":"西湖雨过生新水，孤山倒浸玻璃翠。画船谁唱竹枝歌，教人未饮心先醉。使君本是江南客，半世辞家归未得。忽谩相逢又相别，水色山光岂终极。京华□官有严亲，况复交游总缙绅。故乡休道难为别，我亦东西南北人。","dynasty":"明代","title":"送钱塘王牧之还北京"}
{"author":"邓林","content":"老翁何事苦垂竿，霜落吴江水已寒。徒有鲈鱼堪作脍，明时谁肯便休官。","dynasty":"明代","title":"秋江独钓二首其一"}
{"author":"邓林","content":"游遍江湖未到杭，不知人世有天堂。六桥花柳丹青画，九陌楼台锦绣妆。北米南柴誇物产，朝歌暮燕乐时康。逐臣何幸蒙宽恤，到此浑忘见异乡。","dynasty":"明代","title":"入杭"}
{"author":"邓林","content":"野客过门叫卖兰，清风便自逼人寒。孤根未必灵均种，推作离骚辈行看。","dynasty":"宋代","title":"兰"}
{"author":"邓林","content":"杯酒临岐笑语间，冥鸿飞举狎鸥还。九重天上春如海，十二矶头水拍湾。庾岭梅花凭使寄，广寒丹桂许谁扳。王阳不负弹冠者，尚拟同趋玉笋班。","dynasty":"明代","title":"古冈发舟亲友联帆一程至十二矶头痛饮而别余抵大庾岭寄诗谢之"}
{"author":"邓林","content":"天书未召沧浪客，且筑沧浪旧隐居。荻渚潮回幽地窄，竹檐云卧小窗虚。溪人采绿春相问，沙鸟忘机日与俱。见说西邻犹可卜，欲来撑酒看芙渠。","dynasty":"明代","title":"寄题乡友聂长义沧浪轩四首其一"}
{"author":"邓林","content":"胜日拉良朋，肩舆出西郭。盘盘松绕径，■㶁水赴壑。行到水穷处，好山违佛国。岳莲倚天开，小朵青欲落。下竺与中竺，咫尺相联络。上竺犹在望，白云飞漠漠。更前二三里，五峰起参错。绀宇敞其中，紫翠映丹雘。礼佛诚方露，探奇兴随作。跻扳至半山，有亭颇幽豁。小憩未移时，暮烟起丛薄。或言林有虎，闻者尽惊愕。踉跄遽回步，雅怀转萧索。老僧城中回，延登最高阁。言言相慰藉，情况殊不恶。开炉煨大瓶，自取佳茗瀹。清供出斋厨，亦稍行杯酌。谈论过夜分，斜月射帘箔。栖禅七尺床，雅称伸闲脚。身安梦亦便，逍遥偏寥廓。似见白衣人，晨钟忽惊觉。自笑利名缰，羁人甚于缚。起来万虑生，衣裳颠倒着。留诗谢老僧，更订重来约。","dynasty":"明代","title":"游上天竺寺分韵得壑字"}
{"author":"邓林","content":"映雪先生迹已遐，肯堂重为令孙誇。香芸插架开千叶，玉树临阶缀六花。璀灿光中书半启，吾伊声里鼓三挝。蹇予曾主程门者，抚卷题诗兴转嘉。","dynasty":"明代","title":"雪堂二首为慈溪孙璚赋其二"}
{"author":"邓林","content":"三径归来已就荒，赏心无奈负重阳。因过旧隐看图画，笑向东篱醉一场。","dynasty":"明代","title":"过伍元迪家醉后题墨菊"}
{"author":"邓林","content":"桥门多士盍朋簪，见汝青年志不凡。鏖战文场曾献捷，着鞭云路快登骖。灯前昨夜孤莺噪，泽国秋深一雁南。此去咏沂多好趣，新诗频为故人缄。","dynasty":"明代","title":"送陈上舍回南京国子监"}
{"author":"邓林","content":"美人隔秋水，使我长相思。相思不相见，绿鬓成素丝。菟丝附乔松，欲结连理枝。小草有远志，堇荼甘如饴。及时好收蓄，美人知不知。","dynasty":"明代","title":"有所思"}
{"author":"邓林","content":"绿阴何处好鸣弦，玉几天成不假镌。山水满怀终一曲，泠泠泻下□石边。","dynasty":"明代","title":"壶天八景其四石上鸣琴"}
{"author":"邓林","content":"西风拂面泪潸然，哭为斯文一问天。倏去忽来谁予夺，有才无寿孰拘牵。梦回圆泽三生石，笑破昌黎五鬼船。寿夭穷通何必较，只今犹是未□前。","dynasty":"明代","title":"挽嘉遁黎先生"}
{"author":"邓林","content":"高轩静对柳营开，嘉木曾和雨露栽。龙蛰嘘云从地起，兔灵分种自天来。一庭晚翠笼毡帐，万斛秋香落酒杯。文武元戎襟度雅，定应谈笑奠南垓。","dynasty":"明代","title":"题南宁宁指挥松桂轩"}
{"author":"邓林","content":"骢马去骎骎，新诗触景吟。凉风飘桂子，晴日转棠阴。亲舍关山远，天涯雨露深。两言忠与孝，赠别重黄金。","dynasty":"明代","title":"象城送别"}
{"author":"邓林","content":"城中无竹令人俗，寸土如金不可栽。谁向潇湘烟雨里，挥毫移出万竿来。","dynasty":"明代","title":"竹溪图"}
{"author":"邓林","content":"行人意似江流急，舟子心如白鸟闲。无限短长亭外路，不知何日到家山。","dynasty":"明代","title":"题待渡小景"}
{"author":"邓林","content":"桥门新水绿生漪，犹带春冰入砚池。笔陈横斜风雨作，题缄深密鬼神疑。方当圣主求贤日，正是儒臣报国时。浅陋屡陪衡鉴末，但存公道答相知。","dynasty":"明代","title":"弥封"}
{"author":"邓林","content":"钱塘潮到富春还，逆水移舟寸步难。不是仁风送帆力，七程何日到常山。","dynasty":"明代","title":"黄方伯饶泰政遣人送至常山因赋此以谢之"}
{"author":"邓林","content":"霜毫云茧照松烟，静倚幽斋草太玄。宇宙无垠归阖闾，壶山有石任盘旋。身闲肯问公家事，客至惟输酒店钱。笑我奔驰徒扰扰，春泥和雪满靴毡。","dynasty":"明代","title":"羊城友人梁俊民以诗寄赠余余因次韵以答之"}
{"author":"邓林","content":"惆怅同心欲见难，丝桐一操写猗兰。尚嫌馀韵风前散，移上新图耐久看。","dynasty":"明代","title":"墨兰二首其一"}
{"author":"邓林","content":"吾家住在白云乡，竹树阴阴护草堂。此景若从图画看，可人惟有米元章。","dynasty":"明代","title":"云林清隐为朱晟赋"}
{"author":"邓林","content":"孝子失所怙，五内生层忧。望望如弗及，皇皇如有求。魂气问何之，渺渺冥漠游。体魄问安在，长夜眠斯丘。百身既莫赎，九我恩难酬。风木无停声，逝水汩汩流。天地那有尽，此意同悠悠。","dynasty":"明代","title":"永思堂"}
{"author":"邓林","content":"騑騑四牡载驰驱，星使南征入瘴区。五岭不穷官驿路，万金难买故园书。丹心自许长怀国，白发那堪独倚闾。诏赐归宁应有日，且勤王事莫踌躇。","dynasty":"明代","title":"题使安南给事中思亲卷"}
{"author":"邓林","content":"行人意似江流急，舟子心如白鸟闲。无限短长亭外路，不知何日到家山。","dynasty":"明代","title":"题待渡小景"}
{"author":"邓林","content":"龙楼报彻晓筹鸡，拜下除书湿紫泥。列爵已看荣五马，推恩正好惠群黎。离筵不醉霜天酒，行卷多留翰苑题。闻说东吴忧水患，早留遗□□□□。","dynasty":"明代","title":"送吴郡太守之官"}
{"author":"邓林","content":"东错侯，自言安，仙华玉寿浮云端。绣窗锦幔飘蜚仙，丹青美女侍七贤。侍七贤，奏笙歌。笙歌逸响哀怨多。苑中花木费绮罗。我欲逾城城有围，原作双黄鹤，栖瑶池。栖瑶池，辟尘垢，至尊屠肉，潘妃酤酒。石头江上龙驹走，三月松紧风吊杨柳。","dynasty":"宋代","title":"效晋乐志拂舞歌淮南王二篇"}
{"author":"邓林","content":"借问沧浪老钓徒，终朝垂钓得鱼无。连鳌须入任公手，莫谓虚名负壮图。","dynasty":"明代","title":"秋江独钓二首其二"}
{"author":"邓林","content":"游遍江湖未到杭，不知人世有天堂。六桥花柳丹青画，九陌楼台锦绣妆。北米南柴誇物产，朝歌暮燕乐时康。逐臣何幸蒙宽恤，到此浑忘见异乡。","dynasty":"明代","title":"入杭"}
{"author":"邓林","content":"狞蛟蟠伏鬣封孤，云黯幽亭日向晡。双柱千年翔化鹤，四山半夜泣於菟。老天忍挫真英物，厚地甘埋大丈夫。无计发潜空涕落，雨松霜柏照烟芜。","dynasty":"宋代","title":"蛟峰先茔"}
{"author":"邓林","content":"先生不改岁寒心，又复青青见子衿。湖海声名从此大，诗书惠泽入人深。泮芹得雨添春绿，坛杏□云落昼阴。我有咏沂无限趣，送君聊付一长吟。","dynasty":"明代","title":"送教谕朱经"}
{"author":"邓林","content":"气灵风鹤屐折齿，壁后寘人汗如洗。樵渔杂沓坐林间。蜉蝣尘埃不可攀，石头扰扰柴桑閒。","dynasty":"宋代","title":"东山彭泽"}
{"author":"邓林","content":"年来送别渡头津，行卷题诗墨尚新。契阔几何成永诀，交游未老失斯文。水寒矶畔鸥盟散，月冷天南雁影分。我有殊方知己泪，随风挥洒象冈云。","dynasty":"明代","title":"挽乡友汤有宗先辈二首其二"}
{"author":"邓林","content":"风流公子着金衣，赏遍韶华未肯归。万绿园林红一点，又来此处惜芳菲。","dynasty":"明代","title":"石榴黄莺"}
{"author":"邓林","content":"红紫酣春醉复醒，洗妆谁把玉壶倾。寒泉可是能言鸟，为向东风说此情。","dynasty":"明代","title":"题金尚书所藏画四首其四梨花鸲鹆"}
{"author":"邓林","content":"登山志采玉，入海志探珠。人各有所志，志异乐亦殊。若人志耕桑，早卜田园居。花竹秀五亩，负郭多膏腴。方春东作兴，僮仆耕且锄。西成多黍稌，高廪丰积储。为酒聚亲宾，烹羔鲙池鱼。醉后陶然乐，击壤歌康衢。自誇生此世，有幸逢唐虞。既为尧舜民，不乐复何如。","dynasty":"明代","title":"乐志斋"}
{"author":"邓林","content":"青年平岁上天梯，名在黄金榜上题。梁栋终归廊庙用，凤鸾暂向棘林栖。红亭劝酒歌三叠，绿野行春雨一犁。他日政成膺鹗荐，好来同听早朝鸡。","dynasty":"明代","title":"送李二尹复任枣强"}
{"author":"邓林","content":"野客过门叫卖兰，清风便自逼人寒。孤根未必灵均种，推作离骚辈行看。","dynasty":"宋代","title":"兰"}
{"author":"邓林","content":"灵关玉垒自崔嵬，谁向西边起祸胎。万里望尧通一祝，天基御马利州来。","dynasty":"宋代","title":"利州进马"}
{"author":"邓林","content":"滩高舟去缓，閒眺莫湛江。竹本沙痕旧，茅丛烧色新。青裙瓶汲涧，白帽斧寻薪。渺渺蛮烟起，秋风一旅人。","dynasty":"宋代","title":"凌江滩"}
{"author":"邓林","content":"鹿车小宇宙，据鞍常醉眠。风尘澒洞时，杯里全其天。伶达故自佳，籍放乃无用。试看劝进表，何似酒德颂。","dynasty":"宋代","title":"刘阮"}
{"author":"邓林","content":"名重於诸杀，前贤旧隐踪。无人知有路，隔树忽闻钟。瀑壮山疑裂，云深树若封。或传遗稿在，三叩昔时松。","dynasty":"宋代","title":"庐山栖贤寺"}
{"author":"邓林","content":"千山横碧一溪清，白鸟飞边落照明。吏散庭阶无一事，绿阴亭上又诗成。","dynasty":"宋代","title":"绿阴亭"}
{"author":"邓林","content":"涼台潇洒临清波，幄翠帘珠明绮罗。哀丝豪竹按新歌，红潮素脸春风和。主君观娱美人醉，报有无情使车至。几丛兰麝俱委尘。独指绿珠可当意。众中偏是承恩深，妾身虽贱无二心。君前判命效一死，玉笛收声红日沉。轻裾飘向阑干角，花钿散地金钗落。到头不负齐奴约，犹胜识字涧投阁。","dynasty":"宋代","title":"绿珠词"}
{"author":"邓林","content":"南国有佳人，仙姿自蓬岛。龙绡照明珰，凤钗横贵宝。新妆试鸾镜，皎皎颜色好。芳年倏已笄，君子可偕老。奈何行媒弱，修言弃中道。洞房闇怊怅，琦璜结组缟。宁作钟离春，勿学姑瑶草。","dynasty":"宋代","title":"南国有佳人"}
{"author":"邓林","content":"远树一重重，烟村与市通。难寻元亮宅，遥酹菊花丛。蜀浪番墙外，庐山几席中。何时边事息，来此作渔翁。","dynasty":"宋代","title":"湓江"}
{"author":"邓林","content":"只道篷低碍觅诗，眼前物色自多奇。千山赭去如秦样，一水清来似晋时。渔父岂无缘苇辈，樵人恐有负苓师。僮奴忽报梅花动，春在江头最北枝。","dynasty":"宋代","title":"曲江归舟"}
{"author":"邓林","content":"乞灵风鹤屐折齿，壁后寘人汗如洗。樵渔杂沓坐林间。蜉蝣尘埃不可攀，石头扰扰柴桑閒。","dynasty":"宋代","title":"东山彭泽"}
{"author":"邓林","content":"闲倚东风玩国香，碧蕤漙露湿荷裳。□□□□岁寒友，此日重登君子堂。沅芷有芳同气味，蜀桐无谱自宫商。题诗再订金兰约，贫贱之交不可忘。","dynasty":"明代","title":"兰室为前人赋"}
{"author":"邓林","content":"高堂慈母雪盈头，膝下佳儿子职修。寸草自怜难报德，丛萱偏尔解忘忧。延年丹熟红云起，介寿杯深绿蚁浮。遥想花边行乐处，板舆丝竹日优游。","dynasty":"明代","title":"奉萱堂为梁伯用题"}
{"author":"邓林","content":"西风拂面泪潸然，哭为斯文一问天。倏去忽来谁予夺，有才无寿孰拘牵。梦回圆泽三生石，笑破昌黎五鬼船。寿夭穷通何必较，只今犹是未□前。","dynasty":"明代","title":"挽嘉遁黎先生"}
{"author":"邓林","content":"堂前乌帽戏斑衣，天上祥光拱少微。□□□□今正显，先生寿算古来稀。蟠桃结实三千岁，老柏盘根四十围。仰德未由瞻德范，因风一曲鹤南飞。","dynasty":"明代","title":"寿江纪善父七十"}
{"author":"邓林","content":"若随令子步蟾宫，不独年同道亦同。心契从知非面契，若翁曾说即吾翁。魂徂魄落应难返，地老天荒恨不穷。三尺孤坟在何处，明当下马拜乔公。","dynasty":"明代","title":"追挽友人邵昌父"}
{"author":"邓林","content":"两鬓西风吹断蓬，杖藜扶病着秋容。菊花浑似诗人瘦，山色不如归兴浓。紫塞一杯桑落酒，彤廷五夜未央钟。燕鸿岐路东西去，此后相思意万重。","dynasty":"明代","title":"病起留别保安诸文士　见西湖志"}
{"author":"邓林","content":"名重於诸杀，前贤旧隐踪。无人知有路，隔树忽闻钟。瀑壮山疑裂，云深树若封。或传遗稿在，三叩昔时松。","dynasty":"宋代","title":"庐山栖贤寺"}
{"author":"邓林","content":"宋鹊韩庐迹已遐，世无乌琢与桃花。野人相遇惊相问，偃盖山前是我家。","dynasty":"明代","title":"画犬"}
{"author":"邓林","content":"胜石来登宝石山，芒鞋竹杖倦跻扳。路从涧底扪萝上，云到天边伴鹤还。野鸟乱啼游客醉，岩花自落老僧闲。凭阑拟待西湖月，更借僧房宿半间。","dynasty":"明代","title":"宿崇寿寺西轩"}
{"author":"邓林","content":"南极星联宝婺辉，高堂阿母诞弥时。庭前萱草花如绣，海上蟠桃子满枝。贺客填门来送酒，孩童绕膝待含饴。承欢更有青云子，奉檄还家献寿卮。","dynasty":"明代","title":"寿萱堂"}
{"author":"邓林","content":"朱弦玉轸起宫商，倚调歌吹兴转长。流水高山随赏适，清风明月费评量。大音不入筝琶耳，丽句多生锦绣肠。何日雷门持布鼓，青灯夜雨话连床。","dynasty":"明代","title":"琴诗清趣"}
{"author":"邓林","content":"世间无尽是天游，更出吴山最上头。江面春声潮卷雪，湖心寒影月澄秋。海门舟楫云开见，瀛屿亭台水载浮。不比钱塘歌舞处，远怀西北有神州。","dynasty":"宋代","title":"江湖伟观"}
{"author":"邓林","content":"粤山千叠水千寻，桑梓长悬别后心。珍重丹青三昧手，为人满意写云林。","dynasty":"明代","title":"题山水画送人归羊城二首其一"}
{"author":"邓林","content":"玄发朱颜美丈夫，诗书功业是良图。方期霄汉横雕鹗，俄报风霜脆柳蒲。待养老亲情盻盻，承家稚子泣呜呜。交游不尽伤心泪，问在泉台有恨无。","dynasty":"明代","title":"挽吉水王处士"}
{"author":"邓林","content":"□泽佳人翠带长，萧萧独立晚风凉。灵均已矣知心少，深谷颠崖只自芳。","dynasty":"明代","title":"蕙"}
{"author":"邓林","content":"琼林晏罢赐绯衣，便绾金章入省闱。一举登科□□有，三朝作牧古来稀。仁风在在嘘黔首，湛露重重湿紫衣。富贵几人能勇退，功成名遂早言归。","dynasty":"明代","title":"留别黄方伯"}
{"author":"邓林","content":"穿花戏水两幽禽，雌和雄鸣自好音。若作人言虽可爱，樊笼何乐似山林。","dynasty":"明代","title":"鸲鹆"}
{"author":"邓林","content":"满空烟雨澹模糊，三尺霜缣老墨枯。不敢问君求别景，请描七十二峰图。","dynasty":"宋代","title":"送衡山琴画张道士二首其二"}
{"author":"邓林","content":"淇澳猗猗玉万竿，和烟和雨翠成团。城中真是无闲土，两个犹从画里看。","dynasty":"明代","title":"题画竹二首其二"}
{"author":"邓林","content":"朔风吹雪晓漫漫，共住京华几岁寒。乡国梦成君别我，相思好把画图看。","dynasty":"明代","title":"题四景画其四"}
{"author":"邓林","content":"荣辱本外物，穷达听于天。君子随所遇，此心恒泰然。落落风尘者，旧是登瀛仙。昔时裘马荣，今日尘纠缠。惟有松柏操，岁寒守逾坚。一榻卧清风，心安梦亦便。时人靡定志，安危随物迁。得利若奠枕，失势如殒渊。因登遇安阁，重为斯人怜。","dynasty":"明代","title":"遇安阁"}
{"author":"邓林","content":"瀚海收鹏运，蓬麻托鴳窝。容身天地阔，搔首鬓丝皤。恋阙心常赤，还家梦亦多。君亲多未报，无计奈愁何。","dynasty":"明代","title":"和杭庠陈司训惟成见赠诗韵二首其二"}
{"author":"邓林","content":"凤池晓露湛恩波，潞渚秋风发棹歌。游子只知归去好，故人无奈别离何。葵心向日应常赤，蓬鬓欺霜未尽皤。遥想君亲俱在念，家山虽乐肯蹉跎。","dynasty":"明代","title":"送许中书给假归觐"}
{"author":"邓林","content":"生我劬劳德未酬，百年岁月去如流。羹藜季路思何及，风木乐鱼恸未休。南涧采蘋供俎豆，西山酌酒酬松楸。堂前因种啼乌树，啼得慈乌也白头。","dynasty":"明代","title":"永思堂"}
{"author":"邓林","content":"騑騑四牡载驰驱，星使南征入瘴区。五岭不穷官驿路，万金难买故园书。丹心自许长怀国，白发那堪独倚闾。诏赐归宁应有日，且勤王事莫踌躇。","dynasty":"明代","title":"题使安南给事中思亲卷"}
{"author":"邓林","content":"清风辇路净无埃，岁逐奚官立仗回。不是良工模写去，世间那得见龙媒。","dynasty":"明代","title":"赵仲穆画马二首其一"}
{"author":"邓林","content":"满空烟雨澹模糊，三尺霜缣老墨枯。不敢问君求别景，请描七十二峰图。","dynasty":"宋代","title":"送衡山琴画张道士二首其二"}
{"author":"邓林","content":"勾漏遗踪不可求，一庵筑傍杏林幽。花残红雨帘前落，药熟彤霞鼎面浮。富贵谁能饶白发，市城今喜有丹丘。光阴自箭催人老，借问长生可学不。","dynasty":"明代","title":"杏林丹室为医士吴孟森题"}
{"author":"邓林","content":"西湖送行客，鼓棹凌清寒。湖上风景佳，燕赏忘暮还。推篷睇夕影，已挂南屏山。暝色生远林，倦鸟回修翰。欢乐殊未央，感兹成浩叹。百年几昕夕，早壮俄顷间。荣名弗早及，壮气易摧残。举酒再属客，休嗟行路难。长才足济世，玄鬓况未斑。行当奋高步，直上青云端。","dynasty":"明代","title":"赋得南屏夕照送杭学皮司训"}
{"author":"邓林","content":"江上与兄别，岁阑期我归。众雏随母去，孤雁念群飞。屈指三秋隔，回头万事非。故山松下泪，何日一沾衣。","dynasty":"明代","title":"哭先兄三首其三"}
{"author":"邓林","content":"眉疏目朗姿圆通，诗书万卷罗心胸。华阳三茅仙洞中，凤笙隐隐和松风。薪林图识呈梁公，朱砂曾青霜雪容。服之身体飘轻鸿，积金涧泉东复东。山中宰相那无功，昭阳竟作单于宫。","dynasty":"宋代","title":"陶通明"}
{"author":"邓林","content":"酒兴诗情谩自深，江湖无地寄湮沉。那知一夜山阴雪，惹起王猷访戴心。","dynasty":"明代","title":"次日登舟夜值风雨复用前韵二首寄潘氏其一"}
{"author":"邓林","content":"金牌十二促还军，黄雾遮天白日昏。大厦无人支一木，腥风从此污中原。青泥尚染苌弘血，东市犹衔蕴古冤。欲斫当年奸桧首，南枝下树□忠魂。","dynasty":"明代","title":"岳王墓"}
{"author":"邓林","content":"重阳节去秋将晚，北风猎猎吹南雁。故人别我归赋欤，临岐握手情无限。忆昔修书游木天，识君今已二十年。天潢分派公族浚，冰玉为质人中仙。少年读书破万卷，海天空阔鹏程远。秋风折桂步蟾宫，晓日观花游上苑。石渠论列集钜儒，君从璧水来与俱。书交当世知名士，遍阅人间未见书。归来再历霜台试，高出时人几头地。逼人富贵来骎骎，唾手功名良易易。冬官庶务称浩繁，郎署优游十载间。封章判牍无滞事，哦诗沦茗多馀闲。政成入向明光奏，冢宰盛陈君绩茂。进阶已觉大夫荣，锡诰尤蒙恩宠厚。君司勋级我司封，我居西署君居东。金兰胶漆衷情旧，风雨寒暄苦乐同。玉瓶酌尽阳关酒，可别此生平文□。岸上行人歌竹枝，船头羌笛吹杨柳。布帆十幅挂长风，极目江天连断鸿。蓟门苍树苍茫外，吴会云山缥缈中。淮河鲤鱼红尾短，相思只恐书来缓。驿路逢梅只自吟，江亭见月同谁玩。富阳咫尺近临安，十景江山画里看。梁尹出郊迎吏部，家严望阙拜封官。扫墓焚黄赠先妣，存没沾恩有如此。天光赫赫照林丘，画锦煌煌耀桑梓。亲恩已报君恩深，知君臣子一生心。两全忠孝垂青史，赠言如赠双南金。","dynasty":"明代","title":"送赵司勋给假归浙"}
{"author":"邓林","content":"朔风吹雪满貂裘，汗漫天涯学远游。万种愁怀无处遣，移舟来近酒家楼。","dynasty":"明代","title":"夜泊南昌二首其一"}
{"author":"邓林","content":"凤诏新颁雨露饶，朝回花底缓联镳。丘园在念归心切，朋旧相看别恨遥。祖帐一杯都下酒，仙舟八月海门潮。悬知醉卧林泉月，梦入钧天听九韶。","dynasty":"明代","title":"送祠部给假归浙"}
{"author":"邓林","content":"连岗宿草暗孤坟，今古空馀节妇村。惟有辘轳床上月，夜深犹照井中魂。","dynasty":"明代","title":"咏何节妇"}
{"author":"邓林","content":"乞灵风鹤屐折齿，壁后寘人汗如洗。樵渔杂沓坐林间。蜉蝣尘埃不可攀，石头扰扰柴桑閒。","dynasty":"宋代","title":"东山彭泽"}
{"author":"邓林","content":"华粉春衣染淡黄，看花因到午桥庄。娥眉不为东风画，蝶使风媒莫浪狂。","dynasty":"明代","title":"题金尚书所藏画四首其三杏花画眉"}
{"author":"邓林","content":"紫禁朝回解佩珂，香街遇雨马蹄多。一尊祖饯阳关酒，两耳吴音子夜歌。道远岂辞行迈苦，交深无奈别离何。功名记取□□□，□□□□□未皤。","dynasty":"明代","title":"送曾县丞复任龙泉二首其一"}
{"author":"邓林","content":"雪夜乘舟访戴逵，酒醒茶罢兴阑时。可人家在村头住，邂逅相逢似故知。","dynasty":"明代","title":"云村梁纹涧惠茶酝以诗答之"}
{"author":"邓林","content":"古为村里起功名，当日南阳亦是耕。几笔元山仁者静，半篙流水圣之清。晚风蝉响胜金奏，夜露萤光即火城。人得一间高一著，不须史论又诗评。","dynasty":"宋代","title":"村居"}
{"author":"邓林","content":"银烛摇红院宇深，管弦声里夜沉沉。琼杯满酌深如海，不及东人爱客心。","dynasty":"明代","title":"夜燕潘氏文会堂醉后口号"}
{"author":"邓林","content":"霓裳舞罢倚阑干，十二重阍闭广寒。金粟花开香万斛，不知谁共素娥看。","dynasty":"明代","title":"题沈斌所藏画三首其三桂仙"}
{"author":"邓林","content":"行人意似江流急，舟子心如白鸟闲。无限短长亭外路，不知何日到家山。","dynasty":"明代","title":"题待渡小景"}
{"author":"邓林","content":"南极星联宝婺辉，高堂阿母诞弥时。庭前萱草花如绣，海上蟠桃子满枝。贺客填门来送酒，孩童绕膝待含饴。承欢更有青云子，奉檄还家献寿卮。","dynasty":"明代","title":"寿萱堂"}
{"author":"邓林","content":"云山千叠郁苕荛，萧寺年深绀宇凋。横砌断碑苔藓合，摩挲犹可认南朝。","dynasty":"明代","title":"云中古刹"}
{"author":"邓林","content":"囊琴无处觅知音，故此开轩碧海浔。净洗从前筝笛耳，闲陶物外水云心。潜鱼在渚日频跃，幽鸟隔窗时一吟。宜尔闺门和且乐，雁行昆弟玉森森。","dynasty":"明代","title":"琴室"}
{"author":"邓林","content":"试问青冥跨鹤仙，经游华渚是何年。风云长护三生石，留得遗踪尚俨然。","dynasty":"明代","title":"壶天八景其五华渚神踪"}
{"author":"邓林","content":"桥门多士盍朋簪，见汝青年志不凡。鏖战文场曾献捷，着鞭云路快登骖。灯前昨夜孤莺噪，泽国秋深一雁南。此去咏沂多好趣，新诗频为故人缄。","dynasty":"明代","title":"送陈上舍回南京国子监"}
{"author":"邓林","content":"风满长林雨满城，重阳时节送君行。故园三径知存否，一幅秋香万里情。","dynasty":"明代","title":"题墨菊送乡友南还"}
{"author":"邓林","content":"郡名犹是汉流传，宇宙江山复几年。画阁倚空家十万，红妆斗夜妓三千。层城歌舞秋风牙，故国兴亡夕照边。近岁浔阳成重镇，镇南乌幕锁苍烟。","dynasty":"宋代","title":"豫章"}
{"author":"邓林","content":"人之生也真而静，为学心偏与静宜。巷里柴门长掩处，眼中俗子未来时。鸟啼花落韶华暮，琴罢香销昼漏迟。勉读尔书成尔德，而翁簪组望佳儿。","dynasty":"明代","title":"静学斋为沈布政之子赋"}
{"author":"邓林","content":"东错侯，自言安，仙华玉寿浮云端。绣窗锦幔飘蜚仙，丹青美女侍七贤。侍七贤，奏笙歌。笙歌逸响哀怨多。苑中花木费绮罗。我欲逾城城有围，原作双黄鹤，栖瑶池。栖瑶池，辟尘垢，至尊屠肉，潘妃酤酒。石头江上龙驹走，三月松紧风吊杨柳。","dynasty":"宋代","title":"效晋乐志拂舞歌淮南王二篇"}
{"author":"邓林","content":"红尘紫陌倦驱驰，绿水青山费梦思。无限五湖烟月趣，钓鱼台下一题诗。","dynasty":"明代","title":"过严子陵钓台二首其一"}
{"author":"邓林","content":"蓬门一径入烟霞，云是山阴道士家。除地作坛朝紫极，拥炉看火炼丹砂。鹅群只换羲之帖，蟹眼时烹陆羽茶。我亦人间无事者，故来同赏碧桃花。","dynasty":"明代","title":"乐静堂为春长馆羽士陆处勤赋"}
{"author":"邓林","content":"舣棹泊湖堤，支筇入林莽。踏遍万松林，山门豁宏敞。有泉出山腰，堕涧泠然响。我欲漱其清，萝磴跻扳上。泉傍二老僧，慧若大小朗。问虎何时跑，传言自畴曩。问泉发何源，南岳互消长。兹山昔无泉，千古一叶壤。号彼二于菟，岂伊人力强。以我寰中师，大众咸皈仰。自从开山来，岁月倏已往。兴废几相仍，惟泉恒滉漾。苏宋二翰林，诗文极称奖。藓刻可摩挲，诵之肌骨爽。我本山水人，幸兹脱尘鞅。方攒入社眉，遽抵通溪掌。无由谢俗缘，谩尔劳遐想。笔扫石间苔，留题寄清赏。","dynasty":"明代","title":"游虎跑泉分韵得上字"}
{"author":"邓林","content":"白凤参差驾玉輧，姮娥夜访许飞琼。广寒宫阙应寥寂，万斛天香散月明。","dynasty":"明代","title":"梅月图"}
{"author":"邓林","content":"三径归来已就荒，赏心无奈负重阳。因过旧隐看图画，笑向东篱醉一场。","dynasty":"明代","title":"过伍元迪家醉后题墨菊"}
{"author":"邓林","content":"城中无竹令人俗，寸土如金不可栽。谁向潇湘烟雨里，挥毫移出万竿来。","dynasty":"明代","title":"竹溪图"}
{"author":"邓林","content":"千官待漏九门西，日日相随听晓鸡。赐对亲承天上语，献诗曾用御前题。词臣直夜分莲炬，宠诏褒经湿紫泥。寄与儒林诸待聘，文星今与泰阶齐。","dynasty":"明代","title":"朝回书寄乡中诸友"}
{"author":"邓林","content":"鹤发双亲寿算齐，雁行诸子奉庭闱。一门和气钟家庆，五色祥云上舞衣。但祝大椿荣晚寿，难将寸草报春晖。廷臣今有华封典，毛义何时捧檄归。","dynasty":"明代","title":"具庆堂为前人赋"}
{"author":"邓林","content":"年来送别渡头津，行卷题诗墨尚新。契阔几何成永诀，交游未老失斯文。水寒矶畔鸥盟散，月冷天南雁影分。我有殊方知己泪，随风挥洒象冈云。","dynasty":"明代","title":"挽乡友汤有宗先辈二首其二"}
{"author":"邓林","content":"远树一重重，烟村与市通。难寻元亮宅，遥酹菊花丛。蜀浪番墙外，庐山几席中。何时边事息，来此作渔翁。","dynasty":"宋代","title":"湓江"}
{"author":"邓林","content":"忆昔寻幽碧海隈，槎仙拉我到蓬莱。路从黄荻州边过，潮自乌潴巷口来。把酒凭阑山似画，濯缨临岸水如苔。晚晴一曲西风笛，凉月飞光满钓台。","dynasty":"明代","title":"寄题乡友聂长义沧浪轩四首其三"}
{"author":"邓林","content":"妆镜台前酌□□，□明画出越西施。酒痕□□□□□，□□□□□□□。","dynasty":"明代","title":"露"}
{"author":"邓林","content":"咸阳贾岛客并州，更渡桑乾赴远游。我有千程乡国路，归心亦赴水东流。","dynasty":"明代","title":"桑乾河"}
{"author":"邓林","content":"古为村里起功名，当日南阳亦是耕。几笔元山仁者静，半篙流水圣之清。晚风蝉响胜金奏，夜露萤光即火城。人得一间高一著，不须史论又诗评。","dynasty":"宋代","title":"村居"}
{"author":"邓林","content":"秋山风月有馀清，秋水船如镜里行。此景别来今十载，画图相对不胜情。","dynasty":"明代","title":"题四景山水其三"}
{"author":"邓林","content":"云母糇粮五岳楼，绣袿少妪导仙游。不应轻信双青鸟，便遣东都事业休。","dynasty":"宋代","title":"邓郁"}
{"author":"邓林","content":"江心春水漾仙槎，江上春风吹柳花。劝酒阳关方再叠，发船画鼓已三挝。五云楼阁神京壮，万里烟霞仕路赊。故旧相逢如见问，骅骝无力服盐车。","dynasty":"明代","title":"送两浙朱运使考绩二首其二"}
{"author":"邓林","content":"霓裳舞罢倚阑干，十二重阍闭广寒。金粟花开香万斛，不知谁共素娥看。","dynasty":"明代","title":"题沈斌所藏画三首其三桂仙"}
{"author":"邓林","content":"圣朝四海同文日，士子三年大比时。总谓风云宜进步，那知衡鉴不容私。周垣设棘防严密，内院分经较阅迟。愿得真才辅明主，万方臣庶乐雍熙。","dynasty":"明代","title":"观诸贡士就试"}
{"author":"邓林","content":"梅树青青正欲酸，帘纤雨过杏花寒。幽禽也为红芳惜，久立枝头著眼看。","dynasty":"明代","title":"杏花幽禽"}
{"author":"邓林","content":"三牲日养未为丰，六帙俄如一梦中。天外阴云沉婺彩，堂前凉露陨萱丛。闺门懿德埋名古，溟漠归魂逝水东。共挽灵輀歌楚些，荒郊乱起白杨风。","dynasty":"明代","title":"挽梁母李氏"}
{"author":"邓林","content":"孤山擎山水中央，留下梅花代代香。满酌湖遥一时酹，问咸平事已荒凉。","dynasty":"宋代","title":"望和靖墓"}
{"author":"邓林","content":"南极星联宝婺辉，高堂阿母诞弥时。庭前萱草花如绣，海上蟠桃子满枝。贺客填门来送酒，孩童绕膝待含饴。承欢更有青云子，奉檄还家献寿卮。","dynasty":"明代","title":"寿萱堂"}
{"author":"邓林","content":"手植青松百尺高，白头方得解尘劳。茯苓堪煮花堪酿，坐听天风响翠涛。","dynasty":"明代","title":"松隐小景"}
{"author":"邓林","content":"楼倚青山起，门临绿水开。雕甍连碧筱，文砌护苍苔。空翠当窗落，清光入牖来。卷帘延众雏，扫榻净纤埃。天尽群峰小，江空一鹤回。烟霞成隐趣，风月壮吟怀。欢饮无声伎，论文有俊材。邺侯书插架，北海酒盈杯。久负云梯约，缘非作赋才。留题寄幽赏，抚卷兴悠哉。","dynasty":"明代","title":"嘉会楼为司封陈郎中叔刚赋"}
{"author":"邓林","content":"八月秋风吹客槎，遥从锦水到京华。闲游上界神仙府，回访瀛州宰相家。金缕歌残人已醉，重阳节近菊初花。明朝又向都门别，相望相思天一涯。","dynasty":"明代","title":"送刘庆良还重庆"}
{"author":"邓林","content":"东飞乌，西走兔。朝复朝，暮复暮。百岁光阴一程路，过眼红颜草头露。杨柳尚待秋风吹，牵牛见日色日衰。丈夫有为贵及早，人生能得几时好。短歌行，叹人生。","dynasty":"明代","title":"短歌行"}
{"author":"邓林","content":"酒尽沙头双玉瓶，江空岁晚动离情。三千客路风云远，方寸臣心日月明。奏最枫宸嘉茂绩，恩流花县说芳名。悬知宠秩□迁处，紫绶双垂出凤城。","dynasty":"明代","title":"送都昌李县丞"}
{"author":"邓林","content":"霜毫云茧照松烟，静倚幽斋草太玄。宇宙无垠归阖闾，壶山有石任盘旋。身闲肯问公家事，客至惟输酒店钱。笑我奔驰徒扰扰，春泥和雪满靴毡。","dynasty":"明代","title":"羊城友人梁俊民以诗寄赠余余因次韵以答之"}
{"author":"邓林","content":"春闱战捷各西东，萍水那知邂逅逢。云路朋侪推祖逖，河汾弟子仰王通。秋堂风露吟毡冷，晓案齑盐道味浓。去去莫嫌边徼远，只今文轨万方同。","dynasty":"明代","title":"送同年陈时懋分教罗城"}
{"author":"邓林","content":"风露满天清，今宵月倍明。姮娥如有意，羁旅亦多情。河汉双星隔，关山一雁鸣。胡为叹离索，且把玉壶倾。","dynasty":"明代","title":"中秋夜保安对月二首其二"}
{"author":"邓林","content":"太薇移次郎星见，执法来为百里侯。笔下霜寒惊吏胆，琴边善政起民讴。功名不负男儿志，宵旰能分圣主忧。他日循良如见传，萧山端可继中牟。","dynasty":"明代","title":"赠萧山苏大尹"}
{"author":"邓林","content":"戎门隐者旧知名，湖海分携岁月更。重见倏惊头半白，相看还喜眼双青。云飞大庾归心远，水落清浔去棹轻。嗟我客中长送客，骊驹一曲不胜情。","dynasty":"明代","title":"赠许斋归南雄"}
{"author":"邓林","content":"淇澳猗猗玉万竿，和烟和雨翠成团。城中真是无闲土，两个犹从画里看。","dynasty":"明代","title":"题画竹二首其二"}
{"author":"邓林","content":"西湖送行客，鼓棹凌清寒。湖上风景佳，燕赏忘暮还。推篷睇夕影，已挂南屏山。暝色生远林，倦鸟回修翰。欢乐殊未央，感兹成浩叹。百年几昕夕，早壮俄顷间。荣名弗早及，壮气易摧残。举酒再属客，休嗟行路难。长才足济世，玄鬓况未斑。行当奋高步，直上青云端。","dynasty":"明代","title":"赋得南屏夕照送杭学皮司训"}
{"author":"邓林","content":"狞蛟蟠伏鬣封孤，云黯幽亭日向晡。双柱千年翔化鹤，四山半夜泣於菟。老天忍挫真英物，厚地甘埋大丈夫。无计发潜空涕落，雨松霜柏照烟芜。","dynasty":"宋代","title":"蛟峰先茔"}
{"author":"邓林","content":"十载驱驰半九寰，热官犹道冷官闲。自惭不似休官者，白眼林泉看世间。","dynasty":"明代","title":"题渊明归来图"}
{"author":"邓林","content":"江上与兄别，岁阑期我归。众雏随母去，孤雁念群飞。屈指三秋隔，回头万事非。故山松下泪，何日一沾衣。","dynasty":"明代","title":"哭先兄三首其三"}
{"author":"邓林","content":"久客逢佳节，幽怀满素襟。一年今夜月，千里故乡心。酒谩和愁饮，诗聊遣兴吟。谁家思寄远，风外起清砧。","dynasty":"明代","title":"中秋夜保安对月二首其一"}
{"author":"邓林","content":"太薇移次郎星见，执法来为百里侯。笔下霜寒惊吏胆，琴边善政起民讴。功名不负男儿志，宵旰能分圣主忧。他日循良如见传，萧山端可继中牟。","dynasty":"明代","title":"赠萧山苏大尹"}
{"author":"邓林","content":"数字荣封写绛罗，淑人归柩故山阿。闺门懿行看铭笔，道路哀声听挽歌。贤母自当随子贵，遐龄不享谓天何。紫薇花露朝朝滴，孰与劬劳血泪多。","dynasty":"明代","title":"挽黄淑人"}
{"author":"邓林","content":"青衫乌帽鬓如霜，人是金闺老夕郎。行李远来因念子，归心难系为思乡。雪晴江岸梅初放，岁晚河桥酒正香。祖帐莫辞同一醉，明朝云树杳相望。","dynasty":"明代","title":"送彭参议父归崇明诗二首其二"}
{"author":"邓林","content":"朝热可炙手，暮寒似怀冰。慨彼市道交，言之伤我情。管鲍不复作，伊谁相友朋。结屋对西山，爽气朝来清。若人静者流，矢言托交盟。浮云日万变，卉木枯复荣。珍重太古色，相对常青青。","dynasty":"明代","title":"友山堂"}
{"author":"邓林","content":"粉红狼藉晓妆残，泪雨盈盈倦倚阑。自是绛罗衫袖薄，不胜憔悴为春寒。","dynasty":"明代","title":"雨"}
{"author":"邓林","content":"孤山擎山水中央，留下梅花代代香。满酌湖遥一时酹，问咸平事已荒凉。","dynasty":"宋代","title":"望和靖墓"}
{"author":"邓林","content":"千里旌旗已渡江，蛮奴苦谏唤萧郎。却持官里黄金去，望拜韩擒石子冈。","dynasty":"宋代","title":"任蛮奴"}
{"author":"邓林","content":"铃县四角五采旗，分明天产真英奇。阿堆文章妙一时，士林往往推元龟。杨梅蜜领仁且慈，桃米麦饭清堪师。何愁不得中书为，半生纡意梅虫儿。","dynasty":"宋代","title":"任彦升"}
{"author":"邓林","content":"梓泽神仙第一居，争豪不惜碎珊瑚。荆州使客知何罪，未必亡身为绿珠。","dynasty":"宋代","title":"石崇"}
{"author":"邓林","content":"西风吹羽扇，吾道竟凄凉。上坂劳骐骥，低巢窘凤凰。可求非富贵，无用是文章。冉冉深林底，幽兰正自香。","dynasty":"宋代","title":"书怀"}
{"author":"邓林","content":"满天风月澹消骚，三尺枯桐古调高。不敢问君听别操，请弹二十五离骚。","dynasty":"宋代","title":"送衡山琴画张道士二首"}
{"author":"邓林","content":"满空烟雨澹糢糊，三尺霜缣老墨枯，不敢问君求别景，请描七十二峰图。","dynasty":"宋代","title":"送衡山琴画张道士二首"}
{"author":"邓林","content":"中边莹彻似冰壶，空尽时情意气殊。已向铜龙梯要路，又随玉驮驾征涂。风生湓浦江流急，云满康庐夜月孤。竭到东南无力了，一分宽处是规模。","dynasty":"宋代","title":"送徐榷院奉户檄之九江等郡"}
{"author":"邓林","content":"千古遗踪散晓烟，空余两字寺门前。世间贪者滔滔是，何必俱曾饮此泉。","dynasty":"宋代","title":"贪泉"}
{"author":"邓林","content":"眉疏目朗姿圆通，诗书万卷罗心胸。华阳三茅仙洞中，凤笙隐隐和松风。薪林图识呈梁公，朱砂曾青霜雪容。服之身体飘轻鸿，积金涧泉东复东。山中宰相那无功，昭阳竟作单于宫。","dynasty":"宋代","title":"陶通明"}
{"author":"邓林","content":"默耕元不外灵台，何用钱添百屋堆。甘雨每从和气出，祥风常自善心来。畛畦有碍皆除去，境界须宽更放开。种德欲如多黍稌，本仁先且护根荄。太平国里青精饭，永熟乡中玉液杯。会得遗安庞老意，力行好事厚栽培。","dynasty":"宋代","title":"题刘功父与耕堂"}
{"author":"邓林","content":"蓑笠篙工伛偻身，舣舟和雨泊江滨。掩篷高卧听鸣玉，清杀芦花里底人。","dynasty":"明代","title":"风雨归舟图"}
{"author":"邓林","content":"古为村里起功名，当日南阳亦是耕。几笔元山仁者静，半篙流水圣之清。晚风蝉响胜金奏，夜露萤光即火城。人得一间高一著，不须史论又诗评。","dynasty":"宋代","title":"村居"}
{"author":"邓林","content":"碧岩闻说类方壶，今向东风看画图。峰顶暖岚青欲滴，涧门瑶草绿平铺。七千里外怀亲舍，四十年前历宦途。为问旧时猿鹤侣，寻盟还认老翁无。","dynasty":"明代","title":"碧岩图"}
{"author":"邓林","content":"妆镜台前酌□□，□明画出越西施。酒痕□□□□□，□□□□□□□。","dynasty":"明代","title":"露"}
{"author":"邓林","content":"死生旦暮理之常，休叹斯人饿首阳。叩马数言虽不用，君臣大义凛如霜。","dynasty":"明代","title":"夷齐采薇图"}
{"author":"邓林","content":"令子名成日，高堂禄养时。俄生风木感，忍诵蓼莪诗。浮世真如梦，青山夙有期。烟霞俱失色，猿鹤共含悲。薤露声酸楚，藜云路险巇。游魂招不返，远讣报何迟。耆旧中洲彦，碑铭太史辞。言言皆德范，留与后人思。","dynasty":"明代","title":"挽吉水李处士　分水梁丞德固之父"}
{"author":"邓林","content":"瀚海收鹏运，蓬麻托鴳窝。容身天地阔，搔首鬓丝皤。恋阙心常赤，还家梦亦多。君亲多未报，无计奈愁何。","dynasty":"明代","title":"和杭庠陈司训惟成见赠诗韵二首其二"}
{"author":"邓林","content":"七夕如常夜，双星故隔河。浪传牛饮渚，谁见袜凌波。天上人难识，世间巧自多。欲将圆缺意，对月问嫦娥。","dynasty":"明代","title":"七夕三首"}
{"author":"邓林","content":"千古遗踪散晓烟，空余两字寺门前。世间贪者滔滔是，何必俱曾饮此泉。","dynasty":"宋代","title":"贪泉"}
{"author":"邓林","content":"葵树何年倚槛栽，繁阴已护读书台。羹墙有感亲如在，雨露无私花剩开。奕叶敢忘先世泽，深根长许后人培。何当剪作公袍绣，红日轮边拱上台。","dynasty":"明代","title":"景葵堂"}
{"author":"邓林","content":"柏府乌啼月满天，哭君遥忆十年前。江亭话别言犹在，京国分携职又迁。政喜藩垣春似海，俄闻华表鹤□仙。东南归路多兰泽，好采芳馨荐几筵。","dynasty":"明代","title":"挽林参政"}
{"author":"邓林","content":"□泽佳人翠带长，萧萧独立晚风凉。灵均已矣知心少，深谷颠崖只自芳。","dynasty":"明代","title":"蕙"}
{"author":"邓林","content":"三径秋来发兴新，柴桑去后属何人。于今未是休官日，聊向西风看写真。","dynasty":"明代","title":"题赏菊画"}
{"author":"邓林","content":"雪夜乘舟访戴逵，酒醒茶罢兴阑时。可人家在村头住，邂逅相逢似故知。","dynasty":"明代","title":"云村梁纹涧惠茶酝以诗答之"}
{"author":"邓林","content":"天子恩威被四夷，廷臣衔命远驱驰。王风浩荡烟岚熄，春意昭苏草木知。马援镇蛮摽柱日，赵陀朝汉筑台时。使还休更言边事，干羽雍容舞玉墀。","dynasty":"明代","title":"章亚卿徐通政奉使交阯还次钱塘会于公馆赋诗赠之三首其二"}
{"author":"邓林","content":"嗟君感物念高堂，宛似梁公在太行。望去难穷千里目，愁来空断九回肠。东乌西兔亲年老，北辙南辕客路长。同是劬劳恩未报，题诗感我成滂□。","dynasty":"明代","title":"南宁傅同知望云思亲二首其二"}
{"author":"邓林","content":"猿俦鹤侣怨山空，况复秋霜点鬓蓬。云汉低回双倦翼，山林潦倒一衰翁。鬻馀骏骨金何在，撚断吟须语未工。千载欧梅非偶遇，明当细为说诗穷。","dynasty":"明代","title":"寄黎何二诗翁"}
{"author":"邓林","content":"黄雀风长雨洗枝，花残莺老已多时。红榴满树鸣山鸟，别是园林一段奇。","dynasty":"明代","title":"题金尚书所藏画四首其一石榴山鹊"}
{"author":"邓林","content":"篷底燃灯坐夜深，可人篷上雨沉沉。新诗吟就谁能和，只有潘郎称赏心。","dynasty":"明代","title":"次日登舟夜值风雨复用前韵二首寄潘氏其二"}
{"author":"邓林","content":"至人风采邈难扳，何意相逢梦寐间。黄石故来寻孺子，青牛暂为驻函关。朝霞夕露餐三秀，坎永离铅炼九还。得道须来言辟谷，君亲恩义重如山。","dynasty":"明代","title":"访道题湘江吴都挥使令"}
{"author":"邓林","content":"弹冠结绶总无心，流水高山一操琴。我亦平生轻市道，题诗相与说知音。","dynasty":"明代","title":"慎友斋二首其二"}
{"author":"邓林","content":"积土成丘阜，积水成汪洋。善道苟能积，所成胡可量。有美存耕翁，深居积善堂。试问所积由，奕世来已长。大善固当为，小善亦难忘。小善济一物，大善惠一方。可以心存术，难以言语详。我闻存耕言，起立视穹苍。易曰有馀庆，书言降百祥。有如持左券，责彼以必偿。宜尔子若孙，永世蕃且昌。","dynasty":"明代","title":"积善堂"}
{"author":"邓林","content":"客况萧条逼暮冬，远寻方外散尘踪。路从西子湖头入，人在香山寺里逢。看到梅花吟正苦，沽来竹叶味偏浓。老僧旧是斯文友，嬴得相过不厌重。","dynasty":"明代","title":"游静慈寺分韵得冬字"}
{"author":"邓林","content":"吾家住在白云乡，竹树阴阴护草堂。此景若从图画看，可人惟有米元章。","dynasty":"明代","title":"云林清隐为朱晟赋"}
{"author":"邓林","content":"月初生，谁家二女不胜情。红裙翠袖鸳鸯带，堂前向月深深拜。小女拜罢坐阶墀，举手学画双蛾眉。大女拜罢入帘帏，幽思满怀人不知。","dynasty":"明代","title":"拜月辞"}
{"author":"邓林","content":"白云飞处是家乡，一度观云一度伤。望目未穷千里外，归心已堕二亲傍。非无厚禄供甘旨，亦有朋尊介寿康。梁国勋名青史耀，两全忠孝绍遗芳。","dynasty":"明代","title":"望云思亲为李主事赋"}
{"author":"邓林","content":"南浦清风起，西山宿雨收。人还天上节，潮送海门舟。朋旧皆青眼，郎官正黑头。回朝膺显擢，努力继前修。","dynasty":"明代","title":"送郑上舍"}
{"author":"邓林","content":"盱江老人读书老，杜门不许红尘到。夜来风雨送春归，满院落花闲不扫。屋外青山山上云，啼猿唳鹤声相闻。舍南舍北皆春水，钓鱼矶畔多鸥群。江南风景好如画，先生买得宁论价。只恐猿惊鹤怨鸥盟寒，征书催到金门下。","dynasty":"明代","title":"题盱江清隐图"}
{"author":"邓林","content":"金豸峨冠铁作簪，冰壶秋月此生心。能寒世上奸邪胆，洞见怀中暮夜金。岂以炎凉为聚散，更无圆缺与升沉。诗成写向幽轩壁，留取清光耀古今。","dynasty":"明代","title":"冰月轩为金御史赋"}
{"author":"邓林","content":"野客过门叫卖兰，清风便自逼人寒。孤根未必灵均种，推作离骚辈行看。","dynasty":"宋代","title":"兰"}
{"author":"邓林","content":"石渠小假出沙堤，堤路新晴多马蹄。道是群贤辞上国，直从五岭入蛮溪。交情欲话心如织，别酒初斟思已迷。遥想旅途相忆处，黄茅满地鹧鸪啼。","dynasty":"明代","title":"送吴二尹之官交阯二首"}
{"author":"邓林","content":"十年九度游京国，十八滩行十八回。熟路尽饶僮仆识，机心犹被鹭鸥猜。奔流触石晴飞雪，骤雨添江夜隐雷。借问险中同济者，几人不为利名来。","dynasty":"明代","title":"过十八滩"}
{"author":"邓林","content":"兰堂邵氏称名族，百年家世逾乔木。高堂揭扁号存耕，种德尤如种嘉谷。方寸之地仁为春，生意勃勃如兴云。来牟率自帝命育，稂莠肯为他人耘。秋成有获仓箱阜，宁让东南百千亩。水旱无由害岁丰，豪强岂得兼吾有。君莫羡家有万卷书，岂不见河东柳氏称巨儒，善和旧宅无人居。又莫羡家有满籯金，岂不见董家筑坞贻谋深，不及后人徒有心。积书积金非不美，振后光前能有几。题诗为尔表存耕，贻厥子孙孙又子。","dynasty":"明代","title":"存耕堂"}
{"author":"邓林","content":"小丑动边烽，名卿事折冲。鸟蛇初入阵，狐兔顿潜踪。一统乾坤大，三春雨露浓。潢池卖刀剑，依旧业耕农。","dynasty":"明代","title":"平黎卷为张宪副赋"}
{"author":"邓林","content":"江上与兄别，岁阑期我归。众雏随母去，孤雁念群飞。屈指三秋隔，回头万事非。故山松下泪，何日一沾衣。","dynasty":"明代","title":"哭先兄三首其三"}
{"author":"邓林","content":"受用庐山水石奇，亭亭霞外薜萝衣。侍中那抵苏门障，笑死丹青陆探微。","dynasty":"宋代","title":"敬微"}
{"author":"邓林","content":"隔岸山风吹薜萝，傍溪庭院晚凉多。文禽飞去纤歌起，人在荷花荡里过。","dynasty":"明代","title":"题四景山水其二"}
{"author":"邓林","content":"猿俦鹤侣怨山空，况复秋霜点鬓蓬。云汉低回双倦翼，山林潦倒一衰翁。鬻馀骏骨金何在，撚断吟须语未工。千载欧梅非偶遇，明当细为说诗穷。","dynasty":"明代","title":"寄黎何二诗翁"}
{"author":"邓林","content":"枳棘翘翘露叶低，琅玕宁与玉屏齐。荆兰竹石闲相倚，好把离骚置品题。","dynasty":"明代","title":"题荆兰竹石二首其一"}
{"author":"邓林","content":"皓首纷如羡壮夫，喧啾群里凤雏孤。功名已许青年得，骨鲠悬知绝代无。胪韵声声传殿陛，云梯步步接天衢。一经不与籯金换，始信而翁识远图。","dynasty":"明代","title":"和郑良载父勉子诗韵"}
{"author":"邓林","content":"欲识鳌山趣，先从境界论。佛来西域远，星拱北辰尊。乐事生田野，欢声蔼禁垣。太平端有象，稽首荷君恩。","dynasty":"明代","title":"赐观灯诗五首　永乐二十年正月十五日进其三"}
{"author":"邓林","content":"华粉春衣染淡黄，看花因到午桥庄。娥眉不为东风画，蝶使风媒莫浪狂。","dynasty":"明代","title":"题金尚书所藏画四首其三杏花画眉"}
{"author":"邓林","content":"见说姚江令尹贤，公堂无事日鸣弦。六曹井井遵成法，四野熙熙乐有年。利器已从盘错辨，长材终向庙廊迁。九重宵旰忧民切，暂屈牛刀割小鲜。","dynasty":"明代","title":"闻馀姚黄大尹美政以诗寄之"}
{"author":"邓林","content":"采采云根五色芝，高山深谷路逶迤。千年苍鹿驯如马，献与仙翁一只骑。","dynasty":"明代","title":"鹿"}
{"author":"邓林","content":"我家住在大庾岭之南，罗浮山之北，万树梅花三亩宅。地偏寒尽不知春，每傍南枝访消息。偶来谪宦居西湖，吟风咏月怀林逋。暗香疏影俱寥落，清兴不如观画图。罗浮山，大庾岭，琼瑶世界神仙境。酒熟梅开人未归，新诗题向图中景。","dynasty":"明代","title":"题王牧之所惠墨梅"}
{"author":"邓林","content":"若随令子步蟾宫，不独年同道亦同。心契从知非面契，若翁曾说即吾翁。魂徂魄落应难返，地老天荒恨不穷。三尺孤坟在何处，明当下马拜乔公。","dynasty":"明代","title":"追挽友人邵昌父"}
{"author":"邓林","content":"生我劬劳德未酬，百年岁月去如流。羹藜季路思何及，风木乐鱼恸未休。南涧采蘋供俎豆，西山酌酒酬松楸。堂前因种啼乌树，啼得慈乌也白头。","dynasty":"明代","title":"永思堂"}
{"author":"邓林","content":"令祖黄堂倅，贤孙粉署郎。名门多宦达，世业有书香。汴水源头远，眉山谱法良。笑人忘所自，下马哭汾阳。","dynasty":"明代","title":"题张主事族谱"}
{"author":"邓林","content":"登山志采玉，入海志探珠。人各有所志，志异乐亦殊。若人志耕桑，早卜田园居。花竹秀五亩，负郭多膏腴。方春东作兴，僮仆耕且锄。西成多黍稌，高廪丰积储。为酒聚亲宾，烹羔鲙池鱼。醉后陶然乐，击壤歌康衢。自誇生此世，有幸逢唐虞。既为尧舜民，不乐复何如。","dynasty":"明代","title":"乐志斋"}
{"author":"邓林","content":"闻汝灯窗下，工夫颇用心。逢人知问字，对谱解弹琴。好作儒林秀，休嗟学海深。吾家称世阀，乔木正阴阴。","dynasty":"明代","title":"和钱参政示子诗韵四首其二"}
{"author":"邓林","content":"富春春暮柳飞花，柳下停舟问酒家。人道交深多别泪，我拚烂醉是生涯。东吴景物侨居久，南海乡关去路赊。贫病一身谁顾念，扬雄未忍别侯巴。","dynasty":"明代","title":"士子夏尚志送至富春赋此别之"}
{"author":"邓林","content":"绿野春三月，黄童雨一蓑。有田真可隐，无事懒相过。社日鸡豚富，丰年黍稌多。醉来天地阔，一曲太平歌。","dynasty":"明代","title":"耕隐"}
{"author":"邓林","content":"结发有成言，白头永相保。娈娈红芳年，良人逝何蚤。誓欲同穴归，高堂阿母老。况有黄口儿，呱呱在襁褓。忍死称未亡，全此父母道。或言人在世，轻尘栖弱草。及时不改图，容颜岂长好。妇闻仰天呼，青天日杲杲。肯同魏皙为，坐视纲常倒。容华固可怜，节义尤当宝。我闻节妇言，清风起襟抱。霜林见劲松，滓泽有芳藻。作诗讽薄俗，共俾还熙皞。","dynasty":"明代","title":"魏节妇诗"}
{"author":"邓林","content":"伊人蚤岁富才猷，郎署名成正黑头。忠孝未酬君父德，风霜俄报柳蒲秋。半窗孤月皇华节，万里长江旅衬舟。好在泉台休抱恨，承家有子习箕裘。","dynasty":"明代","title":"挽李主事"}
{"author":"邓林","content":"柳亸莺娇春欲归，伯劳东去燕西飞。故人劝酒歌金缕，游子还家戏彩衣。椿木深中辞相府，萱花丛里省慈闱。分携动我思亲念，抚景无言对夕晖。","dynasty":"明代","title":"送蹇冢宰震器英省亲还南京二首其二"}
{"author":"邓林","content":"黎侯听讼倚甘棠，讼简空馀白昼长。铺树绿阴春意蔼，满怀清思笔花香。仁民已见虚囹圄，故国行看任栋梁。传语邑庠多大雅，为诗系美召南章。","dynasty":"明代","title":"棠阴清题赠南宁黎推府"}
{"author":"邓林","content":"云山千叠郁苕荛，萧寺年深绀宇凋。横砌断碑苔藓合，摩挲犹可认南朝。","dynasty":"明代","title":"云中古刹"}
{"author":"邓林","content":"莺啼燕语瘴江春，为客他乡别故人。此景此情相感处，丈夫无泪亦伤神。","dynasty":"明代","title":"题春江送别卷"}
{"author":"邓林","content":"鸿雁无踪存往事，龙蛇有窟似生成。","dynasty":"宋代","title":"句"}
{"author":"邓林","content":"罗浮仙子玉为肌，姑射神人练作衣。隔竹传香风细细，当窗藏影雪霏霏。广平赋就名尤重，和靖诗成和者稀。谁为写真传不朽，杨郎妙笔夺天机。","dynasty":"明代","title":"钱塘杨仲和画梅赞"}
{"author":"邓林","content":"和烟和雨自凄凄，生意何人为品题。一自池堂春梦觉，满庭风雨属濂溪。","dynasty":"明代","title":"春草图为梁鎯赋"}
{"author":"邓林","content":"青云自著祖生鞭，转眼离群四十年。夜雨孤灯怀对榻，秋风三径梦归田。盟寻洛下耆英会，行趁江南书画船。同学故□多健在，相看清兴满吟边。","dynasty":"明代","title":"呈同门诸友兄"}
{"author":"邓林","content":"剪剪霜风起晚吹，一溪流水浸寒晖。客衫犹恨吴绵薄，不道边人尽铁衣。","dynasty":"宋代","title":"桂村"}
{"author":"邓林","content":"山风吹冷薜萝衣，泉石膏肓不可医。丹鼎久遗龙虎诀，碧梧栖老凤凰枝。徒闻天上招长吉，无复琴边遇子期。欲起彭殇问修短，九原瞑目恐无时。","dynasty":"明代","title":"挽石泉陈处士"}
{"author":"邓林","content":"结发有成言，白头永相保。娈娈红芳年，良人逝何蚤。誓欲同穴归，高堂阿母老。况有黄口儿，呱呱在襁褓。忍死称未亡，全此父母道。或言人在世，轻尘栖弱草。及时不改图，容颜岂长好。妇闻仰天呼，青天日杲杲。肯同魏皙为，坐视纲常倒。容华固可怜，节义尤当宝。我闻节妇言，清风起襟抱。霜林见劲松，滓泽有芳藻。作诗讽薄俗，共俾还熙皞。","dynasty":"明代","title":"魏节妇诗"}
{"author":"邓林","content":"金粟花开非等閒，月宫分种到人间。幽禽莫占高枝立，留待吾家士子攀。","dynasty":"明代","title":"桂花鸲鹆"}
{"author":"邓林","content":"禁钟声里五更残，鸣佩曾联玉笋班。老我作官鱼上竹，多君判郡笔移山。黄金已尽难为客，旧学相推祇厚颜。会别匆匆情未已，承恩□长□南还。","dynasty":"明代","title":"别漳州关通判"}
{"author":"邓林","content":"浩浩春江漾碧虚，桃花新水正生鱼。一罟休笑生涯窄，意在烟波乐有馀。","dynasty":"明代","title":"捕鱼图二首其一"}
{"author":"邓林","content":"青螺涌出海之隅，又逐丹青上画图。万壑晴光浓欲滴，一痕秋意淡疑无。下窥溟渤波涛壮，东望罗浮岛屿孤。我有满怀游览兴，可堪弱水隔蓬壶。","dynasty":"明代","title":"青螺山色图二首为何先生志一赋其一"}
{"author":"邓林","content":"北风鸣空枝，九秋聿云暮。鸿雁呼其群，蟋蟀入我户。感时念良友，邂逅惊相遇。容颜欲衰朽，情怀喜如故。彝言慰契阔，亹亹露情素。垆头酒屡赊，霜后菊犹吐。欢乐曾未涯，飘零等朝露。旅魂招不来，归衬即长路。长路浩漫漫，家山杳何处。执绋一长号，老泪倾如澍。伊昔少壮年，读书有名誉。丘园起遗逸，云汉进高步。出入金马门，校雠玉堂署。富贵本无心，功名何由累。功成荷一毡，振铎东西去。归来拟身乞，再适烟萝趣。彼苍不憖遗，膏肓潜二竖。人生天地间，百岁犹旅寓。死也反其真，浮名非所慕。不见古今人，累累北邙墓。谁能持此身，永同金石固。","dynasty":"明代","title":"挽李教授孟昭"}
{"author":"邓林","content":"南国有佳人，仙姿自蓬岛。龙绡照明珰，凤钗横贵宝。新妆试鸾镜，皎皎颜色好。芳年倏已笄，君子可偕老。奈何行媒弱，修言弃中道。洞房闇怊怅，琦璜结组缟。宁作钟离春，勿学姑瑶草。","dynasty":"宋代","title":"南国有佳人"}
{"author":"邓林","content":"高价租船作胜游，穷逋那敢斗风流。西湖多少閒春水，不洗中原二百州。","dynasty":"宋代","title":"西湖"}
{"author":"邓林","content":"劲节幽芳夹翠屏，相看风韵喜同情。蒹葭倚玉从来有，荆棘何妨一处生。","dynasty":"明代","title":"荆兰竹石"}
{"author":"邓林","content":"黄尘败素意，出门惬郊行。野鞠含冷焰，岩松起寒声。高山唐业崇，流水晋时清。拾薪归底用，石鼎待弥明。","dynasty":"宋代","title":"次韵陈钧甫郊行"}
{"author":"邓林","content":"宋鹊韩庐迹已遐，世无乌琢与桃花。野人相遇惊相问，偃盖山前是我家。","dynasty":"明代","title":"画犬"}
{"author":"邓林","content":"吴山万朵玉芙蓉，君住苍崖东复东。触石云从林杪起，穿岩泉与海门通。九霄已遂从龙志，千里新成润物功。追想旧游归未得，弦琴为尔写松风。","dynasty":"明代","title":"题唐太守云水巷"}
{"author":"邓林","content":"谁述祈阳季子铭，凤凰山下表佳城。一言难尽生前德，千载长留死后名。天赋颜回那在寿，泪于羊祜本无情。不知埋恨重泉里，宿草春风几度生。","dynasty":"明代","title":"书陈处士墓铭卷后"}
{"author":"邓林","content":"致政归来两鬓霜，可堪哭子泪汪汪。钟情政自悲王衍，无嗣真宜悯卜商。问寝屏帷秋夜永，过庭踪迹雨苔荒。劬劳未报生身德，想在泉台恨更长。","dynasty":"明代","title":"致政□□□□子"}
{"author":"邓林","content":"知君居室在君心，虚白颜名寓意深。帘卷只容孤月入，镜空那有一尘侵。芸窗对雪宵开卷，花果凝香昼鼓琴。扫壁题诗寄幽赏，清风拂拂洒烦襟。","dynasty":"明代","title":"虚白堂为温大尹赋"}
{"author":"邓林","content":"凤诏新颁雨露饶，朝回花底缓联镳。丘园在念归心切，朋旧相看别恨遥。祖帐一杯都下酒，仙舟八月海门潮。悬知醉卧林泉月，梦入钧天听九韶。","dynasty":"明代","title":"送祠部给假归浙"}
{"author":"邓林","content":"迢递天河路，飘摇博望槎。仙郎犹有妇，荡子可无家。度日忧王事，逢秋感岁华。乡心成百折，城鼓已三挝。","dynasty":"明代","title":"七夕三首其二"}
{"author":"邓林","content":"吾家住在白云乡，竹树阴阴护草堂。此景若从图画看，可人惟有米元章。","dynasty":"明代","title":"云林清隐为朱晟赋"}
{"author":"邓林","content":"擘麟为脯兕为觥，此日麻姑寿蔡经。人入西华金母籍，天开南极老人星。蟠桃不许人间种，仙乐还从世外听。安得此身能插羽，也陪尊俎祝遐龄。","dynasty":"明代","title":"寿盱江黄子纯"}
{"author":"邓林","content":"受用庐山水石奇，亭亭霞外薜萝衣。侍中那抵苏门障，笑死丹青陆探微。","dynasty":"宋代","title":"敬微"}
{"author":"邓林","content":"白云飞处是家乡，一度观云一度伤。望目未穷千里外，归心已堕二亲傍。非无厚禄供甘旨，亦有朋尊介寿康。梁国勋名青史耀，两全忠孝绍遗芳。","dynasty":"明代","title":"望云思亲为李主事赋"}
{"author":"邓林","content":"红日三竿照海棠，睡痕犹浸露华香。弄晴鸠妇来何处，唤醒酣春梦一场。","dynasty":"明代","title":"题金尚书所藏画四首其二海棠班鸠"}
{"author":"邓林","content":"曾侍同朝听玉音，行藏回首叹升沉。长才又入元戎府，往事空悬逐客心。四海交游谁可托，孤山风月自成吟。寻盟欲下通名刺，犹恐侯门似海深。","dynasty":"明代","title":"访都司郝经历"}
{"author":"邓林","content":"四海皆兄弟，如君有几人。利轻缘义重，交久见情真。风雨连床夜，莺花对酒晨。一杯从别后，此意与谁陈。","dynasty":"明代","title":"别严斋"}
{"author":"邓林","content":"占断江山自一家，寄情渔弋当生涯。青枫翠竹春屏叶，白藕红菱晓镜花。鸿鹄鹍鹏鵰鹗鹘，鳟纺鲦鲤鰋鱨鲨。河阳书到君当起，弩发千钧钓五车。","dynasty":"宋代","title":"赋江郊渔弋"}
{"author":"邓林","content":"柳亸莺娇春欲归，伯劳东去燕西飞。故人劝酒歌金缕，游子还家戏彩衣。椿木深中辞相府，萱花丛里省慈闱。分携动我思亲念，抚景无言对夕晖。","dynasty":"明代","title":"送蹇冢宰震器英省亲还南京二首其二"}
{"author":"邓林","content":"青蝇玷玉谗难辨，金索缠身食不甘。□彼谮人投畀汝，须教一饱内婪酣。","dynasty":"明代","title":"豺"}
{"author":"邓林","content":"伐木歌残友道轻，利交门巷密如萍。岁寒有约人何在，使我披图眼独青。","dynasty":"明代","title":"题寒岁三友图"}
{"author":"邓林","content":"满眼皆吟料，归囊未尽空。江波连岸碧，野火张天红。高树留寒日，长芦转晚风。客身虽小艇，心已故山中。","dynasty":"宋代","title":"真阳峡"}
{"author":"邓林","content":"红紫酣春醉复醒，洗妆谁把玉壶倾。寒泉可是能言鸟，为向东风说此情。","dynasty":"明代","title":"题金尚书所藏画四首其四梨花鸲鹆"}
{"author":"邓林","content":"不因风雨不分明，羞杀谯楼打乱更。世上公侯多改节，无人肯听丑前鸣。","dynasty":"宋代","title":"闻鸡"}
{"author":"邓林","content":"兰堂邵氏称名族，百年家世逾乔木。高堂揭扁号存耕，种德尤如种嘉谷。方寸之地仁为春，生意勃勃如兴云。来牟率自帝命育，稂莠肯为他人耘。秋成有获仓箱阜，宁让东南百千亩。水旱无由害岁丰，豪强岂得兼吾有。君莫羡家有万卷书，岂不见河东柳氏称巨儒，善和旧宅无人居。又莫羡家有满籯金，岂不见董家筑坞贻谋深，不及后人徒有心。积书积金非不美，振后光前能有几。题诗为尔表存耕，贻厥子孙孙又子。","dynasty":"明代","title":"存耕堂"}
{"author":"邓林","content":"扪萝百折上嶙峋，世界仙凡到此分。小朵岳莲来异域，孤撑天拄入层云。江湖待看杯中泻，钟磬回从地底闻。借问须弥在何处，老僧留客且论文。","dynasty":"宋代","title":"游北高峰"}
{"author":"邓林","content":"问予何事到华堂，欲识元方与季方。庭院绿阴闲昼景，门阑和气蔼春阳。埙篪席上参差合，兰玉阶前取次芳。传语阋墙事利者，家肥原不在仓箱。","dynasty":"明代","title":"雍睦楼"}
{"author":"邓林","content":"游遍江湖未到杭，不知人世有天堂。六桥花柳丹青画，九陌楼台锦绣妆。北米南柴誇物产，朝歌暮燕乐时康。逐臣何幸蒙宽恤，到此浑忘见异乡。","dynasty":"明代","title":"入杭"}
{"author":"邓林","content":"堂上双亲寿且康，堂前兄弟雁排行。人生此乐由天致，应是君家世泽长。","dynasty":"明代","title":"存乐堂二首其一"}
{"author":"邓林","content":"玉尘消摇吐妙言，清流都指作龙门。白头苟活尊胡虏，夜半排墙未是冤。","dynasty":"宋代","title":"王夷甫"}
{"author":"邓林","content":"孤山擎山水中央，留下梅花代代香。满酌湖遥一时酹，问咸平事已荒凉。","dynasty":"宋代","title":"望和靖墓"}
{"author":"邓林","content":"不因风雨不分明，羞杀谯楼打乱更。世上公侯多改节，无人肯听丑前鸣。","dynasty":"宋代","title":"闻鸡"}
{"author":"邓林","content":"瓮趼大如瓮，其来自扶桑。缫成白雪丝，一缕万丈长。染人嫁五色，妙纤云归章。奇文杂经纬，纨素无晶光。相缬时所爱，轻練贵侯王。缁衣不可作，此物閒篚箱。衮职岂无阙，终当补虞裳。","dynasty":"宋代","title":"瓮茧情"}
{"author":"邓林","content":"高价租船作胜游，穷逋那敢斗风流。西湖多少閒春水，不洗中原二百州。","dynasty":"宋代","title":"西湖"}
{"author":"邓林","content":"东错侯，自言安，仙华玉寿浮云端。绣窗锦幔飘蜚仙，丹青美女侍七贤。侍七贤，奏笙歌。笙歌逸响哀怨多。苑中花木费绮罗。我欲逾城城有围，原作双黄鹤，栖瑶池。栖瑶池，辟尘垢，至尊屠肉，潘妃酤酒。石头江上龙驹走，三月松紧风吊杨柳。","dynasty":"宋代","title":"效晋乐志拂舞歌淮南王二篇"}
{"author":"邓林","content":"唐明皇，自言荣，金舆翠辇游华清。广寒宫殿凝水晶，霓裳羽衣沈香亭。沈香亭，泛流霞，流霞潋滟队五家。谁知野鹿衔宫花。我欲度度关关有兵，原作双丹凤，蜚瑶京。蜚瑶京，隐烟雾，锦繃酥酪，香囊尘土。","dynasty":"宋代","title":"效晋乐志拂舞歌淮南王二篇"}
{"author":"邓林","content":"扪萝百折上嶙峋，世界仙凡到此分。小朵岳莲来异域，孤撑天拄入层云。江湖待看杯中泻，钟磬回从地底闻。借问须弥在何处，老僧留客且论文。","dynasty":"宋代","title":"游北高峰"}
{"author":"邓林","content":"金莲华上俞尼子，永寿神仙罗绣绮。苑中荆荻市令严，玉像支离瓦官寺。六宫鸭划起淫风，太白便应悬妲己。此身肯许兜鍪夫，猛为东昏判一死。到今羞杀卖降人，去作练儿梁姓臣。","dynasty":"宋代","title":"玉儿"}
{"author":"邓林","content":"郡名犹是汉流传，宇宙江山复几年。画阁倚空家十万，红妆斗夜妓三千。层城歌舞秋风牙，故国兴亡夕照边。近岁浔阳成重镇，镇南乌幕锁苍烟。","dynasty":"宋代","title":"豫章"}
{"author":"邓林","content":"柴桑松菊正宜秋，典午衣冠尽姓镏。长啸一声赋归去，清风高节振林丘。","dynasty":"明代","title":"渊明归去图"}
{"author":"邓林","content":"柴门深入洞中开，石路崎岖半是苔。料得故人非畏险，独扶藜杖抱琴来。","dynasty":"明代","title":"题携琴访友图"}
{"author":"邓林","content":"重阳节去秋将晚，北风猎猎吹南雁。故人别我归赋欤，临岐握手情无限。忆昔修书游木天，识君今已二十年。天潢分派公族浚，冰玉为质人中仙。少年读书破万卷，海天空阔鹏程远。秋风折桂步蟾宫，晓日观花游上苑。石渠论列集钜儒，君从璧水来与俱。书交当世知名士，遍阅人间未见书。归来再历霜台试，高出时人几头地。逼人富贵来骎骎，唾手功名良易易。冬官庶务称浩繁，郎署优游十载间。封章判牍无滞事，哦诗沦茗多馀闲。政成入向明光奏，冢宰盛陈君绩茂。进阶已觉大夫荣，锡诰尤蒙恩宠厚。君司勋级我司封，我居西署君居东。金兰胶漆衷情旧，风雨寒暄苦乐同。玉瓶酌尽阳关酒，可别此生平文□。岸上行人歌竹枝，船头羌笛吹杨柳。布帆十幅挂长风，极目江天连断鸿。蓟门苍树苍茫外，吴会云山缥缈中。淮河鲤鱼红尾短，相思只恐书来缓。驿路逢梅只自吟，江亭见月同谁玩。富阳咫尺近临安，十景江山画里看。梁尹出郊迎吏部，家严望阙拜封官。扫墓焚黄赠先妣，存没沾恩有如此。天光赫赫照林丘，画锦煌煌耀桑梓。亲恩已报君恩深，知君臣子一生心。两全忠孝垂青史，赠言如赠双南金。","dynasty":"明代","title":"送赵司勋给假归浙"}
{"author":"邓林","content":"红尘不到白云关，洗耳清溪万虑闲。一自风瓢捐弃后，惟夜留月照箕山。","dynasty":"明代","title":"弃瓢图"}
{"author":"邓林","content":"风露满天清，今宵月倍明。姮娥如有意，羁旅亦多情。河汉双星隔，关山一雁鸣。胡为叹离索，且把玉壶倾。","dynasty":"明代","title":"中秋夜保安对月二首其二"}
{"author":"邓林","content":"碧嶙峋上拄青藜，更蹑凌空百尺梯。越海一泓杯勺小，吴山数点髻鬟低。乾坤俯仰今非昔，乌兔循环东复西。笑问从游年少者，慈恩雁塔几时题。","dynasty":"明代","title":"登保叔塔"}
{"author":"邓林","content":"回廊藓笔绣深清，春蚓秋蛇取次行。对此令人心好古，煎灯深夜看黄庭。","dynasty":"明代","title":"壶天八景其六雕笔仙"}
{"author":"邓林","content":"松是山灵一手栽，尧天长就栋梁材。龙髯怒起春风急，似怪游人喝道来。","dynasty":"宋代","title":"九里松"}
{"author":"邓林","content":"葵树何年倚槛栽，繁阴已护读书台。羹墙有感亲如在，雨露无私花剩开。奕叶敢忘先世泽，深根长许后人培。何当剪作公袍绣，红日轮边拱上台。","dynasty":"明代","title":"景葵堂"}
{"author":"邓林","content":"懒结车船送五穷，此生贫富任天公。故人谩自怜原宪，妖鬼何须笑伯龙。半职敢忘君泽厚，一钱未有客囊空。年来学得经邦术，欲整麻衣见九重。","dynasty":"明代","title":"自述"}
{"author":"邓林","content":"默耕元不外灵台，何用钱添百屋堆。甘雨每从和气出，祥风常自善心来。畛畦有碍皆除去，境界须宽更放开。种德欲如多黍稌，本仁先且护根荄。太平国里青精饭，永熟乡中玉液杯。会得遗安庞老意，力行好事厚栽培。","dynasty":"宋代","title":"题刘功父与耕堂"}
{"author":"邓林","content":"三径秋来发兴新，柴桑去后属何人。于今未是休官日，聊向西风看写真。","dynasty":"明代","title":"题赏菊画"}
{"author":"邓林","content":"毰毸凤羽拂云寒，屈曲珊瑚出海蟠。不是词林挥翰手，凭谁传与世人看。","dynasty":"明代","title":"题梁仲高所藏俞汉远古树木竹"}
{"author":"邓林","content":"江梅已放腊前枝，双鸟犹嫌春信迟。早晚园林红绿遍，穿花度柳自娱嬉。","dynasty":"明代","title":"窃脂"}
{"author":"邓林","content":"似虎非貔猛有威，擒獐攫兔疾如飞。虞人喂饲须令饱，沙苑秋高要打围。","dynasty":"明代","title":"豹"}
{"author":"邓林","content":"先生寄傲向林坰，自得湖山物外情。闲把考槃歌一阕，松风瑟瑟有馀清。","dynasty":"明代","title":"寓闲亭"}
{"author":"邓林","content":"五夜乌啼月转廊，青衫寒透柏台霜。三年清苦香名著，两字公廉茂绩张。北海鹍鹏秋击浪，丹山凤鸟晓鸣阳。河阳若问贤从事，人在金门报宠章。","dynasty":"明代","title":"送柏台张从事考绩"}
{"author":"邓林","content":"严君晚节似柴桑，酷爱黄花冷淡香。但愿有朋来满座，不教无酒负重阳。时光过眼成寥落，景物关心倍感伤。欲寿一觞那可得，只将清泪洒玄堂。","dynasty":"明代","title":"对重九忆髫年"}
{"author":"邓林","content":"孤山擎山水中央，留下梅花代代香。满酌湖遥一时酹，问咸平事已荒凉。","dynasty":"宋代","title":"望和靖墓"}
{"author":"邓林","content":"八荒岁旱待为霖，出岫无心亦有心。本是从龙天外物，谁教岩下久湮沉。","dynasty":"明代","title":"题小景白云无心"}
{"author":"邓林","content":"春到江南几许时，东风未报故人知。陇头便使何当发，欲折馨香寄一枝。","dynasty":"明代","title":"题进士郑良所藏画二首其一折梅枝"}
{"author":"邓林","content":"与可千竿竹，休文八咏楼。江山随处景，烟雨自然秋。俗士绝交往，词人工唱酬。留题寄幽赏，毛发冷飕飕。","dynasty":"明代","title":"清风楼为金文鼎题王孟端写竹"}
{"author":"邓林","content":"凉台潇洒临清波，幄翠帘珠明绮罗。哀丝豪竹按新歌，红潮素脸春风和。主君欢娱美人醉，报有无情使车至。几丛兰麝俱委尘，独指绿珠可当意。众中偏是承恩深，妾身虽贱无二心。君前判命效一死，玉笛收声红日沉。轻裾飘向阑干角，花钿散地金钗落。到头不负齐奴约，犹胜识字空投阁。","dynasty":"宋代","title":"绿珠词"}
{"author":"邓林","content":"隔岸山风吹薜萝，傍溪庭院晚凉多。文禽飞去纤歌起，人在荷花荡里过。","dynasty":"明代","title":"题四景山水其二"}
{"author":"邓林","content":"青蝇玷玉谗难辨，金索缠身食不甘。□彼谮人投畀汝，须教一饱内婪酣。","dynasty":"明代","title":"豺"}
{"author":"邓林","content":"有茧大如瓮，其来自扶桑。缫成白雪丝，一缕万丈长。染人嫁五色，妙织云锦章。奇文杂经纬，纨素无晶光。相缬时所爱，轻綀贵侯王。缁衣不可作，此物閒篚箱。衮职岂无阙，终当补虞裳。","dynasty":"宋代","title":"瓮茧吟"}
{"author":"邓林","content":"夜宿招提境，晨辞佛国山。马回知路熟，客去喜僧闲。梵刹钟初歇，人家门尚关。幽禽鸣上下，曲涧响潺湲。露拂衣裾湿，苔侵屐齿斑。白云横洞口，红日射林间。湖水玻璃莹，霜枫玛瑙殷。物华怜景好，诗思愧余悭。要尽登临兴，宁辞步履难。扶持劳仆从，宝石更跻攀。","dynasty":"明代","title":"上天竺游回道上与　陈、夏、毕、朱、马、祝、郑　联句"}
{"author":"邓林","content":"一窝如斗大，容膝尽宽舒。俗客无来辙，天君有广居。凝尘留几格，蔓草满庭除。多少闲中趣，吟风弄月馀。","dynasty":"明代","title":"泰然窝"}
{"author":"邓林","content":"风露满天清，今宵月倍明。姮娥如有意，羁旅亦多情。河汉双星隔，关山一雁鸣。胡为叹离索，且把玉壶倾。","dynasty":"明代","title":"中秋夜保安对月二首其二"}
{"author":"邓林","content":"□□因筑树萱堂，万叶千花长砌傍。吁日凤凰□□淡，梳风鹦鹉翠翎长。板舆慈母春行乐，綵衣□儿日献觞。为问南陔如可续，□□□和□□□。","dynasty":"明代","title":"爱萱堂为仁和陈敬赋"}
{"author":"邓林","content":"月里山河大，风前草木凉。征尘生杖屦，捍雾湿衣裳。古领扳栖鹘，荒蹊蹴聚蝗。白云看未远，已转九回肠。","dynasty":"宋代","title":"早过刘功父清溪"}
{"author":"邓林","content":"辨精龙肉亦奇才，雄匣干将耿不回。只守鹪冥蚊睫赋，天星未必拆中台。","dynasty":"宋代","title":"张茂先"}
{"author":"邓林","content":"延英几度献忠言，白羽它时赋感恩。自是三郎真赝错，却将天宝换开元。","dynasty":"宋代","title":"张曲江祠"}
{"author":"邓林","content":"早年收得自由身，坐断窝中懒是真。日短日长唯守静，云来云去不生嗔。破除机械鸥盟熟，脱略锱铢鹤料贫。旧看黄庭犹忘却，应无心力对閒人。","dynasty":"宋代","title":"章贡祥符吴道士懒窝"}
{"author":"邓林","content":"满眼皆吟料，归囊未尽空。江波连岸碧，野火张天红。高树留寒日，长芦转晚风。客身虽小艇，心已故山中。","dynasty":"宋代","title":"真阳峡"}
{"author":"邓林","content":"文如玉海动时流，曾以书棋伏隐侯。武德阁前消几语，却令梁氏缺金瓯。","dynasty":"宋代","title":"朱彦和"}
{"author":"邓林","content":"辛勤十稔赋三都，闻者曾贻酒瓮书。它日洛中添纸价，陆家兄弟竟何如。","dynasty":"宋代","title":"左太冲"}
{"author":"邓林","content":"万里东风故国情，十年几度凤凰城。衡阳雁尽春三月，巫峡猿啼夜二更。席上狂言因酒得，镜中华发为愁生。静观富贵如云转，拂袖归来任俗争。","dynasty":"宋代","title":"春夕旅怀"}
{"author":"邓林","content":"古来村里起功名，当日南阳亦是耕。几笔远山仁者静，半篙流水圣之清。晚风蝉响胜金奏，夜露萤光即火城。人得一间高一著，不须史论又诗评。","dynasty":"宋代","title":"村居"}
{"author":"邓林","content":"云母糇粮五岳楼，绣袿少妪导仙游。不应轻信双青鸟，便遣东都事业休。","dynasty":"宋代","title":"邓郁"}
{"author":"邓林","content":"玉麈消摇吐妙言，清流都指作龙门。白头苟活尊胡虏，夜半排墙未是冤。","dynasty":"宋代","title":"王夷甫"}
{"author":"邓林","content":"孤山擎出水中央，留下梅花代代香。满酌湖波遥一酹，问咸平事已荒凉。","dynasty":"宋代","title":"望和靖墓"}
{"author":"邓林","content":"东昏侯，自言安，仙华玉寿浮云端。绣窗锦幔飘蜚仙，丹青美女侍七贤。侍七贤，奏笙歌，笙歌逸响哀怨多。苑中花木费绮罗，我欲踰城城有围，愿作双黄鹤，栖瑶池。栖瑶池，辟尘垢，至尊屠肉，潘妃酤酒。石头江上龙驹走，三月春风吊杨柳。","dynasty":"宋代","title":"效晋乐志拂舞歌淮南王二篇其一"}
{"author":"邓林","content":"唐明皇，自言荣，金舆翠辇游华清。广寒宫殿凝水晶，霓裳羽衣沈香亭。沈香亭，泛流霞，流霞潋滟队五家。谁知野鹿衔宫花。我欲度关关有兵，愿作双丹凤，蜚瑶京。蜚瑶京，隐烟雾，锦绷酥酪，香囊尘土。剑阁萦纡家何许，梧桐叶叶鸣秋雨。","dynasty":"宋代","title":"效晋乐志拂舞歌淮南王二篇其二"}
{"author":"邓林","content":"乞灵风鹤屐折齿，壁后寘人汗如洗。樵渔杂沓坐林间。蜉蝣尘埃不可攀，石头扰扰柴桑閒。","dynasty":"宋代","title":"东山彭泽"}
{"author":"邓林","content":"凉台潇洒临清波，幄翠帘珠明绮罗。哀丝豪竹按新歌，红潮素脸春风和。主君欢娱美人醉，报有无情使车至。几丛兰麝俱委尘，独指绿珠可当意。众中偏是承恩深，妾身虽贱无二心。君前判命效一死，玉笛收声红日沉。轻裾飘向阑干角，花钿散地金钗落。到头不负齐奴约，犹胜识字空投阁。","dynasty":"宋代","title":"绿珠词"}
{"author":"邓林","content":"有茧大如瓮，其来自扶桑。缫成白雪丝，一缕万丈长。染人嫁五色，妙织云锦章。奇文杂经纬，纨素无晶光。相缬时所爱，轻綀贵侯王。缁衣不可作，此物閒篚箱。衮职岂无阙，终当补虞裳。","dynasty":"宋代","title":"瓮茧吟"}
{"author":"邓林","content":"满空烟雨澹模糊，三尺霜缣老墨枯。不敢问君求别景，请描七十二峰图。","dynasty":"宋代","title":"送衡山琴画张道士二首其二"}
{"author":"邓林","content":"上苑春如画，东风夜不寒。月从今夕满，灯许万人看。鳌背三山耸，天边列宿攒。金吾那有禁，行乐任盘桓。","dynasty":"明代","title":"赐观灯诗五首　永乐二十年正月十五日进其一"}
{"author":"邓林","content":"月影移宫扇，灯光烛御筵。鱼龙呈百戏，笙鹤会群仙。花发连枝树，人游不夜天。华夷欣共乐，万寿祝尧年。","dynasty":"明代","title":"赐观灯诗五首　永乐二十年正月十五日进其二"}
{"author":"邓林","content":"欲识鳌山趣，先从境界论。佛来西域远，星拱北辰尊。乐事生田野，欢声蔼禁垣。太平端有象，稽首荷君恩。","dynasty":"明代","title":"赐观灯诗五首　永乐二十年正月十五日进其三"}
{"author":"邓林","content":"白叟挈黄童，观灯紫禁中。恩从三殿出，乐与万方同。天近瞻华衮，年登谢化工。太平歌一曲，沉醉倚东风。","dynasty":"明代","title":"赐观灯诗五首　永乐二十年正月十五日进其四"}
{"author":"邓林","content":"弱水还琼岛，星桥驾碧虚。九重天近处，一岁月圆初。胜景看逾好，新诗画不如。微臣逢盛事，献颂愧才疏。","dynasty":"明代","title":"赐观灯诗五首　永乐二十年正月十五日进其五"}
{"author":"邓林","content":"绿野春三月，黄童雨一蓑。有田真可隐，无事懒相过。社日鸡豚富，丰年黍稌多。醉来天地阔，一曲太平歌。","dynasty":"明代","title":"耕隐"}
{"author":"邓林","content":"骢马去骎骎，新诗触景吟。凉风飘桂子，晴日转棠阴。亲舍关山远，天涯雨露深。两言忠与孝，赠别重黄金。","dynasty":"明代","title":"象城送别"}
{"author":"邓林","content":"南浦清风起，西山宿雨收。人还天上节，潮送海门舟。朋旧皆青眼，郎官正黑头。回朝膺显擢，努力继前修。","dynasty":"明代","title":"送郑上舍"}
{"author":"邓林","content":"送客游京国，情深不忍分。柳条牵画舸，椰酒注离樽。骥足康庄路，鹏程翰海云。都门如到日，鱼雁好相闻。","dynasty":"明代","title":"送黄司仓"}
{"author":"邓林","content":"王国生多士，陈生寔俊豪。十年穷六籍，一钓有连鳌。蓬岛着着近，云梯步步高。应知廷对日，恩雨沐蓝袍。","dynasty":"明代","title":"送举人陈玄泰"}
{"author":"邓林","content":"令祖黄堂倅，贤孙粉署郎。名门多宦达，世业有书香。汴水源头远，眉山谱法良。笑人忘所自，下马哭汾阳。","dynasty":"明代","title":"题张主事族谱"}
{"author":"邓林","content":"小丑动边烽，名卿事折冲。鸟蛇初入阵，狐兔顿潜踪。一统乾坤大，三春雨露浓。潢池卖刀剑，依旧业耕农。","dynasty":"明代","title":"平黎卷为张宪副赋"}
{"author":"邓林","content":"七夕如常夜，双星故隔河。浪传牛饮渚，谁见袜凌波。天上人难识，世间巧自多。欲将圆缺意，对月问嫦娥。","dynasty":"明代","title":"七夕三首"}
{"author":"邓林","content":"迢递天河路，飘摇博望槎。仙郎犹有妇，荡子可无家。度日忧王事，逢秋感岁华。乡心成百折，城鼓已三挝。","dynasty":"明代","title":"七夕三首其二"}
{"author":"邓林","content":"夜久银河转，天空玉露零。遥怜儿女辈，独看斗牛星。雁断沉书浦，萤流拜月亭。何当乘兴去，共蹑凤凰翎。","dynasty":"明代","title":"七夕三首其三"}
{"author":"邓林","content":"万里关山月，看看四度圆。多情照孤寂，无酒对婵娟。在处鸣砧杵，谁家度管弦。城南多思妇，此际未成眠。","dynasty":"明代","title":"七月十五夜对保安对月二首其一"}
{"author":"邓林","content":"练练飞明镜，亭亭转玉盘。山河微有影，蟾兔不胜寒。塞外犹为客，闺中正倚阑。清光随处有，千里思同看。","dynasty":"明代","title":"七月十五夜对保安对月二首其二"}
{"author":"邓林","content":"久客逢佳节，幽怀满素襟。一年今夜月，千里故乡心。酒谩和愁饮，诗聊遣兴吟。谁家思寄远，风外起清砧。","dynasty":"明代","title":"中秋夜保安对月二首其一"}
{"author":"邓林","content":"风露满天清，今宵月倍明。姮娥如有意，羁旅亦多情。河汉双星隔，关山一雁鸣。胡为叹离索，且把玉壶倾。","dynasty":"明代","title":"中秋夜保安对月二首其二"}
{"author":"邓林","content":"雁断家无信，兄亡弟不知。怪来频入梦，添得苦相思。眼暗观云处，心伤见月时。孤灯坐深夜，无语泪交颐。","dynasty":"明代","title":"哭先兄三首其一"}
{"author":"邓林","content":"半百宁云寿，诸孤况尚孩。老天徒有眼，嘉木不为材。吊鹤盘云下，啼乌入夜哀。谁怜千里雁，孤影独徘徊。","dynasty":"明代","title":"哭先兄三首其二"}
{"author":"邓林","content":"江上与兄别，岁阑期我归。众雏随母去，孤雁念群飞。屈指三秋隔，回头万事非。故山松下泪，何日一沾衣。","dynasty":"明代","title":"哭先兄三首其三"}
{"author":"陈廷黻","content":"向晚山阴道，扁舟一棹横。归云栖树在，明月逐波生。何以景芳躅，因之寄远情。瀰瀰江上水，千载有余清。","dynasty":"清代","title":"钱清道中"}
{"author":"陈廷黻","content":"相逢且漫讯频频，多恐容颜审未真。乱后余生犹剩我，尊前朋辈更何人。传家尚有青毡在，历劫惟添白发新。对坐残镫无一语，不堪泪落已盈巾。","dynasty":"清代","title":"次韵毛溪芷别后见赠"}
{"author":"陈廷黻","content":"鲇鱼依旧上竿来，谁许沧溟跋浪开。已判沈沙埋折戟，那能余沥乞分杯。楚囚空洒新亭泪，栎社终非大厦才。径欲拂衣从贺老，鉴湖一碧净无埃。","dynasty":"清代","title":"爱伯赠诗有国事艰难正乏才句重感其意叠韵志愧"}
{"author":"陈廷黻","content":"兰苕翡翠斗新鲜，酒后新诗写满笺。竹屋一镫人扰扰，梅窗半月夜娟娟。我曹狂饮能千古，此夕清谈足百年。莫被市人知此态，买丝恐作画图传。","dynasty":"清代","title":"次韵和云门同介唐酒后过敦夫寓斋"}
{"author":"陈廷黻","content":"明府敬爱客，选胜开琼筵。酾酒漉桑落，盘列河鱼鲜。朱华夹绮席，绿茵铺茸毡。爱此园林景，长日堪流连。座客尽时彦，才藻纷联翩。陶侃勤运甓，尤称当世贤。","dynasty":"清代","title":"李问樵明府招同陶子方前辈孔培生太守暨杨心裁姚仲容两大令饮城南曹氏园其二"}
{"author":"陈廷黻","content":"飞盖出重闉，咫尺城南园。丹甍隐林薄，高馆抗层峦。藤架环曲栌，槿篱缭疏垣。开芳异金谷，野花何烂漫。蹑梯缘石磴，旷焉俯平原。浮云敛野色，天地为之宽。置身百尺上，凭风修羽翰。","dynasty":"清代","title":"李问樵明府招同陶子方前辈孔培生太守暨杨心裁姚仲容两大令饮城南曹氏园其一"}
{"author":"陈廷黻","content":"边城五六月，炎威殊未逼。微雨从东来，云气黑如墨。皋兰与五泉，对面失山色。吾与二三子，游宦共一域。于君虽新知，乃如旧相识。今日良宴会，欢乐讵有极。安知转瞬间，分辙不南北。杲杲方出日，其雨自难测。聚处即有常，百年亦顷刻。相期千载后，乃时各努力。","dynasty":"清代","title":"李问樵明府招同陶子方前辈孔培生太守暨杨心裁姚仲容两大令饮城南曹氏园其三"}
{"author":"甄龙友","content":"西风新叶坠，南国九秋初。周天三百六十五度、片云无。上有迢迢河汉，下有滔滔江水，横载洞庭湖。一叶放流去，人在浑仪图。满虚空，张宝盖，缀明珠。玻璃为地，游戏乾象驾坤舆。烂醉蓬莱方丈，遍入华严法界，试问夜何如。北斗转魁柄，东海欲飞乌。","dynasty":"宋代","title":"水调歌头"}
{"author":"甄龙友","content":"十月小阳春。放榜梅花作状元。重庆礼成三日后，生贤。第一龙飞不偶然。劝酒自弹弦。更着班衣寿老仙。见说海坛沙涨也，明年。此夜休嗔我近前。","dynasty":"宋代","title":"南乡子（寿木状元）"}
{"author":"甄龙友","content":"思远楼前路。望平堤、十里湖光，画船无数。绿盖盈盈红粉面，叶底荷花解语。斗巧结、同心双缕。尚有经年离别恨，一丝丝、总是相思处。相见也，又重午。清江旧事传荆楚。叹人情、千载如新，尚沉菰黍。且尽尊前今日醉，谁肯独醒吊古。泛几盏、菖蒲绿醑。两两龙舟争竞渡，奈珠帘、暮卷西山雨。看未足，怎归去。","dynasty":"宋代","title":"贺新郎"}
{"author":"甄龙友","content":"峨眉仙客。四海文章伯。来向东坡游戏，人间世、著不得。去国谁爱惜。在天何处觅。但见尊前人唱，前赤壁、后赤壁。","dynasty":"宋代","title":"霜天晓角"}
{"author":"甄龙友","content":"色如黄金，面如满月。尽大地人，只见一橛。","dynasty":"宋代","title":"临安北山大佛头颂"}
{"author":"甄龙友","content":"赠别文章妙，分携六见秋。真书藏相府，循吏说湖州。不作三公入，同谁八极游。朔风吹壮泪，应满藕池头。","dynasty":"宋代","title":"挽薛艮斋三首"}
{"author":"甄龙友","content":"有子才而美，知君死不亡。刀圭徒有验，兵法岂无妨。玉树新埋没，金丹旧渺茫。魂兮来止些，极乐在西方。","dynasty":"宋代","title":"挽薛艮斋三首"}
{"author":"甄龙友","content":"大洞黄庭太乙家，君山一叶泛莲花。南征客认湘灵瑟，北上人疑汉使槎。尚想飞仙游白鹤，偶於怀袖落青蛇。玉皇香案真如此，我欲晨奔到广霞。","dynasty":"宋代","title":"望君山"}
{"author":"甄龙友","content":"折腰乡里愧陶潜，五斗黄陈饭莫嫌。一介古来难取与，先生伤惠我伤廉。","dynasty":"宋代","title":"谢康侍郎送来"}
{"author":"甄龙友","content":"我生不是先，偶与前辈隔，古人犹爱水，况此千丈碧。孤圆本然明，万象纷如绎。行吟鬼破胆，坐钓风生腋。疏梅逞晨妆，漏月印金璧。奇峰列云影，平桥涨春泽。四时如劈剪，一照成虚射。缅想亭中人，屡憩泉上石。心空见了了，起觅已他适。吾诗复何言，镜镜如痕迹。","dynasty":"宋代","title":"薛氏镜山"}
{"author":"甄龙友","content":"风定空澄气浑然，恍如太极未分前。只因有浪知为水，若遇无云总是天。旧说君山嶷帝乐，新同老木识飞仙。而今大洞黄庭客，又着题诗记岁年。","dynasty":"宋代","title":"岳阳楼望洞庭"}
{"author":"甄龙友","content":"骥不由穷巷，龙曾演瑞图。衣传袁道洁，梦接邵尧夫。四十年全未，三千行岂无。飘然何太速，愁杀奠生刍。","dynasty":"宋代","title":"挽薛艮斋其一"}
{"author":"甄龙友","content":"西风新叶堕，南国九秋初。周天三百六十五度，片云无。上有迢迢河汉，下有滔滔江水，横载洞庭湖。一叶放流去，人在浑仪图。满虚空，张宝盖，缀明珠。玻璃为地，游戏乾象驾坤舆。烂醉蓬莱方丈，遍入华严法界，试问夜何如。北斗转魁柄，东海欲飞乌。","dynasty":"宋代","title":"水调歌头"}
{"author":"王湾","content":"客路青山外，行舟绿水前。(青山外一作：青山下)潮平两岸阔，风正一帆悬。海日生残夜，江春入旧年。乡书何处达？归雁洛阳边。","dynasty":"唐代","tags":"唐诗三百首，初中古诗，地点，思乡，哲理","title":"次北固山下"}
{"author":"王湾","content":"耿耿曙河微，神仙此夜稀。今年七月闰，应得两回归。","dynasty":"唐代","title":"闰月七日织女"}
{"author":"王湾","content":"虚室有秦筝，筝新月复清。弦多弄委曲，柱促语分明。晓怨凝繁手，春娇入曼声。近来唯此乐，传得美人情。","dynasty":"唐代","title":"观搊筝（一作祖咏诗）"}
{"author":"王湾","content":"常爱南山游，因而尽原隰。数朝至林岭，百仞登嵬岌。石壮马径穷，苔色步缘入。物奇春状改，气远天香集。虚洞策杖鸣，低云拂衣湿。倚岩见庐舍，入户欣拜揖。问性矜勤劳，示心教澄习。玉英时共饭，芝草为余拾。境绝人不行，潭深鸟空立。一乘从此授，九转兼是给。辞处若轻飞，憩来唯吐吸。闲襟超已胜，回路倏而及。烟色松上深，水流山下急。渐平逢车骑，向晚睨城邑。峰在野趣繁，尘飘宦情涩。辛苦久为吏，劳生何妄执。日暮怀此山，悠然赋斯什。","dynasty":"唐代","title":"奉使登终南山"}
{"author":"王湾","content":"月华照杵空随妾，风响传砧不到君。（见《河岳英灵集》）","dynasty":"唐代","title":"句"}
{"author":"王湾","content":"明代资多士，儒林得异才。书从金殿出，人向玉墀来。词学张平子，风仪褚彦回。崇仪希上德，近侍接元台。曩契心期早，今游宴赏陪。屡迁君擢桂，分尉我从梅。忽遇乘轺客，云倾构厦材。泣为洹水化，叹作泰山颓。冀善初将慰，寻言半始猜。位联情易感，交密痛难裁。远日寒旌暗，长风古挽哀。寰中无旧业，行处有新苔。反哭魂犹寄，终丧子尚孩。葬田门吏给，坟木路人栽。遽泄悲成往，俄传宠令回。玄经贻石室，朱绂耀泉台。地古春长闭，天明夜不开。登山一临哭，挥泪满蒿莱。","dynasty":"唐代","title":"哭补阙亡友綦毋学士"}
{"author":"王湾","content":"华月当秋满，朝英假兴同。净林新霁入，规院小凉通。碎影行筵里，摇花落酒中。消宵凝爽意，并此助文雄。","dynasty":"唐代","title":"奉和贺监林月清酌"}
{"author":"王湾","content":"苏台忆季常，飞棹历江乡。持此功曹掾，初离华省郎。贵门生礼乐，明代秉文章。嘉郡位先进，鸿儒名重扬。爰从姻娅贬，岂失忠信防。万里行骥足，十年暌凤翔。回迁翊元圣，入拜伫惟良。别业对南浦，群书满北堂。意深投辖盛，才重接筵光。陋学叨铅简，弱龄许翰场。神驰劳旧国，颜展别殊方。际晓杂氛散，残春众物芳。烟和疏树满，雨续小谿长。旅拙感成慰，通贤顾不忘。从来琴曲罢，开匣为君张。","dynasty":"唐代","title":"晚春诣苏州敬赠武员外"}
{"author":"王湾","content":"圣主万年兴，贤臣数载升。古灵传岳秀，宏量禀川澄。畿甸举长策，风霜秉直绳。出车遥俗震，登阁满朝称。赋简流亡辑，农安政理凭。还家新长幼，巡垄旧沟塍。忠梗大勋立，寰瀛堕业惩。焚香兼御史，悬镜委中丞。旟隼当朝立，台骢发郡乘。司徒汉家重，国典颍川征。云路俄平入，台阶忽上凌。秉钧调造化，宣綍慰黎烝.金省方秋作，瑶轩直夜凭。中书赠陈准，右相简王陵。三杰贤更穆，百僚欢且兢。摇怀及宾友，计曲辨淄渑。阊阖暝阴散，钩陈爽气凝。月深宫树转，河近禁楼冰。卑吏夙驱策，微涓效斗升。望麾宵继火，书板曙怀蒸。彼此虽流盼，规模转服膺。惠将霄汉隔，劳或岁时矜。位重恩宁滥，才轻慑不胜。林峦甘独往，疵贱苦相仍。敢忘衔花雀，思同附骥蝇。平生逐鸟雀，何日嗣苍鹰。","dynasty":"唐代","title":"秋夜寓直即事怀赠萧令公裴侍郎兼通简南省诸友人"}
{"author":"王湾","content":"忝职畿甸淹，滥陪时俊后。才轻策疲劣，势薄常驱走。牵役劳风尘，秉心在岩薮。宗贤开别业，形胜代希偶。竹绕清渭滨，泉流白渠口。逡巡期赏会，挥忽变星斗。逮此乘务闲，因而访幽叟。入来殊景物，行复洗纷垢。林静秋色多，潭深月光厚。盛香莲近拆，新味瓜初剖。滞拙怀隐沦，书之寄良友。","dynasty":"唐代","title":"晚夏马嵬卿叔池亭即事寄京都一二知己"}
{"author":"王湾","content":"金殿忝陪贤，琼羞忽降天。鼎罗仙掖里，觞拜琐闱前。院逼青霄路，厨和紫禁烟。酒酣空忭舞，何以答昌年。","dynasty":"唐代","title":"丽正殿赐宴同勒天前烟年四韵应制"}
{"author":"柴才","content":"二月二十二，乘兴入幽栖。霭霭浮元气，依依识故蹊。方春平仲绿，终日子规啼。路湿云初上，岩高日易低。泉声喧暗竹，陂影堕时霓。无异登元圃，何烦过虎溪。正堪流野日，长爱觅分题。斗酒弗为薄，山茶又更携。游丝横惹树，去燕旋遗泥。断石荒林外，千镫花塔西。共知仙女丽，莫学阮郎迷。一路经行处，清风独杖藜。","dynasty":"清代","title":"山行"}
{"author":"陈琳","content":"饮马长城窟，水寒伤马骨。往谓长城吏，慎莫稽留太原卒！官作自有程，举筑谐汝声！男儿宁当格斗死，何能怫郁筑长城。长城何连连，连连三千里。边城多健少，内舍多寡妇。作书与内舍，便嫁莫留住。善待新姑嫜，时时念我故夫子！报书往边地，君今出语一何鄙？身在祸难中，何为稽留他家子？生男慎莫举，生女哺用脯。君独不见长城下，死人骸骨相撑拄。结发行事君，慊慊心意关。明知边地苦，贱妾何能久自全？","dynasty":"魏晋","tags":"边塞，爱情","title":"饮马长城窟行"}
{"author":"陈琳","content":"高会时不娱。覊客难为心。殷怀从中发。悲感激清音。投觞罢欢坐。逍遥步长林。萧萧山谷风。黯黯天路阴。惆怅忘旋反。歔欷涕沾襟。","dynasty":"魏晋","title":"诗"}
{"author":"陈琳","content":"节运时气舒。秋风凉且清。闲居心不娱。驾言从友生。翱翔戏长流。逍遥登高城。东望看畴野。回顾览园庭。嘉木凋绿叶。芳草纤红荣。骋哉日月逝。年命将西倾。建功不及时。钟鼎何所铭。收念还寝房。慷慨咏坟经。庶几及君在。立德垂功名。","dynasty":"魏晋","title":"诗"}
{"author":"陈琳","content":"春天润九野。卉木涣油油。红华纷晔晔。发秀曜中衢。","dynasty":"魏晋","title":"诗"}
{"author":"陈琳","content":"凯风飘阴云。白日扬素晖。良友招我游。高会宴中闱。玄鹤浮清泉。绮树焕青蕤。","dynasty":"魏晋","title":"宴会诗"}
{"author":"陈琳","content":"仲尼以圣德。行聘徧周流。遭斥厄陈蔡。归之命也夫。","dynasty":"魏晋","title":"诗"}
{"author":"陈琳","content":"沉沦众庶间。与世无有殊。纡郁怀伤结。舒展有何由。","dynasty":"魏晋","title":"诗"}
{"author":"陈琳","content":"轗轲固宜然。卑陋何所羞。援兹自抑慰。研精于道腴。","dynasty":"魏晋","title":"诗"}
{"author":"夏庭芝","content":"丽春园先使棘针屯，烟月牌荒将烈焰焚，实心几辞却莺花阵。谁想香车不甚隐，柳花亭进退无门。夫人是夫人分，奴婢是奴婢身，怎做夫人？","dynasty":"元代","title":"【双调】水仙子　赠李奴婢"}
{"author":"夏庭芝","content":"玉英，玉英，樵树西风净。蓝田日暖巧妆成，如琢如磨性。异钟奇范，精神光莹，价高如十座城。试听，几声，白雪阳春令。","dynasty":"元代","title":"【中吕】朝天子　赠王玉英"}
{"author":"超源","content":"寂寞昭阳客，时登拱极台。故山何处是，孤雁带霜来。羡彼收纶者，悠然鼓棹回。城头秋草路，蛩语为谁哀。","dynasty":"清代","title":"登昭阳拱极台"}
{"author":"超源","content":"湖村开晚霁，绀殿露秋林。鼓棹沧波远，到门黄叶深。茶烟禅榻静，松月客堂阴。一宿乾明寺，空诸万劫心。","dynasty":"清代","title":"宿长安乾明寺"}
{"author":"超源","content":"青眼多情客，携朋问暮秋。人同山共瘦，时与水俱流。黄叶迷村路，清风满寺楼。荒凉郊外景，肯向锦囊收。","dynasty":"清代","title":"友人枉过开化寺"}
{"author":"超源","content":"春浦风生柳岸斜，好山何处著人家。白云遮断桥西路，不许渔郎问落花。","dynasty":"清代","title":"题画"}
{"author":"超源","content":"春雨何淅淅，春云更沉沉。程君已隔世，宵梦来相寻。自言身朽心不朽，象外风月皆吾友。从前胶扰海天空，只是泉台无美酒。斜阳烟柳门前溪，欲别不别重牵衣。寄语淮阴小儿女，我今野鹤同翻飞。","dynasty":"清代","title":"梦故友程风衣"}
{"author":"超源","content":"溪口有亭，岩边有屋。不见人归，空留云宿。","dynasty":"清代","title":"题画"}
{"author":"安超","content":"诗酒怀元亮，文章羡陆机。灌花归旧圃，修业下书帷。敢问青萍价，还将绿绮挥。何当垂翼者，亦羡九霄飞。","dynasty":"清代","title":"和仲兄下帷罨画楼原韵二首其一"}
{"author":"安超","content":"楼前森玉树，郭外绕清溪。花漾杯中月，沙笼壁上题。青箱余旧业，细草茁春泥。坐啸玲珑石，闲情伴鹤栖。","dynasty":"清代","title":"和仲兄下帷罨画楼原韵二首其二"}
{"author":"安超","content":"日落西园晚，溪流罨画深。金樽遥月影，黄菊淡人心。旧雨多情话，新诗共醉吟。灞桥风景到，踏雪再相寻。","dynasty":"清代","title":"月夜赴友人赏菊分赋赠之"}
{"author":"安超","content":"性鲁直无能，休将学业增。病深仇药石，才短识良朋。入夜寒侵骨，迟眠枕曲肱。何当师阮籍，长啸见孙登。","dynasty":"清代","title":"抱病有感"}
{"author":"安超","content":"虎丘风景夕阳开，过客迤逦不忍回。亭暗鹤归三径去，月明人下半塘来。无边秋色清诗思，几度钟声绝点埃。步履偶从书馆过，旧盟鸥鹭莫相猜。","dynasty":"清代","title":"山塘晚步"}
{"author":"安超","content":"落落云霞意自亲，年来萍聚虎疁滨。才非异等生无偶，学是同源托有邻。许借奇书思古谊，着残游履送晴春。何当剪烛西窗夜，共把衷情仔细伸。","dynasty":"清代","title":"寄蔡绮山世兄"}
{"author":"安超","content":"冷淡生涯绊此躯，别无长具作时趋。怜君空抱连城璧，笑我徒为伏枥驹。滞迹板桥依鸭荡，心随流水到鹅湖。那知海燕分飞惯，却也怀南似鹧鸪。","dynasty":"清代","title":"怀半痴师"}
{"author":"安超","content":"麦三时好小春天，不起风云只起烟。一气清空晴万里，白芦洲畔泊渔船。","dynasty":"清代","title":"喜晴"}
{"author":"安超","content":"前辈风流仰茂长，西林唱和久传芳。而今始识名流后，翰墨依然旧日香。","dynasty":"清代","title":"鹅湖叶琢斋馆于沈兰谷处离余馆不数里时值大水泛滥不能互相过从倩沈君来馆索诗以答之四首其一"}
{"author":"安超","content":"孔融初谒李膺门，累世通家古谊存。敢托双鱼陈景慕，帐中应不难司阍。","dynasty":"清代","title":"鹅湖叶琢斋馆于沈兰谷处离余馆不数里时值大水泛滥不能互相过从倩沈君来馆索诗以答之四首其二"}
{"author":"安超","content":"旅馆相邻倍有情，何当把臂结诗盟。横流不许人相访，遮莫殷勤倒履迎。","dynasty":"清代","title":"鹅湖叶琢斋馆于沈兰谷处离余馆不数里时值大水泛滥不能互相过从倩沈君来馆索诗以答之四首其三"}
{"author":"安超","content":"故人过我破离愁，无限相思一笔勾。还与鲁连为绍介，教巴人写刺相投。","dynasty":"清代","title":"鹅湖叶琢斋馆于沈兰谷处离余馆不数里时值大水泛滥不能互相过从倩沈君来馆索诗以答之四首其四"}
{"author":"陈揆","content":"谁家庭院冷萧萧，闭却朱门不许敲。惟有东风藏不得，隔墙露出杏花梢。","dynasty":"宋代","title":"即事"}
{"author":"盖谅","content":"昔年冶游浚都城，溶溶春水涨金明。龙舟鳞次鼓兰漿，胜日讲武风波平。沸地笑歌混箫笛，轰天金鼓惊鹭鷁。当年冠盖尽英游，飞{左甘中空}联翩迅翔翼。只今潜盘向荒陂，畴曩伟观那再期。熙熙王化及远近，春来胜事还相随。十百分朋同川济，咸欲得枭无异意。屈原死向千载余，今不敬吊翻成戏。敬吊赋就独贾生，可见君子异小人。公诗贾赋独追伤，忍以为戏向芳春。企听赐环在朝暮，衮绣遄归庙堂去。故先濯我尘土心，琅琅哦公七字句。","dynasty":"宋代","title":"次郑大资竞渡诗韵"}
{"author":"庞蕴","content":"未识龙宫莫说珠，识珠言说与君殊。空拳只是婴儿信，岂得将来诳老夫。万法从心起，心生万法生。法生同日了，来去在虚行。寄语修道人，空生慎勿生。如能达此理，不动出深坑。极目观前境，寂寞无一人。回头看后底，影亦不随身。神识苟能无挂碍，廓周法界等虚空。不假坐禅持戒律，超然解脱岂劳功。日用事无别，惟吾自偶偕。头头非取舍，处处勿张乖。朱紫谁为号，青山绝点埃。神通并妙用，运水及搬柴。十方同聚会，个个学无为。此是选佛场，心空及第归。焰水无鱼下底钩，觅鱼无处笑君愁。可怜谷隐老禅伯，被唾如何见亦羞。","dynasty":"唐代","title":"杂诗"}
{"author":"庞蕴","content":"牵牛驾空车，共入无为宅。无为宅甚宽，众生却嫌窄。十方同一空，何曾有间隔。有法入不得，无心是度厄。","dynasty":"唐代","title":"诗偈其一六八"}
{"author":"庞蕴","content":"世间最上事，唯有修道强。若悟无生理，三界自消亡。蕴空妙德现，无念是清凉。此即迷陀土，何处觅西方。","dynasty":"唐代","title":"诗偈其一六九"}
{"author":"庞蕴","content":"宝珠内衣里，系来无量时。遇六恶知识，又常假慈悲。牵我饮欲酒，醉卧都不知。情尽酒复醒，自见本道师。","dynasty":"唐代","title":"诗偈其一七○"}
{"author":"庞蕴","content":"世人重珍宝，我贵刹那静。金多乱人心，静见真如性。性空法亦空，十八绝行踪。但自心无碍，何愁神不通。","dynasty":"唐代","title":"诗偈其一七一"}
{"author":"庞蕴","content":"端坐求如法，如法转相违。抛法无心取，始自却来归。无求出三界，有念则成痴。求佛觅解脱，不是丈夫儿。","dynasty":"唐代","title":"诗偈其一七二"}
{"author":"庞蕴","content":"恶心满三界，口即念弥陀。心口相违背，群贼转转多。一尘起万境，倏忽遍婆娑。色声求佛道，结果尽成魔。","dynasty":"唐代","title":"诗偈其一七三"}
{"author":"庞蕴","content":"佛亦不离心，心亦不离佛。心寂即菩提，心然即有物。物即变成魔，无即无诸佛。若能如是用，十八从何出。","dynasty":"唐代","title":"诗偈其一七四"}
{"author":"庞蕴","content":"羊车诱下愚，鹿车载中夫。大乘为上士，鹏巢鹤不居。鹪鹩住蚊睫，居士咄盲驴。若论质利帝，毕竟一乘无。","dynasty":"唐代","title":"诗偈其一七五"}
{"author":"庞蕴","content":"淼淼长江水，周而还复始。昏昏三界人，轮回亦如此。轮回改形貌，长江色不异。改貌劳神识，终须到佛地。","dynasty":"唐代","title":"诗偈其一七六"}
{"author":"庞蕴","content":"古时不异今，今时不异古。生事日日灭，有所不能作。世上乏钱财，守空无货赂。理诗日日新，朽宅时时故。闻船未破漏，爱河须早渡。出过三江口，逍遥神自悟。损之又损之，俄成贝多树。临行途路难，无船可相渡。业老见阎公，没你分疏处。若见优昙花，处处无疑虑。","dynasty":"唐代","title":"诗偈其五十五"}
{"author":"庞蕴","content":"鍊尽三山铁，镕销五岳铜。林枯鸟自散，海竭绝鱼龙。无师破戒行，有法尽皆空。","dynasty":"唐代","title":"诗偈其五十六"}
{"author":"庞蕴","content":"菩萨无烦恼，众生爱皱眉。无恼缘无贼，皱眉被贼欺。不须问师匠，心王应自知。","dynasty":"唐代","title":"诗偈其五十七"}
{"author":"庞蕴","content":"世上蠢蠢者，相见只论钱。张三五百贯，李四有几千。赵大折却本，五六太迍邅。口常谈三业，心中欲火然。痴狼咬肚热，贪鬼撮头牵。有脚复有足，开眼常睡眠。罗刹同心腹，何日见青天。青天不可见，地狱结因缘。","dynasty":"唐代","title":"诗偈其五十八"}
{"author":"庞蕴","content":"凡夫和著事，不免三界轮。与说无生理，闭耳佯不闻。","dynasty":"唐代","title":"诗偈其五十九"}
{"author":"庞蕴","content":"故宅守真妻，不好求外色。真妻生男女，长大同荣辱。外色有男女，长成爱作贼。有妻累我来，牵我入牢狱。我亦早识渠，诱引入吾室。内外总团圆，同餐一钵食。食饱断虚妄，无相即无福。若论真寂理，同归无所得。","dynasty":"唐代","title":"诗偈其六十"}
{"author":"庞蕴","content":"壁画枉用色，不如脱空佛。住法比无住，阴中对白日。不信有无言，看取波罗蜜。","dynasty":"唐代","title":"诗偈其六十一"}
{"author":"庞蕴","content":"昔日在有时，常被有人欺。一相生分别，见闻多是非。已后入无时，又被无人欺。一向看心坐，冥冥无所知。有无俱是执，何处是无为？有无同一体，诸相尽皆离。心同虚空故，虚空是我师。若论无相理，惟我父王知。","dynasty":"唐代","title":"诗偈其六十二"}
{"author":"庞蕴","content":"见时如不见，闻时如不闻。喜时如不喜，瞋时如不瞋。一切尽归如，自然无我人。","dynasty":"唐代","title":"诗偈其六十三"}
{"author":"庞蕴","content":"人有五般花，花兰变成香。氤氲满故宅，供养本爷娘。有人见不识，报道十月桑。外尘一念爱，合成五色囊。囊中起三柱，柱上有千梁。梁变成地狱，地狱作天堂。缘个一群贼，自作自消亡。纵令存草命，何时还故乡？文字说定慧，定慧是爷娘。何不依理智，逐色在他乡。早须归大宅，孝顺见爷娘。","dynasty":"唐代","title":"诗偈其六十四"}
{"author":"庞蕴","content":"斋须实相斋，戒须实相戒。有相持斋戒，到头归败坏。败坏属无常，从何免三界。","dynasty":"唐代","title":"诗偈其六十五"}
{"author":"庞蕴","content":"心王不了事，遮莫向名山。纵令见佛像，实以不相关。猿猴见水月，捉月始知难。","dynasty":"唐代","title":"诗偈其六十六"}
{"author":"庞蕴","content":"缘事求解脱，累劫无出期。直须入理性，成佛更无疑。虽然不受记，见是世尊儿。","dynasty":"唐代","title":"诗偈其六十七"}
{"author":"庞蕴","content":"如来悯诸子，平等无高下。诸子自愚痴，所以难教化。直心是道场，子心转奸诈。遣子净三业，转爱论俗话。遣子内脩真，向外转寻假。遣子学无相，捻他有相把。无诤最第一，论义成相骂。","dynasty":"唐代","title":"诗偈其六十八"}
{"author":"庞蕴","content":"佛遣灭生灭，生灭长相随。不学大人相，却作小孙儿。持心更觅佛，岂不是愚痴。","dynasty":"唐代","title":"诗偈其六十九"}
{"author":"庞蕴","content":"十方同一等，此是真如寺。里有无量寿，本来无名字。凡夫不入理，心缘世上事。乞钱买瓦木，盖他虚空地。却被六贼驱，背却真如智。终日受艰辛，妄想图名利。如此学道人，累劫终不至。","dynasty":"唐代","title":"诗偈其七十"}
{"author":"庞蕴","content":"无事被他骂，佯佯耳不闻。舌亦不须动，心亦不须瞋。关津无障碍，即是出缠人。","dynasty":"唐代","title":"诗偈其七十一"}
{"author":"庞蕴","content":"真如本无相，所得是凡流。昔时为父子，长大出外游。今日相遇见，父少子白头。","dynasty":"唐代","title":"诗偈其七十二"}
{"author":"庞蕴","content":"无有报庞大，空空无处坐。家内空空空，空空无有货。日在空里行，日没空里卧。空坐空吟诗，诗空空相和。莫怪纯用空，空是诸佛座。世人不别宝，空即是实货。若嫌无有空，自是诸佛定。","dynasty":"唐代","title":"诗偈其七十三"}
{"author":"庞蕴","content":"有人有所知，有事有是非。闻道无相理，心执不生疑。五岁更不长，祇作阿孩儿。将拳口里咬，百年不肯离。假花虽端正，究竟不充饥。都缘痴孩子，不识是权宜。如来无相理，有作尽皆非。","dynasty":"唐代","title":"诗偈其七十四"}
{"author":"庞蕴","content":"一生解缚钝，浑身纳里眠。心中无意识，耳无绳索牵。心本无系缚，同尘亦无喧。","dynasty":"唐代","title":"诗偈其七十五"}
{"author":"庞蕴","content":"合瞋不须假，合喜不须喜。喜即淫欲生，瞋即毒蛇起。毒蛇起猛火，淫欲成贪鬼。猛火和贪鬼，痴狼咬心底。妄想如恒沙，烦恼无遮止。无明黑漆漆，渴来饮咸水。终日缘事走，不肯入空理。","dynasty":"唐代","title":"诗偈其七十六"}
{"author":"庞蕴","content":"欲得真解脱，持刀且杀牛。牛死人亦亡，佛亦不须求。全身空里坐，即度死生流。","dynasty":"唐代","title":"诗偈其七十七"}
{"author":"庞蕴","content":"我见好畜生，知是喽罗汉。枉法取人钱，誇道能计算。得即浑家用，受苦没人伴。有力任他骑，棒鞭脊上楦。觜上著{金革}头，口中衔铁片。项领被磨穿，鼻孔芒绳绊。自种还自收，佛也不能断。","dynasty":"唐代","title":"诗偈其七十八"}
{"author":"庞蕴","content":"痴儿无智慧，自嫌阿爷丑。阿娘生得身，嫌娘无面首。抛却亲爷娘，外边逐色走。六亲相将作，寻常不开口。恒游十二月，月月饮欲酒。夜夜不曾醒，醉吐饲猪狗。如此恶男子，缘事不了手。","dynasty":"唐代","title":"诗偈其七十九"}
{"author":"庞蕴","content":"余有一宝剑，非是世间铁。成来更不磨，晶晶白如雪。气冲浮云散，光照三千彻。吼作狮子声，百兽皆脑裂。外国尽归降，众生悉磨灭。灭已复还生，还生作金鐍。带将处处行，乐者即为说。","dynasty":"唐代","title":"诗偈其八十"}
{"author":"庞蕴","content":"经体本无名，受持无色声。心依无相理，真是《金刚经》。","dynasty":"唐代","title":"诗偈其八十一"}
{"author":"庞蕴","content":"知余转般若，见余转金刚。合掌恭敬了，不动见空王。亦胜身命施，亦胜坐天堂。亦胜五台供，亦胜求西方。于住而无住，其福不可量。有为如梦幻，无相契真常。","dynasty":"唐代","title":"诗偈其八十二"}
{"author":"庞蕴","content":"如来大慈悲，广演波罗蜜。了知三界苦，殷勤劝君出。得之不肯修，寔是顽皮物。他是已成佛，汝是当成佛。当成自不成，是谁之过失？已后累劫苦，莫尤过去佛。","dynasty":"唐代","title":"诗偈其八十三"}
{"author":"庞蕴","content":"别泪成河海，骨如毗富山。祇缘尘识法，所以遣心然。","dynasty":"唐代","title":"诗偈其八十四"}
{"author":"庞蕴","content":"谁家郎君子，开眼造地狱。枉法取人钱，养那一群贼。饶伊家户大，业成出不得。除非轮回满，换形偿他力。看君骑底驴，总是如此色。无事被鞭杖，有理说不得。","dynasty":"唐代","title":"诗偈其八十五"}
{"author":"庞蕴","content":"愚人打瓮破，求人望锢护。恶法得钱财，布施拟补处。物色不相当，此事无烦做。纵然有少福，那得地狱去。罪福当头行，何时相值遇。自本犹折却，安得有利路。","dynasty":"唐代","title":"诗偈其八十六"}
{"author":"庞蕴","content":"一皮较一皮，孙子不如儿。坐禅胜读经，读经胜有为。寻文不识理，弃母养阿姨。阿姨是色身，阿娘是法体。色身是文字，法入无为理。文字有生灭，无相宛然尔。","dynasty":"唐代","title":"诗偈其八十七"}
{"author":"庞蕴","content":"心王不了事，却被六贼使。共贼作火下，无由出生死。","dynasty":"唐代","title":"诗偈其八十八"}
{"author":"庞蕴","content":"佛教本无妄，句句须论实。尅己饶益他，俗所谓阴骘。遮莫是天王，饶君宰相侄。世间有贵贱，业力还同一。语汝富贵人，贫儿莫欺屈。习重业力成，翻覆难得出。","dynasty":"唐代","title":"诗偈其八十九"}
{"author":"庞蕴","content":"别人终不贱，别宝终不贪。祇今担铁汉，不肯博金银。","dynasty":"唐代","title":"诗偈其九十"}
{"author":"庞蕴","content":"有男不肯婚，有女不肯嫁。父子自团栾，共说无生话。","dynasty":"唐代","title":"诗偈其九十一"}
{"author":"庞蕴","content":"自恨己身痴，有事无人知。横展两脚睡，至晓不寻思。诸佛为我爷，我是世尊儿。儿今已长大，替父为导师。父子同宅住，寸步不相离。法身无相貌，世人那得知。","dynasty":"唐代","title":"诗偈其九十二"}
{"author":"庞蕴","content":"此个一群贼，生生欺主人。即今识汝也，不共汝相亲。你若不伏我，我则处处说。教人总识汝，遣汝行路绝。你若能伏我，我亦不分别。共汝同一身，永离于生灭。","dynasty":"唐代","title":"诗偈其九十三"}
{"author":"庞蕴","content":"四性同一舍，三身同一室。一切恶知识，总见弥陀佛。","dynasty":"唐代","title":"诗偈其九十四"}
{"author":"庞蕴","content":"教君一个法，有事无处避。若能如理修，存本却有利。","dynasty":"唐代","title":"诗偈其九十五"}
{"author":"庞蕴","content":"雾重日难出，云厚月朦胧。有心求觅佛，昼夜用心功。见梦言将实，闻真耳却聋。群贼当路坐，道理若为通。见性若玲珑，多求说处通。取他凡圣语，到头浑是空。","dynasty":"唐代","title":"诗偈其九十六"}
{"author":"庞蕴","content":"道是无为道，修人自有为。假即无头数，真中实是稀。","dynasty":"唐代","title":"诗偈其九十七"}
{"author":"庞蕴","content":"云何为人演，离相说如如。心镜俱空静，无实亦无虚。心通常嘿用，出世入无馀。梵释咸恭敬，菩萨亦同居。语是凡夫语，理合释迦书。若能如是学，不枉用功夫。","dynasty":"唐代","title":"诗偈其九十八"}
{"author":"庞蕴","content":"寅朝饮稀粥，饭后两束薪。货得二升米，支我有馀身。身无饥火逼，安余无相神。神安佛土净，内外绝埃尘。无间说般若，豁达启关津。火烧家计尽，全成无事人。","dynasty":"唐代","title":"诗偈其九十九"}
{"author":"庞蕴","content":"圆镜朗如日，涌出无碍智。梵语波罗蜜，唐家无量义。说者说无相，离者离文字。但说无上道，利他还自利。若能入理行，不动到如地。缘事常区区，不如展脚睡。","dynasty":"唐代","title":"诗偈其一○○"}
{"author":"庞蕴","content":"我观三界有，有人披草舍。蛇鼠同穴住，白日恒如夜。鸠鸽为亲情，罗刹同心话。五狗常嘷吠，思之令人怕。我观总是幻，虚空名亦假。放牛吃草庵，三生同一化。","dynasty":"唐代","title":"诗偈其一○一"}
{"author":"庞蕴","content":"如来一真智，遍满娑婆界。殷勤说方便，有人自不解。无处不生心，有处多贪爱。心王作黑业，教他口忏悔。口忏心不改，心口相违背。不服无心药，病根总不差。著相求菩提，不免还他债。","dynasty":"唐代","title":"诗偈其一○二"}
{"author":"庞蕴","content":"大唐三百六十州，我暂放閒乘兴游。瞬息之间知事尽，若论入理更深幽。共外知识呷清水，总是妄想无骨头。却归东西山道去，不舍因缘骑牯牛。后望青山平似掌，前瞻汉水水东流。试问西域那提子，遗法慇勤无所求。自入大海归火宅，不觉乘空失却牛。有人见我归东土，我本元居西海头。来去自然无障碍，出入生死有何忧。","dynasty":"唐代","title":"诗偈其一○三"}
{"author":"庞蕴","content":"香山有栴檀，宝山无伊兰。金山照毛头，毛头百亿宽。净心空室坐，妙德四方安。空生知内外，相事付阿难。如能达此理，无处即泥洹。","dynasty":"唐代","title":"诗偈其一○四"}
{"author":"庞蕴","content":"无思无念是真空，妙德法身自见中。应机接物契真智，十方世界总流通。通达无我无人法，人法不见有行踪。神识自然无挂碍，廓周沙界等虚空。不假坐禅持戒律，超然解脱岂劳功。","dynasty":"唐代","title":"诗偈其一○五"}
{"author":"庞蕴","content":"若能相用语，教君一个诀。捻取三毒箭，一时总拗折。田地成四空，五狗牙总缺。色蕴自消亡，六贼俱磨灭。阎罗成法王，罗刹成菩萨。勿论己一身，举国一时悦。","dynasty":"唐代","title":"诗偈其一○六"}
{"author":"庞蕴","content":"达人知是幻，纵损心亦如。诸天不免难，况复此阎浮。须寻无上理，莫更苦踟蹰。衣食才方足，不用积盈馀。少欲有涅槃，知足非凡夫。当来无地狱，现在出三涂。","dynasty":"唐代","title":"诗偈其一○七"}
{"author":"庞蕴","content":"菩提般若名相假，涅槃真如亦是虚。欲得心神真解脱，一切名相本来无。十方世界风尘净，州州县县绝艰虞。王道荡荡无偏党，举国众生同一如。不动干戈安万姓，法王合掌髻中珠。","dynasty":"唐代","title":"诗偈其一○八"}
{"author":"庞蕴","content":"外若绝攀缘，欢喜常现前。本来何所得，吉祥自现形。空生成长老，燃灯常照明。弥勒是同学，释迦是长兄。神通次第坐，无劳问姓名。名相有差别，法身同一形。","dynasty":"唐代","title":"诗偈其一○九"}
{"author":"庞蕴","content":"空中自见清凉月，一光普照婆娑彻。此光湛然无去来，不增不减无生灭。尔是妙德现真身，刹那不起恒沙劫。无边无尽如虚空，虚空无边不可说。","dynasty":"唐代","title":"诗偈其一一○"}
{"author":"庞蕴","content":"但自无心于万物，何妨万物常围绕。铁牛不怕师子吼，恰似木人见花鸟。木人本体自无情，花鸟逢人亦不惊。心境如如祇个是，何虑菩提道不成。","dynasty":"唐代","title":"诗偈其一一一"}
{"author":"庞蕴","content":"大乘一等义，本自无遮闭。凡夫著相求，心生有执滞。无心为真宗，空寂为本体。无问亦无说，常照勿使废。佛子行道已，更莫愁来去。","dynasty":"唐代","title":"诗偈其一一二"}
{"author":"庞蕴","content":"清静无为无识尘，不舍内身妙法身。祇为众生有漏习，权止草庵转法轮。法轮常转而人见，优昙时时一出现。无相真空妙法身，历劫恒沙不迁变。","dynasty":"唐代","title":"诗偈其一一三"}
{"author":"庞蕴","content":"莫求佛兮莫求人，但自心里莫贪瞋。贪瞋痴病前顿尽，便是如来的的亲。内无垢兮外无尘，中间豁达无关津。神无障碍居三界，恰是琉璃处日轮。","dynasty":"唐代","title":"诗偈其一一四"}
{"author":"庞蕴","content":"常闻阿閦佛，拟向东方讨。今日审思维，不动自然到。语汝守门奴，何须苦烦燥。我奏父王知，与汝改名号。破却有为功，显示无为道。","dynasty":"唐代","title":"诗偈其一一五"}
{"author":"庞蕴","content":"心王若解依真智，一切有无俱遣弃。身随世流心不流，夜来眼睡心不睡。天堂地狱总无情，任运幽玄到此地。","dynasty":"唐代","title":"诗偈其一一六"}
{"author":"庞蕴","content":"识乐众生乐，缘绳枉走作。智乐菩萨乐，无绳亦无缚。若有发心者，直须学无作。莫道怕落空，得空亦不恶。见矿不识金，入炉方知错。","dynasty":"唐代","title":"诗偈其一一七"}
{"author":"庞蕴","content":"苦痛役身心，劳神觅官职。暂得色毛披，拍按作瞋色。口口打奴兵，声声遣拔肋。闻道送王老，曲亦变成直。纵令有理道，分疏亦不得。","dynasty":"唐代","title":"诗偈其一一八"}
{"author":"庞蕴","content":"报汝世人莫痴憨，暂时权住此草庵。无想衣食饱暖后，世间有物不须贪。此身幻化如灯焰，须臾不觉即头南。","dynasty":"唐代","title":"诗偈其一一九"}
{"author":"庞蕴","content":"一切有求枉用功，想念真成著色空。差之亳釐失千里，有生劫劫道难通。痴心望出三界外，不知元在铁围中。","dynasty":"唐代","title":"诗偈其一二○"}
{"author":"庞蕴","content":"家长自饮酒，举家一时醉。失火烧故宅，运水沃空地。水火当头发，三灾一时起。空中鸠鸽舞，骡来助放屁。因中无好花，结果亦天理。","dynasty":"唐代","title":"诗偈其一二一"}
{"author":"庞蕴","content":"二十部经兼戒律，执相依文常受持。生生获得有为果，随在三界无出期。若能离相真入理，理中无念亦无思。","dynasty":"唐代","title":"诗偈其一二二"}
{"author":"庞蕴","content":"学道迷路人，实是可怜许。被贼妄牵缠，恶缘取次与。有法遍娑婆，开眼看佛语。洗舌读经典，和经弄蛇鼠。动念三界成，迷失当时路。","dynasty":"唐代","title":"诗偈其一二三"}
{"author":"庞蕴","content":"身现凡夫事，内照自分明。三千大千界，满中诸众生。刹那造有业，了了总知情。纳安芥子里，称为无相经。常持人不识，念时无色声。","dynasty":"唐代","title":"诗偈其一二四"}
{"author":"庞蕴","content":"贝多叶里优昙华，万象皆如同一家。欢喜摘花不见果，吉祥采果不观华。缘之本来元不识，法王呵之如稻麻。","dynasty":"唐代","title":"诗偈其一二五"}
{"author":"庞蕴","content":"学佛作梦事，不须论地狱。天堂总越却，六识为僮仆。心心无所住，处处尘不著。五道绝人行，无心是极乐。空里见优昙，众生作桥彴。","dynasty":"唐代","title":"诗偈其一二六"}
{"author":"庞蕴","content":"田舍老翁如聚落，眼耳鼻舌俱失却。内外寻访觅无踪，旧时住处空寂寞。却归堂上问空王，总在此间学无作。","dynasty":"唐代","title":"诗偈其一二七"}
{"author":"庞蕴","content":"欲得速成佛，祇学无生忍。非常省心力，当时烦恼尽。七宝藏门开，智慧无穷尽。广演波罗蜜，无心可鄙吝。祇恐着有人，愚痴自不信。","dynasty":"唐代","title":"诗偈其一二八"}
{"author":"庞蕴","content":"世人皮上黠，心里没头痴。他贪目前利，焉知已后非。谩胡欺得汉，誇道手脚迟。走向见阎老，倒拖研米槌。恐君不觉悟，今日报君知。","dynasty":"唐代","title":"诗偈其一二九"}
{"author":"庞蕴","content":"真为家贫无一物，此语总是空里出。出语还须归本源，不敢违他过去佛。","dynasty":"唐代","title":"诗偈其一三○"}
{"author":"庞蕴","content":"识若不受尘，心亦不颠狂。妙智作心师，名为破有王。须臾證六度，动用五种香。此即真极乐，亦是真西方。释迦无量寿，同居此道场。","dynasty":"唐代","title":"诗偈其一三一"}
{"author":"庞蕴","content":"八万四千同一理，事相差别立异名。十二围陀及疏论，慇勤三六不须生。","dynasty":"唐代","title":"诗偈其一三二"}
{"author":"庞蕴","content":"俗务不废作，内秘贪心学。世上假名闻，超然总莫着。息念三界空，无求出五浊。法报皆圆满，意根成正觉。若能如此修，轮王亦不博。","dynasty":"唐代","title":"诗偈其一三三"}
{"author":"庞蕴","content":"五蕴若实有，则合有色形。五蕴若实无，则合无形声。祇为假名字，所以妄来停。若了名相空，事尽总惺惺。心王无障碍，摆拨三界行。","dynasty":"唐代","title":"诗偈其一三四"}
{"author":"庞蕴","content":"我是凡夫身，乐说真如理。为性不悭贪，常行平等施。凡夫事有为，佛智超生死。作佛作凡夫，一切自繇你。","dynasty":"唐代","title":"诗偈其一三五"}
{"author":"庞蕴","content":"耳闻无相理，眼空不受色。鼻嗅无相香，舌尝无相食。身着无相衣，竟随无相得。心静越诸天，神清见弥勒。十方同一乘，无心记南北。","dynasty":"唐代","title":"诗偈其一三六"}
{"author":"庞蕴","content":"更无别路超生死，前佛后佛同一般。舒即周流十方刹，敛时还在一毛端。","dynasty":"唐代","title":"诗偈其一三七"}
{"author":"庞蕴","content":"唯有一门无钥匙，伸缩低昂说是非。但能宣得无生理，善巧方便亦从伊。","dynasty":"唐代","title":"诗偈其一三八"}
{"author":"庞蕴","content":"慈悲说斯法，现疾为众生。纯陀献后供，妙德亦同行。名相有差别，法身同一形。化身千万亿，方便立空名。不须执有法，圆通最大精。","dynasty":"唐代","title":"诗偈其一三九"}
{"author":"庞蕴","content":"欲得真成佛，无心于万物。心如镜亦如，真智从如出。定慧等庄严，广演波罗蜜。流通十方界，诸有不能疾。报汝学道人，祇么便成佛。","dynasty":"唐代","title":"诗偈其一四○"}
{"author":"庞蕴","content":"有人道不得，是伊心王黑。不能自了事，埋藏一群贼。群贼多贪痴，缘事说是非。心王被贼使，劫劫无出期。见花不识树，果熟始应知。","dynasty":"唐代","title":"诗偈其一四一"}
{"author":"庞蕴","content":"君家住聚落，余自居山谷。山空无有物，聚落百种有。有者吃饭食，无者空张口。口空肚亦空，还将空吃有。有尽物归空，同体无前后。","dynasty":"唐代","title":"诗偈其一四二"}
{"author":"庞蕴","content":"诸佛与众生，元来同一家。不识亲尊长，外面认假爷。优昙不肯摘，专采葫芦花。葫芦花未落，常被三五枷。如斯之等类，轮转劫恒沙。","dynasty":"唐代","title":"诗偈其一四三"}
{"author":"庞蕴","content":"余为田舍翁，世上最贫穷。家中无一物，启口说空空。旧时恶知识，总度作师僧。和合一处坐，常教听大乘。食时与持钵，惟我一人供。","dynasty":"唐代","title":"诗偈其一四四"}
{"author":"庞蕴","content":"平等无有二，终日同宅住。世人不了妄，心生外缘取。取得外相佛，乐却变成苦。苦即诸法生，大海从何渡。为报知音者，好好看道路。","dynasty":"唐代","title":"诗偈其一四五"}
{"author":"庞蕴","content":"故宅有宝珠，却向田野求。这个一群贼，赚你徒悠悠。泥上搽妆粉，壁上涂浑油。愚人见梦事，赞叹道能修。腊月三十日，元无一物收。","dynasty":"唐代","title":"诗偈其一四六"}
{"author":"庞蕴","content":"山中失却心，任运腾腾语。语即说空空，空中无蛇鼠。有心波浪起，无心是净土。净土生真佛，佛还传佛语。佛能度众生，众生是佛母。","dynasty":"唐代","title":"诗偈其一四七"}
{"author":"庞蕴","content":"心王不能了，何不依真智。一吼百兽伏，尽见无生理。无生理甚宽，无心无可看。非内外中间，非生死涅槃。诸法无住处，遨游神自安。","dynasty":"唐代","title":"诗偈其一四八"}
{"author":"庞蕴","content":"外求非是宝，无念自家珍。心外求佛法，总是倒行人。般若名尚假，岂可更依文。有相皆虚妄，无形实是真。","dynasty":"唐代","title":"诗偈其一四九"}
{"author":"庞蕴","content":"意根无自性，万法本来虚。外尘都不有，三界自然无。五蕴今何在，尽总入无馀。河沙过去佛，并在一毛如。","dynasty":"唐代","title":"诗偈其一五○"}
{"author":"庞蕴","content":"人有一卷经，无相亦无名。无人能转读，有我不能听。如能转读得，入理契无生。非论菩萨道，佛亦不劳成。","dynasty":"唐代","title":"诗偈其一五一"}
{"author":"庞蕴","content":"阿爷当殿坐，子向前头立。父子同宅住，小魔不敢入。时开无尽藏，贫者相供给。得之永不穷，免得生忧悒。","dynasty":"唐代","title":"诗偈其一五二"}
{"author":"庞蕴","content":"欲得真醍醐，三毒须去除。嗅无酥酪气，自见如意珠。劫火烧不然，泛海浪中浮。昔日强索者，今日作他奴。","dynasty":"唐代","title":"诗偈其一五三"}
{"author":"庞蕴","content":"报汝寻真理，偷生佯不闻。及其身命卒，心口便纷纭。我命不能与，将钱别雇人。为读如来教，救护我精神。","dynasty":"唐代","title":"诗偈其一五四"}
{"author":"庞蕴","content":"世人重名利，余心总不然。束薪货升米，清水铁铛煎。觉熟捻铛下，将身近畔边。时时抛入口，腹饱肚无言。","dynasty":"唐代","title":"诗偈其一七七"}
{"author":"庞蕴","content":"行学非真道，徒劳神与躯。千里寻月影，终是枉工夫。不悟缘声色，当今学者疏。但看起灭处，此个是真如。","dynasty":"唐代","title":"诗偈其一七八"}
{"author":"庞蕴","content":"教君杀贼法，不用苦多方。慧剑当心刺，心亡法亦亡。心亡极乐国，法亡即西方。贼为象马用，神自作空王。","dynasty":"唐代","title":"诗偈其一七九"}
{"author":"庞蕴","content":"惭愧好意根，无自亦无他。无自身无垢，无他尘不加。常居清静地，知有不能过。旧时恶知识，总见阿弥陀。","dynasty":"唐代","title":"诗偈其一八○"}
{"author":"庞蕴","content":"惭愧一双耳，常思解脱声。若论俗语话，实是不能听。闻财耳不纳，闻色心不生。不受有无语，何虑不惺惺。","dynasty":"唐代","title":"诗偈其一八一"}
{"author":"庞蕴","content":"惭愧一躯身，梵号波罗柰。被贼一群使，寻常不自在。亦名为枯井，亦名为韛袋。亦名朽故宅，亦名幻三昧。佛骂作死尸，乘尸渡大海。大海元无水，死尸非是船。熟看世上事，总是假因缘。若了身心相，空里任横眠。具此六惭愧，实是不求天。","dynasty":"唐代","title":"诗偈其一八二"}
{"author":"庞蕴","content":"贪瞋不肯舍，徒劳读释经。看方不服药，病从何处轻。","dynasty":"唐代","title":"诗偈其一八三"}
{"author":"庞蕴","content":"日用事无别，惟吾自偶偕。头头非取舍，处处勿张乖。朱紫谁为号，青山绝点埃。神通并妙用，运水及搬柴。","dynasty":"唐代","title":"杂诗其五"}
{"author":"庞蕴","content":"无我复无人，作么有疏亲。劝师休历坐，不是直求真。金刚般若性，外绝一纤尘。我闻并信受，总是假名陈。","dynasty":"唐代","title":"居士见僧讲金刚经至无我无人居士问云既无我无人是谁讲谁听座主无语乃与颂曰"}
{"author":"庞蕴","content":"神识苟能无挂碍，廓周法界等虚空。不假坐禅持戒律，超然解脱岂劳功。","dynasty":"唐代","title":"杂诗其四"}
{"author":"庞蕴","content":"城内数万户，不奈我恒一。时时师子吼，禽兽俱皆卒。教作罗睺罗，无踪持戒律。但知入理坐，日头骨咄出。","dynasty":"唐代","title":"诗偈其一五五"}
{"author":"庞蕴","content":"众生多品类，诸佛祇一般。庶人见天子，知隔几重关。若有过人策，欲见亦不难。策中契圣理，坐取国家官。","dynasty":"唐代","title":"诗偈其一五六"}
{"author":"庞蕴","content":"智度本来如，众生病尽除。又度作护法，一切入无馀。过去恒沙佛，皆同此一途。如能达此理，凡夫非凡夫。","dynasty":"唐代","title":"诗偈其一五七"}
{"author":"庞蕴","content":"四大本无情，清虚无色声。达人悟空理，知法本无生。诸佛常现前，妙德亦同行。无无无障碍，心牛不肯耕。","dynasty":"唐代","title":"诗偈其一五八"}
{"author":"庞蕴","content":"尘六门前唤，无情呼不入。二彼总空空，自然唇不湿。从此绝因缘，葛五随缘出。惟有空寂舍，圆八同金七。","dynasty":"唐代","title":"诗偈其一五九"}
{"author":"庞蕴","content":"入理如箭射，寻文转相背。直道不肯行，识路成迷退。心王不了事，公臣生执碍。为此一群贼，生死如踏碓。","dynasty":"唐代","title":"诗偈其一六○"}
{"author":"庞蕴","content":"骂他无便宜，在应却得稳。无瞋神自安，骂他还自损。忍得有法利，骂他还折本。瞋喜同一如，循世不闷闷。","dynasty":"唐代","title":"诗偈其一六一"}
{"author":"庞蕴","content":"耳闻他骂詈，心知口莫对。恶亦不须嫌，好亦不须爱。豁达无关津，虚空无挂碍。此真不动物，亦名观自在。","dynasty":"唐代","title":"诗偈其一六二"}
{"author":"庞蕴","content":"仰手是天堂，覆手是地狱。地狱与天堂，我心都不属。化城犹不止，岂况诸天福。一切都不求，旷然无所得。","dynasty":"唐代","title":"诗偈其一六三"}
{"author":"庞蕴","content":"佛有一等慈，有人心不知。一切皆平等，贫富总怜伊。富者你莫贪，贫者你莫痴。无贪心自静，无痴意莫思。","dynasty":"唐代","title":"诗偈其一六四"}
{"author":"庞蕴","content":"自恨己身痴，有事无人知。横展两脚睡，至晓不寻思。诸佛为我爷，我是世尊儿。儿今已长大，替父为导师。父子同宅住，寸步不相离。法身无相貌，世人那得知。","dynasty":"唐代","title":"诗偈其九十二"}
{"author":"庞蕴","content":"报汝寻真理，偷生佯不闻。及其身命卒，心口便纷纭。我命不能与，将钱别雇人。为读如来教，救护我精神。","dynasty":"唐代","title":"诗偈其一五四"}
{"author":"庞蕴","content":"久种善根深，同尘尘不侵。非关尘不染，自是我无心。无心心不起，超三越十地。究竟真如果，到头祇个是。","dynasty":"唐代","title":"诗偈其一六六"}
{"author":"庞蕴","content":"凡夫智量狭，妄说有难易。离相如虚空，尽契诸佛智。戒相如虚空，迷人自作持。病根不肯拔，执是弄花枝。","dynasty":"唐代","title":"诗偈其一六七"}
{"author":"庞蕴","content":"世人爱假不爱真，世人怜富却憎贫。唯敬三涂八不净，背却如来妙色身。","dynasty":"唐代","title":"诗偈其十五"}
{"author":"庞蕴","content":"凡夫和著事，不免三界轮。与说无生理，闭耳佯不闻。","dynasty":"唐代","title":"诗偈其五十九"}
{"author":"庞蕴","content":"知余转般若，见余转金刚。合掌恭敬了，不动见空王。亦胜身命施，亦胜坐天堂。亦胜五台供，亦胜求西方。于住而无住，其福不可量。有为如梦幻，无相契真常。","dynasty":"唐代","title":"诗偈其八十二"}
{"author":"庞蕴","content":"众生多品类，诸佛祇一般。庶人见天子，知隔几重关。若有过人策，欲见亦不难。策中契圣理，坐取国家官。","dynasty":"唐代","title":"诗偈其一五六"}
{"author":"庞蕴","content":"十方国土皆吾宅，长者大门常日开。有识名人守院外，无心入理见如来。","dynasty":"唐代","title":"诗偈其十四"}
{"author":"庞蕴","content":"世间最上事，唯有修道强。若悟无生理，三界自消亡。蕴空妙德现，无念是清凉。此即迷陀土，何处觅西方。","dynasty":"唐代","title":"诗偈其一六九"}
{"author":"庞蕴","content":"焰水无鱼下底钩，觅鱼无处笑君愁。可怜谷隐老禅伯，被唾如何见亦羞。","dynasty":"唐代","title":"与谷隐道者颂"}
{"author":"庞蕴","content":"万法从心起，心生万法生。法生同日了，来去在虚行。寄语脩道人，空生慎勿生。如能达此理，不动出深坑。","dynasty":"唐代","title":"杂诗其二"}
{"author":"庞蕴","content":"极目观前境，寂寞无一人。回头看后底，影亦不随身。","dynasty":"唐代","title":"杂诗其三"}
{"author":"庞蕴","content":"行路易，行路易，内外中间依本智。本智无情法不生，无生即是入正理。非色非心放一光，空里优昙显心地。名为智，智为尊，心智通同达本源，万物同归不二门。有非有兮理常存，无非无兮无有根。未来诸佛亦如是，现在还同古世尊。三世俱皆无别道，佛佛相授至今传。","dynasty":"唐代","title":"杂句其一"}
{"author":"庞蕴","content":"外无他兮内无自，不动干戈契佛智。通达佛道行非道，不舍凡夫有为事。有为名相尽空华，无名无相出生死。","dynasty":"唐代","title":"杂句其二"}
{"author":"庞蕴","content":"余有一大衣，非是世间绢。众色染不著，晶晶如素练。裁时不用刀，缝时不用线。常持不离身，有人自不见。三千世间遮寒暑，无情有情悉覆遍。如来持得此大衣，披了直入空王殿。","dynasty":"唐代","title":"杂句其三"}
{"author":"庞蕴","content":"思思低思思，自叹一双眉。向他胜地坐，万事总不知。六识若似眉，即得不思议。六识若嫌眉，论时没脑痴。伊若去却眉，即被世人欺。饶你六识喽啰汉，总成乞索儿。","dynasty":"唐代","title":"杂句其四"}
{"author":"庞蕴","content":"出一屋，入一屋，来来去去教他哭。来去祇为贪瞋痴，于今悟罢须知足。知足常须达本源，去却昔时恶知识。恶知识，将伊作，手力法施无前后，共护无生国。","dynasty":"唐代","title":"杂句其五"}
{"author":"庞蕴","content":"无事失却心，走向门前觅。借问旧知识，寂绝无踪迹。却归堂上审思看，改却众生称心安。不能出外求知识，自向家中入涅槃。大丈夫，昔日有，今日无，家计破除尽，赎得一群奴。奴婢有六人，一人有六口。六六三十六，常随我前后。我亦不拘伊，伊亦不敢走。若道菩提难，菩提亦不难。少欲知足毛头宽，远离财色神自安。分明了见三涂苦，世上名闻不相关。","dynasty":"唐代","title":"杂句其六"}
{"author":"庞蕴","content":"难复难，持心离欲贪涅槃。一向他方求净土，若论实行不相关。枉用功夫来去苦，毕竟到头空色还。","dynasty":"唐代","title":"杂句其七"}
{"author":"庞蕴","content":"易复易，即此五阴成真智。十方世界一乘同，无相法身岂有二。若舍烦恼觅菩提，不知何方有佛地。","dynasty":"唐代","title":"杂句其八"}
{"author":"庞蕴","content":"正中正，心王如如六根莹。六尘空，六识净，六六三十六，同归大圆镜。","dynasty":"唐代","title":"杂句其九"}
{"author":"庞蕴","content":"阿难贝多叶，持来数千劫。匕宝藏中付迦叶，分为十二部，析作三乘法。","dynasty":"唐代","title":"杂句其十"}
{"author":"庞蕴","content":"非故亦非新，应化随缘百亿身。若有真如一合相，一亿还同一聚尘。","dynasty":"唐代","title":"杂句其十一"}
{"author":"庞蕴","content":"珠从藏中现，显赫呈光辉。昔日逃走为穷子，今日还家作富儿。","dynasty":"唐代","title":"杂句其十二"}
{"author":"庞蕴","content":"心依真智，理逐心行。理智无碍，心亦无生。迷即有我，悟即无情。通达大智，诸法不成。五神无主，六国安宁。七死弗受，八镜圆明。随宜善化，总合佛经。过即已过，更莫再寻。现在不住，念念勿侵。未来未至，亦莫预斟。既无三世，心同佛心。依空默用，即是行深。无有少法，触目平任。无戒可持，无垢可净。洞达虚心，法无寿命。若能如是，圆通究竟。","dynasty":"唐代","title":"杂句其十三"}
{"author":"庞蕴","content":"取空是取色，取色色无常。色空非我有，端坐见家乡。","dynasty":"唐代","title":"诗偈其一"}
{"author":"庞蕴","content":"孙儿正啼哭，母言来与金。捻他黄叶把，便是正声音。","dynasty":"唐代","title":"诗偈其二"}
{"author":"庞蕴","content":"前人若有事，我犹佯不知。何况他无问，谗舌强卑卑。","dynasty":"唐代","title":"诗偈其三"}
{"author":"庞蕴","content":"劝君师子吼，莫学野干鸣。若能香象起，感得凤凰迎。","dynasty":"唐代","title":"诗偈其四"}
{"author":"庞蕴","content":"一种学事业，亦来登选场。祇缘口义错，落第在他乡。","dynasty":"唐代","title":"诗偈其五"}
{"author":"庞蕴","content":"无求胜礼佛，知足胜持斋。本自无薪火，何劳更拾柴。","dynasty":"唐代","title":"诗偈其六"}
{"author":"庞蕴","content":"说事满天下，入理实无多。常被有为缚，何日见弥陀。","dynasty":"唐代","title":"诗偈其七"}
{"author":"庞蕴","content":"起时惟法起，行时共佛行。腾腾三界内，诸法自无生。","dynasty":"唐代","title":"诗偈其八"}
{"author":"庞蕴","content":"大海淼无涯，众生自著枷。无求出妙德，心生劳算沙。","dynasty":"唐代","title":"诗偈其九"}
{"author":"庞蕴","content":"一念心清净，处处莲花开。一华一净土，一土一如来。","dynasty":"唐代","title":"诗偈其十"}
{"author":"庞蕴","content":"黄叶飘零化作尘，本来非妄亦非真。有情故宅含秋色，无名君子湛然春。","dynasty":"唐代","title":"诗偈其十一"}
{"author":"庞蕴","content":"迷时爱欲心如火，心开悟理火成灰。灰火本来同一体，当知妄尽即如来。","dynasty":"唐代","title":"诗偈其十二"}
{"author":"庞蕴","content":"父子相守空山坐，无相如如寄有间。世人见静元无静，看似闲时亦不闲。","dynasty":"唐代","title":"诗偈其十三"}
{"author":"庞蕴","content":"十方国土皆吾宅，长者大门常日开。有识名人守院外，无心入理见如来。","dynasty":"唐代","title":"诗偈其十四"}
{"author":"庞蕴","content":"世人爱假不爱真，世人怜富却憎贫。唯敬三涂八不净，背却如来妙色身。","dynasty":"唐代","title":"诗偈其十五"}
{"author":"庞蕴","content":"二乘皆曰不堪任，上士之人智慧深。欲得神通等居士，无过无物总无心。","dynasty":"唐代","title":"诗偈其十六"}
{"author":"庞蕴","content":"读经须解义，解义始修行。若能依义学，即入涅槃城。读经不解义，多见不如盲。缘文广占地，心中不肯耕。","dynasty":"唐代","title":"诗偈其十七"}
{"author":"庞蕴","content":"觉他欲打你，着脚即须抽。已后再相见，他羞我不羞。忍辱第一道，历劫无冤雠。此是无生县，不属涅槃洲。","dynasty":"唐代","title":"诗偈其十八"}
{"author":"庞蕴","content":"识业人稀少，迷途者众多。苦中生乐想，无喜强弦歌。不饮寻常醉，昏昏溺爱河。含笑造殃咎，后苦莫由他。","dynasty":"唐代","title":"诗偈其十九"}
{"author":"庞蕴","content":"白衣不执相，真理从空生。祇为心无碍，智慧出纵横。唯论师子吼，不许野干鸣。菩提称最妙，犹呵是假名。","dynasty":"唐代","title":"诗偈其二十"}
{"author":"庞蕴","content":"有人嫌庞老，庞老不嫌他。开门待知识，知识不来过。心如具三学，尘识不相和。一丸疗万病，不假药方多。","dynasty":"唐代","title":"诗偈其二十一"}
{"author":"庞蕴","content":"睡来展脚睡，悟理起题诗。诗中无别意，唯劝破贪痴。贪瞋痴若尽，便是世尊儿。无烦问师匠，心王应自知。","dynasty":"唐代","title":"诗偈其二十二"}
{"author":"庞蕴","content":"不用苦多闻，看他彼上人。百忆及日用，元在一毛尘。心但寂无相，即出无明津。若能如是学，几许省精神。","dynasty":"唐代","title":"诗偈其二十三"}
{"author":"庞蕴","content":"惭愧好心王，生在莲华堂。恒持般若剑，终日带浮囊。常怀第一义，外国赖恩光。五百长者子，相随归故乡。","dynasty":"唐代","title":"诗偈其二十四"}
{"author":"庞蕴","content":"惭愧好舌根，常开大道门。世间三有事，实是不能论。相逢唯说道，更莫叙寒温。了知世相假，俗理也徒烦。","dynasty":"唐代","title":"诗偈其二十五"}
{"author":"庞蕴","content":"老来无气力，房舍不能修。基颓柱根朽，椽梠脱差抽。泥涂零落尽，四壁空飕飕。举头看梁柱，星星见白头。慧云降法雨，智水沃心流。家中空豁豁，屋倒亦何忧。山庄草庵破，余归大宅游。生生不拣处，随类说无求。","dynasty":"唐代","title":"诗偈其二十六"}
{"author":"庞蕴","content":"爷娘闻子来，端坐见咍咍。我所有宝藏，分付钥匙开。非论穷子富，举国免三灾。如意用无尽，更不受胞胎。逍遥无障碍，终日见如来。","dynasty":"唐代","title":"诗偈其二十七"}
{"author":"庞蕴","content":"无贪胜布施，无痴胜坐禅。无瞋胜持戒，无念胜求缘。尽见凡夫事，夜来安乐眠。寒时向火坐，火本实无烟。不忌黑闇女，不求功德天。任运生方便，皆同般若船。若能如是学，功德实无边。","dynasty":"唐代","title":"诗偈其二十八"}
{"author":"庞蕴","content":"先须持五戒，方始得人身。有财将布施，身即不穷贫。若行十善业，闻道得天人。天人生灭福，来去如车轮。有为接梵世，不及一毫真。更欲谈玄妙，虑恐法王瞋。","dynasty":"唐代","title":"诗偈其二十九"}
{"author":"庞蕴","content":"世人重珍宝，我则不如然。名闻即知足，富贵心不缘。唯乐箪瓢饮，无求澡镜铨。饥食西山稻，渴饮本源泉。寒披无相服，热来松下眠。知身无究竟，任运了残年。","dynasty":"唐代","title":"诗偈其三十"}
{"author":"庞蕴","content":"无念清凉寺，蕴空真五台。对镜心无垢，当情心死灰。妙理于中现，优昙空里开。无求真法眼，离相见如来。若能如是学，不动出三灾。","dynasty":"唐代","title":"诗偈其三十一"}
{"author":"庞蕴","content":"中人乐寂静，下士好威仪。菩萨心无碍，同凡凡不知。佛是无相体，何须有相持。但令心了事，遮莫外人疑。如人渴饮水，冷暖心自知。","dynasty":"唐代","title":"诗偈其三十二"}
{"author":"庞蕴","content":"惭愧一双眼，曾见数般人。端正亦不爱，丑陋亦不瞋。当头异国色，何须妄起尘。低头自形相，都无一处真。身心如幻化，满眼没怨亲。","dynasty":"唐代","title":"诗偈其三十三"}
{"author":"庞蕴","content":"须弥颓，五岳崩，大海竭，十方空。乾坤尚纳毛头里，日月犹潜毫相中。此是西国那提子，示寂不起现神通。妙德启口问不二，忘言入理显真宗。","dynasty":"唐代","title":"诗偈其三十四"}
{"author":"庞蕴","content":"楞伽宝山高，四面无行路。惟有达道人，乘空到彼处。罗汉若悟空，掷锡腾空去。缘觉若悟空，醒见三生事。菩萨若悟空，十方同一处。诸佛若悟空，妙理空中住。空理真法身，法身即常住。佛身祇这是，迷人自不悟。一切若不空，苦厄从何度。","dynasty":"唐代","title":"诗偈其三十五"}
{"author":"庞蕴","content":"一时复一时，步步向前移。无常有限分，早晚即不知。古人一交语，预办没贫儿。闻小须修道，莫待衰老时。邂逅符到来，赚你更无疑。劝君不肯听，三涂真可悲。","dynasty":"唐代","title":"诗偈其三十六"}
{"author":"庞蕴","content":"大海阔三千，巨深五六万。余特七尺躯，入里饮一顿。当时枯竭尽，龙王自出现。大阅经藏门，请为说一遍。依如说无法，龙王悟知见。卖君髻中珠，隐在如来殿。戴将军陈头，贼降不敢战。世上有仁人，得永离贫贱。不贪有为身，当见如来面。","dynasty":"唐代","title":"诗偈其三十七"}
{"author":"庞蕴","content":"一日复一日，百年渐渐毕。急急除妄想，无念成真佛。更莫苦攀缘，窥他世上物。忽然无常至，累劫出不得。","dynasty":"唐代","title":"诗偈其三十八"}
{"author":"庞蕴","content":"居士元无病，方丈现有疾。唯忧二乘者，缘事不得出。所以诃秽食，纯说波罗蜜。上方一盂饭，气满于七日。不假日月光，心王照斯室。文殊问不二，忘言功自毕。过去即如然，现在还同一。若能达此理，无求总成佛。","dynasty":"唐代","title":"诗偈其三十九"}
{"author":"庞蕴","content":"心如境亦如，无实亦无虚。有亦不管，无亦不居。不事贤圣，了事凡夫。","dynasty":"唐代","title":"诗偈其四十"}
{"author":"庞蕴","content":"日轮渐渐短，光阴一何促。身如水上沫，命似当风烛。常须慎四蛇，持心舍三毒。相见论脩道，更莫著淫欲。淫欲暂时情，长劫入地狱。纵令得出来，异形人不识。或时成四足，或是总无足。可惜好人身，变作丑头畜。今是预报知，行行须努力。","dynasty":"唐代","title":"诗偈其四十一"}
{"author":"庞蕴","content":"一宿复一宿，光阴渐渐促。报你心王道，依智莫依识。依智见真佛，依识入地狱。若沦六趣中，受苦无时足。","dynasty":"唐代","title":"诗偈其四十二"}
{"author":"庞蕴","content":"余家久住山，早已离城市。草屋有三间，一间长丈二。一间安葛五，一间尘六四。余家自内房，终日閒无事。昨因黑月二十五，初夜饮酒醉。两人相浑杂，种种调言气。余家不奈烦，放火烧屋积。葛五成灰烬，尘六无一二。有物荡净尽，惟馀空闲地。自身赤裸裸，体上无衣被。更莫忧盗贼，逍遥安乐睡。一等被火烧，同行不同利。","dynasty":"唐代","title":"诗偈其四十三"}
{"author":"庞蕴","content":"心若如，神自虚。不服药，病自除。病既除，自见莲华如意珠。无劳事，莫驱驱。智者观财色，了知如幻虚。衣食支身命，相劝学如如。时至移庵去，无物可盈馀。","dynasty":"唐代","title":"诗偈其四十四"}
{"author":"庞蕴","content":"一年复一年，务在且迁延。皮皱缘肉减，发白髓枯乾。毛孔通风过，骨消椽梠宽。水微不耐热，火少不耐寒。幻身如聚沫，四大亦非坚。更被痴狼使，无明晓夜煎。惟知念水草，心神被物缠。云何不忏悔，便道舍财钱。外头遮曲语，望得免前愆。地狱应无事，准拟得生天。世间有这属，冥道不如然。除非不作业，当拔罪根源。根空尘不实，内外绝因缘。积罪如山岳，慧火一时燃。须臾变灰烬，永劫更无烟。","dynasty":"唐代","title":"诗偈其四十五"}
{"author":"庞蕴","content":"迷时三界有，悟即出嚣缠。心无六入迹，清净达本源。地狱成净土，招手别诸天。报语三涂宅，共你更无缘。非论早与晚，悟理即无边。","dynasty":"唐代","title":"诗偈其四十六"}
{"author":"庞蕴","content":"出家舍烦恼，烦恼还同住。痴心觅福田，騃意承救度。十二因缘管，无繇免来去。依智不依识，依义不依语。佛心一子地，蠢动皆男女。平等如虚空，善恶俱无取。既不造天堂，谁受三涂苦。有无尽无馀，乘空能自度。神作如来身，智作如来库。涌出波罗蜜，流通正道路。浑身加身佛，迷人自不悟。","dynasty":"唐代","title":"诗偈其四十七"}
{"author":"庞蕴","content":"事上说佛国，此去十万里。大海渺无边，动即黑风起。往者虽千万，达者无一二。忽遇本来人，不在阴阳里。","dynasty":"唐代","title":"诗偈其四十八"}
{"author":"庞蕴","content":"心如即是坐，境如即是禅。如如都不动，大道无中边。若能如是达，所谓火中莲。","dynasty":"唐代","title":"诗偈其四十九"}
{"author":"庞蕴","content":"护身须是杀，杀尽始安居。会得个中意，铁船水上浮。","dynasty":"唐代","title":"诗偈其五十"}
{"author":"庞蕴","content":"八十随形好，相有三十二。四谛及三乘，同一无生智。名为一合相，非是人同类。凡夫共佛同，一体无有异。若论心与境，悬隔不相似。凡夫惟妄想，攀缘遍天地。常怀三毒心，损他将自利。佛心常慈悲，善恶无有二。蠢动诸众生，心同一子地。六识空无生，六尘将布施。意根成妙觉，七识平等智。","dynasty":"唐代","title":"诗偈其五十一"}
{"author":"庞蕴","content":"穷厮煎，饿厮吵，父子不同途，大家相脱卯。万顷湘江洗不清，无生曲调何时了。","dynasty":"唐代","title":"诗偈其五十二"}
{"author":"庞蕴","content":"富儿空毛行，贫儿把他物。被物牵入廛，买卖不得出。觉暮便归舍，黄昏黑漆漆。所求不称意，合家加啾唧。自无般若性，乏欠波罗蜜。把绳入草里，自系百年毕。实是可怜许，冥冥不见日。富儿虽空手，家中甚富溢。自有无尽藏，不假外缘物。周流用不穷，要者从理出。","dynasty":"唐代","title":"诗偈其五十三"}
{"author":"庞蕴","content":"无求乃法眼，有念却成魔。无求复无念，即是阿弥陀。真如共菩萨，总祇较无多。","dynasty":"唐代","title":"诗偈其五十四"}
{"author":"陈叔通","content":"一年两度游山客，三日连宵上水船。已过小姑才四里，浮青隐约接遥天。","dynasty":"现代","title":"庐山纪游"}
{"author":"陈叔通","content":"主贤忘却客中居，一月句留意有余。入口肥鲜堪记忆，儿时曾食武昌鱼。","dynasty":"现代","title":"庐山纪游"}
{"author":"陈叔通","content":"嘘云成海海翻绵，眼底归程欲不前。回首已迷来处路，此身知又堕风烟。","dynasty":"现代","title":"庐山纪游"}
{"author":"邓希恕","content":"龟鹤与群同寿隽，貂蝉相映半时贤。","dynasty":"宋代","title":"句"}
{"author":"邓希恕","content":"乘云不到玉皇家，岩上仙桃几度花。今日喜偕三益友，看来丹灶炼黄芽。","dynasty":"宋代","title":"游道岩观有引"}
{"author":"邓希恕","content":"石敲新火煮云腴，细讲濂溪太极图。此去不知千载后，有人来讲此图无。","dynasty":"宋代","title":"游道岩观有引"}
{"author":"查元鼎","content":"凤凰池上客，忽现宰官身。仙吏皆循吏，良臣作荩臣。生原慈似佛，死以杀成仁。夜半文星霣，书空一怆神。","dynasty":"清代","title":"挽台湾令高南卿司马鸿飞"}
{"author":"查元鼎","content":"移治生韩地，初摅慕蔺怀。萍踪方惜别，蓬岛又相偕。逆旅叨分俸，冰衔喜晋阶。天涯重聚首，樽酒话琴斋。","dynasty":"清代","title":"挽台湾令高南卿司马鸿飞其二"}
{"author":"查元鼎","content":"飒飒逞英姿，萧萧鬓雪丝。贼刚擒巨丑，律恨失偏师。碧血鏖兵处，丹心贯日时。魂归瀛海外，拟赋大招辞。","dynasty":"清代","title":"挽台湾令高南卿司马鸿飞其三"}
{"author":"查元鼎","content":"一别成千古，相知失九皋。勋名垂绰楔，翰墨重词曹。诸葛有孙子，哥舒空遁逃。悲风生日暮，遥奠首频搔。","dynasty":"清代","title":"挽台湾令高南卿司马鸿飞其四"}
{"author":"查元鼎","content":"兜罗香结印，合掌向人天。不作空花散，应参一指禅。幻形休扼腕，摩顶或伸拳。栽植菩提树，芬芳證大千。","dynasty":"清代","title":"佛手"}
{"author":"查元鼎","content":"浮家瀛海外，作计太无聊。西浙萦归梦，东风阻客桡。鸿飞留雪印，仙侣倩诗招。隗始金台筑，琴音惜尾焦。","dynasty":"清代","title":"和郭云裳"}
{"author":"查元鼎","content":"诗筒传驿使，情胜陇头梅。金惯披沙拣，珠曾入选来。抡元悭桂籍，作吏住蓬莱。同是饥驱客，相怜磊落才。","dynasty":"清代","title":"题马云伯贰尹克惇课诗汇编"}
{"author":"查元鼎","content":"君当为世用，我本不求知。作客来瀛屿，相逢读好诗。时艰心益壮，语伟格多奇。啸傲凌沧海，休嫌出处迟。","dynasty":"清代","title":"答杨又溪贰尹可大其一"}
{"author":"查元鼎","content":"时见妖氛炽，逢人杀似麻。将军观壁上，老母各天涯。榻喜陈蕃下，途穷阮籍嗟。吴山吊明月，曾照旧繁华。","dynasty":"清代","title":"答杨又溪贰尹可大其二"}
{"author":"查元鼎","content":"飞阁凌霄起，山川一望收。翠屏春草合，丹嶂夏云浮。花与诗篇丽，松将琴韵幽。晋唐遗绪在，千载续风流。","dynasty":"清代","title":"题潜园胜景爽吟阁"}
{"author":"查元鼎","content":"名园常作客，吟味送生涯。世事经千卷，愁怀酒一车。黄花应笑我，白首未还家。故国正戎马，年年负物华。","dynasty":"清代","title":"感赋"}
{"author":"查元鼎","content":"寒潭谁掷剑，终古化龙腾。长忆凌霄客，而无咒钵僧。虹藏江弄影，光耀水生棱。空际盘旋舞，秒波分外澄。","dynasty":"清代","title":"和区天民游剑潭"}
{"author":"查元鼎","content":"灵鼍击鼓夜支更，淅淅淋淋一片声。南国雄开东海胜，奇峰峭挟怒涛迸。可怜浩劫成焦土，已转熙春兆太平。应是名山乞奇策，故教风雨阻行程。","dynasty":"清代","title":"杨辅山司马承泽招赴兰山阻雨鸡笼"}
{"author":"查元鼎","content":"本来人是地行仙，露宿风餐不计年。旭日初升收宿雨，吟鞭已拂又乘船。客游海外山环海，槎泛天边水接天。指点兰城烟树际，名崇杨后与王前。","dynasty":"清代","title":"小雨初晴泛舟之兰冈"}
{"author":"查元鼎","content":"此山擘自巨灵神，谪向瀛东大海滨。愧我泥涂犹跋涉，羡他潇洒出风尘。畴曾衍范偕龙马，道叹乘桴泣凤麟。但得十朋占或锡，波涛险处稳藏身。","dynasty":"清代","title":"龟山"}
{"author":"查元鼎","content":"酬君海外佑行厨，持惯长斋合笑吾。晨夕餐从辛苦得，盆瓶礼不古今殊。鞠躬此日朝天阙，屈指明年返帝都。但祝东南兵燹静，安排茶灶泛西湖。","dynasty":"清代","title":"送灶"}
{"author":"查元鼎","content":"池塘春梦海天宽，无限离情下笔难。半壁东南犹战斗，一家儿女幸团圞。不因酒债衣常典，聊寄梅花句亦酸。知是客愁牵两地，加餐努力报平安。","dynasty":"清代","title":"作书寄九弟有淦"}
{"author":"查元鼎","content":"竞争得失笑鸡虫，溷迹东瀛岁又终。处世莫如穷耐久，浇愁除却酒无功。英雄识字犹馀事，妻子号寒尚古风。天与豪情天不薄，休将头脑学冬烘。","dynasty":"清代","title":"岁暮书怀其一"}
{"author":"查元鼎","content":"明月清风不值钱，客中消受亦神仙。俗尘扑面祛千斛，老屋打头寄一椽。自有啸歌惊户外，漫愁车马冷门前。悠悠世事无凭准，屈子何须更问天。","dynasty":"清代","title":"岁暮书怀其二"}
{"author":"查元鼎","content":"于今五十犹如此，便到百年已可知。况是身家羁逆旅，恰逢王国用征师。远游岂惮重洋险，大厦难为一木支。草色缘阶删不尽，伥伥行又欲何之。","dynasty":"清代","title":"五十初度其一"}
{"author":"查元鼎","content":"富春江上客星孤，故国田园久已芜。欲报劬劳因负米，谁怜辛苦引群雏。鳌牵瀛海心原壮，书上秦庭计太迂。纵是昨非知伯玉，发添斑白叹头颅。","dynasty":"清代","title":"五十初度其二"}
{"author":"查元鼎","content":"身世浑如不系舟，绝裾温峤悔遨游。功名误尽文章贱，富贵交贻妻妾羞。蝶梦方酣争得鹿，鹊巢初筑让鸣鸠。穷途赖有英豪气，高卧元龙百尺楼。","dynasty":"清代","title":"五十初度其三"}
{"author":"查元鼎","content":"菊英介寿晋芳樽，篱下秋光一样繁。出岫云情怜客意，始衰镜影画诗魂。其何能淑身将隐，无易由言舌莫扪。敢道艾年当服政，寻常显晦不须论。","dynasty":"清代","title":"五十初度其四"}
{"author":"查元鼎","content":"苏轼牛僧孺，命皆磨蝎阨。右军序兰亭，选楼轶其迹。光阴过客过，我今年半百。非知伯玉非，枉寻而直尺。海外作豪游，举家同泛宅。长守太常斋，骨相管城瘠。癸尊一例倾，丑阴自古积。吉利书王正，院宇春风窄。老母倚闾望，负米非良策。合唱大刀环，欢承菽水适。","dynasty":"清代","title":"癸丑﹙1853﹚元日试笔"}
{"author":"查元鼎","content":"琴瑟不专一，哀乐音自殊。车笠本忘形，聚散意何如。生平性忤俗，惟君鉴区区。譬彼拱璧珍，瑕岂能掩瑜。清风拂菉竹，绿水映红蕖。南北千万里，萍水得相于。磨盾草飞檄，昔曾温陵俱。鲸牙掣瀛海，骥足展天衢。目下无馀子，心中不薄予。何期文字阨，捷径争奔趋。魑魅谀钟馗，梅鹤招林逋。隐偶分朝市，名何损及厨。香草寄美人，杖藜怒唱喁。小青怜照影，洛神赋子虚。三载清漳游，一任牛马呼。场频逐傀儡，姿还叹柳蒲。重访子云阁，穷回墨翟车。怀偕吟兴减，年随豪气徂。迹久羁南国，梦飞绕西湖。风雨来故人，要路谪伧夫。藻华摅齑臼，盐酸别梅诸。芝兰道义交，交亲迹肯疏。绨袍贻范叔，顾我同悲愉。意气倾肺腑，鬓毛惊头颅。蜀锦浣冰雪，汉书秘葫芦。膻慕旋磨蚁，光驰过隙驹。臂复攘搏虎，哺莫报慈乌。帆开退飞鹢，栈恋秃尾驴。举家同泛宅，海外事饥驱。道路日以远，猗欤其那欤。枯槎乘张骞，一毛拔杨朱。载怀短主簿，各滞天一隅。偶然弄柔翰，艳体禁豪粗。嫫母不忘饰，犀心不医愚。傲骨支嶙峋，空教鬼揶揄。管城无肉相，此绝非虚诬。平子四愁咏，刘毅儋石无。与君复同调，清贫乐有馀。竹溪我适至，瓜代君方图。我才驻行脚，君又理军需。哀鸿嗷澎岛，刍粟挽征途。使君心似佛，报国竭愚驽。挂席拾海月，调瑟得名姝。甫奏瀛东绩，高翔兰北凫。芸仍舍田芸，腴比砚北腴。相逢下车揖，相思藉以舒。须眉犹畴昔，寒温叙喔嚅。饮君以村酿，饫君以园蔬。心赏慵拙咏，韵斗大小苏。自君渡兰冈，剩此昂藏躯。霁色五云开，得君尺一书。上言长相思，下慰离群居。烟云满卷帙，一一探骊珠。清已颂棠封，庭更有悬鱼。盐铁见经济，论不同迂拘。但忧齐氓溺，不愁陶径芜。期月而已可，富教加庶乎。马援诫子侄，赤黑在所濡。收其放心放，免为污下污。烦君涤旧染，烦君雕朽株。答君琼瑶赠，书到麦秋初。邮筒频往来，慎勿吝琪琚。喜君晋头衔，不为不虞誉。正音遗雅乐，东郭逃滥竽。赋罢再叹息，明月满阶除。努力加餐饭，麟兮吁嗟吁。","dynasty":"清代","title":"王小泉衢权头围贰尹寄诗代柬依韵答之"}
{"author":"查元鼎","content":"今夕是何夕，岁月堂堂去。五十一年中，名利曾何据。作客瀛海东，谁毁复谁誉。春风拂疏窗，玉律回羲驭。云捲玉山明，冲霄万丈曙。努力岁华新，吉祥听谶语。","dynasty":"清代","title":"除夕"}
{"author":"查元鼎","content":"将军银印大如斗，统制东南江左右。日费军糈数万金，连营千里长相守。相守于今已十年，不教训练不屯田。百万貔貅江上列，旌旗日色相新鲜。巨寇从来称狡猾，将军好武不好杀。一旦鼓鼙动地来，兵刃未接营先拔。张皇六师竞奔走，借问吾头犹在否。将军退守姑苏台，骂贼睢阳功不朽。长蛇封豕恣吞吴，飞来海外徵兵符。三千师旅仓皇募，六月重洋泛舳舻。爷娘妻子走相送，喃喃番语声哀恸。威尊命贱备戎行，耀武无非乌合众。闻道将军忌异才，营前驱策皆驽骀。贼来破阵如破竹，天下雄兵安在哉。半壁东南数千里，剿何艰难失何易。况令贼势更猖狂，军前谁许同生死。子胥江作怒潮声，细柳营成垓下营。父老江东咸属望，诸君何以答升平。","dynasty":"清代","title":"将军行"}
{"author":"查元鼎","content":"耰锄服田畴，干戈卫社稷。凌厉气无前，先驱争杀贼。制挺挞坚兵，所遇皆颠踣。少壮不策勋，悠悠徒视息。节重一身轻，浩然天地塞。名并诸功臣，精忠同报国。恨未补天南，恩遥承阙北。冰霜碧血凝，金石丹心勒。松楸泣杜鹃，凭吊增凄恻。","dynasty":"清代","title":"题旌义祠"}
{"author":"甘守正","content":"百折湟川自上头，风生幽壑漱清流。孤城断岸尘应少，六月登台暑亦收。频听渔歌时欸乃，相看鸥鸟日沉浮。于今怀古多惆怅，抗疏功名付钓钩。","dynasty":"明代","title":"矶石清风"}
{"author":"甘守正","content":"悠悠神物枕灵岩，银汉无声雨自翻。势似建瓴山色润，形如开□水晶寒。喷成飞雾随风起，泻作流霞带日涵。若得甘霖遍原野，不妨长唤作龙潭。","dynasty":"明代","title":"龙湫潭"}
{"author":"甘守正","content":"读书台上揽清奇，万丈飞泉起砚池。可是玉龙翻浪暖，水晶帘动喷珠玑。","dynasty":"明代","title":"文献书堂"}
{"author":"甘守正","content":"西昆东壁两缠辉，百折千澜有所归。会见词源倒三峡，墨池应有雾花飞。","dynasty":"明代","title":"墨水回澜"}
{"author":"甘守正","content":"流水无情泾渭分，沧浪一曲却堪闻。谁家织就天孙锦，故向溪边濯五云。","dynasty":"明代","title":"跃溪春涨"}
{"author":"甘守正","content":"脉接丹山活水头，碧桐飘井几经秋。翩翩国瑞巢门日，自有甘霖遍十洲。","dynasty":"明代","title":"凤井甘泉"}
{"author":"甘守正","content":"淩空天外削芙蓉，正笏当阳似上公。太史预占陈五色，举头红日近彤龙。","dynasty":"明代","title":"天柱晴云"}
{"author":"甘守正","content":"一脉春风吹玉律，何如挟纩又生寒。惨舒任是乾坤手，不是时情冷暖看。","dynasty":"明代","title":"温炎泉脉"}
{"author":"方愚","content":"星彩满天朝北极，源流是处赴东溟。为臣为子不忠孝，辜负宣尼一卷经。","dynasty":"唐代","title":"读孝经"}
{"author":"程戡","content":"归骑翩翩去路赊，郁葱佳气望天涯。艰危剑阁三千里，惠爱刀州十万家。龙尾道边瞻日彩，鹿头关外别春华。金明扈从宸游处，休忆连年泛浣花。","dynasty":"宋代","title":"送钤辖馆使王公"}
{"author":"贝琼","content":"风雨端阳生晦冥，汨罗无处吊英灵。海榴花发应相笑，无酒渊明亦独醒。","dynasty":"元代","tags":"端午节，写花，抒怀，怀才不遇","title":"已酉端午"}
{"author":"贝琼","content":"北风破肉胡兵利，汉将驱人死胡地。丈夫四出妇女号，长安十日城门闭。夜入南山忍冲虎，尚胜迢迢随捕虏。城中有地尽蓬篙，城下何人种禾黍！夜间董逃四面歌，却思乡土泪滂沱。","dynasty":"明代","title":"董逃行"}
{"author":"贝琼","content":"六月玉泉来看鱼，湖头雨过尽芙蕖。芙蕖花开郎更远，玉泉鱼少亦无书。","dynasty":"明代","title":"西湖竹枝"}
{"author":"贝琼","content":"春山一雨过，百草皆纵横。百草不出山，山中人远行。怀金别妻子，殉禄辞父兄。寒暑忽已易，燕赵千里程。龙门能碎舟，风浪安可争。性命轻鸿毛，苦为朝暮营。愧此山中草，萋萋林下生。¤","dynasty":"明代","title":"杂诗（二首）"}
{"author":"贝琼","content":"薛公未罢相，宾客竞相倾。一朝偶失意，门无珠履声。贵贱已如此，何论死与生。秋燕辞空室，春蝶抱留英。盈虚信物理，聚散亦人情。达士甘寂寞，力耕谢华缨。道尊岂恋禄，心远孰希名。腐鼠非吾饵，朱凤以时鸣。悠然动遐想，五鼎益为轻。","dynasty":"明代","title":"杂诗（二首）"}
{"author":"贝琼","content":"村黑畏冲虎，且复归柴门。风林月未出，宿鸟争且喧。浮云忽断续，万丈飞金盆。湛湛天宇高，光气相吐吞。我行月还逐，是身亦无根。试求不死药，飞腾同久存。老妻有斗酒，洗盏当前轩。酌酒消我忧，万事俱忘言。","dynasty":"明代","title":"十月既望凤凰山晚归"}
{"author":"贝琼","content":"迮生固长贫，赋诗朝忍饥。破裘连百结，但觉诗愈奇。锵然击天球，未作秋蛩悲。呜呼识者死，举国无人知。鼓柁洞庭湖，远过三高祠。我无一斗酒，为生开两眉。宇宙非不大，四顾将安之。日落万山黑，百鸟争寒枝。翩翩五色凤，寂寞双翅垂。圣人坐明光，迟汝一来仪。","dynasty":"明代","title":"赠迮元霖"}
{"author":"贝琼","content":"隐者东海头，安时事耕凿。有田百亩余，相率治皛蜺。我稼没牛腹，我书挂牛角。三洲雷雨均，既耕必有获。吹箫赛田租，操豚不为薄。上给县官租，酣歌见真乐。江南风景异，况乃赋敛数。连云桑柘尽，池台总零落。尚恐兵未休，远近无土著。全生虎豹群，岂忍厌藜藿。","dynasty":"明代","title":"耕乐轩"}
{"author":"贝琼","content":"直木恶为输，疲马思卷旆。匡时既非才，处约斯寡悔。采《诗》鉴兴亡，读《易》明进退。永怀嵇阮放，甘与沮溺对。","dynasty":"明代","title":"郊居"}
{"author":"贝琼","content":"五侯浊四海，白日沦光辉。处士切忧国，空言相是非。郭泰不绝俗，申屠能见几。朱凤翔千仞，百世令人希。","dynasty":"明代","title":"读史（五首）"}
{"author":"贝琼","content":"己荒丹井宅，近息翠岩祠。老去时听法，春来且赋诗。花香蜂出户，尌密鸟争枝。绝境风烟外，渔人不用疑。","dynasty":"明代","title":"寓翠岩庵其一"}
{"author":"贝琼","content":"彷佛东柯谷，云间鸡犬声。梳头忘日晏，濯足爱江清。草径须频扫，茅堂苦未营。携壶惭父老，亦足慰吾情。","dynasty":"明代","title":"寓翠岩庵其二"}
{"author":"贝琼","content":"莲社僧相引，柴门客屡回。日高人语静，风远佛香来。碧爱琅玕绕，红看踯躅开。便应从此老，城郭有尘埃。","dynasty":"明代","title":"寓翠岩庵其三"}
{"author":"贝琼","content":"蟏蛸当户罥，科斗满池生。可惜春光去，何时晚计成。病多添越思，愁减发秦声。此意无人会，芳尊且独倾。","dynasty":"明代","title":"寓翠岩庵其四"}
{"author":"贝琼","content":"野树残花落，风荷小叶开。夜游须秉烛，春在更持杯。屡阅云霞变，成惊日月催。江山莫淹滞，准拟赋归来。","dynasty":"明代","title":"三月晦日"}
{"author":"贝琼","content":"不待秋风起，匆匆归石门。宦游情已薄，婚嫁愿犹存。竹所须开径，花时独灌园。比邻共来往，适应倒芳樽。","dynasty":"明代","title":"归石门"}
{"author":"贝琼","content":"思君不得见，起坐若为情。丧乱长南北，交游半死生。家书春未达，堠火夜偏惊。何日联床语，西窗听雨声。","dynasty":"明代","title":"荅郭宗夏"}
{"author":"贝琼","content":"石转交流水，山浮欲动云。名园郑谷迥，绝境辋川分。老树龙初化，仙人鹤不群。已临吴道子，不数李将军。","dynasty":"明代","title":"题盛子昭画"}
{"author":"贝琼","content":"布谷村村急，三时农务勤。青山十日雨，白水一溪云。即恐崩沙坼，遥知小圃分。朝来自潋滟，凫雁动成群。","dynasty":"明代","title":"观水"}
{"author":"贝琼","content":"地蟠吴会尽，天与海门通。雨洗秦山碧，霜侵越树红。居人分绝岛，飞鸟度寒空。极目情何限，翻如入剡中。","dynasty":"明代","title":"秋泾雨后二首其一"}
{"author":"贝琼","content":"石润冬犹热，江潭晚乍晴。楼台消蜃气，鼓吹入蛙声。且伴双鸥逸，何须驷马荣。交游今总绝，酌酒任吾生。","dynasty":"明代","title":"秋泾雨后二首其二"}
{"author":"贝琼","content":"知非吾已晚，白首尚他乡。不入广文馆，宁要太守章。宽忧应有物，却老信无方。谩忆儿童岁，斑衣父母傍。","dynasty":"明代","title":"二月十三日初度"}
{"author":"贝琼","content":"出门皆白水，风雨复通宵。忽似三川涨，惟忧万室漂。娟娟轻鸟下，泼泼大鱼跳。叹息佳人阻，空瞻乌鹊桥。","dynasty":"明代","title":"寒食三首其二"}
{"author":"贝琼","content":"为客云间久，深怀父老情。江山元壮丽，城郭又清明。传烛初分火，吹箫竞卖饧。重携一樽酒，花下试因倾。","dynasty":"明代","title":"寒食三首其三"}
{"author":"贝琼","content":"大野喧豺虎，深林集羽毛。天空云气尽，夜久月轮高。士卒悲秦戍，儿童唱董逃。此时空感慨，漂泊叹吾曹。","dynasty":"明代","title":"五月十六夜独坐"}
{"author":"贝琼","content":"万国干戈里，荒荒野日曛。残唐终五季，炎汉亦三分。战伐求颇牧，讴歌忆舜文。伤时一惆怅，倚柱送孤云。","dynasty":"明代","title":"登云间驿楼次李颜韵"}
{"author":"贝琼","content":"葭菼连云暗，菱荷逐水漂。青林千曲转，黄浦一支遥。贾客晨冲雾，舟人夜听潮。何时免行后，黄发老渔樵。","dynasty":"明代","title":"青林道中"}
{"author":"贝琼","content":"欲访曾游地，楼台半有无。夕阳明鸟背，秋水落龙须。为客今成老，逢人亦暂娱。夜归冲暝色，重问顾亭湖。","dynasty":"明代","title":"重过亭林"}
{"author":"贝琼","content":"晚香迎九日，秋色胜三春。惊座非无客，倾城况有人。且听歌白苧，莫惜岸乌巾。更觉清狂甚，不知谁主宾。","dynasty":"明代","title":"戊申九日宴邵武叔双桂轩"}
{"author":"贝琼","content":"不到溪南宅，桃花又一春。长贫疑造化，已老厌风尘。直道难容世，虚名只误人。扁舟即归去，吾岂恋秋莼。","dynasty":"明代","title":"怀语溪旧业"}
{"author":"贝琼","content":"水国潜鳞静，风林倦翼回。夜深云掩月，春远雪封梅。剪烛清谈久，藏钩急令催。山僧更多意，莫惜尽馀杯。","dynasty":"明代","title":"十一月九日夜饮南山所用筼谷韵赋诗"}
{"author":"贝琼","content":"天地消兵气，江湖陨客星。群英同日起，一叶向秋零。伏胜终秦士，杨雄老汉庭。尚思风雨夜，纵酒共忘形。","dynasty":"明代","title":"挽溪南处士其一"}
{"author":"贝琼","content":"不废专门学，犹存盖世功。时危明出处，道在任穷通。节士无元振，诸郎有阿戎。九山云气冷，何处葬仙翁。","dynasty":"明代","title":"挽溪南处士其二"}
{"author":"贝琼","content":"月落江天黑，长风正怒号。灵鸡寒史次，别雁瞑呼曹。击拆征人起，鸣机织妇劳。所思千里隔，十二碧峰高。","dynasty":"明代","title":"寒夜"}
{"author":"贝琼","content":"不改山河旧，同瞻日月新。百虫未启蛰，一鸟已鸣春。白发羞明镜，乌纱制小巾。吾生任贫贱，击壤学尧民。","dynasty":"明代","title":"巳酉元旦其一"}
{"author":"贝琼","content":"岁旦屠苏酒，还从稚子先。宫花元不称，野服更相便。出处宁非道，穷通莫问天。红梅亦多意，为我发馀妍。","dynasty":"明代","title":"巳酉元旦其二"}
{"author":"贝琼","content":"一水疑无路，才通艓子舟。连山分秀色，绝境散穷愁。行与月相逐，卧看天倒流。野人应不识，林鸟自相求。","dynasty":"明代","title":"以韵邵筼谷千山夜泊"}
{"author":"贝琼","content":"世乱疲奔走，空伤万事非。塞鸿还北度，戎马未南归。乐土居人散，丰年野客饥。闭门风雨过，一径落红稀。","dynasty":"明代","title":"暮春杂诗其一"}
{"author":"贝琼","content":"不见春归路，倦登江上楼。五更愁听雨，三月惨如秋。寂寂紫含笑，嘤嘤黄栗留。无心自相恼，岂识老夫忧。","dynasty":"明代","title":"暮春杂诗其二"}
{"author":"贝琼","content":"四海尚风飙，千门转寂寥。传闻收土地，思见复征徭。节士心肝在，将军髀肉消。何时听野老，鼓腹颂唐尧。","dynasty":"明代","title":"暮春杂诗其三"}
{"author":"贝琼","content":"汎汎江湖上，悠悠宇宙中。一身常有患，万化本无穷。已觉丹砂妄，唯应白发公。沧浪还可濯，闲伴钓鱼翁。","dynasty":"明代","title":"暮春杂诗其四"}
{"author":"贝琼","content":"一苇三江度，人皆识道林。龙公来听法，狐女试观心。雨散空花乱，风生万竹深。我惭牵世务，白发谩盈簪。","dynasty":"明代","title":"寄翰古清其一"}
{"author":"贝琼","content":"为客长如醉，听诗忽已醒。共餐香积饭，更舍劫初铃。扫榻还堪卧，呼舟约再经。黑龙休易点，破壁起雷霆。","dynasty":"明代","title":"寄翰古清其二"}
{"author":"贝琼","content":"曾是梨园籍，年应未破瓜。春风一枝雪，别是汉宫花。出茧脩眉淡，蟠龙小髻斜。琵琶写幽怨，流落共天涯。","dynasty":"明代","title":"遇妓"}
{"author":"贝琼","content":"甲第无人住，萧萧风雨寒。树阴交绣户，苔色上来栏。舞鹤犹思主，鸣蛙亦为官。豪华易消歇，都作梦中看。","dynasty":"明代","title":"旧宅"}
{"author":"贝琼","content":"堪怜小儿女，相对色凄凉。有客夜元亮，无人候子桑。水萤飞宝地，山鸟入书堂。九曲溪头路，何时上小航。","dynasty":"明代","title":"寺居"}
{"author":"贝琼","content":"歇马城边路，茅茨在眼中。迢迢一水静，寂寂四山空。白日西南没，青天上下通。行人俱已息，独立数飞鸿。","dynasty":"明代","title":"溪上"}
{"author":"贝琼","content":"转蓬悲杜甫，命驾愧张翰。把酒忘年老，听诗坐夜阑。不趋龙尾道，休上虎须滩。白屋真堪乐，青山且共看。","dynasty":"明代","title":"杨鸣鹤顾留宿殳山有诗相示用韵荅之"}
{"author":"贝琼","content":"兰亭脩禊处，爱尔好林泉。闭户不曾出，读书浑少眠。青山秋气蚤，绿树午阴圆。何日期相过，西陵一问船。","dynasty":"明代","title":"题山阴读书处"}
{"author":"贝琼","content":"野旷夫无际，山青雨乍晴。路从鳌背上，人踏凤毛行。谡谡松风细，辉辉竹日明。浩歌犹未已，新曲和流莺。","dynasty":"明代","title":"辛春二月十日偕桑子材丁一鹤游殳山"}
{"author":"贝琼","content":"借屋暂移家，当门亦舣槎。地蒸云触石，江涨雨崩沙。卢橘初垂颗，冬青未落花。老夫无一事，日日醉流霞。","dynasty":"明代","title":"澄林客居二首寄戴良佐沈复东其一"}
{"author":"贝琼","content":"高人戴安道，词客沈休文。共喜成三友，何劳比五君。园荒葵自种，水近竹宜分。钟鼎非吾事，山中看白云。","dynasty":"明代","title":"澄林客居二首寄良佐沈复东其二"}
{"author":"贝琼","content":"鸡声催客起，一枕梦初醒。日射千山赤，天垂四野青。芙蓉元自好，蒲柳已先零。海上兵戈后，夷歌不思听。","dynasty":"明代","title":"题紫微山严上人壁"}
{"author":"贝琼","content":"稚圭蛙两部，日夜成笙歌。四月雨声恶，两山秋气多。青苔生客舍，白水落官河。怅望九龙客，扁舟难重过。","dynasty":"明代","title":"雨中漫成寄九龙山人"}
{"author":"贝琼","content":"五月大江满，白波如白云。看山重约客，载酒试从君。竹所宜频扫，桃源或未闻。龙蛇今已远，麋鹿任为群。","dynasty":"明代","title":"次韵杨德中见寄"}
{"author":"贝琼","content":"金刹藤萝外，通人一径微。天风铁凤语，海雨墨龙飞。水落仙翁井，云收玉女衣。东楼曾玩月，夜挟彩鸾归。","dynasty":"明代","title":"次韵杨鸣鹤游紫微山一首用章孝标韵"}
{"author":"贝琼","content":"我爱南州士，风流今尚存。读书通鲁史，卖药向吴门。拟乞丹砂裹，同倾绿酒樽。茯苓应己长，夜雨斸松根。","dynasty":"明代","title":"赠医者徐仲纯"}
{"author":"贝琼","content":"浪迹依刘表，忘形见陆生。山中酿酒熟，雪后具舟迎。好学来诸子，论诗过二更。穷愁一披写，杯尽更须倾。","dynasty":"明代","title":"壬子冬至日过来青堂三首示勉中祖南二友其一"}
{"author":"贝琼","content":"衣冠且从俗，犹有晋风流。我爱陶贞白，人称马少游。蜂房寒未割，鸡栅暖宜修。不必论三仕，何如号四休。","dynasty":"明代","title":"壬子冬至日过来青堂三首示勉中祖南二友其二"}
{"author":"贝琼","content":"扰扰知何事，人间即梦间。试从千佛转，能见几人閒。水落元通月，云行不碍山。长歌和樵者，日暮抱薪还。","dynasty":"明代","title":"壬子冬至日过来青堂三首示勉中祖南二友其三"}
{"author":"贝琼","content":"舟行入淮泗，初上广文官。地接中州近，天连大野宽。清时先俎豆，异俗尽衣冠。暂别蓬莱阙，无惭苜蓿盘。","dynasty":"明代","title":"送陈楚宾赴泗州学正"}
{"author":"贝琼","content":"绝境疑无路，平川不起涛。天光兼水阔，山势敌秋高。葛令惟求药，秦人自种桃。云霞如有意，他日待吾曹。","dynasty":"明代","title":"题苏明远画"}
{"author":"贝琼","content":"为客金陵久，惊秋素发乾。酒狂山简放，诗苦孟郊寒。野圃荒谁理，宫衣病总宽。封书寄儿子，早晚发长干。","dynasty":"明代","title":"病中次韵张思广助教见寄二首其一"}
{"author":"贝琼","content":"有泪如银烛，心灰却始乾。空瞻鸿雁远，不念鹡鸰寒。江海浮吴阔，乾坤入楚宽。登楼重拟赋，落日在阑干。","dynasty":"明代","title":"病中次韵张思广助教见寄二首其二"}
{"author":"贝琼","content":"谢传东山下，白云窗户幽。身如蝉蜕解，梦挟凤车游。石润初收雨，衣寒已怯秋。无心信舒卷，天地日悠悠。","dynasty":"明代","title":"云卧"}
{"author":"贝琼","content":"相逢俱一笑，官不补遗馀。鸾凤随新曲，龙蛇见草书。日边来使者，濠上只空庐。更展胸中学，平明对玉除。","dynasty":"明代","title":"次韵管郑州玄泽"}
{"author":"贝琼","content":"地接天台胜，山围雁荡高。诗人同谢眺，羽客见卢敖。树色分厓翠，江声应海涛。何年此栖托，莲叶好时操。","dynasty":"明代","title":"题叶经历水北山居"}
{"author":"贝琼","content":"跨马金陵去，征衫尚有尘。壮心知烈士，离色惨羁人。草白方经晓，花殷欲借春。殷勤一杯酒，何日重相亲。","dynasty":"明代","title":"送曹季材赴京师因寄刘子宪助教其一"}
{"author":"贝琼","content":"最爱刘公干，同为太学师。班联金马客，兴在玉台诗。地阔双鱼断，天空一雁驰。惟看千里月，夜夜独相思。","dynasty":"明代","title":"送曹季材赴京师因寄刘子宪助教其二"}
{"author":"贝琼","content":"三日淮南雪，乌薪价重银。色疑成鹁鸽，形肖刻麒麟。夜照清虚室，春扶老病身。煮茶留好客，未觉孟郊贫。","dynasty":"明代","title":"咏炭"}
{"author":"贝琼","content":"龙江今喜对，雁荡昔曾闻。树黑深藏雨，山青半出云。行人知虎迹，仙客问羊群。老我来何日，林泉定许分。","dynasty":"明代","title":"题马文壁画二首其一"}
{"author":"贝琼","content":"小桥危跨壑，破屋幸依山。避地人相过，朝天客未还。麝眠春草外，猿挂古松间。寂寞南窗月，残书亦久閒。","dynasty":"明代","title":"题马文壁画二首其二"}
{"author":"贝琼","content":"璚台人去后，麋鹿自成群。树湿才经雨，山昏又出云。仙家三叠外，春水一支分。独坐扁舟客，棹歌时远闻。","dynasty":"明代","title":"题王白云画"}
{"author":"贝琼","content":"久作东山客，山空少四邻。汲泉从老圃，隔岭见行人。虎豹应须远，鸡豚亦自驯。幽栖犹未稳，更访武陵春。","dynasty":"明代","title":"戊午早秋漫兴二首其一"}
{"author":"贝琼","content":"烂熳蕣花早，乱开篱落间。秋风机杼动，夜雨桔槔閒。牧豕公孙老，思鲈记室还。有时逢野叟，犹自说朝班。","dynasty":"明代","title":"戊午早秋漫兴二首其二"}
{"author":"贝琼","content":"星斗光芒万丈腾，赐书连舸出金陵。雁违青冢天将雪，马度黄河夜已冰。博士经存终汉出，上公爵重自唐升。喜闻手植庭中桧，翠接东蒙几百层。","dynasty":"明代","title":"送袭封衍圣公孔希学还阙里"}
{"author":"贝琼","content":"天界归来亦已迟，庭松此日定回枝。山中结社无灵运，海上留衣有退之。鹤去云霄随锡杖，龙收风雨入军持。西湖若见方舟老，为说三生梦里诗。","dynasty":"明代","title":"送愚上人归越中并木奎方舟长老"}
{"author":"贝琼","content":"弱水之外有蓬莱，云中髣髴金银台。终驱汎滥群流合，始与鸿濛一气开。石壁三更看日上，星槎八月到天回。麻姑何处窥清浅，近日无书寄鹤来。","dynasty":"明代","title":"观海与鲍仲孚同赋"}
{"author":"贝琼","content":"昨日除书下五门，地兼中外亦殊恩。三山迥出南荒小，八座元同北斗尊。悟主已知如内相，封侯终见自公孙。荆扬乐土今凋擦，他日从客为一言。","dynasty":"明代","title":"送户部尚书贡泰甫开司闽中榷盐易米给京师其一"}
{"author":"贝琼","content":"两隅未挣出师频，圣主经营伏老臣。天河转粟遥通蓟，腊月看花近到闽。道上豺狼应避马，山中猿马不惊人。公馀定有诗千首，好托边鸿寄蚤春。","dynasty":"明代","title":"送户部尚书贡泰甫开司闽中榷盐易米给京师其二"}
{"author":"贝琼","content":"孤烟一曲紫云村，好客寻常远到门。水落已知鱼可笱，夜深不畏虎夔藩。邻人送酒酌花下，稚子读书当树根。白鹤千年时过上，屯中还有令威孙。","dynasty":"明代","title":"题徐太章白鹤山居"}
{"author":"贝琼","content":"王师未下姑苏台，客子野次独徘徊。城南酒徒不复见，院里桃花空乱开。儿女新年俱已长，弟兄何日却同回。故人重里寄书至，相约山中拂紫苔。","dynasty":"明代","title":"三月晦日"}
{"author":"贝琼","content":"我别禦儿溪上宅，月当二十四回新。如何故国尚戎马，即恐比邻非昔人。箫鼓谁家犹作社，楼台废苑不成春。夜寒忆尔无由见，怅望黄姑祈木津。","dynasty":"明代","title":"寄内弟陆熙之"}
{"author":"贝琼","content":"潘岳闲居学灌园，一椽茅屋近青门。野乌得食频将子，慈竹团阴定长孙。宾客过门车盖合，儿童汲井辘轳喧。春风金谷空流水，且共高歌醉瓦盆。","dynasty":"明代","title":"寄潘时雍"}
{"author":"贝琼","content":"云气空蒙是赤城，高歌归去不胜情。天倾沧海东南迥，地接丹丘日夜明。念我好将黄独寄，知君先向石桥行。春风一路啼莺巧，定有花间窈窕迎。","dynasty":"明代","title":"送翁镇方归天台"}
{"author":"贝琼","content":"屋外青山青似莲，云溪隐者即神仙。桑麻杜曲非无地，鸡犬桃源别有天。载酒邻翁时叩户，卖鱼溪女不论钱。卧龙何事烦三顾，祗合隆中老岁年。","dynasty":"明代","title":"题云溪耕隐"}
{"author":"贝琼","content":"九龙山前处士宅，草堂低小尽青苔。树阴满地日不到，水气著人秋已回。无数黄鹂相对语，有时翠碧忽飞来。移床与客竹间坐，千里好风何快哉。","dynasty":"明代","title":"题丁成之清樾轩"}
{"author":"贝琼","content":"鹤城翠织出天机，卷付星查使者归。瑞草奇花春欲动，彩鸾青鹤昼交飞。峒人不用誇山罽，朝士何须惜地衣。闻说千秋佳节近，吴宫高会更光辉。","dynasty":"明代","title":"郑宪卿省郎织毯松江还诗以送之"}
{"author":"贝琼","content":"与子西东二十霜，尚思年少醉钱唐。人间日月如行客，马首山川忽异方。历历早莺初变语，翩翩归雁未成行。明朝陌上重分袂，更尽吴姬酒一觞。","dynasty":"明代","title":"云间见李克敏将归吴陵作诗为别"}
{"author":"贝琼","content":"海上瀛洲碧水新，地连方丈绝风尘。九光霞馆邀王母，一曲鸾笙降玉晨。若木回枝长挂日，桃花结子不知春。祖龙谩自求方士，却恐流传语未真。","dynasty":"明代","title":"赋小瀛洲其一"}
{"author":"贝琼","content":"仙人长伯白银宫，不似淮王礼八公。日月自周三岛外，山川尽缩一壶中。亦麟紫凤池台胜，姹女河车服食同。清夜步虚相和处，琪花如雪又春风。","dynasty":"明代","title":"赋小瀛洲其二"}
{"author":"贝琼","content":"徵君白苧溪头住，细雨斜风一短蓑。山木两边啼杜宇，浪花千顷落鴐鹅。故人且复辞光武，使者何须认志和。我亦买田来结屋，沙棠船小日相过。","dynasty":"明代","title":"题苧溪渔友宅"}
{"author":"贝琼","content":"天乐风传应壑雷，鹫峰春色似蓬莱。一天象纬迎秋转，千月龙宫彻夜开。西国胡僧依树坐，上方玉女散花来。夜深借榻山房宿，更欲题诗到上台。","dynasty":"明代","title":"灵鹫观灯"}
{"author":"贝琼","content":"万里坚昆来碧盌，青莲十叶类天成。于阗苍玉本同色，韶州白瓷空得名。马湩可能羞北馔，驼蹄且复荐南烹。茅斋此日足家具，一诗为报故人情。","dynasty":"明代","title":"谢贾齐臣惠碧盌"}
{"author":"贝琼","content":"绿波如酒不成潮，一曲潜通海眼遥。祗树国深青鸟下，桃花浪煖白鱼跳。疏星夜列开天镜，细雨朝飞落虹桥。杜老赋诗须重过，远公结社肯相邀。","dynasty":"明代","title":"题静天镜碧水春轩"}
{"author":"贝琼","content":"西山楼阁涌波涛，西国高僧见白毫。贝叶有文留藏室，天花无迹上方袍。毒龙在钵秋云湿，驯虎当门夜月高。听法他年陪相国，定因元亮置松醪。","dynasty":"明代","title":"送兴福寺镇静庵"}
{"author":"贝琼","content":"六月三日好天气，清江转柁雨晴初。树头云敛出红日，石脚水生跳白鱼。何处老翁还独钓，可怜游子未安居。野王堆前三女窦，得意唱歌随所如。","dynasty":"明代","title":"六月三日泛舟"}
{"author":"贝琼","content":"沧江雨歇暑渐微，银床一叶迎秋飞。牵牛相对织女出，明月不照征夫归。寸心耿耿只自苦，双鬓萧萧今更稀。仰候神光向中夜，秋萤暗度鸳鸯机。","dynasty":"明代","title":"七夕"}
{"author":"贝琼","content":"河桥春向柳条归，买酒从教更典衣。倒海北风三日盛，著人南雪六花飞。铜盘烧蜡诗初就，羯鼓催觞令不违。身后空名亦何用，独怜张翰早知几。","dynasty":"明代","title":"十一月廿三日夜集次韵卢廷举"}
{"author":"贝琼","content":"三韭行厨亦浪誇，傍人犹笑庾郎奢。春宵翠截山中叶，腊月黄分雪后芽。野饭犹能留上客，侯鲭岂复到贫家。盘中一箸青丝细，绝胜芜菁散作花。","dynasty":"明代","title":"剪韭轩"}
{"author":"贝琼","content":"看山何处候神仙，地近城南尺五天。林屋雪消攒玉笋，上方云影出青莲。行人独去西风里，倦鸟双回落照边。此日骑曹谁记马，閒支手板思悠然。","dynasty":"明代","title":"题玉士亨看山处"}
{"author":"贝琼","content":"元戎出号初鸣铎，狂客忘归更赋诗。貔虎千屯防要地，鱼龙百戏梦清时。月临粉蝶南楼静，天接沧江北斗垂。可得夜游重秉烛，佳人双唱玉交枝。","dynasty":"明代","title":"元夕次韵铁崖杨先生"}
{"author":"贝琼","content":"城头落日啼乳鸦，城中烟火冷千家。断云漠漠夜还合，急雨纷纷风更斜。世乱不归空洒泪，春深何处独看花。白龙堆前水二尺，明日泛舟携紫霞。","dynasty":"明代","title":"二月十六日雨中遣兴"}
{"author":"贝琼","content":"正好听君苏武慢，倾壶共坐白鸥沙。十年戎马犹塞路，三月归舟催到家。江燕与人同是客，野桃成子乱飞花。使回多寄平安字，要看张颠醉墨斜。","dynasty":"明代","title":"送凌彦冲归杭"}
{"author":"贝琼","content":"湖州别驾三年别，文采风流想见之。水晶宫里无传箭，浮玉山前多赋诗。海燕空归寻旧宅，具蚕未老卖新丝。金闺学士临池处，还与何人话昔时。","dynasty":"明代","title":"寄林叔大"}
{"author":"贝琼","content":"云团车盖起重重，文正三朝相业隆。种树百年蟠厚地，读书六月坐清风。蝉吟露叶初回梦，虫吐秋丝忽堕空。今日洛阳卿相宅，牡丹谁看状元红。","dynasty":"明代","title":"槐阴亭"}
{"author":"贝琼","content":"江寒雨急仍北风，扣户喜闻南巷翁。锦城鲊送蒲茅白，玉盌酒泻桃花红。三月忽惊春似客，百年那得老还童。一双黄鹂寂无语，飞过小月高楼东。","dynasty":"明代","title":"立夏日"}
{"author":"贝琼","content":"朝看云出暮云归，翁住云深已息机。海上仙人教种药，山中玉女未收衣。须知倏忽神龙变，已作絪缊野马飞。我亦无心共来往，五城宫阙梦魂稀。","dynasty":"明代","title":"题云深处"}
{"author":"贝琼","content":"窗户青红竹里开，竹深无地著尘埃。山移阆花千峰出，水接银河一道回。酿酒每留宾客醉，赋诗重许老夫来。暖风迟日春如海，随意何妨坐绿苔。","dynasty":"明代","title":"题夏士文园亭"}
{"author":"贝琼","content":"北里共持菖歜酒，南翁未解木绵裘。臼波青嶂三吴地，怪雨肓风五月秋。挥泪几时朝凤阙，招魂何处觅龙舟。海榴一点红如火，时序催人共白头。","dynasty":"明代","title":"重午"}
{"author":"贝琼","content":"山寒花尚迟，雪霁江已绿。怀新感游子，哢节喧众族。且同尊俎乐，幸免章绶束。更拟登前峰，青郊可游目。","dynasty":"明代","title":"早春"}
{"author":"贝琼","content":"八月鸿雁来，往彼天南陬。前飞倦已息，后至饥相求。日落洞庭晚，风高彭蠡秋。彭蠡多蒹葭，远近弥汀洲。恒恐羽毛损，稻粱非所谋。寒门阻冰雪，异乡安可留。徘徊念其族，天外复千俦。身今万里客，肉非九鼎羞。慎为弋者获，远寄征人愁。愿以海为池，上同朱凤游。饮啄全微躯，不愧波上鸥。","dynasty":"明代","title":"题盛苍崖雁"}
{"author":"贝琼","content":"一气变昏旦，洞房风露凄。田禽亦已化，秋兰同蒺藜。为客久成老，怀人殊未夷。惨惨白日暮，迢迢归路迷。世衰不获骋，天远何由稽。永思读书台，言采山中荑。","dynasty":"明代","title":"初冬"}
{"author":"贝琼","content":"破屋夜通月，霜气刀棱棱。病骨不受寒，卒岁仍无缯。残灯吐复翳，僵卧如冻蝇。事业惭蒸沙，文章空镂冰。已失国士意，颇为年少陵。长歌独慷慨，坐候东方升。","dynasty":"明代","title":"拟东野"}
{"author":"贝琼","content":"露下百草变，凄凄天地秋。亦如中年客，玉颜安可留。山鸣迅商激，水涸行潦收。恩方改团扇，意复存弊裘。梧桐叶尽脱，孤雏夜啾啾。光景忽已逝，感之双涕流。","dynasty":"明代","title":"秋怀"}
{"author":"贝琼","content":"荆山一何高，上与天门通。犹闻产玉处，吐气成白虹。悬藜混燕石，世已无国工。琢之惧不完，不如在石中。卞和耻再刖，玉亦悲无穷。吾今死抱璞，庶以全其躬。","dynasty":"明代","title":"拟古"}
{"author":"贝琼","content":"极目登高丘，秋高淮泗平。淮泗东南流，故绕钟离城。东京昔丧乱，英雄纷战争。杀人及鸡犬，旷野寂无声。悠悠千载下，复见新人耕。魏公今何在，铜台春草生。公路冢中骨，岂忧王室倾。北海固为豪，平原安可轻。时哉有屈信，汉道再昌明。","dynasty":"明代","title":"晚眺"}
{"author":"贝琼","content":"老病不得归，独处长戚戚。二子江南来，眼暗初未识。生常戒垂堂，肌肉如雪白。一月长途间，海风吹尽黑。买酒为相劳，问答向中夕。迢迢汉阳簿，春来断消息。阿宣在母旁，颇知工翰墨。艰难且拨弃，顿使沈忧释。所愧无定居，百岁半为客。经营须及早，尚爱龙湫僻。况近读书台，云销四山碧。泉深出丹砂，地冷多琥珀。既非匡世资，庶遂陶阮逸。良辰戒僮仆，匆匆又南北。五月方郁蒸，日气成霞赤。出入非所宜，川陆慎所历。惜别岂无泪，向汝难再滴。秋江有鲈鱼，当挂吴淞席。","dynasty":"明代","title":"四月十日儿子翱来凤阳留一月遣归因令早营草"}
{"author":"贝琼","content":"连山插天危欲崩，木客结构当千层。我来看山风雨恶，入山喜见灵泉僧。闭门留客共野饭，风回雨绝清无蝇。酒酣熟寝唤不起，夜深花落龛中灯。轩辕已恐即韩愈，许汜未可讥陈登。天明僮仆催欲去，却叹世故来相仍。重寻曲折恐蹉跌，安得远讨闲支藤。林开川豁见鸟下，山寒石峻愁猿腾。呼舟独返草堂路，他日重来共毾?。","dynasty":"明代","title":"游菩提山值雨宿存思庵"}
{"author":"贝琼","content":"屯田未开岁未熟，白粲一金才一斛。将军初下山东城，使者复转江南粟。飓风五月西南回，黄龙朱雀一时开。雷霆夜捶海若死，云雾昼合天妃来。黑洋北去五千里，直沽近接金河水。内廷传敕赐宫壶，侍臣出报龙颜喜。","dynasty":"明代","title":"送浙省都事曹德辅运粮北上"}
{"author":"贝琼","content":"双花相向复相辉，白帝西游拥一妃。羽盖风清朝并载，珠宫月冷夜同归。翠房已作鸳鸯结，红粉那成蛱蝶飞。亭上酒醒杏不断，满汀暮雨湿仙衣。","dynasty":"明代","title":"瑞莲其一"}
{"author":"贝琼","content":"秋水嘉莲瑞一门，初花惊见出同根。美珠汉女无留迹，鼓瑟相灵有返魂。相府昔年曾制曲，仙家今日重开樽。合欢何限风流意，怨绿愁红谩自繁。","dynasty":"明代","title":"瑞莲其二"}
{"author":"贝琼","content":"素琴无弦不复鼓，清尊有酒还相持。者奴迁鼎亦苦早，先生拂衣应已迟。子房结客报秦日，武侯出师匡汉时。古人今人本同调，坐对南山惟赋诗。","dynasty":"明代","title":"题渊明像"}
{"author":"贝琼","content":"仙客卢敖东海头，好山百转接丹邱。开田种玉一千顷，闭户读书三十秋。云气上天如白鹤，茯苓入地化青牛。年来浪迹吴淞道，梦里猿声忆旧游。","dynasty":"明代","title":"题松鶮山居图"}
{"author":"贝琼","content":"奎公不种远公莲，卓锡西湖已十年。路入雪山灵草合，泉通沧海毒龙眠。听法每期双树下，题诗须到四卷前。干戈满地伤飘泊，目断千峰紫翠烟。","dynasty":"明代","title":"寄奎方舟后用章二上人"}
{"author":"贝琼","content":"太液初花宿露团，香浓粉淡不胜寒。金茎侧泻仙人掌，玉叶危擎帝子冠。水阔天空愁欲堕，风清月落好谁看。西湖肠断西施采，一曲菱歌唱未阑。","dynasty":"明代","title":"白莲"}
{"author":"贝琼","content":"中秋甲子无风雨，吹笛星桥意最关。七宝已修天上月，三神不隔海中山。故人此夜知何处，狂客经年且未还。小队羽衣新按曲，广寒宫阙梦魂閒。","dynasty":"明代","title":"中秋"}
{"author":"贝琼","content":"残蜡无光小院幽，梧桐一树更萧飕。西陵风雨来清夜，南国山河入素秋。鸡唱四邻呼客梦，雁回千里带边愁。可怜季子貂裘弊，迟暮何为赋远游。","dynasty":"明代","title":"钱塘秋夕"}
{"author":"贝琼","content":"武林城下捷书回，郡县遥知次第开。一柱危擎南极正，三江远阻北人来。讴歌复见唐虞德，匡济深期管葛才。东阁几时陪笑语，云间夜夜仰中台。","dynasty":"明代","title":"奉寄崔伯恭左丞"}
{"author":"贝琼","content":"楼台十二近蓝桥，帘幕重遮半面娇。洛浦有神通子建，天坛无意会文箫。仙衣雪皎裁蝉翼，宝髻云松插凤翘。月落红寒春梦断，相思空寄海门潮。","dynasty":"明代","title":"无题其一"}
{"author":"贝琼","content":"今日忽不乐，绿酒徒盈樽。酌酒云解愁，愁生如有根。安得二三子，促席相与言。尚思沧洲地，十月花更繁。云随鹤盖合，雪避貂裘温。终筵复秉烛，歌吹高堂喧。盈盈二八女，白苧鹤翎翻。月落犹未归，清夜宿西园。到今题诗处，素壁龙蛇昏。荆扬忽云扰，海内俱星奔。断肠临濠谪，回首颍上屯。昔如鹰脱韝，竟作驹在辕。凄凉城南路，甲第今空存。潇湘窗下流，三神锁朱门。江险隔秋梦，山寒啼夜魂。讵忘白璧赠，更恋绨袍恩。索居怅无匹，落叶满孤村。","dynasty":"明代","title":"对酒怀邵文博拟东野"}
{"author":"贝琼","content":"东汉多逸民，山栖久怀璧。法真亦逃名，讵屑三公职。求蝉在明火，求士当务德。此道今何如，其人安可识。","dynasty":"明代","title":"读史五首其三"}
{"author":"贝琼","content":"连村桑柘犹存叶，一树枇杷已著花。十月澄林好风景，恰如秋浦野人家。","dynasty":"明代","title":"澄林冬日"}
{"author":"贝琼","content":"夜长河漫漫，嫠妇叹且泣。落月当窗悬，回风寻户入。新愁不可道，古恨无时断。吾将叫重华于江之南，苍梧山高湘水满。耿耿不寐，起观东方。溥彼白露，降而为霜。碧草无情，亦陨其芳。安得不老，既玄而苍。周公待旦，思兼三王。伤哉何为，揽衣彷徨。","dynasty":"明代","title":"秋夜长"}
{"author":"贝琼","content":"连山插天危欲崩，木客结构当千层。我来看山风雨恶，入山喜见灵泉僧。闭门留客共野饭，风回雨绝清无蝇。酒酣熟寝唤不起，夜深花落龛中灯。轩辕已恐即韩愈，许汜未可讥陈登。天明僮仆催欲去，却叹世故来相仍。重寻曲折恐蹉跌，安得远讨闲支藤。林开川豁见鸟下，山寒石峻愁猿腾。呼舟独返草堂路，他日重来共毾?。","dynasty":"明代","title":"游菩提山值雨宿存思庵"}
{"author":"贝琼","content":"乱兵夜入高邮城，孤儿失母号且行。城边白刃耀霜雪，负母独出千人惊。君不见鸱鸮生子食母肉，人间更有鸱鸮族。儿知有母同死生，蓼莪已废犹能读。","dynasty":"明代","title":"孙孝子歌"}
{"author":"贝琼","content":"天界归来亦已迟，庭松此日定回枝。山中结社无灵运，海上留衣有退之。鹤去云霄随锡杖，龙收风雨入军持。西湖若见方舟老，为说三生梦里诗。","dynasty":"明代","title":"送愚上人归越中并木奎方舟长老"}
{"author":"贝琼","content":"寒犹挟纩思南国，老更看书坐北窗。白雨三时如倒海，黄流一夜尽成江。榴花支子开无数，鸂𪄠鸬鹚下作双。天上故人何日见，剑心诗思未能降。","dynasty":"明代","title":"苦两淮水泛溢往来不通缅怀南京故人鄮子宪为赋"}
{"author":"贝琼","content":"迮生固长贫，赋诗朝忍饥。破裘连百结，但觉诗愈奇。锵然击天球，未作秋蛩悲。呜呼识者死，举国无人知。鼓柁洞庭湖，远过三高祠。我无一斗酒，为生开两眉。宇宙非不大，四顾将安之。日落万山黑，百鸟争寒枝。翩翩五色凤，寂寞双翅垂。圣人坐明光，迟汝一来仪。","dynasty":"明代","title":"赠迮元霖"}
{"author":"贝琼","content":"先生爱菊似柴桑，三径归来亦未荒。莫道空山秋色淡，新花一朵御袍黄。","dynasty":"明代","title":"题徐雪州墨菊"}
{"author":"贝琼","content":"昨夜归心已到吴，秋风相趣理荒芜。蓬蒿一亩扬雄宅，桑柘千家范蠡湖。但觅丹砂扶老病，那能白发事驰驱。题诗为谢京华客，秦驻山头一腐儒。","dynasty":"明代","title":"京师雨夜一首呈宋景濂学士王子充侍制兼主事"}
{"author":"贝琼","content":"地接天台胜，山围雁荡高。诗人同谢眺，羽客见卢敖。树色分厓翠，江声应海涛。何年此栖托，莲叶好时操。","dynasty":"明代","title":"题叶经历水北山居"}
{"author":"贝琼","content":"樱颗红垂山雨晴，荷钱绿卷水风生。佳人莫惜频行斝，狂客从教醉绝缨。","dynasty":"明代","title":"次韵邵筼谷暮春三首其三"}
{"author":"贝琼","content":"朝发白水村，风帆健如马。行人互先后，去鸟纷上下。白云生远岑，青天入平野。依稀林木外，幡幢见精舍。河边四五家，犹是鸡豚社。我游亦已屡，把酒心莫写。欲访桃花源，悠悠愧渔者。","dynasty":"明代","title":"白水村"}
{"author":"贝琼","content":"君文空桑恊宫徵，我文凡器不悦耳。早随举子踏槐花，曲江走马秋风里。院门鱼钥晨未开，白袍鹄立三十士。风檐落笔誇先成，食叶老蚕春乍起。樗莆三叫不作卢，白首读书犹未已。两河草动持干戈，圭星无光作者死。五门下诏蒐遗村，四月文场酣战蚁。先生有志复先登，软裘快马入居庸，得意看花丽春市。上林赋就气凌云，我亦明年献天子。","dynasty":"明代","title":"送王好问赴春官"}
{"author":"贝琼","content":"野桥山店记年时，管领春风有一枝。却笑罗虬不解事，百篇空赋比红诗。","dynasty":"明代","title":"题红梅二首其二"}
{"author":"贝琼","content":"朝看云出暮云归，翁住云深已息机。海上仙人教种药，山中玉女未收衣。须知倏忽神龙变，已作絪缊野马飞。我亦无心共来往，五城宫阙梦魂稀。","dynasty":"明代","title":"题云深处"}
{"author":"贝琼","content":"晚香迎九日，秋色胜三春。惊座非无客，倾城况有人。且听歌白苧，莫惜岸乌巾。更觉清狂甚，不知谁主宾。","dynasty":"明代","title":"戊申九日宴邵武叔双桂轩"}
{"author":"贝琼","content":"仙华之山何崭绝兮，插天万仞青相磨。山势东来忽平地，蜿蜒不断为青萝。萝萝隐隐如崩石，夸娥负山山为析。欲叫轩辕向何处，千古万古空遗迹。玉女得道登云车，凌空直上太清家。云车不复返，落尽金茎花。风凄凄兮又下雨，行人惨兮子规语。山回路尽或逢花，知是青萝山人结茅宇。山人紫府神仙客，身今六十头尚黑。胸蟠五色天女丝，手炼五色神娲石。丝可为君成天章，石可为君补天隙。一朝寘之白玉堂，青萝寂寂寒无光。何年借我白石床，卧看明月来东方。与君酌酒歌我曲，君归早访初平羊。","dynasty":"明代","title":"青萝山房歌"}
{"author":"贝琼","content":"吴门故人徐给事，一水一山称绝艺。浓豪燥墨随意成，位置非难在神气。大山积铁青巑岏，小山起伏蛟龙蟠，水有百道喷薄之飞湍。宛然坐我明星玉女下，五月六月松声寒。荆关笔法自奇古，未数画师扬契丹。仙家楼台十二阑，饭煮胡麻须可餐。采药何人入少室，读书有客居王官。我游白下未得去，五更出门雪满鞍。虚空翠黛不复览，一日剪向高堂看。员外张公尚文采，身住南宫志沧海。李白已死今无诗，卷示老夫增慷慨。近来好事复持去，梦觉烟霞竟安在。白鹤夜怨清猿悲，山中春老归何时。写我平生有声画，价君太古无声诗。","dynasty":"明代","title":"徐给事山水歌"}
{"author":"贝琼","content":"白筼衣鲜紫骝马，清明酌酒梨花下。马蹄一去不复来，梨花又见清明开。城南城北多新墓，日落啼鸦满高树。有酒谁浇千岁魂，子孙尽发濠州住。主人更劝金叵罗，阿蛮起舞玲珑歌，生前不饮君如何。","dynasty":"明代","title":"己酉清明"}
{"author":"贝琼","content":"与子西东二十霜，尚思年少醉钱唐。人间日月如行客，马首山川忽异方。历历早莺初变语，翩翩归雁未成行。明朝陌上重分袂，更尽吴姬酒一觞。","dynasty":"明代","title":"云间见李克敏将归吴陵作诗为别"}
{"author":"贝琼","content":"大火直初昏，回飙荐微爽。行遵曲池静，坐荫华构敞。天高积阴散，水明圆魄上。翩翩去鸟迅，唧唧砌虫响。胡为京国滞，屡乖林壑赏。吴中有莼鲈，吾当理归鞅。","dynasty":"明代","title":"六月十五日夜坐明德堂"}
{"author":"贝琼","content":"野老读书溪水南，浑如杜甫百花潭。安得仙人来七七，且从禅客语三三。山多秋雨都荒菊，树著新霜未熟柑。更约葛洪丹井上，好诗连夜为君谈。","dynasty":"明代","title":"九月望日钱塘玛瑙寺僧照觉原过幽湖读书所出示诗数篇因其别也走笔赋诗一首为赠且有紫微山之约云"}
{"author":"贝琼","content":"五雁何翩翩，饮啄同清池。失路在中道，饥寒不相知。昔为八龙聚，今作四鸟离。惊飙广漠至，十月百草衰。天高羽翮短，苦受胡鹰欺。上林岂不广，念汝归何时。管蔡兴流言，坐使君臣疑。京城死大叔，寤生手刃之。淮南歌尺布，千岁有馀悲。东阿苦不容，七步咏然箕。骨肉成虎狼，所争毫与釐。我观五雁图，为继鹡鸰诗。","dynasty":"明代","title":"槜李郭宗夏兄弟五人友爱尤笃后值兵变东西散处宗夏思之为作五雁图赋诗"}
{"author":"贝琼","content":"凤皇一举用八极，金陵犹有凤皇台。万年龙虎自蟠踞，此日凤皇须复来。陇西太白已无迹，江左夷吾真有才。登高送客多古意，长歌慷慨共持杯。","dynasty":"明代","title":"凤皇台"}
{"author":"贝琼","content":"时世新妆学内家，渔人错认武陵霞。百年艮岳空留树，一夜春风为染花。月里嫦娥羞素服，山中仙客饵丹砂。也知风骨依然在，雪后黄昏瘦影斜。","dynasty":"明代","title":"红梅"}
{"author":"贝琼","content":"寒夜悲吟似夜蛩，银釭何事结花红。愁听风雨三更尽，梦在波涛一叶中。神女佩环归楚馆，鲛人机杼静珠宫。连阴未解何由旦，翅湿南飞万里鸿。","dynasty":"明代","title":"雨夜"}
{"author":"贝琼","content":"仙家鸡犬白云中，水复山回路不通。万树桃花春似海，莫教重误打鱼翁。","dynasty":"明代","title":"题溪山春晓图"}
{"author":"贝琼","content":"鸡声催客起，一枕梦初醒。日射千山赤，天垂四野青。芙蓉元自好，蒲柳已先零。海上兵戈后，夷歌不思听。","dynasty":"明代","title":"题紫微山严上人壁"}
{"author":"贝琼","content":"迮生固长贫，赋诗朝忍饥。破裘连百结，但觉诗愈奇。锵然击天球，未作秋蛩悲。呜呼识者死，举国无人知。鼓柁洞庭湖，远过三高祠。我无一斗酒，为生开两眉。宇宙非不大，四顾将安之。日落万山黑，百鸟争寒枝。翩翩五色凤，寂寞双翅垂。圣人坐明光，迟汝一来仪。","dynasty":"明代","title":"赠迮元霖"}
{"author":"贝琼","content":"今朝独酌黄柑酒，海曲逢春且自宽。老爱陶潜家栗里，贫如杜甫客云安。身轻不佩将军印，发短犹胜隐士冠。试笔更题新帖子，风光无处不宜看。","dynasty":"明代","title":"巳酉立春日"}
{"author":"贝琼","content":"屡入元戎幕，曾陪御史骢。一身辞汶上，万里入闽中。东观文章妙，西平将略雄。艰危真自许，敢决更谁同。斩马求藩剑，号猿拓楚弓。行师百道静，破贼两关通。拟复尧封大，重开汉业隆。触蛮犹苦斗，鹰隼若为笼。重雾朝埋日，长星夜陨空。柱天徒有志，填海竟无功。已并田畴义，皆知葛亮忠。江风吹独树，山月照幽宫。英气宁为土，神光或吐虹。尚怜诸子在，国士有遗风。","dynasty":"明代","title":"李子庚挽诗"}
{"author":"贝琼","content":"江空夜如何，急雨千里洒。水生黄陵庙，云暗苍梧野。鼓瑟来湘灵，移舟近渔者。重华不可见，竹上泪如写。","dynasty":"明代","title":"题诚道原潇湘八景其一潇湘夜雨"}
{"author":"贝琼","content":"天气初寒春尚赊，坎中夜半有鸣蛙。百年宇宙腥戎马，十月雷霆起蛰蛇。老柳黄垂霜后树，小桃红破雨中花。三公燮理非无术，愁听空江度鬼车。","dynasty":"明代","title":"十月闻雷"}
{"author":"贝琼","content":"六月淮南不知暑，闭门日日风和雨。乘槎仙客何处来，把酒张灯连夜语。酒酣示我榰机石，曾到天河见河鼓。人间倏忽三千秋，弱水三枯海鳌腐。吴争越战空陈迹，山绕钱塘作龙虎。柳外楼台十万户，太平重自南朝数。吴娘玉面胜梨芯，解向尊前胡旋舞。乐极哀来泪相续，城郭秋深半禾黍。内前树老啼寒鸦，山月无情照今古。白首相看亦偶然，忘形何必论宾主。天为酒星地酒仙，麒麟将相皆黄土。约我他年一棹归，西湖烟浪从渔父。","dynasty":"明代","title":"赠乘槎客"}
{"author":"贝琼","content":"团扇何皎洁，误方雪与月。雪当有时污，月亦有时缺。妾恨似天长，君恩成两绝。昨夜秋风长信来，星河已见西南回。妾有新词讵堪写，夜扑流萤玉阶下。","dynasty":"明代","title":"团扇词"}
{"author":"贝琼","content":"扰扰知何事，人间即梦间。试从千佛转，能见几人閒。水落元通月，云行不碍山。长歌和樵者，日暮抱薪还。","dynasty":"明代","title":"壬子冬至日过来青堂三首示勉中祖南二友其三"}
{"author":"贝琼","content":"夏雨盈百川，高岸复深谷。鳞鳞低度云，汨汨驶流瀑。口营叹翔鹳，臆诉哀病鹄。征夫在中道，少妾乱心曲。更希若木光，照此车下独。","dynasty":"明代","title":"次韵张希载雨中书怀"}
{"author":"贝琼","content":"采采复采采，相与登高丘。可以充我虚，五鼎何足侔。茂陵岂识道，且从方一游。徒闻甘泉产，更入蓬莱求。白日忽已暮，悲风来素秋。未若幽居子，不怀四海忧。清节尚巢父，素心追许由。","dynasty":"明代","title":"采芝生诗三首其二"}
{"author":"贝琼","content":"浩荡三十年，如萍寄沧海。起为太学师，一日扬光彩。迢收赴中都，送客纷云蔼。名惭相国知，礼感亲王侍。徘徊未得去，忽复朱颜改。诏许江南归，青山草堂在。放浪黄牛村，犹瞻金马门。适性讵非乐，扪心空自论。田翁四五人，共忘乡相尊。把酒酬殳基，白石今犹存。天寒落松影，岁久生苔痕。试求金光草，超然事幽讨。依稀顾况台，寂莫钱王道。东门叹黄犬，税驾胡不早。长歌归去来，吾从鹿门老。","dynasty":"明代","title":"述怀"}
{"author":"贝琼","content":"独客无家望转迷，山空木落气凄凄。愁催短发浑如鹤，病觉长身不称犀。书断蓟门天万里，禅经秦树雪千溪。何由去学神仙术，一鼎丹砂夜自泥。","dynasty":"明代","title":"至日其一"}
{"author":"贝琼","content":"近代何人下笔精，吴兴松雪最知名。欲过大令归前辈，竞学中郎耻后生。","dynasty":"明代","title":"苕溪陆文宝挟笔过云间持卷求余言而一时缙绅"}
{"author":"贝琼","content":"楼台十二近蓝桥，帘幕重遮半面娇。洛浦有神通子建，天坛无意会文箫。仙衣雪皎裁蝉翼，宝髻云松插凤翘。月落红寒春梦断，相思空寄海门潮。","dynasty":"明代","title":"无题其一"}
{"author":"贝琼","content":"秀州西去湖州近，几处楼台罨画閒。借我钓鱼舟一叶，坐看七十二青山。","dynasty":"明代","title":"寄陈文举四首其二"}
{"author":"贝琼","content":"千里东归访故园，春深满目野花繁。山横鸟道如龙转，水落蛟门尚虎蹲。贺老风流谁复继，舒公气节更须论。故人为谢崔文学，何日听诗酒一尊。","dynasty":"明代","title":"送吕元归四明"}
{"author":"贝琼","content":"出门今日向何处，花恼山翁走欲狂。此身忽已过半百，直须烂醉荅春光。","dynasty":"明代","title":"清明日其二"}
{"author":"贝琼","content":"父老歌延祐，君臣忆至元。清光回日月，喜气入乾坤。不意经沦丧，相图事并吞。橐驼空大漠，骐骥死中原。浪信传三捷，深忧病七奔。关中防豕哭，河内且蜂屯。流血今千里，伤心远五门。羽衣悲弟子，宝玦泣王孙。管葛真难致，孙吴莫易论。如何轻大业，俱是窃殊恩。近报中台坼，遥瞻北极尊。狐狸号白昼，魑魅啸黄昏。贡赋时时急，征徭处处繁。故园荒草径，何处觅桃源。野外朱旗闪，城头画角喧。飘零从老去，局促偶生存。醉忆刘琨舞，狂兴阮籍言。登临空洒泪，去住总销魂。水国秋鸿落，霜林夜鹊翻。相知共南北，不得问寒温。","dynasty":"明代","title":"书事二十韵"}
{"author":"贝琼","content":"欲访曾游地，楼台半有无。夕阳明鸟背，秋水落龙须。为客今成老，逢人亦暂娱。夜归冲暝色，重问顾亭湖。","dynasty":"明代","title":"重过亭林"}
{"author":"贝琼","content":"病客从教懒出村，两山一月雨昏昏。野花作雪都辞树，溪水如云忽到门。无复元戎喧鼓吹，试从田父牧鸡豚。来青处士时相过，犹是平原旧子孙。","dynasty":"明代","title":"殳山隐居夏日"}
{"author":"贝琼","content":"至正辛丑秋七月，官河无舟死鱼鳖。钱塘城中十万室，凿井深通海穴。海底九乌朝并出，流金铄石气愈烈。我无快刃斫旱魃，构孽为妖降吴越。老巫歌舞帝不悦，真宰之罪何当雪。天冠法师与天通，丹书铁券呼龙公。石坛昼晦群神降，金支翠旗来半空。举杯掷地霹雳从，澍雨一日声如硔。三田白水禾芃芃，儿童满道歌年丰。百金不顾归空同，师岂琐琐贪天功，笑汝蜥蜴能为龙。","dynasty":"明代","title":"天冠法师邓均谷祷雨歌"}
{"author":"贝琼","content":"先生爱酒称酒仙，清者为圣浊为贤。清江三月百花合，江头日坐流萍船。左携张好右李娟，紫檀双凤鹍鸡弦。倾家买酒且为乐，老妇勿忧无酒钱。白日西没天东旋，秋霜入镜何当玄。蓬莱有路不可到，祖龙已腐三重泉。何如快饮三万日，酒楼即起糟丘边。愿持北斗挹东海，月落枕股楼头眠。","dynasty":"明代","title":"次韵铁厓先生醉歌"}
{"author":"贝琼","content":"江南正月如腊月，花开未开春尚慳。空中白雨急飞瀑，海上黑云深抱山。老夫闭门愁不出，十日西窗听萧瑟。公卿鞴马五更朝，且独高眠舒我膝。铜雀破瓦不补天，哦诗强学号风蝉。荒村无路竹鸡唤，载酒何人寻郑虔。白头为农计亦足，弃书耕田买黄犊。","dynasty":"明代","title":"雨中"}
{"author":"贝琼","content":"之一鹤先生老耽酒，夜饮一石朝五斗。春来连月醉如泥，窥户欣无太常妇。杜康昨者忽为厉，鹦鹉不荐谈天口。结交昔在王侯间，折节应羞儿女后。地经槜李却垂泪，日落君山独回首。浪说北游年少时，结束正似幽并儿。朔风破肉雪埋胫，桃花骏马如星驰。天街下马意气盛，胡女起问郎君谁。凉州葡萄不论价，龟兹觱栗当筵吹。安知反覆一秋梦，白发渐满红颜衰。吴王宫中走麋鹿，真娘墓下号狐狸。出门两足苦无力，强与老儒时赋诗。君不见人间万事随流水，别有乾坤醉乡里。不如与君更挟两鸱夷，李白陶潜共生死。","dynasty":"明代","title":"丁一鹤以疾止酒诗以诮之"}
{"author":"贝琼","content":"白筼衣鲜紫骝马，清明酌酒梨花下。马蹄一去不复来，梨花又见清明开。城南城北多新墓，日落啼鸦满高树。有酒谁浇千岁魂，子孙尽发濠州住。主人更劝金叵罗，阿蛮起舞玲珑歌，生前不饮君如何。","dynasty":"明代","title":"己酉清明"}
{"author":"贝琼","content":"巫峡何危哉，夹拱如龙门。禹治九州不得到此，峡口水作雷霆奔。问汝江中人，几日三巴去？峨眉五月销古雪，滟滪堆深虎须怒。巫峡之险安可攀，胡为吴樯楚柁日日来往乎其间？高堂中有如花颜，银屏翠箔青春闲。涉此万里道，经年犹未还。黄金不买死，直欲高南山。汝舟非龙汝非虎，鼋鼍出没馋蛟舞。前者已脱后者号，江神无情天又雨。石巉岩兮利刃攒，一叶宛转行千盘。睹此魂魄悸，岂待杜宇夜叫猿声酸。安得凿之尽平土，万古不识风波苦。","dynasty":"明代","title":"郭忠恕出峡图"}
{"author":"贝琼","content":"赤城云气神仙家，千树万树蟠桃花。十二楼台起花外，石门水长通胡麻。当时刘郎亦草草，出山却忆山中好。莫信丹丘日月长，玉人已共桃花老。山空水流云自飞，刘郎看花须早归。","dynasty":"明代","title":"送迮士霖归天台"}
{"author":"贝琼","content":"天下画师无董源，学者纷纷工水石。云山万里出巴陵，白首淮南见真迹。乱石平坡净无土，松根裂石蟠龙虎。偃盖千年饱雪霜，深林六月藏风雨。江上村墟何处入，浮空远黛蛾眉湿。渔人日暮各已归，小舟如凫落潮急。我昔西清尝看画，南唐此本千金价。坐移绝境在云间，月出霜猿啼后夜。薄游未挂吴淞帆，令我一夕思江南。安得买田筑室幽绝境，开窗日日分晴岚。","dynasty":"明代","title":"题董源寒林重江图"}
{"author":"贝琼","content":"貂裘万里独冲寒，旧是含香汉署官。白雪作花人面落，青山如凤马头看。关中相国资王猛，海内苍生望谢安。应念东南有遗佚，采芝深谷尚盘桓。","dynasty":"明代","title":"送王克让员外赴陕西"}
{"author":"贝琼","content":"天气初寒春尚赊，坎中夜半有鸣蛙。百年宇宙腥戎马，十月雷霆起蛰蛇。老柳黄垂霜后树，小桃红破雨中花。三公燮理非无术，愁听空江度鬼车。","dynasty":"明代","title":"十月闻雷"}
{"author":"贝琼","content":"荡舟挝鼓出东门，怪雨盲风野色昏。海上一春犹作客，楼头三日共开樽。青山石马新人冢，锦树黄鹂旧相园。快意百年须痛饮，转头何处不销魂。","dynasty":"明代","title":"清明日陪杨铁崖饮城东门是日风雨"}
{"author":"贝琼","content":"少海旌旗落照中，沙陀兵马雁门雄。朝宗久废诸侯礼，翊戴方尊节度功。今日岂宜求骑劫，当年应失倚全忠。丹书铁券存终始，万古山河带砺同。","dynasty":"明代","title":"即事"}
{"author":"贝琼","content":"山中玉殿尽苍苔，天子蒙尘岂复回。地脉不从沧海断，潮声犹上浙江来。百年禁树知谁惜，三月宫花尚自开。此日登临解题赋，白头庾信不胜哀。","dynasty":"明代","title":"经故内"}
{"author":"贝琼","content":"汉苑秦宫迹已陈，金沙一簇为谁新。山河有恨空怀古，风雨无情只送春。南国鹧鸪愁北客，东家蝴蝶过西邻。尊前莫唱升平曲，白发秋娘也自颦。","dynasty":"明代","title":"雨中书怀"}
{"author":"贝琼","content":"怅望知音阻汉皋，海门秋水欲成涛。鹧鸪未肯随胡雁，燕子长教辟伯劳。锦绣莫酬青玉案，琵琶空续紫檀槽。可堪独闭帘栊坐，花影铺阶月正高。","dynasty":"明代","title":"秋思（三首）"}
{"author":"贝琼","content":"今日出门风雨收，东山西山须可游。那能束带从王事，且复开樽破客愁。雁别紫台初辟雪，蝉鸣红树不知秋。桃花细菊应相笑，岁月无情自白头。","dynasty":"明代","title":"庚戌九日是日闻蝉"}
{"author":"贝琼","content":"新年犹苦病相侵，白发无持自满簪。五柳先生莲社约，四明狂客镜湖心。满城风雨花时过，曲水东西草色深。明日两峰茅屋下，故人持酒一开襟。","dynasty":"明代","title":"一月一日病中口号"}
{"author":"贝琼","content":"邛笮康居路尽通，西南开镇两江雄。汉家大将推杨仆，蛮府参军见郝隆。象迹满山云气白，鸡声千户日车红。明珠薏苡无人辨，行李归来莫厌穷。","dynasty":"明代","title":"送杨九思赴广西都尉经历"}
{"author":"贝琼","content":"万里番禺自汉通，乘槎有客气如虹。地分铜柱风烟外，山涌琼台雪浪中。帝子旌旗何处问，黎人衣服与时同。兴来好和苏公语，又度西南月半弓。","dynasty":"明代","title":"送朱质夫赴宁远知县"}
{"author":"贝琼","content":"城南看花花正开，清明微雨洒尘埃。路从周处台前过，山转曹彬庙下来。堕地游丝轻复起，近人娇燕去仍回。高歌击节狂欢赏，共尽生春酒一杯。","dynasty":"明代","title":"过泐季潭长老三塔院饮于志远宅赋诗"}
{"author":"贝琼","content":"病客从教懒出村，两山一月雨昏昏。野花作雪都辞树，溪水如云忽到门。无复元戎喧鼓吹，试从田父牧鸡豚。来青处士时相过，犹是平原旧子孙。","dynasty":"明代","title":"殳山隐居夏日"}
{"author":"贝琼","content":"岁月悲游子，风尘老腐儒。兵交连北冀，客隐向东吴。草白秦皇道，天清陆瑁湖。昔时游乐处，抚事一长吁。¤","dynasty":"明代","title":"冬夜（三首）"}
{"author":"贝琼","content":"极目三边静，伤心万室空。断山明落日，飞藿卷回风。汉节无归使，夷歌有野童。烟尘几时息，归钓古城东。","dynasty":"明代","title":"晚眺"}
{"author":"贝琼","content":"不识沧洲路，还经白石矶。林深烟似织，江黑雨初飞。野店多先闭，渔舟独未归。幽人宅已近，薄暮扣柴扉。","dynasty":"明代","title":"过王景修"}
{"author":"贝琼","content":"五十今朝过，谈经滞海滨。天阴不见日，地冷未知春。染翰题新语，开襟待故人。宫花遍朝士，那上小乌巾。","dynasty":"明代","title":"甲辰元旦"}
{"author":"贝琼","content":"不知春已过，一月雨声中。蒲短初侵水，花残更受风。病疑耽酒过，穷觉向诗工。失喜闻莺语，飞来草屋东。","dynasty":"明代","title":"寒食"}
{"author":"贝琼","content":"四更风露静，欹枕独无眠。野阔天斜倚，江清月倒悬。谁家横塞笛，有客荡归船。可惜云深处，凄凉不及前。","dynasty":"明代","title":"夜泊"}
{"author":"贝琼","content":"四海尚风飙，千门转寂寥。传闻收土地，思见复征徭。节士心肝在，将军髀肉消。何时听野老，鼓腹颂唐尧。","dynasty":"明代","title":"暮春杂诗（二首）"}
{"author":"贝琼","content":"白首尚为客，飘飘天一涯。耳鸣通夜雨，眼暗隔年花。畏酒从今断，题诗浪自夸。有村如栗里，准拟更移家。","dynasty":"明代","title":"排闷"}
{"author":"贝琼","content":"衣冠且从俗，犹有晋风流。我爱陶贞白，人称马少游。蜂房寒未割，鸡栅暖宜修。不必论三仕，何如号四休。¤","dynasty":"明代","title":"壬子冬至日过来青堂三首示勉中祖南二友"}
{"author":"贝琼","content":"海岱初云扰，荆蛮遂土崩。王公甘久辱，奴仆尽同升。远将妻子，端居谢友朋。草堂森苦竹，瓜圃蔓寒藤。地尽山光断，天昏海气蒸。夜深常畏虎，秋后更多蝇。鹤发愁难理，乌皮懒自凭。娉婷羞不荐，龌龊怯先登。拔剑歌谁和，闻笳寝复兴。过逢欣已绝，疾病恨相仍。自拟秦民去，重烦鲁使征。吹毛多见谪，刺舌尚须惩。耆老惟君在，文章对客矜。才全怀白璧，道重比朱绳。虎榜名非忝，鸡林价尽增。极知童子陋，深愧大巫称。最忆春停骑，高谈夜剪灯。病驹终弃掷，生鹘必飞腾。迹已从信屈，时多任爱憎。赋诗闲莫废，好事老犹能。汉月今频满，天河本自澄。山阴有孤棹，雪下兴还乘。","dynasty":"明代","title":"黄湾述怀二十二韵寄钱思复"}
{"author":"贝琼","content":"东风来日本，北斗辟玄枵。坐并华榱荫，班违紫禁朝。清觞陶令节，明烛炳通宵。曲任蛾眉唱，香添鹊尾烧。俗传傩逐厉，事类博成枭。旧疾应全减，新欢且共要。压城云暗度，侵幔雨斜飘。红拆丛梅萼，青缄弱柳条。明朝还献岁，更颂玉盘椒。","dynasty":"明代","title":"丁未除夕"}
{"author":"贝琼","content":"地僻从吾放，山深少客过。昏昏蒸酷暑，郁郁抱沉疴。断酒愁为敌，抛书睡作魔。云生空望雨，水涸不通河。唱和闻蛙吹，遨游记鹤坡。辋川移绝境，瀑布激悬波。数子论新好，诸翁乐太和。百篇齐屈贾，五字逼阴何。共哂佯狂彻，焉知好辩轲。冰壶清莫比，铁砚老犹磨。公子时同载，将军夜不诃。结交真有道，与物总无他。每喜方舟坐，何烦信马驮。秋风千户竹，宿露半池荷。席赌藏钩令，亭邀窃药娥。颇黎行冻蚁，玛瑙进寒鼍。潦倒衣从湿，欹倾弁或俄。胡雏能觱栗，汉女善颦婆。对舞翻朱袖，群讴敛翠蛾。纷纷方大噱，浩浩渐微酡。壶中恒三马，诗成愧一螺。如何弃俎豆，却复老干戈。落雁长淮远，蜚鸿大野多。死生俱异域，出处不同科。泪泣荆人玉，肠回织女梭。祇怜成肮脏，及此叹蹉跎。室已如悬磬，门今信设罗。凌霄萦小草，平地引危柯。水鸟浮沉戏，林蝉断续歌。分甘留白屋，身免束青緺。晚牧幽湖上，春耕曲涧阿。丹砂寻旧井，金刹过祇陀。岂复同般乐，应知废切磋。茫然感平昔，兴发强吟哦。","dynasty":"明代","title":"壬子夏端居二湖与二三子读书而苦热如焚一坐"}
{"author":"贝琼","content":"近代何人下笔精，吴兴松雪最知名。欲过大令归前辈，竞学中郎耻后生。","dynasty":"明代","title":"苕溪陆文宝挟笔过云间持卷求余言而一时缙绅"}
{"author":"贝琼","content":"吴兴松雪真奇士，书到通神逼二王。谩有儿童夸并驾，更无弟子得升堂。","dynasty":"明代","title":"苕溪陆文宝挟笔过云间持卷求余言而一时缙绅"}
{"author":"贝琼","content":"退之作传聊为戏，子云草《玄》真好奇。更有区区工画卦，强分奇耦学庖牺。¤","dynasty":"明代","title":"苕溪陆文宝挟笔过云间持卷求余言而一时缙绅"}
{"author":"贝琼","content":"石鼓镌功元自缺，秦碑颂德久应讹。一时篆籀今谁解，白发江南玉雪坡。","dynasty":"明代","title":"苕溪陆文宝挟笔过云间持卷求余言而一时缙绅"}
{"author":"贝琼","content":"谩秃霜毫临北海，更求雪茧写兰亭。也知不改无盐陋，浪抹青红斗尹邢。","dynasty":"明代","title":"苕溪陆文宝挟笔过云间持卷求余言而一时缙绅"}
{"author":"贝琼","content":"处士浑同郑子真，水南结屋与山邻。已从竹笋生旁舍，不遣桃花误世人。","dynasty":"明代","title":"次韵邵雰谷暮春"}
{"author":"贝琼","content":"五夜天边辍凤梭，长生殿里望星河。玉环他日无穷恨，更比牵牛织女多。","dynasty":"明代","title":"辛亥七夕"}
{"author":"贝琼","content":"日年已到甲辰终，休倚山河百二雄。八骏何劳巡海上，一龙今见起江东。专门学士空谈道，仗钺将军竟策功。忍听胡笳旧时曲，此身飘泊叹秋蓬。","dynasty":"明代","title":"读胡笳曲"}
{"author":"贝琼","content":"落日临平路，连山尽向南。水声黄鹤寺，云气白龙潭。丧乱今谁在，幽奇昔屡探。湖边楼阁废，高柳与天参。","dynasty":"明代","title":"临平道中其一"}
{"author":"贝琼","content":"西施采莲处，所历已皆非。雁度轻阴去，人冲暝色归。甲兵随地满，烟火隔林微。赖有杯中物，愁来为尔挥。","dynasty":"明代","title":"临平道中其二"}
{"author":"贝琼","content":"黄昏畏虎出，须使户常关。乌雀林间噪，渔樵海上还。云深骠骑庙，月照凤皇山。丧乱吾何适，飘飘独厚颜。","dynasty":"明代","title":"夜坐"}
{"author":"贝琼","content":"出门仍苦雨，岂复辨朝曛。白日不照地，青山都入云。江沤元自湿，杜宇岂堪闻。喜有张公子，相过共校文。","dynasty":"明代","title":"壬寅夏五月廿四日对雨"}
{"author":"贝琼","content":"门前雪一尺，苦士未能眠。永夜生虚白，穷年守太玄。寒通窗外月，梦落同中天。太乙如相过，青藜不用然。","dynasty":"明代","title":"题映雪斋"}
{"author":"贝琼","content":"风帆如健马，一日过嘉兴。水鸟时相唤，秋蚊尚可憎。照人明月近，接地白河澄。耿耿浑无寐，中宵对玉绳。","dynasty":"明代","title":"魏塘夜泊"}
{"author":"贝琼","content":"迢递竹冈路，村墟烟火迟。地从沧海尽，天入大荒垂。网集知潮落，舟行觉岸驰。平生贪胜槩，随处一题诗。","dynasty":"明代","title":"过竹冈"}
{"author":"贝琼","content":"南行入横港，茅屋带林丘。落日犹斜照，寒潮忽倒流。牛羊平野散，鹅鸭小溪浮。喜见平生友，篱边一系舟。","dynasty":"明代","title":"横港"}
{"author":"贝琼","content":"乱云交霮䨴，孤石疏岧峣。地识金仙隐，岩看玉女朝。香炉贫秀色，太华并高标。恐有峨眉雪，千秋尚未销。","dynasty":"明代","title":"灵鹫十景其一莲花峰"}
{"author":"贝琼","content":"远通罗刈国，近接梵王台。海客然犀入，山人采乳回。林间无日月，地底有风雷。闻道蜿蜒去，寒潮自往来。","dynasty":"明代","title":"灵鹫十景其二龙泓洞"}
{"author":"贝琼","content":"洗药源头路，通人有石门。水涵青壁静，云与紫崖奔。鼓翼朝飞鸟，连肱夜饮猿。仙翁今不见，濯足弄潺湲。","dynasty":"明代","title":"灵鹫十景其三葛洪井"}
{"author":"贝琼","content":"横水东西落，幽人日夜过。宛宛龙赴壑，隐隐鹊填河。缅想赤城路，潜通沧海波。远公不送客，芳草涧边多。","dynasty":"明代","title":"灵鹫十景其四合涧桥"}
{"author":"贝琼","content":"危栈梯空上，人行香霭中。险应踰鸟道，幽已出龙宫。日月三天近，风云一径通。何时倚飞翠，极目送孤鸿。","dynasty":"明代","title":"灵鹫十景其五连岩栈"}
{"author":"贝琼","content":"猿父识𤠔性，身与群猿居。应同支遁马，岂赋狙公狙。共息贝多树，时分香积厨。黑衣今不至，长啸意何如。","dynasty":"明代","title":"灵鹫十景其六饭𤠔台"}
{"author":"贝琼","content":"相传谢康乐，曾寄杜明师。此客今为土，何人更解诗。人空黄叶堕，岁久绿苔滋。日暮高亭坐，悠然动我思。","dynasty":"明代","title":"灵鹫十景其七梦谢亭"}
{"author":"贝琼","content":"山僧住上方，高处更苍苍。不雨云烟湿，长春草木香。削成看小朵，幽绝拟空桑。谩识跏趺处，白猿今亦亡。","dynasty":"明代","title":"灵鹫十景其八理公岩"}
{"author":"贝琼","content":"雁塔高千尺，东南远建标。江山留过客，日月记前朝。铎受天风震，梯经劫火烧。四贤谁复继，千古意寥寥。","dynasty":"明代","title":"灵鹫十景其九题名塔"}
{"author":"贝琼","content":"白猿呼不至，洞口白云重。涧落经霜果，崖留挂月松。相传来万里，独啸应千峰。碧玉环犹在，何人识旧踪。","dynasty":"明代","title":"灵鹫十景其十呼猿洞"}
{"author":"贝琼","content":"卜宅邻杨子，登楼拟仲宣。客星犹海上，人日且尊前。谷鸟晴偏乐，林花暖欲然。浩歌醒复醉，何用惜中年。","dynasty":"明代","title":"人日"}
{"author":"贝琼","content":"回首蓬莱阁，东西两眺高。参天秦望树，动地浙江涛。事往登临倦，时危战伐劳。应无旧邻里，夏雨尽蓬蒿。","dynasty":"明代","title":"送王宗成归越其一"}
{"author":"贝琼","content":"惨淡风尘际，崎岖道路中。荣知金马隔，老信木鸡同。拟逐桃源客，相寻绮里翁。不须登广固，抚迹叹英雄。","dynasty":"明代","title":"送王宗成归越其二"}
{"author":"贝琼","content":"月斜窗户白，不寝夜何长。避乱多空室，偷生且异方。安巢无燕雀，竞肉有豺狼。脉脉如葵藿，倾心待太阳。","dynasty":"明代","title":"冬夜其一"}
{"author":"贝琼","content":"岁月悲游子，风尘老腐儒。兵交连北冀，客隐向东吴。草白秦皇道，天清陆瑁湖。昔时游乐处，抚事一长吁。","dynasty":"明代","title":"冬夜其二"}
{"author":"贝琼","content":"水阔三江地，山空十月时。寒花禁露变，独树爱风攲。老大将何事，漂沦幸托兹。不忘忧国意，展转复成诗。","dynasty":"明代","title":"冬夜其三"}
{"author":"贝琼","content":"野王读书处，一曲锁风烟。客记萧梁日，僧谈石晋年。黄金曾布地，沧海复成田。遗构丹青落，回头一惘然。","dynasty":"明代","title":"亭林漫兴其一"}
{"author":"贝琼","content":"绕屋尽流水，通人无石桥。地偏冬不雪，江阔夜还潮。但喜逢迎简，宁辞跋涉遥。丛篁与古木，风雨更萧萧。","dynasty":"明代","title":"亭林漫兴其二"}
{"author":"贝琼","content":"每过高僧话，应宽过客情。诗成天藻丽，酒泻雪香清。文度推英俊，元方辱弟兄。何知漂泊际，怀抱一时倾。","dynasty":"明代","title":"亭林漫兴其三"}
{"author":"贝琼","content":"又出亭林道，楼台尚自疑。无边春草色，不定野灵姿。未就庞公隐，空怀惠远期。飘飘何所适，重拟结茅茨。","dynasty":"明代","title":"亭林漫兴其四"}
{"author":"贝琼","content":"守岁西清第，幽怀且自宽。极惭公子意，须尽老夫欢。明日王春始，疏星子夜阑。殷勤一杯酒，到手莫辞乾。","dynasty":"明代","title":"守岁"}
{"author":"奉宽","content":"突兀一峰起，迢迢向半空。岭头挥落日，关外度春风。石路回环步，溪流宛转通。行人视杨柳，羌笛暮烟中。","dynasty":"清代","title":"八达岭"}
{"author":"奉宽","content":"长日谁堪寂闭门，青郊蹑屐几朝昏。桃花杨柳湾湾路，细雨微风处处村。客肆逢春耽酒馔，田家过社足鸡豚。漫游到处多行迹，芳草无端记履痕。","dynasty":"清代","title":"游兴"}
{"author":"丁翼","content":"秋来水国萧疏甚，开瘦芙蓉，白遍芦丛。蟹火明边一穗红。摇摇几点娇无那，雁语才终。鸥梦方浓，欲采先愁路不通。","dynasty":"清代","title":"采桑子蓼花"}
{"author":"丁翼","content":"谁剪旧宫衣，春思迷离。南朝金粉未全非。愁绝玉钩斜外路，绿怨红凄。紫陌画楼西，拾翠人稀。金钿委地茜裙低。二十四桥歌舞歇，只剩香肥。","dynasty":"清代","title":"浪淘沙"}
{"author":"丁翼","content":"一桁珠帘小绮疏。断肠人未睡、凤衾孤。香笺锦字泪模糊。青奁掩、怕检寄来书。懊恼夜窗虚。沉檀然一瓣、博山炉。尖风料峭袭罗襦。银灯灺、微雨雁飞初。","dynasty":"清代","title":"杨芳灿"}
{"author":"丁翼","content":"泄云一片筛寒雨，虚帏凉意微逗。彩扇销香，碧罗淹泪，恰似去年消瘦。玲珑窗牖。只孤影相怜，更谁携手。一桁帘垂，暗灯花结小红豆。匡床清梦易觉，听声声点点，乱捎鸳甃。钿砌蛩寒，画廊蕉碎，并作一宵僝僽。双眉青斗。怪几日、西风替侬吹皱。试把圆冰，病容憔悴否。","dynasty":"清代","title":"齐天乐秋雨沈沈，游山滞约，作此以柬淙云"}
{"author":"傅王露","content":"高阁凌千尺，横栏绕百寻。跻攀通帝座，呼吸正天心。月出湄河晚，云横魏郡阴。风飙窥幕近，牛斗宿窗深。度远钟声漫，凌空磬响沈。彤云环玉戺，白露澹珠林。徙倚瞻无极，迟徊望所钦。尘埃三舍退，时序二毛侵。万类俱帡覆，孤怀或鉴临。九阍知易达，虎豹莫森森。","dynasty":"清代","title":"登昊天阁"}
{"author":"陈允升","content":"罗浮山崒嵂，安有钓鱼台。台居观东隅，此名从何来。昔时爨下童。辛勤水与柴。岁久功行完，豹变山阴霾。一朝采幽涧，恍然江海涯。篙师舣舟在，相与语诙谐。爨童有行计，篙师相与偕。得鱼馈主翁，辞去挽不回。傍者蹑其踪，扁舟往岩崖。始信武陵源，有路通尘埃。回视所遗鱼，化作沟中材。古有恒真人，事岂欺我哉。太公渭水滨，白头佐□□。子陵七里滩，清风永可怀。爨人去几秋，鱼台尚崔嵬。此名照青史，此石封苍苔。我来筆其事，灵迹救沈埋。山中胜事多，对此空徘徊。","dynasty":"宋代","title":"钓鱼台"}
{"author":"丁善宝","content":"程符秋色好，杖策叩禅扉。不尽登高兴，无嫌傍晚归。石花明涧水，山月上人衣。回首钟声起，泠泠下翠微。","dynasty":"清代","title":"九日游程符山寺晚归"}
{"author":"丁善宝","content":"门前种柳绿成阴，门外波涛深复深。一念随分人物我，百年可有去来今。君平莫定升沈数，伯起空辞暮夜金。壁上青萍缘底事，宵来风雨作龙吟。","dynasty":"清代","title":"对酒感怀"}
{"author":"富弼","content":"偏州地狭民事简，醉翁自放出水中。琅琊倚天色苍翠，逊泉落石声玲珑。","dynasty":"宋代","title":"寄题醉翁亭"}
{"author":"富弼","content":"遗德被生民。","dynasty":"宋代","title":"句"}
{"author":"富弼","content":"昔年曾作潇湘客，憔悴东秦归不得。西轩忽见好溪山，如何却有楚乡忆。读书误人四十年，有时醉把阑干拍。","dynasty":"宋代","title":"句"}
{"author":"富弼","content":"西洛古帝都，衣冠走集地。豈惟名利场，骤为耆德会。大尹吾旧相，旷怀轻富贵。日兴退老游，台阁并省寺。予惭最衰老，亦许预其次。遂俗肖仪容，烂然彤绘事。闽峤访精华，鲛绡布绝艺。令复崇宴术，聊以示兹惠。幽居近铜驼，荒敞仍湫庳。塞路移君庖，盈车载春醴。献酬互相趣，欢处不知止。商岭有四翁，晋林惟七子。较我集诸贤，盛衰何远尔。兹事实可矜，傅之足千祀。","dynasty":"宋代","title":"留守太慰相公就居为耆年之会承命赋诗"}
{"author":"富弼","content":"气候随时应，初寒雪已盈。乾坤一色白，山水云重清。是处人烟合，无穷鸟雀惊。忻然不成下，连把玉罍倾。","dynasty":"宋代","title":"十月二十四日早始见雪登白云台闲望乱道走书"}
{"author":"富弼","content":"平地烟霄此半分，绣楣丹槛照清汾。风帘暮卷秋空碧，剩见西山数岭云。","dynasty":"宋代","title":"嵩巫亭"}
{"author":"富弼","content":"休宫致政老年间，廟堂尝享著袍冠。调和鼎鼐施霖雨，燮理阴阳佐武桓。念国不忘先世烈，归乡岂念旧庐寒。我辈若从亲炙授，仪容如在使人看。","dynasty":"宋代","title":"睢阳五老园"}
{"author":"富弼","content":"亲宾何用举椒触，已觉闲中岁月长。不学香山醉歌舞，只将吟啸敌流光。","dynasty":"宋代","title":"岁在锻丑年始七十年正旦日书事"}
{"author":"富弼","content":"生圣明明许从心，山川风月恣游寻。此中若更论规矩，籍外闲人不易禁。","dynasty":"宋代","title":"岁在锻丑年始七十年正旦日书事"}
{"author":"富弼","content":"今年始是气骸年，我向年前已挂冠。都为君王断久疾，肯教先去养衰残。","dynasty":"宋代","title":"岁在锻丑年始七十年正旦日书事"}
{"author":"富弼","content":"人生七十古来稀，今日愚年已及期。从此光阴犹不测，只应天道始相知。","dynasty":"宋代","title":"岁在癸丑年始七十年正旦日书事"}
{"author":"富弼","content":"密雪终宵下，晨登百尺端。瑞光翻怯日，和气不成寒。天末无织翳，云头未少乾。四郊闻击壤，农望已多欢。","dynasty":"宋代","title":"台上再成乱道走书呈尧夫"}
{"author":"富弼","content":"夷清韩颂古皆无，更得高平小楷书。旧相嘉篇题卷后，苏家能事复何如。","dynasty":"宋代","title":"题范希文手书伯夷颂墨贵"}
{"author":"富弼","content":"高阁岧嶢对远山，雨馀愁望不成欢。拟将敛黛强消遗，却是幽思苦未兰。","dynasty":"宋代","title":"尧夫先生示秋齐登石阁之句病中聊以短章戏答"}
{"author":"富弼","content":"休官致政老年閒，庙堂尝享著袍冠。调和鼎鼐施霖雨，燮理阴阳佐武桓。念国不忘先世烈，归乡岂念旧庐寒。我辈若从亲炙授，仪容如在使人看。","dynasty":"宋代","title":"睢阳五老图"}
{"author":"富弼","content":"赋分萧条只自如，生平常向官情疏。亡功每叹孤明主，得谢何妨作老夫。官品尚叨三事贵，世缘应信一毫无。病来髀肉消几尽，尤觉阴阳系惨舒。","dynasty":"宋代","title":"弼承索近诗复贶佳句辄次元韵奉和诗以语志不必更及乎诗也伏惟一览而已其二"}
{"author":"富弼","content":"高阁岧峣对远山，雨馀愁望不成欢。拟将敛黛强消遣，却是幽思苦未阑。","dynasty":"宋代","title":"尧夫先生示秋霁登石阁之句病中聊以短章戏答"}
{"author":"富弼","content":"亲宾何用举椒觞，已觉闲中岁月长。不学香山醉歌舞，只将吟啸敌流光。","dynasty":"宋代","title":"岁在癸丑年始七十正旦日书事其二"}
{"author":"富弼","content":"先圣明明许纵心，山川风月恣游寻。此中若更论规矩，籍外闲人不易禁。","dynasty":"宋代","title":"岁在癸丑年始七十正旦日书事其三"}
{"author":"富弼","content":"今年始是乞骸年，我向年前已挂冠。都为君王怜久疾，肯教先去养衰残。","dynasty":"宋代","title":"岁在癸丑年始七十正旦日书事其四"}
{"author":"富弼","content":"顾我年龄虽第一，在公勋德自无双。不推行业终难敌，富贵康宁亦可降。","dynasty":"宋代","title":"弼窃览长篇断章有十二人中第二人之句又赋一绝上呈"}
{"author":"富弼","content":"出入高车耀缙绅，从来天幸喜逢辰。道孤常恐难逃悔，性拙徒能不失真。风雨坐生无妄疾，林泉归作自由身。岁寒未必输松柏，已见人间七十春。","dynasty":"宋代","title":"弼承索近诗复贶佳句輙次元韵奉和诗以语志不"}
{"author":"富弼","content":"赋分萧条只自如，生平常官情疏。亡功每叹孤明主，得谢何妨作老天。官品尚叨三事贵，世缘应信一豪无。病来髀肉消几尽，尤觉阴阳声惨舒。","dynasty":"宋代","title":"弼承索近诗复贶佳句輙次元韵奉和诗以语志不"}
{"author":"富弼","content":"黎民于变是尧时，便字尧夫德可知。更览新诗名击壤，生生全道略无遗。","dynasty":"宋代","title":"弼观罢走笔书后卷"}
{"author":"富弼","content":"偶我年龄虽第一，在公勋德自无双。不推行业终难敌。富贵康宁亦可降。","dynasty":"宋代","title":"弼窃览长篇断章有十二人中第二人之句又赋一"}
{"author":"富弼","content":"坐拥双旌甫浚郊，总戎曾未属鞭櫜。千金寡妙方移疾，二府交修取惮劳。处世机牙都不竸，攝生權柄急须操。他时病起君恩报，始信林泉属我曹。","dynasty":"宋代","title":"答郑州祖龙图见寄原韵"}
{"author":"富弼","content":"朔方之兵，劲于九土。尤劲而要，粤惟定武。兵劲在驭，用则羆虎。失驭而劲，骄不可举。曰保曰贝，闭壁连阻。武爵新守，束手就虜。皇帝日噫，汝武曷取。有敝必革，以儒于抚。公来帅定，始以威怒。有兵悍横，一用于斧，连营怛之，胸粟腰伛。既懼而教，如餔如乳。以剌以射，以鉦以鼓。无一不若，师师旅旅。列城自剌，靡不和附。阴沴为梗，降此大雨。大河破洩，在河之浒。民被黯墊，田入莽污。流离荡析，不得其所。公慼日吁，予敢宁处。迺大招来，迺大保聚，乃营帛粟，寒衣饥茹。民归而安，水下孰御。强弱死生，由公复虑。曰义曰仁，震肃春煦。合和蒸天，天顺以序。公境独稔，爰麦爰黍。公俗独乐，夫耕妇杼。人虽曰康，公亦奚豫。谓此一方，民与兵具。务剧任重，稽古其裕。人皆谓公，与古为伍。公文化民，公武御侮。何思古人，公不自许。遂择奇匠，绘于堂宇。列其行事，指掌可数。前有古有，在我门户。后有来者，依我墙堵。斯堂勿坏，有堂有故，堂之不存，来者曷睹。宠乎焕乎，千载是矩。","dynasty":"宋代","title":"定州阅古堂"}
{"author":"富弼","content":"先生自卫客西畿，乐道安间绝世机。再命初筵终不起，独甘穷巷寂无依。贯穿百代尝探古，吟咏千篇亦造微。珍重相知忽相访，醉和风雨夜深归。","dynasty":"宋代","title":"过邵尧夫先生"}
{"author":"富弼","content":"画阁高连百雉城，涵虚应不愧標名。门前柳色兼旗色，座上琴声杂佩声。肯羡五湖归范劙，未饶三径隐渊明。我来恰值初晴后，山影波光分外清。","dynasty":"宋代","title":"涵虚阁"}
{"author":"富弼","content":"执相诚非，破相亦妄。不执不破，是名实相。","dynasty":"宋代","title":"偈"}
{"author":"富弼","content":"滁州太守文章公，谪官来此称醉翁。醉翁醉道不醉酒，陶然岂有迁客容。公年四十号翁早，有德亦与耆年同。意古直出茫昧始，气豪一吐阊阖风。","dynasty":"宋代","title":"寄欧阳公"}
{"author":"富弼","content":"渤澥宣和旅翮飞，不堪朱邸负前期。东城晓骑思行乐，南浦春波怨别离。对竹岂能忘旧主，折麻方喜遇深知。冕旒正注方臣重，应许州人借一朞。","dynasty":"宋代","title":"寄裴士林"}
{"author":"冯宣","content":"万里南迁国亦亡，碧山埋恨海天长。何殊青冢居胡朔，无异怀王落瘴乡。仙鹤泪残辽月暗，杜鹃啼破蜀城荒。当年太子坟前路，多少行人为感伤。","dynasty":"明代","title":"荆王太子墓"}
{"author":"袁去华","content":"明眸皓齿，丰肌秀骨，浑是揉花碎玉。十分心事有谁知，暗恼得、愁红怨绿。残云断雨，不期而会，也要天来大福。若还虚度可怜宵，便做下、来生不足。","dynasty":"宋代","title":"鹊桥仙"}
{"author":"袁去华","content":"雄跨洞庭野，楚望古湘州。何王台殿，危基百尺自西刘。尚想霓旌千骑，依约入云歌吹，屈指几经秋。叹息繁华地，兴废两悠悠。登临处，乔木老，大江流。书生报国无地，空白九分头。一夜寒生关塞，万里云埋陵阙，耿耿恨难休。徙倚霜风里，落日伴人愁。","dynasty":"宋代","tags":"咏史怀古，豪放，爱国","title":"水调歌头·定王台"}
{"author":"袁去华","content":"郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。","dynasty":"宋代","tags":"宋词三百首，写景，离别，抒情","title":"瑞鹤仙·郊原初过雨"}
{"author":"袁去华","content":"夜来雨。赖倩得、东风吹住。海棠正妖娆处。且留取。悄庭户。试细听、莺啼燕语。分明共人愁绪。怕春去。佳树。翠阴初转午。重帘卷，乍睡起、寂寞看风絮。偷弹清泪寄烟波，见江头故人，为言憔悴如许。彩笺无数。去却寒暄，到了浑无定据。断肠落日千山暮。","dynasty":"宋代","tags":"写雨，写景，相思","title":"剑器近·夜来雨"}
{"author":"袁去华","content":"晓鉴燕脂拂紫绵。未忄欠梳掠髻云偏。日高人静，沈水袅残烟。春老菖蒲花未著，路长鱼雁信难传。无端风絮，飞到绣床边。","dynasty":"宋代","title":"相思引"}
{"author":"袁去华","content":"陇头梅半吐。江南岁将暮。闲窗尽日将愁度。黄昏愁更苦。归期望断，双鱼尺素。念嘶骑、今到何处。残灯背壁三更鼓。斜风吹细雨。","dynasty":"宋代","tags":"妇女，思念","title":"东坡引·陇头梅半吐"}
{"author":"袁去华","content":"弱柳丝千缕。嫩黄匀遍鸦啼处。寒入罗衣春尚浅，过一番风雨。问燕子来时，绿水桥边路。曾画楼、见个人人否。料静掩云窗，尘满哀弦危柱。庾信愁如许。为谁都著眉端聚。独立东风弹泪眼，寄烟波东去。念永昼春闲，人倦如何度。闲傍枕、百啭黄鹂语。唤觉来厌厌，残照依然花坞。","dynasty":"宋代","tags":"游子，思乡，怀人","title":"安公子·弱柳丝千缕"}
{"author":"袁去华","content":"牛郎织女，因缘不断，结下生生世世。人言恩爱久长难，又不道、如今几岁。眼穿肠断，一年今夜，且做不期而会。三杯酒罢闭云房，管上得、床儿仝睡。","dynasty":"宋代","title":"鹊桥仙（七夕）"}
{"author":"袁去华","content":"归。随分家山有蕨薇。陶元亮，千载是吾师。","dynasty":"宋代","title":"归字谣"}
{"author":"袁去华","content":"鸟影度疏木，天势入平湖。沧波万顷，轻风落日片帆孤。渡口千章云木，苒苒炊烟一缕，人在翠微居。客里更愁绝，回首忆吾庐。功名事，今老矣，待何如。拂衣归去，谁道张翰为莼鲈。且就竹深荷静，坐看山高月小，剧饮与谁俱。长啸动林木，意气欲凌虚。","dynasty":"宋代","title":"水调歌头"}
{"author":"袁去华","content":"平日悲秋今已老。细看秋光自好。风紧寒生早。漫将短发还吹帽。寂寞东篱人不到。只有渊明醉倒。一笑留残照。世间万事蝇头小。","dynasty":"宋代","title":"惜分飞（九日）"}
{"author":"袁去华","content":"柴桑高隐，邱壑岁寒姿。北窗下，羲黄上，古人期。俗人疑。束带真难事，赋归去，吾庐好，斜川路，携筇杖，看云飞。六翮冥冥高举，青霄外、矰缴何施。且流行坎止，人世任相违。采菊东篱。正悠然、见南山处，无穷景，与心会，有谁知。琴中趣，杯中物，醉中诗。可忘机。一笑骑鲸去，向千载，赏音稀。嗟倦翼，瞻遗像，是吾师。门外空余衰柳，摇疏翠、斜日辉辉。遣行人到此，感叹不胜悲。物是人非。","dynasty":"宋代","title":"六州歌头（渊明祠）"}
{"author":"袁去华","content":"春愁错莫。风定花犹落。斗草踏青闲过却。乳燕鸣鸠自乐。行人江北江南。满庭萱草毵毵。且恁亡忧可矣，只他怎解宜男。","dynasty":"宋代","title":"清平乐"}
{"author":"袁去华","content":"满城风雨近重阳，云卷天空垂幕。林表初阳光似洗，屋角呼晴双鹊。香泽方熏，烘帘初下，森森霜华薄。发妆酒暖，＿人须要同酌。老手为拂春山，休夸京兆扫，宫眉难学。客里清欢随分有，争似还家时乐。料得厌厌，云窗深锁，宽尽黄金约。不堪重省，泪和灯烬偷落。","dynasty":"宋代","title":"念奴娇（次郢州张推韵）"}
{"author":"袁去华","content":"荷花香。竹风凉。万动声沈更点长。荧荧月半床。好思量。恶凄惶。独立西厢花拂墙。如今空断肠。","dynasty":"宋代","title":"长相思"}
{"author":"袁去华","content":"灯前初见。冰玉玲珑惊眼眩。艳溢香繁。绝胜溪边月下看。铅华尽洗。只有檀唇红不退。倾坐精神。全似当时一个人。","dynasty":"宋代","title":"减字木兰花（灯下见梅）"}
{"author":"袁去华","content":"徙倚虚檐，柳阴疏处看飞鸟。水平池沼。云影闲相照。点翰舒笺，字密蝇头小。还揉了。路长山杳。寄得愁多少。","dynasty":"宋代","title":"点绛唇"}
{"author":"袁去华","content":"马上催归，枕边唤起，谢他闲管闲愁。正难行处，云木叫钩辀。似笑天涯倦客，区区地、著甚来由。真怜我，提壶劝饮，一醉散千忧。人生，谁满百，闲中最乐，饱外何求。算苦无官况，莫要来休。住个溪山好处，随绿老、蜡屐渔舟。虽难比，东山绿野，得似个优游。","dynasty":"宋代","title":"满庭芳"}
{"author":"袁去华","content":"吴门古都会，畴昔记曾游。轻帆卸处，西风吹老白苹洲。试觅姑苏台榭，尚想吴王宫阙，陆海跨鳌头。西子竟何许，水殿漫凉秋。画图中，烟际寺，水边楼。叫云横玉、须臾三弄不胜愁。兴废都归闲梦，俯仰已成陈迹，家在泽南州。有恨向谁说，月涌大江流。","dynasty":"宋代","title":"水调歌头（次黄舜举登姑苏台韵）"}
{"author":"袁去华","content":"天下最奇处，绿水照朱楼。三高仙去，白头千古想风流。跨海晴虹垂饮，极目沧波无际，落日去渔舟。苹末西风起，橘柚洞庭秋。记当年，携长剑，觅封侯。而今憔悴长安，客里叹淹留。回首洪崖西畔，随分生涯可老，卒岁不知愁。做个终焉计，谁羡五湖游。","dynasty":"宋代","title":"水调歌头"}
{"author":"袁去华","content":"一叶堕金井，秋色满蟾宫。婵娟影里，玉箫吹断碧芙蓉。缭绕宫墙千雉，森耸觚棱双阙，缥缈五云中。郁郁葱葱处，佳气夜如虹。日华边，江海客，每从容。青钱万选，北门东观会留侬。堪叹抟沙一散，今夜扁舟何许，红蓼碧芦丛。无地寄愁绝，把酒酹西风。","dynasty":"宋代","title":"水调歌头（次韵别张梦卿）"}
{"author":"袁去华","content":"正阴阴、夏木听黄鹂，百啭语惺忪。乍钩窗意适，临池倒影，竹树青葱。翠盖红妆窈窕，香引一帘风。向晚追凉处，月挂梧桐。何处楼头吹笛，渐玉绳低侧，河汉横空。想调冰雪藕，清夜与谁同。贮离愁、难凭梦寄，纵遣书、何日有征鸿。房栊静，伴人孤寂，唯有鸣蛩。","dynasty":"宋代","title":"八声甘州"}
{"author":"袁去华","content":"小桥直。林表遥岑寸碧。斜阳外、霞绚晚空，一目千里总佳色。初寒遍泽国。投老依然是客。功名事，云散鸟飞，匣里青萍漫三尺。重来怆陈迹。又水褪沙痕，风满帆席。鲈肥莼美曾同食。听虚阁松韵，古墙竹影，参差犹记过此驿。傍溪南山北。悲恻。暗愁积。拥绣被焚香，谁伴孤寂。追寻恩怨无穷极。正难续幽梦，厌闻邻笛。那堪檐外，更夜雨，断又滴。","dynasty":"宋代","title":"兰陵王（次周美成韵）"}
{"author":"袁去华","content":"夜来雨。赖倩得、东风吹住。海棠正妖饶处。且留取。悄庭户。试细听、莺啼燕语。分明共人愁绪。怕春去。佳树。翠阴初转午。重帘未卷，乍睡起、寂寞看风絮。偷弹清泪寄烟波，见江头故人，为言憔悴如许。彩笺无数。去却寒暄，到了浑无定据。断肠落日千山暮。","dynasty":"宋代","title":"剑器近"}
{"author":"袁去华","content":"把酒听歌始此回。流莺花底语徘徊。神仙也许人间见，腔调新翻辇下来。银烛灺，玉山颓。谁言弱水隔蓬莱。绝胜想像高唐赋，浪作行云行雨猜。","dynasty":"宋代","title":"思佳客（王宰席上赠歌姬）"}
{"author":"袁去华","content":"飞燕双双掌上身。花光纷艳晚妆新。纤腰妙舞萦回雪，皓齿清歌遏住云。欢卜夜，座添春。近前生怕主人嗔。主人见惯浑闲事，恼杀醒狂一个人。","dynasty":"宋代","title":"思佳客"}
{"author":"袁去华","content":"宝阁珠宫夜未央。嫌迟怕晚不成妆。乞求鸟鹊填河汉，已早玉绳低建章。笼月烛，闭云房。经年离恨不胜长。思量也胜＿娥在，夜夜孤眠不识双。","dynasty":"宋代","title":"思佳客（七夕）"}
{"author":"袁去华","content":"庭下丛萱翠欲流。梁间双燕语相酬。日长帘底篆烟留。金勒去遥芳草歇，玉箫吹罢紫兰秋。一年春事只供愁。","dynasty":"宋代","title":"浣溪沙"}
{"author":"袁去华","content":"玉骨冰肌比似谁。淡妆浅笑总相宜。一枝清绝照涟漪。客意无聊花亦老，风烟错莫雨垂垂。溪边立马断肠时。","dynasty":"宋代","title":"浣溪沙（梅）"}
{"author":"袁去华","content":"一夕高唐梦里狂。云情雨意两茫茫。袖间依约去年香。乳燕鸣鸠闲院落，垂杨芳草小池塘。墙梢冉冉又斜阳。","dynasty":"宋代","title":"浣溪沙"}
{"author":"袁去华","content":"雾阁云窗别有天。丰肌秀骨净娟娟。独立含情羞不语，总妖妍。持酒听歌心已醉，可怜白发更苍颜。红烛纱笼休点著，月中还。","dynasty":"宋代","title":"山花子（成支使出侍姬，次穆季渊韵）"}
{"author":"袁去华","content":"细雨斜风催日暮。一梦华胥，记得惊人句。雾阁云窗歌舞处。翠峰青嶂无重数。解佩江头元有路。流水茫茫，尽日无人渡。一点相思愁万缕。几时却跨青鸾去。","dynasty":"宋代","title":"蝶恋花（次韩干梦中韵）"}
{"author":"袁去华","content":"十二峰前朝复暮。空忆兰台，公子高唐句。断雨残云无觅处。古来离合归冥数。咫尺明河无限路。牛女佳期，犹解年年渡。细写罗笺情缕缕。雁飞不到谁将去。","dynasty":"宋代","title":"蝶恋花"}
{"author":"袁去华","content":"□中原望眼，正汉水、接天流。渐霁雨虹消，清风面旋，借我凉秋。草庐旧三顾处，但孤云、翠壁晚悠悠。唯有兰皋解佩，至今犹话离愁。迟留。叹息此生浮。去去老沧洲。念岁月侵寻，闲中最乐，饱外何求。功名付他分定，也谁能、伴得赤松游。尊酒相逢，更莫问侬，依旧狂不。","dynasty":"宋代","title":"木兰花慢（用韩干闻喜亭柱间韵）"}
{"author":"袁去华","content":"雨过残阳明远树。树底鸣蝉无数。临水人家住。靠西便入江南路。曲迳通幽深几许。翠竹短窗无暑。小立凭肩语。个中曾是孤眠处。","dynasty":"宋代","title":"惜分飞"}
{"author":"袁去华","content":"晓来丹枫过雨，净如扫。霜空横雁，寒日翻鸦，惊嗟岁月如流，更被酒迷花恼。转眼吴霜，点鬓催老。细思欢游旧事，还自笑。断雨残云，都总似、梦初觉。锦鳞书断，宝箧香销向谁表。尽情说似啼鸟。","dynasty":"宋代","title":"荔枝香近"}
{"author":"袁去华","content":"曲沼朱阑，缭墙翠竹晴昼。金万缕、摇摇风柳。还是燕子归时，花信来后。看淡净洗妆态，梅样瘦。春初透。尽日明窗相守。闲共我焚香，伴伊刺绣。睡眼腾腾，今朝早是病酒。那堪更、困人时候。","dynasty":"宋代","title":"卓牌子近"}
{"author":"袁去华","content":"暮雨消烦暑。房栊□、顿觉秋意如许。天高云杳，山横绀碧，桂华初吐。空庭静掩桐阴，更苒苒、流萤暗度。记那时、朱户迎风，西厢待月私语。佳期易失难重，余香破镜，虽在何据。如今要见，除非是梦。几时曾做。人言雁足传书，待尽写、相思寄与。又怎生、说得愁肠，千丝万缕。","dynasty":"宋代","title":"宴清都"}
{"author":"袁去华","content":"邃馆金铺半掩，帘幕参差影。睡起槐阴转午，鸟啼人寂静。残妆褪粉，松髻＿云慵不整。尽无言，手＿裙带绕花迳。酒醒时，梦回处，旧事何堪省。共载寻春，并坐调筝何时更。心情尽日，一似杨花飞无定。未黄昏，又先愁夜永。","dynasty":"宋代","title":"倾杯近"}
{"author":"袁去华","content":"叶舞殷红，水摇瘦碧，隐约天际帆归。寒鸦影里，断雁声中，依然残照辉辉。立马看梅。试寻香嚼蕊，醉折繁枝。山翠扫修眉。记人人、蹙黛愁时。叹客里、光阴易失，霜侵短鬓，尘染征衣。阳台云归后，到如今、重见无期。流怨清商，空细写、琴心向谁。更难将、愁随梦去，相思惟有天知。","dynasty":"宋代","title":"长相思"}
{"author":"袁去华","content":"吴山新摇落，湖光净、鸥鹭点涟漪。望一簇画楼，记沽酒处，几多鸣橹，争趁潮归。瑞烟外，缭墙迷远近，飞观耸参差。残日衫霞，散成锦绮，怒涛推月，辗上玻璃。西风吹残酒，重门闭，深院露下星稀。肠断凭肩私语，织锦新诗。想翠幄香消，都成闲梦素弦声苦，浑是相思。还恁强自开解，重数归期。","dynasty":"宋代","title":"风流子"}
{"author":"袁去华","content":"篆销余馥，烛堆残蜡房栊晓。寒峭。看杏脸羞红、尚娇小。游蜂静院落，绿水摇池沼。闲绕。翠树底、支颐听啼鸟。愁风怕雨，弹指春光了。音信杳。最堪恨、归雁过多少。困倚孤眠，昼长人悄。睡起依然，半窗残照。","dynasty":"宋代","title":"侧犯"}
{"author":"袁去华","content":"晓色明窗绮。耿残灯、寒生翠幕，鸟啼人起。一夜西园新雨过，细草闲花似洗。漾澜影、柳塘春水。闲昼双飞归来燕，正东风、漫漫吹桃李。还是个，闷天气。回廊小院帘垂地。想连天、芳草萋迷，短长亭外。愁到春来依然在，旧事浑如梦里。又生怕、人惊憔悴。楼上谁家吹长笛，向曲中、说尽相思意。三弄处，寸心碎。","dynasty":"宋代","title":"贺新郎"}
{"author":"袁去华","content":"森木蝉初噪，淡烟梅半黄。睡起傍檐隙，墙梢挂斜阳。鱼跃浮萍破处，碎影颠倒垂杨。晚庭谁与追凉。清风散荷香。望极霞散绮，坐待月侵廊。调冰荐饮，全胜河朔飞觞。渐参横斗转，怀人未寝，别来偏觉今夜长。","dynasty":"宋代","title":"红林檎近"}
{"author":"袁去华","content":"江枫秋老。晓来红叶如扫。暮雨生寒，正北风低草。宾鸿早。乱半川残照。伤怀抱。记西园饮处，微云弄月，梅花人面争好。路长信杳。度日房栊悄。还是黄昏到。归梦少。纵梦归易觉。","dynasty":"宋代","title":"垂丝钓"}
{"author":"袁去华","content":"移商换羽。花底流莺语。唱彻秦娥君且住。肠断能消几许。劝觥斜注微波。真情著在谁那。只怕如今归去，酒醒无奈愁何。","dynasty":"宋代","title":"清平乐（赠歌者）"}
{"author":"袁去华","content":"长条依旧。不似章台柳。见客入来和笑走。腻脸羞红欲透。桃花流水茫茫。归来愁杀刘郎。尽做风情减尽，也应未怕颠狂。","dynasty":"宋代","title":"清平乐（赠游簿侍儿）"}
{"author":"袁去华","content":"春衫袖窄。烛底横波溢。困倚屏风无气力。故故停歌驻拍。夜深满劝金杯。曲中偷送情来。归去十分准拟，今宵梦里阳台。","dynasty":"宋代","title":"清平乐"}
{"author":"袁去华","content":"争妍占早。只有梅同调。紫晕丁香青盖小。比似横枝更好。日烘锦被熏香。老夫恼得颠狂。把酒花前一笑，醉乡别有风光。","dynasty":"宋代","title":"清平乐（瑞香）"}
{"author":"袁去华","content":"草底虫吟。烟横水际，月淡松阴。荷近香浓，竹深凉早，销尽烦襟。发稀浑不胜簪，更客里、吴霜暗侵。富贵功名，本来无意，何况如今。","dynasty":"宋代","title":"柳梢青"}
{"author":"袁去华","content":"白鹭洲前，乌衣巷口，江上城郭。万古豪华，六朝兴废，潮生潮落。信流一叶飘泊。叹问米、东游计错。老眼昏花，吴山何处，孤云天角。","dynasty":"宋代","title":"柳梢青（建康作）"}
{"author":"袁去华","content":"天接沧浪。晴虹垂饮，千步修梁。万顷玻璃，洞庭之外，纯浸斜阳。西风劝我持觞。况高栋、层轩自凉。饮罢不知，此身归处，独咏苍茫。","dynasty":"宋代","title":"柳梢青（长桥）"}
{"author":"袁去华","content":"一水萦回。参天古木，夹岸苍崖。三十三年，客星堂上，几度曾来。眼看变化云雷。分白首、烟波放怀。细细平章，钓台毕竟，高似云台。","dynasty":"宋代","title":"柳梢青（钓台。绍兴甲子赴试南宫登此，今三十三年矣）"}
{"author":"袁去华","content":"流苏宝帐沈烟馥。寒林小景银屏曲。睡起鬓云松。日高花影重。沈吟思昨梦。闲抱琵琶弄。破拨错成声。春愁著莫人","dynasty":"宋代","title":"菩萨蛮"}
{"author":"袁去华","content":"重湖草木威名熟。儿童犹唱平郴曲。宴寝静愔愔。恩波湘水深。举头天尺五。稳步烟霄去。三柱黑头公。朔庭谈笑空。","dynasty":"宋代","title":"菩萨蛮（送刘帅）"}
{"author":"袁去华","content":"木犀开遍芙蓉老。东篱独占秋光好。还记笑春风。新妆相映红。莫嫌彭泽令。不似刘郎韵。把酒赋新诗。花前知是谁。","dynasty":"宋代","title":"菩萨蛮（杜省干席上口占赋桃花菊）"}
{"author":"袁去华","content":"西风送雨鸣庭树。嫩寒先到孤眠处。愁极梦频惊。马嘶天渐明。千林枫叶赤。寒事催刀尺。树杪又斜阳。迢迢归路长。","dynasty":"宋代","title":"菩萨蛮"}
{"author":"袁去华","content":"笔阵万人敌，风韵玉壶冰。文章万丈光焰，论价抵连城。小试冯川三异，无数成阴桃李，寒谷自春生。奏牍三千字，晁董已销声。玺书下，天尺五，运千龄。长安知在何处，指点日边明。看取纶巾羽扇，静扫神州赤县，功业小良平。翻笑凌烟阁，双鬓半星星。","dynasty":"宋代","title":"水调歌头（送杨廷秀赴国子博士用廷秀韵）"}
{"author":"袁去华","content":"蕊珠宫女弄幽妍，初著春心娇小。自白真香，浑胜似、姑射冰肌窈窕。带雪茅檐，临溪篱落，占却春多少。天寒日暮，有人愁绝行绕。长记流水桥边，雨晴烟淡，袅一枝清晓。梦想经年开病眼，把酒风前一笑。花骨娇多，不禁人觑，只怕轻飞了。无端羌管，夜阑声入云杪。","dynasty":"宋代","title":"念奴娇（梅）"}
{"author":"袁去华","content":"水边篱落独横枝，苒苒风烟岑寂。踏雪寻芳村路永，竹屋西头遥识。蕙草香销，小桃红未，醉眼惊春色。罗浮何处，断肠无限陈迹。憔悴素脸朱唇，天寒日暮，倚琅玕无力。岁晚天涯驿使远，难寄江南消息。自笑平生，怜清惜淡，故国曾亲植。百花虽好，问还有恁标格。","dynasty":"宋代","title":"念奴娇（和人韵）"}
{"author":"袁去华","content":"竹阴窗户荐微凉，积雨郊墟新霁。万里飞云都过尽，天阙星河如洗。檐隙风来，流萤飘堕，苒苒还飞起。魂清骨冷，坐来衣润空翠。堪笑丘壑闲身，儒冠相误，著青衫朝市。功业君看清镜里，两鬓于今如此。身外纷纷，傥来适去，到了成何事。人生一世，种瓜何处无地。","dynasty":"宋代","title":"念奴娇"}
{"author":"袁去华","content":"香雾空＿，檐牙外、流萤自照。夜向久、明河东畔，电飞云绕。错落疏星垂屋角，须臾万弩鸣林杪。渐翠竹、苍梧嫩凉生，惊秋早。人语静，签声杳。珍簟冷，纱厨小。想云穿依旧，梦寻难到。雁足空来书断绝，眉头顿著愁多少。纵细写、琴心有谁知，朱弦悄。","dynasty":"宋代","title":"满江红"}
{"author":"袁去华","content":"画栋珠帘，临无地、沧波万顷。云尽敛、西山横翠，半江沈影。斜日明边回白鸟，晚烟深处迷渔艇。听棹歌、游女采莲归，声相应。愁似织，人谁省。情纵在，欢难更。满身香犹是，旧时荀令。宦海归来尘扑帽，酒徒散尽霜侵鬓。最愁处、独立咏苍茫，西风劲。","dynasty":"宋代","title":"满江红（滕王阁）"}
{"author":"袁去华","content":"社雨衬晴，烟光暖、吴山滴翠。望绛阙、祥云亏蔽，粉垣千雉。万柳低垂春似酒，微风不动天如醉。遍万井、嬉嬉画图中，欢声里。嗟倦客，道傍李。看人事，槐根蚁。立苍茫俯仰，漫悲身世。靖节依然求县令，元龙老去空豪气。便乘兴、一叶泛沧浪，吾归矣。","dynasty":"宋代","title":"满江红（都下作）"}
{"author":"袁去华","content":"晓阴薄。隔屋呼晴噪鹊。长烟袅、轻素望中，林表初阳照城郭。秋容自寂寞。清浅溪痕旋落。桥虹外，明嶂万重，云木千章映楼阁。天涯信飘泊。漫水绕郴山，尺素难托。文园多病宽衣索。最长笛声断，画阑凭暖，黄昏前后况味恶。甚良宵闲却。辽邈。误行乐。料恨寄徽弦，心倦梳掠。西风满院垂帘幕。对千里明月，五更悲角。归期秋尽，尚未定，怎睡著。","dynasty":"宋代","title":"兰陵王（郴州作）"}
{"author":"袁去华","content":"一番雨过一番凉，秋入苍崖青壁。昼日多阴，还又是、重九飘零江国。瘦水鳞鳞，长烟袅袅，枫叶千林赤。南山入望，为谁依旧佳色。随分绿酒黄花，联镳飞盖，总龙山豪客。人世高歌狂笑外，扰扰于身何得。短发萧萧，风吹乌帽，醉里从＿侧。明年虽健，未知何处相忆。","dynasty":"宋代","title":"念奴娇（九日）"}
{"author":"袁去华","content":"晚来侧侧清寒，冻云万里回飞鸟。故园梦断，单于吹罢，房栊易晓。西帝神游，万妃缟袂，相看一笑。泛扁舟乘兴，蹇驴觅句，山阴曲、霸陵道。舞态随风窈窕。任穿帘、儿童休扫。洛阳高卧，萧条门巷，悄无人到。供断诗愁，夜窗还共，陈编相照。念寒梅映水，匀妆弄粉，与谁争好。","dynasty":"宋代","title":"水龙吟（雪）"}
{"author":"袁去华","content":"汉家经略中原，上游眷此喉衿地。风行雷动，无前伟绩，伊谁扬厉。玉帐筹边，绣衣给饷，江上增气。自武侯蜕迹，羊公缓带，功名事、更谁继。方□长驱万里。笑谈间、生擒元济。非熊未兆，封留终在，同功异世。刻就丰碑，万山直下，不须沈水。要追攀二雅，流传千古，属骚人记。","dynasty":"宋代","title":"水龙吟（次韵呈吕帅张漕）"}
{"author":"袁去华","content":"汉江流入苍烟，戍楼吊古临无地。清霜初肃，鹰扬隼击，青霄凌厉。新雁声中，夕阳影里，千崖秋气。念东篱采菊，龙山落帽，风流在、尚堪继。引满松醪径醉。诵坡仙、临漳宵济。茱萸细看，明年谁健，空悲身世。儿辈何知，更休说似，登山临水。那纷纷毁誉，耳边风过，我何曾记。","dynasty":"宋代","title":"水龙吟（九日次前韵）"}
{"author":"袁去华","content":"雨送凉来，风将云去，晚天千顷玻璃。婵娟依旧，出海较些迟。玉兔秋毫可数，疏星外、乌鹊南飞。今何夕，空浮大白，一笑共谁持。团栾，成露坐，云鬟香雾，玉臂清辉。任短髭争挽，问我归期。三弄楼头长笛，愁人处、休苦高吹。沈吟久，支颐细数，四十九年非。","dynasty":"宋代","title":"满庭芳（八月十六日醴陵作）"}
{"author":"袁去华","content":"麦陇黄轻，桑畴绿暗，野桥新碧泱泱。怕春归去，莺语燕飞忙。风定闲花自落，穿幽径、拾蕊寻香。曾来处，孤云翠壁，依旧挂斜阳。客愁，知几许，唯思径醉，谁与持觞。料文君衣带，为我偷长。苦忆新晴昼永，闲相伴、刺绣明窗。何时得，西风夜雨枕簟共新凉。","dynasty":"宋代","title":"满庭芳"}
{"author":"袁去华","content":"蕊珠宫阙，西帝陈嫔御。语笑梦中香，叹罗浮、几番春暮。江南岁晚，垂地冻云黄，修竹外，一枝斜，流水桥边路。小桃半吐。羞得无藏处。不怕雪霜欺，最难禁、豪风横雨。当年诗兴，犹自记扬州，今老矣，客天涯，还认何郎否。","dynasty":"宋代","title":"蓦山溪（次陈帅用曹元宠梅花韵）"}
{"author":"袁去华","content":"东风吹恨著眉心。金约瘦难任。西窗翦烛浑如梦，最愁处、南陌分襟。香歇绣囊，尘生罗幌，憔悴到如今。小花幽院夜沈沈。凉月转槐阴。拂墙树动开朱户，又赢得、愁与更深。青翼不来，征鸿难倩，流怨入瑶琴。","dynasty":"宋代","title":"一丛花"}
{"author":"袁去华","content":"江上西风晚。野水兼天远。云衣拖翠缕，易零乱。见柳叶满梢，秀色惊秋变，百岁今强半。两鬓青青，尽著吴霜偷换。向老来、功名心事懒。客里愁难遣。乍飘泊、有谁管。对照壁孤灯，相与秋虫叹。人间事，经了万千，这寂寞、几时曾见。","dynasty":"宋代","title":"雨中花（按调乃满路花）"}
{"author":"袁去华","content":"春索寞。楼上晚来风恶。午醉初醒罗袖薄。护寒添翠幕。愁里花时过却。闲处泪珠偷落。憔悴只羞人问著。镜中还自觉。","dynasty":"宋代","title":"谒金门"}
{"author":"袁去华","content":"深院闭。漫漫东风桃李。芳草萋迷烟雨细。秦楼何处是。还是伤春意味。闲却踏青天气。折得海棠双蒂子。无言心自喜。","dynasty":"宋代","title":"谒金门"}
{"author":"袁去华","content":"春寂寂。尽日蜂寻窗隙。隔叶黄鹂声历历。满庭芳草碧。相对熏炉象尺。新睡觉来无力。几日郎边无信息。闲拈双六掷。","dynasty":"宋代","title":"谒金门"}
{"author":"袁去华","content":"归鸟急。照水斜阳红湿。篷底夜凉风露入。藕花香习习。点滴城头漏涩。凄断草间虫泣。新恨旧愁眉上集。月斜还伫立。","dynasty":"宋代","title":"谒金门"}
{"author":"袁去华","content":"烟水阔。夜久风生苹末。东舫西船人语绝。四更山吐月。客里光阴电抹。不记离家时节。楼上单于听未彻。又催征棹发。","dynasty":"宋代","title":"谒金门"}
{"author":"袁去华","content":"云障日。檐外雪销残滴。画阁红炉窗户窄。博山烟穗直。酒入横波滟溢。羞得梅无颜色。乡有温柔元未识。更从何处觅。","dynasty":"宋代","title":"谒金门"}
{"author":"袁去华","content":"清汉曲。天际落霞孤鹜。幽草墙阴秋更绿。倚檐三两竹。绣被焚香独宿。梦绕绿窗华屋。何日明眸光射目。夜阑更秉烛。","dynasty":"宋代","title":"谒金门"}
{"author":"袁去华","content":"涛翻浪溢。调停得、似糖似蜜。试一饮、风生两腋。更烦襟顿失。雾縠衫儿袖窄。出纤纤、自传坐客。觑得他、烘地面赤。怎得来痛惜。","dynasty":"宋代","title":"金蕉叶"}
{"author":"袁去华","content":"行思坐忆。知他是、怎生过日。烦恼无、千万亿。诮将做饭吃。旧日轻怜痛惜。却如今、怨深恨极。不觉长吁叹息。便直恁下得。","dynasty":"宋代","title":"金蕉叶"}
{"author":"袁去华","content":"江枫半赤。雨初晴、雁空绀碧。爱篱落、黄花秀色。带零露旋摘。向晚西风淡日。发萧萧、任从帽侧。更莫把茱萸叹息。且更持大白。","dynasty":"宋代","title":"金蕉叶"}
{"author":"袁去华","content":"沈烟篆曲。可庭轩、翠梧荫绿。挂晚景、寒林数幅。对冰盘莹玉。印枕娇红透肉。眼偷垂、睡犹未足。试纤手、清泉戏掬。看风动槛竹。","dynasty":"宋代","title":"金蕉叶"}
{"author":"袁去华","content":"嫩凉新霁。明月光如洗。长笛一声烟际起。人在危楼独倚。夜深风露娟娟。抱琴谁和流泉。只有乘鸾仙子，见人愁绝无眠。","dynasty":"宋代","title":"清平乐"}
{"author":"袁去华","content":"微红嫩白。照水横枝初摘索。一梦扬州。客里相逢无限愁。黄昏院落。细细清香无处著。觅句持觞。鬓点吴霜不碍狂。","dynasty":"宋代","title":"减字木兰花（梅）"}
{"author":"袁去华","content":"楼槛凌风，四边浑是青山绕，水空相照。天末归帆小。家在江南，三迳都荒了。何时到。暗尘扑帽。应被渊明笑。","dynasty":"宋代","title":"点绛唇（登郢州城楼）"}
{"author":"袁去华","content":"荷花风细竹娟娟。新浴晚凉天。钩帘坐期素月，相对理朱弦。歌扇底，舞裙边。旧因缘。忔憎模样，别没包弹，只欠心坚。","dynasty":"宋代","title":"诉衷情"}
{"author":"袁去华","content":"晓来犹自雨冥冥。投晚却能晴。＿娥为谁著意，洗得十分明。人自老，兔长生。酒徐倾。杯行到手，休更推辞，转眼参横。","dynasty":"宋代","title":"诉衷情（中秋微雨，入夜开霁，吕履谦座上赋此）"}
{"author":"方璲","content":"九日多风雨，孤舟倍郁陶。推篷见山色，扶杖听江涛。人比黄花瘦，秋随白雁高。游怀萧瑟甚，木叶下临皋。","dynasty":"清代","title":"舟中九日"}
{"author":"方璲","content":"绿波春水暮云低，打桨重来路未迷。几树垂杨临断岸，啼莺飞在板桥西。","dynasty":"清代","title":"重过墨水湖访刘响山"}
{"author":"范综","content":"万里山川宽眼界，两湖风月送天涯。云通巫峡襄王梦，鵩吊长沙贾谊家。","dynasty":"宋代","title":"岳阳"}
{"author":"张义方","content":"恰当岁日纷纷落，天宝瑶花助物华。自古最先标瑞牒，有谁轻拟比杨花。密飘粉署光同冷，静压青松势欲斜。岂但小臣添兴咏，狂歌醉舞一家家。","dynasty":"唐代","title":"奉和圣制元日大雪登楼"}
{"author":"陈万几","content":"萧萧铁骑捲潮来，百雉重城破竹开。结草竟虚龙驭去，乘轩空见鹤飞回。湘娥清泪啼斑竹，望帝芳魂委绿苔。独有崖山旧时月，凄凄还照越王台。","dynasty":"明代","title":"偶兴"}
{"author":"陈万几","content":"朔风栗栗透絺衣，有客萧条坐钓矶。化鹤自怜城郭改，侩牛何事市尘非。东归有母空怀橘，西去无人问采薇。惆怅三噫歌欲罢，满天愁思雁鸿飞。","dynasty":"明代","title":"喜张穆至"}
{"author":"陈宗鲁","content":"二十年前访石泉，登临曾得侍高贤。水帘不捲聊同坐，云壑无关亦可眠。碧海周回环大地，文峰联络峙中天。祇今风景宁殊旧，咫尺怀人思惘然。","dynasty":"明代","title":"忆潮阳东山"}
{"author":"陈允平","content":"风萧萧。雨骚骚。风雨萧骚梧叶飘。潇湘江畔楼。云迢迢。水遥遥。云水迢遥天尽头。相思心上秋。","dynasty":"宋代","title":"长相思"}
{"author":"陈允平","content":"休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。心事寄题红。画桥流水东。断肠人、无奈秋浓。回首层楼归去懒，早新月、挂梧桐。","dynasty":"宋代","tags":"宋词精选，女子，怀远，悲秋","title":"唐多令·秋暮有感"}
{"author":"陈允平","content":"凤城春浅，寒压花梢颤。有约不来梁上燕，十二绣帘空卷。去年共倚秋千，今年独倚阑干。误了海棠时候，不成直待花残。(独倚一作：独上)","dynasty":"宋代","tags":"宋词精选，妇女，闺怨，相思","title":"清平乐·凤城春浅"}
{"author":"陈允平","content":"三万六千顷，玉壶天地寒。庾岭封的皪，淇园折琅玕。漠漠梨花烂漫，纷纷柳絮飞残。直疑潢潦惊翻，斜风溯狂澜。对此频胜赏，一醉饱清欢。呼?童翦韭，和冰先荐春盘。怕东风吹散，留尊待月，倚阑莫惜今夜看。","dynasty":"宋代","tags":"咏物，写雪","title":"红林擒近·寿词·满路花"}
{"author":"陈允平","content":"慵拂妆台懒画眉。此情惟有落花知。流水悠悠春脉脉，闲倚绣屏，犹自立多时。有约莫教莺解语，多愁却妒燕于飞。一笑蔷薇孤旧约，载酒寻欢，因甚懒支持。","dynasty":"宋代","title":"定风波"}
{"author":"陈允平","content":"春衫薄薄寒犹恋。芳草连天远。嫩红和露入桃腮。柳外东边楼阁、燕飞来。霓裳一曲凭谁按。错□□重看。金虬闲暖麝檀煤。银烛替人垂泪、共心灰。","dynasty":"宋代","title":"虞美人"}
{"author":"陈允平","content":"烟漠漠，湖外绿杨堤。满地落花春雨后，一帘飞絮夕阳西。梁燕落香泥。流水恨，和泪入桃蹊。鹦鹉洲边鹦鹉恨，杜鹃枝上杜鹃啼。归思越凄凄。","dynasty":"宋代","title":"望江南"}
{"author":"陈允平","content":"莺语愁春，海棠风里胭脂雨。酒杯慵举。闲扑亭前絮。漠漠斜阳，截断愁来路。凭阑伫。满怀离苦。分付楼南鼓。","dynasty":"宋代","title":"点绛唇"}
{"author":"陈允平","content":"碧天如水，新蟾挂、修眉初画云表。半江枫叶自黄昏，深院砧声悄。渐凉蝶、残花梦晓。西风篱落寒E580小。背画阑依依，有数点、流萤乱扑，扇底微照。凝望渺漠平芜，蒹葭烟远，过雁还带愁到。拚教日日醉斜阳，但素琴横抱。记旧谱、归耕未了。金徽谁度凄凉调。算多少悲秋恨，恨比秋多，比秋犹少。","dynasty":"宋代","title":"霜叶飞"}
{"author":"陈允平","content":"古堤直。隔水轻阴飏碧。东风路，还是舞烟眠露，年年自春色。红尘遍京国。留滞高阳醉客。斜阳外，千缕翠条，仿佛流莺度金尺。长亭半陈迹。记曾系征鞍，频护歌席。匆匆江上又寒食。回首处应念，旧曾攀折，依然离恨遍四驿。倦游尚南北。恻恻。怨怀积。渐楚榭寒收，隋苑春寂。眉颦不尽相思极。想人在何处，倚楼横笛。闲情似絮，更那听，夜雨滴。","dynasty":"宋代","title":"兰陵王"}
{"author":"陈允平","content":"闲倚江楼，凉生半臂，天高过雁来小。紫芡波寒，青芜烟淡，南浦云帆缥缈。潮带离愁，去冉冉、夕阳空照。寂寞东篱，白衣人远，渐黄花老。见说西湖鸥鹭少。孤山路、醉魂飞绕。荻蟹初肥，莼鲈更美，尽酒怀诗抱。待南枝、春信早。巡檐对梅花索笑。月落乌啼，渐霜天、钟残梦晓。","dynasty":"宋代","title":"氏州第一"}
{"author":"陈允平","content":"长亭路。望渭北、漠漠春天树。殷勤别酒重斟，明日相思何处。晴丝飏暖，芳草外、斜阳自南浦。望孤帆、影接天涯，一江潮带愁去。回首杜若汀洲，叹泛梗飘萍，乍散还聚。满径残红春归后，犹自有、杨花乱舞。怅金徽、梁尘暗锁，算谁是、知音堪共语。尽天涯、梦断东风、彩云鸾凤无侣。","dynasty":"宋代","title":"尉迟杯"}
{"author":"陈允平","content":"睡起鸾钗享单，金约鬓影胧B56B。檐佩冷，玉丁东。镜里对芙蓉。秦筝倦理梁尘暗，惆怅燕子楼空。山万垒，水千重。一叶漫题红。匆匆。从别后，残云断雨，余香在、鲛绡帐中。更懊恨、灯花无准，写幽愫、锦织回文，小字斜封。无人为托，欲倩宾鸿。立尽西风。","dynasty":"宋代","title":"塞翁吟"}
{"author":"陈允平","content":"粉销香减红兰泪。总是文君初别意。春风织就闷情怀，夜月砌成愁况未。迢迢归梦频东里。堪恨洛阳花渐已。斜阳日日自相思，三十六陂芳草地。","dynasty":"宋代","title":"玉楼春"}
{"author":"陈允平","content":"万花丛底曾抬目。淡雅梳妆娇已足。夜来鹦鹉梦中人，春去琵琶江上曲。双鸾碧重钗头玉。裙曳湘罗浮浅绿。东风一醉买蛾眉，为拚明珠三万斛。","dynasty":"宋代","title":"玉楼春"}
{"author":"陈允平","content":"西园斗结秋千了。日漾游丝烟外袅。小桥杨柳色初浓，别院海棠花正好。粉墙低度莺声巧。薄薄轻衫宜短帽。便拚日日醉芳菲，未必春风留玉貌。","dynasty":"宋代","title":"玉楼春"}
{"author":"陈允平","content":"柳丝挽得秋光住。肠断驿亭离别处。斜阳一片水边楼，红叶满天江上路。来鸿去雁知何数。欲问归期朝复暮。晚风亭院倚阑干，两岸芦花飞雪絮。","dynasty":"宋代","title":"玉楼春"}
{"author":"陈允平","content":"南枝春意正小。篱菊都荒了。帐底孤灯，夜来还独照。沙洲烟翠渺渺。谢塞鸿、频带书到。笑捻梅花，今年开较早。","dynasty":"宋代","title":"伤情怨"}
{"author":"陈允平","content":"玉壶尘静。蟾光透、一帘疏影。偏爱水月楼台近。画阑独倚，风度寒香阵。犹记曲江烟水恨。叹凄凉谁问。夜深沙觜霜痕印。嚼花拚醉，枝上春无尽。","dynasty":"宋代","title":"品令"}
{"author":"陈允平","content":"长江浩渺山明秀。宛转西风惊客袖。相逢才系柳边舟，相别又倾花下酒。怪得新来诗骨瘦。都在秋娘相识后。一天明月照相思，芦汀洲霜满首。","dynasty":"宋代","title":"木兰花"}
{"author":"陈允平","content":"晚酌宜城酒暖。玉软嫩红潮面。醉中窈窕度娇眼。不识愁深恨浅。绣窗一缕香绒线。系双燕。海棠满地夕阳远。明月笙歌别院。","dynasty":"宋代","title":"愁蕊香"}
{"author":"陈允平","content":"银城远枕清江曲。汀洲老尽蒹葭绿。君上木兰舟。妾愁双凤楼。角声何处发。月浸溪桥雪。独自倚阑看。风飘襟袖寒。","dynasty":"宋代","title":"菩萨蛮"}
{"author":"陈允平","content":"岁寒时节千林表，独耐风霜。妒粉欺黄。淡淡衣裳薄薄妆。西湖十二阑干曲，倚遍寒香。白鹭横塘。一片孤山几夕阳。","dynasty":"宋代","title":"丑奴儿"}
{"author":"陈允平","content":"体态玉精神，惺尫言语。一点灵犀动人处。绣香罗帕，为待别时亲付。要人长记得，相思苦。彩鸾独跨，蓝桥归路。憔悴东风自蛮素。桃叶杨花，又向空江欲度，任洛阳城里，春无数。","dynasty":"宋代","title":"感皇恩"}
{"author":"陈允平","content":"闲倚琐窗工绣。春困两眉频皱。独自下香街，攀折画桥烟柳。晴昼。晴昼。偏称玉楼歌酒。","dynasty":"宋代","title":"宴桃源"}
{"author":"陈允平","content":"报南枝、东风试暖，萧萧甚情味。乱琼雕缀。幻姑射精神，玉蕊佳丽。寿阳宴罢妆台倚。眉颦羞鹊喜。念误却、何郎归去，清香空翠被。溪松径竹素知心，青青岁寒友，甘同憔悴。渐画角，严城上、雁霜惊坠。烟江暮、佩环未解，愁不到、独醒人梦里。但恨绕、六桥明月，孤山云畔水。","dynasty":"宋代","title":"花犯"}
{"author":"陈允平","content":"听彻南楼鼓。寒宵迥、玉壶冰漏迟度。重温锦幄，低护青毡，曲通朱户。巡檐细嚼寒梅，叹寂寞、孤山伴侣。更信有、铁石心肠，广平几度曾赋。寒深试拥羊裘，松醪自酌，谁伴吟苦。摩挲醉眼，阑干笑拍，白鸥惊去。梁园胜赏重约，渐玉树、琼花处处。怕柳条、未觉春风，青青在否。","dynasty":"宋代","title":"宴清都"}
{"author":"陈允平","content":"自别春风情意恻。秦筝不理香尘积。去跃青骢游上国。归未得。何如莫向尊前识。薄幸高阳花酒客。迷云恋雨青楼侧。金屋空间双凤席。离怀适。银台烛泪成行滴。","dynasty":"宋代","title":"渔家傲"}
{"author":"陈允平","content":"青青江上草，片帆浪暖，初泊渡头沙。翠筇便瘦倚，问酒垂杨，影里那人家。东风未许，漫媚妩、轻试铅华。飘佩环、玉波秋莹，双髻绿堆鸦。空嗟。赤阑桥畔，暗约琴心，傍秋千影下。夜渐分、西窗愁对，烟月笼纱。离情暗逐春潮去，南浦恨、风苇烟葭。肠断处，门前一树桃花。","dynasty":"宋代","title":"渡江云"}
{"author":"陈允平","content":"流莺唤梦，芳草带愁，东风料峭寒色。又见杏浆饧饧粥，家家禁烟食。江湖几年倦客。曾惯识、凄凉岑寂。苦吟瘦，萧索诗肠，空愧郊籍。春事正溪山，柳雾花尘，深映翠萝壁。更谢多情双燕，归来旧庭宅。情丝乱游巷陌。怅容易、万红陈迹。酒旗直，绿水桥边，犹记曾识。","dynasty":"宋代","title":"应天长"}
{"author":"陈允平","content":"挂石攀云日半斜，乱山深处饱烟霞。香林月满僧归去，啼落春风几树花。","dynasty":"宋代","title":"观猿"}
{"author":"陈允平","content":"王谢堂前柳树苍，玉京坟上藓花黄。无情又逐东风去，落日朱帘几断肠。","dynasty":"宋代","title":"归燕"}
{"author":"陈允平","content":"闲拈花片贴纱窗，绣幕斜飞燕子双。细数归期相次近，倚楼日日望春江。","dynasty":"宋代","title":"闺情"}
{"author":"陈允平","content":"帝子宸游白玉京，江南遗庙尚丹青。寝园月暗衣冠古，选阁云深笔砚灵。清卫有威森凤戟，娇嫔无语倚龙屏。太平天子尊儒学，锦帙黄封赐六经。","dynasty":"宋代","title":"郭西文孝庙"}
{"author":"陈允平","content":"双台屹屹几春秋，千古高风一钓钩。越岭有云山北障，桐江无浪水东流。雪深黄叶埋寒虎，烟暖青莎卧白鸥。汉业已随宫树老，月明长到客星楼。","dynasty":"宋代","title":"过钓台作"}
{"author":"陈允平","content":"村南啼布谷，村北响缫车。隔浦卖鱼市，傍桥沽酒家。野花朝日暖，溪柳背风斜。又过东邻去，东邻采菊芽。","dynasty":"宋代","title":"过田家"}
{"author":"陈允平","content":"莎草离离碧树闲，只疑曾是子陵滩。槿花篱落虫声碎，芦叶汀洲雁阵寒。江上浪平潮正熟，渡头人去月初残。夜深不管蛟龙睡，独对西风把钓竿。","dynasty":"宋代","title":"过姚秋江钓矶"}
{"author":"陈允平","content":"不恋清时白玉珰，便将身世寄沧浪。三朝元老黄枢阁，四海闲人绿野堂。楚楚菁兰秋带雨，萧萧寒菊晚宜霜。拟成东甬耆英社，賸乐壶天日月长。","dynasty":"宋代","title":"贺伯父大资休致"}
{"author":"陈允平","content":"尘拥妆台翡翠翘，琼花开尽玉魂销。昆仑山上天风落，二十四桥吹洞箫。","dynasty":"宋代","title":"后土庙"}
{"author":"陈允平","content":"流水断桥边，笙歌拥画船。日酣花半醉，春困柳三眠。策杖登云洞，观鱼上玉泉。凤城归去晚，山锁万重烟。","dynasty":"宋代","title":"湖上"}
{"author":"陈允平","content":"西风剑佩轻，独立妙高亭。山吐岩头月，江涵水面星。石奔苍虎势，树结老龙形。何处吹箫客，扁舟过洞庭。","dynasty":"宋代","title":"虎丘即事"}
{"author":"陈允平","content":"洛阳才解佩，过眼忽秋分。四海一明月，千山共白云。雁烟迷晓树，虫露湿香芹。满纸相思字，临风欲寄君。","dynasty":"宋代","title":"怀潘鄮屋"}
{"author":"陈允平","content":"舟子解贪程，能知倦客情。断云微雨霁，远水落霞明。驿古如荒庙，山平接废城。游淮少年事，今只叹劳生。","dynasty":"宋代","title":"淮西"}
{"author":"陈允平","content":"重重帘幕燕翩翩，尘锁朱楼十四弦。榆火渐催寒食节，海棠花畔缚秋千。","dynasty":"宋代","title":"即事"}
{"author":"陈允平","content":"林下逢支遁，人疑是宿生。病怜诗力减，老觉世缘轻。短发吴霜净，归心剡雪明。相思听猿夜，幽梦隔重城。","dynasty":"宋代","title":"寄模上人"}
{"author":"陈允平","content":"不原生封万户侯，归来却伴赤松游。琴书东里三缘屋，诗酒西湖一叶舟。雁过客楼秋雨急，乌栖江树暮烟愁。频年陡觉生华发，日日凭高望楚州。","dynasty":"宋代","title":"寄晚浦张观使"}
{"author":"陈允平","content":"彩云缭绕七香车，洞里神仙炼紫霞。华表鹤归春寂寂，东风吹尽碧桃花。","dynasty":"宋代","title":"寄王尊师"}
{"author":"陈允平","content":"历历长涂谒鲁侯，征尘宁复恋貂裘。江城露冷霜初滑，海谷冰消水欲流。夜月观书徐穉榻，春风听乐仲宣楼。料君频作四湖梦，曾忆孤山有旧游。","dynasty":"宋代","title":"寄翁宾暘"}
{"author":"陈允平","content":"十年一别双溪路，君自江南我浙东。彼此有书无雁寄，只应清梦与君同。","dynasty":"宋代","title":"寄赵庆御"}
{"author":"陈允平","content":"草舍蔬畦绕，柴门竹迳通。断云遮落日。细雨湿斜风。野艾抽花碧，山茄带叶红。烟深南浦远，难认楚江枫。","dynasty":"宋代","title":"江村"}
{"author":"陈允平","content":"江边雁过秋，江上暮云愁。岭曲山横转，潮回水逆流。乱莎行石蟹，残荻卧沙鸥。黯淡三更月，何人独倚楼。","dynasty":"宋代","title":"江馆野望"}
{"author":"陈允平","content":"江阔雁声遥，何人共寂寥。青天不可问，明月若为邀。侠士夸骑鹤，蛮奴学射雕。平生堂下柳，聊复伴秋宵。","dynasty":"宋代","title":"江阔"}
{"author":"陈允平","content":"柳絮飞时话别离，梅花开后待郎归。梅花开后无消息，更待明年柳絮飞。","dynasty":"宋代","title":"江南谣"}
{"author":"陈允平","content":"同山半白云，此地葬将军。香火空遗像，朝廷纪旧动。铁衣悬古塔，金钺镇荒坟。一涧清泠水，年年生紫芹。","dynasty":"宋代","title":"经冯将军墓"}
{"author":"陈允平","content":"上苑韶光隔凤城，十分春事属流莺。雨余芳草欲无地，风定落花如有声。柳榭云深栖鹳鹊，榉塘沙暖浴鵁鶄。年来翠辇经游少，七十二亭空月明。","dynasty":"宋代","title":"聚景园"}
{"author":"陈允平","content":"霜露湿征衣，行非少壮时。何堪万里役，动是一年期。高谊贫中见，深情别后知。相思相望处，云树碧参差。","dynasty":"宋代","title":"客中怀友"}
{"author":"陈允平","content":"白玉楼成去作文，只从西棘挂朝冠。生来病苦相如渴，没后人知范叔寒。野店春闲沽酒榼，溪堂月冷钓鱼竿。梅花麓上谁弹泪，岁岁东风吹不乾。","dynasty":"宋代","title":"哭楼梅麓"}
{"author":"陈允平","content":"倚塔看明月，寒光度玉绳。曲堤藏小艇，疏柳见孤灯。水竹映苔石，岩花缘涧藤。香云吹散后，猿鹤伴高僧。","dynasty":"宋代","title":"雷峰少憩"}
{"author":"陈允平","content":"西竺峰飞小朵来，闲僧曾共倚崔嵬。寒惊玉匣光初泻，晓层冰壶冻未开。云外有香丹桂落，洞中无月白猿哀。当年洗耳人何在，拟勺清泠酹碧苔。","dynasty":"宋代","title":"冷泉亭"}
{"author":"陈允平","content":"流莺偷入未央宫，望断昭阳信不通。寂寞雨声寒食夜，一枝香泪泣东风。","dynasty":"宋代","title":"梨花"}
{"author":"陈允平","content":"东风酒旆斜，浦口第三家。谷鸟鸣春树，江鸥起暮沙。故乡山渐近，曲岸柳初芽。客路归心切，孤帆带落霞。","dynasty":"宋代","title":"梁湖道上"}
{"author":"陈允平","content":"青城道士跨青牛，去作清都汗漫游。朝扣九关朝玉阙，暮回三岛宴金楼。丹随鹤舞缑山月，剑伴龙归洛浦秋。犹有石房云不散，晓风松柏两飕飀。","dynasty":"宋代","title":"林道士故庐"}
{"author":"陈允平","content":"抱玉归来泪满襟，世间何许觅知音。此生虽有噬脐悔，到死终无尝胆心。伏枥马思云路远，避钩鱼隐石潭深。故人若问淞江客，自采芙蓉学楚吟。","dynasty":"宋代","title":"留鹤江有感"}
{"author":"陈允平","content":"绿琐银台烛焰红，月痕斜过井梧东。背人约住黄金钏，轻札香罗护守宫。","dynasty":"宋代","title":"绿琐"}
{"author":"陈允平","content":"闲拖瘦竹筇，独步马塍东。鸟影青山外，春愁碧树中。麦潮风化蝶，樱熟雨生虫。莫过溪头去，溪头多落红。","dynasty":"宋代","title":"马塍道上"}
{"author":"陈允平","content":"白苇黄茅几断魂，数家鸡犬不相闻。江南多少朱门闭，桑柘春深绿似云。","dynasty":"宋代","title":"茅苇"}
{"author":"陈允平","content":"庙近云涛观，山遥翠欲重。只应溪上木，便是洞中龙。堰折潮归海，棂迎浪答钟。断碑荒鲜合，终古载灵踪。","dynasty":"宋代","title":"梅梁堰"}
{"author":"陈允平","content":"日日霓裳宴彩楼，三千歌粉侍宸旒。月明宫殿双龙伏，云拥箫韶九凤游。翠袖半笼金约臂，宝钗斜坠玉搔头。不知舞到弓弯处，一拍春风一拍愁。","dynasty":"宋代","title":"明皇按乐图"}
{"author":"陈允平","content":"柳外宫莺啭晓寒，万花开尽正春残。沉香亭北栏干曲，独抱琵琶看牡丹。","dynasty":"宋代","title":"暮春"}
{"author":"陈允平","content":"寂寞虚廊暗草莱，天风缭绕宝华台。江空露冷蛟龙仗，殿古云深鹳鹊来。山馆老松褰绿蔓，石坛芳桂落苍苔。寒钟敲断枫桥月，半夜禅僧入定回。","dynasty":"宋代","title":"暮秋游虎丘"}
{"author":"陈允平","content":"盘陀石上看松眠，薜荔凌霄结紫烟。何处鹤声惊梦醒，一双飞起茯苓仙。","dynasty":"宋代","title":"盘陀"}
{"author":"陈允平","content":"五丁椎碎烂银堆，注作东南水一杯。秋半忽疑天外雪，夜深俄听月中雷。大鹏击浪惊龙卧，老蜃嘘云误燕来。日日涛头多拱北，至尊元在郁箫台。","dynasty":"宋代","title":"钱塘八月潮"}
{"author":"陈允平","content":"云山千万叠，身事恨悠悠。客鬓秋风急，乡心夜雨愁。蛩鸣邻寺壁，雁过隔湖楼。目送千帆远，长江空自流。","dynasty":"宋代","title":"钱塘旅舍"}
{"author":"陈允平","content":"盈盈白玉钿，袅袅黄金缕。拍拍水晶奁，皎皎珊瑚树。帘前双燕飞，门外桃花雨。无处说相思，羞对秦鸾舞。","dynasty":"宋代","title":"秦鸾曲"}
{"author":"陈允平","content":"天阔雁飞飞，淞江鲈正肥。柳风欺客帽，松露湿僧衣。塔影随潮没，钟声隔岸策。不堪回首处，何日可东归。","dynasty":"宋代","title":"青龙渡头"}
{"author":"陈允平","content":"巍巍楹槛逼星河，城上阑干野色多。天目水分波浩渺，大湖山点石嵯峨。罗窗夜气吹银烛，翠箔秋声动玉珂。我欲乘空呼列子，月明何处起苹歌。","dynasty":"宋代","title":"清风阁"}
{"author":"陈允平","content":"飘飘短褐袍，倚杖立金鳌。桥束溪流急，树增山势高。白云连海峤，黄叶满亭皋。落日西风恶，尘埃两鬓毛。","dynasty":"宋代","title":"秋暮登太白"}
{"author":"陈允平","content":"云压高空雁阵低，江城历历草离离。楼台秋淡玉箫远，帘幕夜寒铜漏迟。明月鹭鷥菱叶浦，西风蟋蟀豆药篱。一樽酒尽银河落，犹有残钟出古祠。","dynasty":"宋代","title":"秋夜游东墅"}
{"author":"陈允平","content":"春寒犹拨地炉灰，门巷萧条客不来。特有落梅三四点，晚风吹上石棋台。","dynasty":"宋代","title":"人日即事"}
{"author":"陈允平","content":"寸草曾收药笼功，谁移野色近禅翁。甘同木石抛闲地，耻附松萝上碧空。旋长织枝宜雨绿，未删宿叶待霜红。为衣或许湘人采，清彻崇兰两佩风。","dynasty":"宋代","title":"僧房薜荔"}
{"author":"陈允平","content":"轩窗四面开，风送海云来。一阵催花雨，数声惊蛰雷。蜗涎明石凳，蚁阵绕山台。此际衣偏湿，熏笼著麝煤。","dynasty":"宋代","title":"山房"}
{"author":"陈允平","content":"平生独爱山，日日频跻攀。自得山中趣，结庐万山间。","dynasty":"宋代","title":"山中吟"}
{"author":"陈允平","content":"山西茂林麓，中有盘旋谷。飘飘双凤凰，飞立山上玉。","dynasty":"宋代","title":"山中吟"}
{"author":"陈允平","content":"日出华山阳，月出庐山岗。巫山云漠漠，雁山烟苍苍。","dynasty":"宋代","title":"山中吟"}
{"author":"陈允平","content":"东望泰岳松，西望苍梧竹。知心侣渔樵，忘情友麋鹿。","dynasty":"宋代","title":"山中吟"}
{"author":"陈允平","content":"山深春亦寒，野鸟声绵蛮。山花随处发，香风吹幽兰。","dynasty":"宋代","title":"山中吟"}
{"author":"陈允平","content":"夏日飞火云，枕簟访深僻。坐此松竹林，冰泉嗽寒石。","dynasty":"宋代","title":"山中吟"}
{"author":"陈允平","content":"西风凉萧萧，雁过秋空高。时有岩桂发，落叶飞长皋。","dynasty":"宋代","title":"山中吟"}
{"author":"陈允平","content":"三冬气凛冽，独立千崖雪。横斜溪上梅，影落溪桥月。","dynasty":"宋代","title":"山中吟"}
{"author":"陈允平","content":"身在此山中，闲情薄太空。行歌白云里，白云连崆洞。","dynasty":"宋代","title":"山中吟"}
{"author":"陈允平","content":"朝餐山上霞，莫采山下药。安得山中人，共跨山头鹤。","dynasty":"宋代","title":"山中吟"}
{"author":"陈允平","content":"顶上新成九转丹，衔花日日到诗坛。夜深飞上云霄去，华表月明风露寒。","dynasty":"宋代","title":"失鹤"}
{"author":"陈允平","content":"风卷珠帘客佩清，杜鹃啼老送春声。水浮亭馆花间出，船载笙歌柳外行。千里夕阳归梦远，六桥飞絮马蹄轻。栏干倚偏暮天阔，烟树一钩新月生。","dynasty":"宋代","title":"侍谢立斋小酌湖楼"}
{"author":"陈允平","content":"别驾移樽宴草堂，四轩帘幕卷斜阳。芰荷香满鸳鸯宿，杨柳阴浓翡翠藏。风过水亭秋尚热，月侵山阁夜偏凉。更阑酒尽不知去，坐看晓星飞玉潢。","dynasty":"宋代","title":"侍赵别驾宴寿乐堂"}
{"author":"陈允平","content":"剩陪华佩醉蟠桃，杨柳飘飘拂午桥。夜月楼台行锦障，春风帘幕卷红绡。歌传杏苑黄金缕，乐奏梨园紫玉箫。银漏滴残珠履散，踏花归去路迢遥。","dynasty":"宋代","title":"侍赵开府夜宴"}
{"author":"陈允平","content":"梧桐叶落雁来时，见说沙场未解围。夜夜灯前做针线，倩谁边上寄寒衣。","dynasty":"宋代","title":"戍妇"}
{"author":"陈允平","content":"四壁玲珑耸石楼，四窗云气拥仙游。半空星斗浮天井，一洞烟霞透沃洲。蜥蜴现时曾呪雨，猕猴啼处客悲秋。他年定作山中隐，肯向红尘白尽头。","dynasty":"宋代","title":"四明洞天"}
{"author":"陈允平","content":"铁砚毛锥未策功，又携琴剑过临邛。荆山有玉鸣朝凤，沧海无珠走夜龙。浦口月来僧馆榻，渡头霜落客船钟。自君别后知音少，空忆雁山溪上松。","dynasty":"宋代","title":"送吴松溪过淮"}
{"author":"陈允平","content":"自是中朝柱石材，西风尘土暗蒿莱。河阳县里花初放，彭泽门前柳未栽。准拟鸣珂来凤沼，徘徊抱玉下鸟台。明朝琴鹤归何处，三迳故园多绿苔。","dynasty":"宋代","title":"送赵知县归天台"}
{"author":"陈允平","content":"师作天台去，长亭复短亭。焚香参祖塔，振锡动山灵。石罅移菖歜，松根斸茯苓。何时白云下，相与话青青。","dynasty":"宋代","title":"送中上人游天台"}
{"author":"陈允平","content":"终南道士学弹琴，门外松萝锁翠阴。濒海八龙朝出洞，隔山群鹿夜归林。琪花过雨金风澹，玉树笼烟璧月沉。三十六坛钟鼓寂，云璈声接步虚音。","dynasty":"宋代","title":"宿大慈山悟真观"}
{"author":"陈允平","content":"西风历历起寒沙，皆立林宵雪一窠。三十六陂烟水阔，夜深无奈月明多。","dynasty":"宋代","title":"宿鹭"}
{"author":"陈允平","content":"客舍新移近鲁台，悠然一榻少尘埃。丁宁黄耳休惊吠，不是闲人定不来。","dynasty":"宋代","title":"台上"}
{"author":"陈允平","content":"忆妾初嫁时，金屋藏窈窕。忽见洛阳人，鬻镜长安道。明月掌上寒，团团复皎皎。千金买得归，惜之如重宝。奁开双凤飞，带结青鸾袅。当时照妾颜，妾颜正年少。如今照妾颜，妾颜羞已老。对镜频汉嗟，掩镜徒懊恼。不恨妾嫁迟，惟恨妾生早。此恨空绵绵，天涯满芳草。君不见长江逝水无逆流，岁去年来多白头。","dynasty":"宋代","title":"叹镜辞"}
{"author":"陈允平","content":"苏公堤上路，日日课新吟。流水行花影，斜阳卧柳阴。断桥春听乐，矮屋夜鸣琴。皎皎山间月，如君一片心。","dynasty":"宋代","title":"题胡月山吟屋"}
{"author":"陈允平","content":"闲乘海上槎，来访谪仙家。风逆磬声短，日低旛影斜。猿攀高树果，蜂采半岩花。谁在丹台上，三更炼紫霞。","dynasty":"宋代","title":"题李丹壶壁"}
{"author":"陈允平","content":"阙角溪城下，千年黑蟒蟠。云深仙宅窅，竹密醮坛寒。汉量铜花绿，隋钟火籀凡。天风步虚静，微月听鸣銮。","dynasty":"宋代","title":"宛陵道院"}
{"author":"陈允平","content":"鲛绡帘卷锦屏开，弱柳丝丝拂吹台。闲品琵琶不成调，落花飞趁晓风来。","dynasty":"宋代","title":"无题"}
{"author":"陈允平","content":"千树琅玕碧玉梢，秋声半夜浙江潮。小庭寂寞无人到，谁与同吹月下箫。","dynasty":"宋代","title":"无题"}
{"author":"陈允平","content":"夜半扁舟出洞庭，客帆初挂早潮平。社风才起海鹰至，岚雾未收江鹄鸣。吴岫乱云擎古塔，楚皋寒叶拥荒城。垂虹桥外天连水，无限别离生杜蘅。","dynasty":"宋代","title":"吴江道上"}
{"author":"陈允平","content":"霁天秋色。正倚楼待月，谁伴横笛。涨绿浮空，闲数河星手堪摘。弥望澄光练净，分付与、玄晖才笔。烟溆阔，云远波平，归鸟趁风席。南国。信音寂。帐雁渚渡闲，鹭汀沙积。藓碑露泣。时拊遗踪暗嗟忆。人事空随逝水，今古但、双流一碧。待办取、蓑共笠，小舟泛得。","dynasty":"宋代","title":"暗香"}
{"author":"陈允平","content":"千顷玻璃，远送目斜阳，渐下林阗。题叶人归，采菱舟散，望中水天一色。碾空桂魄。玉绳低转云无迹。有素鸥，闲伴夜深，呼棹过环碧。相思万里，顿隔婵媛，几回琼台，同驻鸾翼。对西风、凭谁问取，人间那得有今夕。应笑广寒宫殿窄。露冷烟淡，还看数点残星，两行新雁，倚楼横笛。","dynasty":"宋代","title":"秋霁（西湖十咏·平湖秋月）"}
{"author":"陈允平","content":"钏阁桃腮香玉溜。困倚银床倦绣。双燕归来后。相思叶底寻红豆。碧唾春衫还在否。重理弓弯舞袖。锦藉芙蓉皱。翠腰羞对垂杨瘦。","dynasty":"宋代","title":"惜分飞"}
{"author":"陈允平","content":"先生遗墨有感，借韵以赋千峰翠玉。送孤云伴我，罗窗清宿。拂晓凭虚，春碧生寒，衣单瘦倚筇竹。东风不解吹愁醒，但芳草、溪城南北。认雾鬟，遥锁修颦，眉妩为谁愁独。江上轻鸥似识，背昭亭两两，飞破晴渌。一片苍烟，隔断家山，梦绕石窗萝屋。相看不厌朝还暮，算几度、赤阑干曲。待倩诗、收拾归来，写作卧游屏幅。","dynasty":"宋代","title":"疏影"}
{"author":"陈允平","content":"锦幄沈沈宝篆残。惜春舞语凭阑干。庭前芳草空惆怅，帘外飞花自往还。金屋静，玉箫闲。一尊芳酒驻红颜。东风落尽荼コ雪，满院清香夜不寒。","dynasty":"宋代","title":"思佳客"}
{"author":"陈允平","content":"素质盈盈瘦，娇姿淡淡妆。曲勾阑畔倚秋娘。一撮风流都在、晚西凉。彩线串层玉，金篝络细香。半钩新月浸牙床。犹记东华年少、那门相。","dynasty":"宋代","title":"南歌子（茉莉）"}
{"author":"陈允平","content":"东风吹恨上眉弯。燕初还。杏花残。帘里春深，帘外雨声寒。拾翠芳期孤负却，空脉脉，倚阑干。流苏香重玉连环。绕屏山。宝筝闲。泪薄鲛绡，零露湿红兰。瘦却舞腰浑可事，银蹀躞，半阑珊。","dynasty":"宋代","title":"江城子"}
{"author":"陈允平","content":"一曲清歌酒一钟。舞裙摇曳石榴红。宝筝弦矗冰蚕缕，珠箔香飘水麝风。娇娅奼，笑迎逢。合欢罗带两心同。彩云不觉归来晚，月转觚棱夜气中。","dynasty":"宋代","title":"思佳客（用晏小山韵）"}
{"author":"陈允平","content":"数峰蘸碧，记载酒甘园，柳塘花坞。最堪避暑。爱莲香送晚，翠娇红妩。欸乃菱歌乍起，兰桡竞举。日斜处。望孤鹜断霞，初下芳杜。遥想山寺古。看倒影金轮，逆光朱户。暝烟带树。有投林鹭宿，凭楼僧语。可惜流年，付与朝钟暮鼓。漫凝伫。步长桥、月明归去。","dynasty":"宋代","title":"扫花游（西湖十咏·雷峰落照）"}
{"author":"陈允平","content":"玉腕笼寒，翠阑凭晓，莺调新簧。暗水穿苔，游丝度柳，人静芳昼长。云南归雁，楼西飞燕，去来惯认炎凉。王孙远，青青草色，几回望断柔肠。蔷薇旧约，尊前一笑，等闲孤负年光。斗草庭空，抛梭架冷，帘外风絮香。伤春情绪，惜花时候，日斜尚未成妆。闻嬉笑，谁家女伴，又还采桑。","dynasty":"宋代","title":"永遇乐（旧上声韵，今移入平声）"}
{"author":"陈允平","content":"九天宫阙春风满，陆地楼台夜月寒。铁笛一声吹雁落，片云不到玉阑干。","dynasty":"宋代","title":"吴山雪霁"}
{"author":"陈允平","content":"树顶危巢堕鹤翎，凌霄花白女萝青。无朝无暮云烟起，时有人来采茯苓。","dynasty":"宋代","title":"伍炼士松隐居"}
{"author":"陈允平","content":"云山叠叠树重重，浙水迢遥客梦中。啼鴃数声春去日，落花满地夜来风。松关鹤立吟坛静，竹院僧眠丈室空。明日马蹄何处所，夕阳芳草画桥东。","dynasty":"宋代","title":"西湖暮春"}
{"author":"陈允平","content":"西兴潮半落，渔浦日初昏。岳面云收脚，沙头浪积痕。楼钟鸣野寺，船鼓入江村。回首长安路，归心几断魂。","dynasty":"宋代","title":"西兴"}
{"author":"陈允平","content":"百尺丹梯拟共登，共登天上最高层。南山有雾空藏豹，北海无云可化鹏。动业十年尘里镜，诗书万卷雨前灯。桃花开尽不归去，又逐春风过武陵。","dynasty":"宋代","title":"下第怀楼寿朋"}
{"author":"陈允平","content":"毓圣功成宴太清，曾遗双履下清冥。隧碑重纪先天德，犹是祥符御制铭。","dynasty":"宋代","title":"先天李姆庙"}
{"author":"陈允平","content":"小院薰风满，闲庭白昼长。靖蜓杨柳岸，鸂鶒芰荷塘。云合朱檐卸，山高翠阁涼。蔓滋青薜荔，芽长紫良姜。帘幕深深地，阑干曲曲廊。淡烟瑶草细，流水碧桃香。幡影重门静，苔痕小篆荒。螭盘丹鼎雪，龙吸露台浆。琴古翻新调，笙沉靘旧簧。雨声犀角枕，月色象牙床。掌上双鹦鹉，屏间两凤凰。石函藏宝剑，金钥启瑶箱。扇雉团清影，奁鸳试晓床。霞绡衣窄索，云锦佩玎珰。鬓拢金蝉矗，钗横玉燕翔。袂飘天水碧，裾溅郁金黄。太液箫初远，逢壶漏未央。流星飞碧落，零雨下银潢。去去人千里，迢迢天一方。断肠春洛浦，残梦夜潇湘。","dynasty":"宋代","title":"香奁体"}
{"author":"陈允平","content":"开元遗逸士，终老紫阳樵。市上人犹说，山中隐可招。乾坤双草履，日月一花瓢。堪笑骑鲸者，相逢弱水遥。","dynasty":"宋代","title":"许宣平祠"}
{"author":"陈允平","content":"楼台万瓦鳞鳞，遮尽人间富与贫。可笑世情刚道冷，不知片片是阳春。","dynasty":"宋代","title":"雪"}
{"author":"陈允平","content":"千年松树冻欲死，夜半老僧眠树根。一片海云吹不散，白龙拖雪上昆仑。","dynasty":"宋代","title":"雪窦"}
{"author":"陈允平","content":"铅霜初褪凤葆。碧旆侵云窈。万绿伤春远，林幽乐、多禽鸟。斜阳堤畔草。游鱼闹。暗水流萍沼。翠钿小。凉亭醉倚，接罗巾、任敧倒。月明庭树，夜半鹊飞惊晓。隔岸苹乡梦渐到。吹觉。一襟风露尘表。","dynasty":"宋代","title":"隔浦莲近拍·铅霜初褪凤葆"}
{"author":"陈允平","content":"粉销香减红兰泪。总是文君初别意。春风织就闷情怀，夜月砌成愁况未。迢迢归梦频东里。堪恨洛阳花渐已。斜阳日日自相思，三十六陂芳草地。","dynasty":"宋代","title":"玉楼春"}
{"author":"陈允平","content":"上苑寒收，西塍雨歇，东风是处花柳。步锦笼纱，依旧五陵台沼。绣帘珠箔金翠袅，琐窗雕槛青红斗。频回首。茶灶酒垆，春时几番携手。知否。人渐老。嗟眼为花狂，肩为诗瘦。唤醒乡心，无奈数声啼鸟。秉烛清游嫌夜短，采香新意输年少。归来好。皈趁故园池阁，绿阴芳草。","dynasty":"宋代","title":"昼锦堂（北城韩园即事）"}
{"author":"陈允平","content":"岁寒时节千林表，独耐风霜。妒粉欺黄。淡淡衣裳薄薄妆。西湖十二阑干曲，倚遍寒香。白鹭横塘。一片孤山几夕阳。","dynasty":"宋代","title":"丑奴儿"}
{"author":"陈允平","content":"寒轻菊未残，春小梅初破。兽炉闲拨尽，松明火。青毡锦幄，四壁新妆里。重暖香篝，绣被拥银屏，彩鸾空伴云卧。相思何处，梦入蓝桥左。归期还细数，愁眉锁。薄情孤雁，不向楼西过。故人应怪我。怪我无书，有书还倩谁呵。","dynasty":"宋代","title":"满路花"}
{"author":"陈允平","content":"宝镜奁开素月空。晚妆慵结绣芙蓉。DA3A人娇语更尫尫。倦浴金莲轻衫步，捧笙玉笋半当胸。枕痕又露一丝红。","dynasty":"宋代","title":"浣溪沙"}
{"author":"陈允平","content":"谷雨收寒，茶烟扬晓，又是牡丹时候。浮龟碧水，听鹤丹山，彩屋幔亭依旧。和气缥缈人间，满谷红云，德星呈秀。向东风种就，一亭兰茁，玉香初茂。遥想曲度娇莺，舞低轻燕，二十四帘芳昼。清溪九曲，上巳风光，觞咏似山阴否。翠阁凝清，正宜瀹茗银罂，熨香金斗。看双鸾飞下，长生殿里，赐蔷薇酒。","dynasty":"宋代","title":"过秦楼寿建安使君谢右司"}
{"author":"陈允平","content":"别後长亭，翠芜寂寞分襟地。雁书空寄。归梦频东里。一曲秋风，写尽渊明意。凝情际。雨襟烟袂。都是黄花泪。","dynasty":"宋代","title":"点绛唇·别後长亭"}
{"author":"陈允平","content":"自别春风情意恻。秦筝不理香尘积。去跃青骢游上国。归未得。何如莫向尊前识。薄幸高阳花酒客。迷云恋雨青楼侧。金屋空间双凤席。离怀适。银台烛泪成行滴。","dynasty":"宋代","title":"渔家傲"}
{"author":"陈允平","content":"凝云冱晓，正花才积，荻絮初残。华表翩跹何处鹤，爱吟人在孤山。冻解苔铺，冰融沙甃，谁凭玉勾阑。茸衫毡帽，冷香吹上吟鞍。将次柳际琼销，梅边粉瘦，添做十分寒。闲踏轻澌来荐菊，半潭新涨微澜。水北峰峦，城阴楼观，留向月中看。巘云深处，好风飞下晴湍。","dynasty":"宋代","title":"百字令/念奴娇"}
{"author":"陈允平","content":"澹澹双蛾疏秀。为谁频皱。落花何处不春愁，料不是、因花瘦。锦字香笺封久。鳞鸿稀有。舞腰销减不禁愁，怕一似、章台柳。","dynasty":"宋代","title":"一落索其一"}
{"author":"陈允平","content":"铅霜初褪凤葆。碧旆侵云窈。万绿伤春远，林幽乐、多禽鸟。斜阳堤畔草。游鱼闹。暗水流萍沼。翠钿小。凉亭醉倚，接罗巾、任敧倒。月明庭树，夜半鹊飞惊晓。隔岸苹乡梦渐到。吹觉。一襟风露尘表。","dynasty":"宋代","title":"隔浦莲近拍·铅霜初褪凤葆"}
{"author":"陈允平","content":"剩陪华佩醉蟠桃，杨柳飘飘拂午桥。夜月楼台行锦障，春风帘幕卷红绡。歌传杏苑黄金缕，乐奏梨园紫玉箫。银漏滴残珠履散，踏花归去路迢遥。","dynasty":"宋代","title":"侍赵开府夜宴"}
{"author":"陈允平","content":"禁烛飞烟，东风插柳，万家千户。梨花院落，数点弄晴纤雨。傍秋千、红云半湿，画帘燕子商春语。数十年南北，西湖倦客，曲江行旅。日暮。花深处。对修竹弹棋，戏评格五。携尊共约，诗酒云朋月侣。念旧游、九陌香尘，倡条冶叶还在否。踏青归，醉宿兰舟，枕藉黄金俎。","dynasty":"宋代","title":"琐窗寒"}
{"author":"陈允平","content":"十二珠帘绣带垂。柳烟迷暗楚江涯。自携玉笛凭丹梯。写恨鸾笺凝粉泪，踏青鸳袜溅金泥。落红深处乱莺啼。","dynasty":"宋代","title":"浣溪沙"}
{"author":"陈允平","content":"鬓蝉似羽。轻纨低映娇妩。凭阑看花，仰蜂粘絮。春未许。宝筝闲玉柱。东风暮。武陵溪上路。娉婷婀娜。刘郎依约曾遇。鸳俦凤侣。重记相逢处。云隔阳台雨。花解语。旧梦还记否。","dynasty":"宋代","title":"垂丝钓·鬓蝉似羽"}
{"author":"陈允平","content":"凝云冱晓，正コ花才积，荻絮初残。华表翩跹何处鹤，爱吟人在孤山。冻解苔铺，冰融沙甃，谁凭玉勾阑。茸衫毡帽，冷香吹上吟鞍。将次柳际琼销，梅边粉瘦，添做十分寒。闲踏轻澌来荐菊，半潭新涨微澜。水北峰峦，城阴楼观，留向月中看。巘云深处，好风飞下晴湍。","dynasty":"宋代","title":"百字令（西湖十咏·断桥残雪）"}
{"author":"陈允平","content":"江阔雁声遥，何人共寂寥。青天不可问，明月若为邀。侠士夸骑鹤，蛮奴学射雕。平生堂下柳，聊复伴秋宵。","dynasty":"宋代","title":"江阔"}
{"author":"陈允平","content":"结庐分得雁山云，屿上梅花是四邻。水月一天芗世界，冰霜千古玉精神。短檠夜雨西窗梦，长铗秋风北塞尘。我亦烟波纶钓侣，与君同作岁寒人。","dynasty":"宋代","title":"赋林景参梅屿"}
{"author":"陈允平","content":"彩云缭绕七香车，洞里神仙炼紫霞。华表鹤归春寂寂，东风吹尽碧桃花。","dynasty":"宋代","title":"寄王尊师"}
{"author":"陈允平","content":"茫茫东海东，古洞石玲珑。蓬岛三山近，华夷一水通。鱼龙多变化，日月自虚空。此境元非幻，人心隐显中。","dynasty":"宋代","title":"补陀山"}
{"author":"陈允平","content":"闲倚江楼，凉生半臂，天高过雁来小。紫芡波寒，青芜烟淡，南浦云帆缥缈。潮带离愁，去冉冉、夕阳空照。寂寞东篱，白衣人远，渐黄花老。见说西湖鸥鹭少。孤山路、醉魂飞绕。荻蟹初肥，莼鲈更美，尽酒怀诗抱。待南枝、春信早。巡檐对梅花索笑。月落乌啼，渐霜天、钟残梦晓。","dynasty":"宋代","title":"氏州第一"}
{"author":"陈允平","content":"一枕华胥梦不成。碧筒香润玉醪倾。日长花影过池亭。雪藕臂寒鹦较怯，采菱歌发鹭频惊。白苹洲上雨初晴。","dynasty":"宋代","title":"浣溪沙"}
{"author":"陈允平","content":"帘卷苍云，爱初翔凤尾，忽驾虬枝。青青岁寒自保，越样清奇。参天溜雨，带疏苔、密藓芳蕤。天赋与，凌霜傲雪，癯然山泽风姿。他年栋梁共许，记雪山巫峡，曾赋新诗。庭前可人翠幄，葱茜烟霏。高标劲节，有青松、绿竹心知。来试倚，摩挲黛色，一尊相祝齐眉。","dynasty":"宋代","title":"汉宫春（寿乡帅范尚书。郡有苍云堂，因古柏得名）"}
{"author":"陈允平","content":"游丝弄晚，卷帘看处，燕重来时候。正秋千亭榭，锦窠春透。梦回褪浴华清，凝温泉、绛绡微皱。芳阴底，人立东风，露华如昼。宜酒。啼香泪薄，醉玉痕深，与春同瘦。想当年金谷，步帷初绣。彩云影里徘徊，娇无语、夜寒归后。莺窗晓，花间重携素手。","dynasty":"宋代","title":"月上海棠"}
{"author":"陈允平","content":"谁向瑶台品凤箫。碧虚浮动桂花秋。风从帘幕吹香远，人在阑干等月高。金粟地，蕊珠楼。佩云襟雾玉逍遥。仙娥已有玄霜约，便好骑鲸上九霄。","dynasty":"宋代","title":"鹧鸪天·谁向瑶台品凤箫"}
{"author":"陈允平","content":"铅霜初褪凤葆。碧旆侵云窈。万绿伤春远，林幽乐、多禽鸟。斜阳堤畔草。游鱼闹。暗水流萍沼。翠钿小。凉亭醉倚，接罗巾、任敧倒。月明庭树，夜半鹊飞惊晓。隔岸苹乡梦渐到。吹觉。一襟风露尘表。","dynasty":"宋代","title":"隔浦莲近拍·铅霜初褪凤葆"}
{"author":"陈允平","content":"欲寄相思情苦。倩流红去。满怀写不尽离愁，都化作、无情雨。渺渺暮云春树。淡烟横素。夕阳西下杜鹃啼，怨截断、春归处。","dynasty":"宋代","title":"一落索"}
{"author":"陈允平","content":"十二珠帘绣带垂。柳烟迷暗楚江涯。自携玉笛凭丹梯。写恨鸾笺凝粉泪，踏青鸳袜溅金泥。落红深处乱莺啼。","dynasty":"宋代","title":"浣溪沙"}
{"author":"陈允平","content":"帝子宸游白玉京，江南遗庙尚丹青。寝园月暗衣冠古，选阁云深笔砚灵。清卫有威森凤戟，娇嫔无语倚龙屏。太平天子尊儒学，锦帙黄封赐六经。","dynasty":"宋代","title":"郭西文孝庙"}
{"author":"陈允平","content":"桐花寒食近，青门紫陌，不禁绿杨烟。正长眉仙客，来向人间，听鹤语溪泉。清和天气，为栽培、种玉心田。莺昼长，一尊芳酒，容与看芝山。庭闲。东风榆荚，夜雨苔痕，满地欲流钱。爱墙阴、成蹊桃李，春自无言。殷勤晓鹊凭檐喜，丹凤下、红药阶前。兰砌晓，香飘舞袖斓斒。","dynasty":"宋代","title":"渡江云（寿蔡泉使）"}
{"author":"陈允平","content":"终日怀人凭曲栏，余阴未放客衣单。只缘二月风光澹，别作一般天气看。梅粉有香销夜雨，柳丝无方受春寒。闲情漠漠难拘管，自逐轻鸥下急滩。","dynasty":"宋代","title":"终日"}
{"author":"陈允平","content":"铅霜初褪凤葆。碧旆侵云窈。万绿伤春远，林幽乐、多禽鸟。斜阳堤畔草。游鱼闹。暗水流萍沼。翠钿小。凉亭醉倚，接罗巾、任敧倒。月明庭树，夜半鹊飞惊晓。隔岸苹乡梦渐到。吹觉。一襟风露尘表。","dynasty":"宋代","title":"隔浦莲近拍·铅霜初褪凤葆"}
{"author":"陈允平","content":"宾鸿几过澱山湖，夜夜西风转辘轳。苜蓿草衰江馆静，枇杷叶老石泉枯。曲终明月闲歌扇，病去寒灰满药炉。客梦不堪千里远，故园篱菊正荒芜。","dynasty":"宋代","title":"已酉秋留鹤江有感"}
{"author":"陈允平","content":"长亭路。望渭北、漠漠春天树。殷勤别酒重斟，明日相思何处。晴丝飏暖，芳草外、斜阳自南浦。望孤帆、影接天涯，一江潮带愁去。回首杜若汀洲，叹泛梗飘萍，乍散还聚。满径残红春归后，犹自有、杨花乱舞。怅金徽、梁尘暗锁，算谁是、知音堪共语。尽天涯、梦断东风、彩云鸾凤无侣。","dynasty":"宋代","title":"尉迟杯"}
{"author":"陈允平","content":"先生遗墨有感，借韵以赋千峰翠玉。送孤云伴我，罗窗清宿。拂晓凭虚，春碧生寒，衣单瘦倚筇竹。东风不解吹愁醒，但芳草、溪城南北。认雾鬟，遥锁修颦，眉妩为谁愁独。江上轻鸥似识，背昭亭两两，飞破晴渌。一片苍烟，隔断家山，梦绕石窗萝屋。相看不厌朝还暮，算几度、赤阑干曲。待倩诗、收拾归来，写作卧游屏幅。","dynasty":"宋代","title":"疏影"}
{"author":"陈允平","content":"锦幄沉沉宝篆残。惜春无语凭阑干。庭前芳草空惆怅，帘外飞花自往还。金屋静，玉箫闲。一尊芳酒驻红颜。东风落尽荼雪，满院清香夜不寒。","dynasty":"宋代","title":"思佳客其三"}
{"author":"陈允平","content":"湖光只在阑干外，凭虚远迷三楚。旧柳犹青，平芜自碧，几度朝昏烟雨。天涯倦旅。爱小却游鞭，共挥谈尘。顿觉尘清，宦情高下等风絮。芝山苍翠缥缈，黯然仙梦杳，吟思飞去。故国楼台，斜阳巷陌，回首白云何处。无心访古。对双塔栖鸦，半汀归鹭。立尽荷香，月明人笑语。","dynasty":"宋代","title":"齐天乐（泽国楼偶赋）"}
{"author":"陈允平","content":"百媚春风面。凤箫催、绿么舞遍。玉鸾钗、半溜乌云乱。悄疑是、梦中见。曲叹弓弯袖敛。绣芙蓉、香尘未断。买一笑、千金拚。共醉倚、画屏暖。","dynasty":"宋代","title":"凤来朝"}
{"author":"陈允平","content":"宝镜奁开素月空。晚妆慵结绣芙蓉。DA3A人娇语更尫尫。倦浴金莲轻衫步，捧笙玉笋半当胸。枕痕又露一丝红。","dynasty":"宋代","title":"浣溪沙"}
{"author":"陈允平","content":"绕江生杜若，满地长辛夷。剪草涂脂抹粉新壁，褰藤缚旧篱。瓦瓶春貯酒，土灶夜蒸藜。独步归来晚，东皋雨一犁。","dynasty":"宋代","title":"野人家"}
{"author":"陈允平","content":"开尽荼コ，正桑云麦浪，天气如秋。南园露梢半坼，金粟丝头。温香傍酒，尽多娇、不识春愁。莺院悄，轻阴弄晚，何人堪伴清游。偏爱紫蕤黄袅，想金壶胜赏，依旧扬州。花前夜阑醉后，斜月当楼。翻阶句好，记玄晖、此日风流。双鬓改，一枝帽底，如今应为花羞。","dynasty":"宋代","title":"汉宫春（芍药）"}
{"author":"陈允平","content":"风捲珠帘客佩清，杜鹃啼老送春声。水浮亭馆花间出，船载笙歌柳外行。千里夕阳归梦远，六桥飞絮马蹄轻。栏干倚遍暮天阔，烟树一钩新月生。","dynasty":"宋代","title":"侍谢立斋小酌湖楼"}
{"author":"陈允平","content":"雨馀芳草碧萧萧。暗春潮。荡双桡。紫凤青鸾，旧梦带文箫。绰约佩环风不定，云欲堕，六铢香，天外飘。相思为谁兰恨销。渺湘魂、无处招。素纨犹在，真真意、还倩谁描。舞镜空圆，羞对月明宵。镜里心心心里月，君去矣，旧东风，新画桥。","dynasty":"宋代","title":"明月引/江城梅花引和白云赵宗簿自度曲"}
{"author":"陈允平","content":"帘卷苍云，爱初翔凤尾，忽驾虬枝。青青岁寒自保，越样清奇。参天溜雨，带疏苔、密藓芳蕤。天赋与，凌霜傲雪，癯然山泽风姿。他年栋梁共许，记雪山巫峡，曾赋新诗。庭前可人翠幄，葱茜烟霏。高标劲节，有青松、绿竹心知。来试倚，摩挲黛色，一尊相祝齐眉。","dynasty":"宋代","title":"汉宫春（寿乡帅范尚书。郡有苍云堂，因古柏得名）"}
{"author":"陈允平","content":"闲拈花片贴纱窗，绣幕斜飞燕子双。细数归期相次近，倚楼日日望春江。","dynasty":"宋代","title":"闺情"}
{"author":"陈允平","content":"银鸳金凤画暗销。晓帘栊、新翠渐交。算多少、相思恨，被东风、吹上柳梢。罗窗夜夜梨花瘦，奈月明、香梦易消。便拟倩、题红叶，趁落花、流过谢桥。","dynasty":"宋代","title":"恋绣衾"}
{"author":"陈允平","content":"江南春信早，问谁是、百花魁。过揽桂褰蓉，纫兰采菊，独许寒梅。阳和渐回涧底，向水西、先放一枝开。潇洒织琼瘦玉，化工月翦云裁。诗催。付与雪襟怀。消得暗香来。算知心惟有，青松瘦竹，白石苍苔。年年上林胜赏，捻清芳、蘸入紫金杯。须信和羹未晚，岁寒聊自徘徊。","dynasty":"宋代","title":"木兰花慢（丙辰寿叶制相）"}
{"author":"陈允平","content":"终南道士学弹琴，门外松萝锁翠阴。濒海八龙朝出洞，隔山群鹿夜归林。琪花过雨金风澹，玉树笼烟璧月沉。三十六坛钟鼓寂，云璈声接步虚音。","dynasty":"宋代","title":"宿大慈山悟真观"}
{"author":"陈允平","content":"终日怀人倚翠阑，别长愁宽钏金宽。颦眉钿叶抛鸳甃，弹泪灯花落凤盘。梅粉有香供夜雨，柳丝无力受春寒。阶前拾得相思子，自结罗囊绣合欢。","dynasty":"宋代","title":"春闺"}
{"author":"陈允平","content":"门外湖光清似玉，雨桐烟柳扶疏。爱闲吾亦爱吾庐。炉香心在在，杯酒乐如如。有子专城才四十，诸孙颗颗明珠。传家衣钵只诗书。一坡存菊意，千岁学松癯。","dynasty":"宋代","title":"临江仙（寿千八兄）"}
{"author":"陈允平","content":"千年松树冻欲死，夜半老僧眠树根。一片海云吹不散，白龙拖雪上昆仑。","dynasty":"宋代","title":"雪窦"}
{"author":"陈允平","content":"金闺平贴被青青。宝街球路绫。晓风吹枕泪成冰。梅梢霜露零。金鸭暖、宝熏腾。晴窗枯冻蝇。梦魂空趁断云行，江山千里程。","dynasty":"宋代","title":"醉桃源"}
{"author":"陈允平","content":"杨柳飘飘春思长，绿桥流水绕宫墙。碧云望断空回首，一半阑干无夕阳。","dynasty":"宋代","title":"登西楼怀汤损之"}
{"author":"陈允平","content":"金屋春深，似灼灼娉婷，真真娇艳。洗净铅华，依旧曲眉丰脸。犹记舞歇凉州，渐缥缈、碧云缭乱。自玉环、宝镜偷换。别后甚时重见。鸾帏凤席鸳鸯荐。但空余、蕙芳兰蒨。天涯柳色青青恨，不入东风眼。惆账二十四桥，任落絮、飞花乱点。奈翠屏、一枕云雨梦，谁惊散。","dynasty":"宋代","title":"玲珑四犯"}
{"author":"陈允平","content":"吾爱吾庐，甬水东南半村郭。试倚楼极目，千山拱翠，舟横沙觜，江迷城脚。水满萍风作。阑干外、夕阳半落。荒烟瞑、几点昏鸦，野色青芜自空廓。浩叹飘蓬，春光几度，依依柳边泊。念水行云宿，栖迟羁旅，鸥盟鹭伴，归来重约。满室凝尘淡，无心处、宦情最薄。何时遂、钓笠耕蓑，静观天地乐。","dynasty":"宋代","title":"一寸金"}
{"author":"陈允平","content":"天阔雁飞飞，淞江鲈正肥。柳风欺客帽，松露湿僧衣。塔影随潮没，钟声隔岸策。不堪回首处，何日可东归。","dynasty":"宋代","title":"青龙渡头"}
{"author":"陈允平","content":"江边雁过秋，江上暮云愁。岭曲山横转，潮回水逆流。乱莎行石蟹，残荻卧沙鸥。黯淡三更月，何人独倚楼。","dynasty":"宋代","title":"江馆野望"}
{"author":"陈允平","content":"赤阑桥畔斜阳外，临江暮山凝紫。戏鼓才停，渔榔乍歇，一片芙蓉秋水。余霞散绮。正银钥停关，画般催舣。鱼板敲残，数声初入万松里。坡翁诗梦未老，翠微楼上月，曾共谁倚。御苍烟花，宫斜露草，几度西风弹指。黄昏尽也，有眠月闲僧，醉香游子。鹫岭啼猿，唤人吟思起。","dynasty":"宋代","title":"齐天乐（西湖十咏·南屏晚钟）"}
{"author":"陈允平","content":"流莺唤梦，芳草带愁，东风料峭寒色。又见杏浆饧饧粥，家家禁烟食。江湖几年倦客。曾惯识、凄凉岑寂。苦吟瘦，萧索诗肠，空愧郊籍。春事正溪山，柳雾花尘，深映翠萝壁。更谢多情双燕，归来旧庭宅。情丝乱游巷陌。怅容易、万红陈迹。酒旗直，绿水桥边，犹记曾识。","dynasty":"宋代","title":"应天长"}
{"author":"陈允平","content":"落尽樱桃春去后。舞絮飞绵，扑簌穿帘牖。惜别情怀愁对酒。翠条折赠劳亲手。绣幕深沈寒尚透。雨雨晴晴，妆点西湖秀。怅望章台愁转首。画阑十二东风旧。","dynasty":"宋代","title":"蝶恋花"}
{"author":"陈允平","content":"莺语愁春，海棠风里胭脂雨。酒杯慵举。闲扑亭前絮。漠漠斜阳，截断愁来路。凭阑伫。满怀离苦。分付楼南鼓。","dynasty":"宋代","title":"点绛唇其四"}
{"author":"陈允平","content":"彩鸾去，适怨清和，锦瑟谁共理。奈春光渐老，万金难买，偷钱空费。岸草烟无际。落花满地芳尘委。翠袖里，红粉溅溅，东风吹泪。任鸳帏底。宝香寒、金兽慵熏绣被、依依离别意味。琼钗暗画心期。倩啼鹃、为催行李。黯销魂，但梦逐巫山，情牵渭水。待得归来后，灯前深诉憔悴。","dynasty":"宋代","title":"还京乐"}
{"author":"陈允平","content":"千树琅玕碧玉梢，秋声半夜浙江潮。小庭寂寞无人到，谁与同吹月下箫。","dynasty":"宋代","title":"无题"}
{"author":"陈允平","content":"多情无语敛黛眉。寄相思、偏仗柳枝。待折向、尊前唱，奈东风、吹做絮飞。归来醉抱琵琶睡，正酒醒、香尽漏移。无赖是、梨花梦，被月明、偏照帐儿。","dynasty":"宋代","title":"恋绣衾"}
{"author":"陈允平","content":"锦幄沉沉宝篆残。惜春无语凭阑干。庭前芳草空惆怅，帘外飞花自往还。金屋静，玉箫闲。一尊芳酒驻红颜。东风落尽荼雪，满院清香夜不寒。","dynasty":"宋代","title":"思佳客其三"}
{"author":"陈允平","content":"鬓云斜插映山红。春重淡香融。自携纨扇出帘栊。意欲扑飞虫。蔷薇架下偏宜酒，纤纤手、自引金钟。倦歌佯醉倚东风。愁在落花中。","dynasty":"宋代","title":"月中行"}
{"author":"陈允平","content":"东望泰岳松，西望苍梧竹。知心侣渔樵，忘情友麋鹿。","dynasty":"宋代","title":"山中吟"}
{"author":"陈允平","content":"朝回花底晓星明。瑞烟凝。暖风轻。修禊湔裙，时节又闻莺。绰约岸桃堤柳近，波万顷，碧琉璃，镜样平。仙翁佩襟秋水清。渺莲舟，浮翠瀛。御楼香近，东风里、吹下青冥。鲛缬围红，春在牡丹屏。日正迟迟人正酒，画帘外，一声声，卖放生。","dynasty":"宋代","title":"西湖明月引（寿云谷谢右司）"}
{"author":"陈允平","content":"粉销香减红兰泪。总是文君初别意。春风织就闷情怀，夜月砌成愁况未。迢迢归梦频东里。堪恨洛阳花渐已。斜阳日日自相思，三十六陂芳草地。","dynasty":"宋代","title":"玉楼春"}
{"author":"陈允平","content":"上苑韶光隔凤城，十分春事属流莺。雨余芳草欲无地，风定落花如有声。柳榭云深栖鹳鹊，榉塘沙暖浴鵁鶄。年来翠辇经游少，七十二亭空月明。","dynasty":"宋代","title":"聚景园"}
{"author":"陈允平","content":"谷雨收寒，茶烟扬晓，又是牡丹时候。浮龟碧水，听鹤丹山，彩屋幔亭依旧。和气缥缈人间，满谷红云，德星呈秀。向东风种就，一亭兰茁，玉香初茂。遥想曲度娇莺，舞低轻燕，二十四帘芳昼。清溪九曲，上巳风光，觞咏似山阴否。翠阁凝清，正宜瀹茗银罂，熨香金斗。看双鸾飞下，长生殿里，赐蔷薇酒。","dynasty":"宋代","title":"过秦楼寿建安使君谢右司"}
{"author":"陈允平","content":"待春来，春又到，花底自徘徊。春浅花迟，携酒为春催。可堪碧小红微，黄轻紫艳，东风外、妆点池台。且衔杯。无奈年少心情，看花能几回。春自年年，花自为春开。是他春为花愁，花因春瘦，花残后、人未归来。","dynasty":"宋代","title":"祝英台近"}
{"author":"陈允平","content":"银城远枕清江曲。汀洲老尽蒹葭绿。君上木兰舟。妾愁双凤楼。角声何处发。月浸溪桥雪。独自倚阑看。风飘襟袖寒。","dynasty":"宋代","title":"菩萨蛮"}
{"author":"陈允平","content":"山西茂林麓，中有盘旋谷。飘飘双凤凰，飞立山上玉。","dynasty":"宋代","title":"山中吟"}
{"author":"陈允平","content":"欲寄相思情苦。倩流红去。满怀写不尽离愁，都化作、无情雨。渺渺暮云春树。淡烟横素。夕阳西下杜鹃啼，怨截断、春归处。","dynasty":"宋代","title":"一落索"}
{"author":"陈允平","content":"春满芝田，正鹤飞空霭，龟引清涟。祥云满谷缥缈，非雾非烟。莺花燕柳，占年年、三月长安。天气好，新声暖响，东风十二雕阑。葱茜兽炉香袅，映金貂玉佩，绿鬓朱颜。何妨买花载酒，日日湖边。烟光万顷，凭清闲、才是神仙。芳昼永，珠帘静卷，悠然相对南山。","dynasty":"宋代","title":"汉宫春（庚午岁寿谷翁保相）"}
{"author":"陈允平","content":"长安二月东风里，千红陌上香尘起。都人欢呼去踏青，马如游龙车如水。两两三三争买花，青楼酒旗三百家。长安酒贵人未醉，岸头芳草日半斜。谁家女子娇似玉，约莫青春十五六。郁金罗带苏合香，琵琶自度相思曲。相思曲，声断续，断续回文不堪读。回文断续有续时，离肠寸无续期。","dynasty":"宋代","title":"春游曲"}
{"author":"陈允平","content":"自是中朝柱石材，西风尘土暗蒿莱。河阳县里花初放，彭泽门前柳未栽。准拟鸣珂来凤沼，徘徊抱玉下鸟台。明朝琴鹤归何处，三迳故园多绿苔。","dynasty":"宋代","title":"送赵知县归天台"}
{"author":"陈允平","content":"禁烛飞烟，东风插柳，万家千户。梨花院落，数点弄晴纤雨。傍秋千、红云半湿，画帘燕子商春语。数十年南北，西湖倦客，曲江行旅。日暮。花深处。对修竹弹棋，戏评格五。携尊共约，诗酒云朋月侣。念旧游、九陌香尘，倡条冶叶还在否。踏青归，醉宿兰舟，枕藉黄金俎。","dynasty":"宋代","title":"琐窗寒"}
{"author":"陈允平","content":"休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。心事寄题红。画桥流水东。断肠人、无奈秋浓。回首层楼归去懒，早新月、挂梧桐。","dynasty":"宋代","tags":"宋词精选，女子，怀远，悲秋","title":"唐多令·秋暮有感"}
{"author":"陈允平","content":"不愿生封万户侯，归来却伴赤松游。琴书东里三椽屋，诗酒西湖一叶舟。雁过客楼秋雨急，乌栖江树暮烟愁。频年陡觉生华发，日日凭高望楚州。","dynasty":"宋代","title":"寄晚浦张观使"}
{"author":"陈允平","content":"彩鸾去，适怨清和，锦瑟谁共理。奈春光渐老，万金难买，偷钱空费。岸草烟无际。落花满地芳尘委。翠袖里，红粉溅溅，东风吹泪。任鸳帏底。宝香寒、金兽慵熏绣被、依依离别意味。琼钗暗画心期。倩啼鹃、为催行李。黯销魂，但梦逐巫山，情牵渭水。待得归来后，灯前深诉憔悴。","dynasty":"宋代","title":"还京乐"}
{"author":"陈允平","content":"离歌泣断云，别舞愁飞雪。凤皇台上望，琼箫绝。钗分玉燕，寸寸回肠折。碧空归雁阔。犹有疏梅，岁寒独伴高节。鲛绡罗帕，泪洒胭脂血。悠悠江上水，天连接。朱楼遍倚，万里空情切。此恨凭谁说。天若有情，料天须有区别。","dynasty":"宋代","title":"满路花/促拍满路花其一"}
{"author":"陈允平","content":"朝回花底晓星明。瑞烟凝。暖风轻。修禊湔裙，时节又闻莺。绰约岸桃堤柳近，波万顷，碧琉璃，镜样平。仙翁佩襟秋水清。渺莲舟，浮翠瀛。御楼香近，东风里、吹下青冥。鲛缬围红，春在牡丹屏。日正迟迟人正酒，画帘外，一声声，卖放生。","dynasty":"宋代","title":"西湖明月引（寿云谷谢右司）"}
{"author":"陈允平","content":"杨柳飘飘春思长，绿桥流水绕宫墙。碧云望断空回首，一半阑干无夕阳。","dynasty":"宋代","title":"登西楼怀汤损之"}
{"author":"陈允平","content":"落尽樱桃春去后。舞絮飞绵，扑簌穿帘牖。惜别情怀愁对酒。翠条折赠劳亲手。绣幕深沈寒尚透。雨雨晴晴，妆点西湖秀。怅望章台愁转首。画阑十二东风旧。","dynasty":"宋代","title":"蝶恋花"}
{"author":"陈允平","content":"南枝春意正小。篱菊都荒了。帐底孤灯，夜来还独照。沙洲烟翠渺渺。谢塞鸿、频带书到。笑捻梅花，今年开较早。","dynasty":"宋代","title":"伤情怨"}
{"author":"陈允平","content":"林下逢支遁，人疑是宿生。病怜诗力减，老觉世缘轻。短发吴霜净，归心剡雪明。相思听猿夜，幽梦隔重城。","dynasty":"宋代","title":"寄模上人"}
{"author":"陈允平","content":"脸霞香销粉薄，泪偷泫。叆叆金兽，沈水微薰，人帘绿树春阴，糁径红英风卷。芳草怨碧，王孙渐远。锦屏梦回，恍觉云雨散。玉瑟无心理，懒醉琼花宴。宝钗翠滑，一缕青丝为君翦。别情谁更排遣。","dynasty":"宋代","title":"荔枝香近/荔枝香"}
{"author":"陈允平","content":"汉江露冷，是谁将瑶瑟，弹向云中。一曲清冷声渐杳，月高人在珠宫。晕额黄轻，涂腮粉艳，罗带织青葱。天香吹散，佩环犹自丁东。回首杜若汀洲，金钿玉镜，何日得相逢。独立飘飘烟浪远，袜尘羞溅春红。渺渺予怀，迢迢良夜，三十六陂风。九疑何处，断云飞度千峰。","dynasty":"宋代","title":"酹江月（赋水仙）"}
{"author":"陈允平","content":"杏檐转午。清漏沈沈，春梦无据。凤锦龟纱，空闭酒尘香雾。流水行云天四远，玉箫声断人何处。倦寻芳，镇情尖翠压，强拈飞絮。记旧约、荼コ开后，屈指心期，数了还数。误我凭阑，几度片帆南浦。燕懒莺慵春去也，落花犹是东风主。正销凝，被愁鹃、又啼烟树。","dynasty":"宋代","title":"倦寻芳"}
{"author":"陈允平","content":"霁空虹雨，傍啼螀莎草，宿鹭汀洲。隔岸人家砧杵急，微寒先到帘钩。步幄尘高，征衫酒润，谁暖玉香篝。风灯微暗，夜长频换更筹。应是雁柱调筝，鸳梭织锦，付与两眉愁。不似尊前今夜月，几度同上南楼。红叶无情，黄花有恨，孤负十分秋。归心如醉，梦魂飞趁东流。","dynasty":"宋代","title":"酹江月"}
{"author":"陈允平","content":"六鳌初驾，缥缈蓬阆，移来洲岛。还又是、梅飘冰泮，一夜青阳回海表。渐媚景、傍元宵时候，花底余寒料峭。更喜报、三边晏静，人乐清平宇宙。画鼓簇队行春早。拥烟花、粉黛缭绕。开洞府、桃源路窈。戟外东风吹岸柳。正翠霭、映星桥月榭，十里红莲绽了。庆万家、珠帘半卷，绰约歌裙舞袖。重锦绣幄围香，阖凤管鸾丝环奏。望非烟非雾，春在壶天易晓。早隐隐、半空星斗。看取收灯后。趁凤书、吹入黄扉，立马金门玉漏。","dynasty":"宋代","title":"宝鼎见（云岩师书灯夕命赋）"}
{"author":"陈允平","content":"晚凉倦浴，素妆薄试铅华靓。凝定。似一朵芙蓉泛清镜。轻纨笑自捻，扑蝶鸳鸯径。娇懒。金凤享单、记欹翠蝉影。冰肌玉骨，衫体红绡莹。还暗省。记青青、双鬓旧潘令。梦想鸾筝，后堂深静。何日西风，碧梧金井。","dynasty":"宋代","title":"侧犯"}
{"author":"陈允平","content":"玄霜绛雪。散作秋林缬。昨夜西风吹过，最好是、睡时节。香绝。高处折。中秋还有月。此际人间天上，是两个、广寒阙。","dynasty":"宋代","title":"霜天晓角"}
{"author":"陈允平","content":"沁月凝霜。精神好处，曾悟花光。带雪煎茶，和冰酿酒，聊润枯肠。看花小立疏廓。道是雪、如何恁香。几度巡檐，一枝清瘦，疑在蓬窗。","dynasty":"宋代","title":"柳梢青"}
{"author":"陈允平","content":"朝回花底晓星明。瑞烟凝。暖风轻。修禊湔裙，时节又闻莺。绰约岸桃堤柳近，波万顷，碧琉璃，镜样平。仙翁佩襟秋水清。渺莲舟，浮翠瀛。御楼香近，东风里、吹下青冥。鲛缬围红，春在牡丹屏。日正迟迟人正酒，画帘外，一声声，卖放生。","dynasty":"宋代","title":"西湖明月引（寿云谷谢右司）"}
{"author":"陈允平","content":"杨柳烟深五凤楼。绣帘风飏玉梭球。夜寒谁伴锦香篝。残月有情圆晓梦，落花无语诉春愁。宝笙偷按小梁州。","dynasty":"宋代","title":"浣溪沙"}
{"author":"陈允平","content":"夕阳楼上都凭遍。柳下风吹面。强搴罗袖倚重门。懒傍玉台鸾镜、暗尘昏。离情脉脉如飞絮。此恨凭谁语。一天明月一并云。云外月明应照、凤楼人。","dynasty":"宋代","title":"虞美人"}
{"author":"陈允平","content":"月树风枝。孤山两字诗。来到十洲三岛，香得更、十分奇。阳和迟自迟。冰霜欺怎欺。且伴岁寒人醉，有移种、玉堂时。","dynasty":"宋代","title":"霜天晓角（寿疏清陈别驾）"}
{"author":"陈允平","content":"风不定。吹漾一帘波影。归燕无期春正永。海棠眠未醒。筝雁别来谁整。好梦不堪重省。闲看鸳鸯交素颈。凭阑襟袖冷。","dynasty":"宋代","title":"谒金门"}
{"author":"陈允平","content":"秋千倦倚，正海棠半坼，不耐春寒。殢雨弄晴，飞梭庭院绣帘闲。梅妆欲试芳情懒。翠颦愁入眉弯。雾蝉香冷，霞绡泪揾，恨袭湘兰。悄悄池台步晚。任红薰杏靥，碧沁苔痕。燕子未来，东风无语又黄昏。琴心不度春云远。断肠难托啼鹃。夜深犹倚，垂杨二十四阑。","dynasty":"宋代","title":"绛都春（旧上声韵，今改平声）"}
{"author":"陈允平","content":"百尺丹梯拟共登，共登天上最高层。南山有雾空藏豹，北海无云可化鹏。动业十年尘里镜，诗书万卷雨前灯。桃花开尽不归去，又逐春风过武陵。","dynasty":"宋代","title":"下第怀楼寿朋"}
{"author":"陈允平","content":"红尘飞不到阑干，十二朱帘卷暮寒。上苑莺啼花木暗，六桥人散水云宽。春风玉佩骖黄鹤，夜月琼箫驻紫鸾。檐外青青杨柳色，几回曾向画船看。","dynasty":"宋代","title":"丰乐楼初成"}
{"author":"陈允平","content":"竺寺王城近，金门讲大乘。教中初有记，祖外久无僧。身被山河衲，心悬日月灯。南湖雨华座，十载复谁登。","dynasty":"宋代","title":"赠佛光法师"}
{"author":"陈允平","content":"离歌泣断云，别舞愁飞雪。凤皇台上望，琼箫绝。钗分玉燕，寸寸回肠折。碧空归雁阔。犹有疏梅，岁寒独伴高节。鲛绡罗帕，泪洒胭脂血。悠悠江上水，天连接。朱楼遍倚，万里空情切。此恨凭谁说。天若有情，料天须有区别。","dynasty":"宋代","title":"满路花/促拍满路花其一"}
{"author":"陈允平","content":"梧桐叶落雁来时，见说沙场未解围。夜夜灯前做针线，倩谁边上寄寒衣。","dynasty":"宋代","title":"戍妇"}
{"author":"陈允平","content":"春衫薄薄寒犹恋。芳草连天远。嫩红和露入桃腮。柳外东边楼阁、燕飞来。霓裳一曲凭谁按。错□□重看。金虬闲暖麝檀煤。银烛替人垂泪、共心灰。","dynasty":"宋代","title":"虞美人"}
{"author":"陈允平","content":"苏公堤上路，日日课新吟。流水行花影，斜阳卧柳阴。断桥春听乐，矮屋夜鸣琴。皎皎山间月，如君一片心。","dynasty":"宋代","title":"题胡月山吟屋"}
{"author":"陈允平","content":"银城远枕清江曲。汀洲老尽蒹葭绿。君上木兰舟。妾愁双凤楼。角声何处发。月浸溪桥雪。独自倚阑看。风飘襟袖寒。","dynasty":"宋代","title":"菩萨蛮"}
{"author":"陈允平","content":"莺语愁春，海棠风里胭脂雨。酒杯慵举。闲扑亭前絮。漠漠斜阳，截断愁来路。凭阑伫。满怀离苦。分付楼南鼓。","dynasty":"宋代","title":"点绛唇"}
{"author":"陈允平","content":"五丁椎碎烂银堆，注作东南水一杯。秋半忽疑天外雪，夜深俄听月中雷。大鹏击浪惊龙卧，老蜃嘘云误燕来。日日涛头多拱北，至尊元在郁箫台。","dynasty":"宋代","title":"钱塘八月潮"}
{"author":"陈允平","content":"翠约苹香。绿抟槐阴，隔水晚蝉声断。壶冰避暖，钏玉敧凉，倦暑懒拈歌扇。云浪缥缈鱼鳞，新月开弦，落星沉箭。恨经年闲阔，柔笺空寄，梦随天远。憔悴损、臂薄烟绡，腰宽霞缕，锦瑟暗尘侵染。韩香犹在，秦镜空圆。薄幸旧盟俱变。虚蠹春华，为谁容改芳徽，魂飞娇倩。凭危楼望断，江外青山乱点。","dynasty":"宋代","title":"选冠子其二"}
{"author":"陈允平","content":"休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。心事寄题红。画桥流水东。断肠人、无奈秋浓。回首层楼归去懒，早新月、挂梧桐。","dynasty":"宋代","tags":"宋词精选，女子，怀远，悲秋","title":"唐多令·秋暮有感"}
{"author":"陈允平","content":"十年一别双溪路，君自江南我浙东。彼此有书无雁寄，只应清梦与君同。","dynasty":"宋代","title":"寄赵庆御"}
{"author":"陈允平","content":"寒轻菊未残，春小梅初破。兽炉闲拨尽，松明火。青毡锦幄，四壁新妆里。重暖香篝，绣被拥银屏，彩鸾空伴云卧。相思何处，梦入蓝桥左。归期还细数，愁眉锁。薄情孤雁，不向楼西过。故人应怪我。怪我无书，有书还倩谁呵。","dynasty":"宋代","title":"满路花"}
{"author":"陈允平","content":"鲛绡帘卷锦屏开，弱柳丝丝拂吹台。闲品琵琶不成调，落花飞趁晓风来。","dynasty":"宋代","title":"无题"}
{"author":"陈允平","content":"云压高空雁阵低，江城历历草离离。楼台秋淡玉箫远，帘幕夜寒铜漏迟。明月鹭鷥菱叶浦，西风蟋蟀豆药篱。一樽酒尽银河落，犹有残钟出古祠。","dynasty":"宋代","title":"秋夜游东墅"}
{"author":"陈允平","content":"三十六宫春漏长，隔帘时送御楼香。倚笼尽日教鹦鹉，为我君前说断肠。","dynasty":"宋代","title":"宫词"}
{"author":"陈允平","content":"妾本秦罗敷，家住曲江曲。门前杨柳青，春风啼布谷。树头桑初芽，家家蚕始浴。相呼出采桑，采桑如采玉。屈曲回高枝，攀条剪柔绿。朝晴采桑南，暮雨采桑北。采得桑归迟，小姑怨相促。陌上绮罗人，问妾眉何蹙。妾恨妾自知，问妾何所欲。消磨三十春，渐喜蚕上簇。一丝一线工，织成罗与谷。百人共辛勤，一人衣不足。","dynasty":"宋代","title":"采桑行"}
{"author":"陈允平","content":"夜半扁舟出洞庭，客帆初挂早潮平。社风才起海鹰至，岚雾未收江鹄鸣。吴岫乱云擎古塔，楚皋寒叶拥荒城。垂虹桥外天连水，无限别离生杜蘅。","dynasty":"宋代","title":"吴江道上"}
{"author":"陈允平","content":"妾家住在湘江曲，门枕湘江春水绿。年年长是暮春时，两岸垂杨啼布谷。自君话别湘江头，独上层楼弹箜篌。蛾眉不扫远山碧，满堤芳草春正愁。举头不见君，但见湘江云。江云散复聚，妾心空如熏。举头不见君，但见湘江水。江水云复回，妾颜为谁美。湘江云，湘江水，云水悠悠何日已。举头望君君未归，门前杨柳空依依。","dynasty":"宋代","title":"春闺怨"}
{"author":"陈允平","content":"双溪墅。重见种玉锄云，采花研露。遥知绿野芳浓，锦堂燕子，迎门共舞。近前语。还问去年山馆，旧经行处。西风鸿水边上，惊千里苑，梅英乍吐。几度月昏霜晓，望驰天北，驿传湘渚。冷艳暗香春寒，划地清苦。看看翠幄，青子江头路。才收尽、蛮烟瘴雨，初回轻暑。便忆南园趣。唤人况有，多情杜宇。此计非迟暮。都付与、和羹功成归去。海榴院落，长逢重午。","dynasty":"宋代","title":"瑞龙吟（寿吴丞相·寿词）"}
{"author":"陈允平","content":"宾鸿几过澱山湖，夜夜西风转辘轳。苜蓿草衰江馆静，枇杷叶老石泉枯。曲终明月闲歌扇，病去寒灰满药炉。客梦不堪千里远，故园篱菊正荒芜。","dynasty":"宋代","title":"已酉秋留鹤江有感"}
{"author":"陈允平","content":"素质盈盈瘦，娇姿淡淡妆。曲勾阑畔倚秋娘。一撮风流都在、晚西凉。彩线串层玉，金篝络细香。半钩新月浸牙床。犹记东华年少、那门相。","dynasty":"宋代","title":"南歌子（茉莉）"}
{"author":"陈允平","content":"依依一树多情柳。都未识行人手。对青青、共结同心就。更共饮、旗亭酒。褥上芙蓉铺软绣。香不散、彩云春透。今岁又相逢，是燕子、归来后。","dynasty":"宋代","title":"迎春乐"}
{"author":"陈允平","content":"多情无语敛黛眉。寄相思、偏仗柳枝。待折向、尊前唱，奈东风、吹做絮飞。归来醉抱琵琶睡，正酒醒、香尽漏移。无赖是、梨花梦，被月明、偏照帐儿。","dynasty":"宋代","title":"蛮绣衾"}
{"author":"陈允平","content":"睡起鸾钗享单，金约鬓影胧B56B。檐佩冷，玉丁东。镜里对芙蓉。秦筝倦理梁尘暗，惆怅燕子楼空。山万垒，水千重。一叶漫题红。匆匆。从别后，残云断雨，余香在、鲛绡帐中。更懊恨、灯花无准，写幽愫、锦织回文，小字斜封。无人为托，欲倩宾鸿。立尽西风。","dynasty":"宋代","title":"塞翁吟"}
{"author":"陈允平","content":"钏阁桃腮香玉溜。困倚银床倦绣。双燕归来后。相思叶底寻红豆。碧唾春衫还在否。重理弓弯舞袖。锦藉芙蓉皱。翠腰羞对垂杨瘦。","dynasty":"宋代","title":"惜分飞"}
{"author":"陈允平","content":"东风开到坼桐花。游蜂初报衙。兽环微掩是谁家。琐窗金绣纱。环佩小，领巾斜。绿云双髻鸦。佯羞无限托琵琶。笑拈萱草芽。","dynasty":"宋代","title":"醉桃源"}
{"author":"陈允平","content":"白苇黄茅几断魂，数家鸡犬不相闻。江南多少朱门闭，桑柘春深绿似云。","dynasty":"宋代","title":"茅苇"}
{"author":"陈允平","content":"慵拂妆台懒画眉。此情惟有落花知。流水悠悠春脉脉，闲倚绣屏，犹自立多时。有约莫教莺解语，多愁却妒燕于飞。一笑蔷薇孤旧约，载酒寻欢，因甚懒支持。","dynasty":"宋代","title":"定风波"}
{"author":"陈允平","content":"绣幕香温生暮寒，淡烟漠漠水漫漫。吟残庚岭梅千树，梦绕湘江竹万竿。风卷乱鸦栖古塔，雪迷孤雁落前滩。一声玉笛人何所，更上南楼独倚栏。","dynasty":"宋代","title":"仲冬南楼野望"}
{"author":"陈允平","content":"流莺唤梦，芳草带愁，东风料峭寒色。又见杏浆饧饧粥，家家禁烟食。江湖几年倦客。曾惯识、凄凉岑寂。苦吟瘦，萧索诗肠，空愧郊籍。春事正溪山，柳雾花尘，深映翠萝壁。更谢多情双燕，归来旧庭宅。情丝乱游巷陌。怅容易、万红陈迹。酒旗直，绿水桥边，犹记曾识。","dynasty":"宋代","title":"应天长"}
{"author":"陈允平","content":"楼台万瓦玉鳞鳞，遮尽人间富与贫。可笑世情刚道冷，不知片片是阳春。","dynasty":"宋代","title":"雪"}
{"author":"陈允平","content":"春满芝田，正鹤飞空霭，龟引清涟。祥云满谷缥缈，非雾非烟。莺花燕柳，占年年、三月长安。天气好，新声暖响，东风十二雕阑。葱茜兽炉香袅，映金貂玉佩，绿鬓朱颜。何妨买花载酒，日日湖边。烟光万顷，凭清闲、才是神仙。芳昼永，珠帘静卷，悠然相对南山。","dynasty":"宋代","title":"汉宫春（庚午岁寿谷翁保相）"}
{"author":"陈允平","content":"多情无语敛黛眉。寄相思、偏仗柳枝。待折向、尊前唱，奈东风、吹做絮飞。归来醉抱琵琶睡，正酒醒、香尽漏移。无赖是、梨花梦，被月明、偏照帐儿。","dynasty":"宋代","title":"恋绣衾"}
{"author":"陈允平","content":"西兴潮半落，渔浦日初昏。岳面云收脚，沙头浪积痕。楼钟鸣野寺，船鼓入江村。回首长安路，归心几断魂。","dynasty":"宋代","title":"西兴"}
{"author":"陈允平","content":"暗柳烟深何处，翡翠帘栊，鸳鸯楼阁。芹泥融润，飞燕竞穿珠幕。秋千倦倚，还思年少，袜步尘轻，衫裁罗薄。陡顿芳心暗老，强理新妆，离思都占眉角。过了几番花信，晓来划地寒意恶。可煞东风，甚把夭桃艳杏，故故C463铄。伤春憔悴，泪矗粉腮香落。挑脱金宽双玉腕，怕人猜偷握。渐芳草，恨画阑、休傍著。","dynasty":"宋代","title":"丹凤吟"}
{"author":"陈允平","content":"杏花枝上莺声嫩。凤屏倦倚人初困。金兽莫添香。香浓情转伤。云沈归雁杳。绿涨江南草。独倚夕阳楼。双帆何处舟。","dynasty":"宋代","title":"菩萨蛮"}
{"author":"陈允平","content":"东风开到坼桐花。游蜂初报衙。兽环微掩是谁家。琐窗金绣纱。环佩小，领巾斜。绿云双髻鸦。佯羞无限托琵琶。笑拈萱草芽。","dynasty":"宋代","title":"醉桃源"}
{"author":"陈允平","content":"暗柳烟深何处，翡翠帘栊，鸳鸯楼阁。芹泥融润，飞燕竞穿珠幕。秋千倦倚，还思少年，袜步尘轻，衫裁罗薄。陡顿芳心暗老，强理新妆，离思都占眉角。过了几番花信，晓来剗地寒意恶。可煞东风，甚把夭桃艳杏，故故凌铄。伤春憔悴，泪矗粉腮香落。挑脱金宽双玉腕，怕人猜偷握。渐芳草，恨画阑、休傍著。","dynasty":"宋代","title":"丹凤吟·暗柳烟深何处"}
{"author":"陈允平","content":"故庐元负郭。爱树色参差，湖光渺漠。楼危万山落。俯阑干十二，享单檐飞角。花娇柳弱。映轻黄、浅黛依约。与沙鸥、共结新盟，伴我醉眠醒酌。萧散云根石上，沦茗松泉，注书芸阁。莺窥燕幕。檐外竹、圃中药。念耕烟钓雪，已成活计，一任风波自恶。但无心、万事由天，梦中更乐。","dynasty":"宋代","title":"瑞鹤仙·故庐元负郭"}
{"author":"陈允平","content":"多情无语敛黛眉。寄相思、偏仗柳枝。待折向、尊前唱，奈东风、吹做絮飞。归来醉抱琵琶睡，正酒醒、香尽漏移。无赖是、梨花梦，被月明、偏照帐儿。","dynasty":"宋代","title":"恋绣衾"}
{"author":"陈允平","content":"菊谢东篱。问梅开未，先问南枝。两蕊三花，松边傍石，竹外临溪。尊前暗忆年时。算笛里、关情是伊。何逊风流，林逋标致，一二联诗。","dynasty":"宋代","title":"柳梢青"}
{"author":"陈允平","content":"结庐分得雁山云，屿上梅花是四邻。水月一天芗世界，冰霜千古玉精神。短檠夜雨西窗梦，长铗秋风北塞尘。我亦烟波纶钓侣，与君同作岁寒人。","dynasty":"宋代","title":"赋林景参梅屿"}
{"author":"陈允平","content":"彩云缭绕七香车，洞里神仙炼紫霞。华表鹤归春寂寂，东风吹尽碧桃花。","dynasty":"宋代","title":"寄王尊师"}
{"author":"陈允平","content":"翠约苹香。绿抟槐阴，隔水晚蝉声断。壶冰避暖，钏玉敧凉，倦暑懒拈歌扇。云浪缥缈鱼鳞，新月开弦，落星沉箭。恨经年闲阔，柔笺空寄，梦随天远。憔悴损、臂薄烟绡，腰宽霞缕，锦瑟暗尘侵染。韩香犹在，秦镜空圆。薄幸旧盟俱变。虚蠹春华，为谁容改芳徽，魂飞娇倩。凭危楼望断，江外青山乱点。","dynasty":"宋代","title":"选冠子其二"}
{"author":"陈允平","content":"禁烛飞烟，东风插柳，万家千户。梨花院落，数点弄晴纤雨。傍秋千、红云半湿，画帘燕子商春语。数十年南北，西湖倦客，曲江行旅。日暮。花深处。对修竹弹棋，戏评格五。携尊共约，诗酒云朋月侣。念旧游、九陌香尘，倡条冶叶还在否。踏青归，醉宿兰舟，枕藉黄金俎。","dynasty":"宋代","title":"琐窗寒"}
{"author":"陈允平","content":"汉碣嵯峨几百秋，曲坟遗庙越山头。潮声侵帐凤屏冷，云气绕台鸾镜愁。孝节稜稜双桧立，哀魂渺渺一江流。椒觞载奠灵风起，知我怀亲送远舟。","dynasty":"宋代","title":"曹娥庙"}
{"author":"陈允平","content":"绣幕香温生暮寒，淡烟漠漠水漫漫。吟残庚岭梅千树，梦绕湘江竹万竿。风卷乱鸦栖古塔，雪迷孤雁落前滩。一声玉笛人何所，更上南楼独倚栏。","dynasty":"宋代","title":"仲冬南楼野望"}
{"author":"陈允平","content":"东风酒旆斜，浦口第三家。谷鸟鸣春树，江鸥起暮沙。故乡山渐近，曲岸柳初芽。客路归心切，孤帆带落霞。","dynasty":"宋代","title":"梁湖道上"}
{"author":"陈允平","content":"云山叠叠树重重，浙水迢遥客梦中。啼鴃数声春去日，落花满地夜来风。松关鹤立吟坛静，竹院僧眠丈室空。明日马蹄何处所，夕阳芳草画桥东。","dynasty":"宋代","title":"西湖暮春"}
{"author":"陈允平","content":"杏檐转午。清漏沈沈，春梦无据。凤锦龟纱，空闭酒尘香雾。流水行云天四远，玉箫声断人何处。倦寻芳，镇情尖翠压，强拈飞絮。记旧约、荼コ开后，屈指心期，数了还数。误我凭阑，几度片帆南浦。燕懒莺慵春去也，落花犹是东风主。正销凝，被愁鹃、又啼烟树。","dynasty":"宋代","title":"倦寻芳"}
{"author":"陈允平","content":"漏阁闲签，琴窗倦谱，露湿宵萤欲暗。雁咽凉声，寂寞芙蓉院。画檐外，树色惊霜渐改，澹碧云疏星烂。旧约桐阴，问何时重见。倚银屏、更忆秋娘面。想凌波、共立河桥畔。重念酒污罗襦，渐金篝香散。翦孤灯、伴宿西风馆。黄花梦、对发凄凉叹。但怅望、一水家山，被红尘隔断。","dynasty":"宋代","title":"拜星月慢·漏阁闲签"}
{"author":"陈允平","content":"阵势频分合，机锋互应酬。马飞关塞月，砲落汉天秋。不问知心友，翻成敌面仇。谁能劳胜负，独立大江流。","dynasty":"宋代","title":"观弈象棋"}
{"author":"陈允平","content":"朝餐山上霞，暮采山下药。安得山中人，共跨山头鹤。","dynasty":"宋代","title":"山中吟其十"}
{"author":"陈允平","content":"垂杨影下黄金屋。东风渐、粉香熟。恨当年、有约马参莺速。误一枕、红云宿。带眼宽移腰似束。怪何事、褪红销绿。北面立秋千，羞人问、连环玉。","dynasty":"宋代","title":"迎春乐"}
{"author":"陈允平","content":"结庐分得雁山云，屿上梅花是四邻。水月一天芗世界，冰霜千古玉精神。短檠夜雨西窗梦，长铗秋风北塞尘。我亦烟波纶钓侣，与君同作岁寒人。","dynasty":"宋代","title":"赋林景参梅屿"}
{"author":"陈允平","content":"白苇黄茅几断魂，数家鸡犬不相闻。江南多少朱门闭，桑柘春深绿似云。","dynasty":"宋代","title":"茅苇"}
{"author":"陈允平","content":"放船杨柳下，听鸣蝉、薰风小新堤。正烟葓露蓼，飞尘酿玉，第五桥西。遥认青罗盖底，宫女夜游池。谁在鸳鸯浦，独棹玻璃。一片天机云锦，见凌波碧翠，照日胭脂。是西湖西子，晴抹雨妆时。便相将无情秋思，向菰蒲深处落红衣。醺醺里，半篙香梦，月转星移。","dynasty":"宋代","title":"八声甘州·放船杨柳下"}
{"author":"陈允平","content":"东风酒旆斜，浦口第三家。谷鸟鸣春树，江鸥起暮沙。故乡山渐近，曲岸柳初芽。客路归心切，孤帆带落霞。","dynasty":"宋代","title":"梁湖道上"}
{"author":"陈允平","content":"西清人住水云乡。心静日偏长。闲中自乐壶天趣，笑红尘、谁是羲皇。垒嶂双溪争似，西湖雨色晴光。碧龟巢处藕花香。波影浸书床。庭前一种红兰树，薰风又、吹长瑶芳。竹外椿前舞采，柳边槐底鸣榼。","dynasty":"宋代","title":"风入松（寿恕齐谢待制）"}
{"author":"陈允平","content":"体态玉精神，惺尫言语。一点灵犀动人处。绣香罗帕，为待别时亲付。要人长记得，相思苦。彩鸾独跨，蓝桥归路。憔悴东风自蛮素。桃叶杨花，又向空江欲度，任洛阳城里，春无数。","dynasty":"宋代","title":"感皇恩"}
{"author":"陈允平","content":"晚酌宜城酒暖。玉软嫩红潮面。醉中窈窕度娇眼。不识愁深恨浅。绣窗一缕香绒线。系双燕。海棠满地夕阳远。明月笙歌别院。","dynasty":"宋代","title":"秋蕊香"}
{"author":"陈允平","content":"春波浮渌，小隐桃溪路。烟雨正林塘，翠不碍、锦鳞来去。芹香藻腻，偏爱鲤花肥，檐影下，柳阴中，逐浪吹萍絮。宫沟泉滑，怕有题红句。钩饵已忘机，都付与、人间儿女。濠梁兴在，鸥鹭笑人痴。三湘梦，五湖心，云水苍茫处。","dynasty":"宋代","title":"蓦山溪（西湖十咏·花港观鱼）"}
{"author":"陈允平","content":"涵空斜照，掠水轻岚，满天红叶。雁泊平芜，凫依乱荻声唼唼。寂寞金井梧桐，渐辘轳伊轧。明月纱窗，夜寒孤枕应怯。吟老西风，笑衰髯、顿疏如镊。锦笺勤重，频剔兰灯自阅。多谢征衫初寄，尚宝香熏箧。愁忆家山，梦魂飞度千垒。","dynasty":"宋代","title":"华胥引"}
{"author":"陈允平","content":"垂杨影下黄金屋。东风渐、粉香熟。恨当年、有约马参莺速。误一枕、红云宿。带眼宽移腰似束。怪何事、褪红销绿。北面立秋千，羞人问、连环玉。","dynasty":"宋代","title":"迎春乐"}
{"author":"陈允平","content":"满院荼开尽，杜鹃啼梦醒。记晓月、绿水桥边，东风又、折柳旗亭。蒙茸轻烟草色，疏帘净、乱织罗带青。对一尊、别酒初斟，征衫上、点滴香泪盈。几度恨沉断云，飞鸾何处，连环尚结双琼。一曲琵琶，湓江上、惯曾听。依依翠屏香冷，听夜雨、动离情。春深小楼，无心对锦瑟、空涕零。","dynasty":"宋代","title":"绮寮怨"}
{"author":"陈允平","content":"睡起鸾钗亸，金约鬓影胧?。桅佩冷，玉丁东。镜里对芙蓉。秦筝倦理梁尘暗，惆怅燕子楼空。山万叠，水千重。一叶漫题红。忽忽。从别後，残云断雨，馀香在、鲛绡帐中。更懊恨、灯花无准，写幽愫、锦织回文，小字斜封。无人为托，欲倩宾鸿。立尽西风。","dynasty":"宋代","title":"塞翁吟·睡起鸾钗亸"}
{"author":"陈允平","content":"脸霞香销粉薄，泪偷泫。叆叆金兽，沈水微薰，人帘绿树春阴，糁径红英风卷。芳草怨碧，王孙渐远。锦屏梦回，恍觉云雨散。玉瑟无心理，懒醉琼花宴。宝钗翠滑，一缕青丝为君翦。别情谁更排遣。","dynasty":"宋代","title":"荔枝香近/荔枝香"}
{"author":"陈允平","content":"绣幕香温生暮寒，淡烟漠漠水漫漫。吟残庚岭梅千树，梦绕湘江竹万竿。风卷乱鸦栖古塔，雪迷孤雁落前滩。一声玉笛人何所，更上南楼独倚栏。","dynasty":"宋代","title":"仲冬南楼野望"}
{"author":"陈允平","content":"谁向瑶台品凤箫。碧虚浮动桂花秋。风从帘幕吹香远，人在阑干等月高。金粟地，蕊珠楼。佩云襟雾玉逍遥。仙娥已有玄霜约，便好骑鲸上九霄。","dynasty":"宋代","title":"鹧鸪天·谁向瑶台品凤箫"}
{"author":"陈允平","content":"休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。心事寄题红。画桥流水东。断肠人、无奈秋浓。回首层楼归去懒，早新月、挂梧桐。","dynasty":"宋代","tags":"宋词精选，女子，怀远，悲秋","title":"唐多令·秋暮有感"}
{"author":"陈允平","content":"赤阑桥畔斜阳外，临江暮山凝紫。戏鼓才停，渔榔乍歇，一片芙蓉秋水。余霞散绮。正银钥停关，画般催舣。鱼板敲残，数声初入万松里。坡翁诗梦未老，翠微楼上月，曾共谁倚。御苍烟花，宫斜露草，几度西风弹指。黄昏尽也，有眠月闲僧，醉香游子。鹫岭啼猿，唤人吟思起。","dynasty":"宋代","title":"齐天乐（西湖十咏·南屏晚钟）"}
{"author":"陈允平","content":"历历长涂谒鲁侯，征尘宁复恋貂裘。江城露冷霜初滑，海谷冰消水欲流。夜月观书徐穉榻，春风听乐仲宣楼。料君频作四湖梦，曾忆孤山有旧游。","dynasty":"宋代","title":"寄翁宾暘"}
{"author":"陈允平","content":"锦幄沉沉宝篆残。惜春无语凭阑干。庭前芳草空惆怅，帘外飞花自往还。金屋静，玉箫闲。一尊芳酒驻红颜。东风落尽荼雪，满院清香夜不寒。","dynasty":"宋代","title":"思佳客其三"}
{"author":"陈允平","content":"长亭路。望渭北、漠漠春天树。殷勤别酒重斟，明日相思何处。晴丝飏暖，芳草外、斜阳自南浦。望孤帆、影接天涯，一江潮带愁去。回首杜若汀洲，叹泛梗飘萍，乍散还聚。满径残红春归后，犹自有、杨花乱舞。怅金徽、梁尘暗锁，算谁是、知音堪共语。尽天涯、梦断东风、彩云鸾凤无侣。","dynasty":"宋代","title":"尉迟杯"}
{"author":"陈允平","content":"剩陪华佩醉蟠桃，杨柳飘飘拂午桥。夜月楼台行锦障，春风帘幕卷红绡。歌传杏苑黄金缕，乐奏梨园紫玉箫。银漏滴残珠履散，踏花归去路迢遥。","dynasty":"宋代","title":"侍赵开府夜宴"}
{"author":"陈允平","content":"万花丛底曾抬目。澹雅梳妆娇已足。夜来鹦鹉梦中人，春去琵琶江上曲。双鸾碧重钗头玉。裙曳湘罗浮浅绿。东风一醉买蛾眉，为拚明珠三万斛。","dynasty":"宋代","title":"玉楼春其三"}
{"author":"陈允平","content":"江边雁过秋，江上暮云愁。岭曲山横转，潮回水逆流。乱莎行石蟹，残荻卧沙鸥。黯淡三更月，何人独倚楼。","dynasty":"宋代","title":"江馆野望"}
{"author":"陈允平","content":"欲寄相思情苦。倩流红去。满怀写不尽离愁，都化作、无情雨。渺渺暮云春树。淡烟横素。夕阳西下杜鹃啼，怨截断、春归处。","dynasty":"宋代","title":"一落索"}
{"author":"陈允平","content":"楚岫高低接太行，吴江渺漠下沧浪。秋城霜满苇花白，夜馆月寒莎草黄。芳苑鹿台初解佩，故宫鸾阁尚鸣珰。五湖一叶扁舟去，十二西楼几夕阳。","dynasty":"宋代","title":"姑苏馆"}
{"author":"陈允平","content":"开元遗逸士，终老紫阳樵。市上人犹说，山中隐可招。乾坤双草履，日月一花瓢。堪笑骑鲸者，相逢弱水遥。","dynasty":"宋代","title":"许宣平祠"}
{"author":"陈允平","content":"孤鹜披霞，归鞍卸日，晚香菊自寒城。虚馆灯闲，征衫尘浣，夜深何处砧声。乱蛩催怨，月明里、依稀数星。云山迢递，犹误归期，方寸遍萦。秋风燕送鸿迎。最怜堤柳，白露先零。倦倚楼高，恨随天远，桂风和梦俱清。故人千里，记翦烛、西窗赋成。相如憔悴，宋玉凄凉，酒恨花情。","dynasty":"宋代","title":"庆春宫"}
{"author":"陈允平","content":"西园斗结秋千了。日漾游丝烟外袅。小桥杨柳色初浓，别院海棠花正好。粉墙低度莺声巧。薄薄轻衫宜短帽。便拚日日醉芳菲，未必春风留玉貌。","dynasty":"宋代","title":"玉楼春"}
{"author":"陈允平","content":"故庐元负郭。爱树色参差，湖光渺漠。楼危万山落。俯阑干十二，享单檐飞角。花娇柳弱。映轻黄、浅黛依约。与沙鸥、共结新盟，伴我醉眠醒酌。萧散云根石上，沦茗松泉，注书芸阁。莺窥燕幕。檐外竹、圃中药。念耕烟钓雪，已成活计，一任风波自恶。但无心、万事由天，梦中更乐。","dynasty":"宋代","title":"瑞鹤仙·故庐元负郭"}
{"author":"陈允平","content":"忆昔美人初别时，长亭两岸柳依依。今日美人天之涯，美人美人胡不归。忆昔君别妾，分破青鸾镜，破镜如破心。与妾青相忆，相忆图久深。忆昔妾别君，剪断金凤钗，断钗如断肠。赠君表相思，相思图久长。一日一日复一日，青镜鸾孤钗凤支。未必君相思，能如妾相忆。寒衣剪就欲寄君，长安门外无行人。雁声半夜西风恶，窗前一片梧桐落。","dynasty":"宋代","title":"有所思"}
{"author":"陈允平","content":"重门临驿路，几向月中开。殿势江山合，钟声云水来。长吟松溅瀑，久定石生苔。九品金沙观，青莲次第栽。","dynasty":"宋代","title":"赠东皋恭行人"}
{"author":"陈允平","content":"云压高空雁阵低，江城历历草离离。楼台秋淡玉箫远，帘幕夜寒铜漏迟。明月鹭鷥菱叶浦，西风蟋蟀豆药篱。一樽酒尽银河落，犹有残钟出古祠。","dynasty":"宋代","title":"秋夜游东墅"}
{"author":"陈允平","content":"凤城春浅，寒压花梢颤。有约不来梁上燕，十二绣帘空卷。去年共倚秋千，今年独倚阑干。误了海棠时候，不成直待花残。(独倚一作：独上)","dynasty":"宋代","tags":"宋词精选，妇女，闺怨，相思","title":"清平乐·凤城春浅"}
{"author":"陈允平","content":"万花丛底曾抬目。澹雅梳妆娇已足。夜来鹦鹉梦中人，春去琵琶江上曲。双鸾碧重钗头玉。裙曳湘罗浮浅绿。东风一醉买蛾眉，为拚明珠三万斛。","dynasty":"宋代","title":"玉楼春其三"}
{"author":"陈允平","content":"放船杨柳下，听鸣蝉、薰风小新堤。正烟葓露蓼，飞尘酿玉，第五桥西。遥认青罗盖底，宫女夜游池。谁在鸳鸯浦，独棹玻璃。一片天机云锦，见凌波碧翠，照日胭脂。是西湖西子，晴抹雨妆时。便相将无情秋思，向菰蒲深处落红衣。醺醺里，半篙香梦，月转星移。","dynasty":"宋代","title":"八声甘州·放船杨柳下"}
{"author":"陈允平","content":"望远秋平。初过雨、微茫水满烟汀。乱荭疏柳，犹带数点残萤。待月重帘谁共倚，信鸿断续两三声。夜如何，顿凉骤觉，纨扇无情。还思骖鸾素约，念凤箫雁瑟，取次尘生。旧日潘郎，双鬓半已星星。琴心锦意暗懒，又争奈、西风吹恨醒。屏山冷，怕梦魂、飞度蓝桥不成。","dynasty":"宋代","title":"八宝妆秋宵有感"}
{"author":"陈允平","content":"春衫薄薄寒犹恋。芳草连天远。嫩红和露入桃腮。柳外东边楼阁、燕飞来。霓裳一曲凭谁按。错□□重看。金虬闲暖麝檀煤。银烛替人垂泪、共心灰。","dynasty":"宋代","title":"虞美人"}
{"author":"陈允平","content":"诸方参请尽，秋晚别京畿。乞食斋条饱。随缘百念微。夜声鸣铁笛，寒色脆荷衣。久学南山律，终身不敢违。","dynasty":"宋代","title":"赠讷行人"}
{"author":"陈允平","content":"风不定。吹漾一帘波影。归燕无期春正永。海棠眠未醒。筝雁别来谁整。好梦不堪重省。闲看鸳鸯交素颈。凭阑襟袖冷。","dynasty":"宋代","title":"谒金门"}
{"author":"陈允平","content":"万里经年别，临分手重携。地寒冬气早，家远暮云低。有信秋凭雁，无眠夜听鸡。满怀霜露感，不隔故山西。","dynasty":"宋代","title":"忆诸侄"}
{"author":"陈允平","content":"欲寄相思情苦。倩流红去。满怀写不尽离愁，都化作、无情雨。渺渺暮云春树。淡烟横素。夕阳西下杜鹃啼，怨截断、春归处。","dynasty":"宋代","title":"一落索"}
{"author":"陈允平","content":"阵势频分合，机锋互应酬。马飞关塞月，砲落汉天秋。不问知心友，翻成敌面仇。谁能劳胜负，独立大江流。","dynasty":"宋代","title":"观弈象棋"}
{"author":"陈允平","content":"鬓云斜插映山红。春重淡香融。自携纨扇出帘栊。意欲扑飞虫。蔷薇架下偏宜酒，纤纤手、自引金钟。倦歌佯醉倚东风。愁在落花中。","dynasty":"宋代","title":"月中行"}
{"author":"陈允平","content":"日转花梢春已昼。双蛾曲理遥山秀。百草偏输羞不斗。随人后。无情自折金丝柳。秋水盈盈娇欲溜。六么倦舞弓弯袖。偷摘青梅推病酒。徘徊久。一双燕子归时候。","dynasty":"宋代","title":"渔家傲"}
{"author":"陈允平","content":"涵空斜照，掠水轻岚，满天红叶。雁泊平芜，凫依乱荻声唼唼。寂寞金井梧桐，渐辘轳伊轧。明月纱窗，夜寒孤枕应怯。吟老西风，笑衰髯、顿疏如镊。锦笺勤重，频剔兰灯自阅。多谢征衫初寄，尚宝香熏箧。愁忆家山，梦魂飞度千垒。","dynasty":"宋代","title":"华胥引"}
{"author":"陈允平","content":"秋江际天阔，风雨凄其。云阴未放晴晖。归鸦乱叶更萧索，砧声几处寒衣。沙头酒初熟，尽篱边朱槿，竹外青旗。潮期尚晚，怕轻离、故故迟迟。何似醉中先别，容易为分襟，独抱琴归。回首征帆缥缈，津亭寂寞，衰草烟迷。虹收霁色，渐落霞孤鹜飞齐。更何时，重与论文渭北，翦烛窗西。","dynasty":"宋代","title":"夜飞鹊"}
{"author":"陈允平","content":"槐影连阴，竹光搏露，小荷新绿浮圆。簟纹如浪，绡帐碧笼烟。回合溪桥一曲，初雨过、流水溅溅。阑干外，沙鸥野鸟，飞过钓鱼船。浮生，同幻境，眼空四海，迹寄三椽。但随天、休问我后谁前。要识渊明琴趣，真真意、都在无弦。薰风里，纶巾羽扇，一枕北窗眠。","dynasty":"宋代","title":"满庭芳"}
{"author":"陈允平","content":"东风跃马长安道。一树樱桃花谢了。别来千里梦频归，醉里五更愁不到。江南两岸无名草。雨遍莓苔生嫩葆。玉楼人远绿腰闲，帘幕深沈双燕老。","dynasty":"宋代","title":"玉楼春"}
{"author":"陈允平","content":"倦听蛩砧，初抛纨扇，隔浦乱钟催晚。湘蒲簟冷，楚竹帘稀，窗下乍闻裁翦。倦柳梳烟，枯莲蘸水，芙蓉翠深红浅。对半床灯，虚堂凄寂，近书思遍。夜漏永、玉宇尘收，银河光灿。梦断楚天空远。婆娑月树，缥缈仙香，身在广寒宫殿。无奈离愁乱织，藉酒销磨，倩花排遣。渐江空霜晓，黄芦漠漠，一声来雁。","dynasty":"宋代","title":"过秦楼"}
{"author":"陈允平","content":"寂寞长亭人别后。一把垂丝，乱拂闲轩牖。三月春光浓似酒。传杯莫放纤纤手。金缕依依红日透。舞彻东风，不减蛮腰秀。扑鬓杨花如白首。少年张绪心如旧。","dynasty":"宋代","title":"蝶恋花"}
{"author":"陈允平","content":"落尽樱桃春去后。舞絮飞绵，扑簌穿帘牖。惜别情怀愁对酒。翠条折赠劳亲手。绣幕深沈寒尚透。雨雨晴晴，妆点西湖秀。怅望章台愁转首。画阑十二东风旧。","dynasty":"宋代","title":"蝶恋花"}
{"author":"陈允平","content":"晚酌宜城酒暖。玉软嫩红潮面。醉中窈窕度娇眼。不识愁深恨浅。绣窗一缕香绒线。系双燕。海棠满地夕阳远。明月笙歌别院。","dynasty":"宋代","title":"秋蕊香·晚酌宜城酒暖"}
{"author":"陈允平","content":"暗柳烟深何处，翡翠帘栊，鸳鸯楼阁。芹泥融润，飞燕竞穿珠幕。秋千倦倚，还思少年，袜步尘轻，衫裁罗薄。陡顿芳心暗老，强理新妆，离思都占眉角。过了几番花信，晓来剗地寒意恶。可煞东风，甚把夭桃艳杏，故故凌铄。伤春憔悴，泪矗粉腮香落。挑脱金宽双玉腕，怕人猜偷握。渐芳草，恨画阑、休傍著。","dynasty":"宋代","title":"丹凤吟·暗柳烟深何处"}
{"author":"陈允平","content":"目断江横，相思字、难凭雁足。从别后、倦歌慵绣，悄无拘束。烟柳翠迷星眼恨，露桃红沁霞腮肉。傍琐窗、终日对文枰，翻新局。频暗把，归期卜。芳草恨，阑干曲。谢多情海燕，伴愁华屋。明月自圆双蝶梦，彩云空伴孤鸾宿。任画帘、不卷玉钩闲，扬花扑。","dynasty":"宋代","title":"满江红"}
{"author":"陈允平","content":"夜半扁舟出洞庭，客帆初挂早潮平。社风才起海鹰至，岚雾未收江鹄鸣。吴岫乱云擎古塔，楚皋寒叶拥荒城。垂虹桥外天连水，无限别离生杜蘅。","dynasty":"宋代","title":"吴江道上"}
{"author":"陈允平","content":"鲛绡帘卷锦屏开，弱柳丝丝拂吹台。闲品琵琶不成调，落花飞趁晓风来。","dynasty":"宋代","title":"无题"}
{"author":"陈允平","content":"柳外宫莺啭晓寒，万花开尽正春残。沉香亭北栏干曲，独抱琵琶看牡丹。","dynasty":"宋代","title":"暮春"}
{"author":"陈允平","content":"秋千倦倚，正海棠半坼，不耐春寒。殢雨弄晴，飞梭庭院绣帘闲。梅妆欲试芳情懒。翠颦愁入眉弯。雾蝉香冷，霞绡泪揾，恨袭湘兰。悄悄池台步晚。任红薰杏靥，碧沁苔痕。燕子未来，东风无语又黄昏。琴心不度春云远。断肠难托啼鹃。夜深犹倚，垂杨二十四阑。","dynasty":"宋代","title":"绛都春（旧上声韵，今改平声）"}
{"author":"陈允平","content":"终日怀人凭曲栏，余阴未放客衣单。只缘二月风光澹，别作一般天气看。梅粉有香销夜雨，柳丝无方受春寒。闲情漠漠难拘管，自逐轻鸥下急滩。","dynasty":"宋代","title":"终日"}
{"author":"陈允平","content":"妾本秦罗敷，家住曲江曲。门前杨柳青，春风啼布谷。树头桑初芽，家家蚕始浴。相呼出采桑，采桑如采玉。屈曲回高枝，攀条剪柔绿。朝晴采桑南，暮雨采桑北。采得桑归迟，小姑怨相促。陌上绮罗人，问妾眉何蹙。妾恨妾自知，问妾何所欲。消磨三十春，渐喜蚕上簇。一丝一线工，织成罗与谷。百人共辛勤，一人衣不足。","dynasty":"宋代","title":"采桑行"}
{"author":"陈允平","content":"多情无语敛黛眉。寄相思、偏仗柳枝。待折向、尊前唱，奈东风、吹做絮飞。归来醉抱琵琶睡，正酒醒、香尽漏移。无赖是、梨花梦，被月明、偏照帐儿。","dynasty":"宋代","title":"恋绣衾"}
{"author":"陈允平","content":"鲛绡帘捲锦屏开，弱柳丝丝拂吹台。闲品琵琶不成调，落花飞趁晓风来。","dynasty":"宋代","title":"无题其一"}
{"author":"陈允平","content":"约臂金圆隐绛缯。枕痕斜印曲花藤。玉肌娇软莹如冰。护日帘栊迷晓梦，舞风琼佩弄秋声。倦妆鸾鉴不忄欠凭。","dynasty":"宋代","title":"浣溪沙"}
{"author":"陈允平","content":"锦幄沉沉宝篆残。惜春无语凭阑干。庭前芳草空惆怅，帘外飞花自往还。金屋静，玉箫闲。一尊芳酒驻红颜。东风落尽荼雪，满院清香夜不寒。","dynasty":"宋代","title":"思佳客其三"}
{"author":"陈允平","content":"白苇黄茅几断魂，数家鸡犬不相闻。江南多少朱门闭，桑柘春深绿似云。","dynasty":"宋代","title":"茅苇"}
{"author":"陈允平","content":"江湖十载疏狂迹。红尘里、倦游客。驻雕鞍、问柳东风陌。花底帽、低欹侧。斗酒百篇呼太白。傲人世、醉中一息。何日归赋来，水之南、云之北。","dynasty":"宋代","title":"迎春乐"}
{"author":"陈允平","content":"云山叠叠树重重，浙水迢遥客梦中。啼鴃数声春去日，落花满地夜来风。松关鹤立吟坛静，竹院僧眠丈室空。明日马蹄何处所，夕阳芳草画桥东。","dynasty":"宋代","title":"西湖暮春"}
{"author":"陈允平","content":"赤阑桥畔斜阳外，临江暮山凝紫。戏鼓才停，渔榔乍歇，一片芙蓉秋水。余霞散绮。正银钥停关，画般催舣。鱼板敲残，数声初入万松里。坡翁诗梦未老，翠微楼上月，曾共谁倚。御苍烟花，宫斜露草，几度西风弹指。黄昏尽也，有眠月闲僧，醉香游子。鹫岭啼猿，唤人吟思起。","dynasty":"宋代","title":"齐天乐（西湖十咏·南屏晚钟）"}
{"author":"陈允平","content":"流莺唤梦，芳草带愁，东风料峭寒色。又见杏浆饧饧粥，家家禁烟食。江湖几年倦客。曾惯识、凄凉岑寂。苦吟瘦，萧索诗肠，空愧郊籍。春事正溪山，柳雾花尘，深映翠萝壁。更谢多情双燕，归来旧庭宅。情丝乱游巷陌。怅容易、万红陈迹。酒旗直，绿水桥边，犹记曾识。","dynasty":"宋代","title":"应天长"}
{"author":"陈允平","content":"茫茫东海东，古洞石玲珑。蓬岛三山近，华夷一水通。鱼龙多变化，日月自虚空。此境元非幻，人心隐显中。","dynasty":"宋代","title":"补陀山"}
{"author":"陈允平","content":"望远秋平。初过雨、微茫水满烟汀。乱葓疏柳，犹带数点残萤。待月重帘谁共倚，信鸿断续两三声。夜如何，顿凉骤觉，纨扇无情。还思骖莺素约，念凤箫雁瑟，取次尘生。旧日潘郎，双鬓半已星星。琴心锦意暗懒，又争奈、西风吹恨醒。屏山冷，怕梦魂、飞度蓝桥不成。","dynasty":"宋代","title":"八宝妆·望远秋平"}
{"author":"陈允平","content":"金屋春深，似灼灼娉婷，真真娇艳。洗净铅华，依旧曲眉丰脸。犹记舞歇凉州，渐缥缈、碧云缭乱。自玉环、宝镜偷换。别后甚时重见。鸾帏凤席鸳鸯荐。但空余、蕙芳兰蒨。天涯柳色青青恨，不入东风眼。惆账二十四桥，任落絮、飞花乱点。奈翠屏、一枕云雨梦，谁惊散。","dynasty":"宋代","title":"玲珑四犯"}
{"author":"陈允平","content":"十二珠帘绣带垂。柳烟迷暗楚江涯。自携玉笛凭丹梯。写恨鸾笺凝粉泪，踏青鸳袜溅金泥。落红深处乱莺啼。","dynasty":"宋代","title":"浣溪沙"}
{"author":"陈允平","content":"江湖十载疏狂迹。红尘里、倦游客。驻雕鞍、问柳东风陌。花底帽、低欹侧。斗酒百篇呼太白。傲人世、醉中一息。何日归赋来，水之南、云之北。","dynasty":"宋代","title":"迎春乐"}
{"author":"陈允平","content":"谢了梨花寒食后。翦翦轻寒，晓色侵书牖。寂寞幽齐惟酌酒。柔条恨结东风手。浅黛娇黄春色透。薄雾轻烟，远映苏堤秀。目断章台愁举首。故人应似青青旧。","dynasty":"宋代","title":"蝶恋花"}
{"author":"陈允平","content":"暮烟半敛。云护淡月，斜照楼馆。春夜偏短。一床耿耿，孤灯晃帏幔。玉壶漏满。天外渐觉，归雁声远。离思凄婉。重怀执手，东风翠苹岸。料想凤楼人，倦绣回文停彩线。憔悴泪积，香销娇粉面。叹暗老年光，隙驹流箭。梦中空见。漫惹起相思，芳意迷乱。锦笺重向纱窗展。","dynasty":"宋代","title":"绕佛阁"}
{"author":"陈允平","content":"尘拥妆台，翠闲歌扇，金井碧梧风陨。听豆虫声小，伴寂寞、冷逼莓墙苍润。料凄凉宋玉，悲秋恨、此际怎忍。莲塘风露，渐入粉艳，红衣落尽。勾引。记舞歇弓弯，几度柳围花阵。酒薄愁浓，霞腮泪渍，月眉香晕。空对秦镜尚缺，暗结回肠寸。念纤腰柔弱，都为相如瘦损。","dynasty":"宋代","title":"丁香结"}
{"author":"陈允平","content":"形胜地。西陵往事重记。溶溶王气满东南，英雄闲起。凤游何处古台空，长江缥缈舞际。石头城上试倚。吴襟楚带如系。乌衣巷陌几斜阳，燕闲旧垒。后庭玉树委歌尘，凄凉遗恨流水。买花问酒锦绣市。醉新亭、芳草千里。梦醒觉非今世。对三山、半落青天，数点白鹭，飞来西风里。","dynasty":"宋代","title":"西河"}
{"author":"陈允平","content":"吾爱吾庐，甬水东南半村郭。试倚楼极目，千山拱翠，舟横沙觜，江迷城脚。水满萍风作。阑干外、夕阳半落。荒烟瞑、几点昏鸦，野色青芜自空廓。浩叹飘蓬，春光几度，依依柳边泊。念水行云宿，栖迟羁旅，鸥盟鹭伴，归来重约。满室凝尘淡，无心处、宦情最薄。何时遂、钓笠耕蓑，静观天地乐。","dynasty":"宋代","title":"一寸金"}
{"author":"陈允平","content":"故庐元负郭。爱树色参差，湖光渺漠。楼危万山落。俯阑干十二，享单檐飞角。花娇柳弱。映轻黄、浅黛依约。与沙鸥、共结新盟，伴我醉眠醒酌。萧散云根石上，沦茗松泉，注书芸阁。莺窥燕幕。檐外竹、圃中药。念耕烟钓雪，已成活计，一任风波自恶。但无心、万事由天，梦中更乐。","dynasty":"宋代","title":"瑞鹤仙"}
{"author":"陈允平","content":"暮烟愁，鸦归古树，雁过空堞。南浦牙樯渐发。阳关歌尽半阕。便恨入回肠千万结。长亭柳、寸寸攀折。望日下长安近，莫遣鳞鸿成闲绝。凄切。去帆浪远江阔。怅顿解连环，西窗下、对烛频哽咽。叹百岁光阴，几度离别。翠销粉竭。信乍圆易散，彩云明月。浙水吴山重重叠。流苏帐、阳台梦歇。暗尘锁、孤鸾秦镜缺。羞人问、怕说相思，正满院杨花，落尽东风雪。","dynasty":"宋代","title":"浪淘沙慢"}
{"author":"陈允平","content":"泛梗飘萍，入山登陆，迢递雾迥烟赊。漠漠蒹葭，依依杨柳，天涯总是愁遮。叹寂寞尘埃满眼，梦逐孤云缥缈，春潮带雨，鸥迎远溆，雁别平沙。寒食梨花素约，肠断处，对景暗伤嗟。晚钟烟寺，晨鸡月店，征褐萧疏，破帽欹斜。忆几度、微吟马上，长啸舟中，惯踏新丰巷陌，旧酒犹香，憔悴东风自岁华。重忆少年，樱桃渐熟，松粉初黄，短楫欢呼，日日江南，烟村八九人家。","dynasty":"宋代","title":"西平乐慢"}
{"author":"陈允平","content":"娇滴滴，聪B62B在秋波。六幅香裙拖细縠，一钩尘袜翦轻罗。春意动人多。临宝鉴，石黛拂修蛾。燕子楼头蝴蝶梦，桃花扇底竹枝歌。杨柳月婆娑。","dynasty":"宋代","title":"望江南"}
{"author":"陈允平","content":"孤鹜披霞，归鞍卸日，晚香菊自寒城。虚馆灯闲，征衫尘浣，夜深何处砧声。乱蛩催怨，月明里、依稀数星。云山迢递，犹误归期，方寸遍萦。秋风燕送鸿迎。最怜堤柳，白露先零。倦倚楼高，恨随天远，桂风和梦俱清。故人千里，记翦烛、西窗赋成。相如憔悴，宋玉凄凉，酒恨花情。","dynasty":"宋代","title":"庆春宫"}
{"author":"陈允平","content":"目断江横，相思字、难凭雁足。从别后、倦歌慵绣，悄无拘束。烟柳翠迷星眼恨，露桃红沁霞腮肉。傍琐窗、终日对文枰，翻新局。频暗把，归期卜。芳草恨，阑干曲。谢多情海燕，伴愁华屋。明月自圆双蝶梦，彩云空伴孤鸾宿。任画帘、不卷玉钩闲，扬花扑。","dynasty":"宋代","title":"满江红"}
{"author":"陈允平","content":"墙外秋千花影后。环兽金悬，暗绿笼朱牖。为怯轻寒犹DA3A酒。同心共结怀纤手。粉袖盈盈香泪透。蹙损双眉，懒画遥山秀。柔弱风条低佛首。渭城歌舞春如旧。","dynasty":"宋代","title":"蝶恋花"}
{"author":"陈允平","content":"自别萧郎锦帐寒。凤楼日日望平安。杏花枝上露才干。眉皱但嫌钿翠堕，臂销惟觉钏金宽。薄情杨柳DA3A征鞍。","dynasty":"宋代","title":"浣溪沙"}
{"author":"陈允平","content":"一枕华胥梦不成。碧筒香润玉醪倾。日长花影过池亭。雪藕臂寒鹦较怯，采菱歌发鹭频惊。白苹洲上雨初晴。","dynasty":"宋代","title":"浣溪沙"}
{"author":"陈允平","content":"约臂金圆隐绛缯。枕痕斜印曲花藤。玉肌娇软莹如冰。护日帘栊迷晓梦，舞风琼佩弄秋声。倦妆鸾鉴不忄欠凭。","dynasty":"宋代","title":"浣溪沙"}
{"author":"陈允平","content":"宝镜奁开素月空。晚妆慵结绣芙蓉。DA3A人娇语更尫尫。倦浴金莲轻衫步，捧笙玉笋半当胸。枕痕又露一丝红。","dynasty":"宋代","title":"浣溪沙"}
{"author":"陈允平","content":"双倚妆楼宝髻垂。佩环依约下瑶池。鬓边斜插碧蝉儿。不嫁东风苏小恨，未圆明月柳娘悲。舞休愁叠缕金衣。","dynasty":"宋代","title":"浣溪沙"}
{"author":"陈允平","content":"斗鸭阑干燕子飞。一堤春水漾晴晖。女郎何处踏青归。生色鞋儿销凤稳，碧罗衫子唾花微。后期应待牡丹时。","dynasty":"宋代","title":"浣溪沙"}
{"author":"陈允平","content":"六幅蒲帆晓渡平。一江星斗渐西倾。离家才是两三程。浦外野花如唤客，树头春鸟自呼名。五云深处锦官城。","dynasty":"宋代","title":"浣溪沙"}
{"author":"陈允平","content":"柳底征鞍花底车。两行香泪湿红襦。别来莺燕已春余。梳洗楼台愁独倚，笙歌庭院醉谁扶。卷帘闲看玉储胥。","dynasty":"宋代","title":"浣溪沙"}
{"author":"陈允平","content":"依依一树多情柳。都未识行人手。对青青、共结同心就。更共饮、旗亭酒。褥上芙蓉铺软绣。香不散、彩云春透。今岁又相逢，是燕子、归来后。","dynasty":"宋代","title":"迎春乐"}
{"author":"陈允平","content":"睡起朦腾小篆香。素纨轻度玉肌凉。竹深荷净少炎光。雨过乱蝉嘶古柳，日斜双鹭立闲塘。更将心事自商量。","dynasty":"宋代","title":"浣溪沙"}
{"author":"陈允平","content":"眉叶颦愁，泪痕红透兰襟润。雁声将近。须带平安信。独倚江楼，落叶风成阵。情怀闷。蝶随蜂趁。满地黄花恨。","dynasty":"宋代","title":"点绛唇"}
{"author":"陈允平","content":"分袂情怀，快风一箭轻帆举。暮烟云浦。芳草斜阳路。输与闲鸥，朝暮潮来去。空凝伫。小桥樊素。金屋春深处。","dynasty":"宋代","title":"点绛唇"}
{"author":"陈允平","content":"愁奈眉峰成敛。几回皱、落花钿点。镜里芳容自羞见。又黄昏，听南楼，度更箭。月引桐阴转。珠帘动、影摇花乱。雁过西风楚天远。待归来，把愁眉，印郎面。","dynasty":"宋代","title":"夜游宫"}
{"author":"陈允平","content":"窄索楼儿傍水。渐秋到、渔村橘里。薄幸江南倦游子。恣轻狂，蛮高阳，歌酒市。独自帘儿底。香罗带、翠闲金坠。为恼情怀怕拈起。对西风，揾啼红，印窗纸。","dynasty":"宋代","title":"夜游宫"}
{"author":"陈允平","content":"绿云凤髻不忄欠盘。情味胜思酸。晓色露桃烟杏，空照脸霞丹。花渐老，径苔闲。锦斓斑。怨红一叶，流水东风，好去人间。","dynasty":"宋代","title":"诉衷情"}
{"author":"陈允平","content":"嫩寒侵帐弄微霜。客泪不成行。料得黄花憔悴，何日赋归装。楼独倚，漏声长。暗情伤。凄凉况味，一半悲秋，一半思乡。","dynasty":"宋代","title":"诉衷情"}
{"author":"陈允平","content":"淡淡双蛾疏秀。为谁频皱。落花何处不春愁，料不是、因花瘦。锦字香笺封久。鳞鸿稀有。舞腰销减不禁愁，怕一似、章台柳。","dynasty":"宋代","title":"一落索"}
{"author":"陈允平","content":"欲寄相思情苦。倩流红去。满怀写不尽离愁，都化作、无情雨。渺渺暮云春树。淡烟横素。夕阳西下杜鹃啼，怨截断、春归处。","dynasty":"宋代","title":"一落索"}
{"author":"陈允平","content":"垂杨影下黄金屋。东风渐、粉香熟。恨当年、有约马参莺速。误一枕、红云宿。带眼宽移腰似束。怪何事、褪红销绿。北面立秋千，羞人问、连环玉。","dynasty":"宋代","title":"迎春乐"}
{"author":"陈允平","content":"暗柳烟深何处，翡翠帘栊，鸳鸯楼阁。芹泥融润，飞燕竞穿珠幕。秋千倦倚，还思年少，袜步尘轻，衫裁罗薄。陡顿芳心暗老，强理新妆，离思都占眉角。过了几番花信，晓来划地寒意恶。可煞东风，甚把夭桃艳杏，故故C463铄。伤春憔悴，泪矗粉腮香落。挑脱金宽双玉腕，怕人猜偷握。渐芳草，恨画阑、休傍著。","dynasty":"宋代","title":"丹凤吟"}
{"author":"陈允平","content":"又眉峰碧聚，记得邮亭，人别中宵。翦烛西窗下，听林梢叶堕，雾漠烟潇。彩鸾梦逐云去，环佩入扶摇。但镜裂鸳奁，钗分燕股，粉腻香销。迢迢。旧游处，向柳下维舟。花底扬镳。更忆西风里，采芙蓉江上，双桨频招。怨红一叶应到，明月赤阑桥。渐泪浥琼腮，胭脂淡薄羞嫩桃。","dynasty":"宋代","title":"忆旧游"}
{"author":"陈允平","content":"百尺凤皇楼，碧天暮云初扫。冰华散缟。双鸾驾镜悬空窈。婆娑桂影，香满西风阑干悄。渐玉魄金辉，飞度千山表。饵玄霜、醉琼酉票。身在九霄，独步丹梯，飘飘轻雾E050。缥缈广寒殿，觉世山河小。爱十二、琼楼好。算谁知、消息盈虚道。任地久天长，今古无私照。但仙娥不老。","dynasty":"宋代","title":"倒犯"}
{"author":"陈允平","content":"鳌峰溯碧，贝阙缘云，桂魄寒光射。凤檐鸳瓦。星河际、缥缈绣帘高下。笙箫奏雅。爱雪柳、蛾儿笑把。琼佩摇、珠翠盈盈，迤逦飘兰麝。陆地金莲照夜。富绮罗妆艳，春态容冶。笼纱鞍帕。香尘过、禁陌宝车骄马。游人静也。东风里、万红初谢。沈醉归、残角霜天，渐落梅声罢。","dynasty":"宋代","title":"解语花"}
{"author":"陈允平","content":"别来书渐少，家远梦徒归。念去燕来鸿，愁随秋到，旧盟新约，心与天知。楚江上、木落林稀。西风尚隔心期。水阔草离离。更皓月照影自伤悲。","dynasty":"宋代","title":"红罗袄"}
{"author":"陈允平","content":"兰屏香暖，松醪味滑，湖蟹荐香橙。雁字秋高，凤台人远，明月自吹笙。轻寒翦翦生襟袖，银漏渐催更。暗忆年时，桂风庭院，笑并玉肩行。","dynasty":"宋代","title":"少年游"}
{"author":"陈允平","content":"画楼深映小屏山。帘幕护轻寒。比翼香囊，合欢罗帕，都做薄情看。如今已误梨花约，何处滞归鞍。待约青鸾，彩云同去，飞梦到长安。","dynasty":"宋代","title":"少年游"}
{"author":"陈允平","content":"彩鸾去，适怨清和，锦瑟谁共理。奈春光渐老，万金难买，偷钱空费。岸草烟无际。落花满地芳尘委。翠袖里，红粉溅溅，东风吹泪。任鸳帏底。宝香寒、金兽慵熏绣被、依依离别意味。琼钗暗画心期。倩啼鹃、为催行李。黯销魂，但梦逐巫山，情牵渭水。待得归来后，灯前深诉憔悴。","dynasty":"宋代","title":"还京乐"}
{"author":"陈允平","content":"满院荼蘼开尽，杜鹃啼梦醒。记晓月、绿水桥边，东风又、折柳旗亭。蒙茸轻烟草色，疏帘净、乱织罗带青。对一尊、别酒初斟，征衫上、点滴香泪盈。几度恨沈断云，飞鸾何处，连环尚结双琼。一曲琵琶，湓江上、惯曾听。依依翠屏香冷，听夜雨、动离情。春深小楼，无心对锦瑟、空涕零。","dynasty":"宋代","title":"绮寮怨"}
{"author":"陈允平","content":"翠约苹香，绿搏槐荫，隔水晚蝉声断。壶冰避暖，钏玉欹凉，倦暑懒拈歌扇。云浪缥缈鱼鳞，新月开弦，落星沈箭。恨经年闲阔，柔笺空寄，梦随天远。憔悴损、臂薄烟绡，腰宽霞缕，锦瑟暗尘侵染。韩香犹在，秦镜空圆，薄幸旧盟俱变。虚蠹春华，为谁容改芳徽，魂飞娇倩。凭危楼望断，江外青山乱点。","dynasty":"宋代","title":"过秦楼"}
{"author":"陈允平","content":"岸柳飘残黄叶，尚学纤腰舞。谢他终日，亭前伴羁旅。舞奈历历寒蝉，为谁唤老西风，伴人吟苦。闷无绪。记得芙蓉江上，萧娘旧相遇。如今憔悴，黄花惯风雨。把酒东望家山，醉来一枕闲窗，梦随秋去。","dynasty":"宋代","title":"解蹀躞"}
{"author":"陈允平","content":"虹雨乍收，楚天霁、乱飞秋鹜。渐草色衰残，墙外土花暗绿。故山鹤怨，流水自、菊篱茅屋。日暮诗吟就，淡墨闲题修竹。更忆飘蓬，霜绨风葛，几度凉燠。叹归去来兮，何日甬东一曲。黄芦满望，白云在目。但月明长夜，伴人清独。","dynasty":"宋代","title":"蕙兰芳引"}
{"author":"陈允平","content":"授衣时节，犹未定寒燠。长空雨收云霁，湛碧秋容沐。还是鲈肥蟹美，橡栗村村熟。不堪追逐。龙山梦远，惆怅田园自黄菊。醉中还念倦旅，触景伤心目。羞破帽、把茱萸，更忆尊前玉。愁立梧桐影下，月转回廓曲。归期将卜，西风吹雁，懒寄斜封但相嘱。","dynasty":"宋代","title":"六么令"}
{"author":"陈允平","content":"飞絮迷芳意，落梅销暗香。皓鹤唳空碧，白鸥避寒塘。妨它踏青斗草，便放晓日东窗。先自懒弄晨妆。谁奈靓笙簧。望帘寻酒市，看钓认渔乡。控持紫燕，芹泥未上雕梁。想梁园谢馆，群花较晚，但陪玉树频举觞。","dynasty":"宋代","title":"红林檎近"}
{"author":"陈允平","content":"离歌泣断云，别舞愁飞雪。凤皇台上望，琼箫绝。钗分玉燕，寸雨回肠折。碧空归雁阔。犹有疏梅，岁寒独伴高节。鲛绡罗帕，泪洒胭脂血。悠悠江上水，天连接。朱楼遍倚，万里空情切。此恨凭谁说。天若有情，料天须有区别。","dynasty":"宋代","title":"满路花"}
{"author":"陈允平","content":"寒轻菊未残，春小梅初破。兽炉闲拨尽，松明火。青毡锦幄，四壁新妆里。重暖香篝，绣被拥银屏，彩鸾空伴云卧。相思何处，梦入蓝桥左。归期还细数，愁眉锁。薄情孤雁，不向楼西过。故人应怪我。怪我无书，有书还倩谁呵。","dynasty":"宋代","title":"满路花"}
{"author":"范寅宾","content":"忽辞端委侍岩廓，归卧菟裘退老堂。远避势家萧相国，旁连永巷郭汾阳。江如渭水烟波碧，山似灵岩草木香。公向此閒留杖屦，宁知身在赤城傍。","dynasty":"宋代","title":"建炎丞相成国吕忠穆公退老堂"}
{"author":"范寅宾","content":"不令甲第起康庄，却向郊园草作堂。庐阜规模临嵽嵲，霅溪颜色俯沧浪。参旗井钺聊遮户，赤舄貂冠且挂墙。几净窗明无俗事，愿公时草乞言章。","dynasty":"宋代","title":"建炎丞相成国吕忠穆公退老堂"}
{"author":"范寅宾","content":"忽辞端委侍岩廊，归卧菟裘退老堂。远避势家萧相国，旁连永巷郭汾阳。江如渭水烟波碧，山似灵岩草木香。公向此閒留杖屦，宁知身在赤城傍。","dynasty":"宋代","title":"建炎丞相成国吕忠穆公退老堂其一"}
{"author":"吴昌龄","content":"美妓墨点柳眉新，酒晕桃腮嫩，破春娇半颗朱唇，海棠颜色红霞韵。宫额芙蓉印。【滚绣球】藉丝裳翡翠裙，芭蕉扇竹叶樽。衬缃裙玉钩三寸，露春葱十指如银。秋波两点真，春山八字分。颤巍巍雾鬟云鬓，胭脂颈玉软香温。轻拈翠靥花生晕，斜插犀梳月破云。误落风尘。【倘秀才】莫不是丽春园苏乡的后身，多应是西厢下莺莺的影神，便有丹青画不真。妆梳诸样巧，笑语暗生春。他有那千般儿可人。【脱布衫】常记的五言诗暗寄回文，千金夜古断青春。厮陪奉娇香腻粉，喜相逢柳营花阵。【醉太平】这些时春寒绣裀，月暗重门，梨花暮雨近黄昏，把香衾自温。金杯不洗心头闷，青鸾不寄云边信，玉容不见意中人。空教人害损。【随煞】想当日一宵欢会成秦晋，翻做了千里关山劳梦魂。漏永更长烛影昏，柳暗花遮曙色分。酒酽花浓锦帐新，倚玉偎红翠被温。有一日重会菱花镜里人，将我这受过凄凉正了本。","dynasty":"元代","title":"【正宫】端正好"}
{"author":"李章","content":"初春遍芳甸，千里霭盈瞩。美人摘新英，步步玩春绿。所思杳何处，宛在吴江曲。可怜不得共芳菲，日暮归来泪满衣。","dynasty":"唐代","title":"杂曲歌辞。春游吟"}
{"author":"李章","content":"初春遍芳甸，十里蔼盈瞩。美人摘新英，步步玩春绿。所思杳何处，宛在吴江曲。可怜不得共芳菲，日暮归来泪满衣。","dynasty":"唐代","title":"春游吟"}
{"author":"李章","content":"罗什留真嗣，重扉掩碧松。邻僧来紫阁，远径接圭峰。雨气晴先润，庭阴午后浓。依稀祖师意，瘦倚一枝筇。","dynasty":"宋代","title":"草堂肖遥寺"}
{"author":"李章","content":"愿求裴令一篇诗。","dynasty":"宋代","title":"句"}
{"author":"萧红","content":"高楼举目望，咫尺天涯间。百唤无一应，谁知离恨多。","dynasty":"近代","title":"致方曦"}
{"author":"萧红","content":"因居客舍大，百感动心间。两鬓生白发，难明长夜天。","dynasty":"近代","title":"对镜有感"}
{"author":"周之琦","content":"杭苇岸才登，行入乱峰层碧。十里平沙浅渚，又渡头人立。笋将摇梦上轻舟，舟尾浪花湿。恰好乌篷小小，载一肩秋色。","dynasty":"清代","tags":"婉约，秋天，行舟，写景","title":"好事近·杭苇岸才登"}
{"author":"周之琦","content":"旧宅移来柳一枝，连番膏雨助生机。可能身作桓宣武，看得腰支到十围。","dynasty":"清代","title":"移居日偶得小诗其一"}
{"author":"周之琦","content":"一珠柽柳两分身，移植南墙便隔邻。根到重泉会相见，未应忘是一家春。","dynasty":"清代","title":"移居日偶得小诗其二"}
{"author":"周之琦","content":"棠梨今后为谁开，也许移根别院栽。盼得明年花信早，春风来似故人来。","dynasty":"清代","title":"移居日偶得小诗其三"}
{"author":"周之琦","content":"狭巷萧条隔市尘，泥涂往往欲摧轮。平津莫讶回车早，此地曾无牧豕人。","dynasty":"清代","title":"移居日偶得小诗其四"}
{"author":"周之琦","content":"膏环粔籹贺堂成，几日新邻便有情。谁说海鸥心迹异，两无虞诈不须盟。","dynasty":"清代","title":"移居日偶得小诗其五"}
{"author":"周之琦","content":"一架藤阴留不得，珠巢无处寻踪。绣衣著了抗尘容。向来殊落落，此别转匆匆。十载长安多胜侣，频番酒绿灯红。而今心事更谁同。秋怀纨扇月，春梦玉柯风。","dynasty":"清代","title":"临江仙"}
{"author":"周之琦","content":"晓寒欺绣幕。过啼鴂光阴，离愁萧索。新词寄归鹤。奈书传阆苑，信音辽邈。纤枝翠络。料此际、垂垂绽萼。尽飘零、客燕天涯，长忆紫茸檐角。兰杓。浮红泛绿，摘艳吟香，与花同酌。华胥梦觉。赏心事，忍抛却。想闲庭多少，游蜂戏蝶，未肯襟期漫托。但年年、吹冷东风，自开自落。","dynasty":"清代","title":"瑞鹤仙忆京寓藤花作"}
{"author":"周之琦","content":"笋舆寻胜赏，讶神物、寄烟寰。想槎客携归，星娥赠与，仙骨珊珊。斓斑。艳称蜀锦，问七襄何似五云端。幻迹谁云可转，灵心好在无言。禅关。尚识孱颜。清露湿、翠屏闲。但怅望、吹笙迟回弄杼，梦冷银湾。相看。绛霄路迥，叹红尘沦谪几时还。回首珠宫玉宇，凄凉天上人间。","dynasty":"清代","title":"木兰花慢支机石"}
{"author":"周之琦","content":"高唐梦后朝云，留下楚台遗韵。一曲琴心，容易翠翘偷近。玉蝉金雀嬉游处，千古风流无尽。赋闲情、况有巴笺十色，待题幽恨。向回栏、更倚瓶沈信杳，且喜银床堪认。照影婵娟，谁似扫眉人俊。枇杷花落闲门闭，冶思空传兰讯。锦江春、付与楼阴修竹，几堆香粉。","dynasty":"清代","title":"陌上花薛涛井"}
{"author":"周之琦","content":"愁脉脉。还是飘蓬踪迹。水远山长音信隔。秋衾残梦积。燕子欲飞无力。何处人家坊陌。如此光阴如此客。相思留不得。","dynasty":"清代","title":"谒金门其二"}
{"author":"周之琦","content":"东风菜，叹多时、抛残乡味，枉了隋堤春色，绣畦相待。欲问樊楼浅酌，旧梦何处，剩有承筐新翠，压担馀寒，相思市桥吟卖。赏心再。负绮语潘郎，春明词债。纤手青丝，莫任年华催改。此际晶盐一箸，赋才无碍。句好应寄南雁影，指莺脰、水边按谱人在。","dynasty":"清代","title":"留客住"}
{"author":"周之琦","content":"虚廊纵目，又露湿晚秋，庭院如沐。还见云根秀倚，雾绡凝绿。西风不管青腰守，任吹开、万枝金粟。客衣尘冷，依稀犹染，小山馀馥。念傅舍、光阴转毂。尚吟玩珠英，情寄三宿。一例茵凭，自许赏心人独。天香正好披襟处，更佳音仙蕊初擢。故国此际，霓裳应听，广寒新曲。","dynasty":"清代","title":"桂枝香署中丛桂数十株，交柯接荫，百年物也。今秋著花尤盛，词以赏之"}
{"author":"周之琦","content":"春风梧苑，惯柔毫闲弄。况有兰闺玉人共。向金台、斗韵珠海分笺，全不数，当日秦娥箫凤。梁园飞絮早，绿绣空囊，岂意韶华遽相送。银字掩孤嚬、一卷哀辞，叹我已、潘丝霜重。算香散、蘅芜十年馀，又振触、西湖那时残梦。","dynasty":"清代","title":"洞仙歌李石梧观察以梧笙馆联吟图卷索题，小病久置案头，及石梧悼亡始成此阕"}
{"author":"周之琦","content":"孤影又南翔。岁晏何心问稻粱。卵色天低秋水阔，茫茫。忍说他乡胜故乡。灯火记书窗。锦样修翎正著行。三十五年才一梦，凄凉。却向襄阳话洛阳。","dynasty":"清代","title":"南乡子"}
{"author":"周之琦","content":"吴绡尺幅写幽襟。寸碧倚瑶岑。地僻更无人问，山虚不在云深。圆波澄镜，方流折玉，佳趣堪寻。一穗白苹烟影，等闲凉到秋心。","dynasty":"清代","title":"朝中措自题山水小景"}
{"author":"周之琦","content":"野色侵衣袂，秋痕恼鬓丝。碧云无尽鸟飞迟。心事定谁知。忆别空馀梦，言归未有期。斜阳冉冉柳依依。长记出门时。","dynasty":"清代","title":"巫山一段云庚子秋仲廪延道中"}
{"author":"周之琦","content":"十年一觉春明梦，鱼梁尚留残照。片月牵魂，新词按谱，为尔羁怀萦绕。尘襟净扫。尽曲记流珠，句拈香草。倦枕低回，旅窗红晕一灯小。荒湾依旧断板，素蟾凉影外，幽境重到。岸柳轻阴，烟莎澹碧。几日西风吹老。归来自好。只袖底银笺，赏音人少。付与清吟，晚蝉秋树杪。","dynasty":"清代","title":"齐天乐其一过金梁桥"}
{"author":"周之琦","content":"武昌官柳依依处，诗翁旧游曾说。啸侣身闲，哦秋句好，未信风流消歇。桐阴翠叠。为重续前盟，乍添新叶。扇底清芬，赋情应许汉皋接。香名传遍画省，况金昆墨妙，吟社同结。事往题襟，人来落帽。肯负萸红时节。披图意惬。见一角螺云，半湾芦雪。又触相思，剡溪今夜月。","dynasty":"清代","title":"齐天乐其二"}
{"author":"周之琦","content":"珍丛分得安陵种，垂檐几丝风袅。翠褓悬馀，筠笼赠处，量取圆珠多少。羁魂暗绕。问寒食东田，甚时重到。此日尝新，转蓬空自系愁抱。柴车双洎路引，指繁星密缀，千树红小。荐笋光阴，秉蕳节物。长忆家园春好。韶华误了，但锦字书沉，玉簪人老。梦里松楸，近年谁为扫。","dynasty":"清代","title":"齐天乐其三樱桃，和张诗舲方伯"}
{"author":"周之琦","content":"一路缁尘恼客。恰有磁州今日。滑笏圆波，回环浅渌，仿佛旧游曾历。劳劳行役。只此处、烦襟消得。芳草谁家兰泽。想像渔庄鸥国。柳影缘堤，菰香吹水，点出倪迂小笔。轻舟倘觅，胜吟倚、一鞭秋色。","dynasty":"清代","title":"剔银灯磁州数十里间，清流夹道，蒲稻弥望，北辕所仅见也"}
{"author":"周之琦","content":"冷落七陵烟，秋在玉津园侧。三载金梁月底，住天涯羁客。侯家冈树望中迷，来去总衔恤。忍说潇潇风雨，作他乡寒食。","dynasty":"清代","title":"好事近其一"}
{"author":"周之琦","content":"招隐故人书，孤负锦笺盈箧。拈出中仙词句，但拥门黄叶。玉觞无味已多时，怀抱向谁说。惆怅燕莺声里，赋晓风残月。","dynasty":"清代","title":"好事近其二"}
{"author":"周之琦","content":"一棹柳园津，还拟汴堤游历。珍重陌头烟缕，付登楼人忆。秋花驿路尚多情，尘外似相识。错向凄红冷蕊，认春风颜色。","dynasty":"清代","title":"好事近其三"}
{"author":"周之琦","content":"斜日山衔，高岸路阻，愁看涨潦千顷。暮色冥迷，修途困顿，争得羸骖再整。弹指青莲，乍现出、招提幽境。远客心孤，虚寮夜寂，妙香凄冷。对语枯禅浑未省。梵吟外、自寻清咏。细字银笺，秋灯剪处，说倦游萍梗。卷罗云、窗送晓，沾泥絮、依然不定。壁上重题，任长留、空花小影。","dynasty":"清代","title":"氐州第一泥涂困惫，道旁金山寺僧庐甚洁，因就宿焉。寺在赵州南二十里"}
{"author":"周之琦","content":"已矣金牌，叹黄龙痛饮，此志终乖。谁令雨河尽弃，并弃江淮。机危祸惨，问苍苍、何意生才。空恸惜、风波狱底，英魂毅魄长埋。当日精忠赐字，幸小朝气振，康构心开。长驱背峞劲旅，敌焰应摧。权奸卖国，任中原、板荡兴哀。侥幸煞、强邻酌酒，免教胆落飞来。","dynasty":"清代","title":"汉宫春其一汤阴岳鄂王祠"}
{"author":"周之琦","content":"漳水名都，被浊流淘尽，霸业当涂。铜台那时片瓦，一例榛芜。苴茅建国，逞雄心、炎运将徂。浑未省、当歌对酒，人生朝露无殊。还是闺房眷恋，笑分香卖履，遗令区区。知他画眉未毕，鬼妾谁娱。残魂馁矣，更何人、上食朝晡。君不见、西陵废垄，年年衰柳啼乌。","dynasty":"清代","title":"汉宫春其二邺下"}
{"author":"周之琦","content":"衰柳攲烟，虚堂面郭，微波照影清泚。路隔平沙，门横浅渌，大好寄鸥闲地。参差雉堞，送暝色、凉生襟袂。只少西山拄笏，分他绛霄云气。餐霞胜游漫拟。但招携、玉珂兰契。一榻六街尘外，簟纹如水。商略庭阴半亩，要秀竹、疏槐翠相倚。待约明年，春禽唤起。","dynasty":"清代","title":"天香"}
{"author":"周之琦","content":"粉垣带郭，是旧日朱门，赏心佳处。翠笺唤侣。借闲园半角，胜游星聚。倦客幽寻，过眼韶华试数。悄回顾。问选石莳花，人更何许。兰锜今在否。但艳槿沤珠，暗随春去。燕归自语。叹高楼似昔，杏梁谁主。卧柳攲桥，总被群鸥占取。小山句。为王孙、桂丛吟苦。","dynasty":"清代","title":"扫花游铁仁山总宪招游城西某氏园"}
{"author":"周之琦","content":"野水弯环，空烟澹薄，孤亭尚恋斜晖。游骢散后，幽寻尘外偏宜。暗想南湖雁影，翩然冲雪独吟时。萧闲境，冷怀高韵，襟抱谁知。今我瘦藤倦倚，对女墙西畔，隐约山眉。虚廊坠叶，从前爪印都迷。换尽芦湾细柳，一枝不借暝鸦栖。夷门路，闷拈新句，遥寄相思。","dynasty":"清代","title":"庆清朝晚登陶然亭寄怀衎石汴中"}
{"author":"周之琦","content":"重阴垂幕，长空卷絮，纷铺万顷琼田。鱼梦乍古，鲸波未息，南云尚驻戎旃。风劲铁衣单。想营屯千帐，清角吹寒。胜事园林，漫将尊酒赋华筵。家家腊鼓腾欢。待功成洗甲，庆入新年。银海浪平，天花阵舞，从教净扫蛮烟。一白虎门山。看欃枪夜落，旌旆春闲。料得红旗送喜，早晚到长安。","dynasty":"清代","title":"望海潮京寓对雪"}
{"author":"周之琦","content":"烟柳凄迷夕照沈。离思难禁。无根风絮苦商参。歧路外、两分心。促春相见残春别，新怅望、更从今。竹鸡啼处瘴云深。且休向、梦中寻。","dynasty":"清代","title":"燕归梁汲县与家人别"}
{"author":"周之琦","content":"紫陌春回，禁城夜暖，琼箫灯市吹起。漠漠烟痕，溶溶月色，掩映曲坊珠翠。嗟念文园老，渐羞趁、落梅秾李。玉荷滴尽兰膏，不堪纤梗犹系。重溯槐街旧侣，曾几度擘笺，同赋蓝尾。二十年来，游仙一枕，消得光阴弹指。亲友凋零甚，更休问、贞元朝士。笑语谁家，听残莲漏声里。","dynasty":"清代","title":"探春慢辛丑都门元夕二首其一"}
{"author":"周之琦","content":"彩笔愁拈，画屏倦倚，良辰谁共游冶。小篆香消，微波帘卷，还又夕阳西下。曾说金钱买，信一刻、春宵无价。旧时月色依然，酒边心事慵写。此际乡城漏永，应扫尽碧云，庭院潇洒。暗卜油花，频挑烟蕊，遥忆长安今夜。相对团栾影，尽肠断、吴兰词帕。梦约教寻，从他灯穗红灺。","dynasty":"清代","title":"探春慢其二"}
{"author":"周之琦","content":"秀挹庭阴，破烟霏、放出林间山影。茶话未阑，侵寻竹房催暝。相携半榻闲身，到世外、栖鸦才定。清听。又廊腰、暗落风边凉磬。前事枉重省。叹衣珠无觅，鬓丝尘凝。新侣旧、欢依然，素心堪证。看花待约芳期，问何日、翠娇红靓。松径。且明朝、玉栏同凭。","dynasty":"清代","title":"惜秋华其一偕许滇生、少农、斌梅舫同聊，宿万寿寺"}
{"author":"周之琦","content":"旧业青箱，诵先芬、幸托茕茕月姊。珠树俊才，名成捣衣声里。冰绡细写前尘，照灯影、柴门深闭。谁记。有元龙、省识当时情事。宫锦艳柯里。是寒砧叠就，香罗文绮。霜杵泪、痕悽红，尚沾掺指。扁舟画省归来，胜清沔、相望天际。迎侍。趁明年、一帆春水。","dynasty":"清代","title":"惜秋华其二媭砧课读图为王少鹤农部题"}
{"author":"周之琦","content":"片帆当日溯湘波。春光媚绮罗。一鞭今日再经过。骚辞怨女萝。云黯澹，路盘陀。行行山更多。鹧鸪声入越巫歌。征人可奈何。","dynasty":"清代","title":"阮郎归余以嘉庆癸亥就婚于长沙郡署，阅今三十九年，旧游重历，距先室之殁一星终矣"}
{"author":"周之琦","content":"翠羽东风便。邮程隔，始知家近天远。看云念久，连床梦熟，快心重见。题襟怕说分襟，况旧隐、仍孤望眼。试问取、老圃闲花，横枝暗叶谁剪。匆匆半载京华，尘劳自省，羁思空乱。繁台夜月，隋堤细柳，一番春换。相携步屧吟眺，胜路逐、衡湘去雁。待长成、新种丹榴，归来未晚。","dynasty":"清代","title":"宴清都其一从弟耕腴俟我于管城，同行至许昌辞归里门，怃然有作"}
{"author":"周之琦","content":"候馆騑骖驻。苔岑合、夜阑前事重数。晨星半落，闲云独往，乍欣萍聚。长安片月回看，奈过眼、徒惊迅羽。枉羡忆、紫陌吟身，年华驷隙空度。南来第一消魂，凄凉况指，江上鹦鹉。春晖寸草，秋风断梗，此情谁语。陵陬绛萼馀恨，更忍问、循陔旧处。但与君、剪烛同听，西窗暗雨。","dynasty":"清代","title":"宴清都其二"}
{"author":"周之琦","content":"秦萧旧侣，楚佩馀情，一枕蕣华梦觉。前踪好在，令节依然，枉说茜窗人约。袅钗符、续命无凭，魂消幽兰半萼。采艾吟心，怨入离披汀蒻。想像庭扉掩处，泪点湘筠，尚栖仙魄。花源棹舣，橘社书传，忍问坠蛛尘幕。尽相看、露井银瓶，谁摘梅黄劝酌。步倩影、月夜归来，三芝栏角。","dynasty":"清代","title":"澡兰香长沙重午用梦窗韵"}
{"author":"周之琦","content":"素波箭激，新涨奁平，舟舣烟浦。道左残碑，题字不堪重抚。寂寂江天如梦寐，悠悠湘水无今古。悼贞魂，但怀沙事往，九歌悽苦。忆泽畔、行吟憔悴，渔父难招，詹尹空诉。怨偶椒兰，争念美人迟暮。鱼腹长怜埋恨日，蛾眉岂有容身处。近端阳，听迎神、数声箫鼓。","dynasty":"清代","title":"倦寻芳其一渡汨罗"}
{"author":"周之琦","content":"佩兰怨曲，啼竹潸痕，魂断何许。吊古人来，还是冻云愁聚。倦雁稀迎前度客，昏鸦冷寄谁家树。数归程，但梨花梦隔，扣舷空阻。念几日、湘南留滞，窗暝栖烟，灯暗吹絮。望眼冥迷，不到夕阳红处。拂槛徒夸群玉见，推篷忍看飞琼舞。倚新词，待催将、棹歌声去。","dynasty":"清代","title":"倦寻芳(衡阳阻雪)其二"}
{"author":"周之琦","content":"五湖空约，为迷津、翻学鸱夷生计。钓艇渔舟频唤取，替却駪駪征骑。蕙带徐搴，荪桡缓荡，万顷玻璃碎。青溪几折，晚风吹梦无际。当日跨凤偕归，玉尊双饮，笑语篷窗倚。一绿鸳波依旧好，谁念羁禽身世。帝子贞筠，灵均香草，况是埋忧地。楚骚歌罢，水天何限愁思。","dynasty":"清代","title":"念奴娇"}
{"author":"周之琦","content":"路阻横波，人来仙馆。迷途巧借东风便。当时九面望湘帆，谁知灵境寻常见。楚竹烟迷，越禽声唤。榕湖计日征尘浣。旧游风景记分明，无因说与衡阳雁。","dynasty":"清代","title":"踏莎行风劲小舟可危，倩乡民道行山中三十馀里，暮宿衡岳道院"}
{"author":"周之琦","content":"又衡云过尽，咫尺湘源，旧游重到。望里平林，怪翠烟如扫。凤叶凋香，虬枝剪玉，任摧残多少。一曲薰风，等闲翻入，怨琴凄调。金谷杯传，绣笺吟倚，帐烛檐花，只供清啸。大好灵踪，付乱鸦残照。物自无言，树犹如此，更何人不老。两度骖鸾，千年归鹤，梦回空恼。","dynasty":"清代","title":"醉蓬莱全州古松余尝有词纪之，十年再至，存者无几，俯仰今昔，殆难为怀"}
{"author":"周之琦","content":"一棹许湾春。旧里情亲。金萱花下彩衣新。空阻陡门三十六，无计留宾。蕙帐隔吟身。鹤怨频闻。北山原有去来云。明日片帆江汉上，我亦归人。","dynasty":"清代","title":"浪淘沙题黄杏帘广文《漓江归棹图》，即送还里"}
{"author":"周之琦","content":"早春帘户，良宵风月，懒近芳卮。凝珠蜡凤，衔花彩燕，长忆少年时。寒梅香信，窗外幽梦谁知。苔笺自倚，兰釭频剔，留待晓鸦啼。","dynasty":"清代","title":"庆春时"}
{"author":"周之琦","content":"岭南西路梦悠悠。听蛮讴。叫钩辀。长向剌桐、花底赋离忧。勾漏丹砂无觅处，春易尽，水空流。几回丹旐送归舟。忆同游。影仍留。一线斜阳、犹恋竹棚头。老去文渊重曳足，南雁外，怕登楼。","dynasty":"清代","title":"江城子"}
{"author":"周之琦","content":"染黛天低。摇飏东风云一缕。乍疑晴，还欲雨。两迷离。麝薰消尽罗衾薄。凉意袭人人未觉。紫徘徊，红踯躅。唤春归。","dynasty":"清代","title":"酒泉子其一"}
{"author":"周之琦","content":"往事寻思。倦枕闲偎屏半掩。月明残，灯烬暗。晓星移。采香惯向幽丛趁。怨粉愁红谁与问。蝶无情，花有恨。各分飞。","dynasty":"清代","title":"酒泉子其二"}
{"author":"周之琦","content":"绿暗红稀。昨日东风今日客。绣奁空，珠履隔。昔游非。曲房幽径无人处。却是闲花偏解语。白云编，黄石墓。有谁知。","dynasty":"清代","title":"酒泉子其三"}
{"author":"周之琦","content":"六十五年嗟老矣。衰残那更朝衫系。人说归来陶令拟。知也未。乡园风景而今异。浩劫连番瓜蔓水。嗷鸿中泽馀生寄。寒故凄凉书一纸。蓬户底。相看可有相怜计。","dynasty":"清代","title":"渔家傲末疾艰于步履疏开，缺交篆后，书寄汝筠，时在丙午七月"}
{"author":"周之琦","content":"欲霁仍迟，蘸淡墨云痕，低护轻霭。湿粉疏窗，恰是碎琼堪爱。休笑冻粟皴肌，尽梦倚、玉林瑶界。伴冷吟姑射仙影，多幸短篷同载。贾生祠畔曾游处。想探芳、庆湖人在。早梅暗逗春消息，容易风光改。争奈怨入素琴，还泪洒、幽兰弦外。叹软红尘里，茶香酒绿，此情难再。","dynasty":"清代","title":"玲珑四犯"}
{"author":"周之琦","content":"又嬉春画鼓，迎岁绣幡，半湖灯舫相倚。响竹惊鸦，素波泛蚁。草草辛盘风味。六博酣歌，判教忘了，征途憔悴。任远空、一抹烟痕，冷却君山眉翠。乘兴船窗更启。待桃符句索，彩毫闲试。奈天角孤云，尚隔故园千里。吟香旧、馆玉笺谁寄。几日新韶弹指。嘱好梦、今夜先归，看取梅花开未。","dynasty":"清代","title":"望湘人丙午除夕，泊舟洞庭湖鹿角，书所见"}
{"author":"周之琦","content":"古咸平、数椽小筑，乡村风物堪溯。柳堤槐巷寻常景，幽意也传毫素。君傥许。为点染、来青粉本瓯香谱。闲云貌取。更六枳篱边，邻翁三雨，倚杖话农圃。郊居好，消受竹晨花午。漫嫌归计迟暮。沉吟后约从君问，画里可能同住。清汴路。梦不到、绿榕红豆衔杯处。低回俊侣。对几摺疏筠，相思未抵，官阁剪灯语。","dynasty":"清代","title":"摸鱼儿其一索陈桂舫孝廉写村居图扇"}
{"author":"周之琦","content":"散蜂衙、著春无处，寥寥尘梦今醒。青罗碧玉依然好，簪组那容衰病。迟暮景。空愧负、嘤呜丽句纷投赠。鸥盟未冷。待扫尽烦襟，携将胜友，敧枕棹歌听。残冬日，漫说沧波路永。岁寒心事堪证。湘兰楚竹遥相待，只要一帆风正。还自省。怕汉渚，隋堤容易分萍梗。停骖傥肯。为点笔重描，金梁月底，新柳几丝影。","dynasty":"清代","title":"摸鱼儿其二发桂林日再赠桂舫，时与之同舟而北"}
{"author":"周之琦","content":"双桨催程，半帆借泊，危楼高倚层云。风光自好，暮景仍斜，禁他箫鼓千门。窗隙流尘。但屠苏送老，醽醁悽魂。波泛碧鳞鳞。有天涯、诗句怀人。念珠络藏香，绣檀携枕，归舟曾系兰津。昙花空外影，总飘然、残梦无痕。欲话前因。应恨敛、湘娥翠颦。掩孤篷，休教字写宜春。","dynasty":"清代","title":"长相思岳州元日"}
{"author":"周之琦","content":"帆角低垂，船舷侧转，借得横斜风势。画桡容易送轻航，问终朝、乱流何意。骑危漫拟。称倦客、闲眠偎被。荡吟魂，笑雨云翻覆，浮生如寄。人间世。行止由天，斗捷非吾事。巧心妍手任营营，但忘机、狎鸥久矣。乌竿志喜。看綄羽、飘摇北指。劝长年，好去摊钱浪里。","dynasty":"清代","title":"西子妆慢"}
{"author":"周之琦","content":"晴川黄鹤，与我周旋久。天外一帆风，破馀寒、轻装来又。箫声吹暖，刚是上元时，青嶂月，锦街灯，夜色明于昼。刘郎重到，往事休回首。冷落旧巢痕，想依然、燕支红透。桃花开早，何处媚芳春，迎过舫、送归鞍，不及长亭柳。","dynasty":"清代","title":"蓦山溪汉口三宿，灯市喧闻，殊有春意"}
{"author":"周之琦","content":"黄尘里，村墅半榛芜。且幸见吾庐。春风拂面馀寒在，晨星偻指故交疏。问家中，猿与鹤，近何如。也不为、柴桑三径菊。也不为、淇园千亩竹。衰病体、愧簪裾。坐忘只合匡床倚，行吟仍怯短筇扶。且安心，重补读，少时书。","dynasty":"清代","title":"最高楼"}
{"author":"周之琦","content":"吟香绮栊。传诗翠筒。玉梅才识春容。酿春光未浓。虹梁半空。鱼波万重。旧时月色相逢。话家山梦中。","dynasty":"清代","title":"四字令"}
{"author":"周之琦","content":"昨宵同赋冶春词。芳襟暗共期。今朝却是送春时。红螺懒更持。来又恨，去还思。凄凉花一枝。哀筝弹损远山眉，此情金雁知。","dynasty":"清代","title":"阮郎归"}
{"author":"周之琦","content":"朝来春色媚檐牙。晴晖散曙霞。晚来秋影到窗纱。新眉试月华。罗帐倚，绣帘斜。催归梦未差。红灯开作可怜花。今宵真到家。","dynasty":"清代","title":"阮郎归"}
{"author":"周之琦","content":"西山颜色仍依旧。只添了、眉痕皱。小院珠帘垂永昼。吟笺半摺，画栏孤倚，长忆分襟后。闲中记曲拈红豆。风雨还惊夜来骤。曾问南园芳事否。莺如人懒，花如人醉，春也如人瘦。","dynasty":"清代","title":"青玉案"}
{"author":"周之琦","content":"一镜烟痕望里收。咫尺回桥，绿软香柔。有人扶上木兰舟。载了春心，荡了春愁。冶叶传情恨未休。照影婵娟，那处妆楼。小红栏外是西洲，今日东风，明日东流。","dynasty":"清代","title":"一剪梅春水和李宾石"}
{"author":"周之琦","content":"门外垂杨千万缕。不系春光，只系春愁住。文杏巢空双燕去。紫箫声里屏山暮。恨别江郎浑懒赋。一抹烟痕，旧约无寻处。五里东风三里雨。蘼芜吹冷天涯路。","dynasty":"清代","title":"蝶恋花"}
{"author":"周之琦","content":"帘底斜阳红一线。怕近黄昏，不放银钓卷。烛影西堂看又短。金尊只讶宵来浅。赋罢离情魂欲断。砧杵谁家，唤起征人怨。冷到秋心秋不管。芙蓉却在江南岸。","dynasty":"清代","title":"蝶恋花送芙初南归二解其一"}
{"author":"周之琦","content":"往日题襟同客邸。一树垂杨，两两吟匏寄。小巷城南三五里。等闲化作盈盈水。天上秋云吹易碎。送得君归，却问归何计。燕子楼台斜日里。江南也是消魂地。","dynasty":"清代","title":"蝶恋花其二"}
{"author":"周之琦","content":"素天分雁轸。话梦影扬州，月痕初晕。情波寄兰讯。又鱼笺唾湿，麝煤心印。琴歌兴引。且漫说、游踪未准。但匆匆、侧帽吟来，输与旧时青鬓。还问。双藤在否，络架扶墙，几番红褪。交枝翠隐。苍藓路，有谁认。怕幽禽忘了，花魂清瘦，却道栖香正稳。倚黄昏、栏角尖风，峭寒自忍。","dynasty":"清代","title":"瑞鹤仙"}
{"author":"周之琦","content":"婪尾杯深，殿群芳付与，伶俜花影。娇姿澹扫，不许绮罗人并。蔷薇卧晚，记曾共、曲栏闲凭。空自把、情泪偷含，梦入琐窗烟冷。湔群素波低映。渐韶华过却，将离折赠。东风倦眼，到得粉融酥凝。浓春未了，问谁见、玉奴妆靓。还更怕、残月扬州，杜鹃唤醒。","dynasty":"清代","title":"一枝春白芍药"}
{"author":"周之琦","content":"巢居不锁仙心，弄远影褊褼，绛霄风稳。素裳缟袂，澄湖十里，翠峰千仞。圆吭清响递，更两两、瑶笙松吹引。尽恋著、岭畔梅花，肯说玉京飞近。软红我尚淹留，叹蕙帐尘空，怨怀谁讯。故园秋矣，缡褷瘦翮，不堪重认。芝田归有路，但倦羽、商量期未准。枉回首、梦里青山，白云无尽。","dynasty":"清代","title":"西湖月题孤山放鹤图"}
{"author":"周之琦","content":"双星寄语红罗，亭上旧香谁采。丽句南唐，吹冷半空仙籁。当时恨与东流去，容易朱颜催改。庆长生、唱出凤箫一曲，闷持罗带。话前因、梦里填桥乌鹊，那见纤云飞盖。片石支机，还是聘钱难贷。占丝钿合空相约，孤负西楼人待。但清秋、认取梧桐深院，赋情犹在。","dynasty":"清代","title":"陌上花七夕"}
{"author":"周之琦","content":"翠奁亭畔，话西风、一笛清游曾记。已是离愁消未尽，禁得危栏重倚。别浦凝阴，回塘弄晚，摇漾沧洲意。前番衰柳，向人还又憔悴。长恨千里关山，南云不见，见苍烟无际。帽影缁尘江上路，多分霜丝难理。潮落秋生，水凉梦远，休唤眠鸥起。相思何许，白萍红蓼乡里。","dynasty":"清代","title":"念奴娇"}
{"author":"周之琦","content":"画檐岑寂。送寥空倦眼，乱鸦飞急。护冻云、戏玉犹悭，任剪取凤翎，不成抛掷。睡起痴龙，但小试、残年风色。照银灯点点，絮粉泪痕，何处相识。幽寻灞桥路隔。对薰炉篆缕，清梦难觅。做几番、酒醒天寒，唤山寺夜钟，水楼长笛。万里苍茫，倩谁问、飞琼消息。折梅花、故人故里，寄愁未得。","dynasty":"清代","title":"解连环雪意"}
{"author":"周之琦","content":"驿尘三辅。向邮亭系马，晚钟敲雨。看荒垣、几日清秋，恰疏柳当门，暗牵离绪。半枕浮生，问短梦、今宵何处。任吟笺香冷，画浊泪深，归思难赋。滹沱去程记否。料重寻往迹，爪印非故。尽思量、南走邯郸，盼漳水铜台，旧乡云树。唤客山灵，又相约、明朝西去。寄愁心、雁飞雁落，夜长自语。","dynasty":"清代","title":"解连环"}
{"author":"周之琦","content":"玉斝春风暖。尽宵深、炉香飘尽，烛花烧短。店月桥霜经行处，缕缕梦魂谁管。向竹里、今番重款。别泪青衫痕犹凝，料琵琶、听彻歌声软。闲细数，雁程缓。征尘写入江南怨。自沈吟、紫箫非旧，翠衾空展。燕麦元都无人问，况是素弦声断。更休诉、京华游倦。鸥鹭江湖还漂泊，甚闲云、容易随舒卷。回首处，晋陵远。","dynasty":"清代","title":"金缕曲芙初残腊抵京，况味寂寥，次韵赋赠"}
{"author":"周之琦","content":"画鸭香心暖。倚黄昏、岁残时序，漏长檠短。官阁梅花开犹未，吹破一枝羌管。念独夜、清尊谁款。弹指春光天街近，渐东风、飏得红尘软。吟拥鼻，数声缓。金梁此夕啼鸦怨。黯消凝、旧山图画，不堪重展。烟梦凄迷无寻处，多事彩云吹断。算顾曲、心情都倦。唤起青鸾归飞去，看樊楼、十二珠帘卷。千里外，寄愁远。","dynasty":"清代","title":"金缕曲夜坐叠前韵"}
{"author":"周之琦","content":"垂檐红半亸。渐饧箫吹残，荼蘼开过。乍启唇朱，趁小腰蛮舞，玉颜初破。禁苑偷衔，怜蘸羽、莺黄微涴。记忆妆楼，闲折娇春，粉香千朵。还对珍丛婀娜。问露液承盘，为谁轻堕。翠笼分携，送锦鞍归去，闷拈珠颗。寄远年年，将恨与、鲛绡俱裹。怕说杯停婪尾，繁阴梦锁。","dynasty":"清代","title":"三姝媚樱桃"}
{"author":"周之琦","content":"钩藤碍屐，带草牵衣，循途恰转回塘。镜曲幽寻，疏磬渐引云房。翛然半郊半郭，浣尘缨、惯咏沧浪。听醉语，只山僧一笑，识我清狂。回首前游几日，又西风吹换，石冷苔荒。倦柳依依，犹恋澹薄秋光。沙鸥漫留后约，怕重来、老却斜阳。归未得，但凭高、远睨旧乡。","dynasty":"清代","title":"声声慢偕邵季若自窑台步至江亭，菰蒲肃肃，殊有濠濮间意"}
{"author":"周之琦","content":"街长帽侧，径滑筇扶，斜风乍见飞绵。款竹门深，还更一笑相看。朝来玉楼冻合，怪尖叉、瘦耸吟肩。闲趣好，但尘襟泥酒，醉墨涂笺。容易烟云过也，甚鸿泥爪印，倦旅依然。冷落诗囊，谁念岁晚长安。冰霜待寻伴侣，只孤琴消得清寒。似梦里，又梅花、开了故山。","dynasty":"清代","title":"声声慢晨起踏雪诣向亭"}
{"author":"周之琦","content":"诗句夕阳山，扇底故人曾说。好是固关西去，看万山红叶。翠蛟潭上认题名，屐齿为君折。蓦地藓花浓处，出一双胡蝶。","dynasty":"清代","title":"好事近舆中杂书所见得四阕其二"}
{"author":"周之琦","content":"峻坂怯肩舆，引绠两行犹弱。几日牵船岸上，只蒲帆难著。一声碧月大堤头，旧梦定谁托。何似春风天半，挽秋千红索。","dynasty":"清代","title":"好事近其三"}
{"author":"周之琦","content":"引手摘星辰，云气扑衣如湿。前望翠屏无路，忽天门中辟。等闲鸡犬下方听，人住半山侧。行踏千家檐宇，看炊烟斜出。","dynasty":"清代","title":"好事近其四"}
{"author":"周之琦","content":"屋角烟疏，井阑人寂，纤影月娥低陨。叹流光轻迅。玩素景、路指苔阶蓊润。倦怀曾见否，新寒试、袖薄更忍。天涯凝想，粉泪定逐炉香飘尽。秋引。正暗叶吟商，梦觉南云雁阵。钿尺闲抛，纹衾静倚，一灯初晕。凭寄归羽停息，送喜笺盈寸。联萸屏清咏，犹及霜红未损。","dynasty":"清代","title":"丁香结双柏堂偶述，用周美成韵"}
{"author":"周之琦","content":"劝客清尊，催诗画鼓。酒痕不管衣襟污。玉笙谁与唱消魂，醉中只想瞢腾去。绮席频邀，高轩惯驻。闷来却觅栖鸦语。城头一角晋阳山，怪他青到无人处。","dynasty":"清代","title":"蹋莎行"}
{"author":"周之琦","content":"雉堞几凭栏。拄笏空看。丛祠依旧锁云关。如此岚光浑不识，羞渡桑乾。碧玉泻潺湲。流水生寒。一声凉雁最无端。桐叶西风多少恨，留与青山。","dynasty":"清代","title":"浪淘沙拟游晋祠不果"}
{"author":"周之琦","content":"凉思又铜盘。琴外声残。一庭愁碧正相怜。冷入秋心飞不去，衰柳年年。何处说荒寒。落叶长安。西风休更倚栏干。弱羽翛翛真似我，鬓影羞看。","dynasty":"清代","title":"浪淘沙秋蝉和衎石"}
{"author":"周之琦","content":"候馆闭残釭。凄凄夜已霜。拥青绫、一昔云凉。多事西风吹恨去，随冷月、度回廊。秋梦恼疏狂。征衣惜旧香。有闲心、休著思量。憔悴银屏山几叠，浑不耐、漏声长。","dynasty":"清代","title":"南楼令归次寿阳驿，霜气寒甚"}
{"author":"周之琦","content":"轻尘倦马，酒醒今宵何处。最愁说琼箫、花外半壁储胥。恨入初程，剑歌声悄壮心孤。围棋乘兴，迟回命屐，一著先输。鼓吹未闲，凄凉官烛，憔悴军符。更谁向、平原飞骑，笑挽雕弧。废垒秋笳，怨吟曾到帐中无。伤心休问，辽空唳鹤，残月鸣狐。","dynasty":"清代","title":"丑奴儿慢九月十九日望都县城外旧事"}
{"author":"周之琦","content":"鸩羽惊媒，龙音感悦，匆匆芳讯偷传。一纸相思，怨红啼湿银笺。连波别有牵魂处，甚回文、倦眼曾看。枉猜他，珠腕闲题，粉泪轻弹。无情河水东流去，打空城寂寞，萤火飞残。埋玉谁家，秦箫吹冷荒烟。人间多少伤心事，误南柯、浅醉酣眠。又争知，孔雀徘徊，还到郎边。","dynasty":"清代","title":"高阳台客有谈卫源近事者，感赋此调"}
{"author":"周之琦","content":"白雁声残，青蛾泪尽，燕台别路重分。供奉琴歌，不堪弹入离尊。兴亡梦短黄冠老，掩金觞、翠袖含颦。叹西湖，卅六离宫，何处长门。当年环佩空归去，任花幡恋雨，佛火愁人。剩水残山，依然铃语黄昏。红兜那觅南朝寺，话沧桑、旧额犹存。泣铜仙，承露盘倾，一样消魂。","dynasty":"清代","title":"高阳台仙露庵，宋宫人饯汪水云处"}
{"author":"周之琦","content":"叶落秋槐，花零素奈，惊鸿省识啼妆。月影扬州，禁他燕馆清霜。九莲寂寞闲房共，黯残僧、黄帕司香。尽关心，小阁承乾，前度昭阳。霓裳未破哀蝉诔，指环妃葬地，金碗银床。天寿幽宫，珠旒翻托明珰。相从好奏西陵伎，比人间、椒殿春长。漫魂归，一帧芝龛，冷话兴亡。","dynasty":"清代","title":"高阳台长椿寺明田妃"}
{"author":"周之琦","content":"绀珠尘未扫。幺禽啄后，碧螺痕小。一捻圆匀，春出玉山香稻。隽味青精漫拟，待糁入、羹汤还好。春又早。红盐绿酒，者时情抱。相看句漏云封，只乞米长安，甑尘闲笑。旅食年年，依旧石田荒了。尽把丹砂寄与，怕梦里、黄梁人老。乡信杳。知他雁鸿多少。","dynasty":"清代","title":"玉漏迟耦庚席上赋葛仙米"}
{"author":"周之琦","content":"翻阶红药。尚作意弄晴，雕栏西角。金谷春迷，芜城天远，都把俊游抛却。闷思去年花发，愁惹今年花落。燕飞尽，问悠悠何处，桥边朱雀。疏箔还更启，闲拂暗尘，梦短凭谁觉。蜡泪黏萤，衣香化蝶，不记那回行乐。旧欢断魂人往，新侣探芳人约。赏心事，又从头听取，柔奴弦索。","dynasty":"清代","title":"喜迁莺过米市胡同作"}
{"author":"周之琦","content":"小影兜香，圆规倚月，未秋已自惆怅。憔悴回看，几日乍萦蛛网。记同心、有约相携，问半面、为谁羞障。乌巷。负僧弥玉润，绣奁偎傍。戏蝶游踪暗想。枉镜彩重重，细描宫样。宛转声中，禁得倩魂摇飏。掩花容、新恨仍迷，听絮语、旧情难忘。低唱。付秦淮渡口，那时双浆。","dynasty":"清代","title":"月华清赋得团扇复团扇"}
{"author":"周之琦","content":"燕乳飞迟，蚕眠香老，一番婪尾吟后。怕检罗衫，还怯晓寒襟袖。蘸帘影、绿荫方重，寻履迹、艳阳难又。孤负。听鹂鹠花外，那回携手。伴侣停针话久。但强启窗纱，闷添晴昼。栀子同心，忍见素纨描就。悔抛却、吹絮光阴，任闲到、熟梅时候。依旧。试榴红群衩，为伊消瘦。","dynasty":"清代","title":"月华清初夏"}
{"author":"周之琦","content":"短策吟烟，骄骢践渌，柔波十里如剪。一舸谁携，恰好径随花转。乍唤侣、垂柳门边，更觅路、曲栏桥畔。消遣。向菱湾蓼溆，等闲寻遍。况是澄湖涨满。傍岸觜沙唇，镜奁初展。银汉盈盈，可许浣纱人见。带空翠、半角山孤，蘸秋影、数重天远。归晚。正冰绡索句，玉鞭须缓。","dynasty":"清代","title":"月华清"}
{"author":"周之琦","content":"烟丝邃馆。乍约住翠云，回廊遮遍。做暝弄晴，沾惹离愁愁无限。凄香滞粉闲凝眄。更谁识、残红幽怨。杜鹃何许，匆匆尽把，艳阳催晚。空恋。簪花俊赏，泥人处、暗里朱颜偷换。问取倩魂，那信飞莺吹还转。啼妆枉隔春风面。剩黛色、眉痕犹见。悄然青子枝头，恨长梦短。","dynasty":"清代","title":"绛都春绿阴"}
{"author":"周之琦","content":"蓉缺樱残，早添得、韵事京华。玻璃沁碗，唤来紫陌双叉。妙手玎珰弄巧，胜肩头鼓打，小担声哗。停车。裁油云、隔住玉沙。暗想槐薰倦午，正窗闲雪藕，鼎怯煎茶。碎响玲珑，问惊回、好梦谁家。屏间珠喉轻和，有多少、铃圆磬彻，低唱消他。晚香冷，伴清吟、深巷卖花。","dynasty":"清代","title":"玲珑玉"}
{"author":"周之琦","content":"清暑帘阴，晚风送、枕簟潇潇。陶家制出，买春不是诗巢。几阵阶前递响，早千丝玉溅，一白珠跳。凉宵。还相催、金井桔槔。未拟官哥样好，但瓶长较颈，鼓细量腰。贮腹泉甘，尚亏他、浅润堂坳。壸公仙踪曾托，更休把、冰清心迹，瓦合轻嘲。雨来也，扫烦襟、如意漫敲。","dynasty":"清代","title":"玲珑玉瓦喷壶"}
{"author":"周之琦","content":"银泷飞盖，油幢溅雪，春风乍到南天。闽峤句题，羊城路指，罗浮青入双鬟。烟霭护旌旃，看沧溟咫尺，催渡楼船。竹马人来，几声铜鼓唱喧闻。吟心卧阁清闲。正桄榔未老，蝴蝶犹仙。蜑雨弄晴，蛮花醉晓，珊瑚十万琼田。一酌试廉泉。想深沈合浦，早有珠还。扫尽楼台蜃气，吹笛海门山。","dynasty":"清代","title":"望海潮送勋楣出守琼州"}
{"author":"周之琦","content":"听雨沽春，题花卜夜，胜游曾几。书传雁羽，有约玉箫同倚。踏松阴、依然断肠，素弦一昔牙琴碎。过招提倦旅，当时灯晕，尚飘红穗。谁寄。相思意。但絮影埋香，酒痕吹水。秋坟怨语，悽入女媭砧里。话伤心、孤雏未将，纸钱那觅空燕垒。判今生、尘面西风，为君持泪洗。","dynasty":"清代","title":"琐窗寒紫泉孝廉李宾石，余再从姊婿也。病树不春，昙花遽萎，莹莹嫠纬，其可哀也"}
{"author":"周之琦","content":"泬寥千里寒空色，谁教玉龙轻占。望里仍飞，愁边又聚，不许梨花香泛。阳台恨敛，漫提起巫峰，那回春感。梦雨苍凉，楚腰羞向近来减。探梅曾约旧崦，鹤衣寻径处，幽境空念。澹欲黏天，浓应酿雪，赢得今番凄黯。山螺翠掩。更隐约疏林，墨痕低染。界破冥濛，冷鸦三四点。","dynasty":"清代","title":"齐天乐寒云"}
{"author":"周之琦","content":"广寒已是销魂地，西风况禁凄恻。鹫岭初升，鸳楼乍映，依约圆冰飞出。澄辉似昔。只酒罢春溶，梦孤秋碧。漫忆前身，水精帘下又今夕。青天重诉怨抑。素蟾流影外，难寄消息。悄倚娥妆，闲抛绿药，一杵元霜空惜。瑶笙夜寂。斗青女婵娟，误他孀魄。泪点金波，任教菱镜湿。","dynasty":"清代","title":"齐天乐寒月"}
{"author":"周之琦","content":"琐窗闲絮钗虫语，盈盈倩魂无定。盏侧星孤，盘攲豆小，争忍挑来还晕。瑶街漏紧。待添了铜荷，玉膏犹凝。夜饮谁家，九莲花底唤春醒。兰房幽意自省。背人茸帐倚，金鸭都烬。半剪难胜，双心暗怯，长盼天涯芳信。欢期未准。任碧悴红迷，怨蛾相映。绣被霜浓，一枝空照影。","dynasty":"清代","title":"齐天乐寒灯"}
{"author":"周之琦","content":"暮天吹角谯门断，凄音乍闻飘渺。响接砧疏，传随箭急，还带提铃声小。严城静悄。伴清漏铜壸，几番昏晓。逝水年华，为谁消领旧怀抱。空街敲恨未了。铁衣来往处，霜信偏早。鹭堠迷烟，鸡筹唤月，那更春光不到。离情暗恼。问挑尽残灯，送愁多少。帐底惊魂，夜长人易老。","dynasty":"清代","title":"齐天乐寒柝"}
{"author":"周之琦","content":"晚霜天外归飞急，凄凄噤寒无语。水驿樯稀，河堤树老，羞说垂杨终古。酸风听取，问积霰平林，旧巢安否。黯澹丛祠，阵云吹送楚江暮。苏台前事暗数。醉歌人未散，银箭催曙。叫月声孤，栖烟梦冷，重忆昭阳何处。萧条倦羽，怅子夜啼残，白头还苦。鬓影相看，玉颜空泪雨。","dynasty":"清代","title":"齐天乐寒鸦"}
{"author":"周之琦","content":"故枝惊说平林尽，霜天几回漂泊。画舫烟迷，朱桥日暮，多少荒凉村落。空仓去却，叹廷尉门前，哭饥谁托。化蛤余生，水云何处梦难著。枋榆重问旧约。燕泥凋粉壁，一样萧索。废垒闲寻，疏梅乍放，且喜幽香堪啅。雕檐半角，更休忆华堂，那时行乐。翠羽清啼，近来风信恶。","dynasty":"清代","title":"齐天乐寒雀"}
{"author":"周之琦","content":"晕墨凝香。诗魂化、犹依片玉琳琅。半规蕉叶，凉信暗剪秋霜。泪眼研愁书懒寄，更无梦约紫泉庄。黯情伤。广平似石，特地回肠。红丝当时共炙，借锦笺镂笔，写怨宫商。断纹何许，年少惯倚疏狂。而今赏音漫索，但目送西风归雁行。相思处，在翠蟾铅水，盈盈一方。","dynasty":"清代","title":"新雁过妆楼琴砚是宾石所赠"}
{"author":"周之琦","content":"漏咽铜签。飞琼过、瑶笄误落雕檐。峭风寒剪，新意幻出纤纤。镂雪镌霜帘影下，镜台未怯晓晴占。溜痕添。悄移凤蜡，珠颗教衔。犀椎敲来尚惜，衬绮疏翠幌，碧润偷拈。弄妆呵手，春恨暗触晶奁。鬟云更谁试插，但著指、防他清泪淹。芳魂去，待化成娇玉、花香一篸。","dynasty":"清代","title":"新雁过妆楼冰簪"}
{"author":"周之琦","content":"天设岩疆，井蛙亡后，形胜谁据。半壁经营，两朝开济，再世生伊吕。炎灵邈矣，讴思未沫，长诵大名千古。任辛毗、军门仗节，笑他畏蜀如虎。星芒骤落，降笺草草，拱手河山输与。邺下称尊，江东并列，史笔吾无取。锦官城外，云车风马，想像翠华来处。凭君看、荒陵咫尺，尚留汉土。","dynasty":"清代","title":"永遇乐其一成都武候祠"}
{"author":"周之琦","content":"棘院风清，桂轮香满，仙驭初驻。射策人来，翘材馆启，旧是朝天路。南轩史笔，东阳诗草，恰在紫云深处。话兴亡、煎茶漏永，待添画烛重赋。王颠孟蹶，轻尘短晷，梦影相看何许。城上芙蓉，宫中花蕊，不管人西顾。宣华小苑，摩诃芳径，多少断垣荒础。今犹幸、文昌朗耀，粉廊快睹。","dynasty":"清代","title":"永遇乐其二成都贡院伪蜀故宫也，壬午从事秋闱作"}
{"author":"周之琦","content":"退鹢风颠，呿鲸浪涌，帆叶掀舞。宦海沈浮，迷津指点，漫唱公无渡。凉秋暗雨，残冬密雪，荏苒岁华成故。想山中、匡君笑客，往来浪迹良苦。邮亭梦里，烟波东望，忍见寒潮生处。帘幕轻阴，琴歌欢意，聊共灯唇语。悠悠絮影，依依兰膳，且喜早梅香吐。归期近、庭前定有，鹊声报午。","dynasty":"清代","title":"永遇乐其三风雪渡江宿九江通远驿"}
{"author":"周之琦","content":"素冠衔涕，重相见，伤心尘面憔悴。去年轻趁片帆风，送箭波长逝。甚浃月、珠江戾止。无端啼湿春鹃泪。但爱日庭前，且幸得、孤雏侍侧，馨膳聊慰。追念妙墨渊云，香名早饮，共说平步千里。盛筵烧尾只须臾，奈镜蓉空萎。叹寂寂乡园梦里，郊祁忍更论前事。听雁声、哀弦外，只影天涯，断魂谁倚。","dynasty":"清代","title":"霜叶飞伯兄之戚已更岁矣，笏侄自粤归汴，由汴来蜀，泫然赋此"}
{"author":"周之琦","content":"选佳辰，携俊侣，重问草堂路。红萼无言，春色已如许。相看萝幌低垂，蕙烟轻飏，忽省忆、皇华人语。浣花句。同是沦落天涯，应教侍尊俎。团扇家家，不少瓣香处。须令翠羽声中，寒泉一盏，但遥指、城南韦杜。","dynasty":"清代","title":"祝英台近"}
{"author":"周之琦","content":"夜寒莲漏悄。纹疏静掩，铜荷低照。迅羽光阴，心事漫传青鸟。梦里长安片月，更愁里、天涯芳草。还自恼。云窗雾阁，庾尘谁扫。何处唤酒银釭，听小管清声，素弦凄调。艳冶追寻，争似寸笺吟好。计日东风破冷，又相对、春山一笑。芳信早。梅花几枝开了。","dynasty":"清代","title":"玉漏迟其一夜话尹竹农同年署斋"}
{"author":"周之琦","content":"碧空圆镜展。无端幻出，交柯零乱。望里阴阴，占却广寒庭院。自倚阎浮树影，怎禁得、吴郎偷眼。尘雾卷。丁丁玉斧，等闲飘散。遥睇露脚斜飞，似坠叶霜林，峭风轻剪。唤作天香，终是药娥愁见。记否王孙去久，且归咏、淮南秋怨。清漏转。霓裳旧歌重按。","dynasty":"清代","title":"玉漏迟其二秋夜对月偶忆少陵\"斫却月中桂，清光应更多\"之语，因写其意"}
{"author":"周之琦","content":"片帆人万里。琴歌兴在，仍搴吟袂。过雨秋容，侵晓越娥妆洗。漫拟西湖镜影，也休认、南屏烟翠。还信未。桐江一路，好山如此。三载惯约清游，叹饮渌题花，顿成前事。醉拍征衫，空惜酒痕红渍。旧垒芹泥换尽，更谁识、归舟天际。兰棹倚。魂消画眉声里。","dynasty":"清代","title":"玉漏迟其三高巳生、钱充泉、王远闻同舟，相送信宿去严陵道中却寄"}
{"author":"周之琦","content":"五见樱桃梦欲阑。蚕丛容易片云还。飞凫已觉天衢近，归骑安知蜀道难。凉意浃，露痕乾。不辞侵晓跨征鞍。轻衫小扇绵州路，瓦鼓听歌豆子山。","dynasty":"清代","title":"鹧鸪天绵州道中"}
{"author":"周之琦","content":"暮天畏景将下，轻阴城郭，催唤雕鞍去。到万笏尖峰，晚凉佳处。坏云渐展，狂飙骤发，片时丹嶂冥迷，绛河倾注。更迎面、砰轰震雷鼓。闇中磴道曲折，蚁磨惊旋，马蹄愁误。怕小小、篮舆山灵留住。乱流趋壑，崩厓转石，一肩稳载吟魂，等闲偷度。哓钟外、羊肠忍回顾。卧想今夕，犯险虚劳，快心终阻。行不得、空惭鹧鸪语。耐炎曦、休恨汗湿齐纨缕。还偻指、几日消烦暑。邵平瓜买青门路。","dynasty":"清代","title":"夜半乐夜趋剑阁，中途大雷雨侵，晨始抵宿处"}
{"author":"周之琦","content":"芳径。人静。帘外影。晓朦胧。花信早。颠倒。任春工。莺语隔房栊。匆匆。画楼今夜风。是残红。","dynasty":"清代","title":"诉衷情"}
{"author":"周之琦","content":"锦幔。斜巷。春意懒。篆香微。人去后。杨柳。又如丝。无语对花枝。依依。小园蝴蝶儿。恨来时。","dynasty":"清代","title":"诉衷情"}
{"author":"周之琦","content":"检点娇红瘦几分。含情重问可怜春。谁教南浦愁中絮，却化西楼梦里云。吟翠管，步香尘。小栏花影易黄昏。后来怕见初弦月，才学蛾眉便学颦。","dynasty":"清代","title":"思佳客"}
{"author":"周之琦","content":"帕上新题闲旧题。苦无佳句比红儿。生怜桃萼初开日，那信杨花有定时。人悄悄，书迟迟。殷勤好梦托蛛丝。绣帏金鸭薰香坐，说与春寒总未知。","dynasty":"清代","title":"思佳客"}
{"author":"周之琦","content":"寂寞湘帘下玉钩。一春清景似残秋。粉消蕙帐情空寄，花退兰釭恨未休。银凿落，钿箜篌。欢场那更问朱楼。双蛾已是生来浅，禁得西窗此夜愁。","dynasty":"清代","title":"思佳客"}
{"author":"周之琦","content":"梦语惺忪记未真。起来还倚退红茵。绿腰枉自翻新曲，蓝尾谁能惜好春。金剪歇，玉炉薰。懒将纤手试寒温。人间无著相思处，剩检罗衣看泪痕。","dynasty":"清代","title":"思佳客"}
{"author":"周之琦","content":"尘壁凭谁护绛纱。西风凉处见秋花。知音渺渺怜人世，薄命依依念岁华。吟蕙草，怨郀瓜。吴淞飞絮又天涯。一春梦雨伤心事，休问江南燕子家。","dynasty":"清代","title":"思佳客"}
{"author":"周之琦","content":"欢娱事。甚著眼都作凄凉字。无聊漫写云笺，那复前尘犹记。红牙妙谱。也尽许、歌喉按新制。又争知、凤牒重看，俊游空付流水。馀香醉拍征衫。怜刀剪、并州蟏网长系。冷落花名，人谁识珠，泪裹乌栏半纸。如今纵、天河倒泻。料难望、银钓墨晕洗。但从他、试语初莺，自寻墙外桃李。","dynasty":"清代","title":"尉迟杯何仙槎前辈席上作，仙槎大为击节，此醉语耳，不自知其辞之所以然"}
{"author":"周之琦","content":"液池擎艳，渌沼含馨，湿云飞满凉翠。千叶香心，荡三十六湾秋意。倚盖天长，浣衣人杳，卷波无际。认珠盘冷浸，一抹横塘，重重碧、重重水。嫣红半落谁怜，但参差远影，还蘸吟袂。鹭送鸥迎，料未许、夕阴吹碎。唤小艇、青奁摇梦，待觅风痕过烟尾。甚日开门，藕花多处，约词仙同醉。","dynasty":"清代","title":"梦横塘荷叶似云香不断。白石句，以慢词写之"}
{"author":"周之琦","content":"一双银蒜暮丁冬，是东风。是西风。吹得疏疏，凉雨打梧桐。沈水半消金鸭冷，人不见，梦依依、唤玉骢。玉骢。玉骢。无路通。步霜红。霜更浓。过也过也，过不了、咫尺帘栊。依旧相思，围住画栏中。推枕起来还欲睡，楼角外，又萧条、听断鸿。","dynasty":"清代","title":"江城梅花引"}
{"author":"周之琦","content":"掖垣深，乡信阻，宫漏几昏晓。缓缓行云，天际忽飞到。两年怨绿啼红，衔悲饮恨，算客邸、何曾知道。语声悄。还认再世相逢，愁多减欢笑。炊玉光阴，但说凤城好。为伊闲整湘裙，重温腰衩，更持比、旧时宽了。","dynasty":"清代","title":"祝英台近"}
{"author":"周之琦","content":"倦眼凄迷望转赊。悔将梦语托星槎。春明门外似天涯。乌鲗书成还易灭，青鸾信好未应差。一年春事又桃花。","dynasty":"清代","title":"浣溪沙"}
{"author":"周之琦","content":"岭南西路梦悠悠。听蛮讴。叫钩辀。长向剌桐、花底赋离忧。勾漏丹砂无觅处，春易尽，水空流。几回丹旐送归舟。忆同游。影仍留。一线斜阳、犹恋竹棚头。老去文渊重曳足，南雁外，怕登楼。","dynasty":"清代","title":"江城子"}
{"author":"周之琦","content":"孤影又南翔。岁晏何心问稻粱。卵色天低秋水阔，茫茫。忍说他乡胜故乡。灯火记书窗。锦样修翎正著行。三十五年才一梦，凄凉。却向襄阳话洛阳。","dynasty":"清代","title":"南乡子"}
{"author":"周之琦","content":"芦溪翘望。萍乡翘望。但宜春、已如天上。陆地舟行，全不用、蒲帆兰桨。尽船舷、石棱相抗。林恋无恙。书堂无恙。累篙师、殷勤指向。几首青词，便做得、丁家鹤相。哂铃山、十年情况。","dynasty":"清代","title":"解佩令分宜中山矼戏作"}
{"author":"周之琦","content":"素冠衔涕，重相见，伤心尘面憔悴。去年轻趁片帆风，送箭波长逝。甚浃月、珠江戾止。无端啼湿春鹃泪。但爱日庭前，且幸得、孤雏侍侧，馨膳聊慰。追念妙墨渊云，香名早饮，共说平步千里。盛筵烧尾只须臾，奈镜蓉空萎。叹寂寂乡园梦里，郊祁忍更论前事。听雁声、哀弦外，只影天涯，断魂谁倚。","dynasty":"清代","title":"霜叶飞伯兄之戚已更岁矣，笏侄自粤归汴，由汴来蜀，泫然赋此"}
{"author":"周之琦","content":"片帆人万里。琴歌兴在，仍搴吟袂。过雨秋容，侵晓越娥妆洗。漫拟西湖镜影，也休认、南屏烟翠。还信未。桐江一路，好山如此。三载惯约清游，叹饮渌题花，顿成前事。醉拍征衫，空惜酒痕红渍。旧垒芹泥换尽，更谁识、归舟天际。兰棹倚。魂消画眉声里。","dynasty":"清代","title":"玉漏迟其三高巳生、钱充泉、王远闻同舟，相送信宿去严陵道中却寄"}
{"author":"周之琦","content":"认巢痕、一枝初定，禁他客燕双剪。玉河最好嬉晴渌，偏是诗人缘浅。新句缓。枉付与、春波桥下鸥情眷。会心未远。且回首吾庐，江亭咫尺，绕舍水三面。君知否？雁影澄潭留惯。衔芦到此应倦。菰蒲叶叶幽寻近，料也雪泥还恋。尘袂短。又何必、衡云定觅湘南县。归飞羽换。但寄意潘郎，笺传素翼，莫忘旧吟伴。","dynasty":"清代","title":"摸鱼子衎石迁居未果，重拈前韵为雁影庵问"}
{"author":"周之琦","content":"薄暖庭阶，渐长天气韶光老。阆苑移根，翠阴压架，千朵粉云细袅。认幽姿、恰净洗铅华，天然娟妙。更嫩蕊含风，浓芬裛露，伴人清晓。还是寻香蝶趁，摘艳蜂忙，那说一年花事了。梨梦酣馀，柳绵飘尽，宴飞英、芳尊自倒。渊明语，得称心时固为好。漫相恼。任西园、杜鹃唤早。","dynasty":"清代","title":"斗百草荼蘼作花甚盛，词以赏之"}
{"author":"周之琦","content":"燕归何处，过乌衣门第。一带轻烟隔秋水。叹衫痕、晕酒琴语弦诗，三十载，尘世赏音无此。吟魂犹在否，几叶云笺，澹墨重寻旧题字。梦蝶不归来、镜里芙蓉，剪霜影、一枝红碎。有邻笛、依依故人心，问蜡炬、成灰夜台知未。","dynasty":"清代","title":"洞仙歌宾石曩主钟仰山侍讲家最久，偶访旧馆，怆然黄垆之思。用玉田观花外集有感韵"}
{"author":"周之琦","content":"水艳吟香，花情眷梦，湘皋记共游冶。盏侧涂金，簪横削玉，雾带碧痕低亚。通词试托，问甚日、仙魂初化。翠羽明珠不见，依然冷云凝夜。银釭旧愁自写。倚冰奁、薄寒吹麝。一掬茜窗清泪，粉妆慵卸。还恐春风唤起，又暗忆、扁舟古祠下。素袜无声，凌波去也。","dynasty":"清代","title":"天香水仙花"}
{"author":"周之琦","content":"锦街灯，灯市雪。还是消魂时节。罗幌底，绣屏中。春寒四面风。兰釭灺。春明话。一十二回元夜。今昔恨，去来时。去年人未知。","dynasty":"清代","title":"更漏子庚辰元夕同陈小云一解"}
{"author":"周之琦","content":"棠梨今后为谁开，也许移根别院栽。盼得明年花信早，春风来似故人来。","dynasty":"清代","title":"移居日偶得小诗其三"}
{"author":"周之琦","content":"野水弯环，空烟澹薄，孤亭尚恋斜晖。游骢散后，幽寻尘外偏宜。暗想南湖雁影，翩然冲雪独吟时。萧闲境，冷怀高韵，襟抱谁知。今我瘦藤倦倚，对女墙西畔，隐约山眉。虚廊坠叶，从前爪印都迷。换尽芦湾细柳，一枝不借暝鸦栖。夷门路，闷拈新句，遥寄相思。","dynasty":"清代","title":"庆清朝晚登陶然亭寄怀衎石汴中"}
{"author":"周之琦","content":"欢娱事。甚著眼都作凄凉字。无聊漫写云笺，那复前尘犹记。红牙妙谱。也尽许、歌喉按新制。又争知、凤牒重看，俊游空付流水。馀香醉拍征衫。怜刀剪、并州蟏网长系。冷落花名，人谁识珠，泪裹乌栏半纸。如今纵、天河倒泻。料难望、银钓墨晕洗。但从他、试语初莺，自寻墙外桃李。","dynasty":"清代","title":"尉迟杯何仙槎前辈席上作，仙槎大为击节，此醉语耳，不自知其辞之所以然"}
{"author":"周之琦","content":"车马如云待漏迟。未明天已玉骢嘶。绿波桥上漫依依。过眼绮罗犹昨日，伤心冠盖似当时。无因说与白鸥知。","dynasty":"清代","title":"浣溪沙"}
{"author":"周之琦","content":"秦萧旧侣，楚佩馀情，一枕蕣华梦觉。前踪好在，令节依然，枉说茜窗人约。袅钗符、续命无凭，魂消幽兰半萼。采艾吟心，怨入离披汀蒻。想像庭扉掩处，泪点湘筠，尚栖仙魄。花源棹舣，橘社书传，忍问坠蛛尘幕。尽相看、露井银瓶，谁摘梅黄劝酌。步倩影、月夜归来，三芝栏角。","dynasty":"清代","title":"澡兰香长沙重午用梦窗韵"}
{"author":"周之琦","content":"万荷深处，话闲云，曾约同舟仙侣。一叶浮香人不见，还对冷红无数。此际江南，娟筠小簟，坐稳横塘雨。相思赋就，画屏多少新句。笑我尘鬓丝丝，回澜照影，花里频来去。半枕圆波，鸥外梦、空到沙汀烟浦。钓线垂风，吟鞯倚月，谁解留人住。微茫雉堞，柳边愁认归路。","dynasty":"清代","title":"念奴娇己卯五月十四日，集贤院池上忆壬申丙子与琴南两度游此，用白石韵"}
{"author":"周之琦","content":"翻阶红药。尚作意弄晴，雕栏西角。金谷春迷，芜城天远，都把俊游抛却。闷思去年花发，愁惹今年花落。燕飞尽，问悠悠何处，桥边朱雀。疏箔还更启，闲拂暗尘，梦短凭谁觉。蜡泪黏萤，衣香化蝶，不记那回行乐。旧欢断魂人往，新侣探芳人约。赏心事，又从头听取，柔奴弦索。","dynasty":"清代","title":"喜迁莺过米市胡同作"}
{"author":"周之琦","content":"兰畹曲。赢得凄凉满幅。苦句今生吟已足。他生休更卜。指点山邺华屋。迅羽轻尘相逐。蜡炬成灰钟漏促。断无残梦续。","dynasty":"清代","title":"谒金门"}
{"author":"周之琦","content":"窥幕蛾轻，缀窗萤小，烟影玉荷低衬。是几番风信。恰唤起、细朵盈盈红晕。似华还似萼，妆台倚、笑靥未稳。无端三点，两点惯向绡帏偷印。芳讯。比钿盒占丝，料得欢期渐近。借暖根扶，含津蒂著，暗牵方寸。良夜鸳枕睡觉，絮语空传恨。凭钗虫飞去，说与春来瘦损。","dynasty":"清代","title":"丁香结灯花和衎石"}
{"author":"周之琦","content":"乡梦促。花草长洲路熟。还是烽烟惊比屋。心伤千里目。几日蓝田采玉。几日秦楼吹竹。消得齐奴珠一斛。华年如转烛。","dynasty":"清代","title":"谒金门"}
{"author":"周之琦","content":"一叶扁舟初著岸。荷衣今始换。惭负素餐诗，忍饱田家饭。犁锄身未惯。刍豆恩犹恋。玉京知近远。隔河一十四邮亭，望东华，长在眼。","dynasty":"清代","title":"醉花间道光丁未二月朔，抵家作"}
{"author":"周之琦","content":"瘴云阴、卯饮杯停，骊歌柳岸催发。冷落孤踪，凄迷影事，梦杳庄生蝶。庾楼风，皖江楫。带水盈盈限秦越。情切。到而今翻羡，羁禽天末。翠笺半摺。向邮亭、两度音徽接。正相思，吟苦来鸿片羽，飘堕空廊叶。妙香凝，古欢结。洛诵兰言总心折。行箧。一编常对、澄怀秋月。","dynasty":"清代","title":"定风波其二宿州行馆再得艾生书却寄"}
{"author":"周之琦","content":"清暑帘阴，晚风送、枕簟潇潇。陶家制出，买春不是诗巢。几阵阶前递响，早千丝玉溅，一白珠跳。凉宵。还相催、金井桔槔。未拟官哥样好，但瓶长较颈，鼓细量腰。贮腹泉甘，尚亏他、浅润堂坳。壸公仙踪曾托，更休把、冰清心迹，瓦合轻嘲。雨来也，扫烦襟、如意漫敲。","dynasty":"清代","title":"玲珑玉瓦喷壶"}
{"author":"周之琦","content":"葵藿孤生，菰芦槁项，十年重踏京尘。幸天涯萍梗，握手情亲。往事倾谈未尽，清愁别袂仍分。算虹桥路迥，鹤盖阴浓，难著闲身。镜蓉佳谶应准，但骊驹催唤，欲住无因。望切泥金好语，早寄衡门。射策君宜上第，看花我愧陈人。问新莺队里，旧曲谁知，山抹微云。","dynasty":"清代","title":"锦堂春慢"}
{"author":"周之琦","content":"怪底朝来墙燕喜。盈川相遇盈盈水。一瓯茶罢便分携，情未已。行还止。终胜天涯书一纸。","dynasty":"清代","title":"天仙子其五"}
{"author":"周之琦","content":"叶落秋槐，花零素奈，惊鸿省识啼妆。月影扬州，禁他燕馆清霜。九莲寂寞闲房共，黯残僧、黄帕司香。尽关心，小阁承乾，前度昭阳。霓裳未破哀蝉诔，指环妃葬地，金碗银床。天寿幽宫，珠旒翻托明珰。相从好奏西陵伎，比人间、椒殿春长。漫魂归，一帧芝龛，冷话兴亡。","dynasty":"清代","title":"高阳台长椿寺明田妃"}
{"author":"周之琦","content":"绿波南浦离情赋。争信生离情未苦。玉飘烟，风泊絮。才是世间肠断处。粉笺书，罗袜步，目送武林人去。消受鬓丝千缕。短篷眠夜雨。","dynasty":"清代","title":"应天长章江雨泊"}
{"author":"周之琦","content":"怜花好，惜花残。倚栏干。长向仇英图画里，认家山。年来瘦损朱颜。芳心冷，鸾镜羞看。禁得杏梁双燕子，说春寒。","dynasty":"清代","title":"愁倚栏令"}
{"author":"周之琦","content":"染黛天低。摇飏东风云一缕。乍疑晴，还欲雨。两迷离。麝薰消尽罗衾薄。凉意袭人人未觉。紫徘徊，红踯躅。唤春归。","dynasty":"清代","title":"酒泉子其一"}
{"author":"周之琦","content":"桂苑悽芳讯。黯消魂、亭亭镜影，做成眉晕。碧海青天依然在，偏是圆规难认。漫重溯、春前幽恨。两度伤心秋更苦，料嫦娥、泪也金波陨。千里梦，几曾准。清游但说良宵近。望婵娟、瑶台笛里，旧情休问。羽盖霓旌经行处，天路闲愁无尽。待传语、纤阿纡轸。露脚斜飞银兔悄，绛霄长、谁寄人间信。灯炷落，漏声紧。","dynasty":"清代","title":"金缕曲次日见吾亭词，倚调和之"}
{"author":"周之琦","content":"听雨沽春，题花卜夜，胜游曾几。书传雁羽，有约玉箫同倚。踏松阴、依然断肠，素弦一昔牙琴碎。过招提倦旅，当时灯晕，尚飘红穗。谁寄。相思意。但絮影埋香，酒痕吹水。秋坟怨语，悽入女媭砧里。话伤心、孤雏未将，纸钱那觅空燕垒。判今生、尘面西风，为君持泪洗。","dynasty":"清代","title":"琐窗寒紫泉孝廉李宾石，余再从姊婿也。病树不春，昙花遽萎，莹莹嫠纬，其可哀也"}
{"author":"周之琦","content":"鹊语偷传，乌栖暗警，宵分又驻鸾车。七载重看，秋期弹指无差。瑶阶拥帚知何事，劝凤翎、休扫闲花。话仙都，小劫匆匆，愁里年华。巫云漫逐西风去，听黄鸡怨曲，往事空嗟。酒冷芳尊，可堪残醉消他。盈盈尽隔牵牛渚，问情波、流恨谁家。但思量，咫尺银湾，不是天涯。","dynasty":"清代","title":"高阳台"}
{"author":"周之琦","content":"膏环粔籹贺堂成，几日新邻便有情。谁说海鸥心迹异，两无虞诈不须盟。","dynasty":"清代","title":"移居日偶得小诗其五"}
{"author":"周之琦","content":"江国阴阴水拍堤。五年三见泽鸿飞。可堪社鼓嬉春日，却是征衫上路时。人不见，梦还疑。此情争得片云知。从容坐啸吾何敢，看取吴霜鬓几丝。","dynasty":"清代","title":"鹧鸪天其二"}
{"author":"周之琦","content":"蓉缺樱残，早添得、韵事京华。玻璃沁碗，唤来紫陌双叉。妙手玎珰弄巧，胜肩头鼓打，小担声哗。停车。裁油云、隔住玉沙。暗想槐薰倦午，正窗闲雪藕，鼎怯煎茶。碎响玲珑，问惊回、好梦谁家。屏间珠喉轻和，有多少、铃圆磬彻，低唱消他。晚香冷，伴清吟、深巷卖花。","dynasty":"清代","title":"玲珑玉"}
{"author":"周之琦","content":"芳游迷艳绮。认颓垣古甃，蔓萝交曳。画阑回首，零落旧题字。断魂烟雨里。绿珠门小应闭。半角西山，知颦蛾怨晓，曾否黛痕洗。好句屯田漫拟。一酌清冷，识曲今谁是。鬓丝风影，人与露桃悴。素波浑不起。鹿卢修绠空系。梦隔仙源，但银瓶信杳，难问绛河水。","dynasty":"清代","title":"梦芙蓉"}
{"author":"周之琦","content":"翠羽东风便。邮程隔，始知家近天远。看云念久，连床梦熟，快心重见。题襟怕说分襟，况旧隐、仍孤望眼。试问取、老圃闲花，横枝暗叶谁剪。匆匆半载京华，尘劳自省，羁思空乱。繁台夜月，隋堤细柳，一番春换。相携步屧吟眺，胜路逐、衡湘去雁。待长成、新种丹榴，归来未晚。","dynasty":"清代","title":"宴清都其一从弟耕腴俟我于管城，同行至许昌辞归里门，怃然有作"}
{"author":"周之琦","content":"天。多事蟾钩要上弦。从何缺，只为有团栾。","dynasty":"清代","title":"十六字令"}
{"author":"周之琦","content":"客有君房妙语言。扬州骑鹤兴翩翩。倾身障簏总堪怜。情话漫寻潘骑省，清芬谁诵陆平原。闷思陈事一悽然。","dynasty":"清代","title":"浣溪沙"}
{"author":"周之琦","content":"粉垣带郭，是旧日朱门，赏心佳处。翠笺唤侣。借闲园半角，胜游星聚。倦客幽寻，过眼韶华试数。悄回顾。问选石莳花，人更何许。兰锜今在否。但艳槿沤珠，暗随春去。燕归自语。叹高楼似昔，杏梁谁主。卧柳攲桥，总被群鸥占取。小山句。为王孙、桂丛吟苦。","dynasty":"清代","title":"扫花游铁仁山总宪招游城西某氏园"}
{"author":"周之琦","content":"峻坂怯肩舆，引绠两行犹弱。几日牵船岸上，只蒲帆难著。一声碧月大堤头，旧梦定谁托。何似春风天半，挽秋千红索。","dynasty":"清代","title":"好事近其三"}
{"author":"周之琦","content":"帕上新题闲旧题。苦无佳句比红儿。生怜桃萼初开日，那信杨花有定时。人悄悄，书迟迟。殷勤好梦托蛛丝。绣帏金鸭薰香坐，说与春寒总未知。","dynasty":"清代","title":"思佳客"}
{"author":"周之琦","content":"掖垣深，乡信阻，宫漏几昏晓。缓缓行云，天际忽飞到。两年怨绿啼红，衔悲饮恨，算客邸、何曾知道。语声悄。还认再世相逢，愁多减欢笑。炊玉光阴，但说凤城好。为伊闲整湘裙，重温腰衩，更持比、旧时宽了。","dynasty":"清代","title":"祝英台近"}
{"author":"周之琦","content":"彩笔休拈，锦字慵题，病馀无力。又坠叶吟秋，疏棂外、闲了翠云消息。懒听桂苑啼鸟，引琼箫悽恻。西风泪、花冷素蟾，偏是广寒人只。倦燕忽如客，待归去、苍烟暗故国。沈沈绣帘易隔，宵来梦、比似曲屏还窄。看取小扇尘生，嗟空箱抛掷。消魂处、愁缕恨丝，机声催织。","dynasty":"清代","title":"金盏子"}
{"author":"周之琦","content":"招隐故人书，孤负锦笺盈箧。拈出中仙词句，但拥门黄叶。玉觞无味已多时，怀抱向谁说。惆怅燕莺声里，赋晓风残月。","dynasty":"清代","title":"好事近其二"}
{"author":"周之琦","content":"记幽坊唤酒，佳节试灯，翠屏新曲曾顾。冶叶柔情，媚香妙谱。小影华年偷诉。皓腕清襟，楚骚遗韵，仙裳休妒。正石家、金谷留看，底事花随春去。愁思江南路阻。叹凌波步远，袜尘难驻。问解佩吴宫，可似梦云湘汝。灵根种，恨风条传语。那识题笺心苦。不忍见、一纸芳魂，化作横塘烟雨。","dynasty":"清代","title":"望湘人石黼庭同年以画兰索题，戏拈此调"}
{"author":"周之琦","content":"渌口逆流流渐涩。水车车水无涓滴。一车才过一车来，沙岸逼。风轮激。跬步萍川天样隔。","dynasty":"清代","title":"天仙子其六"}
{"author":"周之琦","content":"往事寻思。倦枕闲偎屏半掩。月明残，灯烬暗。晓星移。采香惯向幽丛趁。怨粉愁红谁与问。蝶无情，花有恨。各分飞。","dynasty":"清代","title":"酒泉子其二"}
{"author":"周之琦","content":"片帆当日溯湘波。春光媚绮罗。一鞭今日再经过。骚辞怨女萝。云黯澹，路盘陀。行行山更多。鹧鸪声入越巫歌。征人可奈何。","dynasty":"清代","title":"阮郎归余以嘉庆癸亥就婚于长沙郡署，阅今三十九年，旧游重历，距先室之殁一星终矣"}
{"author":"周之琦","content":"听雨沽春，题花卜夜，胜游曾几。书传雁羽，有约玉箫同倚。踏松阴、依然断肠，素弦一昔牙琴碎。过招提倦旅，当时灯晕，尚飘红穗。谁寄。相思意。但絮影埋香，酒痕吹水。秋坟怨语，悽入女媭砧里。话伤心、孤雏未将，纸钱那觅空燕垒。判今生、尘面西风，为君持泪洗。","dynasty":"清代","title":"琐窗寒紫泉孝廉李宾石，余再从姊婿也。病树不春，昙花遽萎，莹莹嫠纬，其可哀也"}
{"author":"周之琦","content":"又玉沙清，瑶林映佳景，欣逢山驿。行行青不断，讶修眉天际，黛痕如拭。栈阁曾经，巫峰恍遇，应有幽禽相识。萍踪依然在，但愁拈客鬓，岁华非昔。况吟屐重寻，宋贤芳躅倍添凄恻。鸡鸣还暗惜。最惆怅、烟缕词人笔。尽殿上、新歌传唱，谏疏长留，总销沉、茂陵宣室。异代襟情，","dynasty":"清代","title":"大酺舆行蕲黄山中，纡回深秀，大似蜀道风景，江楚少陆行者，特为拈此"}
{"author":"周之琦","content":"剡溪笺、一编行记。荏苒岁华重省。寄情处、南船北马，好句为谁题赠。山馆琴樽，河桥风月，那复伤萍梗。但相看、鸿爪馀痕，还是简书，周道寸心堪证。试偻指、天涯旧迹，几度雨昏烟暝。岷葛吴莼，蛮花郢雪，过影仍留影。尽含宫嚼徵，侵寻霜鬓吹冷。倦羽归飞，片帆催卸，才始吟魂定。按新声、小拍红牙，唤教梦醒。","dynasty":"清代","title":"子夜歌"}
{"author":"周之琦","content":"旧弦催怨轸。十年前事，翠凋红陨。幻影分明，忆得镜签香润。当日啼莺梦远，更此日、啼鹃声近。愁绪引。与君原是，一般长恨。绣帷仿佛尘凝，叹锦字谁传，彩鸾芳信。病枕叮咛，有约再生重认。待说韦郎絮果，又怕见、潘郎丝鬓。清泪忍。安排半衾眠稳。","dynasty":"清代","title":"玉漏迟重示已生"}
{"author":"周之琦","content":"晴烟吹絮，对嘉树秀筠，栏干闲拊。屐齿香痕，裙腰草色，多事晓莺争诉。好花倩魂空往，佳约芳期终阻。凤弦曲，但临觞休按，红盐新谱。南浦。离恨远，清浅半湾，不是仙源路。流水三生，碧云千里，锦字懒传幽素。黯然一江风浪，归棹还催人去。楚天暝，想轻寒已到，驯鸥眠处。","dynasty":"清代","title":"喜迁莺其二同人小集螺墩，花事已过矣，赋此以续李重光恨来迟曲"}
{"author":"周之琦","content":"冷落七陵烟，秋在玉津园侧。三载金梁月底，住天涯羁客。侯家冈树望中迷，来去总衔恤。忍说潇潇风雨，作他乡寒食。","dynasty":"清代","title":"好事近其一"}
{"author":"周之琦","content":"东堂畔，晓风吹。轻燕澹粉迷离。垂柳摇摇无绪，闲扶墙外枝。远路春光晼晚，残宵梦语依稀。争唱渡头桃叶，浑不解，寄相思。","dynasty":"清代","title":"珠帘卷"}
{"author":"周之琦","content":"归也悽然，迤逦垂虹，孤帆夜深。问匆匆草草，伊人何许，生生死死，此恨焉任。卢橘年华，黄梅节物，但著思量总不禁。离筵曲，有檀郎怨笛，媭女芒砧。鸣珂旧里重寻。漫忘却、东阳费苦吟。叹楼头跨凤，难追彤管，门前立鹄，犹滞青衿。往事谁提，先芬好念，月姊当时一片心。还知否，自春明话别，盼到而今。","dynasty":"清代","title":"沁园春沈三华龄自常熟买舟来问姊病，人天怅隔，悒怏遂归，赋此为别"}
{"author":"周之琦","content":"扇底风痕弄夕凉。酒醒人试藕丝裳。新蟾钩样照横塘。蝉雀有时还独语，凫鹥何必定同行。澹烟清梦怕思量。","dynasty":"清代","title":"浣溪沙"}
{"author":"周之琦","content":"白鹤凭谁信手招。银澜对影转无聊。闷来何计觅双桡。秋思可堪人寂寂，仙源依旧路迢迢。微波原自不通潮。","dynasty":"清代","title":"浣溪沙"}
{"author":"周之琦","content":"杭苇岸才登，行入乱峰层碧。十里平沙浅渚，又渡头人立。笋将摇梦上轻舟，舟尾浪花湿。恰好乌篷小小，载一肩秋色。","dynasty":"清代","tags":"婉约，秋天，行舟，写景","title":"好事近·杭苇岸才登"}
{"author":"周之琦","content":"钩藤碍屐，带草牵衣，循途恰转回塘。镜曲幽寻，疏磬渐引云房。翛然半郊半郭，浣尘缨、惯咏沧浪。听醉语，只山僧一笑，识我清狂。回首前游几日，又西风吹换，石冷苔荒。倦柳依依，犹恋澹薄秋光。沙鸥漫留后约，怕重来、老却斜阳。归未得，但凭高、远睨旧乡。","dynasty":"清代","title":"声声慢偕邵季若自窑台步至江亭，菰蒲肃肃，殊有濠濮间意"}
{"author":"周之琦","content":"带水何心说故乡。隋堤秋色夜传觞。可堪衰柳玩清霜。仙手有人抛月斧，通眉无句觅诗囊。禁他冶叶不凄凉。","dynasty":"清代","title":"浣溪沙"}
{"author":"周之琦","content":"山渌栖烟，城阴卧水，半湖冷画秋容。奈湖波清浅，不似秋浓。多情风信天边下，问故人、何处芳踪。佩声依约，知他见否，月桂香中。追念往事朦胧。早齐纨泪黦，并剪尘封。过虚堂悄悄，履踪谁同。思君只有兰衾梦，但梦来、未抵相逢。向无眠夜，金徽怨曲，弹与疏蛩。","dynasty":"清代","title":"金菊对芙蓉"}
{"author":"周之琦","content":"棠梨今后为谁开，也许移根别院栽。盼得明年花信早，春风来似故人来。","dynasty":"清代","title":"移居日偶得小诗其三"}
{"author":"周之琦","content":"澄辉看渐展。数圆期禁他，绛霄人盼。盼到良宵，又露华啼湿，一规珠汗。镜彩分明，忆路隔、银桥曾见。竟夕相思，青嶂魂迷，玉楼吟倦。何处霓裳歌按。但药杵声停，粉奁妆换。困倚天香，赋旧情争被，晓风吹断。破斧谁携，空暗结、吴郎秋怨。望里山河小影，轮孤梦短。","dynasty":"清代","title":"三姝媚己卯中秋"}
{"author":"周之琦","content":"近市翛然晏子居。药栏回合槿篱疏。惯看鸟雀下阶除。载酒断无人问字，打门恰有吏催租。到家翻遣客怀孤。","dynasty":"清代","title":"浣溪沙"}
{"author":"周之琦","content":"向生绡托兴，缥缈襟期，刊落尘缘。异境无人到，望瑶岑矗笋，玉井开莲。冷光半湿幽翠，烟影散虚坛。想万壑松风，珠庭近接，渺矣高寒。灵源。竟何许，有几片桃花，流出云间。漫说丹邱隔，便移家好住，谁耐清闲。石床自写琴意，空外揖群仙。待月白千峰，相携跨鹤天际看。","dynasty":"清代","title":"忆旧游题画"}
{"author":"周之琦","content":"天。惯把情缘作幻缘。无人会，生死苦缠绵。","dynasty":"清代","title":"十六字令"}
{"author":"周之琦","content":"一双银蒜暮丁冬，是东风。是西风。吹得疏疏，凉雨打梧桐。沈水半消金鸭冷，人不见，梦依依、唤玉骢。玉骢。玉骢。无路通。步霜红。霜更浓。过也过也，过不了、咫尺帘栊。依旧相思，围住画栏中。推枕起来还欲睡，楼角外，又萧条、听断鸿。","dynasty":"清代","title":"江城梅花引"}
{"author":"周之琦","content":"瑶瑟春愁，铜盘铅泪，寸缄冷护残雪。冰缕方凝，尘封初启，玉簪小翠堪捻。袜罗归去，正回想、飞琼话别。相思天上，鹅管凄凉，为伊吹彻。汉皋佩杳谁怜。剪叶移根，几番悽绝。悄梦禁寒，微波写影，应是香心犹结。曲屏吟绕，怪诗屐、宵来渐折。仙魂凝盼，出水亭亭，半眉新月。","dynasty":"清代","title":"庆春宫"}
{"author":"周之琦","content":"驿骑勤催，邮签缓递。横波阻住青丝辔。沙边唤得橛头船，劳人恰好闲身寄。卧柳霜凋，野棠风细。燕归无复营巢地。伤心休问去年时，盈盈水是哀鸿泪。","dynasty":"清代","title":"踏莎行癸巳秋仲建昌县道中"}
{"author":"周之琦","content":"洛水明珠，巫峰仙佩，未如越网千丝。绿悭顾曲，输君暖玉偷携。青缆解，画船移。怪津亭、折柬来迟。向虹桥去，箫吹夜月，谁唱新词。西湖西子归时。长记缃裙染翰，罗帕题诗。吟香试茗，依然闷倚空卮。红袖冷，翠眉低。甚好风、偏妒芳期。倩卢家燕，闲将此恨，说与教知。","dynasty":"清代","title":"夜合花蔼人有看花之约，余乘风便已解维矣"}
{"author":"周之琦","content":"掩金觞，横玉箸，生怕别离又。听到骊驹，还是絮飞骤。惯消车毂牵魂，鞭丝摇梦，对残月、晓风杨柳。断肠后。凭问此度分襟，重泉尚知否。飘瞥灵衣，天半枉回首。早知槿艳无多，便应日日，向纸阁、芦帘厮守。","dynasty":"清代","title":"祝英台近"}
{"author":"周之琦","content":"一丝秋入雕梁。燕双双。蓦地庭梧已做，十分凉。楚竹簟。越罗扇。漫思量。咫尺画栏西畔，是斜阳。","dynasty":"清代","title":"相见欢"}
{"author":"周之琦","content":"鸳针绣倦。又珊枕梦回，青禽低唤。唤起絮云，咫尺天涯愁无限。回廊步屧成新怨。况别母、啼妆犹恋。断肠空指，灵芸帕上，泪痕红泣。凝眄。盈盈带水，片帆趁、燕影风柔波软。佩解汉皋，那信花开归来缓。圆冰写翠秋容换。认娥月、西窗人面。紫箫吹入吴歈，桂香夜暖。","dynasty":"清代","title":"绛都春拟吴梦窗"}
{"author":"周之琦","content":"检点娇红瘦几分。含情重问可怜春。谁教南浦愁中絮，却化西楼梦里云。吟翠管，步香尘。小栏花影易黄昏。后来怕见初弦月，才学蛾眉便学颦。","dynasty":"清代","title":"思佳客"}
{"author":"周之琦","content":"巢居不锁仙心，弄远影褊褼，绛霄风稳。素裳缟袂，澄湖十里，翠峰千仞。圆吭清响递，更两两、瑶笙松吹引。尽恋著、岭畔梅花，肯说玉京飞近。软红我尚淹留，叹蕙帐尘空，怨怀谁讯。故园秋矣，缡褷瘦翮，不堪重认。芝田归有路，但倦羽、商量期未准。枉回首、梦里青山，白云无尽。","dynasty":"清代","title":"西湖月题孤山放鹤图"}
{"author":"周之琦","content":"十弓地小。遣吟情种得。寻常花草。吠影吠声，那禁群儿相告。说平泉、无此好。长安贵客心倾倒。来便窥园，寓目翻成笑。鸠拙一枝，谁向宫莺传报。误煞人、秦吉了。","dynasty":"清代","title":"河传祝九宗伯枉过戏赠"}
{"author":"周之琦","content":"归也悽然，迤逦垂虹，孤帆夜深。问匆匆草草，伊人何许，生生死死，此恨焉任。卢橘年华，黄梅节物，但著思量总不禁。离筵曲，有檀郎怨笛，媭女芒砧。鸣珂旧里重寻。漫忘却、东阳费苦吟。叹楼头跨凤，难追彤管，门前立鹄，犹滞青衿。往事谁提，先芬好念，月姊当时一片心。还知否，自春明话别，盼到而今。","dynasty":"清代","title":"沁园春沈三华龄自常熟买舟来问姊病，人天怅隔，悒怏遂归，赋此为别"}
{"author":"周之琦","content":"蕙炷藏春，湘筠借暖，曾说秦宫遗制。金屋携来，有约镜边帘底。描一幅、象篾疏花，护几片、鹊炉沈水。向烟丝、认取檀痕，断魂谁与篆心字。茧釭红穗未减，想见都梁乍爇，银屏无睡。犀蝶双双，解了又还重倚。好商量、坐久添衣，自消领、夜阑偎被。尽从他、画鸭烧残，绣帏慵更启。","dynasty":"清代","title":"绮罗香香篝"}
{"author":"周之琦","content":"银泷飞盖，油幢溅雪，春风乍到南天。闽峤句题，羊城路指，罗浮青入双鬟。烟霭护旌旃，看沧溟咫尺，催渡楼船。竹马人来，几声铜鼓唱喧闻。吟心卧阁清闲。正桄榔未老，蝴蝶犹仙。蜑雨弄晴，蛮花醉晓，珊瑚十万琼田。一酌试廉泉。想深沈合浦，早有珠还。扫尽楼台蜃气，吹笛海门山。","dynasty":"清代","title":"望海潮送勋楣出守琼州"}
{"author":"周之琦","content":"往日题襟同客邸。一树垂杨，两两吟匏寄。小巷城南三五里。等闲化作盈盈水。天上秋云吹易碎。送得君归，却问归何计。燕子楼台斜日里。江南也是消魂地。","dynasty":"清代","title":"蝶恋花其二"}
{"author":"周之琦","content":"剡溪笺、一编行记。荏苒岁华重省。寄情处、南船北马，好句为谁题赠。山馆琴樽，河桥风月，那复伤萍梗。但相看、鸿爪馀痕，还是简书，周道寸心堪证。试偻指、天涯旧迹，几度雨昏烟暝。岷葛吴莼，蛮花郢雪，过影仍留影。尽含宫嚼徵，侵寻霜鬓吹冷。倦羽归飞，片帆催卸，才始吟魂定。按新声、小拍红牙，唤教梦醒。","dynasty":"清代","title":"子夜歌"}
{"author":"周之琦","content":"寂寞湘帘下玉钩。一春清景似残秋。粉消蕙帐情空寄，花退兰釭恨未休。银凿落，钿箜篌。欢场那更问朱楼。双蛾已是生来浅，禁得西窗此夜愁。","dynasty":"清代","title":"思佳客"}
{"author":"周之琦","content":"一磬僧房，记月下、人来款竹。还远致、秋塍珠宝，累累盈斛。红豆分拈花里句，胡麻共饱山中粥。更无须、乞米似平原，书成幅。蒿里唱，当年曲。萍梗系，谁家屋。望子猷门径，凄凉心目。过眼云烟朋辈少，打头风雪官程促。问劳劳、尘梦定何时，黄梁熟。","dynasty":"清代","title":"满江红其四过新城县，买得白梁米，忆亡友李宾"}
{"author":"周之琦","content":"钩藤碍屐，带草牵衣，循途恰转回塘。镜曲幽寻，疏磬渐引云房。翛然半郊半郭，浣尘缨、惯咏沧浪。听醉语，只山僧一笑，识我清狂。回首前游几日，又西风吹换，石冷苔荒。倦柳依依，犹恋澹薄秋光。沙鸥漫留后约，怕重来、老却斜阳。归未得，但凭高、远睨旧乡。","dynasty":"清代","title":"声声慢偕邵季若自窑台步至江亭，菰蒲肃肃，殊有濠濮间意"}
{"author":"周之琦","content":"倚香篝、小楼听雨，春衫谁与裁剪。潞河桥下波千尺，比似别情还浅。腰带缓。更海燕、传书碎语增悽眷。琼枝恨远。恁夜舮牵衣，垂髫断影，长隔镜中面。城南路，乌帽黄尘行惯。新诗水部吟倦。西湖西子频牵梦，未信软红犹恋。生计短。只地上、裁花那是君家县。思乡酒换。剩玉雪佳儿，芸编问字，灯火纸窗伴。","dynasty":"清代","title":"摸鱼子和潘吾亭同年再叠前韵"}
{"author":"周之琦","content":"占幽居、六桥东畔，天然柳港花坞。书楼掩映窗三面，咫尺翠屏云聚。携胜侣。算福地、仙乡最好诗人住。吟情漫与。怕竹马迎来，金鱼挽定，未放使君去。空中想，指点刘郎前度。盟鸥今在何许。卅年影事匆匆过，谁访绿苔题句。清梦阻。更那得、片帆吹到江南路。披图认取。但栏角听莺，船唇载鹤，寻我旧游处。","dynasty":"清代","title":"摸鱼儿丁煦洲先生索题某司马湖庄福隐图"}
{"author":"周之琦","content":"石罅跳珠，墙阴漱玉，虚堂半枕湍濑。倦客栖迟，征途热恼，顿觉凉生襟带。螺鬟秀倚，想上有、餐霞人在。几阵天风细响，吹将凤笙仙籁。留封旧游未改。寄冥鸿、渺然尘外。来往赤松栖处，片云无碍。好约他年借榻。待尽启、轩窗面苍霭。万叠烟岚，芝英试采。","dynasty":"清代","title":"天香留候祠在紫柏山下，泉皆穿地而出，盘花旋竹，泠泠有声，秦栈中佳境也"}
{"author":"周之琦","content":"宛马吟愁，粤鸡啼恨，流虹休问猗兰。丹鼎龙归，一丘空指苍烟。蒲轮正好贤良聚，奈褰裳、海上仙山。甚蓬莱，误了阿房，重误甘泉。神君帐里知何语，但返魂香烬，枉赋哀蝉。五柞鹃声，负他桃熟千年。谁论朱鸟窗中事，剩初明、泪洒通天。最难禁，玉椀凄凉，宛在人间。","dynasty":"清代","title":"高阳台其一汉茂陵"}
{"author":"周之琦","content":"雪浪翻空，银涛拍岸，柳阴不解兰舟。顾影骄骢，几回踠足临流。倦怀桑下贪三宿，况关心、丽玉箜篌。慰离情，一水盈盈，多幸天留。寻诗待赴旗亭约，奈黄梅暗雨，懒试清游。香润红绡，从看纨扇都收。消魂桥上西风早，怕明朝、吹换凉秋。望京华，芳草天涯，何处高楼。","dynasty":"清代","title":"高阳台其二灞河阻涨"}
{"author":"周之琦","content":"偕隐曾传，潜渊妄托，休猜绵上娉婷。十笏荒祠，凝尘谁扫朱棂。春松秋菊东阿赋，问宓妃、甚事干卿。枉思量，罗袜凌波，翠羽扬灵。千年梦雨空飘瓦，怪胥涛遗恨，历劫难平。唤渡蛾眉，等闲风浪还生。茂宏九锡徒相笑，怕短辕、到此须惊。赛村巫，一勺椒浆，好荐鸧鹒。","dynasty":"清代","title":"高阳台其三平定州妒女祠事与刘伯玉妻妒妇津相类，戏拈此解"}
{"author":"周之琦","content":"润裛鞭丝，冷侵衣袂，条山吹雨冥冥。才过梅黄，千林点滴秋声。客怀已是凄清。况征途、流潦纵横。风陵回首，莲峰翠鬟，犹隐云屏。飞蓬自去，倚竹仍留，小窗絮语，灯火青荧。荷花桂子，人间何处西泠。短堠长亭。数邮奁、听彻兰更。泪痕凝。钱江到时，看取吴绫。","dynasty":"清代","title":"夏初临雨行蒲州道中有忆"}
{"author":"周之琦","content":"椒殿含春，兰汤试暖，华清鸾驭曾迓。一掬鸳波，还见粉云吹麝。倚丹台、金屋装成，漱灵液、仙源流下。罗帕。待凝脂净拭，翠蛾重画。妙舞霓裳未罢。甚咫尺延秋，夜乌啼乍。水上黄虬，容易倩魂惊化。访前尘、香泽仍留，诉长恨、哀湍空泻。愁惹。付宫花红处，白头闲话。","dynasty":"清代","title":"月华清其一骊山温泉"}
{"author":"周之琦","content":"空翠分烟，秋痕蘸水，芦湾篷背低亚。照影盟心，恰好镜澜堪借。向回汀、蓦地寻来，倚柔舻、消然歌罢。吟社。唤香山玉局，紫鸾飞下。我亦幽怀暗写。听灵苑清钟，旧欢都谢。修竹祠荒，争得澹妆人迓。待安排、画鹢闲身，尽消领、冷鸥情话。休暇。奈文书遮眼，漏沈遥夜。","dynasty":"清代","title":"月华清其二题成兰生太守西湖镜影图照"}
{"author":"周之琦","content":"行山回合，汾河萦带，遗基尚说韩侯。衰柳将坛，闲花战垒，千年姓字长留。阳夏事悠然，叹黥彭一例，钟室埋愁。震主功高，鼎分空忆蒯通谋。征途访古停辀，望灵风天半，英气凌秋。传檄片言，藏弓末路，荣枯总付东流。祠宇倚津楼，想巫弦社鼓，夜夜神游。看取长陵断褐，谁与酹荒丘。","dynasty":"清代","title":"望海潮韩信岭"}
{"author":"周之琦","content":"晓莺唤。似陌上柔桑，秦筝弹怨。想画楼初日，芳魂定馀恋。素波不照婵娟影，遗恨天涯远。遣羁愁、艳质难留，好山还见。依约翠眉展。尚仿佛城南，那时人面。秀倚东风，露华映、黛痕浅。玉莲花色春如笑，任著帩头看。店门前、怪底篮舆去缓。","dynasty":"清代","title":"探芳信其一茶憩敷水驿，香山诗所谓\"上得篮辇未能去。春风敷水店门前\"者也"}
{"author":"周之琦","content":"绛霄近。借寸晷馀闲，游踪重认。向紫云深处，陶然翠觞引。上清判袂仙缘在，尚有餐芝分。倚筼屏、酒晕香凝，月轮心印。欢极泪还忍。念旧侣星稀，逝波空迅。梦冷江花，但赢得、夜台恨。百年身世浮鸥影，懒更笺天问。楚魂招、枉付牙琴怨轸。","dynasty":"清代","title":"探芳信其二"}
{"author":"周之琦","content":"春风梧苑，惯柔毫闲弄。况有兰闺玉人共。向金台、斗韵珠海分笺，全不数，当日秦娥箫凤。梁园飞絮早，绿绣空囊，岂意韶华遽相送。银字掩孤嚬、一卷哀辞，叹我已、潘丝霜重。算香散、蘅芜十年馀，又振触、西湖那时残梦。","dynasty":"清代","title":"洞仙歌李石梧观察以梧笙馆联吟图卷索题，小病久置案头，及石梧悼亡始成此阕"}
{"author":"周之琦","content":"古咸平、数椽小筑，乡村风物堪溯。柳堤槐巷寻常景，幽意也传毫素。君傥许。为点染、来青粉本瓯香谱。闲云貌取。更六枳篱边，邻翁三雨，倚杖话农圃。郊居好，消受竹晨花午。漫嫌归计迟暮。沉吟后约从君问，画里可能同住。清汴路。梦不到、绿榕红豆衔杯处。低回俊侣。对几摺疏筠，相思未抵，官阁剪灯语。","dynasty":"清代","title":"摸鱼儿其一索陈桂舫孝廉写村居图扇"}
{"author":"周之琦","content":"烧槽断后来迟，醉舞丽情空采。旧谱新声，同是梦中虚籁。诔词凄绝家山破，何止雕栏春改。趁星期、惯见蕙炉烟影，绛河斜带。黯银屏、未冷西风吹处，怨入蓉裳荷盖。半玦潸痕，却倚翠眉先贷。凭肩已自伤心煞，那复而今能待。问黄姑、看取穿针楼下，袖罗谁在。","dynasty":"清代","title":"陌上花"}
{"author":"周之琦","content":"翠奁亭畔，话西风、一笛清游曾记。已是离愁消未尽，禁得危栏重倚。别浦凝阴，回塘弄晚，摇漾沧洲意。前番衰柳，向人还又憔悴。长恨千里关山，南云不见，见苍烟无际。帽影缁尘江上路，多分霜丝难理。潮落秋生，水凉梦远，休唤眠鸥起。相思何许，白萍红蓼乡里。","dynasty":"清代","title":"念奴娇"}
{"author":"周之琦","content":"润逼窗纱，凉侵簟竹，顿添憔悴。将徐又紧，做出几分秋意。对银屏、幽怀暗牵，素衾清梦谁料理。最怜他此日，纹疏静掩，夹衣初试。空指。前游地。任罥石苔滋，井栏愁倚。回波涨晚，翠点一池萍碎。带苍烟、归鸦倦飞，暝阴未破云更起。但虚空、冷荡柔丝，远天都是水。","dynasty":"清代","title":"琐窗寒集贤院连雨"}
{"author":"周之琦","content":"词赋梁园久劫灰，游人还问孝王台。多因帝子解怜才。咫尺僧寮环塔址，两三村舍傍城隈。已无馀地馆邹枚。","dynasty":"清代","title":"浣溪沙"}
{"author":"周之琦","content":"绿暗红稀。昨日东风今日客。绣奁空，珠履隔。昔游非。曲房幽径无人处。却是闲花偏解语。白云编，黄石墓。有谁知。","dynasty":"清代","title":"酒泉子其三"}
{"author":"周之琦","content":"珂里新晴，试清游、过却愔愔坊陌。欢期暗数，艳景易成陈迹。旗亭唤酒，倩评跋、好春颜色。吟遍了，紫曲尘香，惟是燕莺曾识。幽兰素芬堪摘。怕东风、认作寻常标格。琴心倦倚，梦里水波空碧。何人寄语，但花外玉箫知得。重看取、小字银钩，冷绡翠拭。","dynasty":"清代","title":"一枝春"}
{"author":"周之琦","content":"典荆钗，搜荩箧，排闷苦无计。袖薄欺寒，修竹暮长倚。便教红灺兰釭，相怜相惜。暖不到、笼鸳秋被。桂香里。亲解半臂吴绫，回身为郎系。染柳宫袍，珍重总输尔。旧箱金缕空存，此情记否，枉赢得、一襟清泪。","dynasty":"清代","title":"祝英台近"}
{"author":"周之琦","content":"金字心经施上方。澄心遗积付沧桑。累他嫔御祝空王。春水东流如梦寐，秋风西塔剩凄凉。一花垂泪佛前香。","dynasty":"清代","title":"浣溪沙"}
{"author":"周之琦","content":"鸳针绣倦。又珊枕梦回，青禽低唤。唤起絮云，咫尺天涯愁无限。回廊步屧成新怨。况别母、啼妆犹恋。断肠空指，灵芸帕上，泪痕红泣。凝眄。盈盈带水，片帆趁、燕影风柔波软。佩解汉皋，那信花开归来缓。圆冰写翠秋容换。认娥月、西窗人面。紫箫吹入吴歈，桂香夜暖。","dynasty":"清代","title":"绛都春拟吴梦窗"}
{"author":"周之琦","content":"客有君房妙语言。扬州骑鹤兴翩翩。倾身障簏总堪怜。情话漫寻潘骑省，清芬谁诵陆平原。闷思陈事一悽然。","dynasty":"清代","title":"浣溪沙"}
{"author":"周之琦","content":"玉簪浥露情怀重。海棠冷落西川梦。掩映几枝斜。瘦痕秋在花。苍苔馀缱绻。履迹闲寻遍。无处问东风。乱鸦残照中。","dynasty":"清代","title":"菩萨蛮"}
{"author":"周之琦","content":"选佳辰，携俊侣，重问草堂路。红萼无言，春色已如许。相看萝幌低垂，蕙烟轻飏，忽省忆、皇华人语。浣花句。同是沦落天涯，应教侍尊俎。团扇家家，不少瓣香处。须令翠羽声中，寒泉一盏，但遥指、城南韦杜。","dynasty":"清代","title":"祝英台近"}
{"author":"周之琦","content":"旧业青箱，诵先芬、幸托茕茕月姊。珠树俊才，名成捣衣声里。冰绡细写前尘，照灯影、柴门深闭。谁记。有元龙、省识当时情事。宫锦艳柯里。是寒砧叠就，香罗文绮。霜杵泪、痕悽红，尚沾掺指。扁舟画省归来，胜清沔、相望天际。迎侍。趁明年、一帆春水。","dynasty":"清代","title":"惜秋华其二媭砧课读图为王少鹤农部题"}
{"author":"周之琦","content":"卜幽居、石桥西堍，衡茆蒋径催剪。匆匆过影还留影，恰照玉河清浅。筝柱缓。倚绣阁、双声一例神仙眷。香心寄远。比旧日褊褼，罗浮粉翅，长印镜澜面。城南宅，传舍年来栖惯。多应素羽飞倦。云何桑下曾三宿，翻恐俗缘生恋。秋梦短。又谁道、等闲衾枕非乡县。蘋渔谱换。算小字题笺，凉音唤侣，我亦水云伴。","dynasty":"清代","title":"摸鱼子叠前韵为衎石赋雁影庵，时将移居玉河桥"}
{"author":"周之琦","content":"浣征衣。叹缁尘满眼，无处认芳菲。隔巷遥传，迎门一笑，还似阆苑初移。展方絮、新声自谱，赏心事、饧白粥香时。枚馆清愁，蠡湖归梦，此意谁知。曾是曲江开好，甚珍丛折取，怨别琼枝。斐几藏春，银瓶寄艳，深护金屋娇姿。算犹胜、封姨暗剪，掩红泪、轻逐燕莺飞。旧日名园倚处，莫寄相思。","dynasty":"清代","title":"一萼红衎石同年赠杏花二枝，媵以妙词，依调赋谢"}
{"author":"周之琦","content":"黄尘里，村墅半榛芜。且幸见吾庐。春风拂面馀寒在，晨星偻指故交疏。问家中，猿与鹤，近何如。也不为、柴桑三径菊。也不为、淇园千亩竹。衰病体、愧簪裾。坐忘只合匡床倚，行吟仍怯短筇扶。且安心，重补读，少时书。","dynasty":"清代","title":"最高楼"}
{"author":"周之琦","content":"剡溪笺、一编行记。荏苒岁华重省。寄情处、南船北马，好句为谁题赠。山馆琴樽，河桥风月，那复伤萍梗。但相看、鸿爪馀痕，还是简书，周道寸心堪证。试偻指、天涯旧迹，几度雨昏烟暝。岷葛吴莼，蛮花郢雪，过影仍留影。尽含宫嚼徵，侵寻霜鬓吹冷。倦羽归飞，片帆催卸，才始吟魂定。按新声、小拍红牙，唤教梦醒。","dynasty":"清代","title":"子夜歌"}
{"author":"周之琦","content":"往日题襟同客邸。一树垂杨，两两吟匏寄。小巷城南三五里。等闲化作盈盈水。天上秋云吹易碎。送得君归，却问归何计。燕子楼台斜日里。江南也是消魂地。","dynasty":"清代","title":"蝶恋花其二"}
{"author":"周之琦","content":"莫唱望江南。娃宫柳。沉吟久。烟外影鬖鬖。清霜知未堪。魂归应恋此。虚廊倚。旧香拈。悄拭藕丝衫。防他珠泪淹。","dynasty":"清代","title":"醉垂鞭"}
{"author":"周之琦","content":"浣征衣。叹缁尘满眼，无处认芳菲。隔巷遥传，迎门一笑，还似阆苑初移。展方絮、新声自谱，赏心事、饧白粥香时。枚馆清愁，蠡湖归梦，此意谁知。曾是曲江开好，甚珍丛折取，怨别琼枝。斐几藏春，银瓶寄艳，深护金屋娇姿。算犹胜、封姨暗剪，掩红泪、轻逐燕莺飞。旧日名园倚处，莫寄相思。","dynasty":"清代","title":"一萼红衎石同年赠杏花二枝，媵以妙词，依调赋谢"}
{"author":"周之琦","content":"一榻寄吟身，燕子频窥帘隙。欲问南村花柳，恨孤筇无力。等闲窗外雨疏疏，幽径藓痕湿。忍对浓春烟景，说西风消息。","dynasty":"清代","title":"好事近"}
{"author":"周之琦","content":"瑶簪堕也，谁知此恨，只在今生。怕说香心易折，又争堪、烬落残灯。忆兼旬、病枕惯懵腾。看宵来、一样恹恹睡，尚猜他、梦去还醒。泪急翻嫌错莫，魂销直恐分明。回首并禽栖处，书帏镜槛，怜我怜卿。暂别常忧道远，况凄然、泉路深扃。有银笺、愁写瘗花铭。漫商量、身在情长在，纵无身、那便忘情。最苦梅霖夜怨，虚窗递入秋声。","dynasty":"清代","title":"青山湿遍"}
{"author":"周之琦","content":"液池擎艳，渌沼含馨，湿云飞满凉翠。千叶香心，荡三十六湾秋意。倚盖天长，浣衣人杳，卷波无际。认珠盘冷浸，一抹横塘，重重碧、重重水。嫣红半落谁怜，但参差远影，还蘸吟袂。鹭送鸥迎，料未许、夕阴吹碎。唤小艇、青奁摇梦，待觅风痕过烟尾。甚日开门，藕花多处，约词仙同醉。","dynasty":"清代","title":"梦横塘荷叶似云香不断。白石句，以慢词写之"}
{"author":"周之琦","content":"裙衩窄。何意飞龙骨出。秋社光阴归燕急。锦衾人似客。未到中秋十日。月姊也应悽恻。宛转玉钩清露湿。欲圆圆不得。","dynasty":"清代","title":"谒金门"}
{"author":"周之琦","content":"酸枣河倾忆昔时。洪波吟得阮公诗。十年风景几迁移。暗草萤飞仓史墓，阴廊鬼语信陵祠。等闲牲醴祀屠儿。","dynasty":"清代","title":"浣溪沙"}
{"author":"周之琦","content":"帘底斜阳红一线。怕近黄昏，不放银钓卷。烛影西堂看又短。金尊只讶宵来浅。赋罢离情魂欲断。砧杵谁家，唤起征人怨。冷到秋心秋不管。芙蓉却在江南岸。","dynasty":"清代","title":"蝶恋花送芙初南归二解其一"}
{"author":"周之琦","content":"东堂畔，晓风吹。轻燕澹粉迷离。垂柳摇摇无绪，闲扶墙外枝。远路春光晼晚，残宵梦语依稀。争唱渡头桃叶，浑不解，寄相思。","dynasty":"清代","title":"珠帘卷"}
{"author":"周之琦","content":"候馆騑骖驻。苔岑合、夜阑前事重数。晨星半落，闲云独往，乍欣萍聚。长安片月回看，奈过眼、徒惊迅羽。枉羡忆、紫陌吟身，年华驷隙空度。南来第一消魂，凄凉况指，江上鹦鹉。春晖寸草，秋风断梗，此情谁语。陵陬绛萼馀恨，更忍问、循陔旧处。但与君、剪烛同听，西窗暗雨。","dynasty":"清代","title":"宴清都其二"}
{"author":"周之琦","content":"纸灰飞遍关山路，山也重重。水也重重。滴尽珍珠酒不浓。双栖漫谱雕梁曲，花也匆匆。月也匆匆。燕子归来似梦中。","dynasty":"清代","title":"采桑子"}
{"author":"周之琦","content":"袅朱丝，缠翠缕，巧篆俪花叶。结就同心，钗股鬓蝉贴。自从弄玉箫吹，经旬双笑，早一朵、榴红堪折。扇纹摺。因甚露井银瓶，馀芬易消歇。剪烛深更，影事懒重说。最怜雨润梅黄，袜罗归去，又刚是、澡兰时节。","dynasty":"清代","title":"祝英台近"}
{"author":"周之琦","content":"孤影又南翔。岁晏何心问稻粱。卵色天低秋水阔，茫茫。忍说他乡胜故乡。灯火记书窗。锦样修翎正著行。三十五年才一梦，凄凉。却向襄阳话洛阳。","dynasty":"清代","title":"南乡子"}
{"author":"周之琦","content":"亭亭素艳，恻恻孤芳，禁他风雨摧残。老圃秋容，争信晚节艰难。东篱惯招旧隐，记金英、簪鬓曾看。寻步屧，甚啼螀坏壁，怨语更阑。还是题糕人在，奈子安序冷，元亮吟悭。梦远湘皋，谁念楚些哀弹。重阴望中未解，寄清愁、何处南山。松径里，愿香心、同保岁寒。","dynasty":"清代","title":"声声慢风雨通宵，篱菊损败，感叹成咏"}
{"author":"周之琦","content":"滕六太颠狂，搓绵搅絮。币月霏霏困归羽。泥深没踝，已是津梁迷误。候人还为说，冰横路。茅屋短垣，荒村且住。泼水衾裯酽寒护。瞢腾一枕，只见玉龙飞舞。断魂寻不到，章门渡。","dynasty":"清代","title":"感皇恩王庄阻雪二阕其一"}
{"author":"周之琦","content":"绿波南浦离情赋。争信生离情未苦。玉飘烟，风泊絮。才是世间肠断处。粉笺书，罗袜步，目送武林人去。消受鬓丝千缕。短篷眠夜雨。","dynasty":"清代","title":"应天长章江雨泊"}
{"author":"周之琦","content":"叶落秋槐，花零素奈，惊鸿省识啼妆。月影扬州，禁他燕馆清霜。九莲寂寞闲房共，黯残僧、黄帕司香。尽关心，小阁承乾，前度昭阳。霓裳未破哀蝉诔，指环妃葬地，金碗银床。天寿幽宫，珠旒翻托明珰。相从好奏西陵伎，比人间、椒殿春长。漫魂归，一帧芝龛，冷话兴亡。","dynasty":"清代","title":"高阳台长椿寺明田妃"}
{"author":"周之琦","content":"双鱼诉尽愁肠，又诔笔赢来。谢庄新句。为君振触，残春梦影，少年心绪。何戡今好在，问记否、牵萝人最苦。但剩得、锦瑟哀辞，题到泪珠圆处。相看紫诰匆匆，反输与鸿妻，白头荆布。槿花开也，韶光一刹，等闲朝暮。长贫长有恨，更忍听、冤禽枝上语。尽消受、燕寝凝香，旧情空负。","dynasty":"清代","title":"西湖月"}
{"author":"周之琦","content":"广寒已是销魂地，西风况禁凄恻。鹫岭初升，鸳楼乍映，依约圆冰飞出。澄辉似昔。只酒罢春溶，梦孤秋碧。漫忆前身，水精帘下又今夕。青天重诉怨抑。素蟾流影外，难寄消息。悄倚娥妆，闲抛绿药，一杵元霜空惜。瑶笙夜寂。斗青女婵娟，误他孀魄。泪点金波，任教菱镜湿。","dynasty":"清代","title":"齐天乐寒月"}
{"author":"周之琦","content":"双桨催程，半帆借泊，危楼高倚层云。风光自好，暮景仍斜，禁他箫鼓千门。窗隙流尘。但屠苏送老，醽醁悽魂。波泛碧鳞鳞。有天涯、诗句怀人。念珠络藏香，绣檀携枕，归舟曾系兰津。昙花空外影，总飘然、残梦无痕。欲话前因。应恨敛、湘娥翠颦。掩孤篷，休教字写宜春。","dynasty":"清代","title":"长相思岳州元日"}
{"author":"周之琦","content":"冷落七陵烟，秋在玉津园侧。三载金梁月底，住天涯羁客。侯家冈树望中迷，来去总衔恤。忍说潇潇风雨，作他乡寒食。","dynasty":"清代","title":"好事近其一"}
{"author":"周之琦","content":"白雁声残，青蛾泪尽，燕台别路重分。供奉琴歌，不堪弹入离尊。兴亡梦短黄冠老，掩金觞、翠袖含颦。叹西湖，卅六离宫，何处长门。当年环佩空归去，任花幡恋雨，佛火愁人。剩水残山，依然铃语黄昏。红兜那觅南朝寺，话沧桑、旧额犹存。泣铜仙，承露盘倾，一样消魂。","dynasty":"清代","title":"高阳台仙露庵，宋宫人饯汪水云处"}
{"author":"周之琦","content":"又玉沙清，瑶林映佳景，欣逢山驿。行行青不断，讶修眉天际，黛痕如拭。栈阁曾经，巫峰恍遇，应有幽禽相识。萍踪依然在，但愁拈客鬓，岁华非昔。况吟屐重寻，宋贤芳躅倍添凄恻。鸡鸣还暗惜。最惆怅、烟缕词人笔。尽殿上、新歌传唱，谏疏长留，总销沉、茂陵宣室。异代襟情，","dynasty":"清代","title":"大酺舆行蕲黄山中，纡回深秀，大似蜀道风景，江楚少陆行者，特为拈此"}
{"author":"周之琦","content":"送归人、去帆两两，平芜千里如剪。分襟忆到题襟日，又早蜡梅香浅。鱼素缓。空领略、淮河津口魂双眷。天长水远。怕星饭填愁，尘衫涴泪，难认旧时面。东华客，十日闭门都惯。相如今更游倦。鸳湖鹤市空中想，翻是他乡情恋。吟兴短。漫赢得、秋来梦不离江县。吹葭节换。试问讯刘郎，深杯雪屋，灯影剩谁伴。","dynasty":"清代","title":"摸鱼子"}
{"author":"周之琦","content":"野艇摇烟，生衣蘸渌，镜波圆折。湖菱翠贴。最苦新凉犹怯。话离愁、髯仙未知，雨花露蕊凄步屧。渐娇云堕砌，芳魂冉冉，暗窥窗月。柔乡恋否，枉荐菊泉荒，冷香栖蝶。三生净业，试与长眠人说。算年来、红尘倦游，好山画里缘再结。黯消凝，又早芦湾，梦落秋半雪。","dynasty":"清代","title":"月下笛晨起钱塘门乘小舟沿绿至苏公祠"}
{"author":"周之琦","content":"锦幔。斜巷。春意懒。篆香微。人去后。杨柳。又如丝。无语对花枝。依依。小园蝴蝶儿。恨来时。","dynasty":"清代","title":"诉衷情"}
{"author":"周之琦","content":"梦雨荒祠暗，秾华往事空。小楼珍重避西风。好与护芳容。春色应无价，情缘倘再逢。欲求粉本貌惊鸿。看取曲栏中。","dynasty":"清代","title":"巫山一段云西湖花神廊仅余塑像二侧倚败壁间，而神采奕奕如生，命僧移置楼下并纪以词"}
{"author":"周之琦","content":"燕子闻长叹。甚匆匆、廿年安宅，梦缘能短。曾是琴尊游息地，苦被啼莺催散。且休说、仙源深浅。洞口云来迷处所，悔当时、只作寻常看。枉回首、画栏畔。嫣红姹紫闲栽遍，到而今亭台易主，旧欢空恋。从此春风无路入，那见小桃人面。更谁与、金荃歌按。可惜好花如好婢，向人家、看卖牙郎绢。重为汝、泪痕溅。","dynasty":"清代","title":"金缕曲卖宅"}
{"author":"周之琦","content":"一叶扁舟初著岸。荷衣今始换。惭负素餐诗，忍饱田家饭。犁锄身未惯。刍豆恩犹恋。玉京知近远。隔河一十四邮亭，望东华，长在眼。","dynasty":"清代","title":"醉花间道光丁未二月朔，抵家作"}
{"author":"周之琦","content":"夕炉晨佩江淹句。当年南浦愁人处。衰草恋斜晖。王孙归不归。悽悽秋社语。梁燕仍羁旅。倦尾路双叉。乌衣何处家。","dynasty":"清代","title":"菩萨蛮"}
{"author":"周之琦","content":"近市翛然晏子居。药栏回合槿篱疏。惯看鸟雀下阶除。载酒断无人问字，打门恰有吏催租。到家翻遣客怀孤。","dynasty":"清代","title":"浣溪沙"}
{"author":"周之琦","content":"翠奁亭畔，话西风、一笛清游曾记。已是离愁消未尽，禁得危栏重倚。别浦凝阴，回塘弄晚，摇漾沧洲意。前番衰柳，向人还又憔悴。长恨千里关山，南云不见，见苍烟无际。帽影缁尘江上路，多分霜丝难理。潮落秋生，水凉梦远，休唤眠鸥起。相思何许，白萍红蓼乡里。","dynasty":"清代","title":"念奴娇"}
{"author":"周之琦","content":"画檐岑寂。送寥空倦眼，乱鸦飞急。护冻云、戏玉犹悭，任剪取凤翎，不成抛掷。睡起痴龙，但小试、残年风色。照银灯点点，絮粉泪痕，何处相识。幽寻灞桥路隔。对薰炉篆缕，清梦难觅。做几番、酒醒天寒，唤山寺夜钟，水楼长笛。万里苍茫，倩谁问、飞琼消息。折梅花、故人故里，寄愁未得。","dynasty":"清代","title":"解连环雪意"}
{"author":"周之琦","content":"梦了华胥，屏闲翡翠，佩杳珊瑚。野径双湾，秋祠十笏，门掩菰蒲。汴河衰柳啼乌，叹旧业、梁园半芜。瘗玉梅根，眠香桂蕊，好个西湖。","dynasty":"清代","title":"柳梢青"}
{"author":"周之琦","content":"散幽襟、近郊春晚，香台游屐争试。半幡风外招寻惯，吟思塔铃遥坠。阴满地，望不断、霜皮雪干松烟翠。钟楼倦倚。待磨洗前朝，鲸鱼篆刻，梵夹几行字。僧寮话，花影竹房深闭。落花更扫阶砌。杏坛管领春风帚，我亦官闲如此。清磬里。浑未识、禅心宦味都相似。诛茆便拟。指苍卜林西，斜阳一线，山在冷云背。","dynasty":"清代","title":"摸鱼子暮春遍游近郊诸兰若，觉生寺大钟、万寿寺白皮松尤胜赏也"}
{"author":"周之琦","content":"柳塘杏苑，认当日轻盈，汉宫姝丽。斜风一剪，弄影爱寻罗绮。久住芹泥旧垒，又贪说、乌衣门第。终朝絮语呢喃，那识投怀深意。前事。吾庐曾寄。待小院开帘，更将春至。翩翩何许，惯向玉楼凝睇。王谢雕梁任倚，但秋社、光阴能几。从他锦字传笺，空惹故人清泪。","dynasty":"清代","title":"双双燕咏燕"}
{"author":"周之琦","content":"瘴云阴、卯饮杯停，骊歌柳岸催发。冷落孤踪，凄迷影事，梦杳庄生蝶。庾楼风，皖江楫。带水盈盈限秦越。情切。到而今翻羡，羁禽天末。翠笺半摺。向邮亭、两度音徽接。正相思，吟苦来鸿片羽，飘堕空廊叶。妙香凝，古欢结。洛诵兰言总心折。行箧。一编常对、澄怀秋月。","dynasty":"清代","title":"定风波其二宿州行馆再得艾生书却寄"}
{"author":"周之琦","content":"舞长沙，回短袖，清节一钱剩。黄竹箱携，絮雪贮秋影。定知挽鹿偕归，筼屏学绣，恰映月、囊萤相称。素心耿。无奈翠履银珰，青闺倦持赠。女伴偷看，椎髻齿空冷。更禁嫌到笼鹦，吠来仙犬，生做就、茜窗人病。","dynasty":"清代","title":"祝英台近"}
{"author":"周之琦","content":"掩金觞，横玉箸，生怕别离又。听到骊驹，还是絮飞骤。惯消车毂牵魂，鞭丝摇梦，对残月、晓风杨柳。断肠后。凭问此度分襟，重泉尚知否。飘瞥灵衣，天半枉回首。早知槿艳无多，便应日日，向纸阁、芦帘厮守。","dynasty":"清代","title":"祝英台近"}
{"author":"周之琦","content":"十弓地小。遣吟情种得。寻常花草。吠影吠声，那禁群儿相告。说平泉、无此好。长安贵客心倾倒。来便窥园，寓目翻成笑。鸠拙一枝，谁向宫莺传报。误煞人、秦吉了。","dynasty":"清代","title":"河传祝九宗伯枉过戏赠"}
{"author":"周之琦","content":"一曲琵琶洒半酣。当时何苦泪痕淹。生来泛梗原无著，听彻哀丝亦未嫌。人欲去，句重拈。清词闲写望江南。怜他老大商人妇，只唱新声昔昔盐。","dynasty":"清代","title":"鹧鸪天其三琵琶亭"}
{"author":"周之琦","content":"罗浮旧侣，仙迹曾栖，一剪洞云溜碧。花迷试梦，橘蠹淹秋，怡好舞衣藏得。问匆匆、粉怨香愁，情丝因谁暗织。壁镜分明，可念春来消息。看取团栾样巧，中有柔奴，玉腰纤魄。翾飞小影，阅到枯形，密绪尚怜攲侧。付兰闺，掺手亲缫，却恐蚕娘未识。剩几片、芳草宫斜，罗裙空忆。","dynasty":"清代","title":"澡兰香蝶茧和小云韵"}
{"author":"周之琦","content":"听雨沽春，题花卜夜，胜游曾几。书传雁羽，有约玉箫同倚。踏松阴、依然断肠，素弦一昔牙琴碎。过招提倦旅，当时灯晕，尚飘红穗。谁寄。相思意。但絮影埋香，酒痕吹水。秋坟怨语，悽入女媭砧里。话伤心、孤雏未将，纸钱那觅空燕垒。判今生、尘面西风，为君持泪洗。","dynasty":"清代","title":"琐窗寒紫泉孝廉李宾石，余再从姊婿也。病树不春，昙花遽萎，莹莹嫠纬，其可哀也"}
{"author":"周之琦","content":"柳塘杏苑，认当日轻盈，汉宫姝丽。斜风一剪，弄影爱寻罗绮。久住芹泥旧垒，又贪说、乌衣门第。终朝絮语呢喃，那识投怀深意。前事。吾庐曾寄。待小院开帘，更将春至。翩翩何许，惯向玉楼凝睇。王谢雕梁任倚，但秋社、光阴能几。从他锦字传笺，空惹故人清泪。","dynasty":"清代","title":"双双燕咏燕"}
{"author":"周之琦","content":"唾碧凝痕重，流黄照影迟。姮娥依旧弄清辉。我自不曾真见、月圆时。蝶恋前宵粉，蛛牵后夜丝。酒边心事问伊谁。除下镜光灯影、少人知。","dynasty":"清代","title":"风蝶令"}
{"author":"周之琦","content":"舞山香，翻水调，檀板为谁拍。小谱亲题，曾倩画眉笔。几回月上雕栏，停针倦绣，闲听我、梅边吹笛。粉奁侧。当日藤角裁笺，脂痕尚沾湿。红豆重拈，乐事总陈迹。待凭曲里哀蝉，仙山飞去，替说与、酒醒今夕。","dynasty":"清代","title":"祝英台近"}
{"author":"周之琦","content":"人间谁是消魂者，昨日鸾琴。今日霜砧。三日离愁海样深。郁金香冷知何处，怅望春阴。领略秋心。绿蜡前头泪不禁。","dynasty":"清代","title":"采桑子"}
{"author":"周之琦","content":"瑶瑟春愁，铜盘铅泪，寸缄冷护残雪。冰缕方凝，尘封初启，玉簪小翠堪捻。袜罗归去，正回想、飞琼话别。相思天上，鹅管凄凉，为伊吹彻。汉皋佩杳谁怜。剪叶移根，几番悽绝。悄梦禁寒，微波写影，应是香心犹结。曲屏吟绕，怪诗屐、宵来渐折。仙魂凝盼，出水亭亭，半眉新月。","dynasty":"清代","title":"庆春宫"}
{"author":"周之琦","content":"重阴垂幕，长空卷絮，纷铺万顷琼田。鱼梦乍古，鲸波未息，南云尚驻戎旃。风劲铁衣单。想营屯千帐，清角吹寒。胜事园林，漫将尊酒赋华筵。家家腊鼓腾欢。待功成洗甲，庆入新年。银海浪平，天花阵舞，从教净扫蛮烟。一白虎门山。看欃枪夜落，旌旆春闲。料得红旗送喜，早晚到长安。","dynasty":"清代","title":"望海潮京寓对雪"}
{"author":"周之琦","content":"鹊语偷传，乌栖暗警，宵分又驻鸾车。七载重看，秋期弹指无差。瑶阶拥帚知何事，劝凤翎、休扫闲花。话仙都，小劫匆匆，愁里年华。巫云漫逐西风去，听黄鸡怨曲，往事空嗟。酒冷芳尊，可堪残醉消他。盈盈尽隔牵牛渚，问情波、流恨谁家。但思量，咫尺银湾，不是天涯。","dynasty":"清代","title":"高阳台"}
{"author":"周之琦","content":"泬寥千里寒空色，谁教玉龙轻占。望里仍飞，愁边又聚，不许梨花香泛。阳台恨敛，漫提起巫峰，那回春感。梦雨苍凉，楚腰羞向近来减。探梅曾约旧崦，鹤衣寻径处，幽境空念。澹欲黏天，浓应酿雪，赢得今番凄黯。山螺翠掩。更隐约疏林，墨痕低染。界破冥濛，冷鸦三四点。","dynasty":"清代","title":"齐天乐寒云"}
{"author":"周之琦","content":"鸳针绣倦。又珊枕梦回，青禽低唤。唤起絮云，咫尺天涯愁无限。回廊步屧成新怨。况别母、啼妆犹恋。断肠空指，灵芸帕上，泪痕红泣。凝眄。盈盈带水，片帆趁、燕影风柔波软。佩解汉皋，那信花开归来缓。圆冰写翠秋容换。认娥月、西窗人面。紫箫吹入吴歈，桂香夜暖。","dynasty":"清代","title":"绛都春拟吴梦窗"}
{"author":"周之琦","content":"篆烟沈，灯炷落。愁掩夜寒帘幕。天黯澹，路冥迷，征人何日归。唤春回，春未醒。谁念玉梅香冷。残岁逼，暮云深，休听元鹤吟。","dynasty":"清代","title":"更漏子庚申岁杪，密雪经旬，中庭积厚四五尺，平生所未见也"}
{"author":"周之琦","content":"棘院风清，桂轮香满，仙驭初驻。射策人来，翘材馆启，旧是朝天路。南轩史笔，东阳诗草，恰在紫云深处。话兴亡、煎茶漏永，待添画烛重赋。王颠孟蹶，轻尘短晷，梦影相看何许。城上芙蓉，宫中花蕊，不管人西顾。宣华小苑，摩诃芳径，多少断垣荒础。今犹幸、文昌朗耀，粉廊快睹。","dynasty":"清代","title":"永遇乐其二成都贡院伪蜀故宫也，壬午从事秋闱作"}
{"author":"周之琦","content":"西山颜色仍依旧。只添了、眉痕皱。小院珠帘垂永昼。吟笺半摺，画栏孤倚，长忆分襟后。闲中记曲拈红豆。风雨还惊夜来骤。曾问南园芳事否。莺如人懒，花如人醉，春也如人瘦。","dynasty":"清代","title":"青玉案"}
{"author":"周之琦","content":"酸枣河倾忆昔时。洪波吟得阮公诗。十年风景几迁移。暗草萤飞仓史墓，阴廊鬼语信陵祠。等闲牲醴祀屠儿。","dynasty":"清代","title":"浣溪沙"}
{"author":"周之琦","content":"蜺旌珠箔。咫尺五云楼阁。望参差。蓬岛千龄药，华阳十赉辞。传情金带枕，倚醉玉交卮。不是鹦哥语，有谁知。","dynasty":"清代","title":"女冠子"}
{"author":"周之琦","content":"曲栏低亚凉波净。回风绿蘸烟芜影。烟外几人家。天涯即水涯。莲衣寒恻恻。蕙带搴无力。到此合魂消。冷香黏画桥。","dynasty":"清代","title":"菩萨蛮"}
{"author":"周之琦","content":"芳信冬闺粉梅梢，年时倦怀曾托。絮雪乍飘，葭管闲吹，刚是病腰如削。画中疏影人同悴，但长日、秦篝偎著。倒纤指，因循误了，试灯妆阁。九九光阴似昨。空小笔花枝，泥他屏角。麝炷泪淹，猩点脂融，孤负晓窗梳掠。酽寒消尽春心死，枉冰蕊，描成红萼。杏香冷，低回燕莺旧约。","dynasty":"清代","title":"花心动壁间去冬消寒图小幅，状态遗迹也，感赋"}
{"author":"周之琦","content":"南朝驻跸爱杭州。直为圣湖留。十三门外，十三椄畔，占尽风流。一声白雁繁华去，往事总悠悠。刘家娘子，杨家妹子，无限春愁。","dynasty":"清代","title":"眼儿媚其一"}
{"author":"周之琦","content":"寻寻觅觅。竹外人孤立。砑粉银笺题又湿。冷却翠禽消息。旧时芳讯依然。而今幽恨年年。一笛绮窗归梦，故山无奈春寒。","dynasty":"清代","title":"清平乐忆梅"}
{"author":"周之琦","content":"绿暗红稀。昨日东风今日客。绣奁空，珠履隔。昔游非。曲房幽径无人处。却是闲花偏解语。白云编，黄石墓。有谁知。","dynasty":"清代","title":"酒泉子其三"}
{"author":"周之琦","content":"银泷飞盖，油幢溅雪，春风乍到南天。闽峤句题，羊城路指，罗浮青入双鬟。烟霭护旌旃，看沧溟咫尺，催渡楼船。竹马人来，几声铜鼓唱喧闻。吟心卧阁清闲。正桄榔未老，蝴蝶犹仙。蜑雨弄晴，蛮花醉晓，珊瑚十万琼田。一酌试廉泉。想深沈合浦，早有珠还。扫尽楼台蜃气，吹笛海门山。","dynasty":"清代","title":"望海潮送勋楣出守琼州"}
{"author":"周之琦","content":"桂苑悽芳讯。黯消魂、亭亭镜影，做成眉晕。碧海青天依然在，偏是圆规难认。漫重溯、春前幽恨。两度伤心秋更苦，料嫦娥、泪也金波陨。千里梦，几曾准。清游但说良宵近。望婵娟、瑶台笛里，旧情休问。羽盖霓旌经行处，天路闲愁无尽。待传语、纤阿纡轸。露脚斜飞银兔悄，绛霄长、谁寄人间信。灯炷落，漏声紧。","dynasty":"清代","title":"金缕曲次日见吾亭词，倚调和之"}
{"author":"周之琦","content":"卜幽居、石桥西堍，衡茆蒋径催剪。匆匆过影还留影，恰照玉河清浅。筝柱缓。倚绣阁、双声一例神仙眷。香心寄远。比旧日褊褼，罗浮粉翅，长印镜澜面。城南宅，传舍年来栖惯。多应素羽飞倦。云何桑下曾三宿，翻恐俗缘生恋。秋梦短。又谁道、等闲衾枕非乡县。蘋渔谱换。算小字题笺，凉音唤侣，我亦水云伴。","dynasty":"清代","title":"摸鱼子叠前韵为衎石赋雁影庵，时将移居玉河桥"}
{"author":"周之琦","content":"芳径。人静。帘外影。晓朦胧。花信早。颠倒。任春工。莺语隔房栊。匆匆。画楼今夜风。是残红。","dynasty":"清代","title":"诉衷情"}
{"author":"周之琦","content":"门前帘幕垂垂护。出门待索银蟾语。圆影可怜低。晓风吹又西。十三弦上意。筝柱还摇曳。听到别情无。一声金雁孤。","dynasty":"清代","title":"菩萨蛮"}
{"author":"周之琦","content":"一榻寄吟身，燕子频窥帘隙。欲问南村花柳，恨孤筇无力。等闲窗外雨疏疏，幽径藓痕湿。忍对浓春烟景，说西风消息。","dynasty":"清代","title":"好事近"}
{"author":"周之琦","content":"倦眼凄迷望转赊。悔将梦语托星槎。春明门外似天涯。乌鲗书成还易灭，青鸾信好未应差。一年春事又桃花。","dynasty":"清代","title":"浣溪沙"}
{"author":"周之琦","content":"忆昔蒲觞饮后，惊心风鹤来时。多少朱门绣毂，匆匆絮影分飞。争似吾家络秀，琐窗闲赌围棋。","dynasty":"清代","title":"河满子"}
{"author":"周之琦","content":"莺花近甸，鸿雪去程，依稀梦境堪觅。记否那回携手，汀波恋馀碧。垂虹影，还自直，有几许、倩魂消得。画眉冷，走马人来，鸥鹭曾识。回念别离时，陌上香泥，罗带为谁拭。怕说绣鞯行处，鞭丝堕秋色。前踪认，如过翼。尽唤起、暮愁千尺。断桥外，细雨恹恹，重问村驿。","dynasty":"清代","title":"应天长"}
{"author":"周之琦","content":"黄叶风多，青苔篆蚀，残碑尚认啼痕。怨魄归来，愁他蛱蝶罗裙。一弦一柱哀琴语，打群莺、枝上消魂。最无端，玉骨凄凉，娟袂难分。娃宫谁问伤心史，只潘花小字，犹纪贞珉。妙墨重镌，依然金碗千春。埋香那觅三兴土，掩颦蛾、灰冷齐云。但从今，墓草年年，休长情根。","dynasty":"清代","title":"高阳台"}
{"author":"周之琦","content":"左芬书问经年断，南雁飘零。又说吴兴。日夜风传唳鹤声。昔年避乱栖湖溇，烟水凄清。今日伶仃。可许荒湾寄此生。","dynasty":"清代","title":"采桑子"}
{"author":"周之琦","content":"岭上梅枝，送春风芳讯，直抵吾庐。陵江一军独进，净扫萑苻。鸣琴未几，便承恩、五马前驱。比当日、东山折屐，老怀欣幸奚殊。恨恨潢池盗弄，奈衰龄蹇足，空守乡闾。行间代余宣力，赖尔诸雏。角巾私第，待他年、鸠杖归扶。还试问、元侯经训，何如黄石公书。","dynasty":"清代","title":"汉宫春汝筠率孙辈频年都勇剿贼，今以韶关解围，均获迁秩。感恩述事，赋此寄筠"}
{"author":"周之琦","content":"重阴垂幕，长空卷絮，纷铺万顷琼田。鱼梦乍古，鲸波未息，南云尚驻戎旃。风劲铁衣单。想营屯千帐，清角吹寒。胜事园林，漫将尊酒赋华筵。家家腊鼓腾欢。待功成洗甲，庆入新年。银海浪平，天花阵舞，从教净扫蛮烟。一白虎门山。看欃枪夜落，旌旆春闲。料得红旗送喜，早晚到长安。","dynasty":"清代","title":"望海潮京寓对雪"}
{"author":"周之琦","content":"罗浮旧侣，仙迹曾栖，一剪洞云溜碧。花迷试梦，橘蠹淹秋，怡好舞衣藏得。问匆匆、粉怨香愁，情丝因谁暗织。壁镜分明，可念春来消息。看取团栾样巧，中有柔奴，玉腰纤魄。翾飞小影，阅到枯形，密绪尚怜攲侧。付兰闺，掺手亲缫，却恐蚕娘未识。剩几片、芳草宫斜，罗裙空忆。","dynasty":"清代","title":"澡兰香蝶茧和小云韵"}
{"author":"周之琦","content":"屋角红蕉花未吐。南风吹过飞鸾去。桄榔阴里重行行，山枣路。黄沙渡。莫信泽家烟外语。","dynasty":"清代","title":"天仙子其一"}
{"author":"周之琦","content":"眼缬迷烟，唇朱缀蜡，依稀光透帘幕。乍疑锦羽衔来，未许绀纱障却。娇春稚蕊，有归院、金莲人约。向夜阑、小簇疏红，怡认半簪梅萼。试照影、一枝暗托。待破冷、数椒尚弱。任他芳信天街，二十四番唤觉。阳和未准，但背倚、银屏斜角。尽化作、粉翅双蛾，飞趁玉堂铃索。","dynasty":"清代","title":"东风第一枝辛己人日，斋宿翰苑，烛花璨然。为拈此解"}
{"author":"周之琦","content":"仙侣何因证旧欢。素屏凉影有无间。三生石泐情长在，半萼灯孤夜未阑。蛩语寂，鹤声闲。片云从此谢尘寰。凭谁访我栖真地，黄叶萧萧玉笥山。","dynasty":"清代","title":"鹧鸪天"}
{"author":"周之琦","content":"漏点、听岩城渐移，翠林烟袅。香花缥缈。圆铃唱、梦魂惊觉。瑶台上步、秋影绡衣归来好。叹鹫岭尖风，月冷空相照。馔伊蒲、几人到。箫鼓画船，黯黯湖堤，回肠还自绕。路转背雉堞，兔华落，羊灯悄。念宋玉、愁多少。待殷勤、题笺传远道。奈旧约参差，一夜兰盆倒。纸钱飞去了。","dynasty":"清代","title":"倒犯中元"}
{"author":"周之琦","content":"凤城路，习见依依巷陌如故里。趁絮泥消尽，任教日访，琴尊欢事。望旧巢天际。金莲对烛光生蕊。禁漏短，争许袖惹，蓬莱云气。向槐堂里。又朋簪清话，依然树色浮空，人影在地。芳踪梦蝶重寻，幸秦源、暗通尘世。倚征鞍、嗟倦羽飞回，游骢唤起。好属卢沟月，须令佳会常继。","dynasty":"清代","title":"还京乐丙戍小住都门，匆匆脂辖，怅然有作"}
{"author":"周之琦","content":"白纻人归，玉箫声换，短篷谁按红牙。渐邗沟月影，又透入窗纱。听一杵、清钟唤梦，鬓丝禅榻，休问烟花。正羁愁、撩乱可堪，尊酒消他。锦帆在否，算垂杨、曾见繁华。叹画鹢春波，流萤故苑，何处人家。殿脚翠螺抛尽，西风外、冷落宫斜。话兴亡遗事，伤心空付栖鸦。","dynasty":"清代","title":"扬州慢维扬晚泊"}
{"author":"周之琦","content":"翠尊芳约，尽西清、当日鸣珂仙侣。五载分张今更合，宛尔柯亭联步。语燕催程，闲鸥唤客，便好挐舟去。湖楼遥指，小栏红湿疏雨。堪羡昆阆归来，横塘卜筑，妙得沧浪趣。稚柳娇莺门巷接，最是金阊佳处。波软风柔，酒浓歌脆，准拟从君住。明朝相望，片帆空隔烟浦。","dynasty":"清代","title":"念奴娇"}
{"author":"周之琦","content":"洛水明珠，巫峰仙佩，未如越网千丝。绿悭顾曲，输君暖玉偷携。青缆解，画船移。怪津亭、折柬来迟。向虹桥去，箫吹夜月，谁唱新词。西湖西子归时。长记缃裙染翰，罗帕题诗。吟香试茗，依然闷倚空卮。红袖冷，翠眉低。甚好风、偏妒芳期。倩卢家燕，闲将此恨，说与教知。","dynasty":"清代","title":"夜合花蔼人有看花之约，余乘风便已解维矣"}
{"author":"周之琦","content":"乱鸦送日，傍暮霭、片帆初卸。正小阁衔杯，纹窗剪烛，好句云笺共写。暗里吴波催人去，早梦落、松陵桥下。怜酒晕未消，吟边犹记，夜阑情话。潇洒。枫江骋望，水天如画。认素袜明珰、词仙游处，还见秋容澹雅。葭浦烟凉，蓼汀风细，娥月渐窥篷罅。凭过雁、为说寒山此际，晚钟敲罢。","dynasty":"清代","title":"二郎神晚泊吴江，风景清旷，灯下漫填此阕，却寄吴、董、贺三同年"}
{"author":"周之琦","content":"思渺吴天，坐空明翠奁，稳泛秋色。柔波荡晚，渐白蘋风细，轻寒吹入。小红今在否。记夜舫、新歌按拍。迤逦垂虹路，清萧雅韵，鸥鹭定曾识。沈吟季鹰当日。恋莼鲈味好，归棹重觅。溪山画里，算绵屏深处，何人消得。扣舷招隐士，倩相送、长桥过客。黯黯南云去，宵来为君乡梦积。","dynasty":"清代","title":"月中桂吴淞舟中"}
{"author":"周之琦","content":"梦雨荒祠暗，秾华往事空。小楼珍重避西风。好与护芳容。春色应无价，情缘倘再逢。欲求粉本貌惊鸿。看取曲栏中。","dynasty":"清代","title":"巫山一段云西湖花神廊仅余塑像二侧倚败壁间，而神采奕奕如生，命僧移置楼下并纪以词"}
{"author":"周之琦","content":"汉渚羁愁，苕溪浪迹，野云谁识。旧说西塍，吟魂寄幽宅。斜阳蔓草，空怅望、春风词笔。悽忆。香暗影疏，掩梅花仙魄。漂零楚客，抔土长留，湖山恣游历。繁华梦去，故国已无觅。好属小红珠泪，莫向冷枫啼湿。怕洞箫清怨，吹咽六陵秋色。","dynasty":"清代","title":"惜红衣访姜白石葬处"}
{"author":"周之琦","content":"山色空濛初过雨。画船几许。倚栏人影不分明，两桨掠、柔波去。回首六桥烟树。依依日暮。更教谁与觅词仙，荡一点、春心处。","dynasty":"清代","title":"一落索"}
{"author":"周之琦","content":"南朝驻跸爱杭州。直为圣湖留。十三门外，十三椄畔，占尽风流。一声白雁繁华去，往事总悠悠。刘家娘子，杨家妹子，无限春愁。","dynasty":"清代","title":"眼儿媚其一"}
{"author":"周之琦","content":"吟香绮栊。传诗翠筒。玉梅才识春容。酿春光未浓。虹梁半空。鱼波万重。旧时月色相逢。话家山梦中。","dynasty":"清代","title":"四字令"}
{"author":"周之琦","content":"艳阳画出三春景。漾空濛，几缕春魂犹凝。摇曳絮飞时，弄琐窗烟冷。一桁轻丝吹不断，被燕剪、捎来难定。幽境。尽看朱成碧，玉栏闲凭。何处。笑倚娉婷。有娥池省识，东风妆靓。半面倩谁描，更柳遮花映。偷眼蜻蜓窥未足，似镜里灯前曾并。人静。奈帘波、缓荡碧云催暝。","dynasty":"清代","title":"真珠帘春影"}
{"author":"周之琦","content":"瑶瑟春愁，铜盘铅泪，寸缄冷护残雪。冰缕方凝，尘封初启，玉簪小翠堪捻。袜罗归去，正回想、飞琼话别。相思天上，鹅管凄凉，为伊吹彻。汉皋佩杳谁怜。剪叶移根，几番悽绝。悄梦禁寒，微波写影，应是香心犹结。曲屏吟绕，怪诗屐、宵来渐折。仙魂凝盼，出水亭亭，半眉新月。","dynasty":"清代","title":"庆春宫"}
{"author":"周之琦","content":"秀挹庭阴，破烟霏、放出林间山影。茶话未阑，侵寻竹房催暝。相携半榻闲身，到世外、栖鸦才定。清听。又廊腰、暗落风边凉磬。前事枉重省。叹衣珠无觅，鬓丝尘凝。新侣旧、欢依然，素心堪证。看花待约芳期，问何日、翠娇红靓。松径。且明朝、玉栏同凭。","dynasty":"清代","title":"惜秋华其一偕许滇生、少农、斌梅舫同聊，宿万寿寺"}
{"author":"周之琦","content":"唤侣鸥凫，者番赢得，尘外嬉娱。越女开签，黄妃礼塔，纤袂风扶。段家桥畔幽居，但想像、明珰翠襦。峰约仙眉，波平佛面，好个西湖。","dynasty":"清代","title":"柳梢青"}
{"author":"周之琦","content":"微吟罢，我亦去钱唐。宦海路茫茫。春寒容易吴蚕死，秋风依旧越禽忙。酒鳞边，灯影背，细思量。且莫说、长安萝补屋。更莫忆、长沙人倚玉。尘世事、总堪伤。孤衾不暖残年梦，征衣空叠旧时香。算前途，须忍泪，过潇湘。","dynasty":"清代","title":"最高楼"}
{"author":"周之琦","content":"白鹤凭谁信手招。银澜对影转无聊。闷来何计觅双桡。秋思可堪人寂寂，仙源依旧路迢迢。微波原自不通潮。","dynasty":"清代","title":"浣溪沙"}
{"author":"周之琦","content":"斜日山衔，高岸路阻，愁看涨潦千顷。暮色冥迷，修途困顿，争得羸骖再整。弹指青莲，乍现出、招提幽境。远客心孤，虚寮夜寂，妙香凄冷。对语枯禅浑未省。梵吟外、自寻清咏。细字银笺，秋灯剪处，说倦游萍梗。卷罗云、窗送晓，沾泥絮、依然不定。壁上重题，任长留、空花小影。","dynasty":"清代","title":"氐州第一泥涂困惫，道旁金山寺僧庐甚洁，因就宿焉。寺在赵州南二十里"}
{"author":"周之琦","content":"倚香篝、小楼听雨，春衫谁与裁剪。潞河桥下波千尺，比似别情还浅。腰带缓。更海燕、传书碎语增悽眷。琼枝恨远。恁夜舮牵衣，垂髫断影，长隔镜中面。城南路，乌帽黄尘行惯。新诗水部吟倦。西湖西子频牵梦，未信软红犹恋。生计短。只地上、裁花那是君家县。思乡酒换。剩玉雪佳儿，芸编问字，灯火纸窗伴。","dynasty":"清代","title":"摸鱼子和潘吾亭同年再叠前韵"}
{"author":"周之琦","content":"愁脉脉。还是飘蓬踪迹。水远山长音信隔。秋衾残梦积。燕子欲飞无力。何处人家坊陌。如此光阴如此客。相思留不得。","dynasty":"清代","title":"谒金门其二"}
{"author":"周之琦","content":"倦枕荒祠托。展苔笺、羊车叔宝，寄情绵邈。读罢西泠烟波冷，顿尔衣宽带索。忍重溯、芳仪钟郝。白奈簪霜惊秋早，惹吴娘、泪为天孙落。人去也，晓风恶。前期箫凤悲京洛。最堪怜、娇花稚蕊，等闲飘泊。麦饭棠梨城南寺，一样优昙梦觉。更休问、中年哀乐。地久天长无时尽，判伤心、与汝今生各。鸾鉴影，尽抛却。","dynasty":"清代","title":"金缕曲湖上得王堶书"}
{"author":"周之琦","content":"古钱唐，翻成此日凄凉。薤歌中、灰飞纸蝶，褊褼吹上牙樯。峭帆风、迎来柳，离筵语、递入椒浆。绿蜡凝愁，素帷搴怨，更无人影到船窗。叹吾谷、旧山云树，归计苦参商。经行过、女坟湖水，泪洒吴阊。问从今、关河万里，可堪重著思量。鲍家诗、繁台夜雨，江淹恨、岭峤秋霜。西去啼乌，南征哀雁，断魂容易便分行。愿留取、镜盟钗约，心字各焚香。尘缘了，与君携手，片月金梁。","dynasty":"清代","title":"多丽八月十三日新关道中"}
{"author":"周之琦","content":"雉堞几凭栏。拄笏空看。丛祠依旧锁云关。如此岚光浑不识，羞渡桑乾。碧玉泻潺湲。流水生寒。一声凉雁最无端。桐叶西风多少恨，留与青山。","dynasty":"清代","title":"浪淘沙拟游晋祠不果"}
{"author":"周之琦","content":"野水弯环，空烟澹薄，孤亭尚恋斜晖。游骢散后，幽寻尘外偏宜。暗想南湖雁影，翩然冲雪独吟时。萧闲境，冷怀高韵，襟抱谁知。今我瘦藤倦倚，对女墙西畔，隐约山眉。虚廊坠叶，从前爪印都迷。换尽芦湾细柳，一枝不借暝鸦栖。夷门路，闷拈新句，遥寄相思。","dynasty":"清代","title":"庆清朝晚登陶然亭寄怀衎石汴中"}
{"author":"周之琦","content":"蟾蜍清泪洒。晕脂痕犹新，粉光初砑。翠斫妆楼，比石桥新月，自矜声价。斗叶闲情，偕象管、鸾笺消夜。悄灸红丝，沈水浓薰，枣花帘下。仿佛冰姿妍雅。恰手撚兰枝，练裙歌罢。槿艳无多，问坠鞭人去，秀蛾谁画。往事含颦，随梦影、铜台飘瓦。认取南都遗迹，青溪恨惹。","dynasty":"清代","title":"三姝媚马湘兰眉子砚为程春海同年赋"}
{"author":"周之琦","content":"思渺吴天，坐空明翠奁，稳泛秋色。柔波荡晚，渐白蘋风细，轻寒吹入。小红今在否。记夜舫、新歌按拍。迤逦垂虹路，清萧雅韵，鸥鹭定曾识。沈吟季鹰当日。恋莼鲈味好，归棹重觅。溪山画里，算绵屏深处，何人消得。扣舷招隐士，倩相送、长桥过客。黯黯南云去，宵来为君乡梦积。","dynasty":"清代","title":"月中桂吴淞舟中"}
{"author":"周之琦","content":"香残镂管，泪浥琼笺，无端梦醒槐柯。少别千年，匆匆岁月飞梭。柳丝断魂在否，漫凄凉、拥鼻吟哦。凝望久，只栏干天际，遥隔云波。忆昔东华游倦，几留欢绛蜡，买醉红螺。恨入骚辞，依然兰畹愁多。而今玉楼赋就，比人间哀乐如何。子夜曲，但挥弦、弹作怨歌。","dynasty":"清代","title":"声声慢其二偶检旧簏，得刘芙初词笺有云\"更天际阑干，断无人处，撩上几丝柳\"为之参叹"}
{"author":"周之琦","content":"漓江行近。讶凉伞万重，阴连无尽。黛色浮空，樛枝拂地，幽赏驿程徐引。悄然翠烟霏处，乍觉尘襟清润。晚风峭，恍鸾吟吹下，瑶天笙韵。曾问。来雁否，衡岳片云，不许南飞趁。何意征人，身轻一羽，却向玉簪留印。望中五钗承盖，定有仙灵栖稳。上元字，但眠蚕谁寄，悠悠芳讯。","dynasty":"清代","title":"喜迁莺全州迤南古松夹道，连属百余里，苍云满天，元鹤欲下，此行为不负矣"}
{"author":"周之琦","content":"玉簪浥露情怀重。海棠冷落西川梦。掩映几枝斜。瘦痕秋在花。苍苔馀缱绻。履迹闲寻遍。无处问东风。乱鸦残照中。","dynasty":"清代","title":"菩萨蛮"}
{"author":"周之琦","content":"寂寞湘帘下玉钩。一春清景似残秋。粉消蕙帐情空寄，花退兰釭恨未休。银凿落，钿箜篌。欢场那更问朱楼。双蛾已是生来浅，禁得西窗此夜愁。","dynasty":"清代","title":"思佳客"}
{"author":"周之琦","content":"小船平底曲栏干。人在画图间。雨湖也好，晴湖也好，消得身闲。净慈灵隐三天竺，重叠献珠幡。千灯万佛，莲台高处，长是无言。","dynasty":"清代","title":"眼儿媚其二"}
{"author":"周之琦","content":"一棹停云乍合。况胜赏、韶春时节。有约逋梅须共折。鹤巢边，冷清清，千片雪。绿醑兰言接。胜尺素、遥传天末。去燕来鸿休怅别。指心期，但相看，湖上月。","dynasty":"清代","title":"夜游宫偕董琴南、费新桥两同年泛舟西湖，时琴南赴云南任，新桥亦将入都"}
{"author":"周之琦","content":"无寐。无寐。赚得愁人如醉。夜深珠箔谁开。怅望青鸾未来。来未。来未。心在紫兰香里。","dynasty":"清代","title":"转应曲"}
{"author":"周之琦","content":"漱石枕流计，湖光绿处，山翠浓时。庾尘外、从教静掩柴扉。幽栖。为门前柳，篱边菊，赋得归期。江南路，仅莼鲈劝客，竹马牵衣。还思。探梅旧崦，终胜东阁追随。便寻常、猿鹤料也忘机。相携。话鄂君被，湘娥瑟，怨抑谁知。孤山去，且春阴就梦，冷语寻诗。","dynasty":"清代","title":"临江仙慢"}
{"author":"周之琦","content":"仙境阻。洞口桃花风又雨。可惜阮郎游处。看花无伴侣。几日翠阴庭户。留春春不住。零乱十三筝柱。懒听金雁语。","dynasty":"清代","title":"归国谣其一"}
{"author":"周之琦","content":"残梦续。浪蕊浮花看未足。容易晓鸦声促。泪痕销绛烛。缸面酒鳞吹绿。醉来歌一曲。何事近窗修竹。不教丹凤宿。","dynasty":"清代","title":"归国谣其二"}
{"author":"周之琦","content":"汀柳晚萧萧。烟波十四桥。溯西风、一叶舟摇。秋意也如人意苦，浑瘦尽、玉虹腰。泪点黦冰绡。香心冷翠翘。怨芳魂、楚些难招。长簟竟床灯烬落，谁念我，可怜宵。","dynasty":"清代","title":"唐多令垂虹舟夜"}
{"author":"周之琦","content":"乍送轻帆去。却趁回波住。小别经旬，早是秋光催暮。醉撷霜萸，怜断红非故。伤心江上尊俎。瘴乡路。黯黯情味苦。欢场可堪追溯。怨绿眉峰，应念天涯风絮。甚日重来，寻唾绒窗户。一痕清泪弹处。","dynasty":"清代","title":"碧牡丹自锡山却返武林，朋辈招邀，勉留十日，劳歌未已，重赋短章"}
{"author":"周之琦","content":"绿波南浦离情赋。争信生离情未苦。玉飘烟，风泊絮。才是世间肠断处。粉笺书，罗袜步，目送武林人去。消受鬓丝千缕。短篷眠夜雨。","dynasty":"清代","title":"应天长章江雨泊"}
{"author":"周之琦","content":"汀蒲换色，岸柳欺寒，征帆又落吴阊。偻指萍踪，西泠草草三霜。翩然梦回半枕，把欢游、付与斜阳。紫霄远、想霓裳咏罢，月斧携将。几度伤怀旧雨，况邻人怨笛，吹冷钱江。两地离愁，知他仙佩何方。蓉城倩谁寄语，道尘寰、有客相望。雁去也，秣陵书、一例断肠。","dynasty":"清代","title":"声声慢其一"}
{"author":"周之琦","content":"香残镂管，泪浥琼笺，无端梦醒槐柯。少别千年，匆匆岁月飞梭。柳丝断魂在否，漫凄凉、拥鼻吟哦。凝望久，只栏干天际，遥隔云波。忆昔东华游倦，几留欢绛蜡，买醉红螺。恨入骚辞，依然兰畹愁多。而今玉楼赋就，比人间哀乐如何。子夜曲，但挥弦、弹作怨歌。","dynasty":"清代","title":"声声慢其二偶检旧簏，得刘芙初词笺有云\"更天际阑干，断无人处，撩上几丝柳\"为之参叹"}
{"author":"周之琦","content":"芦溪翘望。萍乡翘望。但宜春、已如天上。陆地舟行，全不用、蒲帆兰桨。尽船舷、石棱相抗。林恋无恙。书堂无恙。累篙师、殷勤指向。几首青词，便做得、丁家鹤相。哂铃山、十年情况。","dynasty":"清代","title":"解佩令分宜中山矼戏作"}
{"author":"周之琦","content":"漓江行近。讶凉伞万重，阴连无尽。黛色浮空，樛枝拂地，幽赏驿程徐引。悄然翠烟霏处，乍觉尘襟清润。晚风峭，恍鸾吟吹下，瑶天笙韵。曾问。来雁否，衡岳片云，不许南飞趁。何意征人，身轻一羽，却向玉簪留印。望中五钗承盖，定有仙灵栖稳。上元字，但眠蚕谁寄，悠悠芳讯。","dynasty":"清代","title":"喜迁莺全州迤南古松夹道，连属百余里，苍云满天，元鹤欲下，此行为不负矣"}
{"author":"周之琦","content":"玉冷空枝，香残褪萼。尺素缄情隔天角。西楼未忘掩扇语，东郊枉负湔裙约。画堂春，绿窗月，尽抛却。依旧写愁银翰弱。依旧忍寒罗衾薄。锦瑟尘弦恨谁托。青陵怨长纵化蝶，丹山梦远无归鹤。任悠悠，小栏外，杨花落。","dynasty":"清代","title":"千秋岁引"}
{"author":"周之琦","content":"彭蠡汇东泽，章贡绕西城。江湖左右襟带，高阁峙崚嶒。佩玉清歌散后，画栋朝云闻处，小队驻双旌。帝子渺何许，长啸倚青冥。神奇事，风借力，快扬舲。绵津当日题字，墨彩尚飞腾。不见才人江上，空有沙鸥别浦。一舸待寻盟。冷眼落霞外，天水碧无情。","dynasty":"清代","title":"水调歌头滕王阁"}
{"author":"周之琦","content":"忆前欢，思往事。一穗玉炉烟细。罗幕下，绣帘垂，春寒能几时。春欲暮。愁仍住。眼冷故乡何处。凭梦去，寄书回，衡阳无雁来。","dynasty":"清代","title":"更漏子其一"}
{"author":"周之琦","content":"趁墟来，归峒去。几阵绿榕丝雨。敲社鼓，唱巫歌。阴风生薜萝。行不得。炎方客。江上越禽声急。云惨淡，树模糊。征帆天外孤。","dynasty":"清代","title":"更漏子其二"}
{"author":"周之琦","content":"驿骑勤催，邮签缓递。横波阻住青丝辔。沙边唤得橛头船，劳人恰好闲身寄。卧柳霜凋，野棠风细。燕归无复营巢地。伤心休问去年时，盈盈水是哀鸿泪。","dynasty":"清代","title":"踏莎行癸巳秋仲建昌县道中"}
{"author":"周之琦","content":"屋角红蕉花未吐。南风吹过飞鸾去。桄榔阴里重行行，山枣路。黄沙渡。莫信泽家烟外语。","dynasty":"清代","title":"天仙子其一"}
{"author":"周之琦","content":"冻雨宵分声不定。湘源涨起波千顷。扁舟泛泛水中凫，斜又整。乌竿影。直过零陵人未醒。","dynasty":"清代","title":"天仙子其二"}
{"author":"周之琦","content":"一曲浯溪凉翠滴。维舟更访前贤宅。窊尊石镜尽留连，休去觅。涪翁笔。点点云根苍藓积。","dynasty":"清代","title":"天仙子其三"}
{"author":"周之琦","content":"前岁南行冬日好。望衡九面清湘绕。轻舟下濑又今年，烟浪渺。麻阳小。七十二峰如过鸟。","dynasty":"清代","title":"天仙子其四"}
{"author":"周之琦","content":"怪底朝来墙燕喜。盈川相遇盈盈水。一瓯茶罢便分携，情未已。行还止。终胜天涯书一纸。","dynasty":"清代","title":"天仙子其五"}
{"author":"周之琦","content":"渌口逆流流渐涩。水车车水无涓滴。一车才过一车来，沙岸逼。风轮激。跬步萍川天样隔。","dynasty":"清代","title":"天仙子其六"}
{"author":"周之琦","content":"澹拂楼阴，轻笼木末，暗催秋暮。将开又合，只傍夕阳村墅。任长空、片云自飞，等闲肯逐西风去。向水亭山馆，千丝摇飏，为谁留住。何处。乡园路。但断梗飘蓬，易牵离绪。年光过眼，消得几番炊黍。赋郊居、尘鞅未闲，耦耕旧约人在否。忍相看、数点霜枫，冷红鸦外舞。","dynasty":"清代","title":"琐窗寒赋得依依墟里烟，途中书所见也"}
{"author":"周之琦","content":"飏鞭丝、几阵西风，人烟小市吹暝。古驿延秋，虚堂款客，暂得羁魂定。翠云深，玉沙净。恰好灊庐秀眉映。幽兴。负松乔旧约，携琴萝径。素襟漫整。任缁尘、黯澹残痕凝。向银笺，拂处寒香袖裛，岁晚心期订。倚清吟，背窗影。缥晕灯摇半花冷。还省。一声新雁、江南谁听。","dynasty":"清代","title":"定风波其一潜山驿寄答佟艾生方伯"}
{"author":"周之琦","content":"瘴云阴、卯饮杯停，骊歌柳岸催发。冷落孤踪，凄迷影事，梦杳庄生蝶。庾楼风，皖江楫。带水盈盈限秦越。情切。到而今翻羡，羁禽天末。翠笺半摺。向邮亭、两度音徽接。正相思，吟苦来鸿片羽，飘堕空廊叶。妙香凝，古欢结。洛诵兰言总心折。行箧。一编常对、澄怀秋月。","dynasty":"清代","title":"定风波其二宿州行馆再得艾生书却寄"}
{"author":"周之琦","content":"东堂畔，晓风吹。轻燕澹粉迷离。垂柳摇摇无绪，闲扶墙外枝。远路春光晼晚，残宵梦语依稀。争唱渡头桃叶，浑不解，寄相思。","dynasty":"清代","title":"珠帘卷"}
{"author":"周之琦","content":"屋角高槐，闲问讯、宣南坊陌。记此地、琴尊跌宕，几年栖息。半剌相忘磨灭后，一家正好团栾日。任旁人、错比子云居，喧尘隔。离聚苦，无终极。生死恨，难抛掷。但天台重到，凄凉岑寂。芳草廊空蝴蝶化，茜纱窗冷蟏蛸织。叹乌衣、巷口燕归来，今成客。","dynasty":"清代","title":"满江红其一重过粉坊琉璃街故居"}
{"author":"周之琦","content":"万古云霄，问一羽、何人当得。但随分、南州承乏，油幢画戟。假节文从炎汉仿，借绯句亦香山觅。尽翩翩、斜压帽檐攲，螭坳立。曾待漏，金门夕。曾视草，銮坡侧。却翻疑定远，功成投笔。麋鹿方惭簪绂系，貂婵那自兜鍪出。是虎贲、还是蔡中郎，君须识。","dynasty":"清代","title":"满江红其二都中戏答人问"}
{"author":"周之琦","content":"小别庐山，惜真面、忘携粉本。费半日、东涂西抹，徒供一哂。有客同来吴季子，平生最识周公瑾。尽从旁、指示颊三毫，心难印。嘶骑发，装池进。踪迹远，须眉近。怕丹青见惯，因疑成信。他日重飞天上写，诸君但索图中骏。却翻猜、扇外放翁谁，惊相问。","dynasty":"清代","title":"满江红其三"}
{"author":"周之琦","content":"一磬僧房，记月下、人来款竹。还远致、秋塍珠宝，累累盈斛。红豆分拈花里句，胡麻共饱山中粥。更无须、乞米似平原，书成幅。蒿里唱，当年曲。萍梗系，谁家屋。望子猷门径，凄凉心目。过眼云烟朋辈少，打头风雪官程促。问劳劳、尘梦定何时，黄梁熟。","dynasty":"清代","title":"满江红其四过新城县，买得白梁米，忆亡友李宾"}
{"author":"周之琦","content":"旅食匆匆，话前事、齿芬犹结。忘不了、衙斋近局，消寒时节。馈岁相携春酿早，佐餐雅称冬春洁。未输他、松火玉织薰，桐严楫。吾旧里，樊江涉，今小筑，夷门接。甚杭州风味，尊前贪说。三载身惭东道主，片帆梦冷西湖月。但溪山、好处即家乡，休分别。","dynasty":"清代","title":"满江红其五途中与客说家乡肉"}
{"author":"周之琦","content":"花药澄湖，乍英光旧迹，辉映庭隅。天教化工在手，璧合星枢。莲亭志喜，胜苏斋、残拓临摹。凭证取、题名掌上，当年陈九仙书。邂逅章门持节，几留宾下榻，访古停舆。新携换鹅妙墨，一笑披图。山阴茧纸，比炎洲、片石何如。羡使者、怜才似此，人间谁叹遗珠。","dynasty":"清代","title":"汉宫春药洲访石图，为翁二铭学使题"}
{"author":"周之琦","content":"滕六太颠狂，搓绵搅絮。币月霏霏困归羽。泥深没踝，已是津梁迷误。候人还为说，冰横路。茅屋短垣，荒村且住。泼水衾裯酽寒护。瞢腾一枕，只见玉龙飞舞。断魂寻不到，章门渡。","dynasty":"清代","title":"感皇恩王庄阻雪二阕其一"}
{"author":"周之琦","content":"留滞意如何，天公休问。惯遣飞霙上愁鬓。望云心事，争得落霞红趁。远游应为我，萦方寸。玉戏未闲，珠杓空迅。饯腊杯传岁将尽。鱼沈雁杳，料是清寒难忍。旅窗谁与递，春来信。","dynasty":"清代","title":"感皇恩其二"}
{"author":"周之琦","content":"鸳针绣倦。又珊枕梦回，青禽低唤。唤起絮云，咫尺天涯愁无限。回廊步屧成新怨。况别母、啼妆犹恋。断肠空指，灵芸帕上，泪痕红泣。凝眄。盈盈带水，片帆趁、燕影风柔波软。佩解汉皋，那信花开归来缓。圆冰写翠秋容换。认娥月、西窗人面。紫箫吹入吴歈，桂香夜暖。","dynasty":"清代","title":"绛都春拟吴梦窗"}
{"author":"周之琦","content":"旧隐西陂迹已陈。尚留诗屋寄云门。梵钟声里几晨昏。物外山含无尽意，定中僧笑傥来人。烟波何处问迷津。","dynasty":"清代","title":"浣溪沙乙未冬偶过北兰寺"}
{"author":"周之琦","content":"罗浮仙侣，也闲趁好春，脂痕匀注。艳魄还丹，冰肌晕酒，依约绛唇初吐。翠禽为谁啼醒，却向朱门留住。问名字，记吹箫低唱，松陵前度。偷觑。窗外影，嵰雪万重，梦冷来时路。倚竹新妆，巡檐浅笑，不管缟衣人妒。十分出尘香韵，一例凡花输与。拟标格，算人间只有，秦郎词句。","dynasty":"清代","title":"喜迁莺其一红梅"}
{"author":"周之琦","content":"晴烟吹絮，对嘉树秀筠，栏干闲拊。屐齿香痕，裙腰草色，多事晓莺争诉。好花倩魂空往，佳约芳期终阻。凤弦曲，但临觞休按，红盐新谱。南浦。离恨远，清浅半湾，不是仙源路。流水三生，碧云千里，锦字懒传幽素。黯然一江风浪，归棹还催人去。楚天暝，想轻寒已到，驯鸥眠处。","dynasty":"清代","title":"喜迁莺其二同人小集螺墩，花事已过矣，赋此以续李重光恨来迟曲"}
{"author":"周之琦","content":"兰釭红绽。更偎倚画中，春风人面。钗影横窗，书声出屋，恰和小莺低啭。篆纹蕙炉轻袅，冶思梨云相乱。可人语，问芸编何似，柔乡堪恋。眉案。还记取，箫凤谢庭，一例神仙眷。好梦难留，潸痕宛在，憔悴玉京重见。绛河旧情空溯，珠树才名争羡。称心事，待浓薰秘省，宫袍催换。","dynasty":"清代","title":"喜迁莺其三红袖添香夜读图，为王蓉洲孝廉题蓉洲余僚婿，今皆作玉溪生久矣"}
{"author":"周之琦","content":"频番胥宇。似春燕乍来，偷窥帘户。萍梗孤踪，兰言一诺，刚被玳梁留住。广庭十弓犹欠，琼萼双身先睹。胜情引，小书堂怡在，花阴深处。空误。前度客，三匝故枝，欲去仍回顾。事逐烟凉，人如舟系，偏托石尤风阻。几时素尘闲扫，著我琴尊容与。粉香里，试清吟好约，柴桑仙侣。","dynasty":"清代","title":"喜迁莺其四陶凫芗同年为觅教场胡同宅丁香二株可爱，急欲移居而不得，赋此解嘲"}
{"author":"周之琦","content":"春情寥寞。又缓款信风，吹开仙萼。柳外鞭摇，城隅路转，闲赴紫绵芳约。宿酲太真初醒，悄倚瑶台珠箔。泥人处，弄娇姿还胜，翻阶红药。犀杓。休更举，重溯梦华，酒味浑忘却。一日欢游，百年遗恨，谁会此时哀乐。旧山富春空冷，馀荫香林犹托。便归好，怕西州清泪，弹将花落。","dynasty":"清代","title":"喜迁莺其五三官廊海棠，高花簇锦，阴如槐幄，或言是当阳董文恭师手植"}
{"author":"周之琦","content":"烟外游丝风里絮。几日分飞又聚。西笑长安路，故人杳隔云深处。乐事潘舆天付与。还向枫香唤渡。今夜舒城住。梦魂已过江南去。","dynasty":"清代","title":"惜分飞"}
{"author":"周之琦","content":"腊雪春霖报岁丰。等闲欢意少人同。湘帘燕子双双剪，别院桃花阵阵风。浮凿落，唱玲珑。临歧不惜醉颜红。抟沙聚散寻常事，只当相逢是梦中。","dynasty":"清代","title":"鹧鸪天其一"}
{"author":"周之琦","content":"江国阴阴水拍堤。五年三见泽鸿飞。可堪社鼓嬉春日，却是征衫上路时。人不见，梦还疑。此情争得片云知。从容坐啸吾何敢，看取吴霜鬓几丝。","dynasty":"清代","title":"鹧鸪天其二"}
{"author":"周之琦","content":"一曲琵琶洒半酣。当时何苦泪痕淹。生来泛梗原无著，听彻哀丝亦未嫌。人欲去，句重拈。清词闲写望江南。怜他老大商人妇，只唱新声昔昔盐。","dynasty":"清代","title":"鹧鸪天其三琵琶亭"}
{"author":"周之琦","content":"惭愧云亭半载留。又衔恩命向炎州。遄征有幸骑宫马，乐事无因恋爽鸠。寻故步，话离愁。觚棱天半梦悠悠。十年前后三持节，蒿蔚馀生已白头。","dynasty":"清代","title":"鹧鸪天其四"}
{"author":"周之琦","content":"又玉沙清，瑶林映佳景，欣逢山驿。行行青不断，讶修眉天际，黛痕如拭。栈阁曾经，巫峰恍遇，应有幽禽相识。萍踪依然在，但愁拈客鬓，岁华非昔。况吟屐重寻，宋贤芳躅倍添凄恻。鸡鸣还暗惜。最惆怅、烟缕词人笔。尽殿上、新歌传唱，谏疏长留，总销沉、茂陵宣室。异代襟情，","dynasty":"清代","title":"大酺舆行蕲黄山中，纡回深秀，大似蜀道风景，江楚少陆行者，特为拈此"}
{"author":"周之琦","content":"行不得。何处箜篌唤客。坼岸崩沙天易黑。荒村聊寄迹。此际兰釭频剔。梦里关山闲觅。瓮牖绳枢环堵室。凤楼人未识。","dynasty":"清代","title":"谒金门其一未至枫香十馀里山水，骤发借宿村舍"}
{"author":"陈允颐","content":"谈何容易到西天，入手欣翻贝叶篇。龙汉劫余开世界，鸿泥印遍悟因缘。青鸾一去无消息，白马重来有岁年。尘海茫茫情海竭，回头我亦欲逃禅。","dynasty":"清代","title":"锡兰古寺作"}
{"author":"陈允颐","content":"言旋欧土甫经年，忽漫浮槎到日边。濯足沧溟惊海若，纵眸寰宇渺齐烟。秋津浩荡疑无地，富岳恢奇别有天。南望中山北平壤，我思王会一怦然。","dynasty":"清代","title":"东游"}
{"author":"陈允颐","content":"夕照衔山月上天，烟波极目思悠然。士从魏晋多于鲫，诗到齐梁噪等蝉。澄景漾成千尺练，秋声迸入四条弦。不知何似南楼宴，其事其人要可传。","dynasty":"清代","title":"鸥梦楼即席敬步节使原韵"}
{"author":"陈遇夫","content":"远俗宜吾道，移家住水村。估帆朝逐市，渔火夜过门。风静微留岸，潮归浅出源。小洲行处有，随意筑新园。","dynasty":"清代","title":"桐洲杂诗其一"}
{"author":"陈遇夫","content":"久坐翻成倦，穿林出水隈。寒云阴欲合，疏雨去还来。地托鹪鹩足，天宽樗栎材。滑泥妨客过，鱼鸟共徘徊。","dynasty":"清代","title":"桐洲杂诗其二"}
{"author":"陈遇夫","content":"西圃连平野，编篱作蔽墙。疏桐方向暖，密竹未成行。四面渔樵入，经年风雨狂。渐看春意好，花发读书堂。","dynasty":"清代","title":"桐洲杂诗其三"}
{"author":"陈遇夫","content":"寸心无限事，笔札岂能传。月上行吟处，云生水槛前。沧浪花惜鬓，索莫酒忘眠。莫作相如赋，无人换一钱。","dynasty":"清代","title":"桐洲杂诗其四"}
{"author":"陈遇夫","content":"江门春水晚来风，一望微茫向远空。几夕波涛惊客梦，十年沧海老渔翁。潮生崖岛遥天白，云散疏林野火红。赖有醉乡风日好，一尊长卧月明中。","dynasty":"清代","title":"江门晚泊"}
{"author":"庾信","content":"阳关万里道，不见一人归。惟有河边雁，秋来南向飞。","dynasty":"南北朝","tags":"送别，友情","title":"重别周尚书"}
{"author":"庾信","content":"　　殷仲文风流儒雅，海内知名。世异时移，出为东阳太守。常忽忽不乐，顾庭槐而叹曰：“此树婆娑，生意尽矣！”。　　至如白鹿贞松，青牛文梓。根柢盘魄，山崖表里。桂何事而销亡，桐何为而半死？昔之三河徙植，九畹移根。开花建始之殿，落实睢阳之园。声含嶰谷，曲抱《云门》。将雏集凤，比翼巢鸳。临风亭而唳鹤，对月峡而吟猿。乃有拳曲拥肿，盘坳反覆。熊彪顾盼，鱼龙起伏。节竖山连，文横水蹙。匠石惊视，公输眩目。雕镌始就，剞劂仍加。平鳞铲甲，落角摧牙。重重碎锦，片片真花。纷披草树，散乱烟霞。　　若夫松子、古度、平仲、君迁，森梢百顷，槎枿千年。秦则大夫受职，汉则将军坐焉。莫不苔埋菌压，鸟剥虫穿。或低垂于霜露，或撼顿于风烟。东海有白木之庙，西河有枯桑之社，北陆以杨叶为关，南陵以梅根作冶。小山则丛桂留人，扶风则长松系马。岂独城临细柳之上，塞落桃林之下。　　若乃山河阻绝，飘零离别。拔本垂泪，伤根沥血。火入空心，膏流断节。横洞口而敧卧，顿山腰而半折，文斜者百围冰碎，理正者千寻瓦裂。载瘿衔瘤，藏穿抱穴，木魅睒睗，山精妖孽。　　况复风云不感，羁旅无归。未能采葛，还成食薇。沉沦穷巷，芜没荆扉，既伤摇落，弥嗟变衰。《淮南子》云：“木叶落，长年悲。”斯之谓矣。乃歌曰：”建章三月火，黄河万里槎。若非金谷满园树，即是河阳一县花。“桓大司马闻而叹曰：“昔年种柳，依依汉南。今看摇落，凄怆江潭。树犹如此，人何以堪！”","dynasty":"南北朝","tags":"咏物，羁旅，思乡，抒怀，悲愤","title":"枯树赋"}
{"author":"庾信","content":"　　粤以戊辰之年，建亥之月，大盗移国，金陵瓦解。余乃窜身荒谷，公私涂炭。华阳奔命，有去无归。中兴道销，穷于甲戌。三日哭于都亭，三年囚于别馆。天道周星，物极不反。傅燮之但悲身世，无处求生；袁安之每念王室，自然流涕。昔桓君山之志事，杜元凯之平生，并有著书，咸能自序。潘岳之文采，始述家风；陆机之辞赋，先陈世德。信年始二毛，即逢丧乱，藐是流离，至于暮齿。燕歌远别，悲不自胜；楚老相逢，泣将何及。畏南山之雨，忽践秦庭；让东海之滨，遂餐周粟。下亭漂泊，高桥羁旅。楚歌非取乐之方，鲁酒无忘忧之用。追为此赋，聊以记言，不无危苦之辞，唯以悲哀为主。　　日暮途远，人间何世！将军一去，大树飘零；壮士不还，寒风萧瑟。荆璧睨柱，受连城而见欺；载书横阶，捧珠盘而不定。钟仪君子，入就南冠之囚；季孙行人，留守西河之馆。申包胥之顿地，碎之以首；蔡威公之泪尽，加之以血。钓台移柳，非玉关之可望；华亭鹤唳，岂河桥之可闻！　　孙策以天下为三分，众才一旅；项籍用江东之子弟，人唯八千。遂乃分裂山河，宰割天下。岂有百万义师，一朝卷甲，芟夷斩伐，如草木焉！江淮无涯岸之阻，亭壁无藩篱之固。头会箕敛者，合纵缔交；锄耨棘矜都，因利乘便。将非江表王气，终于三百年乎？是知并吞六合，不免轵道之灾；混一车书，无救平阳之祸。呜呼！山岳崩颓，既履危亡之运；春秋迭代，必有去故之悲。天意人事，可以凄怆伤心者矣！况复舟楫路穷，星汉非乘槎可上；风飙道阻，蓬莱无可到之期。穷者欲达其言，劳者须歌其事。陆士衡闻而抚掌，是所甘心；张平子见而陋之，固其宜矣！","dynasty":"南北朝","tags":"历史，抒情","title":"哀江南赋序"}
{"author":"庾信","content":"玉关道路远，金陵信使疏。独下千行泪，开君万里书。","dynasty":"南北朝","tags":"古诗三百首，抒情","title":"寄王琳"}
{"author":"庾信","content":"　　若夫一枝之上，巢父得安巢之所；一壶之中，壶公有容身之地。况乎管宁藜床，虽穿而可座；嵇康锻灶，既暖而堪眠。岂必连闼洞房，南阳樊重之第；赤墀青锁，西汉王根之宅。余有数亩敝庐，寂寞人外，聊以拟伏腊，聊以避风霜。虽复晏婴近市，不求朝夕之利；潘岳面城，且适闲居之乐。况乃黄鹤戒露，非有意于轮轩；爰居避风，本无情于钟鼓。陆机则兄弟同居，韩康则舅甥不别，蜗角蚊睫，又足相容者也。　　尔乃窟室徘徊，聊同凿坯。桐间露落，柳下风来。琴号珠柱，书名玉杯。有棠梨而无馆，足酸枣而非台。犹得敧侧八九丈，纵横数十步，榆柳两三行，梨桃百余树。拔蒙密兮见窗，行敧斜兮得路。蝉有翳兮不惊，雉无罗兮何惧！草树混淆，枝格相交。山为篑覆，地有堂坳。藏狸并窟，乳鹊重巢。连珠细菌，长柄寒匏。可以疗饥，可以栖迟，崎岖兮狭室，穿漏兮茅茨。檐直倚而妨帽，户平行而碍眉。坐帐无鹤，支床有龟。鸟多闲暇，花随四时。心则历陵枯木，发则睢阳乱丝。非夏日而可畏，异秋天而可悲。　　一寸二寸之鱼，三竿两竿之竹。云气荫于丛蓍，金精养于秋菊。枣酸梨酢，桃榹李薁。落叶半床，狂花满屋。名为野人之家，是谓愚公之谷。试偃息于茂林，乃久羡于抽簪。虽有门而长闭，实无水而恒沉。三春负锄相识，五月披裘见寻。问葛洪之药性，访京房之卜林。草无忘忧之意，花无长乐之心。鸟何事而逐酒？鱼何情而听琴？　　加以寒暑异令，乖违德性。崔骃以不乐损年，吴质以长愁养病。镇宅神以薶石，厌山精而照镜。屡动庄舄之吟，几行魏颗之命。薄晚闲闺，老幼相携；蓬头王霸之子，椎髻梁鸿之妻。燋麦两瓮，寒菜一畦。风骚骚而树急，天惨惨而云低。聚空仓而雀噪，惊懒妇而蝉嘶。　　昔草滥于吹嘘，籍文言之庆余。门有通德，家承赐书。或陪玄武之观，时参凤凰之墟。观受釐于宣室，赋长杨于直庐。　　遂乃山崩川竭，冰碎瓦裂，大盗潜移，长离永灭。摧直辔于三危，碎平途于九折。荆轲有寒水之悲，苏武有秋风之别。关山则风月凄怆，陇水则肝肠断绝。龟言此地之寒，鹤讶今年之雪。百龄兮倏忽，光华兮已晚。不雪雁门之踦，先念鸿陆之远。非淮海兮可变，非金丹兮能转。不暴骨于龙门，终低头于马坂。谅天造兮昧昧，嗟生民兮浑浑。","dynasty":"南北朝","tags":"辞赋精选，爱国","title":"小园赋"}
{"author":"庾信","content":"萧条亭障远，凄惨风尘多。关门临白狄，城影入黄河。秋风别苏武，寒水送荆轲。谁言气盖世，晨起帐中歌。","dynasty":"南北朝","tags":"边塞，羁旅，思乡","title":"拟咏怀二十七首·其二十六"}
{"author":"庾信","content":"摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名！","dynasty":"南北朝","tags":"抒怀，感慨，思国","title":"拟咏怀十一"}
{"author":"庾信","content":"其一楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。其二畴昔国土遇，生平知己恩。直言珠可吐，宁知炭欲吞。一顾重尺璧，千金轻一言。悲伤刘孺子，凄怆史皇孙。无因同武骑，归守霸陵园。其三榆关断音信，汉使绝经过。胡笳落泪曲，羌笛断肠歌。纤腰减束素，别泪损横波。恨心终不歇，红颜无复多。枯木期填海，青山望断河。其四摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名。其五周王逢郑忿，楚后值秦冤。梯冲已鹤列，冀马忽云屯。武安檐瓦振，昆阳猛兽奔。流星夕照镜，烽火夜烧原。古狱饶冤气，空亭多枉魂。天道或可问，微兮不忍言。其六日色临平乐，风光满上兰。南国美人去，东家枣树完。抱松伤别鹤，向镜绝孤鸾。不言登陇首，唯得望长安。","dynasty":"南北朝","title":"咏怀六首"}
{"author":"庾信","content":"河边杨柳百丈枝，别有长条踠地垂。河水冲激根株危，倏忽河中风浪吹。可怜巢里凤凰儿，无故当年生别离。流槎一去上天池，织女支机当见随。谁言从来荫数国，直用东南一小枝。昔日公子出南皮，何处相寻玄武陂。骏马翩翩西北驰，左右弯弧仰月支。连钱障泥渡水骑，白玉手板落盘螭。君言丈夫无意气，试问燕山那得碑。凤凰新管萧史吹，朱鸟春窗玉女窥。衔云酒杯赤玛瑙，照日食螺紫琉璃。百年霜露奄离披，一旦功名不可为。定是怀王作计误，无事翻复用张仪。不如饮酒高阳池，日暮归时倒接离。武昌城下谁见移，官渡营前那可知。独忆飞絮鹅毛下，非复青丝马尾垂。欲与梅花留一曲，共将长笛管中吹。","dynasty":"南北朝","title":"杨柳歌"}
{"author":"庾信","content":"秦关望楚路，灞岸想江潭。几人应落泪，看君马向南。","dynasty":"南北朝","title":"和侃法师"}
{"author":"庾信","content":"出没看楼殿，间关望绮罗。翔禽逐节舞，流水赴弦歌。细管吹丛竹，新杯卷半荷。南宫冠盖下，日暮风尘多。","dynasty":"南北朝","title":"咏画屏风诗二十五首其十二"}
{"author":"庾信","content":"玉柙珠帘卷，金钩翠幔悬。荷香薰水殿，阁影入池莲。平沙临浦口，高柳对楼前。上桥还倚望，遥看采菱船。","dynasty":"南北朝","title":"咏画屏风诗二十五首其十三"}
{"author":"庾信","content":"高阁千寻跨，重檐百丈齐。云度三分近，花飞一倍低。吹箫迎白鹤，照镜舞山鸡。何劳愁日暮，未有夜乌啼。","dynasty":"南北朝","title":"咏画屏风诗二十五首其十四"}
{"author":"庾信","content":"河流值浅岸，敛辔暂经过。弓衣湿溅水，马足乱横波。半城斜出树，长林直枕河。今朝游侠客，不畏风尘多。","dynasty":"南北朝","title":"咏画屏风诗二十五首其十五"}
{"author":"庾信","content":"度桥犹徙倚，坐石未倾壶。浅草开长埒，行营绕细厨。沙洲两鹤迥，石路一松孤。自可寻丹灶，何劳忆酒垆。","dynasty":"南北朝","title":"咏画屏风诗二十五首其十六"}
{"author":"庾信","content":"上林春径密，浮桥柳路长。龙媒逐细草，鹤氅映垂杨。水似桃花色，山如甲煎香。白石春泉上，谁能待月光。","dynasty":"南北朝","title":"咏画屏风诗二十五首其十七"}
{"author":"庾信","content":"白石春泉满，黄金新埒开。戚里车先度，兰池马即来。落花承舞席，春衫拭酒杯。行厨半路待，载妓一双回。","dynasty":"南北朝","title":"咏画屏风诗二十五首其十八"}
{"author":"庾信","content":"将军息边务，校尉罢从戎。池台临戚里，弦管入新丰。浮云随走马，明月逐弯弓。比来多射猎，唯有上林中。","dynasty":"南北朝","title":"咏画屏风诗二十五首其十九"}
{"author":"庾信","content":"三危上凤翼，九坂度龙鳞。路高山里树，云低马上人。悬岩泉溜响，深谷鸟声春。住马来相问，应知有姓秦。","dynasty":"南北朝","title":"咏画屏风诗二十五首其二十"}
{"author":"庾信","content":"聊开郁金屋，暂对芙蓉池。水光连岸动，花风合树吹。春杯犹杂泛，细果尚连枝。不畏歌声尽，先看筝柱欹。","dynasty":"南北朝","title":"咏画屏风诗二十五首其二十一"}
{"author":"庾信","content":"洞灵开静室，云气满山斋。古松裁数树，盘根无半埋。爱静鱼争乐，依人鸟入怀。仲春徵隐士，蒲轮上计偕。","dynasty":"南北朝","title":"咏画屏风诗二十五首其二十二"}
{"author":"庾信","content":"今朝好风日，园苑足芳菲。竹动蝉争散，莲摇鱼暂飞。面红新著酒，风晚细吹衣。跂石多时望，莲船始复归。","dynasty":"南北朝","title":"咏画屏风诗二十五首其二十三"}
{"author":"庾信","content":"金鞍聚碛岸，玉舳泛中流。画鹢先防水，媒龙即负舟。沙城疑海气，石岸似江楼。崩槎时半没，坏舸或空浮。定是汾河上，戈船聊试游。","dynasty":"南北朝","title":"咏画屏风诗二十五首其二十四"}
{"author":"庾信","content":"竟日会春台，芙蓉承酒杯。水流平涧下，山花满谷开。行云数番过，白鹤一双来。水影摇丛竹，林香动落梅。直上山头路，羊肠能几回。","dynasty":"南北朝","title":"咏画屏风诗二十五首其二十五"}
{"author":"庾信","content":"开轩望平子，骤马看陈王。狸膏熏斗敌，芥粉壒春场。解翅莲花动，猜群锦臆张。","dynasty":"南北朝","title":"斗鸡诗"}
{"author":"庾信","content":"秦关望楚路，灞岸想江潭。几人应落泪，看君马向南。","dynasty":"南北朝","title":"和侃法师三绝诗其一"}
{"author":"庾信","content":"客游经岁月，羁旅故情多。近学衡阳雁，秋分俱渡河。","dynasty":"南北朝","title":"和侃法师三绝诗其二"}
{"author":"庾信","content":"回首河堤望，眷眷嗟离绝。谁言旧国人，到在他乡别。","dynasty":"南北朝","title":"和侃法师三绝诗其三"}
{"author":"庾信","content":"交河望合浦，玄菟想朱鸢。共此无期别，知应复几年。","dynasty":"南北朝","title":"送周尚书弘正诗其一"}
{"author":"庾信","content":"离期定已促，别泪转无从。惟愁郭门外，应足数株松。","dynasty":"南北朝","title":"送周尚书弘正诗其二"}
{"author":"庾信","content":"河桥两岸绝，横歧数路分。山川遥不见，怀袖远相闻。","dynasty":"南北朝","title":"重别周尚书诗二首其二"}
{"author":"庾信","content":"一面还千里，相思那得论。更寻终不见，无异桃花源。","dynasty":"南北朝","title":"徐报使来止得一相见诗"}
{"author":"庾信","content":"金灶新和药，银台旧聚神。相看但莫怯，先师应识人。","dynasty":"南北朝","title":"仙山诗二首其一"}
{"author":"庾信","content":"石软如香饭，铅销似熟银。蓬莱暂近别，海水遂成尘。","dynasty":"南北朝","title":"仙山诗二首其二"}
{"author":"庾信","content":"刘伶正捉酒，中散欲弹琴。但使逢秋菊，何须就竹林。","dynasty":"南北朝","title":"暮秋野兴赋得倾壶酒诗"}
{"author":"庾信","content":"雉飞催晚别，乌啼惊夜眠。若交新曲变，惟须促一弦。","dynasty":"南北朝","title":"弄琴诗二首其一"}
{"author":"庾信","content":"不见石城乐，惟闻乌噪林。新声逐弦转，应得动春心。","dynasty":"南北朝","title":"弄琴诗二首其二"}
{"author":"庾信","content":"九成吹玉琯，百尺上瑶台。能将秦女去，终是凤凰来。","dynasty":"南北朝","title":"赋得鸾台诗"}
{"author":"庾信","content":"逢风时迥度，逐侣乍争飞。犹忆方塘水，今秋已复归。","dynasty":"南北朝","title":"赋得集池雁诗"}
{"author":"庾信","content":"见月长垂泪，看花定敛眉。从今一别后，知作几年悲。","dynasty":"南北朝","title":"伤往诗二首其一"}
{"author":"庾信","content":"镜尘言苦厚，虫丝定几重。还是临窗月，今秋迥照松。","dynasty":"南北朝","title":"伤往诗二首其二"}
{"author":"庾信","content":"秦青初变曲，未有逐琴心。明年花树下，月月来相寻。","dynasty":"南北朝","title":"春日离合诗二首其一"}
{"author":"庾信","content":"田家足闲暇，士友暂流连。三春竹叶酒，一曲鹍鸡弦。","dynasty":"南北朝","title":"春日离合诗二首其二"}
{"author":"庾信","content":"贵馆居金谷，关扃隔藁街。冀君见果顾，郊间光景佳。","dynasty":"南北朝","title":"示封中录诗二首其一"}
{"author":"庾信","content":"高阶既激涧，广阁更交柯。葛巾久乖角，菊径简经过。","dynasty":"南北朝","title":"示封中录诗二首其二"}
{"author":"庾信","content":"青田松上一黄鹤，相思树下两鸳鸯。无事交渠更相失，不及从来莫作双。","dynasty":"南北朝","title":"代人伤往诗二首其一"}
{"author":"庾信","content":"杂树本唯金谷苑，诸花旧满洛阳城。正是古来歌舞处，今日看时无地行。","dynasty":"南北朝","title":"代人伤往诗二首其二"}
{"author":"庾信","content":"献以诚，郁以清。山罍举，沈齐倾。惟尚飨，洽皇情。降景福，通神明。","dynasty":"南北朝","title":"周祀圜丘歌十二首其六云门舞"}
{"author":"庾信","content":"岁之祥，国之阳。苍灵敬，翠云长。象为饰，龙为章。乘长日，坯蛰户。烈云汉，迎风雨。六吕歌，云门舞。省涤濯，奠牲牷。郁金酒，凤凰樽。回天眷，顾中原。","dynasty":"南北朝","title":"周祀圜丘歌十二首其八登歌"}
{"author":"庾信","content":"礼将毕，乐将阑。回日辔，动天关。翠凤摇，和鸾响。五云飞，三步上。风为驭，雷为车。无辙迹，有烟霞。畅皇情，休灵命。雨留甘，云馀庆。","dynasty":"南北朝","title":"周祀圜丘歌十二首其十雍乐"}
{"author":"庾信","content":"甲在日，鸟中星。礼东后，奠苍灵。树春旗，命青史。候雁还，东风起。歌木德，舞震宫。泗滨石，龙门桐。孟之月，阳之天。亿斯庆，兆斯年。","dynasty":"南北朝","title":"周祀五帝歌十二首其三青帝云门舞"}
{"author":"庾信","content":"三光仪表正，四气风云同。戊已行初历，黄钟始变宫。平琮礼内镇，阴管奏司中。斋坛芝晔晔，清野桂冯冯。夕牢芬六鼎，安歌韵八风。神光乃超忽，嘉气恒葱葱。","dynasty":"南北朝","title":"周祀五帝歌十二首其七黄帝云门舞"}
{"author":"庾信","content":"四时咸一德，五气或同论。犹吹凤凰管，尚对梧桐园。器圜居士厚，位总配神尊。始知今奏乐，还用我云门。","dynasty":"南北朝","title":"周祀五帝歌十二首其八配帝舞"}
{"author":"庾信","content":"庆绪千重秀，鸿源万里长。无时犹戢翼，有道故韬光。盛德必有后，仁义终克昌。明星初肇庆，大电久呈祥。","dynasty":"南北朝","title":"周宗庙歌十二首其四皇夏"}
{"author":"庾信","content":"克昌光上烈，基圣穆西藩。崇仁高涉渭，积德被居原。帝图张往迹，王业茂前尊。重芬德阳庙，罍庆寿陵园。百灵光祖武，千年福孝孙。","dynasty":"南北朝","title":"周宗庙歌十二首其五皇夏"}
{"author":"庾信","content":"雄图属天造，宏略遇群飞。风云犹听命，龙跃遂乘机。百二当天险，三分拒乐推。函谷风尘散，河阳氛雾晞。济弱沦风起，扶危颓运归。地纽崩还正，天枢落更追。原祠乍超忽，毕陇或绵微。终封三尺剑，长卷一戎衣。","dynasty":"南北朝","title":"周宗庙歌十二首其六皇夏"}
{"author":"庾信","content":"龙图基代德，天步属艰难。讴歌还受瑞，揖让乃登坛。升舆芒刺重，入位据关寒。卷舒云泛滥，游扬日浸微。出郑终无反，居桐竟不归。祀夏今惟旧，尊灵谥更追。","dynasty":"南北朝","title":"周宗庙歌十二首其八皇夏"}
{"author":"庾信","content":"若水逢降君，穷桑属惟政。不哉驭帝箓，郁矣当天命。方定五云官，先齐八风令。文昌气似珠，太史河如镜。南宫学已开，东观书还聚。文辞金石韵，毫翰风飙竖。清室桂冯冯，齐房芝诩诩。宁思玉管笛，空见灵衣舞。","dynasty":"南北朝","title":"周宗庙歌十二首其九皇夏"}
{"author":"庾信","content":"南河吐云气，北斗降星辰。百灵咸仰德，千年一圣人。书成紫微动，律定凤凰驯。六军命西土，甲子陈东邻。戎衣此一定，万里更无尘。烟云同五色，日月并重轮。流沙既西静，蟠木又东臣。凯乐闻朱雁，铙歌见白麟。今为六代祀，还得九疑宾。","dynasty":"南北朝","title":"周宗庙歌十二首其十皇夏"}
{"author":"庾信","content":"气离清浊割，元开天地分。三才初辨正，六位始成文。继天爰立长，安民乃树君。其明广如日，其泽厚如云。惟昔我文祖，拨乱拒讴歌。三分未抚运，八百不陵河。礼敷天下信，乐正神人和。风尘行息警，江海欲无波。","dynasty":"南北朝","title":"周五声调曲二十五首宫调曲五首其一"}
{"author":"庾信","content":"我皇承下武，革命在君临。应图当舜玉，嗣德受尧琴。沈首多推运，阳城有让心。就日先知远，观渊早见深。玄精实委御，苍正乃皆平。履端朝万国，年祥庆百灵。玉帛咸观礼，华戎各在庭。凤响中夷则，天文正玉衡。皇基自天保，万物乃由庚。","dynasty":"南北朝","title":"周五声调曲二十四首其二"}
{"author":"庾信","content":"握衡平地纪，观象正天枢。祺祥钟赤县，灵瑞炳皇都。更受昭华玉，还披兰叶图。金波来白兔，弱木下苍乌。玉斗调元协，金沙富国租。青丘还扰圃，丹穴更巢梧。安乐新成庆，长生百福符。","dynasty":"南北朝","title":"周五声调曲二十四首其三"}
{"author":"庾信","content":"明明九族序，穆穆四门宾。阴陵朝北附，蟠木引东臣。涧途求版筑，溪源取钓纶。多士归贤戚，维城属茂亲。贵位连南斗，高荣据北辰。迎时乃推策，司职且班神。日月之所照，霜露之所均。永从文轨一，长无外户人。","dynasty":"南北朝","title":"周五声调曲二十四首其四"}
{"author":"庾信","content":"郁盘舒栋宇，峥嵘侔大壮。拱木诏林衡，全模徵梓匠。千栌绮翼浮，百栱长虹抗。北去邯郸道，南来偃师望。龙首载文㮰，云楣承武帐。居者非求隘，卑宫岂难尚。壮丽天下观，是以从萧相。","dynasty":"南北朝","title":"周五声调曲二十四首其五"}
{"author":"庾信","content":"帝游光出震，君明擅在离。岩廊惟眷顾，钦若尚无为。龙穴非难附，鸾巢欲可窥。具茨应不远，汾阳宁足随。烝民播植重，沟洫劬劳多。桑林还注雨，积石遂开河。明徵逢永命，平秩值年和。更有薰风曲，方闻晨露歌。","dynasty":"南北朝","title":"周五声调曲二十五首变宫调二首其六"}
{"author":"庾信","content":"移风广轩历，崇德盛唐年。成文兴大雅，出豫动钧天。黄钟六律正，阊阖八风宣。孤竹调阳管，空桑节雅弦。舞林鸾更下，歌山凤欲前。闻音能辨俗，听曲乃思贤。感物观治乱，心恒防未然。君子得其道，大平何有焉。","dynasty":"南北朝","title":"周五声调曲二十四首其七"}
{"author":"庾信","content":"止戈见于绝辔之野，称伐闻于丹水之征。信义俱存乃先忘食，五材并用谁能去兵。虽圣人之大宝曰位，实天地之大德曰生。泾渭同流清浊异能，琴瑟并御雅郑殊声。扰扰烝人声教不一，茫茫禹迹车轨未并。志在四海而尚恭俭，心包宇宙而无骄盈。言而无文行之不远，义而无立勤则无成。恻隐其心训以慈惠，流宥其过哀矜典刑。","dynasty":"南北朝","title":"周五声调曲二十五首角调曲二首其十二"}
{"author":"庾信","content":"匡赞之士或从渔钓，云雨之才乍叹幽谷。寻芳者追深径之兰，识韵者探穷山之竹。克明其德贡以三事，树之风声言于九牧。协用五纪风若从事，农用八政甘作其谷。殊风共轨见之周南，异亩同颖闻之康叔。祁寒暑雨是无胥怨，天覆云油滋焉渗漉。幸无谢上古之淳人，庶可以封之于比屋。","dynasty":"南北朝","title":"周五声调曲二十四首其十三"}
{"author":"庾信","content":"乾坤以含养覆载，日月以贞明照临。达人以四海为务，明君以百姓为心。水波澜者源必远，树扶疏者根必深。云雨取施无不洽，廊庙求才多所任。","dynasty":"南北朝","title":"周五声调曲二十五首徵调曲六首其十四"}
{"author":"庾信","content":"淳风布政常无欲，至道防人能变俗。求仁义急于水火，用礼让多于菽粟。屈轶无佞人可指，獬豸无繁刑可触。王道荡荡用无为，天下四人谁不足。","dynasty":"南北朝","title":"周五声调曲二十四首其十五"}
{"author":"庾信","content":"圣人千年始一生，黄河千年始一清。摄提以之而从纪，玉烛于是而文明。东南可以补地阙，西北可以正天倾。浮鼋则东海可厉，运锸则南山可平。众仙就朝于瑶水，群帝受享于明庭。怀和则韎任并奏，功烈则钟鼎俱铭。","dynasty":"南北朝","title":"周五声调曲二十四首其十六"}
{"author":"庾信","content":"三光以记物成形，四时以裁成正位。雷风大山岳之响，寒暑通阴阳之气。武功则六合攸同，文教则二仪经纬。有道则咸浴其德，好生则各繁其类。白日经天中则移，明月横汉满而亏。能亏能缺既无为，虽盈虽满则不危。开信义以为苑囿，立道德以为城池。周监二代所损益，郁郁乎文其可知。庖牺之亲临佃渔，神农之躬秉耕稼。汤则救旱而忧勤，禹则正冠而无暇。草上之风无不偃，君子之氓知可化。将欲比德于三皇，未始追踪于五霸。","dynasty":"南北朝","title":"周五声调曲二十四首其十七"}
{"author":"庾信","content":"纤纤不绝林薄成，涓涓不止江河生。事之毫发无谓轻，虑远防微乃不倾。云官乃垂拱大君，凤历唯钦明元首。类上帝而禋六宗，望山川而朝群后。地镜则山泽俱开，《河图》则鱼龙合负。我之天纲莫不该，阊阖九关天门开。卿相则风云玄感，匡赞则星辰下来。既兴周室之三圣，乃举唐朝之八才。莘臣参谋于左相，大老教政于中台。其宜作则于明哲，故无崇信于奸回。","dynasty":"南北朝","title":"周五声调曲二十四首其十八"}
{"author":"庾信","content":"正阳和气万类繁，君王道合天地尊。黎人耕植于义圃，君子翱翔于礼园。落其实者思其树，饮其流者怀其源。咎繇为谋不仁远，士会为政群盗奔。克宽则昆虫内向，彰信则殊俗宅心。浮桥有月支抱马，上苑有乌孙学琴。赤玉则南海输赆，白环则西山献琛。无劳凿空于大夏，不待蹶角于蹛林。","dynasty":"南北朝","title":"周五声调曲二十四首其十九"}
{"author":"庾信","content":"旌回外壝，跸静郊门。千乘按辔，万骑云屯。藉茅无咎，扫地唯尊。揖让展礼，衡璜节步。星汉就列，风云相顾。取法于天，降其永祚。","dynasty":"南北朝","title":"周祀圜丘歌十二首其二皇夏"}
{"author":"庾信","content":"日至大礼，丰牺上辰。牲牢修牧，茧栗毛纯。俎豆斯立，陶匏以陈。大报反命，居阳兆日。六变鼓钟，三和琴瑟。俎奇豆偶，惟诚惟质。","dynasty":"南北朝","title":"周祀圜丘歌十二首其三昭夏"}
{"author":"庾信","content":"员玉已奠，苍币斯陈。瑞形成象，璧气含春。礼从天数，智总圜神。为祈为祀，至敬咸遵。","dynasty":"南北朝","title":"周祀圜丘歌十二首其四昭夏"}
{"author":"庾信","content":"七里是仰，八陛有凭。就阳之位，如日之升。思虔肃肃，致敬绳绳。祝史陈信，玄象斯格。惟类之典，惟灵之泽。幽显对扬，人神咫尺。","dynasty":"南北朝","title":"周祀圜丘歌十二首其五皇夏"}
{"author":"庾信","content":"长丘远历，大电遥源。弓藏高陇，鼎没寒门。人生于祖，物本于天。奠神配德，迄用康年。","dynasty":"南北朝","title":"周祀圜丘歌十二首其七云门舞"}
{"author":"庾信","content":"国命在礼，君命在天。陈诚惟肃，饮福惟虔。洽斯百礼，福以千年。钩陈掩映，天驷徘徊。雕禾饰斝，翠羽承罍。受斯茂祉，从天之来。","dynasty":"南北朝","title":"周祀圜丘歌十二首其九皇夏"}
{"author":"庾信","content":"六典联事，九司咸则。率由旧章，于焉允塞。掌礼移次，燔柴在焉。烟升玉帛，气敛牲牷。休气馨香，膋芳昭晰。翼翼虔心，明明上彻。","dynasty":"南北朝","title":"周祀圜丘歌十二首其十一皇夏"}
{"author":"庾信","content":"玉帛礼毕，神人事分。严承乃眷，瞻仰回云。辇路千门，王城九轨。式道移候，司方回指。得一惟清，于万斯宁。受兹景命，于天告成。","dynasty":"南北朝","title":"周祀圜丘歌十二首其十二皇夏"}
{"author":"庾信","content":"报功阴泽，展礼玄郊。平琮镇瑞，方鼎升庖。调歌丝竹，缩酒江茅。声舒钟鼓，器质陶匏。列耀秀华，凝芳都荔。川泽茂祉，丘陵容卫。云饰山罍，兰浮泛齐。日至之礼，歆兹大祭。","dynasty":"南北朝","title":"周祀方泽歌四首"}
{"author":"庾信","content":"曰若厚载，钦明方泽。敢以敬恭，陈之玉帛。德包含养，功藏灵迹。斯箱既千，子孙则百。","dynasty":"南北朝","title":"周祀方泽歌四首其二昭夏"}
{"author":"庾信","content":"质明孝敬，求阴顺阳。坛有四陛，琮分八方。牲牷荡涤，萧合馨香。和銮戾止，振鹭来翔。威仪简简，钟鼓喤喤。声和孤竹，韵入空桑。封中云气，坎上神光。下元之主，功深盖藏。","dynasty":"南北朝","title":"周祀方泽歌四首其三登歌"}
{"author":"庾信","content":"司筵撤席，掌礼移次。回顾封坛，恭临坎位。瘗玉埋俎，藏芬敛气。是曰就幽，成斯地意。","dynasty":"南北朝","title":"周祀方泽歌四首其四皇夏"}
{"author":"庾信","content":"嘉玉惟芳，嘉币惟量。成形惟礼，禀色随方。神班其次，岁礼惟常。威仪抑抑，率由旧章。","dynasty":"南北朝","title":"周祀五帝歌十二首其一皇夏"}
{"author":"庾信","content":"惟令之月，惟嘉之辰。司坛宿设，掌史诚陈。敢用明礼，言功上神。钩陈旦辟，阊阖朝分。旒垂象冕，乐奏山云。将回霆策，暂转天文。五运周环，四时代序。鳞次玉帛，循回樽俎。神其降之，介福斯许。","dynasty":"南北朝","title":"周祀五帝歌十二首其二皇夏"}
{"author":"庾信","content":"帝出于震，苍德于神。其明在日，其位居春。劳以定国，功以施人。言从配祀，近取诸身。","dynasty":"南北朝","title":"周祀五帝歌十二首其四配帝舞"}
{"author":"庾信","content":"以炎为政，以火为官。位司南陆，享配离坛。三和实俎，百味浮兰。神其茂豫，天步艰难。","dynasty":"南北朝","title":"周祀五帝歌十二首其六配帝舞"}
{"author":"庾信","content":"肃灵兑景，承配秋坛。云高火落，露白蝉寒。帝律登年，金精行令。瑞兽霜耀，祥禽雪映。司藏肃杀，万宝咸宜。厥田上上，收功在斯。","dynasty":"南北朝","title":"周祀五帝歌十二首其九白帝云门舞"}
{"author":"庾信","content":"金行秋令，白帝朱宣。司正五雉，歌庸九川。执文之德，对越彼天。介以福祉，君子万年。","dynasty":"南北朝","title":"周祀五帝歌十二首其十配帝舞"}
{"author":"庾信","content":"肃肃清庙，岩岩寝门。欹器防满，金人戒言。应朄悬鼓，崇牙树羽。阶变升歌，庭纷象舞。闲安象设，缉熙清奠。春鲔初登，新萍先荐。僾然入室，俨乎在位。凄怆履之，非寒之谓。","dynasty":"南北朝","title":"周宗庙歌十二首其一皇夏"}
{"author":"庾信","content":"永维祖武，潜庆灵长。龙图革命，凤历归昌。功移上墋，德耀中阳。清庙肃肃，猛虡煌煌。曲高大夏，声和盛唐。牲牷荡涤，萧合馨香。和銮戾止，振鹭来翔。永敷万国，是则四方。","dynasty":"南北朝","title":"周宗庙歌十二首其二昭夏"}
{"author":"庾信","content":"年祥辨日，上协龟言。奉酎承列，来庭骏奔。雕禾饰斝，翠羽承樽。敬殚如此，恭惟执燔。","dynasty":"南北朝","title":"周宗庙歌十二首其三皇夏"}
{"author":"庾信","content":"月灵兴庆，沙祥发源。功参禹迹，德赞尧门。言容典礼，褕狄徽章。仪形温德，令问昭阳。日月不居，岁时晼晚。瑞云缠心，閟宫惟远。","dynasty":"南北朝","title":"周宗庙歌十二首其七皇夏"}
{"author":"庾信","content":"礼殚祼献，乐极休成。长离前掞，宗祀文明。缩酌浮兰，澄罍合鬯。磬折礼容，旋回灵贶。受厘撤俎，饮福移樽。惟光惟烈，文子文孙。","dynasty":"南北朝","title":"周宗庙歌十二首其十一皇夏"}
{"author":"庾信","content":"庭阕四始，筵终三荐。顾步阶墀，徘徊馀奠。六龙矫首，七萃警途。鼓移行漏，风转相乌。翼翼从事，绵绵四时。惟神降嘏，永言保之。","dynasty":"南北朝","title":"周宗庙歌十二首其十二皇夏"}
{"author":"庾信","content":"律在夹钟，服居苍衮。杳杳清思，绵绵长远。就祭于合，班神于本。来庭有序，助祭有章。乐舞六代，宾歌二王。和铃以节，鞗革斯锵。齐宫馔玉，鍌斝浮金。洞庭钟鼓，龙门瑟琴。其乐已变，惟神是临。","dynasty":"南北朝","title":"周大祫歌二首其一昭夏"}
{"author":"庾信","content":"神惟显思，不言而令。玉帛之礼，敢陈庄敬。奉如弗胜，荐如受命。交于神明，悫于言行。","dynasty":"南北朝","title":"周大祫歌二首其二登歌"}
{"author":"庾信","content":"北辰为政玄坛，北陆之祀员官。宿设玄璜浴兰，坎德阴风御寒。次律将回穷纪，微阳欲动细泉。管犹调于阴竹，声未入于春弦。待归馀于送历，方履庆于斯年。","dynasty":"南北朝","title":"周祀五帝歌十二首其十一黑帝云门舞"}
{"author":"庾信","content":"地始坼虹始藏。服玄玉居玄堂。沐蕙气浴兰汤。匏器洁水泉香。陟配彼福无疆。君欣欣此乐康。","dynasty":"南北朝","title":"周祀五帝歌十二首其十二配帝舞"}
{"author":"庾信","content":"树君所以牧人，立法所以静乱。首恶既其南巢，元凶于是北窜。居休气而四塞，在光华而两旦。是以雨施作解，是以风行惟涣。周之文武洪基，光宅天下文思。千载克圣咸熙，七百在我应期。实昊天有成命，惟四方其训之。","dynasty":"南北朝","title":"周五声调曲二十五首羽调曲五首其二十"}
{"author":"庾信","content":"运平后亲之俗，时乱先疏之雄。逾桂林而驱象，济弱水而承鸿。既浮干吕之气，还吹入律之风。钱则都内贯朽，仓则常平粟红。火中乃寒乃暑，年和一风一雨。听钟磬念封疆，闻笙竽思蓄聚。瑶琨筱簜既从，怪石铅松即序。长乐善马成厩，水衡黄金为府。","dynasty":"南北朝","title":"周五声调曲二十四首其二十一"}
{"author":"庾信","content":"百川乃宗巨海，众星是仰北辰。九州攸同禹迹，四海合德尧臣。朝阳栖于鸣凤，灵畤牧于般麟。云玉叶而五色，月金波而两轮。凉风迎时北狩，小暑戒节南巡。山无藏于紫玉，地不爱于黄银。虽南征而北怨，实西略而东宾。既永清于四海，终有庆于一人。","dynasty":"南北朝","title":"周五声调曲二十四首其二十二"}
{"author":"庾信","content":"定律零陵玉管，调钟始平铜尺。龙门之下孤桐，泗水之滨鸣石。河灵于是让圭，山精所以奉璧。涤九川而赋税，乘三危而纳锡。北里之禾六穗，江淮之茅三脊。可以玉检封禅，可以金绳探册。终永保于鸿名，足扬光于载籍。","dynasty":"南北朝","title":"周五声调曲二十四首其二十三"}
{"author":"庾信","content":"太上之有立德，其次之谓立言。树善滋于务本，除恶穷于塞源。冲深其智则厚，昭明其道乃尊。仁义之财不匮，忠信之礼无繁。动天无有不届，唯时无幽不彻。作德心逸日休，作伪心劳日拙。自非刚克掩义，无所离于剿绝。","dynasty":"南北朝","title":"周五声调曲二十四首其二十四"}
{"author":"庾信","content":"重阳禋祀。大报天。丙午封坛。肃且圜。孤竹之管。云和弦。神光未下。风肃然。王城七里。通天台。紫微斜照。影徘徊。连珠合璧。重光来。天策暂转。钩陈开。","dynasty":"南北朝","title":"周祀圜丘歌十二首其一昭夏"}
{"author":"庾信","content":"招摇指午。对南宫。日月相会。实沈中。离光布政。动温风。纯阳之月。乐炎精。赤雀丹书。飞送迎。朱弦绛鼓。罄虔诚。万物含养。各长生。","dynasty":"南北朝","title":"周祀五帝歌十二首其五赤帝云门舞"}
{"author":"庾信","content":"君以宫唱。宽大而谟明。臣以商应。闻义则可行。有熊为政。访道于容成。殷汤受命。委任于阿衡。忠其敬事。有罪不逃刑。诵其箴谏。言之无隐情。有刚有断。四方可以宁。既颂既雅。天下乃升平。专精一致。金石为之开。动其两心。妻子恩情乖。苟利社稷。无有不尽怀。昊天降佑。元首唯康哉。","dynasty":"南北朝","title":"周五声调曲二十五首商调曲四首其八"}
{"author":"庾信","content":"榆关断音信，汉使绝经过。胡笳落泪曲，羌笛断肠歌。纤腰减束素，别泪损横波。恨心终不歇，红颜无复多。枯木期填海，青山望断河。","dynasty":"南北朝","title":"拟咏怀　七"}
{"author":"庾信","content":"寻思万户侯。中夜忽然愁。琴声遍屋里。书卷满床头。虽言梦蝴蝶。定自非庄周。残月如初月。新秋似旧秋。露泣连珠下。萤飘碎火流。乐天乃知命。何时能不忧。","dynasty":"南北朝","title":"拟咏怀诗十八"}
{"author":"庾信","content":"家住金陵县前。嫁得长安少年。回头望乡泪落。不知何处天边。胡尘几日应尽。汉月何时更圆。为君能歌此曲。不觉心随断弦。","dynasty":"南北朝","title":"怨歌行"}
{"author":"庾信","content":"畴昔国土遇，生平知己恩。直言珠可吐，宁知炭欲吞。一顾重尺璧，千金轻一言。悲伤刘孺子，凄怆史皇孙。无因同武骑，归守霸陵园。","dynasty":"南北朝","title":"咏怀"}
{"author":"庾信","content":"朱帘卷丽日。翠幕蔽重阳。五月炎蒸气。三时刻漏长。麦随风里熟。梅逐雨中黄。开冰带井水。和粉杂生香。衫含蕉叶气。扇动竹花凉。早菱生软角。初莲开细房。愿陪仙鹤举。洛浦听笙簧。","dynasty":"南北朝","title":"奉和夏日应令诗"}
{"author":"庾信","content":"百川乃宗巨海。众星是仰北辰。九州攸同禹迹。四海合德尧臣。朝阳栖于鸣凤。灵畤牧于般麟。云玉叶而五色。月金波而两轮。凉风迎时北狩。小暑戒节南巡。山无藏于紫玉。地不爱于黄银。虽南征而北怨。实西畧而东宾。既永清于四海。终有庆于一人。","dynasty":"南北朝","title":"周五声调曲羽调曲三"}
{"author":"庾信","content":"定律零陵玉管。调钟始平铜尺。龙门之下孤桐。泗水之滨鸣石。河灵于是让珪。山精所以奉璧。涤九川而赋税。乘三危而纳锡。北里之禾六穗。江淮之茅三脊。可以玉检封禅。可以金绳探册。终永保于鸿石。足扬光于载籍。","dynasty":"南北朝","title":"周五声调曲羽调曲四"}
{"author":"庾信","content":"太上之有立德。其次之谓立言。树善滋于务本。除恶穷于塞源。冲深其智则厚。昭明其道乃尊。仁义之财不匮。忠信之礼无繁。动天无有不届。唯时无幽不彻。作德心逸日休。作伪心劳日拙。自非刚克掩义。无所离于剿绝。","dynasty":"南北朝","title":"周五声调曲羽调曲五"}
{"author":"庾信","content":"浑成空教立，元始正图开。赤玉灵文下，朱陵真气来。中天九龙馆，倒景八风台。云度弦歌响，星移空殿回。青衣上少室，童子向蓬莱。逍遥闻四会，倏忽度三灾。","dynasty":"南北朝","title":"道士步虚词十首其一"}
{"author":"庾信","content":"东明九芝盖，北烛五云车。飘遥入倒景，出没上烟霞。春泉下玉溜，青鸟向金华。汉帝看桃核，齐侯问枣花。上元应送酒，来向蔡经家。","dynasty":"南北朝","title":"道士步虚词十首其二"}
{"author":"庾信","content":"百川俱会。大海所以深。群材既聚。故能成邓林。猛虎在山。百兽莫敢侵。忠臣处国。天下无异心。昔我文祖。执心且危虑。驱剪豺狼。经营此天步。今我受命。又无敢逸豫。惟尔弼谐。各可知竞惧。","dynasty":"南北朝","title":"周五声调曲二十四首其九"}
{"author":"庾信","content":"礼乐既正。神人所以和。玉帛有序。志欲静干戈。各分符瑞。俱誓裂山河。今日相乐。对酒且当歌。道德以喻。听撞钟之声。神奸不若。观铸鼎之形。酆宫既朝。诸侯于是穆。岐阳或狩。淮夷自此平。若涉大川。言凭于舟楫。如和鼎实。有寄于盐梅。君臣一体。可以静氛埃。得人则治。何世无奇才。","dynasty":"南北朝","title":"周五声调曲二十四首其十"}
{"author":"庾信","content":"风力是举。而台阶序平。重黎既登。而天地位成。功无与让。铭太常之旌。世不失职。受骍毛之盟。辑瑞班瑞。穆穆于尧门。惟翰惟屏。膴膴于周原。功成而治。定礼乐斯存。复子而明。辟姬旦何言。","dynasty":"南北朝","title":"周五声调曲二十四首其十一"}
{"author":"庾信","content":"火井沉荧散。炎洲高焰通。鞭石未成雨。鸣鸢不起风。思为鸾翼扇。愿借明光宫。临淄迎子礼。中散就安丰。美酒含兰气。甘瓜开蜜筒。寂寥人事屏。还得隐墙东。","dynasty":"南北朝","title":"和乐仪同苦热诗"}
{"author":"庾信","content":"萧条依白社。寂寞似东皋。学异南宫敬。贫同北郭骚。蒙吏观秋水。莱妻纺落毛。旅人嗟岁暮。田家厌作劳。霜天林木燥。秋气风云高。栖遑终不定。方欲涕沾袍。","dynasty":"南北朝","title":"和裴仪同秋日诗"}
{"author":"庾信","content":"暂往春园傍。聊过看果行。枝繁类金谷。花杂映河阳。自红无假染。真白不须妆。燕送归菱井。蜂衔上蜜房。非是金炉气。何关柏殿香。裛衣偏定好。应持奉魏王。","dynasty":"南北朝","title":"咏园花诗"}
{"author":"庾信","content":"君子为利博。达人树德深。苹藻由斯荐。樵苏幸未侵。恭闻正臣祀。良识佩韦心。容范虽年代。徽猷若可寻。菊花随酒馥。槐影向窗临。鹤飞疑逐舞。鱼惊似听琴。漳流鸣磴石。铜雀影秋林。","dynasty":"南北朝","title":"西门豹庙诗"}
{"author":"庾信","content":"冥漠尔游岱。凄凉余向秦。虽言异生死。同是不归人。昔余仕冠盖。值子避风尘。望乞求真隐。伺关待逸民。忽闻泉石友。芝桂不防身。怅然张仲蔚。悲哉郑子真。三山犹有鹤。五柳更应春。遂令从渭水。投吊往江滨。","dynasty":"南北朝","title":"和王少保遥伤周处士诗"}
{"author":"庾信","content":"昔闻王子晋。轻举逐神仙。谓言君积善。还得嗣前贤。四海皆流寓。非为独播迁。岂意中台坼。君当风烛前。自君钟鼎族。江东三百年。宝刀仍世载。琱戈本旧传。绿绂纡槐绶。黄金饰侍蝉。地建忠臣国。家开孝子泉。自能枯木润。足得流水圆。以君承祖武。诸侯无间然。青衿已对日。童子即论天。颍阴珠玉丽。河阳脂粉妍。名高六国共。价重十城连。辩足观秋水。文堪题马鞭。回鸾抱书字。别鹤绕琴弦。拥旄裁甸服。垂帷非被边。静亭空系马。闲烽直起烟。不废披书案。无妨坐钓船。茂陵忽多病。淮阳实未痊。侍医逾默默。神理遂绵绵。永别张平子。长埋王仲宣。柏谷移松树。阳陵买墓田。陜路秋风起。寒堂已飒焉。丘杨一摇落。山火实时燃。昔了人所羡。今为人所怜。世途旦复旦。人情玄又玄。故人伤此别。留恨满秦川。定名于此定。全德以斯全。唯有山阳笛。凄余思旧篇。","dynasty":"南北朝","title":"伤王司徒褒诗"}
{"author":"庾信","content":"紫阁旦朝罢。中台夕奏稀。无复千金笑。徒劳五日归。步檐朝未扫。兰房昼掩扉。菭生理曲处。网积回文机。故瑟余弦断。歌梁秋燕飞。朝云虽可望。夜帐定难依。愿凭甘露入。方假慧灯辉。宁知洛城晚。还泪独沾衣。","dynasty":"南北朝","title":"仰和何仆射还宅故诗"}
{"author":"庾信","content":"白石春泉满。黄金新埒开。戚里车先度。兰池马即来。落花承舞席。春衫拭酒杯。行厨半路待。载妓一双回。","dynasty":"南北朝","title":"咏画屏风诗十八"}
{"author":"庾信","content":"交丝结龙凤。镂彩织云霞。一寸同心缕。千年长命花。","dynasty":"南北朝","title":"题结线袋子诗"}
{"author":"庾信","content":"庆绪千重秀，鸿源万里长。无时犹戢翼，有道故韬光。盛德必有后，仁义终克昌。明星初肇庆，大电久呈祥。","dynasty":"南北朝","title":"周宗庙歌十二首其四皇夏"}
{"author":"庾信","content":"大夫参下位。司职渭之阳。富平移铁鏁。甘泉运石梁。跨虹连绝岸。浮鼋续断航。春洲鹦鹉色。流水桃花香。星精逢汉帝。钓叟值周王。平堤石岸直。高堰柳阴长。羡言杜元凯。河桥独举觞。","dynasty":"南北朝","title":"忝在司水看治渭桥诗"}
{"author":"庾信","content":"庭阕四始。筵终三荐。顾步阶墀。徘徊余奠。六龙矫首。七萃警途。鼓移行漏。风转相乌。翼翼从事。绵绵四时。惟神降嘏。永言保之。","dynasty":"南北朝","title":"周宗庙歌皇夏"}
{"author":"庾信","content":"金鞍聚碛岸，玉舳泛中流。画鹢先防水，媒龙即负舟。沙城疑海气，石岸似江楼。崩槎时半没，坏舸或空浮。定是汾河上，戈船聊试游。","dynasty":"南北朝","title":"咏画屏风诗二十五首其二十四"}
{"author":"庾信","content":"帝游光出震。君明擅在离。岩廊惟眷顾。钦若尚无为。龙穴非难附。鸾巢欲可窥。具茨应不远。汾阳宁足随。烝民播植重。沟洫劬劳多。桑林还注雨。积石遂开河。明征逢永命。平秩值年和。更有熏风曲。方闻晨露歌。","dynasty":"南北朝","title":"周五声调曲变宫调一"}
{"author":"庾信","content":"游客重相欢，连镳出上兰。值泉倾盖饮，逢花驻马看。平湖泛玉舳，高堰歇金鞍。半道闻荷气，中流觉水寒。","dynasty":"南北朝","title":"和炅法师游昆明池诗二首其一"}
{"author":"庾信","content":"今日小园中。桃花数树红。开君一壸酒。细酌对春风。未能扶毕卓。犹足舞王戎。仙人一捧露。判不及杯中。","dynasty":"南北朝","title":"答王司空饷酒诗"}
{"author":"庾信","content":"千金高堰合。百顷浚源开。翻逢积翠浪。更识昆明灰。猿啸风还急。鸡鸣潮即来。时看青雀舫。遥逐桂舟回。","dynasty":"南北朝","title":"奉和浚池初成清晨临泛诗"}
{"author":"庾信","content":"立德齐今古。资仁一毁誉。无机抱瓮汲。有道带经锄。处下唯名惠。能言本姓蘧。未论惊宠辱。安知系惨舒。","dynasty":"南北朝","title":"奉和永丰殿下言志诗一"}
{"author":"庾信","content":"风力是举。而台阶序平。重黎既登。而天地位成。功无与让。铭太常之旌。世不失职。受骍毛之盟。辑瑞班瑞。穆穆于尧门。惟翰惟屏。膴膴于周京。功成而治。定礼乐斯存。复子而明。辟姬旦何言。","dynasty":"南北朝","title":"周五声调曲商调曲四"}
{"author":"庾信","content":"雉飞催晚别，乌啼惊夜眠。若交新曲变，惟须促一弦。","dynasty":"南北朝","title":"弄琴诗二首其一"}
{"author":"庾信","content":"员玉已奠。苍币斯陈。瑞形成象。礼从天数。智总圜神。为祈为祀。至敬咸遵。","dynasty":"南北朝","title":"周祀圜丘歌昭夏"}
{"author":"庾信","content":"肃灵兑景，承配秋坛。云高火落，露白蝉寒。帝律登年，金精行令。瑞兽霜耀，祥禽雪映。司藏肃杀，万宝咸宜。厥田上上，收功在斯。","dynasty":"南北朝","title":"周祀五帝歌十二首其九白帝云门舞"}
{"author":"庾信","content":"石软如香饭，铅销似熟银。蓬莱暂近别，海水遂成尘。","dynasty":"南北朝","title":"仙山诗二首其二"}
{"author":"庾信","content":"六国始咆哮，纵横未定交。欲竞连城玉，翻徵缩酒茅。折骸犹换子，登爨已悬巢。壮冰初开地，盲风正折胶。轻云飘马足，明月动弓弰。楚师正围巩，秦兵未下崤。始知千载内，无复有申包。","dynasty":"南北朝","title":"拟咏怀诗二十七首其十五"}
{"author":"庾信","content":"玉帛礼毕，神人事分。严承乃眷，瞻仰回云。辇路千门，王城九轨。式道移候，司方回指。得一惟清，于万斯宁。受兹景命，于天告成。","dynasty":"南北朝","title":"周祀圜丘歌十二首其十二皇夏"}
{"author":"庾信","content":"石影横临水。山云半绕峯。遥想山中店。悬知春酒浓。","dynasty":"南北朝","title":"山斋诗"}
{"author":"庾信","content":"金灶新和药。银台旧聚神。相看但莫怯。先师应识人。","dynasty":"南北朝","title":"仙山诗一"}
{"author":"庾信","content":"怀抱独惛惛。平生何所论。由来千种意。并是桃花源。榖皮两书帙。壸卢一酒樽。自知费天下。也复何足言。","dynasty":"南北朝","title":"拟咏怀诗二五"}
{"author":"庾信","content":"河边杨柳百丈枝，别有长条踠地垂。河水冲激根株危，倏忽河中风浪吹。可怜巢里凤凰儿，无故当年生别离。流槎一去上天池，织女支机当见随。谁言从来荫数国，直用东南一小枝。昔日公子出南皮，何处相寻玄武陂。骏马翩翩西北驰，左右弯弧仰月支。连钱障泥渡水骑，白玉手板落盘螭。君言丈夫无意气，试问燕山那得碑。凤凰新管萧史吹，朱鸟春窗玉女窥。衔云酒杯赤玛瑙，照日食螺紫琉璃。百年霜露奄离披，一旦功名不可为。定是怀王作计误，无事翻复用张仪。不如饮酒高阳池，日暮归时倒接离。武昌城下谁见移，官渡营前那可知。独忆飞絮鹅毛下，非复青丝马尾垂。欲与梅花留一曲，共将长笛管中吹。","dynasty":"南北朝","title":"杨柳歌"}
{"author":"庾信","content":"移风广轩历。崇德盛唐年。成文兴大雅。出豫动钧天。黄钟六律正。阊阖八风宣。孤竹调阳管。空桑节雅弦。舞林鸾更下。歌山凤欲前。闻音能辨俗。听曲乃思贤。感物观治乱。心恒防未然。君子得其道。大平何有焉。","dynasty":"南北朝","title":"周五声调曲变宫调二"}
{"author":"庾信","content":"直城风日美，平陵云雾除。来往金张馆，弦歌许史闾。凤台迎弄玉，河阳送婕妤。五马遥相问，双童来夹车。","dynasty":"南北朝","title":"奉和永丰殿下言志诗十首其四"}
{"author":"庾信","content":"昨夜鸟声春。惊鸣动四邻。今朝梅树下。定有咏花人。流星浮酒泛。粟瑱绕杯唇。何劳一片雨。唤作阳台神。","dynasty":"南北朝","title":"咏画屏风诗四"}
{"author":"庾信","content":"被甲阳云台。重云久未开。鸡鸣楚地尽。鹤唳秦军来。罗梁犹下礌。杨排久飞灰。出门车轴折。吾王不复回。","dynasty":"南北朝","title":"拟咏怀诗二七"}
{"author":"庾信","content":"五城邻北极。百雉壮西昆。钩陈横复道。阊阖抵灵轩。千柱莲花塔。由旬紫绀园。佛影胡人记。经文汉语翻。星窥朱鸟牖。云宿凤凰门。新禽解杂啭。春柳卧生根。早雷惊蛰户。流雪长河源。建始移交让。徽音种合昏。风飞扇天辩。泉涌属丝言。羁臣从散木。无以预中天。□□遥可望。终类仰鹍弦。","dynasty":"南北朝","title":"奉和法筵应诏诗"}
{"author":"庾信","content":"重峦千仞塔，危磴九层台。石关恒逆上，山梁乍斗回。阶下云峰出，窗前风洞开。隔岭钟声度，中天梵响来。平时欣侍从，于此暂徘徊。","dynasty":"南北朝","title":"和从驾登云居寺塔"}
{"author":"庾信","content":"南思洞庭水。北想鴈门关。稻粱俱可恋。飞去复飞还。","dynasty":"南北朝","title":"咏鴈诗"}
{"author":"庾信","content":"一面还千里，相思那得论。更寻终不见，无异桃花源。","dynasty":"南北朝","title":"徐报使来止得一相见诗"}
{"author":"庾信","content":"洞房花烛明。燕余双舞轻。顿履随疎节。低鬟逐上声。步转行初进。衫飘曲未成。鸾回镜欲满。鹤顾市应倾。已曾天上学。讵是世中生。","dynasty":"南北朝","title":"和咏舞诗"}
{"author":"庾信","content":"寒园星散居。摇落小村墟。游仙半壁画。隐士一床书。子月泉心动。阳爻地气舒。雪花深数尺。冰床厚尺余。苍鹰斜望雉。白鹭下看鱼。更想东都外。羣公别二疎。","dynasty":"南北朝","title":"寒园即目诗"}
{"author":"庾信","content":"庭阕四始。筵终三荐。顾步阶墀。徘徊余奠。六龙矫首。七萃警途。鼓移行漏。风转相乌。翼翼从事。绵绵四时。惟神降嘏。永言保之。","dynasty":"南北朝","title":"周宗庙歌皇夏"}
{"author":"庾信","content":"火井沉荧散。炎洲高焰通。鞭石未成雨。鸣鸢不起风。思为鸾翼扇。愿借明光宫。临淄迎子礼。中散就安丰。美酒含兰气。甘瓜开蜜筒。寂寥人事屏。还得隐墙东。","dynasty":"南北朝","title":"和乐仪同苦热诗"}
{"author":"庾信","content":"横石三五片，长松一两株。对君俗人眼，真兴理当无。野老披荷叶，家童扫栗跗。竹林千户封，甘橘万头奴。君见愚公谷，真言此谷愚。","dynasty":"南北朝","title":"拟咏怀诗二十七首其十六"}
{"author":"庾信","content":"田家足闲暇，士友暂流连。三春竹叶酒，一曲鹍鸡弦。","dynasty":"南北朝","title":"春日离合诗二首其二"}
{"author":"庾信","content":"八风占阵气。六甲候兵韬。置府仍张幕。麾军即秉旄。长旗临广武。烽火照成皐。巡寒重挟纩。酌水胜单醪。阵后云逾直。兵深星转高。电焰驱龙马。山精镂宝刀。塞逈翻榆叶。关寒落鴈毛。既得从神武。何须念久劳。","dynasty":"南北朝","title":"侍从徐国公殿下军行诗"}
{"author":"庾信","content":"百川乃宗巨海，众星是仰北辰。九州攸同禹迹，四海合德尧臣。朝阳栖于鸣凤，灵畤牧于般麟。云玉叶而五色，月金波而两轮。凉风迎时北狩，小暑戒节南巡。山无藏于紫玉，地不爱于黄银。虽南征而北怨，实西略而东宾。既永清于四海，终有庆于一人。","dynasty":"南北朝","title":"周五声调曲二十四首其二十二"}
{"author":"庾信","content":"员玉已奠，苍币斯陈。瑞形成象，璧气含春。礼从天数，智总圜神。为祈为祀，至敬咸遵。","dynasty":"南北朝","title":"周祀圜丘歌十二首其四昭夏"}
{"author":"庾信","content":"礼将毕。乐将阑。回日辔。动天关。翠凤摇。和鸾响。五云飞。三步上。风为驭。雷为车。无辙迹。有烟霞。畅皇情。休灵命。雨留甘。云余庆。","dynasty":"南北朝","title":"周祀圜丘歌雍乐"}
{"author":"庾信","content":"茫茫实宇宙。与善定冯虚。大夫伤鲁道。君子念殷墟。程卿既开国。安平遂徙居。讵能从小隐。终然游太初。","dynasty":"南北朝","title":"奉和永丰殿下言志诗三"}
{"author":"庾信","content":"礼乐既正。神人所以和。玉帛有序。志欲静干戈。各分符瑞。俱誓裂山河。今日相乐。对酒且当歌。道德以喻。听撞钟之声。神奸不若。观铸鼎之形。酆宫既朝。诸侯于是穆。岐阳或狩。淮夷自此平。若涉大川。言凭于舟檝。如和鼎实。有寄于盐梅。君臣一体。可以静氛埃。得人则治。何世无奇才。","dynasty":"南北朝","title":"周五声调曲商调曲三"}
{"author":"庾信","content":"报功阴泽，展礼玄郊。平琮镇瑞，方鼎升庖。调歌丝竹，缩酒江茅。声舒钟鼓，器质陶匏。列耀秀华，凝芳都荔。川泽茂祉，丘陵容卫。云饰山罍，兰浮泛齐。日至之礼，歆兹大祭。","dynasty":"南北朝","title":"周祀方泽歌四首"}
{"author":"庾信","content":"嗣宗看月夜。中散对行云。一弦虽独韵。犹足动文君。","dynasty":"南北朝","title":"和淮南公听琴闻弦断诗"}
{"author":"庾信","content":"运平后亲之俗，时乱先疏之雄。逾桂林而驱象，济弱水而承鸿。既浮干吕之气，还吹入律之风。钱则都内贯朽，仓则常平粟红。火中乃寒乃暑，年和一风一雨。听钟磬念封疆，闻笙竽思蓄聚。瑶琨筱簜既从，怪石铅松即序。长乐善马成厩，水衡黄金为府。","dynasty":"南北朝","title":"周五声调曲二十四首其二十一"}
{"author":"庾信","content":"庭阕四始，筵终三荐。顾步阶墀，徘徊馀奠。六龙矫首，七萃警途。鼓移行漏，风转相乌。翼翼从事，绵绵四时。惟神降嘏，永言保之。","dynasty":"南北朝","title":"周宗庙歌十二首其十二皇夏"}
{"author":"庾信","content":"接枝秋转脆。含情落更香。擎置仙人掌。应添瑞露浆。","dynasty":"南北朝","title":"奉梨诗"}
{"author":"庾信","content":"欣兹河朔饮，对此洛阳才。残秋欲屏扇，馀菊尚浮杯。涧流鸣二水，日色下三台。无因侍清夜，同此月徘徊。","dynasty":"南北朝","title":"聘齐秋晚馆中饮"}
{"author":"庾信","content":"火井沉荧散。炎洲高焰通。鞭石未成雨。鸣鸢不起风。思为鸾翼扇。愿借明光宫。临淄迎子礼。中散就安丰。美酒含兰气。甘瓜开蜜筒。寂寥人事屏。还得隐墙东。","dynasty":"南北朝","title":"和乐仪同苦热诗"}
{"author":"庾信","content":"年祥辨日，上协龟言。奉酎承列，来庭骏奔。雕禾饰斝，翠羽承樽。敬殚如此，恭惟执燔。","dynasty":"南北朝","title":"周宗庙歌十二首其三皇夏"}
{"author":"庾信","content":"浑成空教立，元始正图开。赤玉灵文下，朱陵真气来。中天九龙馆，倒景八风台。云度弦歌响，星移空殿回。青衣上少室，童子向蓬莱。逍遥闻四会，倏忽度三灾。","dynasty":"南北朝","title":"道士步虚词十首其一"}
{"author":"庾信","content":"河桥两岸绝，横歧数路分。山川遥不见，怀袖远相闻。","dynasty":"南北朝","title":"重别周尚书诗二首其二"}
{"author":"庾信","content":"见月长垂泪，看花定敛眉。从今一别后，知作几年悲。","dynasty":"南北朝","title":"伤往诗二首其一"}
{"author":"庾信","content":"日晚金槌络。朱轩流水车。{车宪}拂缘堤柳。甍飘夹路花。定迎刘碧玉。将过阴丽华。非是高阳路。莫畏接{罒/离}斜。","dynasty":"南北朝","title":"咏画屏风诗八"}
{"author":"庾信","content":"泬寥空色远。叶黄凄序变。洞浦落遵鸿。长飚送巢燕。千秋流夕景。百籁含宵啭。峻雉聆金柝。曾台切银箭。","dynasty":"南北朝","title":"和颍川公秋夜诗"}
{"author":"庾信","content":"数杯还已醉。风云不复知。唯有龙吟笛。桓伊能独吹。","dynasty":"南北朝","title":"对酒诗"}
{"author":"庾信","content":"明明九族序，穆穆四门宾。阴陵朝北附，蟠木引东臣。涧途求版筑，溪源取钓纶。多士归贤戚，维城属茂亲。贵位连南斗，高荣据北辰。迎时乃推策，司职且班神。日月之所照，霜露之所均。永从文轨一，长无外户人。","dynasty":"南北朝","title":"周五声调曲二十四首其四"}
{"author":"庾信","content":"扶风石桥北。函谷故关前。此中一分手。相逢知几年。黄鹄一反顾。徘徊应怆然。自知悲不已。徒劳减瑟弦。","dynasty":"南北朝","title":"别周尚书弘正诗"}
{"author":"庾信","content":"市朝一朝变。兰艾本同焚。故人相借问。平生如所闻。","dynasty":"南北朝","title":"集周公处连句诗"}
{"author":"庾信","content":"百川乃宗巨海，众星是仰北辰。九州攸同禹迹，四海合德尧臣。朝阳栖于鸣凤，灵畤牧于般麟。云玉叶而五色，月金波而两轮。凉风迎时北狩，小暑戒节南巡。山无藏于紫玉，地不爱于黄银。虽南征而北怨，实西略而东宾。既永清于四海，终有庆于一人。","dynasty":"南北朝","title":"周五声调曲二十四首其二十二"}
{"author":"庾信","content":"一面还千里。相思那得论。更寻终不见。无异桃花源。","dynasty":"南北朝","title":"徐报使来止一相见诗"}
{"author":"庾信","content":"金灶新和药，银台旧聚神。相看但莫怯，先师应识人。","dynasty":"南北朝","title":"仙山诗二首其一"}
{"author":"庾信","content":"校战出长杨，兵栏入斗场。置阵横云起，开营雁翼张。门嫌磁石碍，马畏铁菱伤。龙渊触牛斗，繁弱骇天狼。落星奔骥騄，浮云上骕骦。急风吹战鼓，高尘拥贝装。骇猿时落木，惊鸿屡断行。树寒条更直，山枯菊转芳。豹略推全胜，龙图揖所长。小臣欣寓目，还知奉会昌。","dynasty":"南北朝","title":"从驾观讲"}
{"author":"庾信","content":"镜尘言苦厚，虫丝定几重。还是临窗月，今秋迥照松。","dynasty":"南北朝","title":"伤往诗二首其二"}
{"author":"庾信","content":"明镜圆花发。空房故怨多。几年留织女。还应听渡河。","dynasty":"南北朝","title":"闺怨诗"}
{"author":"庾信","content":"南河吐云气，北斗降星辰。百灵咸仰德，千年一圣人。书成紫微动，律定凤凰驯。六军命西土，甲子陈东邻。戎衣此一定，万里更无尘。烟云同五色，日月并重轮。流沙既西静，蟠木又东臣。凯乐闻朱雁，铙歌见白麟。今为六代祀，还得九疑宾。","dynasty":"南北朝","title":"周宗庙歌十二首其十皇夏"}
{"author":"庾信","content":"托情忻六学，游目爱三馀。覆局能悬记，看碑解暗疏。讵尝游魏冉，𨚗时说范雎。池水朝含墨，流萤夜聚书。","dynasty":"南北朝","title":"奉和永丰殿下言志诗十首其五"}
{"author":"庾信","content":"朝来户前照镜。含笑盈盈自看。眉心浓黛直点。额角轻黄细安。秪疑落花慢去。复道春风不还。少年唯有欢乐。饮酒那得留残。","dynasty":"南北朝","title":"舞媚娘"}
{"author":"庾信","content":"忽见庭生玉。聊欣蚌出珠。兰芬犹载寝。蓬箭始悬弧。既喜枚都尉。能欢陵大夫。频朝中散客。连日步兵厨。杂曲随琴用。残花听酒须。脆梨裁数实。甘查唯一株。兀然已复醉。摇头歌凤雏。","dynasty":"南北朝","title":"有喜致醉诗"}
{"author":"庾信","content":"春江下白帝。画舸向黄牛。锦缆回沙碛。兰桡避荻洲。湿花随水泛。空巢逐树流。建平船{姊女=木}下。荆门战舰浮。岸社多乔木。山城足逈楼。日落江风静。龙吟回上游。","dynasty":"南北朝","title":"奉和泛江诗"}
{"author":"庾信","content":"竟日会春台，芙蓉承酒杯。水流平涧下，山花满谷开。行云数番过，白鹤一双来。水影摇丛竹，林香动落梅。直上山头路，羊肠能几回。","dynasty":"南北朝","title":"咏画屏风诗二十五首其二十五"}
{"author":"庾信","content":"雕梁旧刻杏。香壁本泥椒。幔绳金麦穗。帘钩银蒜条。画眉千度拭。梳头百遍撩。小衫裁裹臂。缠弦搯抱腰。日光钗焰动。窗影镜花摇。歌曲风吹韵。笙簧","dynasty":"南北朝","title":"梦入堂内诗"}
{"author":"庾信","content":"送寒开小苑，迎春入上林。丝条变柳色，香气动兰心。待花将对酒，留雪拟弹琴。陪游愧并作，空见奉恩深。","dynasty":"南北朝","title":"咏春近馀雪应诏诗"}
{"author":"庾信","content":"长丘远历，大电遥源。弓藏高陇，鼎没寒门。人生于祖，物本于天。奠神配德，迄用康年。","dynasty":"南北朝","title":"周祀圜丘歌十二首其七云门舞"}
{"author":"庾信","content":"畴昔国士遇，生平知己恩。直言珠可吐，宁知炭可吞。一顾重尺璧，千金轻一言。悲伤刘孺子，凄怆史皇孙。无因同武骑，归守灞陵园。","dynasty":"南北朝","title":"拟咏怀诗二十七首其六"}
{"author":"庾信","content":"千寻木兰馆。百尺芙蓉堂。落日低莲井。行云碍芰梁。流水桃花色。春洲杜若香。就阶犹不进。催来上伎床。","dynasty":"南北朝","title":"咏画屏风诗十"}
{"author":"庾信","content":"赭衣居傅岩。垂纶在渭川。乘舟能上月。飞幰欲扪天。谁知志不就。空有直如弦。洛阳苏季子。连衡遂不连。既无六国印。飜思二顷田。","dynasty":"南北朝","title":"拟咏怀诗二"}
{"author":"庾信","content":"国命在礼，君命在天。陈诚惟肃，饮福惟虔。洽斯百礼，福以千年。钩陈掩映，天驷徘徊。雕禾饰斝，翠羽承罍。受斯茂祉，从天之来。","dynasty":"南北朝","title":"周祀圜丘歌十二首其九皇夏"}
{"author":"庾信","content":"竟日坐春台。芙蓉承酒杯。水流平涧下。山花满谷开。行云数番过。白鹤一双来。水影摇藂竹。林香动落梅。直上山头路。羊肠能几回。","dynasty":"南北朝","title":"咏画屏风诗二五"}
{"author":"庾信","content":"促柱繁弦非子夜。歌声舞态异前溪。御史府中何处宿。洛阳城头那得栖。弹琴蜀郡卓家女。织锦秦川窦氏妻。讵不自惊长泪落。到头啼乌恒夜啼。","dynasty":"南北朝","title":"乌夜啼"}
{"author":"庾信","content":"礼乐既正。神人所以和。玉帛有序。志欲静干戈。各分符瑞。俱誓裂山河。今日相乐。对酒且当歌。道德以喻。听撞钟之声。神奸不若。观铸鼎之形。酆宫既朝。诸侯于是穆。岐阳或狩。淮夷自此平。若涉大川。言凭于舟楫。如和鼎实。有寄于盐梅。君臣一体。可以静氛埃。得人则治。何世无奇才。","dynasty":"南北朝","title":"周五声调曲二十四首其十"}
{"author":"庾信","content":"侠客重连镳。金鞍被桂条。细尘鄣路起。惊花乱眼飘。酒醺人半醉。汗湿马全骄。归鞍畏日晚。争路上河桥。","dynasty":"南北朝","title":"咏画屏风诗一"}
{"author":"庾信","content":"旌回外壝，跸静郊门。千乘按辔，万骑云屯。藉茅无咎，扫地唯尊。揖让展礼，衡璜节步。星汉就列，风云相顾。取法于天，降其永祚。","dynasty":"南北朝","title":"周祀圜丘歌十二首其二皇夏"}
{"author":"庾信","content":"不见石城乐，惟闻乌噪林。新声逐弦转，应得动春心。","dynasty":"南北朝","title":"弄琴诗二首其二"}
{"author":"庾信","content":"麟洲一海阔，玄圃半天高。浮丘迎子晋，若士避卢敖。经餐林虑李，旧食绥山桃。成丹须竹节，刻髓用芦刀。无妨隐士去，即是贤人逃。","dynasty":"南北朝","title":"道士步虚词十首其十"}
{"author":"庾信","content":"金灶新和药。银台旧聚神。相看但莫怯。先师应识人。","dynasty":"南北朝","title":"仙山诗一"}
{"author":"庾信","content":"石影横临水。山云半绕峯。遥想山中店。悬知春酒浓。","dynasty":"南北朝","title":"山斋诗"}
{"author":"庾信","content":"今朝好风日。园苑足芳菲。竹动蝉争散。莲摇鱼暂飞。面红新着酒。风晚细吹衣。跂石多时望。莲船始复归。","dynasty":"南北朝","title":"咏画屏风诗二三"}
{"author":"庾信","content":"夜光流未曙。金波影尚赊。照人非七子。含风异九华。蓂新半壁上。桂满独轮斜。乘舟聊可望。无假逐仙槎。","dynasty":"南北朝","title":"望月诗"}
{"author":"庾信","content":"在死犹可忍。为辱岂不宽。古人持此性。遂有不能安。其面虽可热。其心长自寒。匣中取明镜。披图自照看。幸无侵饿理。差有犯兵栏。拥节时驱传。乘亭不据鞍。代郡蓬初转。辽阳桑欲干。秋云粉絮结。白露水银团。一思探禹穴。无用鏖皋兰。","dynasty":"南北朝","title":"拟咏怀诗二十"}
{"author":"庾信","content":"归心游太极，回向入无名。五香芬紫府，千灯照赤城。凤林采珠实，龙山种玉荣。夏簧三舌响，春钟九乳鸣。绛河应远别，黄鹄来相迎。","dynasty":"南北朝","title":"道士步虚词十首其三"}
{"author":"庾信","content":"凝真天地表，绝想寂寥前。有象犹虚豁，忘形本自然。开经壬子世，值道甲申年。回云随舞曲，流水逐歌弦。石髓香如饭，芝房脆似莲。停鸾燕瑶水，归路上鸿天。","dynasty":"南北朝","title":"道士步虚词十首其四"}
{"author":"庾信","content":"洞灵尊上德，虞石会明真。要妙思玄牝，虚无养谷神。丹丘乘翠凤，玄圃御斑麟。移梨付苑吏，种杏乞山人。自此逢何世，从今复几春。海无三尺水，山成数寸尘。","dynasty":"南北朝","title":"道士步虚词十首其五"}
{"author":"庾信","content":"无名万物始，有道百灵初。寂绝乘丹气，玄明上玉虚。三元随建节，八景逐回舆。赤凤来衔玺，青鸟入献书。坏机仍成机，枯鱼还作鱼。栖心浴日馆，行乐止云墟。","dynasty":"南北朝","title":"道士步虚词十首其六"}
{"author":"庾信","content":"道生乃太乙，守静即玄根。中和炼九气，甲子谢三元。居心受善水，教学重香园。凫留报关吏，鹤去画城门。更以忻无迹，还来寄绝言。","dynasty":"南北朝","title":"道士步虚词十首其七"}
{"author":"庾信","content":"北阙临玄水，南宫生绛云。龙泥印玉策，大火炼真文。上元风雨散，中天歌吹分。灵驾千寻上，空香万里闻。","dynasty":"南北朝","title":"道士步虚词十首其八"}
{"author":"庾信","content":"地境阶基远，天窗影迹深。碧玉成双树，空青为一林。鹄巢堪炼石，蜂房得煮金。汉武多骄慢，淮南不小心。蓬莱入海底，何处可追寻。","dynasty":"南北朝","title":"道士步虚词十首其九"}
{"author":"庾信","content":"麟洲一海阔，玄圃半天高。浮丘迎子晋，若士避卢敖。经餐林虑李，旧食绥山桃。成丹须竹节，刻髓用芦刀。无妨隐士去，即是贤人逃。","dynasty":"南北朝","title":"道士步虚词十首其十"}
{"author":"庾信","content":"乐官多暇豫，望苑暂回舆。鸣笳陵绝限，飞盖历通渠。桂亭花未落，桐门叶半疏。荷风惊浴鸟，桥影聚行鱼。日落含山气，云归带雨馀。","dynasty":"南北朝","title":"奉和山池诗"}
{"author":"庾信","content":"铜梁影棠树，石镜写褰帷。两江如渍锦，双峰似画眉。穿荷低晚盖，衰柳挂残丝。风流盛儒雅，泉涌富文词。无因同子淑，暂得侍临淄。","dynasty":"南北朝","title":"上益州上柱国赵王诗二首其一"}
{"author":"庾信","content":"托情忻六学。游目爱三余。覆局能悬记。看碑解暗疏。诓尝游魏冉。那时说范睢。池水朝含墨。流萤夜聚书。","dynasty":"南北朝","title":"奉和永丰殿下言志诗五"}
{"author":"庾信","content":"郁盘舒栋宇。峥嵘侔大壮。拱木诏林衡。全模征梓匠。千栌绮翼浮。百栱长虹抗。北去邯郸道。南来偃师望。龙首载文{螕虫=木}。云楣承武帐。居者非求隘。卑宫岂难尚。壮丽天下观。是以从萧相。","dynasty":"南北朝","title":"周五声调曲宫调曲五"}
{"author":"庾信","content":"燃香郁金屋。吹管凤凰台。春朝迎雨去。秋夜隔河来。听歌云即断。闻琴鹤倒回。春窗刻凤下。寒壁画花开。定取流霞气。时添承露杯。","dynasty":"南北朝","title":"奉和示内人诗"}
{"author":"庾信","content":"质明孝敬，求阴顺阳。坛有四陛，琮分八方。牲牷荡涤，萧合馨香。和銮戾止，振鹭来翔。威仪简简，钟鼓喤喤。声和孤竹，韵入空桑。封中云气，坎上神光。下元之主，功深盖藏。","dynasty":"南北朝","title":"周祀方泽歌四首其三登歌"}
{"author":"庾信","content":"乐官多暇豫，望苑暂回舆。鸣笳陵绝限，飞盖历通渠。桂亭花未落，桐门叶半疏。荷风惊浴鸟，桥影聚行鱼。日落含山气，云归带雨馀。","dynasty":"南北朝","title":"奉和山池诗"}
{"author":"庾信","content":"楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。","dynasty":"南北朝","title":"拟咏怀诗二十七首其四"}
{"author":"庾信","content":"愦愦天公晓，精神殊乏少。一郡催曙鸡，数处惊眠鸟。其觉乃于于，其忧惟悄悄。张仪称行薄，管仲称器小。天下有情人，居然性灵夭。","dynasty":"南北朝","title":"拟咏怀诗二十七首其十九"}
{"author":"庾信","content":"雉飞催晚别，乌啼惊夜眠。若交新曲变，惟须促一弦。","dynasty":"南北朝","title":"弄琴诗二首其一"}
{"author":"庾信","content":"匡赞之士或从渔钓。云雨之才乍叹幽谷。寻芳者追深径之兰。识韵者探穷山之竹。克明其德贡以三事。树之风声言于九牧。协用五纪风若从事。农用八政甘作其榖。殊风共轨见之周南。异亩同颖闻之康叔。祁寒暑雨是无胥怨。天覆云油滋焉渗漉。幸无谢上古之淳人。庶可以封之于比屋。","dynasty":"南北朝","title":"周五声调曲角调曲二"}
{"author":"庾信","content":"麟洲一海阔。玄圃半天高。浮丘迎子晋。若士避卢敖。经飡林卢李。旧食绥山桃。成丹须竹节。刻髓用芦刀。无妨隐士去。即是贤人逃。","dynasty":"南北朝","title":"道士步虚词十"}
{"author":"庾信","content":"肃肃清庙。岩岩寝门。欹器防满。金人戒言。应暕悬鼓。崇牙树羽。阶变升歌。庭纷象舞。闲安象设。缉熙清奠。春鲔初登。新萍先荐。僾然入室。俨乎在位。凄怆履之。非寒之谓。","dynasty":"南北朝","title":"周宗庙歌皇夏"}
{"author":"庾信","content":"愦愦天公晓，精神殊乏少。一郡催曙鸡，数处惊眠鸟。其觉乃于于，其忧惟悄悄。张仪称行薄，管仲称器小。天下有情人，居然性灵夭。","dynasty":"南北朝","title":"拟咏怀诗二十七首其十九"}
{"author":"庾信","content":"河流值浅岸，敛辔暂经过。弓衣湿溅水，马足乱横波。半城斜出树，长林直枕河。今朝游侠客，不畏风尘多。","dynasty":"南北朝","title":"咏画屏风诗二十五首其十五"}
{"author":"庾信","content":"游客重相欢。连镳出上兰。值泉倾盖饮。逢花驻马看。平湖泛玉舳。高堰歇金鞍。半道闻荷气。中流觉水寒。","dynasty":"南北朝","title":"和炅法师游昆明池诗一"}
{"author":"庾信","content":"地始坼虹始藏。服玄玉居玄堂。沐蕙气浴兰汤。匏器洁水泉香。陟配彼福无疆。君欣欣此乐康。","dynasty":"南北朝","title":"周祀五帝歌十二首其十二配帝舞"}
{"author":"庾信","content":"燃香郁金屋。吹管凤凰台。春朝迎雨去。秋夜隔河来。听歌云即断。闻琴鹤倒回。春窗刻凤下。寒壁画花开。定取流霞气。时添承露杯。","dynasty":"南北朝","title":"奉和示内人诗"}
{"author":"庾信","content":"子居河之曲，英彦本连踪。盐形或变虎，鼎气乍成龙。若人承载德，宫墙定数重。五衢开辩路，四照起文烽。曰余滥推毂，民愿始天从。上洛分都尉，弘农开附庸。羊肠连九阪，熊耳对双峰。白石仙人芋，青林隐士松。北梁送孙楚，西堤别葛龚。故人倘书札，黎阳土足封。","dynasty":"南北朝","title":"任洛州"}
{"author":"庾信","content":"秦青初变曲，未有逐琴心。明年花树下，月月来相寻。","dynasty":"南北朝","title":"春日离合诗二首其一"}
{"author":"庾信","content":"以炎为政。以火为官。位司南陆。享配离坛。三和实俎。百味浮兰。神其茂豫。天步艰难。","dynasty":"南北朝","title":"周祀五帝歌配帝舞"}
{"author":"庾信","content":"愦愦天公晓。精神殊乏少。一郡催曙鸡。数处惊眠鸟。其觉乃于于。其忧惟悄悄。张仪称行薄。管仲称器小。天下有情人。居然性灵夭。","dynasty":"南北朝","title":"拟咏怀诗十九"}
{"author":"庾信","content":"九成吹玉琯，百尺上瑶台。能将秦女去，终是凤凰来。","dynasty":"南北朝","title":"赋得鸾台诗"}
{"author":"庾信","content":"大夫参下位。司职渭之阳。富平移铁鏁。甘泉运石梁。跨虹连绝岸。浮鼋续断航。春洲鹦鹉色。流水桃花香。星精逢汉帝。钓叟值周王。平堤石岸直。高堰柳阴长。羡言杜元凯。河桥独举觞。","dynasty":"南北朝","title":"忝在司水看治渭桥诗"}
{"author":"庾信","content":"员玉已奠。苍币斯陈。瑞形成象。礼从天数。智总圜神。为祈为祀。至敬咸遵。","dynasty":"南北朝","title":"周祀圜丘歌昭夏"}
{"author":"庾信","content":"风力是举。而台阶序平。重黎既登。而天地位成。功无与让。铭太常之旌。世不失职。受骍毛之盟。辑瑞班瑞。穆穆于尧门。惟翰惟屏。膴膴于周原。功成而治。定礼乐斯存。复子而明。辟姬旦何言。","dynasty":"南北朝","title":"周五声调曲二十四首其十一"}
{"author":"庾信","content":"高阁千寻跨，重檐百丈齐。云度三分近，花飞一倍低。吹箫迎白鹤，照镜舞山鸡。何劳愁日暮，未有夜乌啼。","dynasty":"南北朝","title":"咏画屏风诗二十五首其十四"}
{"author":"庾信","content":"梁王修竹园。冠盖风尘喧。行人忽枉道。直进桃花源。稚子还羞出。惊妻倒闭门。始闻传上命。定是赐中樽。野炉然树叶。山杯捧竹根。风池还更暖。寒谷遂长暄。未知稻粱鴈。何时能报恩。","dynasty":"南北朝","title":"奉报赵王惠酒诗"}
{"author":"庾信","content":"百川俱会。大海所以深。羣材既聚。故能成邓林。猛虎在山。百兽莫敢侵。忠臣处国。天下无异心。昔我文祖。执心且危虑。驱剪豺狼。经营此天步。今我受命。又无敢逸豫。惟尔弼谐。各可知竞惧。","dynasty":"南北朝","title":"周五声调曲商调曲二"}
{"author":"庾信","content":"帝游光出震。君明擅在离。岩廊惟眷顾。钦若尚无为。龙穴非难附。鸾巢欲可窥。具茨应不远。汾阳宁足随。烝民播植重。沟洫劬劳多。桑林还注雨。积石遂开河。明征逢永命。平秩值年和。更有熏风曲。方闻晨露歌。","dynasty":"南北朝","title":"周五声调曲变宫调一"}
{"author":"庾信","content":"报功阴泽，展礼玄郊。平琮镇瑞，方鼎升庖。调歌丝竹，缩酒江茅。声舒钟鼓，器质陶匏。列耀秀华，凝芳都荔。川泽茂祉，丘陵容卫。云饰山罍，兰浮泛齐。日至之礼，歆兹大祭。","dynasty":"南北朝","title":"周祀方泽歌四首"}
{"author":"庾信","content":"月光如粉白，秋露似珠圆。络纬无机织，流萤带火寒。何年迎弄玉，今朝得梦兰。讶许能含笑，芙蓉宜熟看。","dynasty":"南北朝","title":"奉和赐曹美"}
{"author":"庾信","content":"逢风时迥度，逐侣乍争飞。犹忆方塘水，今秋已复归。","dynasty":"南北朝","title":"赋得集池雁诗"}
{"author":"庾信","content":"今朝好风日，园苑足芳菲。竹动蝉争散，莲摇鱼暂飞。面红新著酒，风晚细吹衣。跂石多时望，莲船始复归。","dynasty":"南北朝","title":"咏画屏风诗二十五首其二十三"}
{"author":"庾信","content":"道生乃太乙，守静即玄根。中和炼九气，甲子谢三元。居心受善水，教学重香园。凫留报关吏，鹤去画城门。更以忻无迹，还来寄绝言。","dynasty":"南北朝","title":"道士步虚词十首其七"}
{"author":"庾信","content":"侠客重连镳，金鞍被桂条。细尘鄣路起，惊花乱眼飘。酒醺人半醉，汗湿马全骄。归鞍畏日晚，争路上河桥。","dynasty":"南北朝","title":"咏画屏风诗二十五首其一"}
{"author":"庾信","content":"披林求木实，拂雪就园蔬。浊醪非鹤髓，兰肴异蟹蛆。野情风月旷，山心人事疏。徒知守瓴甓，空欲报璠玙。","dynasty":"南北朝","title":"奉和永丰殿下言志诗十首其十"}
{"author":"庾信","content":"金鞍聚碛岸。玉舳泛中流。画鹢先防水。媒龙即负舟。沙城疑海气。石岸似江楼。崩槎时半没。坏舸或空浮。定是汾河上。戈船聊试游。","dynasty":"南北朝","title":"咏画屏风诗二四"}
{"author":"庾信","content":"无名万物始。有道百灵初。寂绝乘丹气。玄明上玉虚。三元随建节。八景逐回舆。赤凤来衔玺。青鸟入献书。坏机仍成机。枯鱼还作鱼。栖心浴日馆。行乐止云墟。","dynasty":"南北朝","title":"道士步虚词六"}
{"author":"庾信","content":"肃灵兑景，承配秋坛。云高火落，露白蝉寒。帝律登年，金精行令。瑞兽霜耀，祥禽雪映。司藏肃杀，万宝咸宜。厥田上上，收功在斯。","dynasty":"南北朝","title":"周祀五帝歌十二首其九白帝云门舞"}
{"author":"庾信","content":"日至大礼，丰牺上辰。牲牢修牧，茧栗毛纯。俎豆斯立，陶匏以陈。大报反命，居阳兆日。六变鼓钟，三和琴瑟。俎奇豆偶，惟诚惟质。","dynasty":"南北朝","title":"周祀圜丘歌十二首其三昭夏"}
{"author":"庾信","content":"白马向清波。乘冰始渡河。置兵须近水。移营喜灶多。长坂初垂翼。鸿沟遂倒戈。的颅于此去。虞兮奈若何。空营卫青冢。徒听田横歌。","dynasty":"南北朝","title":"拟咏怀诗八"}
{"author":"庾信","content":"移风广轩历。崇德盛唐年。成文兴大雅。出豫动钧天。黄钟六律正。阊阖八风宣。孤竹调阳管。空桑节雅弦。舞林鸾更下。歌山凤欲前。闻音能辨俗。听曲乃思贤。感物观治乱。心恒防未然。君子得其道。大平何有焉。","dynasty":"南北朝","title":"周五声调曲变宫调二"}
{"author":"庾信","content":"直将刘碧玉。来过阴丽华。秪言满屋里。并作一园花。新藤乱上格。春水漫吹沙。步摇钗梁动。红轮被角斜。今年逐春处。先向石崇家。","dynasty":"南北朝","title":"奉和赵王美人春日诗"}
{"author":"庾信","content":"侠客重连镳，金鞍被桂条。细尘鄣路起，惊花乱眼飘。酒醺人半醉，汗湿马全骄。归鞍畏日晚，争路上河桥。","dynasty":"南北朝","title":"咏画屏风诗二十五首其一"}
{"author":"庾信","content":"贰师新受诏。长平正凯归。犹言乘战马。未得解戎衣。上林遇逐猎。宜春蹔合围。汉帝熊犹愤。秦王雉更飞。故人迎惜问。念旧始依依。河边一片石。不复肯支机。","dynasty":"南北朝","title":"见征客始还遇猎诗"}
{"author":"庾信","content":"逍遥游桂苑。寂绝到桃源。狭石分花径。长桥映水门。管声惊百鸟。人衣香一园。定知欢未足。横琴坐石根。","dynasty":"南北朝","title":"咏画屏风诗五"}
{"author":"庾信","content":"树君所以牧人，立法所以静乱。首恶既其南巢，元凶于是北窜。居休气而四塞，在光华而两旦。是以雨施作解，是以风行惟涣。周之文武洪基，光宅天下文思。千载克圣咸熙，七百在我应期。实昊天有成命，惟四方其训之。","dynasty":"南北朝","title":"周五声调曲二十五首羽调曲五首其二十"}
{"author":"庾信","content":"刘伶正捉酒。中散欲弹琴。但使逢秋菊。何须就竹林。","dynasty":"南北朝","title":"暮秋野兴赋得倾壸酒诗"}
{"author":"庾信","content":"洞房花烛明。燕余双舞轻。顿履随疎节。低鬟逐上声。步转行初进。衫飘曲未成。鸾回镜欲满。鹤顾市应倾。已曾天上学。讵是世中生。","dynasty":"南北朝","title":"和咏舞诗"}
{"author":"庾信","content":"形骸违学宦。狭巷幸为闲。虹回或有雨。云合又含寒。横湖韵鹤下。回溪狭猿还。怀贤为荣卫。和缓惠绮纨。","dynasty":"南北朝","title":"问疾封中录诗"}
{"author":"庾信","content":"礼乐既正。神人所以和。玉帛有序。志欲静干戈。各分符瑞。俱誓裂山河。今日相乐。对酒且当歌。道德以喻。听撞钟之声。神奸不若。观铸鼎之形。酆宫既朝。诸侯于是穆。岐阳或狩。淮夷自此平。若涉大川。言凭于舟楫。如和鼎实。有寄于盐梅。君臣一体。可以静氛埃。得人则治。何世无奇才。","dynasty":"南北朝","title":"周五声调曲二十四首其十"}
{"author":"庾信","content":"三危上凤翼。九坂度龙鳞。路高山里树。云低马上人。悬岩泉溜响。深谷鸟声春。住马来相问。应知有姓秦。","dynasty":"南北朝","title":"咏画屏风诗二十"}
{"author":"庾信","content":"以炎为政，以火为官。位司南陆，享配离坛。三和实俎，百味浮兰。神其茂豫，天步艰难。","dynasty":"南北朝","title":"周祀五帝歌十二首其六配帝舞"}
{"author":"庾信","content":"阳关万里道，不见一人归。惟有河边雁，秋来南向飞。","dynasty":"南北朝","tags":"送别，友情","title":"重别周尚书"}
{"author":"庾信","content":"春望上春台。春窗四面开。落花何假拂。风吹会并来。","dynasty":"南北朝","title":"春望诗"}
{"author":"庾信","content":"藏山还采药。有道得从师。京兆陈安世。成都李意期。玉京传相鹤。太乙授飞龟。白石香新芋。青泥美熟芝。山精逢照镜。樵客值围棊。石纹如碎锦。藤苗似乱丝。蓬莱在何处。汉后欲遥祠。","dynasty":"南北朝","title":"奉和赵王游仙诗"}
{"author":"庾信","content":"国命在礼，君命在天。陈诚惟肃，饮福惟虔。洽斯百礼，福以千年。钩陈掩映，天驷徘徊。雕禾饰斝，翠羽承罍。受斯茂祉，从天之来。","dynasty":"南北朝","title":"周祀圜丘歌十二首其九皇夏"}
{"author":"庾信","content":"白马向清波，乘冰始渡河。置兵须近水，移营喜灶多。长坂初垂翼，鸿沟遂倒戈。的颅于此去，虞兮奈若何。空营卫青冢，徒听田横歌。","dynasty":"南北朝","title":"拟咏怀诗二十七首其八"}
{"author":"庾信","content":"高阶既激涧，广阁更交柯。葛巾久乖角，菊径简经过。","dynasty":"南北朝","title":"示封中录诗二首其二"}
{"author":"庾信","content":"白石春泉满。黄金新埒开。戚里车先度。兰池马即来。落花承舞席。春衫拭酒杯。行厨半路待。载妓一双回。","dynasty":"南北朝","title":"咏画屏风诗十八"}
{"author":"庾信","content":"将军息边务。校尉罢从戎。池台临戚里。弦管入新丰。浮云随走马。明月逐弯弓。比来多射猎。唯有上林中。","dynasty":"南北朝","title":"咏画屏风诗十九"}
{"author":"庾信","content":"风力是举。而台阶序平。重黎既登。而天地位成。功无与让。铭太常之旌。世不失职。受骍毛之盟。辑瑞班瑞。穆穆于尧门。惟翰惟屏。膴膴于周原。功成而治。定礼乐斯存。复子而明。辟姬旦何言。","dynasty":"南北朝","title":"周五声调曲二十四首其十一"}
{"author":"庾信","content":"玉帛礼毕。神人事分。严承乃睠。瞻仰回云。辇路千门。王城九轨。式道移候。司方回指。得一惟清。于万斯宁。受兹景命。于天告成。","dynasty":"南北朝","title":"周祀圜丘歌皇夏"}
{"author":"庾信","content":"被甲阳云台。重云久未开。鸡鸣楚地尽。鹤唳秦军来。罗梁犹下礌。杨排久飞灰。出门车轴折。吾王不复回。","dynasty":"南北朝","title":"拟咏怀诗二七"}
{"author":"庾信","content":"御辩诚膺录，维皇称有建。雷泽昔经渔，负夏时从贩。柏梁骖驷马，高陵驰六传。有序属宾连，无私表平宪。河堤崩故柳，秋水高新堰。心斋悯昏垫，乐彻怜胥怨。禅河秉高论，法轮开胜辩。王城水斗息，洛浦《河图》献。伏泉还习坎，归风已回巽。桐枝长旧围，蒲节抽新寸。山薮欣藏疾，幽栖得无闷。有庆兆民同，论年天子万。","dynasty":"南北朝","title":"喜晴应诏敕自疏韵诗"}
{"author":"庾信","content":"停车小苑外。下渚长桥前。涩菱迎拥楫。平荷直盖船。残丝绕折藕。芰叶映低莲。遥望芙蓉影。只言水底燃。","dynasty":"南北朝","title":"咏画屏风诗三"}
{"author":"庾信","content":"君以宫唱。宽大而谟明。臣以商应。闻义则可行。有熊为政。访道于容成。殷汤受命。委任于阿衡。忠其敬事。有罪不逃刑。诵其箴谏。言之无隐情。有刚有断。四方可以宁。既颂既雅。天下乃升平。专精一致。金石为之开。动其两心。妻子恩情乖。苟利社稷。无有不尽怀。昊天降佑。元首唯康哉。","dynasty":"南北朝","title":"周五声调曲二十五首商调曲四首其八"}
{"author":"庾信","content":"月光如粉白。秋露似珠圆。络纬无机织。流萤带火寒。何年迎弄玉。今朝得梦兰。讶许能含笑。芙蓉宜熟看。","dynasty":"南北朝","title":"奉和赐曹美人诗"}
{"author":"庾信","content":"朱帘卷丽日。翠幕蔽重阳。五月炎蒸气。三时刻漏长。麦随风里熟。梅逐雨中黄。开冰带井水。和粉杂生香。衫含蕉叶气。扇动竹花凉。早菱生软角。初莲开细房。愿陪仙鹤举。洛浦听笙簧。","dynasty":"南北朝","title":"奉和夏日应令诗"}
{"author":"庾信","content":"立德齐今古，资仁一毁誉。无机抱瓮汲，有道带经锄。处下唯名惠，能言本姓蘧。未论惊宠辱，安知系惨舒。","dynasty":"南北朝","title":"奉和永丰殿下言志诗十首其一"}
{"author":"庾信","content":"愦愦天公晓。精神殊乏少。一郡催曙鸡。数处惊眠鸟。其觉乃于于。其忧惟悄悄。张仪称行薄。管仲称器小。天下有情人。居然性灵夭。","dynasty":"南北朝","title":"拟咏怀诗十九"}
{"author":"庾信","content":"君子为利博。达人树德深。苹藻由斯荐。樵苏幸未侵。恭闻正臣祀。良识佩韦心。容范虽年代。徽猷若可寻。菊花随酒馥。槐影向窗临。鹤飞疑逐舞。鱼惊似听琴。漳流鸣磴石。铜雀影秋林。","dynasty":"南北朝","title":"西门豹庙诗"}
{"author":"庾信","content":"步兵未饮酒，中散未弹琴。索索无真气，昏昏有俗心。涸鲋常思水，惊飞每失林。风云能变色，松竹且悲吟。由来不得意，何必往长岑。","dynasty":"南北朝","title":"拟咏怀诗二十七首其一"}
{"author":"庾信","content":"客游经岁月，羁旅故情多。近学衡阳雁，秋分俱渡河。","dynasty":"南北朝","title":"和侃法师三绝诗其二"}
{"author":"庾信","content":"高阁千寻起。长廊四注连。歌声上扇月。舞影入琴弦。涧水纔窗外。山花即眼前。但愿长欢乐。从今尽百年。","dynasty":"南北朝","title":"咏画屏风诗七"}
{"author":"庾信","content":"一面还千里，相思那得论。更寻终不见，无异桃花源。","dynasty":"南北朝","title":"徐报使来止得一相见诗"}
{"author":"庾信","content":"甲在日。鸟中星。礼东后。奠苍灵。树春旗。命青史。候鴈还。东风起。歌木德。舞震宫。泗滨石。龙门桐。孟之月。阳之天。亿斯庆。兆斯年。","dynasty":"南北朝","title":"周祀五帝歌青帝云门舞"}
{"author":"庾信","content":"我皇承下武，革命在君临。应图当舜玉，嗣德受尧琴。沈首多推运，阳城有让心。就日先知远，观渊早见深。玄精实委御，苍正乃皆平。履端朝万国，年祥庆百灵。玉帛咸观礼，华戎各在庭。凤响中夷则，天文正玉衡。皇基自天保，万物乃由庚。","dynasty":"南北朝","title":"周五声调曲二十四首其二"}
{"author":"庾信","content":"礼乐既正。神人所以和。玉帛有序。志欲静干戈。各分符瑞。俱誓裂山河。今日相乐。对酒且当歌。道德以喻。听撞钟之声。神奸不若。观铸鼎之形。酆宫既朝。诸侯于是穆。岐阳或狩。淮夷自此平。若涉大川。言凭于舟楫。如和鼎实。有寄于盐梅。君臣一体。可以静氛埃。得人则治。何世无奇才。","dynasty":"南北朝","title":"周五声调曲二十四首其十"}
{"author":"庾信","content":"刘伶正捉酒。中散欲弹琴。但使逢秋菊。何须就竹林。","dynasty":"南北朝","title":"暮秋野兴赋得倾壸酒诗"}
{"author":"庾信","content":"南河吐云气，北斗降星辰。百灵咸仰德，千年一圣人。书成紫微动，律定凤凰驯。六军命西土，甲子陈东邻。戎衣此一定，万里更无尘。烟云同五色，日月并重轮。流沙既西静，蟠木又东臣。凯乐闻朱雁，铙歌见白麟。今为六代祀，还得九疑宾。","dynasty":"南北朝","title":"周宗庙歌十二首其十皇夏"}
{"author":"庾信","content":"风力是举。而台阶序平。重黎既登。而天地位成。功无与让。铭太常之旌。世不失职。受骍毛之盟。辑瑞班瑞。穆穆于尧门。惟翰惟屏。膴膴于周原。功成而治。定礼乐斯存。复子而明。辟姬旦何言。","dynasty":"南北朝","title":"周五声调曲二十四首其十一"}
{"author":"庾信","content":"麟洲一海阔。玄圃半天高。浮丘迎子晋。若士避卢敖。经飡林卢李。旧食绥山桃。成丹须竹节。刻髓用芦刀。无妨隐士去。即是贤人逃。","dynasty":"南北朝","title":"道士步虚词十"}
{"author":"庾信","content":"寒园星散居。摇落小村墟。游仙半壁画。隐士一床书。子月泉心动。阳爻地气舒。雪花深数尺。冰床厚尺余。苍鹰斜望雉。白鹭下看鱼。更想东都外。羣公别二疎。","dynasty":"南北朝","title":"寒园即目诗"}
{"author":"庾信","content":"交柯乍百顷。擢本或千寻。枫子留为式。桐孙待作琴。残核移桃种。空花植枣林。幽居对蒙密。蹊径转深沉。","dynasty":"南北朝","title":"咏树诗"}
{"author":"庾信","content":"上将出东平。先定下江兵。弯弓伏石动。振鼓沸沙鸣。横海将军号。长风骏马名。雨歇残虹断。云归一鴈征。暗岩朝石湿。空山夜火明。低桥涧底渡。狭路花中行。锦车同建节。鱼轩异泊营。军中女子气。塞外夫人城。小人乖摄养。歧路阻逢迎。几月芝田熟。何年金灶成。哀笳关塞曲。嘶马别离声。王子身为宝。深思不倚衡。","dynasty":"南北朝","title":"奉报赵王出师在道赐诗"}
{"author":"庾信","content":"逢风时迥度，逐侣乍争飞。犹忆方塘水，今秋已复归。","dynasty":"南北朝","title":"赋得集池雁诗"}
{"author":"庾信","content":"自怜循短绠。方欲问长沮。茂陵体犹瘠。淮阳疾未祛。翻疑承毒水。忽似遇昌葅。汉阳嗟欲尽。咎繇惧忽诸。","dynasty":"南北朝","title":"奉和永丰殿下言志诗七"}
{"author":"庾信","content":"龙图基代德，天步属艰难。讴歌还受瑞，揖让乃登坛。升舆芒刺重，入位据关寒。卷舒云泛滥，游扬日浸微。出郑终无反，居桐竟不归。祀夏今惟旧，尊灵谥更追。","dynasty":"南北朝","title":"周宗庙歌十二首其八皇夏"}
{"author":"庾信","content":"小苑禁门开。长杨猎客来。悬知画眉罢。走马向章台。涧寒泉反缩。山晴云倒回。熊饥自舐掌。鴈惊独衔枚。美酒余杭醉。芙蓉即奉杯。","dynasty":"南北朝","title":"和宇文京兆游田诗"}
{"author":"庾信","content":"曰若厚载，钦明方泽。敢以敬恭，陈之玉帛。德包含养，功藏灵迹。斯箱既千，子孙则百。","dynasty":"南北朝","title":"周祀方泽歌四首其二昭夏"}
{"author":"庾信","content":"楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。","dynasty":"南北朝","title":"拟咏怀诗二十七首其四"}
{"author":"庾信","content":"小苑禁门开。长杨猎客来。悬知画眉罢。走马向章台。涧寒泉反缩。山晴云倒回。熊饥自舐掌。鴈惊独衔枚。美酒余杭醉。芙蓉即奉杯。","dynasty":"南北朝","title":"和宇文京兆游田诗"}
{"author":"庾信","content":"圣人千年始一生，黄河千年始一清。摄提以之而从纪，玉烛于是而文明。东南可以补地阙，西北可以正天倾。浮鼋则东海可厉，运锸则南山可平。众仙就朝于瑶水，群帝受享于明庭。怀和则韎任并奏，功烈则钟鼎俱铭。","dynasty":"南北朝","title":"周五声调曲二十四首其十六"}
{"author":"庾信","content":"树似新亭岸，沙如龙尾湾。犹言吟溟浦，应有落帆归。","dynasty":"南北朝","title":"望渭水"}
{"author":"庾信","content":"九成吹玉琯，百尺上瑶台。能将秦女去，终是凤凰来。","dynasty":"南北朝","title":"赋得鸾台诗"}
{"author":"庾信","content":"捣衣明月下，静夜秋风飘。锦石平砧面，莲房接杵腰。急节迎秋韵，新声入手调。寒衣须及早，将寄霍嫖姚。","dynasty":"南北朝","title":"咏画屏风诗二十五首其十一"}
{"author":"庾信","content":"欣兹河朔饮，对此洛阳才。残秋欲屏扇，馀菊尚浮杯。涧流鸣二水，日色下三台。无因侍清夜，同此月徘徊。","dynasty":"南北朝","title":"聘齐秋晚馆中饮"}
{"author":"庾信","content":"河桥两岸绝。横歧数路分。山川遥不见。怀袖远相闻。","dynasty":"南北朝","title":"重别周尚书诗二"}
{"author":"庾信","content":"怀抱独惛惛，平生何所论。由来千种意，并是桃花源。榖皮两书帙，壶卢一酒樽。自知费天下，也复何足言。","dynasty":"南北朝","title":"拟咏怀诗二十七首其二十五"}
{"author":"庾信","content":"以炎为政。以火为官。位司南陆。享配离坛。三和实俎。百味浮兰。神其茂豫。天步艰难。","dynasty":"南北朝","title":"周祀五帝歌配帝舞"}
{"author":"庾信","content":"寂寞岁阴穷，苍茫云貌同。鹤毛飘乱雪，车毂转飞蓬。雁归知向暖，鸟巢解背风。寒沙两岸白，猎火一山红。愿想悬鹑弊，时嗟陋巷空。","dynasty":"南北朝","title":"上益州上柱国赵王诗二首其二"}
{"author":"庾信","content":"子居河之曲，英彦本连踪。盐形或变虎，鼎气乍成龙。若人承载德，宫墙定数重。五衢开辩路，四照起文烽。曰余滥推毂，民愿始天从。上洛分都尉，弘农开附庸。羊肠连九阪，熊耳对双峰。白石仙人芋，青林隐士松。北梁送孙楚，西堤别葛龚。故人倘书札，黎阳土足封。","dynasty":"南北朝","title":"任洛州"}
{"author":"庾信","content":"校战出长杨，兵栏入斗场。置阵横云起，开营雁翼张。门嫌磁石碍，马畏铁菱伤。龙渊触牛斗，繁弱骇天狼。落星奔骥騄，浮云上骕骦。急风吹战鼓，高尘拥贝装。骇猿时落木，惊鸿屡断行。树寒条更直，山枯菊转芳。豹略推全胜，龙图揖所长。小臣欣寓目，还知奉会昌。","dynasty":"南北朝","title":"从驾观讲"}
{"author":"庾信","content":"重峦千仞塔，危磴九层台。石关恒逆上，山梁乍斗回。阶下云峰出，窗前风洞开。隔岭钟声度，中天梵响来。平时欣侍从，于此暂徘徊。","dynasty":"南北朝","title":"和从驾登云居寺塔"}
{"author":"庾信","content":"洛阳徵五隐，东都别二贤。云气浮函谷，星光集颍川。霸陵采樵路，成都卖卜钱。鹿裘披稍裂，藜床坐欲穿。阮籍唯长啸，嵇康讶一弦。涧险无平石，山深足细泉。短松犹百尺，少鹤已千年。野鸟繁弦啭，山花焰火然。洞风吹户里，石乳滴窗前。虽无亭长识，终见野人传。","dynasty":"南北朝","title":"奉和赵王隐士诗"}
{"author":"庾信","content":"步兵未饮酒，中散未弹琴。索索无真气，昏昏有俗心。涸鲋常思水，惊飞每失林。风云能变色，松竹且悲吟。由来不得意，何必往长岑。","dynasty":"南北朝","title":"拟咏怀诗二十七首其一"}
{"author":"庾信","content":"赭衣居傅岩，垂纶在渭川。乘舟能上月，飞幰欲扪天。谁知志不就，空有直如弦。洛阳苏季子，连衡遂不连。既无六国印，翻思二顷田。","dynasty":"南北朝","title":"拟咏怀诗二十七首其二"}
{"author":"庾信","content":"楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。","dynasty":"南北朝","title":"拟咏怀诗二十七首其四"}
{"author":"庾信","content":"畴昔国士遇，生平知己恩。直言珠可吐，宁知炭可吞。一顾重尺璧，千金轻一言。悲伤刘孺子，凄怆史皇孙。无因同武骑，归守灞陵园。","dynasty":"南北朝","title":"拟咏怀诗二十七首其六"}
{"author":"庾信","content":"白马向清波，乘冰始渡河。置兵须近水，移营喜灶多。长坂初垂翼，鸿沟遂倒戈。的颅于此去，虞兮奈若何。空营卫青冢，徒听田横歌。","dynasty":"南北朝","title":"拟咏怀诗二十七首其八"}
{"author":"庾信","content":"子居河之曲。英彦本连踪。盐形或变虎。鼎气乍成龙。若人承载德。宫墙定数重。五衢开辩路。四照起文烽。曰余滥推毂。民愿始天从。上洛分都尉。弘农开附庸。羊肠连九阪。熊耳对双峯。白石仙人芋。青林隐士松。北梁送孙楚。西堤别葛龚。故人倘书札。黎阳土足封。","dynasty":"南北朝","title":"任洛州酬薛文学见赠别诗"}
{"author":"庾信","content":"火井沈荧散，炎洲高燄通。鞭石未成雨，鸣鸢不起风。思为鸾翼扇，愿借明光宫。临淄迎子礼，中散就安丰。美酒含兰气，甘瓜开蜜筒。寂寥人事屏，还得隐墙东。","dynasty":"南北朝","title":"和乐仪同苦热诗"}
{"author":"庾信","content":"百川乃宗巨海，众星是仰北辰。九州攸同禹迹，四海合德尧臣。朝阳栖于鸣凤，灵畤牧于般麟。云玉叶而五色，月金波而两轮。凉风迎时北狩，小暑戒节南巡。山无藏于紫玉，地不爱于黄银。虽南征而北怨，实西略而东宾。既永清于四海，终有庆于一人。","dynasty":"南北朝","title":"周五声调曲二十四首其二十二"}
{"author":"庾信","content":"寂寞岁阴穷。苍茫云貌同。鹤毛飘乱雪。车毂转飞蓬。鴈归知向暖。鸟巢解背风。寒沙两岸白。猎火一山红。愿想悬鹑弊。时嗟陋巷空。","dynasty":"南北朝","title":"上益州上柱国赵王诗二"}
{"author":"庾信","content":"度桥犹徙倚，坐石未倾壶。浅草开长埒，行营绕细厨。沙洲两鹤迥，石路一松孤。自可寻丹灶，何劳忆酒垆。","dynasty":"南北朝","title":"咏画屏风诗二十五首其十六"}
{"author":"庾信","content":"托情忻六学。游目爱三余。覆局能悬记。看碑解暗疏。诓尝游魏冉。那时说范睢。池水朝含墨。流萤夜聚书。","dynasty":"南北朝","title":"奉和永丰殿下言志诗五"}
{"author":"庾信","content":"秋夜捣衣声。飞度长门城。今夜长门月。应如昼日明。小鬟宜粟瑱。圆腰运织成。秋砧调急节。乱杵变新声。石燥砧逾响。桐虚杵绝鸣。鸣石出华阴。虚桐采凤林。北堂细腰杵。南市女郎砧。击节无劳鼓。调声不用琴。并结连枝缕。双穿长命针。倡楼惊别怨。征客动愁心。同心竹叶椀。双去双来满。裙裾不奈长。衫袖偏宜短。龙文镂剪刀。凤翼缠篸管。风流响和韵。哀怨声凄断。新声绕夜风。娇转满空中。应闻长乐殿。判彻昭阳宫。花鬟醉眼缬。龙子细文红。湿折通夕露。吹衣一夜风。玉阶风转急。长城雪应闇。新绶始欲缝。细锦行须纂。声烦广陵散。杵急渔阳掺。新月动金波。秋云泛滥过。谁怜征戍客。今夜在交河。栩阳离别赋。临江愁思歌。复令悲此曲。红颜余几多。","dynasty":"南北朝","title":"夜听捣衣诗"}
{"author":"庾信","content":"帝游光出震。君明擅在离。岩廊惟眷顾。钦若尚无为。龙穴非难附。鸾巢欲可窥。具茨应不远。汾阳宁足随。烝民播植重。沟洫劬劳多。桑林还注雨。积石遂开河。明征逢永命。平秩值年和。更有熏风曲。方闻晨露歌。","dynasty":"南北朝","title":"周五声调曲变宫调一"}
{"author":"庾信","content":"九成吹玉琯，百尺上瑶台。能将秦女去，终是凤凰来。","dynasty":"南北朝","title":"赋得鸾台诗"}
{"author":"庾信","content":"麟洲一海阔。玄圃半天高。浮丘迎子晋。若士避卢敖。经飡林卢李。旧食绥山桃。成丹须竹节。刻髓用芦刀。无妨隐士去。即是贤人逃。","dynasty":"南北朝","title":"道士步虚词十"}
{"author":"庾信","content":"游客重相欢，连镳出上兰。值泉倾盖饮，逢花驻马看。平湖泛玉舳，高堰歇金鞍。半道闻荷气，中流觉水寒。","dynasty":"南北朝","title":"和炅法师游昆明池诗二首其一"}
{"author":"庾信","content":"南思洞庭水。北想鴈门关。稻粱俱可恋。飞去复飞还。","dynasty":"南北朝","title":"咏鴈诗"}
{"author":"庾信","content":"月光如粉白，秋露似珠圆。络纬无机织，流萤带火寒。何年迎弄玉，今朝得梦兰。讶许能含笑，芙蓉宜熟看。","dynasty":"南北朝","title":"奉和赐曹美"}
{"author":"庾信","content":"北临玄菟郡，南戍朱鸢城。共此无期别，俱知万里情。昔尝游令尹，今时事客卿。不特贫谢富，安知死羡生。怀秋独悲此，平生何谓平。","dynasty":"南北朝","title":"拟咏怀诗二十七首其九"}
{"author":"庾信","content":"年华改岁阴。游客喜登临。据鞍垂玉帖。横腰带锦心。冰弱浮桥没。沙虚马迹深。倚弓依石岸。回床向柳阴。智琼来劝酒。文君过听琴。明朝云雨散。何处更相寻。","dynasty":"南北朝","title":"岁晚出横门诗"}
{"author":"庾信","content":"其一楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。其二畴昔国土遇，生平知己恩。直言珠可吐，宁知炭欲吞。一顾重尺璧，千金轻一言。悲伤刘孺子，凄怆史皇孙。无因同武骑，归守霸陵园。其三榆关断音信，汉使绝经过。胡笳落泪曲，羌笛断肠歌。纤腰减束素，别泪损横波。恨心终不歇，红颜无复多。枯木期填海，青山望断河。其四摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名。其五周王逢郑忿，楚后值秦冤。梯冲已鹤列，冀马忽云屯。武安檐瓦振，昆阳猛兽奔。流星夕照镜，烽火夜烧原。古狱饶冤气，空亭多枉魂。天道或可问，微兮不忍言。其六日色临平乐，风光满上兰。南国美人去，东家枣树完。抱松伤别鹤，向镜绝孤鸾。不言登陇首，唯得望长安。","dynasty":"南北朝","title":"咏怀六首"}
{"author":"庾信","content":"东明九芝盖，北烛五云车。飘遥入倒景，出没上烟霞。春泉下玉溜，青鸟向金华。汉帝看桃核，齐侯问枣花。上元应送酒，来向蔡经家。","dynasty":"南北朝","title":"道士步虚词十首其二"}
{"author":"庾信","content":"度桥犹徙倚。坐石未倾壸。浅草开长埒。行营绕细厨。沙洲两鹤逈。石路一松孤。自可寻丹灶。何劳忆酒垆。","dynasty":"南北朝","title":"咏画屏风诗十六"}
{"author":"庾信","content":"嘉玉惟芳，嘉币惟量。成形惟礼，禀色随方。神班其次，岁礼惟常。威仪抑抑，率由旧章。","dynasty":"南北朝","title":"周祀五帝歌十二首其一皇夏"}
{"author":"庾信","content":"舟子夜离家。开舲望月华。山明疑有雪。岸白不关沙。天汉看珠蚌。星桥视桂花。灰飞重晕阙。蓂落独轮斜。","dynasty":"南北朝","title":"舟中望月诗"}
{"author":"庾信","content":"律在夹钟，服居苍衮。杳杳清思，绵绵长远。就祭于合，班神于本。来庭有序，助祭有章。乐舞六代，宾歌二王。和铃以节，鞗革斯锵。齐宫馔玉，鍌斝浮金。洞庭钟鼓，龙门瑟琴。其乐已变，惟神是临。","dynasty":"南北朝","title":"周大祫歌二首其一昭夏"}
{"author":"庾信","content":"帝出于震。苍德于神。其明在日。其位居春。劳以定国。功以施人。言从配祀。近取诸身。","dynasty":"南北朝","title":"周祀五帝歌配帝舞"}
{"author":"庾信","content":"务农勤九榖。归来嘉一廛。穿渠移水碓。烧棘起山田。树阴逢歇马。鱼潭见酒船。苦李无人摘。秋瓜不直钱。社鸡新欲伏。原蚕始更眠。今日张平子。飜为人所怜。","dynasty":"南北朝","title":"归田诗"}
{"author":"庾信","content":"六典联事，九司咸则。率由旧章，于焉允塞。掌礼移次，燔柴在焉。烟升玉帛，气敛牲牷。休气馨香，膋芳昭晰。翼翼虔心，明明上彻。","dynasty":"南北朝","title":"周祀圜丘歌十二首其十一皇夏"}
{"author":"庾信","content":"杂树本唯金谷苑，诸花旧满洛阳城。正是古来歌舞处，今日看时无地行。","dynasty":"南北朝","title":"代人伤往诗二首其二"}
{"author":"庾信","content":"三川羽檄驰。六郡良家选。观兵细柳城。校猎长杨苑。惊雉逐鹰飞。腾猿看箭转。鸣笳河曲还。犹忆南皮返。","dynasty":"南北朝","title":"冬狩行四韵连句应诏诗"}
{"author":"庾信","content":"九成吹玉管。百尺上瑶台。能将秦女去。终是凤凰来。","dynasty":"南北朝","title":"赋得鸾台诗"}
{"author":"庾信","content":"重阳禋祀。大报天。丙午封坛。肃且圜。孤竹之管。云和弦。神光未下。风肃然。王城七里。通天台。紫微斜照。影徘徊。连珠合璧。重光来。天策蹔转。钩陈开。","dynasty":"南北朝","title":"周祀圜丘歌昭夏"}
{"author":"庾信","content":"赤岸绕新村。青城临绮门。范雎新入相。穰侯始蕃。上林催猎响。河桥争渡喧。窜雉飞横涧。藏狐入断原。将军高宴晚。来过青竹园。","dynasty":"南北朝","title":"同州还诗"}
{"author":"庾信","content":"拭啼辞戚里。回顾望昭阳。镜失菱花影。钗除却月梁。围腰无一尺。垂泪有千行。绿衫承马汗。红袖拂秋霜。别曲真多恨。哀弦须更张。","dynasty":"南北朝","title":"王昭君"}
{"author":"庾信","content":"周王逢郑忿，楚后值秦冤。梯冲已鹤列，冀马忽云屯。武安檐瓦振，昆阳猛兽奔。流星夕照镜，烽火夜烧原。古狱饶冤气，空亭多枉魂。天道或可问，微兮不忍言。","dynasty":"南北朝","title":"咏怀"}
{"author":"庾信","content":"跨虚凌倒景。连云讵少阳。璇极龙鳞上。雕甍鹏翅张。千寻文杏照。十里木兰香。开窻对高掌。平坐望河梁。歌响闻长乐。钟声彻建章。赋用王延寿。书须韦仲将。龙来随画壁。风起逐吹簧。石作芙蓉影。池如明镜光。花梁反披叶。莲井倒垂房。徒然思燕贺。无以预鹍翔。","dynasty":"南北朝","title":"登州中新阁诗"}
{"author":"庾信","content":"无名万物始，有道百灵初。寂绝乘丹气，玄明上玉虚。三元随建节，八景逐回舆。赤凤来衔玺，青鸟入献书。坏机仍成机，枯鱼还作鱼。栖心浴日馆，行乐止云墟。","dynasty":"南北朝","title":"道士步虚词十首其六"}
{"author":"庾信","content":"王倪逢啮缺。桀溺偶长沮。藜床负日卧。麦陇带经锄。自然曲木几。无名科斗书。聚花聊饲雀。穿池试养鱼。小村治涩路。低田补坏渠。秋水牵沙落。寒藤抱树疎。空枉平原骑。来过仲蔚庐。","dynasty":"南北朝","title":"奉报穷秋寄隐士诗"}
{"author":"庾信","content":"以炎为政。以火为官。位司南陆。享配离坛。三和实俎。百味浮兰。神其茂豫。天步艰难。","dynasty":"南北朝","title":"周祀五帝歌配帝舞"}
{"author":"庾信","content":"鬬麟能食日。战水定惊龙。鼓鞞喧七萃。风尘乱九重。鼎湖去无返。苍梧悲不从。徒劳铜雀妓。遥望西陵松。","dynasty":"南北朝","title":"拟咏怀诗二三"}
{"author":"庾信","content":"交河望合浦。玄菟想朱鸢。共此无期别。知应复几年。","dynasty":"南北朝","title":"送周尚书弘正诗一"}
{"author":"庾信","content":"六国始咆哮。纵横未定交。欲竞连城玉。翻征缩酒茅。折骸犹换子。登爨已悬巢。壮冰初开地。盲风正折胶。轻云飘马足。明月动弓弰。楚师正围巩。秦兵未下崤。始知千载内。无复有申包。","dynasty":"南北朝","title":"拟咏怀诗十五"}
{"author":"庾信","content":"务农勤九榖。归来嘉一廛。穿渠移水碓。烧棘起山田。树阴逢歇马。鱼潭见酒船。苦李无人摘。秋瓜不直钱。社鸡新欲伏。原蚕始更眠。今日张平子。飜为人所怜。","dynasty":"南北朝","title":"归田诗"}
{"author":"庾信","content":"舟师会孟津。甲子阵东邻。雷辕惊战鼓。剑室动金神。幕府风云气。军门关塞人。长旍析鸟羽。合甲抱犀鳞。星芒一丈焰。月晕七重轮。黎阳水稍渌。官渡柳应春。无庸奉天睠。驱传牧南秦。繁词劳简牍。杂俗弊风尘。上洛逢都尉。商山见逸民。留滞终南下。唯当一史臣。","dynasty":"南北朝","title":"奉报寄洛州诗"}
{"author":"庾信","content":"招摇指午。对南宫。日月相会。实沉中。离光布政。动温风。纯阳之月。乐炎精。赤雀丹书。飞送迎。朱弦绛鼓。罄虔诚。万物含养。各长生。","dynasty":"南北朝","title":"周祀五帝歌赤帝云门舞"}
{"author":"庾信","content":"雉飞催晚别，乌啼惊夜眠。若交新曲变，惟须促一弦。","dynasty":"南北朝","title":"弄琴诗二首其一"}
{"author":"庾信","content":"怀抱独惛惛。平生何所论。由来千种意。并是桃花源。榖皮两书帙。壸卢一酒樽。自知费天下。也复何足言。","dynasty":"南北朝","title":"拟咏怀诗二五"}
{"author":"庾信","content":"楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。","dynasty":"南北朝","title":"咏怀"}
{"author":"庾信","content":"风云俱惨惨。原野共茫茫。雪花开六出。冰珠映九光。还如驱玉马。暂似猎银獐。阵云全不动。寒山无物香。薛君一狐白。唐侯调骕骦。寒关日欲暮。披雪渡河梁。","dynasty":"南北朝","title":"郊行值雪诗"}
{"author":"庾信","content":"忽见庭生玉。聊欣蚌出珠。兰芬犹载寝。蓬箭始悬弧。既喜枚都尉。能欢陵大夫。频朝中散客。连日步兵厨。杂曲随琴用。残花听酒须。脆梨裁数实。甘查唯一株。兀然已复醉。摇头歌凤雏。","dynasty":"南北朝","title":"有喜致醉诗"}
{"author":"庾信","content":"礼将毕，乐将阑。回日辔，动天关。翠凤摇，和鸾响。五云飞，三步上。风为驭，雷为车。无辙迹，有烟霞。畅皇情，休灵命。雨留甘，云馀庆。","dynasty":"南北朝","title":"周祀圜丘歌十二首其十雍乐"}
{"author":"庾信","content":"北辰为政玄坛，北陆之祀员官。宿设玄璜浴兰，坎德阴风御寒。次律将回穷纪，微阳欲动细泉。管犹调于阴竹，声未入于春弦。待归馀于送历，方履庆于斯年。","dynasty":"南北朝","title":"周祀五帝歌十二首其十一黑帝云门舞"}
{"author":"庾信","content":"招摇指午。对南宫。日月相会。实沈中。离光布政。动温风。纯阳之月。乐炎精。赤雀丹书。飞送迎。朱弦绛鼓。罄虔诚。万物含养。各长生。","dynasty":"南北朝","title":"周祀五帝歌十二首其五赤帝云门舞"}
{"author":"庾信","content":"千金高堰合。百顷浚源开。翻逢积翠浪。更识昆明灰。猿啸风还急。鸡鸣潮即来。时看青雀舫。遥逐桂舟回。","dynasty":"南北朝","title":"奉和浚池初成清晨临泛诗"}
{"author":"庾信","content":"麟洲一海阔。玄圃半天高。浮丘迎子晋。若士避卢敖。经飡林卢李。旧食绥山桃。成丹须竹节。刻髓用芦刀。无妨隐士去。即是贤人逃。","dynasty":"南北朝","title":"道士步虚词十"}
{"author":"庾信","content":"虹枌跂鸟翼。山节拱兰枝。画梁云气绕。雕窗玉女窥。月悬唯返照。莲开长倒垂。盘根纽坏石。行雨暴浇池。长藤连格徙。高树带巢移。鸟声唯杂曲。花风直乱吹。白虎题书观。玄熊帖射皮。文弦入舞曲。月扇掩歌儿。玉节调笙管。金船代酒巵。若论曹子建。天人本共知。","dynasty":"南北朝","title":"北园新斋成应赵王教诗"}
{"author":"庾信","content":"杂树本唯金谷苑。诸花旧满洛阳城。正是古来歌舞处。今日看时无地行。","dynasty":"南北朝","title":"代人伤往诗二"}
{"author":"庾信","content":"白石春泉满。黄金新埒开。戚里车先度。兰池马即来。落花承舞席。春衫拭酒杯。行厨半路待。载妓一双回。","dynasty":"南北朝","title":"咏画屏风诗十八"}
{"author":"庾信","content":"日色临平乐，风光满上兰。南国美人去，东家枣树完。抱松伤别鹤，向镜绝孤鸾。不言登陇首，唯得望长安。","dynasty":"南北朝","title":"咏怀"}
{"author":"庾信","content":"四更天欲曙。落月垂关下。深谷暗藏人。欹松横碍马。","dynasty":"南北朝","title":"行途赋得四更应诏诗"}
{"author":"庾信","content":"刘伶正捉酒。中散欲弹琴。但使逢秋菊。何须就竹林。","dynasty":"南北朝","title":"暮秋野兴赋得倾壸酒诗"}
{"author":"庾信","content":"八风占阵气。六甲候兵韬。置府仍张幕。麾军即秉旄。长旗临广武。烽火照成皐。巡寒重挟纩。酌水胜单醪。阵后云逾直。兵深星转高。电焰驱龙马。山精镂宝刀。塞逈翻榆叶。关寒落鴈毛。既得从神武。何须念久劳。","dynasty":"南北朝","title":"侍从徐国公殿下军行诗"}
{"author":"庾信","content":"匡赞之士或从渔钓，云雨之才乍叹幽谷。寻芳者追深径之兰，识韵者探穷山之竹。克明其德贡以三事，树之风声言于九牧。协用五纪风若从事，农用八政甘作其谷。殊风共轨见之周南，异亩同颖闻之康叔。祁寒暑雨是无胥怨，天覆云油滋焉渗漉。幸无谢上古之淳人，庶可以封之于比屋。","dynasty":"南北朝","title":"周五声调曲二十四首其十三"}
{"author":"庾信","content":"止戈见于绝辔之野，称伐闻于丹水之征。信义俱存乃先忘食，五材并用谁能去兵。虽圣人之大宝曰位，实天地之大德曰生。泾渭同流清浊异能，琴瑟并御雅郑殊声。扰扰烝人声教不一，茫茫禹迹车轨未并。志在四海而尚恭俭，心包宇宙而无骄盈。言而无文行之不远，义而无立勤则无成。恻隐其心训以慈惠，流宥其过哀矜典刑。","dynasty":"南北朝","title":"周五声调曲二十五首角调曲二首其十二"}
{"author":"庾信","content":"昨夜鸟声春，惊鸣动四邻。今朝梅树下，定有咏花人。流星浮酒泛，粟瑱绕杯唇。何劳一片雨，唤作阳台神。","dynasty":"南北朝","title":"咏画屏风诗二十五首其四"}
{"author":"庾信","content":"九成吹玉管。百尺上瑶台。能将秦女去。终是凤凰来。","dynasty":"南北朝","title":"赋得鸾台诗"}
{"author":"庾信","content":"萧条依白社。寂寞似东皋。学异南宫敬。贫同北郭骚。蒙吏观秋水。莱妻纺落毛。旅人嗟岁暮。田家厌作劳。霜天林木燥。秋气风云高。栖遑终不定。方欲涕沾袍。","dynasty":"南北朝","title":"和裴仪同秋日诗"}
{"author":"庾信","content":"旱莲生竭镬。嫩菊养秋邻。满池留浴鸟。分桥上戏人。","dynasty":"南北朝","title":"和回文诗"}
{"author":"庾信","content":"其一楚材称晋用，秦臣即赵冠。离宫延子产，羁旅接陈完。寓卫非所寓，安齐独未安。雪泣悲去鲁，凄然忆相韩。唯彼穷途恸，知余行路难。其二畴昔国土遇，生平知己恩。直言珠可吐，宁知炭欲吞。一顾重尺璧，千金轻一言。悲伤刘孺子，凄怆史皇孙。无因同武骑，归守霸陵园。其三榆关断音信，汉使绝经过。胡笳落泪曲，羌笛断肠歌。纤腰减束素，别泪损横波。恨心终不歇，红颜无复多。枯木期填海，青山望断河。其四摇落秋为气，凄凉多怨情。啼枯湘水竹，哭坏杞梁城。天亡遭愤战，日蹙值愁兵。直虹朝映垒，长星夜落营。楚歌饶恨曲，南风多死声。眼前一杯酒，谁论身后名。其五周王逢郑忿，楚后值秦冤。梯冲已鹤列，冀马忽云屯。武安檐瓦振，昆阳猛兽奔。流星夕照镜，烽火夜烧原。古狱饶冤气，空亭多枉魂。天道或可问，微兮不忍言。其六日色临平乐，风光满上兰。南国美人去，东家枣树完。抱松伤别鹤，向镜绝孤鸾。不言登陇首，唯得望长安。","dynasty":"南北朝","title":"咏怀六首"}
{"author":"庾信","content":"诘旦启门栏。繁辞涌笔端。苍鹰下狱吏。獬豸饰刑官。司朝引玉节。盟载捧珠盘。穷纪星移次。归余律未殚。雪高三尺厚。冰深一丈寒。短笋犹埋竹。香心未起兰。孟门久走路。扶摇忽上抟。栖乌还得府。弃马复归拦。荣华名义重。虚薄报恩难。枚乘还起疾。贡禹遂弹冠。方垂莲叶剑。未用竹根丹。一知悬象法。谁思垂钓竿。","dynasty":"南北朝","title":"正旦上司宪府诗"}
{"author":"庾信","content":"九丹开石室。三径没荒林。仙人翻可见。隐士更难寻。篱下黄花菊。丘中白雪琴。方欣松叶酒。自和游仙吟。","dynasty":"南北朝","title":"赠周处士诗"}
{"author":"庾信","content":"百川俱会。大海所以深。羣材既聚。故能成邓林。猛虎在山。百兽莫敢侵。忠臣处国。天下无异心。昔我文祖。执心且危虑。驱剪豺狼。经营此天步。今我受命。又无敢逸豫。惟尔弼谐。各可知竞惧。","dynasty":"南北朝","title":"周五声调曲商调曲二"}
{"author":"庾信","content":"五两开船头。长桥发新浦。悬知岸上人。遥振江中鼓。","dynasty":"南北朝","title":"和江中贾客诗"}
{"author":"庾信","content":"乾坤以含养覆载。日月以贞明照临。达人以四海为务。明君以百姓为心。水波澜者源必远。树扶疎者根必深。云雨取施无不洽。廊庙求才多所任。","dynasty":"南北朝","title":"周五声调曲征调曲一"}
{"author":"庾信","content":"金鞍聚碛岸。玉舳泛中流。画鹢先防水。媒龙即负舟。沙城疑海气。石岸似江楼。崩槎时半没。坏舸或空浮。定是汾河上。戈船聊试游。","dynasty":"南北朝","title":"咏画屏风诗二四"}
{"author":"庾信","content":"高阁千寻跨。重檐百丈齐。云度三分近。花飞一倍低。吹箫迎白鹤。照镜舞山鸡。何劳愁日暮。未有夜乌啼。","dynasty":"南北朝","title":"咏画屏风诗十四"}
{"author":"庾信","content":"披林求木实，拂雪就园蔬。浊醪非鹤髓，兰肴异蟹蛆。野情风月旷，山心人事疏。徒知守瓴甓，空欲报璠玙。","dynasty":"南北朝","title":"奉和永丰殿下言志诗十首其十"}
{"author":"庾信","content":"纯阳实久亢，云汉乃昭回。临河沈璧玉，夹道画龙媒。离光初绕电，震气始乘雷。海童还碣石，神女向阳台。云逐鱼鳞起，渠随龙骨开。崩沙杂水去，卧树拥槎来。嘉苗双合颖，熟稻再含胎。属此欣膏露，逢君摛掞才。愧乏琼将玖，无酬美且偲。","dynasty":"南北朝","title":"和李司"}
{"author":"庾信","content":"酒泉移赤柰。河阳徙石榴。虽言有千树。何处似封侯。","dynasty":"南北朝","title":"移树诗"}
{"author":"庾信","content":"帝游光出震，君明擅在离。岩廊惟眷顾，钦若尚无为。龙穴非难附，鸾巢欲可窥。具茨应不远，汾阳宁足随。烝民播植重，沟洫劬劳多。桑林还注雨，积石遂开河。明徵逢永命，平秩值年和。更有薰风曲，方闻晨露歌。","dynasty":"南北朝","title":"周五声调曲二十五首变宫调二首其六"}
{"author":"庾信","content":"交丝结龙凤。镂彩织云霞。一寸同心缕。千年长命花。","dynasty":"南北朝","title":"题结线袋子诗"}
{"author":"庾信","content":"河边杨柳百丈枝，别有长条踠地垂。河水冲激根株危，倏忽河中风浪吹。可怜巢里凤凰儿，无故当年生别离。流槎一去上天池，织女支机当见随。谁言从来荫数国，直用东南一小枝。昔日公子出南皮，何处相寻玄武陂。骏马翩翩西北驰，左右弯弧仰月支。连钱障泥渡水骑，白玉手板落盘螭。君言丈夫无意气，试问燕山那得碑。凤凰新管萧史吹，朱鸟春窗玉女窥。衔云酒杯赤玛瑙，照日食螺紫琉璃。百年霜露奄离披，一旦功名不可为。定是怀王作计误，无事翻复用张仪。不如饮酒高阳池，日暮归时倒接离。武昌城下谁见移，官渡营前那可知。独忆飞絮鹅毛下，非复青丝马尾垂。欲与梅花留一曲，共将长笛管中吹。","dynasty":"南北朝","title":"杨柳歌"}
{"author":"庾信","content":"寂寥寻静室。蒙密就山斋。滴沥泉浇路。穹窿石卧阶。浅槎全不动。盘根唯半埋。圆珠坠晚菊。细火落空槐。直置风云惨。弥怜心事乖。","dynasty":"南北朝","title":"山斋诗"}
{"author":"庾信","content":"运平后亲之俗。时乱先疎之雄。踰桂林而驱象。济弱水而承鸿。既浮干吕之气。还吹入律之风。钱则都内贯朽。仓则常平粟红。火中乃寒乃暑。年和一风一雨。听钟磬念封疆。闻笙竽思蓄聚。瑶琨筱簜既从。怪石铅松即序。长乐善马成廐。水衡黄金为府。","dynasty":"南北朝","title":"周五声调曲羽调曲二"}
{"author":"庾信","content":"八风占阵气。六甲候兵韬。置府仍张幕。麾军即秉旄。长旗临广武。烽火照成皐。巡寒重挟纩。酌水胜单醪。阵后云逾直。兵深星转高。电焰驱龙马。山精镂宝刀。塞逈翻榆叶。关寒落鴈毛。既得从神武。何须念久劳。","dynasty":"南北朝","title":"侍从徐国公殿下军行诗"}
{"author":"庾信","content":"洞灵开静室，云气满山斋。古松裁数树，盘根无半埋。爱静鱼争乐，依人鸟入怀。仲春徵隐士，蒲轮上计偕。","dynasty":"南北朝","title":"咏画屏风诗二十五首其二十二"}
{"author":"庾信","content":"校战出长杨，兵栏入斗场。置阵横云起，开营雁翼张。门嫌磁石碍，马畏铁菱伤。龙渊触牛斗，繁弱骇天狼。落星奔骥騄，浮云上骕骦。急风吹战鼓，高尘拥贝装。骇猿时落木，惊鸿屡断行。树寒条更直，山枯菊转芳。豹略推全胜，龙图揖所长。小臣欣寓目，还知奉会昌。","dynasty":"南北朝","title":"从驾观讲"}
{"author":"庾信","content":"六国始咆哮。纵横未定交。欲竞连城玉。翻征缩酒茅。折骸犹换子。登爨已悬巢。壮冰初开地。盲风正折胶。轻云飘马足。明月动弓弰。楚师正围巩。秦兵未下崤。始知千载内。无复有申包。","dynasty":"南北朝","title":"拟咏怀诗十五"}
{"author":"庾信","content":"河流值浅岸。敛辔暂经过。弓衣湿溅水。马足乱横波。半城斜出树。长林直枕河。今朝游侠客。不畏风尘多。","dynasty":"南北朝","title":"咏画屏风诗十五"}
{"author":"庾信","content":"赭衣居傅岩。垂纶在渭川。乘舟能上月。飞幰欲扪天。谁知志不就。空有直如弦。洛阳苏季子。连衡遂不连。既无六国印。飜思二顷田。","dynasty":"南北朝","title":"拟咏怀诗二"}
{"author":"庾信","content":"镜尘言苦厚，虫丝定几重。还是临窗月，今秋迥照松。","dynasty":"南北朝","title":"伤往诗二首其二"}
{"author":"庾信","content":"北辰为政玄坛，北陆之祀员官。宿设玄璜浴兰，坎德阴风御寒。次律将回穷纪，微阳欲动细泉。管犹调于阴竹，声未入于春弦。待归馀于送历，方履庆于斯年。","dynasty":"南北朝","title":"周祀五帝歌十二首其十一黑帝云门舞"}
{"author":"庾信","content":"三光以记物成形。四时以裁成正位。雷风大山岳之响。寒暑通阴阳之气。武功则六合攸同。文教则二仪经纬。有道则咸浴其德。好生则各繁其类。白日经天中则移。明月横汉满而亏。能亏能缺既无为。虽盈虽满则不危。开信义以为苑囿。立道德以为城池。周监乎二代所损益。郁郁乎文其可知。庖牺之亲临佃渔。神农之躬耕稼。汤则救旱而忧勤。禹则正冠无暇。草上之风无不偃。君子之甿知可化。将欲比德于三皇。未始追踪于五霸。","dynasty":"南北朝","title":"周五声调曲征调曲四"}
{"author":"庾信","content":"春望上春台。春窗四面开。落花何假拂。风吹会并来。","dynasty":"南北朝","title":"春望诗"}
{"author":"庾信","content":"藏山还采药。有道得从师。京兆陈安世。成都李意期。玉京传相鹤。太乙授飞龟。白石香新芋。青泥美熟芝。山精逢照镜。樵客值围棊。石纹如碎锦。藤苗似乱丝。蓬莱在何处。汉后欲遥祠。","dynasty":"南北朝","title":"奉和赵王游仙诗"}
{"author":"庾信","content":"周王逢郑忿，楚后值秦冤。梯冲已鹤列，冀马忽云屯。武安檐瓦振，昆阳猛兽奔。流星夕照镜，烽火夜烧原。古狱饶冤气，空亭多枉魂。天道或可问，微兮不忍言。","dynasty":"南北朝","title":"拟咏怀诗二十七首其十二"}
{"author":"庾信","content":"一面还千里。相思那得论。更寻终不见。无异桃花源。","dynasty":"南北朝","title":"徐报使来止一相见诗"}
{"author":"庾信","content":"寂寞岁阴穷。苍茫云貌同。鹤毛飘乱雪。车毂转飞蓬。鴈归知向暖。鸟巢解背风。寒沙两岸白。猎火一山红。愿想悬鹑弊。时嗟陋巷空。","dynasty":"南北朝","title":"上益州上柱国赵王诗二"}
{"author":"庾信","content":"直城风日美。平陵云雾除。来往金张馆。弦歌许史闾。凤台迎弄玉。河阳送婕妤。五马遥相问。双童来夹车。","dynasty":"南北朝","title":"奉和永丰殿下言志诗四"}
{"author":"庾信","content":"玉关道路远，金陵信使疏。独下千行泪，开君万里书。","dynasty":"南北朝","tags":"古诗三百首，抒情","title":"寄王琳"}
{"author":"庾信","content":"俎豆非所习。帷幄复无谋。不言班定远。应为万里侯。燕客思辽水。秦人望陇头。倡家遭强娉。质子值仍留。自怜才智尽。空伤年鬓秋。","dynasty":"南北朝","title":"拟咏怀诗三"}
{"author":"庾信","content":"秋光丽晚天，鹢舸泛中川。密菱障浴鸟，高荷没钓船。碎珠萦断菊，残丝绕折莲。落花催斗酒，栖乌送一弦。","dynasty":"南北朝","title":"和炅法师游昆明池诗二首其二"}
{"author":"庾信","content":"北辰为政玄坛。北陆之祀员官。宿设玄璜浴兰。坎德阴风御寒。次律将回穷纪。微阳欲动细泉。管犹调于阴竹。声未入于春弦。待归余于送历。方履庆于斯年。","dynasty":"南北朝","title":"周祀五帝歌黑帝云门舞"}
{"author":"庾信","content":"九成吹玉琯，百尺上瑶台。能将秦女去，终是凤凰来。","dynasty":"南北朝","title":"赋得鸾台诗"}
{"author":"庾信","content":"北临玄菟郡，南戍朱鸢城。共此无期别，俱知万里情。昔尝游令尹，今时事客卿。不特贫谢富，安知死羡生。怀秋独悲此，平生何谓平。","dynasty":"南北朝","title":"拟咏怀诗二十七首其九"}
{"author":"庾信","content":"悲歌度燕水，弭节出阳关。李陵从此去，荆卿不复还。故人形影灭，音书两俱绝。遥看塞北云，悬想关山雪。游子河梁上，应将苏武别。","dynasty":"南北朝","title":"拟咏怀诗二十七首其十"}
{"author":"庾信","content":"周王逢郑忿，楚后值秦冤。梯冲已鹤列，冀马忽云屯。武安檐瓦振，昆阳猛兽奔。流星夕照镜，烽火夜烧原。古狱饶冤气，空亭多枉魂。天道或可问，微兮不忍言。","dynasty":"南北朝","title":"拟咏怀诗二十七首其十二"}
{"author":"庾信","content":"横流遘屯慝，上墋结重氛。哭市闻妖兽，颓山起怪云。绿林多散卒，清波有败军。智士今安用，忠臣且未闻。惜无万金产，东求沧海君。","dynasty":"南北朝","title":"拟咏怀诗二十七首其十三"}
{"author":"庾信","content":"吉士长为吉，善人终日善。大道忽云乖，生民随事蹇。有情何可豁，忘怀固难遣。麟穷季氏罝，虎振周王圈。平生几种意，一旦冲风卷。","dynasty":"南北朝","title":"拟咏怀诗二十七首其十四"}
{"author":"庾信","content":"六国始咆哮，纵横未定交。欲竞连城玉，翻徵缩酒茅。折骸犹换子，登爨已悬巢。壮冰初开地，盲风正折胶。轻云飘马足，明月动弓弰。楚师正围巩，秦兵未下崤。始知千载内，无复有申包。","dynasty":"南北朝","title":"拟咏怀诗二十七首其十五"}
{"author":"庾信","content":"横石三五片，长松一两株。对君俗人眼，真兴理当无。野老披荷叶，家童扫栗跗。竹林千户封，甘橘万头奴。君见愚公谷，真言此谷愚。","dynasty":"南北朝","title":"拟咏怀诗二十七首其十六"}
{"author":"庾信","content":"日晚荒城上，苍茫馀落晖。都护楼兰返，将军疏勒归。马有风尘气，人多关塞衣。阵云平不动，秋蓬卷欲飞。闻道楼船战，今年不解围。","dynasty":"南北朝","title":"拟咏怀诗二十七首其十七"}
{"author":"庾信","content":"愦愦天公晓，精神殊乏少。一郡催曙鸡，数处惊眠鸟。其觉乃于于，其忧惟悄悄。张仪称行薄，管仲称器小。天下有情人，居然性灵夭。","dynasty":"南北朝","title":"拟咏怀诗二十七首其十九"}
{"author":"庾信","content":"在死犹可忍，为辱岂不宽。古人持此性，遂有不能安。其面虽可热，其心长自寒。匣中取明镜，披图自照看。幸无侵饿理，差有犯兵栏。拥节时驱传，乘亭不据鞍。代郡蓬初转，辽阳桑欲乾。秋云粉絮结，白露水银团。一思探禹穴，无用鏖皋兰。","dynasty":"南北朝","title":"拟咏怀诗二十七首其二十"}
{"author":"庾信","content":"吉士长为吉，善人终日善。大道忽云乖，生民随事蹇。有情何可豁，忘怀固难遣。麟穷季氏罝，虎振周王圈。平生几种意，一旦冲风卷。","dynasty":"南北朝","title":"拟咏怀诗二十七首其十四"}
{"author":"庾信","content":"三光仪表正，四气风云同。戊已行初历，黄钟始变宫。平琮礼内镇，阴管奏司中。斋坛芝晔晔，清野桂冯冯。夕牢芬六鼎，安歌韵八风。神光乃超忽，嘉气恒葱葱。","dynasty":"南北朝","title":"周祀五帝歌十二首其七黄帝云门舞"}
{"author":"庾信","content":"洞灵尊上德。虞石会明真。要妙思玄牝。虚无养谷神。丹丘乘翠凤。玄圃御斑麟。移棃付苑吏。种杏乞山人。自此逢何世。从今复几春。海无三尺水。山成数寸尘。","dynasty":"南北朝","title":"道士步虚词五"}
{"author":"庾信","content":"河图论阵气。金匮辨星文。地中鸣鼓角。天上下将军。函犀恒七属。络铁本千羣。飞梯聊度绛。合弩暂凌汾。寇阵先中断。妖营即两分。连烽对岭度。嘶马隔河闻。箭飞如疾雨。城崩似坏云。英王于此战。何用武安君。","dynasty":"南北朝","title":"同卢记室从军诗"}
{"author":"庾信","content":"肃灵兑景，承配秋坛。云高火落，露白蝉寒。帝律登年，金精行令。瑞兽霜耀，祥禽雪映。司藏肃杀，万宝咸宜。厥田上上，收功在斯。","dynasty":"南北朝","title":"周祀五帝歌十二首其九白帝云门舞"}
{"author":"庾信","content":"雉飞催晚别。乌啼惊夜眠。若交新曲变。惟须促一弦。","dynasty":"南北朝","title":"弄琴诗一"}
{"author":"庾信","content":"圣人千年始一生。黄河千年始一清。摄提以之而从纪。玉烛于是而文明。东南可以补地阙。西北可以正天倾。浮鼋则东海可厉。运锸则南山可平。众仙就朝于瑶水。羣帝受享于明庭。怀和则韎任并奏。功烈则钟鼎俱铭。","dynasty":"南北朝","title":"周五声调曲征调曲三"}
{"author":"庾信","content":"河桥两岸绝，横歧数路分。山川遥不见，怀袖远相闻。","dynasty":"南北朝","title":"重别周尚书诗二首其二"}
{"author":"庾信","content":"阳穷乃悔吝。世季诚屯剥。奔河绝地维。折柱倾天角。成羣海水飞。如雨天星落。负锸遂移山。藏舟终去壑。生民忽已鱼。君子徒为鹤。畴昔逢知己。生平荷恩渥。故组竟无闻。程婴空寂寞。永嘉独流寓。中原惟鼎镬。道险卧樚栌。身危累素殻。漂流从木梗。风卷随秋箨。张翰不归吴。陆机犹在洛。汉阳钱遂尽。长安米空索。时占季主龟。乍贩韩康药。伏辕终入绊。垂翅犹离缴。徒怀琬琰心。空守黄金诺。虢郐终无寄。齐秦竟何托。大夫唯闵周。君子常思亳。寂寞共羁旅。萧条同负郭。农谈止榖稼。野膳唯藜藿。操乐楚琴悲。忘忧鲁酒薄。渭滨观坐钓。谷口看秋获。唯有丘明耻。无复荣期乐。夷则火星流。天根秋水涸。冬严日不暖。岁晚风多朔。杨浮有怪云。细凌闻灾雹。木皮三寸厚。泾泥五斗浊。虽忻曲辕树。犹惧雕陵鹊。生涯实有始。天道终虚橐。且悦善人交。无疑朋友数。何时得云雨。复见翔寥廓。","dynasty":"南北朝","title":"和张侍中述怀诗"}
{"author":"庾信","content":"岁之祥。国之阳。苍灵敬。翠云长。象为饰。龙为章。乘长日。坯蛰户。烈云汉。迎风雨。六吕歌。云门舞。省涤濯。奠牲牷。郁金酒。凤凰樽。回天睠。顾中原。","dynasty":"南北朝","title":"周祀圜丘歌登歌"}
{"author":"庾信","content":"招摇指午。对南宫。日月相会。实沈中。离光布政。动温风。纯阳之月。乐炎精。赤雀丹书。飞送迎。朱弦绛鼓。罄虔诚。万物含养。各长生。","dynasty":"南北朝","title":"周祀五帝歌十二首其五赤帝云门舞"}
{"author":"庾信","content":"归轩下宾馆。送盖出河堤。酒正离杯促。歌工别曲凄。林寒木皮厚。沙逈鴈飞低。故人傥相访。知余已执珪。","dynasty":"南北朝","title":"对宴齐使诗"}
{"author":"庾信","content":"朝来户前照镜。含笑盈盈自看。眉心浓黛直点。额角轻黄细安。秪疑落花慢去。复道春风不还。少年唯有欢乐。饮酒那得留残。","dynasty":"南北朝","title":"舞媚娘"}
{"author":"庾信","content":"新春光景丽。游子离别情。交让未全死。梧桐唯半生。值热花无气。逢风水不平。宝鸡虽有祀。何时能更鸣。","dynasty":"南北朝","title":"慨然成咏诗"}
{"author":"庾信","content":"怀抱独惛惛。平生何所论。由来千种意。并是桃花源。榖皮两书帙。壸卢一酒樽。自知费天下。也复何足言。","dynasty":"南北朝","title":"拟咏怀诗二五"}
{"author":"庾信","content":"轩台聊可习。仙的不难登。转箭初调筈。横弓先望堋。惊心一鴈落。连臂两猿腾。直知王济巧。谁觉魏舒能。空心不死树。无叶未枯藤。择贤方至此。传巵欣得朋。","dynasty":"南北朝","title":"北园射堂新成诗"}
{"author":"庾信","content":"开轩望平子，骤马看陈王。狸膏熏斗敌，芥粉壒春场。解翅莲花动，猜群锦臆张。","dynasty":"南北朝","title":"斗鸡诗"}
{"author":"庾信","content":"岁之祥，国之阳。苍灵敬，翠云长。象为饰，龙为章。乘长日，坯蛰户。烈云汉，迎风雨。六吕歌，云门舞。省涤濯，奠牲牷。郁金酒，凤凰樽。回天眷，顾中原。","dynasty":"南北朝","title":"周祀圜丘歌十二首其八登歌"}
{"author":"庾信","content":"御辩诚膺录。维皇称有建。雷泽昔经渔。负夏时从贩。柏梁骖驷马。高陵驰六传。有序属宾连。无私表平宪。河堤崩故柳。秋水高新堰。心斋愍昏垫。乐彻怜胥怨。禅河秉高论。法轮开胜辩。王城水鬬息。洛浦河图献。伏泉还习坎。归风已回巽。桐枝长旧围。蒲节抽新寸。山薮欣藏疾。幽栖得无闷。有庆兆民同。论年天子万。","dynasty":"南北朝","title":"喜晴应诏勑自疏韵诗"}
{"author":"庾信","content":"火井沈荧散，炎洲高燄通。鞭石未成雨，鸣鸢不起风。思为鸾翼扇，愿借明光宫。临淄迎子礼，中散就安丰。美酒含兰气，甘瓜开蜜筒。寂寥人事屏，还得隐墙东。","dynasty":"南北朝","title":"和乐仪同苦热诗"}
{"author":"庾信","content":"倏忽市朝变，苍茫人事非。避谗应采葛，忘情遂食薇。怀愁正摇落，中心怆有违。独怜生意尽，空惊槐树衰。","dynasty":"南北朝","title":"拟咏怀诗二十七首其二十一"}
{"author":"庾信","content":"日色临平乐，风光满上兰。南国美人去，东家枣树完。抱松伤别鹤，向镜绝孤鸾。不言登陇首，唯得望长安。","dynasty":"南北朝","title":"拟咏怀诗二十七首其二十二"}
{"author":"庾信","content":"斗麟能食日，战水定惊龙。鼓鞞喧七萃，风尘乱九重。鼎湖去无返，苍梧悲不从。徒劳铜雀妓，遥望西陵松。","dynasty":"南北朝","title":"拟咏怀诗二十七首其二十三"}
{"author":"庾信","content":"无闷无不闷，有待何可待。昏昏如坐雾，漫漫疑行海。千年水未清，一代人先改。昔日东陵侯，唯见瓜园在。","dynasty":"南北朝","title":"拟咏怀诗二十七首其二十四"}
{"author":"庾信","content":"怀抱独惛惛，平生何所论。由来千种意，并是桃花源。榖皮两书帙，壶卢一酒樽。自知费天下，也复何足言。","dynasty":"南北朝","title":"拟咏怀诗二十七首其二十五"}
{"author":"庾信","content":"被甲阳云台，重云久未开。鸡鸣楚地尽，鹤唳秦军来。罗梁犹下礌，杨排久飞灰。出门车轴折，吾王不复回。","dynasty":"南北朝","title":"拟咏怀诗二十七首其二十七"}
{"author":"庾信","content":"横阶仍凿涧，对户即连峰。暗石疑藏虎，盘根似卧龙。沙洲聚乱荻，洞口碍横松。引泉恒数派，开岩即十重。北阁闻吹管，南邻听击钟。菊寒花正合，杯香酒绝浓。由来魏公子，今日始相逢。","dynasty":"南北朝","title":"同会河阳公新造山池聊得寓目诗"}
{"author":"庾信","content":"务农勤九谷，归来嘉一廛。穿渠移水碓，烧棘起山田。树阴逢歇马，鱼潭见洒船。苦李无人摘，秋瓜不直钱。社鸡新欲伏，原蚕始更眠。今日张平子，翻为人所怜。","dynasty":"南北朝","title":"归田诗"}
{"author":"庾信","content":"山人久陆沈，幽径忽春临。决渠移水碓，开园扫竹林。欹桥久半断，崩岸始邪侵。短歌吹细笛，低声泛古琴。钱刀不相及，耕种且须深。长门一纸赋，何处觅黄金。","dynasty":"南北朝","title":"幽居值春诗"}
{"author":"庾信","content":"御辩诚膺录，维皇称有建。雷泽昔经渔，负夏时从贩。柏梁骖驷马，高陵驰六传。有序属宾连，无私表平宪。河堤崩故柳，秋水高新堰。心斋悯昏垫，乐彻怜胥怨。禅河秉高论，法轮开胜辩。王城水斗息，洛浦《河图》献。伏泉还习坎，归风已回巽。桐枝长旧围，蒲节抽新寸。山薮欣藏疾，幽栖得无闷。有庆兆民同，论年天子万。","dynasty":"南北朝","title":"喜晴应诏敕自疏韵诗"}
{"author":"庾信","content":"纯阳实久亢，云汉乃昭回。临河沈璧玉，夹道画龙媒。离光初绕电，震气始乘雷。海童还碣石，神女向阳台。云逐鱼鳞起，渠随龙骨开。崩沙杂水去，卧树拥槎来。嘉苗双合颖，熟稻再含胎。属此欣膏露，逢君摛掞才。愧乏琼将玖，无酬美且偲。","dynasty":"南北朝","title":"和李司"}
{"author":"庾信","content":"火井沈荧散，炎洲高燄通。鞭石未成雨，鸣鸢不起风。思为鸾翼扇，愿借明光宫。临淄迎子礼，中散就安丰。美酒含兰气，甘瓜开蜜筒。寂寥人事屏，还得隐墙东。","dynasty":"南北朝","title":"和乐仪同苦热诗"}
{"author":"庾信","content":"紫阁旦朝罢，中台夕奏稀。无复千金笑，徒劳五日归。步檐朝未扫，兰房昼掩扉。菭生理曲处，网积回文机。故瑟馀弦断，歌梁秋燕飞。朝云虽可望，夜帐定难依。愿凭甘露入，方假慧灯辉。宁知洛城晚，还泪独沾衣。","dynasty":"南北朝","title":"仰和何仆射还宅怀故诗"}
{"author":"庾信","content":"春馀足光景，赵李旧经过。上林柳腰细，新丰酒径多。小船行钓鲤，新盘待摘荷。兰皋徒税驾，何处有凌波。","dynasty":"南北朝","title":"和人日晚景宴昆明池诗"}
{"author":"庾信","content":"欣兹河朔饮，对此洛阳才。残秋欲屏扇，馀菊尚浮杯。涧流鸣二水，日色下三台。无因侍清夜，同此月徘徊。","dynasty":"南北朝","title":"聘齐秋晚馆中饮"}
{"author":"庾信","content":"游客重相欢，连镳出上兰。值泉倾盖饮，逢花驻马看。平湖泛玉舳，高堰歇金鞍。半道闻荷气，中流觉水寒。","dynasty":"南北朝","title":"和炅法师游昆明池诗二首其一"}
{"author":"庾信","content":"秋光丽晚天，鹢舸泛中川。密菱障浴鸟，高荷没钓船。碎珠萦断菊，残丝绕折莲。落花催斗酒，栖乌送一弦。","dynasty":"南北朝","title":"和炅法师游昆明池诗二首其二"}
{"author":"庾信","content":"立德齐今古，资仁一毁誉。无机抱瓮汲，有道带经锄。处下唯名惠，能言本姓蘧。未论惊宠辱，安知系惨舒。","dynasty":"南北朝","title":"奉和永丰殿下言志诗十首其一"}
{"author":"庾信","content":"王子从边服，临邛惜第如。星桥拥冠盖，锦水照簪裾。论文报潘岳，咏史答应璩。帐幕参三顾，风流盛七舆。","dynasty":"南北朝","title":"奉和永丰殿下言志诗十首其二"}
{"author":"庾信","content":"茫茫实宇宙，与善定冯虚。大夫伤鲁道，君子念殷墟。程卿既开国，安平遂徙居。讵能从小隐，终然游太初。","dynasty":"南北朝","title":"奉和永丰殿下言志诗十首其三"}
{"author":"庾信","content":"直城风日美，平陵云雾除。来往金张馆，弦歌许史闾。凤台迎弄玉，河阳送婕妤。五马遥相问，双童来夹车。","dynasty":"南北朝","title":"奉和永丰殿下言志诗十首其四"}
{"author":"庾信","content":"托情忻六学，游目爱三馀。覆局能悬记，看碑解暗疏。讵尝游魏冉，𨚗时说范雎。池水朝含墨，流萤夜聚书。","dynasty":"南北朝","title":"奉和永丰殿下言志诗十首其五"}
{"author":"庾信","content":"兴云榆荚晚，烧薙杏花初。滮池侵黍稷，谷水播菑畲。六月蝉鸣稻，千金龙骨渠。含风摇古度，防露动林于。","dynasty":"南北朝","title":"奉和永丰殿下言志诗十首其六"}
{"author":"庾信","content":"自怜循短绠，方欲问长沮。茂陵体犹瘠，淮阳疾未祛。翻疑承毒水，忽似遇昌菹。汉阳嗟欲尽，咎繇惧忽诸。","dynasty":"南北朝","title":"奉和永丰殿下言志诗十首其七"}
{"author":"庾信","content":"弱龄参顾问，畴昔滥吹嘘。绿槐垂学市，长杨映直庐。连盟翻灭郑，仁义反亡徐。还思建邺水，终忆武昌鱼。","dynasty":"南北朝","title":"奉和永丰殿下言志诗十首其八"}
{"author":"庾信","content":"崩堤压故柳，衰社卧寒樗。野鹤能自猎，江鸥解独渔。汉阴逢荷筱，缁林见杖挐。阮籍长思酒，嵇康懒著书。","dynasty":"南北朝","title":"奉和永丰殿下言志诗十首其九"}
{"author":"庾信","content":"披林求木实，拂雪就园蔬。浊醪非鹤髓，兰肴异蟹蛆。野情风月旷，山心人事疏。徒知守瓴甓，空欲报璠玙。","dynasty":"南北朝","title":"奉和永丰殿下言志诗十首其十"}
{"author":"庾信","content":"月光如粉白，秋露似珠圆。络纬无机织，流萤带火寒。何年迎弄玉，今朝得梦兰。讶许能含笑，芙蓉宜熟看。","dynasty":"南北朝","title":"奉和赐曹美"}
{"author":"庾信","content":"送寒开小苑，迎春入上林。丝条变柳色，香气动兰心。待花将对酒，留雪拟弹琴。陪游愧并作，空见奉恩深。","dynasty":"南北朝","title":"咏春近馀雪应诏诗"}
{"author":"庾信","content":"侠客重连镳，金鞍被桂条。细尘鄣路起，惊花乱眼飘。酒醺人半醉，汗湿马全骄。归鞍畏日晚，争路上河桥。","dynasty":"南北朝","title":"咏画屏风诗二十五首其一"}
{"author":"庾信","content":"浮桥翠盖拥，平旦雍门开。石崇迎客至，山涛载妓来。水纹恒独转，风花直乱回。谁能惜红袖，宁用捧金杯。","dynasty":"南北朝","title":"咏画屏风诗二十五首其二"}
{"author":"庾信","content":"停车小苑外，下渚长桥前。涩菱迎拥楫，平荷直盖船。残丝绕折藕，芰叶映低莲。遥望芙蓉影，只言水底燃。","dynasty":"南北朝","title":"咏画屏风诗二十五首其三"}
{"author":"庾信","content":"昨夜鸟声春，惊鸣动四邻。今朝梅树下，定有咏花人。流星浮酒泛，粟瑱绕杯唇。何劳一片雨，唤作阳台神。","dynasty":"南北朝","title":"咏画屏风诗二十五首其四"}
{"author":"庾信","content":"逍遥游桂苑，寂绝到桃源。狭石分花径，长桥映水门。管声惊百鸟，人衣香一园。定知欢未足，横琴坐石根。","dynasty":"南北朝","title":"咏画屏风诗二十五首其五"}
{"author":"庾信","content":"三春冠盖聚，八节管弦游。石险松横植，岩悬涧竖流。小桥飞断岸，高花出迥楼。定须催十酒，将来宴五侯。","dynasty":"南北朝","title":"咏画屏风诗二十五首其六"}
{"author":"庾信","content":"高阁千寻起，长廊四注连。歌声上扇月，舞影入琴弦。涧水才窗外，山花即眼前。但愿长欢乐，从今尽百年。","dynasty":"南北朝","title":"咏画屏风诗二十五首其七"}
{"author":"庾信","content":"日晚金槌络，朱轩流水车。𨏥拂缘堤柳，甍飘夹路花。定迎刘碧玉，将过阴丽华。非是高阳路，莫畏接䍦斜。","dynasty":"南北朝","title":"咏画屏风诗二十五首其八"}
{"author":"庾信","content":"徘徊出桂苑，徙倚就花林。下桥先劝酒，跂石始调琴。蒲低犹抱节，竹短未空心。绝爱猿声近，唯怜花径深。","dynasty":"南北朝","title":"咏画屏风诗二十五首其九"}
{"author":"庾信","content":"千寻木兰馆，百尺芙蓉堂。落日低莲井，行云碍芰梁。流水桃花色，春洲杜若香。就阶犹不进，催来上伎床。","dynasty":"南北朝","title":"咏画屏风诗二十五首其十"}
{"author":"庾信","content":"捣衣明月下，静夜秋风飘。锦石平砧面，莲房接杵腰。急节迎秋韵，新声入手调。寒衣须及早，将寄霍嫖姚。","dynasty":"南北朝","title":"咏画屏风诗二十五首其十一"}
{"author":"龚佳育","content":"无心随处便为家，渺渺伊人水一涯。翻笑秦民太多事，沿溪何必种桃花。","dynasty":"清代","title":"题垂钓图"}
{"author":"柏坚","content":"久忆金陵寺，重来纪胜游。花开今夜月，叶落去年秋。白社三生梦，青山六代愁。醉归应待晚，钟磬隔林邱。","dynasty":"明代","title":"再游金陵寺"}
{"author":"顾斗英","content":"十五画新蛾，纱窗乍学歌。纤腰微约素，美睐暗回波。遇赏春愁少，逢欢夜态多。名花非不艳，解语奈卿何。","dynasty":"明代","title":"花间有赠"}
{"author":"顾斗英","content":"西风萧瑟柳条轻，翻似依依乍向城。看去尚含南浦恨，折来俱是故园情。枫林解点桃花色，杜宇能为黄鸟声。留得旧时余影在，秋江一路月扶行。","dynasty":"明代","title":"残柳如新柳"}
{"author":"顾斗英","content":"一片春山乍学描，缠头初试紫霞绡。章台无数青青柳，最惹东风是嫩条。","dynasty":"明代","title":"秦淮小姬"}
{"author":"陈淑英","content":"夜静倚阑干，声声柝未歇。举头忆远人，怕见团圞月。","dynasty":"清代","title":"月夜"}
{"author":"陈淑英","content":"欲凭家信劝加餐，愁里题诗下笔难。为报课儿辛苦处，夜深镫火雨声寒。","dynasty":"清代","title":"附家书后"}
{"author":"陈淑英","content":"流水出山远近，落花辞树东西。人从孤艇垂钓，鸟向斜枝乱啼。","dynasty":"清代","title":"春日归宁途中即景"}
{"author":"毕际有","content":"漫道重阳期尚赊，东篱黄菊已先花。檐前秋满云笼月，天外星寒客泛槎。高会况逢鸿雁到，豪吟直欲斗牛斜。池亭镫火环如昼，疏柳幽篁醉孟嘉。","dynasty":"清代","title":"重九前五日西园小饮"}
{"author":"毕际有","content":"隔户度轻砧，空阶鸣络纬。此处少梧桐，不知落叶未。","dynasty":"清代","title":"秋夕"}
{"author":"毕际有","content":"镫下幽窗读《楚辞》，忽惊秋鹘纵绦丝。竹炉声寂鹦哥语，正是檀槽半咽时。","dynasty":"清代","title":"和其年即事原韵"}
{"author":"窦群","content":"昨日偷闲看花了，今朝多雨奈人何。人间尽似逢花雨，莫爱芳菲湿绮罗。","dynasty":"唐代","title":"春雨"}
{"author":"窦群","content":"夕霁凉飙至，翛然心赏谐。清光松上月，虚白郡中斋。置酒平生在，开衿愿见乖。殷勤寄双鲤，梦想入君怀。","dynasty":"唐代","title":"雨后月下寄怀羊二十七资州"}
{"author":"窦群","content":"白发侵侵生有涯，青襟曾爱紫河车。自怜悟主难归去，马上看山恐到家。","dynasty":"唐代","title":"晚自台中归永宁里南望山色怅然有怀呈上右司十一兄"}
{"author":"窦群","content":"青史编名在箧中，故林遗庙揖仁风。还将文字如颜色，暂下蒲车为鲁公。","dynasty":"唐代","title":"中牟县经鲁公庙（尝修名臣略，系司徒公）"}
{"author":"窦群","content":"一旦悲欢见孟光，十年辛苦伴沧浪。不知笔砚缘封事，犹问佣书日几行。","dynasty":"唐代","title":"初入谏司喜家室至"}
{"author":"窦群","content":"碧树分晓色，宿雨弄清光。犹闻子规啼，独念一声长。眷眷轸芳思，依依寄远方。情同如兰臭，惠比返魂香。新什惊变雅，古瑟代沈湘。殷勤见知己，掩抑绕中肠。隙驷不我待，路人易相忘。孤老空许国，幽报期苍苍。","dynasty":"唐代","title":"奉酬西川武相公晨兴赠友见示之作"}
{"author":"窦群","content":"深庭芳草浓，晓井山泉溢。林馥乱沈烟，石润侵经室。幽岩鸟飞静，晴岭云归密。壁藓凝苍华，竹阴满晴日。生期半宵梦，忧绪仍非一。若无高世心，安能此终毕。","dynasty":"唐代","title":"晨游昌师院"}
{"author":"窦群","content":"共访青山寺，曾隐南朝人。问古松桂老，开襟言笑新。步移月亦出，水映石磷磷。予洗肠中酒，君濯缨上尘。皓彩入幽抱，清气逼苍旻.信此澹忘归，淹留冰玉邻。","dynasty":"唐代","title":"同王晦伯朱遐景宿慧山寺"}
{"author":"窦群","content":"匣中三尺剑，天上少微星。勿谓相去远，壮心曾不停。","dynasty":"唐代","title":"草堂夜坐"}
{"author":"窦群","content":"古有弓旌礼，今征草泽臣。方同白衣见，不是弃繻人。","dynasty":"唐代","title":"经潼关赠宇文十"}
{"author":"窦群","content":"华亭不相识，卫国复谁知。怅望冲天羽，甘心任画师。","dynasty":"唐代","title":"观画鹤"}
{"author":"窦群","content":"南渡登舟即水仙，西垣有客思悠然。因君相问为官意，不卖毗陵负郭田。","dynasty":"唐代","title":"送内弟袁德师"}
{"author":"窦群","content":"万年枝下昔同趋，三事行中半已无。路自长沙忽相见，共惊双鬓别来殊。","dynasty":"唐代","title":"赠刘大兄院长"}
{"author":"窦群","content":"武陵缘源不可到，河阳带县讵堪夸。枝枝如雪南关外，一日休闲尽属花。","dynasty":"唐代","title":"假日寻花"}
{"author":"窦群","content":"风雨荆州二月天，问人初雇峡中船。西南一望云和水，犹道黔南有四千。","dynasty":"唐代","title":"自京将赴黔南"}
{"author":"窦群","content":"重轩深似谷，列柏镇含烟。境绝苍蝇到，风生白雪前。弹冠惊迹近，专席感恩偏。霄汉朝来下，油幢路几千。","dynasty":"唐代","title":"贞元末东院尝接事今西川武相公于兹…夏日即"}
{"author":"窦群","content":"重轩深似谷，列柏镇含烟。境绝苍蝇到，风生白雪前。弹冠惊迹近，专席感恩偏。霄汉朝来下，油幢路几千。","dynasty":"唐代","title":"贞元末东院尝接事今西川武相公于兹三周谬领中宪徘徊厅宇多获文篇夏日即事因寄四韵"}
{"author":"窦群","content":"何事到容州，临池照白头。兴随年已往，愁与水长流。僶俯思逋客，辛勤悔饭牛。诗人亦何意，树草欲忘忧。","dynasty":"唐代","title":"北地"}
{"author":"窦群","content":"南渡登州即水仙，西垣有客思悠然。因君相问为官意，不卖毗陵负郭田。","dynasty":"唐代","title":"送内弟袁德师"}
{"author":"窦群","content":"雨霜地如雪，松桂青参差。鹤警晨光上，步出南轩时。所遇各有适，我怀亦自怡。愿言缄素封，昨夜梦琼枝。","dynasty":"唐代","title":"冬日晓思寄杨二十七鍊师"}
{"author":"窦群","content":"寒光凝雪彩，限直居粉闱。恍疑白云上，乍觉金印非。树色霭虚空，琴声谐素徽。明晨阻通籍，独卧挂朝衣。","dynasty":"唐代","title":"雪中遇直"}
{"author":"窦群","content":"东山多乔木，月午始苍苍。虽殊碧海状，爱此青苔光。高下灭华烛，参差启洞房。佳人梦馀思，宝瑟愁应商。皎洁殊未已，沈吟限一方。宦情哂鸡口，世路倦羊肠。彼美金石分，眷言兰桂芳。清晖讵同夕，耿耿但相望。","dynasty":"唐代","title":"东山月下怀友人"}
{"author":"窦群","content":"夙心旷何许，日暮依林薄。流水不待人，孤云时映鹤。濛濛千万花，曷为神仙药。不遇烂柯叟，报非旧城郭。","dynasty":"唐代","title":"时兴"}
{"author":"窦群","content":"丈夫得宝剑，束发曾书绅。嗟吁一朝遇，愿言千载邻。心许留家树，辞直断佞臣。焉能为绕指，拂拭试时人。","dynasty":"唐代","title":"题剑"}
{"author":"窦群","content":"万事非京国，千山拥丽谯。佩刀看日晒，赐马傍江调。言语多重译，壶觞每独谣。沿流如著翅，不敢问归桡。","dynasty":"唐代","title":"黔中书事"}
{"author":"窦群","content":"雨霜地如雪，松桂青参差。鹤警晨光上，步出南轩时。所遇各有适，我怀亦自怡。愿言缄素封，昨夜梦琼枝。","dynasty":"唐代","title":"冬日晓思寄杨二十七炼师"}
{"author":"窦群","content":"重轩深似谷，列柏镇含烟。境绝苍蝇到，风生白雪前。弹冠惊迹近，专席感恩偏。霄汉朝来下，油幢路几千。","dynasty":"唐代","title":"贞元末东院尝接事今西川武相公于兹…夏日即事因寄四韵"}
{"author":"窦群","content":"何事到容州，临池照白头。兴随年已往，愁与水长流。黾勉思逋客，辛勤悔饭牛。诗人亦何意，树草欲忘忧。","dynasty":"唐代","title":"北地（一作容州）"}
{"author":"崔光玉","content":"游人不到处，胜地出如今。岩与寒冬燠，泉教白日阴。尘踪惭石壁，清坐见吾心。寄语云中客，流霞合此斟。","dynasty":"明代","title":"游碧玉洞贻主人"}
{"author":"崔光玉","content":"茂陵哀诏宠光并，少保祠宫仰盛明。折简尚闻胡骑窜，断垣俄见野蒿盈。中兴筹策悬霄汉，宗社匡扶仗老成。最是岳坟遥在望，东来涕泪不胜情。","dynasty":"明代","title":"于少保坟"}
{"author":"崔光玉","content":"铜镫沦落碧文滋，占隶分明汉女师。旧向彩帷供纂述，今来山馆侍光仪。辉盘映斝娱终宴，芳苡膏兰自一时。最是无情千岁阅，摩挲题识使人悲。","dynasty":"明代","title":"曹大家铜镫"}
{"author":"崔光玉","content":"双溪流水玉磋磋，溪上丛林仄径过。霰雪眇冥当昼合，芙蓉蹙沓倚檐多。朅来席影连芳沼，欲去钟声出暝萝。向日书堂今寂寞，碧峰回首一高歌。","dynasty":"明代","title":"无相寺方丈寺"}
{"author":"崔光玉","content":"一雨妨游屐，萧然自化成。墙披苍藓合，谷概白云平。涧急遥传响，峰连岂辨名。骤随鸣磬韵，细逐讽经声。檐卜居然长，池莲未便倾。飘飏浑搅梦，登眺不胜情。天柱应全暗，金沙想半盈。晚晴山更碧，佛日透林明。","dynasty":"明代","title":"化成寺对雨"}
{"author":"崔光玉","content":"流光迅风轮，奇标密玄赏。缅彼西林幽，伊人遂孤往。川阜翕而回，云霞互相荡。背谷面嵚崟，临流眺深广。危磴非一盘，崇台得平壤。拾翠戾中州，采芳搴宿莽。𦸂渚半芙蕖，花源杂菰蒋。野鹤卓不群，水凫宛其项。披翳竟如无，穿薄亭忽敞。林端景易昏，竹杪烟初上。信匪混喧嚣，差足供偃仰。散体随飘飖，游神极虚扩。有方情自适，无营念不爽。迨我暇日多，丘园叶嘉奖。","dynasty":"明代","title":"寄题安氏西林别业"}
{"author":"汴京轻薄子","content":"佳名标上苑，窝窟近天清。道士行为气，梢工打作更。嘉言呼舍弟，东美是家兄。莫向南方去，将君煮作羹。","dynasty":"宋代","title":"咏虾蟆"}
{"author":"陈璋","content":"初识南瓯路，滩船匝月程。江留螺女迹，台记越王名。地气三春冷，天时半日晴。谁呼行不得，江上鹧鸪声。","dynasty":"清代","title":"闽山杂咏三首其一"}
{"author":"陈璋","content":"属国沧溟外，雄图压巨鳌。城隅防鼠雀，市上卖弓刀。旗鼓双峰雨，楼船八月涛。将军今坐镇，冠盖路相高。","dynasty":"清代","title":"闽山杂咏三首其二"}
{"author":"陈璋","content":"万井山环抱，南图亦壮哉！槎从天汉上，门傍海云开。乌石藏幽寺，青榕荫古台。到今传擘荔，坛坫愿追陪。","dynasty":"清代","title":"闽山杂咏三首其三"}
{"author":"陈璋","content":"少作贫家妇，归宁更不归。九京加翟茀，六月感牛衣。故镜照颜惨，宵灯入梦稀。此生同穴誓，何日重相依。","dynasty":"清代","title":"七月己未恭接诰命"}
{"author":"陈璋","content":"日下闻天遣，荒寒万国西。非关驱獬廌，直欲掣鲸鲵。倍道旌麾远，先锋铠仗齐。书生能慷慨，临别不含凄。","dynasty":"清代","title":"送高鹤洲范舒山家讱叔诸侍御西征二首其一"}
{"author":"陈璋","content":"揽辔平生志，防身一剑依。行间回斗气，马上带霜威。出塞诗应壮，从军事亦稀。王师定神速，好唱凯歌归。","dynasty":"清代","title":"送高鹤洲范舒山家讱叔诸侍御西征二首其二"}
{"author":"陈璋","content":"羽林按部下天阊，大漠风高两翼张。猎火烧原秋草黑，阵云围碛暮山黄。太平不废三驱盛，神武能调七萃良。应有非熊占吉梦，游畋自古陋长杨。","dynasty":"清代","title":"秋猎应制"}
{"author":"陈璋","content":"客醉宜供醒酒冰，水晶盘内露寒棱。直疑夏月常堆雪，不待秋风始扫蝇。裁作花纹看顷刻，削成山势笑凭陵。多君心地清如许，好为人间散郁蒸。","dynasty":"清代","title":"沧洲兄席上咏冰"}
{"author":"陈璋","content":"西出雄关路屈盘，风云重接旧征鞍。山如屏合窥天小，水作虹流入耳寒。万里女墙连雁塞，百年兵甲洗桑乾。太平气象无中外，镇朔台高立马看。","dynasty":"清代","title":"西出居庸关"}
{"author":"陈璋","content":"船如纸薄不经风，三扇低遮箬叶篷。万丈龙潭千尺浪，也堪愁煞铁梢公。","dynasty":"清代","title":"闽滩竹枝词二首其一"}
{"author":"陈璋","content":"虎踞龙蟠似此无，风雷怒挟一舟孤。千堆乱石排刀剑，直作南阳八阵图。","dynasty":"清代","title":"闽滩竹枝词二首其二"}
{"author":"陈璋","content":"汉鼎三分日，桓侯战伐高。心犹轻马赵，气已夺孙曹。卤莽生何惜，精灵死亦豪。英风留涿鹿，不剪旧蓬蒿。不填故实，自是桓侯，移壮缪不得。","dynasty":"清代","title":"过张桓侯故居"}
{"author":"崔怀宝","content":"平生愿，愿作乐中筝。得近玉人纤手子，砑罗裙上放娇声。便死也为荣。","dynasty":"唐代","title":"忆江南"}
{"author":"符锡","content":"中宵清赏罢，独更倚廷阑。银汉横双阙，金波汎一丸。崷崒辰山小，萦纡渝水寒。何时照颜色，不似在长安。","dynasty":"明代","title":"八月十五日夜对月"}
{"author":"符锡","content":"岂为逢迎简，偏饶舍馆沉。独缘贫病切，兼得世情深。朱火方严驾，清商忽叩林。白龙何处史，肯此共长吟。","dynasty":"明代","title":"和酬沈子公"}
{"author":"符锡","content":"南州多隐士，六十又生辰。白屋图书古，青山杖屦新。五云高世泽，一盏渺江春。剩想称觞处，梅花解劝人。","dynasty":"明代","title":"寿谢进士乃翁"}
{"author":"符锡","content":"阳回欣万汇，楚客尚何悲。尺晷穷南陆，天心见子时。履亨虮虱庆，和令庙堂思。旅候承明祝，霜清玉漏迟。","dynasty":"明代","title":"至后写怀和复友人"}
{"author":"符锡","content":"寂寞当春立，故人应更违。百花谁唤醒，一鸟自高飞。月傍灵泉迥，诗传楚客稀。东风如解惜，连夜款吾扉。","dynasty":"明代","title":"送潘希召节推怀庆"}
{"author":"符锡","content":"县知江海客，白首未忘情。一舫揭斋地，孤云尽日征。按图神自往，绝羽意难并。风浪何时净，梦魂犹自惊。","dynasty":"明代","title":"一舫斋为倪水部赋"}
{"author":"符锡","content":"六月有六日，四旬馀二年。焚香祝眉寿，行棹列华筵。白发人双健，青云业再传。花颜更起舞，真是小神仙。","dynasty":"明代","title":"北河舟中戏柬思行兄"}
{"author":"符锡","content":"短棹辞喧聒，长林坐阒□。岸明花绕舍，畦暗水通潮。陶令何曾返，庞公不可招。未应经世略，老向此中销。","dynasty":"明代","title":"寓思行沙庄呈尊甫南山隐翁三首其一"}
{"author":"符锡","content":"清风竹林下，宛见南山翁。高节真无比，芳尊那与同。海涛生枕席，花月隐房栊。独自怜疏晚，登堂愧阿戎。","dynasty":"明代","title":"寓思行沙庄呈尊甫南山隐翁三首其二"}
{"author":"符锡","content":"急雨喧茅屋，流云弄夕晖。莲衣疏更脱，萤火湿犹飞。夜久渔将入，秋来客未归。何当更东下，沧海故人稀。","dynasty":"明代","title":"寓思行沙庄呈尊甫南山隐翁三首其三"}
{"author":"符锡","content":"节使临江郡，瞻云独系思。屋添闽海算，椿老万年枝。耆会高贤满，丰庖厚禄移。未缘朱绂系，覃泽柰明时。","dynasty":"明代","title":"郑太守乃翁七十寿卷"}
{"author":"符锡","content":"山寺重临日，荒榛满目前。瓦灯秋照佛，草榻夜安禅。殿敞流云气，林回折涧泉。买田吾欲老，未必是尘缘。","dynasty":"明代","title":"木湖寺"}
{"author":"符锡","content":"杨子清江客，沙湖独系思。储经裕后日，买犊课农时。酒伴两三辈，莺花四五枝。谋生于此足，骑鹤更何为。","dynasty":"明代","title":"沙湖为王良二"}
{"author":"符锡","content":"邂逅沙湖子，他乡眼倍明。金炉湖上意，秋燕幕中情。旧有东峰约，重寻颍水盟。燋桐应未拂，卓氏不须惊。","dynasty":"明代","title":"戏柬贤十良二"}
{"author":"符锡","content":"广陵遇卢子，深悉契家情。昔别矜年少，今知重老成。观濠鱼得趣，混迹鹾能轻。宦拙兼迟暮，无嗟难弟兄。","dynasty":"明代","title":"南塘卢子十二"}
{"author":"符锡","content":"郊行频送远，连露扑花英。折赠东欧使，迟回北斗城。颂应归政简，閒得以诗鸣。往事何嗟及，寒松晚更荣。","dynasty":"明代","title":"送杨子忠尹青田其一"}
{"author":"符锡","content":"四十年才过，郎官领未迟。虚堂聊启饯，明月恰圆时。礼乐还渠讲，清贞实我师。汇缘匪根蒂，从笑广军奇。","dynasty":"明代","title":"送杨子忠尹青田其二"}
{"author":"符锡","content":"信美安丰使，争看报政归。浓花迎候馆，甘澍逐征騑。脕颖思应锐，朝宗愿岂违。摧颓如念我，时有塞鸿飞。","dynasty":"明代","title":"送崔有仪还六安"}
{"author":"符锡","content":"吴城十万户，隙地可桃花。接叶团清露，疏窗影绛霞。读书忘岁月，学圃是生涯。错认迷津处，升堂小径斜。","dynasty":"明代","title":"桃花坞书屋"}
{"author":"符锡","content":"冠带荣乡士，冰霜集帝城。美才当见试，详法足□名。眼角风云壮，毫端兰竹清。鸿胪期有赠，戎幕倚参衡。","dynasty":"明代","title":"赠程明誉"}
{"author":"符锡","content":"不见平湖叟，逍遥□步阳。烟波迷旧钓，鸥鹭起晨光。矩棹何年别，孤吟此夜长。春明重翘首，才薄愧榆扬。","dynasty":"明代","title":"平湖"}
{"author":"符锡","content":"汉水龙飞日，波澄七泽通。景陵新属邑，天府旧行宫。弦奏薰风里，棠滋细雨中。宰官前席召，谁复首群公。","dynasty":"明代","title":"送欧东井宰景陵"}
{"author":"符锡","content":"政拙庸何病，吾宗自得师。云山增旧槩，风节照当时。雁过三湘远，音□五岭迟。春陵贤剌史，继此复书谁。","dynasty":"明代","title":"送符道州"}
{"author":"符锡","content":"若个藏修地，弥文尽返淳。未妨违俗尚，稍喜出风尘。奉引瞻天仗，班行肃缙绅。卫贤如可起，此道竟谁陈。","dynasty":"明代","title":"质庵"}
{"author":"符锡","content":"合欢天上侣，旋棹复何之。愁遣羁人独，诗怀作者谁。阜云盘凤阙，岩桂引虬枝。会想跻游惬，无忘此宿期。","dynasty":"明代","title":"赠梅谷贡士卒业南都"}
{"author":"符锡","content":"郡中潭德化，宾幕最为亲。申土推恩旧，荆人属望新。雨消三伏著，潦净六街尘。酌酒欢相别，离歌且莫陈。","dynasty":"明代","title":"送刘朝信之荆门"}
{"author":"符锡","content":"汴汝悬鱼使，冰霜别凤城。英风开五马，甘澍逐双旌。郡僻逢迎简，堂高讼牒清。故人时问讯，石帖尚分明。","dynasty":"明代","title":"送江汝州全之"}
{"author":"符锡","content":"盆莲开雨后，幽趣几人知。藕出华峰顶，泉分太液池。受风香迸吐，倾日盖频移。烂熳西堂会，琴尊幸晚随。","dynasty":"明代","title":"观莲城西主人出酒鼓琴偶用璧间韵奉呈同志一首"}
{"author":"符锡","content":"漫爱芙渠好，花开不自知。流云低彩槛，宿雨涨盆池。越岁容如故，涵贞态岂移。赏筵能赋者，操翰愿追随。","dynasty":"明代","title":"次日再叠前韵答李慱厅"}
{"author":"符锡","content":"侯生将家子，弱冠得腰金。晓日辞枫陛，雄姿映羽林。冀城春色早，漳海暮云深。滨别何堪赠，边隅□主心。","dynasty":"明代","title":"送侯生"}
{"author":"符锡","content":"春郊向不雨，夏夜苦无休。云带嵩□瞑，衢通汴泗流。衡门人迹少，禁苑暮烟浮。宴息㭺齐阁，鸣鸠厌底求。","dynasty":"明代","title":"感雨漫兴答李慱厅二首其一"}
{"author":"符锡","content":"驱马长安陌，不为泥泞休。山山雨未歇，处处潦交流。稍喜炎埃净，翻虞殄气浮。秋成民有赖，赋入省诛求。","dynasty":"明代","title":"感雨漫兴答李慱厅二首其二"}
{"author":"符锡","content":"一雨三农望，才看足便休。亨嘉怀睈代，调燮杖儒流。院柳含风细，池莲荡日浮。典祠真吏隐，疏懒更何求。","dynasty":"明代","title":"喜晴次答李慱厅二首其一"}
{"author":"符锡","content":"雨馀观物态，吾意亦休休。野鸟平轩过，晴云满户流。卷舒聊自适，名实任渠浮。酤客床金尽，邻家尚可求。","dynasty":"明代","title":"喜晴次答李慱厅二首其二"}
{"author":"符锡","content":"天造兴王地，长陵百世宗。群龙翔日表，万马下云中。肇祀春添土，神谋早建宫。楼碑光日月，岁节走臣工。","dynasty":"明代","title":"清明供祀还感兴三首其一"}
{"author":"符锡","content":"晓日红门启，元寮遣祀崇。金传三奏定，殿献七陵通。御柏凝香雾，仙桥隐驶潨。荧星散笼烛，归骑万山中。","dynasty":"明代","title":"清明供祀还感兴三首其二"}
{"author":"符锡","content":"祀喜亲供暇，春牵野兴忙。地穷锤石口，迹绝老君堂。纵目隅东海，重关限朔方。兹游诚不易，虚约后屏尝。","dynasty":"明代","title":"清明供祀还感兴三首其三"}
{"author":"符锡","content":"别驾通州去，宁嗟蜀道难。金华千古镇，巫峡百重关。入馔江鱼美，醺人曲米宽。独怜才力健，双鬓未曾班。","dynasty":"明代","title":"送汪本之达州别驾"}
{"author":"符锡","content":"旧识李参军，多能众所闻。才猷摅幕府，■浪出尘氛。神术缘谁受，还丹许我分。何时访蓬岛，挥袂共乘云。","dynasty":"明代","title":"赠李经卫邦立"}
{"author":"符锡","content":"紫塞三千里，雄关百八盘。汉营空绝漠，周鼎定长安。象逼中天近，台临五夏寒。胡儿莫窥伺，飞羽度应难。","dynasty":"明代","title":"紫荆关漫兴"}
{"author":"符锡","content":"思州新剌史，为别意何长。职贡通南海，声闻过越裳。凿蹄怀折坂，刷羽忆朝阳。麟凤应希有，将能滞一方。","dynasty":"明代","title":"送陈上思思慎"}
{"author":"符锡","content":"郡符岩芣重，闽海足兴思。斋阁论心旧，都亭载酒迟。苑边花蔟马，坐上雨催诗。何物堪持赠，遥传纪政碑。","dynasty":"明代","title":"送王方南守泉州"}
{"author":"符锡","content":"越都新郡守，水部旧声华。风咏谁能似，湖山此正嘉。倒衣时见客，抱牍吏催衙。未减孤仙兴，梅残几树花。","dynasty":"明代","title":"送丁朗山剌杭州"}
{"author":"符锡","content":"倚伏不可道，出处圣之徒。我闻盐骥语，君出岭南途。孺子书千卷，高州饭一盂。地偏官自好，且莫问桑榆。","dynasty":"明代","title":"送郑天挺别驾高州"}
{"author":"符锡","content":"故人美利小，壮志雄千夫。岭南忽独往，鹔鹴谁共酤。寥廓监州远，腾骧瘴雨苏。官袍先锦里，且足老亲娱。","dynasty":"明代","title":"送刘美中别驾广州"}
{"author":"符锡","content":"故人高弟子，不问可知名。学易编常绝，论交盖始倾。黄金古台暮，白发异乡情。无计留君住，相思共月明。","dynasty":"明代","title":"送润州王贡士南还"}
{"author":"符锡","content":"执法何容远，还家诏暂辞。圣情隆孝理，贤母被恩私。馔忆江鱼美，春生昼绣宜。周爰应不惮，衮职慰来思。","dynasty":"明代","title":"周都宪得假驰驿送母还昆山"}
{"author":"符锡","content":"南极腾辉远，平台注目劳。裕家勤伯氏，徵寿藐蟠桃。山水幽居适，风云宦业高。圣明多乐事，去住任霜毛。","dynasty":"明代","title":"大理郑公寿乃兄止斋登七十"}
{"author":"符锡","content":"半舫曹郎地，虚疑泛远天。永怀津济阔，推却簿书眠。云树浮空出，春禽傍榻前。何如在纶阁，纱帽醉吟偏。","dynasty":"明代","title":"半舫斋其一"}
{"author":"符锡","content":"画省非无署，幽斋别数椽。暂宜消俗虑，终岂恣高眠。魁硕门风在，清贞世泽传。居然对虚舫，不假渡平川。","dynasty":"明代","title":"半舫斋其二"}
{"author":"符锡","content":"山水有胜槩，会稽自古名。独欣监郡往，不尽子长情。鉴影星河近，潮声鼓角平。自公多逸兴，吟睡句还成。","dynasty":"明代","title":"送陆九万通判绍兴"}
{"author":"符锡","content":"仙舟去日下，早晚达山阴。风雨秦碑在，蛇龙禹穴深。俗疲劳轸问，理裕惬幽寻。亦有临岐赡，无忘夙昔心。","dynasty":"明代","title":"再送九万"}
{"author":"符锡","content":"淮海东边邑，高人秉令初。激昂风夙远，清净理应馀。春雨农归业，秋灯户有书。烦君且安适，不远见徵车。","dynasty":"明代","title":"赠刘世臣出宰赣榆"}
{"author":"符锡","content":"赣榆何僻远，纵目海涛宽。失得虚能置，疲癃简自安。鹤鸣诗思逸，星彩剑光寒。风云眼前事，未足拟弹冠。","dynasty":"明代","title":"代送世臣"}
{"author":"符锡","content":"未论多贤地，如公道不贫。圣庭分铎远，蛮府作人新。种德非干誉，挥金乐为亲。九原高谊在，颓俗可还醇。","dynasty":"明代","title":"挽永新贺司训"}
{"author":"符锡","content":"老却狂生在，叨陪圣化多。时名推李郭，词藻避阴何。古木延陵剑，西风易水歌。凭谁话凉夜，骑马月中过。","dynasty":"明代","title":"酬金近山夜坐怀颖江少谷二子其一"}
{"author":"符锡","content":"秋思何关客，忉忉逆旅边。凤城高士远，鲸海一旌悬。勋业非吾事，文章岂世传。终当谢明主，相就白云眠。","dynasty":"明代","title":"酬金近山夜坐怀颖江少谷二子其二"}
{"author":"符锡","content":"望望青霄月，轻云不肯开。嫦娥亦羞涩，客子故徘徊。露下苔阶净，风传歌筦来。帝城亿万户，称处几人怀。","dynasty":"明代","title":"中秋望月"}
{"author":"符锡","content":"白茅初底绩，赞府胜才优。疏凿无容议，储防合细求。吴侬歌穰岁，使者荐贤侯。行当见甄拔，鲈好莫淹留。","dynasty":"明代","title":"送邹子常熟水利县丞"}
{"author":"符锡","content":"太守知名旧，承恩侄子新。云林回白首，天路照青春。自昔神明地，还遗揉顺民。君应为珍重，无忝幕中宾。","dynasty":"明代","title":"送刘子廷信之信阳"}
{"author":"符锡","content":"邂逅文章伯，论交靡旧新。春苌回锦席，山月霁风神。误倒皇门履，空惭孺榻尘。何当附鸿翮，云汉倍情亲。","dynasty":"明代","title":"寄谢南安何太守雩峰"}
{"author":"符锡","content":"江亭何草草，结搆亦良艰。竹瓦宁殊俗，席门聊闭关。月临三角水，云近六爻山。仗庇应如此，军□靖百蛮。","dynasty":"明代","title":"竹亭"}
{"author":"符锡","content":"生年终有尽，恨恨苦无端。楚畹兰芳盛，秋堂月易残。慈甘负重鼎，掩涕谢回鸾。闺范惟应纪，南山石未刓。","dynasty":"明代","title":"李夫人挽卷"}
{"author":"符锡","content":"漫说工尧险，溪山见虏情。一军才接战，千骑尽空营。授首缘亲戚，论辜孰重轻。覆车曾不戒，十万诧雄兵。","dynasty":"明代","title":"过工尧"}
{"author":"符锡","content":"创见文身地，田州富土疆。鱼盐商舶远，刀箭骑兵长。灭族渠容巳，生心自速亡。愚民你何事，投甲好耕□。","dynasty":"明代","title":"田州"}
{"author":"符锡","content":"方帽依戎垒，高人忆道流。可怜南海月，不共菊花秋。猾虏情终见，微勋晚许□。何当对尊酒，重与使君筹。","dynasty":"明代","title":"九日州扭垒中闻吴思恩驻南海堡不得相见奉柬一首"}
{"author":"符锡","content":"方城临粤徼，剌史重儒流。书蓄千箱富，丹馀九转秋。远夷恩自洽，循吏传应□。他日当前席，威来愿借筹。","dynasty":"明代","title":"奉笞二首仍前韵其一"}
{"author":"符锡","content":"戎马非吾事，风云愧散流。短怀徒尔切，华鬓独胜秋。木落山容瘦，霜清瘴厉□。么磨会应殄，龟策不须筹。","dynasty":"明代","title":"奉笞二首仍前韵其二"}
{"author":"符锡","content":"出郭寻幽寺，苔碑读更摩。大书双美并，陈迹几人过。泉落空中石，猿窥涧底柯。为怜衣未拂，来往意如何。","dynasty":"明代","title":"耽石院"}
{"author":"符锡","content":"太平一片石，拔地拄烟霞。芳树春含雨，晴空鸟散花。麓盘经阁迥，泷悍石梁斜。几日乘幽暇，重来问法华。","dynasty":"明代","title":"太平寺"}
{"author":"符锡","content":"象教弥将坠，何僧礼独虔。法轮无住脚，因果再生缘。万劫身非有，千灯佛自传。惭予素餐客，负尔太平年。","dynasty":"明代","title":"与僧贞广"}
{"author":"符锡","content":"城下南康路，肩舆去复来。黄云遮庾岭，白雨洒仙台。山带芝房老，川依玉殿回。金钱何孟浪，堪笑道人回。","dynasty":"明代","title":"假宿仙台观吕纯阳真像"}
{"author":"符锡","content":"道丧日巳久，俗漓那复敦。小人利口实，太上贵忘言。凤竹苞维固，髯松寒更繁。莫辞遗爱远，剪伐未应谖。","dynasty":"明代","title":"奉赠石□大参之任云南因示南津太参四诗用韵其一"}
{"author":"符锡","content":"远别容何意，临流各尽觞。硕人怀凤举，吾道与川长。莫谓旬宣地，应闲献纳章。风云胥有庆，万里会能将。","dynasty":"明代","title":"奉赠石□大参之任云南因示南津太参四诗用韵其二"}
{"author":"符锡","content":"攀梅望乡邑，画舸及春行。亲识欢相迓，旌旄惯不惊。怀哉庙堂具，介尔丘园情。大业期终集，千秋垂令名。","dynasty":"明代","title":"奉赠石□大参之任云南因示南津太参四诗用韵其三"}
{"author":"符锡","content":"忠诚不结主，谁复事擎拳。用舍非关我，行藏岂问天。抗颜麟阁画，矫翮燕然镌。肮脏自春梦，何为到别筵。","dynasty":"明代","title":"奉赠石□大参之任云南因示南津太参四诗用韵其四"}
{"author":"符锡","content":"节使方之楚，乡书巳达吴。轺还及来夏，椿寿正悬弧。绿酒香浮蚁，华筵馔入鲈。悬知称庆处，海上见蓬壶。","dynasty":"明代","title":"钱子寿亲诗"}
{"author":"符锡","content":"浙西邹少尹，别我在长安。细酌花前酒，高扳柳外鞍。江湖行自适，棠棣远应难。何知雁行断，叫叫五云端。","dynasty":"明代","title":"送邹朝三少尹"}
{"author":"符锡","content":"海邑何须远，儒官亦胜游。万山趋峡口，三水系城头。教铎渐濡久，贤科次第□。乡书乘便达，锦里隔黄牛。","dynasty":"明代","title":"送张石崖赴清苑"}
{"author":"符锡","content":"旅寓逢明府，相过不厌频。贵游终爱博，乡里任情真。骑发燕台暮，律回湘水春。衡阳有书札，屈指雁归晨。","dynasty":"明代","title":"送刘君熙载尹临武"}
{"author":"符锡","content":"日下多名士，春宵得共论。起家缘少府，传业有诸昆。道岂延陵愧，教由安定尊。泰山遗响在，还拟振桥门。","dynasty":"明代","title":"送厚斋先生分教常州"}
{"author":"符锡","content":"控带荆襄地，还居楚上游。郡寮宜镇净，参佐得风流。自是才难遇，何须职易修。明廷如简擢，不假更搜求。","dynasty":"明代","title":"代送一首"}
{"author":"符锡","content":"霍令知谁氏，贤声载跋岐。极穷真有待，卧治本无为。名附循良传，功高献纳辞。同升应不忝，推毂定何时。","dynasty":"明代","title":"书欧平□考□卷"}
{"author":"符锡","content":"长安为客久，乡里倍情亲。况复怜台掾，曾知重抚臣。咏松时有待，移禄愿方伸。莫喻归宁喜，乌纱沐宠新。","dynasty":"明代","title":"送胡纯四冠带归省"}
{"author":"符锡","content":"庙功方论定，朱紫半朝堂。独践监司要，还馀汉署香。客程山雪霁，乡梦浦云长。盘结殷忧在，江湖讵尔忘。","dynasty":"明代","title":"送刘石竹宪副其一"}
{"author":"符锡","content":"水部诗名旧，论交复此筵。清才真不易，佳句尽堪传。石竹含烟细，江花泥露骈。必逢知己问，得俊与忘筌。","dynasty":"明代","title":"送刘石竹宪副其二"}
{"author":"符锡","content":"祥启覃恩普，鸾回宠命新。丹枫催短日，寸草恋长春。至孝通泉壤，馀波被里邻。乞归优诏许，骢驷莫逡巡。","dynasty":"明代","title":"送郝侍御得请展视先茔"}
{"author":"符锡","content":"为惜天涯别，河桥载酒频。绿杨随处合，白鸟去边明。侧听循良誉，能忘故旧情。发科君有祖，应不坠家声。","dynasty":"明代","title":"送袁二守之武□"}
{"author":"符锡","content":"一宿渔阳馆，新诗取次留。奚囊应渐满，民瘼荷兼□。日晏村烟薄，春深鸟韵柔。若为忧国虑，时共野人筹。","dynasty":"明代","title":"宿魝州次韵石沙侍御"}
{"author":"符锡","content":"暂驻乌台节，适来民部寻。论交当日事，报主十年心。剥复天难定，创夷岁再阴。躩然怀拯溺，攘臂起长吟。","dynasty":"明代","title":"与贾民部叙旧"}
{"author":"符锡","content":"野寺残僧在，何名是别山。山花当户发，海鹤载云还。漫想长休粒，无能此闭关。歇鞍颜有恧，尘集士袍殷。","dynasty":"明代","title":"经别山寺"}
{"author":"符锡","content":"节使临边郡，曾因问俗来。波颓何底极，风动有根荄。念旧频虚榻，摅怀欲上台。剧谈殊未已，骑从且迟回。","dynasty":"明代","title":"抵永平"}
{"author":"符锡","content":"未爽金泉酌，还同柱史来。春陪供怅远，尊傍野亭开。稚柳摇晴浦，纤鳞戏浅苔。尘襟藉疏豁，委琐不烦裁。","dynasty":"明代","title":"金泉亭饯别王道长"}
{"author":"符锡","content":"井废泉因塞，池通藕并花。相民流帝泽，润物到桑麻。地僻经行鲜，亭孤野望赊。恻然何所慕，对客与长嗟。","dynasty":"明代","title":"双柏苏子同观金泉瑞莲之碑"}
{"author":"符锡","content":"民力今如此，军储昔未然。象占天庾远，忧切地曹贤。凋瘵犹堪理，侵渔孰可怜。君心石不燬，拭目中兴年。","dynasty":"明代","title":"赠毛地官"}
{"author":"符锡","content":"问道西园路，平沙□径回。合欢堪跃马，取醉莫停杯。岭树云初瞑，池莲风半摧。因君动幽兴，临眺独徘徊。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其一"}
{"author":"符锡","content":"老树团高荫，群峰矗四围。海榴窥户发，沙鸟近人飞。隔座鸣笳筦，凌风透葛衣。莫惊梁燕语，谁是并谁非。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其二"}
{"author":"符锡","content":"兹晨苦风雨，属意在西河。胜事无人会，幽亭载酒过。朋簪清赏惬，地主故情多。凌波藐姑射，不醉欲如何。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其三"}
{"author":"符锡","content":"质扑始兴郡，尚遗文献风。版图秦塞阁，韶奏舜台空。二水城中启，千峰剑外雄。壮观聊纪实，得句不求工。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其四"}
{"author":"符锡","content":"豸史爱登览，习池初过从。惊风翻锦树，密雨乱芙蓉。笔岭抟孤凤，皇潭隐卧龙。炎荒多胜槩，衰拙荷包容。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其五"}
{"author":"符锡","content":"池荒莲自发，客至景频添。吏爱耽诗隐，夫宜著论潜。成梁川济急，撼树杞忧兼。衰薄将何补，飞腾尚汝占。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其六"}
{"author":"符锡","content":"野竹干云上，短墙那更遮。几年霜折荔，一日雨催花。井脉通瀛海，溪光映若邪。乘閒聊复尔，肃肃免投罝。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其七"}
{"author":"符锡","content":"郡迎新别驾，台忆旧青骢。海国钟灵异，韶山谪降同。壮心星拱北，远道日方东。若在蓬莱顶，还容扣下风。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其八"}
{"author":"符锡","content":"西园负宿约，再此奉君行。云破江天色，风含水树声。竹亭烹露茗，舜寺汲深清。日暮酣歌舞，相看别有情。","dynasty":"明代","title":"再游吕园奉次帻峰道长四首其一"}
{"author":"符锡","content":"未得酒中趣，难言我独醒。小儒初问道，达士岂徇名。南郭昼多雨，西郊阴复晴。行厨频供客，何处异乡情。","dynasty":"明代","title":"再游吕园奉次帻峰道长四首其二"}
{"author":"符锡","content":"旧识将军面，曾同八座来。末寮今白首，陈迹半苍苔。舞榭风生幔，莲池锦作堆。容知北台使，重接此时杯。","dynasty":"明代","title":"再游吕园奉次帻峰道长四首其三"}
{"author":"符锡","content":"避暑出城惯，乔林芳意多。种瓜人已远，拥盖客重过。风土安殊俗，乾坤合太和。清朝启良宴，不乐复如何。","dynasty":"明代","title":"再游吕园奉次帻峰道长四首其四"}
{"author":"符锡","content":"反涸欣重沸，亭隳乃荐开。四隅烟霭净，双照法星来。揽辔威存豸，匡时渴望梅。南游倚隹观，目极紫霄回。","dynasty":"明代","title":"重建拱极亭诗其一"}
{"author":"符锡","content":"石室仙人馆，彤帷首夏开。玄蝉不住响，舞鹤自何来。秋晚便观稼，寒深拟访梅。山灵知未厌，泉我隔年回。","dynasty":"明代","title":"重建拱极亭诗其二"}
{"author":"符锡","content":"稍喜瀛仙集，真疑洞府开。断云将雨过，群岛亚青来。异产多瑶草，灵标错野梅。眷言恣幽讨，遮莫醉忘回。","dynasty":"明代","title":"重建拱极亭诗其三"}
{"author":"符锡","content":"南舟一回上，尘想十年虚。江月好谁共，村醪聊自如。春鸿断遥浦，乡梦稳平湖。不是逃名者，庐阳我故居。","dynasty":"明代","title":"南舟次韵同志"}
{"author":"符锡","content":"借问汤阴路，皇州第几程。雪山人面起，云阵马头横。烟火村村莫，樵歌处处声。功名是何物，天地苦留情。","dynasty":"明代","title":"汤阴"}
{"author":"符锡","content":"楚畹当年种，江乡何处墩。清风宜此老，明月共谁樽。细采还纫佩，幽期岂负言。汨泥应未得，无梦不沂村。","dynasty":"明代","title":"兰墩次韵"}
{"author":"符锡","content":"念此灵根别，秋来花正繁。楚云思共远，鲁调意犹存。揽佩空多感，临风重结言。寸怀知浩渺，孤月度江村。","dynasty":"明代","title":"送西泉刘子"}
{"author":"符锡","content":"高卧东窗下，迢迢万里心。青山双短屐，流水一长琴。候客眠幽径，寻僧过远林。渔樵歌互发，虚谷自馀音。","dynasty":"明代","title":"遣兴"}
{"author":"符锡","content":"六街春夜雨，九陌昼连云。深树藏啼鸟，危楼澹夕曛。飞花轻款款，离思正纷纷。酌尽沽来酒，何言可赠君。","dynasty":"明代","title":"送金齿张任之南还"}
{"author":"符锡","content":"长松跨幽壑，十丈垂高枝。兴到每孤往，寤言如有期。澹烟秋老处，细雨日斜时。杯酒浮生外，惟应白发知。","dynasty":"明代","title":"晚翠"}
{"author":"符锡","content":"久客忘归路，乡心正淼茫。何堪同舍旅，欲别向淮阳。县爵非无待，行翁赖远将。悬知东海月，今夕满慈堂。","dynasty":"明代","title":"送陆九万侍乃翁还山阳"}
{"author":"符锡","content":"藜藿怕饥者，污抔照此心。不冠常对客，扫月自鸣琴。闭户绝尘鞅，开关延道林。春风飘楚曲，湘水送清音。","dynasty":"明代","title":"荅龙子道亨"}
{"author":"符锡","content":"手植庭前树，高枝信鹊巢。忘情自来去，何喜用嘐啁。岁乙通神处，雄■致力交。丁宁汝僮仆，方哺勿轻捎。","dynasty":"明代","title":"乾鹊来巢"}
{"author":"符锡","content":"西峰河𡿄嵲，掩映画图开。城郭纤无隐，江山尽欲来。平田下高鸟，细雨湿青梅。日暮村烟碧，鸣笳促骑回。","dynasty":"明代","title":"重建拱极亭诗其四"}
{"author":"符锡","content":"亟来参幕府，遥望隔端城。杖钺阻川涨，停舟待水平。岛夷宁孔棘，嶂雨聿孤征。仃仅昩时事，君当不吝情。","dynasty":"明代","title":"将至端峡夏潦阻舟走诗袁滨涯咨进止"}
{"author":"符锡","content":"峡口二十里，端州半日程。洪流天漠接，巨浸市楼平。树杪行舟过，檐头宿鸟惊。命觞仍散帙，且复寄吾情。","dynasty":"明代","title":"晚至端州口号遣怀二首其一"}
{"author":"符锡","content":"怪道梧江发，牂牁万里流。凭陵摧岸谷，泛滥淼山丘。伫望嘉祥集，何知殄气浮。天心与物理，茫昩可能求。","dynasty":"明代","title":"晚至端州口号遣怀二首其二"}
{"author":"符锡","content":"山人许我寄红梅，雪里移根带蕊来。颜色未论誇北客，阳和先许到南荄。日劳汉圃频频灌，月满罗浮细细开。漫向功成浪题品，不知多少费滋培。","dynasty":"明代","title":"云山人遗红梅诗以答之其一"}
{"author":"符锡","content":"平生浪只数江梅，此种真疑天上来。直与寻常观蓓蕾，莫将容易究根荄。趣逢知己诗偏好，色入醉眸怀便开。端为山人拜嘉赐，此根还与我深培。","dynasty":"明代","title":"云山人遗红梅诗以答之其二"}
{"author":"符锡","content":"日月当空两镜悬，读书谁敢议前贤。混茫太极元无画，擿埴遗经始有笺。勺水化分天仗远，片云閒寄野湖边。凌虚我欲追寻去，瘦鹤逢秋不受鞭。","dynasty":"明代","title":"赠于邑慱之高淳用韵"}
{"author":"符锡","content":"故人相见未奁容，又报东归讶转蓬。瞥眼莺花三月过，隔窗风雨几宵同。英姿吴下知谁健，膏泽天边喜独蒙。预订明年此时节，便帆还许对郫筒。","dynasty":"明代","title":"送赵挥使还锡山"}
{"author":"符锡","content":"客中无计禦愁生，直把诗酒当坚城。窗前蝶梦花枝午，枕上鸠鸣屋角晴。红杏缘杨行处有，蒙山颍水别来情。接舆似也知侬意，时对彺歌作楚声。","dynasty":"明代","title":"答友人雨中写怀"}
{"author":"符锡","content":"在山泉亦出山泉，看到源头却混然。峭厉每妨圭角露，磨砻只合世机圆。从知北首甘芹日，便是南肩负米年。蓑笠与君重有约，衡庐深处楚云连。","dynasty":"明代","title":"次韵潘云巢见示思亲佳什"}
{"author":"符锡","content":"越水楚山同一云，几人皓首谈雄文。长松落落倚苍璧，老凤迟迟翔紫氛。万里风云看石火，百年人事付朝曛。何当负耒寻禹穴，寄迹海鸥相伴耘。","dynasty":"明代","title":"奉和吴太守寄赠老父及锡二诗其一"}
{"author":"符锡","content":"方隅慎选将，磊落誇门卿。十五服官事，二十志峥嵘。三十守永福，四十备恩城。简擢自天子，敕书照海濒。洞老遵约束，猺獞避威名。田适奉师讨，桓桓奋先声。敢死士五千，部分尤分明。摧敌争先赴，捣巢惭后征。元凶倏既殄，禆将功谁京。笑我逢掖士，缪参骠骑营。军门重授简，南海再驰旌。可怪诸贼奴，频盗六里兵。逆党不尽揃，圣化奚由清。淹淹釜中鱼，喘息容偷生。搜罗狡兔窟，冒险每披荆。夜后归猿息，朝先鸣鹖行。或当遣发际，君退如不胜。由知富经略，无乃过持盈。君笑因语我，礼戒满则倾。兵家数十种，知术纷纵横。岂不览孙吴，雅慕屈子贞。驾言适兰畹，采芳掇其荣。结佩重朱紫，怀之千镒珍。寤寐谐此服，庶几德惟馨。往忆倾盖初，楼居见深情。迩来共事久，奖掖宁面承。世俗重荣利，傥来何足凭。愚人常自玹，贤畏达者轻。矧君年未艾，懋建当夙成。脩途尚真切，允矣来嗣程。","dynasty":"明代","title":"赠门都阃"}
{"author":"符锡","content":"我有尘襟何处开，竹亭长夏思悠哉。疏帘日为看山捲，方帽时因避暑来。诗到忘情空对景，酒缘多病省贪杯。自怜浮浪君休讶，散局元非用世才。","dynasty":"明代","title":"梧州公署新作竹亭喜汪二府诸公见过首尾吟二章其二"}
{"author":"符锡","content":"地僻安居蒶，江深隐俗浑。剪茅初著土，聚落渐成村。","dynasty":"明代","title":"辰江杂兴其三"}
{"author":"符锡","content":"春夜何漫漫，妾怀何草草。千里为君妇，相依托蘋藻。黾勉奉朝昏，殷勤展怀抱。爰知胶膝投，中道恒不保。新爱移平生，娥眉间谗巧。诚不亮于怀，区区复谁道。皓魄暧前楹，回芳薄林杪。时运互其端，荣华坐枯稿。以色为君怜，焉得长美好。结念良有因，抱之以终老。","dynasty":"明代","title":"拟古二首其二"}
{"author":"符锡","content":"冰雪方春自此去，莺花历夏始南归。故人相见但青眼，客子谩吟还旧衣。悬水一川朝代易，青山四合霸图非。张公鹤处今谁寄，倚棹何缘傍息机。","dynasty":"明代","title":"发彭城留赠施逸人"}
{"author":"符锡","content":"问柳寻花兴转迟，焚香扫地亦何为。春风破屋吾将领，晓月孤桐他自知。醉引南山供笑语，卧便颍水即藩篱。狂夫讵有云龙思，清梦依然识彩眉。","dynasty":"明代","title":"草堂春日"}
{"author":"符锡","content":"舍人縳屋水南村，何似柴桑旧里门。酒熟隔篱呼野老，吟馀埽叶卧松根。飧英自可撑肠腹，种竹还看长子孙。谁向纠纷谈吏隐，巳将幽意属琴尊。","dynasty":"明代","title":"见南书堂"}
{"author":"符锡","content":"一宿渔阳馆，新诗取次留。奚囊应渐满，民瘼荷兼□。日晏村烟薄，春深鸟韵柔。若为忧国虑，时共野人筹。","dynasty":"明代","title":"宿魝州次韵石沙侍御"}
{"author":"符锡","content":"砥斋久不出，奉邀同少叙。却笑黄三峰，欲往不知处。遣使走出门，适逢主人醉。菊花满插头，但云君且去。","dynasty":"明代","title":"信手荅黄三峰"}
{"author":"符锡","content":"倦客西游何所之，桃花流水武溪湄。秦人欲问无踪迹，争似渔郎再到时。","dynasty":"明代","title":"桃源"}
{"author":"符锡","content":"峡口二十里，端州半日程。洪流天漠接，巨浸市楼平。树杪行舟过，檐头宿鸟惊。命觞仍散帙，且复寄吾情。","dynasty":"明代","title":"晚至端州口号遣怀二首其一"}
{"author":"符锡","content":"吴兴邑治孰为优，少府才华不易求。独柰别君成企伫，王河残涨晚悠悠。","dynasty":"明代","title":"送武鸿胪之官德清兼寄吴兴刘太守其一"}
{"author":"符锡","content":"卧治韶阳钁铄翁，别来春色满南中。庆馀玉树连枝秀，籍许金闺奕叶通。小技雕虫惊自斲，大方家法让谁工。新诗首首堪传颂，媲美还将列正风。","dynasty":"明代","title":"翁字韵四首一首原韵谢唐铁翁惠碧桃二首赠别桂阳范伯宁三首美铁翁四首病中自广其三"}
{"author":"符锡","content":"盆莲开雨后，幽趣几人知。藕出华峰顶，泉分太液池。受风香迸吐，倾日盖频移。烂熳西堂会，琴尊幸晚随。","dynasty":"明代","title":"观莲城西主人出酒鼓琴偶用璧间韵奉呈同志一首"}
{"author":"符锡","content":"白云本无意，镇日空崔嵬。游子亦何心，栖栖白云隈。驾言客幽燕，远家闽山麓。亲舍几时别，白云犹在目。忆昨初别时，亲旧慰我情。古人三釜养，努力事兹行。契阔既柰何，时哉且高卧。怕见旧罗襦，醉舞春风破。","dynasty":"明代","title":"望云"}
{"author":"符锡","content":"新松泱莽护寒塘，断雁时依病鹤藏。未向空林怨萧瑟，西风吹起自成行。","dynasty":"明代","title":"晏生人胜人操春日从予南冈及夏而还寄此作"}
{"author":"符锡","content":"辅德人惟旧，徵书帝自裁。紫霄终日待，黄阁应时开。讵拟中台折，俄惊国柱摧。大川方据楫，商鼎适调梅。长逝民安仰，重光业未恢。位隆兼恤典，名重盖伦魁。圣眷应无替，仙游竟不回。典刑斯巳矣，芳誉实悠哉。旌望家乘远，皇猷国史该。三朝遗泽在，穹碣贲泉台。","dynasty":"明代","title":"挽鹅湖阁老"}
{"author":"符锡","content":"江亭何草草，结搆亦良艰。竹瓦宁殊俗，席门聊闭关。月临三角水，云近六爻山。仗庇应如此，军□靖百蛮。","dynasty":"明代","title":"竹亭"}
{"author":"符锡","content":"秋天天苑牵秋思，伊水丰山听讲开。白酒频倾白日暮，黄花遥忆黄金台。","dynasty":"明代","title":"题红黄二菊送刘司训赴南阳其一"}
{"author":"符锡","content":"冷暖无堪记昔年，生成厚地与高天。独怜趋走伤心处，落日西风洒泪前。","dynasty":"明代","title":"涂内臣孝思卷次高梧亚卿韵二首其二"}
{"author":"符锡","content":"十里山亭一径回，小梅无恙绕亭开。巡檐猛可闻双喜，疑有探花人到来。","dynasty":"明代","title":"梅坡卷其二"}
{"author":"符锡","content":"楚人一炬可怜哉，蜗蠰提封奕世来。翠羽不闻重译献，牙旗宁悟剥床灾。空山到处犹残垒，废馆他年自积苔。想见胡卢笑邻鬼，雄心霸气总成灰。","dynasty":"明代","title":"次韵思恩吴太守过旧城至南海之作其一"}
{"author":"符锡","content":"创见文身地，田州富土疆。鱼盐商舶远，刀箭骑兵长。灭族渠容巳，生心自速亡。愚民你何事，投甲好耕□。","dynasty":"明代","title":"田州"}
{"author":"符锡","content":"萱草树北堂，谓能忘远忧。如何念慈母，不置天西头。楚山高高楚水长，西风晨夕雁南翔。帛书不事慰脩阻，忘忧愿祝寿且康。他日拜官来故里，门户光生母心喜。九溪会变作春酒，白发青袍放歌起，何如更向天涯咨陟𡵆。","dynasty":"明代","title":"寿谖为辰州李贡士民望作"}
{"author":"符锡","content":"岁晏江上来，雪花夜初泊。枥火烹月团，时时自斟酌。酌巳拥衾坐，玄思入冥寞。","dynasty":"明代","title":"泊清水港雪夜煮茶其一"}
{"author":"符锡","content":"滹陀冬日何清凄，美人相忆临故堤。山僧肃客钟鼓发，风雨横天旌旆迷。父将身世等幻泡，岂复萍梗论东西。回首遥瞻紫宸近，卿云五色裁龙旗。","dynasty":"明代","title":"风风宿弥陀寺有怀双州大守偶颂桂洲公壁问隹制适相感发用韵一首"}
{"author":"符锡","content":"王臣听与石龟期，山水令灵尔有知。从此天教洗兵马，永跻铜柱奠南夷。","dynasty":"明代","title":"过恩城村土人指石龟云能预知田州兵祸历历可验因口占二绝其二"}
{"author":"符锡","content":"石桥上马蹴微霜，指点儿曹宿丽阳。村店过来犹未觉，小童应笑论诗忙。","dynasty":"明代","title":"晓发石桥，问程当宿丽阳。偶值故人，论诗马上，不觉越关，从者为之绝倒"}
{"author":"符锡","content":"别苦庭椿是暮年，带经谁课颖阳田。轻裘肥马元非望，白首青衫不自怜。极浦风云生远思，旧山松鹤识初缘。玉人故作伤春问，桃李何言付逝川。","dynasty":"明代","title":"下第蒙王大史宜学年兄走笔见慰且云切勿效时人叹老嗟卑也偶呈二章其二"}
{"author":"符锡","content":"疋马远从朝海去，前程何处问登楼。高才盛位翻多事，禄薄官微良自由。","dynasty":"明代","title":"送施居一之大浦驿丞绝句二首其二"}
{"author":"符锡","content":"还来暂去。海天踪迹男儿志。射影难妨。子夜歌残急就章。行吟吊古。忠悬霄汉心同苦。济险惟贞。周道还看似砥平。","dynasty":"明代","title":"减字木兰花调送杨原山次桂翁韵"}
{"author":"符锡","content":"纵步溪南春向阑，软风聊试褋袍宽。新铨花谱饶争长，夙订鸥盟暂许寒。垣竹别来无使到，江梅折后有枝残。高情远愧同心侣，佳句新传墨未乾。","dynasty":"明代","title":"后四日雨晴再游倒用前韵其一"}
{"author":"符锡","content":"久客忘归路，乡心正淼茫。何堪同舍旅，欲别向淮阳。县爵非无待，行翁赖远将。悬知东海月，今夕满慈堂。","dynasty":"明代","title":"送陆九万侍乃翁还山阳"}
{"author":"符锡","content":"芍药花开对小堂，似□儿女学新妆。丛丛相映犹堪惜，况复一枝无并芳。","dynasty":"明代","title":"芍药其二"}
{"author":"符锡","content":"逆珰遗孽半乾坤，楚泽扬尘白昼昏。力屈武阳陈义士，沉埋谁复为昭魂。","dynasty":"明代","title":"昭义卷"}
{"author":"符锡","content":"独上荒台望不迷，大明封域奠高低。火云近午浮空出，野树连营列愔齐。斥堠固应蛇豕远，郊原宜有凤麟栖。何知黑子恩威地，此日犹烦将领西。","dynasty":"明代","title":"登武缘城眺望有感"}
{"author":"符锡","content":"会府经过地，诸贤楷范存。阁梅春早别，江月夜深论。逝水谁能挽，西山竟不言。离人归艓在，无复假招魂。","dynasty":"明代","title":"舟过南昌有怀谢李诸子"}
{"author":"符锡","content":"哺糟那复计清浑，一饭终须报主恩。岂谓参军闲豹略，浪持布鼓到雷门。琼台日出扶桑近，罗屿云来海气昏。明月怀人千载上，谢公诗在胜招魂。","dynasty":"明代","title":"次韵发轩送程参军之台州"}
{"author":"符锡","content":"四十无闻一腐儒，谩劳冲雪扣岩居。长贫不计盘飧乏，多病仍堪酒戒除。世事乾坤聊尔耳，功程日月笑居诸。可应得暇还来此，閒听山泉漱石渠。","dynasty":"明代","title":"客至"}
{"author":"符锡","content":"扫迹江门思转深，登临那复暂开襟。石头烟柳弄晴色，章浦行云生野阴。佳节偶同人士饮，艾符聊并葛巾簪。诗家莫厌频相过，牢落还知非寸心。","dynasty":"明代","title":"奉和钟石太史见示重五佳作"}
{"author":"符锡","content":"葛洪不作勾漏令，营丹丹入辰川游。霜崖合沓几千仞，倾柯振石奔洪流。云中遥见赤松子，身骑白龙掼龙耳。紫衣使者遥致辞，招我昆丘餐石髓。北江流水武陵春，却向城西访隐沦。曲堤如山醉不醒，庞眉奄见秦时人。时从猿鹤掉尘迹，萝月分眠涧中石。扬帆天汉我欲归，桃源洞口长相忆。","dynasty":"明代","title":"武陵城西隐者歌"}
{"author":"符锡","content":"锦刹聊支倦目开，极知幽胜藐逢莱。天花故向岩头舞，星汉翻从地底回。雾拥香炉增缥缈，江涵石佛转溁洄。云车鹤驭曾何事，皂帽青袍只自来。","dynasty":"明代","title":"仁化锦石岩其三"}
{"author":"符锡","content":"春江落日倚崔嵬，月色犹疑汉将归。万壑风云驰号令，一川鱼鸟避旌微。晴霄未必今如昨，庙略休论是与非。遥奠壶公一杯酒，千秋南土仗灵威。","dynasty":"明代","title":"宿清浪望壶头山谩题二首其一"}
{"author":"符锡","content":"得隽张明府，豪吟汪户曹。珠投章水媚，云卧楚峰高。白日淹骐足，青霄上羽毛。不眠歌起舞，纤月送林皋。","dynasty":"明代","title":"崇阳张二兄寄示汪主政"}
{"author":"符锡","content":"山云四塞雨不绝，田父出门还入门。尽地水疑桑海变，经旬冥畏日车翻。苍天不悯周馀在，北极遥瞻嗣主尊。长夏春袍犹未释，草茅心事欲谁论。","dynasty":"明代","title":"仲夏读书山庄霖潦浃旬其二"}
{"author":"符锡","content":"为问东风缘不发，江涛吹雪却西来。龙江咫尺无由渡，病酒愁衿那共开。","dynasty":"明代","title":"舟阻真州戏柬其九诸同志其一"}
{"author":"符锡","content":"三春好日几晴乾，不遣风花一片残。拥树山云长带雨，捲帘江阁尚留寒。繁枝照眼知谁共，尊酒多情且自宽。莫更题诗寄相忆，恐增怀抱在东阑。","dynasty":"明代","title":"酬楚蒙侍御见寄花晨风雨游南溪佳什其一"}
{"author":"符锡","content":"万汇伾伾倚大浑，俊明何敢后君恩。兵戎珍重仍持节，桃李虚无半在门。六翮齐云鹏未碍，双瞳如电鉴非昏。边庭暂假輶轩往，楚水衡山劳梦魂。","dynasty":"明代","title":"送龚发轩先由沅州兵宪改云南提学以外艰未赴服缺复领旧职尝有谮君近视不堪提学者故微谑之"}
{"author":"符锡","content":"南州多隐士，六十又生辰。白屋图书古，青山杖屦新。五云高世泽，一盏渺江春。剩想称觞处，梅花解劝人。","dynasty":"明代","title":"寿谢进士乃翁"}
{"author":"符锡","content":"不惜躬耕远帝宸，南来北去几伤神。一觞自滥通闺籍，三宅渠怜在野臣。俗近鲁邹真锦里，和高元白侈阳春。会须传颂词林满，漫作风花过眼新。","dynasty":"明代","title":"人日雨中叠前韵奉酬宗党诸耆宿其二"}
{"author":"符锡","content":"野屋春风吹白袍，仙翁若在醉陶陶。衣冠家乘传双井，弧矢宾筵届二毛。市隐却输湖隐辟，鹄峰争与岱峰高。等闲卫子臻诗祝，清润还看映綵毫。","dynasty":"明代","title":"传子乞诗寿令岳鹄山黄翁号湖隐"}
{"author":"符锡","content":"垂帘清昼。倩妆点溪山，春明如绣。这户弦歌，那村花柳。民物总归仁囿。禾传九穗登场，麦道两岐呈秀。观风使，问循良说甚，汉家卓茂。庇佑。天锡廉明贤宰父，富贵谦多受。荐剡频闻，福星高照，顷见徵车来召。平陵谩拟留宽，河内空期借寇。君去也，想遗爱难忘，棠阴重覆。","dynasty":"明代","title":"喜迁莺庆江明府先生荣膺奖擢并引"}
{"author":"符锡","content":"种药林园兴未涯，蔷薇开后海榴花。红香带露■唇湿，翠萼含风玉轸斜。路子莫教轻折取，山灵应为惜妍华。未妨近□侵篱槿，且喜新条让木瓜。","dynasty":"明代","title":"海榴"}
{"author":"符锡","content":"西风江渚罢鸣琴，报政难留去客心。乡士何困逢盛饯，宰君其敢望重临。□堂尊俎明秋月，嘉会衣冠侈上林。为向南云早鸿道，春明还许嗣徽音。","dynasty":"明代","title":"城南新堂燕集饯送江明府先生"}
{"author":"符锡","content":"云林秋气未全苏，卧对芳斋了若无。扰扰红尘谁辨此，一风差许石田摸。","dynasty":"明代","title":"秋林图次韵"}
{"author":"符锡","content":"冰雪方春自此去，莺花历夏始南归。故人相见但青眼，客子谩吟还旧衣。悬水一川朝代易，青山四合霸图非。张公鹤处今谁寄，倚棹何缘傍息机。","dynasty":"明代","title":"发彭城留赠施逸人"}
{"author":"符锡","content":"长官贤孰似，平易近人人。彭泽家风远，河阳惠政新。边隅花作县，幽洞鸟鸣春。骥足时看展，无誇汉吏循。","dynasty":"明代","title":"呈陶明府"}
{"author":"符锡","content":"楚山千里望辰州，一月蓬窗不裹头。借问客怀诗卷里，几多风雨几多愁。","dynasty":"明代","title":"风雨述怀"}
{"author":"符锡","content":"松阡冬暖动春姿，千载清风铁相祠。展拜偶因陪郡伯，楼船灯火夜归迟。","dynasty":"明代","title":"拜文献公坟舟还偶述"}
{"author":"符锡","content":"南极腾辉远，平台注目劳。裕家勤伯氏，徵寿藐蟠桃。山水幽居适，风云宦业高。圣明多乐事，去住任霜毛。","dynasty":"明代","title":"大理郑公寿乃兄止斋登七十"}
{"author":"符锡","content":"五马郊行晓济舟，水光林影散清秋。传呼绝徼风烟净，部局空山鸟鼠愁。世远灵踪藏福地，官閒幽兴淼沧洲。倒衣却笑初来客，造次晨钟拟禁楼。","dynasty":"明代","title":"再游南华寺次府尊成山先生韵"}
{"author":"符锡","content":"吾党赵君有充甫，器硕才宏动云古。尚书公子青云士，龌龊庸流谁比数。义窃通家余忝同，感今怀旧忧思冲。朅来别我官广陵，楼船舆马俱匆匆。都亭结驷艳杯酒，琼瑶拟赠余安有。不厌刍荛可试呈，郡倅分职统于守。竭诚分内万无尤，分外喜为须掣肘。铅镰钩钝各有时，代庖或反伤其手。赵君赵君名愈彰，却笑狂夫真老狂。十载弟同官更远，三年同兄典太常。情亲恨不照肝胆，岂谓险阻能兼尝。羊肠折坂老骥足，天衢九首看腾骧。","dynasty":"明代","title":"送赵充甫赴扬州别驾"}
{"author":"符锡","content":"冈梧回首拂云齐，取次鸾凤不待栖。索莫晚劳仙侣问，夷犹春谢玉人携。烟波浩渺家何在，堤树沿洄望欲迷。□是相逢又相别，满帆风雨下前溪。","dynasty":"明代","title":"和答平泉其一"}
{"author":"符锡","content":"谩似随阳侣，翩翩不惮烦。悯时怀孔席，殊技去齐门。骥足谁能絷，虬髯且自掀。湖南春酿好，■慰北堂萱。","dynasty":"明代","title":"送谢明府泮之善化其二"}
{"author":"符锡","content":"郊西双阁凌晓梯，斗角倒挂风檐齐。湖天渺渺接秋素，苑树重重含露凄。胜日江山足高兴，美人尊俎谁同携。职暇何妨得归晚，月华骑影纷前溪。","dynasty":"明代","title":"奉和陈石亭内翰九日登镜光瑞光二阁"}
{"author":"符锡","content":"岁晏江上来，雪花夜初泊。枥火烹月团，时时自斟酌。酌巳拥衾坐，玄思入冥寞。","dynasty":"明代","title":"泊清水港雪夜煮茶其一"}
{"author":"符锡","content":"嗟哉吾临昔有猛虎当路隅，过客传闻犹色殊。于是仁侯初下车，未可拔剑增长吁。矢心惠爱罔或渝，积久暴悍须感孚。疮痍适荷二天庇，枯稿旋蒙甘澍濡。公车促召挽莫留，首列谏诤承明庐。封章无俟求言入，正气那因末俗趋。圣人垂衣本无事，所望至理跻唐虞。恩雠快意孰为此，讦直取名何有与。言官自昔重台鼎，言行道行同一区。曷为微恙承优诏，秋风暂许还都泸。手书数枉索赠言，固让不肯容老夫。苦吟正自牵时好，彺直终当恕叟迂。蜀西旧学存家范，世美可能专二苏。寿萱堂上呈莱綵，玉树风前徵交于。巴山秀倚连枝并，琐闼直排双凤俱。班行老我谁比数，突兀燕云输壮图。","dynasty":"明代","title":"双凤行赠谢黄门得告省亲"}
{"author":"符锡","content":"瘴雨蛮烟。伫西风□尽，月满前川。水色柔蓝，山光列画，断崖芳树连天。试问带牛佩犊，何如凿井耕田。争柰得，老布道东西，征讨频年。堪怜。赖得琴堂分黑白，馀喘并周全。犬卧桑阴，雉驯麦垄，古来胜事空传。且喜鸮书高荐，行看骥足骧腾。从今去，但仙凫迹远，魏阙心悬。","dynasty":"明代","title":"喜迁莺驾明府谢君荣膺旌奖并引"}
{"author":"符锡","content":"上林巡幸念皆春，不见中书旧日人。本谓遭逢同结主，岂期材智反投身。衣冠徒抱千年恨，胡虏终贻九庙尘。遥想英魂归海角，还依玉几奠麒麟。","dynasty":"明代","title":"雷州莱公祠次欧宗主韵其一"}
{"author":"符锡","content":"为怕春归特地来，揽衣随意坐莓苔。东风似与花先约，贪看猩红映日开。","dynasty":"明代","title":"暮春宿金城兰若其二"}
{"author":"符锡","content":"楚山千里望辰州，一月蓬窗不裹头。借问客怀诗卷里，几多风雨几多愁。","dynasty":"明代","title":"风雨述怀"}
{"author":"符锡","content":"久客忘归路，乡心正淼茫。何堪同舍旅，欲别向淮阳。县爵非无待，行翁赖远将。悬知东海月，今夕满慈堂。","dynasty":"明代","title":"送陆九万侍乃翁还山阳"}
{"author":"符锡","content":"皇居不远故侯园，棨戟遥临相国尊。松菊有情还有约，池台非郭亦非村。紫殿晴云吟细浦，碧霄鸣鹤倚层轩。凭高授简多材杰，衣被何人独感恩。","dynasty":"明代","title":"奉和桂翁阁老九日饮邵家园之作三首其三"}
{"author":"符锡","content":"此君风节缘谁写，披对飒然毛骨清。梦落洪亭明月夜，直疑风雨送秋声。","dynasty":"明代","title":"宿徐州李工部官署题墨竹"}
{"author":"符锡","content":"岁晏江上来，雪花夜初泊。枥火烹月团，时时自斟酌。酌巳拥衾坐，玄思入冥寞。","dynasty":"明代","title":"泊清水港雪夜煮茶其一"}
{"author":"符锡","content":"何处屈原宅，汨罗来问津。怀沙甘此水，谋国竟何人。汉主恩非薄，贾生才绝伦。亦知藩傅远，特遣吊孤臣。","dynasty":"明代","title":"长沙有怀古迹五首其二"}
{"author":"符锡","content":"萍江即楚江，今日非昨日。但见萍江流，不见萍江实。","dynasty":"明代","title":"萍乡泛小舟下湘东绝句其六"}
{"author":"符锡","content":"生年终有尽，恨恨苦无端。楚畹兰芳盛，秋堂月易残。慈甘负重鼎，掩涕谢回鸾。闺范惟应纪，南山石未刓。","dynasty":"明代","title":"李夫人挽卷"}
{"author":"符锡","content":"纵步溪南春向阑，软风聊试褋袍宽。新铨花谱饶争长，夙订鸥盟暂许寒。垣竹别来无使到，江梅折后有枝残。高情远愧同心侣，佳句新传墨未乾。","dynasty":"明代","title":"后四日雨晴再游倒用前韵其一"}
{"author":"符锡","content":"控带荆襄地，还居楚上游。郡寮宜镇净，参佐得风流。自是才难遇，何须职易修。明廷如简擢，不假更搜求。","dynasty":"明代","title":"代送一首"}
{"author":"符锡","content":"沙浦滦川半日程，留行山雨坐来清。风尘稍喜边关靖，云坠从看海峤横。忽报黄门便使节，预期骢马罄交情。金泉胜会缘非偶，白首追惟梦亦惊。","dynasty":"明代","title":"宿沙河驿风雨骤至计程明日将抵滦川与倪道长高掌科相见用韵"}
{"author":"符锡","content":"绛霞凌晓散晴风，大化潜窥妙物功。骢马招邀宜解赏，綵鸾夭冶为谁工。迎人乍喜开新朵，绕砌旋惊拾断红。我亦念花劳梦寐，花应知我惜飘蓬。","dynasty":"明代","title":"楚蒙侍御新植牡丹寄示催赏佳作依韵奉酬其一"}
{"author":"符锡","content":"牂牁南去剑峰攒，云净秋空立马看。盐铁且拚今日醉，天涯回首是长安。","dynasty":"明代","title":"送陈通府元宪擢白盐井提举"}
{"author":"符锡","content":"借问汤阴路，皇州第几程。雪山人面起，云阵马头横。烟火村村莫，樵歌处处声。功名是何物，天地苦留情。","dynasty":"明代","title":"汤阴"}
{"author":"符锡","content":"将老慕亲谁复似，世承恩诏更何云。新诗古寺流传在，好作乡闾劝孝文。","dynasty":"明代","title":"荣慕卷为同年广州别驾刘美中乃翁赋二绝句其二"}
{"author":"符锡","content":"亭亭物表。器宇秋天杳。廉明太守，说向吾人，古来稀少。清风两袖朝天去，转眼是、凤池春晓。好敷陈，兽锦袍新，御炉香袅。蓬莱岛。莺花绕。霜月皎。鸡人早。伫献绩天颜，渥恩重，谩回首、石城云杪。舟楫川途莫道烦，乾坤整顿还须了。记取旧门墙，几人归鉴藻。","dynasty":"明代","title":"帝台春为府学师生送徐太守北觐并引代君家作"}
{"author":"符锡","content":"嗟哉吾临昔有猛虎当路隅，过客传闻犹色殊。于是仁侯初下车，未可拔剑增长吁。矢心惠爱罔或渝，积久暴悍须感孚。疮痍适荷二天庇，枯稿旋蒙甘澍濡。公车促召挽莫留，首列谏诤承明庐。封章无俟求言入，正气那因末俗趋。圣人垂衣本无事，所望至理跻唐虞。恩雠快意孰为此，讦直取名何有与。言官自昔重台鼎，言行道行同一区。曷为微恙承优诏，秋风暂许还都泸。手书数枉索赠言，固让不肯容老夫。苦吟正自牵时好，彺直终当恕叟迂。蜀西旧学存家范，世美可能专二苏。寿萱堂上呈莱綵，玉树风前徵交于。巴山秀倚连枝并，琐闼直排双凤俱。班行老我谁比数，突兀燕云输壮图。","dynasty":"明代","title":"双凤行赠谢黄门得告省亲"}
{"author":"符锡","content":"展书纱帽歌，啜茗渔舟独。意惬理无违，谁踵斯贤躅。山月时放歌，云鸿忽流目。清涤美牺牛，何为自缚束。","dynasty":"明代","title":"江湖散人诗次韵"}
{"author":"符锡","content":"冻雨洒江暝，疾风吹石泐。郊原罴兕吼，窟宅蛇龙厄。持茗者何人，啜对陶彭泽。","dynasty":"明代","title":"泊清水港雪夜煮茶其二"}
{"author":"符锡","content":"为政逢汤岁，何人似我公。殷忧怜赤子，引咎吁苍穹。一雨四郊足，诸方八蜡通。不惭歌颂拙，■备采民风。","dynasty":"明代","title":"祷雨有感赠石冈吴太守"}
{"author":"符锡","content":"古人今不见，安遣泪双垂。早愧平原笔，缘书有道碑。纲常元有赖，天地本无私。爽气西山在，终然百世师。","dynasty":"明代","title":"书浩然碑有感"}
{"author":"符锡","content":"麟也何为至，千秋见此湖。硕人多梗槩，吾道岂蓁芜。云卧鱼龙稳，波翻岛屿孤。归帆明落日，流转任迷途。","dynasty":"明代","title":"获麟古渡"}
{"author":"符锡","content":"会府经过地，诸贤楷范存。阁梅春早别，江月夜深论。逝水谁能挽，西山竟不言。离人归艓在，无复假招魂。","dynasty":"明代","title":"舟过南昌有怀谢李诸子"}
{"author":"符锡","content":"若在仙人馆，章门首重回。会风归翼喜，冲雨莫帆开。契阔成何事，艰难况此来。新诗故满眼，相对不能裁。","dynasty":"明代","title":"舟过南昌有怀谢李诸子其二"}
{"author":"符锡","content":"玉人何处住，一室对孤岑。池上蓼花白，山中秋意深。林穿蒋诩径，座拥河汾琴。未觉衣缨在，沧洲更远寻。","dynasty":"明代","title":"严太史钤山书屋"}
{"author":"符锡","content":"久矣吾钤望，幽怀迥此开。晴空眇南郡，紫阁丽中台。日落岩扉瞑，龙归海气来。飘飘挟仙侣，乘月放查回。","dynasty":"明代","title":"太史同登钤冈其一"}
{"author":"符锡","content":"清秋兴不极，迢递复登山。草阁空题字，芳尊且慰颜。木喧风渡岭，坛静月临关。异景无人会，松巢鹤自还。","dynasty":"明代","title":"太史同登钤冈其二"}
{"author":"符锡","content":"师从几月罢，赋董复输燕。名岂劳偏著，心因鍊愈坚。鱼龙秋浪净，星汉客查连。预恐天留佐，虚瞻使节还。","dynasty":"明代","title":"送陈通府从师东还寻奉檄督储北上"}
{"author":"符锡","content":"戍也归何处，清风满郡楼。大阿初出匣，小邑有全牛。别意惊秋雨，孤怀忆剡舟。鷡朋翮未铩，肯被楚云留。","dynasty":"明代","title":"郡城登故人楼喜张明府使者还自崇阳"}
{"author":"符锡","content":"江海尝闻小一卮，乾坤须信有穷时。古人不必论成败，世路何能较疾迟。却笑俚生多识字，亦知夫子□工诗。何如并付沧州去，明月清风两不知。","dynasty":"明代","title":"潞河舟中奉酬庵阁老南洲正郎暨诸故旧三首次韵其二奉酬南洲"}
{"author":"符锡","content":"跃马江城各盛年，却看乌帽照华颠。玉绳晓望天门迥，琪树秋沾雨露先。濒海编氓皆著土，举家随宦即登仙。鸣琴未负联珂在，准待河阳奏□船。","dynasty":"明代","title":"送朱克诚年兄"}
{"author":"符锡","content":"晓日红门启，元寮遣祀崇。金传三奏定，殿献七陵通。御柏凝香雾，仙桥隐驶潨。荧星散笼烛，归骑万山中。","dynasty":"明代","title":"清明供祀还感兴三首其二"}
{"author":"符锡","content":"□作东安宰，南薰想令闻。清标八桂雪，幽思九疑云。鹯击材非偶，鸾栖志不群。遥怜阮咸在，放意徒云云。","dynasty":"明代","title":"族叔一中发迹思南出宰东安政缉民和寄赠二章其一"}
{"author":"符锡","content":"原祀秋临万乘重，严城敕守望斋宫。牙旗月涌黄扉肃，阁道云连紫塞雄。自昔文名钦海内，那知兵略槩胸中。逢时故合兼资任，摹勒谁当柱石功。","dynasty":"明代","title":"奉和介翁阁老居守巡门之作二首其二"}
{"author":"符锡","content":"日月当空两镜悬，读书谁敢议前贤。混茫太极元无画，擿埴遗经始有笺。勺水化分天仗远，片云閒寄野湖边。凌虚我欲追寻去，瘦鹤逢秋不受鞭。","dynasty":"明代","title":"赠于邑慱之高淳用韵"}
{"author":"符锡","content":"丛公抱经略，宿著边城威。商声何迫促，千里来庭闱。庭木早既彫，庭萱今复委。空堂寂回首，鼎养馀甘肥。林乌恨罔极，血洒沾裳衣。孝思允惟则，肃纪公将归。","dynasty":"明代","title":"丛都宪椿萱挽诗二首其二"}
{"author":"符锡","content":"行年不自觉，冉冉踰知非。结发事游宦，壮志藐轻肥。蹉跎颜鬓改，黾勉岁月违。投迹南涧中，良朋亦因稀。负笈二三子，取乐聊相依。缅荷青云客，移书含讽讥。好事每失时，余将从此归。","dynasty":"明代","title":"生辰自述寄介溪内翰"}
{"author":"符锡","content":"野竹干云上，短墙那更遮。几年霜折荔，一日雨催花。井脉通瀛海，溪光映若邪。乘閒聊复尔，肃肃免投罝。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其七"}
{"author":"符锡","content":"浙西邹少尹，别我在长安。细酌花前酒，高扳柳外鞍。江湖行自适，棠棣远应难。何知雁行断，叫叫五云端。","dynasty":"明代","title":"送邹朝三少尹"}
{"author":"符锡","content":"凤冈西望接盘龙，十里峰回有路通。春入草堂人自好，袂联香径客初逢。侵眸饼出松花细，到口杯忘竹叶浓。池上别君今几日，垂杨不断舞东风。","dynasty":"明代","title":"代诸弟作其一"}
{"author":"符锡","content":"兹晨苦风雨，属意在西河。胜事无人会，幽亭载酒过。朋簪清赏惬，地主故情多。凌波藐姑射，不醉欲如何。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其三"}
{"author":"符锡","content":"秋色平湖澹碧漪，绕船菱荇客归迟。无人话与王摩诘，羸得先生画里诗。","dynasty":"明代","title":"湖中绝句其二"}
{"author":"符锡","content":"主人期我玉山来，我到玉山君未回。草阁春深虚蠹简，石坛云净见蓬莱。閒寻偶鹿穿林僻，误触潜虬起涧隈。欲写新诗岩半去，风雷超忽怪相催。","dynasty":"明代","title":"玉山书院"}
{"author":"符锡","content":"寂寥缘抵事，怅望复何之。远塞无书雁，寒江有钓丝。酒醒馀拂剑，愁在强拈诗。行李谁相问，归艖倚断澌。","dynasty":"明代","title":"旅夜有怀兼呈淮南诸故旧时河□匆解望荩臣行李不至其二"}
{"author":"符锡","content":"万壑千岩隐上乘，时闻五色透层层。海边仙境容渠到，壁上骚坛孰与登。痛饮非关诗债了，苦吟应笑瘦生曾。却愁黄鹤经题后，白也重过合避能。","dynasty":"明代","title":"仁化锦石岩其六"}
{"author":"符锡","content":"哺糟那复计清浑，一饭终须报主恩。岂谓参军闲豹略，浪持布鼓到雷门。琼台日出扶桑近，罗屿云来海气昏。明月怀人千载上，谢公诗在胜招魂。","dynasty":"明代","title":"次韵发轩送程参军之台州"}
{"author":"符锡","content":"旧识将军面，曾同八座来。末寮今白首，陈迹半苍苔。舞榭风生幔，莲池锦作堆。容知北台使，重接此时杯。","dynasty":"明代","title":"再游吕园奉次帻峰道长四首其三"}
{"author":"符锡","content":"萍江即楚江，今日非昨日。但见萍江流，不见萍江实。","dynasty":"明代","title":"萍乡泛小舟下湘东绝句其六"}
{"author":"符锡","content":"飒飒西风古壝傍，茅亭息马沐新凉。青林细管空悲切，杲日野池虚映光。引客同心聊对酒，屏人独坐迥思乡。诸君莫自骄残寇，早晚还看靖一方。","dynasty":"明代","title":"茅亭避暑酬赵莲塘"}
{"author":"符锡","content":"侯生将家子，弱冠得腰金。晓日辞枫陛，雄姿映羽林。冀城春色早，漳海暮云深。滨别何堪赠，边隅□主心。","dynasty":"明代","title":"送侯生"}
{"author":"符锡","content":"半壁祥云捧秘宫，紫函金简奉当中。沿崖杂树青无际，出峡澄江意不穷。名胜难逢灵迹隐，阳春频倡敌台空。郡斋却喜多清暇，五马参陪得暂同。","dynasty":"明代","title":"仁化锦石岩其五"}
{"author":"符锡","content":"万壑千岩隐上乘，时闻五色透层层。海边仙境容渠到，壁上骚坛孰与登。痛饮非关诗债了，苦吟应笑瘦生曾。却愁黄鹤经题后，白也重过合避能。","dynasty":"明代","title":"仁化锦石岩其六"}
{"author":"符锡","content":"觐舟莫挽晓将发，江涨忽惊秋雨馀。心逐断云依北斗，帆冲征雁度匡庐。花明玉殿摇苍佩，日照鸾舆降紫虚。强欲因君一输写，食芹无笑野人疏。","dynasty":"明代","title":"送奚二守应朝北上"}
{"author":"符锡","content":"庶长声华动炎汉，纨扇新裁素挥翰。玉骨珑璁气清彻，金花照映光凌乱。明月才看生海隅，凉飔飒飒透轻裾。四边幸乃烽尘少，愿为炎威一扫除。","dynasty":"明代","title":"题扇赠华山赵挥使抩"}
{"author":"符锡","content":"潭州一宿谢明府，听说艰难堪涕垂。衣粗食澹自非病，县小役烦民莫支。□学向今余未试，贤声当道子须推。便令高步能如此，巧宦终身愧所为。","dynasty":"明代","title":"宿亨二明府一室萧然喜而赋此且慰公怀云"}
{"author":"符锡","content":"十里□山路，茅檐五七家。机舂人不见，流水自翻车。","dynasty":"明代","title":"萍乡泛小舟下湘东绝句其四"}
{"author":"符锡","content":"乡邑知名士，寒松操愈坚。晋陵看发轫，赞府试烹鲜。柳色沿溪涨，椐阴夹道平。典刑遗老在，文物故家传。化及争先赋，庭馀示辱鞭。何当对披豁，重软惠山泉。","dynasty":"明代","title":"送游静之二尹无"}
{"author":"符锡","content":"诗骨缘君苦思何，青铜乞取未降魔。燕山畏落荆人眼，白雪空惭郢士歌。狂对客应强半减，饮伤春可十分多。上林花鸟从无赖，误惹游尘点故阿。","dynasty":"明代","title":"舟中漫兴次韵荆州李时宾"}
{"author":"符锡","content":"山寺重临日，荒榛满目前。瓦灯秋照佛，草榻夜安禅。殿敞流云气，林回折涧泉。买田吾欲老，未必是尘缘。","dynasty":"明代","title":"木湖寺"}
{"author":"符锡","content":"惨惨江云生日莫，摇摇征雁唳风前。此时不饮愁千斛，孤负淮东载酒船。","dynasty":"明代","title":"舟阻真州戏柬其九诸同志其二"}
{"author":"符锡","content":"北风遥遥吹客舟，凉月下瞰疏帏秋。迟回莎岸虫唧唧，顾盻玉宇鸿悠悠。日暮晴云敛海色，天南宿草连芳洲。美人若为成远别，含情一上江之楼。","dynasty":"明代","title":"舟中月夜有怀偶效吴体"}
{"author":"符锡","content":"远水浮烟翠蔼重，秦淮山色有无中。莫教林外来车马，老子看山意正浓。","dynasty":"明代","title":"扇面为谢都转赋"}
{"author":"符锡","content":"出处年来不解谋，风尘岁晏可能休。谩誇妙舞当红袖，曾愧知心是白头。闭户寻诗春自逸，倚门弹铗晚何求。移书适问瀛东似，几日平津好汎舟。","dynasty":"明代","title":"严陆二太史教试中书叠韵戏柬一首"}
{"author":"符锡","content":"矢死共姜不二天，布裳今巳映华颠。候虫彻夜悲寒抒，黄鹄凌秋衋断弦。风轨载扬颓俗振，德门重启后昆贤。乘时好著家人传，付入清朝太史编。","dynasty":"明代","title":"节妇荣奖诗"}
{"author":"符锡","content":"茆庵小结颖之涯，病眼东山企伫赊。懒惰谩嘲杨子宅，清虚差胜长官衙。梦回榷署楼前两，忆得蒲阳县里花。老我何心重相别，蓝舆冲暑问君家。","dynasty":"明代","title":"冬官张二兄寄示和麦三府棘院之作和答二首其二"}
{"author":"符锡","content":"城中不解湖山好，一到城西双眼明。水面日光浮宝刹，峰头云气拥神京。石蹬盘回天地老，银河倒挂蜿蜒惊。碧桃开处无人见，却有春风管送迎。","dynasty":"明代","title":"春日游西山呈诸友二律其一"}
{"author":"符锡","content":"玉勒金鞍白面郎，桃芯峰下说仙乡。峰头锦树熏罗绮，台上琼萧绾凤凰。莲烛夜酣疑对语，孔屏春煖正生香。从知妙得宜人理，不负天家雨露瀼。","dynasty":"明代","title":"棰峰"}
{"author":"符锡","content":"一官嗟远去，何限惬情虚。教尚江边邑，经横浦口庐。庭阴足桃李，宾馔饶溪鱼。抱癖京尘者，扪心愧卷舒。","dynasty":"明代","title":"送周良会掌教池口"}
{"author":"符锡","content":"鉴悬廉访一尘空，生意何妨到羽虫。台沼忽惊雏鸐异，朝阳争睹凤毛同。新诗价长连城璧，瑞应期还太古风。合与芝亭并传胜，平分秋色老梧桐。","dynasty":"明代","title":"奉和曾宪长瑞鹤诗三首其一"}
{"author":"符锡","content":"凤冈西望接盘龙，十里峰回有路通。春入草堂人自好，袂联香径客初逢。侵眸饼出松花细，到口杯忘竹叶浓。池上别君今几日，垂杨不断舞东风。","dynasty":"明代","title":"代诸弟作其一"}
{"author":"符锡","content":"饮辟鱼台路，诸君莫道难。如今浈峡险，不在牯牛滩。","dynasty":"明代","title":"勉诸耆民闇浈阳峡路小诗十首其三"}
{"author":"符锡","content":"不挂羊裘系短蓬，烟波何处觅行踪。湘山湘水应无际，君在白云知几重。","dynasty":"明代","title":"长沙寻访友人不见"}
{"author":"符锡","content":"葛洪不作勾漏令，营丹丹入辰川游。霜崖合沓几千仞，倾柯振石奔洪流。云中遥见赤松子，身骑白龙掼龙耳。紫衣使者遥致辞，招我昆丘餐石髓。北江流水武陵春，却向城西访隐沦。曲堤如山醉不醒，庞眉奄见秦时人。时从猿鹤掉尘迹，萝月分眠涧中石。扬帆天汉我欲归，桃源洞口长相忆。","dynasty":"明代","title":"武陵城西隐者歌"}
{"author":"符锡","content":"执法何容远，还家诏暂辞。圣情隆孝理，贤母被恩私。馔忆江鱼美，春生昼绣宜。周爰应不惮，衮职慰来思。","dynasty":"明代","title":"周都宪得假驰驿送母还昆山"}
{"author":"符锡","content":"畿甸秋行且未寒，怪来风雪绕征鞍。调元正仗乘骢守，尸禄空惭典御官。淮海凤髦人快睹，泥途兰臭我增惭。奔驰况复怜衰暮，秉烛频劳叙世欢。","dynasty":"明代","title":"与双州胡太守话旧有作"}
{"author":"符锡","content":"江亭何草草，结搆亦良艰。竹瓦宁殊俗，席门聊闭关。月临三角水，云近六爻山。仗庇应如此，军□靖百蛮。","dynasty":"明代","title":"竹亭"}
{"author":"符锡","content":"只道文章可致身，十年随俗走红尘。如今欲返图南驾，却笑真成两截人。","dynasty":"明代","title":"戏柬刘梅国"}
{"author":"符锡","content":"楚山千里望辰州，一月蓬窗不裹头。借问客怀诗卷里，几多风雨几多愁。","dynasty":"明代","title":"风雨述怀"}
{"author":"符锡","content":"妍彼湖上峰，白云濩其端。好风忽相逐，暂往辄来还。达士美幽荫，逝将此盘桓。时耕亦以读，得趣仍忘餐。日月自相促，山中有馀閒。仰盻出林翮，遐哉不可攀。何如一觞酒，坐对白云酣。","dynasty":"明代","title":"云峰隐居"}
{"author":"符锡","content":"何物为灵阁，牵予入梦开。瞬将千里目，宛上九层台。鸟散青林下，龙□苍渰来。夕阳疲思外，天共倚徘徊。","dynasty":"明代","title":"梦登钤阁因怀严太史奉寄一律"}
{"author":"符锡","content":"浈水频封峡，篙师不敢来。从今开栈道，拍手上鱼台。","dynasty":"明代","title":"勉诸耆民闇浈阳峡路小诗十首其一"}
{"author":"符锡","content":"诗骨缘君苦思何，青铜乞取未降魔。燕山畏落荆人眼，白雪空惭郢士歌。狂对客应强半减，饮伤春可十分多。上林花鸟从无赖，误惹游尘点故阿。","dynasty":"明代","title":"舟中漫兴次韵荆州李时宾"}
{"author":"符锡","content":"府门烟雨漾晴沙，十里长州兴未涯。病客不知春早晚，东风开遍木绵花。","dynasty":"明代","title":"乙酉三月泛舟梧江偶述其一"}
{"author":"符锡","content":"县知江海客，白首未忘情。一舫揭斋地，孤云尽日征。按图神自往，绝羽意难并。风浪何时净，梦魂犹自惊。","dynasty":"明代","title":"一舫斋为倪水部赋"}
{"author":"符锡","content":"判丈峰高宿雾清，旋看秋月挂边城。天书远下谁将喜，衙院虚闲傍鹊声。","dynasty":"明代","title":"题双喜图赠王推府之临安号西溪泾县人"}
{"author":"符锡","content":"尘海何妨高士隐，一斋还占柳风和。江湖意气君谁似，文字交游此最多。瑞蔼桑蓬真蔗境，祝联珠玉诧銮坡。萍香漫笑仙凡隔，星汉元通太液波。","dynasty":"明代","title":"追和严内翰诸公寿和斋易翁六十诗"}
{"author":"符锡","content":"绝学千秋梦始醒，藻频何处荐舂陵。那知山市潢污里，别有春风一径庭。","dynasty":"明代","title":"泸溪周元公书院其一"}
{"author":"符锡","content":"古人今不见，安遣泪双垂。早愧平原笔，缘书有道碑。纲常元有赖，天地本无私。爽气西山在，终然百世师。","dynasty":"明代","title":"书浩然碑有感"}
{"author":"符锡","content":"南山有池，溉田山下须用机。何如陈侯泽，膏雨徐徐民不知。南山有龙，岁旱必祷而潜通。何如陈侯泽，甘澍随车年载丰。佃丰兮，时和。五谷穰穰兮，被山阿。我不侯违兮，侯如我何。吁嗟侯兮，惠我实深。陟明而去兮，谁嗣侯音。上帝悯遗兮，侯假复临。侯不可假兮，蔽芾棠阴。","dynasty":"明代","title":"南山谣赠陈大尹考绩还寿昌"}
{"author":"符锡","content":"章江东下蔚如蓝，客散离亭酒正酣。世事升沉宁有定，古人心迹但无惭。温泉密迩缨堪濯，灵洞霏微药可探。漫道隐君归思逸，此禅还著海鸥参。","dynasty":"明代","title":"送方同府罢官归歙"}
{"author":"符锡","content":"院菊深秋故自奇，根株谁复辨妍媸。闲阶静对苂来客，和得渊明止酒诗。","dynasty":"明代","title":"和荅东源其一"}
{"author":"符锡","content":"楚山千里望辰州，一月蓬窗不裹头。借问客怀诗卷里，几多风雨几多愁。","dynasty":"明代","title":"风雨述怀"}
{"author":"符锡","content":"尽日楚江濆，钓竿把成趣。岂不在得鱼，江空且归去。","dynasty":"明代","title":"秋江罢钓图"}
{"author":"符锡","content":"风旗队队绕春山，骢马追陪且未还。花雨半岩盘谷寺，攻驹千驷海门关。边程日远撩乡梦，病酒时开壮客颜。世故驱人犹自笑，忘机那共白鸥閒。","dynasty":"明代","title":"丰润公馆偶用壁间韵呈石沙道长"}
{"author":"符锡","content":"嗟哉吾临昔有猛虎当路隅，过客传闻犹色殊。于是仁侯初下车，未可拔剑增长吁。矢心惠爱罔或渝，积久暴悍须感孚。疮痍适荷二天庇，枯稿旋蒙甘澍濡。公车促召挽莫留，首列谏诤承明庐。封章无俟求言入，正气那因末俗趋。圣人垂衣本无事，所望至理跻唐虞。恩雠快意孰为此，讦直取名何有与。言官自昔重台鼎，言行道行同一区。曷为微恙承优诏，秋风暂许还都泸。手书数枉索赠言，固让不肯容老夫。苦吟正自牵时好，彺直终当恕叟迂。蜀西旧学存家范，世美可能专二苏。寿萱堂上呈莱綵，玉树风前徵交于。巴山秀倚连枝并，琐闼直排双凤俱。班行老我谁比数，突兀燕云输壮图。","dynasty":"明代","title":"双凤行赠谢黄门得告省亲"}
{"author":"符锡","content":"南山经岁别，北渚底人留。踏雪频过友，看云独上楼。渔翻湘浦□，客榜洞庭舟。风物亲吴楚，何当散百忧。","dynasty":"明代","title":"待荩臣行李不至雪中酬友人其二"}
{"author":"符锡","content":"高卧东窗下，迢迢万里心。青山双短屐，流水一长琴。候客眠幽径，寻僧过远林。渔樵歌互发，虚谷自馀音。","dynasty":"明代","title":"遣兴"}
{"author":"符锡","content":"觐舟莫挽晓将发，江涨忽惊秋雨馀。心逐断云依北斗，帆冲征雁度匡庐。花明玉殿摇苍佩，日照鸾舆降紫虚。强欲因君一输写，食芹无笑野人疏。","dynasty":"明代","title":"送奚二守应朝北上"}
{"author":"符锡","content":"传家喜有丈夫子，懒读翻为累老亲。好货私妻总如此，撑持门户属何人。","dynasty":"明代","title":"寄内及示诸子口号五首其一"}
{"author":"符锡","content":"郊西双阁凌晓梯，斗角倒挂风檐齐。湖天渺渺接秋素，苑树重重含露凄。胜日江山足高兴，美人尊俎谁同携。职暇何妨得归晚，月华骑影纷前溪。","dynasty":"明代","title":"奉和陈石亭内翰九日登镜光瑞光二阁"}
{"author":"符锡","content":"海上羝乳誓不归，故人何处想音徽。忍看执手沙场别，天北天南泪满衣。","dynasty":"明代","title":"苏李别图二绝其一"}
{"author":"符锡","content":"短棹辞喧聒，长林坐阒□。岸明花绕舍，畦暗水通潮。陶令何曾返，庞公不可招。未应经世略，老向此中销。","dynasty":"明代","title":"寓思行沙庄呈尊甫南山隐翁三首其一"}
{"author":"符锡","content":"美酒倾玉壶，尽日梅根坐。醉问把壶人，和靖何如我。","dynasty":"明代","title":"梅轩次晋叔韵二首其二"}
{"author":"符锡","content":"石桥上马蹴微霜，指点儿曹宿丽阳。村店过来犹未觉，小童应笑论诗忙。","dynasty":"明代","title":"晓发石桥，问程当宿丽阳。偶值故人，论诗马上，不觉越关，从者为之绝倒"}
{"author":"符锡","content":"□山江口湘东市，雨雨风风几度过。今日蔽裘重入楚，酒帘将柰客愁何。","dynasty":"明代","title":"湘东"}
{"author":"符锡","content":"转觉归心剧去年，翻思戎马在征田。丈人岂少捐之策，战垒谁惩奉议烟。东下末僚怀病往，西来骄虏负恩旋。芟除乱草须终尽，一发如存解扰边。","dynasty":"明代","title":"讨贼和平喜伍二守寄示班师之作次韵二章其二"}
{"author":"符锡","content":"行年不自觉，冉冉踰知非。结发事游宦，壮志藐轻肥。蹉跎颜鬓改，黾勉岁月违。投迹南涧中，良朋亦因稀。负笈二三子，取乐聊相依。缅荷青云客，移书含讽讥。好事每失时，余将从此归。","dynasty":"明代","title":"生辰自述寄介溪内翰"}
{"author":"符锡","content":"羹藜弗充虚，厚味乃酖毒。荐稿岂润榻，芒剌生重褥。怡旷易处心，牢笼苦烦促。原兽走索群，山禽鸣待旭。遐想尘虑涤，长歌振林曲。","dynasty":"明代","title":"叠酬友人"}
{"author":"符锡","content":"燕誉楼开武水滨，危拦十二对通津。桥头车马时时竞，城上烟云日日新。山逗岚光来几席，风含芳润袭衣巾。凭高几度情何极，更上芙蓉望北辰。","dynasty":"明代","title":"燕誉楼宴集"}
{"author":"符锡","content":"半舫曹郎地，虚疑泛远天。永怀津济阔，推却簿书眠。云树浮空出，春禽傍榻前。何如在纶阁，纱帽醉吟偏。","dynasty":"明代","title":"半舫斋其一"}
{"author":"符锡","content":"君方广陵去，即拟到辰阳。远徼追游惯，高楼逸兴隆。槎浮天汉出，梦绕帝居长。老觉还丹在，林砂岂冀将。","dynasty":"明代","title":"送黄彦七告假归省"}
{"author":"符锡","content":"滴水讵成川，商羊舞前衢。沉云瀰八极，积潦浮神区。浩浩野方割，昏昏莽为潴。尽室惧颓塌，遍境无完庐。客子悯中夜，席避空堂隅。霪威岂不畏，覆厄岂不虞。东井应候伏，恒阴固将舒。甫尔垫一壑，苍生尽为鱼。神禹徒搆思，云师安及诛。悠悠彼苍者，幽抱何当抒。","dynasty":"明代","title":"积霖平地水数尺毁垣倾屋民有死者感怀一首"}
{"author":"符锡","content":"攀梅望乡邑，画舸及春行。亲识欢相迓，旌旄惯不惊。怀哉庙堂具，介尔丘园情。大业期终集，千秋垂令名。","dynasty":"明代","title":"奉赠石□大参之任云南因示南津太参四诗用韵其三"}
{"author":"符锡","content":"他日趋庭客，春鸿迹谩寻。洞门过道侣，虚室憩禅心。山带城隍老，江分草树深。静闻龙雨去，还傍洗尘襟。","dynasty":"明代","title":"再至辰阳假寓龙兴寺喜诸友见过"}
{"author":"符锡","content":"忆昨燕山别，春寒花事迟。蒙园忽秋尽，肥署遣书知。白日妨余视，黄精有岁饥。拨云与烹月，端合拜君私。","dynasty":"明代","title":"寄谢干子"}
{"author":"符锡","content":"行年不自觉，冉冉踰知非。结发事游宦，壮志藐轻肥。蹉跎颜鬓改，黾勉岁月违。投迹南涧中，良朋亦因稀。负笈二三子，取乐聊相依。缅荷青云客，移书含讽讥。好事每失时，余将从此归。","dynasty":"明代","title":"生辰自述寄介溪内翰"}
{"author":"符锡","content":"春夜何漫漫，妾怀何草草。千里为君妇，相依托蘋藻。黾勉奉朝昏，殷勤展怀抱。爰知胶膝投，中道恒不保。新爱移平生，娥眉间谗巧。诚不亮于怀，区区复谁道。皓魄暧前楹，回芳薄林杪。时运互其端，荣华坐枯稿。以色为君怜，焉得长美好。结念良有因，抱之以终老。","dynasty":"明代","title":"拟古二首其二"}
{"author":"符锡","content":"逆珰遗孽半乾坤，楚泽扬尘白昼昏。力屈武阳陈义士，沉埋谁复为昭魂。","dynasty":"明代","title":"昭义卷"}
{"author":"符锡","content":"画省非无署，幽斋别数椽。暂宜消俗虑，终岂恣高眠。魁硕门风在，清贞世泽传。居然对虚舫，不假渡平川。","dynasty":"明代","title":"半舫斋其二"}
{"author":"符锡","content":"国柱维天锡，由看福履并。明良期不偶，台斗任非轻。出入三朝旧，弥纶百度贞。休休归雅量，籍籍仰鸿名。拒拟投閒疏，能忘眷注情。麟袍昭宠渥，泉石被光荣。结社时分韵，寻山或出城。堂因开绿野，会想肃耆英。弧矢呈遐算，瀛仙降紫清。觥筹供里宿，莺燕杂歌声。厚德冥应报，多贤宦夙成。晚生惭世讲，谣祝倚乡评。□草还温相，心香表道卿。圣明需至理，颙望答升平。","dynasty":"明代","title":"大司空西峰赵先生七十寿诗"}
{"author":"符锡","content":"蜀相隆中昔未遇，管乐自比人争嗤。乘时不解致真主，掀揭风云那得知。许身稷契者谁子，冻饿作诗愁欲死。泥沙龙卧亦已多，会际安知不如此。君不见汉时卜庶长，君不见秦时张主翁。椎埋折拉齿国士，一挥百万称世雄。淮阴有美况年少，冠玉未可轻嘲笑。岁旱窃慕商家霖，横目何人许同调。庙堂正尔咨吁谟，耕莘钓渭庸非夫。傥驰精爽见物色，忍使苍生望眼枯。","dynasty":"明代","title":"商霖卷为淮阴陈民望赋奉例挥使"}
{"author":"符锡","content":"酒市歌楼夜未阑，碧云栖梦绕乡关。关河错谬来时路，星汉参横别后山。陇树夕阳犹款款，画檐疏雨正潸潸。何人解放丝纶手，一笑凫鹥共往还。","dynasty":"明代","title":"梦后有作"}
{"author":"符锡","content":"借问汤阴路，皇州第几程。雪山人面起，云阵马头横。烟火村村莫，樵歌处处声。功名是何物，天地苦留情。","dynasty":"明代","title":"汤阴"}
{"author":"符锡","content":"翻飞天北双鹓侣，海国深冬见羽翰。榷署□壶瞻吏部，漕台霜月近秋官。风云鱼鸟遥生色，烟水萍蓬少浃欢。强和新诗空馆夜，羁愁乡思两无端。","dynasty":"明代","title":"周主政宗化理刑漕台其同年夏分司松泉由吏部左迁适同署淮浦周示夏作和酬一首"}
{"author":"符锡","content":"圣轨穷寰海，时髦凑京师。擢上符鸿运，笺名标四陲。赤墀倚历阶，青云平蹑梯。况我同升友，分好比连枝。辉辉鸳鹭群，皎皎霜雪姿。三会礼益勤，申章言岂私。操翰准前古，杼猷震当时。夷险或殊遘，志义匪或亏。拔十望逾五，得人榜多谁。策足途方修，委身分所宜。勖哉龙门客，无弃朽钝为。","dynasty":"明代","title":"春榜同年三会诗代李宣之大守"}
{"author":"符锡","content":"日月当空两镜悬，读书谁敢议前贤。混茫太极元无画，擿埴遗经始有笺。勺水化分天仗远，片云閒寄野湖边。凌虚我欲追寻去，瘦鹤逢秋不受鞭。","dynasty":"明代","title":"赠于邑慱之高淳用韵"}
{"author":"符锡","content":"绿杨深处游缰并。听莺啼不尽。红日又西飞，骊驹歌罢，恼乱离人兴。叹浮生蜂衙蚁阵。聚散何时定。愿潘郎去也，花满河阳，回首长安近。","dynasty":"明代","title":"醉花阴送希召赴洛次韵"}
{"author":"符锡","content":"赣榆何僻远，纵目海涛宽。失得虚能置，疲癃简自安。鹤鸣诗思逸，星彩剑光寒。风云眼前事，未足拟弹冠。","dynasty":"明代","title":"代送世臣"}
{"author":"符锡","content":"河堤折柳驻行驺，听彻离歌不自由。乡远独遗庄舄念，天高谁共杞人忧。青春冠盖争先睹，壮志功名属早□。最是江南风日好，五云回首莫淹留。","dynasty":"明代","title":"送罗相二李子诚二省祭"}
{"author":"符锡","content":"南浦经春别，临川不得书。山居正寥阒，旅况近何如。汝水寒犹菊，蒙田雨自锄。醉言妨忤俗，长笑勉教除。","dynasty":"明代","title":"奉寄陶大痴邑慱其一"}
{"author":"符锡","content":"江海怜君在，文章逐转蓬。汉亭怀孺子，唐碣拜颜公。剧话参辰隔，多愁去住同。何当似鸥侣，浩荡五湖中。","dynasty":"明代","title":"奉寄陶大痴邑慱其二"}
{"author":"符锡","content":"忆昨燕山别，春寒花事迟。蒙园忽秋尽，肥署遣书知。白日妨余视，黄精有岁饥。拨云与烹月，端合拜君私。","dynasty":"明代","title":"寄谢干子"}
{"author":"符锡","content":"天漏渠能补，淋漓日未休。豆封泥不甲，畦没潦争流。尔病兼无食，予耕尚乏牛。为儒惭盛世，徒抱老农忧。","dynasty":"明代","title":"久雨共农人言有感"}
{"author":"符锡","content":"日长萝径悄，树密草堂深。竹几翻书晒，绳床抱膝吟。呼儿荷锄出，露顶憩松阴。欲共清风举，飘飘吹我衿。","dynasty":"明代","title":"山庄杂兴其一"}
{"author":"符锡","content":"谩道吾庐好，闲来有许忙。雨移花易活，晴斸药偏良。窦石通泉细，隔林鸣籁长。微吟缓归屧，松月满山塘。","dynasty":"明代","title":"山庄杂兴其二"}
{"author":"符锡","content":"得隽张明府，豪吟汪户曹。珠投章水媚，云卧楚峰高。白日淹骐足，青霄上羽毛。不眠歌起舞，纤月送林皋。","dynasty":"明代","title":"崇阳张二兄寄示汪主政"}
{"author":"符锡","content":"何物为灵阁，牵予入梦开。瞬将千里目，宛上九层台。鸟散青林下，龙□苍渰来。夕阳疲思外，天共倚徘徊。","dynasty":"明代","title":"梦登钤阁因怀严太史奉寄一律"}
{"author":"符锡","content":"为念仙姿独，频移野伴来。低昴各有态，萧散不堪裁。狂对东风舞，秾邀暖日开。下方殊未厌，何处忆蓬莱。","dynasty":"明代","title":"山中旧有榴树今春重移一株"}
{"author":"符锡","content":"直北瞻天近，还知是故乡。独非陈授职，兼得慰高堂。祖帐凌秋浦，寒花摇拒霜。梯枯如有待，春色赖渠将。","dynasty":"明代","title":"送奚贰守应朝"}
{"author":"符锡","content":"征轺未减看山兴，一抹大伾双眼明。金地有缘仍载酒，苍崖无处不题名。排空石偶虚瞻礼，显济灵宫昧洁诚。世俗怪来多错缪，妒游风雨满回旌。","dynasty":"明代","title":"游大伾山览石佛龙洞"}
{"author":"符锡","content":"摧坚陷阵事徒劳，缓辔何人誇锦袍。始信封侯非力致，频看鸡割试牛刀。","dynasty":"明代","title":"送陈惟春重领庆元"}
{"author":"符锡","content":"祥启覃恩普，鸾回宠命新。丹枫催短日，寸草恋长春。至孝通泉壤，馀波被里邻。乞归优诏许，骢驷莫逡巡。","dynasty":"明代","title":"送郝侍御得请展视先茔"}
{"author":"符锡","content":"风光全著日边杏，春意故愆江上梅。气味不殊登荐异，谩怀金鼎罄涓埃。","dynasty":"明代","title":"酬龙道亨进士"}
{"author":"符锡","content":"千里来看竹，秋风欲动时。虚舟元不系，何问主人知。","dynasty":"明代","title":"竹"}
{"author":"符锡","content":"垂帘清昼。倩妆点溪山，春明如绣。这户弦歌，那村花柳。民物总归仁囿。禾传九穗登场，麦道两岐呈秀。观风使，问循良说甚，汉家卓茂。庇佑。天锡廉明贤宰父，富贵谦多受。荐剡频闻，福星高照，顷见徵车来召。平陵谩拟留宽，河内空期借寇。君去也，想遗爱难忘，棠阴重覆。","dynasty":"明代","title":"喜迁莺庆江明府先生荣膺奖擢并引"}
{"author":"符锡","content":"古人今不见，安遣泪双垂。早愧平原笔，缘书有道碑。纲常元有赖，天地本无私。爽气西山在，终然百世师。","dynasty":"明代","title":"书浩然碑有感"}
{"author":"符锡","content":"绛霞凌晓散晴风，大化潜窥妙物功。骢马招邀宜解赏，綵鸾夭冶为谁工。迎人乍喜开新朵，绕砌旋惊拾断红。我亦念花劳梦寐，花应知我惜飘蓬。","dynasty":"明代","title":"楚蒙侍御新植牡丹寄示催赏佳作依韵奉酬其一"}
{"author":"符锡","content":"方隅慎选将，磊落誇门卿。十五服官事，二十志峥嵘。三十守永福，四十备恩城。简擢自天子，敕书照海濒。洞老遵约束，猺獞避威名。田适奉师讨，桓桓奋先声。敢死士五千，部分尤分明。摧敌争先赴，捣巢惭后征。元凶倏既殄，禆将功谁京。笑我逢掖士，缪参骠骑营。军门重授简，南海再驰旌。可怪诸贼奴，频盗六里兵。逆党不尽揃，圣化奚由清。淹淹釜中鱼，喘息容偷生。搜罗狡兔窟，冒险每披荆。夜后归猿息，朝先鸣鹖行。或当遣发际，君退如不胜。由知富经略，无乃过持盈。君笑因语我，礼戒满则倾。兵家数十种，知术纷纵横。岂不览孙吴，雅慕屈子贞。驾言适兰畹，采芳掇其荣。结佩重朱紫，怀之千镒珍。寤寐谐此服，庶几德惟馨。往忆倾盖初，楼居见深情。迩来共事久，奖掖宁面承。世俗重荣利，傥来何足凭。愚人常自玹，贤畏达者轻。矧君年未艾，懋建当夙成。脩途尚真切，允矣来嗣程。","dynasty":"明代","title":"赠门都阃"}
{"author":"符锡","content":"云之出，本在山，山云相就两欢颜。龙之从，十载间，海上山青云未还。云遥祝山寿千古，山亦祝云雨下土。云既为我民沾濡，我不能为山歌舞。云山适适各有为，请闻忭祝欢如雷。欢如雷，共祝云根亘千古，镇为九夏苍生培。","dynasty":"明代","title":"寿陈通府乃翁"}
{"author":"符锡","content":"黄菊霜前满邵园，名公乘兴此开尊。金鞍竞簇花边骑，锦障斜连郭外村。高会可无宾落帽，醉归那惜夜驰轩。龙山戏马终何赖，一饭能忘报主恩。","dynasty":"明代","title":"奉和桂翁阁老九日饮邵家园之作三首其二"}
{"author":"符锡","content":"古人今不见，安遣泪双垂。早愧平原笔，缘书有道碑。纲常元有赖，天地本无私。爽气西山在，终然百世师。","dynasty":"明代","title":"书浩然碑有感"}
{"author":"符锡","content":"劳劳宦海何曾定，得得金华又处州。岂谓羊肠翻险绝，故拌星辙少淹留。离筵候雁偏惊客，江岸黄花正得秋。老我独悬双眼在，承家节操几人俦。","dynasty":"明代","title":"刘二守业由金华改处州奉赠一首"}
{"author":"符锡","content":"手植庭前树，高枝信鹊巢。忘情自来去，何喜用嘐啁。岁乙通神处，雄■致力交。丁宁汝僮仆，方哺勿轻捎。","dynasty":"明代","title":"乾鹊来巢"}
{"author":"符锡","content":"吴城十万户，隙地可桃花。接叶团清露，疏窗影绛霞。读书忘岁月，学圃是生涯。错认迷津处，升堂小径斜。","dynasty":"明代","title":"桃花坞书屋"}
{"author":"符锡","content":"丛公抱经略，宿著边城威。商声何迫促，千里来庭闱。庭木早既彫，庭萱今复委。空堂寂回首，鼎养馀甘肥。林乌恨罔极，血洒沾裳衣。孝思允惟则，肃纪公将归。","dynasty":"明代","title":"丛都宪椿萱挽诗二首其二"}
{"author":"符锡","content":"攀梅望乡邑，画舸及春行。亲识欢相迓，旌旄惯不惊。怀哉庙堂具，介尔丘园情。大业期终集，千秋垂令名。","dynasty":"明代","title":"奉赠石□大参之任云南因示南津太参四诗用韵其三"}
{"author":"符锡","content":"燕台直北阻雄关，万壑千峰杳霭间。玉垒参差烟雾出，银河错落斗杓环。怙恩逆虏犹堪抚，授节元戎且未还。此地由来天设险，登临聊复一开颜。","dynasty":"明代","title":"紫荆关漫兴"}
{"author":"符锡","content":"石城俯清江，云栋蔓长坡。四民阛阓集，车马日相过。达士宁避喧，寄怀于彼阿。陟巘挹飞泉，憩石扪垂萝。体适真常露，气舒天宇和。披图鉴神品，濯缨赓孺歌。寤寐形至理，兴言剩蠲奇。还顾市井中，谭笑翻海波。埶利相倾压，玄默理则那。颓龄如莫挽，所得竟谁多。","dynasty":"明代","title":"石泉为临城友人李汉仪赋"}
{"author":"符锡","content":"至人炼金液，拂拭瑶台居。青鸟不烦使，六英游自如。为问六英游，六英不可攀。洪涛倒海浮雪山，隐约仙人之华馆兮，日月照耀乎其间。左拂沉香亭，右瞰□壶岛。五岳誇洞天，恍焉觉卑小。请看桃李蒙春熙，晴霞散入仙源晓。仙源踣窅世莫穷，云水迢遥重复重。绮窗朱户映深竹，曲槛回廊荫古松。有时云中隐隐望花光，云是六英之仙子摇佩莲渚傍。行随双白鹤，坐对紫鸳鸯。纤手弄柔翰，繁弦响清商。南山愿祝君王寿，千秋长此进霞觞。进霞觞，奠邦域，昔日尝闻穆天子神骏游八极。后来服食者，纷纷竟何益。乃知大圣本无为，道本无为荷天祜。尚愿英谐恊凤鸣，雨旸时若昭兹土。","dynasty":"明代","title":"六英歌"}
{"author":"符锡","content":"尽日楚江濆，钓竿把成趣。岂不在得鱼，江空且归去。","dynasty":"明代","title":"秋江罢钓图"}
{"author":"符锡","content":"官閒小辟郡斋深，种竹移花不废吟。博洽未须论旧学，忧勤宁假惜分阴。囱含远岫浮佳气，云暖珍禽送好音。岂谓衰迟劳慰藉，每论诗罢更论心。","dynasty":"明代","title":"骝山道长新辟小斋次韵奉答"}
{"author":"符锡","content":"回首蓬蒿里，重吟薤露辞。英雄下世久，慷慨欲谁悲。","dynasty":"明代","title":"追挽谢都转令岳石厓秀才其二"}
{"author":"符锡","content":"绛霞凌晓散晴风，大化潜窥妙物功。骢马招邀宜解赏，綵鸾夭冶为谁工。迎人乍喜开新朵，绕砌旋惊拾断红。我亦念花劳梦寐，花应知我惜飘蓬。","dynasty":"明代","title":"楚蒙侍御新植牡丹寄示催赏佳作依韵奉酬其一"}
{"author":"符锡","content":"威□百粤胜重扃，荆犬犹闻夜不惊。老去风光真荏苒，朅来时俗厌将迎。戒心稍喜囊中净，狎鸟兼忘物外情。谁继汝南耆旧传，付他乡论十分平。","dynasty":"明代","title":"和罗二守山中累有戒心之作"}
{"author":"符锡","content":"纪实王生在，还因识草窗。读书名不涉，晓法化能襄。酉水遗波远，辰山宿草长。传家徵世泽，起凤表民望。","dynasty":"明代","title":"上舍李民望厥考草窗晋叔王子志其墓仍祈余作"}
{"author":"符锡","content":"监军拥节镇边隅，不惜千金买湛卢。胡儿咬指偷相问，近向祁连牧马无。","dynasty":"明代","title":"赠廖太监镇守甘肃三首其二"}
{"author":"符锡","content":"寒潭秋净水如苔，月色芦花相映开。正好垂竿君却去，缘知不是为鱼来。","dynasty":"明代","title":"秋江罢钓图"}
{"author":"符锡","content":"龙冈挺秀发，坛杏郁纡盘。临风企往铎，应时起翔鸾。张化豁沉靡，威收良独难。理顺或可违，情愆我非患。达士赴名教，众人超绮纨。和光取充橐，庶用无腆颜。昔在四门士，北斗仰依韩。君方逝自此，葆贞亦何言。","dynasty":"明代","title":"送余郡慱擢教国子学录"}
{"author":"符锡","content":"千寻窦石知谁凿，岑立江波何壮哉。舟人渔子争传说，宛见将军避暑来。","dynasty":"明代","title":"穿石其二"}
{"author":"符锡","content":"涵谷久寂寥，龙山事辉奕。借问当世人，崇虚竟何益。","dynasty":"明代","title":"勉诸耆民闇浈阳峡路小诗十首其十"}
{"author":"符锡","content":"燕台直北阻雄关，万壑千峰杳霭间。玉垒参差烟雾出，银河错落斗杓环。怙恩逆虏犹堪抚，授节元戎且未还。此地由来天设险，登临聊复一开颜。","dynasty":"明代","title":"紫荆关漫兴"}
{"author":"符锡","content":"寒潭秋净水如苔，月色芦花相映开。正好垂竿君却去，缘知不是为鱼来。","dynasty":"明代","title":"秋江罢钓图"}
{"author":"符锡","content":"不惜躬耕远帝宸，南来北去几伤神。一觞自滥通闺籍，三宅渠怜在野臣。俗近鲁邹真锦里，和高元白侈阳春。会须传颂词林满，漫作风花过眼新。","dynasty":"明代","title":"人日雨中叠前韵奉酬宗党诸耆宿其二"}
{"author":"符锡","content":"野客城西寺，跻攀兴不穷。扶云石蹬□，泛月酒杯空。胜景馀方外，名山似剡中。临流话分手，他夜几人同。","dynasty":"明代","title":"贾文卿酌余龙兴寺叙别"}
{"author":"符锡","content":"寒逼茅斋一径回，竹书木影静徘徊。藜灯入夜何人到，疑有乘舟月下来。","dynasty":"明代","title":"雪斋为郑太守赋二绝其二"}
{"author":"符锡","content":"东风夜来恶，吹破天南梦。有客晨扣门，促我河桥送。远上酒家楼，垂杨接飞栋。竹叶盏底浮，梅花笛中弄。壮士万里心，局促何堪诵。一笑与君别，冥思渺章赣。","dynasty":"明代","title":"送客"}
{"author":"符锡","content":"石城俯清江，云栋蔓长坡。四民阛阓集，车马日相过。达士宁避喧，寄怀于彼阿。陟巘挹飞泉，憩石扪垂萝。体适真常露，气舒天宇和。披图鉴神品，濯缨赓孺歌。寤寐形至理，兴言剩蠲奇。还顾市井中，谭笑翻海波。埶利相倾压，玄默理则那。颓龄如莫挽，所得竟谁多。","dynasty":"明代","title":"石泉为临城友人李汉仪赋"}
{"author":"符锡","content":"象教弥将坠，何僧礼独虔。法轮无住脚，因果再生缘。万劫身非有，千灯佛自传。惭予素餐客，负尔太平年。","dynasty":"明代","title":"与僧贞广"}
{"author":"符锡","content":"为惜天涯别，河桥载酒频。绿杨随处合，白鸟去边明。侧听循良誉，能忘故旧情。发科君有祖，应不坠家声。","dynasty":"明代","title":"送袁二守之武□"}
{"author":"符锡","content":"十年从宦各西东，北上联舟幸尔同。流浪未嗟云水伴，梦魂巳到蓬莱宫。飘萧暮雪将轻冷，点缀春花舒早红。调入新诗纤月下，知君此意正无穷。","dynasty":"明代","title":"舟次阿城次韵王推府"}
{"author":"符锡","content":"山下清江江上台，芙蓉面面逐江开。鸣韶凤远空留石，画栋云连漫作堆。歌筦忽惊浮世在，登临因见古人来。习池风槩何如此，流浪尊前未省哀。","dynasty":"明代","title":"宴九成台成山府尊韵"}
{"author":"符锡","content":"怪道梧江发，牂牁万里流。凭陵摧岸谷，泛滥淼山丘。伫望嘉祥集，何知殄气浮。天心与物理，茫昩可能求。","dynasty":"明代","title":"晚至端州口号遣怀二首其二"}
{"author":"符锡","content":"浈水频封峡，篙师不敢来。从今开栈道，拍手上鱼台。","dynasty":"明代","title":"勉诸耆民闇浈阳峡路小诗十首其一"}
{"author":"符锡","content":"东风夜来恶，吹破天南梦。有客晨扣门，促我河桥送。远上酒家楼，垂杨接飞栋。竹叶盏底浮，梅花笛中弄。壮士万里心，局促何堪诵。一笑与君别，冥思渺章赣。","dynasty":"明代","title":"送客"}
{"author":"符锡","content":"江海尝闻小一卮，乾坤须信有穷时。古人不必论成败，世路何能较疾迟。却笑俚生多识字，亦知夫子□工诗。何如并付沧州去，明月清风两不知。","dynasty":"明代","title":"潞河舟中奉酬庵阁老南洲正郎暨诸故旧三首次韵其二奉酬南洲"}
{"author":"符锡","content":"千寻窦石知谁凿，岑立江波何壮哉。舟人渔子争传说，宛见将军避暑来。","dynasty":"明代","title":"穿石其二"}
{"author":"符锡","content":"清尊几日泛瑶枝，浩态分明对此诗。迸泪似牵违约恨，含情重有隔年期。华堂客散心谁折，紫蓓云连手自移。那更封培遍幽谷，一时同赏不教迟。","dynasty":"明代","title":"楚蒙侍御新植牡丹寄示催赏佳作依韵奉酬其二"}
{"author":"符锡","content":"蟾宫扃禁几重深，故识云踪更远寻。隐约看图犹似梦，可应还动少年心。","dynasty":"明代","title":"与秦节之题扇"}
{"author":"符锡","content":"的的秋花倚涧泉，清尊华发共流年。老人乐事无如此，海屋仙桃空自传。","dynasty":"明代","title":"甘泉寿卷"}
{"author":"符锡","content":"牂牁南去剑峰攒，云净秋空立马看。盐铁且拚今日醉，天涯回首是长安。","dynasty":"明代","title":"送陈通府元宪擢白盐井提举"}
{"author":"符锡","content":"与君发迹同乡省，一榜人中谁更亲。鸾凤无柯并栖息，骅骝得路异沉沦。关河坐惜仙舟远，湘芷徒牵客梦频。倚待湖南春雨足，馀波还有照此邻。","dynasty":"明代","title":"送唐太和宰醴陵"}
{"author":"符锡","content":"连峰磊磈奔壶头，罗列壶公自一丘。蹑屩巳堪凌绝顶，昂头何事尚孤舟。通仙薤老无人采，避暑岩荒有鹿游。天与闲身真浪迹，南游奇胜得重搜。","dynasty":"明代","title":"宿清浪望壶头山谩题二首其二"}
{"author":"符锡","content":"故人高弟子，不问可知名。学易编常绝，论交盖始倾。黄金古台暮，白发异乡情。无计留君住，相思共月明。","dynasty":"明代","title":"送润州王贡士南还"}
{"author":"符锡","content":"谩似随阳侣，翩翩不惮烦。悯时怀孔席，殊技去齐门。骥足谁能絷，虬髯且自掀。湖南春酿好，■慰北堂萱。","dynasty":"明代","title":"送谢明府泮之善化其二"}
{"author":"符锡","content":"静爱山亭好，青枫远市居。林秋万籁□，郊月四窗虚。客访弹琴谱，儿雠种树书。传闻建溪叟，莫浪比经畬。","dynasty":"明代","title":"寄题水阳山二亭其二"}
{"author":"符锡","content":"武陵三月风景暮，景暮客愁难强谐。殷勤却愧青霄月，蓦地穿窗下客怀。","dynasty":"明代","title":"江月二绝其二"}
{"author":"符锡","content":"一经遗尔贵沉酣，父子恩深未易谈。废学断机如此织，独无新妇为夫惭。","dynasty":"明代","title":"寄内及示诸子口号五首其二"}
{"author":"符锡","content":"沙浦滦川半日程，留行山雨坐来清。风尘稍喜边关靖，云坠从看海峤横。忽报黄门便使节，预期骢马罄交情。金泉胜会缘非偶，白首追惟梦亦惊。","dynasty":"明代","title":"宿沙河驿风雨骤至计程明日将抵滦川与倪道长高掌科相见用韵"}
{"author":"符锡","content":"峡山开辟有，峡路待诸贤。举事谋千古，垂名动万年。","dynasty":"明代","title":"勉诸耆民闇浈阳峡路小诗十首其七"}
{"author":"符锡","content":"岁晏江上来，雪花夜初泊。枥火烹月团，时时自斟酌。酌巳拥衾坐，玄思入冥寞。","dynasty":"明代","title":"泊清水港雪夜煮茶其一"}
{"author":"符锡","content":"跃马江城各盛年，却看乌帽照华颠。玉绳晓望天门迥，琪树秋沾雨露先。濒海编氓皆著土，举家随宦即登仙。鸣琴未负联珂在，准待河阳奏□船。","dynasty":"明代","title":"送朱克诚年兄"}
{"author":"符锡","content":"萤火无远照，永夜徒依依。中天启明烛，四际光有馀。往念析腰吏，冥行东海隅。戎服事远徼，岁宴恒未归。铅剑无百鍊，蛮丑期一挥。移山与塞海，不量气力微。中道多险艰，谗巧变是非。危阱几不免，微劳况足书。适忝际良会，君子瞻羽仪。虞庭重制作，简在夷与夔。寅直操其柄，奔走存职司。职司虽未融，华要焉敢希。所愿依未光，昏晦赖指迷。出门辞颠踬，皇途清且夷。","dynasty":"明代","title":"感萤火有作呈桂翁阁老"}
{"author":"符锡","content":"青袍此日拜生辰，且喜城南第宅新。慈竹万竿输节操，江梅一树倍精神。表门自荷君恩重，移禄谁兼子职亲。但愿年年有今日，不妨兰茁肃宾姻。","dynasty":"明代","title":"章均秀令堂孺人节寿诗"}
{"author":"符锡","content":"饮辟鱼台路，诸君莫道难。如今浈峡险，不在牯牛滩。","dynasty":"明代","title":"勉诸耆民闇浈阳峡路小诗十首其三"}
{"author":"符锡","content":"山风吹月月初上，山月堕溪溪更清。溪清月白无人会，春去秋来只自明。光涵具阙游龙狎，斜映珠林宿羽惊。异境无多出尘世，却宜尘世不知名。","dynasty":"明代","title":"月溪"}
{"author":"符锡","content":"吾家两门婿，颇善誉其甥。一闻高人赏，敏异罕所有。一闻才五龄，鲜诵鲁论篇。宁氏肩宅相，符今胡不然。幸予眸未昏，予足亦未绵。纵步千仞冈，青云看腾骞。久矣薄温饱，况能光彩怜。渥驹被宠驭，万里期无前。为言乘龙者，去去各勉旃。","dynasty":"明代","title":"勉晏黎二甥"}
{"author":"符锡","content":"晴空藐何际，仰观不踰几。万古祗今日，从渠讨前史。虚斋畅幽景，云白天在水。濯足欣清池，不觉忘解履。还顾两小童，孰辨非与是。","dynasty":"明代","title":"夏晴即事"}
{"author":"符锡","content":"有客频频款我扉，泪痕斑尽旧莱衣。回首江云三尺土，短诗谁写寸心违。","dynasty":"明代","title":"朱宣政双慕卷"}
{"author":"符锡","content":"十年不到芜湖县，鹭渚鸥沙半是非。只有寒山旧时色，未妨桃李待春归。","dynasty":"明代","title":"芜湖风阻寻访旧识无有存者是夏张工部奉命槯木亦巳还朝抚时感事不觉怅然偶书二绝与罗少府其一"}
{"author":"符锡","content":"生年终有尽，恨恨苦无端。楚畹兰芳盛，秋堂月易残。慈甘负重鼎，掩涕谢回鸾。闺范惟应纪，南山石未刓。","dynasty":"明代","title":"李夫人挽卷"}
{"author":"符锡","content":"章江东下蔚如蓝，客散离亭酒正酣。世事升沉宁有定，古人心迹但无惭。温泉密迩缨堪濯，灵洞霏微药可探。漫道隐君归思逸，此禅还著海鸥参。","dynasty":"明代","title":"送方同府罢官归歙"}
{"author":"符锡","content":"回首筠山下，持君是几年。清言犹在耳，瘦骨巳重泉。古行存流俗，浮名问绝编。宁知遗安泽，岐术妙心传。","dynasty":"明代","title":"挽张尧冕"}
{"author":"符锡","content":"华表归来志虑空，可曾回眼向鸡虫。风标自合群仙使，胎孕难将百鸟同。立傍宪台严候吏，声闻江省濯清风。何时引子丹霄上，两两和鸣恊舜桐。","dynasty":"明代","title":"奉和曾宪长瑞鹤诗三首其二"}
{"author":"符锡","content":"不见平湖叟，逍遥□步阳。烟波迷旧钓，鸥鹭起晨光。矩棹何年别，孤吟此夜长。春明重翘首，才薄愧榆扬。","dynasty":"明代","title":"平湖"}
{"author":"符锡","content":"猛可东风度小池，朱樱开得两三枝。好似撷□溪畔女，凝妆临水照多时。","dynasty":"明代","title":"樱桃"}
{"author":"符锡","content":"至人炼金液，拂拭瑶台居。青鸟不烦使，六英游自如。为问六英游，六英不可攀。洪涛倒海浮雪山，隐约仙人之华馆兮，日月照耀乎其间。左拂沉香亭，右瞰□壶岛。五岳誇洞天，恍焉觉卑小。请看桃李蒙春熙，晴霞散入仙源晓。仙源踣窅世莫穷，云水迢遥重复重。绮窗朱户映深竹，曲槛回廊荫古松。有时云中隐隐望花光，云是六英之仙子摇佩莲渚傍。行随双白鹤，坐对紫鸳鸯。纤手弄柔翰，繁弦响清商。南山愿祝君王寿，千秋长此进霞觞。进霞觞，奠邦域，昔日尝闻穆天子神骏游八极。后来服食者，纷纷竟何益。乃知大圣本无为，道本无为荷天祜。尚愿英谐恊凤鸣，雨旸时若昭兹土。","dynasty":"明代","title":"六英歌"}
{"author":"符锡","content":"紫府棱棱峭壁开，凌虚直上九层台。枯松晓沐灵湫雨，飞瀑霄腾绝涧雷。云服此中分五岭，斗牛何处望三台。踏歌倚遍长栏外，万里青旻一鹤回。","dynasty":"明代","title":"仁化锦石岩其一"}
{"author":"符锡","content":"大事岂惜费，小人常惮劳。劳多功始茂，费重业还高。","dynasty":"明代","title":"勉诸耆民闇浈阳峡路小诗十首其九"}
{"author":"符锡","content":"山水有胜槩，会稽自古名。独欣监郡往，不尽子长情。鉴影星河近，潮声鼓角平。自公多逸兴，吟睡句还成。","dynasty":"明代","title":"送陆九万通判绍兴"}
{"author":"符锡","content":"老守词锋陋诘盘，腹中书籍五车宽。新诗启我题兰在，海角名家莫浪看。","dynasty":"明代","title":"奉酬铁峰再次前韵其二"}
{"author":"符锡","content":"石城俯清江，云栋蔓长坡。四民阛阓集，车马日相过。达士宁避喧，寄怀于彼阿。陟巘挹飞泉，憩石扪垂萝。体适真常露，气舒天宇和。披图鉴神品，濯缨赓孺歌。寤寐形至理，兴言剩蠲奇。还顾市井中，谭笑翻海波。埶利相倾压，玄默理则那。颓龄如莫挽，所得竟谁多。","dynasty":"明代","title":"石泉为临城友人李汉仪赋"}
{"author":"符锡","content":"故人相见未奁容，又报东归讶转蓬。瞥眼莺花三月过，隔窗风雨几宵同。英姿吴下知谁健，膏泽天边喜独蒙。预订明年此时节，便帆还许对郫筒。","dynasty":"明代","title":"送赵挥使还锡山"}
{"author":"符锡","content":"钱粤城头彭四更，棹郎依约放舟行。梦回羌笛歌声小，山月半窗潮欲平。","dynasty":"明代","title":"晓发钱塘"}
{"author":"符锡","content":"中秋节过又重阳，静里人看岁月忙。啼鴂风前悲□木，归鸿天外度微霜。病狂不疗三年艾，心愿空馀一瓣香。但得身康无事日，分投书剑老农桑。","dynasty":"明代","title":"遣怀"}
{"author":"符锡","content":"去岁看花曾冒雨，今年冒雨复看花。旧游争似新游乐，晴景何如雨景佳。凉飔一天翻翠盖，夕阳半沼弄明霞。楼船箫鼓归时晚，灯火通城候水涯。","dynasty":"明代","title":"六月六日吕园观莲值雨戏呈同列"}
{"author":"符锡","content":"美酒倾玉壶，尽日梅根坐。醉问把壶人，和靖何如我。","dynasty":"明代","title":"梅轩次晋叔韵二首其二"}
{"author":"符锡","content":"客思閒流水，禅房静碧山。草玄如许借，乘月扫松关。","dynasty":"明代","title":"小画"}
{"author":"符锡","content":"笔峰抓起凤来亭，蓬岛遥传浪得名。碧嶂远开千里目，寒江中抱万家城。依稀石磴扶云步，愰荡天风落雁声。暂假嬉游浑似梦，郡人错比晋山卿。","dynasty":"明代","title":"凤来亭登睡"}
{"author":"符锡","content":"杨子清江客，沙湖独系思。储经裕后日，买犊课农时。酒伴两三辈，莺花四五枝。谋生于此足，骑鹤更何为。","dynasty":"明代","title":"沙湖为王良二"}
{"author":"符锡","content":"高人别久成疏斥，隔里何缘一聚欢。塞上谷风初布暖，江南梅雨正生寒。边储暂尔劳区画，畿甸终然赖屏翰。对叠每惭枯杏作，隋珠燕石不同看。","dynasty":"明代","title":"庆都道中遇邵玉泉大守倾盖论诗握手甚欢欲止余宿而行李先发矣因书别连白石佳作示余且索和敬次荅之其二"}
{"author":"符锡","content":"官閒小辟郡斋深，种竹移花不废吟。博洽未须论旧学，忧勤宁假惜分阴。囱含远岫浮佳气，云暖珍禽送好音。岂谓衰迟劳慰藉，每论诗罢更论心。","dynasty":"明代","title":"骝山道长新辟小斋次韵奉答"}
{"author":"符锡","content":"久客忘归路，乡心正淼茫。何堪同舍旅，欲别向淮阳。县爵非无待，行翁赖远将。悬知东海月，今夕满慈堂。","dynasty":"明代","title":"送陆九万侍乃翁还山阳"}
{"author":"符锡","content":"田州兵祸孰先知，州扭灵龟要自奇。二十年来逢一转，静观天道更何疑。","dynasty":"明代","title":"过恩城村土人指石龟云能预知田州兵祸历历可验因口占二绝其一"}
{"author":"符锡","content":"圣明济济誇多士，大藩官寮亦仪度。唴君况是英妙人，风尘摆脱沧洲趣。渝水西来匝凤池，屏障前开孤璧奇。得地城南还世居，石洲小筑偏相宜。茅堂掩映隔江水，虎瞰潆洄才数里。凉月纷纷下碧溪，薰风细细牵芳藟。擘开烟雾棹舟入，坐爱石潭鱼可数。稚子忘耕南垄云，老翁冥钓西岩雨。石洲信美胡弗居，眷顾不足意有馀。我醉试为歌石洲，疏夫却恐画不如。莫笑疏夫画不如，自报国恩将柰渠。明月清风恣往来，青山白云随卷舒。","dynasty":"明代","title":"石洲歌"}
{"author":"符锡","content":"幽花不知姓，独绣楚江隈。宁为无人见，春风自剪裁。","dynasty":"明代","title":"幽花"}
{"author":"符锡","content":"揽辔骤平郊，牵舟涉滦沚。荒城数亩馀，道是孤竹里。浊河背北流，团山当面起。四顾无居民，绕郭但蓁芑。夷齐去巳久，邑复沦边鄙。肥如迄辽金，年岁不可纪。日月重薄蚀，风节谁仰止。突瞻庙邈崇，迅扫腥膻巳。大明回离照，皇运寔天启。蹇余何来兹，滥陪观风使。造门俨冠裾，升堂荐芳芷。时当春夏交，宿雨途不滓。空阶苔鲜合，虚落麦苗薿。主人足高兴，从者咸色喜。临河复举觞，观渔旋庖鲤。眷言百世师，允恊千秋祀。矫翮戾丹霄，洪涛障孤砥。昔闻鲁中叟，为国哂无礼。伟哉圣之清，默契此玄旨。胡雏何凶顽，悖乱灭人理。当日据雄藩，迄今秽青史。永怀清节风，背汗颡有泚。","dynasty":"明代","title":"谒夷齐庙"}
{"author":"符锡","content":"吾内有贤弟，芝兰气谊并。别离书满纸，相见泪盈缨。舟楫空怀济，鱼盐岂避名。艰难遂生理，莫忘故园情。","dynasty":"明代","title":"赠崇一内弟"}
{"author":"符锡","content":"郡迎新别驾，台忆旧青骢。海国钟灵异，韶山谪降同。壮心星拱北，远道日方东。若在蓬莱顶，还容扣下风。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其八"}
{"author":"符锡","content":"百里基元化，孰惟师帅贤。故人豫章宰，两见动星躔。农雨三春足，弦歌四邑传。为民甘政拙，许国自心坚。戎马方忧杞，仙凫适去燕。五云何渤郁，快睹孝廉船。","dynasty":"明代","title":"送苏惟和宰贵溪"}
{"author":"符锡","content":"回首筠山下，持君是几年。清言犹在耳，瘦骨巳重泉。古行存流俗，浮名问绝编。宁知遗安泽，岐术妙心传。","dynasty":"明代","title":"挽张尧冕"}
{"author":"符锡","content":"笑问陶彭泽，归来五老峰。柴门流水外，菊径白云重。尺泽无横鲵，深山有卧龙。脩然千古意，高柱过眉筇。","dynasty":"明代","title":"彭泽归来图"}
{"author":"符锡","content":"雨夜纷羁思，如君更远游。方春别帝里，畿日到廉州。书问天南使，尊开海北楼。岭梅□信早，慰我意曾留。","dynasty":"明代","title":"送王正提举海北"}
{"author":"符锡","content":"自昔同门友，未论篪与埙。长沙君出宰，岐路我何言。阙曙流云淡，江春带雨浑。客帆行处远，那复对清尊。","dynasty":"明代","title":"送谢明府泮之善化其一"}
{"author":"符锡","content":"谩似随阳侣，翩翩不惮烦。悯时怀孔席，殊技去齐门。骥足谁能絷，虬髯且自掀。湖南春酿好，■慰北堂萱。","dynasty":"明代","title":"送谢明府泮之善化其二"}
{"author":"符锡","content":"一官嗟远去，何限惬情虚。教尚江边邑，经横浦口庐。庭阴足桃李，宾馔饶溪鱼。抱癖京尘者，扪心愧卷舒。","dynasty":"明代","title":"送周良会掌教池口"}
{"author":"符锡","content":"禁城吹角罢，楚客忆乡时。病去裁书懒，愁来见月迟。屈身贫可仕，混俗志难移。菽水清欢地，凉温秪自知。","dynasty":"明代","title":"病中遣怀奉呈严陆二大史其一"}
{"author":"符锡","content":"旅食春归后，愁躯病厌时。天高玉绳迥，家远雁书迟。有效方难得，无眠枕屡移。平生心一寸，曾许故人知。","dynasty":"明代","title":"病中遣怀奉呈严陆二大史其二"}
{"author":"符锡","content":"芳邻高使君，世美洽能闻。御带山东臬，名□冀北群。绮窗邀白日，锦树截红云。漫泧惭知旧，清尊礼遇勤。","dynasty":"明代","title":"饮高宪佥宅"}
{"author":"符锡","content":"帝里怀归客，宁辞溽暑行。帆开燕飔满，潮落楚云平。遂有林园梦，能忘霄汉情。衣冠拜家庆，庭树月华明。","dynasty":"明代","title":"送周宣统省祭还乡"}
{"author":"符锡","content":"他日趋庭客，春鸿迹谩寻。洞门过道侣，虚室憩禅心。山带城隍老，江分草树深。静闻龙雨去，还傍洗尘襟。","dynasty":"明代","title":"再至辰阳假寓龙兴寺喜诸友见过"}
{"author":"符锡","content":"华表归来志虑空，可曾回眼向鸡虫。风标自合群仙使，胎孕难将百鸟同。立傍宪台严候吏，声闻江省濯清风。何时引子丹霄上，两两和鸣恊舜桐。","dynasty":"明代","title":"奉和曾宪长瑞鹤诗三首其二"}
{"author":"符锡","content":"不惜躬耕远帝宸，南来北去几伤神。一觞自滥通闺籍，三宅渠怜在野臣。俗近鲁邹真锦里，和高元白侈阳春。会须传颂词林满，漫作风花过眼新。","dynasty":"明代","title":"人日雨中叠前韵奉酬宗党诸耆宿其二"}
{"author":"符锡","content":"南极腾辉远，平台注目劳。裕家勤伯氏，徵寿藐蟠桃。山水幽居适，风云宦业高。圣明多乐事，去住任霜毛。","dynasty":"明代","title":"大理郑公寿乃兄止斋登七十"}
{"author":"符锡","content":"野寺残僧在，何名是别山。山花当户发，海鹤载云还。漫想长休粒，无能此闭关。歇鞍颜有恧，尘集士袍殷。","dynasty":"明代","title":"经别山寺"}
{"author":"符锡","content":"一宿渔阳馆，新诗取次留。奚囊应渐满，民瘼荷兼□。日晏村烟薄，春深鸟韵柔。若为忧国虑，时共野人筹。","dynasty":"明代","title":"宿魝州次韵石沙侍御"}
{"author":"符锡","content":"韶阳未领意先灰，果熟西园又一回。堪笑枝头争觅者，无人解向本根培。","dynasty":"明代","title":"寄内及示诸子口号五首其五"}
{"author":"符锡","content":"战垒何年柱斧歼，青枫江上老耕钤。我来閒访前朝寺，香火重开话建炎。","dynasty":"明代","title":"暮春宿金城兰若"}
{"author":"符锡","content":"旅寓逢明府，相过不厌频。贵游终爱博，乡里任情真。骑发燕台暮，律回湘水春。衡阳有书札，屈指雁归晨。","dynasty":"明代","title":"送刘君熙载尹临武"}
{"author":"符锡","content":"蛮徼缠妖气，王师蔽海濆。君看旗旐举，白昼起风云。","dynasty":"明代","title":"丙戍正月部兵赴南宁道中杂韵其六"}
{"author":"符锡","content":"佛桑谁遣瓦盆栽，此日衣冠解劝杯。怪底寻常花一朵，三三今喜并头开。","dynasty":"明代","title":"竹亭新种佛桑每日但开一朵是日六朵并开戏呈二府诸公"}
{"author":"符锡","content":"豸史爱登览，习池初过从。惊风翻锦树，密雨乱芙蓉。笔岭抟孤凤，皇潭隐卧龙。炎荒多胜槩，衰拙荷包容。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其五"}
{"author":"符锡","content":"禁城吹角罢，楚客忆乡时。病去裁书懒，愁来见月迟。屈身贫可仕，混俗志难移。菽水清欢地，凉温秪自知。","dynasty":"明代","title":"病中遣怀奉呈严陆二大史其一"}
{"author":"符锡","content":"郊西双阁凌晓梯，斗角倒挂风檐齐。湖天渺渺接秋素，苑树重重含露凄。胜日江山足高兴，美人尊俎谁同携。职暇何妨得归晚，月华骑影纷前溪。","dynasty":"明代","title":"奉和陈石亭内翰九日登镜光瑞光二阁"}
{"author":"符锡","content":"纪实王生在，还因识草窗。读书名不涉，晓法化能襄。酉水遗波远，辰山宿草长。传家徵世泽，起凤表民望。","dynasty":"明代","title":"上舍李民望厥考草窗晋叔王子志其墓仍祈余作"}
{"author":"符锡","content":"蟾宫扃禁几重深，故识云踪更远寻。隐约看图犹似梦，可应还动少年心。","dynasty":"明代","title":"与秦节之题扇"}
{"author":"符锡","content":"偶逢玄客听玄谈，亦有玄机试著参。一日鹏抟九万里，风云彷佛见图南。","dynasty":"明代","title":"李术士玄谈"}
{"author":"符锡","content":"故人高弟子，不问可知名。学易编常绝，论交盖始倾。黄金古台暮，白发异乡情。无计留君住，相思共月明。","dynasty":"明代","title":"送润州王贡士南还"}
{"author":"符锡","content":"寒潭秋净水如苔，月色芦花相映开。正好垂竿君却去，缘知不是为鱼来。","dynasty":"明代","title":"秋江罢钓图"}
{"author":"符锡","content":"江城春色渺无阑，来往凭将万虑宽。岚气半含山雨润，日光轻拂水花寒。钓竿欲释佳人手，奕石休惊午梦残。何日玉骢还载客，颖江曾惜障泥乾。","dynasty":"明代","title":"后四日雨晴再游倒用前韵其二"}
{"author":"符锡","content":"思州新剌史，为别意何长。职贡通南海，声闻过越裳。凿蹄怀折坂，刷羽忆朝阳。麟凤应希有，将能滞一方。","dynasty":"明代","title":"送陈上思思慎"}
{"author":"符锡","content":"燕誉楼开武水滨，危拦十二对通津。桥头车马时时竞，城上烟云日日新。山逗岚光来几席，风含芳润袭衣巾。凭高几度情何极，更上芙蓉望北辰。","dynasty":"明代","title":"燕誉楼宴集"}
{"author":"符锡","content":"武水民艰涉，方舟此奏工。栉比江阔狭，絙络岸西东。六六扶拦出，双双表柱空。澄波浮彩鹢，疏雨卧长虹。拥盖行天上，联鞯度镜中。互低人簇马，微曲缆牵风。砥石分维壮，晴雷起昼同。樵苏男挟妇，市易叟和童。阛阓人人便，村墟处处通。万缘宁有我，一德敢论功。民病难辞责，人言合反躬。惼心多伎俩，名德盛帡幪。治行渐黄相，威来耻寇公。极知名过实，争奈享逾丰。引疾宜先避，尊拳免后逢。蒙阳遗业在，不负汝归农。","dynasty":"明代","title":"西河方舟展试阶同寅往观漫纪一律"}
{"author":"符锡","content":"一宿渔阳馆，新诗取次留。奚囊应渐满，民瘼荷兼□。日晏村烟薄，春深鸟韵柔。若为忧国虑，时共野人筹。","dynasty":"明代","title":"宿魝州次韵石沙侍御"}
{"author":"符锡","content":"江城春色渺无阑，来往凭将万虑宽。岚气半含山雨润，日光轻拂水花寒。钓竿欲释佳人手，奕石休惊午梦残。何日玉骢还载客，颖江曾惜障泥乾。","dynasty":"明代","title":"后四日雨晴再游倒用前韵其二"}
{"author":"符锡","content":"天漏渠能补，淋漓日未休。豆封泥不甲，畦没潦争流。尔病兼无食，予耕尚乏牛。为儒惭盛世，徒抱老农忧。","dynasty":"明代","title":"久雨共农人言有感"}
{"author":"符锡","content":"执法何容远，还家诏暂辞。圣情隆孝理，贤母被恩私。馔忆江鱼美，春生昼绣宜。周爰应不惮，衮职慰来思。","dynasty":"明代","title":"周都宪得假驰驿送母还昆山"}
{"author":"符锡","content":"天设蛮江险，鸿濛一派通。未须论禹迹，疏凿仗神功。","dynasty":"明代","title":"乌蛮滩其二"}
{"author":"符锡","content":"圣轨穷寰海，时髦凑京师。擢上符鸿运，笺名标四陲。赤墀倚历阶，青云平蹑梯。况我同升友，分好比连枝。辉辉鸳鹭群，皎皎霜雪姿。三会礼益勤，申章言岂私。操翰准前古，杼猷震当时。夷险或殊遘，志义匪或亏。拔十望逾五，得人榜多谁。策足途方修，委身分所宜。勖哉龙门客，无弃朽钝为。","dynasty":"明代","title":"春榜同年三会诗代李宣之大守"}
{"author":"符锡","content":"猛可东风度小池，朱樱开得两三枝。好似撷□溪畔女，凝妆临水照多时。","dynasty":"明代","title":"樱桃"}
{"author":"符锡","content":"寒日澹无辉，边城戍不归。眼穿楼外雁，抆泪向孤帏。","dynasty":"明代","title":"闺思二首其一"}
{"author":"符锡","content":"锦树逡巡老故台，花时端的候春来。那知有客空延伫，怪问多年巳不开。绰约崇朝蜂蝶乱，瞻依中夜斗星回。荣枯自是难窥测，谁向朋簪靳酒杯。","dynasty":"明代","title":"前韵奉答李慱厅二首其二"}
{"author":"符锡","content":"苦忆东安文学老，得钱相觅且衔杯。乌衣奋事堪肠断，王谢如今焉在哉。","dynasty":"明代","title":"代柬东安万掌教"}
{"author":"符锡","content":"鉴悬廉访一尘空，生意何妨到羽虫。台沼忽惊雏鸐异，朝阳争睹凤毛同。新诗价长连城璧，瑞应期还太古风。合与芝亭并传胜，平分秋色老梧桐。","dynasty":"明代","title":"奉和曾宪长瑞鹤诗三首其一"}
{"author":"符锡","content":"人日重阴挟雨寒，诗邮频仗遣忧端。吴歌中曲曾殊调，台阁山林只共看。晴旭岂无鸣鸟待，昏霾宁有毒蛟蟠。可谁吹律终调化，默睹熙熙四海欢。","dynasty":"明代","title":"人日雨中叠前韵奉酬宗党诸耆宿其一"}
{"author":"符锡","content":"君方广陵去，即拟到辰阳。远徼追游惯，高楼逸兴隆。槎浮天汉出，梦绕帝居长。老觉还丹在，林砂岂冀将。","dynasty":"明代","title":"送黄彦七告假归省"}
{"author":"符锡","content":"空林寒日薄，古道行人稀。渺渺烟光外，惟馀倦翼归。","dynasty":"明代","title":"扇面"}
{"author":"符锡","content":"十里□山路，茅檐五七家。机舂人不见，流水自翻车。","dynasty":"明代","title":"萍乡泛小舟下湘东绝句其四"}
{"author":"符锡","content":"国计忧劳俯圣躬，南冠重许拜恩同。名家兰玉枝枝秀，涨海鲲鲸处处通。燕水盍簪怀胜迹，泰山回首揖高风。蜚英继武皆馀事，肯向江湖叹转蓬。","dynasty":"明代","title":"送上舍孙氏叔侄还镇江其一"}
{"author":"符锡","content":"谩誇垣药竞春风，亦有盆莲出水红。种植几年缘石傅，品题今日属宗工。日华疑对仙人掌，御气长邻紫极宫。岂谓一时传盛事，直期麟阁纪元功。","dynasty":"明代","title":"奉和大师序翁二考复职是日内阁盆莲初开漫兴二首其二"}
{"author":"符锡","content":"一别韶阳九见春，梅花驿路是通津。尘劳忆得登临胜，锦水丹山属故人。","dynasty":"明代","title":"送袁县丞其一"}
{"author":"符锡","content":"回首蓬蒿里，重吟薤露辞。英雄下世久，慷慨欲谁悲。","dynasty":"明代","title":"追挽谢都转令岳石厓秀才其二"}
{"author":"符锡","content":"日下多名士，春宵得共论。起家缘少府，传业有诸昆。道岂延陵愧，教由安定尊。泰山遗响在，还拟振桥门。","dynasty":"明代","title":"送厚斋先生分教常州"}
{"author":"符锡","content":"新松泱莽护寒塘，断雁时依病鹤藏。未向空林怨萧瑟，西风吹起自成行。","dynasty":"明代","title":"晏生人胜人操春日从予南冈及夏而还寄此作"}
{"author":"符锡","content":"未论多贤地，如公道不贫。圣庭分铎远，蛮府作人新。种德非干誉，挥金乐为亲。九原高谊在，颓俗可还醇。","dynasty":"明代","title":"挽永新贺司训"}
{"author":"符锡","content":"贪看滩上凫，回头忽相失。何如贪程心，翻恨滩舟疾。","dynasty":"明代","title":"萍乡泛小舟下湘东绝句其五"}
{"author":"符锡","content":"亹亹幽居士，雅志在经略。兀傲当盛年，岂不荣世爵。尺表无停晷，颓波其容作。抱独发孤唱，览物将焉托。遂此耿介怀，和光谌所薄。读书贫巷中，稍旨颜瓢乐。猥蒙父老顾，乖违愧留诺。曾知凌烟上，风云炳丹雘。驰阪登骏良，絷泥委骀弱。慎惟明德姿，湛卢思避锷。圣纪值重明，遑途靡枘凿。申命隆时牧，流膏侈偏著。惜晨仗兹篇，翻遗野人药。三叹不辍响，绸缪盻西郭。起舞想闻鸡，待旦兴宵柝。良一激懦□，滞思出玄莫。","dynasty":"明代","title":"奉和徐太守阅陶诗一日难再晨句有感而作"}
{"author":"符锡","content":"西师未报□残虏，十仗交驰且莫休。近侍忽惊千里别，行频应缓九重忧。辽阳风物宜周访，藩镇机宜属细筹。俎豆有儒宁似者，迟归还许疏宸旒。","dynasty":"明代","title":"送高滦汀掌科选兵辽阳"}
{"author":"符锡","content":"武缘诚僻邑，风气别一区。城郭居民鲜，荒寂拟郊墟。重林啼怪鸟，幽壑舞蝍蛆。仲春扇炎风，盛夏始不如。弱女事贸迁，丁男罕诗书。犷悍遂成习，推朴亦有馀。自我驻军来，寄迹于衡庐。出门无可语，入户但长嘘。徒效庄舄吟，幽怀竟莫祛。柯时歼渠寇，解兵赋归欤。青山固有待，稚子足启予。长揖上官去，不乐更何于。","dynasty":"明代","title":"驻武缘伏枕连日抚景感时不觉乡思浩然遂成五言古诗聊志余怀云"}
{"author":"符锡","content":"生也男儿死亦奇，丈夫何事盖棺迟。侧身未必乾坤隘，掩目空疑日月私。十亩稔馀慈母计，百年心苦逐臣知。悠悠海岳宾鸿远，泣洒秋风草木悲。","dynasty":"明代","title":"病中哭涂侍御宾贤其一"}
{"author":"符锡","content":"手植庭前树，高枝信鹊巢。忘情自来去，何喜用嘐啁。岁乙通神处，雄■致力交。丁宁汝僮仆，方哺勿轻捎。","dynasty":"明代","title":"乾鹊来巢"}
{"author":"符锡","content":"绛霞凌晓散晴风，大化潜窥妙物功。骢马招邀宜解赏，綵鸾夭冶为谁工。迎人乍喜开新朵，绕砌旋惊拾断红。我亦念花劳梦寐，花应知我惜飘蓬。","dynasty":"明代","title":"楚蒙侍御新植牡丹寄示催赏佳作依韵奉酬其一"}
{"author":"符锡","content":"玉人何处住，一室对孤岑。池上蓼花白，山中秋意深。林穿蒋诩径，座拥河汾琴。未觉衣缨在，沧洲更远寻。","dynasty":"明代","title":"严太史钤山书屋"}
{"author":"符锡","content":"云之出，本在山，山云相就两欢颜。龙之从，十载间，海上山青云未还。云遥祝山寿千古，山亦祝云雨下土。云既为我民沾濡，我不能为山歌舞。云山适适各有为，请闻忭祝欢如雷。欢如雷，共祝云根亘千古，镇为九夏苍生培。","dynasty":"明代","title":"寿陈通府乃翁"}
{"author":"符锡","content":"只道文章可致身，十年随俗走红尘。如今欲返图南驾，却笑真成两截人。","dynasty":"明代","title":"戏柬刘梅国"}
{"author":"符锡","content":"县知江海客，白首未忘情。一舫揭斋地，孤云尽日征。按图神自往，绝羽意难并。风浪何时净，梦魂犹自惊。","dynasty":"明代","title":"一舫斋为倪水部赋"}
{"author":"符锡","content":"山花随意度山城，何处忘忧浪得名。却笑息心尘外客，也凭鸡卜问阴晴。","dynasty":"明代","title":"代萱花答"}
{"author":"符锡","content":"三春好日几晴乾，不遣风花一片残。拥树山云长带雨，捲帘江阁尚留寒。繁枝照眼知谁共，尊酒多情且自宽。莫更题诗寄相忆，恐增怀抱在东阑。","dynasty":"明代","title":"酬楚蒙侍御见寄花晨风雨游南溪佳什其一"}
{"author":"符锡","content":"吾内有贤弟，芝兰气谊并。别离书满纸，相见泪盈缨。舟楫空怀济，鱼盐岂避名。艰难遂生理，莫忘故园情。","dynasty":"明代","title":"赠崇一内弟"}
{"author":"符锡","content":"地僻安居蒶，江深隐俗浑。剪茅初著土，聚落渐成村。","dynasty":"明代","title":"辰江杂兴其三"}
{"author":"符锡","content":"世人有钱剩沽酒，笑我无钱还置菊。酒酣适意虽一时，菊在时堪弄寒馥。岂知根株一拔不可回，坐使茎叶日瘁令心哀。唴渠本是东篱伴，何缘开傍黄金台。君不见牡丹花，东风一夜生锦葩。沉香词客经品题，芳声美誉流天涯。又不见青菊蕊，世人有眼那识女。不如还汝东篱下，老与葛巾作宾主。","dynasty":"明代","title":"买菊叹"}
{"author":"符锡","content":"向平之愿何当酬，老我行藏不自由。颍水春来好鱼猎，几番新涨接书楼。","dynasty":"明代","title":"寄内及示诸子口号五首其四"}
{"author":"符锡","content":"隐翁幽德何所属，家傍清江仍小筑。枕上春宵风雨声，自启疏棂数新竹。","dynasty":"明代","title":"竹轩"}
{"author":"符锡","content":"淮南亭榭好，觉此逾清芬。谢树齐森玉，吴峰半出云。酬花淹日暮，吟雨坐宵分。明发湖西客，尊前谁念群。","dynasty":"明代","title":"王氏园亭"}
{"author":"符锡","content":"春江落日倚崔嵬，月色犹疑汉将归。万壑风云驰号令，一川鱼鸟避旌微。晴霄未必今如昨，庙略休论是与非。遥奠壶公一杯酒，千秋南土仗灵威。","dynasty":"明代","title":"宿清浪望壶头山谩题二首其一"}
{"author":"符锡","content":"高人昔未遇，结屋蒙山阴。读书探玄秘，扫迹忘幽深。出处信大节，伊颜夙所钦。引领云径微，重携谁民琴。殷勤弦上思，旷世一开衿。祥风飘紫蔓，阳光耀丹林。宁知乘骢贵，白首犹初心。","dynasty":"明代","title":"便面为念斋侍御题"}
{"author":"符锡","content":"盆莲开雨后，幽趣几人知。藕出华峰顶，泉分太液池。受风香迸吐，倾日盖频移。烂熳西堂会，琴尊幸晚随。","dynasty":"明代","title":"观莲城西主人出酒鼓琴偶用璧间韵奉呈同志一首"}
{"author":"符锡","content":"西登蒙峰顶，南望瑶岑足。华屋夹道周，飞甍蔽城曲。谁楼揭春晖，光景常在目。匪物情乃迁，于此见君独。至德拟春晖，明晦岂常好。君之心兮，只如三春之寸草。春晖不尽春草长，永言怀之以终老。","dynasty":"明代","title":"春晖楼为州背章善楷赋"}
{"author":"符锡","content":"节使临边郡，曾因问俗来。波颓何底极，风动有根荄。念旧频虚榻，摅怀欲上台。剧谈殊未已，骑从且迟回。","dynasty":"明代","title":"抵永平"}
{"author":"符锡","content":"濂溪何自来监税，环堵遗斋尚揭名。抱道热中吾浅测，官资元不病先生。","dynasty":"明代","title":"泸溪周元公书院其二"}
{"author":"符锡","content":"会府经过地，诸贤楷范存。阁梅春早别，江月夜深论。逝水谁能挽，西山竟不言。离人归艓在，无复假招魂。","dynasty":"明代","title":"舟过南昌有怀谢李诸子"}
{"author":"符锡","content":"千峰翔舞粤溪滨，大似群真降紫旻。星汉光摇银榜净，洞门幽对玉壶均。石潭雨霁龙潜稳，炼室云封鹤到频。试问烟霞谁是主，红尘忙杀白头人。","dynasty":"明代","title":"游碧落洞漫题二首其一"}
{"author":"符锡","content":"控带荆襄地，还居楚上游。郡寮宜镇净，参佐得风流。自是才难遇，何须职易修。明廷如简擢，不假更搜求。","dynasty":"明代","title":"代送一首"}
{"author":"符锡","content":"美酒倾玉壶，尽日梅根坐。醉问把壶人，和靖何如我。","dynasty":"明代","title":"梅轩次晋叔韵二首其二"}
{"author":"符锡","content":"古人今不见，安遣泪双垂。早愧平原笔，缘书有道碑。纲常元有赖，天地本无私。爽气西山在，终然百世师。","dynasty":"明代","title":"书浩然碑有感"}
{"author":"符锡","content":"道山梅树缘谁写，墨妙分明夺化亚。蜂蝶未知真假在，回回他自领春风。","dynasty":"明代","title":"与僧题梅"}
{"author":"符锡","content":"举目云遥雁杳，玉人何在，不尽悲凉。萧萧风雨，秋期又近重阳。井梧飘、生憎待凤，篱菊把、孤负传觞。黯相望。山花山鸟，分付谁行。思量。南来北往，几翻风浪，几度星霜。襟期皓首，素衣何处惹尘黄。谢醴筵、先几罔测，抱芳芷、旧恨难忘。悄更长。关山月冷，梦断潇湘。","dynasty":"明代","title":"玉蝴蝶怀友"}
{"author":"符锡","content":"邂逅文章伯，论交靡旧新。春苌回锦席，山月霁风神。误倒皇门履，空惭孺榻尘。何当附鸿翮，云汉倍情亲。","dynasty":"明代","title":"寄谢南安何太守雩峰"}
{"author":"符锡","content":"眼中竹逸今巳矣，好事如人可得无。京口徵游谁是主，吴沙遗殍孰从哺。一时名宰书碑板，千里幽人致束刍。□苦丛篁封植在，影来明月敬庭芜。","dynasty":"明代","title":"挽竹逸何翁"}
{"author":"符锡","content":"扰扰横州路，征夫意自闲。数声秦吉了，一枕乌蛮山。","dynasty":"明代","title":"乌蛮滩其四"}
{"author":"符锡","content":"秋天天苑牵秋思，伊水丰山听讲开。白酒频倾白日暮，黄花遥忆黄金台。","dynasty":"明代","title":"题红黄二菊送刘司训赴南阳其一"}
{"author":"符锡","content":"圣明望治胥才渴，优诏三涂许并登。草野有怀思展布，儒林无士不骞腾。雪中梅柳先阳复，海上风云入梦曾。文运自天开僻邑，作人仪范见觚棱。","dynasty":"明代","title":"送陶先生分教海门"}
{"author":"符锡","content":"冈梧回首拂云齐，取次鸾凤不待栖。索莫晚劳仙侣问，夷犹春谢玉人携。烟波浩渺家何在，堤树沿洄望欲迷。□是相逢又相别，满帆风雨下前溪。","dynasty":"明代","title":"和答平泉其一"}
{"author":"符锡","content":"眼中竹逸今巳矣，好事如人可得无。京口徵游谁是主，吴沙遗殍孰从哺。一时名宰书碑板，千里幽人致束刍。□苦丛篁封植在，影来明月敬庭芜。","dynasty":"明代","title":"挽竹逸何翁"}
{"author":"符锡","content":"节使临江郡，瞻云独系思。屋添闽海算，椿老万年枝。耆会高贤满，丰庖厚禄移。未缘朱绂系，覃泽柰明时。","dynasty":"明代","title":"郑太守乃翁七十寿卷"}
{"author":"符锡","content":"少年文藻说京华，底事辞家便忆家。莫以儒巾卑节使，也劳王事问星槎。三江晓雨迷归楫，五夜东风听落花。最是送君还客邸，莫云翅首半天涯。","dynasty":"明代","title":"送裴上舍赍讣还乡省"}
{"author":"符锡","content":"初冬竟何晨，候雁鸣远天。星光犹在户，厨突巳生烟。弱文依榻下，六男绕床前。饰容长可观，学语幼堪怜。笑问我初度，云何此晏眠。宁知阿父心，方剧膏火煎。人生无百龄，七十古稀焉。而我今五十，日月如驶川。骨肉半凋谢，高堂形影连。家贫养不继，躬耕逢歉年。妻子常苦饥，滫瀡何能全。俯仰多乖误，伊谁任其愆。坐令欢爱火，化作烦恼泉。聪明转蓁塞，疾疢故婴缠。雅志好书诗，忧来不终篇。旧业尽荒落，新诗那足传。气运有翻覆，寒暑亦递迁。宁知向此去，否往泰不旋。自分廪受薄，荣名难比肩。庶几安义命，无愧于古贤。殷勤语儿曹，□也同勉旃。问学须及时，孝爱敦自然。顾惭衰晚姿，动失炳几先。流浪波涛中，犹如不系船。何当遂志意，无说地行仙。举杯一长歌，仰盻双飞鸢。","dynasty":"明代","title":"生晨自述"}
{"author":"符锡","content":"跃马江城各盛年，却看乌帽照华颠。玉绳晓望天门迥，琪树秋沾雨露先。濒海编氓皆著土，举家随宦即登仙。鸣琴未负联珂在，准待河阳奏□船。","dynasty":"明代","title":"送朱克诚年兄"}
{"author":"符锡","content":"客中无计禦愁生，直把诗酒当坚城。窗前蝶梦花枝午，枕上鸠鸣屋角晴。红杏缘杨行处有，蒙山颍水别来情。接舆似也知侬意，时对彺歌作楚声。","dynasty":"明代","title":"答友人雨中写怀"}
{"author":"符锡","content":"欲别未别吴山前，预作相思萦昼眠。笑引西蒙问东海，不知谁是懒中仙。","dynasty":"明代","title":"姑苏留别子公"}
{"author":"符锡","content":"尘编千载定谁开，江左衣冠尚此台。石上松阴虚白日，池边鸟迹认苍苔。岂无高士谈玄在，亦有群公仗节来。负笈独堪人巳远，春风依旧沐蒿莱。","dynasty":"明代","title":"读书台"}
{"author":"符锡","content":"仙源杳藐不可即，绝巘丹枫乱云日。据奕何为三老翁，眉宇彷佛曾相识。野水微茫度野桥，枻杖一翁谁见招。襟期揔似厌羁绁，神游物外何逍遥。清卿故自玄都客，出有入无无不得。石边柯烂知几年，壶里乌飞爰数刻。有时尸解示家人，竹杖空遗葛陂侧。披图却笑安刘者，失脚炎尘永相隔。","dynasty":"明代","title":"秋林图为太常卿春庵赋"}
{"author":"符锡","content":"官閒小辟郡斋深，种竹移花不废吟。博洽未须论旧学，忧勤宁假惜分阴。囱含远岫浮佳气，云暖珍禽送好音。岂谓衰迟劳慰藉，每论诗罢更论心。","dynasty":"明代","title":"骝山道长新辟小斋次韵奉答"}
{"author":"符锡","content":"为念仙姿独，频移野伴来。低昴各有态，萧散不堪裁。狂对东风舞，秾邀暖日开。下方殊未厌，何处忆蓬莱。","dynasty":"明代","title":"山中旧有榴树今春重移一株"}
{"author":"符锡","content":"西师未报□残虏，十仗交驰且莫休。近侍忽惊千里别，行频应缓九重忧。辽阳风物宜周访，藩镇机宜属细筹。俎豆有儒宁似者，迟归还许疏宸旒。","dynasty":"明代","title":"送高滦汀掌科选兵辽阳"}
{"author":"符锡","content":"华岑峙南服，灵异杳莫攀。世德秉人龙，天飞复来还。时荣故自保，名教岂踰闲。宿厉词林翮，嗣登贤士关。宰衡遂牢让，讲殿虚崇班。讵远移孝理，终怀色养欢。蔼蔼三威凤，集和庭树端。皇猷岂不眷，道腴肆盘桓。微言虑蓁塞，辩析忘寝餐。身退名益显，德邵气愈完。衰迟门士晚，瞻望道里艰。古稀属悬弧，谁有歌南山。洛沿文路起，汉忆鸠杖颁。寿光耿不磨，容在百年间。","dynasty":"明代","title":"整庵罗老先生七十寿诗"}
{"author":"符锡","content":"亹亹幽居士，雅志在经略。兀傲当盛年，岂不荣世爵。尺表无停晷，颓波其容作。抱独发孤唱，览物将焉托。遂此耿介怀，和光谌所薄。读书贫巷中，稍旨颜瓢乐。猥蒙父老顾，乖违愧留诺。曾知凌烟上，风云炳丹雘。驰阪登骏良，絷泥委骀弱。慎惟明德姿，湛卢思避锷。圣纪值重明，遑途靡枘凿。申命隆时牧，流膏侈偏著。惜晨仗兹篇，翻遗野人药。三叹不辍响，绸缪盻西郭。起舞想闻鸡，待旦兴宵柝。良一激懦□，滞思出玄莫。","dynasty":"明代","title":"奉和徐太守阅陶诗一日难再晨句有感而作"}
{"author":"符锡","content":"将老慕亲谁复似，世承恩诏更何云。新诗古寺流传在，好作乡闾劝孝文。","dynasty":"明代","title":"荣慕卷为同年广州别驾刘美中乃翁赋二绝句其二"}
{"author":"符锡","content":"欣逢茂宰衔杯日，恰是仙翁届寿辰。章水倒倾三百瓮，岷山遥祝一千春。牛刀细割馀霜刃，乡味频缄出紫鳞。两两南鸿又西去，平安时问锦江滨。","dynasty":"明代","title":"燕李明府宅时遣二子还蜀庆乃翁寿遥致此诗"}
{"author":"符锡","content":"质扑始兴郡，尚遗文献风。版图秦塞阁，韶奏舜台空。二水城中启，千峰剑外雄。壮观聊纪实，得句不求工。","dynasty":"明代","title":"风雨观桥于河西遂观莲于吕将军园亭嘉宾胜会与是用乘奉次骝山道长原韵八首其四"}
{"author":"符锡","content":"黑子关东地，明庭重守疆。典戎期士杰，参幕选才良。风物饶千里，河山自一方。并州翻乐土，莫谩忆咸阳。","dynasty":"明代","title":"送辽东李断事"}
{"author":"符锡","content":"何吏堪儒隐，御恩且故乡。谩传经世学，还有惠民方。江舸明秋月，征袍想御香。诗囊问题品，空愧尔师行。","dynasty":"明代","title":"送漆医官还新昌"}
{"author":"符锡","content":"淮南亭榭好，觉此逾清芬。谢树齐森玉，吴峰半出云。酬花淹日暮，吟雨坐宵分。明发湖西客，尊前谁念群。","dynasty":"明代","title":"王氏园亭"}
{"author":"符锡","content":"漂泊淮南客，东归日夜心。湖风欺短褐，沙月动长吟。旅望天无际，羁愁海并深。相期故人在，时复枉舟寻。","dynasty":"明代","title":"旅夜有怀兼呈淮南诸故旧时河□匆解望荩臣行李不至其一"}
{"author":"符锡","content":"寂寥缘抵事，怅望复何之。远塞无书雁，寒江有钓丝。酒醒馀拂剑，愁在强拈诗。行李谁相问，归艖倚断澌。","dynasty":"明代","title":"旅夜有怀兼呈淮南诸故旧时河□匆解望荩臣行李不至其二"}
{"author":"符锡","content":"淮南裘马客，书剑误归舟。酒处花连屋，吟边雪满楼。失群怜野鹤，狎水媚群鸥。那问狂驰子，东家眇圣丘。","dynasty":"明代","title":"待荩臣行李不至雪中酬友人其一"}
{"author":"符锡","content":"南山经岁别，北渚底人留。踏雪频过友，看云独上楼。渔翻湘浦□，客榜洞庭舟。风物亲吴楚，何当散百忧。","dynasty":"明代","title":"待荩臣行李不至雪中酬友人其二"}
{"author":"符锡","content":"吾内有贤弟，芝兰气谊并。别离书满纸，相见泪盈缨。舟楫空怀济，鱼盐岂避名。艰难遂生理，莫忘故园情。","dynasty":"明代","title":"赠崇一内弟"}
{"author":"符锡","content":"我望建康路，君从几日来。晓风千嶂合，寒练一帆开。牛首山椒寺，凤凰江上台。旧游谁复在，潮打石城回。","dynasty":"明代","title":"仪真逢卢彦四邀题龙江别卷"}
{"author":"符锡","content":"骢马何轩特，年来遽病衰。世途深有倚，天道竟难知。十载砂村语，千秋泉路期。何当下东郊，抆泪奠新诗。","dynasty":"明代","title":"过真州感孙柱史思行不得吊唁写此抒怀"}
{"author":"符锡","content":"常怪春归向底藏，水云遮断玉泉庄。一庭花雨飘红锦，满路松风奏细簧。太传东山高燕会，右军曲水富篇章。招邀几日还来此，岂有微官职务妨。","dynasty":"明代","title":"游玉泉庄次韵代"}
{"author":"符锡","content":"吾党赵君有充甫，器硕才宏动云古。尚书公子青云士，龌龊庸流谁比数。义窃通家余忝同，感今怀旧忧思冲。朅来别我官广陵，楼船舆马俱匆匆。都亭结驷艳杯酒，琼瑶拟赠余安有。不厌刍荛可试呈，郡倅分职统于守。竭诚分内万无尤，分外喜为须掣肘。铅镰钩钝各有时，代庖或反伤其手。赵君赵君名愈彰，却笑狂夫真老狂。十载弟同官更远，三年同兄典太常。情亲恨不照肝胆，岂谓险阻能兼尝。羊肠折坂老骥足，天衢九首看腾骧。","dynasty":"明代","title":"送赵充甫赴扬州别驾"}
{"author":"符锡","content":"灵泉秘武水，气蒸翼轸西。自有天地来，谁能测端倪。混混无终极，上与星汉通。纵观一稊米，万象森鸿蒙。俯瞰神龙宅，仰跻玄帝宫。玄宫何所见，亭亭两苍松。松稍挂明月，倒景西池中。龙惊卧不稳，喷涛射晴空。雷雨霎然至，震惊镆铘峰。居人皆辟易，行者迷西东。怪此不移时，谭笑曾未终。回视灵泉上，澹烟横白虹。","dynasty":"明代","title":"武缘龙池二章其一"}
{"author":"符锡","content":"释宪还刀服，陶然世虑空。年年见菜子，日日舞春风。野水醅尊绿，山花压鬓红。不知全楚外，斯乐几人同。","dynasty":"明代","title":"佥宪贾公谢事西川怡神楚北锡忝通家敬呈鄙作公病初起适慰其怀云"}
{"author":"符锡","content":"凉州西望远咸京，重镇应须得老成。时来满听监军使，恤苦怜贫如父兄。","dynasty":"明代","title":"赠廖太监镇守甘肃三首其一"}
{"author":"符锡","content":"伏雨燕山北，炎风庾岭南。双凫仙令远，十室圣恩覃。俗问车初下，情通理渐谙。奸愚胥栉媷，枯槁待濡涵。异石清如岱，寒泉酿胜柑。移来妨损执，饮去少驱岚。饱见韦编绝，空传水歃贪。文章初发誉，风节雅何惭。疏论留铨注，台评耻谏参。老成终自别，公道竟谁谈。逾觉丹心壮，应怜雪鬓鬖。忠贞贤母愿，禄养大儒甘。回首春经别，观光志夙耽。暑惊秋潦净，蝉听夕阳酣。客子情何极，尊公意可探。鹏翔同未得，匏系独仍堪。云搆需梁栋，□盘自梗楠。飘零千古思，得失寸衷惔。把袂还依阙，过门想驻骖。前程父老问，挥手看云覃。","dynasty":"明代","title":"送道七表叔宰英德二十韵"}
{"author":"符锡","content":"小颖江头归兴浓，纷披秋雨乱芙蓉。湖东一夜相思梦，都属南厓药裹中。","dynasty":"明代","title":"柬南厓"}
{"author":"符锡","content":"卧治韶阳钁铄翁，别来春色满南中。庆馀玉树连枝秀，籍许金闺奕叶通。小技雕虫惊自斲，大方家法让谁工。新诗首首堪传颂，媲美还将列正风。","dynasty":"明代","title":"翁字韵四首一首原韵谢唐铁翁惠碧桃二首赠别桂阳范伯宁三首美铁翁四首病中自广其三"}
{"author":"符锡","content":"宜烟宜月弄晴稍，间李间桃连近郊。为报主人多爱惜，高枝留取凤来巢。","dynasty":"明代","title":"墨竹题赠秦秀才"}
{"author":"符锡","content":"道山梅树缘谁写，墨妙分明夺化亚。蜂蝶未知真假在，回回他自领春风。","dynasty":"明代","title":"与僧题梅"}
{"author":"符锡","content":"琴尺何来此，寒光近眼明。导丝行褚直，阁臂展书轻。妙得行藏理，频临几按清。小童知爱惜，无枉故人情。","dynasty":"明代","title":"谢遗笔琴界尺"}
{"author":"符锡","content":"腊尽春回北上期，联鞯谈笑竟忘疲。两三烟柳十家市，到却丽阳殊未知。","dynasty":"明代","title":"戏柬刘梅国其二"}
{"author":"符锡","content":"扫迹江门思转深，登临那复暂开襟。石头烟柳弄晴色，章浦行云生野阴。佳节偶同人士饮，艾符聊并葛巾簪。诗家莫厌频相过，牢落还知非寸心。","dynasty":"明代","title":"奉和钟石太史见示重五佳作"}
{"author":"符锡","content":"春早天边雁侣，日斜江上园林。閒共渔樵问答，就中得趣谁深。","dynasty":"明代","title":"扇面赠南山翁其一得于梦中其一"}
{"author":"符锡","content":"新诗满眼颂张侯，桑陌欣传缓辔游。兵马独如司马逸，临城曾羡岳城幽。即看播植春深浅，不问催科政拙优。剩与后贤论世德，臣清还似阿翁不。","dynasty":"明代","title":"别驾行春卷"}
{"author":"符锡","content":"江亭何草草，结搆亦良艰。竹瓦宁殊俗，席门聊闭关。月临三角水，云近六爻山。仗庇应如此，军□靖百蛮。","dynasty":"明代","title":"竹亭"}
{"author":"符锡","content":"小葵花老因繁实，应手剪之花复然。翻笑五男多实在，不求花好事人怜。","dynasty":"明代","title":"小葵其一"}
{"author":"符锡","content":"源上桃花逐去津，客心方怯暮江春。谁家思妇浓妆在，正倚江楼望远人。","dynasty":"明代","title":"武陵即事"}
{"author":"符锡","content":"青袍远适非趋隐，明到南中忆帝乡。江海故人多慰籍，莫言衰病老逢唐。","dynasty":"明代","title":"送黄彦七告假归省"}
{"author":"符锡","content":"燕誉楼开武水滨，危拦十二对通津。桥头车马时时竞，城上烟云日日新。山逗岚光来几席，风含芳润袭衣巾。凭高几度情何极，更上芙蓉望北辰。","dynasty":"明代","title":"燕誉楼宴集"}
{"author":"符锡","content":"印马三屯去，期人五日旋。良宵嘉会阻，塞月好谁员。","dynasty":"明代","title":"八月十六夜宿石门驿偶忆李正郎小诗一首"}
{"author":"符锡","content":"寒逼茅斋一径回，竹书木影静徘徊。藜灯入夜何人到，疑有乘舟月下来。","dynasty":"明代","title":"雪斋为郑太守赋二绝其二"}
{"author":"符锡","content":"夜过黄丹驿，朝临白马屯。剑歌弥激烈，挥麈共谁论。","dynasty":"明代","title":"丙戍正月部兵赴南宁道中杂韵其五"}
{"author":"符锡","content":"濯濯蕙兰花，茕茕遗众芳。栖栖依蔓草，泯泯失晶光。谁写春岩姿，好风正披扬。白日倾素蕤，深丛间幽篁。愿言托末契，金石矢勿忘。","dynasty":"明代","title":"题墨兰寄恽宪副公甫先生其二"}
{"author":"符锡","content":"献岁喜逢人日会，玉堂风致许谁过。羹调七宝陈芳宴，酒进群工侑细歌。绛蜡坐消龙漏迥，丽春先到凤池多。宾筵且复敦乡好，节夜何妨暂驻珂。","dynasty":"明代","title":"人日同乡宴集有赋奉和介翁"}
{"author":"符锡","content":"东峰湖上弄晴晖，湖底蛰蛟横欲飞。有才无意为霖雨，四海豪游仍未归。","dynasty":"明代","title":"东峰为徐贤十作"}
{"author":"符锡","content":"江海尝闻小一卮，乾坤须信有穷时。古人不必论成败，世路何能较疾迟。却笑俚生多识字，亦知夫子□工诗。何如并付沧州去，明月清风两不知。","dynasty":"明代","title":"潞河舟中奉酬庵阁老南洲正郎暨诸故旧三首次韵其二奉酬南洲"}
{"author":"符锡","content":"旧识将军面，曾同八座来。末寮今白首，陈迹半苍苔。舞榭风生幔，莲池锦作堆。容知北台使，重接此时杯。","dynasty":"明代","title":"再游吕园奉次帻峰道长四首其三"}
{"author":"符锡","content":"山云四塞雨不绝，田父出门还入门。尽地水疑桑海变，经旬冥畏日车翻。苍天不悯周馀在，北极遥瞻嗣主尊。长夏春袍犹未释，草茅心事欲谁论。","dynasty":"明代","title":"仲夏读书山庄霖潦浃旬其二"}
{"author":"符锡","content":"独上荒台望不迷，大明封域奠高低。火云近午浮空出，野树连营列愔齐。斥堠固应蛇豕远，郊原宜有凤麟栖。何知黑子恩威地，此日犹烦将领西。","dynasty":"明代","title":"登武缘城眺望有感"}
{"author":"符锡","content":"盛世衣冠荣逸寿，天休重迓此禅林。如何后会徵前事，椿悴徒伤寸草心。","dynasty":"明代","title":"荣慕卷为同年广州别驾刘美中乃翁赋二绝句其一"}
{"author":"符锡","content":"名谢梅轩好，当尊梅正开。攀花不尽兴，倒著接䍦回。","dynasty":"明代","title":"梅轩次晋叔韵二首其一"}
{"author":"符锡","content":"吴兴邑治孰为优，少府才华不易求。独柰别君成企伫，王河残涨晚悠悠。","dynasty":"明代","title":"送武鸿胪之官德清兼寄吴兴刘太守其一"}
{"author":"符锡","content":"戍也归何处，清风满郡楼。大阿初出匣，小邑有全牛。别意惊秋雨，孤怀忆剡舟。鷡朋翮未铩，肯被楚云留。","dynasty":"明代","title":"郡城登故人楼喜张明府使者还自崇阳"}
{"author":"符锡","content":"日月当空两镜悬，读书谁敢议前贤。混茫太极元无画，擿埴遗经始有笺。勺水化分天仗远，片云閒寄野湖边。凌虚我欲追寻去，瘦鹤逢秋不受鞭。","dynasty":"明代","title":"赠于邑慱之高淳用韵"}
{"author":"符锡","content":"寒逼茅斋一径回，竹书木影静徘徊。藜灯入夜何人到，疑有乘舟月下来。","dynasty":"明代","title":"雪斋为郑太守赋二绝其二"}
{"author":"符锡","content":"离筵春晓赋青莪，化雨平分出潞河。短棹夕阳人欲别，一毡千里意如何。纲常古道休轻议，才杰中州待细磨。早晚预知鳣有兆，清朝属望故人多。","dynasty":"明代","title":"送京友分教开封"}
{"author":"符锡","content":"控带荆襄地，还居楚上游。郡寮宜镇净，参佐得风流。自是才难遇，何须职易修。明廷如简擢，不假更搜求。","dynasty":"明代","title":"代送一首"}
{"author":"符锡","content":"薰风滞南艇，何处忆吾庐。欲唤北风起，无人为带书。","dynasty":"明代","title":"南风"}
{"author":"符锡","content":"中宵清赏罢，独更倚廷阑。银汉横双阙，金波汎一丸。崷崒辰山小，萦纡渝水寒。何时照颜色，不似在长安。","dynasty":"明代","title":"八月十五日夜对月"}
{"author":"符锡","content":"还来暂去。海天踪迹男儿志。射影难妨。子夜歌残急就章。行吟吊古。忠悬霄汉心同苦。济险惟贞。周道还看似砥平。","dynasty":"明代","title":"减字木兰花调送杨原山次桂翁韵"}
{"author":"符锡","content":"南极腾辉远，平台注目劳。裕家勤伯氏，徵寿藐蟠桃。山水幽居适，风云宦业高。圣明多乐事，去住任霜毛。","dynasty":"明代","title":"大理郑公寿乃兄止斋登七十"}
{"author":"符锡","content":"德人尝觌面，宗望不虚传。自少山阴兴，空怀叶令仙。书当回雁断，愁与岳云连。试问零陵水，何当汇海堧。","dynasty":"明代","title":"族叔一中发迹思南出宰东安政缉民和寄赠二章其二"}
{"author":"符锡","content":"美人长望天西头，邂逅城南苑树秋。月傍玉楼欣共赏，花明春寺阻同游。草堂风韵还巴国，铜柱提封自益州。不用路岐挥涕别，文章端合赞皇猷。","dynasty":"明代","title":"赠别刘宪副"}
{"author":"符锡","content":"一雨三农望，才看足便休。亨嘉怀睈代，调燮杖儒流。院柳含风细，池莲荡日浮。典祠真吏隐，疏懒更何求。","dynasty":"明代","title":"喜晴次答李慱厅二首其一"}
{"author":"符锡","content":"扰扰横州路，征夫意自闲。数声秦吉了，一枕乌蛮山。","dynasty":"明代","title":"乌蛮滩其四"}
{"author":"符锡","content":"出郭深杯不住乾，忍教春色望中残。江花欲唤山花发，杜雨其如腊雨寒。虎瞰西连铜柱险，凤池东注海门宽。追游几许陪疏放，乘兴还应此未阑。","dynasty":"明代","title":"酬楚蒙侍御见寄花晨风雨游南溪佳什其二"}
{"author":"符锡","content":"九陌车尘拂汉崇，缊袍谁许罄愚衷。谈于温坐奇王猛，讯向膺门识孔融。西土才名收价独，清时风节矢心同。明珠漫枉惭知己，还傍台衡仰至公。","dynasty":"明代","title":"和答周用宾"}
{"author":"符锡","content":"谁家竹子满江浔，排槛穿沙饶十寻。我欲裁之双玉笛，风生万壑尽龙吟。","dynasty":"明代","title":"竹"}
{"author":"符锡","content":"江海怜君在，文章逐转蓬。汉亭怀孺子，唐碣拜颜公。剧话参辰隔，多愁去住同。何当似鸥侣，浩荡五湖中。","dynasty":"明代","title":"奉寄陶大痴邑慱其二"}
{"author":"符锡","content":"抚卷看梅二月时，一般清气可诗脾。山居未问春深浅，秪道年芳他自迟。","dynasty":"明代","title":"梅坡卷其一"}
{"author":"符锡","content":"一别韶阳九见春，梅花驿路是通津。尘劳忆得登临胜，锦水丹山属故人。","dynasty":"明代","title":"送袁县丞其一"}
{"author":"符锡","content":"刘侯为政本清贞，蓦地风波底自生。此去好凭君问讯，五湖云净霅川平。","dynasty":"明代","title":"送武鸿胪之官德清兼寄吴兴刘太守其二"}
{"author":"符锡","content":"滇池西望祖乔迁，庾岭东来辍讲筵。才合济川终远到，地因分陕暂于宣。台端学苑推杨子，海上禅谈眇大颠。始信寒花根拨在，饶他春色自年年。","dynasty":"明代","title":"送大参欧公之任滇南次韵"}
{"author":"符锡","content":"吾家两门婿，颇善誉其甥。一闻高人赏，敏异罕所有。一闻才五龄，鲜诵鲁论篇。宁氏肩宅相，符今胡不然。幸予眸未昏，予足亦未绵。纵步千仞冈，青云看腾骞。久矣薄温饱，况能光彩怜。渥驹被宠驭，万里期无前。为言乘龙者，去去各勉旃。","dynasty":"明代","title":"勉晏黎二甥"}
{"author":"符锡","content":"濯濯蕙兰花，茕茕遗众芳。栖栖依蔓草，泯泯失晶光。谁写春岩姿，好风正披扬。白日倾素蕤，深丛间幽篁。愿言托末契，金石矢勿忘。","dynasty":"明代","title":"题墨兰寄恽宪副公甫先生其二"}
{"author":"符锡","content":"六街春夜雨，九陌昼连云。深树藏啼鸟，危楼澹夕曛。飞花轻款款，离思正纷纷。酌尽沽来酒，何言可赠君。","dynasty":"明代","title":"送金齿张任之南还"}
{"author":"符锡","content":"清江渺万里，天际指皇都。绕阙双龙迥，横秋一鸮孤。白云回使节，红树促征舻。轺过霜威在，巴人忆得无。","dynasty":"明代","title":"送念斋侍御赴阙"}
{"author":"符锡","content":"江上采桑女，茅檐还是家。山花随结束，各自足生涯。","dynasty":"明代","title":"辰江杂兴其四"}
{"author":"符锡","content":"竹坡因笑苦贪闲，静坐营中不下山。未识老夫心事在，吴门无地掩重关。","dynasty":"明代","title":"戏柬竹坡挥使"}
{"author":"符锡","content":"疋马远从朝海去，前程何处问登楼。高才盛位翻多事，禄薄官微良自由。","dynasty":"明代","title":"送施居一之大浦驿丞绝句二首其二"}
{"author":"符锡","content":"青袍远适非趋隐，明到南中忆帝乡。江海故人多慰籍，莫言衰病老逢唐。","dynasty":"明代","title":"送黄彦七告假归省"}
{"author":"符锡","content":"峡山开辟有，峡路待诸贤。举事谋千古，垂名动万年。","dynasty":"明代","title":"勉诸耆民闇浈阳峡路小诗十首其七"}
{"author":"符锡","content":"郊行频送远，连露扑花英。折赠东欧使，迟回北斗城。颂应归政简，閒得以诗鸣。往事何嗟及，寒松晚更荣。","dynasty":"明代","title":"送杨子忠尹青田其一"}
{"author":"符锡","content":"方帽依戎垒，高人忆道流。可怜南海月，不共菊花秋。猾虏情终见，微勋晚许□。何当对尊酒，重与使君筹。","dynasty":"明代","title":"九日州扭垒中闻吴思恩驻南海堡不得相见奉柬一首"}
{"author":"符锡","content":"五月征蛮戌海边，班师喜奉檄初旋。即看万众生春色，无复连山怯瘴烟。帅府恩深容纪过，竖儒业在岂求田。白头汗马知何济，转觉归心剧去年。","dynasty":"明代","title":"讨贼和平喜伍二守寄示班师之作次韵二章其一"}
{"author":"符锡","content":"四十年才过，郎官领未迟。虚堂聊启饯，明月恰圆时。礼乐还渠讲，清贞实我师。汇缘匪根蒂，从笑广军奇。","dynasty":"明代","title":"送杨子忠尹青田其二"}
{"author":"符锡","content":"有客频频款我扉，泪痕斑尽旧莱衣。回首江云三尺土，短诗谁写寸心违。","dynasty":"明代","title":"朱宣政双慕卷"}
{"author":"符锡","content":"绝学千秋梦始醒，藻频何处荐舂陵。那知山市潢污里，别有春风一径庭。","dynasty":"明代","title":"泸溪周元公书院其一"}
{"author":"符锡","content":"楚山何处望施州，寒尽参军去莫留。推髻遗民归一统，竹王行庙纪千秋。持衡适重名家选，借箸堪为老将筹。奏□也应同计吏，春明几日候星辀。","dynasty":"明代","title":"送萧经卫"}
{"author":"符锡","content":"雨夜纷羁思，如君更远游。方春别帝里，畿日到廉州。书问天南使，尊开海北楼。岭梅□信早，慰我意曾留。","dynasty":"明代","title":"送王正提举海北"}
{"author":"符锡","content":"故人美利小，壮志雄千夫。岭南忽独往，鹔鹴谁共酤。寥廓监州远，腾骧瘴雨苏。官袍先锦里，且足老亲娱。","dynasty":"明代","title":"送刘美中别驾广州"}
{"author":"符锡","content":"禁城吹角罢，楚客忆乡时。病去裁书懒，愁来见月迟。屈身贫可仕，混俗志难移。菽水清欢地，凉温秪自知。","dynasty":"明代","title":"病中遣怀奉呈严陆二大史其一"}
{"author":"符锡","content":"黑子关东地，明庭重守疆。典戎期士杰，参幕选才良。风物饶千里，河山自一方。并州翻乐土，莫谩忆咸阳。","dynasty":"明代","title":"送辽东李断事"}
{"author":"符锡","content":"方城临粤徼，剌史重儒流。书蓄千箱富，丹馀九转秋。远夷恩自洽，循吏传应□。他日当前席，威来愿借筹。","dynasty":"明代","title":"奉笞二首仍前韵其一"}
{"author":"符锡","content":"秋曹谈论剧悬河，庾岭南迁意若何。路比长沙应更远，俸辞西监却还多。且看文字能驱鳄，未许衣缨羡制荷。仰止昌黎旧祠屋，摩碑三讽荔丹歌。","dynasty":"明代","title":"舟阻开河用陈参将韵"}
{"author":"符锡","content":"浙西邹少尹，别我在长安。细酌花前酒，高扳柳外鞍。江湖行自适，棠棣远应难。何知雁行断，叫叫五云端。","dynasty":"明代","title":"送邹朝三少尹"}
{"author":"符锡","content":"合欢天上侣，旋棹复何之。愁遣羁人独，诗怀作者谁。阜云盘凤阙，岩桂引虬枝。会想跻游惬，无忘此宿期。","dynasty":"明代","title":"赠梅谷贡士卒业南都"}
{"author":"符锡","content":"扶臤双归锦水棺，旅魂聊慰首丘安。谁家门外松楸好，犹暴荒原夜雨寒。","dynasty":"明代","title":"双衬南归"}
{"author":"符锡","content":"出处年来不解谋，风尘岁晏可能休。谩誇妙舞当红袖，曾愧知心是白头。闭户寻诗春自逸，倚门弹铗晚何求。移书适问瀛东似，几日平津好汎舟。","dynasty":"明代","title":"严陆二太史教试中书叠韵戏柬一首"}
{"author":"符锡","content":"世人有钱剩沽酒，笑我无钱还置菊。酒酣适意虽一时，菊在时堪弄寒馥。岂知根株一拔不可回，坐使茎叶日瘁令心哀。唴渠本是东篱伴，何缘开傍黄金台。君不见牡丹花，东风一夜生锦葩。沉香词客经品题，芳声美誉流天涯。又不见青菊蕊，世人有眼那识女。不如还汝东篱下，老与葛巾作宾主。","dynasty":"明代","title":"买菊叹"}
{"author":"符锡","content":"腊尽春回北上期，联鞯谈笑竟忘疲。两三烟柳十家市，到却丽阳殊未知。","dynasty":"明代","title":"戏柬刘梅国其二"}
{"author":"符锡","content":"冈梧回首拂云齐，取次鸾凤不待栖。索莫晚劳仙侣问，夷犹春谢玉人携。烟波浩渺家何在，堤树沿洄望欲迷。□是相逢又相别，满帆风雨下前溪。","dynasty":"明代","title":"和答平泉其一"}
{"author":"符锡","content":"瑞雪凌晨鸦乱飞，支床犹自偃荆扉。四千里外他乡客，三十年来此布衣。地逼瑶台清不寐，剑埋尘土欲生辉。杯光微动閒吟兴，何似风流在洛畿。","dynasty":"明代","title":"奉酬稽勋吕思泉写怀喜雪二首其二"}
{"author":"符锡","content":"明月沉海底，孤云散梧枝。遗此丹山雏，哀哀枝上啼。竹花终再实，逝水不复西。邈矣返哺慈，□痛亦何为。","dynasty":"明代","title":"悼萱"}
{"author":"符锡","content":"清秋兴不极，迢递复登山。草阁空题字，芳尊且慰颜。木喧风渡岭，坛静月临关。异景无人会，松巢鹤自还。","dynasty":"明代","title":"太史同登钤冈其二"}
{"author":"符锡","content":"冷暖无堪记昔年，生成厚地与高天。独怜趋走伤心处，落日西风洒泪前。","dynasty":"明代","title":"涂内臣孝思卷次高梧亚卿韵二首其二"}
{"author":"符锡","content":"邕州何处在，滩险说乌蛮。一鼓千艘上，三军共解颜。","dynasty":"明代","title":"乌蛮滩其一"}
{"author":"符锡","content":"忠诚不结主，谁复事擎拳。用舍非关我，行藏岂问天。抗颜麟阁画，矫翮燕然镌。肮脏自春梦，何为到别筵。","dynasty":"明代","title":"奉赠石□大参之任云南因示南津太参四诗用韵其四"}
{"author":"符锡","content":"仙舟去日下，早晚达山阴。风雨秦碑在，蛇龙禹穴深。俗疲劳轸问，理裕惬幽寻。亦有临岐赡，无忘夙昔心。","dynasty":"明代","title":"再送九万"}
{"author":"符锡","content":"华岑峙南服，灵异杳莫攀。世德秉人龙，天飞复来还。时荣故自保，名教岂踰闲。宿厉词林翮，嗣登贤士关。宰衡遂牢让，讲殿虚崇班。讵远移孝理，终怀色养欢。蔼蔼三威凤，集和庭树端。皇猷岂不眷，道腴肆盘桓。微言虑蓁塞，辩析忘寝餐。身退名益显，德邵气愈完。衰迟门士晚，瞻望道里艰。古稀属悬弧，谁有歌南山。洛沿文路起，汉忆鸠杖颁。寿光耿不磨，容在百年间。","dynasty":"明代","title":"整庵罗老先生七十寿诗"}
{"author":"符锡","content":"何处邻家好弟兄，一轩松竹两陶情。松崖索我曾题句，竹坞烦君频寄声。翠筱晴分凉月影，碧流春护暖云生。为报惠连应入梦，几回风雨汉江城。","dynasty":"明代","title":"竹泉卷"}
{"author":"符锡","content":"出郭寻幽寺，苔碑读更摩。大书双美并，陈迹几人过。泉落空中石，猿窥涧底柯。为怜衣未拂，来往意如何。","dynasty":"明代","title":"耽石院"}
{"author":"符锡","content":"倾倒阳关双玉卮，不胜临上小舟时。云山万壑乌飞尽，风雨半江人睡迟。世济嵇康非傲吏，天穷梅薄可缘诗。秪应待得丹成去，鹤背犹能谢故知。","dynasty":"明代","title":"潞河舟中奉酬庵阁老南洲正郎暨诸故旧三首次韵其三奉酬诸故人"}
{"author":"符锡","content":"古人今不见，安遣泪双垂。早愧平原笔，缘书有道碑。纲常元有赖，天地本无私。爽气西山在，终然百世师。","dynasty":"明代","title":"书浩然碑有感"}
{"author":"符锡","content":"身世一逆旅，漫怀千载音。美人伤岁晚，芳杜怨江深。本意投鱼腹，犹将悟主心。凤麟空下世，衰德涕沾衿。","dynasty":"明代","title":"长沙有怀古迹五首其一"}
{"author":"符锡","content":"监军拥节镇边隅，不惜千金买湛卢。胡儿咬指偷相问，近向祁连牧马无。","dynasty":"明代","title":"赠廖太监镇守甘肃三首其二"}
{"author":"符锡","content":"君方广陵去，即拟到辰阳。远徼追游惯，高楼逸兴隆。槎浮天汉出，梦绕帝居长。老觉还丹在，林砂岂冀将。","dynasty":"明代","title":"送黄彦七告假归省"}
{"author":"符锡","content":"江上采桑女，茅檐还是家。山花随结束，各自足生涯。","dynasty":"明代","title":"辰江杂兴其四"}
{"author":"符锡","content":"控带荆襄地，还居楚上游。郡寮宜镇净，参佐得风流。自是才难遇，何须职易修。明廷如简擢，不假更搜求。","dynasty":"明代","title":"代送一首"}
{"author":"符锡","content":"睿孝褒崇久，慈园宠建新。江山知有待，草木自生春。垣气盘龙虎，周家瑞趾麟。屏翰千赖□，休泽荷儒绅。","dynasty":"明代","title":"康慈寿园"}
{"author":"符锡","content":"胡公今已矣，朴德畴能名。投老得人在，终身报主情。江风开素幕，山雨闇佳城。万事忽春梦，空闻猿夜声。","dynasty":"明代","title":"挽诗"}
{"author":"符锡","content":"琴尺何来此，寒光近眼明。导丝行褚直，阁臂展书轻。妙得行藏理，频临几按清。小童知爱惜，无枉故人情。","dynasty":"明代","title":"谢遗笔琴界尺"}
{"author":"符锡","content":"渺渺沅湘路，征人入梦初。晴穿黄岛岭，庙下碧云梳。采色三秋动，云程一鸮孤。何时重沽酒，风雨谢泥途。","dynasty":"明代","title":"已邜避地宿宜阳梦绣领二方谩云杜云采色三秋动而首尾俱忘醒念兹游不及秋而黄鸟碧云皆不晓所谓姑续成之以俟"}
{"author":"符锡","content":"身世一逆旅，漫怀千载音。美人伤岁晚，芳杜怨江深。本意投鱼腹，犹将悟主心。凤麟空下世，衰德涕沾衿。","dynasty":"明代","title":"长沙有怀古迹五首其一"}
{"author":"符锡","content":"何处屈原宅，汨罗来问津。怀沙甘此水，谋国竟何人。汉主恩非薄，贾生才绝伦。亦知藩傅远，特遣吊孤臣。","dynasty":"明代","title":"长沙有怀古迹五首其二"}
{"author":"符锡","content":"海徼皆吾土，浮生任所之。若为湘水夕，不置逐臣思。落落安刘策，英英吊屈辞。雄才掩千古，慷慨有馀悲。","dynasty":"明代","title":"长沙有怀古迹五首其三"}
{"author":"符锡","content":"杜子湖南日，年衰世路迷。鸥波怜泬寂，渔艇漫依栖。巴道仍妖梗，秦天出汉低。文章竟何用，名字谪仙齐。","dynasty":"明代","title":"长沙有怀古迹五首其四"}
{"author":"符锡","content":"湖南闻自昔，风壤慨重过。地阻铜标远，云深草泽多。朝廷忧赤子，司牧慎催科。疲民万无赖，往辙鉴如何。","dynasty":"明代","title":"长沙有怀古迹五首其五"}
{"author":"符锡","content":"他日趋庭客，春鸿迹谩寻。洞门过道侣，虚室憩禅心。山带城隍老，江分草树深。静闻龙雨去，还傍洗尘襟。","dynasty":"明代","title":"再至辰阳假寓龙兴寺喜诸友见过"}
{"author":"符锡","content":"长松跨幽壑，十丈垂高枝。兴到每孤往，寤言如有期。澹烟秋老处，细雨日斜时。杯酒浮生外，惟应白发知。","dynasty":"明代","title":"晚翠"}
{"author":"符锡","content":"百里基元化，孰惟师帅贤。故人豫章宰，两见动星躔。农雨三春足，弦歌四邑传。为民甘政拙，许国自心坚。戎马方忧杞，仙凫适去燕。五云何渤郁，快睹孝廉船。","dynasty":"明代","title":"送苏惟和宰贵溪"}
{"author":"符锡","content":"一□东都三十年，忍看霜鬓各垂肩。崎岖海上来巢谷，颠倒人间笑谪仙。江雨忽逢凉夜燕，关梅欲度小春天。惠师念我如相问，为道官閒胜学禅。","dynasty":"明代","title":"送故人还清釭镇"}
{"author":"符锡","content":"侯生将家子，弱冠得腰金。晓日辞枫陛，雄姿映羽林。冀城春色早，漳海暮云深。滨别何堪赠，边隅□主心。","dynasty":"明代","title":"送侯生"}
{"author":"符锡","content":"直道谁甘与世浮，前程端合是雷州。清朝望重三登相，黄屋亲扶一上楼。竹翳古祠恒带雨，草迷荒院欲经秋。可怜碧海青山色，犹对离人起暮愁。","dynasty":"明代","title":"雷州莱公祠次欧宗主韵其二"}
{"author":"符锡","content":"野屋春风吹白袍，仙翁若在醉陶陶。衣冠家乘传双井，弧矢宾筵届二毛。市隐却输湖隐辟，鹄峰争与岱峰高。等闲卫子臻诗祝，清润还看映綵毫。","dynasty":"明代","title":"传子乞诗寿令岳鹄山黄翁号湖隐"}
{"author":"符锡","content":"传家喜有丈夫子，懒读翻为累老亲。好货私妻总如此，撑持门户属何人。","dynasty":"明代","title":"寄内及示诸子口号五首其一"}
{"author":"符锡","content":"冈梧回首拂云齐，取次鸾凤不待栖。索莫晚劳仙侣问，夷犹春谢玉人携。烟波浩渺家何在，堤树沿洄望欲迷。□是相逢又相别，满帆风雨下前溪。","dynasty":"明代","title":"和答平泉其一"}
{"author":"符锡","content":"久客忘归路，乡心正淼茫。何堪同舍旅，欲别向淮阳。县爵非无待，行翁赖远将。悬知东海月，今夕满慈堂。","dynasty":"明代","title":"送陆九万侍乃翁还山阳"}
{"author":"符锡","content":"武陵三月风景暮，景暮客愁难强谐。殷勤却愧青霄月，蓦地穿窗下客怀。","dynasty":"明代","title":"江月二绝其二"}
{"author":"符锡","content":"长日敞幽轩，烦郁不能莫。栏桡夜何其，摇摇浥江露。所适政尔殊，今吾讵非故。从知戍西者，亦各怀其庐。父母不得将，园田能不芜。经年守穷寇，暴露将安如。","dynasty":"明代","title":"夏夜舟行赴南昌诸友之约其二"}
{"author":"符锡","content":"峡口二十里，端州半日程。洪流天漠接，巨浸市楼平。树杪行舟过，檐头宿鸟惊。命觞仍散帙，且复寄吾情。","dynasty":"明代","title":"晚至端州口号遣怀二首其一"}
{"author":"符锡","content":"白凫朱雁品皆空，除却鸾凰是此虫。会际风云心自逸，掺持霜雪思谁同。哺雏不饱腥膻味，引领常怀海峤风。清唳夜中堪起舞，碧天明月转高桐。","dynasty":"明代","title":"奉和曾宪长瑞鹤诗三首其三"}
{"author":"符锡","content":"万邦圭组倏来同，别驾高车自阆中。□绩明庭又西首，几回清梦禁城东。","dynasty":"明代","title":"送蕳别驾还宝宁其一"}
{"author":"符锡","content":"青袍远适非趋隐，明到南中忆帝乡。江海故人多慰籍，莫言衰病老逢唐。","dynasty":"明代","title":"送黄彦七告假归省"}
{"author":"符锡","content":"逝水都将付鬓丝，酒狂那复话当时。独怜豪气千人上，消得孤吟万首诗。淡淡江风吹早桂，冥冥山雨老秋葵。桃源忆得迷津处，春信凭谁寄远思。","dynasty":"明代","title":"和荅西巢友人其三"}
{"author":"符锡","content":"凤来晴雪亚琼枝，庾岭浈江处处奇。别路暖回骢马客，行囊清照铁峰诗。齐人作式宾师远，鲁国登坛弟子谁。明日天涯重翘首，五云犹忆盖倾时。","dynasty":"明代","title":"送黄义城还文江由御史左迁授经韶士"}
{"author":"符锡","content":"的的秋花倚涧泉，清尊华发共流年。老人乐事无如此，海屋仙桃空自传。","dynasty":"明代","title":"甘泉寿卷"}
{"author":"符锡","content":"寒逼茅斋一径回，竹书木影静徘徊。藜灯入夜何人到，疑有乘舟月下来。","dynasty":"明代","title":"雪斋为郑太守赋二绝其二"}
{"author":"符锡","content":"龙冈挺秀发，坛杏郁纡盘。临风企往铎，应时起翔鸾。张化豁沉靡，威收良独难。理顺或可违，情愆我非患。达士赴名教，众人超绮纨。和光取充橐，庶用无腆颜。昔在四门士，北斗仰依韩。君方逝自此，葆贞亦何言。","dynasty":"明代","title":"送余郡慱擢教国子学录"}
{"author":"符锡","content":"去年忆我燕山北，此日送君西蜀游。便与□鸿带书道，小塘新隐荻花秋。","dynasty":"明代","title":"便面送舍弟蜀游"}
{"author":"符锡","content":"好怀当日为谁开，骢马乘春访古台。尘榻几时淹上客，法星连夜焕中台。江分锦树高还下，帘捲晴云去复来。嘉会良晨俱不易，风光如此且衔杯。","dynasty":"明代","title":"骝山道长宴九成台次韵奉答"}
{"author":"符锡","content":"采采东篱菊，时序忽巳遒。翳翳丹枫日，云屋蔽且幽。命盒道西家，振衣由东陬。丈人息虑久，兹晨聊共酬。壶悬动星彩，钥启祥光浮。中有绿发翁，烱烱方双眸。起酌为君寿，祝君寿千秋。千秋亦何有，造物终与游。猥予蓬室士，眷此难力求。逝将叩去虚，策驾迷丹丘。","dynasty":"明代","title":"表叔萧二尹诞日"}
{"author":"符锡","content":"高才硕望竟何凭，蕉鹿由知梦未真。过化秦川三月雨，豪吟滦海四时春。权珰远避徵奇节，泉石东来见主人。奔走独怜樗散在，征袍空载马蹄尘。","dynasty":"明代","title":"次韵酬王太守藩"}
{"author":"符锡","content":"久矣吾钤望，幽怀迥此开。晴空眇南郡，紫阁丽中台。日落岩扉瞑，龙归海气来。飘飘挟仙侣，乘月放查回。","dynasty":"明代","title":"太史同登钤冈其一"}
{"author":"符锡","content":"题遍越西山水郡，却临荆楚寄雄观。名楼赏燕宜参佐，远徼怀来倩好官。剑倚天门秋气老，舟移淮浦酒泉宽。十年忧乐应同我，未弃疏庸敢恋安。","dynasty":"明代","title":"送陆九万再领岳州通判次韵"}
{"author":"符锡","content":"雨馀观物态，吾意亦休休。野鸟平轩过，晴云满户流。卷舒聊自适，名实任渠浮。酤客床金尽，邻家尚可求。","dynasty":"明代","title":"喜晴次答李慱厅二首其二"}
{"author":"符锡","content":"不挂羊裘系短蓬，烟波何处觅行踪。湘山湘水应无际，君在白云知几重。","dynasty":"明代","title":"长沙寻访友人不见"}
{"author":"符锡","content":"身在危罗事可知，病魂犹自强支持。半生肝肺披惭我，一死棺衾计属谁。洛下有轮空激烈，席前无路更委蛇。西风落日垂杨恨，霜结官河旅衬迟。","dynasty":"明代","title":"病中哭涂侍御宾贤其二"}
{"author":"符锡","content":"政拙庸何病，吾宗自得师。云山增旧槩，风节照当时。雁过三湘远，音□五岭迟。春陵贤剌史，继此复书谁。","dynasty":"明代","title":"送符道州"}
{"author":"符锡","content":"风光全著日边杏，春意故愆江上梅。气味不殊登荐异，谩怀金鼎罄涓埃。","dynasty":"明代","title":"酬龙道亨进士"}
{"author":"符锡","content":"与君发迹同乡省，一榜人中谁更亲。鸾凤无柯并栖息，骅骝得路异沉沦。关河坐惜仙舟远，湘芷徒牵客梦频。倚待湖南春雨足，馀波还有照此邻。","dynasty":"明代","title":"送唐太和宰醴陵"}
{"author":"符锡","content":"海风吹浪蹴天来，一柱中流屹壮哉。吴楚帆樯云际没，齐梁台殿雨中开。山根老鹤遗铭在，洞口徵君几岁回。试假长虹驾溟渤，亦将从此访蓬莱。","dynasty":"明代","title":"焦山"}
{"author":"符锡","content":"南金岂不连枝重，家学相承丽藻均。帝里几年同献赋，巴山一骑独将春。音尘未介云鸿杳，德化俄惊□雉驯。棣萼暂分君莫讶，天涯旋旆即天津。","dynasty":"明代","title":"送黔江令严君时与令兄省解同寓京师"}
{"author":"符锡","content":"天留宰辅侍宸旒。开史局、庆重游。信綵笔花生，白云篇净，尘断境偏幽。伫待玉人来也，熙帝载喜，起入赓酬。千古堪传盛节，四民满听歌讴。元寮黑发讵容休。试抬头。看海阔天高，鹏抟鲲运，襟度许悠悠。那须个、兴风使浪，皮里著阳秋。藉好上林晴日，载醪随处停辀。","dynasty":"明代","title":"木兰花慢奉呈介翁阁老依来韵"}
{"author":"符锡","content":"天设蛮江险，鸿濛一派通。未须论禹迹，疏凿仗神功。","dynasty":"明代","title":"乌蛮滩其二"}
{"author":"符锡","content":"湖南闻自昔，风壤慨重过。地阻铜标远，云深草泽多。朝廷忧赤子，司牧慎催科。疲民万无赖，往辙鉴如何。","dynasty":"明代","title":"长沙有怀古迹五首其五"}
{"author":"符锡","content":"何吏堪儒隐，御恩且故乡。谩传经世学，还有惠民方。江舸明秋月，征袍想御香。诗囊问题品，空愧尔师行。","dynasty":"明代","title":"送漆医官还新昌"}
{"author":"符锡","content":"南土朝监郡，郎官逼上台。剑留章水别，云绕帝城隈。玉辇中天降，金门午夜开。班联瞻奉引，敷奏肃喧豗。周室初沾燕，虞庭本爱才。唯应念枯稿，春色促帆回。","dynasty":"明代","title":"送陈通府"}
{"author":"符锡","content":"长松跨幽壑，十丈垂高枝。兴到每孤往，寤言如有期。澹烟秋老处，细雨日斜时。杯酒浮生外，惟应白发知。","dynasty":"明代","title":"晚翠"}
{"author":"符锡","content":"官閒小辟郡斋深，种竹移花不废吟。博洽未须论旧学，忧勤宁假惜分阴。囱含远岫浮佳气，云暖珍禽送好音。岂谓衰迟劳慰藉，每论诗罢更论心。","dynasty":"明代","title":"骝山道长新辟小斋次韵奉答"}
{"author":"符锡","content":"雨馀观物态，吾意亦休休。野鸟平轩过，晴云满户流。卷舒聊自适，名实任渠浮。酤客床金尽，邻家尚可求。","dynasty":"明代","title":"喜晴次答李慱厅二首其二"}
{"author":"符锡","content":"气机无停留，寒暑均四澳。于何阻玄冬，佳人在深谷。谷虚候乃中，阳回煖先复。东阡桃始荣，南陌□重绿。流水暖浮花，繁条庇重屋。升高望四野，振衣聊踯躅。未寒阴巳凝，既煖物犹缩。谷风时安假，大运咨乘轴。一嘘寒霾扫，再嘘皇风穆。惄焉揽予怀，中和谌可掬。","dynasty":"明代","title":"春谷为隐者赋"}
{"author":"符锡","content":"江险多逢石，山高少见天。徭人寺湾里，昨日又钩船。","dynasty":"明代","title":"勉诸耆民闇浈阳峡路小诗十首其二"}
{"author":"符锡","content":"缄书曾忆浣溪头，锦水西风候雁秋。地胜蚕丛开国远，山空象魍畏人啾。文翁学在风流迈，司马台荒气谊浮。此日相逢重携手，玉河残涨晚悠悠。","dynasty":"明代","title":"倚韵赠刘宪副梅国"}
{"author":"符锡","content":"山入秦封苍莽开，两江千里合流回。鱼盐水落通新市，鹙鹤天空下古台。分阃自应心膂托，掌书谁是折冲才。英雄事往嗟遗剑，夜夜辉腾烛上台。","dynasty":"明代","title":"梧州幕府偶题二律其一"}
{"author":"符锡","content":"湘江东下水如苔，远道怀人日几回。自是衡阳归雁少，经年不见一书来。","dynasty":"明代","title":"怀聂青州一绝"}
{"author":"符锡","content":"谩说支离多逸兴，小葵高槛日能来。风光霁景应无限，湿雨凉云他自开。","dynasty":"明代","title":"小葵其二"}
{"author":"符锡","content":"若在仙人馆，章门首重回。会风归翼喜，冲雨莫帆开。契阔成何事，艰难况此来。新诗故满眼，相对不能裁。","dynasty":"明代","title":"舟过南昌有怀谢李诸子其二"}
{"author":"符锡","content":"直北瞻天近，还知是故乡。独非陈授职，兼得慰高堂。祖帐凌秋浦，寒花摇拒霜。梯枯如有待，春色赖渠将。","dynasty":"明代","title":"送奚贰守应朝"}
{"author":"符锡","content":"长官贤孰似，平易近人人。彭泽家风远，河阳惠政新。边隅花作县，幽洞鸟鸣春。骥足时看展，无誇汉吏循。","dynasty":"明代","title":"呈陶明府"}
{"author":"符锡","content":"岂谓诸侯客，江湖一老生。畏人常屏迹，通籍竟虚名。索莫登楼兴，留连倾盖情。宠招时命骑，山寺往来轻。","dynasty":"明代","title":"呈陶明府其二"}
{"author":"符锡","content":"春光留不住，属目又朱明。雨长悬岩树，风喧接叶莺。市邻朝伐鼓，童释夜吹笙。转觉乡心碎，归帆几日程。","dynasty":"明代","title":"立夏"}
{"author":"符锡","content":"未出沙弥臼，还来寄鹊巢。安禅云共被，施食鸟分匏。香篆空中灭，经鱼露下敲。任他尘劫化，勘破此山坳。","dynasty":"明代","title":"朗都纲谢官居龙山绝顶结小庵予号曰鹊巢赠以诗"}
{"author":"符锡","content":"宾峰薄车驾，云卧武陵川。处世何如梦，游仙竟不还。庭乌泣夜雨，墓木拱寒烟。怀旧登堂客，能无倍惘然。","dynasty":"明代","title":"挽宾峰董副郎先生并序"}
{"author":"符锡","content":"龙山逢赵子，怪问泪双行。御哀为慈母，大节凛秋霜。白日空山里，苍松古道傍。墓碑终不朽，潜德永幽光。","dynasty":"明代","title":"辰士赵伯行之母贤而早寡伯行于予有一日之雅因丐挽章义不得辞"}
{"author":"符锡","content":"野客城西寺，跻攀兴不穷。扶云石蹬□，泛月酒杯空。胜景馀方外，名山似剡中。临流话分手，他夜几人同。","dynasty":"明代","title":"贾文卿酌余龙兴寺叙别"}
{"author":"符锡","content":"释宪还刀服，陶然世虑空。年年见菜子，日日舞春风。野水醅尊绿，山花压鬓红。不知全楚外，斯乐几人同。","dynasty":"明代","title":"佥宪贾公谢事西川怡神楚北锡忝通家敬呈鄙作公病初起适慰其怀云"}
{"author":"符锡","content":"纪实王生在，还因识草窗。读书名不涉，晓法化能襄。酉水遗波远，辰山宿草长。传家徵世泽，起凤表民望。","dynasty":"明代","title":"上舍李民望厥考草窗晋叔王子志其墓仍祈余作"}
{"author":"符锡","content":"适兴江艖老，何妨并日餐。纶□白日静，高荫绿杨宽。得酒妻同话，弄云儿共欢。本无匡济隐，渭猎免相干。","dynasty":"明代","title":"钓艇"}
{"author":"符锡","content":"湛湛龙池景，轻航日晏寻。锦凫回断岸，翠筱郁孤岑。楫晓天平渡，容秋镜忽临。菱歌隔前浦，饶得助清吟。","dynasty":"明代","title":"龙池湖"}
{"author":"符锡","content":"寺裹湘山僻，林连渌水攲。鱼盐通小市，鹅鸭满前池。荒殿游人憩，残僧避客窥。乡园独延伫，龙战羽书迟。","dynasty":"明代","title":"湘山寺"}
{"author":"符锡","content":"不见寒花破，风传何处村。写真诗落眼，牵梦客消魂。谷口度春雪，城头掩竹门。幽芳抱终日，渠共尔忘言。","dynasty":"明代","title":"题梅谷次太守韵"}
{"author":"符锡","content":"水阳何处在，亭子对山枫。果熟邻人摘，垣周曲径通。步凉松洒雪，舒啸竹交风。脱略休容易，尘襟几个同。","dynasty":"明代","title":"寄题水阳山二亭其一"}
{"author":"符锡","content":"静爱山亭好，青枫远市居。林秋万籁□，郊月四窗虚。客访弹琴谱，儿雠种树书。传闻建溪叟，莫浪比经畬。","dynasty":"明代","title":"寄题水阳山二亭其二"}
{"author":"符锡","content":"清江渺万里，天际指皇都。绕阙双龙迥，横秋一鸮孤。白云回使节，红树促征舻。轺过霜威在，巴人忆得无。","dynasty":"明代","title":"送念斋侍御赴阙"}
{"author":"符锡","content":"西川杳何在，冰雪岁将阑。天使驰驺去，巴人按节看。星回阁道近，春入豸袍宽。曲士怀同调，徒歌行路难。","dynasty":"明代","title":"送一溪侍御按蜀"}
{"author":"符锡","content":"□作东安宰，南薰想令闻。清标八桂雪，幽思九疑云。鹯击材非偶，鸾栖志不群。遥怜阮咸在，放意徒云云。","dynasty":"明代","title":"族叔一中发迹思南出宰东安政缉民和寄赠二章其一"}
{"author":"符锡","content":"德人尝觌面，宗望不虚传。自少山阴兴，空怀叶令仙。书当回雁断，愁与岳云连。试问零陵水，何当汇海堧。","dynasty":"明代","title":"族叔一中发迹思南出宰东安政缉民和寄赠二章其二"}
{"author":"符锡","content":"江上坦斋老，行藏何自由。乐窝洲万硕，生计橘千头。耳顺方年及，天真与物游。况逢嘉靖日，蓬海看添筹。","dynasty":"明代","title":"寿诗"}
{"author":"郑樵","content":"叠嶂联屏飞远近，风情物色有余涯。回头四顾东西地，多少砺山庄帝家。","dynasty":"宋代","title":"百丈山"}
{"author":"郑樵","content":"西风曳曳片云閒，一夜寒泉卧北山。倚杖岩头秋独望，稀疏烟垅是人间。","dynasty":"宋代","title":"北山岩"}
{"author":"郑樵","content":"春山晓露洗新碧，宿鸟倦飞啼石壁。手携桃杖歌行役，鸟道纡回惬所适。千树朦胧半含白，峰峦高低如几席。我生偃蹇耽幽僻，拨草驱烟频蹑屐。采采前山慎所择，紫芽嫩绿敢轻掷。龙团佳制自往昔，我今未酌神行怿。安得龟蒙地百尺，前种武夷后郑宅。逢春吸露枝润泽，大招二陆栖魂魄。","dynasty":"宋代","title":"采茶行"}
{"author":"郑樵","content":"漠漠兮水田，袅袅兮轻烟。布谷啼兮人比肩，纵横兮陌阡。","dynasty":"宋代","title":"插秧歌"}
{"author":"郑樵","content":"东方斜未彻，暝色淡初分。宿鸟林中噪，凄风叶上闻。钟鸣催过雨，星落避行云。独立草堂内，涓涓群动纷。","dynasty":"宋代","title":"晨雨"}
{"author":"郑樵","content":"荒村常寂寂，小雨自涓涓。寒气侵人急，野花入目妍。看山频当户，听鸟倍难眠。万事萧条尽，空余日暮烟。","dynasty":"宋代","title":"村雨"}
{"author":"郑樵","content":"枳棘何榛榛，猿狖不敢下。芳苓何烨烨，雹霜不敢洒。骅骝驰曲囏，举足难宽假。所以古之人，犁锄聊自把。","dynasty":"宋代","title":"涤愫"}
{"author":"郑樵","content":"天命既倒悬，将身费椒糈。朝行畏日薄，暮行畏龃龉。娵娃虽见珍，宁嫭心未许。展转溷餔歠，敢俟庆云举。","dynasty":"宋代","title":"涤愫"}
{"author":"郑樵","content":"孤凤落鹰巢，啼麟坠虎穴。未能脱蒙茸，安得出轩凸。迢递空自倬，耀灵久已灭。禔身入三门，黾勉成吾拙。","dynasty":"宋代","title":"涤愫"}
{"author":"郑樵","content":"修身以为弓，矫思以为矢。立义以为的，亦云善拟议。呜呼彼鸿渐，进德亦犹水。我如骂其说，木舌畅所指。","dynasty":"宋代","title":"涤愫"}
{"author":"郑樵","content":"八荒有礼乐，涂民以耳目。五政不得加，七赋不能育。古今贵天常，最厌彼婴犊。嗟哉生不辰，沾顶滋觳觫。","dynasty":"宋代","title":"涤愫"}
{"author":"郑樵","content":"潜天以不策，潜心以不手。天人既和同，飞潜均不朽。吾生既病劳，未敢轻俯首。久幽不改操，旦夕谋杯酒。岷峨自沉冥，丘壑难为后。","dynasty":"宋代","title":"涤愫"}
{"author":"郑樵","content":"德行尊颜闵，股肱卑萧曹。明哲知寝伏，文章亦戏髦。纵彼攀龙鳞，何如棹小舠。人生一世间，慎勿轻自豪。","dynasty":"宋代","title":"涤愫"}
{"author":"郑樵","content":"贤者不饱食，何为仕与农。圣人诡时，何为世所宗。显晦既有因，盛衰亦偶逢。先秋而后春，俄顷自雍容。","dynasty":"宋代","title":"涤愫"}
{"author":"郑樵","content":"金革久不息，遐方徒惮指。谁为民请命，皇天犹未喜。茂德自不绥，眷眷我梓里。伤哉古王道，樵夫亦冷齿。","dynasty":"宋代","title":"涤愫"}
{"author":"郑樵","content":"嗟余本固陋，湛身入花渚。未制芙蓉裳，已习离骚语。绰约虽多姿，涕零何如雨。季夏遭繁霜，天寒不可御。","dynasty":"宋代","title":"涤愫"}
{"author":"郑樵","content":"石头城下何纷纷，将军疋马气如云。金鼓死兮弓矢休，势失英雄不自由。风淅淅兮月沈沈，荻花满崖江水深。千年江水留明月，一片将军报国心。","dynasty":"宋代","title":"吊采石渡头将军"}
{"author":"郑樵","content":"一掬金丹向晚风，山前草木尽龙宫。诗书便是神仙味，更笑行冲问药笼。","dynasty":"宋代","title":"东山采药"}
{"author":"郑樵","content":"静涵空碧色，泻自翠微巅。品题当第一，不让慧山泉。","dynasty":"宋代","title":"福宁州蓝溪寺前蒙井"}
{"author":"郑樵","content":"烟冉冉兮雨纷纷，负耒耜兮出柴门，出柴门兮踏行云。茫茫山色天未分，相率歌吟兮乐耕耘。","dynasty":"宋代","title":"负耒歌"}
{"author":"郑樵","content":"青嶂回环画屏倚，晴窗倒入春湖水。村村丛树绿於蓝，列列行人去如蚁。新秧未插水田平，高低陇麦相纵横。黄昏倦客忘归去，孤月亭亭云外生。","dynasty":"宋代","title":"谷城山松隐岩"}
{"author":"郑樵","content":"驹隙光阴岁已残，门门竹爆共团栾。烧成焰焰丹砂瑰，碎尽琅琅碧玉竿。唤转韶光新景燠，辟除恶魅旧时寒。主人从此占佳瑞，再入为霖洒旱乾。","dynasty":"宋代","title":"观除夕火爆"}
{"author":"郑樵","content":"偶促沼渚过山家。灼灼桃花噪暮鸦。是处竹篱环草屋，人间鸡黍话桑麻。抱琴静听涛声急，对酒閒观月色奢。可笑南阳刘子骥，欲寻风土滞京华。","dynasty":"宋代","title":"过桃花洞田家留饮"}
{"author":"郑樵","content":"天下轻黄宪，居邻孰戴良。暴田安足较，散绢未为狂。失剑羞余里，还牛让古乡。家风留不坠，少贱自翱翔。","dynasty":"宋代","title":"家园示弟槱"}
{"author":"郑樵","content":"竹床读史惯，土锉勿粘尘。洒扫王维德，浇锄郭太仁。使才看著屐，有道验时薪。小物汝知谨，同心作古人。","dynasty":"宋代","title":"家园示弟槱"}
{"author":"郑樵","content":"每恨纨绮子，交游半博徒。弃家寻有道，舍命事名儒。风雅非难及，今人贵与殊。夜深何所嘱，嘱汝似狂夫。","dynasty":"宋代","title":"家园示弟槱"}
{"author":"郑樵","content":"读书经百卷，见影岂须惊。中夜山精笑，寒灯草魅争。脱冠神采足，掷樏眼光明。面壁吾常事，庵题天耐名。","dynasty":"宋代","title":"家园示弟槱"}
{"author":"郑樵","content":"佻达凭豪族，疏狂自克家。看人呼狗窦，纵我泛渔槎。凿穴安蜂豕，穿篱避管笳。如能痴胜黠，寒食贺骝骅。","dynasty":"宋代","title":"家园示弟槱"}
{"author":"郑樵","content":"谁使余为墨，朝朝哭染丝。猎鹰才子累，杀虚古人痴。早信山宜面，休嫌谷可移。日光图史满，炳烛却惊迟。","dynasty":"宋代","title":"家园示弟槱"}
{"author":"郑樵","content":"学俭诚佳事，悭名岂足居。写多崇厚论，读废绝交书。结客饶倾产，破贫累卖车。前人家训在，孙孔未全疏。","dynasty":"宋代","title":"家园示弟槱"}
{"author":"郑樵","content":"只身空后死，千卷未酬恩。不辱看来世，贪生托立言。无家称马粪，何史世龙门。负名今愁晚，中宵吊屈原。","dynasty":"宋代","title":"家园示弟槱"}
{"author":"郑樵","content":"昨夜西风到汉军，塞鸿不敢传殷勤。几山衰草连天见，何处悲笳异地闻。犬马有心虽许国，草茅无路可酬君。微臣一缕申胥泪，不落秦庭落暮云。","dynasty":"宋代","title":"建炎初秋不得北狞消息作"}
{"author":"郑樵","content":"飘飘雨色乱，终日悮闻声。钓客呼持笠，牧童喜啜羹。轻香树下满，余响谷中清。为谢登临者，枕流洗耳倾。","dynasty":"宋代","title":"涧雨"}
{"author":"郑樵","content":"官似冯唐能老去，节如苏武不生还。","dynasty":"宋代","title":"句"}
{"author":"郑樵","content":"泉心漱玉开心孔，山色挼蓝熨眼花。著手摩娑溪上石，他年来访汝为家。","dynasty":"宋代","title":"灵龟潭"}
{"author":"郑樵","content":"陋巷颜回早死，柴桑陶令长生。达观千载儿戏，厌见一时利名。","dynasty":"宋代","title":"漫兴"}
{"author":"郑樵","content":"今古去来有数，乾坤阖辟无涯。人生行云流水，处世运瓮搬柴。","dynasty":"宋代","title":"漫兴"}
{"author":"郑樵","content":"初秋一雨新凉，子夜长吟未央。阶下花枝冷艳。堂前佛火微茫。","dynasty":"宋代","title":"漫兴"}
{"author":"郑樵","content":"壶山八面苍翠，兰水一泓涟漪。容我放歌问渡，凭谁拄杖支颐。","dynasty":"宋代","title":"漫兴"}
{"author":"郑樵","content":"空山无人坚卧，冷灶有饭晚餐。安得原宪与语，雪霜不受天寒。","dynasty":"宋代","title":"漫兴"}
{"author":"郑樵","content":"花下閒倾浊酒，人前莫道清贫。残生全无奢愿，岁月徙倚竹筠。","dynasty":"宋代","title":"漫兴"}
{"author":"郑樵","content":"临水时思下钓，闭门聊学吞膻。一身苦乐无定，万事安危有天。","dynasty":"宋代","title":"漫兴"}
{"author":"郑樵","content":"邻沽数盏微醉，坦腹北窗短眠。风送松涛聒耳，惊回梦蝶翩翩。","dynasty":"宋代","title":"漫兴"}
{"author":"郑樵","content":"年年秋水崩江石，秋水年年连天碧。山中草木尽号呼，江外鱼龙轻虚掷。既怜茅屋化飞蓬，又叹虾蟆共枕席。人生变化不可知，且听秋风吹萝薜。","dynasty":"宋代","title":"秋水歌"}
{"author":"郑樵","content":"千载清风去不留，何人能伴赤松游。乞骸直到骸归日，告老须临老尽头。元亮园田何处有，向平昏嫁几时休。湖州别驾发深省，挂却朝冠便自由。","dynasty":"宋代","title":"送芹斋"}
{"author":"郑樵","content":"堂后青松百尺长，堂前流水日汤汤。西窗尽是农桑域，北牖无非花葛乡。罢去精神浑冉冉，看来几案尚穰穰。不知此物何时了，待看临流自在狂。","dynasty":"宋代","title":"题夹漈草堂"}
{"author":"郑樵","content":"一泓澄沏照人间，明月团团落古湾，不向奔流随浪击，独持高洁伴云閒。禅房夜静留清鉴，阆苑仙归坠碧环。每到轩前心转逸，了无纤翳可相关。","dynasty":"宋代","title":"题南山书堂"}
{"author":"郑樵","content":"春融天气露微微，药草葱芽脉脉肥。植竹旧竿从茂谢，栽桃新树忽芳菲。天寒堂上燃柴火，日暖溪东解虱衣。兴动便携樽到岭，人生真性莫教违。","dynasty":"宋代","title":"题溪东草堂"}
{"author":"郑樵","content":"歌成薤露悲，秋草正离离。昔异修文事，今同鬼伯司。盾衰双日落，夷惠两风遗。衰俗吾无恨，亲曾识紫芝。","dynasty":"宋代","title":"挽通判黄子方"}
{"author":"郑樵","content":"芗林苍翠甚，极目可□诗。梅子风前落，杏花雨后移。清溪过半郭，孤月隐疏篱。寂寂云山外，萧然独自知。","dynasty":"宋代","title":"芗林閒居"}
{"author":"郑樵","content":"黄埃游辇毂，翳日冷旌旗。龙去攀髯远，鸾孤对影微。魂沉江缥渺，泪染竹依稀。枯树空千载，寒松已十围。芦花深月色，燐火剧萤飞。横笛潇湘暮，哀猿何处归。","dynasty":"宋代","title":"湘妃怨"}
{"author":"郑樵","content":"提筐兮阡陌，花红兮衣白，步迟迟兮心迫迫。行至止兮嗟于役，低声相劳兮日其夕。","dynasty":"宋代","title":"饷馌歌"}
{"author":"郑樵","content":"夜雨潇潇至，天寒拥敝裘。空床听幻响，独咏解深忧。次第园蔬润，参差渔火幽。长江风浪息，何日放舟游。","dynasty":"宋代","title":"夜雨"}
{"author":"郑樵","content":"巫山能雨亦能云，宫丽三千杳不闻。延寿若为公道笔，后人谁识一昭君。","dynasty":"宋代","title":"昭君解"}
{"author":"郑樵","content":"长谢椒房草，终为薄命身。那教兰蕙质，翻与雪霜亲。脸腻匀脂浅，妆残促恨颦。故知关北夜，无分汉南春。红泪残胡月，轻衣半洛尘。琵琶凄切语，愁杀路傍人。","dynasty":"宋代","title":"昭君怨"}
{"author":"郑樵","content":"芗林苍翠甚，霁色绕吾庐。四面鸟声寂，一庭月影疏。有山皆入坐，无日不安居。好向墙东卧，看人献子虚。","dynasty":"宋代","title":"芗林閒居其二"}
{"author":"郑樵","content":"每恨纨绮子，交游半博徒。弃家寻有道，舍命事名儒。风雅非难及，今人贵与殊。夜深何所嘱，嘱汝似狂夫。","dynasty":"宋代","title":"家园示弟槱其三"}
{"author":"郑樵","content":"堂后施柴堂上烧，柴门终日似无聊。蓼虫不解知辛苦，松鹤何能慰寂寥。述作还惊心力尽，吟哦早觉鬓毛彫。布衣蔬食随天性，休讶巢由不见尧。","dynasty":"宋代","title":"题夹漈草堂其二"}
{"author":"郑樵","content":"一泓澄澈照人间，明月团团落古湾。不向奔流随浪击，独持高洁伴云閒。禅房夜静留清鉴，阆苑仙归坠碧环。每到轩前心转逸，了无纤翳可相关。","dynasty":"宋代","title":"题南山书堂"}
{"author":"郑樵","content":"孤凤落鹰巢，啼麟坠虎穴。未能脱蒙茸，安得出轩凸。迢递空自倬，耀灵久已灭。褆身入三门，黾勉成吾拙。","dynasty":"宋代","title":"涤愫其三"}
{"author":"郑樵","content":"八荒有礼乐，涂民以耳目。五政不得加，七赋不能育。古今贵天常，最厌彼婴犊。嗟哉生不辰，沾顶滋觳觫。","dynasty":"宋代","title":"涤愫其五"}
{"author":"郑樵","content":"贤者不饱食，何为仕与农。圣人不诡时，何为世所宗。显晦既有因，盛衰亦偶逢。先秋而后春，俄顷自雍容。","dynasty":"宋代","title":"涤愫其八"}
{"author":"郑樵","content":"壁间飒飒松涛起，□□□□□冰冽。呼灯始见王右丞，毫毛矜贵逞奇杰。挥洒冬山书屋图，岩壑幽棂坐高哲。数笔萧瑟天貌寒，不尽枯枝不尽雪。高崖崛曲形凄肃，驱禽逐兽但松竹。傍有一水白于峰，千顷奔茫日难昱。绢外似觉风惨激，大江尽断船相逐。室中之人淡如菊，长年手携一卷读。窗外苍虬恣飞瀑，欲夺造化齐冷燠。天下无几焦孝然，当世宁更有梅福。苦吟抱膝此何人，乃肯萧条立炼谷。古今书画技总微，贵有嵚崎生眼目。我闻孙登居北山，隆冬披发以自覆。又闻昔贤暑重裘，六月御车鄙王侯。二公气岸皆千里，朗月白霜胸际浮。名士逆天天不怒，冬景能暖夏能秋。千载斯人不可致，我于画间得其意。揆向高飙远远至，笔光墨汁俱吐弃。但悬此幅清吾心，千岩炎伏曦景炽，布褐推车我不避。","dynasty":"宋代","title":"夏日题王右丞冬山书屋图"}
{"author":"郑樵","content":"野鸟日啼户外，凉风时入帘间。老夫梦后攲枕，稚子病中解颜。","dynasty":"宋代","title":"漫兴其一"}
{"author":"郑樵","content":"门前半亩禾苗，日午翠色可描。笑问耦耕沮溺，何劳蓑笠终朝。","dynasty":"宋代","title":"漫兴其三"}
{"author":"郑樵","content":"初秋一雨新凉，子夜长吟未央。阶下花枝冷艳，堂前佛火微茫。","dynasty":"宋代","title":"漫兴其五"}
{"author":"李宣远","content":"秋日并州路，黄榆落故关。孤城吹角罢，数骑射雕还。帐幕遥临水，牛羊自下山。征人正垂泪，烽火起云间。","dynasty":"唐代","title":"并州路（一作杨达诗，题云塞下作）"}
{"author":"李宣远","content":"远戎兵压境，迁客泪横襟。烽堠惊秦塞，囚居困越吟。自怜牛马走，未识犬羊心。一月无消息，西看日又沉。","dynasty":"唐代","title":"近无西耗（一作李敬方诗）"}
{"author":"冯班","content":"乞索生涯寄食身，舟前波浪马前尘。无成头白休频叹，似我白头能几人？","dynasty":"清代","title":"朝歌旅舍"}
{"author":"冯班","content":"篷窗偏称挂鱼蓑，荻叶声中爱雨过。莫道陆居原是屋，如今平地有风波。","dynasty":"清代","title":"题友人听雨舟"}
{"author":"冯班","content":"隔岸吹唇日沸天，羽书惟道欲投鞭。八公山色还苍翠，虚对围棋忆谢玄。","dynasty":"清代","title":"有赠"}
{"author":"冯班","content":"微云不碍月，木落小庭宽。老去余残兴，朋来免独看。鹊飞愁到晓，牛喘不知寒。莫问悲秋意，关山行路难。","dynasty":"清代","title":"村居月夜"}
{"author":"冯班","content":"曲直郊原树，风中寒色来。枝交夸父杖，意尽仲文槐。漏日穿斜影，封霜滑破苔。秋前摇落意，年长倍添哀。","dynasty":"清代","title":"寒林"}
{"author":"冯班","content":"谁言乏修绠，试向阁中看。日照锦幖色，风吹云气干。骊龙探亦易，蝌蚪识应难。自恨年华晚，时来但倚栏。","dynasty":"清代","title":"题汲古阁"}
{"author":"冯班","content":"匣里出君三尺剑，细看真是古干将。曾亲壮士犹粘血，误近书生便减光。形质未随风雨去，精灵应在斗牛旁。平生意气堪相用，世上雠轻且好藏。","dynasty":"清代","title":"题家兄刀子"}
{"author":"冯班","content":"风吹露湿一枝枝，带子垂阴是后期。已许成蹊通看路，纵饶无语是含辞。人间地薄载难得，井上根衰蠹不持。芳蕊堪怜落堪惜，闲人不管正开时。","dynasty":"清代","title":"桃"}
{"author":"冯班","content":"一尺清光势似钩，锷边名姓旧来雠。未甘孤怯常磨看，自恨粗疏更密收。无质草烟轻欲动，有情秋水冻难流。佽飞匕首堪为伴，但斩蛟龙不觅侯。","dynasty":"清代","title":"题小刀"}
{"author":"冯班","content":"当日楼中夜未阑，隔帘红药露团团。清歌出格鲸尊满，醉袂沾香凤蜡残。暗与美人收堕珥，狂教座客笑遗冠。重来事事陵成谷，一片秋阴作晚寒。","dynasty":"清代","title":"感旧"}
{"author":"冯班","content":"阿阁三重压小园，玉梯东畔识桃根。未知薄怒深于笑，却喜横波直似言。月露有光空别梦，春风无事静消魂。此生万事因君尽，深负多情不负恩。","dynasty":"清代","title":"桃根"}
{"author":"冯班","content":"素质先春迥出群，相思何处梦纷纭。莫言荡妇楼中粉，只是仙人岭上云。半树临风惊晓色，一枝如雪立斜曛。偏怜最有池中水，才得冰开已照君。","dynasty":"清代","title":"感旧其一"}
{"author":"冯班","content":"华屋重来泪暗弹，桐阴满地作秋寒。游丝风撼啼鸦树，积草烟生斗鸭阑。谁论绝交思任昉，空怜诔德有潘安。坏墙醉后曾题处，遍检苍苔自读看。","dynasty":"清代","title":"经瞿起周昙园"}
{"author":"冯班","content":"风景当前漫抚膺，东南忍见杞天倾。龙盘王气山空在，马渡江潮水未平。谁致倒戈攻铁瓮，更闻降孽掠芜城。谢安王导惟丘墓，天堑徒萦十万兵。","dynasty":"清代","title":"感事"}
{"author":"冯班","content":"廿年藜藿许君尝，曾为成章赏我狂。草发陈根山自碧，莺啼宰木梓空长。东门有恨还无嗣，北海何人为立乡。最是驽骀筋力尽，几回骧首忆孙阳。","dynasty":"清代","title":"和钱耐翁次先师韵"}
{"author":"冯班","content":"薰风长日正悠悠，兰室初开待莫愁。一尺腰犹红锦襻，万金鬟更玉搔头。已障画扇登油壁，好放偏辕促玳牛。争似秣陵桃叶渡，风波迎接隔江舟。","dynasty":"清代","title":"次牧《翁六月七日迎河东君于云间喜而有述》诗四首其一"}
{"author":"冯班","content":"殊翁彩翼绣鸳鸯，深下银钩隔异香。少女和风虚拂幌，姮娥映月自过墙。骊驹金络光归路，锦瑟朱弦独上堂。谢傅新来正行乐，诗人休羡嫁王昌。","dynasty":"清代","title":"次牧《翁六月七日迎河东君于云间喜而有述》诗四首其二"}
{"author":"冯班","content":"从来富贵似仙家，弱水蓬山恨较赊。自向湖头催画艇，全胜岭上驻金车。行云入暮方为雨，皎日凌晨莫上霞。若把千年当一夜，碧桃明早合开花。","dynasty":"清代","title":"次牧《翁六月七日迎河东君于云间喜而有述》诗四首其三"}
{"author":"冯班","content":"一树名花色最深，章台长带枉垂阴。红蕖直下方连藕，绛蜡才烧便见心。只取鸦雏为鬓样，闲调凤语作笙音。琉璃鸳瓦香泥地，娇屋重楼费几金。","dynasty":"清代","title":"次牧《翁六月七日迎河东君于云间喜而有述》诗四首其四"}
{"author":"冯班","content":"解舞腰肢解语声，伯劳相背两轻盈。将军若爱封侯相，正待金门甲第成。","dynasty":"清代","title":"燕二首其一"}
{"author":"冯班","content":"长养妖雏翅未齐，一园竹树晚低迷。当时若爱吴宫住，争向茅檐得稳栖。","dynasty":"清代","title":"燕二首其二"}
{"author":"冯班","content":"马鬣悠悠宿草新，贤人闻道作明神。昭君恨气苌弘血，带露和烟又一春。","dynasty":"清代","title":"临桂伯墓下"}
{"author":"冯班","content":"龙伯无人钓饵闲，黄金双阙自斑斓。燕昭老去秦皇死，可惜蓬莱在脚间。","dynasty":"清代","title":"游仙诗六首其一"}
{"author":"冯班","content":"配直长林禁散行，飘飘羽帐缀珠缨。偶然梦见歌谣处，却是风吹玉树声。","dynasty":"清代","title":"游仙诗六首其二"}
{"author":"冯班","content":"金母东家狞小郎，摩挲宝剑倚天长。笑他后羿调弓矢，不射妖星射太阳。","dynasty":"清代","title":"游仙诗六首其三"}
{"author":"冯班","content":"回首空城一掬灰，谁知白骨是仙才。辽东城郭非如故，何不丁仙更一来。","dynasty":"清代","title":"游仙诗六首其四"}
{"author":"冯班","content":"灵文深秘莫轻论，空学玄谈未合真。好笑少年王辅嗣，洞宫长作守门人。","dynasty":"清代","title":"游仙诗六首其五"}
{"author":"冯班","content":"台观茫茫苜蓿肥，至今汾上白云飞。岁星便是骑龙客，辜负君王独自归。","dynasty":"清代","title":"游仙诗六首其六"}
{"author":"冯班","content":"着屐山行喜日长，落花风里晚生凉。叩门正值高人出，闲看藤梢尽过墙。","dynasty":"清代","title":"春游"}
{"author":"冯班","content":"汴水东来欲下迟，千条依旧袅金丝。萧娘流落宣华死，当日春风为阿谁。","dynasty":"清代","title":"柳枝词"}
{"author":"冯班","content":"烟霏霏，雨微微。伥鬼啼，猛虎饥。山家苦竹围茅屋，遥见烟中尾矗矗。夜闻前村失黄犊，村路泥深印虎足。天胡恩此物，而俾之食肉？不见泰山之下妇人哭。","dynasty":"清代","title":"猛虎行"}
{"author":"冯班","content":"春风一夜吹江色，千里细烟生乱碧。草芽纤细遍金陵，古石苔荒江令宅。","dynasty":"清代","title":"江南曲三首其一"}
{"author":"冯班","content":"年光岁岁常如此，千烧万战台城圮。鸱尾尘埋三阁平，张孔销亡二周死。","dynasty":"清代","title":"江南曲三首其二"}
{"author":"冯班","content":"石头城下水悠悠，暗数兴亡得几筹。山川不改繁华在，两桨依然迎莫愁。","dynasty":"清代","title":"江南曲三首其三"}
{"author":"冯班","content":"自许直如绳，看君白如雪。一朝更变不似先，雾里看花云里月。梦中不悟君心异，言笑依依尚相悦。五更欲曙百鸟啼，玄鬓生丝泪成血。念君旧恩君岂知，万物荣衰各有时。君不见黄蜂阶下收残蕊，转眼飞莺过别枝。","dynasty":"清代","title":"行路难"}
{"author":"冯班","content":"篷窗偏称挂鱼蓑，荻叶声中爱雨过。莫道陆居原是屋，如今平地有风波。","dynasty":"清代","title":"题友人《听雨舟》"}
{"author":"曾觌","content":"绮陌寻芳惜少年。长楸走马著金鞭。玉楼春醉杏花前。憔悴如今谁作伴，别离还近养花天。碧云凝处忆婵娟。","dynasty":"宋代","title":"浣溪沙"}
{"author":"曾觌","content":"柳阴庭院占风光，呢喃清昼长。碧波新涨小池塘，双双蹴水忙。萍散漫，絮飘飏，轻盈体态狂。为怜流去落红香，衔将归画梁。","dynasty":"宋代","tags":"婉约，写鸟，惜花，寓人","title":"阮郎归·柳阴庭院占风光"}
{"author":"曾觌","content":"楚天千里无云，露华洗出秋容净。银蟾台榭，玉壶天地，参差桂影。鸳瓦寒生，画檐光射，碧梧金井。听韶华半夜，江梅三弄，风袅袅、良宵永。携手西园宴罢，下瑶台、醉魂初醒。吹箫仙子，骖鸾归路，一襟清兴。鳷鹊楼高，建章门迥，星河耿耿。看沧江潮上，丹枫叶落，浸关山冷。","dynasty":"宋代","title":"水龙吟·楚天千里无云"}
{"author":"曾觌","content":"一线海门来。雪喷云开。昆山移玉下瑶台。卷地西风吹不断，直到蓬莱。羯鼓噪春雷。鼍舞蛟回。歌楼鼓吹夕阳催。今古清愁流不尽，都一樽罍。","dynasty":"宋代","title":"浪淘沙（观潮作）"}
{"author":"曾觌","content":"乘鸾影里冰轮度。秋空净、南楼暮。袅袅天风吹玉兔。今宵只在，旧时圆处。往事难重数。天涯几见新霜露。怎得朱颜旧如故。对酒临风慵作赋。蓝桥烟浪，故人千里，梦也无由做。","dynasty":"宋代","title":"青玉案"}
{"author":"曾觌","content":"华灯闹。银蟾照。万家罗幕香风透。金尊侧。花颜色。醉里人人，向人情极。惜惜惜。春寒峭。腰肢小。鬓云斜亸蛾儿袅。清宵寂。香闺隔。好梦难寻，雨踪云迹。忆忆忆。","dynasty":"宋代","title":"钗头凤/撷坊词"}
{"author":"曾觌","content":"元是昭阳宫里人。惊鸿宛转掌中身。只疑飞过洞庭云。按彻凉州莲步紧，好花风袅一枝新。画堂香暖不胜春。","dynasty":"宋代","title":"浣溪沙（郑相席上赠舞者）"}
{"author":"曾觌","content":"蒲葵佳节初经雨。正栏槛、薰风度。满泛香蒲斟醁醑。故人情厚，艳歌娇舞。总是留宾处。榴花照眼江天暮。醉里春情荡轻絮。岂止卷帘通一顾。今宵酒醒，一襟风露。梦指高唐去。","dynasty":"宋代","title":"青玉案"}
{"author":"曾觌","content":"谷雨郊园喜弄晴。满林璀璨缀繁星。筠篮新采绛珠倾。樊素扇边歌未发，葛洪炉内药初成。金盘乳酪齿流冰。","dynasty":"宋代","title":"浣溪沙（樱桃）"}
{"author":"曾觌","content":"素飚漾碧，看天衢稳送、一轮明月。翠水瀛壶人不到，比似世间秋别。玉手瑶笙，一时同色，小按霓裳叠。天津桥上，有人偷记新阕。当日谁幻银桥，阿瞒儿戏，一笑成痴绝。肯信群仙高宴处，移下水晶宫阙。云海尘清，山河影满，桂冷吹香雪。何劳玉斧，金瓯千古无缺。","dynasty":"宋代","title":"壶中天慢"}
{"author":"曾觌","content":"温柔乡内人，翠微合中女。颜笑洛阳花，肌莹荆山玉。东君深有情，解与花为主。移傍楚峰居，容易为云雨。","dynasty":"宋代","title":"生查子"}
{"author":"曾觌","content":"双溪楼上凭栏时。潋滟泛金卮。醉到闹花深处，歌声遏住云飞。风流太守，鸾台家世，玉鉴丰姿。行奉紫泥褒诏，要看击浪天池。","dynasty":"宋代","title":"朝中措（席上赠南剑翟守）"}
{"author":"曾觌","content":"雕车南陌碾香尘。一梦尚如新。回首旧游何在，柳烟花雾迷春。如今霜鬓，愁停短棹，懒傍清尊。二十四桥风月，寻思只有消魂。","dynasty":"宋代","title":"朝中措（维扬感怀）"}
{"author":"曾觌","content":"功名虽未压英游。一种旧风流。人世百年须到，如今七十春秋。当时帷幄，貂珰贵重，誉蔼朋俦。赢得尊前沈醉，浮华付去悠悠。","dynasty":"宋代","title":"朝中措（同前代御带作）"}
{"author":"曾觌","content":"璧月窥红粉，金莲映彩山。东风丝管满长安。移下十洲三岛、在人间。两两人初散，厌厌夜向阑。倦妆残醉怯春寒。手捻玉梅无绪、倚阑干。","dynasty":"宋代","title":"南柯子（元夜书事）"}
{"author":"曾觌","content":"粉黛娉婷艳，芝兰笑语香。延平春色斗芬芳。不管清宵更漏、听霓裳。烛暗人方醉，杯传意更长。可堪回客九回肠。萧瑟一檐风雨、过横塘。","dynasty":"宋代","title":"南柯子（次韵南剑赵倅）"}
{"author":"曾觌","content":"绿荫侵檐净，红榴照眼明。主人开宴出倾城。正是雨余天气、暑风清。别酒殷勤竟，危弦要妙声。年年相见岂无情。后日暮云回首、奈乘行。","dynasty":"宋代","title":"南柯子（将出行，陆丈知府置酒，出姬侍，酒半索词）"}
{"author":"曾觌","content":"杏花寒食佳期近。一帘烟雨琴书润。砌下水潺潺。玉笙吹暮寒。阳台云易散。往事寻思懒。花底醉相扶。当时人在无。","dynasty":"宋代","title":"菩萨蛮（次韵龙深甫春日即事）"}
{"author":"曾觌","content":"云烟漠漠秋容老。茅檐映水人家好。林叶未凋疏。远山横有无。平生耕钓事。若个安身是。劝君早归来。碧香新瓮开。","dynasty":"宋代","title":"菩萨蛮"}
{"author":"曾觌","content":"焕烂莲灯高下，参差梅影横斜。凭栏一目尽天涯。雪月交辉清夜。莫惜柔荑劝酒，从教醉脸红霞。烂银宫阙对仙家。一段风光如画。","dynasty":"宋代","title":"西江月（元夕醉中走笔）"}
{"author":"曾觌","content":"桂苑旋生凉思，银河左界秋高。纤尘不动湛清霄。皓月照人偏好。诗为情多却减，酒因愁里难销。一声羌管梦魂劳。可惜风光虚老。","dynasty":"宋代","title":"西江月"}
{"author":"曾觌","content":"醉伴三千珠履，如登十二琼楼。壶天澄爽露华秋。滟滟金波酾酒。罗扇不随恩在，佳时须要人酬。麒麟阁画为谁留。只见浮生白首。","dynasty":"宋代","title":"西江月"}
{"author":"曾觌","content":"潇洒陇头春。取次一枝新。还是东风来也，犹作未归人。微月淡烟村。谩伫立、惆怅黄昏。暮寒香细，疏英几点，尽奈销魂。","dynasty":"宋代","title":"绣带儿（客路见梅）"}
{"author":"曾觌","content":"数尽万般花，不比梅花韵。雪压风欺恁地寒，剗地清香喷。半醉折归来，插向乌云鬓。不是愁人闷带花，花带愁人闷。","dynasty":"宋代","title":"卜算子（湖州砖墙吴氏女失身于土山张氏作妾）"}
{"author":"曾觌","content":"雨过风微。温泉浴倦，妃子妆迟。翠袖牵云，朱唇得酒，脸晕胭脂。年年海燕新归。怎奈向、黄昏恁时。倚遍琼干，烧残银烛，花又争知。","dynasty":"宋代","title":"柳梢青（咏海棠）"}
{"author":"曾觌","content":"□杏堂前，清深窗外，宛似蓬瀛。珠翠分行，笙歌争奏，音韵清新。玉皇金母情亲。劝醁醑、更酬嗣君。地久天长，花朝月夕，天上长春。","dynasty":"宋代","title":"柳梢青（春祺锡宴）"}
{"author":"曾觌","content":"小宴清秋。霎时见了，雨散云收。柳絮轻柔，梅花闲淡，宫院风流。空教梦绕青楼。待说个、相思又休。无奈情何，不来眼底，常在心头。","dynasty":"宋代","title":"柳梢青"}
{"author":"曾觌","content":"情深恨切。忆伊诮没些休歇。百般做处百厮惬。管是前生，曾负你冤业。临岐不忍匆匆别。两行珠泪流红颊。关山渐远音书绝。一个心肠，两处对风月。","dynasty":"宋代","title":"醉落魄"}
{"author":"曾觌","content":"龙驭亲迎玉辇来。江梅枝上雪培堆。东风上苑春光到，更放金莲匝地开。腾凤吹，进瑶杯。两宫交劝正欢谐。父慈子孝从今数，准拟开筵一万回。","dynasty":"宋代","title":"鹧鸪天（选德殿赏灯，先宴梅堂，侍两宫，沾醉口占）"}
{"author":"曾觌","content":"桃李飘零春已深。可怜轻负惜花心。尊前赖有红千叠，窗外休惊绿满林。灯灼灼，醉沈沈。笙歌丛里酒频斟。留欢且莫匆匆去，怅望春归何处寻。","dynasty":"宋代","title":"鹧鸪天（奉和伯可郎中席上见赠）"}
{"author":"曾觌","content":"故乡寒食醉酡颜。秋千彩索眩斓斑。如今头上灰三斗，赢得疏慵到处闲。钟已动，漏将残。浮生犹恨别离难。镬汤转作清凉地，只在人心那样看。","dynasty":"宋代","title":"鹧鸪天"}
{"author":"曾觌","content":"捍拨金泥雅制新。紫檀槽映小腰身。娅姹雏莺相对语。欣睹。上林花底暖生春。飒飒胡沙飞指下。休讶。一般奇绝称精神。向道曲终多少意。须记。昭阳殿里旧承恩。","dynasty":"宋代","title":"定风波（应制听琵琶作）"}
{"author":"曾觌","content":"上苑秾芳初雨晴。香风袅袅泛轩楹。犹记洛阳开小宴。娇面。粉光依约认倾城。流落江南重此会。相对。金蕉蘸甲十分倾。怕见人间春更好。向道。如今老去尚多情。","dynasty":"宋代","title":"定风波（赏牡丹席上走笔）"}
{"author":"曾觌","content":"极目秋光夕照开。潮头初自海门来。杳杳江天横一线。如练。疾驱千骑鼓声催。杰槛翠飞争徙倚。一行新雁去仍回。翠袖半空歌笑回。低映。十分沈醉劝金杯。","dynasty":"宋代","title":"定风波（题续宅江楼）"}
{"author":"曾觌","content":"霜月晚云收。萧瑟西风满院秋。雅会难期嗟易散，迟留。把酒听歌且劝酬。万事拚悠悠。只有情亲意未休。后夜扁舟烟浪里，回头。叶叶丹枫总是愁。","dynasty":"宋代","title":"南乡子（文叔开尊席上作）"}
{"author":"曾觌","content":"暗空碧。吴山染就丹青色。丹青色。西风摇落，可堪凄恻。世情冷暖君应识。鬓边各自侵寻白。侵寻白。江南江北，几时归得。","dynasty":"宋代","title":"忆秦娥"}
{"author":"曾觌","content":"画堂帘卷兽香浓。花上雪玲珑。平地十洲三岛，蟠桃已试春红。清朝旧德，仙姿难老，主眷方隆。烂醉笙歌丛里，年年先占春风。","dynasty":"宋代","title":"朝中措（赵知合生日）"}
{"author":"曾觌","content":"画堂栏槛占韶光。端不负年芳。依倚东风向晓，数行浓淡仙妆。停杯醉折，多情多恨，冶艳真香。只恐去为云雨，梦魂时恼襄王。","dynasty":"宋代","title":"朝中措（山父赏牡丹，酒半作）"}
{"author":"曾觌","content":"金沙架上日璁珑。浓绿衬轻红。花下两行红袖，直疑春在壶中。如今尚觉，惜花爱酒，依旧情浓。无限少年心绪，从教醉倒东风。","dynasty":"宋代","title":"朝中措"}
{"author":"曾觌","content":"休论社燕与秋鸿。时节太匆匆。海上一番微雨，朱门浓绿阴中。主人情厚，金杯满泛，且共从容。莫问莺花俱老，今朝犹是春风。","dynasty":"宋代","title":"朝中措"}
{"author":"曾觌","content":"菊花小摘，西风斜照，帘影轻笼暝色。玉尊侧倒莫辞空，□满座、宾朋弁侧。乡邦万里，北来年少，几个如今在得。扶头一任且留连，叹人世、光阴半百。","dynasty":"宋代","title":"鹊桥仙（同舍郎载酒见过，醉后作）"}
{"author":"曾觌","content":"松姿不老。独立蓬莱杪。风卷流苏香雾晓。又是江梅开了。丹青早画麒麟。貂蝉自属王门。闻道碧桃花绽，一枝枝祝千春。","dynasty":"宋代","title":"清平乐"}
{"author":"曾觌","content":"清夜长。泛玉觞。照座江梅花正芳。风传细细香。围艳妆。留醉乡。一曲清歌声绕梁。尊前人断肠。","dynasty":"宋代","title":"长相思"}
{"author":"曾觌","content":"芙蓉池畔都开遍。又是西风晚。霁天碧净暝云收。渐看一轮冰魄、冷悬秋。闽山层叠迷归路。把酒宽愁绪。旧欢新恨几凄凉。暗想瀛洲何处、梦悠扬。","dynasty":"宋代","title":"虞美人（中秋前两夜作）"}
{"author":"曾觌","content":"每上春泥向晓干。花间幽鸟舞姗姗。年华不管人将老，门外东风依旧寒。投簪易，息机难。鹿门归路不曾关。羡君早觉无生法，识破南柯一梦间。","dynasty":"宋代","title":"鹧鸪天（了堂净惠师示予寒食感怀二阕，因次其韵）"}
{"author":"曾觌","content":"正飞雪。园林一样梨花白。梨花白。画堂帘卷，暖生春色。嵇康转轴声幽噎。新来多病娇无力。娇无力。浅红转黛，自然标格。","dynasty":"宋代","title":"忆秦娥"}
{"author":"曾觌","content":"风萧瑟。邯郸古道伤行客。伤行客。繁华一瞬，不堪思忆。丛台歌舞无消息。金尊玉管空尘迹。空尘迹。连天草树，暮云凝碧。","dynasty":"宋代","title":"忆秦娥（邯郸道上望丛台有感）"}
{"author":"曾觌","content":"清明池馆晴还雨，绿涨溶溶。花里游蜂。宿粉栖香锦绣中。玉箫声断人何处，依旧春风。万点愁红。乱逐烟波总向东。","dynasty":"宋代","title":"采桑子（清明）"}
{"author":"曾觌","content":"柳阴庭馆占风光。呢喃清昼长。碧波新涨小池塘。双双蹴水忙。萍散漫，絮飘扬。轻盈体态狂。为怜流去落红香。衔将归画梁。","dynasty":"宋代","title":"阮郎归（上苑初夏侍宴，池上双飞新燕掠水而去，得旨赋之）"}
{"author":"曾觌","content":"西风节。碧云卷尽秋宵月。秋宵月。关河千里，照人离别。尊前俱是天涯客。那堪三载遥相忆。遥相忆。年光依旧，渐成华发。","dynasty":"宋代","title":"忆秦娥"}
{"author":"曾觌","content":"暮云蹙。小亭带雪斟醽醁。斟醽醁。一声羌管，落梅蔌蔌。舞衣旋趁霓裳曲。倚阑相对人如玉。人如玉。锦屏罗幌，看成不足。","dynasty":"宋代","title":"忆秦娥（赏雪席上）"}
{"author":"曾觌","content":"西湖南北旧游空。谁料一尊同。回首四年间事，浑如飞絮濛濛。林花谢了，明年春到。依旧芳容。惟有朱颜绿鬓，暗随流水常东。","dynasty":"宋代","title":"朝中措"}
{"author":"曾觌","content":"姬歌以侑觞，次韵奉酬共禀阴阳数，谁知造化工。安闲百计总输公。掩映芙蓉花径、郡城东。风月三秋兴，尊罍一笑同。新词佳丽见情通。更唤雪儿、低唱慰衰容。","dynasty":"宋代","title":"南柯子"}
{"author":"曾觌","content":"花近清明晚风寒。锦幄兽香残。醺醺醉里，匆匆相见，重听哀弹。春情入指莺声碎，危柱不胜弦。十分得意，一场轻梦，淡月阑干。","dynasty":"宋代","title":"眼儿媚（闺思）"}
{"author":"曾觌","content":"御柳风柔春正暖。紫殿朱楼，赫奕祥光远。十二玉龙迎凤辇。香腾锦绣闻弦管。扇却双莺开宝宴。绿绕红围，宣劝金卮满，万岁千秋流宠眷。此身欲备昭阳燕。","dynasty":"宋代","title":"蝶恋花（三月上巳应制）"}
{"author":"曾觌","content":"长乐富山水，杖屦足追游。故人千里，西望双剑黯回眸。多谢扁舟乘兴，慰我天涯羁思，何必羡封侯。暮雨疏帘卷，爽气飒如秋。送征鸿，浮大白，倚危楼。参横月落，耿耿河汉近人流。堪叹人生离合，后日征鞍西去，别语却从头。老矣江边路，清兴漫悠悠。","dynasty":"宋代","title":"水调歌头（和南剑薛倅）"}
{"author":"曾觌","content":"记神京、繁华地，旧游踪。正御沟、春水溶溶。平康巷陌，绣鞍金勒跃青骢。解衣沽酒醉弦管，柳绿花红。到如今、余霜鬓，嗟前事、梦魂中。但寒烟、满目飞蓬。雕栏玉砌，空锁三十六离宫。塞笳惊起暮天雁，寂寞东风。","dynasty":"宋代","title":"金人捧露盘（庚寅岁春奉使过京师感怀作）"}
{"author":"曾觌","content":"娇波媚靥，尊前席上，只是寻常梳裹。温柔伶俐总天然，没半掏、教人看破。从来可恁，痴迷著相，百计消除不过。烟花不是不曾经，放不下、唯他一个。","dynasty":"宋代","title":"鹊桥仙"}
{"author":"曾觌","content":"艳苞初拆。偏借东君力。上苑梨花风露湿。新染胭脂颜色。玉人小立帘栊。轻习媚脸妆红。斜插一枝云鬓，看谁剩□春风。","dynasty":"宋代","title":"清平乐"}
{"author":"曾觌","content":"闲窗静院漏声长。金鸭冷残香。几番梦回枕上，飞絮恨悠扬。身在此，意伊行。日煞思量。不言不语，几许闲情，月上回廊。","dynasty":"宋代","title":"诉衷情"}
{"author":"曾觌","content":"风萧瑟，邯郸古道伤行客。伤行客。繁华一瞬，不堪思忆。丛台歌舞无消息，金樽玉管空陈迹。空陈迹，连天衰草，暮云凝碧。","dynasty":"宋代","title":"忆秦娥邯郸道上望丛台有感"}
{"author":"曾觌","content":"图画上鳞阁，莫使鬓先秋。壮年豪气，无奈黯黯阵云浮。常记青油幕下，一矢聊城飞去，谈笑静边头。勋业出无意，非为快恩雠。卷龙韬，随凤诏，与时谋。朱幡皂盖南下，聊试海山州。邂逅故人相见，俯仰浮生今古，蝼蚁共王侯。万事偶然耳，风月恣嬉游。","dynasty":"宋代","title":"水调歌头·图画上鳞阁"}
{"author":"曾觌","content":"河汉风情，庭户夜凉，皓月澄秋时候。冰鉴乍开，跨海飞来，光掩满天星斗。四卷珠帘，渐移影、宝阶鸳甃。还又。看岁岁婵娟，向人依旧。朱邸高宴簪缨，正歌吹瑶台，舞翻宫袖。银管竞酬，棣萼相辉，风流古来谁有。玉笛横空，更听彻、裳霓三奏。难偶。拚醉倒、参横晓漏。","dynasty":"宋代","title":"燕山亭·河汉风情"}
{"author":"曾觌","content":"记神京、繁华地，旧游踪。正御沟、春水溶溶。平康巷陌，绣鞍金勒跃青骢。解衣沽酒醉弦管，柳绿花红。到如今、馀霜鬓，嗟前事、梦魂中。但寒烟、满目飞蓬。雕栏玉砌，空锁三十六离宫。塞笳惊起暮天雁，寂寞东风。","dynasty":"宋代","title":"金人捧露盘庚寅岁春，奉使过京师，感怀作"}
{"author":"曾觌","content":"心下事，不思量。自难忘。花底梦回春漠漠，恨偏长。闲日多少韶光。雕阑静、芳草池塘。风急落红留不住，又斜阳。","dynasty":"宋代","title":"春光好·心下事"}
{"author":"曾觌","content":"每上春泥向晓乾。花间幽鸟舞姗姗。年华不管人将老，门外东风依旧寒。投簪易，息机难。鹿门归路不曾关。羡君早觉无生法，识破南柯一梦间。","dynasty":"宋代","title":"鹧鸪天·每上春泥向晓乾"}
{"author":"曾觌","content":"天语丁宁对未央。少摅素志向荆襄。烜赫家声今不坠。英伟。风姿飒爽紫髯郎。别酒一杯君莫阻。烛前粉艳俨成行。领略大堤花好处。无绪。也应回首水云乡。","dynasty":"宋代","title":"定风波·天语丁宁对未央"}
{"author":"曾觌","content":"晴空碧。吴山染就丹青色。丹青色。西风摇落，可堪凄恻。世情冷暖君应识。鬓边各自侵寻白。侵寻白。江南江北，几时归得。","dynasty":"宋代","title":"忆秦娥·晴空碧"}
{"author":"曾觌","content":"风萧瑟。邯郸古道伤行客。伤行客。繁华一瞬，不堪思忆。丛台歌舞无消息。金尊玉管空尘迹。空尘迹。连天草树，暮云凝碧。","dynasty":"宋代","title":"忆秦娥·风萧瑟"}
{"author":"曾觌","content":"醉伴三千珠履，如登十二琼楼。壶天澄爽露华秋。滟滟金波酾酒。罗扇不随恩在，佳时须要人酬。麒麟阁画为谁留。只见浮生白首。","dynasty":"宋代","title":"西江月·醉伴三千珠履"}
{"author":"曾觌","content":"素飙漾碧，看天衢稳送、一轮明月。翠水瀛壶人不到，比似世间秋别。玉手瑶笙，一时同色，小按霓裳叠。天津桥上，有人偷记新阙。当日谁幻银桥，阿瞒儿戏，一笑成痴绝。肯信群仙高宴处，移下水晶宫阙。云海尘清，山河影满，桂冷吹香雪。何劳玉斧，金瓯千古无缺。","dynasty":"宋代","title":"壶中天慢/念奴娇"}
{"author":"曾觌","content":"笔端造化出天巧，写出江南雪压枝。谁道春归无觅处，横斜全似越溪时。","dynasty":"宋代","title":"题杨补之雪梅图"}
{"author":"曾觌","content":"天宝胡尘暗两京，祸从妃子笑中生。玉环两字真堪恨，好与青山别改名。","dynasty":"宋代","title":"玉环山"}
{"author":"曾觌","content":"心下事，不思量。自难忘。花底梦回春漠漠，恨偏长。闲日多少韶光。雕阑静、芳草池塘。风急落红留不住，又斜阳。","dynasty":"宋代","title":"春光好其二感旧"}
{"author":"曾觌","content":"记神京、繁华地，旧游踪。正禦沟、春水溶溶。平康巷陌，绣鞍金勒跃青骢。解衣沽酒醉弦管，柳绿花红。到如今、馀霜鬓，嗟前事、梦魂中。但寒烟、满目飞蓬。雕栏玉砌，空锁三十六离宫。塞笳惊起暮天雁，寂寞东风。","dynasty":"宋代","title":"金人捧露盘庚寅岁春奉使过京师感怀作"}
{"author":"曾觌","content":"摇飏杏花风，迟日淡阴双阙。丝管缓随檀板，看舞腰回雪。龙舟閒舣画桥边，须趁好花折。频劝御杯宜满，正清歌初阕。","dynasty":"宋代","title":"好事近仰赓圣制"}
{"author":"曾觌","content":"故乡寒食醉酡颜。鞦韆綵索眩斓斑。如今头上灰三斗，赢得疏慵到处閒。钟已动，漏将残。浮生犹恨别离难。镬汤转作清凉地，只在人心那样看。","dynasty":"宋代","title":"鹧鸪天其二"}
{"author":"曾觌","content":"风萧瑟。邯郸古道伤行客。伤行客。繁华一瞬，不堪思忆。丛台歌舞无消息。金尊玉管空陈迹。空陈迹。连天衰草，暮云凝碧。","dynasty":"宋代","title":"忆秦娥邯郸道上望丛台有感"}
{"author":"曾觌","content":"画堂帘捲兽香浓。花上雪玲珑。平地十洲三岛，蟠桃已试春红。清朝旧德，仙姿难老，主眷方隆。烂醉笙歌丛里，年年先占春风。","dynasty":"宋代","title":"朝中措赵知閤生日"}
{"author":"曾觌","content":"閒窗静院漏声长。金鸭冷残香。几番梦回枕上，飞絮恨悠扬。身在此，意伊行。㬠思量。不言不语，几许閒情，月上回廊。","dynasty":"宋代","title":"诉衷情"}
{"author":"曾觌","content":"凤阙龙楼，清夜月华初照。万点星球，护花梢寒峭。华胥梦里，老去欢情终少。花愁醉闷，总消除了。紫陌嬉游，不似少年怀抱。珠帘十里，听笙箫声杳。幽期密约，暗想浅颦轻笑。良时莫负，玉山频倒。","dynasty":"宋代","title":"传言玉女"}
{"author":"曾觌","content":"摇扬杏花风，迟日淡阴双阙。丝管缓随檀板，看舞腰回雪。龙舟闲舣画桥边，须趁好花折。频劝御杯宜满，正清歌初阕。","dynasty":"宋代","title":"好事近（仰赓圣制）"}
{"author":"曾觌","content":"一梦别长安，山路雨斜风细。行到子陵滩畔，谢主人深意。多情低唱下梁尘，拚十分沈醉。去也为伊消瘦，悄不禁思忆。","dynasty":"宋代","title":"好事近（严陵柳守席上）"}
{"author":"曾觌","content":"霁雪好风光，恰是相逢时节。酒量不禁频劝，便醉倒人侧。严城更漏夜厌厌，应有断肠客。莫问落梅三弄，喜一枝曾折。","dynasty":"宋代","title":"好事近"}
{"author":"曾觌","content":"梅粉轻匀。和风布暖，香径无尘。凤阁凌虚，龙池澄碧，芳意鳞鳞。清时酒圣花神。对内苑、风光又新。一部仙韶，九重鸾仗，天上长春。","dynasty":"宋代","title":"柳梢青（侍宴禁中和张知合应制作）"}
{"author":"曾觌","content":"花柳争春。湖山竞秀，恰近清明。绮席从容，兰舟摇曳，稳泛波平。君恩许宴簪缨。密座促、仍多故情。一部清音，两行红粉，醉入严城。","dynasty":"宋代","title":"柳梢青（临安春会，泛舟湖中，胡帅索词，因赋）"}
{"author":"曾觌","content":"品雅风流，端端正正，堪人怜惜。因甚新来，眉儿不展，愁情如织。倡条冶叶无情，犹为他、千思万忆。据恁当初，真心实意，如何亏得。","dynasty":"宋代","title":"柳梢青（山林堂席上以主人之意解嘲）"}
{"author":"曾觌","content":"胭脂腻，粉光轻。正新晴。枝上闹红无处著，近清明。仙娥进酒多情。向花下、相闹盈盈。不惜十分倾玉斝，惜凋零。","dynasty":"宋代","title":"春光好（侍宴苑中赏杏花）"}
{"author":"曾觌","content":"心下事，不思量。自难忘。花底梦回春漠漠，恨偏长。闲日多少韶光。雕阑静、芳草池塘。风急落红留不住，又斜阳。","dynasty":"宋代","title":"春光好（感旧）"}
{"author":"曾觌","content":"槐阴密，蔗浆寒。荔枝丹。珍重主人怜客意，荐雕盘。多情翠袖凭栏。晚妆罢、谁与共欢。帘卷玉钩风细细，敛眉山。","dynasty":"宋代","title":"春光好"}
{"author":"曾觌","content":"一声杜宇。满地落红愁不语。国色春娇。不逐风前柳絮飘。珠帘休卷。爱惜龙香藏粉艳。胜友俱来。同醉君恩倒玉杯。","dynasty":"宋代","title":"减字木兰花（席上赏宴赐牡丹之作）"}
{"author":"曾觌","content":"璧月香风，万家帘幕烟如昼。闹蛾雪柳。人似梅花瘦。行乐清时，莫惜笙歌奏。更阑后。满斟金斗。且醉厌厌酒。","dynasty":"宋代","title":"点绛唇（庆即席上）"}
{"author":"曾觌","content":"细雨斜风，上元灯火还空过。下帘孤坐。老去知因果。风月词情，冷落教谁和。今忘我。静中看破。万事空花堕。","dynasty":"宋代","title":"点绛唇"}
{"author":"曾觌","content":"艳杏红芳透粉肌。沈香亭宴太真妃。新晴庭馆燕来迟。试抹么弦妆半掩，满斟绿醑袖交飞。九重天上捧金卮。","dynasty":"宋代","title":"浣溪沙（奉诏次韵张池州赏杏听琵琶）"}
{"author":"曾觌","content":"霁天湛碧，正新凉风露，冰壶清彻。河汉无声□□□，涌出银蟾孤绝。岩桂香飘，井梧影转，冷浸宫袍洁。西厢往事，一帘幽梦凄切。肠断楚峡云归，尊前无绪，只有愁如发。此夕姮娥应也恨，冷落琼楼金阙。禁漏迢迢，边鸿杳杳，密意凭谁说。阑干星汉，落梅三弄初阕。","dynasty":"宋代","title":"念奴娇"}
{"author":"曾觌","content":"群花渐老，向晓来微雨，芳心初拆。拂掠娇红香旖旎，浑欲不胜春色。淡月梨花，新晴繁杏，装点成标格。风光都在，半开深院人寂。刚要买断东风，袅栾枝低映，舞茵歌席。记得当时曾共赏，玉人纤手轻摘。醉里妖饶，醒时风韵，比并堪端的。谁知憔悴，对花空恁思忆。","dynasty":"宋代","title":"念奴娇（席上赋林檎花）"}
{"author":"曾觌","content":"人生行乐，算一春欢赏，都来几日。绿暗红稀春已去，赢得星星头白。醉里狂歌，花前起舞，拚罚金杯百。淋漓宫锦，忍辜妖艳姿色。须信殿得韶光，只愁花谢，又作经年别。嫩紫娇红还解语，应为主人留客。月落乌啼，酒阑烛暗，离绪伤吴越。竹西歌吹，不堪老去重忆。","dynasty":"宋代","title":"念奴娇（赏芍药）"}
{"author":"曾觌","content":"媚容素态，比群花、赢了风流颜色。昵枕低帏销受得，□□轻怜深惜。怎望如今，瓶沈簪折，蓦地成疏隔。□□夕雨，甚时重见踪迹。门外暂泊兰舟，一行霜树，□一重山碧。泪眼相看争忍望，天际孤村寒驿。汴水无情，催人东去，去也添愁寂。鳞鸿方便，为人传个消息。","dynasty":"宋代","title":"念奴娇（余年十八寓符离，临行，作此词）"}
{"author":"曾觌","content":"陡寒生翠幕。冻云垂，缤纷飞雪初落。萦风度池阁。袅余妍，时趁舞腰纤弱。江天漠漠。认残梅、吹散画角。正貂裘乍怯，黄昏院宇，入檐飘泊。依约。银河迢递，种玉群仙，共骖鸾鹤。东君未觉。先春绽，万花萼。向尊前、已喜丰年呈瑞，人间何事最乐。拥笙歌、绣合低帷，纵欢细酌。","dynasty":"宋代","title":"瑞鹤仙"}
{"author":"曾觌","content":"锦帐寒添，画檐雀噪，冻云布野。望空际、瑶峰微吐，琼花初绽，江山如画。裁冰剪水装鸳瓦。杳旗亭路，依稀管弦台榭。倚小楼佳兴，一行珠帘不下。随缕板、歌声闲暇。傍翠袖云鬟、怜艳冶。似佯醉、不耐娇羞，浓欢旋学风雅。向暝色、双鸾舞罢。红兽暖、春生金斝。但殢饮，香雾卷、壶天不夜。","dynasty":"宋代","title":"倾杯乐（仙吕席上赏雪）"}
{"author":"曾觌","content":"正枝头荔子，晚红皱、袅熏风。对碧瓦迷云，青山似浪，返照浮空。高台称吟眺处，□繁华、清胜两无穷。帘卷榕阴暮合，万家香霭溟濛。年光冉冉逐飞鸿。叹雨迹云踪。渐暑退兰房，凉生象簟，知与谁同。临鸾晚妆初罢，怨清宵、好梦不相逢。看即天涯秋也，恨随一叶梧桐。","dynasty":"宋代","title":"木兰花慢（长乐台晚望偶成）"}
{"author":"曾觌","content":"溪山多胜事，诗酒辨清游。主人为我，增葺台榭足凝眸。仿佛玉壶天地，隐见瀛洲风月，千首傲王侯。谁与共登眺，公子气横秋。记当年，曾共醉，庾公楼。一杯此际，重话前事逐东流。多谢兼金清唱，更拟重阳佳节，挼菊任扶头。但愿身长健，浮世拚悠悠。","dynasty":"宋代","title":"水调歌头（书怀）"}
{"author":"曾觌","content":"图画上麟阁，莫使鬓先秋。壮年豪气，无奈黯黯阵云浮。常记青油幕下，一矢聊城飞去，谈笑静边头。勋业出无意，非为快恩仇。卷龙韬，随凤诏，与时谋。朱幡皂盖南下，聊试海山州。邂逅故人相见，俯仰浮生今古，蝼蚁共王侯。万事偶然耳，风月恣嬉游。","dynasty":"宋代","title":"水调歌头"}
{"author":"曾觌","content":"向逍遥物外，造化工夫，做成幽致。杳霭壶天，映满空苍翠。耸秀峰峦，媚春花木，对玉阶金砌。方丈瀛洲，非烟非雾，恍移平地。况值良辰，宴游时候，日永风和，暮春天气。金母龟台，傍碧桃阴里。地久天长，父尧子舜，灿绮罗佳会。一部仙韶，九重鸾仗，年年同醉。","dynasty":"宋代","title":"醉蓬莱（侍宴德寿宫应制赋假山）"}
{"author":"曾觌","content":"冶态轻盈，香风摇荡，画栏淑景初长。彩霞深处，明艳夺昭阳。试问沈香旧事，应劝我、莫负韶光。多情是，低徊顾影，云幕淡微凉。人间，春更好，一枝斜插，犹记疏狂。到如今潘鬓，暗点吴霜。乐事直须年少，何妨拚、一饮千觞。醺醺醉，壶天向晚，春思正悠扬。","dynasty":"宋代","title":"满庭芳（赏牡丹）"}
{"author":"曾觌","content":"河汉风清，庭户夜凉，皓月澄秋时候。冰鉴乍开，跨海飞来，光掩满天星斗。四卷珠帘，渐移影、宝阶鸳甃。还又。看岁岁婵娟，向人依旧。朱邸高宴簪缨，正歌吹瑶台，舞翻宫袖。银管竞酬，棣萼相辉，风流古来谁有。玉笛横空，更听彻、裳霓三奏。难偶。拚醉倒、参横晓漏。","dynasty":"宋代","title":"燕山亭（中秋诸王席上作）"}
{"author":"曾觌","content":"玉立明光，才业冠伦，汉历方承休运。江左奏功，塞垒宣威，紫绶几垂金印。岁晚归来，望丹极、新清氛祲。忠愤。著挠节朋俦，便成嘉遁。千载云海茫茫，记举目新亭，壮怀难尽。蝴蝶梦惊，化鹤飞还，荣华等闲一瞬。七十尊前，算畴昔、都无可恨。休问。长占取、朱颜绿鬓。","dynasty":"宋代","title":"燕山亭（杨廉访生日）"}
{"author":"曾觌","content":"更漏迢迢，乍寒天气，画烛对床。正井梧飘砌，边鸿度月，故人何处，水远山长。老去功名，年来情绪，宽尽寒衣销旧香。除非是，仗蛮笺象管，时伴吟窗。词章。莫话行藏。且喜见捷书来帝乡。看锐师云合，妖氛电扫，随堤宫柳，依旧成行。梦绕他年，青门紫陌，对酒花前歌正当。空成恨，奈潘郎两鬓，新点吴霜。","dynasty":"宋代","title":"沁园春（初冬夜坐闻淮上捷音次韵）"}
{"author":"曾觌","content":"七闽形胜。镇南纪会府，山川交映。箫鼓喧天，绮罗盈市，不负四时风景。共喜太平无事，岂料潢池不逞。殄群丑，看一鼓雷奔，沧溟波静。指纵诗书帅。曾到凤池，密勿陪几政。暂淹筹帏，催分战舰，总出智谋先定。想见捷书初上，尽道臣贤主圣。正图旧，听重宣丹诏，归调金鼎。","dynasty":"宋代","title":"喜迁莺（福唐平荡海寇宴犒将士席上作）"}
{"author":"曾觌","content":"一扇熏风入座凉。轻云微雨弄晴光。绿团梅子未成黄。渐近日长愁闷处，更堪羁旅送归艎。乱山重叠水茫茫。","dynasty":"宋代","title":"浣溪沙"}
{"author":"曾觌","content":"建章宫殿晚生寒。飞雪点朱阑。舞腰缓随檀板，轻絮殢春闲。愁思乱，酒肠慳。漏将残。玉人今夜，滴粉搓酥，应敛眉山。","dynasty":"宋代","title":"诉衷情（夜直殿庐，晚雪，因作）"}
{"author":"曾觌","content":"半钩珠箔小扬州。春色在重楼。曾醉玳筵歌舞，楚梦苦难留。情脉脉，恨悠悠。几时休。大都人世，会少离多，总是闲愁。","dynasty":"宋代","title":"诉衷情（赵德大还延平，因语旧游，作此以赠之）"}
{"author":"曾觌","content":"晚妆初试蕊珠宫。随步异香浓。檀槽缓垂鸾带，纤指捻春葱。莺语巧，上林中。正娇慵。暂教花下，帘影微开，多谢东风。","dynasty":"宋代","title":"诉衷情"}
{"author":"曾觌","content":"兰亭曲水擅风流。移宴向清秋。黄花未应憔悴，盏面尚堪浮。围艳质，发歌喉。细相酬。明年此会，主人还是，在凤池头。","dynasty":"宋代","title":"诉衷情（史丞相宴曲水席上作）"}
{"author":"曾觌","content":"翠幄成阴，谁家帘幕。绮罗香拥处、觥筹错。清和将近，□春寒更薄。高歌看簌簌、梁尘落。好景良辰，人生行乐。金杯无奈是、苦相虐。残红飞尽，袅垂杨轻弱。来岁断不负、莺花约。","dynasty":"宋代","title":"踏莎行"}
{"author":"曾觌","content":"凉秋湖上过雨。作意回商素。暗绿翻轻盖，萧然姑射俦侣。妆脸宜淡伫。红衣妒。步袜凌波去。异香度。天教占断，风汀月浦烟渚。纤尘不到，梦绕玉壶清处。多少芳心待怨诉。无语。飞来一片鸥鹭。","dynasty":"宋代","title":"隔浦莲（咏白莲）"}
{"author":"曾觌","content":"重劝离觞泪相看。寂寞上征鞍。临行欲话，风流心事，万绪千端。春光漫漫人千里，归梦绕长安。不堪向晚，孤城吹角，回首关山。","dynasty":"宋代","title":"眼儿媚"}
{"author":"曾觌","content":"翠箔垂云香喷雾。年少疏狂，载酒寻芳路。多少惜花春意绪。劝人金盏歌金缕。桃李飘零风景暮。只有闲愁，不逐流年去。旧事而今谁共语。画楼空指行云处。","dynasty":"宋代","title":"蝶恋花（惜春）"}
{"author":"曾觌","content":"催花小雨，轻把香尘洒。帘卷水亭风，梅影转、夕阳初下。靓妆窥鉴，鸳甃湛清漪，浮暗麝，剪芳琼，消得连城价。玉楼十二，寒怯铢衣挂。曾是绿华仙，眷余情、新词如画。花随人圣，须信世无双，腾凤吹，驻銮舆，堪与瑶池亚。","dynasty":"宋代","title":"蓦山溪（坤宁殿得旨次韵赋照水梅花）"}
{"author":"曾觌","content":"凋红减翠，正是清秋杪。深院袅香风，看梨花、一枝开早。珑璁映面，依约认娇颦，天淡淡，月溶溶，春意知多少。清明池馆，芳信年年好。更向五侯家，把江梅、风光占了。休教寂寞，辜负向人心。檀板响，宝杯倾，潘鬓从他老。","dynasty":"宋代","title":"蓦山溪（暮秋赏梨花）"}
{"author":"曾觌","content":"依旧惜春心，花枝常好。只恐尊前被花笑。少年青鬓，耐得几番重到。旧欢重记省，如天杳。绮陌青门，斜阳芳草。今古销沈送人老。帝城春事，又是等闲来了。乱红随过雨，莺声悄。","dynasty":"宋代","title":"感皇恩（重到临安）"}
{"author":"曾觌","content":"江天暝色伤心目。冻鹊争投林下竹。四垂云幕一襟寒，片片飞花轻镂玉。美人试按新翻曲。点破舞群春草绿。融尊侧倒也思量，清坐有人寒起粟。","dynasty":"宋代","title":"玉楼春（雪中无酒，清坐寒冷，承观使大尉与宾客酬唱谨和）"}
{"author":"曾觌","content":"故人情分转绸缪。小窗幽。话离愁。海阔天遥，鸿雁两悠悠。今日相逢谁较健，应怪我、鬓先秋。功名淅米在刀头。壮心休。弊貂裘。何事留欢，不竟漾扁舟。桃李春风将近也，如后会、醉青楼。","dynasty":"宋代","title":"江神子（赠章邃道）"}
{"author":"曾觌","content":"凤翼双双，金泥细细。四弦斜抱拢纤指。紫檀香暖转春雷，嘈嘈切切声相继。弱柳腰肢，轻云情思。曲中多少风流事。红牙拍碎少年心，可怜辜负尊前意。","dynasty":"宋代","title":"踏莎行（和材甫听弹琵琶作）"}
{"author":"喻坦之","content":"为儒早得名，为客不忧程。春尽离丹阙，花繁到锦城。雪消巴水涨，日上剑关明。预想回来树，秋蝉已数声。","dynasty":"唐代","title":"送友人游蜀"}
{"author":"喻坦之","content":"困马榆关北，那堪落景催。路行沙不绝，风与雪兼来。草得春犹白，鸿侵夏始回。行人莫远入，戍角有馀哀。","dynasty":"唐代","title":"代北言怀"}
{"author":"喻坦之","content":"岛屿遍含烟，烟中济大川。山城犹转漏，沙浦已摇船。海曙霞浮日，江遥水合天。此时空阔思，翻想涉穷边。","dynasty":"唐代","title":"发浙江"}
{"author":"喻坦之","content":"江钟寒夕微，江鸟望巢飞。木落山城出，潮生海棹归。独吟霜岛月，谁寄雪天衣。此别三千里，关西信更稀。","dynasty":"唐代","title":"晚泊富春寄友人"}
{"author":"喻坦之","content":"相见不相暌，一留日已西。轩凉庭木大，巷僻鸟巢低。背俗修琴谱，思家话药畦。卜邻期太华，同上上方梯。","dynasty":"唐代","title":"留别友人书斋"}
{"author":"喻坦之","content":"广苇夹深流，萧萧到海秋。宿船横月浦，惊鸟绕霜洲。云湿淮南树，笳清泗水楼。徒悬乡国思，羁迹尚东游。","dynasty":"唐代","title":"晚泊盱眙"}
{"author":"喻坦之","content":"归日值江春，看花过楚津。草晴虫网遍，沙晓浪痕新。莲叶初浮水，鸥雏已狎人。渔心惭未遂，空厌路岐尘。","dynasty":"唐代","title":"归江南"}
{"author":"喻坦之","content":"误入杏花尘，晴江一看春。菰蒲虽似越，骨肉且非秦。曲岸藏翘鹭，垂杨拂跃鳞。徒怜汀草色，未是醉眠人。","dynasty":"唐代","title":"春游曲江"}
{"author":"喻坦之","content":"清省宜寒夜，仙才称独吟。钟来宫转漏，月过阁移阴。鹤避灯前尽，芸高幄外深。想知因此兴，暂动忆山心。","dynasty":"唐代","title":"和范秘书宿省中作"}
{"author":"喻坦之","content":"泰华当公署，为官兴可知。砚和青霭冻，帘对白云垂。峻掌光浮日，危莲影入池。料于三考内，应惜德音移。","dynasty":"唐代","title":"寄华阴姚少府"}
{"author":"喻坦之","content":"相见不相睽，一留日已西。轩凉庭木大，巷僻鸟巢低。背俗修琴谱，思家话药畦。卜邻期太华，同上上方梯。","dynasty":"唐代","title":"留别友人书斋"}
{"author":"喻坦之","content":"身向闲中老，生涯本豁然。草堂山水下，渔艇鸟花边。窥井猿兼鹿，啼林鸟杂蝉。何时人事了，依此亦高眠。","dynasty":"唐代","title":"题耿处士林亭"}
{"author":"喻坦之","content":"行役何时了，年年骨肉分。春风来汉棹，雪路入商云。水险溪难定，林寒鸟异群。相逢聊坐石，啼狖语中闻。","dynasty":"唐代","title":"商於逢友人"}
{"author":"喻坦之","content":"花落杏园枝，驱车问路岐。人情谁可会，身事自堪疑。岳雨狂雷送，溪槎涨水吹。家山如此景，几处不相随。","dynasty":"唐代","title":"灞上逢故人"}
{"author":"喻坦之","content":"孤拙竟何营，徒希折桂名。始终谁肯荐，得失自难明。贡乏雄文献，归无瘠土耕。沧江长发梦，紫陌久惭行。意纵求知切，才惟惧鉴精。五言非琢玉，十载看迁莺。取进心甘钝，伤嗟骨每惊。尘襟痕积泪，客鬓白新茎。顾盼身堪教，吹嘘羽觉生。依门情转切，荷德力须倾。奖善犹怜贡，垂恩必不轻。从兹便提挈，云路自生荣。","dynasty":"唐代","title":"陈情献中丞"}
{"author":"喻坦之","content":"碧落云收尽，天涯雪霁时。草开当井地，树折带巢枝。野渡滋寒麦，高泉涨禁池。遥分丹阙出，迥对上林宜。宿片攀檐取，凝花就砌窥。气凌禽翅束，冻入马蹄危。北想连沙漠，南思极海涯。冷光兼素彩，向暮朔风吹。","dynasty":"唐代","title":"长安雪后"}
{"author":"喻坦之","content":"食尽须分散，将行几愿留。春兼三月闰，人拟半年游。风俗同吴地，山川拥梓州。思君登栈道，猿啸始应愁。","dynasty":"唐代","title":"送友人游东川"}
{"author":"喻坦之","content":"危槛倚山城，风帆槛外行。日生沧海赤，潮落浙江清。秋晚遥峰出，沙干细草平。西陵烟树色，长见伍员情。","dynasty":"唐代","title":"题樟亭驿楼"}
{"author":"喻坦之","content":"自古东西路，舟车此地分。河声梁苑夜，草色楚田曛。雁已多南去，蝉犹在此闻。圣朝无谏猎，何计谒明君。","dynasty":"唐代","title":"大梁送友人东游"}
{"author":"席豫","content":"令节颁龙镜，仙辉下凤台。含灵万象入，写照百花开。色与皇明散，光随圣泽来。妍媸冰鉴里，从此愧非才。","dynasty":"唐代","title":"奉和敕赐公主镜"}
{"author":"席豫","content":"飘飖任舟楫，回合傍江津。后浦情犹在，前山赏更新。树深烟幂幂，滩浅石磷磷。川路南行远，淹留惜此辰。江汛春风势，山楼曙月辉。猿攀紫岩饮，鸟拂清潭飞。古树崩沙岸，新苔覆石矶。津途赏无限，征客暂忘归。","dynasty":"唐代","title":"江行纪事二首"}
{"author":"席豫","content":"鸣銮初幸代，旋盖欲横汾。山尽千旗出，郊平五校分。前林已暄景，后壑尚寒氛。风送箫韶曲，花铺黼黻文。盐梅推上宰，礼乐统中军。献赋纡天札，飘飖飞白云。","dynasty":"唐代","title":"奉和圣制答张说南出雀鼠谷"}
{"author":"席豫","content":"圣主重兵权，分符属大贤。中军仍执政，丞相复巡边。翕习戎装动，张皇庙略宣。朝荣承睿札，野饯转行旃。亭障东缘海，沙场北际天。春冬见岩雪，朝夕候烽烟。已勒封山记，犹闻遣戍篇。五营将月合，八阵与云连。经略图方远，怀柔道更全。归来画麟阁，蔼蔼武功传。","dynasty":"唐代","title":"奉和圣制送张说巡边"}
{"author":"席豫","content":"飘飖任舟楫，回合傍江津。后浦情犹在，前山赏更新。树深烟幂幂，滩浅石磷磷。川路南行远，淹留惜此辰。","dynasty":"唐代","title":"江行纪事二首其一"}
{"author":"席豫","content":"江汎春风势，山楼曙月辉。猿攀紫岩饮，鸟拂清潭飞。古树崩沙岸，新苔覆石矶。津途赏无限，征客暂忘归。","dynasty":"唐代","title":"江行纪事二首其二"}
{"author":"席豫","content":"南山四皓德，东海二疏名。功遂知身退，心微觉道成。霓裳明主赐，鹤驾列仙迎。诏饯出中野，朋欢留上京。灞桥春水溢，稽岭白云生。此去三千里，那堪长别情。","dynasty":"唐代","title":"送贺秘监归会稽诗"}
{"author":"陈大成","content":"春申涧上古棠梨，十老风流尚在兹。盛世亭台传胜地，暮年诗酒动当时。碧山人去无遗构，白社台荒有断碑。今日飘零孙子在，寒泉照我鬓如丝。","dynasty":"清代","title":"过碧山吟社有感"}
{"author":"陈大成","content":"莲塘过雨花开遍，水亭长日涨清宴。曾记有人同，脸霞相向红。今宵重听雨，藕断莲心苦。盼得花再开，那人来不来。","dynasty":"清代","title":"菩萨蛮"}
{"author":"陈大成","content":"一带青松，半湾绿水，此是谁家位置。拊膺惆怅，低首沈吟，说甚平泉兴替。想为燕去梁空，总到春来。一年长闭。剩虬梅几树，有时和雨，暗垂香泪。问昔日金谷亭台，药栏花屿，只有青山曾记。痛深绣虎，肠断西州，我比羊昙憔悴。门对晴峦，杜鹃还似当年，怨红啼翠。记未园诗句，吟向暮钟声里。","dynasty":"清代","title":"过秦楼访梅过读书台有感"}
{"author":"邓信","content":"散袖秋风老一株，美人南去有诗无。六年相问不相见，梦隔城西晓月孤。","dynasty":"明代","title":"送萧邑博迁琼州教授"}
{"author":"邓信","content":"陶潜今亦圣之清，五柳柴扉近市城。秋思满天人欲醉，碧云屏裹一箫声。","dynasty":"明代","title":"过陶外翰题其壁"}
{"author":"戴本孝","content":"良时不再至，何乃太区区。万事无穷极，九州焉所如。忧心常惨戚，养志在冲虚。愿化双黄鹄，悠悠去故居。","dynasty":"清代","title":"汉魏集律感怀"}
{"author":"戴本孝","content":"良时忽一过，白日半西山。哀彼寒霜厉，空令蕙草残。微歌发皓齿，时俗薄朱颜。奄若风吹烛，人生一世间。","dynasty":"清代","title":"秋残"}
{"author":"戴本孝","content":"远送新行客，中心摧且伤。寒蝉鸣我侧，孤雁独南翔。努力加餐饭，随时爱景光。勉哉修令德，别后莫相忘。","dynasty":"清代","title":"送别"}
{"author":"戴本孝","content":"乐与数晨夕，区区诸老翁。贫居依稼穑，绕宅自蒿蓬。懒惰故无匹，箴规向已从。闲居三十载，乡里习其风。","dynasty":"清代","title":"律陶赠野人"}
{"author":"戴本孝","content":"所营非近务，相命肄农耕。井灶有馀处，林园无俗情。酒能袪百态，菊为制颓龄。遂令介然分，不为好爵萦。","dynasty":"清代","title":"课农"}
{"author":"戴本孝","content":"少无适俗韵，甘以辞华轩。但道桑麻长，而无车马喧。服勤尽岁月，守拙归园田。终晓不能静，鸡鸣桑树颠。","dynasty":"清代","title":"田家"}
{"author":"戴本孝","content":"素襟不可易，性本爱丘山。怀役不遑寐，躬耕非所叹。敝庐何必广，虚室有馀闲。岁月相从过，吾生梦寐间。","dynasty":"清代","title":"葺山中田庐"}
{"author":"戴本孝","content":"丛薄何蓊藏，乔木无余阴。斧斤向天地，悲风摧我心。不知时荣者，何以答高深。","dynasty":"清代","title":"自题画诗其一"}
{"author":"戴本孝","content":"燔柴今已废，岳灵杳何托。白云来洗崖，有额为谁斫。涛声听松崩，响逐龙湫落。","dynasty":"清代","title":"自题画诗其二"}
{"author":"戴本孝","content":"何处无深山，但恐俗难免。一心溯真源，千载不卷转。扁舟弄桃花，此兴自不浅。","dynasty":"清代","title":"自题画诗其三"}
{"author":"戴本孝","content":"草木亦争荣，攀援与依附。凌霄桑寄生，滋蔓尚可惧。惜哉不防微，良材化枯树。","dynasty":"清代","title":"自题画诗其四"}
{"author":"戴本孝","content":"坐爱柴扉外，林阴满钓竿。葭昏烟棹湿，溪落水舂残。不是沧波客，前津问好难。","dynasty":"清代","title":"自题画诗其五"}
{"author":"文秀","content":"节分端午自谁言，万古传闻为屈原。堪笑楚江空渺渺，不能洗得直臣冤。","dynasty":"唐代","tags":"端午节，抒怀","title":"端午"}
{"author":"杜杞","content":"有验如有神。","dynasty":"宋代","title":"句"}
{"author":"袁正真","content":"南高峰。北高峰。南北高峰云淡浓。湖山图画中。采芙容。小小红船西复东。相思无路通。","dynasty":"宋代","tags":"宋词精选，相思","title":"长相思·南高峰"}
{"author":"高国泰","content":"南极星辉酒一觥，华封进祝拜双旌。堂阴树荫春长茂，菊水觞飞味亦清。德邵自宜多福禄，品高原媲会耆英。他年丹诏闻风起，瓯卜还应属老成。","dynasty":"清代","title":"曹仁宪谨荣寿"}
{"author":"方太古","content":"山高日出迟，云重天寒早。源远断人烟，木落惊啼鸟。南斗雁峰坳，北极玉栏杪。下界隔中天，阴阳别昏晓。","dynasty":"明代","title":"归解石山杂题"}
{"author":"方太古","content":"海月未出山，清宵起灯烛。草坐偕道流，谈禅畅幽独。云岩一何深，心远境自足。泠然忽成悟，风吹隔窗竹。","dynasty":"明代","title":"夜坐喜晏伯谦谈禅"}
{"author":"方太古","content":"随处自丘园，无心计子孙。江清平见寺，山小远连村。野况家常饭，真情故旧尊。兴来唯嗜酒，意到已忘言。","dynasty":"明代","title":"随处"}
{"author":"方太古","content":"幽人秋雨后，懒出凤山门。藜杖空云气，葛巾多雨痕。轮蹄悲市井，水石梦江村。白酒还君醉，陶然卧竹根。","dynasty":"明代","title":"简良通"}
{"author":"方太古","content":"浪游何处是天涯，回首无成百念差。可笑满怀常酒盏，不知春事已桃花。双台山下渔翁艇，独树江干野老家。书卷钓竿清似水，浮生从此不须嗟。","dynasty":"明代","title":"拨闷"}
{"author":"方太古","content":"已买桐江旧钓船，清江白石趁鸥眠。风前转眼逢寒食，时事惊心岂少年。故国梨花千树雪，小堂杨柳一枝烟。夜来有梦高阳侣，觅得村沽饮十千。","dynasty":"明代","title":"寒食思献小酌"}
{"author":"方太古","content":"村村社鼓隔溪闻，赛祀归来客半醺。水缓山舒逢日暖，花明柳暗貌春分。平田白洫流新雨，绝壁青枫挂断云。策杖提壶随所适，野夫何不可同群。","dynasty":"明代","title":"社日出游"}
{"author":"方太古","content":"春光二月忽三月，天气单衣又夹衣。树树梨花相斗发，家家燕子欲偷飞。客怀不惯逢寒食，世路还堪住翠微。溪上柳条新弄碧，软风晴日待侬归。","dynasty":"明代","title":"寒食"}
{"author":"方太古","content":"春事阑珊酒病瘳，山家谷雨早茶收。花前细细风双蝶，林外时时雨一鸠。碧海丹丘无鹤驾，绿蓑青笠有渔舟。尘埃漫笑浮生梦，岘首于今薄试游。","dynasty":"明代","title":"谷雨"}
{"author":"方太古","content":"风急水欲立，日暮山争深。双席落洲渚，几家新柳阴。","dynasty":"明代","title":"江中晚泊"}
{"author":"方太古","content":"春风吹柳枝，游子别家时。坝上多杨柳，春风吹不吹。","dynasty":"明代","title":"寄意（二首）"}
{"author":"方太古","content":"春风吹桃花，游子未还家。洞口桃花片，多人未曾见。","dynasty":"明代","title":"寄意（二首）"}
{"author":"方太古","content":"放船春水漫，系缆柳条青。去去江村近，风吹鱼网腥。","dynasty":"明代","title":"放船（二首）"}
{"author":"方太古","content":"兰桡回白鸟，青草破塘湾。醉怯新罗薄，春山带雨看。","dynasty":"明代","title":"放船（二首）"}
{"author":"方太古","content":"十年宝剑行边友，半夜寒灯梦里家。细雨短墙新佛院，小堂香满荔枝花。","dynasty":"明代","title":"题鼓山廨院壁"}
{"author":"方太古","content":"移灯半醉看琅玕，梦里潇湘月影寒。记得题诗伤缥节，鹧鸪啼断粉痕干。","dynasty":"明代","title":"夜酌清白亭同郑继之过黄用光看新竹"}
{"author":"方太古","content":"客子未归天一涯，沧江亭上听新蛙。春风莫漫随人老，吹落来禽千树花。","dynasty":"明代","title":"十五夜饮王敬止园亭"}
{"author":"方太古","content":"危栏倦倚带斜阳，今夜禅床借上方。七十二山何处是，洞庭烟水正茫茫。","dynasty":"明代","title":"玄墓山上方"}
{"author":"方太古","content":"客散书堂秋日凉，山风吹雨葛花香。竹床藤簟茶初熟，消受山人午睡长。","dynasty":"明代","title":"客散"}
{"author":"方太古","content":"春风吹桃花，游子未还家。洞口桃花片，多人未曾见。","dynasty":"明代","title":"寄意二首其二"}
{"author":"刘长卿","content":"日暮苍山远，天寒白屋贫。柴门闻犬吠，风雪夜归人。","dynasty":"唐代","tags":"山村，写景，冬天，写雪，写风，写人，早教古诗100首，写狗古诗18首","title":"逢雪宿芙蓉山主人"}
{"author":"刘长卿","content":"乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。","dynasty":"唐代","tags":"唐诗三百首，春节，思乡","title":"新年作"}
{"author":"刘长卿","content":"苍苍竹林寺，杳杳钟声晚。荷笠带斜阳，青山独归远。(斜阳一作：夕阳)","dynasty":"唐代","tags":"唐诗三百首，初中古诗，送别，即景抒情，山水","title":"送灵澈上人"}
{"author":"刘长卿","content":"泠泠七弦上，静听松风寒。(七弦一作：七丝)古调虽自爱，今人多不弹。","dynasty":"唐代","tags":"唐诗三百首，音乐，抒情","title":"听弹琴"}
{"author":"刘长卿","content":"孤云将野鹤，岂向人间住。莫买沃洲山，时人已知处。","dynasty":"唐代","tags":"唐诗三百首，送别","title":"送方外上人/送上人"}
{"author":"刘长卿","content":"望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。","dynasty":"唐代","tags":"唐诗三百首，送别，友情","title":"饯别王十一南游"}
{"author":"刘长卿","content":"万里辞家事鼓鼙，金陵驿路楚云西。江春不肯留行客，草色青青送马蹄。","dynasty":"唐代","tags":"送别，友情","title":"送李判官之润州行营"}
{"author":"刘长卿","content":"三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。","dynasty":"唐代","tags":"唐诗三百首，怀古，迁谪，生活","title":"长沙过贾谊宅"}
{"author":"刘长卿","content":"猿啼客散暮江头，人自伤心水自流。同作逐臣君更远，青山万里一孤舟。","dynasty":"唐代","tags":"送别，写景，抒情","title":"重送裴郎中贬吉州"}
{"author":"刘长卿","content":"一路经行处，莓苔见履痕。白云依静渚，春草闭闲门。过雨看松色，随山到水源。溪花与禅意，相对亦忘言。","dynasty":"唐代","tags":"唐诗三百首，写景","title":"寻南溪常山道人隐居/寻南溪常道士"}
{"author":"刘长卿","content":"渡口发梅花，山中动泉脉。芜城春草生，君作扬州客。半逻莺满树，新年人独远。落花逐流水，共到茱萸湾。雁还空渚在，人去落潮翻。临水独挥手，残阳归掩门。狎鸟携稚子，钓鱼终老身。殷勤嘱归客，莫话桃源人。","dynasty":"唐代","title":"送子婿崔真甫、李穆往扬州四首"}
{"author":"刘长卿","content":"石桥人不到，独往更迢迢。乞食山家少，寻钟野路遥。松门风自扫，瀑布雪难消。秋夜闻清梵，馀音逐海潮。","dynasty":"唐代","title":"送少微上人游天台"}
{"author":"刘长卿","content":"鹤书犹未至，那出白云来。旧路经年别，寒潮每日回。家空归海燕，人老发江梅。最忆门前柳，闲居手自栽。","dynasty":"唐代","title":"酬秦系"}
{"author":"刘长卿","content":"万古巴丘戍，平湖此望长。问人何淼淼，愁暮更苍苍。叠浪浮元气，中流没太阳。孤舟有归客，早晚达潇湘。","dynasty":"唐代","title":"岳阳馆中望洞庭湖"}
{"author":"刘长卿","content":"山栖久不见，林下偶同游。早晚来香积，何人住沃洲。寒禽惊后夜，古木带高秋。却入千峰去，孤云不可留。","dynasty":"唐代","title":"秋夜肃公房喜普门上人自阳羡山至"}
{"author":"刘长卿","content":"却到番禺日，应伤昔所依。炎洲百口住，故国几人归。路识梅花在，家存棣萼稀。独逢回雁去，犹作旧行飞。","dynasty":"唐代","title":"送李秘书却赴南中"}
{"author":"刘长卿","content":"寂寥东郭外，白首一先生。解印孤琴在，移家五柳成。夕阳临水钓，春雨向田耕。终日空林下，何人识此情。","dynasty":"唐代","title":"过前安宜张明府郊居"}
{"author":"刘长卿","content":"故居何日下，春草欲芊芊。犹对山中月，谁听石上泉。猿声知后夜，花发见流年。杖锡闲来往，无心到处禅。","dynasty":"唐代","title":"喜鲍禅师自龙山至"}
{"author":"刘长卿","content":"自古悲摇落，谁人奈此何。夜蛩偏傍枕，寒鸟数移柯。向老三年谪，当秋百感多。家贫惟好月，空愧子猷过。","dynasty":"唐代","title":"月下呈章秀才（八元）"}
{"author":"刘长卿","content":"江海相逢少，东南别处长。独行风袅袅，相去水茫茫。白首辞同舍，青山背故乡。离心与潮信，每日到浔阳。","dynasty":"唐代","title":"江州留别薛六、柳八二员外"}
{"author":"刘长卿","content":"方从大夫后，南去会稽行。淼淼沧江外，青青春草生。芸香辞乱事，梅吹听军声。应访王家宅，空怜江水平。","dynasty":"唐代","title":"送李校书赴东浙幕府（校书工于翰墨）"}
{"author":"刘长卿","content":"复拜东阳郡，遥驰北阙心。行春五马急，向夜一猿深。山过康郎近，星看婺女临。幸容栖托分，犹恋旧棠阴。","dynasty":"唐代","title":"馀干夜宴奉饯前苏州韦使君新除婺州作"}
{"author":"刘长卿","content":"清风季子邑，想见下车时。向水弹琴静，看山采菊迟。明君加印绶，廉使托茕嫠。旦暮华阳洞，云峰若有期。","dynasty":"唐代","title":"送李挚赴延陵令"}
{"author":"刘长卿","content":"怜君洞庭上，白发向人垂。积雨悲幽独，长江对别离。牛羊归故道，猿鸟聚寒枝。明发遥相望，云山不可知。","dynasty":"唐代","title":"雨中过员稷巴陵山居赠别"}
{"author":"刘长卿","content":"万事依然在，无如岁月何。邑人怜白发，庭树长新柯。故老相逢少，同官不见多。唯馀旧山路，惆怅枉帆过。","dynasty":"唐代","title":"谪官后却归故村，将过虎丘，怅然有作"}
{"author":"刘长卿","content":"元气浮积水，沉沉深不流。春风万顷绿，映带至徐州。为客难适意，逢君方暂游。夤缘白蘋际，日暮沧浪舟。渡口微月进，林西残雨收。水云去仍湿，沙鹤鸣相留。且习子陵隐，能忘生事忧。此中深有意，非为钓鱼钩。","dynasty":"唐代","title":"泛曲阿后湖，简同游诸公"}
{"author":"刘长卿","content":"南风日夜起，万里孤帆漾。元气连洞庭，夕阳落波上。故人烟水隔，复此遥相望。江信久寂寥，楚云独惆怅。爱君清川口，弄月时棹唱。白首无子孙，一生自疏旷。","dynasty":"唐代","title":"自鄱阳还，道中寄褚征君"}
{"author":"刘长卿","content":"何事东南客，忘机一钓竿。酒香开瓮老，湖色对门寒。向郭青山送，临池白鸟看。见君能浪迹，予亦厌微官。","dynasty":"唐代","title":"过邬三湖上书斋"}
{"author":"刘长卿","content":"上将坛场拜，南荒羽檄招。远人来百越，元老事三朝。雾绕龙山暗，山连象郡遥。路分江淼淼，军动马萧萧。画角知秋气，楼船逐暮潮。当令输贡赋，不使外夷骄。","dynasty":"唐代","title":"送徐大夫赴广州"}
{"author":"刘长卿","content":"对酒心不乐，见君动行舟。回看暮帆隐，独向空江愁。晴云淡初夜，春塘深慢流。温颜风霜霁，喜气烟尘收。驰馹数千里，朝天十二楼。因之报亲爱，白发生沧洲。","dynasty":"唐代","title":"送贾侍御克复后入京"}
{"author":"刘长卿","content":"客路风霜晓，郊原春兴馀。平芜不可望，游子去何如。烟水乘湖阔，云山适越初。旧都怀作赋，古穴觅藏书。碑缺曹娥宅，林荒逸少居。江湖无限意，非独为樵渔。","dynasty":"唐代","title":"无锡东郭送友人游越"}
{"author":"刘长卿","content":"隐隐见花阁，隔河映青林。水田秋雁下，山寺夜钟深。寂寞群动息，风泉清道心。","dynasty":"唐代","title":"龙门八咏。石楼"}
{"author":"刘长卿","content":"九日登高望，苍苍远树低。人烟湖草里，山翠县楼西。霜降鸿声切，秋深客思迷。无劳白衣酒，陶令自相携。","dynasty":"唐代","title":"九日登李明府北楼"}
{"author":"刘长卿","content":"高僧本姓竺，开士旧名林。一去春山里，千峰不可寻。新年芳草遍，终日白云深。欲徇微官去，悬知讶此心。","dynasty":"唐代","title":"寄灵一上人（一作皇甫冉诗，一作郎士元诗）"}
{"author":"刘长卿","content":"惆怅青春晚，殷勤浊酒垆。后时长剑涩，斜日片帆孤。东阁邀才子，南昌老腐儒。梁园旧相识，谁忆卧江湖。","dynasty":"唐代","title":"送李七之笮水谒张相公"}
{"author":"刘长卿","content":"适贺一枝新，旋惊万里分。礼闱称独步，太学许能文。征马望春草，行人看暮云。遥知倚门处，江树正氛氲。","dynasty":"唐代","title":"送孙莹京监擢第归蜀觐省"}
{"author":"刘长卿","content":"旧日仙成处，荒林客到稀。白云将犬去，芳草任人归。空谷无行径，深山少落晖。桃园几家住，谁为扫荆扉。","dynasty":"唐代","title":"湘中纪行十首。洞山阳（一作洞阳山）"}
{"author":"刘长卿","content":"独归西掖去，难接后尘游。向日三千里，朝天十二楼。路看新柳夕，家对旧山秋。惆怅离心远，沧江空自流。","dynasty":"唐代","title":"送李补阙之上都"}
{"author":"刘长卿","content":"洞庭初下叶，孤客不胜愁。明月天涯夜，青山江上秋。一官成白首，万里寄沧洲。久被浮名系，能无愧海鸥。","dynasty":"唐代","title":"松江独宿"}
{"author":"刘长卿","content":"清川已再涉，疲马共西还。何事行人倦，终年流水闲。孤烟飞广泽，一鸟向空山。愁入云峰里，苍苍闭古关。","dynasty":"唐代","title":"使还至菱陂驿渡浉水作"}
{"author":"刘长卿","content":"星象移何处，旌麾独向东。劝耕沧海畔，听讼白云中。树色双溪合，猿声万岭同。石门康乐住，几里枉帆通。","dynasty":"唐代","title":"送齐郎中典括州"}
{"author":"刘长卿","content":"何意同根本，开花每后时。应缘去日远，独自发春迟。结实恩难忘，无言恨岂知。年光不可待，空羡向南枝。","dynasty":"唐代","title":"廨中见桃花南枝已开，北枝未发，因寄杜副端"}
{"author":"刘长卿","content":"遥忆新安旧，扁舟复却还。浅深看水石，来往逐云山。入县馀花在，过门故柳闲。东征随子去，皆隐薜萝间。","dynasty":"唐代","title":"送张栩扶侍之睦州（此公旧任建德令）"}
{"author":"刘长卿","content":"到君幽卧处，为我扫莓苔。花雨晴天落，松风终日来。路经深竹过，门向远山开。岂得长高枕，中朝正用才。","dynasty":"唐代","title":"集梁耿开元寺所居院"}
{"author":"刘长卿","content":"篱落能相近，渔樵偶复同。苔封三径绝，溪向数家通。犬吠寒烟里，鸦鸣夕照中。时因杖藜次，相访竹林东。","dynasty":"唐代","title":"赠西邻卢少府"}
{"author":"刘长卿","content":"花县弹琴暇，樵风载酒时。山含秋色近，鸟度夕阳迟。出没凫成浪，蒙笼竹亚枝。云峰逐人意，来去解相随。","dynasty":"唐代","title":"陪王明府泛舟"}
{"author":"刘长卿","content":"国用忧钱谷，朝推此任难。即山榆荚变，降雨稻花残。林响朝登岭，江喧夜过滩。遥知骢马色，应待倚门看。","dynasty":"唐代","title":"送度支留后若侍御之歙州，便赴信州省觐"}
{"author":"刘长卿","content":"天书万里至，旌旆上江飞。日向鄱阳近，应看吴岫微。暮帆何处落，潮水背人归。风土无劳问，南枝黄叶稀。","dynasty":"唐代","title":"奉送卢员外之饶州"}
{"author":"刘长卿","content":"陵阳不可见，独往复如何。旧邑云山里，扁舟来去过。鸟声春谷静，草色太湖多。傥宿荆溪夜，相思渔者歌。","dynasty":"唐代","title":"送处士归州，因寄林山人"}
{"author":"刘长卿","content":"自从飞锡去，人到沃洲稀。林下期何在，山中春独归。踏花寻旧径，映竹掩空扉。寥落东峰上，犹堪静者依。","dynasty":"唐代","title":"过隐空和尚故居"}
{"author":"刘长卿","content":"手植已芳菲，心伤故径微。往年啼鸟至，今日主人非。满地谁当扫，随风岂复归。空怜旧阴在，门客共沾衣。","dynasty":"唐代","title":"过萧尚书故居见李花，感而成咏"}
{"author":"刘长卿","content":"闲田北川下，静者去躬耕。万里空江菼，孤舟过郢城。种荷依野水，移柳待山莺。出处安能问，浮云岂有情。","dynasty":"唐代","title":"送袁处士"}
{"author":"刘长卿","content":"想见孤舟去，无由此路寻。暮帆遥在眼，春色独何心。绿水潇湘阔，青山鄠杜深。谁当北风至，为尔一开襟。","dynasty":"唐代","title":"酬李侍御登岳阳见寄"}
{"author":"刘长卿","content":"家在横塘曲，那能万里违。门临秋水掩，帆带夕阳飞。傲俗宜纱帽，干时倚布衣。独将湖上月，相逐去还归。","dynasty":"唐代","title":"南湖送徐二十七西上"}
{"author":"刘长卿","content":"金陵已芜没，函谷复烟尘。犹见南朝月，还随上国人。白云心自远，沧海意相亲。何事须成别，汀洲欲暮春。","dynasty":"唐代","title":"曲阿对月别岑况、徐说"}
{"author":"刘长卿","content":"回车仍昨日，谪去已秋风。干越知何处，云山只向东。暮天江色里，田鹤稻花中。却见鄱阳吏，犹应旧马骢。","dynasty":"唐代","title":"送李侍御贬鄱阳"}
{"author":"刘长卿","content":"故人西奉使，胡骑正纷纷。旧国无来信，春江独送君。五言凌白雪，六翮向青云。谁念沧洲吏，忘机鸥鸟群。","dynasty":"唐代","title":"送路少府使东京便应制举"}
{"author":"刘长卿","content":"惆怅云山暮，闲门独不开。何时飞杖锡，终日闭苍苔。隔岭春犹在，无人燕亦来。谁堪暝投处，空复一猿哀。","dynasty":"唐代","title":"寻白石山真禅师旧草堂"}
{"author":"刘长卿","content":"时危身赴敌，事往任浮沈。末路三江去，当时百战心。春风吴苑绿，古木剡山深。千里沧波上，孤舟不可寻。","dynasty":"唐代","title":"送行军张司马罢使回"}
{"author":"刘长卿","content":"既有亲人术，还逢试吏年。蓬蒿千里闭，村树几家全。雪覆淮南道，春生颍谷烟。何时当莅政，相府待闻天。","dynasty":"唐代","title":"送袁明府之任"}
{"author":"刘长卿","content":"只见山相掩，谁言路尚通。人来千嶂外，犬吠百花中。细草香飘雨，垂杨闲卧风。却寻樵径去，惆怅绿溪东。","dynasty":"唐代","title":"过横山顾山人草堂"}
{"author":"刘长卿","content":"江风处处尽，旦暮水空波。摇落行人去，云山向越多。陈蕃悬榻待，谢客枉帆过。相见耶溪路，逶迤入薜萝。","dynasty":"唐代","title":"送李校书适越谒杜中丞"}
{"author":"刘长卿","content":"晤语青莲舍，重门闭夕阴。向人寒烛静，带雨夜钟沈。流水从他事，孤云任此心。不能捐斗粟，终日愧瑶琴。","dynasty":"唐代","title":"秋夜雨中，诸公过灵光寺所居"}
{"author":"刘长卿","content":"犹是南州吏，江城又一春。隔帘湖上月，对酒眼中人。棘寺初衔命，梅仙已误身。无心羡荣禄，唯待却垂纶。","dynasty":"唐代","title":"西庭夜燕，喜评事兄拜会"}
{"author":"刘长卿","content":"不见君来久，冤深意未传。冶长空得罪，夷甫岂言钱。直道天何在，愁容镜亦怜。因书欲自诉，无泪可潸然。","dynasty":"唐代","title":"罪所留系寄张十四"}
{"author":"刘长卿","content":"爱尔文章远，还家印绶荣。退公兼色养，临下带乡情。乔木映官舍，春山宜县城。应怜钓台石，闲却为浮名。","dynasty":"唐代","title":"送严维尉诸暨（严即越州人）"}
{"author":"刘长卿","content":"夜色带春烟，灯花拂更燃。残妆添石黛，艳舞落金钿。掩笑频欹扇，迎歌乍动弦。不知巫峡雨，何事海西边。","dynasty":"唐代","title":"扬州雨中张十宅观妓（一作张谓诗）"}
{"author":"刘长卿","content":"白云乖始愿，沧海有微波。恋旧争趋府，临危欲负戈。春归花殿暗，秋傍竹房多。耐可机心息，其如羽檄何。","dynasty":"唐代","title":"赴宣州使院，夜宴寂上人房，留辞前苏州韦使君"}
{"author":"刘长卿","content":"匹马向何处，北游殊未还。寒云带飞雪，日暮雁门关。一路傍汾水，数州看晋山。知君喜初服，只爱此身闲。","dynasty":"唐代","title":"送薛承矩秩满北游"}
{"author":"刘长卿","content":"云母映溪水，溪流知几春。深藏武陵客，时过洞庭人。白发惭皎镜，清光媚奫沦。寥寥古松下，岁晚挂头巾。","dynasty":"唐代","title":"湘中纪行十首。云母溪"}
{"author":"刘长卿","content":"茫茫葭菼外，一望一沾衣。秋水连天阔，涔阳何处归。沙鸥积暮雪，川日动寒晖。楚客来相问，孤舟泊钓矶。","dynasty":"唐代","title":"湘中纪行十首。赤沙湖"}
{"author":"刘长卿","content":"山色无定姿，如烟复如黛。孤峰夕阳后，翠岭秋天外。云起遥蔽亏，江回频向背。不知今远近，到处犹相对。","dynasty":"唐代","title":"湘中纪行十首。秋云岭"}
{"author":"刘长卿","content":"江枫日摇落，转爱寒潭静。水色淡如空，山光复相映。人闲流更慢，鱼戏波难定。楚客往来多，偏知白鸥性。","dynasty":"唐代","title":"湘中纪行十首。花石潭"}
{"author":"刘长卿","content":"前山带秋色，独往秋江晚。叠嶂入云多，孤峰去人远。夤缘不可到，苍翠空在眼。渡口问渔家，桃源路深浅。","dynasty":"唐代","title":"湘中纪行十首。石围峰（一作石菌山）"}
{"author":"刘长卿","content":"秋月照潇湘，月明闻荡桨。石横晚濑急，水落寒沙广。众岭猿啸重，空江人语响。清晖朝复暮，如待扁舟赏。","dynasty":"唐代","title":"湘中纪行十首。浮石濑"}
{"author":"刘长卿","content":"空传古岸下，曾见蛟龙去。秋水晚沈沈，犹疑在深处。乱声沙上石，倒影云中树。独见一扁舟，樵人往来渡。","dynasty":"唐代","title":"湘中纪行十首。横龙渡"}
{"author":"刘长卿","content":"卖药曾相识，吹箫此复闻。杏花谁是主，桂树独留君。漱玉临丹井，围棋访白云。道经今为写，不虑惜鹅群。","dynasty":"唐代","title":"过包尊师山院"}
{"author":"刘长卿","content":"作范宫闱睦，归真道艺超。驭风仙路远，背日帝宫遥。鸾殿空留处，霓裳已罢朝。淮王哀不尽，松柏但萧萧。宫禁恩长隔，神仙道已分。人间惊早露，天上失朝云。逝水年无限，佳城日易曛。箫声将薤曲，哀断不堪闻。","dynasty":"唐代","title":"故女道士婉仪太原郭氏挽歌词"}
{"author":"刘长卿","content":"渺渺归何处，沿流附客船。久依鄱水住，频税越人田。偶俗机偏少，安闲性所便。只应君少惯，又欲寄林泉。","dynasty":"唐代","title":"归弋阳山居，留别卢、邵二侍御"}
{"author":"刘长卿","content":"莫恨扁舟去，川途我更遥。东西潮渺渺，离别雨萧萧。流水通春谷，青山过板桥。天涯有来客，迟尔访渔樵。","dynasty":"唐代","title":"赴江西，湖上赠皇甫曾之宣州"}
{"author":"刘长卿","content":"荒祠古木暗，寂寂此江濆。未作湘南雨，知为何处云。苔痕断珠履，草色带罗裙。莫唱迎仙曲，空山不可闻。","dynasty":"唐代","title":"湘中纪行十首。湘妃庙"}
{"author":"刘长卿","content":"苍梧在何处，斑竹自成林。点点留残泪，枝枝寄此心。寒山响易满，秋水影偏深。欲觅樵人路，蒙笼不可寻。","dynasty":"唐代","title":"湘中纪行十首。斑竹岩"}
{"author":"刘长卿","content":"趋府弟联兄，看君此去荣。春随千里道，河带万家城。绣服棠花映，青袍草色迎。梁园修竹在，持赠结交情。","dynasty":"唐代","title":"送史九赴任宁陵，兼呈单父史八时监察五兄初入台"}
{"author":"刘长卿","content":"卧来能几日，春事已依然。不解谢公意，翻令静者便。庭阴残旧雪，柳色带新年。寂寞深村里，唯君相访偏。","dynasty":"唐代","title":"卧病喜田九见寄"}
{"author":"刘长卿","content":"西陵潮信满，岛屿入中流。越客依风水，相思南渡头。寒光生极浦，暮雪映沧洲。何事扬帆去，空惊海上鸥。","dynasty":"唐代","title":"重过宣峰寺山房，寄灵一上人"}
{"author":"刘长卿","content":"所思劳日夕，惆怅去西东。禅客知何在，春山到处同。独行残雪里，相见白云中。请近东林寺，穷年事远公。","dynasty":"唐代","title":"云门寺访灵一上人"}
{"author":"刘长卿","content":"延陵衰草遍，有路问茅山。鸡犬驱将去，烟霞拟不还。新家彭泽县，旧国穆陵关。处处逃名姓，无名亦是闲。","dynasty":"唐代","title":"送陆羽之茅山，寄李延陵"}
{"author":"刘长卿","content":"寒霜白云里，法侣自相携。竹径通城下，松风隔水西。方同沃洲去，不作武陵迷。仿佛知心处，高峰是会稽。","dynasty":"唐代","title":"寄灵一上人初还云门（一作皇甫曾诗）"}
{"author":"刘长卿","content":"山阴好云物，此去又春风。越鸟闻花里，曹娥想镜中。小江潮易满，万井水皆通。徒羡扁舟客，微官事不同。","dynasty":"唐代","title":"送崔处士先适越"}
{"author":"刘长卿","content":"羽檄催归恨，春风醉别颜。能邀五马送，自逐一星还。破竹从军乐，看花听讼闲。遥知用兵处，多在八公山。","dynasty":"唐代","title":"奉陪使君西庭送淮西魏判官（得山字）"}
{"author":"刘长卿","content":"不谓衔冤处，而能窥大悲。独栖丛棘下，还见雨花时。地狭青莲小，城高白日迟。幸亲方便力，犹畏毒龙欺。","dynasty":"唐代","title":"狱中见壁画佛"}
{"author":"刘长卿","content":"万里辞三殿，金陵到旧居。文星出西掖，卿月在南徐。故里惊朝服，高堂捧诏书。暂容乘驷马，谁许恋鲈鱼。","dynasty":"唐代","title":"送许拾遗还京"}
{"author":"刘长卿","content":"春兰方可采，此去叶初齐。函谷莺声里，秦山马首西。庭闱新柏署，门馆旧桃蹊。春色长安道，相随入禁闺。","dynasty":"唐代","title":"送张七判官还京觐省"}
{"author":"刘长卿","content":"游吴还入越，来往任风波。复送王孙去，其如春草何。岸明残雪在，潮满夕阳多。季子杨柳庙，停舟试一过。","dynasty":"唐代","title":"送韩司直"}
{"author":"刘长卿","content":"辛勤万里道，萧索九秋残。日照闽中夜，天凝海上寒。客程无地远，主意在人安。遥寄登楼作，空知行路难。","dynasty":"唐代","title":"酬李郎中夜登苏州城楼见寄"}
{"author":"刘长卿","content":"未习风波事，初为吴越游。露沾湖色晓，月照海门秋。梅市门何在，兰亭水尚流。西陵待潮处，落日满扁舟。","dynasty":"唐代","title":"送人游越（一作郎士元诗）"}
{"author":"刘长卿","content":"支公身欲老，长在沃洲多。惠力堪传教，禅心久伏魔。山云随坐夏，江草伴头陀。借问回心后，贤愚去几何。","dynasty":"唐代","title":"赠普门上人"}
{"author":"刘长卿","content":"不向新安去，那知江路长。猿声近庐霍，水色胜潇湘。驿路收残雨，渔家带夕阳。何须愁旅泊，使者有辉光。","dynasty":"唐代","title":"送康判官往新安（一作皇甫冉诗）"}
{"author":"刘长卿","content":"由来山水客，复道向新安。半是乘槎便，全非行路难。晨装林月在，野饭浦沙寒。严子千年后，何人钓旧滩。","dynasty":"唐代","title":"送顾长"}
{"author":"刘长卿","content":"秋草行将暮，登楼客思惊。千家同霁色，一雁报寒声。北望无乡信，东游滞客行。今君佩铜墨，还有越乡情。","dynasty":"唐代","title":"同诸公登楼"}
{"author":"刘长卿","content":"多病长无事，开筵暂送君。正愁帆带雨，莫望水连云。客思闲偏极，川程远更分。不须论早晚，惆怅又离群。","dynasty":"唐代","title":"送裴二十一"}
{"author":"刘长卿","content":"白首辞知己，沧洲忆旧居。落潮回野艇，积雪卧官庐。范叔寒犹在，周王岁欲除。春山数亩地，归去带经鉏.","dynasty":"唐代","title":"送张判官罢使东归"}
{"author":"刘长卿","content":"谁识往来意，孤云长自闲。风寒未渡水，日暮更看山。木落众峰出，龙宫苍翠间。","dynasty":"唐代","title":"龙门八咏。下山"}
{"author":"刘长卿","content":"伊水摇镜光，纤鳞如不隔。千龛道傍古，一鸟沙上白。何事还山云，能留向城客。","dynasty":"唐代","title":"龙门八咏。水西渡"}
{"author":"刘长卿","content":"日暮下山来，千山暮钟发。不知波上棹，还弄山中月。伊水连白云，东南远明灭。","dynasty":"唐代","title":"龙门八咏。渡水"}
{"author":"刘长卿","content":"夜静掩寒城，清砧发何处。声声捣秋月，肠断卢龙戍。未得寄征人，愁霜复愁露。","dynasty":"唐代","title":"月下听砧"}
{"author":"刘长卿","content":"帝乡何处是，歧路空垂泣。楚思愁暮多，川程带潮急。潮归人不归，独向空塘立。","dynasty":"唐代","title":"送丘为赴上都（一作送皇甫曾）"}
{"author":"刘长卿","content":"闭门湖水畔，自与白鸥亲。竟日窗中岫，终年林下人。俗轻儒服弊，家厌法官贫。多雨茅檐夜，空洲草径春。桃源君莫爱，且作汉朝臣。","dynasty":"唐代","title":"题大理黄主簿湖上高斋"}
{"author":"刘长卿","content":"吹角报蕃营，回军欲洗兵。已教青海外，自筑汉家城。渺渺戍烟孤，茫茫塞草枯。陇头那用闭，万里不防胡。绝漠大军还，平沙独戍闲。空留一片石，万古在燕山。","dynasty":"唐代","title":"平蕃曲三首"}
{"author":"刘长卿","content":"漂泊来千里，讴谣满百城。汉家尊太守，鲁国重诸生。俗变人难理，江传水至清。船经危石住，路入乱山行。老得沧州趣，春伤白首情。尝闻马南郡，门下有康成。","dynasty":"唐代","title":"送郑说之歙州谒薛侍郎"}
{"author":"刘长卿","content":"春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今已误儒生。","dynasty":"唐代","tags":"写雨，送别，怀才不遇","title":"别严士元"}
{"author":"刘长卿","content":"晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。","dynasty":"唐代","tags":"婉约，送别，写景，思念","title":"谪仙怨·晴川落日初低"}
{"author":"刘长卿","content":"古台摇落后，秋日望乡心。野寺来人少，云峰隔水深。夕阳依旧垒，寒磬满空林。惆怅南朝事，长江独至今。","dynasty":"唐代","tags":"唐诗三百首，秋天，怀古","title":"秋日登吴公台上寺远眺"}
{"author":"刘长卿","content":"汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。(独树一作：独戍)贾谊上书忧汉室，长沙谪去古今怜。","dynasty":"唐代","tags":"唐诗三百首，贬谪，触景感怀","title":"自夏口至鹦鹉洲夕望岳阳寄源中丞"}
{"author":"刘长卿","content":"清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。","dynasty":"唐代","tags":"写景，抒情，离别，愁苦","title":"苕溪酬梁耿别后见寄"}
{"author":"刘长卿","content":"荒村带返照，落叶乱纷纷。古路无行客，寒山独见君。野桥经雨断，涧水向田分。不为怜同病，何人到白云。","dynasty":"唐代","tags":"写景，友情，抒情","title":"碧涧别墅喜皇甫侍御相访"}
{"author":"刘长卿","content":"生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。","dynasty":"唐代","tags":"唐诗三百首，送别","title":"江州重别薛六柳八二员外"}
{"author":"刘长卿","content":"君王不可见，芳草旧宫春。犹带罗裙色，青青向楚人。","dynasty":"唐代","tags":"春天，写景，怀古伤今","title":"春草宫怀古"}
{"author":"刘长卿","content":"射飞夸侍猎，行乐爱联镳。荐枕青蛾艳，鸣鞭白马骄。曲房珠翠合，深巷管弦调。日晚春风里，衣香满路飘。","dynasty":"唐代","tags":"少年","title":"少年行"}
{"author":"刘长卿","content":"微雨夜来歇，江南春色回。本惊时不住，还恐老相催。人好千场醉，花无百日开。岂堪沧海畔，为客十年来。","dynasty":"唐代","title":"早春"}
{"author":"刘长卿","content":"出树倚朱阑，吹铙引上官。老农持锸拜，时稼卷帘看。水对登龙净，山当建隼寒。夕阳湖草动，秋色渚田宽。渤海人无事，荆州客独安。谢公何足比，来往石门难。","dynasty":"唐代","title":"题独孤使君湖上林亭"}
{"author":"刘长卿","content":"满镜悲华发，空山寄此身。白云家自有，黄卷业长贫。懒任垂竿老，狂因酿黍春。桃花迷圣代，桂树狎幽人。幢盖方临郡，柴荆忝作邻。但愁千骑至，石路却生尘。","dynasty":"唐代","title":"酬滁州李十六使君见赠"}
{"author":"刘长卿","content":"久别耶溪客，来乘使者轩。用才荣入幕，扶病喜同樽。山屐留何处，江帆去独翻。暮情辞镜水，秋梦识云门。莲府开花萼，桃园寄子孙。何当举严助，遍沐汉朝恩。","dynasty":"唐代","title":"送严维赴河南充严中丞幕府"}
{"author":"刘长卿","content":"佐郡愧顽疏，殊方亲里闾。家贫寒未度，身老岁将除。过雪山僧至，依阳野客舒。药陈随远宦，梅发对幽居。落日栖鸮鸟，行人遗鲤鱼。高文不可和，空愧学相如。","dynasty":"唐代","title":"酬包谏议佶见寄之什"}
{"author":"刘长卿","content":"山人今不见，山鸟自相从。长啸辞明主，终身卧此峰。泉源通石径，涧户掩尘容。古墓依寒草，前朝寄老松。片云生断壁，万壑遍疏钟。惆怅空归去，犹疑林下逢。","dynasty":"唐代","title":"栖霞寺东峰寻南齐明征君故居"}
{"author":"刘长卿","content":"便道访情亲，东方千骑尘。禁深分直夜，地远独行春。绛阙辞明主，沧洲识近臣。云山随候吏，鸡犬逐归人。庭顾婆娑老，邦传蔽芾新。玄晖翻佐理，闻到郡斋频。","dynasty":"唐代","title":"奉和赵给事使君，留赠李婺州舍人兼谢舍人别驾之什"}
{"author":"刘长卿","content":"不敢淮南卧，来趋汉将营。受辞瞻左钺，扶疾往前旌。井税鹑衣乐，壶浆鹤发迎。水归馀断岸，烽至掩孤城。晚日归千骑，秋风合五兵。孔璋才素健，早晚檄书成。","dynasty":"唐代","title":"行营酬吕侍御时尚书问罪襄阳军次汉东境上…诗以见谕"}
{"author":"刘长卿","content":"临风敞丽谯，落日听吹铙。归路空回首，新章已在腰。非才受官谤，无政作人谣。俭岁安三户，馀年寄六条。春芜生楚国，古树过隋朝。赖有东床客，池塘免寂寥。","dynasty":"唐代","title":"登迁仁楼，酬子婿李穆"}
{"author":"刘长卿","content":"念尔嫁犹近，稚年那别亲。临歧方教诲，所贵和六姻。俯首戴荆钗，欲拜凄且嚬。本来儒家子，莫耻梁鸿贫。汉川若可涉，水清石磷磷。天涯远乡妇，月下孤舟人。","dynasty":"唐代","title":"别李氏女子"}
{"author":"刘长卿","content":"山僧候谷口，石路拂莓苔。深入泉源去，遥从树杪回。香随青霭散，钟过白云来。野雪空斋掩，山风古殿开。桂寒知自发，松老问谁栽。惆怅湘江水，何人更渡杯。","dynasty":"唐代","title":"自道林寺西入石路至麓山寺，过法崇禅师故居"}
{"author":"刘长卿","content":"天书万里至，旌旆上江飞。日向鄱阳近，应看吴岫微。暮帆何处落，潮水背人归。风土无劳问，南枝黄叶稀。","dynasty":"唐代","title":"奉送卢员外之饶州"}
{"author":"刘长卿","content":"新安路，人来去。早潮复晚潮，明日知何处。潮水无情亦解归，自怜长在新安住。","dynasty":"唐代","title":"新安送陆澧归江阴"}
{"author":"刘长卿","content":"故居何日下，春草欲芊芊。犹对山中月，谁听石上泉。猿声知后夜，花发见流年。杖锡闲来往，无心到处禅。","dynasty":"唐代","title":"喜鲍禅师自龙山至"}
{"author":"刘长卿","content":"向风长啸戴纱巾，野鹤由来不可亲。明日东归变名姓，五湖烟水觅何人。","dynasty":"唐代","title":"赠秦系"}
{"author":"刘长卿","content":"故里归成客，新家去未安。诗书满蜗舍，征税及渔竿。火种山田薄，星居海岛寒。怜君不得已，步步别离难。","dynasty":"唐代","title":"送州人孙沅自本州却归句章新营所居"}
{"author":"刘长卿","content":"诏书征拜脱荷裳，身去东山闭草堂。阊阖九天通奏籍，华亭一鹤在朝行。沧洲离别风烟远，青琐幽深漏刻长。今日却回垂钓处，海鸥相见已高翔。","dynasty":"唐代","title":"喜朱拾遗承恩拜命赴任上都"}
{"author":"刘长卿","content":"缙云讵比长沙远，出牧犹承明主恩。城对寒山开画戟，路飞秋叶转朱轓.江潮淼淼连天望，旌旆悠悠上岭翻。萧索庭槐空闭閤，旧人谁到翟公门。","dynasty":"唐代","title":"饯王相公出牧括州"}
{"author":"刘长卿","content":"悠悠白云里，独住青山客。林下昼焚香，桂花同寂寂。","dynasty":"唐代","title":"寄龙山道士许法棱"}
{"author":"刘长卿","content":"何事一花残，闲庭百草阑。绿滋经雨发，红艳隔林看。竟日馀香在，过时独秀难。共怜芳意晚，秋露未须团。","dynasty":"唐代","title":"夏中崔中丞宅见海红摇落一花独开"}
{"author":"刘长卿","content":"前朝旧业想遗尘，今日他乡独尔身。郧地国除为过客，杜陵家在有何人。苍苔白露生三径，古木寒蝉满四邻。西去茫茫问归路，关河渐近泪盈巾。","dynasty":"唐代","title":"郧上送韦司士归上都旧业（司士即郑公之孙顷客于郧上）"}
{"author":"刘长卿","content":"南国久芜没，我来空郁陶。君看章华宫，处处生蓬蒿。但见陵与谷，岂知贤与豪。精魂托古木，宝剑捐江皋。倚棹下晴景，回舟随晚涛。碧云暮寥落，湖上秋天高。往事那堪问，此心徒自劳。独馀湘水上，千载闻离骚。","dynasty":"唐代","title":"南楚怀古"}
{"author":"刘长卿","content":"别离共成怨，衰老更难忘。夜月留同舍，秋风在远乡。朱弦徐向烛，白发强临觞。归献西陵作，谁知此路长。","dynasty":"唐代","title":"送李员外使还苏州，兼呈前袁州李使君，赋得"}
{"author":"刘长卿","content":"忽忽忘前事，事愿能相乖。衣马日羸弊，谁辨行与才。善道居贫贱，洁服蒙尘埃。行行无定止，懔坎难归来。慈母忧疾疹，室家念栖莱。幸君夙姻亲，深见中外怀。俟子惜时节，怅望临高台。","dynasty":"唐代","title":"北游酬孟云卿见寄"}
{"author":"刘长卿","content":"露冕新承明主恩，山城别是武陵源。花间五马时行县，山外千峰常在门。晴江洲渚带春草，古寺杉松深暮猿。知到应真飞锡处，因君一想已忘言。","dynasty":"唐代","title":"送台州李使君，兼寄题国清寺"}
{"author":"刘长卿","content":"吹角报蕃营，回军欲洗兵。已教青海外，自筑汉家城。渺渺戍烟孤，茫茫塞草枯。陇头那用闭，万里不防胡。绝漠大军还，平沙独戍闲。空留一片石，万古在燕山。","dynasty":"唐代","title":"平蕃曲三首"}
{"author":"刘长卿","content":"一径人寻谷口村，春山犬吠武陵源。青苔满地无行处，深笑桃花独闭门。","dynasty":"唐代","title":"过郑山人所居"}
{"author":"刘长卿","content":"谁识往来意，孤云长自闲。风寒未渡水，日暮更看山。木落众峰出，龙宫苍翠间。","dynasty":"唐代","title":"龙门八咏。下山"}
{"author":"刘长卿","content":"长沙千载后，春草独萋萋。流水朝将暮，行人东复西。碑苔几字灭，山木万株齐。伫立伤今古，相看惜解携。","dynasty":"唐代","title":"长沙桓王墓下别李纾张南史"}
{"author":"刘长卿","content":"多病长无事，开筵暂送君。正愁帆带雨，莫望水连云。客思闲偏极，川程远更分。不须论早晚，惆怅又离群。","dynasty":"唐代","title":"送裴二十一"}
{"author":"刘长卿","content":"由来山水客，复道向新安。半是乘槎便，全非行路难。晨装林月在，野饭浦沙寒。严子千年后，何人钓旧滩。","dynasty":"唐代","title":"送顾长"}
{"author":"刘长卿","content":"春兰方可采，此去叶初齐。函谷莺声里，秦山马首西。庭闱新柏署，门馆旧桃蹊。春色长安道，相随入禁闺。","dynasty":"唐代","title":"送张七判官还京觐省"}
{"author":"刘长卿","content":"炉峰绝顶楚云衔，楚客东归栖此岩。彭蠡湖边香橘柚，浔阳郭外暗枫杉。青山不断三湘道，飞鸟空随万里帆。常爱此中多胜事，新诗他日伫开缄。","dynasty":"唐代","title":"送孙逸归庐山（得帆字）"}
{"author":"刘长卿","content":"落日更萧条，北方动枯草。将军追虏骑，夜失阴山道。战败仍树勋，韩彭但空老。","dynasty":"唐代","title":"从军六首其二"}
{"author":"刘长卿","content":"独过长沙去，谁堪此路愁。秋风散千骑，寒雨泊孤舟。贾谊辞明主，萧何识故侯。汉廷当自召，湘水但空流。","dynasty":"唐代","title":"送李使君贬连州"}
{"author":"刘长卿","content":"元气浮积水，沈沈深不流。春风万顷绿，映带至徐州。为客难适意，逢君方暂游。夤缘白蘋际，日暮沧浪舟。渡口微月进，林西残雨收。水云去仍湿，沙鹤鸣相留。且习子陵隐，能忘生事忧。此中深有意，非为钓鱼钩。","dynasty":"唐代","title":"泛曲阿后湖简同游诸公"}
{"author":"刘长卿","content":"月明花满地，君自忆山阴。谁遣因风起，纷纷乱此心。","dynasty":"唐代","title":"夜中对雪赠秦系，时秦初与谢氏离婚，谢氏在"}
{"author":"刘长卿","content":"陵阳不可见，独往复如何。旧邑云山里，扁舟来去过。鸟声春谷静，草色太湖多。傥宿荆溪夜，相思渔者歌。","dynasty":"唐代","title":"送处士归州因寄林山人"}
{"author":"刘长卿","content":"三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。","dynasty":"唐代","tags":"唐诗三百首，怀古，迁谪，生活","title":"长沙过贾谊宅"}
{"author":"刘长卿","content":"天上胡星孛，人间反气横。风尘生汗马，河洛纵长鲸。本谓才非据，谁知祸已萌。食参将可待，诛错辄为名。万里兵锋接，三时羽檄惊。负恩殊鸟兽，流毒遍黎氓。朝市成芜没，干戈起战争。人心悬反覆，天道暂虚盈。略地侵中土，传烽到上京。王师陷魑魅，帝座逼欃枪。渭水嘶胡马，秦山泣汉兵。关原驰万骑，烟火乱千甍。凤驾瞻西幸，龙楼议北征。自将行破竹，谁学去吹笙。白日重轮庆，玄穹再造荣。鬼神潜释愤，夷狄远输诚。海内戎衣卷，关中贼垒平。山川随转战，草木困横行。区宇神功立，讴歌帝业成。天回万象庆，龙见五云迎。小苑春犹在，长安日更明。星辰归正位，雷雨发残生。文物登前古，箫韶下太清。未央新柳色，长乐旧钟声。八使推邦彦，中司案国程。苍生属伊吕，明主仗韩彭。凶丑将除蔓，奸豪已负荆。世危看柱石，时难识忠贞。薄伐征貔虎，长驱拥旆旌。吴山依重镇，江月带行营。金石悬词律，烟云动笔精。运筹初减灶，调鼎未和羹。北虏传初解，东人望已倾。池塘催谢客，花木待春卿。昔忝登龙首，能伤困骥鸣。艰难悲伏剑，提握喜悬衡。巴曲谁堪听，秦台自有情。遂令辞短褐，仍欲请长缨。久客田园废，初官印绶轻。榛芜上国路，苔藓北山楹。懒慢羞趋府，驱驰忆退耕。榴花无暇醉，蓬发带愁萦。地僻方言异，身微俗虑并。家怜双鲤断，才愧小鳞烹。沧海今犹滞，青阳岁又更。洲香生杜若，溪暖戏。烟水宜春候，褰关值晚晴。潮声来万井，山色映孤城。旅梦亲乔木，归心乱早莺。倘无知己在，今已访蓬瀛。","dynasty":"唐代","title":"至德三年春正月时谬蒙差摄海盐令闻王师收二京…五十韵"}
{"author":"刘长卿","content":"渐入云峰里，愁看驿路闲。乱鸦投落日，疲马向空山。且喜怜非罪，何心恋末班。天南一万里，谁料得生还。","dynasty":"唐代","title":"恩敕重推使牒追赴苏州，次前溪馆作"}
{"author":"刘长卿","content":"谁识往来意，孤云长自闲。风寒未渡水，日暮更看山。木落众峰出，龙宫苍翠间。","dynasty":"唐代","title":"龙门八咏。下山"}
{"author":"刘长卿","content":"汉庭初拜建安侯，天子临轩寄所忧。从此向南无限路，双旌已去水悠悠。","dynasty":"唐代","title":"送建州陆使君"}
{"author":"刘长卿","content":"清川已再涉，疲马共西还。何事行人倦，终年流水闲。孤烟飞广泽，一鸟向空山。愁入云峰里，苍苍闭古关。","dynasty":"唐代","title":"使还至菱陂驿渡浉水作"}
{"author":"刘长卿","content":"萧萧江雨暮，客散野亭空。忧国天涯去，思乡岁暮同。到时猿未断，回处水应穷。莫望零陵路，千峰万木中。","dynasty":"唐代","title":"送梁侍御巡永州"}
{"author":"刘长卿","content":"莫叹江城一掾卑，沧洲未是阻心期。浙中山色千万状，门外潮声朝暮时。","dynasty":"唐代","title":"送陶十赴杭州摄掾"}
{"author":"刘长卿","content":"望君舟已远，落日潮未退。目送沧海帆，人行白云外。江中远回首，波上生微霭。秋色姑苏台，寒流子陵濑。相送苦易散，动别知难会。从此日相思，空令减衣带。","dynasty":"唐代","title":"严子濑东送马处直归苏"}
{"author":"刘长卿","content":"危石才通鸟道，空山更有人家。桃源定在深处，涧水浮来落花。","dynasty":"唐代","title":"寻张逸人山居"}
{"author":"刘长卿","content":"趋府弟联兄，看君此去荣。春随千里道，河带万家城。绣服棠花映，青袍草色迎。梁园修竹在，持赠结交情。","dynasty":"唐代","title":"送史九赴任宁陵，兼呈单父史八时监察五兄初入台"}
{"author":"刘长卿","content":"渐老知身累，初寒曝背眠。白云留永日，黄叶减馀年。猿护窗前树，泉浇谷后田。沃洲能共隐，不用道林钱。","dynasty":"唐代","title":"初到碧涧招明契上人"}
{"author":"刘长卿","content":"故人河山秀，独立风神异。人许白眉长，天资青云器。雄辞变文名，高价喧时议。下笔盈万言，皆合古人意。一从负能名，数载犹卑位。宝剑诚可用，烹鲜是虚弃。昔闻在河上，高卧自无事。几案终日闲，蒲鞭使人畏。顷因岁月满，方谢风尘吏。颂德有舆人，荐贤逢八使。栖鸾往已屈，驯雀今可嗣。此道如不移，云霄坐应致。县前漳水绿，郭外晋山翠。日得谢客游，时堪陶令醉。前期今尚远，握手空宴慰。驿路疏柳长，春城百花媚。裴回白日隐，暝色含天地。一鸟向灞陵，孤云送行骑。夫君多述作，而我常讽味。赖有琼瑶资，能宽别离思。槐阴覆堂殿，苔色上阶砌。鸟倦自归飞，云闲独容依。既将慕幽绝，兼欲看定慧。遇物忘世缘，还家懒生计。无生妄已息，有妄心可制。心镜常虚明，时人自沦翳。","dynasty":"唐代","title":"送薛据宰涉县（自永乐主簿陟状，寻复选受此"}
{"author":"刘长卿","content":"不识黔中路，今看遣使臣。猿啼万里客，鸟似五湖人。地远官无法，山深俗岂淳。须令荒徼外，亦解惧埋轮。","dynasty":"唐代","title":"送侯御赴黔中充判官"}
{"author":"刘长卿","content":"歌舞怜迟日，旄麾映早春。莺窥陇西将，花对洛阳人。醉罢知何事，恩深忘此身。任他行雨去，归路裛香尘。","dynasty":"唐代","title":"陪辛大夫西亭宴观妓"}
{"author":"刘长卿","content":"江南相送隔烟波，况复新秋一雁过。闻道全军征北虏，又言诗将会南河。边心冉冉乡人绝，寒色青青战马多。共许陈琳工奏记，知君名行未蹉跎。","dynasty":"唐代","title":"送孔巢父赴河南军（一作皇甫冉诗）"}
{"author":"刘长卿","content":"漂泊日复日，洞庭今更秋。白云如有意，万里望孤舟。何事爱成别，空令登此楼。天光映波动，月影随江流。鹤唳静寒渚，猿啼深夜洲。归期诚已促，清景仍相留。顷者慕独往，尔来悲远游。风波自此去，桂水空离忧。","dynasty":"唐代","title":"上湖田馆南楼忆朱宴"}
{"author":"刘长卿","content":"长安邈千里，日夕怀双阙。已是洞庭人，犹看灞陵月。谁堪去乡意，亲戚想天末。昨夜梦中归，烟波觉来阔。江皋见芳草，孤客心欲绝。岂讶青春来，但伤经时别。长天不可望，鸟与浮云没。","dynasty":"唐代","title":"初至洞庭，怀灞陵别业"}
{"author":"刘长卿","content":"秋月照潇湘，月明闻荡桨。石横晚濑急，水落寒沙广。众岭猿啸重，空江人语响。清晖朝复暮，如待扁舟赏。","dynasty":"唐代","title":"湘中纪行十首·浮石濑"}
{"author":"刘长卿","content":"苍梧万里路，空见白云来。远国知何在，怜君去未回。桂林无叶落，梅岭自花开。陆贾千年后，谁看朝汉台。","dynasty":"唐代","title":"送裴二十端公使岭南"}
{"author":"刘长卿","content":"此去君何恨，南行我更遥。东西湖渺渺，离别雨潇潇。绿水通春谷，青山过板桥。浔阳如枉棹，千里有归潮。","dynasty":"唐代","title":"将赴湖南湖上别皇甫曾"}
{"author":"刘长卿","content":"远屿霭将夕，玩幽行自迟。归人不计日，流水闲相随。辍棹古崖口，扪萝春景迟。偶因回舟次，宁与前山期。对此瑶草色，怀君琼树枝。浮云去寂寞，白鸟相因依。何事爱高隐，但令劳远思。穷年卧海峤，永望愁天涯。吾亦从此去，扁舟何所之。迢迢江上帆，千里东风吹。","dynasty":"唐代","title":"入白沙渚，夤缘二十五里至石窟山下，怀天台陆山人"}
{"author":"刘长卿","content":"客舍逢君未换衣，闭门愁见桃花飞。遥想故园今已尔，家人应念行人归。寂寞垂杨映深曲，长安日暮灵台宿。穷巷无人鸟雀闲，空庭新雨莓苔绿。北中分与故交疏，何幸仍回长者车，十年未称平生意，好得辛勤谩读书。","dynasty":"唐代","title":"客舍喜郑三见寄"}
{"author":"刘长卿","content":"手诏来筵上，腰金向粉闱。勋名传旧阁，蹈舞著新衣。白社同游在，沧洲此会稀。寒笳发后殿，秋草送西归。世难常摧敌，时闲已息机。鲁连功可让，千载一相挥。","dynasty":"唐代","title":"同诸公袁郎中宴筵喜加章服"}
{"author":"刘长卿","content":"江上花催问礼人，鄱阳莺报越乡春。谁怜此别悲欢异，万里青山送逐臣。","dynasty":"唐代","title":"将赴南巴，至馀干别李十二"}
{"author":"刘长卿","content":"旧井依旧城，寒水深洞彻。下看百馀尺，一镜光不灭。素绠久未垂，清凉尚含洁。岂能无汲引，长讶君恩绝。","dynasty":"唐代","title":"杂咏八首上礼部李侍郎旧井"}
{"author":"刘长卿","content":"越州初罢战，江上送归桡。南渡无来客，西陵自落潮。空城垂故柳，旧业废春苗。闾里相逢少，莺花共寂寥。","dynasty":"唐代","title":"送朱山人放越州，贼退后归山阴别业"}
{"author":"刘长卿","content":"万里辞家事鼓鼙，金陵驿路楚云西。江春不肯留行客，草色青青送马蹄。","dynasty":"唐代","tags":"送别，友情","title":"送李判官之润州行营"}
{"author":"刘长卿","content":"洛阳征战后，君去问凋残。云月临南至，风霜向北寒。故园经乱久，古木隔林看。谁访江城客，年年守一官。","dynasty":"唐代","title":"送严侍御充东畿观察判官"}
{"author":"刘长卿","content":"逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。","dynasty":"唐代","tags":"忧国忧民，宽慰","title":"穆陵关北逢人归渔阳"}
{"author":"刘长卿","content":"向夕灯稍进，空堂弥寂寞。光寒对愁人，时复一花落。但恐明见累，何愁暗难托。恋君秋夜永，无使兰膏薄。","dynasty":"唐代","title":"杂咏八首上礼部李侍郎。寒釭"}
{"author":"刘长卿","content":"冷冷七弦上，静听松风寒。古调虽自爱，今人多不弹。","dynasty":"唐代","title":"弹琴"}
{"author":"刘长卿","content":"楚城今近远，积霭寒塘暮。水浅舟且迟，淮潮至何处。","dynasty":"唐代","title":"赴楚州次自田途中阻浅，问张南史"}
{"author":"刘长卿","content":"汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。(独树一作：独戍)贾谊上书忧汉室，长沙谪去古今怜。","dynasty":"唐代","tags":"唐诗三百首，贬谪，触景感怀","title":"自夏口至鹦鹉洲夕望岳阳寄源中丞"}
{"author":"刘长卿","content":"九日登高望，苍苍远树低。人烟湖草里，山翠县楼西。霜降鸿声切，秋深客思迷。无劳白衣酒，陶令自相携。","dynasty":"唐代","title":"九日登李明府北楼"}
{"author":"刘长卿","content":"秋风飒飒鸣条，风月相和寂寥。黄叶一离一别，青山暮暮朝朝。寒江渐出高岸，古木犹依断桥。明日行人已远，空馀泪滴回潮。","dynasty":"唐代","title":"蛇浦桥下重送严维"}
{"author":"刘长卿","content":"荒凉野店绝，迢递人烟远。苍苍古木中，多是隋家苑。","dynasty":"唐代","title":"茱萸湾北答崔载华问"}
{"author":"刘长卿","content":"万里辞三殿，金陵到旧居。文星出西掖，卿月在南徐。故里惊朝服，高堂捧诏书。暂容乘驷马，谁许恋鲈鱼。","dynasty":"唐代","title":"送许拾遗还京"}
{"author":"刘长卿","content":"绝漠大军还，平沙独戍闲。空留一片石，万古在燕山。","dynasty":"唐代","title":"平蕃曲三首其三"}
{"author":"刘长卿","content":"郊原春欲暮，桃杏落纷纷。何处随芳草，留家寄白云。听莺情念友，看竹恨无君。长啸高台上，南风冀尔闻。","dynasty":"唐代","title":"春过裴虬郊园"}
{"author":"刘长卿","content":"东山访道成开士，南渡隋阳作本师。了义惠心能善诱，吴风越俗罢淫祠。室中时见天人命，物外长悬海岳期。多谢清言异玄度，悬河高论有谁持。","dynasty":"唐代","title":"西陵寄一上人"}
{"author":"刘长卿","content":"空洲夕烟敛，望月秋江里。历历沙上人，月中孤渡水。","dynasty":"唐代","title":"江中对月"}
{"author":"刘长卿","content":"相思楚天外，梦寐楚猿吟。更落淮南叶，难为江上心。衡阳问人远，湘水向君深。欲逐孤帆去，茫茫何处寻。","dynasty":"唐代","title":"逢郴州使，因寄郑协律"}
{"author":"刘长卿","content":"叹逝翻悲有此身，禅房寂寞见流尘。多时行径空秋草，几日浮生哭故人。风竹自吟遥入磬，雨花随泪共沾巾。残经窗下依然在，忆得山中问许询。","dynasty":"唐代","title":"题灵祐和尚故居"}
{"author":"刘长卿","content":"衡阳千里去人稀，遥逐孤云入翠微。春草青青新覆地，深山无路若为归。","dynasty":"唐代","title":"重送道标上人"}
{"author":"刘长卿","content":"生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。","dynasty":"唐代","tags":"唐诗三百首，送别","title":"江州重别薛六柳八二员外"}
{"author":"刘长卿","content":"沅水悠悠湘水春，临歧南望一沾巾。信陵门下三千客，君到长沙见几人。","dynasty":"唐代","title":"送刘萱之道州谒崔大夫"}
{"author":"刘长卿","content":"草枯秋塞上，望见渔阳郭。胡马嘶一声，汉兵泪双落。谁为吮疮者，此事今人薄。","dynasty":"唐代","title":"从军六首其六"}
{"author":"刘长卿","content":"山鸲鹆，长在此山吟古木。嘲哳相呼响空谷，哀鸣万变如成曲。江南逐臣悲放逐，倚树听之心断续。巴人峡里自闻猿，燕客水头空击筑。山鸲鹆，一生不及双黄鹄。朝去秋田啄残粟，暮入寒林啸群族。鸣相逐，啄残粟，食不足。青云杳杳无力飞，白露苍苍抱枝宿。不知何事守空山，万壑千峰自愁独。","dynasty":"唐代","title":"山鸲鹆歌（一作韦应物诗）"}
{"author":"刘长卿","content":"天涯片云去，遥指帝乡忆。惆怅增暮情，潇湘复秋色。扁舟宿何处，落日羡归翼。万里无故人，江鸥不相识。","dynasty":"唐代","title":"晚泊湘江怀故人"}
{"author":"刘长卿","content":"万里猿啼断，孤村客暂依。雁过彭蠡暮，人向宛陵稀。旧路青山在，馀生白首归。渐知行近北，不见鹧鸪飞。","dynasty":"唐代","title":"北归次秋浦界清溪馆"}
{"author":"刘长卿","content":"帝乡何处是，歧路空垂泣。楚思愁暮多，川程带潮急。潮归人不归，独向空塘立。","dynasty":"唐代","title":"送丘为赴上都（一作送皇甫曾）"}
{"author":"刘长卿","content":"新安路，人来去。早潮复晚潮，明日知何处。潮水无情亦解归，自怜长在新安住。","dynasty":"唐代","title":"新安送陆澧归江阴"}
{"author":"刘长卿","content":"荒凉野店绝，迢遰人烟远。苍苍古木中，多是隋家苑。","dynasty":"唐代","title":"茱萸湾北荅崔载华问"}
{"author":"刘长卿","content":"寒江鸣石濑，归客夜初分。人语空山答，猿声独戍闻。迟来朝及暮，愁去水连云。岁晚心谁在，青山见此君。","dynasty":"唐代","title":"酬李员外从崔录事载华宿三河戍先见寄"}
{"author":"刘长卿","content":"朝见及芳菲，恩荣出紫微。晚光临仗奏，春色共西归。楚客移家老，秦人访旧稀。因君乡里去，为扫故园扉。","dynasty":"唐代","title":"送蒋侍御入秦"}
{"author":"刘长卿","content":"吹角报蕃营，回军欲洗兵。已教青海外，自筑汉家城。渺渺戍烟孤，茫茫塞草枯。陇头那用闭，万里不防胡。绝漠大军还，平沙独戍闲。空留一片石，万古在燕山。","dynasty":"唐代","title":"平蕃曲三首"}
{"author":"刘长卿","content":"竹房遥闭上方幽，苔径苍苍访昔游。内史旧山空日暮，南朝古木向人秋。天香月色同僧室，叶落猿啼傍客舟。此去播迁明主意，白云何事欲相留。","dynasty":"唐代","title":"将赴岭外，留题萧寺远公院（寺即梁朝萧内史创）"}
{"author":"刘长卿","content":"倚剑白日暮，望乡登戍楼。北风吹羌笛，此夜关山愁。回首不无意，滹河空自流。","dynasty":"唐代","title":"从军六首其三"}
{"author":"刘长卿","content":"康乐爱山水，赏心千载同。结茅依翠微，伐木开蒙笼。孤峰倚青霄，一径去不穷。候客石苔上，礼僧云树中。旷然见沧洲，自远来清风。五马留谷口，双旌薄烟虹。沉沉众香积，眇眇诸天空。独往应未遂，苍生思谢公。","dynasty":"唐代","title":"题萧郎中开元寺新构幽寂亭"}
{"author":"刘长卿","content":"回首古原上，未能辞旧乡。西风收暮雨，隐隐分芒砀。贤友此为邑，令名满徐方。音容想在眼，暂若升琴堂。疲马顾春草，行人看夕阳。自非传尺素，谁为论中肠。","dynasty":"唐代","title":"出丰县界寄韩明府"}
{"author":"刘长卿","content":"天书远召沧浪客，几度临歧病未能。江海茫茫春欲遍，行人一骑发金陵。","dynasty":"唐代","title":"寄别朱拾遗"}
{"author":"刘长卿","content":"惆怅青春晚，慇勤浊酒垆。后时长剑涩，斜日片帆孤。东阁邀才子，南昌老腐儒。梁国旧相识，谁忆卧江湖。","dynasty":"唐代","title":"送李七之莋水谒张相公"}
{"author":"刘长卿","content":"流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。","dynasty":"唐代","tags":"送别，同情，以景衬情","title":"送李中丞之襄州/送李中丞归汉阳别业"}
{"author":"刘长卿","content":"孤舟相访至天涯，万转云山路更赊。欲扫柴门迎远客，青苔黄叶满贫家。","dynasty":"唐代","tags":"客人，写景，抒情","title":"酬李穆见寄"}
{"author":"刘长卿","content":"摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。","dynasty":"唐代","tags":"写景，抒情，思乡","title":"馀干旅舍"}
{"author":"刘长卿","content":"逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。","dynasty":"唐代","tags":"忧国忧民，宽慰","title":"穆陵关北逢人归渔阳"}
{"author":"刘长卿","content":"行尽清溪日已蹉，云容山影两嵯峨。楼前归客怨秋梦，湖上美人疑夜歌。独坐高高风势急，平湖渺渺月明多。终期一艇载樵去，来往片帆愁白波。","dynasty":"唐代","title":"岳阳楼"}
{"author":"刘长卿","content":"多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。","dynasty":"唐代","tags":"孤独，忧愁，愤慨","title":"移使鄂州次岘阳馆怀旧居"}
{"author":"刘长卿","content":"月色满轩白，琴声宜夜阑。飗飗青丝上，静听松风寒。古调虽自爱，今人多不弹。向君投此曲，所贵知音难。","dynasty":"唐代","title":"杂咏八首上礼部李侍郎。幽琴"}
{"author":"刘长卿","content":"南浮沧海上，万里到吴台。久别长相忆，孤舟何处来。春风催客醉，江月向人开。羡尔无羁束，沙鸥独不猜。","dynasty":"唐代","title":"喜李翰自越至"}
{"author":"刘长卿","content":"南地随缘久，东林几岁空。暮山门独掩，春草路难通。作梵连松韵，焚香入桂丛。唯将旧瓶钵，却寄白云中。","dynasty":"唐代","title":"送灵澈上人归嵩阳兰若"}
{"author":"刘长卿","content":"空洲夕烟敛，望月秋江里。历历沙上人，月中孤渡水。","dynasty":"唐代","title":"江中对月"}
{"author":"刘长卿","content":"对酒心不乐，见君动行舟。回看暮帆隐，独向空江愁。晴云淡初夜，春塘深慢流。温颜风霜霁，喜气烟尘收。驰馹数千里，朝天十二楼。因之报亲爱，白发生沧洲。","dynasty":"唐代","title":"送贾侍御克复后入京"}
{"author":"刘长卿","content":"江南相送隔烟波，况复新秋一雁过。闻道全军征北虏，又言诗将会南河。边心冉冉乡人绝，寒色青青战马多。共许陈琳工奏记，知君名行未蹉跎。","dynasty":"唐代","title":"送孔巢父赴河南军（一作皇甫冉诗）"}
{"author":"刘长卿","content":"晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。","dynasty":"唐代","tags":"婉约，送别，写景，思念","title":"谪仙怨·晴川落日初低"}
{"author":"刘长卿","content":"恸哭钟陵下，东流与别离。二星来不返，双剑没相随。独继先贤传，谁刊有道碑。故园荒岘曲，旅榇寄天涯。白简曾连拜，沧洲每共思。抚孤怜齿稚，叹逝顾身衰。泉壤成终古，云山若在时。秋风邻笛发，寒日寝门悲。世难愁归路，家贫缓葬期。旧宾伤未散，夕临咽常迟。自此辞张邵，何由见戴逵。独闻山吏部，流涕访孤儿。","dynasty":"唐代","title":"哭张员外继（公及夫人相次没于洪州）"}
{"author":"刘长卿","content":"任重兼乌府，时平偃豹韬。澄清湘水变，分别楚山高。花对彤襜发，霜和白雪操。黄金装旧马，青草换新袍。岭暗猿啼月，江寒鹭映涛。豫章生宇下，无使翳蓬蒿。","dynasty":"唐代","title":"奉饯元侍郎加豫章采访兼赐章服（时初停节度）"}
{"author":"刘长卿","content":"日望衡门处，心知汉水濆。偶乘青雀舫，还在白鸥群。间气生灵秀，先朝翼戴勋。藏弓身已退，焚藁事难闻。旧业成青草，全家寄白云。松萝长稚子，风景逐新文。山带寒城出，江依古岸分。楚歌悲远客，羌笛怨孤军。鼎罢调梅久，门看种药勤。十年犹去国，黄叶又纷纷。","dynasty":"唐代","title":"秋日夏口涉汉阳，献李相公"}
{"author":"刘长卿","content":"离群方岁晏，谪宦在天涯。暮雪同行少，寒潮欲上迟。海鸥知吏傲，砂鹤见人衰。只畏生秋草，西归亦未期。","dynasty":"唐代","title":"酬张夏别后道中见寄"}
{"author":"刘长卿","content":"苍苍竹林寺，杳杳钟声晚。荷笠带斜阳，青山独归远。(斜阳一作：夕阳)","dynasty":"唐代","tags":"唐诗三百首，初中古诗，送别，即景抒情，山水","title":"送灵澈上人"}
{"author":"刘长卿","content":"春草长河曲，离心共渺然。方收汉家俸，独向汶阳田。鸟雀空城在，榛芜旧路迁。山东征战苦，几处有人烟。","dynasty":"唐代","title":"送河南元判官赴河南勾当苗税充百官俸钱"}
{"author":"刘长卿","content":"焚香奏仙呗，向夕遍空山。清切兼秋远，威仪对月闲。静分岩响答，散逐海潮还。幸得风吹去，随人到世间。","dynasty":"唐代","title":"秋夜北山精舍观体如师梵"}
{"author":"刘长卿","content":"闻道军书至，扬鞭不问家。虏云连白草，汉月到黄沙。汗马河源饮，烧羌陇坻遮。翩翩新结束，去逐李轻车。","dynasty":"唐代","title":"送南特进赴归行营"}
{"author":"刘长卿","content":"清明别后雨晴时，极浦空颦一望眉。湖畔春山烟点点，云中远树墨离离。依微水戍闻钲鼓，掩映沙村见酒旗。风暖草长愁自醉，行吟无处寄相思。","dynasty":"唐代","title":"春望寄王涔阳"}
{"author":"刘长卿","content":"朝无寒士达，家在旧山贫。相送天涯里，怜君更远人。","dynasty":"唐代","title":"送张起、崔载华之闽中"}
{"author":"刘长卿","content":"延陵衰草遍，有路问茅山。鸡犬驱将去，烟霞拟不还。新家彭泽县，旧国穆陵关。处处逃名姓，无名亦是闲。","dynasty":"唐代","title":"送陆羽之茅山，寄李延陵"}
{"author":"刘长卿","content":"羁心不自解，有别会沾衣。春草连天积，五陵远客归。十年经转战，几处便芳菲。想见函关路，行人去亦稀。","dynasty":"唐代","title":"送友人西上"}
{"author":"刘长卿","content":"夜静掩寒城，清砧发何处。声声捣秋月，肠断卢龙戍。未得寄征人，愁霜复愁露。","dynasty":"唐代","title":"月下听砧"}
{"author":"刘长卿","content":"回车仍昨日，谪去已秋风。干越知何处，云山只向东。暮天江色里，田鹤稻花中。却见鄱阳吏，犹应旧马骢。","dynasty":"唐代","title":"送李侍御贬鄱阳"}
{"author":"刘长卿","content":"藩篱小鸟何甚微，翩翩日夕空此飞。只缘六翮不自致，长似孤云无所依。西城黯黯斜晖落，众鸟纷纷皆有托。独立虽轻燕雀群，孤飞还惧鹰鹯搏。自怜天上青云路，吊影徘徊独愁暮。衔花纵有报恩时，择木谁容托身处。岁月蹉跎飞不进，羽毛憔悴何人问。绕树空随乌鹊惊，巢林只有鹪鹩分。主人庭中荫乔木，爱此清阴欲栖宿。少年挟弹遥相猜，遂使惊飞往复回。不辞奋翼向君去，唯怕金丸随后来。","dynasty":"唐代","title":"小鸟篇，上裴尹"}
{"author":"刘长卿","content":"苍梧在何处，斑竹自成林。点点留残泪，枝枝寄此心。寒山响易满，秋水影偏深。欲觅樵人路，蒙笼不可寻。","dynasty":"唐代","title":"湘中纪行十首斑竹岩"}
{"author":"刘长卿","content":"晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。","dynasty":"唐代","tags":"婉约，送别，写景，思念","title":"谪仙怨·晴川落日初低"}
{"author":"刘长卿","content":"犹是南州吏，江城又一春。隔帘湖上月，对酒眼中人。棘寺初衔命，梅仙已误身。无心羡荣禄，唯待却垂纶。","dynasty":"唐代","title":"西庭夜燕，喜评事兄拜会"}
{"author":"刘长卿","content":"孤城上与白云齐，万古荒凉楚水西。官舍已空秋草绿，女墙犹在夜乌啼。平江渺渺来人远，落日亭亭向客低。沙鸟不知陵谷变，朝飞暮去弋阳溪。","dynasty":"唐代","title":"登馀干古县城"}
{"author":"刘长卿","content":"惜君滞南楚，枳棘徒栖凤。独与千里帆，春风远相送。此行山水好，时物亦应众。一鸟飞长淮，百花满云梦。相期丹霄路，遥听清风颂。勿为州县卑，时来自为用。","dynasty":"唐代","title":"送沈少府之任淮南"}
{"author":"刘长卿","content":"闭门湖水畔，自与白鸥亲。竟日窗中岫，终年林下人。俗轻儒服弊，家厌法官贫。多雨茅檐夜，空洲草径春。桃源君莫爱，且作汉朝臣。","dynasty":"唐代","title":"题大理黄主簿湖上高斋"}
{"author":"刘长卿","content":"长安邈千里，日夕怀双阙。已是洞庭人，犹看灞陵月。谁堪去乡意，亲戚想天末。昨夜梦中归，烟波觉来阔。江皋见芳草，孤客心欲绝。岂讶青春来，但伤经时别。长天不可望，鸟与浮云没。","dynasty":"唐代","title":"初至洞庭，怀灞陵别业"}
{"author":"刘长卿","content":"山城迢递敞高楼，露冕吹铙居上头。春草连天随北望，夕阳浮水共东流。江田漠漠全吴地，野树苍苍故蒋州。王粲尚为南郡客，别来何处更销忧。","dynasty":"唐代","title":"和樊使君登润州城楼"}
{"author":"刘长卿","content":"山居秋更鲜，秋江相映碧。独临沧洲路，如待挂帆客。遂使康乐侯，披榛著双屐。入云开岭道，永日寻泉脉。古寺隐青冥，空中寒磬夕。苍苔绝行径，飞鸟无去迹。树杪下归人，水声过幽石。任情趣逾远，移步奇屡易。萝木静蒙蒙，风烟深寂寂。徘徊未能去，畏共桃源隔。","dynasty":"唐代","title":"奉陪萧使君入鲍达洞寻灵山寺"}
{"author":"刘长卿","content":"怜君洞庭上，白发向人垂。积雨悲幽独，长江对别离。牛羊归故道，猿鸟聚寒枝。明发遥相望，云山不可知。","dynasty":"唐代","title":"雨中过员稷巴陵山居赠别"}
{"author":"刘长卿","content":"上方鸣夕磬，林下一僧还。密行传人少，禅心对虎闲。青松临古路，白月满寒山。旧识窗前桂，经霜更待攀。","dynasty":"唐代","title":"宿北山禅寺兰若"}
{"author":"刘长卿","content":"石门媚烟景，句曲盘江甸。南向佳气浓，数峰遥隐见。渐临华阳口，云路入葱蒨.七曜悬洞宫，五云抱仙殿。银函竟谁发，金液徒堪荐。千载空桃花，秦人深不见。东溪喜相遇，贞白如会面。青鸟来去闲，红霞朝夕变。一从换仙骨，万里乘飞电。萝月延步虚，松花醉闲宴。幽人即长往，茂宰应交战。明发归琴堂，知君懒为县。","dynasty":"唐代","title":"自紫阳观至华阳洞，宿侯尊师草堂，简同游李延年"}
{"author":"刘长卿","content":"泛泛江上鸥，毛衣皓如雪。朝飞潇湘水，夜宿洞庭月。归客正夷犹，爱此沧江闲白鸥。","dynasty":"唐代","title":"弄白鸥歌"}
{"author":"刘长卿","content":"陵阳不可见，独往复如何。旧邑云山里，扁舟来去过。鸟声春谷静，草色太湖多。傥宿荆溪夜，相思渔者歌。","dynasty":"唐代","title":"送处士归州因寄林山人"}
{"author":"刘长卿","content":"南地随缘久，东林几岁空。暮山门独掩，春草路难通。作梵连松韵，焚香入桂丛。唯将旧瓶钵，却寄白云中。","dynasty":"唐代","title":"送灵澈上人归嵩阳兰若"}
{"author":"刘长卿","content":"别君颇已久，离念与时积。楚水空浮烟，江楼望归客。徘徊正伫想，仿佛如暂觌。心目徒自亲，风波尚相隔。青林泊舟处，猿鸟愁孤驿。遥见郭外山，苍然雨中夕。季鹰久疏旷，叔度早畴昔。反棹来何迟，黄花候君摘。","dynasty":"唐代","title":"九日岳阳待黄遂、张涣"}
{"author":"刘长卿","content":"寒霜白云里，法侣自相携。竹径通城下，松风隔水西。方同沃洲去，不作武陵迷。仿佛知心处，高峰是会稽。","dynasty":"唐代","title":"寄灵一上人初还云门（一作皇甫曾诗）"}
{"author":"刘长卿","content":"苍苍竹林寺，杳杳钟声晚。荷笠带斜阳，青山独归远。(斜阳一作：夕阳)","dynasty":"唐代","tags":"唐诗三百首，初中古诗，送别，即景抒情，山水","title":"送灵澈上人"}
{"author":"刘长卿","content":"故里归成客，新家去未安。诗书满蜗舍，征税及渔竿。火种山田薄，星居海岛寒。怜君不得已，步步别离难。","dynasty":"唐代","title":"送州人孙沅自本州却归句章新营所居"}
{"author":"刘长卿","content":"九日登高望，苍苍远树低。人烟湖草里，山翠县楼西。霜降鸿声切，秋深客思迷。无劳白衣酒，陶令自相携。","dynasty":"唐代","title":"九日登李明府北楼"}
{"author":"刘长卿","content":"北塔凌空虚，雄观压川泽。亭亭楚云外，千里看不隔。遥对黄金台，浮辉乱相射。盘梯接元气，半壁栖夜魄。稍登诸劫尽，若骋排霄翮。向是沧洲人，已为青云客。雨飞千栱霁，日在万家夕。鸟处高却低，天涯远如迫。江流入空翠，海峤现微碧。向暮期下来，谁堪复行役。","dynasty":"唐代","title":"登扬州栖灵寺塔"}
{"author":"刘长卿","content":"看君发原隰，驷牡志皇皇。始罢沧江令，还随粉署郎。海沂军未息，河兖岁仍荒。征税人全少，榛芜虏近亡。新知行宋远，相望隔淮长。早晚裁书寄，银钩伫八行。","dynasty":"唐代","title":"送邵州判官往南（一作皇甫冉诗）"}
{"author":"刘长卿","content":"故人还水国，春色动离忧。碧草千万里，沧江朝暮流。桃花迷旧路，萍叶荡归舟。远戍看京口，空城问石头。折芳佳丽地，望月西南楼。猿鸟共孤屿，烟波连数州。谁家过楚老，何处恋江鸥。尺素能相报，湖山若个忧。","dynasty":"唐代","title":"送姚八之句容旧任，便归江南"}
{"author":"刘长卿","content":"贾生未达犹窘迫，身驰匹马邯郸陌。片云郊外遥送人，斗酒城边暮留客。顾予他日仰时髦，不堪此别相思劳。雨色新添漳水绿，夕阳远照苏门高。把袂相看衣共缁，穷愁只是惜良时。亦知到处逢下榻，莫滞秋风西上期。","dynasty":"唐代","title":"送贾三北游"}
{"author":"刘长卿","content":"何事一花残，闲庭百草阑。绿滋经雨发，红艳隔林看。竟日馀香在，过时独秀难。共怜芳意晚，秋露未须团。","dynasty":"唐代","title":"夏中崔中丞宅见海红摇落一花独开"}
{"author":"刘长卿","content":"若为天畔独归秦，对水看山欲暮春。穷海别离无限路，隔河征战几归人。长安万里传双泪，建德千峰寄一身。想到邮亭愁驻马，不堪西望见风尘。","dynasty":"唐代","title":"送耿拾遗归上都"}
{"author":"刘长卿","content":"旧国无家访，临歧亦羡归。途经百战后，客过二陵稀。秋草通征骑，寒城背落晖。行当蒙顾问，吴楚岁频饥。","dynasty":"唐代","title":"送王端公入奏上都"}
{"author":"刘长卿","content":"三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。","dynasty":"唐代","tags":"唐诗三百首，怀古，迁谪，生活","title":"长沙过贾谊宅"}
{"author":"刘长卿","content":"时艰方用武，儒者任浮沈。摇落秋江暮，怜君巴峡深。丘门多白首，蜀郡满青襟。自解书生咏，愁猿莫夜吟。","dynasty":"唐代","title":"寄万州崔使君（令钦）"}
{"author":"刘长卿","content":"天上移将星，元戎罢龙节。三军含怨慕，横吹声断绝。五马嘶城隅，万人卧车辙。沧洲浮云暮，杳杳去帆发。回首不问家，归心遥向阙。烟波限吴楚，日夕事淮越。吊影失所依，侧身随下列。孤蓬飞不定，长剑光未灭。绿绮为谁弹，绿芳堪自撷。怅然江南春，独此湖上月。千里怀去思，百忧变华发。颂声满江海，今古流不竭。","dynasty":"唐代","title":"奉饯郑中丞罢浙西节度还京"}
{"author":"刘长卿","content":"旧寺寻遗绪，归心逐去尘。早莺何处客，古木几家人。白发经多难，沧洲欲暮春。临期数行泪，为尔一沾巾。","dynasty":"唐代","title":"送崔升归上都"}
{"author":"刘长卿","content":"寂寥东郭外，白首一先生。解印孤琴在，移家五柳成。夕阳临水钓，春雨向田耕。终日空林下，何人识此情。","dynasty":"唐代","title":"过前安宜张明府郊居"}
{"author":"刘长卿","content":"举目伤芜没，何年此战争。归人失旧里，老将守孤城。废戍山烟出，荒田野火行。独怜浉水上，时乱亦能清。","dynasty":"唐代","title":"奉使至申州伤经陷没"}
{"author":"刘长卿","content":"传闻阙下降丝纶，为报关东灭虏尘。壮志已怜成白首，馀生犹待发青春。风霜何事偏伤物，天地无情亦爱人。持法不须张密网，恩波自解惜枯鳞。","dynasty":"唐代","title":"狱中闻收东京有赦"}
{"author":"刘长卿","content":"秋山日摇落，秋水急波澜。独见鱼龙气，长令烟雨寒。谁穷造化力，空向两崖看。","dynasty":"唐代","title":"龙门八咏阙口"}
{"author":"刘长卿","content":"莫恨扁舟去，川途我更遥。东西潮渺渺，离别雨萧萧。流水通春谷，青山过板桥。天涯有来客，迟尔访渔樵。","dynasty":"唐代","title":"赴江西，湖上赠皇甫曾之宣州"}
{"author":"刘长卿","content":"东林问逋客，何处栖幽偏。满腹万馀卷，息机三十年。志图良已久，鬓发空苍然。调啸寄疏旷，形骸如弃捐。本家关西族，别业嵩阳田。云卧能独往，山栖幸周旋。垂竿不在鱼，卖药不为钱。藜杖闲倚壁，松花常醉眠。顷辞青溪隐，来访赤县仙。南亩自甘贱，中朝唯爱贤。仍空世谛法，远结天台缘。魏阙从此去，沧洲知所便。主人琼枝秀，宠别瑶华篇。落日扫尘榻，春风吹客船。此行颇自适，物外谁能牵。弄棹白蘋里，挂帆飞鸟边。落潮见孤屿，彻底观澄涟。雁过湖上月，猿声峰际天。群峰趋海峤，千里黛相连。遥倚赤城上，曈曈初日圆。昔闻智公隐，此地常安禅。千载已如梦，一灯今尚传。云龛闭遗影，石窟无人烟。古寺暗乔木，春崖鸣细泉。流尘既寂寞，缅想增婵娟。山鸟怨庭树，门人思步莲。夷犹怀永路，怅望临清川。渔人来梦里，沙鸥飞眼前。独游岂易惬，群动多相缠。羡尔五湖夜，往来闲扣舷。","dynasty":"唐代","title":"夜宴洛阳程九主簿宅送杨三山人往天台寻智者禅师隐居"}
{"author":"刘长卿","content":"落叶纷纷满四邻，萧条环堵绝风尘。乡看秋草归无路，家对寒江病且贫。藜杖懒迎征骑客，菊花能醉去官人。怜君计画谁知者，但见蓬蒿空没身。","dynasty":"唐代","tags":"写人，抒情，惆怅，伤怀","title":"酬屈突陕"}
{"author":"刘长卿","content":"旧井依旧城，寒水深洞彻。下看百馀尺，一镜光不灭。素绠久未垂，清凉尚含洁。岂能无汲引，长讶君恩绝。","dynasty":"唐代","title":"杂咏八首上礼部李侍郎·旧井"}
{"author":"刘长卿","content":"花县弹琴暇，樵风载酒时。山含秋色近，鸟度夕阳迟。出没凫成浪，蒙笼竹亚枝。云峰逐人意，来去解相随。","dynasty":"唐代","title":"陪王明府泛舟"}
{"author":"刘长卿","content":"帝乡何处是，歧路空垂泣。楚思愁暮多，川程带潮急。潮归人不归，独向空塘立。","dynasty":"唐代","title":"送丘为赴上都（一作送皇甫曾）"}
{"author":"刘长卿","content":"登高复送远，惆怅洞庭秋。风景同前古，云山满上游。苍苍来暮雨，淼淼逐寒流。今日关中事，萧何共尔忧。","dynasty":"唐代","title":"重阳日鄂城楼送屈突司直"}
{"author":"刘长卿","content":"鄱阳寄家处，自别掩柴扉。故里人何在，沧波孤客稀。湖山春草遍，云木夕阳微。南去逢回雁，应怜相背飞。","dynasty":"唐代","title":"送舍弟之鄱阳居"}
{"author":"刘长卿","content":"长安路绝鸟飞通，万里孤云西复东。旧业已应成茂草，馀生只是任飘蓬。何辞向物开秦镜，却使他人得楚弓。此去行持一竿竹，等闲将狎钓渔翁。","dynasty":"唐代","title":"避地江东，留别淮南使院诸公"}
{"author":"刘长卿","content":"迟迟立驷马，久客恋潇湘。明日谁同路，新年独到乡。孤烟向驿远，积雪去关长。秦地看春色，南枝不可忘。","dynasty":"唐代","title":"送蔡侍御赴上都"}
{"author":"刘长卿","content":"迁客投百越，穷阴淮海凝。中原驰困兽，万里栖饥鹰。寂寂连宇下，爱君心自弘。空堂来霜气，永夜清明灯。发后望烟水，相思劳寝兴。暮帆背楚郭，江色浮金陵。此去尔何恨，近名予未能。炉峰若便道，为访东林僧。","dynasty":"唐代","title":"冬夜宿扬州开元寺烈公房，送李侍御之江东"}
{"author":"刘长卿","content":"文姬留此曲，千载一知音。不解胡人语，空留楚客心。声随边草动，意入陇云深。何事长江上，萧萧出塞吟。","dynasty":"唐代","title":"鄂渚听杜别驾弹胡琴"}
{"author":"刘长卿","content":"迁客归人醉晚寒，孤舟暂泊子陵滩。怜君更去三千里，落日青山江上看。","dynasty":"唐代","title":"使还七里濑上逢薛承规赴江西贬官"}
{"author":"刘长卿","content":"川阔悲无梁，蔼然沧波夕。天涯一飞鸟，日暮南徐客。气混京口云，潮吞海门石。孤帆候风进，夜色带江白。一水阻佳期，相望空脉脉。那堪岁芳尽，更使春梦积。故国胡尘飞，远山楚云隔。家人想何在，庭草为谁碧。惆怅空伤情，沧浪有馀迹。严陵七里滩，携手同所适。","dynasty":"唐代","title":"京口怀洛阳旧居，兼寄广陵二三知己"}
{"author":"刘长卿","content":"松路向精舍，花龛归老僧。闲云随锡杖，落日低金绳。入夜翠微里，千峰明一灯。","dynasty":"唐代","title":"龙门八咏。远公龛"}
{"author":"刘长卿","content":"秋月照潇湘，月明闻荡桨。石横晚濑急，水落寒沙广。众岭猿啸重，空江人语响。清晖朝复暮，如待扁舟赏。","dynasty":"唐代","title":"湘中纪行十首。浮石濑"}
{"author":"刘长卿","content":"扬州春草新年绿，未去先愁去不归。淮水问君来早晚，老人偏畏过芳菲。","dynasty":"唐代","title":"送李穆归淮南"}
{"author":"刘长卿","content":"家在横塘曲，那能万里违。门临秋水掩，帆带夕阳飞。傲俗宜纱帽，干时倚布衣。独将湖上月，相逐去还归。","dynasty":"唐代","title":"南湖送徐二十七西上"}
{"author":"刘长卿","content":"秋江渺渺水空波，越客孤舟欲榜歌。手折衰杨悲老大，故人零落已无多。","dynasty":"唐代","title":"七里滩重送"}
{"author":"刘长卿","content":"万里南来喜复悲，生涯何幸有归期。空庭叶散风摇落，旧邑人疏经乱离。巴路千山秋水在，江花独树夕阳微。为君一话此中事，白首长沙知不知？","dynasty":"唐代","title":"得遇入京"}
{"author":"刘长卿","content":"见君风尘里，意出风尘外。自有沧洲期，含情十馀载。深居凤城曲，日预龙华会。果得僧家缘，能遗俗人态。一身今已适，万物知何爱。悟法电已空，看心水无碍。且将穷妙理，兼欲寻胜概。何独谢客游，当为远公辈。放舟驰楚郭，负杖辞秦塞。目送南飞云，令人想吴会。遥思旧游处，仿佛疑相对。夜火金陵城，春烟石头濑。沧波极天末，万里明如带。一片孤客帆，飘然向青霭。楚天合江气，云色常霮zw.隐见湖中山，相连数州内。君行意可得，全与时人背。归路随枫林，还乡念莼菜。顾予尚羁束，何幸承眄睐。素愿徒自勤，清机本难逮。累幸忝宾荐，末路逢沙汰。濩落名不成，裴回意空大。逢时虽贵达，守道甘易退。逆旅乡梦频，春风客心碎。别君日已远，离念无明晦。予亦返柴荆，山田事耕耒。","dynasty":"唐代","title":"早春赠别赵居士还江左，时长卿下第归嵩阳旧居"}
{"author":"刘长卿","content":"拥旌临合浦，上印卧长沙。海徼长无戍，湘山独种畬。政传通岁贡，才惜过年华。万里依孤剑，千峰寄一家。累征期旦暮，未起恋烟霞。避世歌芝草，休官醉菊花。旧游如梦里，此别是天涯。何事沧波上，漂漂逐海槎。","dynasty":"唐代","title":"赠元容州"}
{"author":"刘长卿","content":"潺湲子陵濑，髣髴如在目。七里人已非，千年水空绿。新安江上孤帆远，应逐枫林万馀转。古台落日共萧条，寒水无波更清浅。台上渔竿不复持，却令猿鸟向人悲。滩声山翠至今在，迟尔行舟晚泊时。","dynasty":"唐代","title":"严陵钓台送李康成赴江东使"}
{"author":"刘长卿","content":"射飞夸侍猎，行乐爱联镳。荐枕青蛾艳，鸣鞭白马骄。曲房珠翠合，深巷管弦调。日晚春风里，衣香满路飘。","dynasty":"唐代","tags":"少年","title":"少年行"}
{"author":"刘长卿","content":"登高复送远，惆怅洞庭秋。风景同前古，云山满上游。苍苍来暮雨，淼淼逐寒流。今日关中事，萧何共尔忧。","dynasty":"唐代","title":"重阳日鄂城楼送屈突司直"}
{"author":"刘长卿","content":"不谓衔冤处，而能窥大悲。独栖丛棘下，还见雨花时。地狭青莲小，城高白日迟。幸亲方便力，犹畏毒龙欺。","dynasty":"唐代","title":"狱中见壁画佛"}
{"author":"刘长卿","content":"一雁飞吴天，羁人伤暮律。松江风袅袅，波上片帆疾。木落姑苏台，霜收洞庭橘。萧条长洲外，唯见寒山出。胡马嘶秦云，汉兵乱相失。关中因窃据，天下共忧栗。南楚有琼枝，相思怨瑶瑟。一身寄沧洲，万里看白日。赴敌甘负戈，论兵勇投笔。临风但攘臂，择木将委质。不如归远山，云卧饭松栗。","dynasty":"唐代","title":"吴中闻潼关失守，因奉寄淮南萧判官"}
{"author":"刘长卿","content":"洞庭波渺渺，君去吊灵均。几路三湘水，全家万里人。听猿明月夜，看柳故年春。忆想汀洲畔，伤心向白蘋.","dynasty":"唐代","title":"送李侍御贬郴州"}
{"author":"刘长卿","content":"汀洲暖渐渌，烟景淡相和。举目方如此，归心岂奈何。日华浮野雪，春色染湘波。北渚生芳草，东风变旧柯。江山古思远，猿鸟暮情多。君问渔人意，沧浪自有歌。","dynasty":"唐代","title":"长沙早春雪后临湘水，呈同游诸子"}
{"author":"刘长卿","content":"长江极目带枫林，匹马孤云不可寻。迁播共知臣道枉，猜谗却为主恩深。辕门画角三军思，驿路青山万里心。北阙九重谁许屈，独看湘水泪沾襟。","dynasty":"唐代","title":"送侯中丞流康州"}
{"author":"刘长卿","content":"传闻阙下降丝纶，为报关东灭虏尘。壮志已怜成白首，馀生犹待发青春。风霜何事偏伤物，天地无情亦爱人。持法不须张密网，恩波自解惜枯鳞。","dynasty":"唐代","title":"狱中闻收东京有赦"}
{"author":"刘长卿","content":"秋山日摇落，秋水急波澜。独见鱼龙气，长令烟雨寒。谁穷造化力，空向两崖看。","dynasty":"唐代","title":"龙门八咏阙口"}
{"author":"刘长卿","content":"遥忆新安旧，扁舟复却还。浅深看水石，来往逐云山。入县馀花在，过门故柳闲。东征随子去，皆隐薜萝间。","dynasty":"唐代","title":"送张栩扶侍之睦州（此公旧任建德令）"}
{"author":"刘长卿","content":"萧萧江雨暮，客散野亭空。忧国天涯去，思乡岁暮同。到时猿未断，回处水应穷。莫望零陵路，千峰万木中。","dynasty":"唐代","title":"送梁侍御巡永州"}
{"author":"刘长卿","content":"惆怅青春晚，慇勤浊酒垆。后时长剑涩，斜日片帆孤。东阁邀才子，南昌老腐儒。梁国旧相识，谁忆卧江湖。","dynasty":"唐代","title":"送李七之莋水谒张相公"}
{"author":"刘长卿","content":"南风日夜起，万里孤帆漾。元气连洞庭，夕阳落波上。故人烟水隔，复此遥相望。江信久寂寥，楚云独惆怅。爱君清川口，弄月时棹唱。白首无子孙，一生自疏旷。","dynasty":"唐代","title":"自鄱阳还，道中寄褚征君"}
{"author":"刘长卿","content":"方从大夫后，南去会稽行。淼淼沧江外，青青春草生。芸香辞乱事，梅吹听军声。应访王家宅，空怜江水平。","dynasty":"唐代","title":"送李校书赴东浙幕府（校书工于翰墨）"}
{"author":"刘长卿","content":"别离共成怨，衰老更难忘。夜月留同舍，秋风在远乡。朱弦徐向烛，白发强临觞。归献西陵作，谁知此路长。","dynasty":"唐代","title":"送李员外使还苏州，兼呈前袁州李使君，赋得长字…从兄"}
{"author":"刘长卿","content":"却见同官喜复悲，此生何幸有归期。空庭客至逢摇落，旧邑人稀经乱离。湘路来过回雁处，江城卧听捣衣时。南方风土劳君问，贾谊长沙岂不知。","dynasty":"唐代","title":"自江西归至旧任官舍，赠袁赞府（时经刘展平后）"}
{"author":"刘长卿","content":"江南海北长相忆，浅水深山独掩扉。重见太平身已老，桃源久住不能归。","dynasty":"唐代","title":"会赦后酬主簿所问"}
{"author":"刘长卿","content":"兰桡缦转傍汀沙，应接云峰到若耶。旧浦满来移渡口，垂杨深处有人家。永和春色千年在，曲水乡心万里赊。君见渔船时借问，前洲几路入烟花。","dynasty":"唐代","title":"上巳日越中与鲍侍郎泛舟耶溪"}
{"author":"刘长卿","content":"山色湖光并在东，扁舟归去有樵风。莫道野人无外事，开田凿井白云中。","dynasty":"唐代","title":"东湖送朱逸人归"}
{"author":"刘长卿","content":"番禺万里路，远客片帆过。盛府依横海，荒祠拜伏波。人经秋瘴变，鸟坠火云多。诚惮炎洲里，无如一顾何。","dynasty":"唐代","title":"送张司直赴岭南谒张尚书"}
{"author":"刘长卿","content":"县城苍翠里，客路两崖开。硖石云漠漠，东风吹雨来。吾兄此为吏，薄宦知无媒。方寸抱秦镜，声名传楚材。折腰五斗间，黾勉随尘埃。秩满少馀俸，家贫仍散财。谁言次东道，暂预倾金罍。虽欲少留此，其如归限催。","dynasty":"唐代","title":"硖石遇雨，宴前主簿从兄子英宅"}
{"author":"刘长卿","content":"上将坛场拜，南荒羽檄招。远人来百越，元老事三朝。雾绕龙山暗，山连象郡遥。路分江淼淼，军动马萧萧。画角知秋气，楼船逐暮潮。当令输贡赋，不使外夷骄。","dynasty":"唐代","title":"送徐大夫赴广州"}
{"author":"刘长卿","content":"秋风飒飒鸣条，风月相和寂寥。黄叶一离一别，青山暮暮朝朝。寒江渐出高岸，古木犹依断桥。明日行人已远，空馀泪滴回潮。","dynasty":"唐代","title":"蛇浦桥下重送严维"}
{"author":"刘长卿","content":"吏道岂易惬，如君谁与俦。逢时将骋骥，临事无全牛。鲍叔幸相知，田苏颇同游。英资挺孤秀，清论含古流。出塞佐持简，辞家拥鸣驺。宪台贵公举，幕府资良筹。武士伫明试，皇华难久留。阳关望天尽，洮水令人愁。万里看一鸟，旷然烟霞收。晚花对古戍，春雪含边州。道路难暂隔，音尘那可求。他时相望处，明月西南楼。","dynasty":"唐代","title":"送裴四判官赴河西军试"}
{"author":"刘长卿","content":"禅客无心杖锡还，沃洲深处草堂闲。身随敝屦经残雪，手绽寒衣入旧山。独向青溪依树下，空留白日在人间。那堪别后长相忆，云木苍苍但闭关。","dynasty":"唐代","tags":"怀人，友人","title":"送灵澈上人还越中"}
{"author":"刘长卿","content":"风景清明后，云山睥睨前。百花如旧日，万井出新烟。草色无空地，江流合远天。长安在何处，遥指夕阳边。","dynasty":"唐代","title":"清明后登城眺望"}
{"author":"刘长卿","content":"双扉碧峰际，遥向夕阳开。飞锡方独往，孤云何事来。寒潭映白月，秋雨上青苔。相送东郊外，羞看骢马回。","dynasty":"唐代","title":"游休禅师双峰寺"}
{"author":"刘长卿","content":"古木无人地，来寻羽客家。道书堆玉案，仙帔叠青霞。鹤老难知岁，梅寒未作花。山中不相见，何处化丹砂。","dynasty":"唐代","title":"寻洪尊师不遇"}
{"author":"刘长卿","content":"扁舟乘兴客，不惮苦寒行。晚暮相依分，江潮欲别情。水声冰下咽，砂路雪中平。旧剑锋芒尽，应嫌赠脱轻。","dynasty":"唐代","title":"酬张夏雪夜赴州访别途中苦寒作"}
{"author":"刘长卿","content":"危石才通鸟道，空山更有人家。桃源定在深处，涧水浮来落花。","dynasty":"唐代","title":"寻张逸人山居"}
{"author":"刘长卿","content":"新安路，人来去。早潮复晚潮，明日知何处。潮水无情亦解归，自怜长在新安住。","dynasty":"唐代","title":"新安送陆澧归江阴"}
{"author":"刘长卿","content":"十年多难与君同，几处移家逐转蓬。白首相逢征战后，青春已过乱离中。行人杳杳看西月，归马萧萧向北风。汉水楚云千万里，天涯此别恨无穷。","dynasty":"唐代","title":"送李录事兄归襄邓"}
{"author":"刘长卿","content":"落叶纷纷满四邻，萧条环堵绝风尘。乡看秋草归无路，家对寒江病且贫。藜杖懒迎征骑客，菊花能醉去官人。怜君计画谁知者，但见蓬蒿空没身。","dynasty":"唐代","tags":"写人，抒情，惆怅，伤怀","title":"酬屈突陕"}
{"author":"刘长卿","content":"少年辞魏阙，白首向沙场。瘦马恋秋草，征人思故乡。暮笳吹塞月，晓甲带胡霜。自到云中郡，于今百战强。","dynasty":"唐代","title":"代边将有怀"}
{"author":"刘长卿","content":"故人西奉使，胡骑正纷纷。旧国无来信，春江独送君。五言凌白雪，六翮向青云。谁念沧洲吏，忘机鸥鸟群。","dynasty":"唐代","title":"送路少府使东京便应制举"}
{"author":"刘长卿","content":"秋草黄花覆古阡，隔林何处起人烟。山僧独在山中老，唯有寒松见少年。","dynasty":"唐代","title":"寻盛禅师兰若"}
{"author":"刘长卿","content":"忽忽忘前事，事愿能相乖。衣马日羸弊，谁辨行与才。善道居贫贱，洁服蒙尘埃。行行无定止，懔坎难归来。慈母忧疾疹，室家念栖莱。幸君夙姻亲，深见中外怀。俟子惜时节，怅望临高台。","dynasty":"唐代","title":"北游酬孟云卿见寄"}
{"author":"刘长卿","content":"回看虏骑合，城下汉兵稀。白刃两相向，黄云愁不飞。手中无尺铁，徒欲突重围。落日更萧条，北方动枯草。将军追虏骑，夜失阴山道。战败仍树勋，韩彭但空老。草枯秋塞上，望见渔阳郭。胡马嘶一声，汉兵泪双落。谁为吮痈者，此事令人薄。目极雁门道，青青边草春。一身事征战，匹马同辛勤。末路成白首，功归天下人。倚剑白日暮，望乡登戍楼。北风吹羌笛，此夜关山愁。回首不无意，滹河空自流。黄沙一万里，白首无人怜。报国剑已折，归乡身幸全。单于古台下，边色寒苍然。","dynasty":"唐代","title":"相和歌辞。从军行六首"}
{"author":"刘长卿","content":"摇落淮南叶，秋风想越吟。邹枚入梁苑，逸少在山阴。老鹤无衰貌，寒松有本心。圣朝难税驾，惆怅白云深。","dynasty":"唐代","title":"寄会稽公徐侍郎（公时在王傅）"}
{"author":"刘长卿","content":"一径人寻谷口村，春山犬吠武陵源。青苔满地无行处，深笑桃花独闭门。","dynasty":"唐代","title":"过郑山人所居"}
{"author":"刘长卿","content":"双扉碧峰际，遥向夕阳开。飞锡方独往，孤云何事来。寒潭映白月，秋雨上青苔。相送东郊外，羞看骢马回。","dynasty":"唐代","title":"游休禅师双峰寺"}
{"author":"刘长卿","content":"云母映溪水，溪流知几春。深藏武陵客，时过洞庭人。白发惭皎镜，清光媚奫沦。寥寥古松下，岁晚挂头巾。","dynasty":"唐代","title":"湘中纪行十首。云母溪"}
{"author":"刘长卿","content":"中州日纷梗，天地何时泰。独有西归心，遥悬夕阳外。故人奉章奏，此去论利害。阳雁南渡江，征骖去相背。因君欲寄远，何处问亲爱。空使沧洲人，相思减衣带。","dynasty":"唐代","title":"送史判官奏事之灵武，兼寄巴西亲故"}
{"author":"刘长卿","content":"访古此城下，子房安在哉。白云去不反，危堞空崔嵬。伊昔楚汉时，颇闻经济才。运筹风尘下，能使天地开。蔓草日已积，长松日已摧。功名满青史，祠庙唯苍苔。百里暮程远，孤舟川上回。进帆东风便，转岸前山来。楚水澹相引，沙鸥闲不猜。扣舷从此去，延首仍裴回。","dynasty":"唐代","title":"归沛县道中晚泊留侯城"}
{"author":"刘长卿","content":"龙骧校猎邵陵东，野火初烧楚泽空。师事黄公千战后，身骑白马万人中。笳随晚吹吟边草，箭没寒云落塞鸿。三十拥旄谁不羡，周郎少小立奇功。","dynasty":"唐代","title":"观校猎上淮西相公"}
{"author":"刘长卿","content":"独归西掖去，难接后尘游。向日三千里，朝天十二楼。路看新柳夕，家对旧山秋。惆怅离心远，沧江空自流。","dynasty":"唐代","title":"送李补阙之上都"}
{"author":"刘长卿","content":"叹逝翻悲有此身，禅房寂寞见流尘。多时行径空秋草，几日浮生哭故人。风竹自吟遥入磬，雨花随泪共沾巾。残经窗下依然在，忆得山中问许询。","dynasty":"唐代","title":"题灵祐和尚故居"}
{"author":"刘长卿","content":"山阴好云物，此去又春风。越鸟闻花里，曹娥想镜中。小江潮易满，万井水皆通。徒羡扁舟客，微官事不同。","dynasty":"唐代","title":"送崔处士先适越"}
{"author":"刘长卿","content":"天书远召沧浪客，几度临歧病未能。江海茫茫春欲遍，行人一骑发金陵。","dynasty":"唐代","title":"寄别朱拾遗"}
{"author":"刘长卿","content":"相思楚天外，梦寐楚猿吟。更落淮南叶，难为江上心。衡阳问人远，湘水向君深。欲逐孤帆去，茫茫何处寻。","dynasty":"唐代","title":"逢郴州使，因寄郑协律"}
{"author":"刘长卿","content":"何事成迁客，思归不见乡。游吴经万里，吊屈向三湘。水与荆巫接，山通鄢郢长。名羞黄绶系，身是白眉郎。独结南枝恨，应思北雁行。忧来沽楚酒，老鬓莫凝霜。","dynasty":"唐代","title":"送从弟贬袁州（一作皇甫冉诗，题作送从弟豫贬远州）"}
{"author":"刘长卿","content":"古台摇落后，秋日望乡心。野寺来人少，云峰隔水深。夕阳依旧垒，寒磬满空林。惆怅南朝事，长江独至今。","dynasty":"唐代","tags":"唐诗三百首，秋天，怀古","title":"秋日登吴公台上寺远眺"}
{"author":"刘长卿","content":"出树倚朱阑，吹铙引上官。老农持锸拜，时稼卷帘看。水对登龙净，山当建隼寒。夕阳湖草动，秋色渚田宽。渤海人无事，荆州客独安。谢公何足比，来往石门难。","dynasty":"唐代","title":"题独孤使君湖上林亭"}
{"author":"刘长卿","content":"巴峤南行远，长江万里随。不才甘谪去，流水亦何之。地远明君弃，天高酷吏欺。清山独往路，芳草未归时。流落还相见，悲欢话所思。猜嫌伤薏苡，愁暮向江篱。柳色迎高坞，荷衣照下帷。水云初起重，暮鸟远来迟。白首看长剑，沧洲寄钓丝。沙鸥惊小吏，湖月上高枝。稚子能吴语，新文怨楚辞。怜君不得意，川谷自逶迤。","dynasty":"唐代","title":"初贬南巴至鄱阳，题李嘉祐江亭"}
{"author":"刘长卿","content":"仲父王佐材，屈身仇香位。一从理京剧，万事皆容易。则知无不可，通变有馀地。器宇溟渤宽，文锋镆铘利。憧憧洛阳道，日夕皇华使。二载出江亭，一心奉王事。功成良可录，道在知无愧。天府留香名，铨闱就明试。赋诗皆旧友，攀辙多新吏。彩服辞高堂，青袍拥征骑。此行季春月，时物正鲜媚。官柳阴相连，桃花色如醉。长安想在目，前路遥仿佛。落日看华山，关门逼青翠。行襜稍已隔，结恋无能慰。谁念尊酒间，裴回竹林意。","dynasty":"唐代","title":"洛阳主簿叔知和驿承恩赴选伏辞一首"}
{"author":"刘长卿","content":"伊水摇镜光，纤鳞如不隔。千龛道傍古，一鸟沙上白。何事还山云，能留向城客。","dynasty":"唐代","title":"龙门八咏。水西渡"}
{"author":"刘长卿","content":"看君发原隰，驷牡志皇皇。始罢沧江令，还随粉署郎。海沂军未息，河兖岁仍荒。征税人全少，榛芜虏近亡。新知行宋远，相望隔淮长。早晚裁书寄，银钩伫八行。","dynasty":"唐代","title":"送邵州判官往南（一作皇甫冉诗）"}
{"author":"刘长卿","content":"华省占星动，孤城望日遥。直庐收旧草，行县及新苗。沧海天连水，青山暮与朝。闾阎几家散，应待下车招。","dynasty":"唐代","title":"送齐郎中赴海州"}
{"author":"刘长卿","content":"宝镜凌曙开，含虚净如水。独悬秦台上，万象清光里。岂虑高鉴偏，但防流尘委。不知娉婷色，回照今何似。","dynasty":"唐代","title":"杂咏八首上礼部李侍郎。春镜"}
{"author":"刘长卿","content":"自古悲摇落，谁人奈此何。夜蛩偏傍枕，寒鸟数移柯。向老三年谪，当秋百感多。家贫惟好月，空愧子猷过。","dynasty":"唐代","title":"月下呈章秀才（八元）"}
{"author":"刘长卿","content":"恋此东道主，能令西上迟。徘徊暮郊别，惆怅秋风时。上国邈千里，夷门难再期。行人望落日，归马嘶空陂。不愧宝刀赠，维怀琼树枝。音尘倘未接，梦寐徒相思。","dynasty":"唐代","title":"别陈留诸官"}
{"author":"刘长卿","content":"空洲夕烟敛，望月秋江里。历历沙上人，月中孤渡水。","dynasty":"唐代","title":"江中对月"}
{"author":"刘长卿","content":"何事东南客，忘机一钓竿。酒香开瓮老，湖色对门寒。向郭青山送，临池白鸟看。见君能浪迹，予亦厌微官。","dynasty":"唐代","title":"过邬三湖上书斋"}
{"author":"刘长卿","content":"旧俗欢犹在，怜君恨独深。新年向国泪，今日倚门心。岁去随湘水，春生近桂林。流莺且莫弄，江畔正行吟。","dynasty":"唐代","title":"酬郭夏人日长沙感怀见赠"}
{"author":"刘长卿","content":"藩篱小鸟何甚微，翩翩日夕空此飞。只缘六翮不自致，长似孤云无所依。西城黯黯斜晖落，众鸟纷纷皆有托。独立虽轻燕雀群，孤飞还惧鹰鹯搏。自怜天上青云路，吊影徘徊独愁暮。衔花纵有报恩时，择木谁容托身处。岁月蹉跎飞不进，羽毛憔悴何人问。绕树空随乌鹊惊，巢林只有鹪鹩分。主人庭中荫乔木，爱此清阴欲栖宿。少年挟弹遥相猜，遂使惊飞往复回。不辞奋翼向君去，唯怕金丸随后来。","dynasty":"唐代","title":"小鸟篇，上裴尹"}
{"author":"刘长卿","content":"清风季子邑，想见下车时。向水弹琴静，看山采菊迟。明君加印绶，廉使托茕嫠。旦暮华阳洞，云峰若有期。","dynasty":"唐代","title":"送李挚赴延陵令"}
{"author":"刘长卿","content":"不敢淮南卧，来趋汉将营。受辞瞻左钺，扶疾往前旌。井税鹑衣乐，壶浆鹤发迎。水归馀断岸，烽至掩孤城。晚日归千骑，秋风合五兵。孔璋才素健，早晚檄书成。","dynasty":"唐代","title":"行营酬吕侍御时尚书问罪襄阳军次汉东境上…诗以见谕"}
{"author":"刘长卿","content":"亭亭常独立，川上时延颈。秋水寒白毛，夕阳吊孤影。幽姿闲自媚，逸翮思一骋。如有长风吹，青云在俄顷。","dynasty":"唐代","title":"杂咏八首上礼部李侍郎。白鹭"}
{"author":"刘长卿","content":"往来无尽目，离别要逢春。海内罹多事，天涯见近臣。芳时万里客，乡路独归人。魏阙心常在，随君亦向秦。","dynasty":"唐代","title":"送王员外归朝"}
{"author":"刘长卿","content":"庭种南中树，年华几度新。已依初地长，独发旧园春。映日成华盖，摇风散锦茵。色空荣落处，香醉往来人。菡萏千灯遍，芳菲一雨均。高柯倘为楫，渡海有良因。","dynasty":"唐代","title":"题灵祐上人法华院木兰花（其树岭南，移植此地）"}
{"author":"刘长卿","content":"举目伤芜没，何年此战争。归人失旧里，老将守孤城。废戍山烟出，荒田野火行。独怜浉水上，时乱亦能清。","dynasty":"唐代","title":"奉使至申州伤经陷没"}
{"author":"刘长卿","content":"回车仍昨日，谪去已秋风。干越知何处，云山只向东。暮天江色里，田鹤稻花中。却见鄱阳吏，犹应旧马骢。","dynasty":"唐代","title":"送李侍御贬鄱阳"}
{"author":"刘长卿","content":"辛勤万里道，萧索九秋残。日照闽中夜，天凝海上寒。客程无地远，主意在人安。遥寄登楼作，空知行路难。","dynasty":"唐代","title":"酬李郎中夜登苏州城楼见寄"}
{"author":"刘长卿","content":"南风日夜起，万里孤帆漾。元气连洞庭，夕阳落波上。故人烟水隔，复此遥相望。江信久寂寥，楚云独惆怅。爱君清川口，弄月时棹唱。白首无子孙，一生自疏旷。","dynasty":"唐代","title":"自鄱阳还，道中寄褚征君"}
{"author":"刘长卿","content":"汉庭初拜建安侯，天子临轩寄所忧。从此向南无限路，双旌已去水悠悠。","dynasty":"唐代","title":"送建州陆使君"}
{"author":"刘长卿","content":"晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。","dynasty":"唐代","tags":"婉约，送别，写景，思念","title":"谪仙怨·晴川落日初低"}
{"author":"刘长卿","content":"吏道岂易惬，如君谁与俦。逢时将骋骥，临事无全牛。鲍叔幸相知，田苏颇同游。英资挺孤秀，清论含古流。出塞佐持简，辞家拥鸣驺。宪台贵公举，幕府资良筹。武士伫明试，皇华难久留。阳关望天尽，洮水令人愁。万里看一鸟，旷然烟霞收。晚花对古戍，春雪含边州。道路难暂隔，音尘那可求。他时相望处，明月西南楼。","dynasty":"唐代","title":"送裴四判官赴河西军试"}
{"author":"刘长卿","content":"与子颇畴昔，常时仰英髦。弟兄尽公器，诗赋凌风骚。顷者游上国，独能光选曹。香名冠二陆，精鉴逢山涛。且副倚门望，莫辞趋府劳。桃花照彩服，草色连青袍。征马临素浐，离人倾浊醪。华山微雨霁，祠上残云高。而我倦栖屑，别君良郁陶。春风亦未已，旅思空滔滔。拙分甘弃置，穷居长蓬蒿。人生未鹍化，物议如鸿毛。迢递两乡别，殷勤一宝刀。清琴有古调，更向何人操。","dynasty":"唐代","title":"客舍赠别韦九建赴任河南韦十七造赴任郑县就便觐省"}
{"author":"刘长卿","content":"向夕灯稍进，空堂弥寂寞。光寒对愁人，时复一花落。但恐明见累，何愁暗难托。恋君秋夜永，无使兰膏薄。","dynasty":"唐代","title":"杂咏八首上礼部李侍郎寒釭"}
{"author":"刘长卿","content":"猿啼客散暮江头，人自伤心水自流。同作逐臣君更远，青山万里一孤舟。","dynasty":"唐代","tags":"送别，写景，抒情","title":"重送裴郎中贬吉州"}
{"author":"刘长卿","content":"生涯心事已蹉跎，旧路依然此重过。近北始知黄叶落，向南空见白云多。炎州日日人将老，寒渚年年水自波。华发相逢俱若是，故园秋草复如何。","dynasty":"唐代","title":"北归入至德州界，偶逢洛阳邻家李光宰"}
{"author":"刘长卿","content":"既有亲人术，还逢试吏年。蓬蒿千里闭，村树几家全。雪覆淮南道，春生颍谷烟。何时当莅政，相府待闻天。","dynasty":"唐代","title":"送袁明府之任"}
{"author":"刘长卿","content":"空传古岸下，曾见蛟龙去。秋水晚沈沈，犹疑在深处。乱声沙上石，倒影云中树。独见一扁舟，樵人往来渡。","dynasty":"唐代","title":"湘中纪行十首。横龙渡"}
{"author":"刘长卿","content":"霭然空水合，目极平江暮。南望天无涯，孤帆落何处。顷为衡湘客，颇见湖山趣。朝气和楚云，夕阳映江树。帝乡劳想望，万里心来去。白发生扁舟，沧波满归路。秋风今已至，日夜雁南度。木叶辞洞庭，纷纷落无数。","dynasty":"唐代","title":"晚次湖口有怀"}
{"author":"刘长卿","content":"万里猿啼断，孤村客暂依。雁过彭蠡暮，人向宛陵稀。旧路青山在，馀生白首归。渐知行近北，不见鹧鸪飞。","dynasty":"唐代","title":"北归次秋浦界清溪馆"}
{"author":"刘长卿","content":"萧萧五马动，欲别谢临川。落日芜湖色，空山梅冶烟。江湖通廨舍，楚老拜戈船。风化东南满，行舟来去传。","dynasty":"唐代","title":"鄂渚送池州程使君"}
{"author":"刘长卿","content":"绝漠大军还，平沙独戍闲。空留一片石，万古在燕山。","dynasty":"唐代","title":"平蕃曲三首其三"}
{"author":"刘长卿","content":"泠泠七弦上，静听松风寒。(七弦一作：七丝)古调虽自爱，今人多不弹。","dynasty":"唐代","tags":"唐诗三百首，音乐，抒情","title":"听弹琴"}
{"author":"刘长卿","content":"客心豁初霁，霁色暝玄灞。西向看夕阳，曈曈映桑柘。二贤诚逸足，千里陪征驾。古树枳道傍，人烟杜陵下。伊余在羁束，且复随造化。好道当有心，营生苦无暇。高贤幸兹偶，英达穷王霸。迢递客王程，裴回主人夜。一薰知异质，片玉谁齐价。同结丘中缘，尘埃自兹谢。","dynasty":"唐代","title":"灞东晚晴，简同行薛弃、朱训"}
{"author":"刘长卿","content":"十年多难与君同，几处移家逐转蓬。白首相逢征战后，青春已过乱离中。行人杳杳看西月，归马萧萧向北风。汉水楚云千万里，天涯此别恨无穷。","dynasty":"唐代","title":"送李录事兄归襄邓"}
{"author":"刘长卿","content":"苍梧千载后，斑竹对湘沅。欲识湘妃怨，枝枝满泪痕。","dynasty":"唐代","title":"斑竹"}
{"author":"刘长卿","content":"缙云讵比长沙远，出牧犹承明主恩。城对寒山开画戟，路飞秋叶转朱轓.江潮淼淼连天望，旌旆悠悠上岭翻。萧索庭槐空闭閤，旧人谁到翟公门。","dynasty":"唐代","title":"饯王相公出牧括州"}
{"author":"刘长卿","content":"洞庭何处雁南飞，江菼苍苍客去稀。帆带夕阳千里没，天连秋水一人归。黄花裛露开沙岸，白鸟衔鱼上钓矶。歧路相逢无可赠，老年空有泪沾衣。","dynasty":"唐代","title":"青溪口送人归岳州"}
{"author":"刘长卿","content":"恸哭钟陵下，东流与别离。二星来不返，双剑没相随。独继先贤传，谁刊有道碑。故园荒岘曲，旅榇寄天涯。白简曾连拜，沧洲每共思。抚孤怜齿稚，叹逝顾身衰。泉壤成终古，云山若在时。秋风邻笛发，寒日寝门悲。世难愁归路，家贫缓葬期。旧宾伤未散，夕临咽常迟。自此辞张邵，何由见戴逵。独闻山吏部，流涕访孤儿。","dynasty":"唐代","title":"哭张员外继（公及夫人相次没于洪州）"}
{"author":"刘长卿","content":"长沙千载后，春草独萋萋。流水朝将暮，行人东复西。碑苔几字灭，山木万株齐。伫立伤今古，相看惜解携。","dynasty":"唐代","title":"长沙桓王墓下别李纾、张南史"}
{"author":"刘长卿","content":"江南海北长相忆，浅水深山独掩扉。重见太平身已老，桃源久住不能归。","dynasty":"唐代","title":"会赦后酬主簿所问"}
{"author":"刘长卿","content":"日暮下山来，千山暮钟发。不知波上棹，还弄山中月。伊水连白云，东南远明灭。","dynasty":"唐代","title":"龙门八咏。渡水"}
{"author":"刘长卿","content":"不谓衔冤处，而能窥大悲。独栖丛棘下，还见雨花时。地狭青莲小，城高白日迟。幸亲方便力，犹畏毒龙欺。","dynasty":"唐代","title":"狱中见壁画佛"}
{"author":"刘长卿","content":"迁客归人醉晚寒，孤舟暂泊子陵滩。怜君更去三千里，落日青山江上看。","dynasty":"唐代","title":"使还七里濑上逢薛承规赴江西贬官"}
{"author":"刘长卿","content":"楚郭微雨收，荆门遥在目。漾舟水云里，日暮春江绿。霁华静洲渚，暝色连松竹。月出波上时，人归渡头宿。一身已无累，万事更何欲。渔父自夷犹，白鸥不羁束。既怜沧浪水，复爱沧浪曲。不见眼中人，相思心断续。","dynasty":"唐代","title":"江中晚钓，寄荆南一二相识"}
{"author":"刘长卿","content":"何事一花残，闲庭百草阑。绿滋经雨发，红艳隔林看。竟日馀香在，过时独秀难。共怜芳意晚，秋露未须团。","dynasty":"唐代","title":"夏中崔中丞宅见海红摇落一花独开"}
{"author":"刘长卿","content":"故人河山秀，独立风神异。人许白眉长，天姿青云器。雄辞变文名，高价喧时议。下笔盈万言，皆合古人意。一从负能名，数载犹卑位。宝剑诚可用，烹鲜是虚弃。昔闻在河上，高卧自无事。几案终日闲，蒲鞭使人畏。顷因岁月满，方谢风尘吏。颂德有舆人，荐贤逢八使。栖鸾往已屈，驯雀今可嗣。此道如不移，云霄坐应致。县前漳水绿，郭外晋山翠。日得谢客游，时堪陶令醉。前期今尚远，握手空宴慰。驿路疏柳长，春城百花媚。裴回白日隐，暝色含天地。一鸟向灞陵，孤云送行骑。夫君多述作，而我常讽味。赖有琼瑶资，能宽别离思。槐阴覆堂殿，苔色上阶砌。鸟倦自归飞，云闲独空㵝。既将慕幽绝，兼欲看定慧。遇物忘世缘，还家懒生计。无生妄已息，有妄心可制。心镜常虚明，时人自沦翳。","dynasty":"唐代","title":"送薛据宰涉县"}
{"author":"刘长卿","content":"山僧候谷口，石路拂莓苔。深入泉源去，遥从树杪回。香随青霭散，钟过白云来。野雪空斋掩，山风古殿开。桂寒知自发，松老问谁栽。惆怅湘江水，何人更渡杯。","dynasty":"唐代","title":"自道林寺西入石路至麓山寺，过法崇禅师故居"}
{"author":"刘长卿","content":"一公住世忘世纷，暂来复去谁能分。身寄虚空如过客，心将生灭是浮云。萧散浮云往不还，凄凉遗教殁仍传。旧地愁看双树在，空堂只是一灯悬。一灯长照恒河沙，双树犹落诸天花。天花寂寂香深殿，苔藓苍苍閟虚院。昔余精念访禅扉，常接微言清道机。今来寂寞无所得，唯共门人泪满衣。","dynasty":"唐代","title":"齐一和尚影堂"}
{"author":"刘长卿","content":"征途逢浐水，忽似到秦川。借问朝天处，犹看落日边。映沙晴漾漾，出涧夜溅溅。欲寄西归恨，微波不可传。","dynasty":"唐代","title":"安州道中经浐水有怀"}
{"author":"刘长卿","content":"寥寥此堂上，幽意复谁论。落日无王事，青山在县门。云峰向高枕，渔钓入前轩。晚竹疏帘影，春苔双履痕。荷香随坐卧，湖色映晨昏。虚牖闲生白，鸣琴静对言。暮禽飞上下，春水带清浑。远岸谁家柳，孤烟何处村。谪居投瘴疠，离思过湘沅。从此扁舟去，谁堪江浦猿。","dynasty":"唐代","title":"留题李明府霅溪水堂"}
{"author":"刘长卿","content":"渺渺归何处，沿流附客船。久依鄱水住，频税越人田。偶俗机偏少，安闲性所便。祗应君少惯，又欲寄林泉。","dynasty":"唐代","title":"归弋阳山居留别卢邵二侍御"}
{"author":"刘长卿","content":"金陵已芜没，函谷复烟尘。犹见南朝月，还随上国人。白云心自远，沧海意相亲。何事须成别，汀洲欲暮春。","dynasty":"唐代","title":"曲阿对月别岑况、徐说"}
{"author":"刘长卿","content":"一展慰久阔，寸心仍未伸。别时两童稚，及此俱成人。那堪适会面，遽已悲分首。客路向楚云，河桥对衰柳。送君匹马别河桥，汝南山郭寒萧条。今我单车复西上，郎去灞陵转惆怅。何处共伤离别心，明月亭亭两乡望。","dynasty":"唐代","title":"送姨子弟往南郊"}
{"author":"刘长卿","content":"旧日仙成处，荒林客到稀。白云将犬去，芳草任人归。空谷无行径，深山少落晖。桃园几家住，谁为扫荆扉。","dynasty":"唐代","title":"湘中纪行十首。洞山阳（一作洞阳山）"}
{"author":"刘长卿","content":"满镜悲华发，空山寄此身。白云家自有，黄卷业长贫。懒任垂竿老，狂因酿黍春。桃花迷圣代，桂树狎幽人。幢盖方临郡，柴荆忝作邻。但愁千骑至，石路却生尘。","dynasty":"唐代","title":"酬滁州李十六使君见赠"}
{"author":"刘长卿","content":"露冕新承明主恩，山城别是武陵源。花间五马时行县，山外千峰常在门。晴江洲渚带春草，古寺杉松深暮猿。知到应真飞锡处，因君一想已忘言。","dynasty":"唐代","title":"送台州李使君，兼寄题国清寺"}
{"author":"刘长卿","content":"三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。","dynasty":"唐代","tags":"唐诗三百首，怀古，迁谪，生活","title":"长沙过贾谊宅"}
{"author":"刘长卿","content":"楚水日夜绿，傍江春草滋。青青遥满目，万里伤心归。故人川上复何之，明月湾南空所思。故人不在明月在，谁见孤舟来去时。","dynasty":"唐代","title":"明月湾寻贺九不遇"}
{"author":"刘长卿","content":"山阴好云物，此去又春风。越鸟闻花里，曹娥想镜中。小江潮易满，万井水皆通。徒羡扁舟客，微官事不同。","dynasty":"唐代","title":"送崔处士先适越"}
{"author":"刘长卿","content":"征西诸将一如君，报德谁能不顾勋。身逐塞鸿来万里，手披荒草看孤坟。擒生绝漠经胡雪，怀旧长沙哭楚云。归去萧条灞陵上，几人看葬李将军。","dynasty":"唐代","title":"送李将军（一作送开府侄随故李使君旅亲却赴上都）"}
{"author":"刘长卿","content":"鄱阳寄家处，自别掩柴扉。故里人何在，沧波孤客稀。湖山春草遍，云木夕阳微。南去逢回雁，应怜相背飞。","dynasty":"唐代","title":"送舍弟之鄱阳居"}
{"author":"刘长卿","content":"北塔凌空虚，雄观压川泽。亭亭楚云外，千里看不隔。遥对黄金台，浮辉乱相射。盘梯接元气，半壁栖夜魄。稍登诸劫尽，若骋排霄翮。向是沧洲人，已为青云客。雨飞千栱霁，日在万家夕。鸟处高却低，天涯远如迫。江流入空翠，海峤现微碧。向暮期下来，谁堪复行役。","dynasty":"唐代","title":"登扬州栖灵寺塔"}
{"author":"刘长卿","content":"扬州春草新年绿，未去先愁去不归。淮水问君来早晚，老人偏畏过芳菲。","dynasty":"唐代","title":"送李穆归淮南"}
{"author":"刘长卿","content":"独归西掖去，难接后尘游。向日三千里，朝天十二楼。路看新柳夕，家对旧山秋。惆怅离心远，沧江空自流。","dynasty":"唐代","title":"送李补阙之上都"}
{"author":"刘长卿","content":"翠屏瀑水知何在，鸟道猿啼过几重。落日独摇金策去，深山谁向石桥逢。定攀岩下丛生桂，欲买云中若个峰。忆想东林禅诵处，寂寥惟听旧时钟。","dynasty":"唐代","title":"送惠法师游天台，因怀智大师故居"}
{"author":"刘长卿","content":"故人还水国，春色动离忧。碧草千万里，沧江朝暮流。桃花迷旧路，萍叶荡归舟。远戍看京口，空城问石头。折芳佳丽地，望月西南楼。猿鸟共孤屿，烟波连数州。谁家过楚老，何处恋江鸥。尺素能相报，湖山若个忧。","dynasty":"唐代","title":"送姚八之句容旧任，便归江南"}
{"author":"刘长卿","content":"对水看山别离，孤舟日暮行迟。江南江北春草，独向金陵去时。","dynasty":"唐代","title":"发越州赴润州使院，留别鲍侍御"}
{"author":"刘长卿","content":"淮南摇落客心悲，涢水悠悠怨别离。早雁初辞旧关塞，秋风先入古城池。腰章建隼皇恩赐，露冕临人白发垂。惆怅恨君先我去，汉阳耆老忆旌麾。","dynasty":"唐代","title":"闻虞沔州有替将归上都登汉东城寄赠"}
{"author":"刘长卿","content":"新安君莫问，此路水云深。江海无行迹，孤舟何处寻。青山空向泪，白月岂知心。纵有馀生在，终伤老病侵。","dynasty":"唐代","title":"赴新安别梁侍郎"}
{"author":"刘长卿","content":"手诏来筵上，腰金向粉闱。勋名传旧阁，蹈舞著新衣。白社同游在，沧洲此会稀。寒笳发后殿，秋草送西归。世难常摧敌，时闲已息机。鲁连功可让，千载一相挥。","dynasty":"唐代","title":"同诸公袁郎中宴筵喜加章服"}
{"author":"刘长卿","content":"寂寂孤莺啼杏园，寥寥一犬吠桃源。落花芳草无寻处，万壑千峰独闭门。","dynasty":"唐代","title":"过郑山人所居"}
{"author":"刘长卿","content":"漂泊日复日，洞庭今更秋。白云如有意，万里望孤舟。何事爱成别，空令登此楼。天光映波动，月影随江流。鹤唳静寒渚，猿啼深夜洲。归期诚已促，清景仍相留。顷者慕独往，尔来悲远游。风波自此去，桂水空离忧。","dynasty":"唐代","title":"上湖田馆南楼忆朱宴"}
{"author":"刘长卿","content":"不敢淮南卧，来趋汉将营。受辞瞻左钺，扶疾往前旌。井税鹑衣乐，壶浆鹤发迎。水归馀断岸，烽至掩孤城。晚日归千骑，秋风合五兵。孔璋才素健，早晚檄书成。","dynasty":"唐代","title":"行营酬吕侍御时尚书问罪襄阳军次汉东境上…诗以见谕"}
{"author":"刘长卿","content":"楚城今近远，积霭寒塘暮。水浅舟且迟，淮潮至何处。","dynasty":"唐代","title":"赴楚州次自田途中阻浅，问张南史"}
{"author":"刘长卿","content":"野寺长依止，田家或往还。老农开古地，夕鸟入寒山。书剑身同废，烟霞吏共闲。岂能将白发，扶杖出人间。","dynasty":"唐代","title":"偶然作"}
{"author":"刘长卿","content":"半逻莺满树，新年人独还。落花逐流水，共到茱萸湾。","dynasty":"唐代","title":"送子婿崔真甫李穆往扬州四首其二"}
{"author":"刘长卿","content":"苍梧千载后，斑竹对湘沅。欲识湘妃怨，枝枝满泪痕。","dynasty":"唐代","title":"斑竹"}
{"author":"刘长卿","content":"番禺万里路，远客片帆过。盛府依横海，荒祠拜伏波。人经秋瘴变，鸟坠火云多。诚惮炎洲里，无如一顾何。","dynasty":"唐代","title":"送张司直赴岭南谒张尚书"}
{"author":"刘长卿","content":"小邑沧洲吏，新年白首翁。一官如远客，万事极飘蓬。柳色孤城里，莺声细雨中。羁心早已乱，何事更春风。","dynasty":"唐代","title":"海盐官舍早春"}
{"author":"刘长卿","content":"燃灯传七祖，杖锡为诸侯。来去云无意，东西水自流。青山春满目，白日夜随舟。知到梁园下，苍生赖此游。","dynasty":"唐代","title":"送勤照和尚往睢阳赴太守请"}
{"author":"刘长卿","content":"三苗馀古地，五稼满秋田。来问周公税，归输汉俸钱。江城寒背日，湓水暮连天。南楚凋残后，疲民赖尔怜。","dynasty":"唐代","title":"送青苗郑判官归江西"}
{"author":"刘长卿","content":"不愁寻水远，自爱逐连山。虽在春风里，犹从芳草间。去程何用计，胜事且相关。旅逸同群鸟，悠悠往复还。","dynasty":"唐代","title":"送友人南游"}
{"author":"刘长卿","content":"汀洲暖渐渌，烟景淡相和。举目方如此，归心岂奈何。日华浮野雪，春色染湘波。北渚生芳草，东风变旧柯。江山古思远，猿鸟暮情多。君问渔人意，沧浪自有歌。","dynasty":"唐代","title":"长沙早春雪后临湘水，呈同游诸子"}
{"author":"刘长卿","content":"故人还水国，春色动离忧。碧草千万里，沧江朝暮流。桃花迷旧路，萍叶荡归舟。远戍看京口，空城问石头。折芳佳丽地，望月西南楼。猿鸟共孤屿，烟波连数州。谁家过楚老，何处恋江鸥。尺素能相报，湖山若个忧。","dynasty":"唐代","title":"送姚八之句容旧任，便归江南"}
{"author":"刘长卿","content":"又过梅岭上，岁岁此枝寒。落日孤舟去，青山万里看。猿声湘水静，草色洞庭宽。已料生涯事，唯应把钓竿。","dynasty":"唐代","title":"却赴南邑留别苏台知己"}
{"author":"刘长卿","content":"晓日西风转，秋天万里明。湖天一种色，林鸟百般声。霁景浮云满，游丝映水轻。今朝江上客，凡慰几人情。","dynasty":"唐代","title":"喜晴"}
{"author":"刘长卿","content":"岂知偕老重，垂老绝良姻。郗氏诚难负，朱家自愧贫。绽衣留欲故，织锦罢经春。何况蘼芜绿，空山不见人。","dynasty":"唐代","title":"见秦系离婚后出山居作"}
{"author":"刘长卿","content":"何事长门闭，珠帘只自垂。月移深殿早，春向后宫迟。蕙草生闲地，梨花发旧枝。芳菲自恩幸，看却被风吹。","dynasty":"唐代","title":"相和歌辞。长门怨"}
{"author":"刘长卿","content":"昔贤怀一饭，兹事已千秋。古墓樵人识，前朝楚水流。渚蘋行客荐，山木杜鹃愁。春草茫茫绿，王孙旧此游。","dynasty":"唐代","title":"经漂母墓"}
{"author":"刘长卿","content":"星象南宫远，风流上客稀。九重思晓奏，万里见春归。棹发空江响，城孤落日晖。离心与杨柳，临水更依依。","dynasty":"唐代","title":"夏口送徐郎中归朝"}
{"author":"刘长卿","content":"春草长河曲，离心共渺然。方收汉家俸，独向汶阳田。鸟雀空城在，榛芜旧路迁。山东征战苦，几处有人烟。","dynasty":"唐代","title":"送河南元判官赴河南勾当苗税充百官俸钱"}
{"author":"刘长卿","content":"秋山日摇落，秋水急波澜。独见鱼龙气，长令烟雨寒。谁穷造化力，空向两崖看。","dynasty":"唐代","title":"龙门八咏·阙口"}
{"author":"刘长卿","content":"炉峰绝顶楚云衔，楚客东归栖此岩。彭蠡湖边香橘柚，浔阳郭外暗枫杉。青山不断三湘道，飞鸟空随万里帆。常爱此中多胜事，新诗他日伫开缄。","dynasty":"唐代","title":"送孙逸归庐山（得帆字）"}
{"author":"刘长卿","content":"谁识往来意，孤云长自闲。风寒未渡水，日暮更看山。木落众峰出，龙宫苍翠间。","dynasty":"唐代","title":"龙门八咏。下山"}
{"author":"刘长卿","content":"番禺万里路，远客片帆过。盛府依横海，荒祠拜伏波。人经秋瘴变，鸟坠火云多。诚惮炎洲里，无如一顾何。","dynasty":"唐代","title":"送张司直赴岭南谒张尚书"}
{"author":"刘长卿","content":"征西诸将一如君，报德谁能不顾勋。身逐塞鸿来万里，手披荒草看孤坟。擒生绝漠经胡雪，怀旧长沙哭楚云。归去萧条灞陵上，几人看葬李将军。","dynasty":"唐代","title":"送李将军（一作送开府侄随故李使君旅亲却赴上都）"}
{"author":"刘长卿","content":"又作淮南客，还悲木叶声。寒潮落瓜步，秋色上芜城。王事何时尽，沧洲羡尔行。青山将绿水，惆怅不胜情。","dynasty":"唐代","title":"更被奏留淮南，送从弟罢使江东"}
{"author":"刘长卿","content":"松路向精舍，花龛归老僧。闲云随锡杖，落日低金绳。入夜翠微里，千峰明一灯。","dynasty":"唐代","title":"龙门八咏远公龛"}
{"author":"刘长卿","content":"秋山日摇落，秋水急波澜。独见鱼龙气，长令烟雨寒。谁穷造化力，空向两崖看。","dynasty":"唐代","title":"龙门八咏阙口"}
{"author":"刘长卿","content":"寂寂孤莺啼杏园，寥寥一犬吠桃源。落花芳草无寻处，万壑千峰独闭门。","dynasty":"唐代","title":"过郑山人所居"}
{"author":"刘长卿","content":"荒村带返照，落叶乱纷纷。古路无行客，寒山独见君。野桥经雨断，涧水向田分。不为怜同病，何人到白云。","dynasty":"唐代","tags":"写景，友情，抒情","title":"碧涧别墅喜皇甫侍御相访"}
{"author":"刘长卿","content":"目极雁门道，青青边草春。一身事征战，匹马同辛勤。末路成白首，功归天下人。","dynasty":"唐代","title":"从军六首其五"}
{"author":"刘长卿","content":"天南愁望绝，亭上柳条新。落日独归鸟，孤舟何处人。生涯投越徼，世业陷胡尘。杳杳钟陵暮，悠悠鄱水春。秦台悲白首，楚泽怨青蘋.草色迷征路，莺声伤逐臣。独醒空取笑，直道不容身。得罪风霜苦，全生天地仁。青山数行泪，沧海一穷鳞。牢落机心尽，惟怜鸥鸟亲。","dynasty":"唐代","title":"负谪后登干越亭作"}
{"author":"刘长卿","content":"渡口发梅花，山中动泉脉。芜城春草生，君作扬州客。半逻莺满树，新年人独远。落花逐流水，共到茱萸湾。雁还空渚在，人去落潮翻。临水独挥手，残阳归掩门。狎鸟携稚子，钓鱼终老身。殷勤嘱归客，莫话桃源人。","dynasty":"唐代","title":"送子婿崔真甫、李穆往扬州四首"}
{"author":"刘长卿","content":"独上云梯入翠微，蒙蒙烟雪映岩扉。世人知在中峰里，遥礼青山恨不归。","dynasty":"唐代","title":"寄许尊师"}
{"author":"刘长卿","content":"天上移将星，元戎罢龙节。三军含怨慕，横吹声断绝。五马嘶城隅，万人卧车辙。沧洲浮云暮，杳杳去帆发。回首不问家，归心遥向阙。烟波限吴楚，日夕事淮越。吊影失所依，侧身随下列。孤蓬飞不定，长剑光未灭。绿绮为谁弹，绿芳堪自撷。怅然江南春，独此湖上月。千里怀去思，百忧变华发。颂声满江海，今古流不竭。","dynasty":"唐代","title":"奉饯郑中丞罢浙西节度还京"}
{"author":"刘长卿","content":"射飞夸侍猎，行乐爱联镳。荐枕青蛾艳，鸣鞭白马骄。曲房珠翠合，深巷管弦调。日晚春风里，衣香满路飘。","dynasty":"唐代","tags":"少年","title":"少年行"}
{"author":"刘长卿","content":"渺渺戍烟孤，茫茫塞草枯。陇头那用闭，万里不防胡。","dynasty":"唐代","title":"平蕃曲三首其二"}
{"author":"刘长卿","content":"青青草色满江洲，万里伤心水自流。越鸟岂知南国远，江花独向北人愁。生涯已逐沧浪去，冤气初逢涣汗收。何事还邀迁客醉，春风日夜待归舟。","dynasty":"唐代","title":"初闻贬谪，续喜量移，登干越亭赠郑校书"}
{"author":"刘长卿","content":"漂泊日复日，洞庭今更秋。白云如有意，万里望孤舟。何事爱成别，空令登此楼。天光映波动，月影随江流。鹤唳静寒渚，猿啼深夜洲。归期诚已促，清景仍相留。顷者慕独往，尔来悲远游。风波自此去，桂水空离忧。","dynasty":"唐代","title":"上湖田馆南楼忆朱宴"}
{"author":"刘长卿","content":"东山访道成开士，南渡隋阳作本师。了义惠心能善诱，吴风越俗罢淫祠。室中时见天人命，物外长悬海岳期。多谢清言异玄度，悬河高论有谁持。","dynasty":"唐代","title":"西陵寄一上人"}
{"author":"刘长卿","content":"瓜步寒潮送客，杨柳暮雨沾衣。故山南望何处，秋草连天独归。","dynasty":"唐代","title":"送陆澧还吴中（一作李嘉祐诗）"}
{"author":"刘长卿","content":"荒祠古木暗，寂寂此江濆。未作湘南雨，知为何处云。苔痕断珠履，草色带罗裙。莫唱迎仙曲，空山不可闻。","dynasty":"唐代","title":"湘中纪行十首。湘妃庙"}
{"author":"刘长卿","content":"潺湲子陵濑，仿佛如在目。七里人已非，千年水空绿。新安江上孤帆远，应逐枫林万馀转。古台落日共萧条，寒水无波更清浅。台上渔竿不复持，却令猿鸟向人悲。滩声山翠至今在，迟尔行舟晚泊时。","dynasty":"唐代","title":"严陵钓台，送李康成赴江东使"}
{"author":"刘长卿","content":"作范宫闱睦，归真道艺超。驭风仙路远，背日帝宫遥。鸾殿空留处，霓裳已罢朝。淮王哀不尽，松柏但萧萧。宫禁恩长隔，神仙道已分。人间惊早露，天上失朝云。逝水年无限，佳城日易曛。箫声将薤曲，哀断不堪闻。","dynasty":"唐代","title":"故女道士婉仪太原郭氏挽歌词"}
{"author":"刘长卿","content":"秋月照潇湘，月明闻荡桨。石横晚濑急，水落寒沙广。众岭猿啸重，空江人语响。清晖朝复暮，如待扁舟赏。","dynasty":"唐代","title":"湘中纪行十首浮石濑"}
{"author":"刘长卿","content":"日望衡门处，心知汉水濆。偶乘青雀舫，还在白鸥群。间气生灵秀，先朝翼戴勋。藏弓身已退，焚藁事难闻。旧业成青草，全家寄白云。松萝长稚子，风景逐新文。山带寒城出，江依古岸分。楚歌悲远客，羌笛怨孤军。鼎罢调梅久，门看种药勤。十年犹去国，黄叶又纷纷。","dynasty":"唐代","title":"秋日夏口涉汉阳，献李相公"}
{"author":"刘长卿","content":"鄱阳女子年十五，家本秦人今在楚。厌向春江空浣沙，龙宫落发披袈裟。五年持戒长一食，至今犹自颜如花。亭亭独立青莲下，忍草禅枝绕精舍。自用黄金买地居，能嫌碧玉随人嫁。北客相逢疑姓秦，铅花抛却仍青春。一花一竹如有意，不语不笑能留人。黄鹂欲栖白日暮，天香未散经行处。却对香炉闲诵经，春泉漱玉寒泠泠。云房寂寂夜钟后，吴音清切令人听。人听吴音歌一曲，杳然如在诸天宿。谁堪世事更相牵，惆怅回船江水渌。","dynasty":"唐代","title":"戏赠干越尼子歌"}
{"author":"刘长卿","content":"玉辇西巡久未还，春光犹入上阳间。万木长承新雨露，千门空对旧河山。深花寂寂宫城闭，细草青青御路闲。独见彩云飞不尽，只应来去候龙颜。","dynasty":"唐代","title":"上阳宫望幸"}
{"author":"刘长卿","content":"秋月照潇湘，月明闻荡桨。石横晚濑急，水落寒沙广。众岭猿啸重，空江人语响。清晖朝复暮，如待扁舟赏。","dynasty":"唐代","title":"湘中纪行十首·浮石濑"}
{"author":"刘长卿","content":"萧萧五马动，欲别谢临川。落日芜湖色，空山梅冶烟。江湖通廨舍，楚老拜戈船。风化东南满，行舟来去传。","dynasty":"唐代","title":"鄂渚送池州程使君"}
{"author":"刘长卿","content":"白云乖始愿，沧海有微波。恋旧争趋府，临危欲负戈。春归花殿暗，秋傍竹房多。耐可机心息，其如羽檄何。","dynasty":"唐代","title":"赴宣州使院，夜宴寂上人房，留辞前苏州韦使"}
{"author":"刘长卿","content":"离别江南北，汀洲叶再黄。路遥云共水，砧迥月如霜。岁俭依仁政，年衰忆故乡。伫看宣室召，汉法倚张纲。","dynasty":"唐代","title":"酬皇甫侍御见寄，时前相国姑臧公初临郡"}
{"author":"刘长卿","content":"因家汉水曲，相送掩柴扉。故郢生秋草，寒江澹落晖。绿林行客少，赤壁住人稀。独过浔阳去，潮归人不归。","dynasty":"唐代","title":"和州送人归复郢"}
{"author":"刘长卿","content":"夜静掩寒城，清砧发何处。声声捣秋月，肠断卢龙戍。未得寄征人，愁霜复愁露。","dynasty":"唐代","title":"月下听砧"}
{"author":"刘长卿","content":"闲田北川下，静者去躬耕。万里空江菼，孤舟过郢城。种荷依野水，移柳待山莺。出处安能问，浮云岂有情。","dynasty":"唐代","title":"送袁处士"}
{"author":"刘长卿","content":"兰桡缦转傍汀沙，应接云峰到若耶。旧浦满来移渡口，垂杨深处有人家。永和春色千年在，曲水乡心万里赊。君见渔船时借问，前洲几路入烟花。","dynasty":"唐代","title":"上巳日越中与鲍侍郎泛舟耶溪"}
{"author":"刘长卿","content":"方从大夫后，南去会稽行。淼淼沧江外，青青春草生。芸香辞乱事，梅吹听军声。应访王家宅，空怜江水平。","dynasty":"唐代","title":"送李校书赴东浙幕府（校书工于翰墨）"}
{"author":"刘长卿","content":"洛阳征战后，君去问凋残。云月临南至，风霜向北寒。故园经乱久，古木隔林看。谁访江城客，年年守一官。","dynasty":"唐代","title":"送严侍御充东畿观察判官"}
{"author":"刘长卿","content":"巴峤南行远，长江万里随。不才甘谪去，流水亦何之。地远明君弃，天高酷吏欺。清山独往路，芳草未归时。流落还相见，悲欢话所思。猜嫌伤薏苡，愁暮向江篱。柳色迎高坞，荷衣照下帷。水云初起重，暮鸟远来迟。白首看长剑，沧洲寄钓丝。沙鸥惊小吏，湖月上高枝。稚子能吴语，新文怨楚辞。怜君不得意，川谷自逶迤。","dynasty":"唐代","title":"初贬南巴至鄱阳，题李嘉祐江亭"}
{"author":"刘长卿","content":"三苗馀古地，五稼满秋田。来问周公税，归输汉俸钱。江城寒背日，湓水暮连天。南楚凋残后，疲民赖尔怜。","dynasty":"唐代","title":"送青苗郑判官归江西"}
{"author":"刘长卿","content":"冷冷七弦上，静听松风寒。古调虽自爱，今人多不弹。","dynasty":"唐代","title":"弹琴"}
{"author":"刘长卿","content":"朝无寒士达，家在旧山贫。相送天涯里，怜君更远人。","dynasty":"唐代","title":"送张起、崔载华之闽中"}
{"author":"刘长卿","content":"何意同根本，开花每后时。应缘去日远，独自发春迟。结实恩难忘，无言恨岂知。年光不可待，空羡向南枝。","dynasty":"唐代","title":"廨中见桃花南枝已开，北枝未发，因寄杜副端"}
{"author":"刘长卿","content":"冬狩温泉岁欲阑，宫城佳气晚宜看。汤熏仗里千旗暖，雪照山边万井寒。君门献赋谁相达，客舍无钱辄自安。且喜礼闱秦镜在，还将妍丑付春官。","dynasty":"唐代","title":"温汤客舍"}
{"author":"刘长卿","content":"缙云讵比长沙远，出牧犹承明主恩。城对寒山开画戟，路飞秋叶转朱轓.江潮淼淼连天望，旌旆悠悠上岭翻。萧索庭槐空闭閤，旧人谁到翟公门。","dynasty":"唐代","title":"饯王相公出牧括州"}
{"author":"刘长卿","content":"东游久与故人违，西去荒凉旧路微。秋草不生三径处，行人独向五陵归。离心日远如流水，回首川长共落晖。楚客岂劳伤此别，沧江欲暮自沾衣。","dynasty":"唐代","title":"送皇甫曾赴上都"}
{"author":"刘长卿","content":"诏书征拜脱荷裳，身去东山闭草堂。阊阖九天通奏籍，华亭一鹤在朝行。沧洲离别风烟远，青琐幽深漏刻长。今日却回垂钓处，海鸥相见已高翔。","dynasty":"唐代","title":"喜朱拾遗承恩拜命赴任上都"}
{"author":"刘长卿","content":"回首古原上，未能辞旧乡。西风收暮雨，隐隐分芒砀。贤友此为邑，令名满徐方。音容想在眼，暂若升琴堂。疲马顾春草，行人看夕阳。自非传尺素，谁为论中肠。","dynasty":"唐代","title":"出丰县界寄韩明府"}
{"author":"刘长卿","content":"旧俗欢犹在，怜君恨独深。新年向国泪，今日倚门心。岁去随湘水，春生近桂林。流莺且莫弄，江畔正行吟。","dynasty":"唐代","title":"酬郭夏人日长沙感怀见赠"}
{"author":"刘长卿","content":"楚城今近远，积霭寒塘暮。水浅舟且迟，淮潮至何处。","dynasty":"唐代","title":"赴楚州次自田途中阻浅，问张南史"}
{"author":"刘长卿","content":"君家杨柳渡，来往落帆过。绿竹经寒在，青山欲暮多。薜萝诚可恋，婚嫁复如何。无奈闲门外，渔翁夜夜歌。","dynasty":"唐代","title":"使回次杨柳过元八所居"}
{"author":"刘长卿","content":"羁心不自解，有别会沾衣。春草连天积，五陵远客归。十年经转战，几处便芳菲。想见函关路，行人去亦稀。","dynasty":"唐代","title":"送友人西上"}
{"author":"刘长卿","content":"春苔满地无行处，深映桃花独闭门。","dynasty":"唐代","title":"句"}
{"author":"刘长卿","content":"南浮沧海上，万里到吴台。久别长相忆，孤舟何处来。春风催客醉，江月向人开。羡尔无羁束，沙鸥独不猜。","dynasty":"唐代","title":"喜李翰自越至"}
{"author":"刘长卿","content":"夜静掩寒城，清砧发何处。声声捣秋月，肠断卢龙戍。未得寄征人，愁霜复愁露。","dynasty":"唐代","title":"月下听砧"}
{"author":"刘长卿","content":"野寺长依止，田家或往还。老农开古地，夕鸟入寒山。书剑身同废，烟霞吏共闲。岂能将白发，扶杖出人间。","dynasty":"唐代","title":"偶然作"}
{"author":"刘长卿","content":"昔种梁王苑，今移汉将坛。蒙笼低冕过，青翠卷帘看。得地移根远，经霜抱节难。开花成凤实，嫩笋长鱼竿。蔼蔼军容静，萧萧郡宇宽。细音和角暮，疏影上门寒。湘浦何年变，山阳几处残。不知轩屏侧，岁晚对袁安。","dynasty":"唐代","title":"同郭参谋咏崔仆射淮南节度使厅前竹"}
{"author":"刘长卿","content":"川阔悲无梁，蔼然沧波夕。天涯一飞鸟，日暮南徐客。气混京口云，潮吞海门石。孤帆候风进，夜色带江白。一水阻佳期，相望空脉脉。那堪岁芳尽，更使春梦积。故国胡尘飞，远山楚云隔。家人想何在，庭草为谁碧。惆怅空伤情，沧浪有馀迹。严陵七里滩，携手同所适。","dynasty":"唐代","title":"京口怀洛阳旧居，兼寄广陵二三知己"}
{"author":"刘长卿","content":"吹角报蕃营，回军欲洗兵。已教青海外，自筑汉家城。渺渺戍烟孤，茫茫塞草枯。陇头那用闭，万里不防胡。绝漠大军还，平沙独戍闲。空留一片石，万古在燕山。","dynasty":"唐代","title":"平蕃曲三首"}
{"author":"刘长卿","content":"花县弹琴暇，樵风载酒时。山含秋色近，鸟度夕阳迟。出没凫成浪，蒙笼竹亚枝。云峰逐人意，来去解相随。","dynasty":"唐代","title":"陪王明府泛舟"}
{"author":"刘长卿","content":"迢递太行路，自古称险恶。千骑俨欲前，群峰望如削。火云从中出，仰视飞鸟落。汗马卧高原，危旌倚长薄。清风竟不至，赤日方煎铄。石枯山木燋，鳞穷水泉涸。九重今旰食，万里传明略。诸将候轩车，元凶愁鼎镬。何劳短兵接，自有长缨缚。通越事岂难，渡泸功未博。朝辞羊肠阪，夕望贝丘郭。漳水斜绕营，常山遥入幕。永怀姑苏下，遥寄建安作。白雪和难成，沧波意空托。陈琳书记好，王粲从军乐。早晚归汉廷，随公上麟阁。","dynasty":"唐代","title":"奉和李大夫同吕评事太行苦热行兼寄院中诸公仍呈王员外"}
{"author":"刘长卿","content":"寂寂孤莺啼杏园，寥寥一犬吠桃源。落花芳草无寻处，万壑千峰独闭门。","dynasty":"唐代","title":"过郑山人所居"}
{"author":"刘长卿","content":"因家汉水曲，相送掩柴扉。故郢生秋草，寒江澹落晖。绿林行客少，赤壁住人稀。独过浔阳去，潮归人不归。","dynasty":"唐代","title":"和州送人归复郢"}
{"author":"刘长卿","content":"恸哭钟陵下，东流与别离。二星来不返，双剑没相随。独继先贤传，谁刊有道碑。故园荒岘曲，旅榇寄天涯。白简曾连拜，沧洲每共思。抚孤怜齿稚，叹逝顾身衰。泉壤成终古，云山若在时。秋风邻笛发，寒日寝门悲。世难愁归路，家贫缓葬期。旧宾伤未散，夕临咽常迟。自此辞张邵，何由见戴逵。独闻山吏部，流涕访孤儿。","dynasty":"唐代","title":"哭张员外继"}
{"author":"刘长卿","content":"一公住世忘世纷，暂来复去谁能分。身寄虚空如过客，心将生灭是浮云。萧散浮云往不还，凄凉遗教殁仍传。旧地愁看双树在，空堂只是一灯悬。一灯长照恒河沙，双树犹落诸天花。天花寂寂香深殿，苔藓苍苍閟虚院。昔余精念访禅扉，常接微言清道机。今来寂寞无所得，唯共门人泪满衣。","dynasty":"唐代","title":"齐一和尚影堂"}
{"author":"刘长卿","content":"万古巴丘戍，平湖此望长。问人何淼淼，愁暮更苍苍。叠浪浮元气，中流没太阳。孤舟有归客，早晚达潇湘。","dynasty":"唐代","title":"岳阳馆中望洞庭湖"}
{"author":"刘长卿","content":"古今俱此去，修短竟谁分。樽酒空如在，弦琴肯重闻。一门同逝水，万事共浮云。旧馆何人宅，空山远客坟。艰危贫且共，少小秀而文。独行依穷巷，全身出乱军。岁时长寂寞，烟月自氛氲。垄树随人古，山门对日曛。泛舟悲向子，留剑赠徐君。来去云阳路，伤心江水濆。","dynasty":"唐代","title":"哭魏兼遂"}
{"author":"刘长卿","content":"龙骧校猎邵陵东，野火初烧楚泽空。师事黄公千战后，身骑白马万人中。笳随晚吹吟边草，箭没寒云落塞鸿。三十拥旄谁不羡，周郎少小立奇功。","dynasty":"唐代","title":"观校猎，上淮西相公"}
{"author":"刘长卿","content":"谁识往来意，孤云长自闲。风寒未渡水，日暮更看山。木落众峰出，龙宫苍翠间。","dynasty":"唐代","title":"龙门八咏。下山"}
{"author":"刘长卿","content":"猿啼客散暮江头，人自伤心水自流。同作逐臣君更远，青山万里一孤舟。","dynasty":"唐代","tags":"送别，写景，抒情","title":"重送裴郎中贬吉州"}
{"author":"刘长卿","content":"山色湖光并在东，扁舟归去有樵风。莫道野人无外事，开田凿井白云中。","dynasty":"唐代","title":"东湖送朱逸人归"}
{"author":"刘长卿","content":"萧萧江雨暮，客散野亭空。忧国天涯去，思乡岁暮同。到时猿未断，回处水应穷。莫望零陵路，千峰万木中。","dynasty":"唐代","title":"送梁侍御巡永州"}
{"author":"刘长卿","content":"新安路，人来去。早潮复晚潮，明日知何处。潮水无情亦解归，自怜长在新安住。","dynasty":"唐代","title":"新安送陆澧归江阴"}
{"author":"刘长卿","content":"送君卮酒不成欢，幼女辞家事伯鸾。桃叶宜人诚可咏，柳花如雪若为看。心怜稚齿鸣环去，身愧衰颜对玉难。惆怅暮帆何处落，青山无限水漫漫。","dynasty":"唐代","title":"送子婿崔真父归长城"}
{"author":"刘长卿","content":"举目伤芜没，何年此战争。归人失旧里，老将守孤城。废戍山烟出，荒田野火行。独怜浉水上，时乱亦能清。","dynasty":"唐代","title":"奉使至申州，伤经陷没"}
{"author":"刘长卿","content":"登古城兮思古人，感贤达兮同埃尘。望平原兮寄远目，叹姑苏兮聚麋鹿。黄池高会事未终，沧海横流人荡覆。伍员杀身谁不冤，竟看墓树如所言。越王尝胆安可敌，远取石田何所益。一朝空谢会稽人，万古犹伤甬东客。黍离离兮城坡坨，牛羊践兮牧竖歌。野无人兮秋草绿，园为墟兮古木多。白杨萧萧悲故柯，黄雀啾啾争晚禾。荒阡断兮谁重过，孤舟逝兮愁若何。天寒日暮江枫落，叶去辞风水自波。","dynasty":"唐代","title":"登吴古城歌"}
{"author":"刘长卿","content":"南归犹谪宦，独上子陵滩。江树临洲晚，沙禽对水寒。山开斜照在，石浅乱流难。惆怅梅花发，年年此地看。","dynasty":"唐代","title":"却归睦州至七里滩下作"}
{"author":"刘长卿","content":"尔来多不见，此去又何之。华发同今日，流芳似旧时。洲长春色遍，汉广夕阳迟。岁岁王孙草，空怜无处期。","dynasty":"唐代","title":"赠别卢司直之闽中"}
{"author":"刘长卿","content":"伏波初树羽，待尔静川鳞。岭海看飞鸟，天涯问远人。苍梧云里夕，青草嶂中春。遥想文身国，迎舟拜使臣。","dynasty":"唐代","title":"送独孤判官赴岭"}
{"author":"刘长卿","content":"双扉碧峰际，遥向夕阳开。飞锡方独往，孤云何事来。寒潭映白月，秋雨上青苔。相送东郊外，羞看骢马回。","dynasty":"唐代","title":"游休禅师双峰寺"}
{"author":"刘长卿","content":"宝镜凌曙开，含虚净如水。独悬秦台上，万象清光里。岂虑高鉴偏，但防流尘委。不知娉婷色，回照今何似。","dynasty":"唐代","title":"杂咏八首上礼部李侍郎。春镜"}
{"author":"刘长卿","content":"渺渺云山去几重，依依独听广陵钟。明朝借问南来客，五马双旌何处逢。","dynasty":"唐代","title":"瓜洲驿重送梁郎中赴吉州"}
{"author":"刘长卿","content":"县城苍翠里，客路两崖开。硖石云漠漠，东风吹雨来。吾兄此为吏，薄宦知无媒。方寸抱秦镜，声名传楚材。折腰五斗间，黾勉随尘埃。秩满少馀俸，家贫仍散财。谁言次东道，暂预倾金罍。虽欲少留此，其如归限催。","dynasty":"唐代","title":"硖石遇雨，宴前主簿从兄子英宅"}
{"author":"刘长卿","content":"自古悲摇落，谁人奈此何。夜蛩偏傍枕，寒鸟数移柯。向老三年谪，当秋百感多。家贫惟好月，空愧子猷过。","dynasty":"唐代","title":"月下呈章秀才（八元）"}
{"author":"刘长卿","content":"相思楚天外，梦寐楚猿吟。更落淮南叶，难为江上心。衡阳问人远，湘水向君深。欲逐孤帆去，茫茫何处寻。","dynasty":"唐代","title":"逢郴州使，因寄郑协律"}
{"author":"刘长卿","content":"莫叹江城一掾卑，沧洲未是阻心期。浙中山色千万状，门外潮声朝暮时。","dynasty":"唐代","title":"送陶十赴杭州摄掾"}
{"author":"刘长卿","content":"鄱阳寄家处，自别掩柴扉。故里人何在，沧波孤客稀。湖山春草遍，云木夕阳微。南去逢回雁，应怜相背飞。","dynasty":"唐代","title":"送舍弟之鄱阳居"}
{"author":"刘长卿","content":"列郡专城分国忧，彤幨皂盖古诸侯。仲华遇主年犹少，公瑾论功位已酬。草色青青迎建隼，蝉声处处杂鸣驺。千里相思如可见，淮南木叶正惊秋。","dynasty":"唐代","title":"送崔使君赴寿州"}
{"author":"刘长卿","content":"炉峰绝顶楚云衔，楚客东归栖此岩。彭蠡湖边香橘柚，浔阳郭外暗枫杉。青山不断三湘道，飞鸟空随万里帆。常爱此中多胜事，新诗他日伫开缄。","dynasty":"唐代","title":"送孙逸归庐山（得帆字）"}
{"author":"刘长卿","content":"旧游怜我长沙谪，载酒沙头送迁客。天涯望月自沾衣，江上何人复吹笛。横笛能令孤客愁，渌波淡淡如不流。商声寥亮羽声苦，江天寂历江枫秋。静听关山闻一叫，三湘月色悲猿啸。又吹杨柳激繁音，千里春色伤人心。随风飘向何处落，唯见曲尽平湖深。明发与君离别后，马上一声堪白首。","dynasty":"唐代","title":"听笛歌留别郑协律"}
{"author":"刘长卿","content":"天上胡星孛，人间反气横。风尘生汗马，河洛纵长鲸。本谓才非据，谁知祸已萌。食参将可待，诛错辄为名。万里兵锋接，三时羽檄惊。负恩殊鸟兽，流毒遍黎氓。朝市成芜没，干戈起战争。人心悬反覆，天道暂虚盈。略地侵中土，传烽到上京。王师陷魑魅，帝座逼欃枪。渭水嘶胡马，秦山泣汉兵。关原驰万骑，烟火乱千甍。凤驾瞻西幸，龙楼议北征。自将行破竹，谁学去吹笙。白日重轮庆，玄穹再造荣。鬼神潜释愤，夷狄远输诚。海内戎衣卷，关中贼垒平。山川随转战，草木困横行。区宇神功立，讴歌帝业成。天回万象庆，龙见五云迎。小苑春犹在，长安日更明。星辰归正位，雷雨发残生。文物登前古，箫韶下太清。未央新柳色，长乐旧钟声。八使推邦彦，中司案国程。苍生属伊吕，明主仗韩彭。凶丑将除蔓，奸豪已负荆。世危看柱石，时难识忠贞。薄伐征貔虎，长驱拥旆旌。吴山依重镇，江月带行营。金石悬词律，烟云动笔精。运筹初减灶，调鼎未和羹。北虏传初解，东人望已倾。池塘催谢客，花木待春卿。昔忝登龙首，能伤困骥鸣。艰难悲伏剑，提握喜悬衡。巴曲谁堪听，秦台自有情。遂令辞短褐，仍欲请长缨。久客田园废，初官印绶轻。榛芜上国路，苔藓北山楹。懒慢羞趋府，驱驰忆退耕。榴花无暇醉，蓬发带愁萦。地僻方言异，身微俗虑并。家怜双鲤断，才愧小鳞烹。沧海今犹滞，青阳岁又更。洲香生杜若，溪暖戏。烟水宜春候，褰关值晚晴。潮声来万井，山色映孤城。旅梦亲乔木，归心乱早莺。倘无知己在，今已访蓬瀛。","dynasty":"唐代","title":"至德三年春正月时谬蒙差摄海盐令闻王师收二京…五十韵"}
{"author":"刘长卿","content":"长沙耆旧拜旌麾，喜见江潭积雪时。柳絮三冬先北地，梅花一夜遍南枝。初开窗阁寒光满，欲掩军城暮色迟。闾里何人不相庆，万家同唱郢中词。","dynasty":"唐代","title":"奉酬辛大夫喜湖南腊月连日降雪见示之作"}
{"author":"刘长卿","content":"竹房遥闭上方幽，苔径苍苍访昔游。内史旧山空日暮，南朝古木向人秋。天香月色同僧室，叶落猿啼傍客舟。此去播迁明主意，白云何事欲相留。","dynasty":"唐代","title":"将赴岭外，留题萧寺远公院（寺即梁朝萧内史创）"}
{"author":"刘长卿","content":"悠然钓台下，怀古时一望。江水自潺湲，行人独惆怅。新安从此始，桂楫方荡漾。回转百里间，青山千万状。连岸去不断，对岭遥相向。夹岸黛色愁，沈沈绿波上。夕阳留古木，水鸟拂寒浪。月下扣舷声，烟中采菱唱。犹怜负羁束，未暇依清旷。牵役徒自劳，近名非所向。何时故山里，却醉松花酿。回首唯白云，孤舟复谁访。","dynasty":"唐代","title":"奉使新安自桐庐县经严陵钓台宿七里滩下寄使院诸公"}
{"author":"刘长卿","content":"怜君一见一悲歌，岁岁无如老去何。白屋渐看秋草没，青云莫道故人多。","dynasty":"唐代","title":"赠崔九载华"}
{"author":"刘长卿","content":"客路瞻太华，三峰高际天。夏云亘百里，合沓遥相连。雷雨飞半腹，太阳在其巅。翠微关上近，瀑布林梢悬。爱此众容秀，能令西望偏。徘徊忘暝色，泱漭成阴烟。曾是朝百灵，亦闻会群仙。琼浆岂易挹，毛女非空传。仿佛仍伫想，幽期如眼前。金天有青庙，松柏隐苍然。","dynasty":"唐代","title":"关门望华山"}
{"author":"刘长卿","content":"朐山压海口，永望开禅宫。元气远相合，太阳生其中。豁然万里馀，独为百川雄。白波走雷电，黑雾藏鱼龙。变化非一状，晴明分众容。烟开秦帝桥，隐隐横残虹。蓬岛如在眼，羽人那可逢。偶闻真僧言，甚与静者同。幽意颇相惬，赏心殊未穷。花间午时梵，云外春山钟。谁念遽成别，自怜归所从。他时相忆处，惆怅西南峰。","dynasty":"唐代","title":"登东海龙兴寺高顶望海，简演公"}
{"author":"刘长卿","content":"登古城兮思古人，感贤达兮同埃尘。望平原兮寄远目，叹姑苏兮聚麋鹿。黄池高会事未终，沧海横流人荡覆。伍员杀身谁不冤，竟看墓树如所言。越王尝胆安可敌，远取石田何所益。一朝空谢会稽人，万古犹伤甬东客。黍离离兮城坡坨，牛羊践兮牧竖歌。野无人兮秋草绿，园为墟兮古木多。白杨萧萧悲故柯，黄雀啾啾争晚禾。荒阡断兮谁重过，孤舟逝兮愁若何。天寒日暮江枫落，叶去辞风水自波。","dynasty":"唐代","title":"登吴古城歌"}
{"author":"刘长卿","content":"四明山绝奇，自古说登陆。苍崖倚天立，覆石如覆屋。玲珑开户牖，落落明四目。箕星分南野，有斗挂檐北。日月居东西，朝昏互出没。我来游其间，寄傲巾半幅。白云本无心，悠然伴幽独。对此脱尘鞅，顿忘荣与辱。长笑天地宽，仙风吹佩玉。","dynasty":"唐代","title":"游四窗"}
{"author":"刘长卿","content":"问君何所适，暮暮逢烟水。独与不系舟，往来楚云里。钓鱼非一岁，终日只如此。日落江清桂楫迟，纤鳞百尺深可窥。沈钩垂饵不在得，白首沧浪空自知。","dynasty":"唐代","title":"赠湘南渔父"}
{"author":"刘长卿","content":"自矜娇艳色，不顾丹青人。那知粉绘能相负，却使容华翻误身。上马辞君嫁骄虏，玉颜对人啼不语。北风雁急浮云秋，万里独见黄河流。纤腰不复汉宫宠，双蛾长向胡天愁。琵琶弦中苦调多，萧萧羌笛声相和。谁怜一曲传乐府，能使千秋伤绮罗。","dynasty":"唐代","title":"王昭君歌"}
{"author":"刘长卿","content":"孤石自何处，对之疑旧游。氛氲岘首夕，苍翠剡中秋。迥出群峰当殿前，雪山灵鹫惭贞坚。一片孤云长不去，莓苔古色空苍然。","dynasty":"唐代","title":"题曲阿三昧王佛殿前孤石"}
{"author":"刘长卿","content":"一径人寻谷口村，春山犬吠武陵源。青苔满地无行处，深笑桃花独闭门。","dynasty":"唐代","title":"过郑山人所居"}
{"author":"刘长卿","content":"鄱阳女子年十五，家本秦人今在楚。厌向春江空浣沙，龙宫落发披袈裟。五年持戒长一食，至今犹自颜如花。亭亭独立青莲下，忍草禅枝绕精舍。自用黄金买地居，能嫌碧玉随人嫁。北客相逢疑姓秦，铅花抛却仍青春。一花一竹如有意，不语不笑能留人。黄鹂欲栖白日暮，天香未散经行处。却对香炉闲诵经，春泉漱玉寒泠泠。云房寂寂夜钟后，吴音清切令人听。人听吴音歌一曲，杳然如在诸天宿。谁堪世事更相牵，惆怅回船江水渌。","dynasty":"唐代","title":"戏赠干越尼子歌"}
{"author":"刘长卿","content":"龙骧校猎邵陵东，野火初烧楚泽空。师事黄公千战后，身骑白马万人中。笳随晚吹吟边草，箭没寒云落塞鸿。三十拥旄谁不羡，周郎少小立奇功。","dynasty":"唐代","title":"观校猎上淮西相公"}
{"author":"刘长卿","content":"巴峤南行远，长江万里随。不才甘谪去，流水亦何之。地远明君弃，天高酷吏欺。清山独往路，芳草未归时。流落还相见，悲欢话所思。猜嫌伤薏苡，愁暮向江篱。柳色迎高坞，荷衣照下帷。水云初起重，暮鸟远来迟。白首看长剑，沧洲寄钓丝。沙鸥惊小吏，湖月上高枝。稚子能吴语，新文怨楚辞。怜君不得意，川谷自逶迤。","dynasty":"唐代","title":"初贬南巴至鄱阳，题李嘉祐江亭"}
{"author":"刘长卿","content":"日望衡门处，心知汉水濆。偶乘青雀舫，还在白鸥群。间气生灵秀，先朝翼戴勋。藏弓身已退，焚藁事难闻。旧业成青草，全家寄白云。松萝长稚子，风景逐新文。山带寒城出，江依古岸分。楚歌悲远客，羌笛怨孤军。鼎罢调梅久，门看种药勤。十年犹去国，黄叶又纷纷。","dynasty":"唐代","title":"秋日夏口涉汉阳，献李相公"}
{"author":"刘长卿","content":"漂泊日复日，洞庭今更秋。白云如有意，万里望孤舟。何事爱成别，空令登此楼。天光映波动，月影随江流。鹤唳静寒渚，猿啼深夜洲。归期诚已促，清景仍相留。顷者慕独往，尔来悲远游。风波自此去，桂水空离忧。","dynasty":"唐代","title":"上湖田馆南楼忆朱宴"}
{"author":"刘长卿","content":"恸哭钟陵下，东流与别离。二星来不返，双剑没相随。独继先贤传，谁刊有道碑。故园荒岘曲，旅榇寄天涯。白简曾连拜，沧洲每共思。抚孤怜齿稚，叹逝顾身衰。泉壤成终古，云山若在时。秋风邻笛发，寒日寝门悲。世难愁归路，家贫缓葬期。旧宾伤未散，夕临咽常迟。自此辞张邵，何由见戴逵。独闻山吏部，流涕访孤儿。","dynasty":"唐代","title":"哭张员外继（公及夫人相次没于洪州）"}
{"author":"刘长卿","content":"元生实奇迈，幸此论畴昔。刀笔素推高，锋芒久无敌。纵横济时意，跌宕过人迹。破产供酒钱，盈门皆食客。田园顷失计，资用深相迫。生事诚可忧，严装远何适。世情薄恩义，俗态轻穷厄。四海金虽多，其如向人惜。迢递朗陵道，怅望都门夕。向别伊水南，行看楚云隔。繁蝉动高柳，匹马嘶平泽。潢潦今正深，陂湖未澄碧。人生不得已，自可甘形役。勿复尊前酒，离居剩凄戚。","dynasty":"唐代","title":"送元八游汝南"}
{"author":"刘长卿","content":"霭然空水合，目极平江暮。南望天无涯，孤帆落何处。顷为衡湘客，颇见湖山趣。朝气和楚云，夕阳映江树。帝乡劳想望，万里心来去。白发生扁舟，沧波满归路。秋风今已至，日夜雁南度。木叶辞洞庭，纷纷落无数。","dynasty":"唐代","title":"晚次湖口有怀"}
{"author":"刘长卿","content":"天南愁望绝，亭上柳条新。落日独归鸟，孤舟何处人。生涯投越徼，世业陷胡尘。杳杳钟陵暮，悠悠鄱水春。秦台悲白首，楚泽怨青蘋.草色迷征路，莺声伤逐臣。独醒空取笑，直道不容身。得罪风霜苦，全生天地仁。青山数行泪，沧海一穷鳞。牢落机心尽，惟怜鸥鸟亲。","dynasty":"唐代","title":"负谪后登干越亭作"}
{"author":"刘长卿","content":"秋江渺渺水空波，越客孤舟欲榜歌。手折衰杨悲老大，故人零落已无多。","dynasty":"唐代","title":"七里滩重送"}
{"author":"刘长卿","content":"青青草色满江洲，万里伤心水自流。越鸟岂知南国远，江花独向北人愁。生涯已逐沧浪去，冤气初逢涣汗收。何事还邀迁客醉，春风日夜待归舟。","dynasty":"唐代","title":"初闻贬谪，续喜量移，登干越亭赠郑校书"}
{"author":"刘长卿","content":"建牙吹角不闻喧，三十登坛众所尊。家散万金酬士死，身留一剑答君恩。渔阳老将多回席，鲁国诸生半在门。白马翩翩春草细，郊原西去猎平原。","dynasty":"唐代","title":"献淮宁军节度使李相公"}
{"author":"刘长卿","content":"山城迢递敞高楼，露冕吹铙居上头。春草连天随北望，夕阳浮水共东流。江田漠漠全吴地，野树苍苍故蒋州。王粲尚为南郡客，别来何处更销忧。","dynasty":"唐代","title":"和樊使君登润州城楼"}
{"author":"刘长卿","content":"渺渺云山去几重，依依独听广陵钟。明朝借问南来客，五马双旌何处逢。","dynasty":"唐代","title":"瓜洲驿重送梁郎中赴吉州"}
{"author":"刘长卿","content":"长安此去欲何依，先达谁当荐陆机。日下凤翔双阙迥，雪中人去二陵稀。舟从故里难移棹，家住寒塘独掩扉。临水自伤流落久，赠君空有泪沾衣。","dynasty":"唐代","title":"送陆澧仓曹西上"}
{"author":"刘长卿","content":"藩篱小鸟何甚微，翩翩日夕空此飞。只缘六翮不自致，长似孤云无所依。西城黯黯斜晖落，众鸟纷纷皆有托。独立虽轻燕雀群，孤飞还惧鹰鹯搏。自怜天上青云路，吊影徘徊独愁暮。衔花纵有报恩时，择木谁容托身处。岁月蹉跎飞不进，羽毛憔悴何人问。绕树空随乌鹊惊，巢林只有鹪鹩分。主人庭中荫乔木，爱此清阴欲栖宿。少年挟弹遥相猜，遂使惊飞往复回。不辞奋翼向君去，唯怕金丸随后来。","dynasty":"唐代","title":"小鸟篇，上裴尹"}
{"author":"刘长卿","content":"一公住世忘世纷，暂来复去谁能分。身寄虚空如过客，心将生灭是浮云。萧散浮云往不还，凄凉遗教殁仍传。旧地愁看双树在，空堂只是一灯悬。一灯长照恒河沙，双树犹落诸天花。天花寂寂香深殿，苔藓苍苍閟虚院。昔余精念访禅扉，常接微言清道机。今来寂寞无所得，唯共门人泪满衣。","dynasty":"唐代","title":"齐一和尚影堂"}
{"author":"刘长卿","content":"高楼独上思依依，极浦遥山合翠微。江客不堪频北望，塞鸿何事又南飞。垂山古渡寒烟积，瓜步空洲远树稀。闻道王师犹转战，更能谈笑解重围。","dynasty":"唐代","title":"登润州万岁楼（一作皇甫冉诗）"}
{"author":"刘长卿","content":"迢迢此恨杳无涯，楚泽嵩丘千里赊。歧路别时惊一叶，云林归处忆三花。秋天苍翠寒飞雁，古堞萧条晚噪鸦。他日山中逢胜事，桃源洞里几人家。","dynasty":"唐代","title":"送常十九归嵩少故林"}
{"author":"刘长卿","content":"帝子不可见，秋风来暮思。婵娟湘江月，千载空蛾眉。","dynasty":"唐代","title":"琴曲歌辞。湘妃"}
{"author":"刘长卿","content":"娇爱更何日，高台空数层。含啼映双袖，不忍看西陵。漳河东流无复来，百花辇路为苍苔。青楼月夜长寂寞，碧云日暮空裴回。君不见邺中万事非昔时，古人何在今人悲。春风不逐君王去，草色年年旧宫路。宫中歌舞已浮云，空指行人往来处。","dynasty":"唐代","title":"相和歌辞。铜雀台"}
{"author":"刘长卿","content":"片帆何处去，匹马独归迟。惆怅江南北，青山欲暮时。","dynasty":"唐代","title":"瓜洲道中送李端公南渡后，归扬州道中寄"}
{"author":"刘长卿","content":"群公谁让位，五柳独知贫。惆怅青山路，烟霞老此人。","dynasty":"唐代","title":"赠秦系征君"}
{"author":"刘长卿","content":"荒凉野店绝，迢递人烟远。苍苍古木中，多是隋家苑。","dynasty":"唐代","title":"茱萸湾北答崔载华问"}
{"author":"杨贲","content":"贵人昔未贵，咸愿顾寒微。及自登枢要，何曾问布衣。平明登紫阁，日晏下彤闱。扰扰路傍子，无劳歌是非。","dynasty":"唐代","title":"时兴"}
{"author":"鲍承议","content":"平田千顷绿秧稠，水绕山阿出涧流。门掩落花春自晚，画檐时听鸟声幽。","dynasty":"宋代","title":"秀峰院"}
{"author":"李建","content":"丱岁便将为肘腋，二纪何曾离一日。更深犹尚立案前，敷奏柔和不伤物。今朝荣贵慰我心，双旌引向重城出。褒斜旧地委勋贤，从此生灵永泰息。","dynasty":"唐代","title":"赠别唐太师道袭"}
{"author":"方资","content":"予生浙东，世业农。总角失所天，稍从里闬儒者游。年十八，婺以充贡。凡八至礼部，始得一青衫。间关二十年，仕不过县令，擢才南阳教授。绍圣改元，实六十五岁矣。秋风忽起，巫告老于有司，适所愿也。谓同志曰：任无补于上下，而退号朝士。婚姻既毕，公私无虞。将买扁舟放浪江湖中，浮家泛宅，誓以此生，非太平之幸民而何。因阅阮田曹所制黄鹤引，爱其词调清高，写为一阕，命稚子歌之，以侑尊焉。生逢垂拱。不识干戈免田陇。士林书圃终年，庸非天宠。才初阘茸。老去支离何用。浩然归弄。似黄鹤、秋风相送。尘事塞翁心，浮世庄生梦。漾舟遥指烟波，群山森动。神闲意耸。回首利靰名鞚此情谁共。问几斛、淋浪春瓮。","dynasty":"宋代","title":"黄鹤引"}
{"author":"项鸿祚","content":"水天清话，院静人销夏。蜡炬风摇帘不下，竹影半墙如画。醉来扶上桃笙，熟罗扇子凉轻。一霎荷塘过雨，明朝便是秋声。","dynasty":"清代","tags":"婉约，夏天","title":"清平乐·池上纳凉"}
{"author":"项鸿祚","content":"杏花开了燕飞忙，正是好春光。偏是好春光，者几日、风凄雨凉。杨枝飘泊，桃根娇小，独自个思量。刚待不思量，吹一片、箫声过墙。","dynasty":"清代","tags":"婉约，写景，抒情，孤独","title":"太常引·客中闻歌"}
{"author":"项鸿祚","content":"阑珊心绪，醉倚绿琴相伴住。一枕新愁，残夜花香月满楼。繁笙脆管，吹得锦屏春梦远。只有垂杨，不放秋千影过墙。","dynasty":"清代","tags":"婉约，孤独，忧郁","title":"减字木兰花·春夜闻隔墙歌吹声"}
{"author":"项鸿祚","content":"阖闾城下漏声残，别愁千万端。蜀笺书字报平安，烛花和泪弹。无一语，只加餐，病时须自宽。早梅庭院夜深寒，月中休倚阑。","dynasty":"清代","title":"阮郎归·吴门寄家书"}
{"author":"项鸿祚","content":"西风已是难听，如何又著芭蕉雨？泠泠暗起，澌澌渐紧，萧萧忽住。候馆疏（石甚），高城断鼓，和成凄楚。想亭皋木落，洞庭波远，浑不见，愁来处。此际频惊倦旅，夜初长，归程梦阻。砌蛩自叹，边鸿自唳，剪灯谁语？莫更伤心，可怜秋到，无声更苦。满寒江剩有，黄芦万顷，卷离魂去。","dynasty":"清代","title":"水龙吟·秋声"}
{"author":"项鸿祚","content":"阑珊心绪，醉倚绿琴相伴住。一枕新愁，残夜花香月满楼。繁笙脆管，吹得锦屏春梦远。只有垂杨，不放秋千影过墙。","dynasty":"清代","tags":"音乐，抒情，爱情，愁闷","title":"减字木兰花·春夜闻隔墙歌吹声"}
{"author":"项鸿祚","content":"孤屿平地接，重城一水环。湖明疑浸日，云薄不遮山。樨柳如人弱，啼莺笑客间。画船乘两桨，酩酊载春还。","dynasty":"清代","title":"湖上即事"}
{"author":"项鸿祚","content":"花远静冥冥，秋声已满庭。风连万户竹，月澹一池星。夜永镫先尽，窗寒酒易醒。南飞有征雁，寥落不堪听。","dynasty":"清代","title":"秋夜寄远"}
{"author":"项鸿祚","content":"岂有高轩客过门，小庭花落自黄昏。黄金尽后余诗债，白祫间来剩酒痕。文字祇今工作祟，故人几辈待招魂。不知眉黛疗饥否，且著相如犊鼻裈。","dynasty":"清代","title":"感怀"}
{"author":"项鸿祚","content":"梦怯秋清，小屏题遍相思句。露浓如雨，不响梧桐树。采药栏空，是旧吹笙处。愁凝伫，暗蛩无语，凉月随人去。","dynasty":"清代","title":"点绛唇八首其一"}
{"author":"项鸿祚","content":"梦中记得登山约，风声雨声催醒。出郭浓阴，平堤新涨，此去柴桑村静。寺门深迥，剩满地苍云，马蹄不稳。人语吹来，重楼高倚万松顶。还向虚亭坐久，听泉穿径竹，尘念都冷。猿定安禅，鸟啼入梵，只有老僧心领。经床试茗，却回忆年年，总孤清景。犹是寻诗，一钟烟外暝。","dynasty":"清代","title":"齐天乐九首其七"}
{"author":"项鸿祚","content":"山城几夕无风雨，依然闷过重九。鞠冷荒畦，橙香小院，客里暗惊时候。茱萸插否？问今日登高，共谁携手。空有书来，加餐两字置怀袖。江南归梦路远，吴霜新点鬓，休更搔首。铜辇秋吟，金盘晓泪，相见定怜诗瘦。微闻别后，困京洛缁尘，壮游非旧。事事销除，不销除是酒。","dynasty":"清代","title":"齐天乐九首其八"}
{"author":"项鸿祚","content":"湖山不醒笙哥梦，离觞又催南浦。听鼓官津，听钟野寺，听到垂虹风雨。荷乡未暑，有丁卯同舟，载将诗去。剩我无聊，登高怀远更吟苦。横桥谁念竨侣，城南天尺五，今日韦杜。鳌禁移家，鸥波泛宅，一样年年羁旅。为君细数，算楚尾吴头，倦游重赋。问讯王郎，别来相忆否？","dynasty":"清代","title":"齐天乐九首其九"}
{"author":"项鸿祚","content":"霜红一树斜阳冷，堕叶惊蝉。衰草如烟，倦枕支秋梦不全。浮名只为填词误，诗酒流连。花月因缘，写入乌丝尽可怜。","dynasty":"清代","title":"采桑子三首其一"}
{"author":"项鸿祚","content":"镂金蹙雾红衫薄，妆罢嫌迟。出茧双眉，不遣春愁露一丝。粉笺银沫云蓝滑，待写新词。半晌寻思，闲教丁香画雀儿。","dynasty":"清代","title":"采桑子三首其二"}
{"author":"项鸿祚","content":"艳词空冠花间集，不上云台。却上阳台，一读南华事事乖。谢郎朋齿狂犹昔，红粉成灰。蜡炬成灰，剩得闲情赋锦溪。","dynasty":"清代","title":"采桑子三首其三"}
{"author":"项鸿祚","content":"花落小楼寒，客散重门静。明月随人出画廊，曲曲栏干影。浅醉几曾忺，薄睡匆匆醒。也似相思也似愁，人比秋风冷。","dynasty":"清代","title":"卜算子"}
{"author":"项鸿祚","content":"绳河一雁，带微云澹月，吹堕秋影。风约疏钟，似唤我、同醉寺桥烟景。黄叶声多，红尘梦断，中有檀栾径。空明积水，诗愁浩荡千顷。乘兴欲叩禅关，残萤几点，风寒星不定。清夜湖山，肯付与、词客闲来消领？跨鹤天高，盟鸥缘浅，心事塘蒲冷。朔风狂啸，满林宿鸟都醒。","dynasty":"清代","title":"湘月"}
{"author":"项鸿祚","content":"鲤鱼风起芙蓉老，金鹅屏展釭花笑。稍觉茜衣单，玉人心里寒。潇湘天一尺，蹙破眉峰碧。筝雁不能飞，悔将情诉伊。","dynasty":"清代","title":"菩萨蛮十五首其一"}
{"author":"项鸿祚","content":"粉云低衬流苏薄，凤窠长簟金钗落。花影过秋千，画堂人昼眠。锦帆消息断，日日停刀剪。半袖绣鸳鸯，几时成一双。","dynasty":"清代","title":"菩萨蛮十五首其二"}
{"author":"项鸿祚","content":"春寒不度垂杨树，风廉澹澹吹香絮。霏雨午天晴，隔花闻笑声。嫩篁微解箨，镜槛新阴薄。断续水沈烟，燕窥人画眠。","dynasty":"清代","title":"菩萨蛮十五首其三"}
{"author":"项鸿祚","content":"檀槽细响龙香拨，玉纤拢袖双条脱。深院落花天，莺啼杨柳烟。骤如风雨歇，万里关山月。眉黛一痕愁，湘云入鬓流。","dynasty":"清代","title":"菩萨蛮十五首其四"}
{"author":"项鸿祚","content":"草薰风暖天涯路，清明寒食青春度。何处骤骄骢，玉楼人梦中。一窗花弄影，半被余香冷。不是倦思眠，起来依旧闲。","dynasty":"清代","title":"菩萨蛮十五首其五"}
{"author":"项鸿祚","content":"縠烟笼暝霏香絮，琼疏悄度黄鹂语。记得送君时，海棠红亚枝。麝尘金鉔软，烛影和衣卷。兰梦一春闲，枕屏无数山。","dynasty":"清代","title":"菩萨蛮十五首其六"}
{"author":"项鸿祚","content":"茜丝沈水茱萸冷，轻绡浅约蝤蛴领。人瘦晚风天，亸鬟云两肩。眼波娇欲溜，揾湿飞鸾袖。愁理玉靴笙，一声无限情。","dynasty":"清代","title":"菩萨蛮十五首其七"}
{"author":"项鸿祚","content":"柳丝遮断行云路，珊珊一阵横塘雨。雨后燕归梁，湿红娇晚妆。茜衾愁不拥，叠损金泥凤。才得梦来时，月中啼子规。","dynasty":"清代","title":"菩萨蛮十五首其八"}
{"author":"项鸿祚","content":"玉骢嘶过垂杨陌，停鞭却系朱楼侧。和笑出门迎，嫩霞双脸明。粟钿金夹膝，带绾迦陵翼。灯烬琐窗寒，酒醒更漏残。","dynasty":"清代","title":"菩萨蛮十五首其九"}
{"author":"项鸿祚","content":"绿阴铺地无人影，乌龙自在眠莎径。多事卷罗帏，满阶蝴蝶飞。回文挑锦字，斜界行行泪。难话此时心，恨深愁更深。","dynasty":"清代","title":"菩萨蛮十五首其十"}
{"author":"项鸿祚","content":"夕阳山映宫黄额，杏花楼外春芜碧。花命薄如人，峭风吹作尘。日长榆影瘦，帘漾晴波绉。肠断掩金铺，近来肠也无。","dynasty":"清代","title":"菩萨蛮十五首其十一"}
{"author":"项鸿祚","content":"如今不合江南住，江南处处多烟雨。烟雨晚霏霏，冶游人未归。犀株防胆怯，玉箸揉蓝浥。愁似暗潮生，自生还自平。","dynasty":"清代","title":"菩萨蛮十五首其十二"}
{"author":"项鸿祚","content":"辘轳金井鸦啼晓，映帘红日梳头早。闻道尺书来，锦笺和泪开。如何归计误，南下潇湘去。望断草芊绵，雁飞秋满天。","dynasty":"清代","title":"菩萨蛮十五首其十三"}
{"author":"项鸿祚","content":"钿筝弦促银簧冻，雁钗麝带愁香重。此夕黯销魂，月中斜闭门。冷霜凝缥瓦，香蜡秦篝灺。梦见更相思，不如无梦时。","dynasty":"清代","title":"菩萨蛮十五首其十四"}
{"author":"项鸿祚","content":"夜来风似郎踪恶，晓来云似郎情薄。窗外柳飞绵，问郎心那边。誓盟人是假，只合将花打。见面说相思，知人知不知。","dynasty":"清代","title":"菩萨蛮十五首其十五"}
{"author":"项鸿祚","content":"麟带愁香，犀帷梦玉，金猊暖压氍毹。病怯朝眠，凉云吹度平湖。画桥烟锁分携路，正马嘶、残雨荒芜。更销凝、莺老花稀，雁到书无。离情不恨吹横笛，恨琴边枕瘦，酒后灯孤。侧帽垂鞭，临风可奈清臞。绿杨天半红泥阁，数旧人、惟有筝奴。待重游、怕听钩栏，吊月啼蛄。","dynasty":"清代","title":"高阳台二首其一"}
{"author":"项鸿祚","content":"艳曲题裙，清声碎玉，消磨何限欢场。侠骨飘灵，当时留赠萧娘。云腴镵得如人腻，扫轻塺、澹写潇湘。好收藏、小字星星，旧署王昌。银钩惯寄相思札，问头陀知否？宿愿应偿。泪眼盈盈，红丝不系柔肠。可怜片石经尘劫，数秣陵、遗事苍凉。最难忘、烟月妆楼，孔雀庵旁。","dynasty":"清代","title":"高阳台二首其二"}
{"author":"项鸿祚","content":"是谁深院夜调笙，雾冥冥，月盈盈。过了烧灯，时节峭风轻。几日后堂新拢锁，闲绣谱，冷湘奁、掩画屏。画屏画屏最无情，天又明，寒渐生。唤也唤也，唤不应、一枕春酲。偏我销魂，人听卖花声。碎剪梦云裁恨句，寻晚燕，盼昏鸦、寄与卿。","dynasty":"清代","title":"江城明月引"}
{"author":"项鸿祚","content":"翠蛾轻晕斗春红，香暖燕泥融。挝鼓新烟院落，吹箫澹月帘栊。清明过了，花朝过了，宿酒频中。几日小屏闲睡，绿阴更比愁浓。","dynasty":"清代","title":"朝中措二首其一"}
{"author":"项鸿祚","content":"片时春睡梦难寻，重见短墙阴。一样绿肥红瘦，断肠偏是而今。燕支澹注，雨中人远，画里愁深。倚醉满烧银烛砌，蛩诉出秋心。","dynasty":"清代","title":"朝中措二首其二"}
{"author":"项鸿祚","content":"叠鼓收寒，试灯风小珠帘卷。玉梅消瘦倚窗枝，蟾月窥人浅。十里银笙钿管，簇行云铜街绣软。不如休去，花影重门，繁星一院。谁念何郎，宿醒未解吟诗倦。枕屏清泪溅潇湘，蜜炬香心短。闲里华年自换，漏沈沈、天长信远。春眠困顿，犹梦婆娑，舞葱歌茜。","dynasty":"清代","title":"烛影摇红四首其一"}
{"author":"项鸿祚","content":"润涩琴丝，暗敲窗竹人初定。胆瓶清瘦小桃枝，屏底娟娟影。象局娇嫌袖冷，倚琼箫闲销夜永。红牙按到，自琢新词，缓吟细听。摇曳无端，恰如烟袅沈香鼎。曲中约略度残更，淅淅檐声静。锦瑟华年谩省，笑何曾、柔乡醉醒。歌楼银烛，第一难忘，恁时风景。","dynasty":"清代","title":"烛影摇红四首其二"}
{"author":"项鸿祚","content":"风叶堆廊，露苔凝砌秋凉早。不关情处猛相思，曾印双鸳小。弹指欢悰似扫，翠帘空房栊静窈。秋千影里，一径蘼芜，蟪蛄啼老。休展金奁，泪痕犹沁新诗稿。曲屏低枕卧湘烟，红破灯花笑。锦瑟华年过了，醉还醒、愁多梦少。断魂寻去，只有银蟾，夜深偷照。","dynasty":"清代","title":"烛影摇红四首其三"}
{"author":"项鸿祚","content":"鹤怨猿惊，访邻寻里都非旧。款门溪竹一枝无，莫问堂前柳。梁燕移巢去久，土花斑苍苔半亩。煮茶院落，烧笋光阴，几时能又。卷尽荷钱，拗莲作寸还伤藕。不如蒲苇早飘零，却待秋风后。那更当歌对酒，算空留、千金敝帚。向人青眼，只有西山，倚栏窥牖。","dynasty":"清代","title":"烛影摇红四首其四"}
{"author":"项鸿祚","content":"燕子来时天已暝，海棠开后寒犹劲。片云笼月月笼花，花下珠帘帘外影。银烛点残芳酒冷，荼蘼枕上余香靘。玉儿春睡太瞢腾，一夜东风吹不醒。","dynasty":"清代","title":"玉楼春"}
{"author":"项鸿祚","content":"画楼吹角，酒醒灯花落。梅未开残风又恶，今日元宵过却。更更更鼓凄凉，翠绡弹泪千行。并作一江春水，几时流到钱塘。","dynasty":"清代","title":"清平乐七首其二"}
{"author":"项鸿祚","content":"客中心绪，只怕流年去。才见河桥飞柳絮，又是榴花端午。醉眠休恨啼鸦，伴人明月窗纱。归梦不如不作，醒来依旧天涯。","dynasty":"清代","title":"清平乐七首其三"}
{"author":"项鸿祚","content":"蓦然如醉，叠枕和衣睡。却忆去年今日事，画烛替人垂泪。月明依旧房栊，麌帷寒减香筒。剩得一枝梧叶，能禁几日秋风。","dynasty":"清代","title":"清平乐七首其四"}
{"author":"项鸿祚","content":"雁红蝉碧，凉雨生秋夕。画里云山天咫尺，都是倦游踪迹。少年银烛歌楼，如今襆被孤舟。皱得一痕烟墨，不知多少离愁。","dynasty":"清代","title":"清平乐七首其五"}
{"author":"项鸿祚","content":"无端懊恼，窗外莺啼晓。懒去蹋青迟斗草，门掩东风春老。绣绒睡上花枝，红笺写遍新词。相是恹恹酒病，被人唤作相思。","dynasty":"清代","title":"清平乐七首其六"}
{"author":"项鸿祚","content":"倚栏凝伫，点点飞红雨。欲减罗衣寒未去，寂寞朝朝暮暮。桃源落日西斜，画桥平接金沙。春水无风无浪，行人一棹天涯。","dynasty":"清代","title":"清平乐七首其七"}
{"author":"项鸿祚","content":"正鸳机花明昼锦，雨丝织到愁处。杏钿狼藉青芜国，前度凤钩香污。湖上路，问孤负、良辰美景谁家院。残箫倦鼓，剩占岸轻桡，垂帘小榭，烟柳断肠暮。空赢得，采壁留题秀句，凄凉醉玉风度。旧时系马门前树，一片绿阴吹雾。听燕语，谩说道、蔷薇后约今在否？银筝自谱，尽付与红儿，酒边缓唱，忍泪看春去。","dynasty":"清代","title":"摸鱼儿六首其一"}
{"author":"项鸿祚","content":"又匆匆楚乡秋到，吴侬清兴千里。诗人但说芹羹好，何似鲈乡风味。明镜里，漾点点、幺荷半卷冰丝缀。筠篮带水，正碧藕初残，乌菱渐老，小摘挂船尾。枪旗展，笑比春茶上市，输他酪乳争美。红盐细糁凝脂滑，香满一匙生翠。因底事，应在我、经年总未成归计。于今倦矣，忆蟹舍灯前，鱼床笛外，晚饭有菰米。","dynasty":"清代","title":"摸鱼儿六首其二"}
{"author":"项鸿祚","content":"问何年移根太液，冰姿隔断尘土。轻笛塘外鸣珂散，吹尽柳堤残暑。天澹泞，逗叶叶、新凉扇子湖边雨。瀛洲尺五，是彩仗分红，宫沟沁绿，香影漾帘户。凌波去，按彻霓裳卷舞，无言解笑人否？碧筒冷注葡萄酿，中有九重仙露。留客处，任醉折、花枝容我闲鸥鹭。桥湾信步，并几个蜻蜓，一丛紫蓼，写入晚晴赋。","dynasty":"清代","title":"摸鱼儿六首其三"}
{"author":"项鸿祚","content":"幸先生移居未遂，孤山终属和靖。玉簪也抱冬青恨，名士几人心冷。还试省，记冻雨、荒词遗象今谁认？重来系艇，怪梅坞栖云，鹤栏占水，倒浸一楼影。巢居阁，结屋编篱觕定，小窗邀我同凭。他年野志搜嘉话，剩有君词为证。都莫问，且倚醉、临高酒薄风唤醒。暗香半岭，正清磬初圆，画船催散，月到万花顶。","dynasty":"清代","title":"摸鱼儿六首其四"}
{"author":"项鸿祚","content":"正萧疏冷枫吹尽，惊寒又掠江渚。旧时青眼曾相识，可惜年华迟暮。君看取，看堤上、高楼红袖还凭否？离愁满树，剩冉冉斜阳，罗罗远水，点点暝鸦去。春前怨，误向章台梦雨，绿窗多少人妒。如今羞见东风面，悔不学他飞絮。随陌路，吹散了、漫天漫地无寻处。断魂几许，只燕燕莺莺，者回重到，定诉此情苦。","dynasty":"清代","title":"摸鱼儿六首其五"}
{"author":"项鸿祚","content":"染空青垂垂细柳，柳丝系梦多少。钓竿欲拂珊瑚树，忍向江湖终老。留画稿，有词客、关情泪满池塘草。烟昏露晓，怪妙笔通灵，飞鸿一去，难认旧时爪。谁收拾，锦轴签题尚好，竹林小阮重到。易圭还砚寻常事，翰墨因缘易了。休懊恼，记出水、芙蕖曾写黄筌照。遗踪未杳，倩渔弟渔兄，寻消问息，相见共倾倒。","dynasty":"清代","title":"摸鱼儿六首其六"}
{"author":"项鸿祚","content":"野桃开后柳飞绵，长自负春妍。费尽买花钱，禁多少、风天雨天。碧城十二，红桥廿四，往事总凄然。梦也不曾圆，只檐月、看人自眠。","dynasty":"清代","title":"太常引二首其一"}
{"author":"项鸿祚","content":"晚阴薄，人在酴醾院落。秋千罢、还倚琐窗，花雨和烟冷银索。近来情绪恶，遮莫青春过却。单衣减、沈水自薰，酒病经年怯孤酌。低低燕穿幕，任笺绿绡红，心事难托。柳丝系梦轻漂泊。叹衾凤羞展，镜鸾空掩，思量睡也怎睡着，恨依旧寂寞。妆阁闭鱼钥，怕唱到阳关，箫谱慵学。夜占蛛蟢朝灵鹊，只目断千里，锦帆天角。玲珑帘月，照见我，又瘦削。","dynasty":"清代","title":"兰陵王"}
{"author":"项鸿祚","content":"展香笺，斟绿醑，相对两眉妩。笑问多情，甘作小红否？几曾奉旨填词，偷声减字，便消受华年一度。自吟苦，任教采壁旗亭，争唱玉田句。金缕琵琶，呜咽怨秋雨。可怜青兕今生，封侯无分，尽修得，刘郎花谱。","dynasty":"清代","title":"祝英台近二首其一"}
{"author":"项鸿祚","content":"镜红销，衾翠拥，声影度窗缝。斜桷灯深，惯作隔帘梦。怪他筝雁年华，暗中偷觉，更闲把玉钩微控。谩调弄，暂时见也关心，何况两情重。谁料侵晨，双桨渡头送。井阑一树梧桐，快催疏雨，好留住，绿毛幺凤。","dynasty":"清代","title":"祝英台近二首其二"}
{"author":"项鸿祚","content":"南枝冻折，映秋屏素几，还带残雪。飘粉新瓷，留伫春痕，不管丽谯吹彻。金尊记向西园醉，甚容易、酒阑歌阙。正相思、忽到窗前，小占画廉香月。休忆宫檐旧事，无风先自堕，幽恨曾叠。倚遍危栏，梦遍重衾，不是篱边时节。一般也有横斜影，伴寒夜短檠孤绝。怕倩魂、空绕罗浮，却是故人初别。","dynasty":"清代","title":"疏影二首其一"}
{"author":"项鸿祚","content":"天空夜寂，荡冷云万顷，飞上层碧。不信人间，容易西风，齐州九点烟隔。琼楼玉宇应难到，算惟有、嫦娥知得。待月名、控鹤归来，说与此时游历。多事移商换徵，悄惊尘梦远，无限幽忆。杳杳悠悠，作尽秋声，拗折冰弦谁惜。还愁缟袂凌波去，却似泛清湘瑶瑟。怕泪痕、暗渍金徽，盼断广寒消息。","dynasty":"清代","title":"疏影二首其二"}
{"author":"项鸿祚","content":"秋水漫，鸭阵怯波分散。乌桕红飞霜叶乱，夕阳山一半。云被晚钟敲断，两两归舟相唤。烟月满湖人不管，画桡齐占岸。","dynasty":"清代","title":"谒金门二首其一"}
{"author":"项鸿祚","content":"留不得！留也不过今日。今日云帆天咫尺，明朝何处觅？江上潮平风急，吹断几声残笛？独倚小楼寒恻恻，欲眠灯又黑。","dynasty":"清代","title":"谒金门二首其二"}
{"author":"项鸿祚","content":"为有云屏无限娇，碧纱如梦看吹箫。银烛剪残花气暖，忆春宵。半醉半醒何处去，背人独自上兰桡。今夜离魂随别恨，趁回潮。","dynasty":"清代","title":"摊破浣溪沙二首其一"}
{"author":"项鸿祚","content":"醉缬红绡约翠钿，碧萝笼月伴秋千。今夜新寒分一半，到郎边。蛮蜡同心摇翠幌，蜀筝纤手压朱弦。学啭春莺浑不似，似啼鹃。","dynasty":"清代","title":"摊破浣溪沙二首其二"}
{"author":"项鸿祚","content":"樱桃带雨，近窗栊低亚。闲里匆匆过春社。正高城，画角吹梦无端，天渐晓，梦到水精帘下。梦残莺唤起，却道书来，小印分明玉人写。冷语最销魂，花待郎归，待郎归，可怜花谢。若留得、西湖柳绵儿，定说与，卿卿似侬游冶。","dynasty":"清代","title":"洞仙歌二首其一"}
{"author":"项鸿祚","content":"玉梅三九，尚恹恹娇困。疏了缃奁木瓜粉。倚熏笼，微暖药碗浓香，应未减，较贴量茶风韵。起来呼半臂，拥鼻沈吟，雪意垂垂几时准。闲煞画眉人，浅惜轻怜，写多少，无题诗本。且莫任、双鬟拓纱窗，禁不住，黄昏峭寒一陈。","dynasty":"清代","title":"洞仙歌二首其二"}
{"author":"项鸿祚","content":"划船打桨催将去，愁听乌篷雨。越王台上梦迢迢，人在乱莺声里、过花朝。归来重见东风面，杨柳青如线。碧桃还有几分留，为我一春湖上、不曾游。","dynasty":"清代","title":"虞美人二首其一"}
{"author":"项鸿祚","content":"碛云寒结胭脂紫，立马王嫱里。枣林一抹乱鸦啼，啼到打更时候、更凄凄。红酥手与黄滕酒，往事空销瘦。燕姬拢袖压琵琶，不许离人今夜、不思家。","dynasty":"清代","title":"虞美人二首其二"}
{"author":"项鸿祚","content":"橹声摇澹月，正人在，洞庭船。望笠泽茫茫，长堤暗柳，曾住词仙。当年俊游记否，唤银箫、吹绿一江烟。剩我诗愁万顷，片帆直上壶天。流连玉界琼田清，露下水纹圆。怕酒醒波还，醉魂空恋，第四桥边。凄然五湖旧约，叹鲈乡、信美尚无缘。风外鱼灯几点，夜深凉照鸥眠。","dynasty":"清代","title":"木兰花慢"}
{"author":"项鸿祚","content":"金阊门外柳千条，驻兰桡，度凉宵。可惜凉宵，都付与无聊。试唤吴娘歌一曲，风又起，雨潇潇。双鬟低映烛光摇，似花娇，最魂销。今夜魂销，明日隔枫桥。城上乌啼催酒醒，人去也，自吹箫。","dynasty":"清代","title":"江城子"}
{"author":"项鸿祚","content":"铁瓮城开，何处是，紫髯天下。流不尽，英雄遗恨，寒涛激射。双桨吴船轻似燕，千寻浊浪高千马。看危矶，径转妙高台，山如画。骤雨歇，长虹挂，风渐紧，云成赭。唤江妃，起舞鱼龙悲吒。瓜步洲边新月上，茱萸湾口孤帆卸。听寺楼，钟鼓落篷窗，无眠夜。","dynasty":"清代","title":"满江红三首其一"}
{"author":"项鸿祚","content":"如此江山，尽容我，舵楼吹笛。有谁更，击冰夷鼓，鼓湘灵瑟。樯橹灰飞风郑箨，英雄事去沙沈戟。问月明，何处是扬州，寒潮拍。桑海换，蛟宫泣，城市远，鼍更涩。荡鳞波，万顷送迎残客。香雾云鬟归梦冷，金支翠羽诸天寂。望故国，只在去鸿边，无消息。","dynasty":"清代","title":"满江红三首其二"}
{"author":"项鸿祚","content":"独有嫦娥，不笑我，青衫依旧。正相伴，寺门乞茗，野桥沽酒。小隐竟成丁令鹤，学仙羞逐淮王狗。趁夜凉，来叩远公房，惊而走。莲座倨，峦狮吼，松径僻，骄骢骤。只维摩，病瘠见人摇首。身贱自遭奴隶薄，心闲好与溪山友。怪秋坟，鬼听忽揶揄，颜之厚。","dynasty":"清代","title":"满江红三首其三"}
{"author":"项鸿祚","content":"脱叶辞萤，凉波送雁，系船野岸疏林。望重城静锁，听断续寒砧。且随分江湖落拓，二分明月，闲到如今。谩多情、红袖琵琶，弹破愁吟。竹西旧馆，太荒寒休去登临。纵画舫垂灯，朱栏唤酒，都是伤心。我亦风流秦七，青楼远，有梦难寻。剩隋堤杨柳，吴霜染得秋深。","dynasty":"清代","title":"扬州慢"}
{"author":"项鸿祚","content":"断潮流月去，柁楼碎语，侵晓挂帆初。一行沙上雁，又被西风，吹影落江湖。红墙渐远，拂征衣自叹清臞。最凄凉疏萍剩梗，飘泊意何如？愁余！黄花旧径，修竹吾庐，是离魂来处。料此后诗边酒冷，梦里灯孤。停船莫近投书浦，况路长容易无书。归便早，今年总负鲈鱼。","dynasty":"清代","title":"三犯渡江云"}
{"author":"项鸿祚","content":"橹声约住回澜，夕阳残。人倚嫩凉船尾小红栏。歌一曲，横波绿，向谁看。香压鬓云斜插折枝兰。","dynasty":"清代","title":"上西楼"}
{"author":"项鸿祚","content":"征铎郎当，点轻衫露凉。卖酒人家未起，残月在，柳梢黄。行装，诗半囊，梦回思故乡。秋到屏风关外，吹一路，野花香。","dynasty":"清代","title":"霜天晓角"}
{"author":"项鸿祚","content":"旅魂惊，正鼋鼍催浪，彭蠡暗潮生。隔浦疏林，沿江败苇，萧飒齐作秋声。压篷背、颓云似墨，洒一天、凉雨雁纵横。戍角初吹，村砧渐远，渔火还明。何事流连吴楚，叹销磨多少，风月凄清。倦枕支愁，寒衾贮梦，客路到处伤情。想今夜、孤舟漂泊，更有人、楼上数残更。应是玉钗敲断，难问归程。","dynasty":"清代","title":"一萼红"}
{"author":"项鸿祚","content":"更不须携酒看黄花，凄凉胜游稀。但苏翁圃外，藏鸦细柳，相对依依。回忆西湖旧梦，秋水浸渔矶。今日登临地，风景都非。自折茱萸簪帽，叹沈腰瘦减，泪满莱衣。况天涯兄弟，不似雁同飞。误江楼玉人凝伫，盼归舟、我尚未能归。休怅望，有栏干处，总是斜晖。","dynasty":"清代","title":"八声甘州二首其一"}
{"author":"项鸿祚","content":"界斜红飏出晚晴天，相看转凄然！甚匆匆只是，横催雁阵，低照鸥眠？树外山眉衬黛，远道草芊芊。一段苍茫意，都付樊川。汉阙秦宫何处？送几声画角，吹老华年。尽欢游长好，到此黯流连。倚江楼玉人凝望，带西风、帆影落窗前。愁无限，近黄昏也，新月笼烟。","dynasty":"清代","title":"八声甘州二首其二"}
{"author":"项鸿祚","content":"荥阳屯候，拥犀渠十万，贩缯人也。今日黄城余旧垒，风雨卷旗飘瓦。垓下追兵，颖阴封爵，功亦韩彭亚。将军已矣，废祠谁奠杯斝。忆昔此地连营，临江百雉，战鼓寒潮打。回首断烟衰草外，空有荒池洗马。入粤弓刀，平吴岁月，且听渔樵话。女墙犹在，乱乌啼破秋夜。","dynasty":"清代","title":"壶中天十首其一"}
{"author":"项鸿祚","content":"市门再见，似千年元鹤，暂来华表。一尉居然称吏隐，从古神仙官小。丹井泉深，石幢苔冷，绝壁衔残照。山中匣剑，夜寒犹自孤啸。叹息狐鼠从横，论奸抗疏，心岂无廊庙。玉马铜驼惊转眼，愁望五陵烟草。岭上吹笙，云闲飞鸟，携手成同调。最怜佳婿，羊裘六月垂钓。","dynasty":"清代","title":"壶中天十首其二"}
{"author":"项鸿祚","content":"神州圣铁，铸东南底柱，地维穿破。井沸生澜通海气，中有老蛟愁卧。八索钩连，孤根撑拄，不许狂涛簸。霓旌羽节，至今灵庙犹妥。我欲试探重溟，螭文手拓，只赤风雷堕。斗剑星红蟠殿壁，十二洪炉剩火。挂屩遗枫，游帷旧观，历劫难摧挫。五丁惊诧，浮州万古长锁。","dynasty":"清代","title":"壶中天十首其三"}
{"author":"项鸿祚","content":"千年杰阁，笑三王以后，都无文笔。幸有西山看不足，天外修眉漾碧。凫渚云迷，龙沙草没，俛俯成今昔。阅人多矣，帆樯倚槛如栉。可惜蛱蝶飘零，故宫罗绮，雨打栏干湿。莫望蓼洲东去路，愁入江楼夜笛。胜地凄凉，倦游飘泊，乡泪频沾臆。马当风驶，几时一送归客。","dynasty":"清代","title":"壶中天十首其四"}
{"author":"项鸿祚","content":"衍波玉润，写银钩叶叶，点商分羽。修到神仙贫亦好，寄食幸逢邹举。画阁笼烟，湘帘映水，一砚瀛洲雨。乌丝墨纱，只今流落如许。当日镜槛书床，朝朝暮暮，便是瑶台侣。甲帐绣襦甘小谪，何况世间儿女。紫极人归，青林虎啸，遗迹城南路。夜凉应有，佩环月下来去。","dynasty":"清代","title":"壶中天十首其五"}
{"author":"项鸿祚","content":"身将隐矣，谢故人无恙，灌园差乐。世事原非吾辈了，且向南州栖托。半亩斜阳，一锄野水，刖自成丘壑。柴门土锉，箸书应是僮约。谩教车骑重来，请从此逝，高举随黄鹄。老圃空依徐稚宅，谁荐秋风葵藿。万柳堤荒，百花洲冷，烟月长萧索。旧盟鸥鹭，偶然飞下寥廓。","dynasty":"清代","title":"壶中天十首其六"}
{"author":"项鸿祚","content":"螺屏翠叠，几重山浅画，忆他眉妩。柳外斜阳花上月，都是西风吹去。帘轴双钩，镜奁单锁，钞剩闲情赋。瘦琴支枕，卧箫谁理尘谱。天际望杳鳞云，锦书不寄，凉雁鸣烟橹。我未离家心似客，愁在无人知处。病怯灯明，困销茶酽，灰冷芙蓉炷。黄昏又听，竹梢弹碎秋雨。","dynasty":"清代","title":"壶中天十首其七"}
{"author":"项鸿祚","content":"峭寒随马，指疏林尽处，暝投孤驿。短榻尘栖风自扫，酒薄禁愁无力。窗纸蓬飘，炉灰荻冷，灯闪题诗壁。燕南赵北，可怜今夕何夕？凝想箫鼓春城，园香倚醉，多少闲踪迹。梦影迷离天未晓，铃语东风催客。印月虚廊，敧梅小院，到此都休忆。长安近否？夜阑应有人说。","dynasty":"清代","title":"壶中天十首其八"}
{"author":"项鸿祚","content":"句章城郭，有便娟接舞，魂归徕只。梦醒桃根应错问，蝴蝶可怜花底。夜壑吟孤，绛都春老，馀恨空流水。日湖剩稿，于今谁为料理？知我已十年前，素弦弹折，更洒铜仙泪。忍倚新腔西子慢，愁落野鹃声里。如此江山，不容词客，寂寞人间世。貂裘背雪，倦游行且休矣。","dynasty":"清代","title":"壶中天十首其九"}
{"author":"项鸿祚","content":"天乎难问，载云旗五色，逢迎山鬼。思折琼枝嗟远道，羞与蹇修为理。饮石泉兮，入修门些，上下悠悠只。悲哉秋气，伤心极目千里。众女谣诼蛾眉，无南无北，到处机蓬矢。丛桂连蜷招隐士，岁晚淹留何事。兰枻荪桡，螭骖虬驾，我欲歌离世。巫咸夕降，卜居惝恍谁是。","dynasty":"清代","title":"壶中天十首其十"}
{"author":"项鸿祚","content":"轻暝笼寒，卷帘迟、寂寞收灯风雨。芳游谩数，不是近来心绪。梅钿杏粉，渐看到、柳枝眉妩。空自把、花恼何郎，引得翠乡愁聚。茸窗旧时眠处，爱浓熏宝屑，闲歌金缕。龙香麝纸，记与细翻笙谱。梨云梦暖，甚容易、燕莺娇妒。谁更在、丝障银屏，醉听俊语。","dynasty":"清代","title":"一枝春"}
{"author":"项鸿祚","content":"画檐翠湿，奈几阵余寒，嫩红如扫。采香径悄，问莺帘燕户，剩春多少。泪染情丝，尚忆华清睡好。黯怀抱，任亭角夜深，银烛休照。芳事虚负了，任锦障重围，绿云迷晓。瘦枝谩拗，便轻阴再乞，可怜花老。不是无诗，极目江南路杳。送愁到，掩纹窗，雨斜风峭。","dynasty":"清代","title":"扫花游"}
{"author":"项鸿祚","content":"渔庄岸侧，正水落远汀，残雾收白。渐见香粳刈了，绣匡齐出。纬萧夜占爬沙路，苇花深，碎灯摇碧。楚霜初饱，还愁解甲，暗随潮汐。自玉局，清吟换得。喜斫雪双螯，同醉芳液。应是红姜细捣，绿橙亲擘。江湖岁晚无肠断，对西风何限相忆。竹根胜雨，时时空认，草泥行迹。","dynasty":"清代","title":"桂枝香"}
{"author":"项鸿祚","content":"巷角疏花，城湾剩水，坏墙深锁愁烟。兽镮自掩，饥雀啄苔钱。风扫回廊败叶，斜阳外、乔木依然。虚堂冷，栏干翠湿，诗壁篆蜗涎。平泉，行乐地，红罗买笑，碧玉供筵。算镜槛芙蓉，犹似人妍。休问楼中燕子，有黄金，难铸飞仙。还知否，秋坟夜月，空到绿窗前。","dynasty":"清代","title":"满庭芳"}
{"author":"项鸿祚","content":"晴窗峭寒骤减，掩荼蘼翠户。晓阴薄、步屧前廊，渐觉芳讯迟暮。绕栏见、将雏燕老，榆烟漠漠莺啼树。黯离怀，衫袂东风，乍沾飞絮。最忆西泠，画舫载酒，倚垂杨绿雾。钿波映、堤上宫眉，锦鳞曾寄情素。任人闲、愁深似海，尽销入、檀牙金缕。趁斜阳，轻棹归来，不惊鸥鹭。评花小榭，待月虚帘，总未经雁旅。何况有，粉围香陈，漏永灯烬，捣梦生云，碾春成雨。京绡半臂，吴绫双枕，如今都是销魂处。悔无端、短楫秋江渡。旗亭怅望，天涯草又青青，采壁泪满尘土。鹃催碧暗，蝶怨红稀，叹客衣换苎。但想像鸦头睡袜，鹊尾薰炉，冷落琼台，醉歌醒舞。思量觅寄，同心栀子，知君应更憔悴苦。莫凄凉、长傍秦筝柱。新词自摺筠笺，暝写晨吟，阿环嚏否？","dynasty":"清代","title":"莺啼序"}
{"author":"项鸿祚","content":"似江妃，楼东再见，冰绡揾红泪。靓妆偎依，占第一春风，独步罗绮。青禽知也未任拣，取枝南枝北，双栖明月里。芳心冷处转情多，修花谱，合唤同根连理。窗影澹，谁解画、两般姿媚。销魂是、露寒袖薄，怎携手、无言娇又醉。清梦觉，重匀脂粉，凭栏斜照水。","dynasty":"清代","title":"花犯"}
{"author":"项鸿祚","content":"错认滕王剩稿，禁寒翅软，腻粉轻匀。几笔疏枝，冷蕊细写春痕。翠尊空、吹残钿筦，金屋远、化尽罗裙。拚重门，游螽未觉，倦舞黄昏。前身，玉腰小队，偷将絮雪，绾住梨云。莫便惊飞，草堂犹有寄诗人。香澹薄、可怜是梦，影迷离、何处招魂。且温存，绿阴青子，难剪愁根。","dynasty":"清代","title":"玉蝴蝶"}
{"author":"项鸿祚","content":"薄才胜叶，轻才如豆，也拟量珠论斗。春葱细擘玉纤纤，尽消受茶前酒后。相思一点，合欢双剖，掷向檀奴衫袖。十三刚是破瓜时，怕里许人还未有。","dynasty":"清代","title":"鹊桥仙五首其一"}
{"author":"项鸿祚","content":"耸如楼阁，围成帘箔，放眼全无寥廓。客心不耐十分凉，恰遮得秋阴漠漠。风声牢落，雨声滴沰，昨夜何曾睡著。小窗还有看残书，幸卷了斜阳那角。","dynasty":"清代","title":"鹊桥仙五首其二"}
{"author":"项鸿祚","content":"价廉难长，名虚谁创，学作方空模样。何劳寒女九张机，算结个千丝越网。火云微障，金风又掠，茧纸先应摒挡。软红尘里熟人多，也不称纱厨罗幌。","dynasty":"清代","title":"鹊桥仙五首其三"}
{"author":"项鸿祚","content":"划丝成挺，连筒作柄，梭拂输他清劲。须知破竹有先声，更谁许苍蝇纵横。蓦过无影，转来不定，仔细窗棂屏蹬。潇湘风韵欠些儿，怎猎猎惊喧昼静。","dynasty":"清代","title":"鹊桥仙五首其四"}
{"author":"项鸿祚","content":"车声朝急，斧痕新劈，多少夏虫惊逸。等闲忘了岁寒盟，只不过销磨一日。玉山敧侧，冻泉淅沥，移近槐阴藤席。底须浸手熨心头，我本是清凉胸膈。","dynasty":"清代","title":"鹊桥仙五首其五"}
{"author":"项鸿祚","content":"簟摇花，炉引穗，月未团圆，人有团圆意。兰叶吹香秋旖旎，昨夜星辰，尚隔盈盈水。断肠天，携手地，騃女痴儿，何处干卿事。巧极可怜无巧计，依样葫芦，明日相思起。","dynasty":"清代","title":"苏幕遮"}
{"author":"项鸿祚","content":"堂前绿玉卮，门外青丝鞚。妾泪几时晴，郎去何曾送。小雨续轻寒，浅醉联残梦。睡损髻心螺，敲折钗头凤。","dynasty":"清代","title":"生查子二首其一"}
{"author":"项鸿祚","content":"懒起整妆迟，闷绕栏干遍。经雨小桃枝，零落春风面。钿蝉筝，金雀扇，绣榻凝尘满。只得一丝情，难系郎心转。","dynasty":"清代","title":"生查子二首其二"}
{"author":"项鸿祚","content":"采香吟老蘋洲绿，疏花细垂凉穗。荇蔓分肥，芦根比瘦，添了横塘秋意。铅华倦洗，怎未到飘零，自怜憔悴。小立蜻蜓，冷烟红飐夕阳碎。明明翠绡聚泪，短篷凝望处，离恨难寄。怨碧江蓠，愁黄浦柳，一样飞蓬身世。沙头岸尾，蘸几笔燕支，水村图里。倒影鸥波，欲扶扶不起。","dynasty":"清代","title":"台城路三首其一"}
{"author":"项鸿祚","content":"暝烟寒飐秋星碧，低低傍帘穿户。露洗还明，风吹不灭，团扇轻教黏住。迷藏院宇，正蟾月窥人，又无寻处。画烛银屏，坠欢空有碎蛩诉。清宵漏长梦阻，悄惊梧叶下，凉影飞度。瘦竹虚廊，枯兰断甃，曾照离魂归去。相思更苦，任尘黯书灯，练囊谁贮。解认前生，草根栖暗雨。","dynasty":"清代","title":"台城路三首其二"}
{"author":"项鸿祚","content":"冷吟渐入梅花梦，悽悽雁声催晓。湿重帆迟，波凝岸寂，碎泻银河多少。天涯缥缈，正沙尾风回，柁牙云绕。剩得琼箫，艳词难付小红了。长桥旧游在否？两三株断柳，曾倚孤棹。病枕支愁，征衣浣泪，谁信如今怀抱。江湖岁杪，羡画里闲身，一蓑归早。隐约遥山，睡眉休更扫。","dynasty":"清代","title":"台城路三首其三"}
{"author":"项鸿祚","content":"支枕宿酲，系船冶思，细数花风余几。卷帘却待燕归来，问西湖、绿阴浓未。愁罗怨绮，总不剩、繁华梦里。最无情、是曲尘吹粉，萍波流腻。清游地，可惜匆匆，忍把韶光弃。鼓残箫倦送黄昏，剩凄凉、六桥烟水。闲门自闭，有谁识、看花心思。正销凝，一片啼鸦唤起。","dynasty":"清代","title":"西子妆慢"}
{"author":"项鸿祚","content":"一样东风，杜鹃催去莺留住。澹烟微雨，春在花飞去。弹指光阴，又是佳期误。长亭暮，恨无重数，芳草天涯路。","dynasty":"清代","title":"点绛唇八首其二"}
{"author":"项鸿祚","content":"雨后鸣蝉，晚天云破柴窑碧。道人留客，一笑纶巾侧。缺月飞来，挂在疏林隙。秋无迹，倚栏横笛，酒醒微凉入。","dynasty":"清代","title":"点绛唇八首其三"}
{"author":"项鸿祚","content":"白露飞回，绿杨丝外轻帆转。水平村远，一镜菱花满。赋别江淹，已是登临倦。无人管，夕阳帘卷，风里渔歌断。","dynasty":"清代","title":"点绛唇八首其四"}
{"author":"项鸿祚","content":"轻棹归来，与君重看西湖月。落花时节，弹指经年别。柳叶双蛾，才展东风结。相思切，酒阑歌阕，总向灯前说。","dynasty":"清代","title":"点绛唇八首其五"}
{"author":"项鸿祚","content":"小院秋清，后堂却下葳蕤锁。玉管斜亸，老桂馀香堕。总是无眠，判得终宵坐。风吹过，一星萤火，来照凄凉我。","dynasty":"清代","title":"点绛唇八首其六"}
{"author":"项鸿祚","content":"雪映清流，望中了了长淮树。雁声随橹，重到江南路。寂寞空台，尚有鱼竿否。孤城暮，水寒风冱，早挂轻帆去。","dynasty":"清代","title":"点绛唇八首其七"}
{"author":"项鸿祚","content":"一样春风，杜鹃催促莺留恋。落华如剪，吹满闲庭院。南陌东城，到此芳情减。朱门掩，双双归燕，怕有人愁见。","dynasty":"清代","title":"点绛唇八首其八"}
{"author":"项鸿祚","content":"绿酒负金蕉，叠鼓春宵。小屏风底暗香焦。闲梦一床推不去，夜夜枫桥。往事只魂销，双鲤迢迢。梅花与我两无聊。剩有眉楼弓样月，还忆吹箫。","dynasty":"清代","title":"浪淘沙四首其一"}
{"author":"项鸿祚","content":"池面绿生涡，雨打残荷。茶烟风细漾帘波。枕簟新凉人浅醉，无奈秋何。懒去听笙歌，心事销磨。芭蕉声到睡时多。纨扇纱帘休忆著，只梦渔蓑。","dynasty":"清代","title":"浪淘沙四首其二"}
{"author":"项鸿祚","content":"兰烬黦湘屏，蛛网帘钉。林莺捎落护花铃。撒尽榆钱飘尽絮，春也零星。月又上窗棂，风又泠泠。坠欢如梦不曾醒。只有乌龙眠自在，绿草闲庭。","dynasty":"清代","title":"浪淘沙四首其三"}
{"author":"项鸿祚","content":"翠被香添夜夜，琐窗人唤卿卿。如今不是旧风情，愁醉愁眠愁醒。倚幌疏灯明灭，过墙残笛凄清。梦随凉月绕阶行，踏碎一枝花影。","dynasty":"清代","title":"西江月"}
{"author":"项鸿祚","content":"记衫笼翠羽，袖拂乌丝，浅醉闲吟。步屧西村近，正毵毵细柳，摇飏春阴。画阁有人垂手，香袅绣帘深。只燕子还来，应从那日，看到如今。重寻旧游地，剩一树樱桃，落尽红心。罗袜花虫蠹，况歌纨舞绮，事事销沈。莫倚夕阳栏槛，愁黛蹙遥岑。待梦绕烟芜，娟娟月上寒又侵。","dynasty":"清代","title":"忆旧游二首其一"}
{"author":"项鸿祚","content":"是鸥波写梦，雁路寻诗，冷落江湖。问讯东桥竹，怅故人别后，一纸书无。旧家渺渺天末，烟月老菰蒲。甚懒赋长杨，慵吹短笛，侧帽骑驴。何须怨漂泊，纵不写莺花，也恋莼鲈。昨夜西风紧，忆芙蓉江上，相唤提壶。任教醒了还醉，心事水云孤。待说与归期，潇潇暮雨啼鹧鸪。","dynasty":"清代","title":"忆旧游二首其二"}
{"author":"项鸿祚","content":"雀舌斑明，麝脐香软，并刀薄碾芙蓉片。扶留蜃炭共金盘，唾绒红晕燕支浅。味外酸咸，闲中茗荈，苦寒忍把春酣换。如今药里自关心，不加餐也无人管。","dynasty":"清代","title":"踏莎行二首其一"}
{"author":"项鸿祚","content":"蝉碧分胎，莺黄破蕾，双心钿合殷勤惠。锦书封了又重题，问谁尝惯相思味。酒后吟悭，茶边语细，口香沁梦行云腻。冬郎憔悴已经年，翠梢空结东风泪。","dynasty":"清代","title":"踏莎行二首其二"}
{"author":"项鸿祚","content":"凄凉夕，片时春梦来无迹。来无迹，醒时难说，睡时难觅。橹枝摇碎湖天碧，月圆偏照孤舟客。孤舟客，玉梅窗底，有人相忆。","dynasty":"清代","title":"忆秦娥二首其一"}
{"author":"项鸿祚","content":"风珊珊，玉人梳洗临窗闲。临窗闲，柳花飞过，一阵轻寒。海棠折得簪双鬟，水晶帘下眉弯弯。眉弯弯，夜来新月，画与郎看。","dynasty":"清代","title":"忆秦娥二首其二"}
{"author":"项鸿祚","content":"一剪春明，乍靘妆倦舞，独步瑶京。丰台旧家何处，买断倾城。露眼怯风还闭，向人似、中酒初醒。繁华总如梦，已是将离，谁管飘零。惜花心较懒，任酴醾谢后，扩老残莺。此身犹客，金屋难贮芳卿。欲托微波赠远，恨多情、却又无情。看看两憔悴，粉艳尘缁，相对愁生。","dynasty":"清代","title":"国香慢"}
{"author":"项鸿祚","content":"更不信、江南天阔，散发行歌，敝裘寒裂。款竹门荒，翠尊金缕久销歇。此身如叶，尽零落、何须说。若遇旧盟鸥，莫诉与、年来踪迹。愁绝，对琴丝鬓影，仿佛梦游时节。玉梅绽否，怎檐角、半枝枯折。恨夕阳有限黄昏，便卷尽、一林残雪。纵盼到春风，容易绿阴啼鴂。","dynasty":"清代","title":"长亭怨慢"}
{"author":"项鸿祚","content":"湘筠展翠叠，冷落金泥双睡蝶。曾伴冰肌素靥，是水榭嫩凉，桐阴微月。清歌易阕，怅麝纨、统锁吟箧。如今剩、枕奁镜屉，一样暗尘黦。悽绝。自开还摺，怕心染、啼鹃泪血。经年憔悴恨结，酒腻红绡，粉蠹香灭。玉京人怨别，听夜夜、桃笙梦咽。伤心认、飞琼小字，忍对谢娘说。","dynasty":"清代","title":"霓裳中序第一"}
{"author":"项鸿祚","content":"夕阳山映宫黄额，杏花楼外春芜碧。花命薄如人，峭风吹作尘。日长榆影瘦，帘漾晴波绉。肠断掩金铺，近来肠也无。","dynasty":"清代","title":"菩萨蛮十五首其十一"}
{"author":"项鸿祚","content":"南枝冻折，映秋屏素几，还带残雪。飘粉新瓷，留伫春痕，不管丽谯吹彻。金尊记向西园醉，甚容易、酒阑歌阙。正相思、忽到窗前，小占画廉香月。休忆宫檐旧事，无风先自堕，幽恨曾叠。倚遍危栏，梦遍重衾，不是篱边时节。一般也有横斜影，伴寒夜短檠孤绝。怕倩魂、空绕罗浮，却是故人初别。","dynasty":"清代","title":"疏影二首其一"}
{"author":"项鸿祚","content":"翠乡不暖行云梦，如今画屏遮断。霜咽疏钟，风沈断漏，依旧谢娘难见。凉宵曲宴，只月满楼空，舞慵歌倦。痛惜前欢，砑光裙上茜香满。佳期容易间阻，自从云汉隔，天远人远。烛扣闲情，船筝夜约，分付乱蛩新雁。谁怜瘦减，料孤负年年，绣衾罗荐。愿作红绡，揾盈盈泪眼。","dynasty":"清代","title":"齐天乐九首其一"}
{"author":"项鸿祚","content":"湘筠展翠叠，冷落金泥双睡蝶。曾伴冰肌素靥，是水榭嫩凉，桐阴微月。清歌易阕，怅麝纨、统锁吟箧。如今剩、枕奁镜屉，一样暗尘黦。悽绝。自开还摺，怕心染、啼鹃泪血。经年憔悴恨结，酒腻红绡，粉蠹香灭。玉京人怨别，听夜夜、桃笙梦咽。伤心认、飞琼小字，忍对谢娘说。","dynasty":"清代","title":"霓裳中序第一"}
{"author":"项鸿祚","content":"征铎郎当，点轻衫露凉。卖酒人家未起，残月在，柳梢黄。行装，诗半囊，梦回思故乡。秋到屏风关外，吹一路，野花香。","dynasty":"清代","title":"霜天晓角"}
{"author":"项鸿祚","content":"栏干愁倚遍，幽怀怎消遣。看花悄步闲庭院。海棠开一半，海棠开一半。绿窗自掩，珠帘还卷。罗帐揭，香衾展。绣奁未整熏炉暖。如何人不见，如何人不见。","dynasty":"清代","title":"东坡引"}
{"author":"项鸿祚","content":"燕子来时天已暝，海棠开后寒犹劲。片云笼月月笼花，花下珠帘帘外影。银烛点残芳酒冷，荼蘼枕上余香靘。玉儿春睡太瞢腾，一夜东风吹不醒。","dynasty":"清代","title":"玉楼春"}
{"author":"项鸿祚","content":"对面嫌光逼，回身见影单。花落小屏寒，寸心灰欲尽，泪阑干。","dynasty":"清代","title":"南歌子五首其二"}
{"author":"项鸿祚","content":"阑珊心绪，醉倚绿琴相伴住。一枕新愁，残夜花香月满楼。繁笙脆管，吹得锦屏春梦远。只有垂杨，不放秋千影过墙。","dynasty":"清代","tags":"婉约，孤独，忧郁","title":"减字木兰花·春夜闻隔墙歌吹声"}
{"author":"项鸿祚","content":"小院秋清，后堂却下葳蕤锁。玉管斜亸，老桂馀香堕。总是无眠，判得终宵坐。风吹过，一星萤火，来照凄凉我。","dynasty":"清代","title":"点绛唇八首其六"}
{"author":"项鸿祚","content":"梦中记得登山约，风声雨声催醒。出郭浓阴，平堤新涨，此去柴桑村静。寺门深迥，剩满地苍云，马蹄不稳。人语吹来，重楼高倚万松顶。还向虚亭坐久，听泉穿径竹，尘念都冷。猿定安禅，鸟啼入梵，只有老僧心领。经床试茗，却回忆年年，总孤清景。犹是寻诗，一钟烟外暝。","dynasty":"清代","title":"齐天乐九首其七"}
{"author":"项鸿祚","content":"湿云初放红楼晓，丝丝雨残犹陨。淡写山眉，轻笼日脚，笑我清游无分。余寒尚紧，恁绕过春分，海棠吹尽。忽忆苏堤，香泥多少袜尘印。闲愁几番自遣，一鸠啼午寂，难寄芳讯。小市评花，幽坊换酒，谁念鬻茶风韵。蟾蜍砚润，记采壁题名，旧时疏俊。待约明朝，刺船应未稳。","dynasty":"清代","title":"齐天乐九首其三"}
{"author":"项鸿祚","content":"西风无着处，如今闲了，斜阳高树。摇落江潭，一片乱鸦飞去。客思吟商最苦，更消得、庾郎愁赋。深院宇，残萤断雁，伴人凄楚。谁怜病枕难禁，正飒飒吹来，萧萧不住。采绿前游，空有砌蛩能诉。弹指几番怨恨，怕化作、漫天碎雨。君听取，凉声又惊秋暮。","dynasty":"清代","title":"玉漏迟三首其三"}
{"author":"项鸿祚","content":"蓦然如醉，叠枕和衣睡。却忆去年今日事，画烛替人垂泪。月明依旧房栊，麌帷寒减香筒。剩得一枝梧叶，能禁几日秋风。","dynasty":"清代","title":"清平乐七首其四"}
{"author":"项鸿祚","content":"斗草庭闲，簸钱院静，东风吹满香絮。满寒尚勒花期，天意似催春暮。杏梁归燕，几曾会、相思言语。便等闲，飞入卢家，不带离魂同去。空自想、俊游伴侣，又频恼、酒边心绪。鸾笺待写深情，肠断都无新句。初三下九，问旧约、更谁凭据？怕有人、蹙损双蛾，日日画楼听雨。","dynasty":"清代","title":"东风第一枝二首其二"}
{"author":"项鸿祚","content":"帘影移香，池痕浸渌，重到藏春朱户。小立墙阴，犹认旧题诗句。记西园、扑蝶归来，又南浦、片帆初去。料如今、尘满窗纱，佳期回首碧云暮。华年浑似流水，还怕啼鹃催老，乱莺无主。一样东风，吹送两边愁绪。正画栏、红药飘残，是前度、玉人凭处。剩空庭、烟草凄迷，黄昏吹暗雨。","dynasty":"清代","title":"绮罗香二首其一"}
{"author":"项鸿祚","content":"句章城郭，有便娟接舞，魂归徕只。梦醒桃根应错问，蝴蝶可怜花底。夜壑吟孤，绛都春老，馀恨空流水。日湖剩稿，于今谁为料理？知我已十年前，素弦弹折，更洒铜仙泪。忍倚新腔西子慢，愁落野鹃声里。如此江山，不容词客，寂寞人间世。貂裘背雪，倦游行且休矣。","dynasty":"清代","title":"壶中天十首其九"}
{"author":"项鸿祚","content":"凄凉夕，片时春梦来无迹。来无迹，醒时难说，睡时难觅。橹枝摇碎湖天碧，月圆偏照孤舟客。孤舟客，玉梅窗底，有人相忆。","dynasty":"清代","title":"忆秦娥二首其一"}
{"author":"项鸿祚","content":"霜红一树斜阳冷，堕叶惊蝉。衰草如烟，倦枕支秋梦不全。浮名只为填词误，诗酒流连。花月因缘，写入乌丝尽可怜。","dynasty":"清代","title":"采桑子三首其一"}
{"author":"项鸿祚","content":"绿酒负金蕉，叠鼓春宵。小屏风底暗香焦。闲梦一床推不去，夜夜枫桥。往事只魂销，双鲤迢迢。梅花与我两无聊。剩有眉楼弓样月，还忆吹箫。","dynasty":"清代","title":"浪淘沙四首其一"}
{"author":"项鸿祚","content":"对面嫌光逼，回身见影单。花落小屏寒，寸心灰欲尽，泪阑干。","dynasty":"清代","title":"南歌子五首其二"}
{"author":"项鸿祚","content":"鹤怨猿惊，访邻寻里都非旧。款门溪竹一枝无，莫问堂前柳。梁燕移巢去久，土花斑苍苔半亩。煮茶院落，烧笋光阴，几时能又。卷尽荷钱，拗莲作寸还伤藕。不如蒲苇早飘零，却待秋风后。那更当歌对酒，算空留、千金敝帚。向人青眼，只有西山，倚栏窥牖。","dynasty":"清代","title":"烛影摇红四首其四"}
{"author":"项鸿祚","content":"风转，帆卷，日西斜。人在天涯忆家。疏疏柳丝攒暮鸦，红些，练波明断霞。休傍栏干船去泊，心绪恶，何况腰如削。酒才醒，愁又生。谁听，琵琶不宜停。","dynasty":"清代","title":"河传二首其二"}
{"author":"项鸿祚","content":"幸先生移居未遂，孤山终属和靖。玉簪也抱冬青恨，名士几人心冷。还试省，记冻雨、荒词遗象今谁认？重来系艇，怪梅坞栖云，鹤栏占水，倒浸一楼影。巢居阁，结屋编篱觕定，小窗邀我同凭。他年野志搜嘉话，剩有君词为证。都莫问，且倚醉、临高酒薄风唤醒。暗香半岭，正清磬初圆，画船催散，月到万花顶。","dynasty":"清代","title":"摸鱼儿六首其四"}
{"author":"项鸿祚","content":"草薰风暖天涯路，清明寒食青春度。何处骤骄骢，玉楼人梦中。一窗花弄影，半被余香冷。不是倦思眠，起来依旧闲。","dynasty":"清代","title":"菩萨蛮十五首其五"}
{"author":"项鸿祚","content":"千年杰阁，笑三王以后，都无文笔。幸有西山看不足，天外修眉漾碧。凫渚云迷，龙沙草没，俛俯成今昔。阅人多矣，帆樯倚槛如栉。可惜蛱蝶飘零，故宫罗绮，雨打栏干湿。莫望蓼洲东去路，愁入江楼夜笛。胜地凄凉，倦游飘泊，乡泪频沾臆。马当风驶，几时一送归客。","dynasty":"清代","title":"壶中天十首其四"}
{"author":"项鸿祚","content":"柳丝遮断行云路，珊珊一阵横塘雨。雨后燕归梁，湿红娇晚妆。茜衾愁不拥，叠损金泥凤。才得梦来时，月中啼子规。","dynasty":"清代","title":"菩萨蛮十五首其八"}
{"author":"项鸿祚","content":"新月娟娟孕绮霞，征鸿贴贴下平沙。已凉天气好思家。怅望银河空渡鹊，厌听金井乱啼鸦。梦魂寻不到天涯。","dynasty":"清代","title":"浣溪沙十八首其十三"}
{"author":"项鸿祚","content":"如此江山，尽容我，舵楼吹笛。有谁更，击冰夷鼓，鼓湘灵瑟。樯橹灰飞风郑箨，英雄事去沙沈戟。问月明，何处是扬州，寒潮拍。桑海换，蛟宫泣，城市远，鼍更涩。荡鳞波，万顷送迎残客。香雾云鬟归梦冷，金支翠羽诸天寂。望故国，只在去鸿边，无消息。","dynasty":"清代","title":"满江红三首其二"}
{"author":"项鸿祚","content":"诗魔酒魔，愁过病过。撩人一段横波，唤卿卿奈何。池喧绿荷，墙围碧萝。骤凉亭院风多，近黄昏睡那。","dynasty":"清代","title":"醉太平四首其二"}
{"author":"项鸿祚","content":"楼上五更寒，风雨无端。愁多不奈一生闲。莫问画堂南畔事，如此江山。铅泪洗朱颜，歌舞阑珊。心头滋味只馀酸。唱到宫中新乐府，杜宇啼残。","dynasty":"清代","title":"浪淘沙四首其四"}
{"author":"项鸿祚","content":"清明过了，小雨绿匀堤外草。倚棹湖边，絮影花香共一船。相思人面，曾向第三桥畔见。斜日归休，楼上春寒燕子愁。","dynasty":"清代","title":"减字木兰花三首其一"}
{"author":"项鸿祚","content":"云低天重，银海无声千顷冻。一抹炊烟，凝在疏林小市边。诗情跌宕，何必灞桥驴背上。乘兴来游，更著蓑衣唤钓舟。","dynasty":"清代","title":"减字木兰花三首其三"}
{"author":"项鸿祚","content":"更不成晴，何曾是暝，飞丝摇漾残昼。麴尘低蘸亭燕，茶烟细笼院柳。酿花天气，早酿得、春醲如酒。莫妨他、油碧芳期，容易雨疏风骤。萦絮粉、模糊鸳甃，铺楝雪、迷离翠岫。痴云著意商量，湘波几重皴皱。禁寒作暖，想未管、绿莺啼瘦。怎知人、尽日恹恹，闷过海棠开后。","dynasty":"清代","title":"东风第一枝二首其一"}
{"author":"项鸿祚","content":"斗草庭闲，簸钱院静，东风吹满香絮。满寒尚勒花期，天意似催春暮。杏梁归燕，几曾会、相思言语。便等闲，飞入卢家，不带离魂同去。空自想、俊游伴侣，又频恼、酒边心绪。鸾笺待写深情，肠断都无新句。初三下九，问旧约、更谁凭据？怕有人、蹙损双蛾，日日画楼听雨。","dynasty":"清代","title":"东风第一枝二首其二"}
{"author":"项鸿祚","content":"卖饧小巷，挝鼓深闺，合成一片春声。暗逗芳心，长堤隐隐车声。二十四番风讯，满西湖、吹散歌声。倦游也，正画楼夜雨，滴碎檐声。又是纱窗晓霁，问惊回香梦，谁簸钱声。燕语莺啼，中间却带鹃声。更莫诉愁不住，怕落花、飞尽无声。花自落，减秋千、墙里笑声。","dynasty":"清代","title":"声声慢"}
{"author":"项鸿祚","content":"今年春事，又匆匆过了，画帘吹絮。昼掩蘼芜深院静，愁锁一庭香雨。荫碧池塘，闹红台榭，都是鸠啼处。远山凝翠，有人还忆眉妩。回想趁月移船，临风擪笛，多少闲情绪。却是旗亭花落后，零落酒边残谱。巷陌饧箫，寺门茶鼓，总负寻芳侣。断肠无那，锦屏题遍新句。","dynasty":"清代","title":"念奴娇三首其一"}
{"author":"项鸿祚","content":"啼莺催去，便轻帆东下，居然游子。我似春风无管束，何必扬舲千里？官柳初垂，野棠未落，才近清明耳。归期自问，也应芍药开矣。且去范蠡桥边，试盟鸥鹭，领略江湖味。须信西泠难梦到，相隔几重烟水。剪烛窗前，吹箫楼上，明日思量起。津亭回望，夕阳红在船尾。","dynasty":"清代","title":"念奴娇三首其二"}
{"author":"项鸿祚","content":"清芬透甲，记新橙初擘，去年时候。只怕匆匆秋又老，篱菊满园铺绣。雨后曾移，霜丛小摘，携得香盈袖。有人消渴，夜寒犹殢杯酒。应怪酸也如梅，黄才胜橘，搓了还重嗅。惯识书生滋味冷，齿软不禁眉皱。却到而今，宿酲自解，谁管吟诗瘦。并刀似水，破来长忆纤手。","dynasty":"清代","title":"念奴娇三首其三"}
{"author":"项鸿祚","content":"栏干愁倚遍，幽怀怎消遣。看花悄步闲庭院。海棠开一半，海棠开一半。绿窗自掩，珠帘还卷。罗帐揭，香衾展。绣奁未整熏炉暖。如何人不见，如何人不见。","dynasty":"清代","title":"东坡引"}
{"author":"项鸿祚","content":"秋雨，千缕，洒方塘。欹枕西堂夜长。梧桐叶儿风打窗，新凉，薄衾闲半床。愁里画屏天样远，银烛短，梦也无人管。怕相思，越相思。除非，影儿权作伊。","dynasty":"清代","title":"河传二首其一"}
{"author":"项鸿祚","content":"风转，帆卷，日西斜。人在天涯忆家。疏疏柳丝攒暮鸦，红些，练波明断霞。休傍栏干船去泊，心绪恶，何况腰如削。酒才醒，愁又生。谁听，琵琶不宜停。","dynasty":"清代","title":"河传二首其二"}
{"author":"项鸿祚","content":"卓女炉边酒，崔娘画里人。一晌楚台春，端详依旧是，瘦腰身。","dynasty":"清代","title":"南歌子五首其一"}
{"author":"项鸿祚","content":"对面嫌光逼，回身见影单。花落小屏寒，寸心灰欲尽，泪阑干。","dynasty":"清代","title":"南歌子五首其二"}
{"author":"项鸿祚","content":"花影层层碎，炉烟细细吹。谁识恨千丝，只愁遮不断，两相思。","dynasty":"清代","title":"南歌子五首其三"}
{"author":"项鸿祚","content":"茜被何曾暖，铢衣为底熏。一缕博山云，晓风吹得散，是离魂。","dynasty":"清代","title":"南歌子五首其四"}
{"author":"项鸿祚","content":"有分知侬瘦，何时共汝圆。妆罢黯留连，可怜空见惯，意难传。","dynasty":"清代","title":"南歌子五首其五"}
{"author":"项鸿祚","content":"帘影移香，池痕浸渌，重到藏春朱户。小立墙阴，犹认旧题诗句。记西园、扑蝶归来，又南浦、片帆初去。料如今、尘满窗纱，佳期回首碧云暮。华年浑似流水，还怕啼鹃催老，乱莺无主。一样东风，吹送两边愁绪。正画栏、红药飘残，是前度、玉人凭处。剩空庭、烟草凄迷，黄昏吹暗雨。","dynasty":"清代","title":"绮罗香二首其一"}
{"author":"项鸿祚","content":"借病瞒愁，判闲作梦，单枕又惊春半。小揭珠帘，隐隐似闻微叹。罗帕重、洒泪成鹃，锦笺长、寄书寻雁。莫因循、误了芳华，柔肠能得几回断。题红前事谩省，空任香销粉蠹，舞衫歌扇。除却榴裙，瘦尽楚腰谁见。防夜约、拜月推寒，厌晨妆、蹋青嫌远。最无情、最是飞花，晓风吹不转。","dynasty":"清代","title":"绮罗香二首其二"}
{"author":"项鸿祚","content":"有限春宵无限梦，梦回依旧难留。泪珠长傍枕函流。书来三月尾，灯尽五更头。见说而今容易病，日高还掩妆楼。桃花脸薄不禁羞。瘦应如我瘦，愁莫向人愁。","dynasty":"清代","title":"临江仙四首其一"}
{"author":"项鸿祚","content":"乱红窣地春无主，宿寒还恋屏帏。梦中何日是归期？玉台金屋，空逐彩云飞。烟月不知人事故，夜深来照花枝。蕙炉香烬漏声迟。阑珊灯火，残醉欲醒时。","dynasty":"清代","title":"临江仙四首其二"}
{"author":"项鸿祚","content":"暝色一川谁管领，落霞点破空明。枳篱开处钓船横。晚凉荷叶，浦微雨豆花棚。载酒江湖无长物，药炉诗卷茶铛。此生定与白鸥盟。浮家秋水，阔归梦晓云轻。","dynasty":"清代","title":"临江仙四首其三"}
{"author":"项鸿祚","content":"一架牵牛花褪了，日长亭院秋清。云罗低抹远山青。疏疏小雨，凉透木犀屏。薄睡起来添半臂，夕阳又照西棂。更无人会此时情。自钞宫谱，闲品玉靴笙。","dynasty":"清代","title":"临江仙四首其四"}
{"author":"项鸿祚","content":"漏琼侵钿琯，正依依、梦别小坊幽院。熏衣练香软，掩金蝉组帐，密灯慵剪。翠尊自暖，未相思、柔肠寸断。恨雁翎不寄，云笺十二，碧城天远。葱茜螺心睡髻，凤眼横钗，赋情难遣。乌丝泪满，诗写在，旧团扇。算啼鹃枝上，烘愁澹月，曾识秋娘半面。看今宵，两处凭栏，是谁病惯。","dynasty":"清代","title":"瑞鹤仙"}
{"author":"项鸿祚","content":"漏残酒醒灯半昏，被池寒，檀篆自熏。想月转，墙西角，悄无人，愁过夜分。揉蓝帕子余香在，怕如今，添了泪痕。梦不到，梨花院，任东风，吹作碎云。","dynasty":"清代","title":"恋绣衾"}
{"author":"项鸿祚","content":"垂杨丝雨小窗前，湿粉坠香绵。东君不是繁华主，怕匆匆、信了啼鹃。要趁楝花风起，送他桃叶舟还。每逢三月病恹恹，诗负衍波笺。连宵懒索金蕉饮，有篝灯、知我无眠。忽忆去年今夜，春寒第几楼边。","dynasty":"清代","title":"风入松二首其一"}
{"author":"项鸿祚","content":"生香吹散锦熏笼，门掩绿阴中。筹花斗草年年事，今年怎、事事疏慵。桃叶轻随逝水，柳枝瘦舞迥风。月明应笑画堂空，小阁睡娃僮。新愁隔断相思路，湘罗揾、难寄啼红。不恨寻春较晚，可怜俱是飞蓬。","dynasty":"清代","title":"风入松二首其二"}
{"author":"项鸿祚","content":"春水涨溪，浑是濛濛，昨夜杨花吹遍。走马问章台，长堤外，和雨和烟一片。纤腰自舞，料应未识相思怨。可惜笑桃人别后，孤负年年青眼。怪他眠起无端，好光阴都付，小莺雏燕。不向陌头看，怎知我，近日魂销肠断。丝丝缕缕，几时系得东风转。且去西泠桥畔等，万一舣船重见。","dynasty":"清代","title":"南浦二首其一"}
{"author":"项鸿祚","content":"一片縠纹柔，钓船开划出，银塘初晓。花雨飏微澜，东风静、镜里山眉浓扫。皴红皱碧，楼台倒影朱栏小。几日鸭头新涨暖，沁湿护堤芳草。最怜赋别江郎，正绿波南浦，销魂未了。双桨送桃根，眠鸥认、还是湔裙曾到。相思渺渺，武陵重去仙源悄。柳下轻萍才数点，昨夜絮飞多少。","dynasty":"清代","title":"南浦二首其二"}
{"author":"项鸿祚","content":"瑶池昨夜新凉，一奁环佩秋声碎。多应卷尽，晴丝万缕，静香十里。鹭怅盟寒，鸳惊梦冷，画栏谁倚。剩吴娃小艇，采芳重到，料比似，人憔悴。可是凌波仙子，嫁西风，靓妆都洗。碧筒唤酒，红衣试舞，旧欢难记。怕点清霜，怕逢疏雨，怕随流水。算关心只有，跳珠零乱，作相思泪。","dynasty":"清代","title":"水龙吟四首其一"}
{"author":"项鸿祚","content":"蕊倦群按霓裳，冰肌不染人间暑。宿酲初解，秾妆净洗，嫣然笑语。抱月生香，凌波弄影，晚凉微步。自移根玉井，芳心更淡，只合向，瑶台住。十里明珰翠羽，最难分，野塘鸥鹭。棹歌声里，云鬟荡桨，烟笼似雾。莫遣西风，片时吹作，碎琼飞舞。爱秋容艳绝，一枝开近，蓼花红处。","dynasty":"清代","title":"水龙吟四首其三"}
{"author":"项鸿祚","content":"几时飞上瑶京，月中环佩珊珊静。朦胧似醉，悠扬似梦，迷离似影。真个曾销，黯然欲别，凄凉谁省。寄相思只在，黄泉碧落，听一片，啼鹃冷。楚些歌残漏永，翠帘空，篆香温鼎。梨云罩夜，絮烟笼晓，梧阴弄暝。来不分明，去无凭据，旧情难证。待亭亭倩女，前村缓步，唤春风醒。","dynasty":"清代","title":"水龙吟四首其四"}
{"author":"项鸿祚","content":"纨扇凉轻，纱幮月静，嫩阴浅隔庭树。艳雪玲珑，小莲葱茜，清绝自然无暑。兰姨蕙姊，可相识、蕊珠仙侣。最称晚妆浴后，熏风暗飘窗户。凭栏几番摘取，下瑶街、茜裙沾露。待剪冰丝穿就，茗瓯闲贮。莫道罗帱夜短，更携得、琼芳鬓边觑。一枕秋香，催人梦雨。","dynasty":"清代","title":"天香二首其一"}
{"author":"项鸿祚","content":"玉唾含漦，珠胎溅沫，骊渊未醒痴睡。碾月肌明，镂冰骨软，不数鹧班新制。银膏浅炷，应化作、鲛人铅泪。螺甲重添活火，鳞鳞翠帘风细。凉宵水纹浸被，漾空濛、海天云气。更好凤团闲对，麝塺初试。一自星槎去远，剩仿佛、吴家断肠字。冷抱薰炉，蓬山梦里。","dynasty":"清代","title":"天香二首其二"}
{"author":"项鸿祚","content":"寄愁何处好，金奁怕展，紫箫声杳。十幅乌丝，寂寞怨琴凄调。犹忆笼香倚醉，是旧日、承平年少。憔悴早，词笺赋笔，半销衰草。最怜渌水亭荒，曾几度流连，几番昏晓。玉笥薶云，付与后人凭吊。君自孤吟野鬼，谁念我、啼鹃怀抱。消瘦了，恨血又添多少。","dynasty":"清代","title":"玉漏迟三首其一"}
{"author":"项鸿祚","content":"病多欢意浅，空篝素被，伴人凄惋。巷曲谁家，彻夜锦堂高宴。一片氍毹月冷，料灯影、衣香烘软。嫌漏短，漏长却在，者边庭院！沈郎瘦已经年，更懒拂冰丝，赋情难遣。总是无眠，听到笛慷箫倦。咫尺银屏笑语，早檐角、惊鸟啼乱。残梦远，声声晓钟敲断。","dynasty":"清代","title":"玉漏迟三首其二"}
{"author":"项鸿祚","content":"西风无着处，如今闲了，斜阳高树。摇落江潭，一片乱鸦飞去。客思吟商最苦，更消得、庾郎愁赋。深院宇，残萤断雁，伴人凄楚。谁怜病枕难禁，正飒飒吹来，萧萧不住。采绿前游，空有砌蛩能诉。弹指几番怨恨，怕化作、漫天碎雨。君听取，凉声又惊秋暮。","dynasty":"清代","title":"玉漏迟三首其三"}
{"author":"项鸿祚","content":"卷起湘帘，是谁留住，巫山片云。爱流苏百结，遥连步障，琉璃四角，低压文裀。梅影笼宵，杨花扑昼，里许元来别有春。闲思想，自同心撒后，不怕黄昏。输他见惯横陈，笑比似、红墙隔几层。记销金寒重，枕怜双粲，软绡凉透，床怯初分。珠络明县，香筒暗减，围得柔乡到晓温。无眠夜，听珊瑚钩响，第一销魂。","dynasty":"清代","title":"沁园春"}
{"author":"项鸿祚","content":"桥横碧汀，山围翠屏。小亭弦索凄清，杂溪声树声。烟笼鬓青，风吹酒醒。几时待访云英，趁江船月明。","dynasty":"清代","title":"醉太平四首其一"}
{"author":"项鸿祚","content":"诗魔酒魔，愁过病过。撩人一段横波，唤卿卿奈何。池喧绿荷，墙围碧萝。骤凉亭院风多，近黄昏睡那。","dynasty":"清代","title":"醉太平四首其二"}
{"author":"项鸿祚","content":"朱颜醉酡，青衫泪多。一生闲里消磨，问人生几何。新诗细哦，花梢日矬。点灯时候难过，掩纱窗梦佗。","dynasty":"清代","title":"醉太平四首其三"}
{"author":"项鸿祚","content":"云过露钟，花边絮风。月华初转楼东，却弯弯一弓。题书泪红，缄书恨重。醉魂飞出帘栊，到卿卿梦中。","dynasty":"清代","title":"醉太平四首其四"}
{"author":"项鸿祚","content":"惯把横陈恼谢娘，儿家生小住潇湘。虚名赚杀楚襄王。不为心灵因低瘦，只愁缘尽转嫌凉。思君欲断更无肠。","dynasty":"清代","title":"浣溪沙十八首其一"}
{"author":"项鸿祚","content":"欲寄华笺与小蘋，空留莺语到黄昏。几时飞向苎萝村。绣被寒添浑似水，篆炉香烬不成云。每思前事一销魂。","dynasty":"清代","title":"浣溪沙十八首其二"}
{"author":"项鸿祚","content":"曾向西池采玉游，可人天气近中秋。半年前事到心头。今夜梦魂何处去，一重帘幕一重愁。重重遮断旧妆楼。","dynasty":"清代","title":"浣溪沙十八首其三"}
{"author":"项鸿祚","content":"浅帻凉尊事已非，西风催换薜萝衣。小山堂下旧人稀。秋水满塘随鹭宿，斜阳一树待鸦归。再来惟有梦依依。","dynasty":"清代","title":"浣溪沙十八首其四"}
{"author":"项鸿祚","content":"袅袅风前玉一枝，销魂人爱比肩时。素清花压鬓云垂。午枕生凉便楚簟，夜灯敲雨试滇棋。些儿闲事又眠迟。","dynasty":"清代","title":"浣溪沙十八首其五"}
{"author":"项鸿祚","content":"镜槛书床共绿阴，蕙炉烟袅昼愔愔。萧闲不受一尘侵。玉雪青瓯挑茗眼，乌丝小字习琴心。更携纨扇索新吟。","dynasty":"清代","title":"浣溪沙十八首其六"}
{"author":"项鸿祚","content":"青粉墙低柳倚门，疏帘斜入燕寻人。最难消遣是深春。闲凭绣闲思梦笑，怕翻箫谱见啼痕。樱桃花下又黄昏。","dynasty":"清代","title":"浣溪沙十八首其七"}
{"author":"项鸿祚","content":"水近雷塘缓缓流，绿杨风软不知秋。教人无赖是扬州。画舫载来歌舞梦，玉箫吹破古今愁。旧时明月照迷楼。","dynasty":"清代","title":"浣溪沙十八首其八"}
{"author":"项鸿祚","content":"风蹴飞花上绣茵，柳丝无力绊残春。今年时节去年人。蝉锦暗销双枕泪，雁弦愁锁一筝尘。不思前事亦伤神。","dynasty":"清代","title":"浣溪沙十八首其九"}
{"author":"项鸿祚","content":"九陌轻尘散钿车，五更残梦怯悲笳。西风吹我落天涯。象筦乌丝题影事，酒旗歌板送年华。夕阳红到马缨花。","dynasty":"清代","title":"浣溪沙十八首其十"}
{"author":"项鸿祚","content":"帘轴花阴晚日趖，纤纤蹙损远山螺。个人归计太腾挪。莫待柳绵吹作雪，可怜桃叶去随波。无情无绪奈春何。","dynasty":"清代","title":"浣溪沙十八首其十一"}
{"author":"项鸿祚","content":"藕叶风多四面吹，素馨香重两鬟垂。簟纹如水漾罘罳。道是日长偏易晚，不曾午睡又难支。可能消受夜凉时。","dynasty":"清代","title":"浣溪沙十八首其十二"}
{"author":"项鸿祚","content":"新月娟娟孕绮霞，征鸿贴贴下平沙。已凉天气好思家。怅望银河空渡鹊，厌听金井乱啼鸦。梦魂寻不到天涯。","dynasty":"清代","title":"浣溪沙十八首其十三"}
{"author":"项鸿祚","content":"又是同云酿雪天，猧儿嫌冷唤愁眠。为郎憔悴有谁怜。檀板倦翻金缕曲，绣衾虚费水沈烟。不应忘了过新年。","dynasty":"清代","title":"浣溪沙十八首其十四"}
{"author":"项鸿祚","content":"荇带牵风作晚凉，柳丝拖水湿斜阳。平林漠漠远烟黄。双桨送人何处去，最无情上棹船郎。儿家不合近横塘。","dynasty":"清代","title":"浣溪沙十八首其十五"}
{"author":"项鸿祚","content":"半臂银蝉韵字纱，两鬟钿翠粉云斜。红丝穿泪沁琵琶。几日绿窗闲睡稳，不知开到玉簪花。病来帘外是天涯。","dynasty":"清代","title":"浣溪沙十八首其十六"}
{"author":"项鸿祚","content":"愁砑云蓝赋恼公，如今骨出似飞龙。四年惆怅杏花红。天上人间春寂寂，东鹣相鲽去匆匆。相思无益悔相逢。","dynasty":"清代","title":"浣溪沙十八首其十七"}
{"author":"项鸿祚","content":"虚说卢家白玉堂，可怜三十六鸳鸯。谁将消息报王昌。晓梦怕逢欢处醒，春宵偏是别来长。怨郎无益转思郎。","dynasty":"清代","title":"浣溪沙十八首其十八"}
{"author":"项鸿祚","content":"茂陵不为伤秋病，西风自吹人瘦。天阔雁书稀，只恨凝蛾袖。麝烟寒易烬，剩断梦、年年依旧。离绪无端，俊游都谢，那禁杯酒。雨骤。战长宵，梧桐树，叶叶乱捎鸳甃。任道不销魂，到销魂时候，黄花开过否？第一是、重阳前后。拼夜阑挑尽篝灯，与影儿厮守。","dynasty":"清代","title":"徵招四首其一"}
{"author":"项鸿祚","content":"江城几夜听箫鼓，看看又过除夕。拥被不成眠，更寒侵帘隙。蜡灯摇瘦碧，第一度、凄凉今日。红袖尊前，玉梅窗底，有人相忆。岑寂。送华年，青衫上，零乱粉香犹湿。镜卜总无凭，断天涯消息。可怜归未得，怕明岁、依然为客。拌捡点十万鸾笺，记倦游踪迹。","dynasty":"清代","title":"徵招四首其二"}
{"author":"项鸿祚","content":"冷鹃啼落西湖月，词人可怜俱老。玉笥总埋云，剩秋风残照。薄游欢意少，忍重展、乌丝遗稿。竹屋蘋洲，酒边花外，黯然怀抱。愁草。掩闲门，知音绝，谁听怨琴悽调。暗苇泣孤蛩，耿窗灯寒峭。角巾归去好，定还共、夜台歌啸。醉魂远剪纸难招，悔相逢不早。","dynasty":"清代","title":"徵招四首其三"}
{"author":"项鸿祚","content":"茶烟半榻书连屋，幽深别开池馆。柳下惯维船，记柴门曾款。陂塘秋未老，正风里、露华香满。几蹋槐花，几题桐叶，鬓丝偷换。金粉。忆南朝，移家后，定有新诗盈卷。高阁枕江流，卷涛声不断。梦游思往事，尽分付、传神翠管。写故园一片斜阳，怕暮鸦啼乱。","dynasty":"清代","title":"徵招四首其四"}
{"author":"项鸿祚","content":"翠乡不暖行云梦，如今画屏遮断。霜咽疏钟，风沈断漏，依旧谢娘难见。凉宵曲宴，只月满楼空，舞慵歌倦。痛惜前欢，砑光裙上茜香满。佳期容易间阻，自从云汉隔，天远人远。烛扣闲情，船筝夜约，分付乱蛩新雁。谁怜瘦减，料孤负年年，绣衾罗荐。愿作红绡，揾盈盈泪眼。","dynasty":"清代","title":"齐天乐九首其一"}
{"author":"项鸿祚","content":"金铃犬吠笼鹦睡，纱窗骤添寒绪。斗帐围香，篝灯倚暖，预觅探春新句。吟情正苦，更索索疑风，萧萧似雨。谩捣红冰，相思却到断肠处。东阑有人步玉，恨铺平藓径，好事偏阻。雁阔书稀，乌栖檐静，冻涩五更更鼓。才听又住，怕压损阶前，小梅一树。向晓开帘，漫天都是絮。","dynasty":"清代","title":"齐天乐九首其二"}
{"author":"项鸿祚","content":"湿云初放红楼晓，丝丝雨残犹陨。淡写山眉，轻笼日脚，笑我清游无分。余寒尚紧，恁绕过春分，海棠吹尽。忽忆苏堤，香泥多少袜尘印。闲愁几番自遣，一鸠啼午寂，难寄芳讯。小市评花，幽坊换酒，谁念鬻茶风韵。蟾蜍砚润，记采壁题名，旧时疏俊。待约明朝，刺船应未稳。","dynasty":"清代","title":"齐天乐九首其三"}
{"author":"项鸿祚","content":"画眉唤客停船暮，空祠尚临寒渚。络径藤荒，支亭石断，茆屋两间谁住？羊裘在否？算如此青山，尽容渔父。剩我闲来，绿尊聊为酹芳醑。登临试寻旧迹，是参军去国，晞发歌处。七里滩声，一江帆影，阅尽斜阳今古。天涯倦侣，问何日归休，再盟鸥鹭。只恐先生，厌人行役苦。","dynasty":"清代","title":"齐天乐九首其四"}
{"author":"项鸿祚","content":"山童莫唱青林乐，清商暗吹愁到。桐翠垂檐，槐黄糁径，吟断露昏烟晓。疏帘梦觉，待写入琴丝，和成凄调。冷落齐纨，一襟哀怨更谁吊。年年蜕痕未换，剩西风鬓影，难寄幽抱。碧树无情，斜阳易晚，消受凄凉多少。余音自袅，忍唤得秋来，顿教秋老。漫约孤蛩，背灯啼夜悄。","dynasty":"清代","title":"齐天乐九首其五"}
{"author":"项鸿祚","content":"碧云低蘸红楼影，如今倚楼人远。卖酒炉空，题诗壁坏，零落粉奁香碗。缘深梦浅，恨弹指西风，候蛩凄断。莫问南湖，一袈裟地更谁管。当时何限俊侣，算填词李十，能溯欢宴。巷口斜阳，湾头剩水，记与徐娘初见。重开画卷，认几曲疏帘，那回曾卷。柳已无多，晓鸦啼到晚。","dynasty":"清代","title":"齐天乐九首其六"}
{"author":"董少玉","content":"睡起凭阑望，残云晚较多。雨删花织锦，风熨草铺罗。嫩筿平穿阁，垂杨半近河。荡舟侬岂敢，莫唱《采莲歌》。","dynasty":"明代","title":"雨望"}
{"author":"董少玉","content":"白石澄流水，春来坐浣纱。青杨愁隐凤，玄发乱飞鸦。倚玉浑无色，传神赖有花。蛾眉如淡扫，不在野人家。","dynasty":"明代","title":"题西施浣纱图"}
{"author":"董少玉","content":"新草满长堤，思乡望月迟。露桃深中酒，烟柳淡涂眉。秋塞关难掩，春江棹可移。此身同越鸟，夜夜想南枝。","dynasty":"明代","title":"塞上晚春忆家"}
{"author":"董少玉","content":"秋后梧桐雕落，故园兄弟衔杯。旅梦三更烛影，归心千里尘埃。","dynasty":"明代","title":"忆兄妹"}
{"author":"董少玉","content":"雁鸿何处飞鸣，满目萧条黄草。书来先寄寒衣，风雨太原秋早。","dynasty":"明代","title":"七月寄衣"}
{"author":"董少玉","content":"雁门西近胡，一片黄沙地。烽火夜连天，角声入云际。风月尽悲凄，草木多憔悴。况是逐臣妻，那能不洒泪。","dynasty":"明代","title":"从夫赴雁门"}
{"author":"董少玉","content":"凉风吹北窗，槐阴深几许。带露摘荷花，笑共鸳鸯语。","dynasty":"明代","title":"子夜歌"}
{"author":"董少玉","content":"芙蓉江北燕飞飞，燕子矶边人未归。只怕沈郎腰已瘦，迟回难寄旧时衣。","dynasty":"明代","title":"裁衣"}
{"author":"董少玉","content":"相看疑是梦，别恨好谁知。驿路花将发，离亭柳漫垂。浅渚孤舟泊，深山匹马迟。凭阑无个事，日日数归期。¤","dynasty":"明代","title":"送别（二首）"}
{"author":"董少玉","content":"飞尽杨花别，相看不自由。征人望绝塞，少妇倚空楼。易换春前色，难听角里愁。无情江上水，日日送行舟。","dynasty":"明代","title":"送别（二首）"}
{"author":"董少玉","content":"看山望湖南，乘风望湖北。绰约荡轻舟，荷花减颜色。","dynasty":"明代","title":"采莲曲（二首）"}
{"author":"董少玉","content":"杨柳遮大堤，游女往何处？云破棹歌寒，鸳鸯时飞去。","dynasty":"明代","title":"采莲曲（二首）"}
{"author":"董少玉","content":"忆别河桥柳，青青送马蹄。妾心与羌笛，无日不辽西。","dynasty":"明代","title":"忆别"}
{"author":"董少玉","content":"流落客边州，刀环在马头。莫怜杨柳色，管取只封侯。","dynasty":"明代","title":"寄夫在岢岚"}
{"author":"董少玉","content":"昼琐深宫鹤梦迟，御阶花木接瑶池。月明独照长生殿，无复尊前捧玉卮。","dynasty":"明代","title":"宫词（二首）"}
{"author":"董少玉","content":"西飞紫燕落花多，岁岁惟愁老去何。别却昭阳人更远，经年翠辇不曾过。","dynasty":"明代","title":"宫词（二首）"}
{"author":"董少玉","content":"小楼风定月初斜，紫玉新枝绾落霞。睡起不堪重秉烛，春来愁杀海棠花。","dynasty":"明代","title":"海棠花"}
{"author":"董少玉","content":"相看疑是梦，别恨好谁知。驿路花将发，离亭柳漫垂。浅渚孤舟泊，深山匹马迟。凭阑无个事，日日数归期。","dynasty":"明代","title":"送别其一"}
{"author":"董少玉","content":"飞尽杨花别，相看不自由。征人望绝塞，少妇倚空楼。易换春前色，难听角里愁。无情江上水，日日送行舟。","dynasty":"明代","title":"送别其二"}
{"author":"董少玉","content":"看山望湖南，乘风望湖北。绰约荡轻舟，荷花减颜色。","dynasty":"明代","title":"采莲曲其一"}
{"author":"董少玉","content":"杨柳遮大堤，游女往何处？云破棹歌寒，鸳鸯时飞去。","dynasty":"明代","title":"采莲曲其二"}
{"author":"董少玉","content":"芙蓉江北雁飞飞，燕子矶边人未归。只怕沈郎腰已瘦，迟回难寄旧时衣。","dynasty":"明代","title":"裁衣"}
{"author":"薛时雨","content":"一幅云蓝一叶舟，隔江山色镜中收。夕阳芳草满汀洲。客里莺花繁似锦，春来情思腻于油。兰桡扶梦驻东流。","dynasty":"清代","tags":"婉约，行舟，写景","title":"浣溪沙·舟泊东流"}
{"author":"薛时雨","content":"雨骤风驰帆似舞，一舟轻度溪湾。人家临水有无间。江豚吹浪立，沙鸟得鱼闲。绝代才人天亦喜，借他只手回澜。而今无复旧词坛。马当山下路，空见野云还。","dynasty":"清代","tags":"婉约，行舟，写景","title":"临江仙·大风雨过马当山"}
{"author":"薛时雨","content":"水乡何黯淡，逆旅半无家。露气沈菰叶，秋心入苇花。戍荒饥卒噪，野旷阵云遮。倚棹眠难稳，山楼急暮笳。","dynasty":"清代","title":"湖州舟中其一"}
{"author":"薛时雨","content":"菱湖称巨镇，乱后景凄清。华屋将军帐，荒村壮士营。稻香肥战马，潮涌遏奔鲸。困兽嵎犹负，天河望洗兵。","dynasty":"清代","title":"湖州舟中其二"}
{"author":"薛时雨","content":"环滁山色锁重重，破晓遥闻古寺钟。新笋怒穿城脚出，野花香扑马头浓。悬崖飞瀑僧承笕，幽谷留春鹿养茸。行到亭西怀太守，扪碑亲扫绿苔封。","dynasty":"清代","title":"孟夏五日独游醉翁亭得诗四律留赠慧参和尚其一"}
{"author":"薛时雨","content":"一代文章道德高，源开苏海接韩潮。大名岂藉亭为重，遗爱应如社不祧。薄采蘋繁供野祭，补栽松竹护疏寮。我来合许陪舆从，六一泉邻薛老桥。","dynasty":"清代","title":"孟夏五日独游醉翁亭得诗四律留赠慧参和尚其二"}
{"author":"薛时雨","content":"四十年前汗漫游，一门裙屐尽风流。狂磨石壁题诗草，醉唤山僧搉酒筹。盛会无如同气乐，名区只是劫灰愁。当时末座追陪者，只影重来雪满头。","dynasty":"清代","title":"孟夏五日独游醉翁亭得诗四律留赠慧参和尚其三"}
{"author":"薛时雨","content":"江湖随处募金缯，笑我真成在舍僧。投刺于人如托钵，结庐付尔好传镫。名山半作招提院，法界宜参最上乘。文字禅兼香火社，打包行脚漫相矜。","dynasty":"清代","title":"孟夏五日独游醉翁亭得诗四律留赠慧参和尚其四"}
{"author":"薛时雨","content":"男儿第一快心事，手挈黄金报知己。黄金容易掷东流，未若此石常千秋。大力将军熊虎俦，生成骨相当封侯。不逢知己老且休，亦如此石偃蹇卧山丘。蛟龙一旦得云雨，功名从此探囊取。富贵豪华不值钱，算来何物将天补。此时此石早显露，铃辕屹立风云护。倔强能增叱吒威，崚嶒不改坚贞素。传呼忽报贵宾来，将军倒屣营门开。酬恩未计千万镒，痛饮先尽三百杯。哀丝豪竹鸣如雷，后堂莺燕争追陪。陡见此石叫奇绝，激赏欲易千琼瑰。将军慷慨告石友，我受此君知遇厚。尔今亦受此君知，尔我酬知同不朽。故人家在青海旁，轩楹潇洒花木芳。丘壑位置颇称胜，结构不亚平泉庄。绉云一朵忽飞下，故人相见增惊诧。袍笏真应拜米颠，奇章甲乙都无价。天上白衣变苍狗，浮云一瞬空回首。梓泽经年易主人，监军何处藏醒酒。尘踪飘忽灵根坚，繁华饱阅传真铨。名园别馆转眼皆云烟，惟有佛门香火千千年。御儿溪水鸳湖连，我未见石心萦牵。多情司马遗云笺，索我泼墨题诗篇。披图快见石兄面，真相如佛神如仙。昔从野史悉颠末，今从尺幅徵因缘。寄声司马且珍重，归装留镇郁林船。","dynasty":"清代","title":"绉云石为大力将军遗迹嗣由海昌马氏园移至石门福缘寺丁少芗司马绘图徵诗为赋长歌"}
{"author":"薛时雨","content":"书生慕山水，局促居户庭。达官多胜游，冠盖愁山灵。亦有高隐人，守此泉石贞。诛茅穿径苦湫隘，拳山勺水名难成。江生旷世才，逸兴凌青溟。东游齐鲁揽泰岱，南涉闽峤窥沧瀛。轺车所至橐笔至，目穷云海胸罗星。筮仕近隶浙中籍，湖山佳处停吟旌。六桥三竺眼烂熟，奉檄更作雁宕行。雁宕之峰七十七，离合向背无定形。天惊石破龙湫出，东西两派流纵横。老龙昼伏众籁息，忽闻千岩万壑铿锵鸣。缥缈湘灵瑟，凄清子晋笙。玉声璆然杂环佩，又疑双双董许朝瑶京。仰观乃在绝顶上，飞泉百道流琮琤。悬崖倒挂据势要，一气喷薄无留渟。儗以悬布剪不断，比之曳练色倍明。搏跃岂仅水过颡，泻注不异屋建瓴。黄河九曲众流混，银涛一线万驽勍。未若此瀑极峻洁，在山出山无异情。香炉遥隔灵脉共，石磴层折玉花倾。静观欲探源所发，但觉山空树古天容青江生。是时大快意，眼界开拓心神清。山泉何落落，山溜何泠泠。班赋不足儗，陆诗不足赓。划然长啸向幽谷，湖雁答响湫龙醒。寿之图画藏箧笥，要我秃笔相品评。我生已被尘海溺，故山猿鹤寒旧盟。怀崧楼，醉翁亭，欧阳六一李庶子，千秋名胜留公卿。奈何弃之追尘缨，坐令云壑关柴荆。脚靴手版争送迎，名缰利锁相牵萦。清浊不辨渭与泾，轻重不计淄与渑。朝朝听鼓撑公厅，转喉触讳心怦怦。安得山中飞瀑百千道，一洗眼前虚桥之浮名。","dynasty":"清代","title":"题韬叔龙湫观瀑图"}
{"author":"薛时雨","content":"曲阑倚遍愁心续。郎心更比阑干曲。寒意袭轻衫。郎心寒不寒。秋风吹木叶。叶与林长别。莫漫怨秋风。春花往日红。","dynasty":"清代","title":"菩萨鬘"}
{"author":"薛时雨","content":"胜游都道西湖好，清溪别饶幽致。路曲如环，舟轻似弃，十里芦花无际。波光净洗。衬竹翠枫丹，自然明媚。渺渺伊人，溯洄宛在水中沚。名流一觞一咏，碧纱笼好句，游迹曾寄。学士词章，佛龛灯火，都付颓垣荆祀。我来暮矣。趁酒熟莼香，一舟孤系。冷月黄昏，荡吟情欲起。","dynasty":"清代","title":"齐天乐行舟将发同人极道西溪茭芦庵之胜遂棹小舟往游夜载月而归"}
{"author":"薛时雨","content":"丈夫不洒临歧泪。泪珠偏向临歧坠。有酒不成欢。擎杯强自宽。前程期万里。万里今朝始。莫漫怨今朝。明朝人更遥。","dynasty":"清代","title":"菩萨鬘芦泾舟中与蒙叔话别时蒙叔将入都"}
{"author":"薛时雨","content":"春申江冷，甚莺花烟月，游踪都扫。八咏楼前重聚首，落落红裙乌帽。梦影才圆，离襟已促，制泪成欢笑。小红大白，坐中何客倾倒。偏我落拓江湖，萧萧瑟瑟，蒲柳惊秋早。十载名场如一梦，心事春婆知道。鼓打回帆，诗成画壁，绮障真难了。酒阑惆怅，美人名士俱老。","dynasty":"清代","title":"百字令舟出吴门沈书森太守玮宝招同潘玉泉廉访曾玮钱芝门太守恩棨宴集桃花坞即言别"}
{"author":"薛时雨","content":"夕阳明灭。流水声呜咽。七里莺花今歇绝。萝径一轮孤月。渔灯红出桥南。江枫摇落何堪。领取寒山风景，一僧补衲茅庵。","dynasty":"清代","title":"清平乐晚泊枫桥访寒山寺遗址"}
{"author":"薛时雨","content":"风雪天留我。白茫茫、寒江浪捲，几人飞过。地近兰陵多美酒，容得酒星一个。何况有、莺娇花亸。末路英雄閒散甚。除寄情、竹肉愁无那。歌一曲，请君和。歌声未了愁眉锁。趁今宵、酒阑烛跋，诉愁犹可。明日明宵当此际，寂寞孤舟独坐。只满目、江枫渔火。鸿雪因缘谁料得，莽无端、绮梦登归柁。侬去也，泪休堕。","dynasty":"清代","title":"金缕曲丹阳阻风小集云蓝室即席留别"}
{"author":"薛时雨","content":"黯神伤、半城灰劫，水光山色如故。龙津桥畔垂杨老，是我旧维舟处。心暗数。记去日元宵，来日刚重午。新腔自度。有碧玉当筵，紫云按拍，过客暂须驻。风流歇，惟有荆榛满路。重来游迹都误。花天酒地寻常事，太息绮罗尘土。时易暮。问何日东风，绿遍江南树。閒情记取。听浪捲黄芦，凄凄戚戚，彷佛旧歌舞。","dynasty":"清代","title":"摸鱼儿棠城感旧甲辰北上驻此今二十二年矣"}
{"author":"薛时雨","content":"凄凉一叶孤舟，客怀已自伤萧瑟。封姨作势，飞扬跋扈，欺人寥寂。惯起潮头，暗牵篷脚，偷来帘隙。笑笼头破帽，多情恋我，争禁得、寒威袭。犹幸耽吟成癖。压归装、缥缃青碧。愁多须遣，不吟黄九，便吟秦七。调古词新，狂来闷去，夜灯重剔。听隔江戍鼓，声声点点，和孤吟客。","dynasty":"清代","title":"水龙吟大风寒甚舟中闭塞如新妇倚此排闷"}
{"author":"薛时雨","content":"一夜响萧骚。玉碎珠跳。打篷声急浪花飘。比似芭蕉窗外雨，分外魂消。孤客太无聊。短鬓空搔。一灯明灭映船梢。今夕杭州应有梦，隔住江潮。","dynasty":"清代","title":"浪淘沙夜舟听雪"}
{"author":"薛时雨","content":"髀肉英雄感，盐车壮士悲。老来矍铄强支持。恰似知章沉醉眼花时。上苑探春疾，军门草檄驰。而今蹀躞复何为。只合灞桥驴背去寻诗。","dynasty":"清代","title":"南歌子自椒城回里途中坠马"}
{"author":"薛时雨","content":"古墙东。见一枝濯濯，摇落不随风。佛国因缘，山家点缀，园林雪后殷红。曾经过、画阑培植，挺孤芳、留待主人翁。艳夺朱樱，珍逾绛蜡，色亚青松。多少名园别馆，叹沧桑过眼，人去粱空。七尺珊瑚，千林锦绣，繁华都付狂蜂。最难得、丹成粒粒，耐冰霜、节与此君同。一任蓬蒿没径，黄月濛濛。","dynasty":"清代","title":"一萼红旧宅中阑天竹独存作此赏之"}
{"author":"薛时雨","content":"天公知我酒怀骄。奇冷逼金貂。行装不带苞苴物，霎时间、满载琼瑶。衰柳重看絮舞，寒林又见花飘。征车缓缓度溪桥。冻合碾难消。生平饱历冰霜味，耸吟肩、白战诗鏖。四面山如群玉，我如遗世佺乔。","dynasty":"清代","title":"风入松里中冒雪开车"}
{"author":"薛时雨","content":"寒闺料峭芳心警，枕是鸳鸯。被是鸳鸯。宝鸭空薰半面香。天涯游子知何处，舟也风霜。车也风霜。手合寒衣引梦长。","dynasty":"清代","title":"罗敷媚"}
{"author":"薛时雨","content":"彤云密结。看玉龙战罢，纷蜕鳞甲。狡狯天公，何去何来，神通直恁奇绝。江山一片光明界，应涤尽、人间尘劫。便寓言、瑶岛琼楼，何似水天澄澈。有客扁舟独倚，中流恣眺览，万象空阔。画景诗情，无限愁肠，到此料应消灭。翛然我欲凌风去，盼不到、高寒宫阙。也只合、横笛孤吟，心迹自盟江雪。","dynasty":"清代","title":"疏影自二坝渡江至芜湖舟中赏雪"}
{"author":"薛时雨","content":"吴蜀山河，到今日、一般焦士。空赢得、危矶孤耸，浪淘千古。白帝几曾归御辇，赤乌枉自分疆宇。笑仲谋、那便是英雄，豚儿伍。寒潮咽，愁如诉。灵旗飐，神如睹。想宝刀金玦，美人英武。玉貌不争甘后宠，贞魂只共湘妃语。痛千秋、江水各分流，刘郎浦。","dynasty":"清代","title":"满江红蟂矶怀古"}
{"author":"薛时雨","content":"欸乃一声风定。潋滟波平似镜。蒲帆十幅剪江来，界断寒流影。临水晚霞明，隔岸炊烟瞑。新月看看补夕阳，莫怅黄昏近。","dynasty":"清代","title":"误佳期江舟晚眺"}
{"author":"薛时雨","content":"叶叶轻帆捲浪行。江山如画认分明。小姑送我大姑迎。万顷洪涛蒸蠡泽，一星幽火指湓城。天风鼓荡助吟情。","dynasty":"清代","title":"浣溪纱舟泊大孤山"}
{"author":"薛时雨","content":"老矣吾衰，急景残年，言愁欲愁。想寒家鸡酒，团圞白屋；豪家歌舞，跌宕红楼。天阔云低，风饕雪虐，落落关河一敝裘。凄凉甚，只青灯照影，伴我孤舟。封侯。壮志都休。须及早、安排返故邱。叹十年讲舍，诗书糟粕；十年宦海，踪迹浮沤。瓜子金黄，桃花绶紫，富贵骄人应自羞。吾何羡，要渔樵作伴，猿鸟同游。","dynasty":"清代","title":"沁园春岁暮书怀"}
{"author":"薛时雨","content":"彩焕桃符，声暄竹爆，曈曈日射朱户。兰闺喜溢芳朝，花市袂联姹女。香车扶上，看风里、杨枝如舞。最怜他、血色罗裙，付与九衢尘土。池洗马、艳名自古。桩系马、旧游记取。临街新绣春灯，隔江罢闻战鼓。韶华恰好，偏十日、九逢风雨。倚绿窗、轻按红牙，补入竹枝词谱。","dynasty":"清代","title":"东风第一枝章门新年"}
{"author":"薛时雨","content":"如此丰神，佛心仙骨文章伯。天教领郡浙西东，山水吟情惬。过眼烟云一瞥。更懒学、北平射猎。花间补读，松下清斋，茗香泉洌。宦海茫茫，惟公与我盟冰雪。三年踪迹又西州，惆怅人琴歇。一瓣心香私爇。好灯宵、风酸雨咽。棕鞋桐帽，老带庄襟，遗徽如接。","dynasty":"清代","title":"忆故人题李芝岩观察祥麟遗照"}
{"author":"薛时雨","content":"春来何处，在晴初雨后。芳讯先教逗梅柳。喜冰霜历尽，大地繁华，原不合、老向客窗厮守。轻衫犹未试，才著阳和，尚有馀寒袭襟袖。此是好韶光，比似佳人，恰十五、盈盈时候。再过一番风便花朝，问开遍群芳，殿春谁又。","dynasty":"清代","title":"洞仙歌积雨新晴泥融径软众绿褪甲鼕芳孕胎盎然春意"}
{"author":"薛时雨","content":"金粉描成增绰约。梦里庄生，已遂逍遥乐。不学秦宫花里活。回翔暂共云霄鹤。一缕香魂笺样薄。也自双飞，也自双双落。深院有人方笑谑。轻轻搭上鞦韆索。","dynasty":"清代","title":"蝶恋花蝴蝶风筝"}
{"author":"薛时雨","content":"红闰翠阁春深矣。飘泊今如此。休将飘泊怨封姨。只是浅深眉样未相宜。筠裁纸剪真儿戏。小小芳魂寄。云中遥见许飞琼。羊角风微无力达瑶京。","dynasty":"清代","title":"虞美人美人风筝"}
{"author":"薛时雨","content":"烟波江上。旧曾共、桃根打桨。记王粲、客游无绪，累尔伶仃相向。争兰桡、双载人来，经年不载人同往。叹逝水无情，罡风太恶，人与落花并葬。生就了、聪明性，应悟彻、尘因俗障。梦中傅幽怨，声声诉出，夜台多少凄凉况。一灵无恙。趁归舟、安稳玉箫，重侍韦皋帐。吟成楚些，付与秋坟鬼唱。","dynasty":"清代","title":"薄倖追悼沈姬"}
{"author":"薛时雨","content":"魂兮毋滞章江些。招兮返吾乡些。觥觥星使，黪鸾驾鹤，云中翔些。玉树庭阶，翩翩秀异，冠诸郎些。作家兮中妇，娥娥皎皎，兰闺歇，流黄坠。小星黯无光些。问芳龄、二九刚些。东风狼藉，啼红泣翠，摧肝肠些。春水方生，众灵杂遝，神旗飏些。扬舲兮击楫，幽明共载，毋相妨些。","dynasty":"清代","title":"水龙吟奉仲兄灵輀登舟樟侄侄妇郭亡妾沈附载仿竹山效稼轩体招魂"}
{"author":"薛时雨","content":"鸿雪偶然留，證前因、抟沙争可常聚。琴剑一身轻，飘然去、长揖旧时鹓鹭。万缘是幻，泥人只有情难诉。酒怀诗趣。除付与，歌楼小红低谱。年来放浪烟波，惯托兴兰皋，搴芳蘅浦。吟草满江湖，伤心事、多在灞桥烟雨。春风杨柳，旗亭又到消魂处。停桡小住。听笛里阳关，涕零无语。","dynasty":"清代","title":"南浦次李肇卿司马韵留别"}
{"author":"薛时雨","content":"喜春来，愁客去。画舫系南浦。身覆藏钩，忍泪强欢聚。泥他指上鹍弦，离情不管，惯弹到、最消魂处。喑凝注。似曾相识人来，重弹又重诉。过眼烟花，惨恻曲中语。可怜暮雨潇潇，吴娘憔悴，争怪我、鬓丝如许。","dynasty":"清代","title":"祝英台近"}
{"author":"薛时雨","content":"离绪未醒宿酒，吟情重倚孤篷。频年浪迹仗东风。五两竿头微动。来日冰凝霰结，去时柳媚花浓。繁华冷淡任天公。安稳春江一梦。","dynasty":"清代","title":"西江月早发章门"}
{"author":"薛时雨","content":"风静浪花平。柔橹咿哑荡客情。湖外青山湖里树，分明。贪看春光不计程。滔泪旧心惊。雪压孤篷梦未成。转眼寒暄谁作主，难凭。白舫青帘自在行。","dynasty":"清代","title":"南乡子过彭蠡湖风和日暖一波不兴回忆去冬阻雪时光景顿异"}
{"author":"薛时雨","content":"陶令辞官地。想当年、风尘溷迹，本非初计。千驷万钟都弗屑，何况区区斗米。便从此、先生归矣。人是羲皇时魏晋，除黄花、以外无知己。千载下，懦夫起。折腰我也知无谓。叹年来、曳裾奔走，俗尘难洗。宦海浮沉原有岸，觑得虚名敞屣。买一叶、扁舟来此。咫尺柴桑閒吊古，怅茫茫、一片蠡湖水。停征棹，荐芳芷。","dynasty":"清代","title":"金缕曲舟过彭泽"}
{"author":"薛时雨","content":"一幅云蓝一叶舟。隔江山色镜中收。夕阳芳草满汀洲。客里莺花繁似锦，春来情思腻于油。兰桡扶梦驻东流。","dynasty":"清代","title":"浣溪纱舟泊东流"}
{"author":"薛时雨","content":"太匆匆。悔十年读律，万轴付尘封。鹤迓人归，云扶梦住，杜门春扫残红。喜奎壁、星明故国，十三州、脱剑尽歌风。一代名臣，千秋绝学，都在书丛。犹记鸳湖作宰，看诸生衮衮，门庆登龙。桃李阴成，嫏环秘泄，文光十丈腾虹。最珍重、缥缃世业，展生绡、依旧古香浓。应笑鲁论半部，学究冬烘。","dynasty":"清代","title":"一萼红题朱久香学使花间补读图"}
{"author":"薛时雨","content":"系缆不能发，酾酒酹春江。江间波浪千尺，留客角词场。不向公卿屈膝，翻向公卿斗捷，老我十分狂。一醉弄柔翰，赢得小奚忙。争迟速，分殿最，共平章。堂堂大将旗鼓，谁屑倒戈降。篷背雨声淅沥，恰与吟声相答，长啸水云乡。敝帚自珍惜，佳话记归艭。","dynasty":"清代","title":"水调歌头皖江阻雨日与朱久香学使兰何小宋方伯璟吴竹庄廉访坤修诗筒往来自题酬唱诗后"}
{"author":"薛时雨","content":"苜蓿一盘潇洒。投笔先生归也。老至邮亭逢骨肉，世上金绘无价。极目皖公山，只见暮云如画。滚滚大江东下。渺渺片帆高挂。君去我来无十日，悭此水天清话。有约在西湖，记取一樽重把。","dynasty":"清代","title":"离亭燕伯兄前数日过皖不及把晤闻径赴杭州矣"}
{"author":"薛时雨","content":"箫声幽咽出邻舟。彷佛忆扬州。多应离绪难遣，故付与、别人愁。江月上，浦云收。夜悠悠。我歌谁和，心在吴天，梦落秦楼。","dynasty":"清代","title":"诉衷情邻舟箫声"}
{"author":"薛时雨","content":"江外风波江里静。插笋牙樯江岸并。昼长人倦不胜愁，酒梦醒。诗情引。短桨扶过芳草径。绿柳阴疏帆阁影。红杏烟笼莺唤暝。村姑十五背人嬉，波作镜。钗横鬓。私共野蔷花斗靓。","dynasty":"清代","title":"天仙子阻风江村小步"}
{"author":"薛时雨","content":"无端挑逗春光。是垂杨。镇日丝丝缕缕搭红墙。睡未足，愁相续，恨春长。宝鸭炉中香烬又添香。","dynasty":"清代","title":"相见欢"}
{"author":"薛时雨","content":"问春风来处，可经过，几重山。惯偷揭珠帘，轻将离绪，逗入眉弯。机中制成锦字，更无人、重到玉门关。架上鹦哥自语，梁间燕子知还。经年。渐减芳颜。愁不断，泪空潸。想东君恩重，料非薄倖，只是缘悭。妆台懒匀膏泽，盼书来、重整旧云鬟。难得知心小婢，背人私祝刀环。","dynasty":"清代","title":"木兰花慢"}
{"author":"薛时雨","content":"当年邂逅南楼遇。得几日、团圞聚。可怜一晌欢悰，争敌经年离绪。怨柳啼花朝复暮。又捲起画桥晴絮。妒煞木兰舟，只摇将人去。春情合向春皇诉。记前盟，忍孤负。算来芳草天涯，甚地不留客住。一缕香魂风飏起，待飏到、画船停处。不怕别离多，怕华年虚度。","dynasty":"清代","title":"昼夜乐和屯田韵"}
{"author":"薛时雨","content":"春乍到。先被林莺知道。百啭声中天渐晓。喜争灵鹊报。梦里不知梦好。醒后却嫌醒早。门外落花呼婢扫。怕看春色老。","dynasty":"清代","title":"谒金门"}
{"author":"薛时雨","content":"怪东风、不喜放晴光，朝朝酿春阴。把春人滋味，酿成酸苦，都似秋心。百五韶华有限，归棹阁江浔。浪齧船唇急，远梦沉沉。似有夕阳钟动，在临江古戍，隔浦遥岑。渐荒烟弄瞑，燐火出深林。最凄绝、个时情况，只孤灯、伴我裹头吟。征人泪，借伊凉调，弹上瑶琴。","dynasty":"清代","title":"八声甘州荒江晚泊四无人烟春风侵人客况可想"}
{"author":"薛时雨","content":"不为看山不挂冠，布帆无恙度云关。匡庐九叠都看遍，九子重看画里山。天澹澹，水漫漫。隔江岚翠袭衣寒。轻舟不住梅根浦，爱向中流数髻鬟。","dynasty":"清代","title":"鹧鸪天江中望九华山"}
{"author":"薛时雨","content":"大江影里洗螺鬟。度云关，爱烟峦。今夕维舟，只在夕阳湾。醉饮谪仙楼上酒，邀李白，访青山。浓皴淡抹有无间。路弯弯，水潺潺。柔橹声中，看过又重看。一幅将军金碧画，人不住，惜缘悭。","dynasty":"清代","title":"江神子繁昌芜湖道中山景明媚目不给赏"}
{"author":"薛时雨","content":"春闺寂寞掩莓苔。次第报花开。折花簪鬓都无绪，倩侍儿、扶上香阶。镜里朱颜，壶中红泪，心事自家猜。忍将脂粉付尘埃。无语对良媒。钗盟钿约今何在，蹙双蛾、慵倚妆台。待踏杨花，梦魂拘束，怕过谢桥来。","dynasty":"清代","title":"一丛花"}
{"author":"薛时雨","content":"采石江边路。截中流、危矶孤耸，大江门户。多少英雄成败事，分付江潮记取。曾听惯、连江鼙鼓。千载战功垂赫赫，常开平、远轶韩擒虎。吞建业，压牛渚。十年群盗纷如鼠。诸葛君、是真名士，手挥白羽。斥堠至今烽火息，依旧青山绿树。供过客、登临怀古。埋骨诗人同不朽，恰长江、坟傍青莲墓。寻往迹，几倾慕。","dynasty":"清代","title":"金缕曲采石矶"}
{"author":"薛时雨","content":"独饮不成醉，横槊望江天。吟魂飞落天外，无语对婵娟。万里山河寂静，凄绝嫦娥孤影，偏喜十分圆。鹤唳不知处，缥缈入云烟。人渺渺，春寂寂，夜绵绵。长空如此寥阔，一客倚孤船。过眼风光谁赏，回首钱塘江上，铁笛会群仙。今夕复何夕，香雾袭衣寒。","dynasty":"清代","title":"水调歌头二月十五夜大江看月"}
{"author":"薛时雨","content":"廿年不到江南岸，荒溪者般寥落。月黑鸮呜，云阴鬼哭，古寺钟声遥阁。客怀恁恶。又恻恻、风酸暗生林薄。纵不工愁，个时也自成离索。依稀一星幽火。石头城下路，寻梦如昨。白社狂名，红楼绮习，画舫秦淮宵泊。惊天鼓角。叹六代莺花，幻成风鹤。诉尽凄凉，一声声巷柝。","dynasty":"清代","title":"台城路十六夜无月泊荒港中凄凉特甚遥指金陵不远扣舷歌此"}
{"author":"薛时雨","content":"长江千里，到黄天荡口、别开风物。水立云垂天异色，返照江翻石壁。大将楼船，美人桴鼓，千载涛驱雪。中流凭吊，古今有数人杰。记我小住西湖，荒坟拜岳，归棹迟迟发。末路英雄驴背稳，多少壮怀消灭。狱底埋冤，亭边挹翠，生死争毫发。临江酾酒，江心涌起明月。","dynasty":"清代","title":"百字令黄夭荡用东坡赤壁韵"}
{"author":"薛时雨","content":"粥白饧香，芹肥韭嫩，客中清奉。可怜时节，袅袅轻烟飏动。作春寒、东风未休，敝裘一袭多情拥。笑频年宦况，朝朝如此，不离齑瓮。谁共。吟肩耸。正百五韶光，林禽争哢。閒身冷食，也是东皇恩宠。最伤心、芳辰易过，纸钱麦饭虚故垄。待归来，约取邻翁，薄醉寻春梦。","dynasty":"清代","title":"琐窗寒寒食"}
{"author":"薛时雨","content":"星移物换，盼昔游门巷，社前春冷。空梁泥落何处，倚楼人并。又是桃开露井。问旧主、萍踪未定。可怜遍地蓬蒿，孤负蹁跹双影。幽径。沾衣雨润。想子弟风流，洒然清俊。穿花掠水，容易夕阳烟暝。把香巢寄稳。莫负了、今年风信。有人海国相思，妆罢画阑自凭。","dynasty":"清代","title":"双双燕和梅溪韵"}
{"author":"薛时雨","content":"风骚遗响正词场。兰蕙采幽芳。青衫红袖才人泪，一声声、费尽柔肠。多少英雄儿女，话来情短情长。酒旗影里又斜阳。何处谱宫商。瓜皮艇子春愁重，倚孤篷、閒爇心香。有井能歌艳曲，无波未减清狂。","dynasty":"清代","title":"风入松舟中读汲古阁刻宋词"}
{"author":"薛时雨","content":"林下风流。谢铅华弗御，淡扫眉修。薰香欹被角，拜月挂帘钩。风扶花片上红楼。彩鸾不来，云天寄愁。春老矣，又消得、隔年人瘦。僝僽。閒恨逗。密绪痴情，往事空回首。梦稳鸦惊，媒良鸩妒，此错前生铸就。新制齐纨扇盈盈，障尘生怕纤埃受。冰雪心，倚妆台，一镜孤守。","dynasty":"清代","title":"换巢鸾凤"}
{"author":"薛时雨","content":"残月挂林梢。微风漾画桡。打空城、寂寞春潮。千里怀人空有梦，飞不过、赤栏桥。何处教吹箫。江天入望遥。一声声、戍鼓轻敲。酒醒方知身是客，灯影喑，篆烟消。","dynasty":"清代","title":"唐多令夜泊龙津桥"}
{"author":"薛时雨","content":"江水深。湖水深。行尽江湖返故林。江湖鉴此心。夜沈沈。月沈沈。猿啸鸮鸣度远岑。人家烟外寻。","dynasty":"清代","title":"长相思夜泊陈家浅"}
{"author":"薛时雨","content":"归去来兮，朝衫脱却，那须带阔冠峨。尘中羁绊，辗转误人多。争似幕天席地，何处好、何处高歌。歌成了，自酬自唱，私淑老东坡。如何还艳羡，山中起蛰，泽畔飞梭。任风驱浪捲，井自无波。问我他年经济，关心在、园卉庭柯。逍遥乐，閒中布置，未雨剪青蓑。","dynasty":"清代","title":"满庭芳和东坡韵二首其一"}
{"author":"薛时雨","content":"归去来兮，人皆逐逐，那堪我独峨峨。囊中鹤俸，支领本无多。还彀今朝买酒，拍铜斗、慷慨悲歌。渔樵友，相将把臂，同住白云坡。谁何偏爱道，功高虎幄，才艳龙梭。歏驹无留隙，水不停波。任尔文经武纬，收场事、一梦南柯。归来好，沧江醉卧，不脱钓鱼蓑。","dynasty":"清代","title":"满庭芳其二"}
{"author":"薛时雨","content":"絮语半桑麻。小立畦边日又斜。问我朝衫何事脱，无他。爱住乡园学种瓜。今岁好春花。雨足郊原卧水车。可惜荒田耕不了，堪嗟。牛价昂于白鼻騧。","dynasty":"清代","title":"南乡子故乡小住日与村农閒话殊有古风"}
{"author":"薛时雨","content":"罗绮成尘，莺花过眼，西子可怜憔悴。美人劫后也心寒，倩春山、另描眉翠。芳魂渐起。似月下、归来环佩。到如今，想浓妆淡抹，依然佳丽。句留地。往日游踪，遥指烟中寺。白苏堤上柳枝多，倚东风、为谁凝睇。蹇修去矣。叹春梦、半归流水。问山灵、别后相思知未。","dynasty":"清代","title":"西子妆忆西湖"}
{"author":"薛时雨","content":"可怜一片春痕，纷纷都似天花坠。飘茵堕溷，自家不管，管人离思。倦眼愁看，閒情怕惹，枇杷门闭。是个侬小影，要留他住，又依旧、三眠起。庭院愔愔昼静，悄无人、榆钱青缀。也曾经过，繁华世界，教谁揉碎。荡子寒盟，美人诉怨，有如春水。便浮萍化出，今生已过，酿来生泪。","dynasty":"清代","title":"水龙吟杨花和东坡韵"}
{"author":"薛时雨","content":"者番话别，便拂袖尘寰，独归烟岛。夙因未了。剩青袍色黯，误寻芳草。万绿如云，可惜花魂瘦小。径幽窈。只流莺惜春，长祝春好。愁绪借酒扫。又酒病惺忪，泥人昏晓。烟波泛棹。问留春可比，探春人少。阅尽繁华，落得蹇驴破帽。夕阳照。掩重门、故人不到。","dynasty":"清代","title":"扫花游送春和梦窗韵"}
{"author":"薛时雨","content":"江光山色，望里遥天青一抹。终古寒潮，流到扬州廿四桥。一帆轻落，流水声中乡梦阁。黯黯离宫，劫后花开寂寞红。","dynasty":"清代","title":"减字木兰花重泊瓜步"}
{"author":"薛时雨","content":"钟山树秃台城圯，南朝更无遗寺。渺矣吴宫，岿然鲁殿，一角楼台孤峙。阇黎旧址。看古佛低眉，似含铅泪。漫感兴亡，放怀且作习池醉。龙华几逢胜会。眼前冠盖集，佳兴何似。易老莺花，难联香火，薄暖轻寒天气。繁华逝水。喜梵宇春长，尚留婪尾。只恐将离，促人愁绪起。","dynasty":"清代","title":"台城路张芝浦太史端卿招集妙相庵赏芍药兼为马雨农学使同年恩溥饯别"}
{"author":"薛时雨","content":"板桥风景艳当年。花月斗婵娟。画船省识青溪路，惯停桡、丁字帘前。十里香尘不断，而今付与颓垣。莺啼蝶怨晚芳天。何处拾遗钿。杨花飘落浑无主，一团团、乱扑溪烟。应有白头词客，旧愁弹上新弦。","dynasty":"清代","title":"风入松吊秦淮"}
{"author":"薛时雨","content":"系缆招清籁，披襟坐夕阳。菱歜袅袅出渔庄。犹认西园明月夜飞觞。烟冷蓝田寂，云阴草阁凉。豪华如梦水茫茫。无复芙蓉杨柳满秋江。","dynasty":"清代","title":"南歌子舟泊昆山访玉山草堂遗址"}
{"author":"薛时雨","content":"浪拥江声，云浮海气，奔流直下吴淞。巨壑腾蛟，危楼结蜃，遥天万里空濛。喷薄起鱼龙。念苍茫身世，寄与艨艟。浊酒孤斟，铜弦高唱大江东。八蛮重译来同。算汉家长策，只是和戎。水驿驰轮，楼船激箭，海门百道能通。落日大旗红。叹藩篱久撤，谁靖边烽。聊把黄金买醉，歌舞向西风。","dynasty":"清代","title":"望海潮舟泊黄浦"}
{"author":"薛时雨","content":"申江水涨胭脂腻，春在个侬家。琼枝璧月，朝朝暮暮，占尽繁华。彩云一散珠帘放，燕青粉栖鸦。梦中锦瑟，怀中锦字，都是虚花。","dynasty":"清代","title":"青衫湿申江感旧"}
{"author":"薛时雨","content":"婷婷袅袅，遮遮掩掩，想云翘、更比云英怯。心有灵犀，嗔小婢、春光偷泄。倚妆楼、自拢雏发。学钞吟稿，爱翻院本，引箜篌、欲弹还歇。生小工愁，怕孤负、可怜时节。斗丰姿，一钩新月。","dynasty":"清代","title":"解佩令"}
{"author":"薛时雨","content":"流莺百啭留春住。忍目送、东君去。心字香烧须记取。织成罗帕，绣成金缕。总是缄情处。桃粗李俗羞为伍。傲骨真堪冠侪侣。轻薄男儿今几许。红绡易尽，玉颜难驻。私把年华数。","dynasty":"清代","title":"青玉案"}
{"author":"薛时雨","content":"薛淀湖边新雨霁。厍公山下孤帆系。月到夭心天亦喜。风不起。白莲香静鸳鸯睡。浦树江云离绪寄。莺花过眼如流水。自谱新词传绮思。谁共倚。松陵路尽波无际。","dynasty":"清代","title":"渔家傲月夜泊五厍"}
{"author":"薛时雨","content":"水阁映残霞。箫鼓迎神笑语哗。破碎湖山重点缀，繁华。灯火宵明卖酒家。薄醉话周遮。清露无声湿臂纱。堤柳暗笼残月影，横斜。自棹轻舟宿藕花。","dynasty":"清代","title":"南乡子六月十八夜呈甫仲修邀至湖上纳凉"}
{"author":"薛时雨","content":"秋人直凭无聊，玉阶踏碎凉蟾影。愁肠百结，醉中难遣，又逢酒醒。月在青天，风来画阁，露生金井。听蛩吟鹤唳，总关秋思，叵耐得、相如病。容易名场梦冷。纪前因、雪泥空證。元龙豪气，香山宦迹，樊川游兴。湖海逢迎，莺花侍从，半生侥倖。想斯人位置，悠悠青史，待何人定。","dynasty":"清代","title":"水龙吟残暑初退凉月满庭露咽虫嘶秋心碎矣"}
{"author":"薛时雨","content":"痴情忏悔。私把脂痕洗。秋冷花枝扶不起。月上回栏第几。清宵未觉更长。挑灯瀹茗焚香。半臂轻棉添著，隔帘似有微霜。","dynasty":"清代","title":"清平乐"}
{"author":"薛时雨","content":"烟水衬平芜，转眼来、春光茜媚如许。一色染青袍，勾挑起、多少客愁离绪。王孙去也，萋萋总是伤心处。长亭遮住。疑化血魂归，一灵常聚。天涯几度登楼，念故国阙河，迷离无路。渺渺逗吟情，何人续、金勒马嘶佳句。暮云千里，凝眸犹恐看朱误。哀思欲诉。伤玉瘗香埋，墓门深护。","dynasty":"清代","title":"南浦陈槐庭大令钟英以碧草绿波制题各赋一阕余适悼沈姬之亡藉以书痛其一"}
{"author":"薛时雨","content":"软翠泛迢迢，是绝佳、春江设色图谱。老我卧烟波，沙堤上、常狎睡鸥拳鹭。拖蓝染黛，无端荡起愁千缕。临流洄溯，伤一舸难归，好春虚度。当时送客怀人，惯肠断西洲，魂滑南浦，逝水促华年，新来恨、更比别情酸楚。桃根渺矣，那堪重唤江头渡。可怜弱絮。问甚日成萍，随流飘去。","dynasty":"清代","title":"南浦其二"}
{"author":"薛时雨","content":"孟夏风物美，命俦访净域。咫尺邻韬光，微雨泥游屐。荏苒至仲冬，梦绕北山北。幸兹气候暖地鲜，冰雪积乘兴续前。游踽踽，行踪僻。落叶踏有声，衰草践无迹。舆夫各贾勇，上上径益仄。猱升达峰腰，螺旋入林隙。遂登最高头，灵境金仙辟。山门毁劫火，佛像委路侧。庄严易变迁，流峙何终极。凭虚恣胜赏，萧然尘虑涤。近眺西子湖，波光漾空碧。远瞰钱塘江，潮痕净如帛。空山作睡态，老木含霜色。藤枯缀果红，竹密翳云黑。驯禽暗窥人，癯僧出伺客。汲泉烹苦茗，独酌意良得。但知天地宽，不觉身世窄。掀髯动清兴，拈毫思疥壁。胜地富诗材，奇景绌笔力。下山近黄昏，鹤唳诸天寂。","dynasty":"清代","title":"十一月既望独游韬光得诗二十二韵"}
{"author":"薛时雨","content":"薄醉御凉飔，缓步入山麓。月出山蔽之，疏影动林木。须臾升中天，一色净如沐。清气通乾坤，好景豁心目。世人喜美满，香花荐芬馥。儿女喜团圞，醴酒陈醲郁。嫦娥意自闲，广寒终古独。始作作仙人，所得惟清福。虫吟夜转静，草丰径弥曲。下山息吾庐，幽兴自然足。回头望翠微，似有孤云宿。","dynasty":"清代","title":"中秋夕循清凉山步月"}
{"author":"薛时雨","content":"雨中度残秋，阴霾倏弥月。新晴偶散步，芳草久衰歇。途遇郭外农，羸瘦见筋骨。家垦五亩田，无牛自开掘。晚禾将上口，淫霖悉漂没。又愆树麦期，春花难望发。租赋县官催，羞徭里正讦。终岁无一饱，反受不毛罚。防秋大徵兵，不如去为卒。我心本清闲，闻之呼咄咄。旧为牧民吏，有触辄臲卼。不忧边氛狂，但恐民力竭。今无采风使，诗成搔白发。","dynasty":"清代","title":"新晴散步"}
{"author":"薛时雨","content":"积雨放晴霁，风景倍清妍。拓开游览眼界，须上最高巅。多少红楼白塔，一派湖光山色，都落绮筵前。极目远天尽，疋练截江边。联今雨，呼旧雨，共流连。良辰胜境难值，况又主宾贤。峰是吴山第一，人是蓬莱第一，此会续群仙。起舞倚残醉，自谓我非颠。","dynasty":"清代","title":"水调歌头吴蓉圃太史同年凤藻招宴吴山道院即席有作"}
{"author":"薛时雨","content":"画图流览，爱龙眠描写，楼台重叠。纸上湖山亲领略，转惜画工笔拙。柔橹轻摇，浓阴密酿，有地都佳绝。烟岚如沐，六桥波影遥接。笑我卅载乡园，拳山勺水，到此胸襟阔。绝代果然西子貌，任尔淡妆浓抹。瞑色催人，山灵送客，过眼犹嫌瞥。城闉回首，眉痕添画新月。","dynasty":"清代","title":"百字令雨中游湖"}
{"author":"薛时雨","content":"江北波澄，淮南涨浅，生平不惯潮声。海滨风浪太纵横。翻水国、蛟龙吼怒，嘶敌骑、金鼓齐鸣。惊魂处，昔沉永漏，响咽残更。连宵怯听，蕉窗零雨，浙沥交并。累羁人不寐，辗转天明。灯剔烬、瘦红影堕，鸦噪晓、虚白光生。争能似、乡园睡稳，猿鹤伴凄清。","dynasty":"清代","title":"潇湘夜雨海昌寓馆逼近海塘潮声汹涌夜常失眠加以连宵风雨倍难成寐枕上倚声"}
{"author":"薛时雨","content":"困人天气，睡起恹恹无意意。天也心酸，镇日淋漓泪不乾。浓情密绪，恰似飘来千万缕。斜倚窗棂，剪个红衣人扫晴。","dynasty":"清代","title":"减字木兰花苦雨"}
{"author":"薛时雨","content":"禽声得意喧清昼。一线朝阳窗隙透。风漾帘旌。檐溜犹闻滴沥声。满庭花木增妍好。出浴美人眉黛扫。等是羁留。风日融和便减愁。","dynasty":"清代","title":"偷声木兰花新晴"}
{"author":"薛时雨","content":"春花落尽都无影。桐阴满罩蕉阴冷。晚艳孕秋芳。纤红发海棠。上清书未读。堕落愁尘俗。偶结道家缘。何人香案仙。","dynasty":"清代","title":"菩萨鬘南道宫楼院树阴深静晚卉丛生时一散步"}
{"author":"薛时雨","content":"雨过炎蒸，霉消暑逼，安排葛帔蕉裳。幸室邻荷院，静极生凉。多少阑干倚遍，情脉脉、倦引藤床。凄清况、灯昏古壁，月转虚廊。荒唐。上清迢递，偏许我尘踪，寄托云房。剩影形相赠，色相全忘。待把关头打破，何时熟、枕畔黄粱。空萦想，三生幻梦，一瓣心香。","dynasty":"清代","title":"凤凰台上忆吹箫晚坐南道宫纳凉吊影凄然感而有作"}
{"author":"薛时雨","content":"兰汤浴罢梳妆懒，宝髻松松挽。白罗衫子茜纱裙，閒与知心小婢立斜曛。桃枝绿扇摇风细，粉汗香融腻。扇头谁写十三行，仔细猜他笔画似檀郎。","dynasty":"清代","title":"虞美人"}
{"author":"薛时雨","content":"远山烟霭近山云。水竹三分屋二分。此景江南画是真。暗伤神。少个桃源可避秦。","dynasty":"清代","title":"忆王孙题画"}
{"author":"薛时雨","content":"调笑。调笑。自诩年华正妙。怪他阿姊情痴，镇日妆楼锁眉。眉锁。眉锁。渐渐新愁到我。","dynasty":"清代","title":"调笑令"}
{"author":"薛时雨","content":"暑天长。客窗愁思茫茫。想招凉、吾庐最好，草堂旧署藤香。一庭花、芳馨徐送，满园竹、热恼俱忘。弱女移尊，娇儿搔背，山妻閒话伴疏狂。问何处、风多便去，角枕自携将。安排定时新瓜果，小佐壶觞。叹今生未修清福，合教驰逐名场。日当天、衣冠苦著，尘满地、仆马纷忙。腰折眉摧，形劳神役，算来无地是清凉。到退食、科头小憩，树色隐残阳。争能似、山中脱略，荇带荷裳。","dynasty":"清代","title":"多丽暑夕思乡"}
{"author":"薛时雨","content":"南部烟花赛六朝。江山佳丽美人娇。风流公子此魂消。画戟宁南通旧好，灵旗阁部缔新交。忠魂两地待君招。","dynasty":"清代","title":"浣溪纱　题桃花扇传奇后"}
{"author":"薛时雨","content":"称芳名。是广寒旧队，小谪下瑶京。蛾样犹纤，蟾辉未满，神彩先自光明。曾学过、霓裳法曲，串新声、呖呖妒啼莺。靥笑添涡，眉修露慧，睇转流情。快到团圞时候，愿灵娥珍重，莫堕愁城。豆蔻含香，芙蓉作蕊，烦恼何苦相萦。须记著前身小影，伴青天、碧海耐凄清。留待梯云客至，唤取卿卿。","dynasty":"清代","title":"一萼红　赠月娥"}
{"author":"薛时雨","content":"弱质自甘憔悴，轻颦浅笑休誇。蛾眉有样在西家。懒学新人描画。翠袖单寒倚竹，红尘多少看花。承恩若要借铅华。蝴蝶今生休化。","dynasty":"清代","title":"西江月"}
{"author":"薛时雨","content":"绕郭红芳。谁比似、西湖六月风光。水天无暑，柔橹荡处悠扬。三竺浮岚笼竹树，六桥软涨狎鸳鸯。尽徜徉。绿荷四面，人在中央。秦淮那便让此，有山温水腻，粉艳脂香。十里珠帘，而今一片沧桑。少年游迹寄处，猛回首，烟云劫一场。休惆怅，趁花间酒熟，沉醉鸥乡。","dynasty":"清代","title":"瑶台聚八仙　同人湖上赏荷座客有谈秦淮风景者感赋"}
{"author":"薛时雨","content":"月影参差，灯辉高下，拂拂衣香不断。莲纤径窄，柳弱风欺，暗倩阿娘扶缓。缘趁夜永人稀，偏是游人，也耽宵玩。借轻罗小扇，遮来羞靥，障来愁面。有几辈、倚竹招凉，挑灯默坐，不把晚妆匀染。房拢寂寂，门巷愔愔，熟客许来消遣。帘外鹦哥唤茶，雪椀冰瓯，清谈尽便。道烧香则甚，侬有丹心一点。","dynasty":"清代","title":"过秦楼　六月廿三夕吴山香社极盛循山小步经月娥家"}
{"author":"薛时雨","content":"琢玉为花，剪冰成颗，妆罢綵丝穿就。式仿晶圆，影偷月小，鼻端清芬参透。奇葩媚夜，恐暗里、春光微漏。想攒将、碎朵团圞，趁伊含蕊时候。刚好是、风前浴后。偏懒押瑶簪，学贻琼玖。配有莲花，答来栀子，故故芳心挑逗。低悬麝帐，料素艳、今宵生受。到更阑、酒梦醒初，妙香徐嗅。","dynasty":"清代","title":"百宜娇茉莉毬"}
{"author":"薛时雨","content":"何人背诵閒情赋。暗逗起、閒情绪。绮语翻新惊复妒。禽描鸾凤，卉搴蘅杜。种出愁无数。彩云缥缈红楼护。锦字空缄断肠句。青鸟殷勤相探取。魂离神合，目成心许。私共灵修语。","dynasty":"清代","title":"青玉案"}
{"author":"薛时雨","content":"扬州小杜。枉把惜花新什赋。叶已成阴。孤负寻春一片心。宵凉梦杳。月影苍茫星影小。不怨嫦娥。只怪瑶台风露多。","dynasty":"清代","title":"减字木兰花"}
{"author":"薛时雨","content":"新月上，影恰二分宜。两地情怀凭管领，一分照我一分伊。脉脉此相思。","dynasty":"清代","title":"望江南新月"}
{"author":"薛时雨","content":"一叶落，凉初觉。彩云旧订银潢约。美人期不来，秋院罗衫薄。罗衫薄。恨向青灯阁。","dynasty":"清代","title":"一叶落"}
{"author":"薛时雨","content":"经年别绪，经秋聚晤。一夕云軿小住。替他牛女预思量，是那个、银河先渡。娟娟素月，珊珊玉露。注定星期休误。也知判衭在明朝，却自胜、参商两处。","dynasty":"清代","title":"鹊桥仙七夕"}
{"author":"薛时雨","content":"虎踞龙蟠，争一霎、繁华消歇。问谁启、东南门户，火炎冈烈。皖水先期归战舰，秦淮从此无风月。展吟笺、愁谱望江南，音凄切。虚声诮，谁能雪。家国恨，难磨灭。把金樽斟满，玉壶敲缺。斫地歌哀襟溅泪，忧天心赤腔凝血。问何人、遗世独遨游，朝仙阙。","dynasty":"清代","title":"满江红感事用鄂王韵"}
{"author":"薛时雨","content":"形闪烁，影低微。一日秋风一日稀。莫笑前生真草草，今生还避太阳飞。","dynasty":"清代","title":"捣练子萤火"}
{"author":"薛时雨","content":"长空云净，六街人静。扶残醉、良宵共趁。碧虚缥缈，天远清光近。匝地琼瑶双影。秋思谁家，四面红墙掩映。偏今夕、金吾犹禁。玉楼深锁，不放仙郎进。铁笛一声酒醒。","dynasty":"清代","title":"明月逐人来中秋前一夕偕黄孝侯太史同年钰步月"}
{"author":"薛时雨","content":"冷袭吟魂，清围诗境，碧霄尘净如洗。万户笙歌，只我凄凉独自。倚法曲、仙侣虚邀，赓水调、妙才难拟。遥睇。怅高寒宫阙，云中天际。往事蹉跎犹记。算半住风檐，半消客邸。月色年年，看向故园能几。况者番、春梦新牵，更不许秋怀高寄。徙倚。渐更阑漏寂，斗杓斜指。","dynasty":"清代","title":"月华清中秋对月感怀"}
{"author":"薛时雨","content":"苦竹沿溪，青莎贴水。斜阳黯黯遥山翠。一声欸乃送轻舟，行人渐入芦花里。打稻场连，剥棉天霁。桑麻而外无閒地。村居风景旧关心，勾将一片乡思起。","dynasty":"清代","title":"踏莎行馀杭道中"}
{"author":"薛时雨","content":"絮果难圆，杨枝易老，秋又今年。少妇楼头，征人陌上，依旧缠绵。江南红板桥边。记弱态、依依可怜。过眼繁华，惊心摇落，况更烽烟。","dynasty":"清代","title":"柳梢青秋柳"}
{"author":"薛时雨","content":"月影碎中流。推篷客思悠。是谁家、人倚高楼。笛里从来增别恨，况永夕、拥孤舟。折柳起边愁。梅花落素秋。一声声、跌宕夷犹。曲罢更阑星在水，听隐约、答渔讴。","dynasty":"清代","title":"唐多令夜泊绍兴闻笛"}
{"author":"薛时雨","content":"风叶飐秋声。凉逼疏篷渐不胜。黯黯水荭花谢了，凄清。何处新歌唱采菱。一曲一桥横。宵冷霜揩镜面澄。罢钓渔翁无个事，閒评。几辈高风似子陵。","dynasty":"清代","title":"南乡子馀姚舟次"}
{"author":"薛时雨","content":"倦客归来秋飒飒，乡音入耳分明。相逢何暇叙离情。隔江风鹤警，戚里最心萦。且喜双双儿女小，膝前团坐憨生。为耶屈指说行程。烽连瓜步赤，山到虎林青。","dynasty":"清代","title":"临江仙自姚江回杭内子辈先已抵杭数日喜赋"}
{"author":"薛时雨","content":"霜气澄秋潦。喜空明、水天一色，镜开清晓。酒榼茶篮随意挈，买个船儿小小。恰称我、一家舒啸。湖外烟岚湖里树，衬楼台、金碧增奇巧。铃塔影、翳斜照。愁眉到此应都扫。泛中流、橹声摇曳，大开怀抱。十载齑盐艰苦，共酬尔、溪山画稿。试领略、天然佳妙。俗状尘容须脱尽，有逋仙、冷抱梅花笑。扶残醉，倚归棹。","dynasty":"清代","title":"金缕曲偕内子泛湖"}
{"author":"薛时雨","content":"岭雪晴融，唐花暖放，咬春筵启初度。选声宜趁新年，把盏喜联旧雨。多君洒落，早准备、登坛旗鼓。看布成、酒阵森严，蒸作满庭香雾。难得是、抟沙再聚。何况是、岁朝佳序。拨来内翰铜琶，和出杜娘金缕。豪情绮习，争忍令、芳时孤负。笑夜阑、扶醉归来，借尔玉堂莲炬。","dynasty":"清代","title":"东风第一枝乙卯新正三日孝侯同年招作长夜之饮赋此"}
{"author":"薛时雨","content":"扫蛾眉。看朝天素面，恰与月交辉。皓魄难圆，灵娥已嫁，深夜谁叩朱扉。让青女、婵娟独擅，落九夭、咳唾尽珠玑。柳絮联因，桃花作靧，梅萼添肥。门掩枇杷花下，有煎茶学士，冷艳相依。姑射肌丰，太真肤腻，清品尘世应稀。却笑我、停舟访戴，眩生花、银海倏迷离。为谱阳春一曲，算比红儿。","dynasty":"清代","title":"一萼红朱修伯太史同年学勤见余上年赠月娥词属倚原调转赠雪卿为赋此阙"}
{"author":"薛时雨","content":"香山歌席，坡仙吟舫，是杭州、宦迹都佳丽。落拓粗官，敢谬托、风流高致。只难删、少年幽思。春江花月，西陵骢马，问欢场、消魂能几。陶令閒情，也只是、遣愁而已。好春光，半归流水。","dynasty":"清代","title":"解佩令歌筵解嘲"}
{"author":"薛时雨","content":"天上文星湖上落，一湖秋水澄鲜。画船来往夕阳边。波光浓似酒，人影淡于烟。珊树珍奇齐入网，遗珠访到婵娟。锦袍红袖两蹁跹。泥他金缕曲，酬尔玉堂仙。","dynasty":"清代","title":"临江仙闱后偕景剑泉太史其浚泛湖"}
{"author":"薛时雨","content":"春水长蘼芜。问晚来、鸳鸯并宿何处。打桨趁文禽，沙堤上，惟有浴凫飞鹭。风光艳丽，湖名也作消魂语。画船缓度。看多少垂杨，绿迷洲渚。渔庄蟹舍排连，又菱角鸡头，乘春培护。此地足幽栖，应容我、他日棹歌来去。心盟白水，抽身便作烟波侣。东流可溯。待准备吟囊，更题鹦鹉。","dynasty":"清代","title":"南浦鸳鸯湖"}
{"author":"薛时雨","content":"江水湾湾漾碧波。山岚冉冉映青螺。江山如此易情多。江上潮来游客梦，山中云遏美人歌。江山如此奈情何。","dynasty":"清代","title":"浣溪纱咏江山船八首其一"}
{"author":"薛时雨","content":"旧籍谁编九姓渔。江干供亿累花奴。纷纷花使索花租。生小惯尝风浪险，合家齐傍水云居。朝潮暮汐意何如。","dynasty":"清代","title":"浣溪纱其二"}
{"author":"薛时雨","content":"时样梳妆绝可怜。东船西舫斗婵娟。春江多少买花钱。手帕行中原是妹，鸳鸯牒上不论年。桐严解说太言诠。","dynasty":"清代","title":"浣溪纱其三"}
{"author":"薛时雨","content":"临水花枝分外娇。一江烟月路迢迢。灯红酒碧可怜宵。半面琵琶羞客顾，双声檀板倩郎敲。东君无语暗魂消。","dynasty":"清代","title":"浣溪纱其四"}
{"author":"薛时雨","content":"一路珠帘不上钩。杭州过了是严州。石尤风急打船头。昨夜飘萧留客雨，明朝艰苦上滩舟。有花有酒不须愁。","dynasty":"清代","title":"浣溪纱其五"}
{"author":"薛时雨","content":"鸥恋烟波蝶恋香。嘲风弄月度年光。夜深人不隔红墙。薄倖有时嗔杜牧，风流私许嫁王昌。聘钱十万待商量。","dynasty":"清代","title":"浣溪纱其六"}
{"author":"薛时雨","content":"桃叶桃根并擅名。双双姊妹总多情。旧欢未了又新盟。舞袖惯飘香拂拂，歌喉不唱泪盈盈。何人花外学调笙。","dynasty":"清代","title":"浣溪纱其七"}
{"author":"薛时雨","content":"湖舫江船美并誇。有时湖舫去看花。妒他名胜属西家。苏小芳魂留艳士，越妃遗迹冷香车。维舟凭吊夕阳斜。","dynasty":"清代","title":"浣溪纱其八"}
{"author":"薛时雨","content":"浅溜蜻蜓，深藏鸂鶒，绿波四围萦护。芳辰供眺览，有多少、画船箫鼓。宜烟宜雨。便雨霁烟消，也饶佳趣。倪迂谱。只应郊外，远山添取。日暮。纵目登临，觉此身清旷，予怀欲诉。一官资坐镇，争名胜、荒凉如许。颓垣废础。问大地楼台，几人支拄。宴延伫。一湖春水，满天晴絮。","dynasty":"清代","title":"翠楼吟烟雨楼"}
{"author":"薛时雨","content":"替谁著色。是个人影子，疏疏密密。绮梦三生，画里秾华似曾识。南园荒凉若许，算往事、红墙空忆。待约略、说起相思，未语泪先湿。小立。玉阶侧。愁绰约仙姿，瘦损风日。凝脂作液，点点唾壶血同碧。千古情苗难断，花落去、阴成犹昔。月影下，劳记著、几声长笛。","dynasty":"清代","title":"红情题张玉珊茂才鸣珂红豆花画册次韵"}
{"author":"薛时雨","content":"玉衡天上，历历星精偷色相。城荒嘉果留无恙。一捻新红爪，印西施样。梅里奇珍劳远饷。承筐较胜投桃贶。丰姿掩映娇无两。纤核中虚，漫把王戎谤。","dynasty":"清代","title":"一斛珠王芑亭外史逢辰馈槜李"}
{"author":"薛时雨","content":"钟山云冷骚坛寂，亭台废兴谁主。地拓清凉，天开画稿，点缀夕阳蔬圃。啼猿学语。说往昔莺花，了无寻处。粉本重摹，个中幽径孰来去。秋风回首旧梦，雅游裙屐集，丝竹曾谱。茂苑花阑，秦淮水咽，太息芜城同赋。经年战鼓。间甚日陂塘，再盟鸥鹭。写入吟笺，望江南调苦。","dynasty":"清代","title":"台城路题随园图次陈实庵太史元鼎韵"}
{"author":"薛时雨","content":"胜愁苗。教秦嘉肠断，香草泣离骚。宝匣尘昏，瑶琴调涩，三生福分全消。算只有、昙花小幅，是当年、螺子黛亲描。并蒂缘悭，同心影瘦，纫佩香凋。千古才人工怨，睹零缣断素，分外无聊。碧杜缄情，红蘅忆远，古芬飞上吟毫。最惆怅、湘君魂窄，一声声、楚些渺难招。争怪潘郎华鬓，逐渐飘萧。","dynasty":"清代","title":"一萼红题杨眉影夫人画兰遗墨为秦次游中翰光第作"}
{"author":"薛时雨","content":"启离筵，与秋同饯，西园冠盖如绮。岿然又见灵光叟，纱帽隐囊来止。歌自倚。祇一种深情，深比鸳湖水。风流老辈。看白发传杯，红腔选韵，不饮也须醉。书生习，自揣难谐时世。一言公最知己。生平俯仰期无忝，虚誉那争循吏。今去矣。愁满目哀鸿，未了临歧事。苍生有泪。望休沐馀閒，仙因佛果，分惠及桑梓。","dynasty":"清代","title":"摸鱼儿陆费春帆中丞瑔饯余于鸳鸯湖并赋长歌赠别未及践和倚此作答"}
{"author":"薛时雨","content":"竹枝声里，记满城蜂蝶，消魂无奈。北地胭脂容易冷，剩有笼纱诗在。泪揾青衫，香阑红袖，梦远愁难载。词人老去，画图犹认憨态。遥想驿路车停，黄尘白酒，风月良宵买。天女维摩花现相，学得神仙狡狯。小影真真，华年负负，未了三生债。凭君作主，瓣香清茗供待。","dynasty":"清代","title":"百字令题戚砥斋明经士廉拈花图图中人为北道歌者"}
{"author":"薛时雨","content":"柔橹惊残梦，韶华逐逝波。四年重向此经过。一笑虎邱风月，大半属青娥。彩袖香招蝶，新妆黛掩螺。昼船双桨疾于梭。越是三更，越是冶游多。越是客舟停处，面面起笙歌。","dynasty":"清代","title":"喝火令舟泊姑苏"}
{"author":"薛时雨","content":"春光一半。风信连番换。陌上香车歌缓缓。客里有人肠断。雏晴稚雨时光。骄花宠柳芬芳。蛱蝶眠香已倦。因风飞落轻航。","dynasty":"清代","title":"清平乐花朝"}
{"author":"薛时雨","content":"甓社湖边风定。系缆女郎祠近。何处吊吴娃。白莲花。一夕兰摧玉折。千载霜清露洁。门外碧波深。鉴贞心。","dynasty":"清代","title":"昭君怨露筋祠"}
{"author":"薛时雨","content":"碧玉教歌舞，黄金买艳妆。笑他袍笏学登场。毕竟柳腰莲步太轻飏。学士新科第，佳人旧洞房。朝朝比翼作鸳鸯。为问迷离扑朔可相妨。","dynasty":"清代","title":"南歌子袁浦观女优"}
{"author":"薛时雨","content":"鞍背船唇滋味。都向此间交递。十载邮亭三驻马，甘苦自家尝试。残月五更头，旧梦新愁萦系。往日凌云豪气。今日倦游情思。辘辘轮蹄朝复暮，转毂此心真似。回首望南夭，一片碧云无际。","dynasty":"清代","title":"离亭燕早发王家营"}
{"author":"薛时雨","content":"五年京邸重相聚。未握手，犹萦注。夜阑剪烛话行藏，别久翻无头绪。乡愁旅恨，游踪宦迹，事事增悽楚。郊祁科第誇同谱。奈中外，殊遭遇。清高毕竟是词曹，太息风尘艰阻。何时摆脱，坡吟颍和，永听联床雨。","dynasty":"清代","title":"御街行入都与淮生仲兄夜话"}
{"author":"薛时雨","content":"栖栖何用。猛过眼、繁华一梦。想刘阮，天台重到，尽有烟云供奉。争向来、楼阁全迷，桃源闭了秦人洞。叹影误杯蛇，宫临磨蝎，一骑长途独拥。经过了，重重劫，仍未脱，尘中羁鞚。等閒思抛却，堂前旧垒，辛勤多少香泥壅。东君情重。算归来燕子，飞飞不离连霎栋。秋风起矣，陌上车尘碾动。","dynasty":"清代","title":"薄倖出都感怀"}
{"author":"薛时雨","content":"去日柳依依，来日何憔悴。柳色经秋尚减姿，多少行人泪。愁与路同长，病与愁相倚。若问何时带病愁，客路三千里。","dynasty":"清代","title":"卜算子秋晚抵嘉禾寓馆"}
{"author":"薛时雨","content":"子时潮，午时潮，午睡朦胧绮梦交。惊心是曩宵。路迢遥，思迢遥，三折江流经那条。画船平处摇。","dynasty":"清代","title":"长相思江干"}
{"author":"薛时雨","content":"几日试灯风起。转瞬灯宵过矣。望春春久不归来，古雪封梅蕊。新岁咬春筵，旧客消寒会。灞桥重续去年诗，醉墨合春意。","dynasty":"清代","title":"误佳期戊午新正风雪连绵久无春意"}
{"author":"薛时雨","content":"去年渡江时，风月笙歌舫。桃叶共桃根，两两江头桨。今年渡江时，烟雨迷孤港。花落绿阴浓，人去春潮长。","dynasty":"清代","title":"生查子感旧"}
{"author":"薛时雨","content":"江绕青山山绕郡，羊裘去后犹留姓。千载严州归管领。真大隐。功名那羡云台盛。人自清高风自峻，客星彷佛中流映。过客维舟争揽胜。波影净。尘客俗状难相近。","dynasty":"清代","title":"渔家傲严子陵钓台"}
{"author":"薛时雨","content":"春风十里烟花，珠帘疑到扬州路。莺鸶燕燕，真真好好，歌歌舞舞。画桨移来，兜娘捧出，绮筵留住。想浓情似酒，欢场如梦，浑忘却、身羁旅。我是江干倦羽。證禅心、早成泥絮。飘萧宦况，浮沉身世，凄凉愁绪。青鸟传言，紫云度曲，几番孤负。向鸥边问讯，沿溪香草，是钟情处。","dynasty":"清代","title":"水龙吟舟泊兰溪"}
{"author":"薛时雨","content":"春光去矣。江干丝柳，黯将成絮。短堠长亭，总是惯经行处。昨宵鼓打回帆调，笑别烟波鸥鹭。争芳尘未浣，征衫重著，又匆匆去。记前游梦影，桃花浅笑，半面红妆微妒。转眼东风，已作去年崔护。绿波渺渺，天涯远，肠断隔江云树。问江郎，可有生花词笔。别踪留住。","dynasty":"清代","title":"陌上花自江山回旋有富阳之役车年春事尽付江舟矣"}
{"author":"薛时雨","content":"东浙题诗，西园饯别，客游如此匆匆。江乡春老，开过楝花风。算起今年花信，一番信、一处尘踪。沙堤上，白鸥笑我，才别又相逢。鸳湖游宦地，当年父老，留恋情浓。记柳边骑竹，花外扶筇。过眼浮云一瞥，鸿飞去、爪印都空。重寻梦，扁舟系处，烟雨望潆濛。","dynasty":"清代","title":"满庭芳自富阳回又有嘉禾之役"}
{"author":"薛时雨","content":"问鸳湖、万株杨柳，飘零几历寒暑。沧桑劫后云烟幻，零落扇纨衫纻。谁付与。是往日、升平选胜高歌处。双双董许。看指落天花，书翻秘笈，含睇各无语。灵呵护。楚失依然归楚。神光想像毫楮。南邦黎献留题遍，谁更抗声钟吕。吟复住。怅画里、蕉栏竹径难寻取。烽连古戍。问甚日烟波，重携琴鹤，续访棹歌侣。","dynasty":"清代","title":"摸鱼儿秀水汪碧巢先生遗照其裔孙铁宋大令世梅得之西江画肆属为补题依图中原题韵"}
{"author":"薛时雨","content":"莽无端。把灵根断送，黄土盖红颜。劫转维摩，玄参天女，因果从古难言。纵说县、色空空色，争彩云、一瞬便成烟。世界花花，因缘草草，幽恨绵绵。触我天涯愁绪，算风姨月姊，香火曾联。鹉水同盟，鸳湖同载，埋玉同落江边。料泉下、浣纱旧伴，话乡情、形影永相怜。可叹韦皋渐老，重侍无缘。","dynasty":"清代","title":"一萼红题曹梅庵茂才葬花图"}
{"author":"薛时雨","content":"军门长揖，羡娄东、佳客翩翩才调。鼓角声中磨盾急，偏尔深情绵邈。弄影郎中，闹春学士，一瓣心香袅。吟情何处，春申江上春老。为亿十载长安，停车载酒，月冷斜街晓。自别红尘来碧海，另有惜花襟抱。杜牧三生，秋娘一曲，赢得仙云绕。红牙低按，醉歌重续新稿。","dynasty":"清代","title":"百字令题钱芝门太守恩檗词稿"}
{"author":"薛时雨","content":"丁卯桥边，宣平宅畔，宫商一片清幽。有小红低唱，大白狂浮。不管旁人奇妒，消受尽、竹肉风流。推敲久，玉人对面，璧月当头。堪愁。广陵散绝，千万种柔情，也索休休。记酒阑灯灺，雅调新酬。蓦地彩云散也，十年梦、一觉扬州。空回首，秦楼缥缈，旧谱谁修。","dynasty":"清代","title":"凤凰台上忆吹箫题许缕蘋茂才月下修箫谱图"}
{"author":"薛时雨","content":"雨过天清如洗。风定夜凉似水。秋心一缕上眉头，怯把阑干倚。棠是断肠花，豆是相思子。相思也要断人肠，愁对秋棠丽。","dynasty":"清代","title":"误佳期"}
{"author":"薛时雨","content":"何处思量不可怜。清影娟娟。瘦影翩翩。一瓯香茗一炉烟。淡到无言。浓到无言。万斛閒愁载上船。灯黯离筵。筝咽离弦。酒阑人散奈何天。话又连绵。泪又连绵。","dynasty":"清代","title":"一剪梅"}
{"author":"薛时雨","content":"古杭州。好莺花寥落，烟水不胜愁。劫重神伤，形劳吏俗，琼思瑶想都休。蓦一朵、彩云飞下，认丰姿、重见杜家秋。影里情悰，尘中物色，纸上灵修。艳说泰娘声价，住江天海市，占尽风流。潮长瞿塘，人归叱利，司勋梦醒从头。借一幅、崔徽图画，寄相思、价要百缣酬。毕竟文姬未赎，幻影浮沤。","dynasty":"清代","title":"一萼红徐颂阁殿撰郙以留香仙馆主人小影寄题"}
{"author":"薛时雨","content":"欧阳吟罢秋声赋，中庭寂无人语。乙乙徐抽，申申不断，豆叶瓜花多处。轻拢薄诉。恰凉月当篝，好风穿杼。彻夜机关，晓来理就甚丝绪。清宵那堪听雨。更凄凄切切，遥应邻杵。去日如棱，离情似织，泪点纵横无数。回文寄与。道天上星期，又逢牛女。谱入相思，井阑啼最苦。","dynasty":"清代","title":"齐天乐络纬用白石蟋蟀韵"}
{"author":"薛时雨","content":"晓鸦啼树。梦里无端逢彼怒。皎皎荧荧。明镜台前照妾心。尘襟摆脱。粗服乱头甘寂寞。小婢情痴。故故催侬理鬓丝。","dynasty":"清代","title":"减字木兰花"}
{"author":"薛时雨","content":"送旧迎新何日了。车马门前，一片红尘绕。旧客含颦新客笑。教侬新旧难分晓。情极魔生欢是恼。私祝东君，容我回头早。祝罢又闻鹦鹉报。帘衣速下郎君到。","dynasty":"清代","title":"蝶恋花"}
{"author":"章玄同","content":"黄叶因风下，甘从洛浦隈。白云何所为，还出帝乡来。","dynasty":"唐代","title":"流所赠张锡"}
{"author":"薛琼","content":"黄鸟翻红树，青牛卧绿苔。渚宫歌舞地，轻雾锁楼台。","dynasty":"唐代","title":"赋荆门"}
{"author":"薛琼","content":"一样莺花二月天，饧箫声里兴萧然。三旬九食吾家事，不独今朝是禁烟。","dynasty":"清代","title":"寒食"}
{"author":"薛琼","content":"雀舌难消渴，虾须不闭寒。落花风起更尖酸。薄薄罗杉休傍、小阑干。煮药忘寒食，薰香犯禁烟。乍晴门巷卖饧天。检点精神同步、看秋千。","dynasty":"清代","title":"南歌子慰闺人病起"}
{"author":"薛琼","content":"嫩雨消残暑，哀蝉噪夕阳。一夕寒吹扑空廊。剪剪轻罗侥幸、试新凉。竹坞玲珑碧，荷亭缥缈香。水晶为枕玉为床。放下帘钩随意、梦潇湘。","dynasty":"清代","title":"南歌子"}
{"author":"薛琼","content":"晓风吹我过山塘。山藏烟霭里、影微茫。红阑翠幕白堤长。轻舟动、人在画中行。满路斗芬芳。携筐争早市、卖花忙。家家楼阁试新妆。拈鲜朵、点缀鬓云香。","dynasty":"清代","title":"小重山晓过山塘"}
{"author":"薛琼","content":"花枝灼灼难描。正垂髫。家住绿杨津畔、跨红桥。眉峰秀。莺声溜。试琼箫。最爱猩唇轻破、小樱桃。","dynasty":"清代","title":"相见欢赠吹箫女子"}
{"author":"薛琼","content":"抛菱镜，罢晨妆。倚南窗。风洒桐花点笔床。彩毫香。梦里曾拈佳句，醒来更费思量。一半模糊思不起，系人肠。","dynasty":"清代","title":"春光好"}
{"author":"薛琼","content":"消溽暑，修竹荫轩槛。梅雨水烹茶嫩白，破砻米煮粥香清。调养避荤腥。","dynasty":"清代","title":"望江南二首其一"}
{"author":"薛琼","content":"无个事，随意遣闲情。细织麦柴裁画扇，巧镂鹅卵制萤灯。稚子戏相争。","dynasty":"清代","title":"望江南其二"}
{"author":"薛琼","content":"利锁名缰，蝇头蜗脚，且自由他。幸瓶中鼠窃，尚馀粟菽，畦边虫食，还剩蔬瓜。随意盘餐，寻常荆布，无愧风流处士家。齐眉案，看鬓霜髭雪，渐老年华。何妨啸傲烟霞。喜到处、倘佯景物赊。且篮舆同眺，青山红树，蓬窗共泛，白露苍葭。出不侵晨，归当抵暮，稍有囊钱便买花。随儿女，各经营耕织，检点桑麻。","dynasty":"清代","title":"沁园春同芥轩赋"}
{"author":"薛琼","content":"月微明，云罅漏。倦依屏山，斜衬罗衫袖。闲闷难消翻恨酒。瑟瑟西风，刮得霜林透。摘黄花，随意嗅。一种幽香，也为经霜瘦。花似愁人憔悴久。故故迟开，错过重阳候。","dynasty":"清代","title":"鬓云松秋思"}
{"author":"薛琼","content":"拂晓花枝宿露凝。摘来朵朵滴红冰。参差浓淡称瓷瓶。照影流霞浸研水，倚风馀麝散溪藤。助人吟思十分清。","dynasty":"清代","title":"浣溪沙"}
{"author":"薛琼","content":"睡思朦胧未易醒。风敲银蒜动帘旌。残花点点堕瓷瓶。揉碧烟中酣蝶梦，软红尘里媚莺声。恼人天气半阴晴。","dynasty":"清代","title":"浣溪沙"}
{"author":"薛琼","content":"五月家园花未疏。葵榴烂漫闲菖蒲。齿拈酸味尝青杏，甲染清香摘紫苏。耽午梦，懒照梳。挨延长日饭工夫。嗔予无过痴儿女，争系新与续命符。","dynasty":"清代","title":"鹧鸪天"}
{"author":"薛琼","content":"昔年握别记匆匆。柳阴中。一帆风。两岸青山、相映淡眉峰。往返难忘芳草路，归去也，夕阳红。哪堪今日倚楼东。与谁同。暮云空。怊怅姮娥、独赴广寒宫。梦到家山山更远，寻不出，旧游踪。","dynasty":"清代","title":"江城子乙酉同婶氏游吴门诸山，忆旧昔志慨"}
{"author":"薛琼","content":"绿遍荼蘼水拍天。销魂桥畔拂轻烟。点点杨花点点泪，思绵绵。画舫载将离恨去，指寒呜咽弄冰弦。待得月斜云渐冷，未成眠。","dynasty":"清代","title":"添字浣溪沙"}
{"author":"薛琼","content":"重过旧时绿野。再启竹西书舍。曲涧冷清清，流水落红轻泻。去也。去也。月挂凄凉台榭。","dynasty":"清代","title":"如梦令梦到故园"}
{"author":"薛琼","content":"月欲斜，风偏冷。秋思邻家分得来，隔墙移过梧桐影。","dynasty":"清代","title":"梧桐影"}
{"author":"薛琼","content":"纤月穿帘深院静。萧瑟疏桐，搅碎瑶阶影。不禁晚风吹梦醒。枕痕红晕钗重整。香烬画栏还独凭。才喜新凉，又早添秋景。唧唧蛩声吟漏永。银河一片烟光暝。","dynasty":"清代","title":"蝶恋花"}
{"author":"高适","content":"旅馆寒灯独不眠，客心何事转凄然。故乡今夜思千里，霜鬓明朝又一年。(霜鬓一作：愁鬓)","dynasty":"唐代","tags":"春节，孤独，思乡，岁月","title":"除夜作"}
{"author":"高适","content":"千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。","dynasty":"唐代","tags":"赠别，写景，抒情，豪迈，友情，劝慰，早教古诗100首","title":"别董大二首"}
{"author":"高适","content":"嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。","dynasty":"唐代","tags":"唐诗三百首，送别，边塞，贬谪，同情","title":"送李少府贬峡中王少府贬长沙"}
{"author":"高适","content":"开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。(常轻敌一作：恒轻敌)铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。(飘飖一作：飘飘)杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。","dynasty":"唐代","tags":"唐诗三百首，边塞，将士，战争，生活","title":"燕歌行"}
{"author":"高适","content":"营州少年厌原野，狐裘蒙茸猎城下。虏酒千钟不醉人，胡儿十岁能骑马。","dynasty":"唐代","tags":"边塞，生活","title":"营州歌"}
{"author":"高适","content":"危冠广袖楚宫妆，独步闲庭逐夜凉。自把玉钗敲砌竹，清歌一曲月如霜。","dynasty":"唐代","tags":"女子，故事","title":"听张立本女吟"}
{"author":"高适","content":"雪净胡天牧马还，月明羌笛戍楼间。借问梅花何处落，风吹一夜满关山。","dynasty":"唐代","tags":"边塞，生活","title":"塞上听吹笛"}
{"author":"高适","content":"胡人吹笛戍楼间，楼上萧条海月闲。借问落梅凡几曲，从风一夜满关山。","dynasty":"唐代","tags":"边塞，音乐","title":"和王七玉门关听吹笛/塞上闻笛"}
{"author":"高适","content":"更沽淇上酒，还泛驿前舟。为惜故人去，复怜嘶马愁。云山行处合，风雨兴中秋。此路无知己，明珠莫暗投。","dynasty":"唐代","tags":"送别","title":"送魏八"}
{"author":"高适","content":"结束浮云骏，翩翩出从戎。且凭天子怒，复倚将军雄。万鼓雷殷地，千旗火生风。日轮驻霜戈，月魄悬雕弓。青海阵云匝，黑山兵气冲。战酣太白高，战罢旄头空。万里不惜死，一朝得成功。画图麒麟阁，入朝明光宫。大笑向文士，一经何足穷。古人昧此道，往往成老翁。","dynasty":"唐代","tags":"边塞，战争，壮志","title":"塞下曲"}
{"author":"高适","content":"许国从来彻庙堂，连年不为在疆场。将军天上封侯印，御史台上异姓王。万骑争歌杨柳春，千场对舞绣骐驎。到处尽逢欢洽事，相看总是太平人。铁骑横行铁岭头，西看逻逤取封侯。青海只今将饮马，黄河不用更防秋。","dynasty":"唐代","title":"九曲词三首"}
{"author":"高适","content":"景公德何广，临变莫能欺。三请皆不忍，妖星终自移。君心本如此，天道岂无知。","dynasty":"唐代","title":"宋中十首其三"}
{"author":"高适","content":"梁苑白日暮，梁山秋草时。君王不可见，脩竹令人悲。九月桑叶尽，寒风鸣树枝。","dynasty":"唐代","title":"宋中十首其四"}
{"author":"高适","content":"登高临旧国，怀古对穷秋。落日鸿雁度，寒城砧杵愁。昔贤不复有，行矣莫淹留。","dynasty":"唐代","title":"宋中十首其五"}
{"author":"高适","content":"出门望终古，独立悲且歌。忆昔鲁仲尼，悽悽此经过。众人不可向，伐树将如何。","dynasty":"唐代","title":"宋中十首其六"}
{"author":"高适","content":"逍遥漆园吏，冥没不知年。世事浮云外，闲居大道边。古来同一马，今我亦忘筌。","dynasty":"唐代","title":"宋中十首其七"}
{"author":"高适","content":"五霸递征伐，宋人无战功。解围幸奇说，易子伤吾衷。唯见卢门外，萧条多转蓬。","dynasty":"唐代","title":"宋中十首其八"}
{"author":"高适","content":"常爱宓子贱，鸣琴能自亲。邑中静无事，岂不由其身。何意千年后，寂寞无此人。","dynasty":"唐代","title":"宋中十首其九"}
{"author":"高适","content":"阏伯去已久，高丘临道傍。人皆有兄弟，尔独为参商。终古犹如此，而今安可量。","dynasty":"唐代","title":"宋中十首其十"}
{"author":"高适","content":"清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。","dynasty":"唐代","title":"自淇涉黄河途中作十三首其二"}
{"author":"高适","content":"野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。","dynasty":"唐代","title":"自淇涉黄河途中作十三首其三"}
{"author":"高适","content":"南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。","dynasty":"唐代","title":"自淇涉黄河途中作十三首其四"}
{"author":"高适","content":"东入黄河水，茫茫汎纡直。北望太行山，峨峨半天色。山河相映带，深浅未可测。自昔有贤才，相逢不相识。","dynasty":"唐代","title":"自淇涉黄河途中作十三首其五"}
{"author":"高适","content":"秋日登滑台，台高秋已暮。独行既未惬，怀土怅无趣。晋宋何萧条，羌胡散驰骛。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。","dynasty":"唐代","title":"自淇涉黄河途中作十三首其六"}
{"author":"高适","content":"乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。","dynasty":"唐代","title":"自淇涉黄河途中作十三首其七"}
{"author":"高适","content":"兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。","dynasty":"唐代","title":"自淇涉黄河途中作十三首其八"}
{"author":"高适","content":"朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。","dynasty":"唐代","title":"自淇涉黄河途中作十三首其九"}
{"author":"高适","content":"茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。","dynasty":"唐代","title":"自淇涉黄河途中作十三首其十"}
{"author":"高适","content":"我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。","dynasty":"唐代","title":"自淇涉黄河途中作十三首其十一"}
{"author":"高适","content":"朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。","dynasty":"唐代","title":"自淇涉黄河途中作十三首其十二"}
{"author":"高适","content":"皤皤河滨叟，相遇似有耻。辍榜聊问之，荅言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。","dynasty":"唐代","title":"自淇涉黄河途中作十三首其十三"}
{"author":"高适","content":"明时好画策，动欲干王公。今日无成事，依依亲老农。扁舟向何处？吾爱汶阳中。","dynasty":"唐代","title":"东平路作三首其二"}
{"author":"高适","content":"清旷凉夜月，裴回孤客舟。渺然风波上，独爱前山秋。秋至复摇落，空令行者愁。","dynasty":"唐代","title":"东平路作三首其三"}
{"author":"高适","content":"二月犹北风，天阴雪冥冥。寥落一室中，怅然惭百龄。苦愁正如此，门柳复青青。","dynasty":"唐代","tags":"写雪，历史，抒情，积极","title":"苦雪四首·其一"}
{"author":"高适","content":"惠连发清兴，袁安念高卧。余故非斯人，为性兼懒惰。赖兹尊中酒，终日聊自过。","dynasty":"唐代","tags":"写雪，抒情，伤怀","title":"苦雪四首·其二"}
{"author":"高适","content":"濛濛洒平陆，淅沥至幽居。且喜润群物，焉能悲斗储。故交久不见，鸟雀投吾庐。","dynasty":"唐代","tags":"写雪，抒情，怀人，感慨","title":"苦雪四首·其三"}
{"author":"高适","content":"孰云久闲旷，本自保知寡。穷巷独无成，春条只盈把。安能羡鹏举，且欲歌牛下。乃知古时人，亦有如我者。","dynasty":"唐代","tags":"抒情，怀才不遇，伤怀","title":"苦雪四首·其四"}
{"author":"高适","content":"沈吟对迁客，惆怅西南天。昔为一官未得意，今向万里令人怜。念兹斗酒成暌间，停舟叹君日将晏。远树应怜北地春，行人却羡南归雁。丈夫穷达未可知，看君不合长数奇。江山到处堪乘兴，杨柳青青那足悲。","dynasty":"唐代","title":"送田少府贬苍梧"}
{"author":"高适","content":"丈夫结交须结贫，贫者结交交始亲。世人不解结交者，唯重黄金不重人。黄金虽多有尽时，结交一成无竭期。君不见管仲与鲍叔，至今留名名不移。","dynasty":"唐代","title":"赠任华"}
{"author":"高适","content":"皇皇平原守，驷马出关东。银印垂腰下，天书在箧中。自承到官后，高枕扬清风。豪富已低首，逋逃还力农。始余梁宋间，甘与麋鹿同。散发对浮云，浩歌追钓翁。如何顾疵贱，遂肯偕穷通。耿介出宪司，慨然见群公。赋诗感知己，独立争愚蒙。金石谁不仰，波澜殊未穷。微躯枉多价，朽木惭良工。上将拓边西，薄才忝从戎。岂论济代心，愿效匹夫雄。骅骝满长皂，弱翮依彫笼。行军动若飞，旋旆信严终。屡陪投醪醉，窃贺铭山功。虽无汗马劳，且熟沙塞空。去去勿复道，所思积深衷。一为天涯客，三见南飞鸿。应念萧关外，飘飖随转蓬。","dynasty":"唐代","title":"奉寄平原颜太守"}
{"author":"高适","content":"祈君辞丹墀，负杖归海隅。离庭自萧索，别心何郁纡。天高白云断，野旷青山孤。欲知肠断处，明月照江湖。","dynasty":"唐代","title":"饯故人"}
{"author":"高适","content":"有物兮四方故城，六面砥平，白质黑文，花攒星明。主张尔手谈，决断尔心争，推得失似关乎天命，而消息乃用乎人情。若行之尤，思之精，虽邂逅而小比，必指掌而大亨。李侯李侯保令名，无怨败于垂成。明年傥有一掷分，君不先鸣谁先鸣？","dynasty":"唐代","title":"双六头赋送李参军"}
{"author":"高适","content":"自从嫁与君，不省一日乐。遣妾作歌舞，好时还道恶。不是妾无堪，君家妇难作。下堂辞君去，去后君莫错。","dynasty":"唐代","title":"在哥舒大夫幕下请辞退托兴奉诗"}
{"author":"高适","content":"浩荡去乡县，飘飖瞻节旄。扬鞭发武威，落日至临洮。主人未相识，客子心忉忉。顾见征战归，始知士马豪。戈鋋耀崖谷，声气如风涛。隐轸戎旅间，功业竞相褒。献状陈首级，飨军烹太牢。俘囚驱面缚，长幼随颠毛。毡裘何蒙茸，血食本膻臊。汉将乃儿戏，秦人空自劳。立马眺洪河，惊风吹白蒿。云屯寒色苦，雪合群山高。远戍际天末，边烽连贼壕。我本江海游，逝将心利逃。一朝感推荐，万里从英髦。飞鸣盖殊伦，俯仰忝诸曹。燕颔知有待，龙泉惟所操。相士惭入幕，怀贤愿同袍。清抡挥麈尾，乘酣持蟹螯。此行岂易酬，深意方郁陶。微效傥不遂，终然辞佩刀。","dynasty":"唐代","title":"自武威赴临洮谒大夫不及因书即事寄河西陇右幕下诸公"}
{"author":"高适","content":"报贺郎，莫潜藏。障门终不免，何用漫思量。清酒浓如鸡，臛㹠与白羊。不论空蒜酢，兼要好椒姜。姑娣能无语，多言有侍娘。不知何日办，急共妇平章。如其意不决，请问阿耶娘。","dynasty":"唐代","title":"奉赠贺郎诗一首"}
{"author":"高适","content":"君不见黄花曲里黄，戍日萧萧带寒树。楼上偏临北斗星，门前直至西州路。每到瓜时更卒来，祇对黄花□□□。楼中几度哭明月，笛里何人吹《落梅》？多君莫不推才杰，欲奏平戎赴天阙。辕门杯酒别交亲，去去云霄羽翼新。知君马上貂裘暖，须念黄花久戍人。","dynasty":"唐代","title":"送萧判官赋得黄花戍"}
{"author":"高适","content":"大国多任士，明时遗此人。颐颔尚丰盈，毛骨未合迍。逸足望千里，商歌悲四邻。谁谓多才富，却令家道贫。秋风吹别马，携手更伤神。","dynasty":"唐代","title":"遇崔二有别"}
{"author":"高适","content":"君不见富家翁，旧时贫贱谁比数。一朝金多结豪贵，万事胜人健如虎。子孙成行满眼前，妻能管弦妾能舞。自矜一身忽如此，却笑傍人独愁苦。东邻少年安所如，席门穷巷出无车。有才不肯学干谒，何用年年空读书。","dynasty":"唐代","title":"杂曲歌辞行路难二首其一"}
{"author":"高适","content":"茫茫长城外，日没更烟尘。胡骑虽凭陵，汉兵不顾身。古树满空塞，黄云愁杀人。","dynasty":"唐代","title":"杂曲歌辞蓟门行五首其一"}
{"author":"高适","content":"汉家能用武，开拓穷异域。戍卒厌糠覈，降胡饱衣食。开亭试一望，吾欲涕沾臆。","dynasty":"唐代","title":"杂曲歌辞其二"}
{"author":"高适","content":"边城十一月，雨雪乱霏霏。元戎号令严，人马亦轻肥。羌胡无尽日，征战几时归。","dynasty":"唐代","title":"杂曲歌辞其四"}
{"author":"高适","content":"幽州多骑射，结发重横行。一朝事将军，出入有声名。纷纷猎秋草，相向角弓鸣。","dynasty":"唐代","title":"杂曲歌辞其五"}
{"author":"高适","content":"常言龙德本天仙，谁谓仙人每学仙。更道玄元指李日，多于王母种桃年。仙宫仙府有真仙，天宝天仙秘莫传。为问轩皇三百岁，何如大道一千年。","dynasty":"唐代","title":"玉真公主歌"}
{"author":"高适","content":"可怜薄暮宦游子，独卧虚斋思无已。去家百里不得归，到官数日秋风起。","dynasty":"唐代","title":"初至封丘作"}
{"author":"高适","content":"红颜怆为别，白发始相逢。唯馀昔时泪，无复旧时容。","dynasty":"唐代","title":"逢谢偃"}
{"author":"高适","content":"积雪与天迥，屯军连塞愁。谁知此行迈，不为觅封侯。","dynasty":"唐代","title":"送兵到蓟北"}
{"author":"高适","content":"峭壁连崆峒，攒峰叠翠微。鸟声堪驻马，林色可忘机。怪石时侵径，轻萝乍拂衣。路长愁作客，年老更思归。且悦岩峦胜，宁嗟意绪违。山行应未尽，谁与玩芳菲？","dynasty":"唐代","tags":"写景，抒情，述志，孤寂，心情","title":"赴彭州山行之作"}
{"author":"高适","content":"携手望千里，于今将十年。如何每离别，心事复迍邅。适越虽有以，出关终耿然。愁霖不可向，长路或难前。吴会独行客，山阴秋夜船。谢家征故事，禹穴访遗编。镜水君所忆，莼羹余旧便。归来莫忘此，兼示济江篇。","dynasty":"唐代","title":"秦中送李九赴越"}
{"author":"高适","content":"虚院野情在，茅斋秋兴存。孝廉趋下位，才子出高门。乃继幽人静，能令学者尊。江山归谢客，神鬼下刘根。阶树时攀折，窗书任讨论。自堪成独往，何必武陵源。","dynasty":"唐代","title":"同熊少府题卢主簿茅斋（庐兼有人伦）"}
{"author":"高适","content":"高义唯良牧，深仁自下车。宁知凿井处，还是饮冰馀。地即泉源久，人当汲引初。体清能鉴物，色洞每含虚。上善滋来往，中和浃里闾。济时应未竭，怀惠复何如。","dynasty":"唐代","title":"同朱五题卢使君义井"}
{"author":"高适","content":"华馆曙沈沈，惟良正在今。用材兼柱石，闻物象高深。更得芝兰地，兼营枳棘林。向风扃戟户，当署近棠阴。勿改安卑节，聊闲理剧心。多君有知己，一和郢中吟。","dynasty":"唐代","title":"同郭十题杨主簿新厅"}
{"author":"高适","content":"风俗登淳古，君臣挹大庭。深沉谋九德，密勿契千龄。独立调元气，清心豁窅冥。本枝连帝系，长策冠生灵。傅说明殷道，萧何律汉刑。钧衡持国柄，柱石总朝经。隐轸江山藻，氛氲鼎鼐铭。兴中皆白雪，身外即丹青。江海呼穷鸟，诗书问聚萤。吹嘘成羽翼，提握动芳馨。倚伏悲还笑，栖迟醉复醒。恩荣初就列，含育忝宵形。有窃丘山惠，无时枕席宁。壮心瞻落景，生事感浮萍。莫以才难用，终期善易听。未为门下客，徒谢少微星。","dynasty":"唐代","title":"留上李右相（一作奉赠李右相林甫）"}
{"author":"高适","content":"遥传副丞相，昨日破西蕃。作气群山动，扬军大旆翻。奇兵邀转战，连孥绝归奔。泉喷诸戎血，风驱死虏魂。头飞攒万戟，面缚聚辕门。鬼哭黄埃暮，天愁白日昏。石城与岩险，铁骑皆云屯。长策一言决，高踪百代存。威棱慑沙漠，忠义感乾坤。老将黯无色，儒生安敢论。解围凭庙算，止杀报君恩。唯有关河渺，苍茫空树墩。","dynasty":"唐代","title":"同李员外贺哥舒大夫破九曲之作"}
{"author":"高适","content":"云纪轩皇代，星高太白年。庙堂咨上策，幕府制中权。盘石藩维固，升坛礼乐先。国章荣印绶，公服贵貂蝉。乐善旌深德，输忠格上玄。剪桐光宠锡，题剑美贞坚。圣祚雄图广，师贞武德虔。雷霆七校发，旌旆五营连。华省征群乂，霜台举二贤。岂伊公望远，曾是茂才迁。并秉韬钤术，兼该翰墨筵。帝思麟阁像，臣献柏梁篇。振玉登辽甸，摐金历蓟壖。度河飞羽檄，横海泛楼船。北伐声逾迈，东征务以专。讲戎喧涿野，料敌静居延。军势持三略，兵戎自九天。朝瞻授钺去，时听偃戈旋。大漠风沙里，长城雨雪边。云端临碣石，波际隐朝鲜。夜壁冲高斗，寒空驻彩旃。倚弓玄兔月，饮马白狼川。庶物随交泰，苍生解倒悬。四郊增气象，万里绝风烟。关塞鸿勋著，京华甲第全。落梅横吹后，春色凯歌前。直道常兼济，微才独弃捐。曳裾诚已矣，投笔尚凄然。作赋同元淑，能诗匪仲宣。云霄不可望，空欲仰神仙。","dynasty":"唐代","title":"信安王幕府诗"}
{"author":"高适","content":"颂美驰千古，钦贤仰大猷。晋公标逸气，汾水注长流。神与公忠节，天生将相俦。青云本自负，赤县独推尤。御史风逾劲，郎官草屡修。鹓鸾粉署起，鹰隼柏台秋。出入交三事，飞鸣揖五侯。军书陈上策，廷议借前筹。肃肃趋朝列，雍雍引帝求。一麾俄出守，千里再分忧。不改任棠水，仍传晏子裘。歌谣随举扇，旌旆逐鸣驺。郡国长河绕，川原大野幽。地连尧泰岳，山向禹青州。汶上春帆渡，秦亭晚日愁。遗墟当少昊，悬象逼奎娄。即此逢清鉴，终然喜暗投。叨承解榻礼，更得问缣游。高兴陪登陟，嘉言忝献酬。观棋知战胜，探象会冥搜。眺听情何限，冲融惠勿休。只应齐语默，宁肯问沉浮。然诺长怀季，栖遑辄累丘。平生感知己，方寸岂悠悠。","dynasty":"唐代","title":"东平旅游，奉赠薛太守二十四韵"}
{"author":"高适","content":"飘泊怀书客，迟回此路隅。问津惊弃置，投刺忽踟蹰。方伯恩弥重，苍生咏已苏。郡称廉叔度，朝议管夷吾。乃继三台侧，仍将四岳俱。江山澄气象，崖谷倚冰壶。诏宠金门策，官荣叶县凫。擢才登粉署，飞步蹑云衢。起草征调墨，焚香即宴娱。光华扬盛矣，霄汉在兹乎。隐轸推公望，逶迤协帝俞。轩车辞魏阙，旌节副幽都。始佩仙郎印，俄兼太守符。尤多蜀郡理，更得颍川谟。城邑推雄镇，山川列简图。旧燕当绝漠，全赵对平芜。旷野何弥漫，长亭复郁纡。始泉遗俗近，活水战场无。月换思乡陌，星回记斗枢。岁容归万象，和气发鸿炉。沦落而谁遇，栖遑有是夫。不才羞拥肿，干禄谢侏儒。契阔惭行迈，羁离忆友于。田园同季子，储蓄异陶朱。方欲呈高义，吹嘘揖大巫。永怀吐肝胆，犹惮阻荣枯。解榻情何限，忘言道未殊。从来贵缝掖，应是念穷途。","dynasty":"唐代","title":"真定即事，奉赠韦使君二十八韵"}
{"author":"高适","content":"化塔屹中起，孤高宜上跻。铁冠雄赏眺，金界宠招携。空色在轩户，边声连鼓鼙。天寒万里北，地豁九州西。清兴揖才彦，峻风和端倪。始知阳春后，具物皆筌蹄。","dynasty":"唐代","title":"和窦侍御登凉州七级浮图之作"}
{"author":"高适","content":"盛才膺命代，高价动良时。帝简登藩翰，人和发咏思。神仙去华省，鹓鹭忆丹墀。清净能无事，优游即赋诗。江山纷想像，云物共萎蕤。逸气刘公幹，玄言向子期。多惭汲引速，翻愧激昂迟。相马知何限，登龙反自疑。风尘吏道迫，行迈旅心悲。拙疾徒为尔，穷愁欲问谁。秋庭一片叶，朝镜数茎丝。州县甘无取，丘园悔莫追。琼瑶生箧笥，光景借茅茨。他日青霄里，犹应访所知。","dynasty":"唐代","title":"奉酬睢阳路太守见赠之作"}
{"author":"高适","content":"传君昨夜怅然悲，独坐新斋木落时。逸气旧来凌燕雀，高才何得混妍媸。迹留黄绶人多叹，心在青云世莫知。不是鬼神无正直，从来州县有瑕疵。","dynasty":"唐代","title":"同颜六少府旅宦秋中之作"}
{"author":"高适","content":"同官载酒出郊圻，晴日东驰雁北飞。隔岸春云邀翰墨，傍檐垂柳报芳菲。池边转觉虚无尽，台上偏宜酩酊归。州县徒劳那可度，后时连骑莫相违。","dynasty":"唐代","title":"同陈留崔司户早春宴蓬池"}
{"author":"高适","content":"自从沦落到天涯，一片真心恋着查。憔悴不缘思旧国，行啼只是为冤家。","dynasty":"唐代","title":"闺情"}
{"author":"高适","content":"相随万里泣胡风，疋偶将期一世终。早知中路生离别，悔不深怜沙碛中。","dynasty":"唐代","title":"闺情"}
{"author":"高适","content":"不须推道委人猜，只是君心自不开。今夜闺门凭莫闭，孤魂拟向梦中来。","dynasty":"唐代","title":"闺情其二闺情"}
{"author":"高适","content":"祗今桃李正堪攀，所恨枝高引手难。原君垂下方便叶，袖卷将归看复看。","dynasty":"唐代","title":"闺情其三闺情"}
{"author":"高适","content":"圣人赫斯怒，诏伐西南戎。肃穆庙堂上，深沈节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。","dynasty":"唐代","title":"李云南征蛮诗"}
{"author":"高适","content":"人幽宜眺听，目极喜亭台。风景知愁在，关山忆梦回。秪言殊语默，何意忝游陪。连唱波澜动，冥搜物象开。新秋归远树，残雨拥轻雷。檐外长天尽，尊前独鸟来。常吟塞下曲，多谢幕中才。河汉徒相望，嘉期安在哉。","dynasty":"唐代","title":"陪窦侍御灵云南亭宴诗得雷字"}
{"author":"高适","content":"虚院野情在，茅斋秋兴存。孝廉趋下位，才子出高门。乃继幽人静，能令学者尊。江山归谢客，神鬼下刘根。阶树时攀折，窗书任讨论。自堪成独往，何必武陵源。","dynasty":"唐代","title":"同熊少府题卢主簿茅斋"}
{"author":"高适","content":"邦牧今坐啸，群贤趋纪纲。四人忽不扰，耕者遥相望。粲粲府中妙，授词如履霜。炎炎伏热时，草木无晶光。匹马度睢水，清风何激扬。校缗阅帑藏，发廪欣斯箱。邂逅得相逢，欢言至夕阳。开襟自公馀，载酒登琴堂。举杯挹山川，寓目穷毫芒。白鸟向田尽，青蝉归路长。醉中不惜别，况乃正游梁。","dynasty":"唐代","title":"单父逢邓司仓覆仓库因而有赠"}
{"author":"高适","content":"适远登蓟丘，兹晨独搔屑。贤交不可见，吾愿终难说。迢递千里游，羁离十年别。才华仰清兴，功业嗟芳节。旷荡阻云海，萧条带风雪。逢时事多谬，失路心弥折。行矣勿重陈，怀君但愁绝。","dynasty":"唐代","title":"蓟门不遇王之涣郭密之因以留赠"}
{"author":"高适","content":"曾是不得意，适来兼别离。如何一尊酒，翻作满堂悲。周子负高价，梁生多逸词。周旋梁宋间，感激建安时。白雪正如此，青云无自疑。李侯怀英雄，肮脏乃天资。方寸且无间，衣冠当在斯。俱为千里游，忽念两乡辞。且见壮心在，莫嗟携手迟。凉风吹北原，落日满西陂。露下草初白，天长云屡滋。我心不可问，君去定何之。京洛多知己，谁能忆左思。","dynasty":"唐代","title":"宋中别周梁李三子"}
{"author":"高适","content":"晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。","dynasty":"唐代","title":"登百丈峰二首其二"}
{"author":"高适","content":"郑侯应悽惶，五十头尽白。昔为南昌尉，今作东郡客。与语多远情，论心知所益。秋林既清旷，穷巷空淅沥。蝶舞园更闲，鸡鸣日云夕。男儿未称意，其道固无适。劝君且杜门，勿叹人事隔。","dynasty":"唐代","title":"同群公题郑少府田家"}
{"author":"高适","content":"清川在城下，沿汎多所宜。同济惬数公，玩物欣良时。飘飖波上兴，燕婉舟中词。昔陟乃平原，今来忽涟漪。东流达沧海，西流延滹池。云树共晦明，井邑相逶迤。稍随归月帆，若与沙鸥期。渔父更留我，前潭水未滋。","dynasty":"唐代","title":"同敬八卢五汎河间清河"}
{"author":"高适","content":"梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。","dynasty":"唐代","title":"三君咏其三狄梁公"}
{"author":"高适","content":"邦伯感遗事，慨然建琴堂。乃知静者心，千载犹相望。入室想其人，出门何茫茫。唯见白云合，东临邹鲁乡。","dynasty":"唐代","title":"宓公琴台诗三首其二"}
{"author":"高适","content":"皤皤邑中老，自誇邑中理。何必升君堂，然后知君美。开门无犬吠，早卧常晏起。昔人不忍欺，今我还复尔。","dynasty":"唐代","title":"宓公琴台诗三首其三"}
{"author":"高适","content":"朝临孟诸上，忽见芒砀间。赤帝终已矣，白云长不还。时清更何有，禾黍遍空山。","dynasty":"唐代","title":"宋中十首其二"}
{"author":"高适","content":"自从别京华，我心乃萧索。十年守章句，万事空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔潭屡栖泊。独行备艰险，所见穷善恶。永顾拯刍荛，孰云干鼎镬。皇情念淳古，时俗何浮薄。理道资任贤，安人在求瘼。故交负灵奇，逸气抱謇谔。隐轸经济具，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自流，浮云不堪托。吾谋适可用，天路岂寥廓。不然买山田，一身与耕凿。且欲同鹪鹩，焉能志鸿鹄。","dynasty":"唐代","title":"淇上酬薛三据，兼寄郭少府微（一作王昌龄诗"}
{"author":"高适","content":"郑公经纶日，隋氏风尘昏。济代取高位，逢时敢直言。道光先帝业，义激旧君恩。寂寞卧龙处，英灵千载魂。","dynasty":"唐代","title":"三君咏·魏郑公（徵）"}
{"author":"高适","content":"梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。","dynasty":"唐代","title":"三君咏·狄梁公（仁杰）"}
{"author":"高适","content":"人幽宜眺听，目极喜亭台。风景知愁在，关山忆梦回。只言殊语默，何意忝游陪。连唱波澜动，冥搜物象开。新秋归远树，残雨拥轻雷。檐外长天尽，尊前独鸟来。常吟塞下曲，多谢幕中才。河汉徒相望，嘉期安在哉。","dynasty":"唐代","title":"陪窦侍御灵云南亭宴诗，得雷字"}
{"author":"高适","content":"郑公经纶日，隋氏风尘昏。济代取高位，逢时敢直言。道光先帝业，义激旧君恩。寂寞卧龙处，英灵千载魂。","dynasty":"唐代","title":"三君咏其一魏郑公"}
{"author":"高适","content":"他日维桢干，明时悬镆铘。江山遥去国，妻子独还家。离别无嫌远，沈浮勿强嗟。南登有词赋，知尔吊长沙。","dynasty":"唐代","title":"送张瑶贬五溪尉"}
{"author":"高适","content":"商丘试一望，隐隐带秋天。地与辰星在，城将大路迁。干戈悲昔事，墟落对穷年。即此伤离绪，悽悽赋酒筵。","dynasty":"唐代","title":"宋中别司功叔各赋一物得商丘"}
{"author":"高适","content":"黯然何所为，相对但悲酸。季弟念离别，贤兄救急难。河流冰处尽，海路雪中寒。尚有南飞雁，知君不忍看。","dynasty":"唐代","title":"送蔡十二之海上"}
{"author":"高适","content":"綵服趋庭训，分交载酒过。芸香名早著，蓬转事仍多。苦战知机息，穷愁奈别何。云霄莫相待，年鬓已蹉跎。","dynasty":"唐代","title":"宴郭校书因之有别"}
{"author":"高适","content":"良牧徵高赏，褰帷问考槃。岁时当正月，甲子入初寒。已听甘棠颂，欣陪旨酒欢。仍怜门下客，不作布衣看。","dynasty":"唐代","title":"同群公十月朝宴李太守宅"}
{"author":"高适","content":"古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。","dynasty":"唐代","title":"使青夷军入居庸三首其二"}
{"author":"高适","content":"登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。","dynasty":"唐代","title":"使青夷军入居庸三首其三"}
{"author":"高适","content":"春皋宜晚景，芳树杂流霞。莺燕知三月，池台称百花。竹根初带笋，槐色正开牙。且莫催行骑，归时有月华。","dynasty":"唐代","title":"同李司仓早春宴睢阳东亭"}
{"author":"高适","content":"耕地桑柘间，地肥菜常熟。为问葵藿资，何如庙堂肉。","dynasty":"唐代","title":"同群公题张处士菜园"}
{"author":"高适","content":"自处长信宫，每向孤灯泣。闺门镇不开，梦从何处入。","dynasty":"唐代","title":"闺情"}
{"author":"高适","content":"万骑争歌杨柳春，千场对舞绣骐驎。到处尽逢欢洽事，相看总是太平人。","dynasty":"唐代","title":"九曲词三首其二"}
{"author":"高适","content":"铁骑横行铁岭头，西看逻逤取封侯。青海只今将饮马，黄河不用更防秋。","dynasty":"唐代","title":"九曲词三首其三"}
{"author":"高适","content":"仙宫仙府有真仙，天宝天仙秘莫传。为问轩皇三百岁，何如大道一千年。","dynasty":"唐代","title":"玉真公主歌其二"}
{"author":"高适","content":"有人家住清河源，渡河问我游梁园。手持道经注已毕，心知内篇口不言。卢门十年见秋草，此心惆怅谁能道。知己从来不易知，慕君为人与君好。别时九月桑叶疏，出门千里无行车。爱君且欲君先达，今上求贤早上书。","dynasty":"唐代","title":"赠别晋三处士"}
{"author":"高适","content":"君不见汉家三叶从代至，高皇旧臣多富贵。天子垂衣方晏如，庙堂拱手无馀议。苍生偃卧休征战，露台百金以为费。田舍老翁不出门，洛阳少年莫论事。","dynasty":"唐代","title":"古歌行"}
{"author":"高适","content":"不到嵩阳动十年，旧时心事已徒然。一二故人不复见，三十六峰犹眼前。夷门二月柳条色，流莺数声泪沾臆。凿井耕田不我招，知君以此忘帝力。山人好去嵩阳路，惟余眷眷长相忆。","dynasty":"唐代","title":"送杨山人归嵩阳"}
{"author":"高适","content":"吾友吏兹邑，亦尝怀宓公。安知梦寐间，忽与精灵通。一见兴永叹，再来激深衷。宾从何逶迤，二十四老翁。于焉建层碑，突兀长林东。作者无愧色，行人感遗风。坐令高岸尽，独对秋山空。片石勿谓轻，斯言固难穷。龙盘色丝外，鹊顾偃波中。形胜驻群目，坚贞指苍穹。我非王仲宣，去矣徒发蒙。","dynasty":"唐代","title":"观李九少府翥树宓子贱神祠碑"}
{"author":"高适","content":"荆衡气偏秀，江汉流不歇。此地多精灵，有时生才杰。伊人今独步，逸思能间发。永怀掩风骚，千载常矻矻.新碑亦崔嵬，佳句悬日月。则是刊石经，终然继梼杌。我来观雅制，慷慨变毛发。季主尽荒淫，前王徒贻厥。东周既削弱，两汉更沦没。西晋何披猖，五胡相唐突。作歌乃彰善，比物仍恶讦。感叹将谓谁，对之空咄咄。","dynasty":"唐代","title":"同观陈十六史兴碑"}
{"author":"高适","content":"尚有绨袍赠，应怜范叔寒。不知天下士，犹作布衣看。","dynasty":"唐代","tags":"叙事，咏史，讽刺","title":"咏史"}
{"author":"高适","content":"策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。","dynasty":"唐代","tags":"边塞，叙事，壮志难酬，愤懑","title":"蓟中作"}
{"author":"高适","content":"行子对飞蓬，金鞭指铁骢。功名万里外，心事一杯中。虏障燕支北，秦城太白东。离魂莫惆怅，看取宝刀雄！","dynasty":"唐代","tags":"送别，惜别，壮志","title":"送李侍御赴安西"}
{"author":"高适","content":"世上谩相识，此翁殊不然。兴来书自圣，醉后语尤颠。白发老闲事，青云在目前。床头一壶酒，能更几回眠？","dynasty":"唐代","tags":"友情，喝酒","title":"醉后赠张九旭"}
{"author":"高适","content":"人日题诗寄草堂，遥怜故人思故乡。柳条弄色不忍见，梅花满枝空断肠。身在远藩无所预，心怀百忧复千虑。今年人日空相忆，明年人日知何处。一卧东山三十春，岂知书剑老风尘。龙钟还忝二千石，愧尔东西南北人。","dynasty":"唐代","tags":"思念","title":"人日寄杜二拾遗"}
{"author":"高适","content":"节物惊心两鬓华，东篱空绕未开花。百年将半仕三已，五亩就荒天一涯。岂有白衣来剥啄，一从乌帽自欹斜。真成独坐空搔首，门柳萧萧噪暮鸦。","dynasty":"唐代","title":"重阳"}
{"author":"高适","content":"封丘作我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲碎，鞭挞黎庶令人悲。归来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命且迟回。乃知梅福徒为尔，转忆陶潜归去来。（版本一）封丘县我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲破，鞭挞黎庶令人悲。悲来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命日迟回。乃知梅福徒为尔，转忆陶潜归去来。（版本二）","dynasty":"唐代","tags":"无奈，悲愤","title":"封丘作"}
{"author":"高适","content":"故交吾未测，薄宦空年岁。晚节踪曩贤，雄词冠当世。堂中皆食客，门外多酒债。产业曾未言，衣裘与人敝。飘飖戎幕下，出入关山际。转战轻壮心，立谈有边计。云沙自回合，天海空迢递。星高汉将骄，月盛胡兵锐。沙深冷陉断，雪暗辽阳闭。亦谓扫欃枪，旋惊陷蜂虿。归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。相逢季冬月，怅望穷海裔。折剑留赠人，严装遂云迈。我行将悠缅，及此还羁滞。曾非济代谋，且有临深诫。随波混清浊，与物同丑丽。眇忆青岩栖，宁忘褐衣拜。自言爱水石，本欲亲兰蕙。何意薄松筠，翻然重菅蒯。恒深取与分，孰慢平生契。款曲鸡黍期，酸辛别离袂。逢时愧名节，遇坎悲沦替。适赵非解纷，游燕往无说。浩歌方振荡，逸翮思凌励。倏若异鹏抟，吾当学蝉蜕。","dynasty":"唐代","tags":"送别，抒怀，怀才不遇","title":"赠别王十七管记"}
{"author":"高适","content":"驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。","dynasty":"唐代","tags":"边塞，写景，抒情，壮志未酬，愤懑","title":"自蓟北归"}
{"author":"高适","content":"践更登陇首，远别指临洮。为问关山事，何如州县劳。军容随赤羽，树色引青袍。谁断单于臂，今年太白高。","dynasty":"唐代","tags":"军队，战争","title":"送白少府送兵之陇右"}
{"author":"高适","content":"世人谁不死，嗟君非生虑。扶病适到官，田园在何处。公才群吏感，葬事他人助。余亦未识君，深悲哭君去。","dynasty":"唐代","title":"哭裴少府"}
{"author":"高适","content":"离心忽怅然，策马对秋天。孟诸薄暮凉风起，归客相逢渡睢水。昨时携手已十年，今日分途各千里。岁物萧条满路歧，此行浩荡令人悲。家贫羡尔有微禄，欲往从之何所之。","dynasty":"唐代","title":"平台夜遇李景参有别"}
{"author":"高适","content":"君为东蒙客，往来东蒙畔。云卧临峄阳，山行穷日观。少年词赋皆可听，秀眉白面风清泠。身上未曾染名利，口中犹未知膻腥。今日还山意无极，岂辞世路多相识。归见莱芜九十翁，为论别后长相忆。","dynasty":"唐代","title":"送郭处士往莱芜，兼寄苟山人"}
{"author":"高适","content":"东山布衣明古今，自言独未逢知音。识者阅见一生事，到处豁然千里心。看书学剑长辛苦，近日方思谒明主。斗酒相留醉复醒，悲歌数年泪如雨。丈夫遭遇不可知，买臣主父皆如斯。我今蹭蹬无所似，看尔崩腾何若为。","dynasty":"唐代","title":"送蔡山人"}
{"author":"高适","content":"去乡不远逢知己，握手相欢得如此。礼乐遥传鲁伯禽，宾客争过魏公子。酒筵暮散明月上，枥马长鸣春风起。一生称意能几人，今日从君问终始。","dynasty":"唐代","title":"题李别驾壁"}
{"author":"高适","content":"田家老翁住东陂，说道平生隐在兹。鬓白未曾记日月，山青每到识春时。门前种柳深成巷，野谷流泉添入池。牛壮日耕十亩地，人闲常扫一茅茨。客来满酌清尊酒，感兴平吟才子诗。岩际窟中藏鼹鼠，潭边竹里隐鸬鹚。村墟日落行人少，醉后无心怯路歧。今夜只应还寄宿，明朝拂曙与君辞。","dynasty":"唐代","title":"寄宿田家"}
{"author":"高适","content":"曲岸深潭一山叟，驻眼看钩不移手。世人欲得知姓名，良久问他不开口。笋皮笠子荷叶衣，心无所营守钓矶。料得孤舟无定止，日暮持竿何处归。","dynasty":"唐代","title":"渔父歌"}
{"author":"高适","content":"蕃军傍塞游，代马喷风秋。老将垂金甲，阏支著锦裘。雕戈蒙豹尾，红旆插狼头。日暮天山下，鸣笳汉使愁。","dynasty":"唐代","title":"部落曲"}
{"author":"高适","content":"传道招提客，诗书自讨论。佛香时入院，僧饭屡过门。听法还应难，寻经剩欲翻。草玄今已毕，此外复何言。","dynasty":"唐代","title":"赠杜二拾遗"}
{"author":"高适","content":"多雨殊未已，秋云更沉沉。洛阳故人初解印，山东小吏来相寻。上卿才大名不朽，早朝至尊暮求友。豁达常推海内贤，殷勤但酌尊中酒。饮醉欲言归剡溪，门前驷马光照衣。路傍观者徒唧唧，我公不以为是非。","dynasty":"唐代","title":"崔司录宅燕大理李卿"}
{"author":"高适","content":"蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。","dynasty":"唐代","tags":"边塞，战争，将士","title":"杂曲歌辞·蓟门行五首"}
{"author":"高适","content":"梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。","dynasty":"唐代","title":"三君咏·狄梁公（仁杰）"}
{"author":"高适","content":"西上逢节换，东征私自怜。故人今卧疾，欲别还留连。举酒临南轩，夕阳满中筵。宁知江上兴，乃在河梁偏。行李多光辉，札翰忽相鲜。谁谓岁月晚，交情尚贞坚。终嗟州县劳，官谤复迍邅。虽负忠信美，其如方寸悬。连帅扇清风，千里犹眼前。曾是趋藻镜，不应翻弃捐。日来知自强，风气殊未痊。可以加药物，胡为辄忧煎。驱马出大梁，原野一悠然。柳色感行客，云阴愁远天。皇明烛幽遐，德泽普照宣。鹓鸿列霄汉，燕雀何翩翩。余亦惬所从，渔樵十二年。种瓜漆园里，凿井卢门边。去去勿重陈，生涯难勉旃。或期遇春事，与尔复周旋。投报空回首，狂歌谢比肩。","dynasty":"唐代","title":"途中酬李少府赠别之作"}
{"author":"高适","content":"大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙云外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。","dynasty":"唐代","tags":"送别，赞美","title":"宋中送族侄式颜"}
{"author":"高适","content":"浩荡去乡县，飘飖瞻节旄。扬鞭发武威，落日至临洮。主人未相识，客子心忉忉。顾见征战归，始知士马豪。戈鋋耀崖谷，声气如风涛。隐轸戎旅间，功业竞相褒。献状陈首级，飨军烹太牢。俘囚驱面缚，长幼随颠毛。毡裘何蒙茸，血食本膻臊。汉将乃儿戏，秦人空自劳。立马眺洪河，惊风吹白蒿。云屯寒色苦，雪合群山高。远戍际天末，边烽连贼壕。我本江海游，逝将心利逃。一朝感推荐，万里从英髦。飞鸣盖殊伦，俯仰忝诸曹。燕颔知有待，龙泉惟所操。相士惭入幕，怀贤愿同袍。清抡挥麈尾，乘酣持蟹螯。此行岂易酬，深意方郁陶。微效傥不遂，终然辞佩刀。","dynasty":"唐代","title":"自武威赴临洮谒大夫不及因书即事寄河西陇右幕下诸公"}
{"author":"高适","content":"云纪轩皇代，星高太白年。庙堂咨上策，幕府制中权。盘石藩维固，升坛礼乐先。国章荣印绶，公服贵貂蝉。乐善旌深德，输忠格上玄。剪桐光宠锡，题剑美贞坚。圣祚雄图广，师贞武德虔。雷霆七校发，旌旆五营连。华省征群乂，霜台举二贤。岂伊公望远，曾是茂才迁。并秉韬钤术，兼该翰墨筵。帝思麟阁像，臣献柏梁篇。振玉登辽甸，摐金历蓟壖。度河飞羽檄，横海泛楼船。北伐声逾迈，东征务以专。讲戎喧涿野，料敌静居延。军势持三略，兵戎自九天。朝瞻授钺去，时听偃戈旋。大漠风沙里，长城雨雪边。云端临碣石，波际隐朝鲜。夜壁冲高斗，寒空驻彩旃。倚弓玄兔月，饮马白狼川。庶物随交泰，苍生解倒悬。四郊增气象，万里绝风烟。关塞鸿勋著，京华甲第全。落梅横吹后，春色凯歌前。直道常兼济，微才独弃捐。曳裾诚已矣，投笔尚凄然。作赋同元淑，能诗匪仲宣。云霄不可望，空欲仰神仙。","dynasty":"唐代","title":"信安王幕府诗"}
{"author":"高适","content":"化塔屹中起，孤高宜上跻。铁冠雄赏眺，金界宠招携。空色在轩户，边声连鼓鼙。天寒万里北，地豁九州西。清兴揖才彦，峻风和端倪。始知阳春后，具物皆筌蹄。","dynasty":"唐代","title":"和窦侍御登凉州七级浮图之作"}
{"author":"高适","content":"离人去复留，白马黑貂裘。屈指论前事，停鞭惜旧游。帝乡那可忘，旅馆日堪愁。谁念无知己，年年睢水流。","dynasty":"唐代","title":"别孙訢"}
{"author":"高适","content":"华馆曙沈沈，惟良正在今。用材兼柱石，闻物象高深。更得芝兰地，兼营枳棘林。向风扃戟户，当署近棠阴。勿改安卑节，聊闲理剧心。多君有知己，一和郢中吟。","dynasty":"唐代","title":"同郭十题杨主簿新厅"}
{"author":"高适","content":"飘泊怀书客，迟回此路隅。问津惊弃置，投刺忽踟蹰。方伯恩弥重，苍生咏已苏。郡称廉叔度，朝议管夷吾。乃继三台侧，仍将四岳俱。江山澄气象，崖谷倚冰壶。诏宠金门策，官荣叶县凫。擢才登粉署，飞步蹑云衢。起草征调墨，焚香即宴娱。光华扬盛矣，霄汉在兹乎。隐轸推公望，逶迤协帝俞。轩车辞魏阙，旌节副幽都。始佩仙郎印，俄兼太守符。尤多蜀郡理，更得颍川谟。城邑推雄镇，山川列简图。旧燕当绝漠，全赵对平芜。旷野何弥漫，长亭复郁纡。始泉遗俗近，活水战场无。月换思乡陌，星回记斗枢。岁容归万象，和气发鸿炉。沦落而谁遇，栖遑有是夫。不才羞拥肿，干禄谢侏儒。契阔惭行迈，羁离忆友于。田园同季子，储蓄异陶朱。方欲呈高义，吹嘘揖大巫。永怀吐肝胆，犹惮阻荣枯。解榻情何限，忘言道未殊。从来贵缝掖，应是念穷途。","dynasty":"唐代","title":"真定即事，奉赠韦使君二十八韵"}
{"author":"高适","content":"驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。","dynasty":"唐代","tags":"边塞，写景，抒情，壮志未酬，愤懑","title":"自蓟北归"}
{"author":"高适","content":"大国多任士，明时遗此人。颐颔尚丰盈，毛骨未合迍。逸足望千里，商歌悲四邻。谁谓多才富，却令家道贫。秋风吹别马，携手更伤神。","dynasty":"唐代","title":"遇崔二有别"}
{"author":"高适","content":"东出卢龙塞，浩然客思孤。亭堠列万里，汉兵犹备胡。边尘涨北溟，虏骑正南驱。转斗岂长策，和亲非远图。惟昔李将军，按节出皇都。总戎扫大漠，一战擒单于。常怀感激心，愿效纵横谟。倚剑欲谁语，关河空郁纡。","dynasty":"唐代","title":"塞上"}
{"author":"高适","content":"祗今桃李正堪攀，所恨枝高引手难。原君垂下方便叶，袖卷将归看复看。","dynasty":"唐代","title":"闺情其三闺情"}
{"author":"高适","content":"君不见富家翁，昔时贫贱谁比数。一朝金多结豪贵，万事胜人健如虎。子孙成长满眼前，妻能管弦妾能舞。自矜一朝忽如此，却笑傍人独悲苦。东邻少年安所如，席门穷巷出无车。有才不肯学干谒，何用年年空读书。长安少年不少钱，能骑骏马鸣金鞭。五侯相逢大道边，美人弦管争留连。黄金如斗不敢惜，片言如山莫弃捐。安知憔悴读书者，暮宿虚台私自怜。","dynasty":"唐代","title":"杂曲歌辞。行路难二首"}
{"author":"高适","content":"自从别京华，我心乃萧索。十年守章句，万事空寥落！北上登蓟门，茫茫见沙漠，倚剑对风尘，慨然思卫霍。拂衣去燕赵，驱马怅不乐。天长沧州路，日暮邯郸郭，酒肆或淹留，渔潭屡栖泊。独行备艰险，所见穷善恶。永愿拯刍荛，孰云干鼎镬！皇情念淳古，时俗何浮薄。理道资任贤，安人在求瘼。故交负灵奇，逸气抱謇谔，隐轸经济具，纵横建安作，才望忽先鸣，风期无宿诺。飘摇劳州县，迢递限言谑。东驰眇贝丘，西顾弥虢略。淇水徒自流，浮云不堪讬。吾谋适可用，天路岂寥廓！不然买山田，一身与耕凿，且欲同鹪鹩，焉能志鸿鹤！","dynasty":"唐代","tags":"追忆，怀才不遇，愤懑","title":"淇上酬薛三据兼寄郭少府微"}
{"author":"高适","content":"饮酒莫辞醉，醉多适不愁。孰知非远别，终念对穷秋。滑台门外见，淇水眼前流。君去应回首，风波满渡头。","dynasty":"唐代","tags":"送别","title":"淇上送韦司仓往滑台"}
{"author":"高适","content":"离别长千里，相逢数十年。此心应不变，他事已徒然。惆怅春光里，蹉跎柳色前。逢时当自取，看尔欲先鞭。","dynasty":"唐代","title":"别韦兵曹"}
{"author":"高适","content":"梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。","dynasty":"唐代","title":"三君咏·狄梁公（仁杰）"}
{"author":"高适","content":"大国非不理，小官皆用才。欲行宣城印，住饮洛阳杯。晚景为人别，长天无鸟回。举帆风波渺，倚棹江山来。羡尔兼乘兴，芜湖千里开。","dynasty":"唐代","title":"送崔录事赴宣城"}
{"author":"高适","content":"离别长千里，相逢数十年。此心应不变，他事已徒然。惆怅春光里，蹉跎柳色前。逢时当自取，看尔欲先鞭。","dynasty":"唐代","title":"别韦兵曹"}
{"author":"高适","content":"知君爱鸣琴，仍好千里马。永日恒思单父中，有时心到宛城下。遇客丹青天下才，白生胡雏控龙媒。主人娱宾画障开，只言骐骥西极来。半壁zazb势不住，满堂风飘飒然度。家僮愕视欲先鞭，枥马惊嘶还屡顾。始知物妙皆可怜，燕昭市骏岂徒然。纵令剪拂无所用，犹胜驽骀在眼前。","dynasty":"唐代","title":"同鲜于洛阳于毕员外宅观画马歌"}
{"author":"高适","content":"耕地桑柘间，地肥菜常熟。为问葵藿资，何如庙堂肉。","dynasty":"唐代","title":"同群公题张处士菜园"}
{"author":"高适","content":"每揖龚黄事，还陪李郭舟。云从四岳起，水向百城流。幽意随登陟，嘉言即献酬。乃知缝掖贵，今日对诸侯。","dynasty":"唐代","title":"同李太守北池泛舟，宴高平郑太守"}
{"author":"高适","content":"颂美驰千古，钦贤仰大猷。晋公标逸气，汾水注长流。神与公忠节，天生将相俦。青云本自负，赤县独推尤。御史风逾劲，郎官草屡修。鹓鸾粉署起，鹰隼柏台秋。出入交三事，飞鸣揖五侯。军书陈上策，廷议借前筹。肃肃趋朝列，雍雍引帝求。一麾俄出守，千里再分忧。不改任棠水，仍传晏子裘。歌谣随举扇，旌旆逐鸣驺。郡国长河绕，川原大野幽。地连尧泰岳，山向禹青州。汶上春帆渡，秦亭晚日愁。遗墟当少昊，悬象逼奎娄。即此逢清鉴，终然喜暗投。叨承解榻礼，更得问缣游。高兴陪登陟，嘉言忝献酬。观棋知战胜，探象会冥搜。眺听情何限，冲融惠勿休。只应齐语默，宁肯问沉浮。然诺长怀季，栖遑辄累丘。平生感知己，方寸岂悠悠。","dynasty":"唐代","title":"东平旅游，奉赠薛太守二十四韵"}
{"author":"高适","content":"祗今桃李正堪攀，所恨枝高引手难。原君垂下方便叶，袖卷将归看复看。","dynasty":"唐代","title":"闺情其三闺情"}
{"author":"高适","content":"德以精灵降，时膺梦寐求。苍生谢安石，天子富平侯。尊俎资高论，岩廊挹大猷。相门连户牖，卿族嗣弓裘。豁达云开霁，清明月映秋。能为吉甫颂，善用子房筹。阶砌思攀陟，门阑尚阻修。高山不易仰，大匠本难投。迹与松乔合，心缘启沃留。公才山吏部，书癖杜荆州。幸沐千年圣，何辞一尉休。折腰知宠辱，回首见沉浮。天地庄生马，江湖范蠡舟。逍遥堪自乐，浩荡信无忧。去此从黄绶，归欤任白头。风尘与霄汉，瞻望日悠悠。","dynasty":"唐代","title":"古乐府飞龙曲，留上陈左相（陈希烈）"}
{"author":"高适","content":"征马向边州，萧萧嘶不休。思深应带别，声断为兼秋。歧路风将远，关山月共愁。赠君从此去，何日大刀头。","dynasty":"唐代","title":"送刘评事充朔方判官，赋得征马嘶"}
{"author":"高适","content":"古人无宿诺，兹道以为难。万里赴知己，一言诚可叹。马蹄经月窟，剑术指楼兰。地出北庭尽，城临西海寒。森然瞻武库，则是弄儒翰。入幕绾银绶，乘轺兼铁冠。练兵日精锐，杀敌无遗残。献捷见天子，论功俘可汗。激昂丹墀下，顾盼青云端。谁谓纵横策，翻为权势干。将军既坎壈，使者亦辛酸。耿介挹三事，羁离从一官。知君不得意，他日会鹏抟。","dynasty":"唐代","tags":"写人，赞美，同情","title":"东平留赠狄司马"}
{"author":"高适","content":"郑公经纶日，隋氏风尘昏。济代取高位，逢时敢直言。道光先帝业，义激旧君恩。寂寞卧龙处，英灵千载魂。","dynasty":"唐代","title":"三君咏其一魏郑公"}
{"author":"高适","content":"迢递辞京华，辛勤异乡县。登高俯沧海，回首泪如霰。同人久离别，失路还相见。薛侯怀直道，德业应时选。蔡子负清才，当年擢宾荐。韩公有奇节，词赋凌群彦。读书嵩岑间，作吏沧海甸。伊余寡栖托，感激多愠见。纵诞非尔情，飘沦任疵贱。忽枉琼瑶作，乃深平生眷。始谓吾道存，终嗟客游倦。归心无昼夜，别事除言宴。复值凉风时，苍茫夏云变。","dynasty":"唐代","title":"酬别薛三、蔡大，留简韩十四主簿"}
{"author":"高适","content":"忆昨相逢论久要，顾君哂我轻常调。羁旅虽同白社游，诗书已作青云料。蹇质蹉跎竟不成，年过四十尚躬耕。长歌达者杯中物，大笑前人身后名。幸逢明盛多招隐，高山大泽征求尽。此时亦得辞渔樵，青袍裹身荷圣朝。犁牛钓竿不复见，县人邑吏来相邀。远路鸣蝉秋兴发，华堂美酒离忧销。不知何日更携手，应念兹晨去折腰。","dynasty":"唐代","title":"留别郑三、韦九兼洛下诸公"}
{"author":"高适","content":"千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。","dynasty":"唐代","tags":"赠别，写景，抒情，豪迈，友情，劝慰，早教古诗100首","title":"别董大二首"}
{"author":"高适","content":"昨夜离心正郁陶，三更白露西风高。萤飞木落何淅沥，此时梦见西归客。曙钟寥亮三四声，东邻嘶马使人惊。揽衣出户一相送，唯见归云纵复横。","dynasty":"唐代","title":"送别"}
{"author":"高适","content":"天灾自古有，昏垫弥今秋。霖霪溢川原，澒洞涵田畴。指途适汶阳，挂席经芦洲。永望齐鲁郊，白云何悠悠。傍沿钜野泽，大水纵横流。虫蛇拥独树，麋鹿奔行舟。稼穑随波澜，西成不可求。室居相枕藉，蛙黾声啾啾。仍怜穴蚁漂，益羡云禽游。农夫无倚著，野老生殷忧。圣主当深仁，庙堂运良筹。仓廪终尔给，田租应罢收。我心胡郁陶，征旅亦悲愁。纵怀济时策，谁肯论吾谋。","dynasty":"唐代","title":"东平路中遇大水"}
{"author":"高适","content":"出门望终古，独立悲且歌。忆昔鲁仲尼，悽悽此经过。众人不可向，伐树将如何。","dynasty":"唐代","title":"宋中十首其六"}
{"author":"高适","content":"荆衡气偏秀，江汉流不歇。此地多精灵，有时生才杰。伊人今独步，逸思能间发。永怀掩风骚，千载常矻矻.新碑亦崔嵬，佳句悬日月。则是刊石经，终然继梼杌。我来观雅制，慷慨变毛发。季主尽荒淫，前王徒贻厥。东周既削弱，两汉更沦没。西晋何披猖，五胡相唐突。作歌乃彰善，比物仍恶讦。感叹将谓谁，对之空咄咄。","dynasty":"唐代","title":"同观陈十六史兴碑"}
{"author":"高适","content":"汉家能用武，开拓穷异域。戍卒厌糠覈，降胡饱衣食。开亭试一望，吾欲涕沾臆。","dynasty":"唐代","title":"杂曲歌辞其二"}
{"author":"高适","content":"南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。","dynasty":"唐代","title":"自淇涉黄河途中作十三首其四"}
{"author":"高适","content":"公族称王佐，朝经允帝求。本枝疆我李，盘石冠诸刘。礼乐光辉盛，山河气象幽。系高周柱史，名重晋阳秋。华省膺推择，青云宠宴游。握兰多具美，前席有嘉谋。赋得黄金赐，言皆白璧酬。著鞭驱驷马，操刃解全牛。出镇兼方伯，承家复列侯。朝瞻孔北海，时用杜荆州。广固才登陟，毗陵忽阻修。三台冀入梦，四岳尚分忧。郡邑连京口，山川望石头。海门当建节，江路引鸣驺。俗见中兴理，人逢至道休。先移白额横，更息赭衣偷。梁国歌来晚，徐方怨不留。岂伊齐政术，将以变浇浮。讼简知能吏，刑宽察要囚。坐堂风偃草，行县雨随輈.地是蒙庄宅，城遗阏伯丘。孝王馀井径，微子故田畴。冬至招摇转，天寒螮蝀收。猿岩飞雨雪，兔苑落梧楸。列戟霜侵户，褰帏月在钩。好贤常解榻，乘兴每登楼。逸足横千里，高谈注九流。诗题青玉案，衣赠黑貂裘。穷巷轩车静，闲斋耳目愁。未能方管乐，翻欲慕巢由。讲德良难敌，观风岂易俦。寸心仍有适，江海一扁舟。","dynasty":"唐代","title":"奉酬睢阳李太守"}
{"author":"高适","content":"沉吟对迁客，惆怅西南天。昔为一官未得意，今向万里令人怜。念兹斗酒成暌间，停舟叹君日将晏。远树应怜北地春，行人却羡南归雁。丈夫穷达未可知，看君不合长数奇。江山到处堪乘兴，杨柳青青那足悲。","dynasty":"唐代","title":"送田少府贬苍梧"}
{"author":"高适","content":"茫茫长城外，日没更烟尘。胡骑虽凭陵，汉兵不顾身。古树满空塞，黄云愁杀人。","dynasty":"唐代","title":"杂曲歌辞蓟门行五首其一"}
{"author":"高适","content":"六翮飘飖私自怜，一离京洛十余年。丈夫贫贱应未足，今日相逢无酒钱。","dynasty":"唐代","tags":"抒情，友情，豪迈","title":"别董大二首·其二"}
{"author":"高适","content":"清川在城下，沿泛多所宜。同济惬数公，玩物欣良时。飘飖波上兴，燕婉舟中词。昔陟乃平原，今来忽涟漪。东流达沧海，西流延滹池。云树共晦明，井邑相逶迤。稍随归月帆，若与沙鸥期。渔父更留我，前潭水未滋。","dynasty":"唐代","title":"同敬八、卢五泛河间清河"}
{"author":"高适","content":"古迹使人感，琴台空寂寥。静然顾遗尘，千载如昨朝。临眺自兹始，群贤久相邀。德与形神高，孰知天地遥。四时何倏忽，六月鸣秋蜩。万象归白帝，平川横赤霄。犹是对夏伏，几时有凉飙。燕雀满檐楹，鸿鹄抟扶摇。物性各自得，我心在渔樵。兀然还复醉，尚握尊中瓢。","dynasty":"唐代","title":"同群公秋登琴台"}
{"author":"高适","content":"龙竹养根凡几年，工人截之为长鞭，一节一目皆天然。珠重重，星连连。绕指柔，纯金坚。绳不直，规不圆。把向空中捎一声，良马有心日驰千。","dynasty":"唐代","title":"咏马鞭"}
{"author":"高适","content":"曾是不得意，适来兼别离。如何一尊酒，翻作满堂悲。周子负高价，梁生多逸词。周旋梁宋间，感激建安时。白雪正如此，青云无自疑。李侯怀英雄，肮脏乃天资。方寸且无间，衣冠当在斯。俱为千里游，忽念两乡辞。且见壮心在，莫嗟携手迟。凉风吹北原，落日满西陂。露下草初白，天长云屡滋。我心不可问，君去定何之。京洛多知己，谁能忆左思。","dynasty":"唐代","title":"宋中别周、梁、李三子"}
{"author":"高适","content":"东山布衣明古今，自言独未逢知音。识者阅见一生事，到处豁然千里心。看书学剑长辛苦，近日方思谒明主。斗酒相留醉复醒，悲歌数年泪如雨。丈夫遭遇不可知，买臣主父皆如斯。我今蹭蹬无所似，看尔崩腾何若为。","dynasty":"唐代","title":"送蔡山人"}
{"author":"高适","content":"圣代务平典，輶轩推上才。迢遥溟海际，旷望沧波开。四牡未遑息，三山安在哉。巨鳌不可钓，高浪何崔嵬。湛湛朝百谷，茫茫连九垓。挹流纳广大，观异增迟回。日出见鱼目，月圆知蚌胎。迹非想像到，心以精灵猜。远色带孤屿，虚声涵殷雷。风行越裳贡，水遏天吴灾。揽辔隼将击，忘机鸥复来。缘情韵骚雅，独立遗尘埃。吏道竟殊用，翰林仍忝陪。长鸣谢知己，所愧非龙媒。","dynasty":"唐代","title":"和贺兰判官望北海作"}
{"author":"高适","content":"忆昔游京华，自言生羽翼。怀书访知己，末路空相识。许国不成名，还家有惭色。托身从畎亩，浪迹初自得。雨泽感天时，耕耘忘帝力。同人洛阳至，问我睢水北。遂尔款津涯，净然见胸臆。高谈悬物象，逸韵投翰墨。别岸迥无垠，海鹤鸣不息。梁城多古意，携手共凄恻。怀贤想邹枚，登高思荆棘。世情恶疵贱，之子怜孤直。酬赠感并深，离忧岂终极。","dynasty":"唐代","title":"酬庞十兵曹"}
{"author":"高适","content":"垄头远行客，垄上分流水。流水无尽期，行人未云已。浅才登一命，孤剑通万里。岂不思故乡，从来感知己。","dynasty":"唐代","title":"登垄"}
{"author":"高适","content":"二月犹北风，天阴雪冥冥。寥落一室中，怅然惭百龄。苦愁正如此，门柳复青青。","dynasty":"唐代","tags":"写雪，历史，抒情，积极","title":"苦雪四首·其一"}
{"author":"高适","content":"始知帝乡客，能画苍梧云。秋天万里一片色，只疑飞尽犹氛氲。","dynasty":"唐代","title":"同李九士曹观壁画云作"}
{"author":"高适","content":"沈侯未可测，其况信浮沉。十载常独坐，几人知此心。乘舟蹈沧海，买剑投黄金。世务不足烦，有田西山岑。我来遇知己，遂得开清襟。何意阃阈间，沛然江海深。疾风扫秋树，濮上多鸣砧。耿耿尊酒前，联雁飞愁音。平生重离别，感激对孤琴。","dynasty":"唐代","title":"赠别沈四逸人"}
{"author":"高适","content":"涟上非所趣，偶为世务牵。经时驻归棹，日夕对平川。莫论行子愁，且得主人贤。亭上酒初熟，厨中鱼每鲜。自说宦游来，因之居住偏。煮盐沧海曲，种稻长淮边。四时常晏如，百口无饥年。菱芋藩篱下，渔樵耳目前。异县少朋从，我行复迍邅。向不逢此君，孤舟已言旋。明日又分首，风涛还眇然。","dynasty":"唐代","title":"涟上题樊氏水亭"}
{"author":"高适","content":"报贺郎，莫潜藏。障门终不免，何用漫思量。清酒浓如鸡，臛㹠与白羊。不论空蒜酢，兼要好椒姜。姑娣能无语，多言有侍娘。不知何日办，急共妇平章。如其意不决，请问阿耶娘。","dynasty":"唐代","title":"奉赠贺郎诗一首"}
{"author":"高适","content":"嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。","dynasty":"唐代","tags":"唐诗三百首，送别，边塞，贬谪，同情","title":"送李少府贬峡中王少府贬长沙"}
{"author":"高适","content":"清川在城下，沿汎多所宜。同济惬数公，玩物欣良时。飘飖波上兴，燕婉舟中词。昔陟乃平原，今来忽涟漪。东流达沧海，西流延滹池。云树共晦明，井邑相逶迤。稍随归月帆，若与沙鸥期。渔父更留我，前潭水未滋。","dynasty":"唐代","title":"同敬八卢五汎河间清河"}
{"author":"高适","content":"梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。","dynasty":"唐代","title":"三君咏其三狄梁公"}
{"author":"高适","content":"知君薄州县，好静无冬春。散帙至栖鸟，明灯留故人。深房腊酒熟，高院梅花新。若是周旋地，当令风义亲。","dynasty":"唐代","title":"同卫八题陆少府书斋"}
{"author":"高适","content":"邯郸城南游侠子，自矜生长邯郸里。千场纵博家仍富，几度报仇身不死。宅中歌笑日纷纷，门外车马常如云，未知肝胆向谁是，今人却忆平原君。君不见即今交态薄，黄金用尽还疏索。以兹感叹辞旧游，更于时事无所求。且与少年饮美酒，往来射猎西山头。","dynasty":"唐代","tags":"游侠，生活","title":"邯郸少年行"}
{"author":"高适","content":"秋日登滑台，台高秋已暮。独行既未惬，怀土怅无趣。晋宋何萧条，羌胡散驰骛。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。","dynasty":"唐代","title":"自淇涉黄河途中作十三首其六"}
{"author":"高适","content":"常忝鲍叔义，所期王佐才。如何守苦节，独此无良媒。离别十年外，飘飖千里来。安知罢官后，惟见柴门开。穷巷隐东郭，高堂咏南陔。篱根长花草，井上生莓苔。伊昔望霄汉，于今倦蒿莱。男儿命未达，且尽手中杯。","dynasty":"唐代","title":"宋中遇陈二"}
{"author":"高适","content":"平原十里外，稍稍云岩深。遂及清净所，都无人世心。名僧既礼谒，高阁复登临。石壁倚松径，山田多栗林。超遥尽巘崿，逼侧仍岖嶔。吾欲休世事，于焉聊自任。","dynasty":"唐代","title":"同群公题中山寺"}
{"author":"高适","content":"二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。","dynasty":"唐代","tags":"赠别，友谊，抒怀，失意，豪迈","title":"别韦参军"}
{"author":"高适","content":"迢递辞京华，辛勤异乡县。登高俯沧海，回首泪如霰。同人久离别，失路还相见。薛侯怀直道，德业应时选。蔡子负清才，当年擢宾荐。韩公有奇节，词赋凌群彦。读书嵩岑间，作吏沧海甸。伊余寡栖托，感激多愠见。纵诞非尔情，飘沦任疵贱。忽枉琼瑶作，乃深平生眷。始谓吾道存，终嗟客游倦。归心无昼夜，别事除言宴。复值凉风时，苍茫夏云变。","dynasty":"唐代","title":"酬别薛三、蔡大，留简韩十四主簿"}
{"author":"高适","content":"归客留不住，朝云纵复横。马头向春草，斗柄临高城。嗟我久离别，羡君看弟兄。归心更难道，回首一伤情。","dynasty":"唐代","title":"别张少府"}
{"author":"高适","content":"边城十一月，雨雪乱霏霏。元戎号令严，人马亦轻肥。羌胡无尽日，征战几时归。","dynasty":"唐代","title":"杂曲歌辞其四"}
{"author":"高适","content":"东山布衣明古今，自言独未逢知音。识者阅见一生事，到处豁然千里心。看书学剑长辛苦，近日方思谒明主。斗酒相留醉复醒，悲歌数年泪如雨。丈夫遭遇不可知，买臣主父皆如斯。我今蹭蹬无所似，看尔崩腾何若为。","dynasty":"唐代","title":"送蔡山人"}
{"author":"高适","content":"人幽宜眺听，目极喜亭台。风景知愁在，关山忆梦回。只言殊语默，何意忝游陪。连唱波澜动，冥搜物象开。新秋归远树，残雨拥轻雷。檐外长天尽，尊前独鸟来。常吟塞下曲，多谢幕中才。河汉徒相望，嘉期安在哉。","dynasty":"唐代","title":"陪窦侍御灵云南亭宴，诗得雷字"}
{"author":"高适","content":"昔余涉漳水，驱车行邺西。遥见林虑山，苍苍戛天倪。邂逅逢尔曹，说君彼岩栖。萝径垂野蔓，石房倚云梯。秋韭何青青，药苗数百畦。栗林隘谷口，栝树森回谿.耕耘有山田，纺绩有山妻。人生苟如此，何必组与珪。谁谓远相访，曩情殊不迷。檐前举醇醪，灶下烹只鸡。朔风忽振荡，昨夜寒螀啼。游子益思归，罢琴伤解携。出门尽原野，白日黯已低。始惊道路难，终念言笑暌。因声谢岑壑，岁暮一攀跻。","dynasty":"唐代","title":"宋中遇林虑杨十七山人，因而有别"}
{"author":"高适","content":"寒楚十二月，苍鹰八九毛。寄言燕雀莫相啅，自有云霄万里高。","dynasty":"唐代","title":"见薛大臂鹰作（一作李白）"}
{"author":"高适","content":"胡人吹笛戍楼间，楼上萧条海月闲。借问落梅凡几曲，从风一夜满关山。","dynasty":"唐代","tags":"边塞，音乐","title":"和王七玉门关听吹笛/塞上闻笛"}
{"author":"高适","content":"何代无秀士，高门生此才。森然睹毛发，若见河山来。几载困常调，一朝时运催。白身谒明主，待诏登云台。相逢梁宋间，与我醉蒿莱。寒楚眇千里，雪天昼不开。末路终离别，不能强悲哀。男儿争富贵，劝尔莫迟回。","dynasty":"唐代","title":"宋中遇刘书记有别"}
{"author":"高适","content":"他日维桢干，明时悬镆铘。江山遥去国，妻子独还家。离别无嫌远，沈浮勿强嗟。南登有词赋，知尔吊长沙。","dynasty":"唐代","title":"送张瑶贬五溪尉"}
{"author":"高适","content":"州县才难适，云山道欲穷。揣摩惭黠吏，栖隐谢愚公。","dynasty":"唐代","title":"封丘作"}
{"author":"高适","content":"朝临淇水岸，还望卫人邑。别意在山阿，征途背原隰。萧萧前村口，唯见转蓬入。水渚人去迟，霜天雁飞急。固应不远别，所与路未及。欲济川上舟，相思空伫立。","dynasty":"唐代","title":"酬陆少府"}
{"author":"高适","content":"君不见芳树枝，春花落尽蜂不窥。君不见梁上泥，秋风始高燕不栖。荡子从军事征战，蛾眉婵娟守空闺。独宿自然堪下泪，况复时闻鸟夜啼。","dynasty":"唐代","title":"塞下曲（贺兰作）"}
{"author":"高适","content":"天灾自古有，昏垫弥今秋。霖霪溢川原，澒洞涵田畴。指途适汶阳，挂席经芦洲。永望齐鲁郊，白云何悠悠。傍沿钜野泽，大水纵横流。虫蛇拥独树，麋鹿奔行舟。稼穑随波澜，西成不可求。室居相枕藉，蛙黾声啾啾。仍怜穴蚁漂，益羡云禽游。农夫无倚著，野老生殷忧。圣主当深仁，庙堂运良筹。仓廪终尔给，田租应罢收。我心胡郁陶，征旅亦悲愁。纵怀济时策，谁肯论吾谋。","dynasty":"唐代","title":"东平路中遇大水"}
{"author":"高适","content":"秋日登滑台，台高秋已暮。独行既未惬，怀土怅无趣。晋宋何萧条，羌胡散驰骛。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。","dynasty":"唐代","title":"自淇涉黄河途中作十三首其六"}
{"author":"高适","content":"北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。","dynasty":"唐代","tags":"登高，望远，写景，抒怀，怀才不遇","title":"金城北楼"}
{"author":"高适","content":"自从别京华，我心乃萧索。十年守章句，万事空寥落！北上登蓟门，茫茫见沙漠，倚剑对风尘，慨然思卫霍。拂衣去燕赵，驱马怅不乐。天长沧州路，日暮邯郸郭，酒肆或淹留，渔潭屡栖泊。独行备艰险，所见穷善恶。永愿拯刍荛，孰云干鼎镬！皇情念淳古，时俗何浮薄。理道资任贤，安人在求瘼。故交负灵奇，逸气抱謇谔，隐轸经济具，纵横建安作，才望忽先鸣，风期无宿诺。飘摇劳州县，迢递限言谑。东驰眇贝丘，西顾弥虢略。淇水徒自流，浮云不堪讬。吾谋适可用，天路岂寥廓！不然买山田，一身与耕凿，且欲同鹪鹩，焉能志鸿鹤！","dynasty":"唐代","tags":"追忆，怀才不遇，愤懑","title":"淇上酬薛三据兼寄郭少府微"}
{"author":"高适","content":"邯郸城南游侠子，自矜生长邯郸里。千场纵博家仍富，几度报仇身不死。宅中歌笑日纷纷，门外车马常如云，未知肝胆向谁是，今人却忆平原君。君不见即今交态薄，黄金用尽还疏索。以兹感叹辞旧游，更于时事无所求。且与少年饮美酒，往来射猎西山头。","dynasty":"唐代","tags":"游侠，生活","title":"邯郸少年行"}
{"author":"高适","content":"谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。","dynasty":"唐代","tags":"友情，送别，劝勉","title":"送郑侍御谪闽中"}
{"author":"高适","content":"朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。","dynasty":"唐代","tags":"登高，边疆，咏史怀古","title":"登百丈峰二首"}
{"author":"高适","content":"将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。","dynasty":"唐代","tags":"送别，写人，将军，爱国","title":"送浑将军出塞"}
{"author":"高适","content":"黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。","dynasty":"唐代","tags":"送别，惜别，友情","title":"东平别前卫县李寀少府/送前卫县李宷少府"}
{"author":"高适","content":"古城莽苍饶荆榛，驱马荒城愁杀人，魏王宫观尽禾黍，信陵宾客随灰尘。忆昨雄都旧朝市，轩车照耀歌钟起，军容带甲三十万，国步连营一千里。全盛须臾哪可论，高台曲池无复存，遗墟但见狐狸迹，古地空余草木根。暮天摇落伤怀抱，抚剑悲歌对秋草，侠客犹传朱亥名，行人尚识夷门道。白璧黄金万户侯，宝刀骏马填山丘，年代凄凉不可问，往来唯见水东流。","dynasty":"唐代","tags":"咏史怀古","title":"古大梁行"}
{"author":"高适","content":"相逢旅馆意多违，暮雪初晴候雁飞。主人酒尽君未醉，薄暮途遥归不归。","dynasty":"唐代","tags":"写景，赠别，友人","title":"送李少府时在客舍作"}
{"author":"高适","content":"还山吟，天高日暮寒山深，送君还山识君心。人生老大须恣意，看君解作一生事。山间偃仰无不至，石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠？眠时忆问醒时事，梦魂可以相周旋。","dynasty":"唐代","tags":"赠别，写人，友人，赞美","title":"赋得还山吟送沈四山人"}
{"author":"高适","content":"饮酒莫辞醉，醉多适不愁。孰知非远别，终念对穷秋。滑台门外见，淇水眼前流。君去应回首，风波满渡头。","dynasty":"唐代","tags":"送别","title":"淇上送韦司仓往滑台"}
{"author":"高适","content":"十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。","dynasty":"唐代","tags":"边塞，写景，抒情，讽刺，愤懑","title":"效古赠崔二"}
{"author":"高适","content":"逢君说行迈，倚剑别交亲。幕府为才子，将军作主人。近关多雨雪，出塞有风尘。长策须当用，男儿莫顾身。","dynasty":"唐代","tags":"赠别，友人，勉励","title":"送董判官"}
{"author":"高适","content":"桂阳年少西入秦，数经甲科犹白身。即今江海一归客，他日云霄万里人。","dynasty":"唐代","title":"送桂阳孝廉"}
{"author":"高适","content":"出门何所见，春色满平芜。可叹无知己，高阳一酒徒。","dynasty":"唐代","title":"田家春望"}
{"author":"高适","content":"怅望日千里，如何今二毛。犹思阳谷去，莫厌陇山高。倚马见雄笔，随身唯宝刀。料君终自致，勋业在临洮。","dynasty":"唐代","tags":"送别，勉励","title":"送蹇秀才赴临洮"}
{"author":"高适","content":"开箧泪沾臆，见君前日书。夜台今寂寞，犹是子云居。畴昔贪灵奇，登临赋山水。同舟南浦下，望月西江里。契阔多离别，绸缪到生死。九原即何处，万事皆如此。晋山徒嵯峨，斯人已冥冥。常时禄且薄，殁后家复贫。妻子在远道，弟兄无一人！十上多苦辛，一官常自哂。青云将可致，白日忽先尽。唯有身后名，空留无远近。","dynasty":"唐代","tags":"追忆，怀人，痛苦，惋惜","title":"哭单父梁九少府"}
{"author":"高适","content":"东出卢龙塞，浩然客思孤。亭堠列万里，汉兵犹备胡。边尘涨北溟，虏骑正南驱。转斗岂长策，和亲非远图。惟昔李将军，按节出皇都。总戎扫大漠，一战擒单于。常怀感激心，愿效纵横谟。倚剑欲谁语，关河空郁纡。","dynasty":"唐代","title":"塞上"}
{"author":"高适","content":"川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。","dynasty":"唐代","tags":"黄河，抒怀，感慨，忧国忧民","title":"自淇涉黄河途中作十三首"}
{"author":"高适","content":"高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。","dynasty":"唐代","tags":"离别，友情，饮酒，惜别","title":"夜别韦司士"}
{"author":"高适","content":"端居值秋节，此日更愁辛。寂寞无一事，蒿莱通四邻。闭门生白发，回首忆青春。岁月不相待，交游随众人。云霄何处托，愚直有谁亲。举酒聊自劝，穷通信尔身。","dynasty":"唐代","title":"秋日作"}
{"author":"高适","content":"蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。","dynasty":"唐代","tags":"边塞，战争，将士","title":"杂曲歌辞·蓟门行五首"}
{"author":"高适","content":"適远登蓟丘，兹晨独搔屑。贤交不可见，吾愿终难说。迢递千里游，羁离十年别。才华仰清兴，功业嗟芳节。旷荡阻云海，萧条带风雪。逢时事多谬，失路心弥折。行矣勿重陈，怀君但愁绝。","dynasty":"唐代","title":"蓟门不遇王之涣、郭密之，因以留赠"}
{"author":"高适","content":"大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙云外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。","dynasty":"唐代","tags":"送别，赞美","title":"宋中送族侄式颜"}
{"author":"高适","content":"君不见芳树枝，春花落尽蜂不窥。君不见梁上泥，秋风始高燕不栖。荡子从军事征战，蛾眉婵娟守空闺。独宿自然堪下泪，况复时闻鸟夜啼。","dynasty":"唐代","title":"塞下曲（贺兰作）"}
{"author":"高适","content":"二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。","dynasty":"唐代","tags":"赠别，友谊，抒怀，失意，豪迈","title":"别韦参军"}
{"author":"高适","content":"匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。","dynasty":"唐代","tags":"写景，边塞，追忆，怀才不遇","title":"使青夷军入居庸三首"}
{"author":"高适","content":"荒城在高岸，凌眺俯清淇。传道汉天子，而封审食其。奸淫且不戮，茅土孰云宜。何得英雄主，返令儿女欺。母仪良已失，臣节岂如斯。太息一朝事，乃令人所嗤。","dynasty":"唐代","title":"辟阳城"}
{"author":"高适","content":"白露时先降，清川思不穷。江湖仍塞上，舟楫在军中。舞换临津树，歌饶向迥风。夕阳连积水，边色满秋空。乘兴宜投辖，邀欢莫避骢。谁怜持弱羽，犹欲伴鹓鸿。","dynasty":"唐代","title":"陪窦侍御泛灵云池"}
{"author":"高适","content":"高阁凭栏槛，中军倚旆旌。感时常激切，于己即忘情。河华屯妖气，伊瀍有战声。愧无戡难策，多谢出师名。秉钺知恩重，临戎觉命轻。股肱瞻列岳，唇齿赖长城。隐隐摧锋势，光光弄印荣。鲁连真义士，陆逊岂书生。直道宁殊智，先鞭忽抗行。楚云随去马，淮月尚连营。抚剑堪投分，悲歌益不平。从来重然诺，况值欲横行。","dynasty":"唐代","title":"酬河南节度使贺兰大夫见赠之作"}
{"author":"高适","content":"德以精灵降，时膺梦寐求。苍生谢安石，天子富平侯。尊俎资高论，岩廊挹大猷。相门连户牖，卿族嗣弓裘。豁达云开霁，清明月映秋。能为吉甫颂，善用子房筹。阶砌思攀陟，门阑尚阻修。高山不易仰，大匠本难投。迹与松乔合，心缘启沃留。公才山吏部，书癖杜荆州。幸沐千年圣，何辞一尉休。折腰知宠辱，回首见沉浮。天地庄生马，江湖范蠡舟。逍遥堪自乐，浩荡信无忧。去此从黄绶，归欤任白头。风尘与霄汉，瞻望日悠悠。","dynasty":"唐代","title":"古乐府飞龙曲，留上陈左相（陈希烈）"}
{"author":"高适","content":"十里黄云白日曛，北风吹雁雪纷纷。莫愁前路无知己，天下谁人不识君。","dynasty":"唐代","tags":"赠别，写景，抒情友情","title":"别董大二首·其一"}
{"author":"高适","content":"六翮飘飖私自怜，一离京洛十余年。丈夫贫贱应未足，今日相逢无酒钱。","dynasty":"唐代","tags":"抒情，友情，豪迈","title":"别董大二首·其二"}
{"author":"高适","content":"沉吟对迁客，惆怅西南天。昔为一官未得意，今向万里令人怜。念兹斗酒成暌间，停舟叹君日将晏。远树应怜北地春，行人却羡南归雁。丈夫穷达未可知，看君不合长数奇。江山到处堪乘兴，杨柳青青那足悲。","dynasty":"唐代","title":"送田少府贬苍梧"}
{"author":"高适","content":"梁王昔全盛，宾客复多才。悠悠一千年，陈迹唯高台。寂寞向秋草，悲风千里来。朝临孟诸上，忽见芒砀间。赤帝终已矣，白云长不还。时清更何有，禾黍遍空山。景公德何广，临变莫能欺。三请皆不忍，妖星终自移。君心本如此，天道岂无知。梁苑白日暮，梁山秋草时。君王不可见，修竹令人悲。九月桑叶尽，寒风鸣树枝。登高临旧国，怀古对穷秋。落日鸿雁度，寒城砧杵愁。昔贤不复有，行矣莫淹留。出门望终古，独立悲且歌。忆昔鲁仲尼，凄凄此经过。众人不可向，伐树将如何。逍遥漆园吏，冥没不知年。世事浮云外，闲居大道边。古来同一马，今我亦忘筌。五霸递征伐，宋人无战功。解围幸奇说，易子伤吾衷。唯见卢门外，萧条多转蓬。常爱宓子贱，鸣琴能自亲。邑中静无事，岂不由其身。何意千年后，寂寞无此人。阏伯去已久，高丘临道傍。人皆有兄弟，尔独为参商。终古犹如此。而今安可量。","dynasty":"唐代","title":"宋中十首"}
{"author":"高适","content":"寒楚十二月，苍鹰八九毛。寄言燕雀莫相啅，自有云霄万里高。","dynasty":"唐代","title":"见薛大臂鹰作（一作李白）"}
{"author":"高适","content":"碣石辽西地，渔阳蓟北天。关山唯一道，雨雪尽三边。才子方为客，将军正渴贤。遥知幕府下，书记日翩翩。","dynasty":"唐代","title":"别冯判官"}
{"author":"高适","content":"深崖无绿竹，秀色徒氛氲。时代种桃李，无人顾此君。奈何冰雪操，尚与蒿莱群。愿托灵仙子，一声吹入云。","dynasty":"唐代","title":"酬马八效古见赠"}
{"author":"高适","content":"古人无宿诺，兹道以为难。万里赴知己，一言诚可叹。马蹄经月窟，剑术指楼兰。地出北庭尽，城临西海寒。森然瞻武库，则是弄儒翰。入幕绾银绶，乘轺兼铁冠。练兵日精锐，杀敌无遗残。献捷见天子，论功俘可汗。激昂丹墀下，顾盼青云端。谁谓纵横策，翻为权势干。将军既坎壈，使者亦辛酸。耿介挹三事，羁离从一官。知君不得意，他日会鹏抟。","dynasty":"唐代","tags":"写人，赞美，同情","title":"东平留赠狄司马"}
{"author":"高适","content":"妾本邯郸未嫁时，容华倚翠人未知。一朝结发从君子，将妾迢迢东路陲。时逢大道无难阻，君方游宦从陈汝。蕙楼独卧频度春，彩落辞君几徂暑。三月垂杨蚕未眠，携笼结侣南陌边。道逢行子不相识，赠妾黄金买少年。妾家夫婿轻离久，寸心誓与长相守。愿言行路莫多情，送妾贞心在人口。日暮蚕饥相命归，携笼端饰来庭闱。劳心苦力终无恨，所冀君恩那可依。闻说行人已归止，乃是向来赠金子。相看颜色不复言，相顾怀惭有何已。从来自隐无疑背，直为君情也相会。如何咫尺仍有情，况复迢迢千里外。此时顾恩不顾身，念君此日赴河津。莫道向来不得意，故欲留规诫后人。","dynasty":"唐代","title":"相和歌辞。秋胡行"}
{"author":"高适","content":"君不见富家翁，昔时贫贱谁比数。一朝金多结豪贵，万事胜人健如虎。子孙成长满眼前，妻能管弦妾能舞。自矜一朝忽如此，却笑傍人独悲苦。东邻少年安所如，席门穷巷出无车。有才不肯学干谒，何用年年空读书。长安少年不少钱，能骑骏马鸣金鞭。五侯相逢大道边，美人弦管争留连。黄金如斗不敢惜，片言如山莫弃捐。安知憔悴读书者，暮宿虚台私自怜。","dynasty":"唐代","title":"杂曲歌辞。行路难二首"}
{"author":"高适","content":"吾师晋阳宝，杰出山河最。途经世谛间，心到空王外。鸣钟山虎伏，说法天龙会。了义同建瓴，梵法若吹籁。深知亿劫苦，善喻恒沙大。舍施割肌肤，攀缘去亲爱。招提何清净，良牧驻轻盖。露冕众香中，临人觉苑内。心持佛印久，标割魔军退。愿开初地因，永奉弥天对。","dynasty":"唐代","title":"同马太守听九思法师讲金刚经"}
{"author":"高适","content":"塔势如涌出，孤高耸天宫。登临出世界，蹬道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔走似朝东。青槐夹驰道，宫馆何玲珑。秋色从西来，苍然满关中。五陵北原上，万古青蒙蒙。净理了可悟，胜因夙所宗。誓将挂冠去，觉道资无穷。","dynasty":"唐代","tags":"游玩，写景，抒情，惆怅","title":"同诸公登慈恩寺浮图"}
{"author":"高适","content":"梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。","dynasty":"唐代","title":"三君咏。狄梁公（仁杰）"}
{"author":"高适","content":"沈侯未可测，其况信浮沉。十载常独坐，几人知此心。乘舟蹈沧海，买剑投黄金。世务不足烦，有田西山岑。我来遇知己，遂得开清襟。何意阃阈间，沛然江海深。疾风扫秋树，濮上多鸣砧。耿耿尊酒前，联雁飞愁音。平生重离别，感激对孤琴。","dynasty":"唐代","title":"赠别沈四逸人"}
{"author":"高适","content":"惆怅别离日，裴回歧路前。归人望独树，匹马随秋蝉。常与天下士，许君兄弟贤。良时正可用，行矣莫徒然。","dynasty":"唐代","title":"送韩九"}
{"author":"高适","content":"四十能学剑，时人无此心。如何耿夫子，感激投知音。翩翩白马来，二月青草深。别易小千里，兴酣倾百金。","dynasty":"唐代","title":"别耿都尉"}
{"author":"高适","content":"圣代务平典，輶轩推上才。迢遥溟海际，旷望沧波开。四牡未遑息，三山安在哉。巨鳌不可钓，高浪何崔嵬。湛湛朝百谷，茫茫连九垓。挹流纳广大，观异增迟回。日出见鱼目，月圆知蚌胎。迹非想像到，心以精灵猜。远色带孤屿，虚声涵殷雷。风行越裳贡，水遏天吴灾。揽辔隼将击，忘机鸥复来。缘情韵骚雅，独立遗尘埃。吏道竟殊用，翰林仍忝陪。长鸣谢知己，所愧非龙媒。","dynasty":"唐代","title":"和贺兰判官望北海作"}
{"author":"高适","content":"岁晏谁不归，君归意可说。将趋倚门望，还念同人别。驻马临长亭，飘然事明发。苍茫眺千里，正值苦寒节。旧国多转蓬，平台下明月。世情薄疵贱，夫子怀贤哲。行矣各勉旃，吾当挹馀烈。","dynasty":"唐代","title":"宋中别李八"}
{"author":"高适","content":"亚相膺时杰，群才遇良工。翩翩幕下来，拜赐甘泉宫。信知命世奇，适会非常功。侍御执邦宪，清词焕春丛。末路望绣衣，他时常发蒙。孰云三军壮，惧我弹射雄。谁谓万里遥，在我樽俎中。光禄经济器，精微自深衷。前席屡荣问，长城兼在躬。高纵激颓波，逸翮驰苍穹。将副节制筹，欲令沙漠空。司业志应徐，雅度思冲融。相思三十年，忆昨犹儿童。今来抱青紫，忽若披鹓鸿。说剑增慷慨，论交持始终。秘书即吾门，虚白无不通。多才陆平原，硕学郑司农。献封到关西，独步归山东。永意久知处，嘉言能亢宗。客从梁宋来，行役随转蓬。酬赠欣元弟，忆贤瞻数公。游鳞戏沧浪，鸣凤栖梧桐。并负垂天翼，俱乘破浪风。眈眈天府间，偃仰谁敢同。何意构广厦，翻然顾雕虫。应知阮步兵，惆怅此途穷。","dynasty":"唐代","title":"酬秘书弟兼寄幕下诸公"}
{"author":"高适","content":"常苦古人远，今见斯人古。澹泊遗声华，周旋必邹鲁。故交在梁宋，游方出庭户。匹马鸣朔风，一身济河浒。辛勤采兰咏，款曲翰林主。岁月催别离，庭闱远风土。寥寥寒烟静，莽莽夕阴吐。明发不在兹，青天眇难睹。","dynasty":"唐代","title":"送萧十八与房侍御回还"}
{"author":"高适","content":"鸟道几登顿，马蹄无暂闲。崎岖出长坂，合沓犹前山。石激水流处，天寒松色间。王程应未尽，且莫顾刀环。","dynasty":"唐代","tags":"边塞，写景，抒情","title":"入昌松东界山行"}
{"author":"高适","content":"幕府日多暇，田家岁复登。相知恨不早，乘兴乃无恒。穷巷在乔木，深斋垂古藤。边城唯有醉，此外更何能。","dynasty":"唐代","title":"武威同诸公过杨七山人，得藤字"}
{"author":"高适","content":"绝域眇难跻，悠然信马蹄。风尘经跋涉，摇落怨暌携。地出流沙外，天长甲子西。少年无不可，行矣莫凄凄。","dynasty":"唐代","title":"送裴别将之安西"}
{"author":"高适","content":"边城多远别，此去莫徒然。问礼知才子，登科及少年。出门看落日，驱马向秋天。高价人争重，行当早著鞭。","dynasty":"唐代","title":"河西送李十七"}
{"author":"高适","content":"昔日京华去，知君才望新。应犹作赋好，莫叹在官贫。且复伤远别，不然愁此身。清风几万里，江上一归人。","dynasty":"唐代","title":"别刘大校书"}
{"author":"高适","content":"商丘试一望，隐隐带秋天。地与辰星在，城将大路迁。干戈悲昔事，墟落对穷年。即此伤离绪，凄凄赋酒筵。","dynasty":"唐代","title":"宋中别司功叔，各赋一物得商丘"}
{"author":"高适","content":"天宝十一载，有诏伐西南夷，右相杨公兼节制之寄，乃奏前云南太守李宓涉海自交趾击之。道路险艰，往复数万里，盖百王所未通也。十二载四月，至于长安，君子是以知庙堂使能，李公效节。适忝斯人之旧，因赋是诗。圣人赫斯怒，诏伐西南戎。肃穆庙堂上，深沉节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。","dynasty":"唐代","tags":"战争，歌颂，将士","title":"李云南征蛮诗"}
{"author":"高适","content":"周室既板荡，贼臣立婴儿。将军独激昂，誓欲酬恩私。孤城日无援，高节终可悲。家国共沦亡，精魂空在斯。沉沉积冤气，寂寂无人知。良牧怀深仁，与君建明祠。父子俱血食，轩车每逶迤。我来荐蘋蘩，感叹兴此词。晨光上阶闼，杀气翻旌旗。明明幽冥理，至诚信莫欺。唯夫二千石，多庆方自兹。","dynasty":"唐代","title":"题尉迟将军新庙"}
{"author":"高适","content":"檐前白日应可惜，篱下黄花为谁有。行子迎霜未授衣，主人得钱始沽酒。苏秦憔悴人多厌，蔡泽栖迟世看丑。纵使登高只断肠，不如独坐空搔首。","dynasty":"唐代","title":"九日酬颜少府"}
{"author":"高适","content":"忆昨相逢论久要，顾君哂我轻常调。羁旅虽同白社游，诗书已作青云料。蹇质蹉跎竟不成，年过四十尚躬耕。长歌达者杯中物，大笑前人身后名。幸逢明盛多招隐，高山大泽征求尽。此时亦得辞渔樵，青袍裹身荷圣朝。犁牛钓竿不复见，县人邑吏来相邀。远路鸣蝉秋兴发，华堂美酒离忧销。不知何日更携手，应念兹晨去折腰。","dynasty":"唐代","title":"留别郑三、韦九兼洛下诸公"}
{"author":"高适","content":"昨夜离心正郁陶，三更白露西风高。萤飞木落何淅沥，此时梦见西归客。曙钟寥亮三四声，东邻嘶马使人惊。揽衣出户一相送，唯见归云纵复横。","dynasty":"唐代","title":"送别"}
{"author":"高适","content":"人幽宜眺听，目极喜亭台。风景知愁在，关山忆梦回。只言殊语默，何意忝游陪。连唱波澜动，冥搜物象开。新秋归远树，残雨拥轻雷。檐外长天尽，尊前独鸟来。常吟塞下曲，多谢幕中才。河汉徒相望，嘉期安在哉。","dynasty":"唐代","title":"陪窦侍御灵云南亭宴，诗得雷字"}
{"author":"高适","content":"公族称王佐，朝经允帝求。本枝疆我李，盘石冠诸刘。礼乐光辉盛，山河气象幽。系高周柱史，名重晋阳秋。华省膺推择，青云宠宴游。握兰多具美，前席有嘉谋。赋得黄金赐，言皆白璧酬。著鞭驱驷马，操刃解全牛。出镇兼方伯，承家复列侯。朝瞻孔北海，时用杜荆州。广固才登陟，毗陵忽阻修。三台冀入梦，四岳尚分忧。郡邑连京口，山川望石头。海门当建节，江路引鸣驺。俗见中兴理，人逢至道休。先移白额横，更息赭衣偷。梁国歌来晚，徐方怨不留。岂伊齐政术，将以变浇浮。讼简知能吏，刑宽察要囚。坐堂风偃草，行县雨随輈.地是蒙庄宅，城遗阏伯丘。孝王馀井径，微子故田畴。冬至招摇转，天寒螮蝀收。猿岩飞雨雪，兔苑落梧楸。列戟霜侵户，褰帏月在钩。好贤常解榻，乘兴每登楼。逸足横千里，高谈注九流。诗题青玉案，衣赠黑貂裘。穷巷轩车静，闲斋耳目愁。未能方管乐，翻欲慕巢由。讲德良难敌，观风岂易俦。寸心仍有适，江海一扁舟。","dynasty":"唐代","title":"奉酬睢阳李太守"}
{"author":"高适","content":"岭外资雄镇，朝端宠节旄。月卿临幕府，星使出词曹。海对羊城阔，山连象郡高。风霜驱瘴疠，忠信涉波涛。别恨随流水，交情脱宝刀。有才无不适，行矣莫徒劳。","dynasty":"唐代","title":"送柴司户充刘卿判官之岭外"}
{"author":"高适","content":"胶东连即墨，莱水入沧溟。国小常多事，人讹屡抵刑。公才征郡邑，诏使出郊坰.标格谁当犯，风谣信可听。峥嵘大岘口，逦迤汶阳亭。地迥云偏白，天秋山更青。祖筵方卜昼，王事急侵星。劝尔将为德，斯言盖有听。","dynasty":"唐代","title":"送蔡少府赴登州推事"}
{"author":"高适","content":"睹君济时略，使我气填膺。长策竟不用，高才徒见称。一朝知己达，累日诏书征。羽翮忽然就，风飙谁敢凌。举鞭趋岭峤，屈指冒炎蒸。北雁送驰驿，南人思饮冰。彼邦本倔强，习俗多骄矜。翠羽干平法，黄金挠直绳。若将除害马，慎勿信苍蝇。魑魅宁无患，忠贞适有凭。猿啼山不断，鸢跕路难登。海岸出交趾，江城连始兴。绣衣当节制，幕府盛威棱。勿惮九嶷险，须令百越澄。立谈多感激，行李即严凝。离别胡为者，云霄迟尔升。","dynasty":"唐代","title":"饯宋八充彭中丞判官之岭南"}
{"author":"高适","content":"耕地桑柘间，地肥菜常熟。为问葵藿资，何如庙堂肉。","dynasty":"唐代","title":"同群公题张处士菜园"}
{"author":"高适","content":"柳色惊心事，春风厌索居。方知一杯酒，犹胜百家书。","dynasty":"唐代","title":"闲居"}
{"author":"高适","content":"州县才难适，云山道欲穷。揣摩惭黠吏，栖隐谢愚公。","dynasty":"唐代","title":"封丘作"}
{"author":"陈慥","content":"天下传咏，以谓几于达者。龙丘子犹笑之。此虽免乎愁，犹有所解也。若夫游于自然而托于不得已，人乐亦乐，人愁亦愁，彼且恶乎解哉。乃反其词，作无愁可解云：光景百年，看便一世，生来不识愁味。问愁何处来，更开解个甚底。万事从来风过耳。何用不著心里。你唤做、展却眉头，便是达者，也则恐未。此理。本不通言，何曾道、欢游胜如名利。道即浑是错，不道如何即是。这里元无我与你。甚唤做、物情之外。若须待醉了、方开解时，问无酒、怎生醉。","dynasty":"宋代","title":"无愁可解"}
{"author":"丁静兰","content":"万里银波，漏残人尽，寥寥天籁无声。寒窗孤影，独自对残灯。无限凄凉旧事，细追思、黯黯伤神。问姮娥、何因生我，弱质太凋零。凋零。当此际、空梁悬影，谁与招魂。但留得者番，身后空名。此去黄泉前路，杳茫茫、指示无人。惟杖此，一痕冷月，送我去寻亲。","dynasty":"清代","title":"满庭芳绝命词"}
{"author":"丁静兰","content":"狐群流入吾常地。名园千古成忠义。白骨葬清池。萦回柳絮飞。楼台成灰烬。残月空庭冷。落叶满阶墀。凄凄暮雨时。","dynasty":"清代","title":"菩萨蛮"}
{"author":"丁静兰","content":"杏花细雨清明节。追思往事魂将绝。慈母在堂时。婷婷弱质依。临窗开镜匣。花影节帘箔。刺绣共拈针。窗前笑语频。","dynasty":"清代","title":"菩萨蛮"}
{"author":"丁静兰","content":"萱亲相爱如金玉。娇痴未识从亲欲。生性太乖违。长将亲意回。离亲三阅月。泪眼都成血。存世复何为。莫如早早归。","dynasty":"清代","title":"菩萨蛮"}
{"author":"邓玉宾子","content":"穷通一日恩，好弱十年运。身闲道义尊，心远山林近。尘世不同群，惟与道相亲。一钵千家饭，双凫万里云。经纶，斗许黄金印；逡巡，回头不见人。乾坤一转丸，日月双飞箭。浮生梦一场，世事云千变。万里玉门关，七里钓鱼滩。晓日长安近，秋风蜀道难。休干，误杀英雄汉；看看，星星两鬓斑。晴风雨气收，满眼山光秀。寻苗枸杞香，曳杖桄榔瘦。识破抱官囚，谁更事王侯？甲子无拘击，乾坤只自由。无忧，醉了还依旧；归休，湖天风月秋。","dynasty":"元代","title":"【双调】雁儿落过得胜令　闲适"}
{"author":"方燕昭","content":"坡公不可作，寥落剩荒亭。一水绿摇槛，数峰青入庭。古碑眼蔓草，细雨战浮萍。胜迹寻来遍，孤舟傍郭停。","dynasty":"清代","title":"观莲亭怀东坡"}
{"author":"方燕昭","content":"苍茫四顾皆陈迹，落日同游戏马台。寒雨满城连夕霁，黄花三径一时开。乾坤秋色留清赏，颜谢风流不再来。烂醉高歌容我辈，夕阳天际莫相催。","dynasty":"清代","title":"重九日登高用少陵九日韵"}
{"author":"方燕昭","content":"崇峦回合客过稀，匹马嘶风下翠微。刺水秧针经雨长，黏泥柳絮带烟飞。半岩日暮闻樵语，一径松阴唤犊归。杜宇声中春去尽，落花芳草两依依。","dynasty":"清代","title":"暮春北栈道中杂兴其一"}
{"author":"方燕昭","content":"客途十步九停车，雨后岚容分外加。风趁鹭鸾低掠水，露黏蝴蝶弱依花。深林有寺云常锁，野渡无人日自斜。太息离乡今两月，青山送我到三巴。","dynasty":"清代","title":"暮春北栈道中杂兴其二"}
{"author":"方燕昭","content":"一声欸乃客惊眠，月落星稀欲曙天。曲曲碧波飞白鹭，片帆剪破半湖烟。","dynasty":"清代","title":"邵伯道中其一"}
{"author":"方燕昭","content":"粼粼春水净无烟，两岸人家断复连。回首广陵看不见，数声鸣雁夕阳边。","dynasty":"清代","title":"邵伯道中其二"}
{"author":"方燕昭","content":"残月在天蜀冈晓，无数青山隔江小。欧公携客昔登堂，梅花万树生寒香。太守与客共欢醉，放眼江山皆渺茫。如云胜事去未久，佳地又为苏公有。苏公谪宦守淮南，公余赋诗兼命酒。呜呼老髯与六一，此去彼来无多日。文采风流甲一时，千百年中无与匹。名山终古依名郡，物换星移几更运。贱子乘槎海上来，登堂不觉思高韵。佳景依然人事捐，万峰空自列堂前。汀花岸柳半湮没，轻烟十里斜阳天。谁能高唤二公起，狂歌痛饮开华筵。","dynasty":"清代","title":"平山堂怀古"}
{"author":"杜符卿","content":"寂照三乘法，冥通万佛心。传灯光祖印，演教茂禅林。莲座华成雨，云庵施侧金。因怀会稽绂，兰梵许登临。","dynasty":"宋代","title":"归云祠"}
{"author":"许景先","content":"征君昔嘉遁，抗迹遗俗尘。了心悟有物，乘化游无垠。道丧历千载，复存颍阳真。上虞佳山水，晚岁耽隐沦。内史既解绶，支公亦相亲。儒道匪远理，意胜聊自欣。洄沿南谿夕，流浪东山春。石壁践丹景，金潭冒绿蘋.探炼备海峤，赏心寓情人。奈何灵仙骨，锹翮瑶池津。寥寥虚白宇，夙创招提因。家风缅多尚，玄德谢无邻。谬陪金门彦，矫迹侍紫宸。皇恩竟已矣，遗烈庶不泯。","dynasty":"唐代","title":"征君宅"}
{"author":"许景先","content":"春色东来度渭桥，青门垂柳百千条。长杨西连建章路，汉家林苑纷无数。萦花始遍合欢枝，游丝半罥相思树。春楼初日照南隅，柔条垂绿扫金铺。宝钗新梳倭堕髻，锦带交垂连理襦。自怜柳塞淹戎幕，银烛长啼愁梦著。芳树朝催玉管新，春风夜染罗衣薄。城头杨柳已如丝，今年花落去年时。折芳远寄相思曲，为惜容华难再持。","dynasty":"唐代","title":"折柳篇"}
{"author":"许景先","content":"睿德在青阳，高居视中县。秦城连凤阙，汉寝疏龙殿。文物照光辉，郊畿郁葱蒨.千门望成锦，八水明如练。复道晓光披，宸游出禁移。瑞气朝浮五云阁，祥光夜吐万年枝。兰叶负龟初荐祉，桐花集凤更来仪。秦汉生人凋力役，阿房甘泉构云碧。汾祠雍畤望通天，玉堂宣室坐长年。鼓钟西接咸阳观，苑囿南通鄠杜田。明主卑宫诫前失，辅德钦贤政惟一。昆虫不夭在春蒐，稼穑常艰重农术。邦家已荷圣谟新，犹闻俭陋惜中人。豫奉北辰齐七政，长歌东武抃千春。","dynasty":"唐代","title":"奉和御制春台望"}
{"author":"许景先","content":"红树晓莺啼，春风暖翠闺。雕笼熏绣被，珠履踏金堤。芍药花初吐，菖蒲叶正齐。藁砧当此日，行役向辽西。","dynasty":"唐代","title":"阳春怨"}
{"author":"许景先","content":"文武承邦式，风云感国祯。王师亲赋政，庙略久论兵。汉主知三杰，周官统六卿。四方分阃受，千里坐谋成。介胄辞前殿，壶觞宿左营。赏延颁赐重，宸赠出车荣。龙武三军气，鱼铃五校名。郊云驻旌羽，边吹引金钲。训旅方称德，安人更克贞。伫看铭石罢，同听凯歌声。","dynasty":"唐代","title":"奉和圣制送张尚书巡边"}
{"author":"许景先","content":"红树晓莺蹄，春风暖翠闺。雕笼熏绣被，珠履踏金堤。芍药花初吐，菖蒲叶正齐。藁砧当此日，行役向辽西。","dynasty":"唐代","title":"阳春怨"}
{"author":"许景先","content":"徵君昔嘉遁，抗迹遗俗尘。了心悟有物，乘化游无垠。道丧历千载，复存颍阳真。上虞佳山水，晚岁耽隐沦。内史既解绶，支公亦相亲。儒道匪远理，意胜聊自欣。洄沿南溪夕，流浪东山春。石壁践丹景，金潭冒绿蘋。探鍊备海峤，赏心寓情人。奈何灵仙骨，锹翮瑶池津。寥寥虚白宇，夙创招提因。家风缅多尚，玄德谢无邻。谬陪金门彦，矫迹侍紫宸。皇恩竟已矣，遗烈庶不泯。","dynasty":"唐代","title":"徵君宅"}
{"author":"许景先","content":"越水正逶迤，艳阳三月时。中有婵娟子，含怨望佳期。鲜肤润玉泽，微眄动蛾眉。解佩遗中浦，折芳怀所思。彩色岂不重，瑰艳难久滋。一歌江南曲，再使妾心悲。","dynasty":"唐代","title":"若耶春意"}
{"author":"陈维崧","content":"寒山几堵，风低削碎中原路。秋空一碧无今古，醉袒貂裘，略记寻呼处。男儿身手和谁赌。老来猛气还轩举。人间多少闲狐兔。月黑沙黄，此际偏思汝。","dynasty":"清代","tags":"豪放，咏物，抒怀，壮志难酬","title":"醉落魄·咏鹰"}
{"author":"陈维崧","content":"秋色冷并刀，一派酸风卷怒涛。并马三河年少客，粗豪，皂栎林中醉射雕。残酒忆荆高，燕赵悲歌事未消。忆昨车声寒易水，今朝，慷慨还过豫让桥。","dynasty":"清代","tags":"咏史怀古","title":"南乡子·邢州道上作"}
{"author":"陈维崧","content":"无聊笑捻花枝说，处处鹃啼血。好花须映好楼台，休傍秦关蜀栈战场开。倚楼极目深愁绪，更对东风语。好风休簸战旗红，早送鲥鱼如雪过江东。","dynasty":"清代","tags":"婉约，写景，抒怀","title":"虞美人·无聊"}
{"author":"陈维崧","content":"极目离离，遍地濛濛，官桥野塘。正杏腮低亚，添他旖旎；柳丝浅拂，益尔轻飏。绣袜才挑，罗裙可择，小摘情亲也不妨。风流甚，映粉红墙低，一片鹅黄。曾经舞榭歌场，却付与空园锁夕阳。纵非花非草，也来蝶闹；和烟和雨，惯引蜂忙。每到年时，此花娇处，观里夭桃已断肠。沉吟久，怕落红如海，流入春江。","dynasty":"清代","tags":"婉约，咏物，写花","title":"沁园春·咏菜花"}
{"author":"陈维崧","content":"席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。","dynasty":"清代","tags":"写景，凄凉，怀古，豪放","title":"满江红·秋日经信陵君祠"}
{"author":"陈维崧","content":"自别西风憔悴甚，冻云流水平桥。并无黄叶伴飘飘。乱鸦三四点，愁坐话无憀。云压西村茅舍重，怕他榾柮同烧。好留蛮样到春宵。三眠明岁事，重斗小楼腰。","dynasty":"清代","tags":"婉约，咏物，柳树","title":"临江仙·寒柳"}
{"author":"陈维崧","content":"夏日，史蘧庵先生招饮，即用先生《喜余归自吴阊》过访原韵。分手柳花天，雪向晴窗飘落。转眼葵肌初绣，又红欹栏角。别来世事一番新，只吾徒犹昨。话到英雄失路，忽凉风索索。","dynasty":"清代","tags":"婉约，感叹，时事","title":"好事近·分手柳花天"}
{"author":"陈维崧","content":"题徐渭文《钟山梅花图》，同云臣、南耕、京少赋。十万琼枝，矫若银虬，翩如玉鲸。正困不胜烟，香浮南内；娇偏怯雨，影落西清。夹岸亭台，接天歌管，十四楼中乐太平。谁争赏？有珠珰贵戚，玉佩公卿。如今潮打孤城，只商女船头月自明。叹一夜啼乌，落花有恨；五陵石马，流水无声。寻去疑无，看来似梦，一幅生绡泪写成。携此卷，伴水天闲话，江海余生。","dynasty":"清代","tags":"豪放，思国","title":"沁园春·十万琼枝"}
{"author":"陈维崧","content":"晴髻离离，太行山势如蝌蚪。稗花盈亩，一寸霜皮厚。赵魏燕韩，历历堪回首。悲风吼，临洺驿口，黄叶中原走。","dynasty":"清代","tags":"纪游，写景，抒怀，感慨","title":"点绛唇·夜宿临洺驿"}
{"author":"陈维崧","content":"钟山后湖，长干夜乌。齐台宋苑模糊，剩连天绿芜。估船运租，江楼醉呼。西风流落丹徒，想刘家寄奴。","dynasty":"清代","title":"醉太平·江口醉后作"}
{"author":"陈维崧","content":"江风吹客速如箭，车轮历碌过君县。到门恰值君入门，失喜堕车狂欲旋。老颠掀却头上笠，洗脚燎衣一相见。呼朋连臂登君堂，我心明明镫烛光。","dynasty":"清代","title":"古歌留别季沧苇先生其二"}
{"author":"陈维崧","content":"昨冬堂堂岁欲徂，玉枪雪片椽烛粗。春蚕食纸响不歇，倡予和女歌乌乌。讵知一别即相见，陶陶孟夏重欢呼。鸾飘凤泊辞乡国，索米不成饥亦得。","dynasty":"清代","title":"古歌留别季沧苇先生其三"}
{"author":"陈维崧","content":"主人饯客夜未终，乱鸦飒沓啼酸风。腰下宝刀欲斫地，行间硬句真盘空。男儿颠踣傥不死，负此一饭非英雄。歌阑酒竭唾壶缺，大笑登车与君别。","dynasty":"清代","title":"古歌留别季沧苇先生其四"}
{"author":"陈维崧","content":"戊申蹑屩走碣石，公也正坐中书堂。沙堤才下火城散，趣呼门士谭文章。是年都城水大至，九门一望俱混茫。忆公召饮恰七夕，浑河放溜声礌硠。狂飙卷雨舞轩砌，树梢瓜蔓森开张。我公挥麈坐自若，穿穴理窟雄辞场。赋诗句必慑韩杜，阐性论足排荀扬。顾谓小子汝可语，许汝负笈循我墙。手书往复慰且诲，赫蹄每月盛一囊。隆冬别公适梁宋，给我屝屦资我粮。人生岁月算不得，破空乌兔何奔忙。霍如庄叟快说剑，奋迅僄疾谁能当。公归东山又十载，晞发暂驻恒山阳。嗟予垂老倏遭际，献赋获缀鹓鸾行。宣武门边赁老屋，与公旧邸还相望。秋经向所命酒处，葡萄压架榴拆房。佳节矧逢仍七夕，昔游瓜果真难忘。","dynasty":"清代","title":"寄上柏乡魏贞庵先生"}
{"author":"陈维崧","content":"凄凄华屋事，俯仰忆生存。红药自成路，春流直到门。王家无虎豹，楚畹有兰荪。已识升沈理，方从荷论。","dynasty":"清代","title":"冬日过农部伯父园亭感赋其一"}
{"author":"陈维崧","content":"水宿弭旅情，挂席愆宾饯。泄云映寒涘，绪风扇轻艑。暝增梁溪深，霁觉胥台缅。棹歌写风波，群动互辗转。沙鸨伫空明，江菼覆清浅。红泉雨后流，白露草间泫。周览虽言烦，幽默亦云阐。远望姑苏城，绮罗若在眼。舞基想馀粉，歌梁痗遗啭。餐霞趣未慰，折麻务堪践。寄谢区中缘，扬舲恣婉娈。","dynasty":"清代","title":"早发望亭"}
{"author":"陈维崧","content":"昔余丙申岁，读书长洲县。章华宋大夫，相与共笔砚。夹河幽巷绕，入市清溪漩。风物本芳嘉，追随悉英彦。刘惔宋家邻，尤与陈生善。流连说生平，跌宕多顾盼。君也性温慎，十步必缱绻。及其感慨时，焱然闪岩电。酷爱《湖海集》，搜录日不倦。虿尾与银钩，错落铺黄绢。吴城七月秋，别我赴京甸。同门八九人，联袂临流饯。君时醉起舞，长袖风中卷。赠以珊瑚鞭，饰以黄金钿。莫矜红颜好，宫中妒娇面。莫言白璧完，连城轻自眩。运至慕荣华，愁来忆贫贱。刘生方策名，欻遘贤关变。是时盛苞苴，富人工汲援。铜山砉然开，中有集贤院。乌裸作主司，郑白朕翩荐。谁令黔娄生，误厕时流选。昆冈一旦焚，玉石何由见？刘生恬淡人，竟受谗言煽。白月照阛扉，不是昭阳殿。凄凄范蔚宗，恻恻书团扇。戍君玄菟郡，插君白羽箭。君躯绝短小，何以能征战？君身非金石，何以堪忧怨？刘琨绕指柔，夙昔曾百炼。江东西风起，莼鲈可以膳。待君君不来，泪下如流霰。","dynasty":"清代","title":"刘逸民隐如"}
{"author":"陈维崧","content":"嘉隆以后论文笔，天下健者陈华亭。梅村先生住娄上，斟酌元化追精灵。忆昔我生十四五，初生黄犊健如虎。华亭叹我骨格奇，教我歌诗作乐府。二十以外出入愁，飘然竟从梅村游。先生呼我老龙子，半醉披我赤霜裘。此生阑入铜驼路，可怜老作《江南赋》。头上不畏咸阳王，眼前只认丁都护。晚交许子怀抱开，看尔不合长悲哀。手提一诗来赠我，十幅错落红玫瑰。我年三十馀，清狂爱儿戏。旁人见我笑不休，安知我有填膺事。日间击鼓夜击鲜，行乐安得千万年。何肯龌龊学章句，三日新妇殊可怜。许子赠诗逾一月，念欲报之久不发。昨宵饱看冒家灯，一寸管城老龙渴。掀髯狂作许生歌，食纸春蚕响不歇。明朝归客正扬舲，海色苍茫青更青。","dynasty":"清代","title":"酬许元锡"}
{"author":"陈维崧","content":"人云蜀道如青天，君家乃在青天上。蚕丛鸟道不得归，一度思归一惆怅。去年石头城，道遇李谪仙。手持白玉麈，囊乏青铜钱。一言称意百不愁，邀我直上秦淮之酒楼。城南杨花白如雪，一一乱扑胡姬裘。笑谓金陵姬，何似巫山女？十年枉作《剑阁铭》，白盐赤甲奈何许！昔住锦官城，乐事不可当。木棉花发处，斜对碧鸡坊。桃笙賨布居民卖，蒟酱江鱼过客尝。此时二月粉水香，巴僮巴女发浩唱。赕钱夜市成都酒，歈歌春赛武都王。别来旧事心茫茫，传闻李特屠残疆。卧龙跃马竟谁是，天彭井络空苍凉。前者百丈船，牵过钟山郭。忽见三巴人，欻然万金落。诸葛祠堂尽棘榛，谯周子弟俱俘掠。当时婉娈直铜龙，都堂香药掖门松。自从丧乱著芒屩，飘零已复成吴侬。一身虽在不自保，何况盗贼多于蜂。瞿塘恶浪千万重，念之只复愁心胸。安能吹我落天外，蹲鸱饱作西川农。语君且饮勿愀怆，眼前万事太卤莽。故里新年栈道开，官军已缚邛笮长。","dynasty":"清代","title":"赠李研斋太史"}
{"author":"陈维崧","content":"杭州八月秋风早，极目江头皆白草。凤山门前铁骑横，花马营中水泉好。阿谁黄须称奚官，白靴毳帐红罽袄。是日牵来一万匹，云锦连天色杲杲。钱塘江渚多菰蒲，晴江空翠微卷舒。嬉游尽向此间去，边儿十岁名花奴。忽闻一声吹觱篥，千群争放桃花驹。红泉骀宕自然丽，凡鬃灭没何其都。一匹娇嘶一匹啮，十匹骄矜汗流血。须臾五花浮满红，万顷寒涛蹴飞雪。龙堂少女神悄绝，雾鬣烟蹄半明灭。少焉不动齐徜徉，江流欲静江云凉。极浦湘娥鼓文瑟，中流江妾拖红裳。此时观者倾城国，中有军人泪沾臆。自言十五隶金吾，滁阳苑马亲承直。犹见先皇校猎时，金风初到万年枝。青骢细食雕胡饭，翠拨轻笼杨柳丝。天育忽逢沧海变，从此麒麟罢欢宴。苜蓿翻栽太液池，骅骝直上昭阳殿。紫台青海日从征，马上琵琶塞上情。温泉十载无消息，忍唱钱塘《浴马行》。","dynasty":"清代","title":"钱唐浴马行"}
{"author":"陈维崧","content":"古黄河，噌吰鞺鞳。千片苇花飒飒。何事冲炎，爱把软红尘踏。舞衫歌扇总生疏，马客饼伧空拉杂。弹罢哀筝，倾来浊酒，自相酬答。何门珠履堪趿。且燕秦齐赵，骑牛荷锸。自笑平生，不惯纵横捭阖。闷来车转腹中轮，狂时剑动亲身匣。莫管今宵，茅店荒凉，鸡声呜邑。","dynasty":"清代","title":"春夏两相期王家营客店排闷"}
{"author":"陈维崧","content":"如皋忆，记坐得全堂。几缕椒鸡闲说饼，半罂花露静焚香。弦索夜枨枨。","dynasty":"清代","title":"望江南其三"}
{"author":"陈维崧","content":"乱峰堆髻，夕景木末，残雪崖际。一派空翠。瓢堂语悄，山窗落松子。小楼欲坠。斜嵌岩壑，蹲若奇鬼。暝色晴霁。鬓丝禅板，浑忘在尘世。开士暮归晚，钵向石桥深涧洗。坐客松寮，钟鸣黄叶寺。喜今夜关河，一碧千里。感伤身世。看六代青山，月华如水。是千秋、倚阑人泪。","dynasty":"清代","title":"绕佛阁寒夜登惠山草庵贯华阁"}
{"author":"陈维崧","content":"速垒糟邱，卿莫惜、垆边酒价。能几日、秦关月小，汉宫花谢。万里秋从西极到，千年泪向南楼洒。妇人装、胡粉且搔头，无人者。风刮烛，窗多罅。雨淋壁，帘须下。溷南邻北户，诗场歌社。白昼蘧蘧身化蝶，青天梦梦程生马。约练湖、鸦舅十分红，余来也。","dynasty":"清代","title":"满江红其二"}
{"author":"陈维崧","content":"几朵僧房吐。东风里，胭脂浅淡偷注。空王斋院，艳阳天气，红香盈树。邻娃漫斗轻盈，尽玉茗、明妆缟素。总输伊，睡足春酥，脸潮分外娇嫭。凭阑小字轻呼，花如解恨，暗垂红箸。依稀记得，宁王玉笛，花奴羯鼓。古佛堂西弄影，怅旧日、花容何处。又夜来、细雨霖铃，黯然无语。","dynasty":"清代","title":"宴清都咏杨妃山茶"}
{"author":"陈维崧","content":"分明一幅江南景，恰是凤城深处。野翠罗罗，嫩晴历历，扑到空香万缕。早村人语。是柳下沟塍，篱边儿女。稻叶菱丝，隔纱长作打窗雨。莲房箭靫簇簇，西洲都盖满，睡鸭新乳。碧甃回廊，黄泥小灶，几斛冷泉亲煮。倚阑凝伫，记罨画东头，旧寻诗路。招个烟樯，飘侬溪畔去。","dynasty":"清代","title":"齐天乐绿水亭观荷同对岩荪友竹垞舟次西溟饮容若处作"}
{"author":"陈维崧","content":"又是女儿节，何处贳香醪。艾装碧虎闪烁，与汝复相遭。回忆家乡此际，不少痴儿騃女，綵鹢绣旗摇。蹙起一川雪，崩落半空涛。渚宫远，沣水阔，恐难招。古来陈事何限，细数总今朝。楚国湘累自苦，齐国薛君自乐，一笑等鸿毛。我自饮我酒，卿自读卿骚。","dynasty":"清代","title":"水调歌头庚申五日"}
{"author":"陈维崧","content":"谁家佛助，想一缕裙花，做成红雨。青草如烟，渌水如罗，被阵阵东风，吹向晴空舞。又傍平芜来去。桃花门巷，菜花天气，轻狂无数。娇嫭。留他不住。更砌畔濛濛，墙头栩栩。飘零荡漾，一春梦里曾如许。料伊也为多情误。只愁扑蝶园中，痴憨儿女。","dynasty":"清代","title":"绛都春咏蛱蝶"}
{"author":"陈维崧","content":"倦客心情，况遇着、秋院捣衣时节。惆怅侧帽垂鞭，凝情伫寥泬。三间寺、水窗斜闭，一声磬、林香暗结。且啜茶瓜，休论尘世，此景清绝。询开士、杖锡何来？奈师亦江东旧狂客。惹起南朝零恨，与疏钟呜咽。有多少、西窗闲话，对禅床、剪烛低说。渐渐风弄莲衣，满湖吹雪。","dynasty":"清代","title":"泥莲庵夜宿，同子万弟与寺僧闲话（庵外有白"}
{"author":"陈维崧","content":"具区之峰七十二，莫釐缥缈群巑岏。吴宫废苑日萧瑟，洞庭春水空瀰漫。狂夫七载客江表，旧游冷落增长叹。松陵高士推顾况，谓顾茂伦。献岁寄我云中翰。铜坑老梅数百树，何不刺艇来盘桓。我时正作广陵客，吴娘蝉鬓相逢难。佛狸城畔遇孙子，大叫锲臂同追欢。红桥丝柳酒帘挂，见此讵复愁眉攒。无何告我渡江去，布帆径欲游盐官。问尔作装有底急，鲥鱼正美堆冰盘。君言一事系怀抱，越中彭十今秦观。红牙小令风格妙，字字可付吴姬弹。我行适越苦为此，千里那顾行蹒跚。孙郎语竟杯已乾，陈生送客春将残。横江估舶大笑汝，白昼浊浪生波澜。韦庄牛峤好词句，此事何与卿饥寒。舟行傥过王珣宅，切莫怀古心悲酸。","dynasty":"清代","title":"送孙无言由吴阊之海盐访彭十骏孙"}
{"author":"陈维崧","content":"万斛金波泻。遍人间、云鬟玉臂，清辉狼籍。历历扶疏丹桂影，一碧乾坤欲化。人正在、汴梁客舍。可惜宋家陵阙改，烂银盘、依旧当空挂。可还似，东京夜。关河隔绝愁军马。忆家山、六朝佳丽，许多王谢。月到故乡应倍好，无限风亭水榭。料此际、金樽对把。已矣飘零何足道，鼓天风、鸾背终须跨。暂且学，姮娥寡。","dynasty":"清代","title":"贺新郎汴京中秋月下感怀兼忆三弟纬云表弟南耕暨一二金陵省试亲友"}
{"author":"陈维崧","content":"蒲酒浓如乳。更为我、东溟斫鲙，大鱼就脯。携酒石榴花下醉，还选腹腴亲煮。耳热也、休提今古。只有寒潮围故国，叹龙舟、寂寞无寻处。风乍起，瘦蛟舞。何须远望悲荆楚。暗想像、广陵旧事，泪多于雨。火照佛狸城下水，丞相孤军难渡。记时节、也邻重五。儿女谁知英雄恨，辟兵符、戏向钗头赌。葵影绿，小窗午。","dynasty":"清代","title":"贺新郎蘧庵先生五日有鱼酒之饷醉后填词"}
{"author":"陈维崧","content":"婀娜针神女，春昼绣西家。闻道若耶溪上，渌水漾明沙。为忆吴宫情事，蓦地养娘来至，羞脸晕朝霞。忙向屏山畔，背过鬓边鸦。一春愁，三月雨，满栏花。西施未嫁，当初情绪记些些。靠著绣床又想，拈著鸳针又放，幽思渺无涯。一幅鲛绡也，错认越溪纱。","dynasty":"清代","title":"水调歌头题余氏女子绣西施浣纱图为阮亭赋"}
{"author":"陈维崧","content":"东风作阵，飏晶笼百盏，玲珑低亚。浅倚纱屏和笑指，此是前朝㧬画。有蝶皆飞，无花不笑，翻觉丹青假。何须周昉，搓酥滴粉描写。闻说上国楼台，东京士女，最重元宵夜。两载传柑浑寂寞，孤负月明鸳瓦。讵意今年，尚书座上，人在春灯下。升平遗事，廊边鹦鹉能话。","dynasty":"清代","title":"念奴娇棠村夫子席上咏米家灯"}
{"author":"陈维崧","content":"陈仓祠古，当日霸王全繫汝。丛桂天空，舐药还闻伴八公。而今老大，笑尔会稽鸡太哑。莫管昏晨，斯世谁为起舞人。","dynasty":"清代","title":"减字木兰花其二"}
{"author":"陈维崧","content":"枫桥渔火星星处，钟声客航仍度。微昏帘幕，乍暝帆樯，夹岸多于津树。船娘吴语。为蘸水拖烟，脆来如许。不管人愁，棹歌杳霭掠波去。如眉月棱半吐，想当年曾斗，馆娃娇妩。夜市听莺，春衣扑蝶，梦到将圆频误。鸣珂旧路。问冶叶倡条，可能如故。撩乱心情，化茶烟一缕。","dynasty":"清代","title":"齐天乐枫桥夜泊用湘瑟词枫溪原韵"}
{"author":"陈维崧","content":"谁向螭潭，刳紫云肝，镌白玉脂。便曹王台上，嗤他铜雀，徐陵序里，输却琉璃。瘦比龙精，娇踰鹆眼，蒸出韩文与杜诗。洼而黑，是娲皇炼剩，蠃政鞭遗。醉磨盾鼻能为。还笑倩防身凤咮随。但每看剑动，神先跳荡，时闻笛起，兴更淋漓。此去衡阳，祝融峰上，要写悬崖百丈碑。颠狂甚，叱青猿代捧，蘸墨亲题。","dynasty":"清代","title":"沁园春咏砚为李若士"}
{"author":"陈维崧","content":"绮陌芉眠，上日妖冶，弥望玉楼金埒。正挑菜年光，湔裙时节。阵阵内家车子，漾绡帏、吹乱千堆雪。无人处，悄把春纤小揭，都无分别。络绎。碾香尘，铺玉席。总向子城斜处，女墙弯里，惹人怜惜。此际春心愁绝。愁九十、春光如过隙。那堪轻暝轻寒，朝来想作寒食。","dynasty":"清代","title":"无闷春日见城上游女甚盛戏作此词"}
{"author":"陈维崧","content":"郁金堂后相思树，花月珑璁。庭院迷濛，凤胫兰膏潋滟红。双心一气沈香火，娇小乌龙。斜压薰笼，笑尔葡萄宝幔空。","dynasty":"清代","title":"采桑子其一为汪蛟门舍人题画册十二帧"}
{"author":"陈维崧","content":"戟门春暖。红日漾、圆冰清浅。算一带、茱萸窗网，便是个侬妆院。素领巾、半幅烟绡，行来刚被微风捲。更点点斜红，溶溶泓黛，娇面欲匀还懒。恰十载、伤心事，忆钗响、衣光何限。只玉纤撩鬓，春葱縆额，一番回想肠应断。风流放涎。记千金艳质，妆成爱映春流看。别来香阁，峭冷尖寒应满。","dynasty":"清代","title":"薄倖赋得水晶帘下看梳头"}
{"author":"陈维崧","content":"夜色凉千顷。携笛簟、依金井。辘轳清冷。一天松籁，半规晶饼。慢泻流光，渐映素瓷绿茗。微茫杳冥。水廊外、风荷整。阑干碎拍，旧游何处，瑶京路永。簸满空庭，帘影树影鬓影。","dynasty":"清代","title":"品令夏夜"}
{"author":"陈维崧","content":"灯昏酒尽不胜情，倚幌听三更。恶草邻墙马龁，乱莎别馆虫鸣。家园此际，小楼半掩，纤月初生。多少幽坊冷市，绿窗一片枨枨。","dynasty":"清代","title":"朝中措其四"}
{"author":"陈维崧","content":"老子半生事，慷慨喜交游。过江王谢子弟，填巷哄华驺。曾记兽肥草浅，正值风毛雨血，大猎北冈头。日暮不归去，霜色冷吴钩。今老大，嗟落拓，转沈浮。畴昔博徒酒侣，一半葬荒邱。闭置车中新妇，羞缩严家饿隶，说著亦堪愁。我为若起舞，若定解此不。","dynasty":"清代","title":"水调歌头被酒与客话"}
{"author":"陈维崧","content":"六月荆南蒸暑气。过了梅天，市上无兼味。白小黄鱼稀少至，老饕镇日涎垂地。红糯新炊淘苋滓。蚬酱葵羹，也自饶风致。鼓腹陶然吾足矣，瓜棚之下閒游戏。","dynasty":"清代","title":"蝶恋花其三"}
{"author":"陈维崧","content":"铜环半面涩虾蟆，鹦鹉睡，懒呼茶。胭脂新湿小窗纱，柳线渐胜鸦。无人到，开遍一园花。","dynasty":"清代","title":"甘州子其二"}
{"author":"陈维崧","content":"枫桥渔火星星处，钟声客航仍度。微昏帘幕，乍暝帆樯，夹岸多于津树。船娘吴语。为蘸水拖烟，脆来如许。不管人愁，棹歌杳霭掠波去。如眉月棱半吐，想当年曾斗，馆娃娇妩。夜市听莺，春衣扑蝶，梦到将圆频误。鸣珂旧路。问冶叶倡条，可能如故。撩乱心情，化茶烟一缕。","dynasty":"清代","title":"齐天乐枫桥夜泊用湘瑟词枫溪原韵"}
{"author":"陈维崧","content":"千金今夜直。羡阿母白发，珠袍一色。称觞蓬阆侧。有南路豪家，东朝贵客。华驺列戟。向尊前、箜篌醉擘。倩何人、笑问君家，家本难忘易识。犹忆。曾陪董相，閒过邹阳，读书骑射。贤哉湛母，截剃亲为置食。看怀清台畔，夫人城上，无论功名赫奕。只膝前、有子谈天，生儿亦得。","dynasty":"清代","title":"瑞鹤仙邹程村母夫人寿"}
{"author":"陈维崧","content":"嫩瓤凉瓠，正红冰凝结。绀唾霞膏斗芳洁。傍银床、牵动百尺寒泉，缥色映，恍助玉壶寒彻。夜深呼碧玉，同倚阑干，月色荷香两清绝。笑问破瓜无，此夜琼浆，须怜取、寸心长热。见手揽金刀细沈吟，悄不觉红潮，早堆肌雪。","dynasty":"清代","title":"洞仙歌西瓜"}
{"author":"陈维崧","content":"猎猎朔风翻毳帐，营门紫马屹相向。陈生醉拗珊瑚鞭，蹀躞闲行朱雀桁。顾家望近尺五天，顾家父子真好贤。开门揖客客竟入，留客不惜青铜钱。玉缸泼酒酒初压，秦筝促柱弹银甲。绿鬟小史意致闲，却爱微红添宝鸭。陈生此时闻妙香，欲言不言神茫茫。心知此香世间少，得非迷迭兼都梁？主人重取兰膏爇，此香旧事还能说。忆昔初赐长安街，金瓯天下犹无缺。至尊桂殿日斋居，千首青词锦不如。绿章夜上龙颜喜，第一勋名顾尚书。嵯峨紫塞榆关道，白雁黄沙风浩浩。万马奔腾夜有声，三关萧瑟春无盗。尚书辛苦镇居延，络绎黄封赐日边。非关小物君恩重，为许名香国史传。镂金小盒宫门出，中涓一骑红尘疾。亲题万颗小金丸，犹是昭阳内人笔。只今沧海已成田，留得天香几百年。拢来绮袖人谁问，熏罢银篝味不全。白杨已老尚书墓，世间万事都非故。主人语罢客亦愁，留客牵衣客不住。君不见客衣零落讵堪论，半渍香痕半泪痕。忍看天宝年间物，我亦东吴少保孙。","dynasty":"清代","title":"顾尚书家御香歌"}
{"author":"陈维崧","content":"露筋祠下，寒篷淼淼去何之。停桡一问灵旗。怊怅千年古庙，陈迹几人悲。只风前燕子，雨后棠梨。俯仰歔欷，凭吊处，更怜谁。惟有淮阴漂母，一样蛾眉。估船争泊，问何人、拂藓一题诗。依稀见、玉佩珠衣。","dynasty":"清代","title":"婆罗门引题露筋祠"}
{"author":"陈维崧","content":"绿染熊湘，正翼轸之旁，一点星小。鹿走晴岩，鹧啼斑竹，细雨黄陵古庙。江山未老。又逢仙令栽花到。官阁外、鄂渚昭邱，弥望总残照。去去定遇，新月巴船，夜阑橹声，触醒沙鸟。遍江乡、白蘋红杜，客愁应并楚天杳。此地西风知倍早。君更为我，试问陶侃当年，空滩战舰，尚馀多少。","dynasty":"清代","title":"秋霁送江辰六之任益阳"}
{"author":"陈维崧","content":"角弓硬箭黄金弝，须上淩烟画。不然脱帽五湖天。藕丝篁粉伴茶烟。亦前缘。雄心毕竟轻馀子，知我佳人耳。双挼裙带绕花行。凉轩水槛十分清。说平生。","dynasty":"清代","title":"花间虞美人为广陵何茹庵题像像在荷塘竹岙间旁有两姬人侍"}
{"author":"陈维崧","content":"昨岁行歌古竹西。广陵三月柳绵飞。谁更扶筇郊外走。林叟。开元遗事说依稀。时序飙流惊又换。春半。风光虽似旧游非。绿到江南清颍尾。春水。潺湲好为寄相思。","dynasty":"清代","title":"定风波怀颍川刘公㦷，记与茂之、公㦷小饮红桥，几一年矣，故有此作"}
{"author":"陈维崧","content":"当年此地，消魂人忆消魂事。妙舞清歌，不是柔奴定泰奴。西风古道，二十年来人渐老。漠漠迢迢，秋雨重经红板桥。","dynasty":"清代","title":"秋雨过红板桥"}
{"author":"陈维崧","content":"旅舍愁无那，浓秋把汝诗。驿楼临水处，凉月挂城时。更忆东淘客，吟成老泪垂。乾坤二子在，萧飒莫深悲。","dynasty":"清代","title":"赠汪舟次兼怀吴野人"}
{"author":"陈维崧","content":"湖上水连天，湖光卷尽寒烟。玉娥一去几千年，尽日凝妆俨然。漠漠雨丝飘碧瓦，人在女郎祠下。一树红梨开谢，明朝又是春社。","dynasty":"清代","title":"题秦邮露筋祠"}
{"author":"陈维崧","content":"月黑庱亭，风吼练湖，雪山皑皑。正楚天欲压，樯多于荠，吴波乍染，岸碧如苔。对此苍茫，居然辽落，记否江东出霸才。斜阳恨，惹行人凭吊，商女悲哀。丹徒客昨帆开。问刘季奴今安在哉。奈六朝剩垒，沙淘浪洗，千寻断锁，雨蚀烟埋。下濑艨艟，横江士马，重见连云列戍排。吾衰矣，且沽京口酒，上妙高台。","dynasty":"清代","title":"沁园春由丹阳至京口舟中放歌"}
{"author":"陈维崧","content":"何人又唱安公子，汉苑烟浓。魏寝霜封，[犬旁+气]岭蛮乡一万重。雪消巴蜀添春水，谁驾艨艟。陡起鱼龙，此夜横江有阿童。","dynasty":"清代","title":"正月二十日，从吴天石处读纬云弟京邸春词，"}
{"author":"陈维崧","content":"嫁与黔娄矣。忆糟糠、揾他不住，两眸清水。为我悬弧翻梵夹，下到瑶签第几。直絮得、鹦哥流涕。今日莲幢余转拜，愿相怜、再世休如此。花簌簌，堕成雨。安排果繫干支耳。记当年、代占鸡卜，遍央邻里。更唤街南盲妇到，弹动香蛇弦子。推测尽、五行生死。磨蝎早知真见祟，便长贫、忍客京华里。朝飞雉，寒难起。","dynasty":"清代","title":"贺新郎腊月初六日是余生日即亡妇忌辰也词以志痛仍用前韵"}
{"author":"陈维崧","content":"战马千群，戍旗一片，江东月又刚圆。凝妆艳粉，何异太平年。楼上冰帘绛蜡，参差弄、凤管鹍弦。楼儿下，金蛾玉茧，风景倍嫣然。碧天。何限事，一生能得，几度灯前。况春城不禁，拾翠寻钿。忍负衫红钗紫，生生博、园画淩烟。归来晚，阑珊夜火，人立小门边。","dynasty":"清代","title":"满庭芳丙辰元夕"}
{"author":"陈维崧","content":"毒热镕金，火云焦釜，喘月吴牛无那。剥啄声，谁拉我。过君高馆，科头而卧。只愁避暑何方，除是剪却，乱峰千朵。更上危楼，快劈么弦，弹得冰天都破。小饮深谈，耳酣气热，不顾旁人而唾。算今古，几贤愚，讵有斯人长饿。归去先生烂醉，任他拍手群儿骂，且踏著、一街新月，把小词閒做。","dynasty":"清代","title":"击梧桐夏日同友人过竹逸斋头小饮赋此纪事"}
{"author":"陈维崧","content":"记得君家，踠地垂杨低亸。更紫艳、临风千朵。每逢花发，绿窗边有我。与两三、禅侣词人闲坐。今岁吴天，君浮越舸。压烟江、一帆斜簸。家园春景，说依然婀娜。无人处、一树浓香深锁。","dynasty":"清代","title":"殢人娇"}
{"author":"陈维崧","content":"日午莺犹贪梦，风定花谁摇弄。闻说长条新有主，纵与缠绵何用。虽不干卿愁却种，懒把春钩送。夹路香尘将动，一曲红绡权奉。从此真成千里隔，只有月明相共。戏语小楼燕赤凤，掌舞休嫌重。","dynasty":"清代","title":"百媚娘送亩仙校书落籍次友人韵"}
{"author":"陈维崧","content":"把数行青史，读向床头，仰天孤啸。可惜桃花，又落来琼岛。谁是谁非，磻溪严濑，千古同垂钓。准放狂颠，行歌乱冢，醉眠丛庙。旷野苍茫，晓山重叠，红日将生，海天鸡叫。残梦惊回，怅华胥古道。一片旌旗，三更鼓角，怕吹来江表。且向垆边，问他春瓮，酒存多少。","dynasty":"清代","title":"醉蓬莱其二"}
{"author":"陈维崧","content":"正野塘边，春帆底，水腻吴绫一束。看看寒食到，小梅英妆褪，暗彫香玉。杏蕊撩晴，莺雏拂晓，几对鵁鶄争浴。板桥西客店，飏酒旗作阵，带烟斜扑。有秀靥映门，娇波窥户，当垆情熟。篙师休浪促。夹衣解、贳饮何须赎。君不见、一生惆怅，半世因循，吴霜偷换修蛾绿。况听关山夜，流多少、从军笛曲。拚美酝、倾千斛。转船解缆，社燕风帘相触。泥香轻堕簌簌。","dynasty":"清代","title":"大酺溪行野店小饮即事"}
{"author":"陈维崧","content":"昔年相见皋桥下，总是清狂者。惜别泰娘家，泪黦胭脂，冰了鲛绡帕。如今渔火枫桥夜，照沈腰堪把。黄叶似情人，也爱飘零，不肯归来也。","dynasty":"清代","title":"醉花阴至吴门喜晤澹心园次展成既庭石叶诸君感旧有作"}
{"author":"陈维崧","content":"板渚柳枝横，津楼酒旆轻。旧繁华、犹记芜城。正是秾春逢上巳，多少事，丽人行。年少爱风情，红妆识姓名。杜紫薇、此地曾经。今日鬓丝真老大，和燕子，语平生。","dynasty":"清代","title":"唐多令广陵上巳"}
{"author":"陈维崧","content":"绿窗浓昼逢初夏，满院花都谢。昨宵丝管醉沈香，重放一枝栏角斗红妆。曲廊软幔娇难画，提起开元话。杨妃带笑绽红鲜，不数阿姨粉面夜朝天。","dynasty":"清代","title":"虞美人赋得一枝红牡丹"}
{"author":"陈维崧","content":"浪花槅子冰纹槛，绿沁肌肤。凉浸眉须，还有炎威半点无。水明楼上人梳裹，旁立鸦雏。秀鬋清矑，爱看荷盘泻露珠。","dynasty":"清代","title":"采桑子其六为汪蛟门舍人题画册十二帧"}
{"author":"陈维崧","content":"牵狗高辛集上，呼鹰垤泽门边。愿儿无若宋人然，庄岳之间不远。六岁定归家塾，有甥与汝齐年。西风亟趁下江船，虾菜东吴正贱。","dynasty":"清代","title":"西江月其四"}
{"author":"陈维崧","content":"君去还来否。倚西风、频搔短鬓，且攀衰柳。词句沈雄兼感激，似尔惊才希有。论笔势、苍然最陡。可惜男儿分袂易，遍长安、寻煞无红袖。谁为我，劝君酒。芒鞋忆昨三边走。正严寒、连营毳帐，几重刁斗。从古阴山花最少，只有土花铺绣。更只有、六花狂吼。今日秋容偏潋滟，小湖头、西子妆才就。归去也，恰重九。","dynasty":"清代","title":"贺新郎送吴瑹符归武林"}
{"author":"陈维崧","content":"夜来几阵西风，匆匆偷换人间世。凄凉不为，秦宫汉殿，被伊吹碎。祇恨人生，些些往事，也成流水。想桃花露井，桐英永巷，青骢马，曾经繫。光景如新宛记。记相逢、瑶台殊丽。微烟淡月，回廊复馆，许多情事。今日重游，野花乱蝶，迷濛而已。愿天公还我，那年一带，玉楼银砌。","dynasty":"清代","title":"水龙吟秋感"}
{"author":"陈维崧","content":"溪友馈霜螯，细捣蛮姜慢吃。更听糟床细注，赏半窗晴碧。游仙今夜忆曹唐，正锁旌阳宅。料在醀坛深处，倚石床吹笛。","dynasty":"清代","title":"好事近食蟹忆南耕时南耕以礼斗斋宿道院"}
{"author":"陈维崧","content":"亚字墙边，楝花风大，小楼中、帘捲人瘦。满圆林、参差绿草谁斗。屏山水鸟背人数，也何曾、爱单嫌偶。恼恨柳色空濛，和烟锁画栏口。灯前忏，花底咒。小鸭恋红衾，清清坐守。好梦瞢腾，愁到醒时依旧。自谢了丁香后。受无限、蜂僝蝶僽。十年事、凝想如无，閒思恰有。","dynasty":"清代","title":"大有春闺和片玉词"}
{"author":"陈维崧","content":"春水碧于天，还与晴山赊翠。历历几家烟店，缀山边水次。莺声唤我过溪桥，扑帽暖香坠。风弄杏花低处，露前村野寺。","dynasty":"清代","title":"同友人过野寺"}
{"author":"陈维崧","content":"响铜签。许多年、旧事压眉尖。记得当初，后堂弟妹，团圞围定红帘。饮尽了、屠苏千盏，挞画鼓，憨笑赌黄柑。十里春城，金蛾暗扑，火凤交衔。自后也逢除夕，叹此身长是，弟北兄南。第宅俱非，颠毛都换，每因节令生嫌。只万点、官桥夜火，风吹零乱映疏檐。羡煞邻家岁酒，隔巷春衫。","dynasty":"清代","title":"癸丑除夕"}
{"author":"陈维崧","content":"槌床抵几。看九州蕉鹿，千秋槐蚁。总若辈、炙手熏天，叹不杀袁刘，依然寒士。臣醒而狂，笑不值、一钱程李。问旧年朱户，几遍重经，都剩衰垒。何如沾沾自喜。只竹弓射鸭，芒屦驱豕。玉颜石髓难留，拚老去琅琊，终为情死。拍手狂歌，正天畔、暮山秋紫。近重阳、螯肥酿熟，醉为佳耳。","dynasty":"清代","title":"解连环感遇和云臣"}
{"author":"陈维崧","content":"层层帘幕静焚香，萦篆袅缥缃。翠鸭娇擎磁鼎，红狮满贮铜釭。如今寂寞，孤灯黯淡，细雨淋浪。料尔春纤拨火，为侬也费思量。","dynasty":"清代","title":"朝中措客中杂忆十首其一"}
{"author":"陈维崧","content":"竹院风炉梦正长，绢封箬裹十分香。龙团捣罢云生臼，蟹眼熬成雨沸窗。拚冷淡，尽奔忙，不如閒事好商量。人间别有真南董，新注茶经四五章。","dynasty":"清代","title":"鹧鸪天谢史蘧庵先生惠新茗"}
{"author":"陈维崧","content":"谁填杏花天，却满幅、春愁无赖。凤纸正叠，狸毫乍弄，笼鹦报道，娘来帘外。新词讶轻狂，一半是、狂奴故态。几遍绕柱循廊，一回暗想胡猜，蹙他蛾黛。瓶容旋解。毕竟是，清新堪爱。乌丝小楷。要麝墨新洒。今日营斋营葬讫，石竹罗裙早坏。裙带。字斜行还在。","dynasty":"清代","title":"卓牌儿联吟为阎牛叟"}
{"author":"陈维崧","content":"蜂黄褪了，争上枝头簇。嫩蕊成丛蒙涧竹，覆遍书窗小屋。揉入红槽碎珠续，压醅熟。萧疏乱秋菊。引柔蔓，暗香触。月昏黄、料尔伤幽独。折上鍊师，通明冠子，雅称厌禳装束。","dynasty":"清代","title":"淡黄柳道院中见黄木香词以咏之"}
{"author":"陈维崧","content":"淼淼江天，听中流笛响。推篷看、一川凄爽。六朝遗迹，问风景、几曾无恙。只隔岸、建业城边，有商女，深夜唱。一轮团月，与船头、正相向。越显出、万层银浪。十年作客，算将来、祇悲怆。且渡江、溷迹骑奴厮养。学贩畚，兼鬻酱。","dynasty":"清代","title":"爪茉莉月夜渡扬子江"}
{"author":"陈维崧","content":"李白开元供奉，当年恩礼偏隆。赐书稠叠出深宫，玉轴牙签郑重。绝妙文孙才调，翩翩王谢门风。捧来乱帙悉当胸，月落华清如梦。","dynasty":"清代","title":"西江月题六合孙公树捧书图"}
{"author":"陈维崧","content":"飞红盈盈起，跌下铜沟深半指。一湖茜乳，染就鲤鱼猩尾。浅贮空明翡翠瓶，小唼瀺灂桃花水。蹙锦裁斑，将霞漾绮。妆阁临流徙倚。笑语纷纷垂杨涘。来往破藻穿蘋，披兰拂芷。似分醉靥素鳞上，误唾红绒银塘里。微风差差，绿波瀰瀰。","dynasty":"清代","title":"鱼游春水咏金鱼"}
{"author":"陈维崧","content":"满院姊归啼恻恻。隔著中门，怅望游丝织。讯至方知娘小极，潜来小揭蜻蜓翼。怕响金梯行不得。半晌徘徊，才到菱花侧。立久微闻轻叹息，春阴帘外天如墨。","dynasty":"清代","title":"蝶恋花其十"}
{"author":"陈维崧","content":"龙爪槐张攫。驰突处、宛骝蹴铁，死生堪托。我把金荃词一卷，字字写成钗脚。是吾友、东堂之作。读罢悲风生肘腋，羡君才、不减王宁朔。相怜也，总萧索。茂陵一病成担阁。叹客里、无多暇日，我歌君酢。醉擘银筝弹一曲，弹到秋云都薄。只是诉、两人沦落。泣下羞为儿女态，问吾生、舌在还如昨。休作苦，且行乐。","dynasty":"清代","title":"贺新郎题郁东堂词仍用前韵"}
{"author":"陈维崧","content":"吹箫乞钱，贩脂鬻钱。西风江岸摊钱，负茶商进钱。西邻醵钱，东邻打钱。明朝去索碑钱，付黄公酒钱。","dynasty":"清代","title":"醉太平其三"}
{"author":"陈维崧","content":"黄阁勋名，黑头卿相，瑶池第一神仙。蕉林书屋，烟景胜平泉。珠岛花洋万里，牙樯送、南海归船。还朝后，锦袍茜袖，长侍紫宸前。华筵。群献斝，升平法曲，象管鹍弦。有尚书红杏，丽句新填。岁岁凤城今夜，阳回处、暖在春先。缃梅绽，风光正好，次第到秋千。","dynasty":"清代","title":"满庭芳寿大司农梁苍岩先生"}
{"author":"陈维崧","content":"荷香清燠。更松风满院，檐铃戛触。有数客、清昼围棋，俨地割袁曹，疆分楚蜀。布算凝思，渐髹几、光连幽竹。笑都无下意，敛子收奁，只倚空局。须臾山飞海覆。惹旁观争看，枰际纷逐。料得橘叟功成，怕枕畔黄粱，定已炊熟。何似安眠，且辍戏、閒消三伏。任人猜、弈家劣手，阿奴碌碌。","dynasty":"清代","title":"解连环再咏弈用云臣原韵"}
{"author":"陈维崧","content":"槌床抵几。看九州蕉鹿，千秋槐蚁。总若辈、炙手熏天，叹不杀袁刘，依然寒士。臣醒而狂，笑不值、一钱程李。问旧年朱户，几遍重经，都剩衰垒。何如沾沾自喜。只竹弓射鸭，芒屦驱豕。玉颜石髓难留，拚老去琅琊，终为情死。拍手狂歌，正天畔、暮山秋紫。近重阳、螯肥酿熟，醉为佳耳。","dynasty":"清代","title":"解连环感遇和云臣"}
{"author":"陈维崧","content":"笔精墨妙，风雅相尚，当年尔尔。论戈磔、争誇典午，人擅韭花兼虿尾。谁第一、是右军逸少，庾翼家鸡莫比。有妙帖、鹅群裹鲊，神迹尤矜修褉。一自赚入梧宫闭。伴宝衣、长殉幽翳。还幸得、拓来定武，石本离离腾古翠。视淳化、与光和儿辈。色斗鸡彝象簋。供历代、君臣清赏，流遍深宫禁邸。人世沧桑，阅几度、劫灰马矢。唉龙僵虎踣，波及鲁鱼亥豕。揩老眼、向残缣里。滴透铜仙泪。痛多少、玉盌珠箱，鬼卖长陵夜市。","dynasty":"清代","title":"宝鼎现题定武兰亭初拓和蘧庵先生原韵"}
{"author":"陈维崧","content":"小楼细袅愁丝绿，和烟扶上庭竹。飞来檐瓦响，都泻作、奔浑秋瀑。雨肥越显孤灯，展夜衾、欲睡难熟。别院弦柱促，正滚入、淋铃哀曲。","dynasty":"清代","title":"秋夜雨本意"}
{"author":"陈维崧","content":"披图长啸，发响划岩峦。日南路，真万里，扼雄关。是苴兰。忆昔繁华日，辇賨布，输蒟酱，僰僮丽，赕钱重，杂花丹。靡莫牂牁，有幻师爨弄，善舞能弹。更五溪六诏，萦绕点苍山。鸟道孱颜。峭难攀。叹今古事，多割据，泸水黑，甚时乾。㽛町国，哀牢郡，笑征鞍。不曾閒。庄蹻开边后，蒙氏废，段家残。离宫坏，金舆杳，没诸蛮。髣髴三郎去，淋铃也、何日回銮。祇昆明劫火，映战血成斑。罗袖红殷。","dynasty":"清代","title":"六州歌头竹逸斋头阅冯再来所著滇考赋此怀古"}
{"author":"陈维崧","content":"离墨山前，善权洞口，一径红兰堪藉。露眼如啼，掩冉溪庄水榭。趁雨摘、螺黛青分，带烟采、蝶裙碧化。妒归樵、满担清芬，日斜纤手刚盈把。紫茎暗数漫剪，还取春泥垒，粉红墙罅。午困妆馀，惯是向人沾惹。被玉轸、弹上银蝉，向犀奁、和些冰麝。待閒里、焙入龙团，小窗供夜话。","dynasty":"清代","title":"绮罗香春日咏兰"}
{"author":"陈维崧","content":"节届中元矣。九门边、冷云新画，明罗叠水。朝罢千官纷笑语，知我凝情有几。悄背著、红墙流涕。惨不成行西苑柳，奈秋来、是物犹如此。能禁得，几场雨。总调姜橘徒然耳。想珊珊、魂来也怯，路三千里。亟倩兰陀张净馔，抛作贝多罗子。早勘破、人间生死。觉路莲灯飘万盏，尽胭脂、倾向银塘里。化一片，彩霞起。","dynasty":"清代","title":"贺新郎中元感怀仍次前韵"}
{"author":"陈维崧","content":"小摘匀圆，低擎娇俊，万颗轻红同泻。绿叶阴浓，正值江东初夏。茜裙湿、裹处如无，珀盌滑、盛时欲化。正小楼、樊素偷含，丹唇比似谁真假。熟时江岸野馆，曾压他低帽，笼他细马。此际重拈，试与端详娇奼。休还问、紫禁金盘，最难忘、红窗绡帕。入手更、和泪相看，正胭脂盈把。","dynasty":"清代","title":"绮罗香咏樱桃"}
{"author":"陈维崧","content":"我来吊古傍隋宫，板渚雨濛濛。依旧平山堂外，淡烟疏柳长空。年年此地，漫天榆荚，著地东风。太息韶华几换，游人犹想仙翁。","dynasty":"清代","title":"朝中措平山堂怀古用欧公原韵"}
{"author":"陈维崧","content":"东风吹绿江南道，行人却说江南好。红豆两三枝，低垂圣女祠。渌波明似眼，来往人何限。斜日运租船，西风跂脚眠。","dynasty":"清代","title":"菩萨蛮江行二首其一"}
{"author":"陈维崧","content":"熟梅时候苏苏雨，遥望君家疑隔浦。我垫巾来，小坐欧公画舫斋。觥船何用频催酒，鹰爪凤团须瀹取。说鬼谈经，风味依稀退院僧。","dynasty":"清代","title":"偷声木兰花雨中同吴天篆过饮徐竹逸斋头次天篆韵"}
{"author":"陈维崧","content":"四月荆南山雨至。淅淅濛濛，碧窨双溪尾。水槛科头闲徙倚，笛声吹得波纹碎。小院日长惟好睡。睡足挥毫，自笑无新意。满幅诅神兼骂鬼，先生惯以文为戏。","dynasty":"清代","title":"蝶恋花其三"}
{"author":"陈维崧","content":"铅筑无成，不信道、英雄竟死。犹有客、弃家破产，东求力士。太息已看秦帝矣，悲歌只念韩亡耳。道旁观、谁道祖龙耶，妄男子。狙击处，悲风起。大索罢，浮云逝。叹事虽不就，波腾海沸。嬴政关河空宿草，刘郎宫寝成荒垒。只千年、还响子房椎，奸雄悸。","dynasty":"清代","title":"满江红其二"}
{"author":"陈维崧","content":"雨覆云翻，论交道、令人冷齿。告家庙、甲为乙友，从今日始。官笑一麾君竟罢，病惊百日余刚起。问乾坤、弟畜灌夫谁，惟卿耳。嗟墨突，殊堪耻。怜范釜，还私喜。且樵苏不爨，清谈而已。开口会能求相印，吾生讵向沟中死。终不然、鬻畚华山阴，寻吾子。","dynasty":"清代","title":"满江红园次拿舟相访与予订布衣昆弟之欢而去赋此纪事"}
{"author":"陈维崧","content":"万斛金波泻。遍人间、云鬟玉臂，清辉狼籍。历历扶疏丹桂影，一碧乾坤欲化。人正在、汴梁客舍。可惜宋家陵阙改，烂银盘、依旧当空挂。可还似，东京夜。关河隔绝愁军马。忆家山、六朝佳丽，许多王谢。月到故乡应倍好，无限风亭水榭。料此际、金樽对把。已矣飘零何足道，鼓天风、鸾背终须跨。暂且学，姮娥寡。","dynasty":"清代","title":"贺新郎汴京中秋月下感怀兼忆三弟纬云表弟南耕暨一二金陵省试亲友"}
{"author":"陈维崧","content":"蜗庐蚁国，不醉公何补。脱帽放狂歌，自古说、英雄无主。携朋命酒，船泊画溪东，挑荠菜，焙新茶，饱看浪花舞。小村背郭，蘸绿杨千缕。春事渐飘零，总付与、数声柔橹。今朝天气，何必定鲜新，三月雨，一湖风，翻样兰亭谱。","dynasty":"清代","title":"蓦山溪东溪雨中修禊"}
{"author":"陈维崧","content":"钟山后湖，长干夜乌。齐台宋苑模糊，剩连天绿芜。估船运租，江楼醉呼。西风流落丹徒，想刘家寄奴。","dynasty":"清代","title":"醉太平·江口醉后作"}
{"author":"陈维崧","content":"东君罢绣，剩猩绒一束，乱抛墙角。迸出戎葵娱永昼，绕遍閒庭绰约。蝶凝檀心，蜂黏紫靥，烂比朱霞駮。翠帘如水，衬他榴火燃灼。别有小小钱般，离离锦样，曾向川江濯。谁道房栊春去久，依旧红芳似昨。苦被阴浓，遮他红日，愁杀倾阳藿。金乌早醒，海天鸡正咿喔。","dynasty":"清代","title":"念奴娇葵花"}
{"author":"陈维崧","content":"画苑词场，数侪辈、君才横出。论戈法、韭花虿尾，尽推遒密。九殿争传鹦鹉赋，重瞳亲奖龙蛇笔。更岐王、含笑看挥完，绫千匹。熬不熟，仙家漆。黏不住，天边日。叹篱还采菊，里仍呼栗。醉斫月中一片桂，闲收雨后三峰术。尽清狂、舍此问成仙，无他术。","dynasty":"清代","title":"满江红赠史远公五十即用学士原韵"}
{"author":"陈维崧","content":"荥阳京索，是当年、刘项旧争雄处。虿紫蜗红缠碎碣，略辨几行秦楚。泛水重关，敖仓剩垒，苍莽空今古。西风夕照，老鸦啼上枯树。君到试问当初，郑虔故宅，三绝犹存否。赢得儿童和笑说，文采周郎独步。故国情亲，新凉节物，送尔驱车去。休轻百里，此间巩雒门户。","dynasty":"清代","title":"念奴娇送周求卓之任荥阳"}
{"author":"陈维崧","content":"漫郎单舸，压半溪寒玉。流向秦人洞边宿。渐前村、竹外一两三枝，斜幂䍥，流水板桥茅屋。忽然奇绝处，极望花枝，尽亚东风骋肌肉。万树滴胭脂，下映平坡，都不许、蘼芜成绿。也莫问花红种田人，只鸡犬桑麻，迥离尘俗。","dynasty":"清代","title":"洞仙歌题乔石林舍人桃源图小照"}
{"author":"陈维崧","content":"醉拍阑干，叹去者苦多，光阴倏忽。知我平生悲愤事，惟有当头明月。准拟骑鲸，不然射虎，一吐胸中郁。吴钩负汝，好将衫袖频拂。追想红烛呼庐，青楼赌酒，往事推华阀。小季已称三十岁，何况暮年黄歇。斜阁秦筝，横摊越绝，烧尽炉中柮。凭高远望，江流一线如发。","dynasty":"清代","title":"念奴娇纬云弟三十作此词因和其韵同半雪赋"}
{"author":"陈维崧","content":"百戏鱼龙聚。昼阴阴、云房冰洞，帝城无暑。日晡波心张水幄，列坐彻侯公主。其外有、倾城士女。少顷蛮奴乘象至，整鞭梢、踏入金塘去。喧豗甚，尔何怒。鼻殷捲尽西山雨。看水面、涛飞海立，银倾雪注。犹记昆明传象战，莋马僰童跋扈。今已庆、太平寰宇。浴罢含元宣立仗，望赭袍、一朵红云吐。率百兽，御阶舞。","dynasty":"清代","title":"贺新郎都门洗象词同纬云弟赋"}
{"author":"陈维崧","content":"空庭何有，笑幽花以外，都无长物。一树绿毛么凤挂，零乱明窗粉壁。斜倚阑干，微抛酒盏，笑玩林间雪。春寒犹冱，冻禽惊起杰杰。可惜花似当年，看花人渐老，悲歌空发。料得前村花更好，和了水云明灭。欲折繁英，倩他压帽，绝称萧萧发。角声吹落，阶前堆满晴月。","dynasty":"清代","title":"念奴娇南耕堂前绿萼梅花下作仍用前韵"}
{"author":"陈维崧","content":"秋色一天雪，林壑映新旸。皎如三尺新水，出匣漾干将。亟敞杉窗竹院，要使金风玉露，洒濯我轩廊。飒爽上眉宇，皎洁到衣裳。小楼上，望极浦，太微茫。估船夜笛江上，并作十分凉。安得中原豁处，饱看出栊苍狗，大猎一千场。淅罢刀头米，射杀鹿边獐。","dynasty":"清代","title":"水调歌头早秋托兴"}
{"author":"陈维崧","content":"鱼租雁税，健妇持门心力瘁。黾勉钱刀，助得男儿意气豪。家缘中落，轧轧机床拚织作。国士桥边，剩有萧萧冷砚田。","dynasty":"清代","title":"减字木兰花佐家为阎"}
{"author":"陈维崧","content":"暝色官桥，消尽了、带雨绿帆千叶。驿口夜火微红，璚箫正凄绝。记醉惹、铜街唤马，更閒凭、画楼听鴂。无数前情，许多往事，樯燕能说。只细数、花草吴宫，除梦里、依稀旧时节。欲买韶光暂驻，待来春翠荚。纵尚有、鸱夷一舸，怕难禁、伍潮堆雪。悔杀麝帕鸳衾，那年轻别。","dynasty":"清代","title":"琵琶仙阊门夜泊用白石词韵"}
{"author":"陈维崧","content":"已近花期，未过春社，小楼尽日沈吟。暝色连朝，江南倦客难禁。门前绿水昏如梦，粉云遮、失却遥岑。谢桥边，冻了梅魂，结了春阴。年时恰是莺花候，正黄归柳靥，红入桃心。舞扇歌衫，参差十里园林。东风吹得韶光换，讵料人、真个如今。问何时，日上花梢，细哢鸣禽。","dynasty":"清代","title":"庆春泽春阴"}
{"author":"陈维崧","content":"紫陌春如绮。正巴陵、征南昨夜，捷书飞至。阊阖门开排彩仗，夹道笙歌鼎沸。都不用、鱼龙百戏，顷刻凤楼抛钿屑，算今朝、玉做人间世。洗兵马，丰年瑞。临轩弥觉天颜喜。喜春城、九衢花满，千官珠缀。更向银刀都里望，小衬粉侯殊丽。想入蔡、军容如是。宴罢不须宣翠烛，水晶毬、万盏天边坠。长似昼，晃归骑。","dynasty":"清代","title":"贺新郎岳州大捷"}
{"author":"陈维崧","content":"东风吹雨磨作丝，青鸠飞上缃梅枝。野夫懒惰何所作，食指不动如悬槌。朱门设食并叶我，蹒跚肯俟细马骑。江南二月縠纹滑，雏莺才唤苟出篱。鹅肪鸡蹠色映碗，野鲜海蚕膏流匙。鯸鲐出水倍隽永，汁滓点滴成玻璃。吴娘作脍攘皓腕，霍若跨马黄鲜卑。赪盘高堆春雪乳，霜刀乱剁轻红肌。老饕据几便啖嚼，上客辍食频嗟咨。俱言鲑肝药人物，脱复下咽难为治。我时放箸大嗢噱，所见毋乃诚偏陂。诸君浙产旧滨海，鲎帆蜑雨恒迷离。雪山一片吼蛟沫，紫飓万斛腥龙漦。红蚶绿蛎顿顿食，鱼叉苎网家家持。胡为睹此便瑟缩，却当属餍翻然疑。岂逢王郎惧水厄，或误尔雅笺蟛蜞。君不见鸣钟列鼎具五毒，藿食亦复谁期颐。侯鲭染指讵俊物，禁脔垂涎非可儿。羊羹熊蹯召大衅，何地不愁人命危。我生堕地负骨格，深爪出目鳞之而。孱躯要与麒麟斗，虫豸琐屑何能为。幡然进七不相劝，腹腴独飨惭吾私。","dynasty":"清代","title":"马殿闻筵上食河㹠作长句示湖中吴志伊诸子"}
{"author":"陈维崧","content":"八盘腻手香蝉委，红粉轻调。画的轻描，直得春魂为尔销。道书偏怪郎耽读，百幅霞绡。十斛龙膏，何必蓬山访碧桃。","dynasty":"清代","title":"采桑子其三为汪蛟门舍人题画册十二帧"}
{"author":"陈维崧","content":"归去来兮，斗鸡走狗，闾巷沈浮。叹臣之壮也，如人何事，身将隐矣，于世焉求。四十男儿悲老大，笑那便、车前少八驺。填胸事，看人奴笞骂，一半封侯。回首风尘萍梗，怪年来、长傍迷楼。记广陵风景，青山绿水，琅琊兄弟，长史司州。名士终朝能妄语，更头没杯中笑不休。红烛夜，对故园椒酒，想尔风流。","dynasty":"清代","title":"洞庭春色甲辰除夕怀西樵司勋阮亭主客"}
{"author":"陈维崧","content":"鲤鱼风打江潮利，五月荆州估船至。船载沙门宝月师，附得枞阳故人字。我家垩庐同鸡栖，负薪昼夜孤儿啼。开函伸纸未及半，申胡觱栗声酸嘶。书亦不能读，泪亦不能止。忆昔芳华十五时，与君同作金陵子。金陵九门门九重，白靴校尉如游龙。贱子文名杨德祖，先君风表郭林宗。三千宾客遨游遍，流兔飞英谁不羡。家伎新传张敞眉，游童暗认王珉扇。桐山诸子尽江萧，侨寓家家朱雀桥。风暖侯家春击鼓，月明戚里夜吹箫。樱桃小幄沉香火，杨柳藏乌门不锁。密约呼鹰出每迟，私邀盘马期常左。此日清流气绝尘，此时修竹弹文新。诸王已见愁签帅，郡国还闻捕党人。阿童江上军船动，毳帐连天驰绣鞚。一载昭阳恨已经，两朝太学知何用？怜我袁家一悯孙，拾橡萧萧归墓门。君不见孙郎战没周郎老，龙眠前辈独君好。君家尚有始兴公，卧看祗园生白草。","dynasty":"清代","title":"得桐城方尔止先生四月二十九日书感赋兼怀密之先生"}
{"author":"陈维崧","content":"猎猎朔风翻毳帐，营门紫马屹相向。陈生醉拗珊瑚鞭，蹀躞闲行朱雀桁。顾家望近尺五天，顾家父子真好贤。开门揖客客竟入，留客不惜青铜钱。玉缸泼酒酒初压，秦筝促柱弹银甲。绿鬟小史意致闲，却爱微红添宝鸭。陈生此时闻妙香，欲言不言神茫茫。心知此香世间少，得非迷迭兼都梁？主人重取兰膏爇，此香旧事还能说。忆昔初赐长安街，金瓯天下犹无缺。至尊桂殿日斋居，千首青词锦不如。绿章夜上龙颜喜，第一勋名顾尚书。嵯峨紫塞榆关道，白雁黄沙风浩浩。万马奔腾夜有声，三关萧瑟春无盗。尚书辛苦镇居延，络绎黄封赐日边。非关小物君恩重，为许名香国史传。镂金小盒宫门出，中涓一骑红尘疾。亲题万颗小金丸，犹是昭阳内人笔。只今沧海已成田，留得天香几百年。拢来绮袖人谁问，熏罢银篝味不全。白杨已老尚书墓，世间万事都非故。主人语罢客亦愁，留客牵衣客不住。君不见客衣零落讵堪论，半渍香痕半泪痕。忍看天宝年间物，我亦东吴少保孙。","dynasty":"清代","title":"顾尚书家御香歌"}
{"author":"陈维崧","content":"熹宗之朝盗窃柄，国事稠浊由诸阉。刊章告密满天下，劫火烈烈昆冈炎。忠端骨鲠置牢户，少保强项遭髡钳。《三朝要典》乱白黑，尔曹病热徒狂谵。膺滂之后爱名节，翁与吾父均酸咸。忠泉出井流不涸，孝笋拔地天能参。东都坛墠立名字，西园邸阁纷袿襜。怀宁乱贙老逾怒，矫尾直拂钟山岩。我师秋浦魁垒士，便树颐颏张须髯。一呼袒裼暴猛兽，笔阵霍若霜锋铦。妖么得志逞报复，一网尽矣心所甘。王师南下明社屋，人头畜鸣尽夷歼。四十年来市朝换，曜灵急景奔惊帆。崇文门外党碑倒，沙石磨治苔纹嵌。平生先子胶漆友，半作黄叶经秋芟。晨星落落只翁在，开元轶事馀谁谙？先朝钩党有本末，冰玉硌礐秋阳暹。今人往往咎过激，毋乃丑正丛讥谭。呜呼吾父没已久，墓门郁郁愁松杉。累翁一片道旁碣，请放健笔为雕镵。","dynasty":"清代","title":"寄黄黎洲先生求为先人志墓"}
{"author":"陈维崧","content":"番君庙后鹧鸪飞。素馨花落蛮娘归。","dynasty":"清代","title":"竹枝其一粤东词"}
{"author":"陈维崧","content":"花田三月黎人多。珠江无风春自波。","dynasty":"清代","title":"竹枝其二粤东词"}
{"author":"陈维崧","content":"罗浮人家红蕉布。谁裁郎衣侬所作。","dynasty":"清代","title":"竹枝其三粤东词"}
{"author":"陈维崧","content":"槟榔酒酿郁林春。郁林儿女多绛唇。","dynasty":"清代","title":"竹枝其四粤东词"}
{"author":"陈维崧","content":"纨扇上，谁添栀子花。搓酥滴粉做成他。凝蝉纱。夭斜。","dynasty":"清代","title":"二十字令咏便面上栀子花为陆汉标赋"}
{"author":"陈维崧","content":"江南忆，忆得上元时。人斗南唐金叶子，街飞北宋闹蛾儿。此夜不胜思。","dynasty":"清代","title":"望江南岁暮杂忆十首其一"}
{"author":"陈维崧","content":"江南忆，最忆善和坊。猿臂醉擎刘白堕，莺喉娇唱小秦王。花月去堂堂。","dynasty":"清代","title":"望江南其二"}
{"author":"陈维崧","content":"归兮何暮，叹风尘经岁，迷阳却曲。忆我同君为狎宴，夜夜弹丝吹竹。弟蓄余髯，人呼沈瘦，侧帽谈公谷。人身似此，安能仰面看屋。故里才子都官，舍人唐老，英妙兼耆宿。更有肩吾能爱我，客舍绨袍情笃。归见三君，雪深一尺，定理寻诗躅。尺书好寄，江船不乏千斛。","dynasty":"清代","title":"念奴娇送沈方邺还宣城兼怀唐耕坞施愚山梅子长同西樵用孝威韵"}
{"author":"陈维崧","content":"花田三月黎人多。珠江无风春自波。","dynasty":"清代","title":"竹枝其二粤东词"}
{"author":"陈维崧","content":"容我狂言否。君几见，红颜翠发，一生长守。万户我求还不得，大志讶君偏有。竟欲听、飞琼鼓缶。栾大城头閒骋望，问何人、弱水曾携手。空绝倒，繫腰叟。生天灵运吾甘后。且陶陶、三杯卯酒，醺然到酉。几度罡风天际捲，阆苑露桃红溜。枉费了、厌禳星斗。我自人间能倔强，碧霄宫、懒逐仙班走。任相笑，道傍偶。","dynasty":"清代","title":"贺新郎毛卓人示我满江红词数首，中多养生家言，作此戏柬仍用赠黄艾庵韵"}
{"author":"陈维崧","content":"腰綵唇朱，浑妆就、腐儒花靥。堪喷饭、骚肠赋骨，也来帖括。儿辈不关诗酒事，乃公偶堕文章劫。看他年、百队罽如霞，夔州猎。缃千卷，浇元蝶。螺千缚，漂丹蜐。也扶风歌弹，陈留花镊。栀子街前捎粉盗，凤凰桥下薰香侠。更偏军、夜绕甑山城，师常捷。","dynasty":"清代","title":"满江红其三"}
{"author":"陈维崧","content":"小弟朝来别我行，正逢京国逼清明。一鞭晚宿临洺驿，三月人归上党城。远道梦随春水阔，微官装抵柳花轻。阿兄索米尤堪哂，可及哦松格调清。","dynasty":"清代","title":"送子万弟还黎城署"}
{"author":"陈维崧","content":"小院虫虫，斜桥燕燕，伥伥触起閒事。当初妆阁影，乱织在、濛濛秋水。饼金曾费。只趁月藏钩，隔花传谜。依稀记。递香窗眼，浸娇杯底。憔悴。此日重来，剩榆荚漫天，苔钱铺地。心情何处写，拟写上、缭绫帕子。砑来松腻。怕未便缄愁，还难盛泪。斜行字。沈吟划满，竹肌空翠。","dynasty":"清代","title":"翠楼吟小院"}
{"author":"陈维崧","content":"吴苑春如绣。笑野老、花颠酒恼，百无不有。沦落半生知己少，除却吹箫屠狗。算此外、谁欤吾友。忽听一声河满子，也非关、雨湿青衫透。是鹃血，凝罗袖。武昌万叠戈船吼。记当日、征帆一片，乱遮樊口。隐隐柁楼歌吹响，月下六军搔首。正乌鹊、南飞时候。今日华清风景换，剩凄凉、鹤发开元叟。我亦是，中年后。","dynasty":"清代","title":"贺新郎赠苏昆生"}
{"author":"陈维崧","content":"欲绽红衣，将擎翠盖，先放钱钱叶大。已自成盘休诉窄，百琲还能盛裹。水边楼上谁家，娇困懵腾，五铢閒向栏干簸。不料幽潭深处，偶然轻堕。幸值缓步江妃，将绡揽取，青蚨犹未曾破。又怕被、土花偷涴，傍绿水、铺来停妥。笑荚样、苔般谁做。祇如鹅眼些儿个。只未解遮藏，彩鸳莫便一双卧。","dynasty":"清代","title":"八宝妆咏荷钱"}
{"author":"陈维崧","content":"怪连宵、暗风吹雨，伤心事竟如许。啼衫不恨分飞早，只恨论心何暮。溪畔路。昨岁里、善权艇繫垂杨树。洞门把炬。正古寺苍凉，乱山葱翠，长啸落松鼠。沈思极，不是薤歌声误。从来易散难聚。衰年故国逢知己，天也把人轻妒。情最苦。记前日、文园一卷多情句。病中亲付。怕碎墨零纨，尘昏蠹损，和泪夜深抚。","dynasty":"清代","title":"摸鱼儿春雨哭远公"}
{"author":"陈维崧","content":"古庙巍峨石兽蹲，胎簪、桐柏矗龙门。涛冲古岸莓苔坼，派划长江竹箭浑。四渎躬桓缠虎节，百王薪楗荐牺尊。从来渭水称河胃，廷算深知费讨论。","dynasty":"清代","title":"南阳怀古"}
{"author":"陈维崧","content":"二度牵衣送我行，《并州》才唱泪纵横。生憎一片江南月，不是离筵不肯明。","dynasty":"清代","title":"别紫云"}
{"author":"陈维崧","content":"且作平生话。尽当筵、拍张脱帽，吹箫舞蔗。身是陇西猿臂种，家世由来善射。遭几度、蓝田尉骂。迟汝三年封侯事，笑谁令、健笔兼骚雅。彼李蔡，人中下。临歧老泪如铅泻。趁杯阑、幡然竟去，轻弓快马。到日贤兄凭寄语，撩乱柳绵飞去。有别绪、与之成把。博望野花红染血，诉行藏、风里休悲咤。恐又震，昆阳瓦。","dynasty":"清代","title":"贺新郎送彭直上下第还邓州兼柬贤兄中郎"}
{"author":"陈维崧","content":"雪洒彤墀，看帝里、风光不恶。恰喜是、银装绛灌，琼雕卫霍。粉椽班中年尚少，玉儿宫里腰初约。更太平、天子坐当中，帘垂著。御沟畔，争寒雀。宝鼎外，山呼却。喜臣心似雪，朕之良药。瑟瑟六花笼翠幄，泠泠万点敲金钥。向鹓行、谁擅郢中才，从头索。","dynasty":"清代","title":"满江红咏雪叠韵八首其一"}
{"author":"陈维崧","content":"漭漭河声，捩柁处、怒涛千尺。绝壁下、鱼龙悲啸，水波欲立。一派灰飞官渡火，五更霜洒中原血。问成皋京索事如何？空陈迹。虫牢外，风萧瑟；癝[病旁易为广字旁]延畔，沙堆积。试中流骋望，百忧横集。混混且拼流日夜，茫茫不辨天南北。但望中似见有人烟，陈桥驿。","dynasty":"清代","title":"自封丘北岸渡江至汴梁"}
{"author":"陈维崧","content":"林涧逶迤，正翠陌才晴，绿水微波。昨夜月里，群玉山头，无数凤舞鸾歌。恰霓裳入破，天风紧、音节柔和。簇华筵，更禽啭迦陵，花雨鬘陀。阶前宫袍作队，都不是寻常，兽锦龙梭。百岁红萱，三枝琼树，天边乐事谁过。向蓬莱西笑，碧海事、别后如何。问姮娥。蟠桃开处，依旧红么。","dynasty":"清代","title":"春从天上来寿玉峰徐太母同青际赋"}
{"author":"陈维崧","content":"拂晓相逢花弄口。如此天寒，何事清晨走？小院绿熊铺褥厚，玉梅花下交三九。招入绣屏闲写久。斜送横波，郎莫衣单否？袖里任郎沾宝兽，雕龙手压梅花手。","dynasty":"清代","title":"纪艳"}
{"author":"陈维崧","content":"淼淼孤村断垄，只浪花翻舞。疏檠自绿，茅檐伴人住。休问红糯黄粱，总搴菰米茭丝，湿烟难煮。夜将曙，白项鸦啼棠树。树西近官路。丛丛古庙，老巫击铜鼓。敢倖今岁西成，祇祈暂歇床头，淙淙秋雨。","dynasty":"清代","title":"解蹀躞秋雨夜宿田舍"}
{"author":"陈维崧","content":"花田三月黎人多。珠江无风春自波。","dynasty":"清代","title":"竹枝其二粤东词"}
{"author":"陈维崧","content":"秦淮水阁多斑竹，平康院院烧灯读。竹响似行人，檀郎回顾频。恰逢红粉面，送茗来琼扇。刚是早回头，夜深侬睡休。","dynasty":"清代","title":"菩萨蛮其六"}
{"author":"陈维崧","content":"春水锦鳞通，忽把故人墨迹。一纸三年才到，讶红笺无色。当初高宴五茸城，尽江东裙屐。记得傀俄酒态，有琼筵醉客。","dynasty":"清代","title":"好事近丙辰早春得云间张洮侯寅冬所寄书"}
{"author":"陈维崧","content":"一笑老松下，握手亦前缘。昨宵黄花节候，妒汝小游仙。推道巫云入梦，谁料玳筵真个，事已遍流传。我在银笙底，偷谱鹧鸪天。追代马，挟赵瑟，是何年。兵家女有殊色，可许阮公眠。讵少朱门丝管，那抵青楼帘槛，如镜复如烟。天上兔华满，只照别家圆。","dynasty":"清代","title":"水调歌头其二"}
{"author":"陈维崧","content":"上元晴也。盈盈霁景堪画。夹城况有，琼苞千斛，翠瀫双奁，冷辉交射。一轮圆玉挂。越显人间天上，十分良夜。想谁家、年少此际，正逐暗尘嬉耍。六街春谜慵猜打。叹浮生故国，难把前欢借。蜡珠红灺。总湿透昔日，传柑双帕。春罗愁细砑。也料写他不尽，十年前话。约东风送梦，惹人重到，旧樊楼下。","dynasty":"清代","title":"女冠子癸丑元夕用宋蒋竹山韵"}
{"author":"陈维崧","content":"新鹰决眦，已作摩空势。笔阵快，词锋锐。温邢何足道，燕许真同辈。才八斗，綵毫人是青云器。鹂砭君家事，三礼笺完未。才地盛，门风贵。新春欢七日，小令歌千岁。微醉也，斜飞玉燕东风细。","dynasty":"清代","title":"千秋岁沧州戴浴扶以人日悬弧作词以赠"}
{"author":"陈维崧","content":"婉娩熙春，有比邻药玉，计日安排。昨朝新做綵胜，绿剪红裁。几丝酥雨，酿浓阴、腻透铜街。今朝又。腾腾微雪，轻盈扑上人钗。便拟放颠冲酒，要粉摇歌袖，玉溅吟䰄。最喜银装世界，白佔楼台。春泥没屐，怪枯筇、难稳芒鞋。高楼上。雏莺笑我，刘伶醉倒须埋。","dynasty":"清代","title":"汉宫春立春后一日雨雪从友人斋头醉归纪事"}
{"author":"陈维崧","content":"樱笋江乡，小艇濛濛枕烟郭。正楝花风紧，远村寂寂，桃花浪决，斜塘漠漠。客睡何曾著。橹声歇、閒愁顿作。空潭上、水笛风灯，添取城头戍楼角。暗省当年，溪南诗老，曾经对床酌。更㡓斋一夕，红亭弦管，梵川十里，绿杨池阁。风景何尝换，叹满目、酒垆非昨。如今只、雨打船窗，彻夜长索索。","dynasty":"清代","title":"一寸金夜泊金沙城外有怀潘子南村兼示于吉人虞我武潘子逖诸子"}
{"author":"陈维崧","content":"晴帘乍浣。被燕蹴红英，递香窗眼。渐渐溪桥，迢迢杨柳，一半黄轻绿浅。风弄秋千不定，日暖蘼芜何限。春醪熟，嘱东阳愁绪，暂时分遣。早晚。南陌上，绣幰雕轮，依约何时断。千载鱼灯，五侯蜡烛，赢得三春梦短。从古禁烟时候，祇博鸟啼花怨。无聊赖，把粉笺细写，傍人休管。","dynasty":"清代","title":"喜迁莺清明前一日陪史耳翁饮雪持斋头"}
{"author":"陈维崧","content":"密洒修梧，轻敲疏竹，一雨碧天如此。正日长亭院无憀，羁人徙倚。满目烟潭草阁，多少红兰白芷。更明珠、泻向荷钱容裔。极浦沈沈，前汀瀰瀰。又小楼、玉箫和雨。吹入愁人心里。无限事，思量起。此际凭阑，几回推枕，总是故园千里。忘不了、冰簟生寒，玉钗著水。风景而今依旧，无奈鬓丝不似。拚流落、楚尾吴头而已。今夜楼中，明朝篷底，便潇湘、宋玉悲秋，未必此情堪比。天欲暮，雨不止。","dynasty":"清代","title":"小诺皋夏雨"}
{"author":"陈维崧","content":"几朵僧房吐。东风里，胭脂浅淡偷注。空王斋院，艳阳天气，红香盈树。邻娃漫斗轻盈，尽玉茗、明妆缟素。总输伊，睡足春酥，脸潮分外娇嫭。凭阑小字轻呼，花如解恨，暗垂红箸。依稀记得，宁王玉笛，花奴羯鼓。古佛堂西弄影，怅旧日、花容何处。又夜来、细雨霖铃，黯然无语。","dynasty":"清代","title":"宴清都咏杨妃山茶"}
{"author":"陈维崧","content":"丁字畦边，见一带、阴阴夏木。扶疏甚、钓丝斜漾，菱丝大熟。莺暖鮰鱼新上市，草香蚕子齐登簇。喜炊烟、一缕袅江边，燃湘竹。茭鸡唱，溪流足。姑恶叫，山光绿。听樵歌正断，渔歌又续。泥滑妇愁微雨馌，村深儿趁朝凉读。更柳塘、吹起牛风，波如縠。","dynasty":"清代","title":"满江红其六"}
{"author":"陈维崧","content":"红韎韐，紫罗囊，小缚黄皮裤。快马健儿，装急凭君作。更闻历落崎嵚，交游然诺，依稀是、君家之布。岁行暮。可怜雪浪烟帆，来朝趁人渡。呵手敲冰，为君一题句。他年展轴哦诗，怀人顾影，好频寄、江东鱼素。","dynasty":"清代","title":"祝英台近题季柔木小影兼志别怀"}
{"author":"陈维崧","content":"簟纹绿暖玻璃皱，极望芙蕖。来往谁欤。风幔烟桡满太湖。琐儿不忿双栖鸭，波溅红襦。潮晕春酥，阿姊身边竟有夫。","dynasty":"清代","title":"采桑子其十为汪蛟门舍人题画册十二帧"}
{"author":"陈维崧","content":"坐来冷店思量遍，昨梦太无头绪。灯影青荧，被痕红皱，说也惹人悽楚。回肠千缕。总些个情怀，旧时言语。枕畔匆匆，三更人到消魂处。那人还未憔悴，松儿犹合数，帕儿亲与。燕子愔愔，柳花拍拍，多分池台易主。黯然无语。忆镜里朱颜，帘前白纻。一片空江，响数声疏雨。","dynasty":"清代","title":"齐天乐骥沙旅店纪梦"}
{"author":"陈维崧","content":"春山六幅。和山前春水，朝来齐绿。指点前村古寺，隔水经幡烟际矗。竟买蜻蜓，斜穿略彴，摇皱溪梢一痕玉。隐隐钟声，迢迢僧语，风亚半墙竹。遥青媚寺添幽独。意中人恰到，吟情倍足。小院松涛又将熟。笑向空王，十载尘襟，一时尽沐。斜日归庄，落红成陈，依旧閒愁万斛。","dynasty":"清代","title":"春云怨泛舟过显德寺逢友人同坐僧寮茶话"}
{"author":"陈维崧","content":"三十年前事，记童年、章华曾作，屈平高弟。家本宝华山下住，门映石湖荷芰。有一带、疏轩曲砌。忆得危崖腾健鹘，咽秋灯、夜半歌山鬼。风乍刮，鬓成猬。凄凉阅尽人间世。看多少、经堂书库，拆为马肆。旧日生徒今亦老，相对贤门佳婿。更似舅、魁然无忌。且尽君家黄菊酒，论人生、一醉为佳耳。西州恸，成何济。","dynasty":"清代","title":"贺新郎饮华商原斋头追忆钱吉士先生，先生商原妇翁，余曾执经门下"}
{"author":"陈维崧","content":"大雪江天，笑万里、北风作恶。拚只向、屠门大嚼，磨刀霍霍。季布田中亡命客，卢家堂后消魂约。正雪深、兀坐酒楼中，思量著。车中妇，山头雀。恨不了，愁难却。总无如一醉，胜他行药。小妇且擎红玉椀，金吾漫锁春城钥。拍糟床、极爱酒家郎，频呼索。","dynasty":"清代","title":"满江红其八"}
{"author":"陈维崧","content":"吾生万事，沈思遍、都似今宵之月。只到圆时期便左，揉得愁成乱发。此夜西园，故人东阁，迟我情偏切。冲泥无计，车轮腹转难歇。少顷皓魄东升，海天一碧，世界都轩豁。燕市且须谋一醉，难得铜街泼雪。丝竹颠狂，弟兄歌叱，碎拗金鞭折。知他何处，笛声缕缕凄绝。","dynasty":"清代","title":"念奴娇十五夜宋蓼天太史招饮以雨不克赴少顷月出同纬云鲁望两弟暨曼殊小饮寺寓九叠前韵"}
{"author":"陈维崧","content":"雨滴梅梢，雪消蕙叶，入春难得今宵暇。倩他银甲凄清，铁拨纵横，声声迸碎鸳鸯瓦。依稀长乐夜乌啼，分明湓浦邻船话。腕下，多少孤城战马，一时都作哀湍泻。今日黑闼营空，尉迟杯冷，落叶浮清灞。百年青史不胜愁，两行银烛空如画。","dynasty":"清代","title":"春夜听客弹琵琶，作《隋唐评话》。"}
{"author":"陈维崧","content":"百幅晴漪，渔舟个个能轻妙。几村红树，将郭外人家萦抱。历历苇花明处，是水仙之庙。正蘸上、一缕残照。隔水峤。喜几日、金风弄霁，做晚翠、十分峭。蒲帆似鸟，翅竞向秋空矫。姑待伍塘游倦，重与停吟棹。茶铛沸、错认山园瀑。","dynasty":"清代","title":"簇水舟过梁溪不及泊舟遥望龙峰有作"}
{"author":"陈维崧","content":"水榭枕官河，朱栏倚粉娥。记早春、栏畔曾过。开着绿纱窗一扇，吹钿笛，是伊麽？无语注横波，裙花信手搓。怅年光、一往蹉跎。卖了杏花挑了菜，春纵好，已无多。","dynasty":"清代","title":"春暮半塘小泊"}
{"author":"陈维崧","content":"屈指生平，衣葛知寒，食梅苦酸。倩冰绡数尺，图成行乐，梨园一曲，谱出邯郸。富贵何常，男儿自有，除却升天作底难。掀髯处，怪六花一夜，白尽江山。长空舞絮漫漫。纵汉苑吴宫梦里看。唤燕支小妇，霓裳夜宴，回波别队，毳幕春寒。满院红肌，一帘香雪，老放英雄此内閒。吾狂甚，向画中笑乞，最后双鬟。","dynasty":"清代","title":"沁园春为雪持题像即次原韵"}
{"author":"陈维崧","content":"赪苞檀萼缀萧斋，幽韵袭人来。乍可酒边私嗅，偏宜鬓底微开。而今不见，踏残小径，寻遍苍苔。侧帽临风不语，几般怆旧情怀。","dynasty":"清代","title":"朝中措其七"}
{"author":"陈维崧","content":"少日情亲，两家中表，羊车竞戏阶前。雕虫薄技，里塾又随肩。弹指渭阳凋谢，乌衣巷、蔓草平田。谁能料，童时伴侣，相对两华颠。中年。抛艾绶，柴门罨画，三径萧然。忆相州邺下，宦迹流传。购得铜台绣瓦，归吟写、夜雨朝烟。残生事，酒鎗棋局，此外总由天。","dynasty":"清代","title":"满庭芳赠表兄万大士"}
{"author":"陈维崧","content":"万斛空青，一天冷翠，和晴飞上帘押。老松三百本，山雨响、偏张鳞甲。崖倾峰沓。有客注茶经，僧编梵夹。泉呜邑。恰逢深涧，樵吟相答。晚值。蟾影初升，似姮娥妆镜，夜深离匣。碧云千万顷，被一点、玉纤偷搯。月明三匝。谢鹤许携瓢，猿呼荷锸。为盟歃。他年傍此，竹弓射鸭。","dynasty":"清代","title":"翠楼吟惠山云起楼作"}
{"author":"陈维崧","content":"天风忽下，劈破青红茧。夸父愚公费裁剪。看千螺倒矗，万笏斜垂，铺碧藓，一屋闲云自键。玲珑光上下，一串银房，偏借虚空累层甗。洞底洞还生，下有泉鸣，声声乱、云中鸡犬。只石怕春寒悄无人，却走入墙阴，化成雷篆。","dynasty":"清代","title":"洞仙歌善权洞"}
{"author":"陈维崧","content":"枯树衰杨，三叹息，物犹如此。白眼看、尘埃野马，子虚亡是。四壁岂无穷可送，九天只有愁难寄。放狂歌、金铁一时鸣，吾衰矣。拜特进，官承旨。僮列鼎，奴衣紫。更屏间窈窕，阶前阿唯。若有人兮宁足慕，彼何为者殊堪耻。曾几回、策马乐游原，荒烟耳。","dynasty":"清代","title":"满江红丹阳贺天山寄词二阕属和其韵其一"}
{"author":"陈维崧","content":"虎丘鹤涧，问狂奴綦迹，绿苔偏熟。前月中秋停片舸，特地来听丝竹。烂醉高歌，垫巾侧帽，饱看晶轮沐。平生疏放，几曾甘受羁束。今日帐后髯参，车中新妇，举止何羞缩。咫尺青溪难寄兴，何况云山断续。君过横塘，船窗凝望，定见寒崖绿。为余传语，比来离恨千斛。","dynasty":"清代","title":"念奴娇送韩闻西之吴门"}
{"author":"陈维崧","content":"翁家何在，在三高祠下，景尤奇绝。一派渔庄连蟹舍，百里水云明灭。最怕閒鸥，生憎野鸭，占了凉波阔。钓竿斜漾，珊瑚树上轻拂。昨夜冻合江天，糅绵舞絮，冷把龙宫掣。恼杀渭滨垂白叟，误了蘋风柳月。菰米家乡，清虚世界，万事何须说。夜寒吹火，推篷起扫残雪。","dynasty":"清代","title":"念奴娇雪滩钓叟为松陵顾茂伦赋"}
{"author":"陈维崧","content":"荔浦楼台，榕城甲第，相门群羡贤甥。诗篇宦迹，双斗早梅清。几度桃花浪暖，贤劳最、转饷神京。才归也，楚天在望，又听夜猿鸣。三城。父老说，孝侯一去，蛟虎纵横。忆使君前事，千载齐名。昨夜张筵召我，行春暇、绿酒红笙。刚过雨，新莺语滑，唤起月盈盈。","dynasty":"清代","title":"满庭芳林天友别驾招饮同云臣赋赠"}
{"author":"陈维崧","content":"昨岁行歌古竹西。广陵三月柳绵飞。谁更扶筇郊外走。林叟。开元遗事说依稀。时序飙流惊又换。春半。风光虽似旧游非。绿到江南清颍尾。春水。潺湲好为寄相思。","dynasty":"清代","title":"定风波怀颍川刘公㦷，记与茂之、公㦷小饮红桥，几一年矣，故有此作"}
{"author":"陈维崧","content":"孤城横一片，千家楼阁，都在雁声中。关河牢落甚，身世飘零，烟水太濛濛。旧时赤壁，周郎少、正领艨艟。有许多、银涛雪练，相映战旗红。江东。我携长笛，斜倚危栏，作霜林数弄。总则把、平生遗恨，诉与长空。一声才入梁州破，天风下、掣入蛟宫。嗟横竹，慎毋灭没为龙。","dynasty":"清代","title":"渡江云寒夜登城头吹笛有感作"}
{"author":"陈维崧","content":"虞山山拂水，风倒捲、吼帘泉。想红豆村庄，绛云楼阁，翰墨流传。风流后来谁继，有天都、逋客汉张骞。水槛斜欹垞北，晴轩正面湖前。王维今日画中禅。说尔最豪贤。羡坊号光和，里名通德，台曰超然。行年。只今四十，已手摩、铜狄叹桑田。侠骨毬场酒舍，閒身茶灶渔船。","dynasty":"清代","title":"木兰花慢寿虞山张以韬四"}
{"author":"陈维崧","content":"天水沦涟。穿篱一只撅头船。万灶炊烟都不起。芒履。落日捞虾水田里。","dynasty":"清代","title":"南乡子江南杂咏六首其一"}
{"author":"陈维崧","content":"磁枕摇新竹，藤床荫瘦桐。人间亦有广寒宫，半亩荷亭几阵、藕丝风。簟滑凉于水，帱虚翠若空。花阴得失闹鸡虫，觉后掀髯一笑、夕阳红。","dynasty":"清代","title":"南柯子午睡"}
{"author":"陈维崧","content":"兰桡轻点春流碧，蘸垂杨、丝丝无力。百顷簟纹，一泓香黛，人在短篷吹笛。更爱月华墙上白，影娥池、水禽飞拍。醉吸玉鳞，狂呼霜兔，可认骑鲸仙客。","dynasty":"清代","title":"夜行船月下汎舟水绘园同冒巢民先生赋"}
{"author":"陈维崧","content":"月暖丝柔。正花枝，鸟语钩辀。斜桥云似粉，合涧水如油。临风却忆少年游。閒踪迹、遍旗亭酒楼。如今也，只浅淡、眉痕相斗。知否。人感旧。满砌蘼芜，糁绿窗清昼。记得年时，暗曾经处，深巷红栏弱柳。飘尽杨花雨偏肥，摘来梅子春先瘦。怅风光，更消人、几遍回首。","dynasty":"清代","title":"换巢鸾凤春感"}
{"author":"陈维崧","content":"黄雀银鱼，羡秋后、拦街塞术。属餍耳、神仙难学，底须炼术。万事绊人园客茧，百年戏我狙公栗。倚秋城、下瞰暮涛红，煎斜日。风乍满，喧杉漆。霜渐老，催机匹。看雁排人字，玲珑几笔。诗怕杀青刊复毁，鬓憎镊白芟逾密。只酒悲、苦忆妇姑城，呼鹰出。","dynasty":"清代","title":"满江红写近况酬寄曹顾庵学士即用学士来韵"}
{"author":"陈维崧","content":"檐前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别院歌钟。怪底烛花怒裂，小楼吼起霜风。","dynasty":"清代","title":"清平乐其二"}
{"author":"陈维崧","content":"赵北燕南多驿路。见一带、霜红树。又天外乱山青可数。丛台也，知何处。雀台也，知何处。一鞭袅袅临官渡。雁叫酸如雨。尽古往今来誇割据。漳水也，东流去。淇水也，东流去。","dynasty":"清代","title":"酷相思冬日行彰德卫辉诸处马上作"}
{"author":"陈维崧","content":"兰啼未醒，梅妆易困，愁褰帘幕。曾记年时，春向玉钗头落。浅斟低谑，正斜凭、香肩瘦削。红篝暖，任他小院，猧儿吠恶。今岁雨梳风掠。更寒胶钿盒，尘封筝索。欲坏上元，胜里春人早觉。脂慵粉弱。此意倩、东皇怜著。笺恳托。须把层阴浣却。","dynasty":"清代","title":"雪狮儿新正五日雨窗柬云臣用程正伯韵"}
{"author":"陈维崧","content":"酒尽天寒，弹短铗、半生无术。拟还向、广陵卖药，荷苓挑术。秋雨好携邛竹杖，荒原莫管周人栗。束残书、准趁半江晴，期来日。蝙蝠暗，空如漆。络纬叫，难成匹。正篱摇书带，庭欹木笔。计画总嗟吾辈拙，安排尽让天公密。笑青毡、一夜羽毛生，飞而出。","dynasty":"清代","title":"满江红其一"}
{"author":"陈维崧","content":"重五节，记得在嘉兴。也共朱郎湖上饮，菖蒲花底醉难胜。别后见何曾。","dynasty":"清代","title":"望江南其六"}
{"author":"陈维崧","content":"大猎城南，此年少、王家镇恶。何况是、姿容比玠，从奴胜霍。带雪能骑千里马，杀人不受三章约。正射雕、时候暮云平，弓弦著。能逐兔，能探雀。挥杯饮，休辞却。向诸君笑语，此非鸩药。旦日醉从屠狗博，昨宵怒夺城门钥。看踠骝、玉色雪中驰，难追索。","dynasty":"清代","title":"满江红其六"}
{"author":"陈维崧","content":"夜来几阵西风，匆匆偷换人间世。凄凉不为，秦宫汉殿，被伊吹碎。祇恨人生，些些往事，也成流水。想桃花露井，桐英永巷，青骢马，曾经繫。光景如新宛记。记相逢、瑶台殊丽。微烟淡月，回廊复馆，许多情事。今日重游，野花乱蝶，迷濛而已。愿天公还我，那年一带，玉楼银砌。","dynasty":"清代","title":"水龙吟秋感"}
{"author":"陈维崧","content":"心情早起太聊萧。出晴郊，涉兰皋。云水茫茫，不认路条条。只拣暗香深处去，还趁著，卖饧箫。春流碧到第三桥。野梅娇，绽篱腰。何处丝杨，和了酒旗飘。遥望前村偏隔水，亟唤个，小船摇。","dynasty":"清代","title":"江城子郊游即事"}
{"author":"陈维崧","content":"春波甸线。把船槛、和愁倚遍。记旧日、胆娘门巷，只在画桥南转。靠他家、一树枇杷，流莺日日啼歌扇。向燕子楼边，鹅儿酒内，生受花怜柳眷。到今日、思量处，空爇尽、沈香火慢。被东风几阵，晴丝一夜，吹将往事连天远。鲛珠休溅。便玉京仙圃，也应风景年年换。閒愁莫惹，城下红桃正绽。","dynasty":"清代","title":"薄倖过阊门感怀用湘瑟词韵"}
{"author":"陈维崧","content":"满目新晴，无边野兴，休论万事，且须载酒题糕去。灵湫镜黑，仄磴泥青，有人言是，老龙蟠处。一样重阳，两年羁宦，往事零如雨。被游人、问昨岁，破帽犹然存否。重晤。竹西词客，刚来京国，亟拉吾徒，洗盏持螯，翩然豪举。只忆深院小黄花朵，空颤钗梁鬓缕。独夜茫茫，他乡恻恻，饮罢迷归路。风急也、白杨边，飒飒定和谁语。","dynasty":"清代","title":"笛家己未九日蛟门招同诸子游黑龙潭次实庵韵"}
{"author":"陈维崧","content":"菊尚拖黄，梅将凝粉，安排晴日开筵。锦笙画鼓，谱出鹧鸪天。两世尚书门第，朝回后、绣毂纷然。华堂上，升平保傅，矍铄地行仙。名园。飞霰后，银灯火树，雪月光联。要妆成瑶圃，映上红笺。海畔群真介寿，骖鸾渡、弱水三千。驼封赐，汪汪绿蚁，犹裛凤楼烟。","dynasty":"清代","title":"满庭芳寿王敬哉先生用棠村词韵"}
{"author":"陈维崧","content":"杳杳秋红，濛濛夜碧，戍楼乍歇疏更。宿鸟啁啾，远鸡咿喔，野烟缭绕初生。水明烛暗，听天外、南来雁声。梦回酒醒，人倚高楼，月在前楹。初旸澄澹堪惊。才漾庭柯，旋映帘旌。枫桕山林，莼鲈水郭，家家轩槛新晴。五湖堪长，总莫管、天涯战争。数村横笛，一片西风，十载浮名。","dynasty":"清代","title":"庆春宫秋晓"}
{"author":"陈维崧","content":"易水严装发。休回首、故人别酒，帝城高阙。九曲黄河迎马首，淼淼龙宫堆雪。说不尽、天涯明月。君去故侯瓜可种，向西风、莫短冲冠发。人世事，总毫末。长州鹿走苏台折。叹年少、当歌不醉，此非俊物。试到吴东门下问，可有吹箫人杰？有亦被、怒潮磨灭。来夜天街无酒伴，怕离鸿、叫得枫成血。亦归耳，住何益。","dynasty":"清代","title":"送邵兰雪归吴门仍用前韵"}
{"author":"陈维崧","content":"稍闻茶响，似有蝉鸣，便作冷香空翠想。无聊无赖，渌水廊边自来往。凭阑望。半房莲子，几箸莼丝，谁信已将秋细酿。怪底楼前，今夜明云，分外凄爽。暗惆怅。蛩语乍亲枕函，砧韵渐生门巷。怕是愁人此时，易添羁况。滆湖上。差有月屿风潭，非无钓船菱榜。何不五湖归去，傲然呼长。","dynasty":"清代","title":"泛清波摘遍立秋日憺园塔影轩作"}
{"author":"陈维崧","content":"离离秋水正拖蓝，滑又如簪。拟峭烟帆南崦南，浮笠泽、把黄柑。夏时曾种风楠，与邻叟、追凉笑谈。今日得霜酣，树犹如此，人则何堪。","dynasty":"清代","title":"怨三三秋怀"}
{"author":"陈维崧","content":"落灯风定，粉墙东、梅英一点红小。景物融和，爱春光恁好。鹦哥哢巧。唤帘内、浣花须早。况有阶前，东风露井，一泓清晓。行来碎珠自舀。倚银床百尺，轻漾素绠，却讶琅然，触铜瓶声悄。多年玉导。看依旧、凤蟠龙扰。手抚遗钗，裙扶花影，归房微笑。","dynasty":"清代","title":"辘轳金井咏闺人汲水浣花"}
{"author":"陈维崧","content":"五月荆南新涨至。一片茭芦，总把川光翳。阁外溪风来也未，阴阴先作铿鍧势。水郭涟漪逾十里。买件蓑衣，走入渔翁队。日落笛声篷背起，封侯不换垂纶戏。","dynasty":"清代","title":"蝶恋花其四"}
{"author":"陈维崧","content":"碧翁将试手，趁春未到，要放一城花。关河都冻紫，风惨云昏，冷色走龙沙。笼窗拨火，料寒威、来早还加。帘栊外、未曾飘瞥，吟兴已无涯。山家。当年此日，枯柳疏鸦，小柴门入画。恰又是、梅边渡暝，雁低航斜。玉尘休拟廉纤舞，念有人、新在京华。凝盼处，预愁绿蚁难赊。","dynasty":"清代","title":"渡江云欲雪"}
{"author":"陈维崧","content":"乳燕飞晴昼。凤城边、灵符刚换，女儿节后。报道侯门方合卺，预酿菖蒲花酒。待醉也、玉钗才溜。更喜石榴开几簇，小阑前、要与猩裙斗。一般样，胭脂透。檀奴才在温邢右。羡催妆、昨宵烛下，填词立就。耳畔依稀闻郎字，似说东篱比秀。惹一笑、玉人回首。且俟秋来黄菊院，捲帘人、同倚西风口。问果是，谁清瘦。","dynasty":"清代","title":"贺新郎夏日为代菊岩催妆"}
{"author":"陈维崧","content":"香茗才情，簪花模样，斜舒密色笺儿。霜毫才吮，早已泪如丝。楚天楼上湘娥倚，奈湘雨湘烟十二时。说与天涯游子，近日恹恹春病，生怕难支。为趁双鱼，无物寄相思。真珠滴向红绡满，怕绡滑珠圆难寄伊。","dynasty":"清代","title":"寄书"}
{"author":"陈维崧","content":"象牙局上金星吐，香闺戏博红鹦鹉。深院对挑棋，厌厌春昼迟。娘输笼玉手，佯靠纱窗口。细撚柳绵儿，花冠报午时。","dynasty":"清代","title":"菩萨蛮其二"}
{"author":"陈维崧","content":"四月荆南春去矣。点点花飞，别我弹红泪。所幸东街连古寺，木香莺粟还堆砌。汲水浇花心暗喜。小啜龙团，管甚人间世。更上危巢探鹊子，老来爱与群儿戏。","dynasty":"清代","title":"蝶恋花其四"}
{"author":"陈维崧","content":"秋色玲珑，夜火参差，飞櫩复廊。更丹枫黄菊，缀他帘幕，红阑黛阁，映在池塘。岳牧崇班，溪山傲骨，小筑烟霞彷豫章。环堂后，走匡庐雪瀑，彭蠡银泷。酒酣万感茫茫。说番舶曾经犯瘴乡。正全家百口，鹃啼珠岛，孤城大海，兕吼花洋。乱后名成，兵馀兴懒，又见蓬瀛好种桑。挥杯劝，任接天峰火，稳卧沧浪。","dynasty":"清代","title":"沁园春薛国符方伯招饮留宿园亭"}
{"author":"陈维崧","content":"十载画楼烟月，凝想归何处。黄絁新作瑶妃侣。怅碧海茫茫，琼楼清苦。无一语。掩纱窗、低笼雁柱，将情诉。妆楼一所，红粉墙围住。歌声偏透红墙去。想他墙内，新愁万缕。伊知否。隔墙一般悽楚。","dynasty":"清代","title":"隔帘听听旧家歌伎隔墙度曲"}
{"author":"陈维崧","content":"折一枝笑问，也把鹃呼，尔何愁苦。绿暗园林，点深红千树。但到花间，休论身外，有酒何妨住。况是今朝，弦管莺啼，池亭燕乳。停杯忽忆，故人千里，鄂渚牙幢，武昌楼橹。万一思乡，写断肠佳句。那得凭阑，将花做鸟，向楚天低处。黄鹤楼前，殷勤为我，叫他归去。","dynasty":"清代","title":"醉蓬莱碧山庄看杜鹃秦以新太翁留饮花下有怀对岩检讨"}
{"author":"陈维崧","content":"簟纹绿暖玻璃皱，极望芙蕖。来往谁欤。风幔烟桡满太湖。琐儿不忿双栖鸭，波溅红襦。潮晕春酥，阿姊身边竟有夫。","dynasty":"清代","title":"采桑子其十为汪蛟门舍人题画册十二帧"}
{"author":"陈维崧","content":"心情早起太聊萧。出晴郊，涉兰皋。云水茫茫，不认路条条。只拣暗香深处去，还趁著，卖饧箫。春流碧到第三桥。野梅娇，绽篱腰。何处丝杨，和了酒旗飘。遥望前村偏隔水，亟唤个，小船摇。","dynasty":"清代","title":"江城子郊游即事"}
{"author":"陈维崧","content":"带醉翻楸局，佯憨恼绮筵。笑他柯烂不知年，输尔才拈红子、便通仙。挟瑟龙池上，鸣鞭凤阙前。妙龄绝艺有人怜，可忆江南分手、落花天。","dynasty":"清代","title":"南柯子蝶庵花下送苏生仲补游京师"}
{"author":"陈维崧","content":"闹红咂翠何时了，漾春心。一生轻薄谁拘管，粉墙阴。花架底潜防纨扇，画梁前巧斗红襟。袖上鸳裙摺，费泥金。","dynasty":"清代","title":"纱窗恨蝴蝶和毛文锡韵"}
{"author":"陈维崧","content":"小楼外、丝丝缕缕。也似楼头，个侬情绪。搅幕萦帘，惹人愁恨甚时住。夜香笼袖，妆才罢、天还暮。拟细炙鹅笙，笙亦为春寒，凤嘴偏努。小屏风几叠，瞥见重重南浦。因思江上，算今夜、有人羁旅。纵有日、赊到春晴，晴不得、腮边红雨。怎能勾、梨花门掩，双双笑语。","dynasty":"清代","title":"长亭怨慢春雨"}
{"author":"陈维崧","content":"中酒心情，拆绵时节，瞢腾刚送春归。一亩池塘，绿荫浓触帘衣。柳花搅乱晴晖。更画梁、玉翦交飞。贩茶船重，挑笋人忙，山市成围。蓦然却想，三十年前，铜驼恨积，金谷人稀。划残竹粉，旧愁写向阑西。惆怅移时。镇无聊、掐损蔷薇。许谁知？细柳新蒲，都付鹃啼。","dynasty":"清代","title":"夏初临·本意"}
{"author":"陈维崧","content":"月上梨花午。恰重逢、江潭旧识，喁喁尔汝。绛烛两行浑不夜，添上三通画鼓。说不尽、残唐西楚。话到英雄儿女恨，绿牙屏惊醒红鹦鹉。雕笼内，泪如雨。一般怀抱君犹苦。家本在、扶风周至，五陵佳处。汉阙唐陵回首望，渭水无情东去。剩短蜡、声声诉与。绣岭宫前花似雪，正秦川公子迷归路。重酌酒，尽君语。","dynasty":"清代","title":"伯成先生席上赋赠韩修龄（韩，关中人，圣秋"}
{"author":"陈维崧","content":"吾乡画渚，有个英雄处。长想射蛟人，空吟句。如君饶意气，偏不屑、尘埃住。沿溪寻钓侣。罾晒江村，一色压银欺苧。君年未暮，讵逐鸱夷去。宵半跃赪盘，沧波煮。踞船头弄笛，快劈作、阑江雨。凉飙添几许。响入鲛宫，吹乱织绡机绪。","dynasty":"清代","title":"鹤冲天题钱葆馚莼䰻小像次原韵"}
{"author":"陈维崧","content":"峭阁腾危鹘。映新晴、乱崖沓嶂，龙湫兽窟。竹粉松脂空翠极，狼藉山厨僧钵。分一半、绿人毛发。倒灌寺门香雪海，又岩梅、万树参差发。微笑处，忘言说。鼪鼯悲啸春禽聒。更林间、泉鸣谷响，惨悽神骨。今不来游春渐老，孤负浮生作达。且放眼、人间寥阔。阁背一拳看愈好，藓痕皴、嵌就玲珑月。依稀是，袁家渴。","dynasty":"清代","title":"贺新郎登南岳寺大悲阁"}
{"author":"陈维崧","content":"波淼淼，月胧胧，神巫争赛禹王宫。船头水笛吹晴碧，樯尾风灯飐夜红。","dynasty":"清代","title":"桂殿秋淮河夜泊"}
{"author":"陈维崧","content":"今年离别，石畔梅花开似雪。骏马驰坡，又见流光换碧罗。归鞍暂息，看汝机边还作织。秋月当头，重附租船江岸游。","dynasty":"清代","title":"减字木兰花其三"}
{"author":"陈维崧","content":"万斛蛟漦，千堆蜃沫，沈沈碧海今夜。湘蛾倚殿，贵主还宫，新捣都梁无价。金盆煎处，趁月里、桂华初谢。浓染鲛人茜泪，小衬冯夷冰帕。天风彩鸾斜跨。杜兰香、水边閒话。几遍龙堂游戏，蓬莱乾也。多少望陵愁梦，空剩得、分香雀台瓦。散与人间，斗他檀麝。","dynasty":"清代","title":"天香龙涎香"}
{"author":"陈维崧","content":"一夜红都瘦。恰清和、街南百戏，分棚错绣。争占晴坡施幔幄，似水画帘痕皱。莺语剪、绿芜浓昼。老大逢场聊逐队，也婆娑、锦瑟钿车后。向酒媪，且赊酒。曲终杂爨喧豗奏。有侲童、交竽缘橦，巧将身漏。据地帖腰连琐裤，踢堶弄丸都有。银海眩、铜峰欲覆。万事总然儿戏耳，枣梨争、也算蛟龙斗。姑一笑，华阴叟。","dynasty":"清代","title":"贺新郎初夏城南观剧并看小儿作偃师幻人诸杂戏"}
{"author":"陈维崧","content":"晨兴思出游，茫然惑所向。或云刺梅园，景物颇萧旷。入门苔色净，到眼杂花放。杯来互沈吟，兴剧迭歌唱。两年缚朝衫，小心事卿相。同袍四五人，各各色惆怅。春山未得归，遇酒且跌宕。君看落红堆，下有昔人葬。及今不作达，后此欲谁望。老松无赖极，横若攫拿状。我时倚酒豪，竟上骑其项。龙鳞陡相嗔，鼓作天风浪。","dynasty":"清代","title":"春杪同诸子饮刺梅园古松下"}
{"author":"陈维崧","content":"酒罢燕歌竟歇，途穷赵瑟难求。滹沱水抱太行流，行过鄗南关口。匹马霜天古碛，三河玉勒长楸。翩翩过客半鸣驺，笑尔冯公白首。","dynasty":"清代","title":"过冯唐故里"}
{"author":"陈维崧","content":"忆家乡、此时节物，四围槲叶攒锦。沿湖小弄莼丝滑，已觉水香微渗。论食品。应不数、鸡酥羊酪侯门沈。流涎那禁。伴玉脍鲈腮，雪花盐豉，微雨小桥饮。长安道，惆怅愁潘瘦沈。谁忺涞酒初窨。黏匙凝盌知何限，绝忆吴娘烹饪。浑未审。笑洛下、季鹰归也还由恁。思他则甚。拚一夜西风，五湖船上，倦觅绿蓑枕。","dynasty":"清代","title":"摸鱼儿莼"}
{"author":"陈维崧","content":"响铜签，许多年旧事，和恨压眉尖。记得当初，后堂弟妹，团圞围定红帘。饮尽了、屠苏千盏，挝画鼓、憨笑赌黄柑。十里春城，金蛾暗扑，火凤交衔。自后也逢除夕，叹此身长是，弟北兄南。第宅俱非，颠毛都换，每因令节生嫌。只万点、官桥夜火，风吹零乱映疏檐。羡煞邻家岁酒，隔巷春衫。","dynasty":"清代","title":"一萼红癸丑除夕"}
{"author":"陈维崧","content":"炎炎火镜正烧空，避暑苦无从。客言安得匡庐瀑，还移取、华井秦松。玉女盆边吸露，水仙祠畔餐风。答言计总未为工，不若在军中。平驱十万横磨剑，涛声怒、硬箭强弓。恶浪千堆蹙黑，战旗一片摇红。","dynasty":"清代","title":"风入松苦暑戏与客语"}
{"author":"陈维崧","content":"晚风回处，忽帘开影露，鬓烟微绿。蓦地见人犹掩敛，裙与阑干争曲。萦损红巾，拨残锦瑟，顿惹愁千斛。客来休入，请看门外金犊。渐觉盏内鳞皴，篝边鸭瘦，觥事卿须录。生世谐逢王吏部，绣佛还工惜玉。爱尔娇憨，嗔人拘管，挼碎钗儿菊。晚携素手，碧天雨过初沐。","dynasty":"清代","title":"念奴娇赠阿秀并呈西樵"}
{"author":"陈维崧","content":"江南忆，懊恼是西湖。秋月春花钱又赵，青山绿水越连吴。往事只模糊。","dynasty":"清代","title":"望江南其五"}
{"author":"陈维崧","content":"江南忆，更忆是芜城。兰叶寒塘盘马路，梨花微雨筑毬声。风景逼清明。","dynasty":"清代","title":"望江南其六"}
{"author":"陈维崧","content":"江南忆，忆杀到如今。白玉堂深人一笑，真珠帘暖夜千金。十载尚关心。","dynasty":"清代","title":"望江南岁暮杂忆十首其七"}
{"author":"陈维崧","content":"江南忆，最好是清歈。一曲琵琶弹贺老，三更弦索响柔奴。此事艳东吴。","dynasty":"清代","title":"望江南其八"}
{"author":"陈维崧","content":"江南忆，不羡五侯鲭。狎客后堂春说饼，厨娘小阁夜尝羹。餔歠足平生。","dynasty":"清代","title":"望江南其十"}
{"author":"陈维崧","content":"重五节，记得在金陵。绿水没腰连夜雨，锦帆衔尾半河灯。往事思腾腾。","dynasty":"清代","title":"望江南宛城五日追次旧游漫成十首其一"}
{"author":"陈维崧","content":"重五节，记得在南徐。红板闸喧停画鹢，翠花磁湿贮黄鱼。踏浪最怜渠。","dynasty":"清代","title":"望江南其二"}
{"author":"陈维崧","content":"重五节，记得在扬州。歌板千群游法海，酒旗一片写高邮。茉莉打成毬。","dynasty":"清代","title":"望江南其三"}
{"author":"陈维崧","content":"重五节，记得在吴门。北寺墙头兰叶鬓，桐桥船里墨花裙。那许不销魂。","dynasty":"清代","title":"望江南其四"}
{"author":"陈维崧","content":"重五节，记得在西湖。万马钱塘堤上戏，六桥士女镜中趋。髣髴射潮无。","dynasty":"清代","title":"望江南其五"}
{"author":"陈维崧","content":"小飏夜笛风，碎珠十斛。歌丝袅、槛花轻簌。此何曲。翠阴阴、寻去如尘，想处疑烟，一庭幽瀑，满场哀玉。逗纱曲。渐循声细认，是邯郸曲。年时景、暗中潜触。瘦蛾蹙。怅零箫剩管，耳边又续。算来人世，偏有黄粱难熟。","dynasty":"清代","title":"小镇西臬署夜坐，听前庭演剧，似是邯郸巡河一出。追忆东皋旧事，感赋此词"}
{"author":"陈维崧","content":"凄清庭院，乍金飙压下，一天黄雪。恰值烂银盘又上，冷浸水晶宫阙。阵阵天香，萧萧夜色，花影扶疏绝。谁家墙外，洞箫不住呜咽。记得玉兔金蟆，团圞百亩，碧落分枝叶。自遇吴刚修桂斧，浪被人间攀折。万里空明，一尊潋滟，肯负当头月。姮娥莫笑，老颠狂兴如鹘。","dynasty":"清代","title":"念奴娇月夜看桂花"}
{"author":"陈维崧","content":"谁家砧杵，趱中原秋夜，碧来如此。何况今宵逢七夕，天上鹊桥成矣。人说黄姑，贳钱营室，挨尽愁滋味。可怜阿堵，神仙亦被驱使。我笑此语荒唐，古今稗史，谁是谁非是。翻怪频年瓜果闹，溷我妇人女子。仆病未能，吾衰讵惫，晒腹为佳耳。汝南城下，月明何限残垒。","dynasty":"清代","title":"念奴娇汝南七夕病中排闷"}
{"author":"陈维崧","content":"旧历修窗罅。叹贫居、支离囷蠢，醯鸡瓮鲊。苦忆常年逢此夜，哗笑阄藏覆射。赌瓜子、黄柑楼下。今日飘零诸弟妹，梦苍凉、亭榭潜行怕。最怕是，蟏蛸挂。六街人静梅风洒。望层城、明帘夜火，依然入画。准拟东风来岁好，屏当春衫细马。看士女、秋千笑打。万事总如池水皱，便风吹、何事关卿者。椒酒醉，枕相藉。","dynasty":"清代","title":"贺新郎甲寅除夕十四用前韵"}
{"author":"陈维崧","content":"足亦为头责。问先生、经年何事，蹒跚引疾。有足经须行万里，须踏龙堆马邑。更须伴、锦靴红屐。却怪兀如习凿齿，恐美人、躄者交相厄。中有鬼，苦无力。客为代语君姑默。看人世、太行剑阁，纵横几席。尻马神舆吾自有，底事度阡越陌。足虽惫、犹全吾膝。言罢先生徐扪足，且支筇、虚室初生白。刚一笑，宿疴失。","dynasty":"清代","title":"贺新郎竹逸屡苦足疾词以讯之"}
{"author":"陈维崧","content":"别浦莲歌乍歇，又棹入、菱潭深窅。西风乱水弥弥，斜日远帆了了。小娃兰桨齐开，斗云英、一色裙波袅。才低珠腕，又弱蔓柔茎将人绕。何愁角刺藤兜，把千顷、水烟暗舀。羡清芬、较菰米荷房，一般幽悄。语折芰邻船，再来须早。怕明日寒塘，剩白蘋红蓼。橹南幽、惊飞渚鸟。笑盈盈、并摘花归，可许妆台照。","dynasty":"清代","title":"轮台子采菱"}
{"author":"陈维崧","content":"已矣何须说。笑乐安、彦升儿子，寒天衣葛。百结千丝穿已破，磨尽炎风腊雪。看种种、是余之发。半世琵琶知者少，枉教人、斜抱胸前月。羞再挟，王门瑟。黄皮裤褶军装别。出萧关、边笳夜起，黄云四合。直向李陵台畔望，多少如霜战骨。陇头水、助人愁绝。此意尽豪那易遂，学龙吟、屈煞床头铁。风正吼，烛花裂。","dynasty":"清代","title":"贺新郎冬夜不寐写怀用稼轩同父倡和韵"}
{"author":"陈维崧","content":"日午绛云烘墨，渴乌偏掉尾、威胡赫。一霎溪风凉激。谁取十万冰弦，辊来霹雳。急雨琤琮裂帛，万瓦战金铁。轰馀怒犹思、坏墙壁。此际白苧凉衫，独上快阁临风，须如猬磔。","dynasty":"清代","title":"芭蕉雨骤雨"}
{"author":"陈维崧","content":"持底尊前赠阿增。浓纤一幅缭红绫。上写蝇头无数字。须记。千丝万缕意层层。好向歌楼并舞院。常见。细腰束罢怕难胜。莫到春街闲赌戏。轻弃。他年知否忆来曾。","dynasty":"清代","title":"定风波又赠歌儿阿增"}
{"author":"陈维崧","content":"㶁㶁街泥未肯晴，群公高兴爱山行。一行翠榜欹烟滑，几队红毡映雪明。真寂历，剧凄清，寺桥犹欠一声莺。归来更值街灯落，两地风光醉不成。","dynasty":"清代","title":"鹧鸪天元夕前二日闻南耕原白诸子雪中有龙池之游作此调之"}
{"author":"陈维崧","content":"太液秋鲸攫。红蓼底、龙舟凤艒，沿流依托。记得横汾雄汉武，月夜波心殿脚。又玉管、金箫间作。十二云房都已闭，只将军、绦犬誇平朔。何处觅，秋千索。行人斜过梳妆阁。入耳有、菱歌雁阵，泠泠酬酢。自惜书生难得见，天上桂丛兰薄。单一派、秋荷零落。且拉车前驺卒饮，对西风、莫叹今非昨。依稀奏，还宫乐。","dynasty":"清代","title":"贺新郎秋日行西苑仍用前韵"}
{"author":"陈维崧","content":"雪苑女墙外，水色绿于苔。郭南潭子尤胜，淼淼浸楼台。长记升平旧事，弥望风亭雨榭，荡桨百壶来。谁向乱前说，说罢使人哀。西湄好，忆客夏，寄高斋。南烹为余细糁，棐几净纤埃。君笑热由卿至，仆笑羹应还我，戏语类优俳。摇橹没烟去，背指野棠开。","dynasty":"清代","title":"水调歌头忆商邱宋介子西湄草堂"}
{"author":"陈维崧","content":"老子半生事，慷慨喜交游。过江王谢子弟，填巷哄华驺。曾记兽肥草浅，正值风毛雨血，大猎北冈头。日暮不归去，霜色冷吴钩。今老大，嗟落拓，转沈浮。畴昔博徒酒侣，一半葬荒邱。闭置车中新妇，羞缩严家饿隶，说著亦堪愁。我为若起舞，若定解此不。","dynasty":"清代","title":"水调歌头被酒与客话"}
{"author":"陈维崧","content":"白蘋花尽凋寒玉，舴艋摇空渌。秋潮恰比簟纹平，趁此日斜风细、剪江行。最怜黄歇坟头土，多少今和古。年来生怕说兴亡，笑指楚天新雁、两三行。","dynasty":"清代","title":"虞美人渡江"}
{"author":"陈维崧","content":"把酒狂歌起。正天上、琉璃万顷，月华如水。下有长江流不尽，多少残山剩垒。谁说道、英雄竟死。一听秦筝人已醉，恨月明、恰照吾衰矣。城头点，打不止。当年此夜吴趋里，有无数、红牙金缕，明眸皓齿。笑作镇西鸜鵒舞，眼底何知程李。讵今日、一寒至此。明月无情蝉鬓去，且五湖归伴鱼竿耳。知我者，阮亭子。","dynasty":"清代","title":"甲辰广陵中秋小饮孙豹人溉堂歌示阮亭"}
{"author":"陈维崧","content":"江南忆，最忆善和坊。猿臂醉擎刘白堕，莺喉娇唱小秦王。花月去堂堂。","dynasty":"清代","title":"望江南其二"}
{"author":"陈维崧","content":"箧里还存宝剑篇，舍旁已买瀼西田。蓼莪久废中年后，鸿雁难寻绝塞边。扑帽雪，隔篱烟，绿杨丝隐钓鱼船。难封休恨君家广，仙李由来结大年。","dynasty":"清代","title":"鹧鸪天赠李匪莪"}
{"author":"陈维崧","content":"古黄河，噌吰鞺鞳。千片苇花飒飒。何事冲炎，爱把软红尘踏。舞衫歌扇总生疏，马客饼伧空拉杂。弹罢哀筝，倾来浊酒，自相酬答。何门珠履堪趿。且燕秦齐赵，骑牛荷锸。自笑平生，不惯纵横捭阖。闷来车转腹中轮，狂时剑动亲身匣。莫管今宵，茅店荒凉，鸡声呜邑。","dynasty":"清代","title":"春夏两相期王家营客店排闷"}
{"author":"陈维崧","content":"秋原何淡沱，荒溪奔相互。清潭最明迥，丹嶂极修嫭。我来驻精蓝，回飙已凝冱。手招出泽臞，目协沧洲趣。影堂枕独冈，塔院背双树。丽瞩果不穷，流怀获所遇。飒沓缭垣秋，窈窕寒塘暮。绕郭垣陂陀，攀萝匝狐兔。缅思仁寿年，遗踪倏成故。忧来多颓基，乐往鲜完祚。萧萧紫极宫，恻恻红颜墓。坐深暝翠沈，松花落如雨。","dynasty":"清代","title":"从天宁寺后望迷楼蜀冈一带遗址"}
{"author":"陈维崧","content":"月明珠馆。有帝释鬘陀，身云散满。鲛国旌幢，鲎帆笳吹，万叠雪倾银溅。装罢红棉粤峤，看足苍枫梁苑。饶能事，尽微皴澹抹，黄深绛浅。箧衍。有一卷。细腻凝脂，三尺松陵绢。少不如人，师须为我，画出鬓丝禅板。旁侍湘娥窈窕，下立天魔蹇产。人间苦，怅碧桃花谢，洞天归晚。","dynasty":"清代","title":"喜迁莺石濂和尚自粤东来梁园为余画小像作天女散花图词以谢之"}
{"author":"陈维崧","content":"江南江北，握手相看那易得。今夜重逢，翠筱黄花伴烛红。浮杯大嚼，顾我何如家弟乐。车马湖边，明日西风绝可怜。","dynasty":"清代","title":"减字木兰花渡江宿弟斐玉家"}
{"author":"陈维崧","content":"江风吹客速如箭，车轮历碌过君县。到门恰值君入门，失喜堕车狂欲旋。老颠掀却头上笠，洗脚燎衣一相见。呼朋连臂登君堂，我心明明镫烛光。","dynasty":"清代","title":"古歌留别季沧苇先生其二"}
{"author":"陈维崧","content":"无聊笑撚花枝说，处处鹃啼血。好花须映好楼台，休傍秦关蜀栈战场开。倚楼极目添愁绪，更对东风语。好风休簸战旗红，早送鲥鱼如雪过江东。","dynasty":"清代","title":"虞美人无聊"}
{"author":"陈维崧","content":"风帘霜院。有一派晴秋，暗萦窗练。酒辣侵唇，菊香扑鼻，黄雀紫螯初荐。正值客心悽处，那禁夜乌啼断。绛蜡底，恰白头贺老，江潭重见。离怨。言不尽，水市灯昏，试取檀槽按。宛雒家乡，武昌楼橹，往事暮云分散。愁似长空飏絮，泪比真珠脱线。君休唱，惹青衫湿了，再无人管。","dynasty":"清代","title":"喜迁莺华汉章招饮听苏昆生度曲"}
{"author":"陈维崧","content":"百顷风潭，镇日展、风漪八尺。向此处、未妨饮啖，且须琴弈。篱笋细腌红缕豉，吴盐小下银丝鲫。待体中、脱复有佳时，哦周易。北垞外，寒云白。西崦畔，苍烟积。更水凫将子，纵横飞拍。老子难抛白玉麈，少年喜拓黄金戟。总风情、输与牧牛儿，斜阳笛。","dynasty":"清代","title":"满江红江村夏咏十首其一"}
{"author":"陈维崧","content":"烟样罗裯，月样银钩。人立处、风景全幽。谁将纨扇，细写风流。有一分水，一分墨，一分愁。天街似水，迢迢凉夜，十年前、事上心头。双飘裙带，曾伴新秋。在那家庭，那家院，那家楼。","dynasty":"清代","title":"行香子为李武曾题扇上美人同弟纬云赋"}
{"author":"陈维崧","content":"记趁过江船，远帆疑豆。北固喧豗怒涛吼。江山如此，消得几场诗酒。举杯遥酹取，黄公覆。水云轇葛，阳阴杂糅。奇石成狮破空走。竹林僧老，坐我秋林闲昼。半枝邛竹杖，如人瘦。","dynasty":"清代","title":"感皇恩其二"}
{"author":"陈维崧","content":"推梨让枣，记弟兄幼小，讲堂嬉戏。暇则读书兼击剑，不识世间程李。扪虱雄谈，屠龙绝技，豁达饶奇计。旁人啧啧，陈家郎差足矣。讵料轗𨎹半生，蹉跎万事，不称男儿志。从古多才人失路，荡子酒徒而已。白发无根，青衫有鬼，兀坐愁城里。还胜饮否，饮时盏与重洗。","dynasty":"清代","title":"念奴娇半雪弟四十词以赠之即次其自寿原韵"}
{"author":"陈维崧","content":"金笼鹦鹉新来哑，柳样腰身。月样精神，小小房栊少四邻。只愁绕院千竿碧，戛触疏筠。断续停匀，几阵琤琮似有人。","dynasty":"清代","title":"采桑子其五为汪蛟门舍人题画册十二帧"}
{"author":"陈维崧","content":"中酒心情，拆绵肘节，瞢腾刚送春归。一亩池塘，绿荫浓触帘衣。柳花搅乱晴晖。更画梁、玉翦交飞。贩茶船重，挑笋人忙，山市成围。蓦然却想，三十年前，铜驼恨积，金谷人稀。划残竹粉，旧愁写向阑西。惆怅移时。镇无聊、掐损蔷薇。许谁知？细柳新蒲，都付鹃啼。","dynasty":"清代","title":"本意（癸丑三月十九日，用明杨孟载韵）"}
{"author":"陈维崧","content":"铁瓮隐隐，怒涛滚滚。簸宋掀梁，淘吴洗晋。谁泛水调清讴。是邻舟。望中一抹斜阳恨。可怜消尽、六代金粉。老夫还记旧扬州。红袖悠悠。满江楼。","dynasty":"清代","title":"月照梨花送纬云弟渡江之广陵"}
{"author":"陈维崧","content":"河畔秋还未。羡人间、鹊桥先驾，红丝双繫。隔巷新人车乍到，四角银铃凤子。已渐近、槐厅门第。相府沙堤行更稳，簇晶毬、满路玲珑缀。烟月下，香尘沸。火城才散朝回骑。恰元僚、赭袍捧出，宸章新赐。麝墨淋漓题尚湿，千古君臣鱼水。越显得、门阑有喜。白马珊鞭留佳兆，看他年、接武鹓鸾队。天语在，应须记。","dynasty":"清代","title":"贺新郎为冯躬暨催妆"}
{"author":"陈维崧","content":"水色绿如鸭，又似乍磨铜。靴纹细浪忽起，飒飒夹溪风。数里江村茆屋，一带芦汀蟹舍，下遍钓鱼筒。云作蔚蓝缬，衬以晚霞红。燃楚竹，炊香糯，五湖东。新来溪友堪讶，乃是大毛公。赢得罛师拍手，汝有金貂玉佩，讵是绿蓑翁。笑起唱铜斗，馀响落蛟宫。","dynasty":"清代","title":"水调歌头题毛会侯戴笠垂竿小像"}
{"author":"陈维崧","content":"谁填杏花天，却满幅、春愁无赖。凤纸正叠，狸毫乍弄，笼鹦报道，娘来帘外。新词讶轻狂，一半是、狂奴故态。几遍绕柱循廊，一回暗想胡猜，蹙他蛾黛。瓶容旋解。毕竟是，清新堪爱。乌丝小楷。要麝墨新洒。今日营斋营葬讫，石竹罗裙早坏。裙带。字斜行还在。","dynasty":"清代","title":"卓牌儿联吟为阎牛叟"}
{"author":"陈维崧","content":"黄蛤沈香浦，绿犀惶恐滩。山郡荔枝叶，驿楼鹧鸪斑。郁孤台高一去，琼岛水阔难还。金齿细屐花间，茜雪洒红蛮。黎女双袖泪，梅峤百重关。槟榔椰子，枉劳赠自珠官。怅花田草满，海天月出，小笼失却金尾鹇。","dynasty":"清代","title":"红林檎近大鸿有西河之戚作此代唁大鸿次子无逸没于岭南幕中"}
{"author":"陈维崧","content":"昨夜醉君酒，归路雪飞花。淋衣那更裂烛，袖秃不禁遮。妆遍琼楼万瓦，凝透绡宫千幕，冻杀冷虾蟆。纸破苦拉杂，柱朽怕槎枒。吾笑我，寒至此，独何耶。愁时恨不倩汝，为我唤筝琶。忽忆哦松尊甫，今夜断桥晴雪，吟兴定然佳。客睡几曾著，城上咽悲笳。","dynasty":"清代","title":"水调歌头夜饮季端木斋中归忽尔飞雪填词奉柬并怀尊甫孚公"}
{"author":"陈维崧","content":"春光不像曾来，如何又说春将去。一尊别酒，两行情泪，凄然无语。恰似明妃，红颜远嫁，玉关难驻。叹今年烽火，连天战鼓，都拦截，春归路。偏是魂销此际。怕天涯、少人怜处。临岐低嘱，纵然去也，休忘尺素。忍见愁红，将飞更怯，乍飏旋住。想溪桥来夜，飘零有恨，与何人诉。","dynasty":"清代","title":"水龙吟送春和云臣韵"}
{"author":"陈维崧","content":"暝色官桥，消尽了、带雨绿帆千叶。驿口夜火微红，璚箫正凄绝。记醉惹、铜街唤马，更閒凭、画楼听鴂。无数前情，许多往事，樯燕能说。只细数、花草吴宫，除梦里、依稀旧时节。欲买韶光暂驻，待来春翠荚。纵尚有、鸱夷一舸，怕难禁、伍潮堆雪。悔杀麝帕鸳衾，那年轻别。","dynasty":"清代","title":"琵琶仙阊门夜泊用白石词韵"}
{"author":"陈维崧","content":"藏鸦时候。当初绾住，永丰坊口。丝丝踠地蘸春波，雨后。和烟笼翠牖。如今满院喧晴雪。香绵积。滚尽东风力。茜袂遮。翠幰斜。杨花。一生不著家。","dynasty":"清代","title":"河传杨花"}
{"author":"陈维崧","content":"小酌酴醾酿。喜今朝、钗光簟影，灯前滉漾。隔著屏风喧笑语，报道雀翘初上。又悄把、檀奴偷相。扑朔雌雄浑不辨，但临风、私取春弓量。送尔去，揭鸳帐。六年孤馆相依傍。最难忘，红苏枕畔，泪花轻飏。了尔一生花烛事，宛转妇随夫唱。努力做、藁砧模样。只我罗衾浑似铁，拥桃笙、难得纱窗亮。休为我，再惆怅。","dynasty":"清代","title":"贺新郎云郎合卺为赋此词"}
{"author":"陈维崧","content":"枫桥渔火星星处，钟声客航仍度。微昏帘幕，乍暝帆樯，夹岸多于津树。船娘吴语。为蘸水拖烟，脆来如许。不管人愁，棹歌杳霭掠波去。如眉月棱半吐，想当年曾斗，馆娃娇妩。夜市听莺，春衣扑蝶，梦到将圆频误。鸣珂旧路。问冶叶倡条，可能如故。撩乱心情，化茶烟一缕。","dynasty":"清代","title":"齐天乐枫桥夜泊用湘瑟词枫溪原韵"}
{"author":"陈维崧","content":"平生谩骂，笑纷纷眼底，汝曹何物。醉后擘窠盘硬句。涴遍倡楼粉壁。柳絮萦鞭，花枝低帽，狂煞何曾歇。侧身㩳翅，角鹰飒爽毛骨。谁料同学少年，半封侯去，剩我渔舠只。击碎唾壶颠欲死，往事明明如月。君赋离鸾，仆歌老骥，一样关情切。中秋近矣，人间万顷晴雪。","dynasty":"清代","title":"念奴娇题刘震修小像即次原韵"}
{"author":"陈维崧","content":"酒冷天寒日，人去客愁中。数行钿蝉柱雁，祖饯出城东。衣上青天明月，马上黄河飞雪，雁背染霜红。如此作装急，磊砢相桓公。千斤椎，七宝辔，百石弓。从奴宾客，所过栈马齧残通。定过淮阴祠下，更到望诸墓上，怀古飒悲风。若见苏司业，言我鬓成翁。","dynasty":"清代","title":"水调歌头送宋荔裳观察入都并寄蓼天司业同顾庵西樵赋"}
{"author":"陈维崧","content":"别浦莲歌乍歇，又棹入、菱潭深窅。西风乱水弥弥，斜日远帆了了。小娃兰桨齐开，斗云英、一色裙波袅。才低珠腕，又弱蔓柔茎将人绕。何愁角刺藤兜，把千顷、水烟暗舀。羡清芬、较菰米荷房，一般幽悄。语折芰邻船，再来须早。怕明日寒塘，剩白蘋红蓼。橹南幽、惊飞渚鸟。笑盈盈、并摘花归，可许妆台照。","dynasty":"清代","title":"轮台子采菱"}
{"author":"陈维崧","content":"笳盖从风。旌竿十丈压桯红。卜式相如争匿笑。惊告。同辈屠沽并佣保。","dynasty":"清代","title":"南乡子其六"}
{"author":"陈维崧","content":"满院黄花趖白昼，丝雨筛铜兽。今夜是重阳，不捲珍珠，阵阵西风透。一从秋怨关心后，泪黦轻罗袖。生怕小楼寒，慢去登高，坐到垆烟瘦。","dynasty":"清代","title":"醉花阴重阳和漱玉韵"}
{"author":"陈维崧","content":"忆数年间，为汗漫游，轻去其乡。正城楼入夜，无边草白，关河放溜，极目沙黄。广武山雄，碻磝路隘，何必愁人始断肠。风吹尽，是三河侠少，六郡名王。牛衣仍卧王章。笑病马依然恋战场。恰何来同调，金荃一卷，重逢高会，红烛千行。风刮琵琶，霜枯筚篥，又惹归帆带雨张。频回首，是难忘官阁，酒绿茶香。","dynasty":"清代","title":"沁园春留别伯成先生和澹心韵"}
{"author":"陈维崧","content":"迟日娇莺啭。簸轻风、半栏芍药，参差人面。珠络流苏犀压角，十里龙绡微捲。料好梦、一春曾选。节近菖蒲喧笑语，借五丝、先做同心缠。画梁上，乳双燕。笙歌沸处莲筹转。剪银灯、红酥檀晕，暗窥韩椽。小弟陆家工赠妇，春蚓花笺蟠遍。何况是、丹青能擅。百种烟峦俱易画，远山眉、第一须葱茜。看小试，君苗砚。","dynasty":"清代","title":"贺新郎为冒君苗催妆"}
{"author":"陈维崧","content":"一灯分做还乡梦，君今果然归矣。残月晓风天，暂挽君双袂。柳条今剩几。待折赠、沈吟无计。君到江南，定逢梅放，也应相寄。来夜白沟河，鸡声店、料尔早寒人起。谁念凤城边，有倚阑心事。暮云千万里。留我作、天涯游子。我亦有，茅屋三间，六朝斜照里。","dynasty":"清代","title":"徵招送宋性存归吴门"}
{"author":"陈维崧","content":"才过清明，东风怯舞不胜情。红袖楼头遥徙倚，垂杨里，阵阵纸鸢扶不起。","dynasty":"清代","title":"南乡子清明后一日吴阊道中作二首其一"}
{"author":"陈维崧","content":"秋夜灯青，窸窣作响，先生拔剑而怒。鼠辈来前，复何敢尔，尔罪诚难悉数。蛇蝮犹堪耐，不耐汝曹伛偻。每到更深，触翻杯沥，动摇屏柱。书籍纵横遭点污。挦扯到、五车六库。穴内乘车，蜜中渍矢，变幻难凭据。饮河归休浪喜，高堂下、狱词先具。速付欧刀，便豳风、也思熏汝。","dynasty":"清代","title":"氐州第一诘鼠戏同云臣作"}
{"author":"陈维崧","content":"瑟瑟泠泠，漫天搅地，洒窗淋户。旅情难妥，理煞也无头绪。拚和他、琼瑶乱抛，风前都学梨花舞。算侯门戚里，驼酥兽炭，几家笑语。知否。此间路。是金粉关河，最消魂处。几多旧事，总被六花飘去。想外边、白遍长干，依然玉做南朝树。惹江船、商妇琵琶，水上诉愁苦。","dynasty":"清代","title":"琐窗寒雪"}
{"author":"陈维崧","content":"杳杳秋红，濛濛夜碧，戍楼乍歇疏更。宿鸟啁啾，远鸡咿喔，野烟缭绕初生。水明烛暗，听天外、南来雁声。梦回酒醒，人倚高楼，月在前楹。初旸澄澹堪惊。才漾庭柯，旋映帘旌。枫桕山林，莼鲈水郭，家家轩槛新晴。五湖堪长，总莫管、天涯战争。数村横笛，一片西风，十载浮名。","dynasty":"清代","title":"庆春宫秋晓"}
{"author":"陈维崧","content":"酒罢忽不乐，结束挽强弓。彭城此去苍莽，水蓼满陂红。戏马台边骋望，下有河流似弩，混混尽鱼龙。吾意欲起舞，屈指几英雄。斜阳恨，关山影，一杯中。袁曹刘项，付与烟草没孤鸿。莫管千秋閒事，休误一生作达，笳吹竞西风。盼盼去已久，明月小楼空。","dynasty":"清代","title":"水调歌头送侯叔岱之彭城"}
{"author":"陈维崧","content":"把酒狂歌起。正天上、琉璃万顷，月华如水。下有长江流不尽，多少残山剩垒。谁说道、英雄竟死。一听秦筝人已醉，恨月明、恰照吾衰矣。城头点，打不止。当年此夜吴趋里。有无数、红牙金缕，明眸皓齿。笑作镇西鸲鹆舞，眼底何知程李。讵今日、一寒至此。明月无情蝉鬓去，且五湖、归伴鱼竿耳。知我者，阮亭子。","dynasty":"清代","title":"贺新郎甲辰广陵中秋小饮孙豹人溉堂归歌示阮亭"}
{"author":"陈维崧","content":"住为佳耳，问先生何事，急装趋肃。曾在竹西园子里，狼籍钗徵钏逐。别酒红擎，离帆绿饱，人上兰舟宿。君行烟际，吴山螺发新沐。可惜世事匆匆，陡然方寸，起冈峦陵麓。谁倩石尤吹鹢转，并转丁仪宋玉。无数狂奴，一群荡子，屯守倡家屋。此情莫遂，悄然熟视枫菊。","dynasty":"清代","title":"念奴娇送朱近修还海昌并怀丁飞涛之白下送既庭返吴门仍用顾庵韵"}
{"author":"陈维崧","content":"平生谩骂，笑纷纷眼底，汝曹何物。醉后擘窠盘硬句。涴遍倡楼粉壁。柳絮萦鞭，花枝低帽，狂煞何曾歇。侧身㩳翅，角鹰飒爽毛骨。谁料同学少年，半封侯去，剩我渔舠只。击碎唾壶颠欲死，往事明明如月。君赋离鸾，仆歌老骥，一样关情切。中秋近矣，人间万顷晴雪。","dynasty":"清代","title":"念奴娇题刘震修小像即次原韵"}
{"author":"陈维崧","content":"湘中蛟娣号汜人，楚天冉冉红罗巾。一钩晓月洛桥下，风光冶丽偏相亲。别来愁绪纷难理，鄂渚微波嬉上巳。烟裙雾鬓惊淼茫，画舻回首人千里。千里。湘中水。江面微风翻绣被。轻别玉娥归去矣。泪滴龙堂青绮。十年重遘蛟宫娣。愁绝楚天上巳。","dynasty":"清代","title":"调笑令其二汜人"}
{"author":"陈维崧","content":"孤竹君原称苦节，晚遗弱息江村。夜凉荐寝暂承恩。斑留江上点，冷浸月中魂。青女秋来休见妒，此身自有根源。化为横笛响夔门。但凭关塞曲，吹裂小龙孙。","dynasty":"清代","title":"临江仙咏竹夫人二首其一"}
{"author":"陈维崧","content":"别来何久，喜今朝坐上，五君二仲。齐作镇西鸲鹆舞，舞罢持杯高讽。蹴踏齐梁，凭陵晋魏，白眼看唐宋。髀虽生肉，公然意气毫纵。最是月落参横，主人留客，不放归鞭控。能得几场花下醉，况是吴宫如梦。锦瑟怜谁，青萍负我，快作临风弄。唾壶阙尽，狂歌乱击春瓮。","dynasty":"清代","title":"念奴娇尤展成招饮草堂同丁飞涛彭云客宋既庭御之即席分赋同用飞涛韵"}
{"author":"陈维崧","content":"三月吴天那肯碧。带暝连阴做黑。帘阁空凭，角巾长垫，心事对谁人说。寻寻觅觅。城南行遍还城北。向甚处问取，酒旗歌扇旧踪迹。算是除却社燕堂前，今朝更无一个相识。闷无聊、豪情不禁，当街倚醉拓金戟。一任酒狂喧巷陌。怎奈易醒，不如归拥罗衾，恹恹睡过，一年寒食。","dynasty":"清代","title":"春霁春寒拨闷作"}
{"author":"陈维崧","content":"山风几斛，吹万笏晴螺，寺前堆积。阴阴竹院，与尘寰都隔。斜川外、几姓渔蛮，携绿箬、醉卧菱湖栅。雨添湿翠，怕晚来偏剧。小啜僧寮茗粥，助玉川茶癖。禅榻后、三间茅阁，恰面对、九龙峰脊。推窗惊叫，怪龙鳞都裂。","dynasty":"清代","title":"皂罗特髻憩庆云庵方丈后小轩"}
{"author":"陈维崧","content":"柔浪如酥，遥峰欲笑，樯乌阵阵迎人话。说道今日花朝，此去包山，歌台砌满苔钱罅。玉箫金管劝东风，嫣红艳紫须迟卸。频讶。往事酒边灯下。铜扉记隔秋千榭。每到丁字帘前，群芳生日，昵语何曾罢。如今好个奈何天，一船花月春江夜。","dynasty":"清代","title":"鹊踏花翻花朝行玉峰道中用蝶庵词韵"}
{"author":"陈维崧","content":"春阴春雨，把碧天偷换。赢得情思冻云懒。料高楼、小市火树银花，都不见，有也无人寻玩。狂朋应似我，手撚玉梅，低叹心头旧愁满。早瞢腾孤睡，笑逐钿车，人影乱、拾得遗钗一半。更灯灺鸡鸣梦回来，空斜压衾窝，孜孜细看。","dynasty":"清代","title":"洞仙歌戊申上元阴雨示桢百云臣青际"}
{"author":"陈维崧","content":"薄霭新旸，翠禽啼绡窗，乍催人醒。弄袖风微，印屐泥乾，村馆酒旗低映。相携缓步回塘上，寻春寺、聊添吟兴。画溪尾，葡萄初涨，遥川绿竟。叩罢禅扉谁应。剩花底经幡，烟中斋磬。竹院因循，水郭迟回，忍负雨馀妍景。春衫且把桥栏倚，閒数遍、碧纱官艇。前溪里，一行社归人影。","dynasty":"清代","title":"花心动二月八日微晴同云臣过北郭外访寒松上人不遇纪事"}
{"author":"陈维崧","content":"胜里春人，和天上琼葩，今夜双剪。糁粉飘绵，舞困乍飏仍捲。低处才满银塘，旋又上、凤楼堆遍。问晓来、还积多少，定没小窗双扇。柳花尚早梨花未，讶濛濛、恁时相见。拚将冷淡疏狂性，行尽天涯远。祇怕火树渐红，灯市上、翠愁珠怨。料六花情重，留些元夜，印弓痕浅。","dynasty":"清代","title":"玲珑四犯人日前一日雪中用梅溪词韵"}
{"author":"陈维崧","content":"洗妆台下伤情路，西风又吹人到。一缕山鬟，半梳苔发，想象新兴闹扫。塔铃声悄，说不尽当年，月明花晓。人在天边，轴帘遥闪茜钗小。如今顿成往事，回新深院里，也长秋草。上苑云房，官家水殿，惯是萧娘易老。红颜懊恼，与建业萧家，一般残照。惹甚闲愁，且归斟翠醥。","dynasty":"清代","title":"辽后妆台"}
{"author":"陈维崧","content":"多年枯树，屈铁拗铜阴翠冱。野涧萧林，闲坐幽人抱膝吟。传家碧血，怕听子规啼夜月。莫便还乡，霸国山川冷夕阳。","dynasty":"清代","title":"减字木兰花题山阴何奕美"}
{"author":"陈维崧","content":"磁枕摇新竹，藤床荫瘦桐。人间亦有广寒宫，半亩荷亭几阵、藕丝风。簟滑凉于水，帱虚翠若空。花阴得失闹鸡虫，觉后掀髯一笑、夕阳红。","dynasty":"清代","title":"南柯子午睡"}
{"author":"陈维崧","content":"记在涌金门，冷云成画。落月高楼水明夜。佯狂脱帽，行到宋诸陵下。碧羊缠石藓，眠官野。一湖莲叶，半城樵舍。西子嫣然晚妆罢。隔江雪浪，隐隐天风樯马。狂思横万弩，迎潮射。","dynasty":"清代","title":"感皇恩其六"}
{"author":"陈维崧","content":"濒行不折阊门柳，殷勤只劝皋桥酒。笑指岁寒图，交情如不如。领君珍重意，树乃犹如此。题罢上归船，孤帆入暝烟。","dynasty":"清代","title":"菩萨蛮吴门将归为姜学在题岁寒图"}
{"author":"陈维崧","content":"栏楯浮空去。划玲珑、榴皮石发，青红无数。看尽宣和风景好，又看宫娥北渡。有多少、梨花夜雨。西望铜驼荆榛里，算千秋、老辈惟吾汝。晋宋事，总尘土。鸿濛一气凭㪺取。蹑丹梯、千盘百级，上通元圃。根插中原维地轴，其下黄河一缕。曾经过、怒潮煎煮。无限西风神州恨，倩相轮、做尽兴亡谱。铃铎响，自相语。","dynasty":"清代","title":"贺新郎登上方寺铁塔"}
{"author":"陈维崧","content":"智琼年小逢珍偶，多少事、灯前酒后。夜合自开花，摇动珠帘口。檀奴戏觅南朝手，图倩女、为娘称寿。一笑溜横波，媚靥红于酒。","dynasty":"清代","title":"海棠春题美女图为闺人称寿"}
{"author":"陈维崧","content":"月上梨花午。恰重逢、江潭旧识，喁喁尔汝。绛烛两行浑不夜，添上三通画鼓。说不尽、残唐西楚。话到英雄儿女恨，绿牙屏、惊醒红鹦鹉。雕笼内，泪如雨。一般怀抱君尤苦。家本在、扶风盩厔，五陵佳处。汉阙唐陵回首望，渭水无情东去。剩短蜡、声声诉与。绣岭宫前花似雪，正秦川、公子迷归路。重酌酒，尽君语。","dynasty":"清代","title":"贺新郎伯成先生席上赠韩修"}
{"author":"陈维崧","content":"春欲寒时雨正浓，小楼残烛话重重。关山兄弟飘零后，同听吴江晓寺钟。","dynasty":"清代","title":"春日吴阊杂诗"}
{"author":"陈维崧","content":"鴶鵴叫，戍楼平，漆灯明。一路春田四月、少人耕。恶木丛中古驿，乱山缺处孤城。安得短衣看射虎、过残生。","dynasty":"清代","title":"春光好桐川道中作"}
{"author":"陈维崧","content":"河流浩淼，去黏天无岸。白草黄沙古曹县。问居人、谁是僖负羁妻，谁惜我，十载蓬科未转。一鞭官渡口，飒飒西风，落照昏鸦太零乱。叹息旧繁华，往事还非，眢井畔、兔葵开遍。访昔日东平故侯家，怅绣戟牙幢，一时都换。","dynasty":"清代","title":"洞仙歌途次曹县"}
{"author":"陈维崧","content":"挥杯一笑，恰举头又见，昨宵明月。如此清光兼老伴，遗恨真无毫发。莲子轻抛，蘋婆细劈，慢取橙齑切。风前倚幌，满城晓角初歇。可惜万事蹉跎，半生偪侧，难得胸怀豁。谁把银河阶下泻，快作西山积雪。感极关河，愁深砧杵，一寸心俱折。为浑脱舞，乃公直是奇绝。","dynasty":"清代","title":"念奴娇初八夜对月饮纪伯紫处士寓仍用前韵"}
{"author":"陈维崧","content":"响铜签，许多年旧事，和恨压眉尖。记得当初，后堂弟妹，团圞围定红帘。饮尽了、屠苏千盏，挝画鼓、憨笑赌黄柑。十里春城，金蛾暗扑，火凤交衔。自后也逢除夕，叹此身长是，弟北兄南。第宅俱非，颠毛都换，每因令节生嫌。只万点、官桥夜火，风吹零乱映疏檐。羡煞邻家岁酒，隔巷春衫。","dynasty":"清代","title":"一萼红癸丑除夕"}
{"author":"陈维崧","content":"盈盈对坐翻经史，琳笈琼函。粉印脂钤，夜冷春葱下几签。在旁蜡烛能知状，茗苦香甜。月小风纤，咏絮才高笑撒盐。","dynasty":"清代","title":"采桑子其十二为汪蛟门舍人题画册十二帧"}
{"author":"陈维崧","content":"迟日和风汎绿蘋，飞花落絮罥红巾。此间帘影空于水，何处琴丝细若尘。池上管弦三月饮，坐中裙屐六朝人。独怜长板桥头客，白发淮南又暮春。","dynasty":"清代","title":"招林茂之先生刘公㦷比部小饮红桥野园越日茂之先生赋诗枉赠奉酬"}
{"author":"陈维崧","content":"绿窗浓昼逢初夏，满院花都谢。昨宵丝管醉沈香，重放一枝栏角斗红妆。曲廊软幔娇难画，提起开元话。杨妃带笑绽红鲜，不数阿姨粉面夜朝天。","dynasty":"清代","title":"虞美人赋得一枝红牡丹"}
{"author":"陈维崧","content":"帆如阵马骤晴空，一条银练吼、走虬龙。回头烟树失吴宫。灵岩寺，塔影尚茏苁。槲叶满湖红。樯灯和估笛、点空濛。夕阳船已过垂虹。无由泊，心事一杯中。","dynasty":"清代","title":"小重山泊舟松陵城外未及一晤舍妹赋此写怀"}
{"author":"陈维崧","content":"杉驿烟乡。正屏掩楚峰，簟滑吴江。得风篁欲笑，就食鸟相忘。鲈鱼美似北固，四十九、入手先香。晚饭罢，觅閒僧话暑，老树赊凉。吴装。白莲著粉，红藕放花，野鸭暗触船窗。风灯零乱极，渐暝色微茫。波上已逗素月，问卖酒、甚处阳昌。吾醉矣，拟夜游、琼岛云厢。","dynasty":"清代","title":"玉簟凉夏景"}
{"author":"陈维崧","content":"落拓无家，叹三匝、曾栖汝颍。记那日、绿窗闲与，姬人说饼。溲粉宛同春絮薄，映空绝似杭罗净。笑鹦哥、偏爱啄香粳，吴儿性。才半载，归乡井。拚两地，悲萍梗。算不因烽火，几成薄倖。闻说衮师年尚幼，戛羹解向厨娘竞。只今宵、入手恰输他，团圆影。","dynasty":"清代","title":"满江红郝元公署中食饼忽有茂陵之忆赋词志感"}
{"author":"陈维崧","content":"白月明明，青火荧荧，忧来无方。有败砖碎甓，当年碧瓦，残煤冷烛，昔日红墙。铜沓椒图，绮钱交网，赢得行人叹一场。辘轳畔，凭凤箫吹透，几阵新凉。无端一梦荒唐。梦应教邹枚缀末行。似朦胧帘外，宫娥阿监，依稀殿上，玉几金床。忽听鸡鸣，旋催马首，淇水东流划太行。回头望，见驿楼飘渺，苑榭微茫。","dynasty":"清代","title":"沁园春夜宿卫辉府使"}
{"author":"陈维崧","content":"记昨日、西风吹汝。送到荆南，斜桥极浦。船泊家门，水窗开在晚凉处。与君兄弟，连夜作、销魂语。语罢起而歌，一曲小秦王，为回鹘舞。叹人生易散，记嘱分携休遽。如何人说，竟私买、小舟归去。吟不尽、故国秋光，听不得、天涯战鼓。怕来夕、郡楼高望，閒愁无数。","dynasty":"清代","title":"长亭怨慢送曹二隐还郡"}
{"author":"陈维崧","content":"坏堞崩沙，人说道：古夷门也。我到日、一番凭吊，泪同铅泻。流水空祠牛弄笛，斜阳废馆风吹瓦。买道旁浊酒酹先生，班荆话。摄衣坐，神闲暇；北向刭，魂悲诧。行年七十矣，翁何求者？四十斤椎真可用，三千食客都堪骂。使非公万骑压邯郸，城几下。","dynasty":"清代","title":"汴京怀古（夷门）"}
{"author":"陈维崧","content":"记在玉河桥，天街无赖。被酒狂歌禁门外。蒲桃晶透，选取招凉珠赛。冷萤流殿瓦，冰初卖。倦听太液，蝉声一派。想像宸游甚时再。飘红坠粉，凤艒经秋都坏。燕丹门下客，皆安在。","dynasty":"清代","title":"感皇恩其四"}
{"author":"陈维崧","content":"说鬼谈天矜博异，自循短发无生意。醉舞仙仙鸲鹆起。深径里，怕窥狂态门须闭。何用扊扅嗟百里，吾生自有驱愁计。却笑天公烦恼地。浑如寐，朝朝只洒花间泪。","dynasty":"清代","title":"渔家傲三月十八雨中，同杜茶村、韩尔铉、黄稚曾过饮钱础日十峰草堂，同用范希文原韵"}
{"author":"陈维崧","content":"崇仁宅靠善和坊，旧雕阑都坏。问玉楼、人醉今何处，只一树、花还在。红香笼帽归鞭快，更何人能戴。到如今和了，满城微雨，频上街头卖。","dynasty":"清代","title":"探春令咏窗外杏花"}
{"author":"陈维崧","content":"杉驿烟乡。正屏掩楚峰，簟滑吴江。得风篁欲笑，就食鸟相忘。鲈鱼美似北固，四十九、入手先香。晚饭罢，觅閒僧话暑，老树赊凉。吴装。白莲著粉，红藕放花，野鸭暗触船窗。风灯零乱极，渐暝色微茫。波上已逗素月，问卖酒、甚处阳昌。吾醉矣，拟夜游、琼岛云厢。","dynasty":"清代","title":"玉簟凉夏景"}
{"author":"陈维崧","content":"拍手唱铜斗，蹋地舞回波。世间穷达有命，扰扰若之何。收罢百钱帘下，雨后一街人少，客有猎缨过。仆病坐磨蝎，君丑类鸡窠。如箕舌，皤其腹，口悬河。眼中只爱绿帻，谁解爱青娥。颇怪丈人痀偻，却恐舍人居謈，戏语莫相呵。绝倒黄幡绰，抚掌敬新磨。","dynasty":"清代","title":"水调歌头赠西陵周勿"}
{"author":"陈维崧","content":"梅瘦侵墙罅。趁閒窗、椒觞汎蚁，辛盘盛鲊。抖擞门丞秦叔宝，贝带璘斑光射。笑公等、寄人檐下。镜听灶前占吉语，愿今年、烽火无惊怕。双彩燕，钗梁挂。轩墀未扫先宜洒。待春来，桃须杏脸，雨梳烟画。五十过头吾竟老，说甚高车驷马。任街鼓、群儿戏打。天意萧萧偏酿雪，小楼前、已有纷披者。拂帘幌，萦茵藉。","dynasty":"清代","title":"贺新郎乙卯元日十五用前韵"}
{"author":"陈维崧","content":"水榭清幽，宿雨罢、奔浑齐涨。凭眺处、孤城剩垒，炮痕无恙。波静细延帘阁底，草香乱扑纱窗上。碧阴阴、一阵嫩凉来，沙禽饷。篷六扇，烟中漾。箫一缕，潭边唱。况主人还有，吴羹法酿。但醉且寻茶叟灶，欲归径借溪翁杖。想此时、纤月挂西湄，难于状。","dynasty":"清代","title":"满江红同恭士叔岱牧仲饮介子西湄草堂次公㦷壁间韵"}
{"author":"陈维崧","content":"屐初停，见乱杉深巷，门境已空幽。一派风廊，几层钓槛，微茫人在沧洲。轩子外、苍皮怒裂，更红鱼、碧鸭漾铜沟。屋小如㡓，斋虚似舫，万籁飕飗。到便捶琴啜茗，向水边企脚，林下科头。卿论殊佳，吾衰已甚，世间一笑浮沤。且尽日、谈空说鬼，豆花棚上月如钩。再喷数声风笛，吹动新秋。","dynasty":"清代","title":"一萼红纳凉"}
{"author":"陈维崧","content":"落灯风定，舞絮天成。听沙沙杂杂，檐声滴乱酒床声。闻说南山，小队轻裘竞射生。吾侪无事，且扶老懒，共博春酲。起望尊前，林皋顿皓，轩槛将盈。恰萧然、四垂阴重，六出花轻。多少征人，琵琶风雪醉龙庭。问他何似，疏狂老子，诗酒埋名。","dynasty":"清代","title":"愁春未醒元夕后三日饮曹荩臣宅适遇微雪"}
{"author":"陈维崧","content":"万斛蛟漦，千堆蜃沫，沈沈碧海今夜。湘蛾倚殿，贵主还宫，新捣都梁无价。金盆煎处，趁月里、桂华初谢。浓染鲛人茜泪，小衬冯夷冰帕。天风彩鸾斜跨。杜兰香、水边閒话。几遍龙堂游戏，蓬莱乾也。多少望陵愁梦，空剩得、分香雀台瓦。散与人间，斗他檀麝。","dynasty":"清代","title":"天香龙涎香"}
{"author":"陈维崧","content":"红瘦成碧，鲥鱼堆网白。怅杀年光，回首春前，旗亭饯客。公路浦君为远别，吕蒙城、我无相识。记曹家，园上看花，疏狂那夕。高齿屐，黄金戟。行不得，愁何益。叹命不如人，雄姿俊侣，此日一齐抛掷。试咏洛生谁解作，拟邀曲部何从索。闷坐忆周郎，听江声千尺。","dynasty":"清代","title":"帝台春五月南徐怀周翼微在都门即用其江上留别原韵"}
{"author":"陈维崧","content":"连日微阴，梅花外、数声姑恶。憔悴是、净持小女，儿家姓霍。春梦昼寒偏易醒，鬓丝指冷应难约。思沈沈、独自抱银筝，人猜著。钗梁燕，鞋帮雀。簪处颤，移来却。看糁平鸳瓦，铺明红药。沾湿怕污郎白马，玲珑不辨奴青钥。问何时、乾鹊噪香奁，从天索。","dynasty":"清代","title":"满江红咏雪叠韵八首其二"}
{"author":"陈维崧","content":"重五节，记得在嘉兴。也共朱郎湖上饮，菖蒲花底醉难胜。别后见何曾。","dynasty":"清代","title":"望江南其六"}
{"author":"陈维崧","content":"重五节，记得在如皋。小展簟纹融似水，杨枝低唱紫云箫。回首路迢迢。","dynasty":"清代","title":"望江南其七"}
{"author":"陈维崧","content":"重五节，记得在前门。庙市花盆笼蟋蟀，门摊锦袋养鹌鹑。榴火帝城春。","dynasty":"清代","title":"望江南其八"}
{"author":"陈维崧","content":"重五节，记得在家乡。麝粉细调蛾子绿，虎钗新破茧儿黄。扼臂五丝长。","dynasty":"清代","title":"望江南其九"}
{"author":"陈维崧","content":"重五节，今岁在南阳。墙脚蜗牛行艾叶，檐牙鸠妇话榴房。丝雨湿年光。","dynasty":"清代","title":"望江南其十"}
{"author":"陈维崧","content":"商邱忆，忆煞冶游人。㔩叶绿鞲檠兔鹘，闹花锦袋贮鹌鹑。飞鞚逐黄尘。","dynasty":"清代","title":"望江南商邱杂咏五首其一"}
{"author":"陈维崧","content":"商邱忆，绮席笑颜酡。脆滑韭芽黄胜靥，松圆粔籹白于罗。扶路酒人多。","dynasty":"清代","title":"望江南其二"}
{"author":"陈维崧","content":"商邱忆，马客似幽凉。枣子集头调犬路，木兰庙角斗鸡场。自许尽轻狂。","dynasty":"清代","title":"望江南其三"}
{"author":"陈维崧","content":"商邱忆，梳裹胜江淮。青漆车儿垂绣幔，乾红靴子隐弓鞋。相遇宋城隈。","dynasty":"清代","title":"望江南其四"}
{"author":"陈维崧","content":"商邱忆，春景浩无涯。坐上一尊桑落酒，门前千亩牡丹花。踞坐拨筝琶。","dynasty":"清代","title":"望江南其五"}
{"author":"陈维崧","content":"几摺枕屏斜，凝眸看、蕃马簇平沙。算故国楼台，许多风物，当年歌管，何限韶华。曾记得、和烟罗幌展，映水粉墙遮。乍雨乍晴，卖饧天气，半痴半黠，斗酒生涯。也知别来事，浑娇懒，难胜蝉翼轻纱。多管逢春不语，对月长嗟。只芳草黏天，声声杜宇，画帘垂地，阵阵杨花。赢得无聊，小楼数尽栖鸦。","dynasty":"清代","title":"风流子感旧"}
{"author":"陈维崧","content":"卖饧天气，恰春光娇到，九分时节。城下小园围绿水，无数画廊周折。蝶翅憨红，蜂须簸暖，满院繁英缬。君如不醉，花时枉诩豪杰。记否二十年前，襄王筵上，众里香曾窃。金缕衫边桃叶泪，多少细怜轻阅。柳絮帘栊，花枝年纪，事去和谁说。凭阑一梦，帽檐糁遍晴雪。","dynasty":"清代","title":"念奴娇春日玉峰叶九来招饮半茧园时梅花正开酒间话旧有感"}
{"author":"陈维崧","content":"有影无声，小楼一夜堆琼稷。撒盐萦絮，舞遍天涯六出。最爱轻松纤软，雅称红闺客。遮不住、空青帘翼。春阴积。怪此际、晓寒何重，围红兽、偎窗隙。楼前莫管，一任腾腾瑟瑟。且瀹鲍家香茗，雪水倾来白。红日照、消入一池深碧。","dynasty":"清代","title":"簇水春雪"}
{"author":"陈维崧","content":"晴髻离离，太行山势如蝌蚪。稗花盈亩，一寸霜皮厚。赵魏燕韩，历历堪回首。悲风吼，临洺驿口，黄叶中原走。","dynasty":"清代","tags":"纪游，写景，抒怀，感慨","title":"点绛唇·夜宿临洺驿"}
{"author":"陈维崧","content":"忆数年间，为汗漫游，轻去其乡。正城楼入夜，无边草白，关河放溜，极目沙黄。广武山雄，碻磝路隘，何必愁人始断肠。风吹尽，是三河侠少，六郡名王。牛衣仍卧王章。笑病马依然恋战场。恰何来同调，金荃一卷，重逢高会，红烛千行。风刮琵琶，霜枯筚篥，又惹归帆带雨张。频回首，是难忘官阁，酒绿茶香。","dynasty":"清代","title":"沁园春留别伯成先生和澹心韵"}
{"author":"陈维崧","content":"牛马江东走。陪满座、邹枚上客，为君称寿。七叶貂禅连凤阙，坐拥银筝翠袖。又兄弟、才雄八斗。三十王郎正年少，恰黄金铸印双悬肘。此意气，古无有。淡黄十里隋堤柳。更多少、竹西歌吹，樊川诗酒。满目关山原不恶，只是繁华非旧。算惟有、文章不朽。簌簌珠帘人不卷，看使君灯火春城口。依稀羡，欧阳守。","dynasty":"清代","title":"贺阮亭三十"}
{"author":"陈维崧","content":"戊申蹑屩走碣石，公也正坐中书堂。沙堤才下火城散，趣呼门士谭文章。是年都城水大至，九门一望俱混茫。忆公召饮恰七夕，浑河放溜声礌硠。狂飙卷雨舞轩砌，树梢瓜蔓森开张。我公挥麈坐自若，穿穴理窟雄辞场。赋诗句必慑韩杜，阐性论足排荀扬。顾谓小子汝可语，许汝负笈循我墙。手书往复慰且诲，赫蹄每月盛一囊。隆冬别公适梁宋，给我屝屦资我粮。人生岁月算不得，破空乌兔何奔忙。霍如庄叟快说剑，奋迅僄疾谁能当。公归东山又十载，晞发暂驻恒山阳。嗟予垂老倏遭际，献赋获缀鹓鸾行。宣武门边赁老屋，与公旧邸还相望。秋经向所命酒处，葡萄压架榴拆房。佳节矧逢仍七夕，昔游瓜果真难忘。","dynasty":"清代","title":"寄上柏乡魏贞庵先生"}
{"author":"陈维崧","content":"谁家砧杵，趱中原秋夜，碧来如此。何况今宵逢七夕，天上鹊桥成矣。人说黄姑，贳钱营室，挨尽愁滋味。可怜阿堵，神仙亦被驱使。我笑此语荒唐，古今稗史，谁是谁非是。翻怪频年瓜果闹，溷我妇人女子。仆病未能，吾衰讵惫，晒腹为佳耳。汝南城下，月明何限残垒。","dynasty":"清代","title":"念奴娇汝南七夕病中排闷"}
{"author":"陈维崧","content":"糁雪梅娇，弄烟杏暖，嫩杨初丝。正卖饧、声近帘栊，店舍恰逢百五，风飐斜旗。绿波画桥门暗锁，听墙里、谁家笑语微。知他定，是秋千才下，慵换春衣。芳郊也拟宴赏，奈旧日、心情半已非。只一园蝴蝶，满地燕子，乱扑晴晖。墓左麒麟，枝头杜宇，不饮芳樽更待谁。梨花底，照明妆淡粉，上冢人归。","dynasty":"清代","title":"大圣乐甲寅清明"}
{"author":"陈维崧","content":"红蕤枕，卓金车，两相于。酒醒后，梦来初。挽郎祛，郎欲去，且徐徐。烦塞马，倩江鱼，寄他书。休信宿，莫踌躇。锦鸡城，金雁驿，是郎居。","dynasty":"清代","title":"三字令闺情"}
{"author":"陈维崧","content":"记得常年此际，风送闽天柑子。珠舶帆轻，花洋浪细，香遍吴头楚尾。武夷仙使，向缥缈、鲤湖传至。讵料岩关笳吹，竟隔千山万水。天竺烟深，潮音月落，今日不知何世。匆匆弹指，都不道、江山如此。","dynasty":"清代","title":"剔银灯佛手柑不至词以寄慨"}
{"author":"陈维崧","content":"天水空濛，只将暝织愁，催雨添恙。乍过了东风，杨花一桁。弹指还惊仲夏，萧萧檐瓦跳珠响。葡萄涨。鸠妇唤晴，凫母眠浪。惆怅。他乡谁傍。算炉薰药裹，聊自屏当。料故国楼头，茶烟新飏。豆绿缸中梅水满，何时小啜龙团饷。苔衣长。赋得苧衫难爽。","dynasty":"清代","title":"梅子黄时雨本意"}
{"author":"陈维崧","content":"檐溜才停，街泥乍涴，花梢日影摇午。陌头霁景增妍，水边烟光添妩。茜衫笑检，忆春在、谢桥深处。正沿堤、叫燕吟莺，吹满一天风絮。篱杏糁、如尘鬓缕。溪柳罨、带烟朱户。画完江左亭台，酿成花朝节序。为欢并日，况渐逼、韶光百五。约钿车、来日重游，又听小楼宵雨。","dynasty":"清代","title":"东风第一枝踏青和蘧庵先生韵"}
{"author":"陈维崧","content":"奉诚园内小斜桥，曾记近花朝。簸钱庭院，筑毬天气，春草绿裙腰。而今不道心情换，飘泊堕江皋。眼底人疏，心头事满，斜凭木兰桡。","dynasty":"清代","title":"少年游感旧和柳屯田"}
{"author":"陈维崧","content":"醉凭阑干吐。倚清狂、横陈冰簟，后堂无暑。闻说吴儿工作剧，吊屈龙舟似虎。我欲唱、公乎无渡。累自沈湘卿底急，枉教人、挝碎回帆鼓。楚江畔，苇花舞。陡然磊块多如许。唤灵均、前来共语，酹君椒醑。呵壁荒唐何必问，死累人间角黍。尚不及、伍胥涛怒。忽发狂言惊满座，料诸公、知我心中苦。酒醒后，重怀古。","dynasty":"清代","title":"贺新郎乙巳端午寄友用刘潜夫韵"}
{"author":"陈维崧","content":"谁将醉墨，泼长笺、写作十分奇诡。齃鼻魋肩形状寝，风刮鬓毛攒猬。空驿啼杉，颓崖啸葛，目欲营天地。三闾呵壁，荒唐情态如是。休只破宅蹒跚，荒江狼犺，幽窅寻魑魅。鼎鼎试看朝市上，何限揶揄之子。卧者为尸，坐而成冢，择肉须来此。笑渠笨伯，翻愁鬼以公戏。","dynasty":"清代","title":"念奴娇戏题终葵画"}
{"author":"陈维崧","content":"斫屧吹箫吴市间，恨无大药驻红颜。诗情浩荡风前絮，身计微茫海外山。耽放浪，恣萧闲，烟波境界十分宽。新衔曲部兼茶部，旧署园官并橘官。","dynasty":"清代","title":"鹧鸪天寓兴用稼轩韵同蘧庵先生作三首其一"}
{"author":"陈维崧","content":"谁把软黄金缕，袅在最临风处。低蘸绿波中，太濛濛。愁杀花花絮絮，半是风风雨雨。一树倍堪怜，寺门前。","dynasty":"清代","title":"昭君怨咏柳"}
{"author":"陈维崧","content":"又红闺挂残斜月，香尘镂完微雨。整飞蝉、一望碧虚前，见皎镜、溶溶南浦。风光汎、渐蘸垂杨缕。三春景、如花似雾。秋千社、淡日浓烟，蹴鞠队、繁筝急鼓。料凤城、钿车宝毂，不住纷纷来去。唤桂子、小玉报花香，日暖与、隔墙邻女。踏青须、结伴东郊路。看多少、绣帘珠户。喜今日、满院晴丝，怕明朝、一庭落絮。更杜宇唤取春老，榆钱压将春暮。忆去年、元夜玩灯时，曾立在、火阑珊处。转盼又、星桥燃蜡炬。闹蛾儿、红楼紫府。休沾惹、窃玉閒愁，且安排、寻香公务。","dynasty":"清代","title":"三台春景用万俟雅言清明原韵"}
{"author":"陈维崧","content":"五十之年，细数生平，人间可哀。看白首相知，晨星寥落，朱门先达，覆雨喧豗。只此贫交，陶然永夕，蹴鞠弹棋更举杯。交驩甚，记看花并出，踏月偕回。千金散尽还来。算细故宁容芥蒂哉。况白雪连箱，读之气尽，红牙一曲，闻者心灰。亟续曩游，竞投新阕，从此萧朱忍见猜。真嘉话，使词场数子，笑口齐开。","dynasty":"清代","title":"沁园春同远公和云臣越生赠答之作"}
{"author":"陈维崧","content":"一拳小结青莲瓣。有离离、金刹铺烟阪。闻说当年，翠华巡、朱旗暗卷。残碑在，摇落空扪苔藓。京江北固千秋显。傍南朝、易惹伤春眼。何似埋名，却依然、丹崖苍巘。春花落，莺啭空山斋馆。","dynasty":"清代","title":"月上海棠游顾龙山山在金沙城外相传明太祖曾驻跸此山"}
{"author":"陈维崧","content":"铁瓮隐隐，怒涛滚滚。簸宋掀梁，淘吴洗晋。谁泛水调清讴。是邻舟。望中一抹斜阳恨。可怜消尽、六代金粉。老夫还记旧扬州。红袖悠悠。满江楼。","dynasty":"清代","title":"月照梨花送纬云弟渡江之广陵"}
{"author":"陈维崧","content":"璧人年少，记临风侧帽，姿尤清绝。曾在沈香亭畔醉，偷谱清平三阕。更取名花，图成粉本，惹杀狂蜂蝶。盈盈著纸，误人几度攀折。今日画可羞花，花偏入画，一样无分别。可惜空山埋玉树，此恨只和花说。纵有丹青，也应尘土，拌了娇红色。花前一叹，胭脂乱扑成雪。","dynasty":"清代","title":"念奴娇其一题徐晋遗表弟所画牡丹图并以志悼"}
{"author":"陈维崧","content":"忽复出门去，万事总由天。难忘只有烟水，永不罢相怜。此地燕南赵北，尽日黄尘白草，那抵旧溪山。讵料故乡景，陡落笋舆前。鄚州镇，大沽口，水云宽。空明浩淼，碧筱红蓼满汀湾。也有鱼羹莲米，安得笛床茶臼，水阁两三间。卧听吴娘橹，带暝唱歌还。","dynasty":"清代","title":"水调歌头赵北口作"}
{"author":"陈维崧","content":"人柳腰眠，圣檀额注，犊车催下屏风。胜常道罢，腮边春晕微红。呼燕燕，唤虫虫。桂堂西、小著轻容。问伊姓氏，父名郑季，母号樊通。莺声夜半玲珑。多少帐前细咳，尔汝欢浓。今宵夜冷，劝郎文籍休攻。兰缸细，鸭垆浓。卸花簪、早傍薰笼。羡他大妇，偏怜敬礼，代掩珠栊。","dynasty":"清代","title":"夜合花为丁子硁催妆"}
{"author":"陈维崧","content":"地名破冢，郭璞墓前波浪汹。细剔银缸，话尽秋宵角枕凉。橘红橙绿，九月敬亭山畔宿。水鸟斜飞，又逐孤篷一夜归。","dynasty":"清代","title":"减字木兰花其四"}
{"author":"陈维崧","content":"有影无声，小楼一夜堆琼稷。撒盐萦絮，舞遍天涯六出。最爱轻松纤软，雅称红闺客。遮不住、空青帘翼。春阴积。怪此际、晓寒何重，围红兽、偎窗隙。楼前莫管，一任腾腾瑟瑟。且瀹鲍家香茗，雪水倾来白。红日照、消入一池深碧。","dynasty":"清代","title":"簇水春雪"}
{"author":"陈维崧","content":"夜来几阵西风，匆匆偷换人间世。凄凉不为，秦宫汉殿，被伊吹碎。只恨人生，些些往事，也成流水。想排花露井，桐英永巷，青骢马，曾经系。光景如新宛记，记瑶台、相逢姝丽。微烟淡月，回廊复馆，许多情事。今日重游，野花乱蝶，迷濛而已。愿天公还我，那年一带，玉楼银砌。","dynasty":"清代","title":"秋感"}
{"author":"陈维崧","content":"春田踯躅开将遍，红透水桥烟驿。隔岁辛盘，昨宵金胜，又听青鸠得得。冱寒都释。正墙喔花冠，陇翻娇臆。且把农经一卷，映午馀晴色。春意窗楞先识。雨工行雨罢，茅檐寂。茜入梅园，翠归兰圃，裙幄料应铺密。欢生祈谷，兆叶占年，比闾安帖。閒看蜻蜓，钓竿丝上立。","dynasty":"清代","title":"五福降中天谷日和蘧庵先生仍用元旦韵"}
{"author":"陈维崧","content":"山东董樵忽见访，入门手持方竹杖。我亦生平屠狗人，对此苍然屹相向。董樵董樵真吾徒，胸中豪气无时无。谈兵肯事东诸侯，作骚直学屈大夫。翻然南下浮东吴，亦复窈窕寻仙都。广陵城外秋风冽，黄须半作猥毛磔。唤我同登大酒楼，此竹由来为予说。今年三月游金华，丹梯绀壁凌朱霞。采芝偶入乌伤地，看竹闲过卫铄家。此竹檀栾不易得，爱之拍手徒咨嗟。倪家女子非恒流，知有人间韩伯休。斸来恰赠一竿竹，伴我名山禽向游。我闻此言挥百杯，醉余不合成悲哀。潇湘斑竹竟谁在，九疑荒冢生苍苔。况闻官军大战胜，今年邛杖西南来。方圆枘凿不相入，尔持此杖胡为哉？劝君携归玉女盆前住，不尔此杖骁腾作龙去。","dynasty":"清代","title":"方竹杖歌为莱阳董樵赋"}
{"author":"陈维崧","content":"一岁将阑矣。怅年华、挽他不住，滔滔似水。五十馀番婪尾酒，愁类今番有几。蜡烛也、替人流涕。痴绝客冬逢是节，盼征轺、尚冀人来此。浑不道，竟成雨。栖迟只为君恩耳。宁不念、茶香笋滑，铜官故里。今日五花沾一命，波及臣之妻子。敢尚诉、臣饥欲死。倘比黄花人尚在，制翟衣、寄到深闺里。虽病也，定然起。","dynasty":"清代","title":"贺新郎辛酉除夕恭遇两宫徽号覃恩臣妻亦沾一命感怀纪事仍用前韵"}
{"author":"陈维崧","content":"十里珠帘，半城画艇，百年花月维扬。有君家丞相，梅岭旧祠堂。每到清明赛社，倾城士女，愁弄笙簧。只无情隋堤，舞腰还斗宫妆。扁舟上冢，听邻船、重话兴亡。奈石马嘶风，银蚕吊月，往迹全荒。我亦当年薄倖，曾吹过、一帽红香。问桃花认否，前度刘郎。","dynasty":"清代","title":"送蘧庵先生之广陵，并示宗定九，孙无言，汪"}
{"author":"陈维崧","content":"重五节，记得在扬州。歌板千群游法海，酒旗一片写高邮。茉莉打成毬。","dynasty":"清代","title":"望江南其三"}
{"author":"陈维崧","content":"千顷晴漪皱绿，四围晚髻黏红。蛋户鲎帆来海外，犀液龙漦贮月中。寒潮打故宫。雁叫酸然欲雨，鼍吟砉若成风。刘毅宅边堆蔓草，郭璞坟前拥断篷。秋江愁杀侬。","dynasty":"清代","title":"破阵子江上作"}
{"author":"陈维崧","content":"昔日游梁枚叔，儿生此地名皋。滑稽敖弄解诙嘲，曼倩同时绝倒。我意殊为不尔，诗书莫误儿曹。凭他上树日千遭，长大耘瓜扑枣。","dynasty":"清代","title":"西江月其二"}
{"author":"陈维崧","content":"一架红篝凉似水，相偎靠、玲珑莫比。斑竹无尘，疏篁偏瘦，小鸭中间睡。纵向彤奁多转徙，也只在、帘前被底。绣幔萦时，锦鞋阁处，往事难提起。","dynasty":"清代","title":"雨中花咏薰笼"}
{"author":"陈维崧","content":"水色绿如鸭，又似乍磨铜。靴纹细浪忽起，飒飒夹溪风。数里江村茆屋，一带芦汀蟹舍，下遍钓鱼筒。云作蔚蓝缬，衬以晚霞红。燃楚竹，炊香糯，五湖东。新来溪友堪讶，乃是大毛公。赢得罛师拍手，汝有金貂玉佩，讵是绿蓑翁。笑起唱铜斗，馀响落蛟宫。","dynasty":"清代","title":"水调歌头题毛会侯戴笠垂竿小像"}
{"author":"陈维崧","content":"今年愁似柳丝长。春宵梦断昭阳。杏花著雨隔帘香，瘦不成妆。十载流连蜂蝶，半生沦落湖湘。残红几斛扑衣裳，和泪同量。","dynasty":"清代","title":"和少游原韵"}
{"author":"陈维崧","content":"那晓鲁公帖，有手且飞觞。觞行更催擘脯，此乐甚堂堂。笑寄鹿皮翁语，乃有神仙上界，欲以汝为粮。玉馔莫深恨，底事不潜藏。呼毕卓，牵阮籍，态颓唐。百年所得有限，不若醒而狂。热洛河须痛饮，明日北风大作，结束上平冈。箭作饿鸱叫，袒裼猎黄獐。","dynasty":"清代","title":"水调歌头毛会侯席上限咏鹿脯诗，词以代之，同王惟夏、方雪眠、毛大可、允大诸君赋"}
{"author":"陈维崧","content":"花妮行人小惹，莺怪行人低骂。正值小楼开似雪，抵死只将帆挂。粉泪脸边明，脉脉含情待话。嘱付梅清月寡，暂耐雨婚烟嫁。此去春江帆正满，路隔才踰一舍。待汎惠泉归，相赏水边篱下。","dynasty":"清代","title":"离亭燕雨中将发梁溪，云臣拉赴竹逸斋头看梅，小饮数巡，匆匆判袂，升舻若失，怅赋小词"}
{"author":"陈维崧","content":"并日邀游去。正郭外、风丝飐袖，水烟笼渡。两月春霖愁似海，涨了绿波南浦。刚一霎、晴溪容与。茶崦竹篱帆影过，粉墙头、暗立谁家女。沙鸟懒，触柔橹。难忘最是亭梅古。记昨到、凭阑抛盏，落英閒数。带暝遥峰娇欲睡，香在衫痕鬓缕。春渐到、最销魂处。来日纵无知己约，也重游、拟续花间语。无奈是，帘纤雨。","dynasty":"清代","title":"贺新郎次日红友复折柬招游石亭值阴雨作词谢之仍用前韵"}
{"author":"陈维崧","content":"齐纨似粉谁新砑，爱把潭香惹。金屋夜无人，熠耀初流，笑觅轻罗打。迎凉不是闲贪耍，指定花阴骂。千古好雷塘，总是伊家，做出兴亡话。","dynasty":"清代","title":"醉花阴扑萤"}
{"author":"陈维崧","content":"舞馀叠得衫儿皱，酒阑趱得人儿瘦。郎口似隋何，相思谎最多。昨宵刚小寐，书与砧同至。砧响伴人眠，寄书人那边。","dynasty":"清代","title":"菩萨蛮代于生答伯通仍用前韵"}
{"author":"陈维崧","content":"细雨抟酥，好风搓粉，枝枝斜压阑槛。墙边无限玲珑，楼头许多掩冉。琼姿檐外，总不受、蜂侵蝶犯。自生成、别样心情，谁耐风光秾艳。隔著水、盈盈飘飐。笼著雾、亭亭雅淡。似憎杏把红薰，微嫌桃将绛染。空濛皎洁，来相伴、空房小胆。罨玉楼、一片花光，逼得盘龙镜暗。","dynasty":"清代","title":"东风第一枝咏玉兰花"}
{"author":"陈维崧","content":"松陵东去路，记水程、烟驿几多般。鸳鸯湖里泊，重城灯火，一派潺湲。船楼玉人行酒，碧浪泻红颜。更幂䍥丹鳞，绵濛黛甲，上下哀湍。十年。成间别，想怪侣狂朋，一样啼斑。纵玉清归去，怕满天风露，犹忆人间。只是南湖柳色，憔悴不堪攀。长望语儿亭，故人为我且加餐。","dynasty":"清代","title":"忆旧游寄嘉禾俞右吉朱子葆子蓉"}
{"author":"陈维崧","content":"濒行不折阊门柳，殷勤只劝皋桥酒。笑指岁寒图，交情如不如。领君珍重意，树乃犹如此。题罢上归船，孤帆入暝烟。","dynasty":"清代","title":"菩萨蛮吴门将归为姜学在题岁寒图"}
{"author":"陈维崧","content":"帘前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别馆歌钟。怪底烛花怒裂，小楼吼起霜风。","dynasty":"清代","title":"清平乐·夜饮友人别馆，听年少弹三弦。"}
{"author":"陈维崧","content":"荷香清燠。更松风满院，檐铃戛触。有数客、清昼围棋，俨地割袁曹，疆分楚蜀。布算凝思，渐髹几、光连幽竹。笑都无下意，敛子收奁，只倚空局。须臾山飞海覆。惹旁观争看，枰际纷逐。料得橘叟功成，怕枕畔黄粱，定已炊熟。何似安眠，且辍戏、閒消三伏。任人猜、弈家劣手，阿奴碌碌。","dynasty":"清代","title":"解连环再咏弈用云臣原韵"}
{"author":"陈维崧","content":"丝丝春雨催侬去，依依人柳留侬住。住也无聊，去还有恨，去住浑无据。今岁桃花千百树，去年人面应非故。万点胭脂，一行清泪，总是消魂处。","dynasty":"清代","title":"雨中花雨中看桃花"}
{"author":"陈维崧","content":"古碣穿云罅。记当年、黄门诏狱，群贤就鲊。激起金阊十万户，白棓霜戈激射。风雨骤、冷光高下。慷慨吴儿偏嗜义，便提烹、谈笑何曾怕。抉吾目，胥门挂。铜仙有泪如铅泻。怅千秋、唐陵汉隧，荒寒难画。此处丰碑长屹立，苔绣坟前羊马。敢轻易、霆轰电打。多少道傍卿与相，对屠沽、不愧谁人者。野香发，暗狼藉。","dynasty":"清代","title":"贺新郎五人之墓再用前韵"}
{"author":"陈维崧","content":"铁瓮隐隐，怒涛滚滚。簸宋掀梁，淘吴洗晋。谁泛水调清讴。是邻舟。望中一抹斜阳恨。可怜消尽、六代金粉。老夫还记旧扬州。红袖悠悠。满江楼。","dynasty":"清代","title":"月照梨花送纬云弟渡江之广陵"}
{"author":"陈维崧","content":"湖帆浦笛，是吾家远阁，阑干间物。下嵌老梅铺铁藓，点缀池塘峭壁。八载难归，百端横集，往事成鸿雪。长安辇上，知他若个豪杰。喜汝径办归装，买扬州小妇，趁春潮发。夜火羌村宵梦稳，笑问烛因谁灭。我在街南，何时相对，诉盈颠华发。更阑吟罢，明明此意如月。","dynasty":"清代","title":"念奴娇纬云弟八载京华昨始旋里尚憩西村未遑握手先寄此词用东坡赤壁词韵"}
{"author":"陈维崧","content":"华堂鲸吸，看群公轰饮，投琼博簺。髣髴昆阳军马沸，屋瓦一时都坏。画鼓千挝，银罂百罚，促数筹如虿。人间堪唾，纷纷会掷天外。我已閤走穷宾，关通逋客，逸出糟邱界。愁极逢欢偏易感，莫笑迩来胡惫。遥忆杯前，此时月下，满座傀俄态。朝来早过，一帘酒气还在。","dynasty":"清代","title":"念奴娇徐孚若招同诸子过饮余以怯酒先归赋此言谢"}
{"author":"陈维崧","content":"划波曾到西泠去，掠入绿痕难睡处。疏簟杂眠鸥，真成自在游。如今佳兴歇，闷过春三月。刚见摘兰芽，山村又焙茶。","dynasty":"清代","title":"菩萨蛮春日忆西湖次陆荩思徐竹逸倡和原韵"}
{"author":"陈维崧","content":"正带梦、流莺碎语。似诉帘间，已收宿雨。此日墙头，花枝定是招行旅。风光何处，总在斜桥极浦。看才过收灯，却又是林边，春笋将努。倚帘曾暗许，锦鳞来太迟暮。连朝春困，浑欲倩、东风扶住。便从此、炙杏烘桃，怕难熨、两眉愁绪。凭阑久、斜阳红敛，渐沈霞缕。","dynasty":"清代","title":"长亭怨慢春晴和京少回用前韵"}
{"author":"陈维崧","content":"出郭秋光好，黄叶飒沓霜空。筱径织，石泉通。漱碎玉淙淙。三生堂后名僧至，乘兴杖笠过从。拟问取，寺门松。可仍旧如龙。桥东。谁延伫，虎溪三笑，逢相识、庐山远公。说晓起、秋山有信，趣昨夜、出岫闲云，仍返山中。姑留软语，饱看禅窗，瘦槲枯枫。","dynasty":"清代","title":"塞翁吟秋日过竹枝庵访灵机上人不遇与寒松上人茗谈"}
{"author":"陈维崧","content":"古碣穿云罅。记当日、黄门诏狱，群贤就鮓。激起金阊十万户，白棓霜戈激射。风雨骤、冷光高下。慷慨吴儿偏嗜义，便提烹、谈笑何曾怕。抉吾目，胥门挂。铜仙有泪如铅泻。怅千秋、唐陵汉隧，荒寒难画。此处丰碑长屹立，苔绣坟前羊马。敢轻易、霆轰电打？多少道旁卿与相，对屠沽、不愧谁人者？野香发，暗狼籍。","dynasty":"清代","title":"五人之墓"}
{"author":"陈维崧","content":"老树空村，借风幔斜张，尽堪栖寄。饮如渴骥。碧筒劝领略，野香荷气。讵料苍莽中原，有黏天云水。依稀似。莼脆鲈肥，风光故园还记。携手散步林塘，羡无愁鸥鸟，向菱芦睡。江南游子。谁怜我水上，倚阑心事。拟倩繫日长绳，奈斜阳贪逝。风飐处、十万红衣，乍眠旋起。","dynasty":"清代","title":"双头莲夏日过叔岱水墅铺同诸子观荷用放翁词韵"}
{"author":"陈维崧","content":"住为佳耳，问先生何事，急装趋肃。曾在竹西园子里，狼籍钗徵钏逐。别酒红擎，离帆绿饱，人上兰舟宿。君行烟际，吴山螺发新沐。可惜世事匆匆，陡然方寸，起冈峦陵麓。谁倩石尤吹鹢转，并转丁仪宋玉。无数狂奴，一群荡子，屯守倡家屋。此情莫遂，悄然熟视枫菊。","dynasty":"清代","title":"念奴娇送朱近修还海昌并怀丁飞涛之白下送既庭返吴门仍用顾庵韵"}
{"author":"陈维崧","content":"万山槲叶西风起，黛痕滴入衫痕里。砚匣净无尘，依稀陆子春。他时须献赋，细马朝天去。相映柳毵毵，宫娥报捲帘。","dynasty":"清代","title":"菩萨蛮为友人题像"}
{"author":"陈维崧","content":"出郭秋光好，黄叶飒沓霜空。筱径织，石泉通。漱碎玉淙淙。三生堂后名僧至，乘兴杖笠过从。拟问取，寺门松。可仍旧如龙。桥东。谁延伫，虎溪三笑，逢相识、庐山远公。说晓起、秋山有信，趣昨夜、出岫闲云，仍返山中。姑留软语，饱看禅窗，瘦槲枯枫。","dynasty":"清代","title":"塞翁吟秋日过竹枝庵访灵机上人不遇与寒松上人茗谈"}
{"author":"陈维崧","content":"日午绛云烘墨，渴乌偏掉尾、威胡赫。一霎溪风凉激。谁取十万冰弦，辊来霹雳。急雨琤琮裂帛，万瓦战金铁。轰馀怒犹思、坏墙壁。此际白苧凉衫，独上快阁临风，须如猬磔。","dynasty":"清代","title":"芭蕉雨骤雨"}
{"author":"陈维崧","content":"李白开元供奉，当年恩礼偏隆。赐书稠叠出深宫，玉轴牙签郑重。绝妙文孙才调，翩翩王谢门风。捧来乱帙悉当胸，月落华清如梦。","dynasty":"清代","title":"西江月题六合孙公树捧书图"}
{"author":"陈维崧","content":"是谁家、本师绝艺，檀槽搯得如许。半弯逻逤无情物，惹我伤今吊古。君何苦。君不见、青衫已是人迟暮。江东烟树。纵不听琵琶，也应难觅，珠泪曾乾处。凄然也，恰似秋宵掩泣。灯前一队儿女。忽然凉瓦飒然飞，千岁老狐人语。浑无据。君不见、澄心结绮皆尘土。两家后主。为一两三声，也曾听得，撇却家山去。","dynasty":"清代","title":"摸鱼儿"}
{"author":"陈维崧","content":"吮黛调铅素。偃霜毫、渲染如许。是东阳才子，蘋洲词客，压倒秦观贺铸。携袅袅、吹箫楼上侣。小葺个、短篱疏圃。药砌畔、紫葳蕤放，花架外、玉鬖髿吐。嫩紫娇黄，长红小白，烟条露叶倩谁梳。恰晓妆才罢，手香轻摘，人在绿窗语。惆怅襟怀谁诉。镇相看、卓家眉妩。正春衫对挽，蛮笺低堕，情知粉郎新句。怕笛伎、筝人歌易误。须红豆、今番亲谱。小立有、帘前桂子，授意把、碧箫潜取。摒挡偷声，商量减字，月波浸彻画屏虚。向前溪、更涤冰瓯、宵阑煎顾渚。","dynasty":"清代","title":"穆护砂题苕中沈凤于孝廉被园偕隐图"}
{"author":"陈维崧","content":"枕上春酲犹害，楼上东风偏大。金笼鹦鹉唤人来，忙出花阴外。不肯把箫吹，那便将花戴。脸波底事十分红，莫误将人怪。","dynasty":"清代","title":"误佳期偶作"}
{"author":"陈维崧","content":"贺老琵琶定老成，陇西门第旧知名。百年台榭青苔没，一片江天白发生。丝绣平原终有恨，玉为棋局岂忘情。酒酣重说崎岖事，无数黄沙落雁声。","dynasty":"清代","title":"赠吴人陈敬仲其三"}
{"author":"陈维崧","content":"柴门之外清江晓。两三枝、映竹夭桃小。斗茗偏忙，浇花趁早。铜瓶翠绠深深抱。汲馀閒数双栖鸟。坐晴矶、红上梨涡悄。窣地许防，有人低笑。浣衣娘又盈盈到。","dynasty":"清代","title":"七娘子又一体汲女"}
{"author":"陈维崧","content":"鼍呿鲸吼，龙腾犀踏，胥江万叠惊涛。沿水败墙，临风坏驿，千秋尚祀人豪。英爽未全凋。正绿昏画幔，红黦霞旓。太息承尘，我来还为拂蟏蛸。城楼径矗层霄。怅苏台碧藓，相望岧峣。西子笑时，包胥哭后，霸吴入郢徒劳。飒沓响弓刀。算稽山越榭，今也蓬蒿。社鼓神弦，依稀疑和市中箫。","dynasty":"清代","title":"望海潮胥门城楼即伍相国祠春日同云臣展谒有作"}
{"author":"陈维崧","content":"炙尽乌金、销不了，鬓丝微雪。依稀听、一城巷杵，半楼檐铁。拨尽寒灰人语悄，跋完官烛鸡声咽。笑西廊、鹦鹉也愁寒，频频说。小窗底，屏风折。微酣处，炉薰爇。但得人围绕，心情顿别。记得常年喧笑语，笛床茶臼参差列。只侯门、兽炭枉堆盘，增寒冽。","dynasty":"清代","title":"满江红拥"}
{"author":"陈维崧","content":"寂历烟汀，微茫水驿，尚隔吴山半舍。懒慢长年，何不使船如马。捣香齑、红糯微斟，靠锦树、绿帆初卸。吟写。听吴娘水调，旧愁重惹。惆怅欢娱难借，似漂泊江天，客舟閒话。冰彩无情，偏向愁边乱泻。想连天、枫叶芦花，问何处、蝉钿罗帕。今夜。料王珣宅畔，风光如画。","dynasty":"清代","title":"月华清十三夜舟泊望亭对月有作"}
{"author":"陈维崧","content":"卖饧天气，恰春光娇到，九分时节。城下小园围绿水，无数画廊周折。蝶翅憨红，蜂须簸暖，满院繁英缬。君如不醉，花时枉诩豪杰。记否二十年前，襄王筵上，众里香曾窃。金缕衫边桃叶泪，多少细怜轻阅。柳絮帘栊，花枝年纪，事去和谁说。凭阑一梦，帽檐糁遍晴雪。","dynasty":"清代","title":"念奴娇春日玉峰叶九来招饮半茧园时梅花正开酒间话旧有感"}
{"author":"陈维崧","content":"四十男儿学干谒，朝游江淮暮吴越。漫将衣食累朱门，讵有文章动金阙。倦游屡岁赋归欤，故人相值还唏嘘。劝我莫作千里客，留我共读三冬书。忆别吴阊一年久，为我糟床压春酒。入座争迎作赋才，当筵更觅弹筝手。酒酣慷慨唤奈何，风光一往如流波。女坟湖北莺犹少，短簿祠南雨正多。君家奇书一千轴，锦袱牙签光历碌。愿随潘左伴青缃，羞与金张斗华毂。嗟余短鬓日苍浪，太息忧来未可忘。鼓挝马槊差亦得，若问读书非我长。","dynasty":"清代","title":"春日范龙仙前辈相约读书芝兰堂长句奉赠兼呈宋既庭李西渊金谷似王升吉钱宫声韩元少诸子"}
{"author":"陈维崧","content":"万艘千船，今年米价减常年。乍可宣房填蚁穴，愁绝，不愿官家言改折。","dynasty":"清代","title":"江南杂咏"}
{"author":"陈维崧","content":"隋帝宫门，杨柳岸、春浓花涨。曾密报、杜家书记，平安无恙。相赏每多松石意，此情原在钱刀上。记红桥风月六年游，皆君饷。瓜果宴，离旌漾；神智寺，骊歌唱。任吴霜鬓里，渐为君酿。谩说休文围带减，吾年四十还须杖。夜阑时梦汝帽檐斜，论诗状。","dynasty":"清代","title":"怀阮亭"}
{"author":"陈维崧","content":"昔余丙申岁，读书长洲县。章华宋大夫，相与共笔砚。夹河幽巷绕，入市清溪漩。风物本芳嘉，追随悉英彦。刘惔宋家邻，尤与陈生善。流连说生平，跌宕多顾盼。君也性温慎，十步必缱绻。及其感慨时，焱然闪岩电。酷爱《湖海集》，搜录日不倦。虿尾与银钩，错落铺黄绢。吴城七月秋，别我赴京甸。同门八九人，联袂临流饯。君时醉起舞，长袖风中卷。赠以珊瑚鞭，饰以黄金钿。莫矜红颜好，宫中妒娇面。莫言白璧完，连城轻自眩。运至慕荣华，愁来忆贫贱。刘生方策名，欻遘贤关变。是时盛苞苴，富人工汲援。铜山砉然开，中有集贤院。乌裸作主司，郑白朕翩荐。谁令黔娄生，误厕时流选。昆冈一旦焚，玉石何由见？刘生恬淡人，竟受谗言煽。白月照阛扉，不是昭阳殿。凄凄范蔚宗，恻恻书团扇。戍君玄菟郡，插君白羽箭。君躯绝短小，何以能征战？君身非金石，何以堪忧怨？刘琨绕指柔，夙昔曾百炼。江东西风起，莼鲈可以膳。待君君不来，泪下如流霰。","dynasty":"清代","title":"刘逸民隐如"}
{"author":"陈维崧","content":"江南忆，懊恼是西湖。秋月春花钱又赵，青山绿水越连吴。往事只模糊。","dynasty":"清代","title":"望江南其五"}
{"author":"陈维崧","content":"琴川前月记幽探，艇子漾柔蓝。冶游恰值人修禊，风光在、碧嶂红潭。街上饧箫，山边荠菜，春色上春衫。今朝魏紫放晴檐，丽景十分添。一年最好惟三月，谁频见、两度重三。花好逢王，春浓遇闰，乐事艳江南。","dynasty":"清代","title":"一丛花闰三月三日竹逸斋头看紫牡丹记前月修禊虞山故前半阕及之"}
{"author":"陈维崧","content":"糁雪梅娇，弄烟杏暖，嫩杨初丝。正卖饧、声近帘栊，店舍恰逢百五，风飐斜旗。绿波画桥门暗锁，听墙里、谁家笑语微。知他定，是秋千才下，慵换春衣。芳郊也拟宴赏，奈旧日、心情半已非。只一园蝴蝶，满地燕子，乱扑晴晖。墓左麒麟，枝头杜宇，不饮芳樽更待谁。梨花底，照明妆淡粉，上冢人归。","dynasty":"清代","title":"大圣乐甲寅清明"}
{"author":"陈维崧","content":"为君诉。今年东作。满目西畴，尽成北渚。雨翻盆、势欲浮村去。香稻波飘，都作沈湘角黍。咽泪频呼儿女。瓮头剩粒，为君殷勤煮。话难住。茅檐点滴，短檠青荧，床上无乾处。雨声乍续啼声断，又被啼声，剪了半村雨。摇手亟谢田翁，一曲淋铃，不抵卿言苦。","dynasty":"清代","title":"金浮图夜宿翁村时方刈稻苦雨不绝词纪田家语"}
{"author":"陈维崧","content":"菖歜芳筵，葵榴绮节，一雨凉透重湖。绣旗画鼓，兰桨划菰蒲。多少唐陵汉寝，千年恨、远近楸梧。休凭吊，玉山将倒，翠袖可相扶。狂夫。狂更剧，花颠酒恼，脱帽喧呼。唤湘累与汝，美酝同沽。收拾金箫玉管，昆峰好、晚髻新梳。家乡忆，层层水榭，红缕漾钗符。","dynasty":"清代","title":"满庭芳五日玉峰竞渡用梅村词韵"}
{"author":"陈维崧","content":"去矣休回顾。尽疏狂、长安市上，飞扬跋扈。谁道天涯知己少，半世人中吕布。仗彩笔、凭陵今古。伏枥悲歌平生恨，肯车中闭置加穷袴。君莫信，文章误。扬花细糁京江渡。恰盈盈、租船吹笛，柁楼挝鼓。屈指帝城秋更好，寄语冰轮玉兔。为我照望诸君暮。相约当年荆高辈，唤明驼倒载琵琶女。葡萄酒，色如乳。","dynasty":"清代","title":"送姜西溟入都"}
{"author":"陈维崧","content":"汝鱼乎、汝既弄潮来，何如趁潮归。却波涛堆里，橙齑香处，自许轻肥。千古断矶黄鹄，不了是和非。贪听渔翁笛，误触危机。谢汝崎岖万里，把浪花舞破，来慰晨饥。问途经西塞，果否飐旌旗。幸团圞、故园兄弟，况小窗、雨后漾晴晖。浮生乐、无如斫鲙，安用呼豨。","dynasty":"清代","title":"八声甘州南耕斋中食鲥鱼作"}
{"author":"陈维崧","content":"一带红墙刚六幅。忽听箫声，欲断还将续。知是东邻吹凤竹，邀来教弄相思曲。风起落花红簌簌。香睡猩绒，小印琅玕束。故说玉人吹未熟，明朝重到黄金屋。","dynasty":"清代","title":"蝶恋花其八"}
{"author":"陈维崧","content":"秦淮水阁微茫景，回船使酒如昨。笛床茗椀，烟帆雨幔，麝盟粉约。江涛喷薄。短咏长吟间作。戏呼余、长鬣者，烛下恣嘲谑。重过酒垆，纵歌谱犹存，翠凋珠铄。玉京伴侣，似人间、也愁离索。促返蓬山，果然去、骖鸾跨鹤。砑香笺，漫写沈吟怎睡著。","dynasty":"清代","title":"凄凉犯哭云间友人金蓬山和钱莼䰻韵"}
{"author":"陈维崧","content":"樱笋江乡，小艇濛濛枕烟郭。正楝花风紧，远村寂寂，桃花浪决，斜塘漠漠。客睡何曾著。橹声歇、閒愁顿作。空潭上、水笛风灯，添取城头戍楼角。暗省当年，溪南诗老，曾经对床酌。更㡓斋一夕，红亭弦管，梵川十里，绿杨池阁。风景何尝换，叹满目、酒垆非昨。如今只、雨打船窗，彻夜长索索。","dynasty":"清代","title":"一寸金夜泊金沙城外有怀潘子南村兼示于吉人虞我武潘子逖诸子"}
{"author":"陈维崧","content":"极目真空阔。倚巉岩、屋峦竞瘦，老松都活。澒洞荒寒非世境，昏晓阴阳荡割。更古木、冷烟轇轕。虎迹龙湫经过了，一枝筇、几被罡风夺。才到得，乱蜂末。峰巅小阁危堪掇。嵌崎嵚，呀然如窦，拳然如钵。只怕石栏凭不稳，败叶欲随秋脱。况恰对、崖门初豁。我爱湖光能入望，约他年、再与攀萝葛。看夜半，阳乌渴。","dynasty":"清代","title":"贺新郎登龙池绝顶凭虚阁同云臣远公赋"}
{"author":"陈维崧","content":"龙爪槐张攫。驰突处、宛骝蹴铁，死生堪托。我把金荃词一卷，字字写成钗脚。是吾友、东堂之作。读罢悲风生肘腋，羡君才、不减王宁朔。相怜也，总萧索。茂陵一病成担阁。叹客里、无多暇日，我歌君酢。醉擘银筝弹一曲，弹到秋云都薄。只是诉、两人沦落。泣下羞为儿女态，问吾生、舌在还如昨。休作苦，且行乐。","dynasty":"清代","title":"贺新郎题郁东堂词仍用前韵"}
{"author":"陈维崧","content":"柳线黄时雏燕乳。为拣芹泥，掠尽廉纤雨。今日风光刚百五，新晴斗煞新妆妩。须听尊前喧画鼓。照眼花枝，负了卿何苦。不信试看风起处，乱红砌满春归路。","dynasty":"清代","title":"蝶恋花清明同诸子集原白斋中"}
{"author":"陈维崧","content":"瓜步船来，亟为问、淮南米价。念欲索、陶胡奴米，何如诣谢。肝胆尽从邻媪露，毫毛拚向沙场洒。叹臣精、今日已销亡，谁容者。栗半熟，经霜罅。豚对舞，浮波下。听寺钟隐隐，隔江莲社。快意且骑隋苑鹤，失时休使瞿塘马。怪一军、银铠海门来，潮头也。","dynasty":"清代","title":"满江红其二"}
{"author":"陈维崧","content":"生平痴爱，是荆关老手，最纷披处。狂叫墨花都发响，认作画师奇句。比以汉书，挂来牛角，读入前村去。千回不厌，直疑声振毫素。回想老子篮舆，好天笋屐，曾到层山路。今日明窗悬幅幅，一样晴鬟堪数。峡角将崩，云根欲活，丘壑胸中具。更怜著色，崖边碎点红树。","dynasty":"清代","title":"念奴娇其二"}
{"author":"陈维崧","content":"千顷晴漪皱绿，四围晚髻黏红。蛋户鲎帆来海外，犀液龙漦贮月中。寒潮打故宫。雁叫酸然欲雨，鼍吟砉若成风。刘毅宅边堆蔓草，郭璞坟前拥断篷。秋江愁杀侬。","dynasty":"清代","title":"破阵子江上作"}
{"author":"陈维崧","content":"记在百泉山，盘涡漩洑。杂佩丛铃暗相触。涧花如雪，了了遥明山屋。苏门蒸彩翠，添银瀑。谁家园子，沿流嵌麓。晚饭家家𤓉湘竹。流连河朔，此地从无三伏。中原生爽籁，天新沐。","dynasty":"清代","title":"感皇恩晚凉杂忆六首其三"}
{"author":"陈维崧","content":"淼淼江天，听中流笛响。推篷看、一川凄爽。六朝遗迹，问风景、几曾无恙。只隔岸、建业城边，有商女，深夜唱。一轮团月，与船头、正相向。越显出、万层银浪。十年作客，算将来、祇悲怆。且渡江、溷迹骑奴厮养。学贩畚，兼鬻酱。","dynasty":"清代","title":"爪茉莉月夜渡扬子江"}
{"author":"陈维崧","content":"昔年同学半吴中。饮千钟，笔如风。钗馆毬门，脱帽夜过从。看到江南红豆熟，分散了，各西东。年来汝客晋阳宫。草黏空，没孤鸿。落照壶关，匹马吊英雄。一笑画师真鹘突，偏画汝，做衰翁。","dynasty":"清代","title":"江城子题邹九揖像"}
{"author":"陈维崧","content":"玉堂人物。况阶前琼树，一枝先发。近手花欹，小倚晴楼汎香雪。料理茶铛棋局，更乍破、蛟冰芳冽。恰糁入、片片繁英，和取索郎啜。幽绝。恁时节。又脆管娇丝，隔垣低揭。红缄半拆。脉脉相看倍亲切。若待盈枝烂熳，怕误了、人生作达。薄醉也，压帽是，一堆粉月。","dynasty":"清代","title":"暗香吴静安姑丈临风阁上赏梅"}
{"author":"陈维崧","content":"东风里，绛桃树。蓦记得、年时见汝。红芳正好，浓香乍饱，俊眼相看如许。如今花放长洲路。只是我、朱颜非故。旧情如梦，閒愁似海，闷搯花须细数。","dynasty":"清代","title":"金凤钩春夜同展成饮御之斋头感旧"}
{"author":"陈维崧","content":"寂历烟汀，微茫水驿，尚隔吴山半舍。懒慢长年，何不使船如马。捣香齑、红糯微斟，靠锦树、绿帆初卸。吟写。听吴娘水调，旧愁重惹。惆怅欢娱难借，似漂泊江天，客舟閒话。冰彩无情，偏向愁边乱泻。想连天、枫叶芦花，问何处、蝉钿罗帕。今夜。料王珣宅畔，风光如画。","dynasty":"清代","title":"月华清十三夜舟泊望亭对月有作"}
{"author":"陈维崧","content":"一派明云荐爽，秋不住，碧空中响。如此江山徒莽苍。伯符耶？寄奴耶？嗟已往。十载羞厮养，孤负煞，长头大颡。思与骑奴游上党。趁秋晴，（足庶）莲花，西岳掌。耿耿秋情欲动，早喷入霜桥笛孔。快倚西风作三弄。短狐悲，瘦猿愁，啼破冢。碧落银盘冻，照不了，秦关楚陇。无数蛰吟古砖缝。料今宵，靠屏风，无好梦。","dynasty":"清代","title":"夜游宫秋怀四首（选二）"}
{"author":"陈维崧","content":"画栏雕槛尽临河，帘内水仙多。记得半塘初买，小船细雨鸣蓑。磁盆归贮，红泥密垄，锦石斜迤。今夜烟廊雨幔，谁人与尔婆娑。","dynasty":"清代","title":"朝中措其六"}
{"author":"陈维崧","content":"如皋忆，最忆小三吾。隔水红墙春冉冉，拍波绿箬雨苏苏。隐几一愁无。","dynasty":"清代","title":"望江南寄东皋冒巢民先生并一二旧游十首其一"}
{"author":"陈维崧","content":"如皋忆，忆得暮云天。著醋红蛏经酒脆，带糟紫蛤点羹鲜。日日醉花前。","dynasty":"清代","title":"望江南寄东皋冒巢民先生并一二旧游十首其二"}
{"author":"陈维崧","content":"如皋忆，记坐得全堂。几缕椒鸡闲说饼，半罂花露静焚香。弦索夜枨枨。","dynasty":"清代","title":"望江南其三"}
{"author":"陈维崧","content":"如皋忆，如梦复如烟。满院嫩晴歌板脆，一城纤月酒旗偏。过了十多年。","dynasty":"清代","title":"望江南其四"}
{"author":"陈维崧","content":"如皋忆，犹忆看春人。夹巷帘栊空胜水，后街香粉碾成尘。看煞不曾嗔。","dynasty":"清代","title":"望江南其五"}
{"author":"陈维崧","content":"如皋忆，曾记卧湘中。万点水花笼夜碧，半岩火树落春红。飏起妓衣风。","dynasty":"清代","title":"望江南其六"}
{"author":"陈维崧","content":"如皋忆，忆看小桃花。水绘园门通小寺，春堤一道不曾斜。千树烂晴霞。","dynasty":"清代","title":"望江南其七"}
{"author":"陈维崧","content":"如皋忆，往事倍盈盈。水郭题名新怅望，板桥话别旧心情。双鬓可怜生。","dynasty":"清代","title":"望江南其八"}
{"author":"陈维崧","content":"如皋忆，数子总疏狂。刚中酒时思许掾，恰伤春处念曹王。香茗记张郎。","dynasty":"清代","title":"望江南其九"}
{"author":"陈维崧","content":"如皋忆，按谱砌香词。传语东君须婉转，此情莫遣外人知。除说与杨枝。","dynasty":"清代","title":"望江南其十"}
{"author":"陈维崧","content":"黄入东风，绿来南内，梦中春水竛竮。个侬香粉，髣髴也曾经。还是簸钱堂上，当年事、有影无形。高楼外，珠圆莺脆，隔院已闻声。衷情。浑欲诉，新愁点点，旧恨星星。奈一场春梦，不甚分明。此际银灯耿耿，罗衾湿、红泪如冰。难分手，满街细雨，愁煞梦回程。","dynasty":"清代","title":"满庭芳纪梦"}
{"author":"陈维崧","content":"番君庙后鹧鸪飞。素馨花落蛮娘归。","dynasty":"清代","title":"竹枝其一粤东词"}
{"author":"陈维崧","content":"烟中铠仗，影里弓刀，往来似织。一片空明，夹纱水墨描蜹翼。笑问何代兵争，更何朝方国。滚遍街楼，有人喧笑帘隙。些子光阴，恰一般、星驰飙激。寸人豆马，依然幡幢戛击。料想灰飞烛烬，战场方息。顷刻收灯，红毬闷靠墙壁。","dynasty":"清代","title":"华胥引咏走马灯"}
{"author":"陈维崧","content":"此际东吴，正黄菊离披，紫螯郭索。作装底急，使我伤于哀乐。西堂夜话，算曾经、几番晦朔。又来朝，河桥判袂，匆匆弟酬兄酢。昔日扬乌项橐。须臾吾已老，凤飘鸾泊。乌衣门巷，变做豆花篱落。半生牧豕，问何年，离蔬释屩。喜余季，来春花暖，休恨一官禄薄。","dynasty":"清代","title":"汉宫春送子万弟入都次梁棠村先生送舍弟南归原韵"}
{"author":"陈维崧","content":"西风脱叶响高天。酒如泉，发狂颠。蓦遇娇红，澹粉佛堂边。恰似湿云欹一朵，扶不定，竹栏前。老夫侧帽兴翩然。晚妆鲜，屧痕圆。何事匆匆，又上菊花船。市火风帘十万户，人不见，水成烟。","dynasty":"清代","title":"江城子鲍让侯载酒汎舟，同于皇、仲震、商原、佩纫、家弟鲁望，小泊城南诸寺，纪所见"}
{"author":"陈维崧","content":"湿云未敛香蝉，斜倚枕屏前。分明昨夜，依稀往事，院后廊边。下了红帘擎翠鉴，悄不觉，笑靥微圆。濛濛脉脉，如尘似影，记也难全。","dynasty":"清代","title":"极相思忆梦"}
{"author":"陈维崧","content":"满目新晴，无边野兴，休论万事，且须载酒题糕去。灵湫镜黑，仄磴泥青，有人言是，老龙蟠处。一样重阳，两年羁宦，往事零如雨。被游人、问昨岁，破帽犹然存否。重晤。竹西词客，刚来京国，亟拉吾徒，洗盏持螯，翩然豪举。只忆深院小黄花朵，空颤钗梁鬓缕。独夜茫茫，他乡恻恻，饮罢迷归路。风急也、白杨边，飒飒定和谁语。","dynasty":"清代","title":"笛家己未九日蛟门招同诸子游黑龙潭次实庵韵"}
{"author":"陈维崧","content":"赐第南山近，为园下杜偏。小儿二千石，中妇十三弦。缓夜弹银甲，宜春贴锦钿。几回行乐处，战伐自年年。","dynasty":"清代","title":"冬日过农部伯父园亭感赋其二"}
{"author":"陈维崧","content":"枫桥渔火星星处，钟声客航仍度。微昏帘幕，乍暝帆樯，夹岸多于津树。船娘吴语。为蘸水拖烟，脆来如许。不管人愁，棹歌杳霭掠波去。如眉月棱半吐，想当年曾斗，馆娃娇妩。夜市听莺，春衣扑蝶，梦到将圆频误。鸣珂旧路。问冶叶倡条，可能如故。撩乱心情，化茶烟一缕。","dynasty":"清代","title":"齐天乐枫桥夜泊用湘瑟词枫溪原韵"}
{"author":"陈维崧","content":"去矣休回顾。尽疏狂、长安市上，飞扬跋扈。谁道天涯知己少，半世人中吕布。仗彩笔、凭陵今古。伏枥悲歌平生恨，肯车中闭置加穷袴。君莫信，文章误。扬花细糁京江渡。恰盈盈、租船吹笛，柁楼挝鼓。屈指帝城秋更好，寄语冰轮玉兔。为我照望诸君暮。相约当年荆高辈，唤明驼倒载琵琶女。葡萄酒，色如乳。","dynasty":"清代","title":"送姜西溟入都"}
{"author":"陈维崧","content":"贵主亭台，真妃环佩，月中凤吹悠悠。占人间天上，两处风流。一自彩鸾齐跨，双携手、玉宇琼楼。咸阳树，宫娥怅望，仙驭难留。回眸。人民都换，望渭水秦川，顿惹閒愁。叹重关百二，废苑成秋。千载鲍鱼孙子，沙邱路、大药难求。逌然啸，青天碧海，夜夜清讴。","dynasty":"清代","title":"凤凰台上忆吹箫本意"}
{"author":"陈维崧","content":"蜀肆先生，汉家夫子，新谒帝承明殿。最喜金闺，璧人联辔，吴郡顾荣挥扇。更惊闻，三株树，钱起湘灵怨。人传遍。思往日、江东婉娈，红烛下、挟瑟鸣筝公宴。讵料凤凰池，三子者，一时妙选。十里朱帘，争看煞、黑头王椽。只淩云一赋，杨意何时方荐。","dynasty":"清代","title":"法曲献仙音寄严览民钱宝汾顾华峰三舍人"}
{"author":"陈维崧","content":"芳草萋萋人脉脉。绿遍东西，不空南和北。满院春晴无气力，海棠花下挨时刻。惆怅去年逢玉勒。酒市红桥，此际曾相识。往事不堪重忆得，饧箫阵阵催寒食。","dynasty":"清代","title":"蝶恋花春闺同周文夏赋"}
{"author":"陈维崧","content":"软帘垂，孤馆悄，灯烬穗还亸。才过元宵，便有嫩阴做。幸值俊侣嬉春，狂朋选夜，摒挡得、心情较妥。斟红糯。醉后多恐尘寰，无计容留我。小海传闻，种露桃千颗。与君擪笛宫墙，扫花洞府，剪几阕、霓裳偷和。","dynasty":"清代","title":"祝英台近元夕后一日同雪持京少饮云臣斋头"}
{"author":"陈维崧","content":"鹧鸪斑晕鸬鹚杓，玉润犀香。酒圣诗狂，浓淡屏山墨几行。牙签叠架粗于笋，蕃锦珠囊。宋榻唐装，也抵豪门笏满床。","dynasty":"清代","title":"采桑子其八为汪蛟门舍人题画册十二帧"}
{"author":"陈维崧","content":"有啸于梁，其来如风，公然叩门。是二竖揶揄，穴人焦府，五穷跳荡，绊我朝昏。鼠斗庭前，蚁喧床下，败壁徒悬犊鼻裈。黔娄妇，空典钗访卜，剪纸招魂。无钱药裹休论。至今日方知扁鹊尊。叹残杯冷炙，谁遗野老，凄风碎雨，孰念王孙。只有贫交，偏承厚谊，管鲍分金古道存。前期在，待稍苏肺气，同问真源。","dynasty":"清代","title":"沁园春病中云臣馈我药赀赋此志谢"}
{"author":"陈维崧","content":"晓莺无赖，也把啼痕，花间沾洒。几丝绒线，东风分派，暗将浓淡配。绣匀白白红红态，黄和黛。野圃层层界。朝来小摘帘外，趁他微雨卖。","dynasty":"清代","title":"河传五色莺粟"}
{"author":"陈维崧","content":"雨后春梅初浣，开箧衍。试取红杏尚书，小令闲编纂。几番拍遍新词，绝调千秋罕。翻惹簌簌，轻尘画梁满。书写竟，正江上、楚山晚。鸭绿粼粼，笑倩双鱼寄远。到及广陵，明月桥头夜箫暖。早付竹西歌管。","dynasty":"清代","title":"荔枝香早春校香严词竟寄孙无言于扬州"}
{"author":"陈维崧","content":"乍过花时，才逢笋候，碧窗春去无踪。似别情人，河桥愁盼征篷。打梅摘豆俱慵。正漫天、丝雨濛濛。梦回酒醒，巡檐倚阑，离绪重重。一场惆怅，半榻瞢腾，暂携溪老，閒讯渔翁。落花天气，从君脱帽江东。绿满长空。笑几番、汉苑秦宫。暗帘栊。玫瑰成阴，渐逗薰风。","dynasty":"清代","title":"夏初临立夏日雨中作"}
{"author":"陈维崧","content":"怅庙竿红，垣衣碧，门外银涛雪屋。群妃蓬岛宴，御天风来往，钗铃戛触。寂寂小姑，愔愔圣女，苦鸟啼归修竹。古苔坏墙满，任脱缰石马，画廊眠熟。叹螺髻煤残，蝶裙灰烬，夜长人独。灵旗归太速。神弦歇、醉觋扶华毂。可惜是、乱水彭城，旧家小沛，望乡徒极登临目。入不言兮出，学唱个、秋坟鬼曲。怨青冢、留江国。斑斑恨血，土花坟起红菽。水腥打灭翠烛。","dynasty":"清代","title":"大酺题毗陵海烈妇祠用片玉词韵"}
{"author":"陈维崧","content":"贺老琵琶定老成，陇西门第旧知名。百年台榭青苔没，一片江天白发生。丝绣平原终有恨，玉为棋局岂忘情。酒酣重说崎岖事，无数黄沙落雁声。","dynasty":"清代","title":"赠吴人陈敬仲其三"}
{"author":"陈维崧","content":"落拓无家，叹三匝、曾栖汝颍。记那日、绿窗闲与，姬人说饼。溲粉宛同春絮薄，映空绝似杭罗净。笑鹦哥、偏爱啄香粳，吴儿性。才半载，归乡井。拚两地，悲萍梗。算不因烽火，几成薄倖。闻说衮师年尚幼，戛羹解向厨娘竞。只今宵、入手恰输他，团圆影。","dynasty":"清代","title":"满江红郝元公署中食饼忽有茂陵之忆赋词志感"}
{"author":"陈维崧","content":"暝色官桥，消尽了、带雨绿帆千叶。驿口夜火微红，璚箫正凄绝。记醉惹、铜街唤马，更閒凭、画楼听鴂。无数前情，许多往事，樯燕能说。只细数、花草吴宫，除梦里、依稀旧时节。欲买韶光暂驻，待来春翠荚。纵尚有、鸱夷一舸，怕难禁、伍潮堆雪。悔杀麝帕鸳衾，那年轻别。","dynasty":"清代","title":"琵琶仙阊门夜泊用白石词韵"}
{"author":"陈维崧","content":"半街丝柳带烟拖，深巷入官河。画船银蜡，赵李夜经过。闻说虫娘，新自茸城到，唤取奏清歌。阑花簌簌闻歌落，重趁拍、小婆娑。地衣翠滑，扶不稳鸾靴。嫌煞流莺，偏在东风底，学唱定风波。","dynasty":"清代","title":"西施玉峰公宴席上赠施校书"}
{"author":"陈维崧","content":"小院虫虫，斜桥燕燕，伥伥触起閒事。当初妆阁影，乱织在、濛濛秋水。饼金曾费。只趁月藏钩，隔花传谜。依稀记。递香窗眼，浸娇杯底。憔悴。此日重来，剩榆荚漫天，苔钱铺地。心情何处写，拟写上、缭绫帕子。砑来松腻。怕未便缄愁，还难盛泪。斜行字。沈吟划满，竹肌空翠。","dynasty":"清代","title":"翠楼吟小院"}
{"author":"陈维崧","content":"回廊碧甃芭蕉叶，鸭垆瑞脑薰犹热。春笋抱琴弹，一行金雁寒。声声松宝串，弹到昭君怨。促柱鼓潇湘，风吹罗带长。","dynasty":"清代","title":"菩萨蛮其五"}
{"author":"陈维崧","content":"人种追来，喜阮曲、又生遥集。是月里、风飘桂子，夜来亲拾。旦日惊看佳气满，经年怪底吟声涩。果息机、结得蚌胎成，珠光湿。嫂已庆，螽斯缉。孙渐解，胜衣揖。笑阿兄此事，得毋非急。小弟今冬方五十，飘零一线河之北。待来春、挈取小狮儿，还乡邑。","dynasty":"清代","title":"满江红秋日几士兄姬人生子词以志喜"}
{"author":"陈维崧","content":"秋染包山树树苍，高低斜缀绛纱囊。西风飘过满湖香。未免为奴供饮啖，微闻有叟话沧桑。霜红露白尽徜徉。","dynasty":"清代","title":"浣溪沙咏橘四首其一"}
{"author":"陈维崧","content":"九秋江水平于掌，我公巨舰排空上。柁楼被酒愿一言，历历为公叙畴曩。忆昔鄙人甫束发，尔时长啸凌一往。鹞子盘空陡健举，狮儿堕地飒森爽。那知天上剩星辰，不信人间足厮养。即云口吃善谈谐，况复肠肥工跳荡。皇天澒洞运抢攘，从此诗书遂卤莽。世许轻肥让后生，天留沟壑填吾党。乍能牧豕学公孙，差许斗鸡逐袁盎。公乎念我在泥涂，崧也作人本脏肮。骥老宁羞刍秣恩，鹰饥不断风云想。斯言虽狂公定赏，快若麻姑搔背痒。歌阑万马忽然嘶，醉听催船鼓挝响。","dynasty":"清代","title":"送大司马合肥公还朝长歌述怀"}
{"author":"陈维崧","content":"尔头童齿豁。又短如翁伯，小踰臧纥。年高尚存活。换一番兵马，一番宫阙。雷轰电掣。早煅就、秦铜汉铁。任噎欧、万怪揶揄，闪烁百灵恫喝。奇崛。种于奚代，长自何朝，忘他始末。空馀猎碣，略记汝，生年月。只新来庙市，喧豗蹙踏，阑入市场豪猾。趁天风、鳞鬣狂拿，舞场回鹘。","dynasty":"清代","title":"瑞鹤仙慈仁寺松"}
{"author":"陈维崧","content":"阆苑仙人杖过眉，陡然春去也成悲。新愁洛下铜驼晓，旧事尧年老鹤知。闲握槊，闷弹棋，漫天丝雨且题诗。寄来数阕淋铃曲，我在街南中酒时。","dynasty":"清代","title":"鹧鸪天苦雨和蘧庵先生四首其四"}
{"author":"陈维崧","content":"崇仁宅靠善和坊，旧雕阑都坏。问玉楼、人醉今何处，只一树、花还在。红香笼帽归鞭快，更何人能戴。到如今和了，满城微雨，频上街头卖。","dynasty":"清代","title":"探春令咏窗外杏花"}
{"author":"陈维崧","content":"吾生讵料，也曾经，亲听诸姨法曲。非月非烟非雾雨，非肉非丝非竹。不易描摹，最难忘记，耿耿萦心目。依稀梁畔，暗尘飞堕千斛。昨者我渡江来，正沙深月冷，浪花堆簇。饥蜃馋蛟浑不怕，我有听歌奇福。拍到残时，人将散处，乐往伤幽独。重逢难必，岸巾且吸船玉。","dynasty":"清代","title":"念奴娇季沧苇宅夜看歌姬演剧即席成词并示张天任五丹九仪戴宏度季孚公希韩李三友朱石钟诸子"}
{"author":"陈维崧","content":"仆何为者，是东吴愁客，最能击筑。记得阿奴年少日，曾直高人品目。甚矣吾衰，时乎不再，二语那堪读。朱门列戟，此中何限粱肉。幸遇衮衮群公。怜而召我，共看东篱菊。我意亦思归去耳，聊葺溪干破屋。行乞歌场，为佣屠肆，也觅三餐粥。安能溪刻，矫廉长效孤竹。","dynasty":"清代","title":"念奴娇被酒呈荔裳顾庵西樵三公并示豹人孝威梅岑舟次方邺希韩汝受散木诸子仍用原韵"}
{"author":"陈维崧","content":"隔叶寻难著。胜玉树，欺红药。缥色衣裳，睡熟沈香亭角。一朵云鬟，被雨梳风掠。趁花容，亸烟萼。柳阴薄，色向苔钱落。波痕皱，眉痕弱。鹦鹉笼中，也整绿衣偷学。一别名花，怅碧云天各。倩青鸾，到湘阁。","dynasty":"清代","title":"碧牡丹牡丹鲜碧者向在鄢陵曾见之追赋是词"}
{"author":"陈维崧","content":"雪浪鼍吟，布帆鸱叫，西风削碎晴秋。看绿平楚尾，翠入吴头。盘淌急洑孤光陷，铸一点、旸谷金毬。柁楼长啸，汜人侑舞，海若供讴。十载萍梗飘流。只赁庑皋桥，卖饼安邱。喜今朝尻马，仿佛天游。水云混混黏无极，真欲犯、碧落空幽。只怜今夜，琼宫高处，清冷难留。","dynasty":"清代","title":"金菊对芙蓉舟行遇大风仍用前韵"}
{"author":"陈维崧","content":"年少真英发。是当年、茶陵相器，邺侯仙骨。喷沫骄嘶矜宠甚，所向全无空阔。喜历块、过都一抹。商隐曾誇衮师好，学参军、祇解翻苍鹘。谁似尔，最轩豁。讵关家世高门阀。羡便便、艺林经笥，嶒嵘突兀。昨夜月娥临桂殿，笑倚冰轮蟾窟。正付与、天香时节。来岁杏园花倍好，捲东风、十里珠帘揭。争看汝，绣袍缬。","dynasty":"清代","title":"贺新郎贺李丹壑京闱秋捷"}
{"author":"陈维崧","content":"月姊妆成，向银河浅湾，自泻脂盝。红芳潋滟，早西风筛上，几堆金粟。绯衣梳裹好，乍卸却、厌禳妆束。偏罩秋篱外，望来绝似，雁背夕阳幅。累累绛绡微蹙。爱珑璁细缬，相间黄玉。枝头桂父，想夜来微醉，脸霞初足。仙翁颜渥赭，带笑睨、孀娥幽独。缥缈天香满，银蜍捣来丹臼熟。","dynasty":"清代","title":"月中桂咏丹桂"}
{"author":"陈维崧","content":"赐第南山近，为园下杜偏。小儿二千石，中妇十三弦。缓夜弹银甲，宜春贴锦钿。几回行乐处，战伐自年年。","dynasty":"清代","title":"冬日过农部伯父园亭感赋其二"}
{"author":"陈维崧","content":"江南忆，更忆是芜城。兰叶寒塘盘马路，梨花微雨筑毬声。风景逼清明。","dynasty":"清代","title":"望江南其六"}
{"author":"陈维崧","content":"八盘腻手香蝉委，红粉轻调。画的轻描，直得春魂为尔销。道书偏怪郎耽读，百幅霞绡。十斛龙膏，何必蓬山访碧桃。","dynasty":"清代","title":"采桑子其三为汪蛟门舍人题画册十二帧"}
{"author":"陈维崧","content":"洞天云海沈沈，琼扉小辟银毬坠。乱抛下界，细黏枝上，轻飏斜缀。刀剪无声，裁缝灭迹，粉搓雪腻。笑墙头柳絮，成团打块，学娇样，终难似。谁把一规圆月，破工夫、玲珑划碎。玉栏干外，映来一色，亭亭常在。绝代璚姿，明妆自好，胭脂都退。被佳人折下，红尖戏蹴，向秋千背。","dynasty":"清代","title":"水龙吟咏绣毯花"}
{"author":"陈维崧","content":"谁向螭潭，刳紫云肝，镌白玉脂。便曹王台上，嗤他铜雀，徐陵序里，输却琉璃。瘦比龙精，娇踰鹆眼，蒸出韩文与杜诗。洼而黑，是娲皇炼剩，蠃政鞭遗。醉磨盾鼻能为。还笑倩防身凤咮随。但每看剑动，神先跳荡，时闻笛起，兴更淋漓。此去衡阳，祝融峰上，要写悬崖百丈碑。颠狂甚，叱青猿代捧，蘸墨亲题。","dynasty":"清代","title":"沁园春咏砚为李若士"}
{"author":"陈维崧","content":"貌君者谁，尺幅经营，天机渺漫。纵偶然位置，偏能高脱，无多笔墨，只取幽閒。缓带溪桥，微吟山寺，目送飞鸿自往还。萧疏极，任人情物态，了不相关。多君逋峭难攀。只日向衡门赋考槃。况霜红露白，秋冬之际，衫黄桕赤，山水之间。竹杖逍遥，芒鞋散诞，古树槎枒挂箨冠。从君去，好或穷岩岫，或弄潺湲。","dynasty":"清代","title":"沁园春题徐二玉小像"}
{"author":"陈维崧","content":"年少真英发。是当年、茶陵相器，邺侯仙骨。喷沫骄嘶矜宠甚，所向全无空阔。喜历块、过都一抹。商隐曾誇衮师好，学参军、祇解翻苍鹘。谁似尔，最轩豁。讵关家世高门阀。羡便便、艺林经笥，嶒嵘突兀。昨夜月娥临桂殿，笑倚冰轮蟾窟。正付与、天香时节。来岁杏园花倍好，捲东风、十里珠帘揭。争看汝，绣袍缬。","dynasty":"清代","title":"贺新郎贺李丹壑京闱秋捷"}
{"author":"陈维崧","content":"正复淡沲，居然萧远，此中位置殊难。主人略旋烟墨，已就林恋。几尺红泥墙子，被风吹乱月同弯。花深处，玲珑金粉，一半才乾。碧一队，黄一队，皴染得亭榭，在水云间。朱栏绿莎厅好，映带潺湲。尽日唼波花鸭，参差睡破簟纹閒。登楼望，斜阳士女，又满春山。","dynasty":"清代","title":"庆清朝慢憺园即景"}
{"author":"陈维崧","content":"极北龙归，江东马渡，君臣建业偏安。天上无愁，宫中有庆，声声玉树金莲。点缀太平年。更尚书艳曲，丞相蛮笺。月夕花朝，那知王濬下楼船。华清月照栏杆，怅多时粉本，流落人间。可惜当初，丹青妙手，如何不画凌烟？风景极凄然。写一行衰柳，几处哀蝉。展卷沉吟，昏鸦蔓草故宫前。","dynasty":"清代","title":"咏马贵阳画册"}
{"author":"陈维崧","content":"黄茅新盖，土锉温黁，霜檐低矮。撩人几阵，芋香无赖。送来篱落外。凝脂沃雪融仙瀣，馀甘在。塞上酥堪赛。黄粱未熟休待。饱迎朝旭晒。","dynasty":"清代","title":"河传煨芋"}
{"author":"陈维崧","content":"一群荡子扬州住，帘底红牙。门畔金车，邀笛藏钩乐事赊。如何短李先辞我，云有吴娃。生小如花，日上江楼候客楂。","dynasty":"清代","title":"采桑子送李云田之吴门迎侍儿扫镜二首其一"}
{"author":"陈维崧","content":"已矣何须说！笑乐安、彦升儿子，寒天衣葛。百结千丝穿已破，磨尽炎风腊雪。看种种、是余之发。半世琵琶知者少，枉教人、斜抱胸前月。羞再挟，王门瑟。黄皮裤褶军装别。出萧关、边笳夜起，黄云四合。直向李陵台畔望，多少如霜战骨。陇头水、助人愁绝。此意尽豪哪易遂？学龙吟、屈煞床头铁。风正吼，烛花裂。","dynasty":"清代","title":"冬夜不寐写怀，用稼轩、同父倡和韵"}
{"author":"陈维崧","content":"萧晨憩高斋，水木迭清映。绿筱卫华廊，红泉鉴明镜。𡄸𡄸文禽喈，噭噭羁雌竞。结衿更褰帷，疑义互谭诤。图史何稠华，琴尊复幽靓。仆类次公狂，近效长卿病。秉志协崎崟，抗怀谢尘阱。久客四节遒，多难百忧盛。一随彼美游，披藻奋妍咏。曛黑宁知疲，玉衡渐西柄。","dynasty":"清代","title":"同邓孝威集许元锡雪庵仿康乐体"}
{"author":"陈维崧","content":"秋色洁于雪，澄湛到帘钩。凭轩忆尔更剧，君亦念余不。记客泉亭草寺，闲弄吟篷钓笛，相与狎沙鸥。一笑别君去，四节忽如流。大江边、残照里，仲宣楼。烟波虾菜，料尔生计尽优游。此地孤城绝岛，长被蛟涎兔汁，鍊足一天秋。横竹吹阿滥，叫醒千古愁。","dynasty":"清代","title":"水调歌头新秋寄骥沙徐仲宣"}
{"author":"陈维崧","content":"今宵閒想，问谁家画阁，一双人月。细把朝衫薰豆蔻，徐绾八盘元发。人有琴心，家居颍尾，风调偏亲切。红窗尔汝，夜阑一倍难歇。为语十二楼中，金风初厉，莫任琼扉豁。遥忆扫眉驱使处，茉莉万枝香雪。天与貂蝉，地多金粉，笑拣名花折。独怜银汉，有人捣药愁绝。","dynasty":"清代","title":"念奴娇十二夜对月戏柬刘公㦷吏部时吏部新纳姬六叠前韵"}
{"author":"陈维崧","content":"百万呼卢，十千买醉，世间何策驱愁。惹铜仙多事，铅泪长流。一片唐陵汉寝，遗基在、舞罢歌休。何况是，败荷衰柳，总不宜秋。凝眸。金荃一卷，问宋玉家乡，陆瑁湖头。怅频年踪迹，只客皇州。欲觅燕昭旧事，高台畔、野水悠悠。无聊甚，闲吟闲写，满幅银钩。","dynasty":"清代","title":"凤凰台上忆吹箫题宋楚鸿倚楼词卷"}
{"author":"陈维崧","content":"席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。","dynasty":"清代","tags":"写景，凄凉，怀古，豪放","title":"满江红·秋日经信陵君祠"}
{"author":"陈维崧","content":"古碣穿云罅。记当年、黄门诏狱，群贤就鲊。激起金阊十万户，白棓霜戈激射。风雨骤、冷光高下。慷慨吴儿偏嗜义，便提烹、谈笑何曾怕。抉吾目，胥门挂。铜仙有泪如铅泻。怅千秋、唐陵汉隧，荒寒难画。此处丰碑长屹立，苔绣坟前羊马。敢轻易、霆轰电打。多少道傍卿与相，对屠沽、不愧谁人者。野香发，暗狼藉。","dynasty":"清代","title":"贺新郎五人之墓再用前韵"}
{"author":"陈维崧","content":"商邱忆，忆煞冶游人。㔩叶绿鞲檠兔鹘，闹花锦袋贮鹌鹑。飞鞚逐黄尘。","dynasty":"清代","title":"望江南商邱杂咏五首其一"}
{"author":"陈维崧","content":"日丽风柔，水边天气鲜新。闲坐斜桥，数完几折溪痕。酒旗戏鼓，怯馀寒、未满前村。小红乍乳，莺声一巷才匀。节过收灯，风光尚未逾旬。粉糁疏篱，谁家香玉粼粼。雏晴嫩霁，似垂髫、好女盈盈。江南烟景，殢人尤在初春。","dynasty":"清代","title":"新荷叶新霁郊外纪游"}
{"author":"陈维崧","content":"向斜阳红处，长歌斫地，忽然悲啸。才烂樵柯，又尘生瑶岛。一片江山，千村芦荻，剩几人屠钓。拟抱冰弦，夜深弹向，黄陵古庙。且约酒徒，閒过伎馆，掷帽狂呼，绕床大叫。坐上何人，识袁家彦道。历历神州，茫茫澥宇，问谁为刘表。感慨登临，月明乌鹊，南枝绝少。","dynasty":"清代","title":"醉蓬莱感遇二首其一"}
{"author":"陈维崧","content":"灵均苗裔，羡十年学道，匡庐山下。忽听帘泉豗冷瀑，豪气轶于生马。亟跳三边，横穿九塞，开口谈王霸。军中毬猎，醉从诸将游射。提罢匕首入秦，不禁忍俊，缥缈思登华。白帝祠边三尺雪，正值玉姜思嫁。笑把岳莲，乱抛博箭，调弄如花者。归而偕隐，白羊瑶岛同跨。","dynasty":"清代","title":"读屈翁山诗，有作"}
{"author":"陈维崧","content":"昏昏绿水乳燕飞，蹙香红、堆满地衣。梳洗罢、登楼望，见长天，一碧四围。行人更在天之外，问地名、甚处武威。想郎处、枝头鸟，并无杜宇劝归。","dynasty":"清代","title":"恋绣衾其二"}
{"author":"陈维崧","content":"满院松风鸣瓦铫，碧净苔阶好。乔木翳新蝉，水槛闲凭，又贴荷钱小。人间万事何时了，无计除烦恼。激矢跃莲花，出手成骁，暂博天公笑。","dynasty":"清代","title":"醉花阴夏日小有堂中看邱近夫朱致一叶九来诸子投壶"}
{"author":"陈维崧","content":"六月荆南蒸暑气。过了梅天，市上无兼味。白小黄鱼稀少至，老饕镇日涎垂地。红糯新炊淘苋滓。蚬酱葵羹，也自饶风致。鼓腹陶然吾足矣，瓜棚之下閒游戏。","dynasty":"清代","title":"蝶恋花其三"}
{"author":"陈维崧","content":"屋对晴山，黛影离离争泫。山梅瘦、递香窗眼。细煎绿雪，注乳花盈椀。隐几坐、笺竟黄庭下卷。饲鹤斜桥，听莺空馆。更相邀、两三狂狷。看云选石，趁闲身尚健。此外事、付与天公总管。","dynasty":"清代","title":"殢人娇闲况"}
{"author":"陈维崧","content":"箭与饥鸱竞快。侧秋脑、角鹰愁态。骏马妖姬秣燕代。笑吴儿，困雕虫，矜细欬。龌龊谁能耐。总一笑、浮云睚眦。独去为佣学无赖。圯桥边，有猿公，期我在。","dynasty":"清代","title":"夜游宫其三"}
{"author":"陈维崧","content":"旧家门，闲院落，有个人儿在。最伶俜，偏鬌，浓蛾秀鬋无赖。轻红架底，青粉墙边，一树睡香开。玉鸦叉，打来斜戴。晚风大，低飏茜花裙带，小做恹恹态。疑有恨，不胜娇，和烟早簇上眉黛。一丸凉玉，挂向帘钩，逋发未全撩，记得濒行，送人栏外。","dynasty":"清代","title":"薄媚摘遍偶感"}
{"author":"陈维崧","content":"当年此地，消魂人忆消魂事。妙舞清歌，不是柔奴定泰奴。西风古道，二十年来人渐老。漠漠迢迢，秋雨重经红板桥。","dynasty":"清代","title":"秋雨过红板桥"}
{"author":"陈维崧","content":"匹马短衣，竟上丛台，慨当以慷。看谁家战垒，寒鸦落照，何年古戍，乱草平冈。十月疏砧，一城冷雁，不许愁人不望乡。徘徊久，只登高吊古，无限苍茫。当年赵武灵王。正树裹河流挂浊漳。更佳人跕屣，妆台对起，王孙袨服，舞袖相当。而我来游，几番历遍，不见邯郸挟瑟倡。何须问，便才人厮养，总付斜阳。","dynasty":"清代","title":"沁园春经邯郸县丛台怀古"}
{"author":"陈维崧","content":"秋染包山树树苍，高低斜缀绛纱囊。西风飘过满湖香。未免为奴供饮啖，微闻有叟话沧桑。霜红露白尽徜徉。","dynasty":"清代","title":"浣溪沙咏橘四首其一"}
{"author":"陈维崧","content":"赵北燕南多驿路。见一带、霜红树。又天外乱山青可数。丛台也，知何处。雀台也，知何处。一鞭袅袅临官渡。雁叫酸如雨。尽古往今来誇割据。漳水也，东流去。淇水也，东流去。","dynasty":"清代","title":"酷相思冬日行彰德卫辉诸处马上作"}
{"author":"陈维崧","content":"灯青凤胫，正参差齐点。屈戍玲珑带愁掩。恰濛濛、天水浸赤阑桥，人不寐，梦到空园偏魇。笛声何处响，乍有还无，似在荷深那边槛。隔水倍清苍，竹脆弦轻，更潭子、鸭头新染。才摹得风前不多声，又撺入伊州，小秦王犯。","dynasty":"清代","title":"洞仙歌夏夜憺园隔水闻笛"}
{"author":"陈维崧","content":"海上玉龙舞，糁作满空花。城中十万朱户，琼粉乱周遮。愁对一天飞雪，不见昨宵明月，桂影蚀金蟆。短鬓飒秋叶，僵指矗枯枒。当日事，须细忆，讵忘耶。记筑球场，擪笛却手复为琶。纵不神仙将相，但遇江山风月，流落亦为佳。岂意有今日，侧帽数哀笳。","dynasty":"清代","title":"水调歌头雪夜再赠季希韩叠前韵"}
{"author":"陈维崧","content":"水驿家家看打鱼，晴檐日日唤提壶。知君高卧一愁无。乍可小词填幼妇，不妨新论著潜夫。明年花下引鹓雏。","dynasty":"清代","title":"浣溪沙其二"}
{"author":"陈维崧","content":"记西风、握手秣陵隈，苦语劝君归。叹尉佗城下，小姑山口，风景全非。何事年年作客，牢落寸心违。且与王章妇，对泣牛衣。谢尔吾言竟用，果幡然归葺，云壑烟扉。更梅郎健在，酬和未应稀。只伶仃、画溪野老，况今年。烽火雁难飞。关情甚、敬亭栗罅，石臼鱼肥。","dynasty":"清代","title":"八声甘州寄宛陵沈方邺兼怀梅耦长"}
{"author":"陈维崧","content":"弱柳丝丝街前漾。正初学、小蛮腰样。有隔水红墙，翠楼倒映墙头上。听楼内、三弦响。恰重经，人已往。帽檐斜、倚风凝想。只似梦如烟，柳花扑地漫天放。寻不出、伊门巷。","dynasty":"清代","title":"凤衔杯偶感"}
{"author":"陈维崧","content":"香红暖翠风吹散。依旧在、心头嵌满。恰残梦懵腾，墙围青粉谁家馆。正隔水、飘歌板。柳丝楼，梨花苑。雨濛濛、画船归晚。剩荠菜连天，檀心娇煞无人管。黄了春城一半。","dynasty":"清代","title":"凤衔杯观音山游暮归即景"}
{"author":"陈维崧","content":"褪尽梅妆，飘残杏靥，春事今年恁快。满树红绡，已把小楼遮碍。三分醉、午酒娇痕，一味懒、昼眠慵态。记个侬、万里家乡，西川远隔蛮江外。惜花烧尽银烛，花亦相看熟，恹恹长在。著水啼烟，镇向馀寒忍耐。才深巷、带雨斜开，又前街、提笼争卖。惹人是、几阵春愁，撚一枝谁戴。","dynasty":"清代","title":"绮罗香咏海棠"}
{"author":"陈维崧","content":"夔门蜀栈，是史家粉本，先生所独。更有孙樵雄且健，暗里汉书能覆。二老纵横，两篇记序，并逐中原鹿。古文奇字，他人恐不能读。直可抵突曾王，激昂韩柳，揖欧阳永叔。我与浯溪曾有约，采入文抄篇幅。细写千行，高吟百遍，音响崩崖屋。遇当佳处，浇之苦茗芳菊。","dynasty":"清代","title":"念奴娇红桥倡和集成索李研斋序孙介夫记作词奉柬并呈冒巢民先生仍用顾庵韵"}
{"author":"陈维崧","content":"黄竹篙儿如雁叫，西风直放江船。橹声摇破鹤湖烟。园林排水次，甲第矗花前。公子才华尤绝胜，翩翩气压幽燕。新词脱手万人传。暗香姜白石，残月柳屯田。","dynasty":"清代","title":"临江仙武塘赠钱岩烛"}
{"author":"陈维崧","content":"急雨铜街没。喜瞥遇、一僧不俗，有愁都豁。半世不曾持梵呗，只唱晓风残月。让衮衮、群儿成佛。音节柔和兼妙好，鬘陀花、簌簌翻林樾。遗恨事、无毫发。鼕鼕画鼓春雷发。似临颍、十三娘舞，剑光奔突。赢得阇黎争匿笑，讵是灵山衣钵。长啸也、岑牟难脱。万事谁真谁算假，拍红牙、那便閒生活。持此意，问迦叶。","dynasty":"清代","title":"贺新郎茶村寺寓逢庭柏上人有赠"}
{"author":"陈维崧","content":"隔叶寻难著。胜玉树，欺红药。缥色衣裳，睡熟沈香亭角。一朵云鬟，被雨梳风掠。趁花容，亸烟萼。柳阴薄，色向苔钱落。波痕皱，眉痕弱。鹦鹉笼中，也整绿衣偷学。一别名花，怅碧云天各。倩青鸾，到湘阁。","dynasty":"清代","title":"碧牡丹牡丹鲜碧者向在鄢陵曾见之追赋是词"}
{"author":"陈维崧","content":"满目新晴，无边野兴，休论万事，且须载酒题糕去。灵湫镜黑，仄磴泥青，有人言是，老龙蟠处。一样重阳，两年羁宦，往事零如雨。被游人、问昨岁，破帽犹然存否。重晤。竹西词客，刚来京国，亟拉吾徒，洗盏持螯，翩然豪举。只忆深院小黄花朵，空颤钗梁鬓缕。独夜茫茫，他乡恻恻，饮罢迷归路。风急也、白杨边，飒飒定和谁语。","dynasty":"清代","title":"笛家己未九日蛟门招同诸子游黑龙潭次实庵韵"}
{"author":"陈维崧","content":"小楼日日轻阴，花枝映得纱窗曙。恰推窗看，玉栏干外，红香无数。樱笋时光，秋千院落，衬他娇嫭。只一枝怯雨，泫然却想，故乡也，知何处。自别西川万里，拟消受、江南歌舞。讵料年年，每当开日，便成春暮。甚日重逢，锦城丝管，华阳士女。待化为蜀魄，枝头唤道，不如归去。","dynasty":"清代","title":"水龙吟咏杜鹃花"}
{"author":"陈维崧","content":"春山劝我，只今朝、须尽此杯中物。莫把閒愁千万斛，题湿酒家墙壁。石畔泉流，林间风起，飐数枝香雪。一樽酹取，千秋射虎人杰。况值北雁初归，岩花随饮兴，共参差发。何限向来哀乐事，一笑浮沤生灭。日落帆轻，花欹帽重，暝翠侵毛发。濒行恋恋，空山定好明月。","dynasty":"清代","title":"念奴娇春日同纬云南耕遍历南岳诸园林仍用赤壁词韵"}
{"author":"陈维崧","content":"碧浸篱门，青黏屋角，风叶鸣路。山后池塘，水边帘阁，色染潇湘雨。鸭阑鹿柴，棕鞋桐帽，閒数花须微步。日长时、据梧捉麈，清谈大有支许。金门赐浣，玉堂延客，过赏萧斋烟树。绿笋朱樱，金齑雪鲙，临别重牵住。少焉暝结，且随渔唱，摇艇悠然而去。还相订、频将香茗，共消晨暮。","dynasty":"清代","title":"永遇乐马殿闻太史招饮兼以轩中遣怀词见示即用来韵奉柬"}
{"author":"陈维崧","content":"几阵蝉嘶，趖了一枝花影。帘底下、井华冰冷。绡裳乍解，更红酥寒凝。似素藕、浸勾碧湖千顷。浴罢凭阑，晚妆慵整。且消受、凉花绿茗。盈盈皓月，渐低窥金井。又画就、深院夜香风景。","dynasty":"清代","title":"殢人娇晚浴"}
{"author":"陈维崧","content":"一夜红都瘦。恰清和、街南百戏，分棚错绣。争占晴坡施幔幄，似水画帘痕皱。莺语剪、绿芜浓昼。老大逢场聊逐队，也婆娑、锦瑟钿车后。向酒媪，且赊酒。曲终杂爨喧豗奏。有侲童、交竽缘橦，巧将身漏。据地帖腰连琐裤，踢堶弄丸都有。银海眩、铜峰欲覆。万事总然儿戏耳，枣梨争、也算蛟龙斗。姑一笑，华阴叟。","dynasty":"清代","title":"贺新郎初夏城南观剧并看小儿作偃师幻人诸杂戏"}
{"author":"陈维崧","content":"带月啼梁，乘夜发屋，戴头人立而语。顾谓主人，憎予太甚，芥蒂宁因细故。寠薮无长物，幸托坳堂沮洳。昔在仓中，李斯丞相，记曾相慕。今日深文何太苦。笑作事、乃公殊误。侠不屠龙，仙难控鹤，仅磔张汤鼠。安能久居郁郁，化青蝠、淩空飞去。古洞长松，有鼪鼯、是吾伴侣。","dynasty":"清代","title":"氐州第一鼠对"}
{"author":"陈维崧","content":"乱峰堆髻，夕景木末，残雪崖际。一派空翠。瓢堂语悄，山窗落松子。小楼欲坠。斜嵌岩壑，蹲若奇鬼。暝色晴霁。鬓丝禅板，浑忘在尘世。开士暮归晚，钵向石桥深涧洗。坐客松寮，钟鸣黄叶寺。喜今夜关河，一碧千里。感伤身世。看六代青山，月华如水。是千秋、倚阑人泪。","dynasty":"清代","title":"绕佛阁寒夜登惠山草庵贯华阁"}
{"author":"陈维崧","content":"庾氏苟娘，左家娇女，慰情谁道非男。铭椒颂菊，略涉也粗谙。每岁因爷作客，恒归伴、阿母香奁。天涯信，灯花蟢子，频向紫姑占。江淹。何限恨，半生婚嫁，怨极愁添。只今朝五岳，敢诩幽探。惆怅中元令节，家山事、梵呗庄严。蒙阴畔，两行红泪，寄不到江南。","dynasty":"清代","title":"满庭芳中元节途次蒙阴追悼亡女"}
{"author":"陈维崧","content":"屐初停，见乱杉深巷，门境已空幽。一派风廊，几层钓槛，微茫人在沧洲。轩子外、苍皮怒裂，更红鱼、碧鸭漾铜沟。屋小如㡓，斋虚似舫，万籁飕飗。到便捶琴啜茗，向水边企脚，林下科头。卿论殊佳，吾衰已甚，世间一笑浮沤。且尽日、谈空说鬼，豆花棚上月如钩。再喷数声风笛，吹动新秋。","dynasty":"清代","title":"一萼红纳凉"}
{"author":"陈维崧","content":"天语琳琅，曾比汝、殿前之柳。今老矣、漫云才子，居然聱叟。三弄笛吹桓子野，双丸髻挽王昙首。尽数来、作达昔人多，如君否。脚有鬼，还叉手。舌尚在，终开口。肯车中闭置，学他新妇。曲道士为盘内舞，铜将军侑花前酒。对董龙、半醉语喃喃，何鸡狗。","dynasty":"清代","title":"满江红其二"}
{"author":"陈维崧","content":"水榭枕官河，朱栏倚粉娥。记早春、栏畔曾过。开着绿纱窗一扇，吹钿笛，是伊麽？无语注横波，裙花信手搓。怅年光、一往蹉跎。卖了杏花挑了菜，春纵好，已无多。","dynasty":"清代","title":"春暮半塘小泊"}
{"author":"陈维崧","content":"花妮行人小惹，莺怪行人低骂。正值小楼开似雪，抵死只将帆挂。粉泪脸边明，脉脉含情待话。嘱付梅清月寡，暂耐雨婚烟嫁。此去春江帆正满，路隔才踰一舍。待汎惠泉归，相赏水边篱下。","dynasty":"清代","title":"离亭燕雨中将发梁溪，云臣拉赴竹逸斋头看梅，小饮数巡，匆匆判袂，升舻若失，怅赋小词"}
{"author":"陈维崧","content":"山腹苍皮罅。劈巉岩、一洼深黑，险于人鲊。仄嵌斜攒龟脊滑，林气水声交射。有屈曲、龙蟠其下。上搆危梁淩绝巘，窈而深、凿孔行人怕。吸冷瀑，半空挂。坏廊欹磴哀湍泻。望参差、雕棂黛阁，晶荧入画。故国江山还在眼，添了西风战马。又殿上、夜钟将打。雨蚀残碑名姓在，醉摩崖、汝是知音者。相对坐，草堪藉。","dynasty":"清代","title":"贺新郎虎邱剑池作"}
{"author":"陈维崧","content":"盘龙后代，擅虎头绝艺，风流淹雅。一旦声名动人主，不数当年曹霸。架上奇鹰，宫前稚蝶，一一遭烘写。布衣亲见，凤楼一片鸳瓦。可有褒鄂弓刀，金张袍绶，要上淩烟画。月给俸钱愁不饱，只梦阖闾城下。满眼京华，锦衣玉貌，总是悠悠者。青荧灯火，飘零共作情话。","dynasty":"清代","title":"念奴娇赠吴门周履坦"}
{"author":"陈维崧","content":"花红草绿，昨日浓春经阮曲。碎雨零烟，今日愁人过洧川。三春去半，半付邮亭和驿馆。溱洧潺湲，上巳无人出采兰。","dynasty":"清代","title":"减字木兰花上巳后一日途次洧川"}
{"author":"陈维崧","content":"水色绿如鸭，又似乍磨铜。靴纹细浪忽起，飒飒夹溪风。数里江村茆屋，一带芦汀蟹舍，下遍钓鱼筒。云作蔚蓝缬，衬以晚霞红。燃楚竹，炊香糯，五湖东。新来溪友堪讶，乃是大毛公。赢得罛师拍手，汝有金貂玉佩，讵是绿蓑翁。笑起唱铜斗，馀响落蛟宫。","dynasty":"清代","title":"水调歌头题毛会侯戴笠垂竿小像"}
{"author":"陈维崧","content":"听今宵疏雨，也算做、一年元夕。旧事流波，一往如何觅。香街马迹。记常年灯市，鞭丝帽影，有许多相识。阑珊灯火梅精立。雅淡衣裳，轻盈姿格，人月同时一色。便旁人也道，此是秦虢。萍踪顿隔。怕旧时李益。昔日君平，无人怜惜。檐前点点滴滴，似替人流泪，学人悽恻。拚此去、花朝寒食。都只向、雨雨风风，趖尽春光九十。红篝拥、夜寒侧侧。拟此情、并春柑传与，何由寄得。","dynasty":"清代","title":"六丑丙午元夕雨"}
{"author":"陈维崧","content":"容我狂言否。君几见，红颜翠发，一生长守。万户我求还不得，大志讶君偏有。竟欲听、飞琼鼓缶。栾大城头閒骋望，问何人、弱水曾携手。空绝倒，繫腰叟。生天灵运吾甘后。且陶陶、三杯卯酒，醺然到酉。几度罡风天际捲，阆苑露桃红溜。枉费了、厌禳星斗。我自人间能倔强，碧霄宫、懒逐仙班走。任相笑，道傍偶。","dynasty":"清代","title":"贺新郎毛卓人示我满江红词数首，中多养生家言，作此戏柬仍用赠黄艾庵韵"}
{"author":"陈维崧","content":"淮水流，淮水流，蛮弦铜鼓不胜愁。骊山金盌无消息，六月园陵冷胜秋。","dynasty":"清代","title":"潇湘神盱眙舟中作"}
{"author":"陈维崧","content":"波淼淼，月胧胧，神巫争赛禹王宫。船头水笛吹晴碧，樯尾风灯飐夜红。","dynasty":"清代","title":"桂殿秋淮河夜泊"}
{"author":"陈维崧","content":"春漠漠，雨疏疏，绮窗偷访薛涛居。凝情低咏年时句，人在东风二月初。","dynasty":"清代","title":"桂殿秋偶记"}
{"author":"陈维崧","content":"天水沦涟。穿篱一只撅头船。万灶炊烟都不起。芒履。落日捞虾水田里。","dynasty":"清代","title":"南乡子江南杂咏六首其一"}
{"author":"陈维崧","content":"夔魍喧豗。枫根渍酒纸成灰。泽国不知山国苦。铜鼓。醉觋夜深作蛮语。","dynasty":"清代","title":"南乡子其二"}
{"author":"陈维崧","content":"笳盖从风。旌竿十丈压桯红。卜式相如争匿笑。惊告。同辈屠沽并佣保。","dynasty":"清代","title":"南乡子其六"}
{"author":"陈维崧","content":"才过清明，东风怯舞不胜情。红袖楼头遥徙倚，垂杨里，阵阵纸鸢扶不起。","dynasty":"清代","title":"南乡子清明后一日吴阊道中作二首其一"}
{"author":"陈维崧","content":"捲絮搓绵，雪满山头是纸钱。门外桃花墙内女，寻春路，昨日子规啼血处。","dynasty":"清代","title":"南乡子其二"}
{"author":"陈维崧","content":"袅娜丝杨水面生，波光柳态两盈盈。搅来风色昏于梦，不许春江绿不成。","dynasty":"清代","title":"杨柳枝本意"}
{"author":"陈维崧","content":"饥乌噪，饥乌噪，毛羽忒摧颓。故国稔经霜雪满，他乡错料稻粱肥。曛黑只飞飞。","dynasty":"清代","title":"法驾导引饥乌"}
{"author":"陈维崧","content":"月明珠馆。有帝释鬘陀，身云散满。鲛国旌幢，鲎帆笳吹，万叠雪倾银溅。装罢红棉粤峤，看足苍枫梁苑。饶能事，尽微皴澹抹，黄深绛浅。箧衍。有一卷。细腻凝脂，三尺松陵绢。少不如人，师须为我，画出鬓丝禅板。旁侍湘娥窈窕，下立天魔蹇产。人间苦，怅碧桃花谢，洞天归晚。","dynasty":"清代","title":"喜迁莺石濂和尚自粤东来梁园为余画小像作天女散花图词以谢之"}
{"author":"陈维崧","content":"醉拍阑干，叹去者苦多，光阴倏忽。知我平生悲愤事，惟有当头明月。准拟骑鲸，不然射虎，一吐胸中郁。吴钩负汝，好将衫袖频拂。追想红烛呼庐，青楼赌酒，往事推华阀。小季已称三十岁，何况暮年黄歇。斜阁秦筝，横摊越绝，烧尽炉中柮。凭高远望，江流一线如发。","dynasty":"清代","title":"念奴娇纬云弟三十作此词因和其韵同半雪赋"}
{"author":"陈维崧","content":"架上红鹦鹉，帘边玉辟邪。兜娘懒上卓金车。鬌𩭏一窝，浓绿未成鸦。娆我吹春笛，邀人夜斗茶。如今庭院隔天涯。记得沿街，一树粉梨花。记得花阴微露，几扇绿窗纱。","dynasty":"清代","title":"喝火令偶忆"}
{"author":"陈维崧","content":"记得常年此际，风送闽天柑子。珠舶帆轻，花洋浪细，香遍吴头楚尾。武夷仙使，向缥缈、鲤湖传至。讵料岩关笳吹，竟隔千山万水。天竺烟深，潮音月落，今日不知何世。匆匆弹指，都不道、江山如此。","dynasty":"清代","title":"剔银灯佛手柑不至词以寄慨"}
{"author":"陈维崧","content":"瑟瑟阴阴，嗟哉此声，胡为乎来？似灵鼍夜吼，狂崩断岸；角鹰秋起，怒决荒台。忽漫沉吟，陡焉掩抑，细抵游丝缀落梅。冰弦内，惹一宵涕泪，万种悲哀。十年前记追陪，怎握手霜灯暗自猜。叹朱门酒肉，谁容卿傲；梨园子弟，总妒君才。牢落关河，聊萧身世，迸入空亭小忽雷。癫狂甚，骂人间食客，大半驽骀。","dynasty":"清代","title":"秋夜听梁溪陈四丈弹琵琶"}
{"author":"陈维崧","content":"旧历修窗罅。叹贫居、支离囷蠢，醯鸡瓮鲊。苦忆常年逢此夜，哗笑阄藏覆射。赌瓜子、黄柑楼下。今日飘零诸弟妹，梦苍凉、亭榭潜行怕。最怕是，蟏蛸挂。六街人静梅风洒。望层城、明帘夜火，依然入画。准拟东风来岁好，屏当春衫细马。看士女、秋千笑打。万事总如池水皱，便风吹、何事关卿者。椒酒醉，枕相藉。","dynasty":"清代","title":"贺新郎甲寅除夕十四用前韵"}
{"author":"陈维崧","content":"朝来急霰，似千层浴铁，一军都白。何事严装偏早发，鞭指荒台阏伯。万籁悲号，六花狂舞，归骑疑冲敌。离杯当尽，人生有限肝臆。感尔学富侯鲭，才同禁脔，偏嗜秦人炙。也拟寒天牵老伴，消过残冬腊雪。上冢庞公，移居杜老，别剧来须急。车沙稳，好将家具收拾。","dynasty":"清代","title":"念奴娇梁紫有和予百字令词因用前韵酬之送其暂返锦池兼促即来梁苑"}
{"author":"陈维崧","content":"酒尽天寒，弹短铗、半生无术。拟还向、广陵卖药，荷苓挑术。秋雨好携邛竹杖，荒原莫管周人栗。束残书、准趁半江晴，期来日。蝙蝠暗，空如漆。络纬叫，难成匹。正篱摇书带，庭欹木笔。计画总嗟吾辈拙，安排尽让天公密。笑青毡、一夜羽毛生，飞而出。","dynasty":"清代","title":"满江红其一"}
{"author":"陈维崧","content":"别来何久，喜今朝坐上，五君二仲。齐作镇西鸲鹆舞，舞罢持杯高讽。蹴踏齐梁，凭陵晋魏，白眼看唐宋。髀虽生肉，公然意气毫纵。最是月落参横，主人留客，不放归鞭控。能得几场花下醉，况是吴宫如梦。锦瑟怜谁，青萍负我，快作临风弄。唾壶阙尽，狂歌乱击春瓮。","dynasty":"清代","title":"念奴娇尤展成招饮草堂同丁飞涛彭云客宋既庭御之即席分赋同用飞涛韵"}
{"author":"陈维崧","content":"事已流波卷。忆春帆、酒中饶恨，将词排遣。填到消魂千古曲，烛泪一时齐泫。红渍透、吴笺蜀茧。知己相怜袍未锦，论深情、碧海量还浅。丁香结，甚时展。买臣自分难通显。又谁知、此生真见，禁林春扁。俛仰钟期成隔世，便化云中鸡犬。也刻骨、衔恩未免。今日锦袍虽换了，记前言、腹痛将他典。买素纸，向公剪。","dynasty":"清代","title":"贺新郎"}
{"author":"陈维崧","content":"花间一辆雕轮，绣帏袅尽东风细。龙幡压角，翠钿㔩叶，流苏百琲。暗想其中，宫黄蕃锦，不过端丽。纵玉环丰艳，金堂娇贵，瑶池侣，休凝睇。忽见花枝徙倚。是谁家、穿帘燕子。忍当春冷，抛他幔后，坐他车尾。彩笔飘蓬，青衣沦贱，古来如此。料归时、浅导银灯，转那个，屏风底。","dynasty":"清代","title":"水龙吟春游即目赋得侍儿堪感路旁人"}
{"author":"陈维崧","content":"烟月杭州。记徐卓当年，诗酒风流。水市露井，桂桨莲舟。老铁吹裂龙湫。奈十年一梦，断桥上、落叶飕飕。恨年来，只无情皓月，犹挂湖头。王郎清歌绝妙，邀白发词人，同下长洲。瑟瑟丹枫，濛濛白雁，秣陵总不宜秋。叹龙峰归后，人去远、烟缆难留。漫登楼。数枝残菊，还替人愁。","dynasty":"清代","title":"春从天上来钱塘徐野君王丹麓来游阳羡余以浪迹梁溪阙焉未晤词以写怀"}
{"author":"陈维崧","content":"粉墨真潇洒。绿杨天、楼台金碧，阵阵湔裙社。枰也，茗椀也，竹也，丝也，掩映花丛柳绵下。风帘烟际挂。墙里莺啼秋千架。抱琴童子，穿过春山罅。咏者，立饮者，奕者，讴者，一幅龙眠西园画。","dynasty":"清代","title":"归田乐引题春郊禊饮图"}
{"author":"陈维崧","content":"石腹空而罅。斗巑岏、斜欹压笋，龙孙几鲊。屋后松杉都作势，黛色涛声喷射。且与客、提壶其下。慷慨摄衣升上坐，夜苍茫、说剑空堂怕。衣露肘，诗瓢挂。忠襄碧血高原洒。誓三光、骑箕裹革，丹青图画。抵几奋髯谈往事，恨杀乾坤铜马。将如此、金瓯碎打。且向蔡经家烂醉，只今宵、背痒谁搔者。天可幕，地为藉。","dynasty":"清代","title":"贺新郎蔡九霞招饮同云间沈友圣赋六用前韵"}
{"author":"陈维崧","content":"古黄河，噌吰鞺鞳。千片苇花飒飒。何事冲炎，爱把软红尘踏。舞衫歌扇总生疏，马客饼伧空拉杂。弹罢哀筝，倾来浊酒，自相酬答。何门珠履堪趿。且燕秦齐赵，骑牛荷锸。自笑平生，不惯纵横捭阖。闷来车转腹中轮，狂时剑动亲身匣。莫管今宵，茅店荒凉，鸡声呜邑。","dynasty":"清代","title":"春夏两相期王家营客店排闷"}
{"author":"陈维崧","content":"牵狗高辛集上，呼鹰垤泽门边。愿儿无若宋人然，庄岳之间不远。六岁定归家塾，有甥与汝齐年。西风亟趁下江船，虾菜东吴正贱。","dynasty":"清代","title":"西江月其四"}
{"author":"陈维崧","content":"归兮何暮，叹风尘经岁，迷阳却曲。忆我同君为狎宴，夜夜弹丝吹竹。弟蓄余髯，人呼沈瘦，侧帽谈公谷。人身似此，安能仰面看屋。故里才子都官，舍人唐老，英妙兼耆宿。更有肩吾能爱我，客舍绨袍情笃。归见三君，雪深一尺，定理寻诗躅。尺书好寄，江船不乏千斛。","dynasty":"清代","title":"念奴娇送沈方邺还宣城兼怀唐耕坞施愚山梅子长同西樵用孝威韵"}
{"author":"陈维崧","content":"摩空决起，此事偶然耳。材最小，风偏利。轻狂应有恨，浩荡凭谁致。须记取，青春牢把长绳繫。已自飞腾遂，也算云霄器。莫浪语，休私喜。送来天上便，望向城头悸。真险著，老夫只合街头睡。","dynasty":"清代","title":"千秋岁其二"}
{"author":"陈维崧","content":"十里珠帘，半城画艇，百年花月维扬。有君家丞相，梅岭旧祠堂。每到清明赛社，倾城士女，愁弄笙簧。只无情隋堤，舞腰还斗宫妆。扁舟上冢，听邻船、重话兴亡。奈石马嘶风，银蚕吊月，往迹全荒。我亦当年薄倖，曾吹过、一帽红香。问桃花认否，前度刘郎。","dynasty":"清代","title":"送蘧庵先生之广陵，并示宗定九，孙无言，汪"}
{"author":"陈维崧","content":"易水严装发。休回首、故人别酒，帝城高阙。九曲黄河迎马首，淼淼龙宫堆雪。说不尽、天涯白月。君去故侯瓜可种，向西风、莫短冲冠发。人世事，总毫末。长洲鹿走苏台折。叹年少、当歌不醉，此非俊物。试到吴东门下问，可有吹箫人杰。有亦被、怒潮磨灭。来夜天街无酒伴，怕离鸿、叫得枫成血。亦归耳，住何益。","dynasty":"清代","title":"贺新郎送邵兰雪归吴门仍用前韵"}
{"author":"陈维崧","content":"撩人最是眉烟皱，勾人不在春弓瘦。红烛奈他何，相看泪孰多。别来浑不寐，梦里人谁至。拚倚钿筝眠，娇音落枕边。","dynasty":"清代","title":"菩萨蛮和龚伯通寄于生用原韵"}
{"author":"陈维崧","content":"犀蒜银钉红玉槅。小小帘栊，不与金堂接。斗草又慵弹阮怯，邀郎今夜抛金叶。百子枝花香粉浥。兰是桩家，好把豪犀厌。小负红潮生两颊，绐郎博进惟榆荚。","dynasty":"清代","title":"蝶恋花其三"}
{"author":"陈维崧","content":"积铁苍然，关势临崖偻。崭绝东京好门户。挽藤萝、月黑谁恐人行，落叶卷，声似牢中吼虎。无情惟洛水，日夜东流，不为愁人带愁去。寂寞北邙山，苦对西风，排一派、唐陵汉墓。任吊古伤今已无人，只霜打棠梨，暗啼红雨。","dynasty":"清代","title":"过汜水县虎牢关作"}
{"author":"陈维崧","content":"今夜清辉苦。真醉矣、人生有几，关山如许。极目海天浑一碧，回首家乡何处。总则是、年年羁旅。脱帽凭阑何限恨，倚风前、细把寒更数。谁更打，严城鼓。无端忽忆疏狂侣。曾记得、乌衣巷口，别来如雨。明月也知千里共，照尽秦楼楚戍。应渐到、故人黄土。只恐白杨和月冷，比人间、更有销魂处。汝河水，白如乳。","dynasty":"清代","title":"贺新郎汝州月夜被酒感怀董二"}
{"author":"陈维崧","content":"天将曙。黯淡残月窥窗，朝霞映树。起来唤婢移床，贪他井畔，早凉无数。怅谁与。俄顷碧云低捲，火轮高吐。海天万里炎蒸，渴龙夭娇，阳乌旋舞。恰喜水边桐际，风帘澒洞，旷然无暑。长昼且将马蹄，秋水閒注。松风小沸，亲拆旗枪煮。还消受、竹肌坠粉，荷珠跳雨。渐渐斜阳暮。乱蝉嘶到，最消魂处。茉莉枝头乳。浴罢碧阑干，箫声一缕。无人只有，冷萤来去。","dynasty":"清代","title":"瑞龙吟夏景"}
{"author":"陈维崧","content":"归去来兮，竟别公归，轻帆早张。看秋方欲雨，诗争人瘦，天其未老，身与名藏。禅塌吹箫，妓堂说剑，也算男儿意气场。真愁绝，却心忧似月，鬓秃成霜。新词填罢苍凉。更暂缓临岐入醉乡。况仆本恨人，能无刺骨，公真长者，未免沾裳。此去荆溪，旧名罨画，拟绕萧斋种白杨。从今后，莫逢人许我，宋艳班香。","dynasty":"清代","title":"沁园春其三"}
{"author":"陈维崧","content":"老去江东，拚向渔樵寄傲。问何为、冲炎席帽。年年作苦杂佣保，赤日红尘，怕相嘲程晓。想西溪草堂，雨杉烟筱。傍苔阴、置笔床茶灶。晚凉濯足欹湖，恰估船笛响，风定菱丝袅。","dynasty":"清代","title":"锦缠道将发玉峰寄纬云弟村居"}
{"author":"陈维崧","content":"醉拍阑干，叹去者苦多，光阴倏忽。知我平生悲愤事，惟有当头明月。准拟骑鲸，不然射虎，一吐胸中郁。吴钩负汝，好将衫袖频拂。追想红烛呼庐，青楼赌酒，往事推华阀。小季已称三十岁，何况暮年黄歇。斜阁秦筝，横摊越绝，烧尽炉中柮。凭高远望，江流一线如发。","dynasty":"清代","title":"念奴娇纬云弟三十作此词因和其韵同半雪赋"}
{"author":"陈维崧","content":"过西定桥，有芹野园，峥泓坦迤。记花阑药屿，岛何澹澹，烟汀雨濑，水太罗罗。乐去爽鸠，怆深铜狄，牧笛吹风夜起波。凭高望，怅旧家光景，邈若山河。小楼一棹经过。奈三度亭台易主何。纵王孙无恙，东风认否，主人重到，燕子知么。笑说当年，摴蒱一掷，绝似名姬换马驮。君休恨，较临春结绮，博进谁多。","dynasty":"清代","title":"沁园春"}
{"author":"陈维崧","content":"春愁天样，将红豆词吟，愁归天上。红板桥西帘飏，最关情处，绿窗有人争唱。吟红叫紫，尽舞絮、沾泥无恙。梅放。把一樽、檐际相赏。南朝许多烟景，被啼莺、梳乾柳浪。千古兴亡，只抵斜阳片晌。且趁疏狂，朝眠碧嶂，暮敲乌榜。闲骋望，一生著屐几两。","dynasty":"清代","title":"石湖仙题放庵上人红豆词卷"}
{"author":"陈维崧","content":"晴帘乍浣。被燕蹴红英，递香窗眼。渐渐溪桥，迢迢杨柳，一半黄轻绿浅。风弄秋千不定，日暖蘼芜何限。春醪熟，嘱东阳愁绪，暂时分遣。早晚。南陌上，绣幰雕轮，依约何时断。千载鱼灯，五侯蜡烛，赢得三春梦短。从古禁烟时候，祇博鸟啼花怨。无聊赖，把粉笺细写，傍人休管。","dynasty":"清代","title":"喜迁莺清明前一日陪史耳翁饮雪持斋头"}
{"author":"陈维崧","content":"珠栊寒粉靥。偎罢银篝红兽热。恰值青霜骚屑。有一种瑶芳，白花翠叶。海天皓月。羡玉娥、生长绡阙。斜春渚、竟川含绿，一笑嫣然绝。妙绝。顿成离别。长则伴、儿家妆箧。有时坠落帘茀。看尽人间，多少蜂蝶。五铢寒到骨。怅千里、洞庭飞雪。伤情也、旧家何处，悄对素梅说。","dynasty":"清代","title":"霓裳中序第一咏水仙花次尹梅津咏茉莉韵"}
{"author":"陈维崧","content":"有兰陵、宁馨年少，风前玉树姚冶。缚茆树栅东溪畔，正傍樊川水榭。谁图画。画秋后、霜柑百颗高低亚。寒香噀射。拟楚颂名亭，追踪坡老，此意尽潇洒。人间世，总是蜗牛传舍。休矜文采儒雅。海田几遍栽桑后，万事虚舟飘瓦。蜀山下。有苏子祠堂、老木曾连把。如今尽也。便结得亭成，他年志遂，后日谁怜者。","dynasty":"清代","title":"摸鱼儿题龚节孙仿橘图"}
{"author":"陈维崧","content":"浩歌被酒，喜举头仍见，昨宵圆月。遥忆高斋歌猛虎，剑气绿人毛发。老子龙头，细书虿尾，玉试昆吾切。隗嚣旧物，土花千载难歇。更有粉壁波涛，牙签蝌蚪，摊几供披豁。吟健左车能决肉，日拓黄州快雪。馀子纷纶，是翁矍铄，有角真堪折。南楼高兴，依稀清啸将绝。","dynasty":"清代","title":"念奴娇十六夜对月呈孙北海先生十叠前韵"}
{"author":"陈维崧","content":"濒行不折阊门柳，殷勤只劝皋桥酒。笑指岁寒图，交情如不如。领君珍重意，树乃犹如此。题罢上归船，孤帆入暝烟。","dynasty":"清代","title":"菩萨蛮吴门将归为姜学在题岁寒图"}
{"author":"陈维崧","content":"击剑罢，追风射。当时旁若无人者。过横塘，唤名倡。痛饮狂歌，说霸论王。堂。堂。花枝谢，人儿嫁。无端梦醒西楼下。袖郎当，泪淋浪。一种心情，满院斜阳。伥。伥。","dynasty":"清代","title":"惜分钗偶作"}
{"author":"陈维崧","content":"忆家乡、此时节物，四围槲叶攒锦。沿湖小弄莼丝滑，已觉水香微渗。论食品。应不数、鸡酥羊酪侯门沈。流涎那禁。伴玉脍鲈腮，雪花盐豉，微雨小桥饮。长安道，惆怅愁潘瘦沈。谁忺涞酒初窨。黏匙凝盌知何限，绝忆吴娘烹饪。浑未审。笑洛下、季鹰归也还由恁。思他则甚。拚一夜西风，五湖船上，倦觅绿蓑枕。","dynasty":"清代","title":"摸鱼儿莼"}
{"author":"陈维崧","content":"四月荆南多赛会。隔浦丛祠，日日村巫醉。午后楝花风乍起，打门社首分鹅胾。一饱欣然无个事。走趁杨花，飘荡东村里。腰鼓盲词随处是，分棚又看梨园戏。","dynasty":"清代","title":"蝶恋花其五"}
{"author":"陈维崧","content":"转瓣莲巷左，见梵字、粉红墙角。恰直个侬，晓妆匀面药。花冠喔喔。正蝉窗象格，西风轻飐，有碧桐花落。亵纨秀鬋工调谑。人是双文，艺精六博，种种玉纤花弱。喜宿酲微析，春心犹恶。酒狂如昨。但人生行乐。此际秋娘，最怜轻薄。樽前况有韩嫣，碧云天偷擪，鸾箫低学。更主是、多才孙绰。平康巷、膝席分曹，满座雄谈马槊。嘱金吾、莫收更钥。别来时、斜倚朱阑口，偶然思著。","dynasty":"清代","title":"六丑孙坦夫招饮女史澹容家分赋"}
{"author":"陈维崧","content":"虎丘鹤涧，问狂奴綦迹，绿苔偏熟。前月中秋停片舸，特地来听丝竹。烂醉高歌，垫巾侧帽，饱看晶轮沐。平生疏放，几曾甘受羁束。今日帐后髯参，车中新妇，举止何羞缩。咫尺青溪难寄兴，何况云山断续。君过横塘，船窗凝望，定见寒崖绿。为余传语，比来离恨千斛。","dynasty":"清代","title":"念奴娇送韩闻西之吴门"}
{"author":"陈维崧","content":"掩柴门，步篱门。夜色茫茫碧一痕。微酣过别村。梨花繁，李花繁。错道溪昏月又昏。风吹银浪浑。","dynasty":"清代","title":"长相思月夜看花作"}
{"author":"陈维崧","content":"犀蒜银钉红玉槅。小小帘栊，不与金堂接。斗草又慵弹阮怯，邀郎今夜抛金叶。百子枝花香粉浥。兰是桩家，好把豪犀厌。小负红潮生两颊，绐郎博进惟榆荚。","dynasty":"清代","title":"蝶恋花其三"}
{"author":"陈维崧","content":"寂历烟汀，微茫水驿，尚隔吴山半舍。懒慢长年，何不使船如马。捣香齑、红糯微斟，靠锦树、绿帆初卸。吟写。听吴娘水调，旧愁重惹。惆怅欢娱难借，似漂泊江天，客舟閒话。冰彩无情，偏向愁边乱泻。想连天、枫叶芦花，问何处、蝉钿罗帕。今夜。料王珣宅畔，风光如画。","dynasty":"清代","title":"月华清十三夜舟泊望亭对月有作"}
{"author":"陈维崧","content":"急雨铜街没。喜瞥遇、一僧不俗，有愁都豁。半世不曾持梵呗，只唱晓风残月。让衮衮、群儿成佛。音节柔和兼妙好，鬘陀花、簌簌翻林樾。遗恨事、无毫发。鼕鼕画鼓春雷发。似临颍、十三娘舞，剑光奔突。赢得阇黎争匿笑，讵是灵山衣钵。长啸也、岑牟难脱。万事谁真谁算假，拍红牙、那便閒生活。持此意，问迦叶。","dynasty":"清代","title":"贺新郎茶村寺寓逢庭柏上人有赠"}
{"author":"陈维崧","content":"玉罗松，檀晕嫭。朵朵同心，开在帘垂处。茉莉闽兰犹未乳。早绽琼葩，借与人消暑。不禁风，时怯雨。浴罢鬟偏，摘向栏边去。翠帐阴阴宵未午。月黑花明，凝得房栊曙。","dynasty":"清代","title":"苏幕遮咏栀子花"}
{"author":"陈维崧","content":"第一良宵，雨丝搅得愁心碎。六街铺遍是春阴，火树无人赛。年少俊游不再。剩恹恹、夜情私耐。懒提箫局，慵整衾窝，有些寒在。忆昔欢娱，堕钗小拾春城背。自从圆月打头来，照见狂奴态。直到收灯挑菜。叹如今、事随年退。藕花裙子，红漆车儿，抛人十载。","dynasty":"清代","title":"烛影摇红丁未元夜"}
{"author":"陈维崧","content":"一树曈昽照画梁。莲衣相映斗红妆。才试麻姑纤鸟爪。袅袅。无风娇影自轻飏。谁凭玉阑干细语。尔汝。檀郎原自紫藤郎。闻道花红无百日。难得。笑他团扇怕秋凉。","dynasty":"清代","title":"定风波紫薇花"}
{"author":"陈维崧","content":"屐印苍苔罅。恰经过、故人为我，摘蔬蒸鲊。酒后烛花争怒裂，飒飒霜飙酸射。笑李蔡、为人中下。身似江潭流落伎，但开元、旧事重提怕。银筝在，梁尘挂。牙签列屋香芸洒。尚依然、炉薰椀茗，法书名画。八载离情何处写，赢得琮琤檐马。被一夜、西风乱打。草没吴宫人去久，算堂前、燕子无存者。罗襟酒，任沾藉。","dynasty":"清代","title":"贺新郎饮范龙仙斋头感旧并示王升吉五用前韵"}
{"author":"陈维崧","content":"连日春工寒勒住，绣不满、枝头娇嫭。一点胭脂，半廊香雪，开在无人处。漫倚画檐垂玉箸，我含泪、细为花诉。四海青衫，六宫红粉，几阵风和雨。","dynasty":"清代","title":"雨中花雨窗咏梅和南耕作"}
{"author":"陈维崧","content":"轩如画舸。载笛床茗椀，终朝閒卧。斗酒生涯，挑笋年光，恰值浓春刚过。菖蒲笺好慵吟写，说不尽、心情难妥。似绿窗、一种娇态，懒对盘龙梳裹。闻说浙中老辈，丁仪共曹植，也客江左。小瓮鹅黄，小袖云蓝，笑口思量同破。空园寂寂谁传信，且闷倚、赤阑桥坐。正水边、飏起微风，满院绣毬花堕。","dynasty":"清代","title":"疏影独坐祖园闻顾庵药园亦在吴门未及一晤词以寄怀"}
{"author":"陈维崧","content":"记在绣裙亲见汝。深院潜行，蓦又花间遇。缀绿黏红无定处，濛濛扑遍东园路。艳粉退来还几度。天若多情，休遣春光暮。拆了秋千飞却絮，成团滚过墙头去。","dynasty":"清代","title":"蝶恋花本意"}
{"author":"陈维崧","content":"江流只向台城打，阅江楼上人非也。对此正茫茫，烟波空断肠。布帆摇铁鹿，碾破长江绿。回首望台城，依稀横吹声。","dynasty":"清代","title":"江行"}
{"author":"陈维崧","content":"龙眠老人颜鬓皤，街前卖字书擘窠。生平爱古入骨髓，玩好不惜三摩挲。一垆温润制绝异，肌色肉好神清和。戗金铸耳备工料，制器尚象穷雕磨。洼隆丰杀中规格，红黄绀紫蟠雷蝌。我时捧视肃然敬，俨若清庙陈彝牺。音莎。忆昔此垆始宣庙，百物充斥供搜罗。宫闺澹泊厌淫巧，垆韝精慎无偏颇。百金重购拟和璧，旃檀作匣犀牛䭾。后来市估杂赝鼎，苏铸甘蔡皆幺縻。乱真每被魍魉卖，怀宝或受蛟龙呵。我来感旧发深喟，抚汝不异双铜驼。一垆虽小岁月古，列圣德泽相渐摩。我今为公作此歌，万事以往何其多。歌成烦公书大字，明日且换山阴鹅。","dynasty":"清代","title":"宣铜垆歌为桐城方坦庵先生赋"}
{"author":"陈维崧","content":"蕃马屏风，雏莺庭院，竹下茶声细。妆楼小倚。阑干外、汲取春流浅试。乳花银蕊。烟袅上、绿鬟千缕。溜横波、炉火初红，尽带娇态意。捧处轻摇蝉髻。问阿谁年少，消受纤指。珠鲜玉脆。语笑处、故惹檀郎惊起。沈香亭婢。只领略、凝酥佳丽。怎如伊、生小江南，偏解旗枪味。","dynasty":"清代","title":"解语花咏美人捧茶和王元美韵"}
{"author":"陈维崧","content":"千顷晴漪皱绿，四围晚髻黏红。蛋户鲎帆来海外，犀液龙漦贮月中。寒潮打故宫。雁叫酸然欲雨，鼍吟砉若成风。刘毅宅边堆蔓草，郭璞坟前拥断篷。秋江愁杀侬。","dynasty":"清代","title":"破阵子江上作"}
{"author":"陈维崧","content":"虎头食肉通侯相，君本是、词场飞将。纷纷馀子真厮养，自署五湖之长。慈恩寺、春从蝶酿，红绫宴、饼如月样。杏园指日鞭丝漾，闹煞卖花深巷。","dynasty":"清代","title":"杏花天题震修杏花小照"}
{"author":"陈维崧","content":"小摘匀圆，低擎娇俊，万颗轻红同泻。绿叶阴浓，正值江东初夏。茜裙湿、裹处如无，珀盌滑、盛时欲化。正小楼、樊素偷含，丹唇比似谁真假。熟时江岸野馆，曾压他低帽，笼他细马。此际重拈，试与端详娇奼。休还问、紫禁金盘，最难忘、红窗绡帕。入手更、和泪相看，正胭脂盈把。","dynasty":"清代","title":"绮罗香咏樱桃"}
{"author":"陈维崧","content":"问多情，今古谁堪雄长。也无如、曹家天子，西陵台上虚帐。更传闻、东阿子建，少年情绪骀荡。水上明珠，波间翠羽，洛神一赋，神飞魂怆。只一事、家王薄行，难对中郎将。恐他日、黄须儿子，亦起非望。又剪出、轻云态度，绣成流雪情状。叹香闺、一双纤手，比似文心谁瑜亮。便使当年，袁家新妇，自临明镜图娇样。也还怕、传神阿堵，宛转须相让。凝眸处、婀娜华容，千秋无恙。","dynasty":"清代","title":"多丽题余氏女子绣陈思洛神图为阮亭赋"}
{"author":"陈维崧","content":"五更一阵寒偏准，冷焰挑来才半寸。无语拨香灰，天应要糁铜街粉。怪底霜风紧。帘外乌龙眠不稳。城河小，结冰犹嫩。江梅入旧年，掀破床头残历本。岁尽愁难尽。","dynasty":"清代","title":"落灯风冬闺"}
{"author":"陈维崧","content":"迟日和风汎绿蘋，飞花落絮罥红巾。此间帘影空于水，何处琴丝细若尘。池上管弦三月饮，坐中裙屐六朝人。独怜长板桥头客，白发淮南又暮春。","dynasty":"清代","title":"招林茂之先生刘公㦷比部小饮红桥野园越日茂之先生赋诗枉赠奉酬"}
{"author":"陈维崧","content":"夹衣初飏。渐梅须坠粉，桃腮堆绛。鸭头波、倒浸春云，风日美、一天纸鸢都放。队队儿童，竞喧笑、绿杨门巷。正偷将残线，趁取新晴，恣情游赏。将扶乍低旋漾。把溪烟搅碎，晴空扑响。漫掠他、青粉墙西，惹翠袂遥凭，红闺凝望。急景难淹，又天半、夜灯初上。见火蛾旋绕，飞下雪梨十丈。","dynasty":"清代","title":"望梅春城望纸鸢"}
{"author":"陈维崧","content":"当年镫火隔江繁，回首秦淮合断魂。十队宝刀春结客，三更银甲夜开尊。乱余城郭雕龙散，愁里江山战马屯。今日凄凉依父执，乌衣子弟几家存。","dynasty":"清代","title":"赠冒巢民先生"}
{"author":"陈维崧","content":"韦曲光颓澹，有半亩金塘潋滟。一般红鲤，衬著绿波摇飐。色分凤阙丹初滴，光映银墙红欲淡。芳饵轻投，縠纹微蘸。尚隔金沟紫缆。难望见、宫娥阿监。输他百子池中，天香亲染。废馆何来箫鼓到，空潭只被菰蒲糁。独对西风，几番伤感。","dynasty":"清代","title":"鱼游春水秋日过金鱼池"}
{"author":"陈维崧","content":"天吴作剧，鼓洪涛澒洞，雷轰雪沸。怒鬣淫漦掀宇宙，顷刻半湖纯晦。白浪悬崖，黑云压橹，人命同于蚁。太湖倒拔，喧豗那许龙睡。我见天水奔腾，帆樯飞动，骑上霜篷背。醉作擘窠书断岸，字迹淋漓怪伟。乱石将崩，孤城欲没，老树森奇鬼。一群野鸭，带啼触响丛苇。","dynasty":"清代","title":"念奴娇西氿舟行遇飓风同南耕赋"}
{"author":"陈维崧","content":"蜀冈头。记狂夫、旧日曾游。薄倖樊川，赢得一梦青楼。红桥上，藕丝菱蔓，当时费尽凝眸。平陈业，烟花记，可怜逝水悠悠。老矣先生何求。也雨楫烟帆，北谒诸侯。鹤发开元，老泪铜仙争流。红衣落尽西风起，怕隋堤、最不宜秋。隐隐见，一江灯火，人隔扬州。","dynasty":"清代","title":"梦扬州蘧庵先生久客维扬词以寄怀"}
{"author":"陈维崧","content":"兽炭帘衣攫。华筵散、此身饮罢，茫茫安托。我有小秦王一曲，吹到城头墙脚。今日事、何人所作。漫对西风增感慨，且臂鹰、跃马游河朔。功名志，总萧索。横刀难上淩烟阁。吾且与、老兵健卒，悲歌酬酢。曾记睢阳添贼火，万弩围城肉薄。烽一点、陆浑山落。转眼平台风物好，喜笙歌、宛雒人犹昨。不思蜀，此间乐。","dynasty":"清代","title":"贺新郎其二"}
{"author":"陈维崧","content":"伤心事。碧云黄叶天气。漫登粉堞望溪山，戍楼闷倚。茫茫不觉百端来，暝烟暗结津市。银涛吼，红日坠。老枫烘得如醉。无情肯逐水东流，只贪西逝。临风太息语阳乌，长绳纵有难繫。估樯竞矗野岸底。说胭脂、落照相似。明日大风定起。且移船泊入、前汀芦苇。卧看新蟾衔沙尾。","dynasty":"清代","title":"西河西氿落晖"}
{"author":"陈维崧","content":"小酌酴醾酿。喜今朝、钗光簟影，灯前滉漾。隔著屏风喧笑语，报道雀翘初上。又悄把、檀奴偷相。扑朔雌雄浑不辨，但临风、私取春弓量。送尔去，揭鸳帐。六年孤馆相依傍。最难忘，红苏枕畔，泪花轻飏。了尔一生花烛事，宛转妇随夫唱。努力做、藁砧模样。只我罗衾浑似铁，拥桃笙、难得纱窗亮。休为我，再惆怅。","dynasty":"清代","title":"贺新郎云郎合卺为赋此词"}
{"author":"陈维崧","content":"嫁与黔娄矣。忆糟糠、揾他不住，两眸清水。为我悬弧翻梵夹，下到瑶签第几。直絮得、鹦哥流涕。今日莲幢余转拜，愿相怜、再世休如此。花簌簌，堕成雨。安排果繫干支耳。记当年、代占鸡卜，遍央邻里。更唤街南盲妇到，弹动香蛇弦子。推测尽、五行生死。磨蝎早知真见祟，便长贫、忍客京华里。朝飞雉，寒难起。","dynasty":"清代","title":"贺新郎腊月初六日是余生日即亡妇忌辰也词以志痛仍用前韵"}
{"author":"陈维崧","content":"寒食江村约。正水上、纷纷士女，采兰调谑。中有一人曾相识，记在那家帘阁。惊会面、愁他非确。细取玉容花下认，果天涯、断雨翻重握。花欲谢，人犹昨。风前小进休仍却。从古是、蛾眉燕颔，此身奚托。我有红绡无穷泪，弹与多情灼灼。悔则悔、当初轻诺。十载云英还未嫁，诉伤心、拨尽琵琶索。且少驻，对春酌。","dynasty":"清代","title":"贺新郎和竹逸江村遇伎之作"}
{"author":"陈维崧","content":"撩人最是眉烟皱，勾人不在春弓瘦。红烛奈他何，相看泪孰多。别来浑不寐，梦里人谁至。拚倚钿筝眠，娇音落枕边。","dynasty":"清代","title":"菩萨蛮和龚伯通寄于生用原韵"}
{"author":"陈维崧","content":"白柳黄羊，宛绘出、伤心片幅。酸切处、短霜供爨，古烟供读。觞弄于君何必怒，飘浮似我原堪哭。听黄陵、矶畔夜深船，凄凉曲。梨园内，丝憎肉。田园内，花欺粟。更枲麻谤锦，薋葹谗菊。百队钱刀争作横，一身风雅单为仆。倚酒悲、乱击紫珊瑚，鸣如筑。","dynasty":"清代","title":"满江红其五"}
{"author":"陈维崧","content":"柳线黄时雏燕乳。为拣芹泥，掠尽廉纤雨。今日风光刚百五，新晴斗煞新妆妩。须听尊前喧画鼓。照眼花枝，负了卿何苦。不信试看风起处，乱红砌满春归路。","dynasty":"清代","title":"蝶恋花清明同诸子集原白斋中"}
{"author":"陈维崧","content":"百顷风潭，镇日展、风漪八尺。向此处、未妨饮啖，且须琴弈。篱笋细腌红缕豉，吴盐小下银丝鲫。待体中、脱复有佳时，哦周易。北垞外，寒云白。西崦畔，苍烟积。更水凫将子，纵横飞拍。老子难抛白玉麈，少年喜拓黄金戟。总风情、输与牧牛儿，斜阳笛。","dynasty":"清代","title":"满江红江村夏咏十首其一"}
{"author":"陈维崧","content":"酒库经堂，正竞筝琶，客声沸然。是秦川遗叟，整襟而入，杜陵野老，裂眼而前。或导荒淫，或规放诞，庄语诙辞尽可传。喧豗甚，似轮攻墨守，讼芋争田。不闻博弈犹贤。但适兴焉能便舍旃。况溉堂集内，颇言声伎，茶村暇日，讵废丹铅。卿论诚佳，吾从所好，亟唤蛮娘斗管弦。牙签畔，渐玉箫风起，吹动觥船。","dynasty":"清代","title":"沁园春题汪舍人蛟门少壮三好"}
{"author":"陈维崧","content":"山光水态，浓淡上烟扉。菊摇暗壁，蛩语坏廊，人卧萧帏。停碧箫，歇翠斝，檀奴懒，况小窗、风月应知。漫凄其。床头尚有龙泉，从君且订交期。戏作药名艳体，闲检方书，写上香辞。临欲去，日影矬，茶烟飏渐稀。","dynasty":"清代","title":"四园竹龚节孙卧疾东郊秋日过访用片玉词韵"}
{"author":"陈维崧","content":"怅庙竿红，垣衣碧，门外银涛雪屋。群妃蓬岛宴，御天风来往，钗铃戛触。寂寂小姑，愔愔圣女，苦鸟啼归修竹。古苔坏墙满，任脱缰石马，画廊眠熟。叹螺髻煤残，蝶裙灰烬，夜长人独。灵旗归太速。神弦歇、醉觋扶华毂。可惜是、乱水彭城，旧家小沛，望乡徒极登临目。入不言兮出，学唱个、秋坟鬼曲。怨青冢、留江国。斑斑恨血，土花坟起红菽。水腥打灭翠烛。","dynasty":"清代","title":"大酺题毗陵海烈妇祠用片玉词韵"}
{"author":"陈维崧","content":"冰轮尚缺。已耿耿流辉，盈阶铺雪。潭子空香，较莲子清芬，两般谁冽。荒唐稗史话，认做是、鹊桥佳节。惹无数、楼上穿针儿女，凭阑低说。风前老颠欲裂。问青海几处，玉台银阙。明日西风，怕点上许多，无情华发。碧箫吹来破，又跃入、龙堂变精铁。唤他起、须伴狂奴，醉舞冷光潜掣。","dynasty":"清代","title":"望明河丁巳七夕玉峰作明日立秋"}
{"author":"陈维崧","content":"赐第南山近，为园下杜偏。小儿二千石，中妇十三弦。缓夜弹银甲，宜春贴锦钿。几回行乐处，战伐自年年。","dynasty":"清代","title":"冬日过农部伯父园亭感赋其二"}
{"author":"陈维崧","content":"黄茅新盖，土锉温黁，霜檐低矮。撩人几阵，芋香无赖。送来篱落外。凝脂沃雪融仙瀣，馀甘在。塞上酥堪赛。黄粱未熟休待。饱迎朝旭晒。","dynasty":"清代","title":"河传煨芋"}
{"author":"陈维崧","content":"彼君子兮，自序生平，西溪钓徒。有柴门临水，一群鹅鸭，松关负郭，四壁图书。注易逍遥，弹琴廓落，屈指知非十载馀。焚香坐，俯衣晖杰阁，饱瞰晴湖。多时兴在乘桴。且一苇苍茫纵所如。看笔床茶灶，沿流容与，渔庄蟹舍，夹浦萦纡。乍叩閒舷，或延新月，秋水长天碧似芦。掀髯笑，笑人方梦鹿，我正观鱼。","dynasty":"清代","title":"沁园春题西溪钓者小像"}
{"author":"陈维崧","content":"仙坛巃嵷，复馆飞檐，架在莲须藕孔。刻画仙灵，雕锼龙鬼，百怪躨跜梁栱。目眩神悽恐。更闪电金泥，绡窗月涌。到鸟雀、更无声处，恍惚琼楼，寒气微中。童女守丹炉，碧柰花前，玉笙閒弄。前度刘郎情重。笑拍阑干，何限尘埃蠛蠓。银汉茫茫，绛霄寂寂，诉与旧游鸾凤。泪洒鲛盘冻。吴宫事，只恨当初蠡种。空留下、湖山几点，苏台一带，年年花草昏如梦。东风外、绿波微动。","dynasty":"清代","title":"玉女摇仙佩登姑苏元妙观弥罗阁"}
{"author":"陈维崧","content":"太液荷香。怅良夜今秋，仍卧他乡。输他天上景，又填鹊成梁。一从上苑入直，金鱼佩、谁放疏狂。瓜果宴，奈庾楼高处，风露偏凉。秋光。旧家节物，往日心情，赢得无限思量。一钩眉样月，记曾照幽窗。粉云此夜千里，盼不到、小院疏廊。银汉底，料有人、和泪凝妆。","dynasty":"清代","title":"玉簟凉己未长安七夕"}
{"author":"陈维崧","content":"春江上。见鸂鶒、濛濛飞碧浪。草间珠露犹垂，岸左红兰才长。东风斜日，小玉门前缆乌榜。正离人、好梦初醒，双拥红篝凝想。因念十载漂零，长则在、水驿烟程来往。手把金尊和泪说，枉说是、画眉张敞。如今便、花开花谢，祇凭得、红襟梁上讲。送朗行、独凭小楼，橹声水面摇响。","dynasty":"清代","title":"尉迟杯别况"}
{"author":"陈维崧","content":"水濛濛，烟袅袅，红遍江南树。小陆怀中，数颗偏怜汝。笑他梅子心酸，莲儿心苦，都让尔、甘芳如许。憎悽楚。记得解橘春纤，指冷偎人处。一别吴娘，往事浑无据。自从那日传柑，几番元夜，总则是、泪珠如雨。","dynasty":"清代","title":"祝英台近咏橘"}
{"author":"陈维崧","content":"碧海青天，叹横江下濑，楼橹非昨。贝阙龙堂，弹指绡宫乾却。枪卧绿沈休拓。任半世、凤飘鸾泊。閒排纂、世史长编，朱黄细界疆索。菰芦景略谁知，向窗前讽呗，肆上丸药。老兴淋漓，一笑人间轻薄。身亦北山猿鹤。只一语、临风相托。嘱渭水、好把纶竿，藏舟且付春壑。","dynasty":"清代","title":"万年欢赠宋子犹先生七十次朱致一原韵"}
{"author":"陈维崧","content":"无菊底须愁，桂花香正幽。与诸君、且筑糟邱。不记昨宵重九节，风雨里，怕登楼。半醉睨吴钩，吾生行且休。任古来、割据孙刘。龙额岸头浑不羡，偏只爱，内黄侯。","dynasty":"清代","title":"唐多令重九后食蟹半醉作"}
{"author":"陈维崧","content":"东风才动，正蓂开五叶，花飞六出。雪正晴时天倍好，越显帝城春色。门挂桃符，钗摇綵胜，节又邻人日。风光如此，拚他烂醉须直。爱尔句辟蚕丛，诗惊鬼胆，馀子何当嚇。四十功名年未晚，且溷朱门杯炙。二陆才华，两程家学，底处无人识。街灯渐闹，为君摒挡筝笛。","dynasty":"清代","title":"念奴娇赠程令彰"}
{"author":"陈维崧","content":"虎坊桥畔逢唐举，西风酌酒为君语。齃鼻与魋肩，何尝直一钱。浮云卿眼见，富贵非吾愿。酒尽拨三弦，狂歌菩萨蛮。","dynasty":"清代","title":"菩萨蛮燕市赠相者"}
{"author":"陈维崧","content":"绿水人家，有一树、垂垂红雪。瘦影亚雕阑，啼尽春禽百舌。玉娥睡醒，问何处、麝兰偷泄。恰侍儿报道，枝上名花才结。记得良人，曾经渍粉，去秋时节。叹虽有好香，不比此香清绝。那知花朵，一般芳冽。爱清芬、莫对傍人轻说。","dynasty":"清代","title":"蕙兰芳引咏木瓜花"}
{"author":"陈维崧","content":"灯青凤胫，正参差齐点。屈戍玲珑带愁掩。恰濛濛、天水浸赤阑桥，人不寐，梦到空园偏魇。笛声何处响，乍有还无，似在荷深那边槛。隔水倍清苍，竹脆弦轻，更潭子、鸭头新染。才摹得风前不多声，又撺入伊州，小秦王犯。","dynasty":"清代","title":"洞仙歌夏夜憺园隔水闻笛"}
{"author":"陈维崧","content":"堂前劝酒清尊急，阑前著雨红妆湿。多分酒醒时，娇香和泪辞。留花花不可，索性将花躲。拚做薄情人，恹恹睡一春。","dynasty":"清代","title":"菩萨蛮云臣招看牡丹以雨未赴小词奉柬并柬是日赏花诸子"}
{"author":"陈维崧","content":"烘桃染杏，春到愁、思量处。弱蕙试新荑，嫩蝶翻绵羽。林际莺才满，梁畔燕将乳。飏歌旗，喧戏鼓。三三两两，挑荠谁家女。鸭头搓足，匀遍了、城南浦。半引前溪影，碧上垂杨缕。半取烟汀色，绿蘸盈樽醑。斟一斗，思千古。兰亭洛水，淼淼波流去。","dynasty":"清代","title":"谢池春慢乙卯三月三日作"}
{"author":"陈维崧","content":"昨客睢阳，古寺开元，水木妍雅。我方避暑，兄过挈榼，一樽同把。讵知别后，使君风木衔悽，书来双袖鲛珠惹。拟补白华诗，倩广微烘写。难画。缠绵至性，恨抵啼猿，感深封鲊。太息鲤湖雁杳，辽城鹤化。饭僧香积，啁啾百鸟悲鸣，灵旗惝恍居为马。盛事遍流传，得之余季也。","dynasty":"清代","title":"石州慢题家别驾亦人孝感册并感旧游次蘧庵先生韵"}
{"author":"陈维崧","content":"榨就真珠味，泻向玻瓈内。劝花花只苦推辞，醉。醉。醉。靥浅潮生，杯浓晕重，恼郎多事。满院春深闭，六幅帘垂地。抱花花又苦推辞，睡。睡。睡。娇极难胜，困酣难醒，笑郎无谓。","dynasty":"清代","title":"醉春风春日饮远公海棠花下和竹逸作"}
{"author":"陈维崧","content":"阳羡书生，记年少、剧于健马。公一顾、风鬃雾鬣，尽居其下。两院黄骢佳子弟，三条红烛乔声价。恰思量、已是廿年前，凄凉话。铁笛叫，南徐夜。玉山倒，西窗下。且摴蒱六博，弹筝行炙。被酒我思张子布，临江不见甘兴霸。只春潮、溅雪白人头，堪悲咤。","dynasty":"清代","title":"满江红何明瑞先生筵上作"}
{"author":"陈维崧","content":"风月佳无比。看石上、冰轮潋滟，长空新洗。金虎寒芒犹未散，耿耿吴宫剑气。越显得、翠奁如水。赊取元宵今夜做，飐春灯、嵌遍秋山里。十万盏，夜珠缀。悬崖叠巘笙箫沸。曲才终、山腰楼阁，娇歌又起。簇坐广场纷笑语，何处香飘桂子。问此乐、浮生能几。似欲天明天转碧，透星星、宿火吴姬肆。凉兔魄，忍西坠。","dynasty":"清代","title":"贺新郎丙辰中秋看月虎邱同云臣雪持赋"}
{"author":"陈维崧","content":"翁家何在，在三高祠下，景尤奇绝。一派渔庄连蟹舍，百里水云明灭。最怕閒鸥，生憎野鸭，占了凉波阔。钓竿斜漾，珊瑚树上轻拂。昨夜冻合江天，糅绵舞絮，冷把龙宫掣。恼杀渭滨垂白叟，误了蘋风柳月。菰米家乡，清虚世界，万事何须说。夜寒吹火，推篷起扫残雪。","dynasty":"清代","title":"念奴娇雪滩钓叟为松陵顾茂伦赋"}
{"author":"陈维崧","content":"斜风细雨，算心情一往，柔如春水。梧月新词刚入手，脱帽忽然狂喜。鹦鹉雕笼，蟂矶古庙，字字俱精绮。高才妙作，定摩秦柳墙垒。寄语尊甫先生，陈生别后，憔悴吾衰矣。旧日酒徒零落尽，相隔云泥朝市。僰爨孤城，夜郎远宦，归况今何似。传柑家宴，道余问讯如此。","dynasty":"清代","title":"念奴娇春日读京少梧月新词寄题一阕并呈尊甫慎斋给谏"}
{"author":"陈维崧","content":"樱桃已谢。牡丹开罢。蔷薇满榭。夕阳漫漫一架。低亚。檀痕污粉帕。黄鹂一色枝头骂。朦胧怕。谁迸金丸打。画廊东。绣花丛。芳绒。施朱近也慵。","dynasty":"清代","title":"河传黄蔷薇"}
{"author":"陈维崧","content":"铜芝盖，铜芝盖，缥缈结祥烟。碧柰□开忉利市，紫阳宫近夜摩天。一枕小游仙。","dynasty":"清代","title":"法驾导引曹南耕表弟礼斗甚虔词以纪之四首其一"}
{"author":"陈维崧","content":"西风动，西风动，阆苑一愁无。毛女弄琴红捍拨，井公戏博紫樗蒱。閒话鲍家姑。","dynasty":"清代","title":"法驾导引其二"}
{"author":"陈维崧","content":"元始殿，元始殿，瑶陛一层层。丹灶几声仙院笛，碧池千盏醮坛灯。人静露华凝。","dynasty":"清代","title":"法驾导引其三"}
{"author":"陈维崧","content":"梅庐闭，梅庐闭，长日不曾闲。绛帔黄絁晨控鹤，绿章赤篆夜扶鸾。来往总仙官。","dynasty":"清代","title":"法驾导引其四"}
{"author":"陈维崧","content":"记得西陵小弄，风里金鞭双控。今日又逢君，恰值春波微动。如梦，如梦，白发何戡情重。","dynasty":"清代","title":"如梦令赠友"}
{"author":"陈维崧","content":"沁园春在画桥西，花月价，贱如泥。碧城高与粉墙齐，拟把数行题。题未了，斜日乱莺啼。","dynasty":"清代","title":"甘州子新霁同南耕散步潘原白园亭主人不在题壁而去二首其一"}
{"author":"陈维崧","content":"铜环半面涩虾蟆，鹦鹉睡，懒呼茶。胭脂新湿小窗纱，柳线渐胜鸦。无人到，开遍一园花。","dynasty":"清代","title":"甘州子其二"}
{"author":"陈维崧","content":"花底萤，高低穿绣扃。惯照人间閒事，一星星。待展轻纨小扑，怯还停。又向墙边竹，去冥冥。","dynasty":"清代","title":"思帝乡夏夜"}
{"author":"陈维崧","content":"漱金卮，阁金卮。不是樽前抵死辞。今宵是别离。撚杨枝，问杨枝。花萼楼前踠地垂。休忘初种时。","dynasty":"清代","title":"长相思赠别杨枝"}
{"author":"陈维崧","content":"掩柴门，步篱门。夜色茫茫碧一痕。微酣过别村。梨花繁，李花繁。错道溪昏月又昏。风吹银浪浑。","dynasty":"清代","title":"长相思月夜看花作"}
{"author":"陈维崧","content":"镜掩离鸾，弦摧别鹤，千秋彤史留芬。机中锦字，长恨与谁论。一自磨笄人杳，成灰后、蝶化罗裙。人间事，依然花月，空馆总无春。夫君。怜彩笔，土埋玉树，雨打黄昏。痛梨花一树，同散朝云。赢得巫箫社鼓，胥江畔、岁岁迎神。凭谁画，啼斑满竹，别样管夫人。","dynasty":"清代","title":"满庭芳吴门管烈妇夫亡殉节词以纪事"}
{"author":"陈维崧","content":"十载画楼烟月，凝想归何处。黄絁新作瑶妃侣。怅碧海茫茫，琼楼清苦。无一语。掩纱窗、低笼雁柱，将情诉。妆楼一所，红粉墙围住。歌声偏透红墙去。想他墙内，新愁万缕。伊知否。隔墙一般悽楚。","dynasty":"清代","title":"隔帘听听旧家歌伎隔墙度曲"}
{"author":"陈维崧","content":"痛饮芜城夜。喜春秋、甫当六十，词场雄霸。䟤跋短歌歌自寿，幻作虫言变化。是慢戏、滑稽之亚。虫达封侯何必问，唤虫虫、小语飘檀麝。君击缶，吾行炙。四筵安坐争相诧。算绝艺、韭花姜尾，古来无价。牵率老夫儿子五，索笑挽须灯下。论此乐、胜于仆射。有酒且沽浇磊块，任无钱、也向垆头贳。休辞醉，先生诈。","dynasty":"清代","title":"贺新郎赠程穆"}
{"author":"陈维崧","content":"生平痴爱，是荆关老手，最纷披处。狂叫墨花都发响，认作画师奇句。比以汉书，挂来牛角，读入前村去。千回不厌，直疑声振毫素。回想老子篮舆，好天笋屐，曾到层山路。今日明窗悬幅幅，一样晴鬟堪数。峡角将崩，云根欲活，丘壑胸中具。更怜著色，崖边碎点红树。","dynasty":"清代","title":"念奴娇其二"}
{"author":"陈维崧","content":"速垒糟邱，卿莫惜、垆边酒价。能几日、秦关月小，汉宫花谢。万里秋从西极到，千年泪向南楼洒。妇人装、胡粉且搔头，无人者。风刮烛，窗多罅。雨淋壁，帘须下。溷南邻北户，诗场歌社。白昼蘧蘧身化蝶，青天梦梦程生马。约练湖、鸦舅十分红，余来也。","dynasty":"清代","title":"满江红其二"}
{"author":"陈维崧","content":"彼君子兮，朗若玉山，烂若朝霞。叹三闾香草，忠臣有后，七贤修竹，处士无家。画痴书淫，酒铛茶董，满院桐阴一帽斜。真潇洒，负薪而歌者，优孟谁邪。贤郎品更称佳。只落日祠堂守暮鸦。向山头荷锸，追随猿鹤，泉边键户，笺释虫虾。北郭骚贫，东方朔饿，一片空庭扁豆花。轩渠也，任韦平父子，两代宣麻。","dynasty":"清代","title":"沁园春为高汝敬尊公季远题像并赠汝"}
{"author":"陈维崧","content":"绿窗轻剖鹅黄茧，更把红绒剪。制成一对小于菟，傍嵌累丝㔩叶碎真珠。盈盈暗繫绡裙下，但愿无惊怕。莫嫌此物逊鸳鸯，会忏虎儿明岁出兰房。","dynasty":"清代","title":"虞美人端午闺词四首其一"}
{"author":"陈维崧","content":"小立山塘玩暝烟，市楼灯火未阑珊。暗中依约遇婵娟。风里绣裙吹浪皱，雨馀红屐印泥圆。一钩春月寺门前。","dynasty":"清代","title":"浣溪沙月夜虎邱纪所见"}
{"author":"陈维崧","content":"当时江左才调，乐安任仿，风丽推无偶。记骠骑陪轩，秘书把袖。青宫好士，朱门结客，更闻出入宫辇，翱翔苑囿。奈玉树、人世偏难久。诸郎憔悴至此，西华东里，南容北叟。漫细数、平生密亲懿友。葛帔谁嗟，练裙畴惜，可怜野鲜动轮，门稀渍酒。相此事、将毋古今有。阅此不觉，满泻琼舟，狂斟玉斗。我论绝交君信否。倘然疑，君再听、当筵红豆。算兰簿、何必筹身后。清歌且喜帘垂绣。","dynasty":"清代","title":"夜半乐春夜观小伶演葛衣剧"}
{"author":"陈维崧","content":"毒热镕金，火云焦釜，喘月吴牛无那。剥啄声，谁拉我。过君高馆，科头而卧。只愁避暑何方，除是剪却，乱峰千朵。更上危楼，快劈么弦，弹得冰天都破。小饮深谈，耳酣气热，不顾旁人而唾。算今古，几贤愚，讵有斯人长饿。归去先生烂醉，任他拍手群儿骂，且踏著、一街新月，把小词閒做。","dynasty":"清代","title":"击梧桐夏日同友人过竹逸斋头小饮赋此纪事"}
{"author":"陈维崧","content":"一夜红都瘦。恰清和、街南百戏，分棚错绣。争占晴坡施幔幄，似水画帘痕皱。莺语剪、绿芜浓昼。老大逢场聊逐队，也婆娑、锦瑟钿车后。向酒媪，且赊酒。曲终杂爨喧豗奏。有侲童、交竽缘橦，巧将身漏。据地帖腰连琐裤，踢堶弄丸都有。银海眩、铜峰欲覆。万事总然儿戏耳，枣梨争、也算蛟龙斗。姑一笑，华阴叟。","dynasty":"清代","title":"贺新郎初夏城南观剧并看小儿作偃师幻人诸杂戏"}
{"author":"陈维崧","content":"千片芰荷零乱，帘捲西风，人倚楼小。横竹泠泠，峭风历历，一碧远天缥缈。非淡非浓，飐水国、村村斜照。中酒心情，欲寒天气，暗催人老。三十六鳞江上少。奈无限、旧愁缭绕。沙鸟将雏，江凫傍母，秋水柴门抱。正搓橙、时候也，题糕近、龙山欢笑。写尽吴笺，盼晴空、翠屏都晓。","dynasty":"清代","title":"氐州第一秋日怀东皋诸子用周美成韵"}
{"author":"陈维崧","content":"太息人间世。记南谯、秋窗夜话，客谈新异。传说当湖扶风马，烜奕上卿门第。叹仰药、一朝身死。红粉成灰高楼烬，笑当年、枉费閒金翠。剩满院，斜阳醉。扁舟疾下金焦寺。又传闻，人天帝释，跏趺西逝。多少神仙蓬岛葬，惹得铜仙流泪。昨又说、井陉奇事。醉倚江船成一笑，总输他、稏角东村子。牛背上，笛声起。","dynasty":"清代","title":"贺新郎感事"}
{"author":"陈维崧","content":"战舰排江口。正天边、真王拜印，蛟螭蟠钮。征发棹船郎十万，列郡风驰雨骤。叹闾左、骚然鸡狗。里正前团催后保，尽累累、锁系空仓后。捽头去，敢摇手？稻花恰趁霜天秀。有丁男、临歧诀绝，草间病妇。此去三江牵百丈，雪浪排樯夜吼。背耐得、土牛鞭否？好倚后园枫树下，向丛祠亟倩巫浇酒。神佑我，归田亩。","dynasty":"清代","tags":"叙事，战争，抒情","title":"贺新郎·纤夫词"}
{"author":"陈维崧","content":"万斛凉云泻。买蜻蛉、烟潭容裔，晴秋潇洒。黄叶村中行不远，隐隐前山精舍。人已被、暗香萦惹。才见岩梅齐著粉，染西风、丛桂旋开也。流光驶，似奔马。舍舟缓服寻兰若。正霜檐、累累金粟，参差低亚。竹色泉光幽映极，携得一樽堪把。问此乐、何如仆射。忽见高茔延野烧，似赤龙、蹙踏山都赭。矫首看，莽惊诧。","dynasty":"清代","title":"贺新郎秋日竹逸约同云臣红友渭文石亭看桂"}
{"author":"陈维崧","content":"有啸于梁，其来如风，公然叩门。是二竖揶揄，穴人焦府，五穷跳荡，绊我朝昏。鼠斗庭前，蚁喧床下，败壁徒悬犊鼻裈。黔娄妇，空典钗访卜，剪纸招魂。无钱药裹休论。至今日方知扁鹊尊。叹残杯冷炙，谁遗野老，凄风碎雨，孰念王孙。只有贫交，偏承厚谊，管鲍分金古道存。前期在，待稍苏肺气，同问真源。","dynasty":"清代","title":"沁园春病中云臣馈我药赀赋此志谢"}
{"author":"陈维崧","content":"通波亭畔风日清，会稽王子愁经行。中流佚女遘烟舫，波光脸态交盈盈。风吹裙带红丝缠，箜篌歇拍声声颤。西轩夜静月又低，春条为尔歌宛转。宛转。羞相见。月白风清人婉娈。洛灵罗袜来波面。良夜随郎游衍。小婢箜篌歌又颤。徙倚春流都遍。","dynasty":"清代","title":"调笑令其五刘丽华"}
{"author":"陈维崧","content":"又残更冉冉，往事星星，短鬓被霜染。梦入屏山路，黄昏近，金荷一盏慵点。浓阴微糁。任小楼、和雨轻掩。算今夜、笑语香街沸，有春胜双飐。思念愁多类魇。记帘窥秀黛，柱映娇脸。讵意分飞后，相思苦、泪滴桃笙红淡。长江天堑。况万重、败驿荒店。料此际有人，只为我、翠蛾敛。","dynasty":"清代","title":"眉妩壬子除夕"}
{"author":"陈维崧","content":"奉诚园内小斜桥，曾记近花朝。簸钱庭院，筑毬天气，春草绿裙腰。而今不道心情换，飘泊堕江皋。眼底人疏，心头事满，斜凭木兰桡。","dynasty":"清代","title":"少年游感旧和柳屯田"}
{"author":"陈维崧","content":"虽则毋归，对酒当歌，终难激扬。似孔家文举，幼原了了；卫家叔宝，晚更茫茫。五剧金鞭，六衔宝马，谁数吾家老子昂。公真误，叹臣今已老，发短心长。御沟偶过球场，笑涂辙都为若辈妨。更内家髻样，巧如马坠；小侯舞势，快作鸾翔。酒则数行，食而三叹，断尽西风烈士肠。登城望，有千群筚篥，万点牛羊。","dynasty":"清代","title":"同前题"}
{"author":"陈维崧","content":"盘龙后代，擅虎头绝艺，风流淹雅。一旦声名动人主，不数当年曹霸。架上奇鹰，宫前稚蝶，一一遭烘写。布衣亲见，凤楼一片鸳瓦。可有褒鄂弓刀，金张袍绶，要上淩烟画。月给俸钱愁不饱，只梦阖闾城下。满眼京华，锦衣玉貌，总是悠悠者。青荧灯火，飘零共作情话。","dynasty":"清代","title":"念奴娇赠吴门周履坦"}
{"author":"陈维崧","content":"金笼鹦鹉新来哑，柳样腰身。月样精神，小小房栊少四邻。只愁绕院千竿碧，戛触疏筠。断续停匀，几阵琤琮似有人。","dynasty":"清代","title":"采桑子其五为汪蛟门舍人题画册十二帧"}
{"author":"陈维崧","content":"西风吹老清秋节，迸寒空、萧萧老铁。几片疏砧，数行落雁，一城枫叶。斜阳雨后明还灭，映千年、残碑断碣。太息何为，有杯休放，逢花须折。","dynasty":"清代","title":"玉团儿初冬写怀"}
{"author":"陈维崧","content":"流苏袅袅，看姚黄魏紫、春风都揭。恰值催妆新月上，天际一钩罗袜。桂魄新弯，春酥才晕，浸得冰肌彻。人间天上，相逢夫嫁时节。莫待绣阁春深，秦楼月满，浪逐蜂和蝶。总有幽辉窥宝镜，也料他人攀折。芍药亭前，慈恩寺里，往事休重说。十年一梦，可怜辜负花月。","dynasty":"清代","title":"念奴娇其二题徐晋遗表弟所画牡丹图并以志悼"}
{"author":"陈维崧","content":"漏悄裁书罢。绕廊行，偶然瞥见，壁间古画。一派芦花江岸上，白雁濛濛欲下。有立且、飞而鸣者。万里重关归梦杳，拍寒汀、絮尽伤心话。捱不了，凄凉夜。城头戍鼓刚三打。正四壁、人声都静，月华如泻。再向丹青移烛认，水墨阴阴入化。恍嘹唳、枕棱窗罅。曾在孤舟逢此景，便书画相对心犹怕。君莫向，高斋挂。","dynasty":"清代","title":"作家书竟题范龙仙书斋壁上芦雁图"}
{"author":"陈维崧","content":"绿窗浓昼逢初夏，满院花都谢。昨宵丝管醉沈香，重放一枝栏角斗红妆。曲廊软幔娇难画，提起开元话。杨妃带笑绽红鲜，不数阿姨粉面夜朝天。","dynasty":"清代","title":"虞美人赋得一枝红牡丹"}
{"author":"陈维崧","content":"有墙外、紫丁香树。簸影钩帘，牵留数数。可记年时，凤城灯市夜游否。黄金台古，招手唤、燕昭共语。霎地秋来，便去也、匆匆如许。虽去。暂盟鸥狎鹭，奈肝胆、酒边还露。烹羔酌苦，归及见、江潮堆絮。看万阵、犀弩张时，正百丈、银泷喧处。意气尽昂藏，肯只鸣榔渔浦。","dynasty":"清代","title":"长亭怨送徐郿伯还西泠倚玉田词韵同桐初京少蕺山次山赋"}
{"author":"陈维崧","content":"香红暖翠风吹散。依旧在、心头嵌满。恰残梦懵腾，墙围青粉谁家馆。正隔水、飘歌板。柳丝楼，梨花苑。雨濛濛、画船归晚。剩荠菜连天，檀心娇煞无人管。黄了春城一半。","dynasty":"清代","title":"凤衔杯观音山游暮归即景"}
{"author":"陈维崧","content":"犀蒜银钉红玉槅。小小帘栊，不与金堂接。斗草又慵弹阮怯，邀郎今夜抛金叶。百子枝花香粉浥。兰是桩家，好把豪犀厌。小负红潮生两颊，绐郎博进惟榆荚。","dynasty":"清代","title":"蝶恋花其三"}
{"author":"陈维崧","content":"识得词仙否。起从前、欧苏辛陆，为先生寿。不是花颠和酒恼，豪气轩然独有。要老笔、万花齐绣。掷碎琵琶令破面，好香词、污汝诸伶手。笑馀子，徒雕镂。秦宫汉苑描难就。矗中原、怒涛似箭，断崖如臼。我有铜人千行泪，扑地狮儿腾吼。声撼落、橘中棋叟。鹤发鸡皮人莫笑，忆华年、曾奉西宫帚。家本住，金台口。","dynasty":"清代","title":"贺新郎奉赠蘧庵先生仍用前韵"}
{"author":"陈维崧","content":"小楼昨夜东风到，吹落满园空翠。时有茶烟，绝无人影，好个他乡天气。凄凉欲死。见燕剪平芜，柳拖春水。暗省从前，如尘似梦最难记。当年曲院寒食，饧香花更暖，许多情事。金斗犹温，玉钗还响，已送愁人到此。也思宽慰。奈把酒听歌，几番不是。暮雨潇潇，记吴娘曲子。","dynasty":"清代","title":"齐天乐暮春风雨"}
{"author":"陈维崧","content":"寻常隔岁，预商量、赏玩来年元夕。燕未衔将泥便软，糁遍莲钩綦迹。满院烧红，九衢漾碧，万斛幽辉湿。东风几阵，暗吹此事成昔。今夜潋滟深杯，玲珑低唱，难把愁兵敌。误了玉梅花底约，只做凤城羁客。归路三千，春宵十五，谁递他消息。旧家何处，月华人面同白。","dynasty":"清代","title":"念奴娇长安元夕和家山农倡和原韵"}
{"author":"陈维崧","content":"芳树来瓯越，名同吴下柑。风调轶橙橘，芳华擅闺襜。玉人夜凉酒醒，怪底薰透红衫。此际宝鸭休添，香气十分沾。月底偏濯濯，枕畔故掺掺。佳人笑说，雪山花瓣曾拈。自尘情未断，佛犹如此，合掌长思伴玉纤。","dynasty":"清代","title":"红林檎近咏佛手柑"}
{"author":"陈维崧","content":"此际东吴，正黄菊离披，紫螯郭索。作装底急，使我伤于哀乐。西堂夜话，算曾经、几番晦朔。又来朝，河桥判袂，匆匆弟酬兄酢。昔日扬乌项橐。须臾吾已老，凤飘鸾泊。乌衣门巷，变做豆花篱落。半生牧豕，问何年，离蔬释屩。喜余季，来春花暖，休恨一官禄薄。","dynasty":"清代","title":"汉宫春送子万弟入都次梁棠村先生送舍弟南归原韵"}
{"author":"陈维崧","content":"曾记中原，与数子、挥鞭竞出。同凭吊、园空石尉，城荒李密。夜卧戍楼风咽鼓，晨题败驿霜胶笔。更月中、带雪上轘辕，奇无匹。战场内，碑填漆。丛祠外，灯摇日。忆并鞍舞蔗，分筹赌栗。往事铲来如削草，新愁制就同煎术。算倩他、白日繫长绳，嗟无术。","dynasty":"清代","title":"满江红忆旧游寄金沙王弓铭张杜若徐岐雍史兼三诸子仍用学士来韵"}
{"author":"陈维崧","content":"乱峰堆髻，夕景木末，残雪崖际。一派空翠。瓢堂语悄，山窗落松子。小楼欲坠。斜嵌岩壑，蹲若奇鬼。暝色晴霁。鬓丝禅板，浑忘在尘世。开士暮归晚，钵向石桥深涧洗。坐客松寮，钟鸣黄叶寺。喜今夜关河，一碧千里。感伤身世。看六代青山，月华如水。是千秋、倚阑人泪。","dynasty":"清代","title":"绕佛阁寒夜登惠山草庵贯华阁"}
{"author":"陈维崧","content":"宣和天子，爱微行坊市。有人潜隐小屏红，低唱道、香橙纤指。夜半无人莺语脆，正绿窗风细。如今往事消沉矣！怅暮云千里。含情试问旧倡楼，奈门巷、条条相似。头白居人随意指，道斜阳边是。","dynasty":"清代","title":"汴京访李师师故宅"}
{"author":"陈维崧","content":"粉墙侧。风递绿窗信息。琅然响、莫是青钱，簸入苔痕竟无迹。轻圆留不得。小玉春纤低拾。喧笑处、竞理输赢，朱汗龙绡背人拭。春慵倚窗槅。渐搓柳沈思，搯花追忆。人生几度逢寒食。怕连朝风雨，满城烟絮，韶华浪逐榆钱掷。一文便难直。小立。闷还积。算几箧青蚨，半贯赤仄。卜多字迹都侵蚀。且潜买欢笑，强驱愁寂。团圆嘉谶，把五铢看，似历历。","dynasty":"清代","title":"兰陵王咏闺人簸钱"}
{"author":"陈维崧","content":"击剑罢，追风射。当时旁若无人者。过横塘，唤名倡。痛饮狂歌，说霸论王。堂。堂。花枝谢，人儿嫁。无端梦醒西楼下。袖郎当，泪淋浪。一种心情，满院斜阳。伥。伥。","dynasty":"清代","title":"惜分钗偶作"}
{"author":"陈维崧","content":"李白开元供奉，当年恩礼偏隆。赐书稠叠出深宫，玉轴牙签郑重。绝妙文孙才调，翩翩王谢门风。捧来乱帙悉当胸，月落华清如梦。","dynasty":"清代","title":"西江月题六合孙公树捧书图"}
{"author":"陈维崧","content":"爆竹一声，吾庐外、千门烟涨。喜今夜、新春残腊，田园无恙。南国旧游稀眼底，西京遗事来心上。记黏鸡、彩燕廿年前，拦街饷。沧桑换，都抛漾。头颅老，休歌唱。且左烧红烛，右倾家酿。郁垒欹斜头上帽，神荼脱落腰间杖。笑人怜、桃偶偶怜人，同斯状。","dynasty":"清代","title":"满江红乙巳除夕立春仍用前韵二首其一"}
{"author":"陈维崧","content":"楚天解组归来，颠狂肯放杯辞手。黄鸡一曲，千场保社，百年亲旧。起舞婆娑，好风吹帽，野花簪首。试酒酣重问，渚宫烟景，仍髣髴，从前否。君说崖欹峡斗。乱猿啼、绝无昏昼。岳阳楼阁，洞庭波浪，银飞雪走。一笑浮生，杜陵花鸟，信陵醇酒。问彭篯骄语，尔曹还总，让才人寿。","dynasty":"清代","title":"水龙吟寿黄珍百七十仍用前韵"}
{"author":"陈维崧","content":"秃树僵杉，趁玉舞、离披作势。经多少，断桥仄涧，破楼枯寺。毡笠裹风嗟觱发，笋舆兀雪愁颠踬。谢邮亭、汤社点红姜，招行骑。凿不破，琉璃水。冻不了，鱼龙市。笑吴儿长鬣，有船难使。冻雀迎人篱角噪，村翁傲我墙根睡。撒晶盐、迷却吕蒙城，心如醉。","dynasty":"清代","title":"满江红风雪行丹阳道中"}
{"author":"陈维崧","content":"拍遍小阑干，何限塞鸿明灭。老去怕逢节候，正落红时节。沙场病卒搯檀槽，隔著邻垣说。似诉少年陈事，有玉楼金埒。","dynasty":"清代","title":"好事近隔院听琵琶"}
{"author":"陈维崧","content":"玉堂人物。况阶前琼树，一枝先发。近手花欹，小倚晴楼汎香雪。料理茶铛棋局，更乍破、蛟冰芳冽。恰糁入、片片繁英，和取索郎啜。幽绝。恁时节。又脆管娇丝，隔垣低揭。红缄半拆。脉脉相看倍亲切。若待盈枝烂熳，怕误了、人生作达。薄醉也，压帽是，一堆粉月。","dynasty":"清代","title":"暗香吴静安姑丈临风阁上赏梅"}
{"author":"陈维崧","content":"炎天看此，便阴阴也觉，满林飞雪。何况今宵风正吼，绝塞胶弓都折。冰裂龙堂，淩铺贝阙，万里关河结。长空黯澹，乾坤景色真别。安得尽敞琼楼，早催滕六，一夜看亲切。玉戏定知应不远，料也无过来月。水墨才皴，同云暗酿，人意先清绝。只愁僵卧，怕他近恁时节。","dynasty":"清代","title":"念奴娇冬夜听梧轩题王右丞初冬欲雪图"}
{"author":"陈维崧","content":"何处放娇，砑罗裙上，一寸销魂地。倚桃笙、恰恰罢梳头，正是恹恹天气。上青楼、轻拢鬓枣，乍挨纤笋，万种情如水。正搭定鲛绡，妆完羲甲，十二钿蝉栉比。对玉荷、清影颤琼枝。又小语、流莺上柳丝。慢撚斜搊，鬟亸衫偏，那人情味。似秋夜楚天，急雨弹入空舲里。鼓神弦、含商嚼徵尽伶俐。拍碎棠梨，唱残红豆，一双玉剪低还起。印粉痕圆，凝愁声重，碧到眉峰无际。怪窗前、簌簌落红轻坠。见十五、檀奴绿窗西。要窃听、曲中私意。不觉阁住银筝，婉转筹身世。种玉前缘，簸钱旧事，脉脉萦牵不已。家乡秦陇几时归。此曲可怜犹在耳。","dynasty":"清代","title":"哨遍咏弹筝"}
{"author":"陈维崧","content":"识得词仙否。起从前、欧苏辛陆，为先生寿。不是花颠和酒恼，豪气轩然独有。要老笔、万花齐绣。掷碎琵琶令破面，好香词、污汝诸伶手。笑馀子，徒雕镂。秦宫汉苑描难就。矗中原、怒涛似箭，断崖如臼。我有铜人千行泪，扑地狮儿腾吼。声撼落、橘中棋叟。鹤发鸡皮人莫笑，忆华年、曾奉西宫帚。家本住，金台口。","dynasty":"清代","title":"贺新郎奉赠蘧庵先生仍用前韵"}
{"author":"陈维崧","content":"昏昏绿水乳燕飞，蹙香红、堆满地衣。梳洗罢、登楼望，见长天，一碧四围。行人更在天之外，问地名、甚处武威。想郎处、枝头鸟，并无杜宇劝归。","dynasty":"清代","title":"恋绣衾其二"}
{"author":"陈维崧","content":"太液荷香。怅良夜今秋，仍卧他乡。输他天上景，又填鹊成梁。一从上苑入直，金鱼佩、谁放疏狂。瓜果宴，奈庾楼高处，风露偏凉。秋光。旧家节物，往日心情，赢得无限思量。一钩眉样月，记曾照幽窗。粉云此夜千里，盼不到、小院疏廊。银汉底，料有人、和泪凝妆。","dynasty":"清代","title":"玉簟凉己未长安七夕"}
{"author":"陈维崧","content":"宋室宣和，看艮岳、堆琼砌璐。也费过、几番锤凿，两朝丹垩。花石纲催朱太尉，宝津楼俯京东路。晋铜驼、洛下笑人忙，曾回顾。花千朵，雕阑护。峰万状，长廊互。使神搬鬼运，无朝无暮。一自燕山亭去早，故宫有梦何由作。叹此间、风物剧催人，成南渡。","dynasty":"清代","title":"满江红其六"}
{"author":"陈维崧","content":"开元寺外水云宽。竹檀栾，岸巑岏。晴翠飞来，湿透几曾乾。碧碧黄黄都滴向，篱落外，远林摊。茅堂恰对此中安。荻花滩，菊花阑。长昼携僧，同注马蹄篇。忽见荒城苍铁色，百战后，箭成瘢。","dynasty":"清代","title":"江城子秋日同雪笠家弟子万过恭士南郊书舍"}
{"author":"陈维崧","content":"龙爪槐张攫。驰突处、宛骝蹴铁，死生堪托。我把金荃词一卷，字字写成钗脚。是吾友、东堂之作。读罢悲风生肘腋，羡君才、不减王宁朔。相怜也，总萧索。茂陵一病成担阁。叹客里、无多暇日，我歌君酢。醉擘银筝弹一曲，弹到秋云都薄。只是诉、两人沦落。泣下羞为儿女态，问吾生、舌在还如昨。休作苦，且行乐。","dynasty":"清代","title":"贺新郎题郁东堂词仍用前韵"}
{"author":"陈维崧","content":"太息韶华，想繁吹、凭空千尺。其中贮、邯郸歌舞，燕齐技击。宫女也行神峡雨，词人会赋名园雪。羡天家、爱弟本轻华，通宾客。梁狱具，宫车出。汉诏下，高台坼。叹山川依旧，绮罗非昔。世事几番飞铁凤，人生转眼悲铜狄。著轻衫、半醉落霜雕，弓弦砉。","dynasty":"清代","title":"满江红其四"}
{"author":"陈维崧","content":"画眉斜挂画帘东，爱汝语音工。食器官窑涨碧，药栏小架扶红。人今牵绊，一般惆怅，两处羁穷。寄语怜香旧侣，风前早为开笼。","dynasty":"清代","title":"朝中措其八"}
{"author":"陈维崧","content":"被酒阳狂，当歌慨慷，几遍雄心肮脏。芦中人，灶下养。市南屠狗，城东卖酱。更邀昔日知交，白掷剧饮，掀髯抵掌。击碎唾壶，拍碎胡琴，旧事流波一往。想像衣香，沈吟手粉，十载后堂情状。灯灺后，梦回时，曾否玉人无恙。醉后猛然思省，人生何必定多情，且潦倒、短衣射虎，学蓝田李广。","dynasty":"清代","title":"击梧桐酒阑感赋"}
{"author":"陈维崧","content":"花红草绿，昨日浓春经阮曲。碎雨零烟，今日愁人过洧川。三春去半，半付邮亭和驿馆。溱洧潺湲，上巳无人出采兰。","dynasty":"清代","title":"减字木兰花上巳后一日途次洧川"}
{"author":"陈维崧","content":"牛马江东走。陪满座、邹枚上客，为君称寿。七叶貂禅连凤阙，坐拥银筝翠袖。又兄弟、才雄八斗。三十王郎正年少，恰黄金铸印双悬肘。此意气，古无有。淡黄十里隋堤柳。更多少、竹西歌吹，樊川诗酒。满目关山原不恶，只是繁华非旧。算惟有、文章不朽。簌簌珠帘人不卷，看使君灯火春城口。依稀羡，欧阳守。","dynasty":"清代","title":"贺阮亭三十"}
{"author":"陈维崧","content":"乳燕飞晴昼。凤城边、灵符刚换，女儿节后。报道侯门方合卺，预酿菖蒲花酒。待醉也、玉钗才溜。更喜石榴开几簇，小阑前、要与猩裙斗。一般样，胭脂透。檀奴才在温邢右。羡催妆、昨宵烛下，填词立就。耳畔依稀闻郎字，似说东篱比秀。惹一笑、玉人回首。且俟秋来黄菊院，捲帘人、同倚西风口。问果是，谁清瘦。","dynasty":"清代","title":"贺新郎夏日为代菊岩催妆"}
{"author":"陈维崧","content":"平生谩骂，笑纷纷眼底，汝曹何物。醉后擘窠盘硬句。涴遍倡楼粉壁。柳絮萦鞭，花枝低帽，狂煞何曾歇。侧身㩳翅，角鹰飒爽毛骨。谁料同学少年，半封侯去，剩我渔舠只。击碎唾壶颠欲死，往事明明如月。君赋离鸾，仆歌老骥，一样关情切。中秋近矣，人间万顷晴雪。","dynasty":"清代","title":"念奴娇题刘震修小像即次原韵"}
{"author":"陈维崧","content":"阵阵樵风，层层花浪，中是康崇旧宅。有不断、湖光杳霭，遥山翠、阴霁皆滴。老梅花、玉偃银僵，更门外、无数浦帆林笛。记冲酒桥南，寻诗巷北，细雨帽檐都侧。一自飘流辞乡国。剩露井閒苔，和愁堆碧。空廊锁、桐花半亩，坏屋走、松枝千尺。赖故人、缚帚锄园，早为我添修，药栏鸡栅。料来岁花开，前村社散，频梦春城羁客。","dynasty":"清代","title":"金明池忆亳村草堂柬徐南高"}
{"author":"陈维崧","content":"新笋。初引。烟梢坠粉。花阑蒸菌。斑痕隐隐。舞透银墙翠畛。小园春已尽。釜中一斛潇湘碧。霜刀劈。糁芼河㹠白。留几围。笼涧扉。他时。成龙破壁飞。","dynasty":"清代","title":"河传新笋"}
{"author":"陈维崧","content":"倚西风、徘徊骋望，细流淰淰如许。月榭水轩临断岸，落木乱鸦无数。谁延伫。有两两幽禽、莎径频来去。柳阴深处。看满陂芦苇，一川葭菼，何计可留汝。思前事，处士亭栽梅树。岳阳楼枕湘楚。玉京碧海閒风景，何限吹笙伴侣。时已暮。剩满眼鸡群、哙等为公伍。相怜不语。笑古往今来，事多如此，且听夜窗雨。","dynasty":"清代","title":"摸鱼儿澄江客舍水亭前有野鹤二日饮啄行潦中余伤其凌霄之质而辱在泥涂词以唁之"}
{"author":"陈维崧","content":"水榭清幽，宿雨罢、奔浑齐涨。凭眺处、孤城剩垒，炮痕无恙。波静细延帘阁底，草香乱扑纱窗上。碧阴阴、一阵嫩凉来，沙禽饷。篷六扇，烟中漾。箫一缕，潭边唱。况主人还有，吴羹法酿。但醉且寻茶叟灶，欲归径借溪翁杖。想此时、纤月挂西湄，难于状。","dynasty":"清代","title":"满江红同恭士叔岱牧仲饮介子西湄草堂次公㦷壁间韵"}
{"author":"陈维崧","content":"梁宋飘零。卧酂邑残桥，下县荒亭。闻道今夜，海碧天青。人世几度曾经。想半生踪迹，欢娱短、愁绪星星。搅离肠，更翻阶急雨，只是淋铃。回思春桥夜市，对盏盏星毬，扇扇银屏。唤马前情，窥帘旧事，此际有影无形。算除非梦里，重相见、巫女湘灵。梦还醒。五更作响，半榻灯荧。","dynasty":"清代","title":"春从天上来壬子元夕"}
{"author":"陈维崧","content":"醉袖笼鞭，正杏苑、一枝新夺。归卧处、溪山窈窕，亭台层叠。松籁梧烟萦客梦，溪茶涧笋醒人渴。羡升平、江左玉堂仙，风光别。繁华事，行人说。凄凉债，今生结。又蜗黄藓绿，断碑残碣。细雨零星渔榜火，乱鸦飒沓僧龛月。记小楼、一片伎衣红，年时节。","dynasty":"清代","title":"满江红秋杪同南耕鲁望弟过东郊外殿元叔祖废园感赋"}
{"author":"陈维崧","content":"苍皮黛鬣，滴金膏丹溜。下结千龄赤芝秀。有先生、杖挂长柄葫芦，篮子内，百本木华红绣。㗳然云水兴，瓢笠随身，炼术餐霞老岩窦。戏斸茯苓归，封寄轩辕，雷文篆、形如鸟兽。笑多事商颜四先生，同溺过儒冠，一般皓首。","dynasty":"清代","title":"洞仙歌题采芝图为顾卓侯赋"}
{"author":"陈维崧","content":"荷香清燠。更松风满院，檐铃戛触。有数客、清昼围棋，俨地割袁曹，疆分楚蜀。布算凝思，渐髹几、光连幽竹。笑都无下意，敛子收奁，只倚空局。须臾山飞海覆。惹旁观争看，枰际纷逐。料得橘叟功成，怕枕畔黄粱，定已炊熟。何似安眠，且辍戏、閒消三伏。任人猜、弈家劣手，阿奴碌碌。","dynasty":"清代","title":"解连环再咏弈用云臣原韵"}
{"author":"陈维崧","content":"疏篱半掩。轻风斜飐。浓香几点。药阑边，才绽。盈盈紫艳，粉蛾匀睡脸。频呼小玉私搴取。提笼去。小摘盈阶雨。扑幽芬。沿藓痕。缤纷。刺兜金缕裙。","dynasty":"清代","title":"河传玫瑰"}
{"author":"陈维崧","content":"花妮行人小惹，莺怪行人低骂。正值小楼开似雪，抵死只将帆挂。粉泪脸边明，脉脉含情待话。嘱付梅清月寡，暂耐雨婚烟嫁。此去春江帆正满，路隔才踰一舍。待汎惠泉归，相赏水边篱下。","dynasty":"清代","title":"离亭燕雨中将发梁溪，云臣拉赴竹逸斋头看梅，小饮数巡，匆匆判袂，升舻若失，怅赋小词"}
{"author":"陈维崧","content":"九秋江水平于掌，我公巨舰排空上。柁楼被酒愿一言，历历为公叙畴曩。忆昔鄙人甫束发，尔时长啸凌一往。鹞子盘空陡健举，狮儿堕地飒森爽。那知天上剩星辰，不信人间足厮养。即云口吃善谈谐，况复肠肥工跳荡。皇天澒洞运抢攘，从此诗书遂卤莽。世许轻肥让后生，天留沟壑填吾党。乍能牧豕学公孙，差许斗鸡逐袁盎。公乎念我在泥涂，崧也作人本脏肮。骥老宁羞刍秣恩，鹰饥不断风云想。斯言虽狂公定赏，快若麻姑搔背痒。歌阑万马忽然嘶，醉听催船鼓挝响。","dynasty":"清代","title":"送大司马合肥公还朝长歌述怀"}
{"author":"陈维崧","content":"倚晴阑极目，见槛外、吴山如积。罢酒登舻尾，烟篷浪舶。舞破空碧。问馆娃何处，乱鸦啼换了，水乡江国。渚莲低掩红衣泣。似倚寒塘，暗伤斜日，将愁惹他行客。怅千年霸气，弥望陈迹。故人寂寂。住盘门小宅。临顿荒园，萧然裙屐。来朝候我檐隙。准秋灯夜绿，对床同剔。奈烟郭、犹遮数驿。且趁著、万顷洞庭，缥缈挂西风席。船娘唱、水面争出。共江关、一片参差橹，更阑听得。","dynasty":"清代","title":"六丑秋日将往吴门先寄园次澹心展成既庭诸子"}
{"author":"陈维崧","content":"月上空山早。喜今夜、关河一碧，游氛都扫。二十年前曾醉此，坐客锦衣玉貌。事已作、开元天宝。独对孤光成太息，叹秋娘、已嫁何戡老。且细把，金樽倒。飒然声犯龟兹调。是征南、牙门营将，筝琶竞搅。赢得姮娥临桂殿，揄袂娟然一笑。讶旧曲、人间绝少。沧海月明浑是泪，料来宵、晶饼看逾皎。重枕藉，涧边草。","dynasty":"清代","title":"贺新郎中秋前一日坐月虎邱"}
{"author":"陈维崧","content":"归去来兮，斗鸡走狗，闾巷沈浮。叹臣之壮也，如人何事，身将隐矣，于世焉求。四十男儿悲老大，笑那便、车前少八驺。填胸事，看人奴笞骂，一半封侯。回首风尘萍梗，怪年来、长傍迷楼。记广陵风景，青山绿水，琅琊兄弟，长史司州。名士终朝能妄语，更头没杯中笑不休。红烛夜，对故园椒酒，想尔风流。","dynasty":"清代","title":"洞庭春色甲辰除夕怀西樵司勋阮亭主客"}
{"author":"陈维崧","content":"当代论兵会，谁人可擅场？刘琨归朔北，孙策入丹阳。一诺轻车骑，千言破混茫。灵旗如仿佛，毅魄想飞扬。","dynasty":"清代","title":"忆贵池吴师"}
{"author":"陈维崧","content":"阳乌酣战，身似吴牛偏易喘。缓辔彷徨，我有田园万斛凉。桐廊茗汁，此事如今那可得。黄鸟多情，小店风潭啭一声。","dynasty":"清代","title":"减字木兰花酷暑马上口占"}
{"author":"陈维崧","content":"象牙局上金星吐，香闺戏博红鹦鹉。深院对挑棋，厌厌春昼迟。娘输笼玉手，佯靠纱窗口。细撚柳绵儿，花冠报午时。","dynasty":"清代","title":"菩萨蛮其二"}
{"author":"陈维崧","content":"晓发盱眙县，烟岚极望遥。东风吹泗水，残雪未全消。乱岭藏山驿，微波拍板桥。昔贤高咏处，遗迹自迢迢。","dynasty":"清代","title":"盱眙"}
{"author":"陈维崧","content":"春愁天样，将红豆词吟，愁归天上。红板桥西帘飏，最关情处，绿窗有人争唱。吟红叫紫，尽舞絮、沾泥无恙。梅放。把一樽、檐际相赏。南朝许多烟景，被啼莺、梳乾柳浪。千古兴亡，只抵斜阳片晌。且趁疏狂，朝眠碧嶂，暮敲乌榜。闲骋望，一生著屐几两。","dynasty":"清代","title":"石湖仙题放庵上人红豆词卷"}
{"author":"陈维崧","content":"今宵閒想，问谁家画阁，一双人月。细把朝衫薰豆蔻，徐绾八盘元发。人有琴心，家居颍尾，风调偏亲切。红窗尔汝，夜阑一倍难歇。为语十二楼中，金风初厉，莫任琼扉豁。遥忆扫眉驱使处，茉莉万枝香雪。天与貂蝉，地多金粉，笑拣名花折。独怜银汉，有人捣药愁绝。","dynasty":"清代","title":"念奴娇十二夜对月戏柬刘公㦷吏部时吏部新纳姬六叠前韵"}
{"author":"陈维崧","content":"水驿家家看打鱼，晴檐日日唤提壶。知君高卧一愁无。乍可小词填幼妇，不妨新论著潜夫。明年花下引鹓雏。","dynasty":"清代","title":"浣溪沙其二"}
{"author":"陈维崧","content":"无枝乌鹊，记前年此日，翻飞京阙。曾预群公萸酒宴，玉佩珠袍齐列。白月千门，青天万帐，笳盖真轩豁。彭城南郡，坐中多少人物。今夜故国荒原，长江怒浪，悲啸鱼龙发。生怕西风吹破帽，我有鬓丝新雪。何处登高，无人送酒，俗煞重阳节。纵然高望，战旗一片明灭。","dynasty":"清代","title":"念奴娇甲寅九日追感京洛旧游怅然成咏"}
{"author":"陈维崧","content":"茜裙提出锦箱中。向花丛，斗娇容。裙影花光，都到十分浓。记得夜凉低压鬓，偏爱把，绿云笼。如今朱实画檐东。乱薰风，缀晴空。极望累累，高下绽房栊。欲摘又怜多子甚，相对笑，瓠犀红。","dynasty":"清代","title":"江城子石榴"}
{"author":"陈维崧","content":"始青天上，小织龙绡几两。路茫茫。度海云鬟乱，还宫绣带长。琼枝春袅袅，金磬夜琅琅。拨尽天风曲，说兴亡。","dynasty":"清代","title":"女冠子其二"}
{"author":"陈维崧","content":"袅娜丝杨水面生，波光柳态两盈盈。搅来风色昏于梦，不许春江绿不成。","dynasty":"清代","title":"杨柳枝本意"}
{"author":"陈维崧","content":"日暖莺声细。喜亭亭、依然玉琢，吴宫小字。暂别红尘刚一载，还傍画楼珠砌。却又斗、新兴鬟髻。多少桃腮和杏脸，算旧人、远胜新人丽。论族望，雒阳魏。看花漫忆当年事。记人名、一般颜色，几般才艺。自被子规催去急，零落娇香满地。拚舞榭、为伊长闭。若使紫台真再返，笑鸿都、枉用骖鸾计。花凝笑，又含睇。","dynasty":"清代","title":"贺新郎竹逸斋中紫牡丹枯而复生为填此词"}
{"author":"陈维崧","content":"住为佳耳，问先生何事，急装趋肃。曾在竹西园子里，狼籍钗徵钏逐。别酒红擎，离帆绿饱，人上兰舟宿。君行烟际，吴山螺发新沐。可惜世事匆匆，陡然方寸，起冈峦陵麓。谁倩石尤吹鹢转，并转丁仪宋玉。无数狂奴，一群荡子，屯守倡家屋。此情莫遂，悄然熟视枫菊。","dynasty":"清代","title":"念奴娇送朱近修还海昌并怀丁飞涛之白下送既庭返吴门仍用顾庵韵"}
{"author":"陈维崧","content":"满院濛濛，半园寂寂，万队银鸾齐跨。压帽笼鞭，无数槛边廊下。惊夜静、粉泪难乾，趁阴重、冰魂易化。更怜伊、漱雨梳风，楼东颓玉妆初卸。有人剪烛偷照，肠断红香侣，忆他娇奼。拾取盈盈，和麝题封绡帕。记当日、冷淡交情，付他年、水天閒话。空遗下、瘦干斜枝，向横窗暗写。","dynasty":"清代","title":"绮罗香咏落梅"}
{"author":"陈维崧","content":"绛云烬后。有隐湖小阁，突兀晴昼。锦褙团窠，笺剔泥金，珊瑚石尉休斗。墨花蚀处香偏冽，论官焙、何须豆蔻。记开雕、北宋南唐，汉碣秦碑同寿。寒具慎教轻触，牙签除付与，荑玉纤手。滟滟油窗，的的春檠，静对瓶花句读。缥囊便是刘伶锸，纵万户、千钟何有。任誇他、帝子临春，此阁更饶妍秀。","dynasty":"清代","title":"疏影咏虞山毛氏汲古阁兼赠斧季"}
{"author":"陈维崧","content":"寒食江村约。正水上、纷纷士女，采兰调谑。中有一人曾相识，记在那家帘阁。惊会面、愁他非确。细取玉容花下认，果天涯、断雨翻重握。花欲谢，人犹昨。风前小进休仍却。从古是、蛾眉燕颔，此身奚托。我有红绡无穷泪，弹与多情灼灼。悔则悔、当初轻诺。十载云英还未嫁，诉伤心、拨尽琵琶索。且少驻，对春酌。","dynasty":"清代","title":"贺新郎和竹逸江村遇伎之作"}
{"author":"陈维崧","content":"驱车昨过田真里，千年想像荆花紫。今日广陵城，惟君继令名。休歌一斗粟，羡汝东西屋。准拟到华堂，来眠大被旁。","dynasty":"清代","title":"菩萨蛮遥题广陵吴元式棣友堂"}
{"author":"陈维崧","content":"记旧时元夜，月挂红楼，钗影乱，笑声柔。火蛾儿、簇著凝妆艳粉，轻盈妖冶，打块成毬。的的春娇，溶溶夜景，夹路银花烂不收。一曲紫绡催薄醉，六街绛蜡试清讴。谁料一天冰彩，化为丝雨，随风去、洒遍皇州。萦蝶翅，困莺喉。谁家抛盏，何处藏阄。微雪犹零，怕沾鞋印，碧云未合，莫上帘钩。风光非旧，叹传柑佳会，今年换做，万里边愁。","dynasty":"清代","title":"春风袅娜甲寅元夜"}
{"author":"陈维崧","content":"立而望之，松耶柏耶，其盱眙乎。见半空楼阁，林峦掩映，从风城郭，沙涧萦纡。却顾泗州，洼然在下，呀者成邱水一盂。中央者，界几条冷瀑，一线明珠。洪涛日夜归墟。有铁锁浮桥控舳舻。看奔浑樯马，神功混淼，轰豗赛鼓，天籁欢嘑。十庙弓刀，百年带砺，落日平田噪野乌。堪凭吊，怅歌风亭长，泗上雄图。","dynasty":"清代","title":"沁园春从盱眙山顶望泗州城"}
{"author":"陈维崧","content":"记在鲁蒙阴，霜枫浓淡。叠巘层崖幻苍绀。秋生海市，红日一轮孤陷。晚凉催卸驮，投关店。云迷石匮，烟零玉检。翠羽金支半明暗。秦松西笑，华掌碧莲初染。齐州青八九，才如点。","dynasty":"清代","title":"感皇恩其五"}
{"author":"陈维崧","content":"杳杳秋红，濛濛夜碧，戍楼乍歇疏更。宿鸟啁啾，远鸡咿喔，野烟缭绕初生。水明烛暗，听天外、南来雁声。梦回酒醒，人倚高楼，月在前楹。初旸澄澹堪惊。才漾庭柯，旋映帘旌。枫桕山林，莼鲈水郭，家家轩槛新晴。五湖堪长，总莫管、天涯战争。数村横笛，一片西风，十载浮名。","dynasty":"清代","title":"庆春宫秋晓"}
{"author":"陈维崧","content":"泪湿苍梧树。是千年、骚人谪宦，旧销魂路。中殪国殇三十口，飒沓灵旗似雨。光剡剡、云中顾慕。钴鉧潭西罗神庙，笑迎神、枉费昌黎句。须让尔，歆椒醑。招魂哭入南荒去。痛孤儿、芒鞋曾踏，万山愁雾。峭壑悬崖藤羃䍥，日落啁啾翠羽。寻不遍、鹧鸪啼处。谁认当年骑箕客，有猩猩、夜共獠奴语。蕉与荔，绣祠宇。","dynasty":"清代","title":"贺新郎挽骥沙朱南池先生"}
{"author":"陈维崧","content":"羊枣经霜罅。记当年、狂歌曾点，甘同嗜鲊。老干虬柯三四本，冷翠幽光团射。曾脱帽、行吟其下。一自人缠风木恨，剩支楹、仄磴欹危怕。萝葛翳，鼪鼯挂。三年泪为思亲洒。葺亭轩、峥泓明瑟，重开图画。粉壁疏窗仍靓好，拭尽尘埃野马。果熟也、莫从人打。不是瀼西饶靳惜，是前人、口泽斯存者。歌纂纂，荫堪藉。","dynasty":"清代","title":"贺新郎题思嗜轩为姜勉中赋用题青瑶屿原韵"}
{"author":"陈维崧","content":"江妃水戏，龙女夜游，遗下鲛盘波面贮。匀圆松软，颗颗枝头绽新雨。谁家女。粉裙一色，银浦三更，船溯空明烟外语。为爱鲜妍，争向微茫，遵岸寻取。搴宿莽。苞作猬毛暗磔，实爱鸡头初乳。剖罢万斛晶丸，零乱川浒。添娇嫭。那数云子彫菰，偏宜玉纤幽俎。只怕如珠秋露，采时休误。","dynasty":"清代","title":"泛清波摘遍芡"}
{"author":"陈维崧","content":"花妮行人小惹，莺怪行人低骂。正值小楼开似雪，抵死只将帆挂。粉泪脸边明，脉脉含情待话。嘱付梅清月寡，暂耐雨婚烟嫁。此去春江帆正满，路隔才踰一舍。待汎惠泉归，相赏水边篱下。","dynasty":"清代","title":"离亭燕雨中将发梁溪，云臣拉赴竹逸斋头看梅，小饮数巡，匆匆判袂，升舻若失，怅赋小词"}
{"author":"陈维崧","content":"嵌空撑户牖，凿翠支堂奥。淙淙岩溜响，喧银瀑。硗确谽谺，铁色黏青峤。石笋攒丹灶。积雪层冰，玲珑原隰俱缟。或为怪鹘，或作千年豹。或似秋江岸，晴龟曝。林青日黑，山畔归樵少。野火连天烧。虎腥如雨，瘦石此时更峭。","dynasty":"清代","title":"满路花咏禹门寺前一带颓崖峭石"}
{"author":"陈维崧","content":"睡馀独自推篷，海陵东。一带人家都住，柳丝中。黄茆屋，清江曲，绿蓑翁。正是雨馀斜阁，水车红。","dynasty":"清代","title":"相见欢初夏行舟"}
{"author":"陈维崧","content":"张家二女天人姿，西风秦陇吹空祠。吴兴瘦沈美风调，邂逅一笑难为持。客亭惝恍婵娟子，翠幰珠軿去如驶。酒坐琴声箜篌声，姊妹双双落红水。红水。啼难止。弄罢箜篌相顾起。女郎祠掩西风里。绣幌明帘徙倚。兰香姨与智琼姊。怀恨多年同此。","dynasty":"清代","title":"调笑令咏古七首其一张女郎"}
{"author":"陈维崧","content":"湘中蛟娣号汜人，楚天冉冉红罗巾。一钩晓月洛桥下，风光冶丽偏相亲。别来愁绪纷难理，鄂渚微波嬉上巳。烟裙雾鬓惊淼茫，画舻回首人千里。千里。湘中水。江面微风翻绣被。轻别玉娥归去矣。泪滴龙堂青绮。十年重遘蛟宫娣。愁绝楚天上巳。","dynasty":"清代","title":"调笑令其二汜人"}
{"author":"陈维崧","content":"崔家女弟世所无，弹筝自命为茝奴。重泉犹作人间曲，摧藏掩抑声嗟吁。当时旧事心犹省，长秋一曲红窗影。梦里曾陪元舍人，银筝凄苦人清冷。清冷。虚无境。手拨银筝心自省。长秋一曲红窗影。弦里分明悲哽。泉台不少人间景。后苑君王巡幸。","dynasty":"清代","title":"调笑令其三茝奴"}
{"author":"陈维崧","content":"九华安妃游玉乡，交裙携带招帝郎。情缠双好发朗唱，紫清琐掖排银房。杨羲自是神仙子，不比人间许长史。左宫亦有王夫人，红颜调笑斟琼醴。琼醴。调芳旨。天上风流聊复尔。杨家自是神仙子。双笑欢兼昔旨。一幅青书鸾凤纸。为授真妃灵纪。","dynasty":"清代","title":"调笑令其四安妃"}
{"author":"陈维崧","content":"通波亭畔风日清，会稽王子愁经行。中流佚女遘烟舫，波光脸态交盈盈。风吹裙带红丝缠，箜篌歇拍声声颤。西轩夜静月又低，春条为尔歌宛转。宛转。羞相见。月白风清人婉娈。洛灵罗袜来波面。良夜随郎游衍。小婢箜篌歌又颤。徙倚春流都遍。","dynasty":"清代","title":"调笑令其五刘丽华"}
{"author":"陈维崧","content":"西堂花茵侬好持，此间风月堪咏诗。溢奴小儿若冰雪，紫缓绿酒饶神姿。竟陵判司大懊恼，夜寒空馆眠难好。翠簪腻滑促传觞，口吃微闻唤鸾老。鸾老。头脑好。善谑群真堪绝倒。夜寒空馆人声悄。地下为欢须早。南邻娘子翘翘小。共泛玻璃清醥。","dynasty":"清代","title":"调笑令其六蔡家娘子"}
{"author":"陈维崧","content":"槐安贵主名瑶芳，秾春游戏摇鸣珰。相牵贪看石延舞，寺前暗调淳于郎。兰摧玉折一何苦，青春又葬同昌主。淮南裨将惯酒悲，恸哭繁华黯无语。无语。奈何许。忆在寺门魂暗与。布衣真尚瑶芳主。一霎日斜归去。大槐安国飞红雨。肠断旧游何处。","dynasty":"清代","title":"调笑令其七瑶芳公主"}
{"author":"陈维崧","content":"红闺簸钱，绿窗意钱。姬人小字钱钱，佩男钱女钱。花骢铁钱，兰橑绮钱。癖同和峤惟钱，问直他几钱。","dynasty":"清代","title":"醉太平戏咏钱效宋人独木桥体四首其一"}
{"author":"陈维崧","content":"青苔印钱，朱荷贴钱。空囊谁笑无钱，更漫空荚钱。文臣爱钱，娼家数钱。世间万事由钱，向天公贳钱。","dynasty":"清代","title":"醉太平其二"}
{"author":"陈维崧","content":"老树空村，借风幔斜张，尽堪栖寄。饮如渴骥。碧筒劝领略，野香荷气。讵料苍莽中原，有黏天云水。依稀似。莼脆鲈肥，风光故园还记。携手散步林塘，羡无愁鸥鸟，向菱芦睡。江南游子。谁怜我水上，倚阑心事。拟倩繫日长绳，奈斜阳贪逝。风飐处、十万红衣，乍眠旋起。","dynasty":"清代","title":"双头莲夏日过叔岱水墅铺同诸子观荷用放翁词韵"}
{"author":"陈维崧","content":"遍崎崟，玲珑晃耀，瑶篸插千点。六花飘飐。照绮旭温黁，光彩逾潋。遥怜独骑迷山店。禅扉又早掩。再好问、何村赊酒，吟情遮莫减。谁工画图论人间，除非倩妙手，迂倪宽范。潭柘寺，雀儿寺，粉装银蘸。群峰只、东偏消早，依旧吐、一枝青菡萏。凭栏望、吾狂甚矣，笛声吹阿滥。","dynasty":"清代","title":"花犯西山晴雪"}
{"author":"陈维崧","content":"虞山山拂水，风倒捲、吼帘泉。想红豆村庄，绛云楼阁，翰墨流传。风流后来谁继，有天都、逋客汉张骞。水槛斜欹垞北，晴轩正面湖前。王维今日画中禅。说尔最豪贤。羡坊号光和，里名通德，台曰超然。行年。只今四十，已手摩、铜狄叹桑田。侠骨毬场酒舍，閒身茶灶渔船。","dynasty":"清代","title":"木兰花慢寿虞山张以韬四"}
{"author":"陈维崧","content":"丹颗。倭堕。雨萧萧。昨夜前村板桥。筠篮两岸卖樱桃。娇娆。玉纤曾乱招。搓絮替将金弹打。流莺骂。含惯流丹液。妆阁东。飏晚风。朦胧。翠楼都染红。","dynasty":"清代","title":"河传樱桃"}
{"author":"陈维崧","content":"婉娩熙春，有比邻药玉，计日安排。昨朝新做綵胜，绿剪红裁。几丝酥雨，酿浓阴、腻透铜街。今朝又。腾腾微雪，轻盈扑上人钗。便拟放颠冲酒，要粉摇歌袖，玉溅吟䰄。最喜银装世界，白佔楼台。春泥没屐，怪枯筇、难稳芒鞋。高楼上。雏莺笑我，刘伶醉倒须埋。","dynasty":"清代","title":"汉宫春立春后一日雨雪从友人斋头醉归纪事"}
{"author":"陈维崧","content":"老子半生事，慷慨喜交游。过江王谢子弟，填巷哄华驺。曾记兽肥草浅，正值风毛雨血，大猎北冈头。日暮不归去，霜色冷吴钩。今老大，嗟落拓，转沈浮。畴昔博徒酒侣，一半葬荒邱。闭置车中新妇，羞缩严家饿隶，说著亦堪愁。我为若起舞，若定解此不。","dynasty":"清代","title":"水调歌头被酒与客话"}
{"author":"陈维崧","content":"离离秋水正拖蓝，滑又如簪。拟峭烟帆南崦南，浮笠泽、把黄柑。夏时曾种风楠，与邻叟、追凉笑谈。今日得霜酣，树犹如此，人则何堪。","dynasty":"清代","title":"怨三三秋怀"}
{"author":"陈维崧","content":"罂粟阑边已放芽，枝头梅子著些些。勤过小圃招晴蝶，闲倚疏林数暝鸦。无个事，帽檐斜，风光消得晚还家。陡然却忆前生事，看遍蓬莱碧柰花。","dynasty":"清代","title":"鹧鸪天其三"}
{"author":"陈维崧","content":"乌桕全红也。过溪桥、重游昨日，笔篱茅舍。笑语生香来渐近，衫影参差入画。见一队、明妆淡雅。要撚黄花亲比瘦，小阑干、不许帘儿挂。人与菊，并堪把。霜天短鬓惊衰谢。恰何缘、人间尚有，钿车罗帕。万事西风吹散了，黄叶漫天而下。偏只向、看花人打。若使渊明今日在，料先生、也被閒情惹。狂奴态，甘遭骂。","dynasty":"清代","title":"贺新郎重游菊圃纪事"}
{"author":"陈维崧","content":"余年二十，粗晓读书兼射猎。三十蹉跎，鼓瑟吹篪奈若何。堪怜阿堵，垂老讵曾亲识汝。沟水东西，何用男儿意气为。","dynasty":"清代","title":"减字木兰花其二"}
{"author":"陈维崧","content":"始青天上，小织龙绡几两。路茫茫。度海云鬟乱，还宫绣带长。琼枝春袅袅，金磬夜琅琅。拨尽天风曲，说兴亡。","dynasty":"清代","title":"女冠子其二"}
{"author":"陈维崧","content":"月挂楼梢，风吹沼面。水天閒话人微倦。些些只许枕头知，星星生怕流萤见。街鼓三更，泪痕一串。如今旧事思量遍。他生须读净名经，小楼已署回心院。","dynasty":"清代","title":"踏莎行夏夜感旧"}
{"author":"陈维崧","content":"具区之峰七十二，莫釐缥缈群巑岏。吴宫废苑日萧瑟，洞庭春水空瀰漫。狂夫七载客江表，旧游冷落增长叹。松陵高士推顾况，谓顾茂伦。献岁寄我云中翰。铜坑老梅数百树，何不刺艇来盘桓。我时正作广陵客，吴娘蝉鬓相逢难。佛狸城畔遇孙子，大叫锲臂同追欢。红桥丝柳酒帘挂，见此讵复愁眉攒。无何告我渡江去，布帆径欲游盐官。问尔作装有底急，鲥鱼正美堆冰盘。君言一事系怀抱，越中彭十今秦观。红牙小令风格妙，字字可付吴姬弹。我行适越苦为此，千里那顾行蹒跚。孙郎语竟杯已乾，陈生送客春将残。横江估舶大笑汝，白昼浊浪生波澜。韦庄牛峤好词句，此事何与卿饥寒。舟行傥过王珣宅，切莫怀古心悲酸。","dynasty":"清代","title":"送孙无言由吴阊之海盐访彭十骏孙"}
{"author":"陈维崧","content":"隔帘挼碎相思苣，斜著乌云。漾著红巾。袅袅亭亭一段春。是耶，难道是、昨宵人。戟门阖却葳蕤锁，花气氤氲，月色缤纷。墙角猧儿吠夜分。非耶，谁道是、昨宵人。","dynasty":"清代","title":"摊破丑奴儿纪艳"}
{"author":"陈维崧","content":"隔叶寻难著。胜玉树，欺红药。缥色衣裳，睡熟沈香亭角。一朵云鬟，被雨梳风掠。趁花容，亸烟萼。柳阴薄，色向苔钱落。波痕皱，眉痕弱。鹦鹉笼中，也整绿衣偷学。一别名花，怅碧云天各。倩青鸾，到湘阁。","dynasty":"清代","title":"碧牡丹牡丹鲜碧者向在鄢陵曾见之追赋是词"}
{"author":"陈维崧","content":"翁家何在，在三高祠下，景尤奇绝。一派渔庄连蟹舍，百里水云明灭。最怕閒鸥，生憎野鸭，占了凉波阔。钓竿斜漾，珊瑚树上轻拂。昨夜冻合江天，糅绵舞絮，冷把龙宫掣。恼杀渭滨垂白叟，误了蘋风柳月。菰米家乡，清虚世界，万事何须说。夜寒吹火，推篷起扫残雪。","dynasty":"清代","title":"念奴娇雪滩钓叟为松陵顾茂伦赋"}
{"author":"陈维崧","content":"西风脱叶响高天。酒如泉，发狂颠。蓦遇娇红，澹粉佛堂边。恰似湿云欹一朵，扶不定，竹栏前。老夫侧帽兴翩然。晚妆鲜，屧痕圆。何事匆匆，又上菊花船。市火风帘十万户，人不见，水成烟。","dynasty":"清代","title":"江城子鲍让侯载酒汎舟，同于皇、仲震、商原、佩纫、家弟鲁望，小泊城南诸寺，纪所见"}
{"author":"陈维崧","content":"鹧鸪斑晕鸬鹚杓，玉润犀香。酒圣诗狂，浓淡屏山墨几行。牙签叠架粗于笋，蕃锦珠囊。宋榻唐装，也抵豪门笏满床。","dynasty":"清代","title":"采桑子其八为汪蛟门舍人题画册十二帧"}
{"author":"陈维崧","content":"吴苑春如绣。笑野老、花颠酒恼，百无不有。沦落半生知己少，除却吹箫屠狗。算此外、谁欤吾友？忽听一声河满子，也非关类湿青衫透。是鹃血，凝罗袖。武昌万叠戈船吼。记当日、征帆一片，乱遮樊口。隐隐柁楼歌吹响，月下六军搔首。正乌鹊、南飞时候。今日华清风景换，剩凄凉、鹤发开元叟。我亦是，中年后。","dynasty":"清代","title":"赠苏崑生（苏，固始人，南曲为当今第一。曾"}
{"author":"陈维崧","content":"空村如浣静悄，不用邻翁扫。水栅罾声响，沙映水，逾潇照。傍岸松半老，闲来靠。漫理晴江钓，钓丝袅。凉飔暗袭，得风丛竹都笑。帆投极浦，兀兀橹声将杳。兴倦收纶起荷蓧。恰好，窥人一点月小。","dynasty":"清代","title":"隔浦莲近拍夏日村居"}
{"author":"陈维崧","content":"十年小阁自埋名，不爱卖丹青。随身并少林逋鹤，人比惠泉清。花一树，酒三升，了浮生。朝来微醉，拍手凭阑，雨后新晴。","dynasty":"清代","title":"渔父家风赠梁溪赵叟"}
{"author":"陈维崧","content":"风吼庱亭树，曛黑难投逆旅。径诣君家，呼酒喃喃尔汝。此间路。一派涛轰沙莽，几阵烟凄风苦。凭栏顾，霸气荒终古。笑问寄奴何处。若为吾歌，吾为若拍张舞。天将曙。起扫车箱冰花，争火仆夫寒语。","dynasty":"清代","title":"下水船暮次丹阳宿周丹申斋中同汤谷宾夜话"}
{"author":"陈维崧","content":"脱帽即擪笛，辍洗便弹筝。千金教得乐部，坐此得狂名。每叹英雄作事，万象雪中鸿爪，一过已忘情。倏忽谢歌舞，寂寞掩柴荆。新词句，真磊落，太纵横。我作致师乐伯，摩垒更靡旌。爽若并州快剪，又若短兵狭巷，杀贼不闻声。举以示二子，大笑绝冠缨。","dynasty":"清代","title":"水调歌头题友人词并示方邺大匡"}
{"author":"陈维崧","content":"弄微风，城南卖酒旗偏。且屏当、笛床棋局，停桡第五桥边。岭濛濛、如将著雨，波细细、尚未成烟。妙欲生香，空能酿翠，人家四月焙茶天。迤逦处、松脂石骨，碧暗寺门前。僧寮好、窗中篱笋，厨下山泉。试低回、亭台金粉，曾经烘染多年。画廊欹、半龛佛火，雕栏换、一抹寒田。谁向行人，频提往事，小楼莺语最轻圆。支颐久、危冈乱木，暝色渐苍然。徐归去、群峰殢我，晚髻尤妍。","dynasty":"清代","title":"多丽初夏同雪持南水放庵游南岳小憩枫隐寺"}
{"author":"陈维崧","content":"一年一度花前，旧年笑语莺犹记。今年倍好，才开便遇，养花天气。料理银罂，排当檀板，绿窗如水。唤游丝舞絮，遮围绣幕，休轻放，閒愁至。多少倚阑心事。怅神州、斜阳战垒。沈香亭畔，慈恩寺后，蘼芜满地。只有江南，一枝如故，红酥粉腻。任英雄老了，花还赚我，且逢花醉。","dynasty":"清代","title":"水龙吟乙卯暮春云臣斋头看牡丹"}
{"author":"陈维崧","content":"宋室宣和，看艮岳、堆琼砌璐。也费过、几番锤凿，两朝丹垩。花石纲催朱太尉，宝津楼俯京东路。晋铜驼、洛下笑人忙，曾回顾。花千朵，雕阑护。峰万状，长廊互。使神搬鬼运，无朝无暮。一自燕山亭去早，故宫有梦何由作。叹此间、风物剧催人，成南渡。","dynasty":"清代","title":"满江红其六"}
{"author":"陈维崧","content":"雕霜捏粉，作西域、万里狻猊，攫拿爪踞。侧脑平芜，猛气骁腾何怒。奔犀骇虎。更何论、田间狡兔。似鲍老、装成假面，筵前决赌。道上儿童戏汝。算冰澌雪尽，愁伊无据。恰遇狮王，微笑掷花而语。明驼洛下，费几许、铜山才铸。今何处。一样荒烟细雨。","dynasty":"清代","title":"雪狮儿本意"}
{"author":"陈维崧","content":"家傍红墙里。羡薇郎、桃花绶带，翩何清绮。白玉阑干黄金钥，别殿秋晴似水。频宣召、綵毫才子。尘世那知天上景。但微闻、奏赋天颜喜，眉子砚，澄心纸。鄙人琐琐吴蒙耳。怅生平、潜踪屠钓，埋名井里。一头绿蓑三弄笛，伎俩如斯而已。只合向、江南閒睡。深感云霄凭问讯，算人生、几度逢知己。燕市上，浩歌起。","dynasty":"清代","title":"贺新郎赠高内翰澹人"}
{"author":"陈维崧","content":"一株梅子，正累累、粉红墙后。问叶底枝头，为谁酸楚，却又为谁消瘦。太息春归谁来问，记不起、莺花如绣。向杳杳帘栊，阴阴院落，伴人长昼。纤手。几番小摘，已醒残酒。更撚向妆台，玉娥低说，曾见依稀如豆。翠已漫空，黄偏做雨，又到伤心时候。算颗颗、冷香松脆，想尔料难胜口。","dynasty":"清代","title":"二郎神咏梅子"}
{"author":"陈维崧","content":"万斛空青，一天冷翠，和晴飞上帘押。老松三百本，山雨响、偏张鳞甲。崖倾峰沓。有客注茶经，僧编梵夹。泉呜邑。恰逢深涧，樵吟相答。晚值。蟾影初升，似姮娥妆镜，夜深离匣。碧云千万顷，被一点、玉纤偷搯。月明三匝。谢鹤许携瓢，猿呼荷锸。为盟歃。他年傍此，竹弓射鸭。","dynasty":"清代","title":"翠楼吟惠山云起楼作"}
{"author":"陈维崧","content":"酒阑曾过平康宿，风飐绣帘簌簌。红板桥连西曲，微雨樱桃熟。而今风景伤春目，不见沿溪花竹。荠麦平畴摇绿，蛱蝶和烟逐。","dynasty":"清代","title":"桃源忆故人春日过澹生校书所居旧址"}
{"author":"陈维崧","content":"槌床抵几。看九州蕉鹿，千秋槐蚁。总若辈、炙手熏天，叹不杀袁刘，依然寒士。臣醒而狂，笑不值、一钱程李。问旧年朱户，几遍重经，都剩衰垒。何如沾沾自喜。只竹弓射鸭，芒屦驱豕。玉颜石髓难留，拚老去琅琊，终为情死。拍手狂歌，正天畔、暮山秋紫。近重阳、螯肥酿熟，醉为佳耳。","dynasty":"清代","title":"解连环感遇和云臣"}
{"author":"陈维崧","content":"撩人最是眉烟皱，勾人不在春弓瘦。红烛奈他何，相看泪孰多。别来浑不寐，梦里人谁至。拚倚钿筝眠，娇音落枕边。","dynasty":"清代","title":"菩萨蛮和龚伯通寄于生用原韵"}
{"author":"陈维崧","content":"东风才动，正蓂开五叶，花飞六出。雪正晴时天倍好，越显帝城春色。门挂桃符，钗摇綵胜，节又邻人日。风光如此，拚他烂醉须直。爱尔句辟蚕丛，诗惊鬼胆，馀子何当嚇。四十功名年未晚，且溷朱门杯炙。二陆才华，两程家学，底处无人识。街灯渐闹，为君摒挡筝笛。","dynasty":"清代","title":"念奴娇赠程令彰"}
{"author":"陈维崧","content":"红绡水面妆，碧玉波间柄。低迷扶翠盖，西风劲。玉人摇橹，隔浦莲歌竞。花面交相映。戏取春纤，掬他潭水芳冷。洒来错落，尽向钱钱迸。鲛珠圆又碎，难持赠。低鬟凝想，总似檀郎性。荡漾何时定。惆怅回船，碧天早挂明镜。","dynasty":"清代","title":"满路花荷珠"}
{"author":"陈维崧","content":"四月荆南山更翠。山下人家，都被岚光腻。南郭莺声才满市，东邻榆荚还缒地。问讯茶园开也未。谷雨过头，记起旗枪事。自是茗柯饶实理，酪奴水厄休相戏。","dynasty":"清代","title":"蝶恋花魏里钱尔斐先生向有四月蝶恋花戏字韵词病中偶次其韵并索蘧庵珍百竹逸云臣和八首其一"}
{"author":"陈维崧","content":"先生语我，正一生消受，帝城烟月。红烛短时横笛嗷，夜雨开元白发。霜咽遗弓，风悽内苑，画角声酸切。铜盘承露，泪如铅水不歇。曾记樗杜笙箫，长杨刀箭，从猎霜林豁。父子一时连上相，印纽银螭卧雪。别墅初成，淮淝已捷，屐齿何曾折。谈深酒冷，鼕鼕街鼓将绝。","dynasty":"清代","title":"念奴娇十三夜大宗伯王敬哉先生招饮是夜无月七叠前韵"}
{"author":"陈维崧","content":"天风忽下，劈破青红茧。夸父愚公费裁剪。看千螺倒矗，万笏斜垂，铺碧藓，一屋闲云自键。玲珑光上下，一串银房，偏借虚空累层甗。洞底洞还生，下有泉鸣，声声乱、云中鸡犬。只石怕春寒悄无人，却走入墙阴，化成雷篆。","dynasty":"清代","title":"洞仙歌善权洞"}
{"author":"陈维崧","content":"榨就真珠味，泻向玻瓈内。劝花花只苦推辞，醉。醉。醉。靥浅潮生，杯浓晕重，恼郎多事。满院春深闭，六幅帘垂地。抱花花又苦推辞，睡。睡。睡。娇极难胜，困酣难醒，笑郎无谓。","dynasty":"清代","title":"醉春风春日饮远公海棠花下和竹逸作"}
{"author":"陈维崧","content":"正复淡沲，居然萧远，此中位置殊难。主人略旋烟墨，已就林恋。几尺红泥墙子，被风吹乱月同弯。花深处，玲珑金粉，一半才乾。碧一队，黄一队，皴染得亭榭，在水云间。朱栏绿莎厅好，映带潺湲。尽日唼波花鸭，参差睡破簟纹閒。登楼望，斜阳士女，又满春山。","dynasty":"清代","title":"庆清朝慢憺园即景"}
{"author":"陈维崧","content":"尽生平、骨偏腾上，那识世间刘表。嗟落魄、古长安道。市上荆高又少。见说城南，群公会猎，抚掌轰然笑。有十队、细马轻裘，硬箭强弓，围簇盘雕绣袄。往观乎、且为豪耳，莫以粗材相诮。斛律诸人，敖曹若辈，马上诗偏妙。倏𩩉鸣饿鸱，拂林迅落飞鸟。坐平冈、燎狐炙彘，燕女如花回抱。热洛河斟，婆罗门舞，浑不似弹边调。只李陵安在，碑前野乌群噪。","dynasty":"清代","title":"十二时观猎"}
{"author":"陈维崧","content":"小院虫虫，斜桥燕燕，伥伥触起閒事。当初妆阁影，乱织在、濛濛秋水。饼金曾费。只趁月藏钩，隔花传谜。依稀记。递香窗眼，浸娇杯底。憔悴。此日重来，剩榆荚漫天，苔钱铺地。心情何处写，拟写上、缭绫帕子。砑来松腻。怕未便缄愁，还难盛泪。斜行字。沈吟划满，竹肌空翠。","dynasty":"清代","title":"翠楼吟小院"}
{"author":"陈维崧","content":"漫郎单舸，压半溪寒玉。流向秦人洞边宿。渐前村、竹外一两三枝，斜幂䍥，流水板桥茅屋。忽然奇绝处，极望花枝，尽亚东风骋肌肉。万树滴胭脂，下映平坡，都不许、蘼芜成绿。也莫问花红种田人，只鸡犬桑麻，迥离尘俗。","dynasty":"清代","title":"洞仙歌题乔石林舍人桃源图小照"}
{"author":"陈维崧","content":"二陆三张，曾轰饮、剑池春涨。吾语女、千年花草，至今无恙。柳絮微风胥渡口，梨花细雨皋桥上。自别来、仆病负诸君，莼鲈饷。伥伥甚，游丝漾。芒芒极，雏莺唱。渐欲寒欲暖，暗将梅酿。我意巾车还跃马，君其挈榼兼扶杖。待月明、饱玩万山巅，横斜状。","dynasty":"清代","title":"满江红将为邓尉看梅之行先寄吴中诸子叠前韵"}
{"author":"陈维崧","content":"水寺拖烟，山楼嵌雨，日长经院无人。茶香竹翠，也算是前因。兽窟山前精舍，参差处、欲断还匀。依稀似、凫雏雁子，零乱不成群。逡巡。思昔日，戴公故隐，往迹沉沦。渐樱桃熟后，梅又生仁。憔悴鬓丝禅榻，十年事、更与谁论。空归去，数声暝磬，行过米颠坟。","dynasty":"清代","title":"满庭芳谈长益携具招游八公岩"}
{"author":"陈维崧","content":"长途迫岁，正黄河飞雪，马都没腹。裤缚黄皮雄舞槊，那顾从奴猬缩。斫彘屠门，射雕塞上，生啖黄獐肉。看君意气，真成勇过贲育。况是历落盘龙，风流公瑾，海内标名目。此去长安声价重，定压庾徐潘陆。愧我牢骚，借人杯炙，送汝登华轴。慈恩题罢，归鞭春昼须速。","dynasty":"清代","title":"念奴娇延令季苍苇席上送周子俶计偕京师"}
{"author":"陈维崧","content":"露井坐三更，无数幽辉印水精。忽地流将深竹去，身轻。却把深闺绣幔萦。惆怅记前生，鸳瓦曾经弄月明。閒话江都隋炀帝，含情。扇亸轻罗扑不成。","dynasty":"清代","title":"南乡子萤"}
{"author":"陈维崧","content":"帘红瓷翠。衬蜜犀花朵，色凝髹几。入道梅妃，新换黄絁，赛他林下风致。分得寿阳妆额上，渐啄破、小鹅儿嘴。爱生成、金屋故园，长忆飘零娣姒。侧正端相都好，尽经营位置，费尽纤指。生怕冷香易泻，侍儿频汲，铜沟清泚。十分春意三分漏，猜不出、蜡丸中字。嘱檀奴、守口如瓶，莫把鸾缄漫启。","dynasty":"清代","title":"疏影咏瓶中蜡梅"}
{"author":"陈维崧","content":"一株梅子，正累累、粉红墙后。问叶底枝头，为谁酸楚，却又为谁消瘦。太息春归谁来问，记不起、莺花如绣。向杳杳帘栊，阴阴院落，伴人长昼。纤手。几番小摘，已醒残酒。更撚向妆台，玉娥低说，曾见依稀如豆。翠已漫空，黄偏做雨，又到伤心时候。算颗颗、冷香松脆，想尔料难胜口。","dynasty":"清代","title":"二郎神咏梅子"}
{"author":"陈维崧","content":"武媚东巡，金轮春幸，洛川自古神州。风光溢目，彩仗簇星球。闻道香山山下，汤泉沸、玉滟琼流。传驻跸，石榴裙湿，激水奉宸游。六郎宣诏入，莲花一朵，相映娇柔。趁晚凉閒话，水殿云帱。千载朱颜难待，伤心似、太液池头。凄凉也，骊山浴馆，一样野花稠。","dynasty":"清代","title":"满庭芳距汝州四十里，山有温泉，相传为唐武后幸洛时浴处"}
{"author":"陈维崧","content":"吹箫乞钱，贩脂鬻钱。西风江岸摊钱，负茶商进钱。西邻醵钱，东邻打钱。明朝去索碑钱，付黄公酒钱。","dynasty":"清代","title":"醉太平其三"}
{"author":"陈维崧","content":"篯兮古钱，镠兮后钱。箧中剩五铢钱，是秦钱汉钱。可儿使钱，阿奴惜钱。逢花休愬无钱，看风吹纸钱。","dynasty":"清代","title":"醉太平其四"}
{"author":"陈维崧","content":"颜渊一瓢，先生半瓢。傍人笑问团瓢，是吟瓢酒瓢。巢由饮瓢，先生住瓢。行窝何处非瓢，任肩挑坏瓢。","dynasty":"清代","title":"醉太平题孙无言半瓢居"}
{"author":"陈维崧","content":"谁把软黄金缕，袅在最临风处。低蘸绿波中，太濛濛。愁杀花花絮絮，半是风风雨雨。一树倍堪怜，寺门前。","dynasty":"清代","title":"昭君怨咏柳"}
{"author":"陈维崧","content":"鴶鵴叫，戍楼平，漆灯明。一路春田四月、少人耕。恶木丛中古驿，乱山缺处孤城。安得短衣看射虎、过残生。","dynasty":"清代","title":"春光好桐川道中作"}
{"author":"陈维崧","content":"几阵帘风漾雪肤，正春初。小姑年小理清歈，怯氍毹。浅道胜常钗胜转，红幡软。笼中鹦鹉为谁呼，似留予。","dynasty":"清代","title":"柳枝人日过畹仙校书家三首其一"}
{"author":"陈维崧","content":"兰焰平明一缕微，弄馀辉。含娇和梦换春衣，傍床帏。手拈红绶通眉语，凭郎主。郎看筝雁会翻飞，便须归。","dynasty":"清代","title":"柳枝其二"}
{"author":"陈维崧","content":"雪净春瓷隐绿光，发茶香。手擎江橘颤钗梁，玉纤凉。放夜传闻今岁早，银灯好。再来须尽十分狂，省萦肠。","dynasty":"清代","title":"柳枝其三"}
{"author":"陈维崧","content":"浊浪堆空，暨阳城下风涛怒。冰车铁柱，隐隐轰吴楚。独眺君山，且共春申语。愁如许，一杯酹汝，同看蛟龙舞。","dynasty":"清代","title":"点绛唇阻风江口"}
{"author":"陈维崧","content":"忆得年时，红绵妆叠红蕤滟。笙囊绿掩，浓笑钗痕闪。说尽山盟，不料巫云敛。残荷燄，斜铺楚簟，多了啼红点。","dynasty":"清代","title":"点绛唇咏枕"}
{"author":"陈维崧","content":"绝忆生平，蹉跎祇为清狂耳。酒酣直视，奴价何如婢。断壁崩崖，多少齐梁史。掀髯喜，笛声夜起，灯火瓜洲市。","dynasty":"清代","title":"点绛唇江楼醉后与程千一"}
{"author":"陈维崧","content":"吴苑初晴，阳山大好朝来髻。相逢却是，山抹微云婿。一幅词儿，满纸悲哉气。冬深矣，重添秋意，秋在君词里。","dynasty":"清代","title":"点绛唇题延令张燕孙秋词燕孙园次婿"}
{"author":"陈维崧","content":"历乱烟村，推篷爱煞晴秋爽。柴门栗橡，风定谁敲响。野鸭濛濛，懒漫勤依桨。鱼蛮莽，惊飞两两，触损玻璃样。","dynasty":"清代","title":"点绛唇舟行秋望"}
{"author":"陈维崧","content":"并坐燕姬，琵琶膝上圆冰薄。轻拢浅抹，巧把羁愁豁。竟去摇鞭，点草霜鬉渴。西风恶，数声城角，冷雁濛濛落。","dynasty":"清代","title":"点绛唇和成容若韵"}
{"author":"陈维崧","content":"黄絁剪就，慵上鸳机刺绣。镇葳蕤。水绿青溪庙，花红白石祠。愔愔春似梦，漠漠雨如丝。仙洞胡麻熟，有谁知。","dynasty":"清代","title":"女冠子本事二首其一"}
{"author":"陈维崧","content":"始青天上，小织龙绡几两。路茫茫。度海云鬟乱，还宫绣带长。琼枝春袅袅，金磬夜琅琅。拨尽天风曲，说兴亡。","dynasty":"清代","title":"女冠子其二"}
{"author":"陈维崧","content":"水边小弄靠烟廊，秋宵正掩书窗。忽有人声，飘来画墙。不辨衣香水香，太微茫。分明有个，玉簪花底，暗舀新凉。","dynasty":"清代","title":"中兴乐秋夜"}
{"author":"陈维崧","content":"闹红咂翠何时了，漾春心。一生轻薄谁拘管，粉墙阴。花架底潜防纨扇，画梁前巧斗红襟。袖上鸳裙摺，费泥金。","dynasty":"清代","title":"纱窗恨蝴蝶和毛文锡韵"}
{"author":"陈维崧","content":"十五吴儿渲额黄，鹅笙炙罢口脂香。依稀记是小王昌。未解褰帘通暗语，已能映柱恼回肠。个侬年纪未须防。","dynasty":"清代","title":"浣溪沙赠王郎"}
{"author":"陈维崧","content":"春水挼蓝接远汀，晚山愁黛矗银屏。绿杨城外画船停。燕剪轻阴拖水榭，莺翻嫩雨湿兰亭。半溪灯火酒微醒。","dynasty":"清代","title":"浣溪沙癸丑东溪雨中修禊"}
{"author":"陈维崧","content":"一派明云荐爽，秋不住，碧空中响。如此江山徒莽苍。伯符耶？寄奴耶？嗟已往。十载羞厮养，孤负煞，长头大颡。思与骑奴游上党。趁秋晴，（足庶）莲花，西岳掌。耿耿秋情欲动，早喷入霜桥笛孔。快倚西风作三弄。短狐悲，瘦猿愁，啼破冢。碧落银盘冻，照不了，秦关楚陇。无数蛰吟古砖缝。料今宵，靠屏风，无好梦。","dynasty":"清代","title":"夜游宫秋怀四首（选二）"}
{"author":"陈维崧","content":"风急楚天秋，日落吴山暮。乌柏红梨树树霜，船在霜中住。极目落帆亭，侧听催船鼓。闻道长江日夜流，何不流侬去？","dynasty":"清代","title":"卜算子·租风瓜步"}
{"author":"陈维崧","content":"倦客心情，况遇着、秋院捣衣时节。惆怅侧帽垂鞭，凝情伫寥泬。三间寺、水窗斜闭，一声磬、林香暗结。且啜茶瓜，休论尘世，此景清绝。询开士、杖锡何来？奈师亦江东旧狂客。惹起南朝零恨，与疏钟呜咽。有多少、西窗闲话，对禅床、剪烛低说。渐渐风弄莲衣，满湖吹雪。","dynasty":"清代","title":"泥莲庵夜宿，同子万弟与寺僧闲话（庵外有白"}
{"author":"陈维崧","content":"说西江近事最销魂，啼断竹林猿。叹灌婴城下，章江门外，玉碎珠残。争拥红妆北去，何日遂生还。寂寞词人句，南浦西山。谁向长生宫殿，对君王试鼓，别鹄离鸾。恐未歌此曲，先已惨天颜。只小姑端然未去，伴彭郎烟水月明间。终古是，银涛雪浪，雾鬓风鬟。","dynasty":"清代","title":"客有言西江近事者感而赋此"}
{"author":"陈维崧","content":"帘前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别馆歌钟。怪底烛花怒裂，小楼吼起霜风。","dynasty":"清代","title":"清平乐·夜饮友人别馆，听年少弹三弦。"}
{"author":"陈维崧","content":"战舰排江口。正天边、真王拜印，蛟螭蟠钮。征发棹船郎十万，列郡风驰雨骤。叹闾左、骚然鸡狗。里正前团催后保，尽累累、锁系空仓后。捽头去，敢摇手？稻花恰趁霜天秀。有丁男、临歧诀绝，草间病妇。此去三江牵百丈，雪浪排樯夜吼。背耐得、土牛鞭否？好倚后园枫树下，向丛祠亟倩巫浇酒。神佑我，归田亩。","dynasty":"清代","tags":"叙事，战争，抒情","title":"贺新郎·纤夫词"}
{"author":"陈维崧","content":"已矣何须说！笑乐安、彦升儿子，寒天衣葛。百结千丝穿已破，磨尽炎风腊雪。看种种、是余之发。半世琵琶知者少，枉教人、斜抱胸前月。羞再挟，王门瑟。黄皮裤褶军装别。出萧关、边笳夜起，黄云四合。直向李陵台畔望，多少如霜战骨。陇头水、助人愁绝。此意尽豪哪易遂？学龙吟、屈煞床头铁。风正吼，烛花裂。","dynasty":"清代","title":"冬夜不寐写怀，用稼轩、同父倡和韵"}
{"author":"陈维崧","content":"月上梨花午。恰重逢、江潭旧识，喁喁尔汝。绛烛两行浑不夜，添上三通画鼓。说不尽、残唐西楚。话到英雄儿女恨，绿牙屏惊醒红鹦鹉。雕笼内，泪如雨。一般怀抱君犹苦。家本在、扶风周至，五陵佳处。汉阙唐陵回首望，渭水无情东去。剩短蜡、声声诉与。绣岭宫前花似雪，正秦川公子迷归路。重酌酒，尽君语。","dynasty":"清代","title":"伯成先生席上赋赠韩修龄（韩，关中人，圣秋"}
{"author":"陈维崧","content":"满酌凉州酝。爱佳词、一编《珂雪》，雄深苍稳。万马齐暗蒲牢吼，百斛蛟螭囷蠢。算笛拍、莺簧休混。多少词场谈文藻，向豪苏腻柳寻蓝本。吾大笑，比瓦黾。爇残桦烛刚余寸。叹从来、虞卿坷坎，韩非孤愤。耳热杯阑无限感，目送塞鸿归尽。又眼底、群公衮衮。作达放颠无不可，劝临淄、且傅当筵粉。城柝沸，夜乌紧。","dynasty":"清代","title":"题曹实庵珂雪词"}
{"author":"陈维崧","content":"牛马江东走。陪满座、邹枚上客，为君称寿。七叶貂禅连凤阙，坐拥银筝翠袖。又兄弟、才雄八斗。三十王郎正年少，恰黄金铸印双悬肘。此意气，古无有。淡黄十里隋堤柳。更多少、竹西歌吹，樊川诗酒。满目关山原不恶，只是繁华非旧。算惟有、文章不朽。簌簌珠帘人不卷，看使君灯火春城口。依稀羡，欧阳守。","dynasty":"清代","title":"贺阮亭三十"}
{"author":"陈维崧","content":"春水平如簟一般，茶铛棋局委潺湲。好风吹去不须还。二月新晴锄绿笋，半村微雨卖青山。垂杨低处隐禅关。","dynasty":"清代","title":"浣溪沙春日同史云臣远公买舟山游小泊祝陵纪事"}
{"author":"陈维崧","content":"垒石缘流一径斜，寺门幽似野人家。西风黄叶响篱笆。紫入鹦哥名是菊，红归鸦舅色如花。僧雏竹下自煎茶。","dynasty":"清代","title":"浣溪沙偶憩清和庵即事"}
{"author":"陈维崧","content":"秋染包山树树苍，高低斜缀绛纱囊。西风飘过满湖香。未免为奴供饮啖，微闻有叟话沧桑。霜红露白尽徜徉。","dynasty":"清代","title":"浣溪沙咏橘四首其一"}
{"author":"陈维崧","content":"髣髴轻躯十八娘，生憎柑子道家妆。石榴裂齿也寻常。擘罢春纤丹液冷，传来罗帕玉肌凉。昨宵酒恶倍思量。","dynasty":"清代","title":"浣溪沙其二"}
{"author":"陈维崧","content":"船入荆溪思豁然，曾传此语自坡仙。拟将种树遣萧闲。今日亭台无楚颂，旧时橘柚满吴天。风流人去一千年。","dynasty":"清代","title":"浣溪沙其三"}
{"author":"陈维崧","content":"藻耀霜林八月中，累累赪卵石湖东。篾包箬裹满筠笼。天上渴乌偷样好，铸成一点橘般红。蓬莱夜半已曈昽。","dynasty":"清代","title":"浣溪沙其四"}
{"author":"陈维崧","content":"窈窕山塘半酒家，浣衣归去笑吴娃。东风吹得绣裙斜。琴几砑光麋绿竹，楸枰敲落水仙花。碧纱窗影浸山茶。","dynasty":"清代","title":"浣溪沙山塘即事"}
{"author":"陈维崧","content":"漭漭淮河杳似年，森森蚌岭远攒天。风来吹作鲎帆圆。柰熟叟擎千颗雨，柳浓儿浴一溪烟。黄瓜凉粉趁墟船。","dynasty":"清代","title":"浣溪沙蚌埠即事"}
{"author":"陈维崧","content":"料峭春寒恰未消，鹁鸪啼急水迢迢。半船微雨过枫桥。荠菜绿平齐女墓，梨花雪压伍胥潮。柳枝和恨一条条。","dynasty":"清代","title":"浣溪沙雨中由枫桥至齐门"}
{"author":"陈维崧","content":"小立山塘玩暝烟，市楼灯火未阑珊。暗中依约遇婵娟。风里绣裙吹浪皱，雨馀红屐印泥圆。一钩春月寺门前。","dynasty":"清代","title":"浣溪沙月夜虎邱纪所见"}
{"author":"陈维崧","content":"夜来几阵西风，匆匆偷换人间世。凄凉不为，秦宫汉殿，被伊吹碎。祇恨人生，些些往事，也成流水。想桃花露井，桐英永巷，青骢马，曾经繫。光景如新宛记。记相逢、瑶台殊丽。微烟淡月，回廊复馆，许多情事。今日重游，野花乱蝶，迷濛而已。愿天公还我，那年一带，玉楼银砌。","dynasty":"清代","title":"水龙吟秋感"}
{"author":"陈维崧","content":"玲珑云水几处，借我闲消暑。掠槛沙鸥过，潭香触，碎成雨。千顷风荷举，红妆嫭。缃菂中心苦，最怜汝。披襟脱帽，新凉随意搴取。松风细响，绿雪暗翻花乳。林际濛濛皓月吐。四鼓，隔波尚有人语。","dynasty":"清代","title":"隔浦莲近拍夏日寓吴门花溪草堂与西溟夹水而居赋示西溟"}
{"author":"陈维崧","content":"遍崎崟，玲珑晃耀，瑶篸插千点。六花飘飐。照绮旭温黁，光彩逾潋。遥怜独骑迷山店。禅扉又早掩。再好问、何村赊酒，吟情遮莫减。谁工画图论人间，除非倩妙手，迂倪宽范。潭柘寺，雀儿寺，粉装银蘸。群峰只、东偏消早，依旧吐、一枝青菡萏。凭栏望、吾狂甚矣，笛声吹阿滥。","dynasty":"清代","title":"花犯西山晴雪"}
{"author":"陈维崧","content":"三五良宵，看云月澄鲜，幽辉盈抱。羁旅无眠，愁思几番萦绕。满园春水空濛，映翠竹、枝枝斜袅。恰嘹喨、谁家入破，遥想小楼空悄。因思天宝梨园队，有金雁、钿蝉绝妙。更偷把、宁王玉笛，吹彻谁知道。一自华清人散，缭垣外、閒花野草。叹此生头白，天涯再听，伊凉别调。","dynasty":"清代","title":"玲珑四犯月下闻笛"}
{"author":"陈维崧","content":"如皋忆，如梦复如烟。满院嫩晴歌板脆，一城纤月酒旗偏。过了十多年。","dynasty":"清代","title":"望江南其四"}
{"author":"陈维崧","content":"一星星火红犹在，更阑空馆才觉。甚地勾栏，那条京瓦，喑呜腷脯。墙根市角。风递到、一城郭索。终不然、啼蛄吊月，或是夜丝络。此际无衣子，冷巷闲坊，睡何曾著。敲时和梦，似徐抛、零星珠雹。陡触霜威，愁杀是、此身寒薄。砉崩腾，柝声四起山月落。","dynasty":"清代","title":"凄凉犯寒柝"}
{"author":"陈维崧","content":"悄倚缭垣阴，蓦听谁家响暮砧。不是此声听不得，关心。自惜离愁万种深。夜梦别秋衾，趁了西风返故林。满巷砧声都一样，沈吟。黄叶村扉那处寻。","dynasty":"清代","title":"南乡子捣衣"}
{"author":"陈维崧","content":"峭冷尖寒，也算做、一番元夕。还记忆、清歌妙舞，梅魂雪魄。向日微闻年少事，狂夫曾到岐王宅。把玉箫、吹起落梅风，成今昔。水驿底，孤眠客。月榭口，寒波积。正沈吟何限，钗痕綦迹。早信今宵鲛帕湿，悔教那夜屏风隔。载一船、离恨压西溪，溪流碧。","dynasty":"清代","title":"满江红同云臣和天玉元夜泊舟溪口感旧之作"}
{"author":"陈维崧","content":"渚鸟汀花各自愁，清江一别两经秋。东皇枉费无边绿，搓得溪头似鸭头。","dynasty":"清代","title":"春暮杂忆和彭羡门韵"}
{"author":"陈维崧","content":"黄蛤沈香浦，绿犀惶恐滩。山郡荔枝叶，驿楼鹧鸪斑。郁孤台高一去，琼岛水阔难还。金齿细屐花间，茜雪洒红蛮。黎女双袖泪，梅峤百重关。槟榔椰子，枉劳赠自珠官。怅花田草满，海天月出，小笼失却金尾鹇。","dynasty":"清代","title":"红林檎近大鸿有西河之戚作此代唁大鸿次子无逸没于岭南幕中"}
{"author":"陈维崧","content":"月挂楼梢，风吹沼面。水天閒话人微倦。些些只许枕头知，星星生怕流萤见。街鼓三更，泪痕一串。如今旧事思量遍。他生须读净名经，小楼已署回心院。","dynasty":"清代","title":"踏莎行夏夜感旧"}
{"author":"陈维崧","content":"陡惊春去，算风光此际，又逢樱笋。拂晓谢娘帘阁畔，忽逗卖花声韵。篮底氤氲，担头狼籍，紫艳浓香喷。佳人竞撚，看来和露尤俊。最爱别样心情，天然梳掠，偏厌红英衬。揉得花魂魂尽碎，另作一番安顿。焙入衾窝，薰归裙缝，细细调红粉。玉郎不觉，错疑戴向云鬓。","dynasty":"清代","title":"念奴娇咏玫瑰花"}
{"author":"陈维崧","content":"紫艳牵裾，红香扑帽，手编花鸟阳秋。有佳儿膝下，少妇楼头。红栏粉壁吴船样，明棂外、蜂蝶成毬。有时月上，前墟送到，牧笛樵讴。一任金犊如流。笑昔日金张，一半荒邱。且芒鞋野服，散誔优游。栽花晒药摊书外，无剥啄、人境双幽。但逢酒熟，恰当花放，我到还留。","dynasty":"清代","title":"金菊对芙蓉过侯敷文村居留赠仍用前韵"}
{"author":"陈维崧","content":"如皋忆，数子总疏狂。刚中酒时思许掾，恰伤春处念曹王。香茗记张郎。","dynasty":"清代","title":"望江南其九"}
{"author":"陈维崧","content":"漠漠閒愁，濛濛往事，胜似柳丝盈把。记解春衣，曾宿扬州城下。粉墙畔、谢女红衫，菱塘上、萧郎白马。月夜。正游船争取，绿纱窗挂。如今光景难寻，似晴丝偏脆，水烟终化。碧浪朱栏，愁杀隔江如画。将半帙、南国香词，做一夕、西窗閒话。吟写。被泪痕占满，银笺桃帕。","dynasty":"清代","title":"月华清读芙蓉斋集有怀宗子梅岑并忆广陵旧游"}
{"author":"陈维崧","content":"君住马溪上，我住滆湖中。平生酒颠花恼，此事那输公。自逐鹓班鹭队，回忆练裙檀板，甚日恰重逢。也料秋江畔，开到粉芙蓉。人世事，枝向背，絮西东。青山见人分袂，替作别时容。纵使锦袍入直，讵抵绿蓑听雨，钓艇漾晴空。他日访君处，烟水定留侬。","dynasty":"清代","title":"水调歌头酬别沈凤于即用来韵"}
{"author":"陈维崧","content":"说鬼谈天矜博异，自循短发无生意。醉舞仙仙鸲鹆起。深径里，怕窥狂态门须闭。何用扊扅嗟百里，吾生自有驱愁计。却笑天公烦恼地。浑如寐，朝朝只洒花间泪。","dynasty":"清代","title":"渔家傲三月十八雨中，同杜茶村、韩尔铉、黄稚曾过饮钱础日十峰草堂，同用范希文原韵"}
{"author":"陈维崧","content":"重五节，记得在南徐。红板闸喧停画鹢，翠花磁湿贮黄鱼。踏浪最怜渠。","dynasty":"清代","title":"望江南其二"}
{"author":"陈维崧","content":"并坐燕姬，琵琶膝上圆冰薄。轻拢浅抹，巧把羁愁豁。竟去摇鞭，点草霜鬉渴。西风恶，数声城角，冷雁濛濛落。","dynasty":"清代","title":"点绛唇和成容若韵"}
{"author":"陈维崧","content":"夹衣初飏。渐梅须坠粉，桃腮堆绛。鸭头波、倒浸春云，风日美、一天纸鸢都放。队队儿童，竞喧笑、绿杨门巷。正偷将残线，趁取新晴，恣情游赏。将扶乍低旋漾。把溪烟搅碎，晴空扑响。漫掠他、青粉墙西，惹翠袂遥凭，红闺凝望。急景难淹，又天半、夜灯初上。见火蛾旋绕，飞下雪梨十丈。","dynasty":"清代","title":"望梅春城望纸鸢"}
{"author":"陈维崧","content":"众山排峭壁，西风吼、乱叶打茆庵。记竹外时逢，拈花迦叶，水边曾值，洗钵瞿昙。依稀是、鸟啼幽涧北，僧送石桥南。万壑松飙，王裴名理，半床萝月，支许清谈。重经春来地，人谁在，祇见霜信初酣。染就千围桃槲，一路杉楠。叹电光石火，佛犹如此，山邱华屋，人则何堪。隐隐前林暝翠，暗结精蓝。","dynasty":"清代","title":"风流子锡山庆云庵感旧时永如上人新逝"}
{"author":"陈维崧","content":"峭阁腾危鹘。映新晴、乱崖沓嶂，龙湫兽窟。竹粉松脂空翠极，狼藉山厨僧钵。分一半、绿人毛发。倒灌寺门香雪海，又岩梅、万树参差发。微笑处，忘言说。鼪鼯悲啸春禽聒。更林间、泉鸣谷响，惨悽神骨。今不来游春渐老，孤负浮生作达。且放眼、人间寥阔。阁背一拳看愈好，藓痕皴、嵌就玲珑月。依稀是，袁家渴。","dynasty":"清代","title":"贺新郎登南岳寺大悲阁"}
{"author":"陈维崧","content":"花妮行人小惹，莺怪行人低骂。正值小楼开似雪，抵死只将帆挂。粉泪脸边明，脉脉含情待话。嘱付梅清月寡，暂耐雨婚烟嫁。此去春江帆正满，路隔才踰一舍。待汎惠泉归，相赏水边篱下。","dynasty":"清代","title":"离亭燕雨中将发梁溪，云臣拉赴竹逸斋头看梅，小饮数巡，匆匆判袂，升舻若失，怅赋小词"}
{"author":"陈维崧","content":"胥母门边，暴雨奔浑，盘涡撞舂。见后潮文种，银袍鞺鞳，前山邓尉，黛髻迷濛。我岂茶商，得非估舶，讵少家园半亩宫。因何事，唱江楼啰唝，愁水愁风。须臾窈窕冲融。又浪静波恬漾远空。正淫龙歇舞，天连岛外，渴乌乍跃，日在禺中。了了层青，迢迢一碧，依旧残汀野庙红。吾长笑，笑向来作剧，多事天公。","dynasty":"清代","title":"沁园春泊舟胥江大风雨"}
{"author":"陈维崧","content":"忆水嬉、天气鲜新。兰叶离离，燕子纷纷。卖饧时候，韶光妖冶撩人。乐游原上，平康曲里，舞衫歌扇如云。更广陵水色，半是堆蓝，半是拖银。楼上珠轩九曲，船上湘帘四面，一样无尘。还争羡、绿杨低处，刺史留宾。正吴娘、细鲙红鳞。玉箫作使，绣簟横陈。小史菱花，妖童荷叶，宜笑宜嗔。娇歌一曲，美酒千巡。忽见夕阳零乱，且随著、袅袅金鞭，隐隐香轮。早办两行灯火，留待参差归骑，同入城闉。奈此日、依稀记省，事已前春。","dynasty":"清代","title":"怨朱弦寄淄川毕载积使君"}
{"author":"陈维崧","content":"北风如箭吼，城门启。不断香车流水。侧卷绡帘拖燕尾。巫鼓唱，蛮箫赛。乌孙别、紫台人，黄鹄寡、青溪妹。粉襟儿畔，多少红泪。谁唱敕勒歌，诉尽消魂事。绣镞残骸攒猬。树腹崖根潜老魅。招蜀魄，呼湘鬼。鹃已叫、洛阳城，鹤未返、辽西市。总春闺、梦中夫婿。","dynasty":"清代","title":"塞孤宣武城外书所见"}
{"author":"陈维崧","content":"牛马江东走。陪满座、邹枚上客，为君称寿。七叶貂蝉连凤阙，坐拥银筝翠袖。又兄弟、才雄八斗。三十王郎年正少，拾黄金、铸印双悬肘。此意气，古无有。淡黄十里隋堤柳。更多少、竹西歌吹，樊川诗酒。满目关山原不恶，只是繁华非旧。算惟有、文章不朽。簌簌珠帘人不捲，看使君、灯火春城口。依稀羡，欧阳守。","dynasty":"清代","title":"贺新郎贺阮亭三十"}
{"author":"陈维崧","content":"十顷盂湖碧似烟，四围蒲稗水连天。渚鸟群飞声格格，戏长川。独对烟波思往事，那堪风物又残年。且贳秦邮城下酒，拨湘弦。","dynasty":"清代","title":"摊破浣溪沙雨泊秦邮"}
{"author":"陈维崧","content":"漳河南下，被浪花、打散邺宫遗事。总是英雄儿女恨，酿就千年霸气。冯淑妃来，慕容廆去，谁问他曹魏。铜台绣瓦，至今换作残垒。白头来到中原，吴钩醉舞，不耐涛声沸。春雁成行都北往，只剩离鸿一对。一滞吴关，一留赵郡，夜冷那能睡。阑干拍遍，凄然长念阿纬。","dynasty":"清代","title":"念奴娇邺城感怀寄纬云都下"}
{"author":"陈维崧","content":"一星星火红犹在，更阑空馆才觉。甚地勾栏，那条京瓦，喑呜腷脯。墙根市角。风递到、一城郭索。终不然、啼蛄吊月，或是夜丝络。此际无衣子，冷巷闲坊，睡何曾著。敲时和梦，似徐抛、零星珠雹。陡触霜威，愁杀是、此身寒薄。砉崩腾，柝声四起山月落。","dynasty":"清代","title":"凄凉犯寒柝"}
{"author":"陈维崧","content":"元始殿，元始殿，瑶陛一层层。丹灶几声仙院笛，碧池千盏醮坛灯。人静露华凝。","dynasty":"清代","title":"法驾导引其三"}
{"author":"陈维崧","content":"推梨让枣，记弟兄幼小，讲堂嬉戏。暇则读书兼击剑，不识世间程李。扪虱雄谈，屠龙绝技，豁达饶奇计。旁人啧啧，陈家郎差足矣。讵料轗𨎹半生，蹉跎万事，不称男儿志。从古多才人失路，荡子酒徒而已。白发无根，青衫有鬼，兀坐愁城里。还胜饮否，饮时盏与重洗。","dynasty":"清代","title":"念奴娇半雪弟四十词以赠之即次其自寿原韵"}
{"author":"陈维崧","content":"何人又唱安公子，汉苑烟浓。魏寝霜封，[犬旁+气]岭蛮乡一万重。雪消巴蜀添春水，谁驾艨艟。陡起鱼龙，此夜横江有阿童。","dynasty":"清代","title":"正月二十日，从吴天石处读纬云弟京邸春词，"}
{"author":"陈维崧","content":"春闺日暮，轻寒已著樱桃树。博山小篆飘香缕。斜掩青楼，一阵销魂雨。夜深珂雪偏难住，金尊小泛兰陵醑。酒红渐入香肌去。懒剔金荷，细对菱花语。","dynasty":"清代","title":"醉落魄春夜微雪"}
{"author":"陈维崧","content":"小楼昨夜东风到，吹落满园空翠。时有茶烟，绝无人影，好个他乡天气。凄凉欲死。见燕剪平芜，柳拖春水。暗省从前，如尘似梦最难记。当年曲院寒食，饧香花更暖，许多情事。金斗犹温，玉钗还响，已送愁人到此。也思宽慰。奈把酒听歌，几番不是。暮雨潇潇，记吴娘曲子。","dynasty":"清代","title":"齐天乐暮春风雨"}
{"author":"陈维崧","content":"倦客心情，况遇着、秋院捣衣时节。惆怅侧帽垂鞭，凝情伫寥泬。三间寺、水窗斜闭，一声磬、林香暗结。且啜茶瓜，休论尘世，此景清绝。询开士、杖锡何来？奈师亦江东旧狂客。惹起南朝零恨，与疏钟呜咽。有多少、西窗闲话，对禅床、剪烛低说。渐渐风弄莲衣，满湖吹雪。","dynasty":"清代","title":"泥莲庵夜宿，同子万弟与寺僧闲话（庵外有白"}
{"author":"陈维崧","content":"古碣穿云罅。记当日、黄门诏狱，群贤就鮓。激起金阊十万户，白棓霜戈激射。风雨骤、冷光高下。慷慨吴儿偏嗜义，便提烹、谈笑何曾怕。抉吾目，胥门挂。铜仙有泪如铅泻。怅千秋、唐陵汉隧，荒寒难画。此处丰碑长屹立，苔绣坟前羊马。敢轻易、霆轰电打？多少道旁卿与相，对屠沽、不愧谁人者？野香发，暗狼籍。","dynasty":"清代","title":"五人之墓"}
{"author":"陈维崧","content":"睡馀独自推篷，海陵东。一带人家都住，柳丝中。黄茆屋，清江曲，绿蓑翁。正是雨馀斜阁，水车红。","dynasty":"清代","title":"相见欢初夏行舟"}
{"author":"陈维崧","content":"去矣休回顾。尽疏狂、长安市上，飞扬跋扈。谁道天涯知己少，半世人中吕布。仗彩笔、凭陵今古。伏枥悲歌平生恨，肯车中、闭置加穷绔。君莫信，文章误。杨花细糁京江渡。恰盈盈、租船吹笛，柁楼挝鼓。屈指帝城秋更好，寄语冰轮玉兔。为我照、望诸君墓。相约当年荆高辈，唤明驼、倒载琵琶女。葡萄酒，色如乳。","dynasty":"清代","title":"贺新郎送姜西溟入都"}
{"author":"陈维崧","content":"昨夜醉君酒，归路雪飞花。淋衣那更裂烛，袖秃不禁遮。妆遍琼楼万瓦，凝透绡宫千幕，冻杀冷虾蟆。纸破苦拉杂，柱朽怕槎枒。吾笑我，寒至此，独何耶。愁时恨不倩汝，为我唤筝琶。忽忆哦松尊甫，今夜断桥晴雪，吟兴定然佳。客睡几曾著，城上咽悲笳。","dynasty":"清代","title":"水调歌头夜饮季端木斋中归忽尔飞雪填词奉柬并怀尊甫孚公"}
{"author":"陈维崧","content":"风剪兰煤夜渐深，泉响答清音。官斋此夜，鲈腮斫玉，梅蕊含金。茂苑酒醒刚几日，浮拍又如今。十年红豆，五湖黄叶，费尽行吟。","dynasty":"清代","title":"眼儿媚冬夜听梧轩举填词第二"}
{"author":"陈维崧","content":"太傅千秋存故里，我来削面西风起。欲问遗踪何处是。傍人指，乱碑没入寒芜里。今日江山仍战垒，野花阅尽前朝史。儒将雍容能有几。休相戏，何如铜雀台前伎。","dynasty":"清代","title":"渔家傲羊流店怀古叔子故里"}
{"author":"陈维崧","content":"牛马江东走。陪满座、邹枚上客，为君称寿。七叶貂禅连凤阙，坐拥银筝翠袖。又兄弟、才雄八斗。三十王郎正年少，恰黄金铸印双悬肘。此意气，古无有。淡黄十里隋堤柳。更多少、竹西歌吹，樊川诗酒。满目关山原不恶，只是繁华非旧。算惟有、文章不朽。簌簌珠帘人不卷，看使君灯火春城口。依稀羡，欧阳守。","dynasty":"清代","title":"贺阮亭三十"}
{"author":"陈维崧","content":"月上空山早。喜今夜、关河一碧，游氛都扫。二十年前曾醉此，坐客锦衣玉貌。事已作、开元天宝。独对孤光成太息，叹秋娘、已嫁何戡老。且细把，金樽倒。飒然声犯龟兹调。是征南、牙门营将，筝琶竞搅。赢得姮娥临桂殿，揄袂娟然一笑。讶旧曲、人间绝少。沧海月明浑是泪，料来宵、晶饼看逾皎。重枕藉，涧边草。","dynasty":"清代","title":"贺新郎中秋前一日坐月虎邱"}
{"author":"陈维崧","content":"晓发盱眙县，烟岚极望遥。东风吹泗水，残雪未全消。乱岭藏山驿，微波拍板桥。昔贤高咏处，遗迹自迢迢。","dynasty":"清代","title":"盱眙"}
{"author":"陈维崧","content":"碧海青天，叹横江下濑，楼橹非昨。贝阙龙堂，弹指绡宫乾却。枪卧绿沈休拓。任半世、凤飘鸾泊。閒排纂、世史长编，朱黄细界疆索。菰芦景略谁知，向窗前讽呗，肆上丸药。老兴淋漓，一笑人间轻薄。身亦北山猿鹤。只一语、临风相托。嘱渭水、好把纶竿，藏舟且付春壑。","dynasty":"清代","title":"万年欢赠宋子犹先生七十次朱致一原韵"}
{"author":"陈维崧","content":"䆗窱北窗，峥泓西涧，企脚披襟。正修梧翳日，数声嘒嘒，幽篁戛水，一派愔愔。唤醒半床蕉鹿梦，更月榭凉天思不禁。流光驶，怕潜催落叶，暗换疏砧。终朝餐风吸露，算往事、惆怅难寻。记彻侯冠上，亲陪貂尾，佳人筝畔，曾砉鸾吟。讵料半枝栖不稳，枉诉尽凄凉此夜心。须蝉蜕，问茫茫尘世，谁爱清音。","dynasty":"清代","title":"洞庭春色蝉"}
{"author":"陈维崧","content":"题徐渭文《钟山梅花图》，同云臣、南耕、京少赋。十万琼枝，矫若银虬，翩如玉鲸。正困不胜烟，香浮南内；娇偏怯雨，影落西清。夹岸亭台，接天歌管，十四楼中乐太平。谁争赏？有珠珰贵戚，玉佩公卿。如今潮打孤城，只商女船头月自明。叹一夜啼乌，落花有恨；五陵石马，流水无声。寻去疑无，看来似梦，一幅生绡泪写成。携此卷，伴水天闲话，江海余生。","dynasty":"清代","tags":"豪放，思国","title":"沁园春·十万琼枝"}
{"author":"陈维崧","content":"红云飞一朵，鸾鹤下、叩真妃。是江夏无双，吴公第一，两好门楣。相逢瑶台擘脯，说蓬莱、清浅事依稀。兴庆池头命妇，鹿门山下贤妻。恰依然椎髻牛衣。四十九年非。趁苕霅霜红，洞庭水碧，茶崦渔扉。回头莫论旧事，记满湖、灯火醉翁归。坐上麻姑天姥，膝前谢瀹王微。","dynasty":"清代","title":"木兰花慢寿吴母黄夫人五"}
{"author":"陈维崧","content":"草把裙儿腰比，花与脸儿潮似。恰听枝头莺语滑，眉逗一丝新喜。闻说酒旗歌板地，多少嬉游子。忆在洛桥晴市，又向洧川烟涘。一斛柳绵飘不定，扑著车如流水。无数秋千墙角里，天半红绳起。","dynasty":"清代","title":"百媚娘春日忆洛下旧游"}
{"author":"陈维崧","content":"翠鹊桥虚，珠匏路杳，懊侬情思无憀。奈粉河一望，灵匹难招。寄语天边织室，双鸳杵、纤指休抛。停梭怨，金徒箭永，青女妆遥。迢迢。常时此夜，正微褰麝㡠，小驾龙轺。记衣香鬓影，髣髴今宵。屈指经年离别，依然又、泪滴红绡。差喜是，凉秋不远，准备魂消。","dynasty":"清代","title":"凤凰台上忆吹箫闰六月七日为牛女作懊恼词"}
{"author":"陈维崧","content":"软帘垂，孤馆悄，灯烬穗还亸。才过元宵，便有嫩阴做。幸值俊侣嬉春，狂朋选夜，摒挡得、心情较妥。斟红糯。醉后多恐尘寰，无计容留我。小海传闻，种露桃千颗。与君擪笛宫墙，扫花洞府，剪几阕、霓裳偷和。","dynasty":"清代","title":"祝英台近元夕后一日同雪持京少饮云臣斋头"}
{"author":"陈维崧","content":"炎天看此，便阴阴也觉，满林飞雪。何况今宵风正吼，绝塞胶弓都折。冰裂龙堂，淩铺贝阙，万里关河结。长空黯澹，乾坤景色真别。安得尽敞琼楼，早催滕六，一夜看亲切。玉戏定知应不远，料也无过来月。水墨才皴，同云暗酿，人意先清绝。只愁僵卧，怕他近恁时节。","dynasty":"清代","title":"念奴娇冬夜听梧轩题王右丞初冬欲雪图"}
{"author":"陈维崧","content":"江南江北，握手相看那易得。今夜重逢，翠筱黄花伴烛红。浮杯大嚼，顾我何如家弟乐。车马湖边，明日西风绝可怜。","dynasty":"清代","title":"减字木兰花渡江宿弟斐玉家"}
{"author":"陈维崧","content":"三更以后，碧天刚、碾上一轮圆月。娇女故园应学母，宛转画眉梳发。古巷蛩吟，小窗雁语，触景成悲切。南飞乌鹊，绕枝何处栖歇。我欲吹裂玉箫，拓残金戟，小把愁肠豁。生不神仙兼将相，负此秋光堆雪。灯下吴钩，腰间宝玦，拉杂都摧折。明当竟去，终南闻道奇绝。","dynasty":"清代","title":"念奴娇十四夜对月同王阮亭员外八叠前韵"}
{"author":"陈维崧","content":"梅子生仁，柳绵著水，翠阴淰淰遮墙。新裁綵袖，爱趁日初长。立马都亭送客，鞭丝飐、帽影低飏。凝情处，暮云堆碧，妒尔作轻装。霞觞。归捧候，黛添艾叶，红入榴房。有江鲈篱笋，足膳高堂。路次毗陵水驿，应相见、阳羡山光。凭君说，倚阑游子，脉脉只思乡。","dynasty":"清代","title":"满庭芳送顾尼备南归为太夫人寿"}
{"author":"陈维崧","content":"灵和柳，弄晴春，轻飐江南绿水。东风陌上又河边，得人怜。乱搭琼楼丝一把，故与玉郎牵惹。而今香絮滚斜晖，几时归。","dynasty":"清代","title":"柳含烟本事"}
{"author":"陈维崧","content":"曲水金塘，流不尽、汴京遗事。记当日、昆明水战，都亭百戏。相国寺前灯似昼，南薰门外天如水。恰政和、天子赵官家，多才艺。火仗转，星球坠。水幄捲，云房蔽。正扇分雉羽，桥排雁齿。此夜只怜明月好，当时那晓金人至。记居民、拂晓拨菰蒲，寻珠翠。","dynasty":"清代","title":"满江红其七"}
{"author":"陈维崧","content":"中宵狂叫，忆曹公有语，明明如月。更记谪仙当日句，明镜三千白发。入洛年非，游燕才尽，幸舍歌辛切。空墙老骥，喷霜猛气难歇。讵料宣武门前，长椿寺侧，竟见秋堂豁。更借一尊桑落酒，光汎素瓷飘雪。一片乡心，三更雁叫，拚把刀环折。角鹰刷羽，脱韝固是横绝。","dynasty":"清代","title":"念奴娇初九夜对月饮吴默岩太史寓斋三叠前韵"}
{"author":"陈维崧","content":"细雨抟酥，好风搓粉，枝枝斜压阑槛。墙边无限玲珑，楼头许多掩冉。琼姿檐外，总不受、蜂侵蝶犯。自生成、别样心情，谁耐风光秾艳。隔著水、盈盈飘飐。笼著雾、亭亭雅淡。似憎杏把红薰，微嫌桃将绛染。空濛皎洁，来相伴、空房小胆。罨玉楼、一片花光，逼得盘龙镜暗。","dynasty":"清代","title":"东风第一枝咏玉兰花"}
{"author":"陈维崧","content":"西风脱叶响高天。酒如泉，发狂颠。蓦遇娇红，澹粉佛堂边。恰似湿云欹一朵，扶不定，竹栏前。老夫侧帽兴翩然。晚妆鲜，屧痕圆。何事匆匆，又上菊花船。市火风帘十万户，人不见，水成烟。","dynasty":"清代","title":"江城子鲍让侯载酒汎舟，同于皇、仲震、商原、佩纫、家弟鲁望，小泊城南诸寺，纪所见"}
{"author":"陈维崧","content":"风打孤鸿浪打鸥。四十扬州，五十苏州。半生习气破除休。少日倡楼，老去僧楼。故垒萧萧芦荻秋。说甚曹刘，只羡孙刘。专诸巷内且淹留。烽火边愁，风雪羁愁。","dynasty":"清代","title":"一剪梅吴门客舍初度作"}
{"author":"陈维崧","content":"山腹苍皮罅。劈巉岩、一洼深黑，险于人鲊。仄嵌斜攒龟脊滑，林气水声交射。有屈曲、龙蟠其下。上搆危梁淩绝巘，窈而深、凿孔行人怕。吸冷瀑，半空挂。坏廊欹磴哀湍泻。望参差、雕棂黛阁，晶荧入画。故国江山还在眼，添了西风战马。又殿上、夜钟将打。雨蚀残碑名姓在，醉摩崖、汝是知音者。相对坐，草堪藉。","dynasty":"清代","title":"贺新郎虎邱剑池作"}
{"author":"陈维崧","content":"残城延古寺，细岸夹春塘。寂寂落暝翠，幽幽闻野香。花深垂钓客，竹罨浣衣娘。趺坐少言说，吾师斋磬凉。","dynasty":"清代","title":"圆通阁寺门即目"}
{"author":"陈维崧","content":"帘栊水浸刚初夏，夏浅胜春也。数枝白白与红红，飘到一双蛱蝶粉濛濛。愁看刘项兴亡史，且读南华子。漆园栩栩过墙来，笑尔闲花还傍月明开。","dynasty":"清代","title":"虞美人题徐渭文画花卉翎毛便"}
{"author":"陈维崧","content":"夜香烧罢，桦烛通宵话。曲项檀槽声不哑，银甲凭伊搯打。只图慢撚轻笼，谁怜双袖龙钟。少日红筝北里，年来白发西风。","dynasty":"清代","title":"清平乐夜饮友人别馆听年少弹三弦限韵三首其一"}
{"author":"陈维崧","content":"璧人年少，记临风侧帽，姿尤清绝。曾在沈香亭畔醉，偷谱清平三阕。更取名花，图成粉本，惹杀狂蜂蝶。盈盈著纸，误人几度攀折。今日画可羞花，花偏入画，一样无分别。可惜空山埋玉树，此恨只和花说。纵有丹青，也应尘土，拌了娇红色。花前一叹，胭脂乱扑成雪。","dynasty":"清代","title":"念奴娇其一题徐晋遗表弟所画牡丹图并以志悼"}
{"author":"陈维崧","content":"怜吾与汝，只年将五十，尚然栖逸。槊上功名难办取，且自弄他文笔。借面吊丧，送人作郡，岁岁饥驱出。傍人大笑，嵇康身懒多虱。回忆旧日酒徒，凋零略尽，愁杀松楸密。恰似枝头花欲谢，祇剩十分之一。归听莺声，好携芒屩，野服须遮膝。九龙山下，仙粮何限芝术。","dynasty":"清代","title":"念奴娇送钱础日归锡山同云臣和曹顾庵韵"}
{"author":"陈维崧","content":"白蘋花尽凋寒玉，舴艋摇空渌。秋潮恰比簟纹平，趁此日斜风细、剪江行。最怜黄歇坟头土，多少今和古。年来生怕说兴亡，笑指楚天新雁、两三行。","dynasty":"清代","title":"虞美人渡江"}
{"author":"陈维崧","content":"斜阳城阙。晚秋行散，偶尔游歇。故人曾有池馆，风帘零乱，镜湖超越。花朵柳丝如画，映秋水林樾。更三五、知己流连，河没参横浩歌发。笛声隐隐霜空阔。廿年馀、往事星明灭。如今园里只有，荒井畔、蟪蛄悲咽。满目山阳，催得盈颠种种华发。最恼是、绿水桥边，尚挂当初月。","dynasty":"清代","title":"雨霖铃秋过城南蒋氏园亭追忆瞻武并悼吴傅星又邺许埙友诸子"}
{"author":"陈维崧","content":"年少真英发。是当年、茶陵相器，邺侯仙骨。喷沫骄嘶矜宠甚，所向全无空阔。喜历块、过都一抹。商隐曾誇衮师好，学参军、祇解翻苍鹘。谁似尔，最轩豁。讵关家世高门阀。羡便便、艺林经笥，嶒嵘突兀。昨夜月娥临桂殿，笑倚冰轮蟾窟。正付与、天香时节。来岁杏园花倍好，捲东风、十里珠帘揭。争看汝，绣袍缬。","dynasty":"清代","title":"贺新郎贺李丹壑京闱秋捷"}
{"author":"陈维崧","content":"秾春冶叶朱门里，弄东风、红妆初试。残莺天气香绵坠，怊怅最宜著此。见多少、江南桃李，斜阳外、翩翩自喜。异乡花卉伤心死，目断昆明万里。","dynasty":"清代","title":"杏花天咏滇茶"}
{"author":"陈维崧","content":"栏楯浮空去。划玲珑、榴皮石发，青红无数。看尽宣和风景好，又看宫娥北渡。有多少、梨花夜雨。西望铜驼荆榛里，算千秋、老辈唯吾汝。晋宋事，总尘土。鸿蒙一气凭斟取。蹑丹梯、千盘百级，上通玄圃。根插中原维地轴，其下黄河一缕。曾经过、怒潮煎煮。无限西风神州恨，倩相轮、做尽兴亡谱。铃铎响，自相语。","dynasty":"清代","title":"登上方寺铁塔"}
{"author":"陈维崧","content":"今朝秾春天气，袨服为佳耳。人在梅根冶，暗香疏影迢递。盏内红生，杯中绿汎，小吸宜城蚁。消魂死。那人蛾绿，料应玉貌如此。难凭春驿，折寄一枝千里。横笛谁吹东风起。生怕玉鳞，飞著春水。","dynasty":"清代","title":"隔浦莲近拍饮小三吾亭前古梅下"}
{"author":"陈维崧","content":"小似香囊，空于湘水，映疏萤、纱痕逾翠。墨花几幅，面面小徐熙，凉夜戏。茉莉梢头轻缀。频吹难灭，不剔长鲜，耿耿处、无情有思。楼昏月黑，嫌煞烛笼明，冰簟底。窥见一星星事。","dynasty":"清代","title":"厌金杯戏咏萤灯"}
{"author":"陈维崧","content":"柳色如此，住为佳耳。未到飘绵，已经蘸水。隔巷赵女弹筝，没心情。博山熏彀沈香火，衫儿亸。微觉东风大。麝衾梦醒，惊问还是寒宵，是春朝。","dynasty":"清代","title":"怨王孙立春戏柬园次时夜有柳校书在寓"}
{"author":"陈维崧","content":"具区之峰七十二，莫釐缥缈群巑岏。吴宫废苑日萧瑟，洞庭春水空瀰漫。狂夫七载客江表，旧游冷落增长叹。松陵高士推顾况，谓顾茂伦。献岁寄我云中翰。铜坑老梅数百树，何不刺艇来盘桓。我时正作广陵客，吴娘蝉鬓相逢难。佛狸城畔遇孙子，大叫锲臂同追欢。红桥丝柳酒帘挂，见此讵复愁眉攒。无何告我渡江去，布帆径欲游盐官。问尔作装有底急，鲥鱼正美堆冰盘。君言一事系怀抱，越中彭十今秦观。红牙小令风格妙，字字可付吴姬弹。我行适越苦为此，千里那顾行蹒跚。孙郎语竟杯已乾，陈生送客春将残。横江估舶大笑汝，白昼浊浪生波澜。韦庄牛峤好词句，此事何与卿饥寒。舟行傥过王珣宅，切莫怀古心悲酸。","dynasty":"清代","title":"送孙无言由吴阊之海盐访彭十骏孙"}
{"author":"陈维崧","content":"玉津园，记个侬门巷，渌水漾罘罳。社燕低飞，饧箫轻弄，东风隋柳如丝。正客里、禁烟天气，趁流莺、啼处立多时。蒜押双摇，药栏九转，瞥见师师。十五破瓜年纪，恰梳头才了，縆额偏迟。红玉勾人，碧虚留客，篆烟半袅金猊。魂断是、琼闺有缝，迸他修竹两三枝。料尔一春寒侧，长倚腰肢。","dynasty":"清代","title":"一萼红寒食纪事"}
{"author":"陈维崧","content":"正歌场匝地，舞榭临风，碧天如昼。官自何来，拖麟衫艾绶。从事喧豗，郎君贵倨，禁游童趋走。千载吴山，一场秋兴，月僝花僽。黄鹤飞仙，玉清谪吏，偶趁风光，閒来林薮。见此尘容，展轩渠笑口。七贵貂蝉，五湖烟水，问谁堪长久。且掣青萍，化为铁笛，作狂龙吼。","dynasty":"清代","title":"醉蓬莱虎邱月夜见有贵官呵止游人者戏填此词"}
{"author":"陈维崧","content":"月挂楼梢，风吹沼面。水天閒话人微倦。些些只许枕头知，星星生怕流萤见。街鼓三更，泪痕一串。如今旧事思量遍。他生须读净名经，小楼已署回心院。","dynasty":"清代","title":"踏莎行夏夜感旧"}
{"author":"陈维崧","content":"画师要写萧疏意，先画绿杨丝踠地。斑竹阑干，傍倚高人兴邈然。五侯七贵枌榆盛，家本辽阳争借问。总不关渠，只爱荷香扑异书。","dynasty":"清代","title":"偷声木兰花题关东席端伯小像"}
{"author":"陈维崧","content":"炊熟黄粱否。笑乾坤、蜉蝣非夭，彭篯非寿。世上英雄本无主，感激何尝不有。曾要把、赵平原绣。祸首从来仓颉字，更怪他、炼石娲皇手。偏欲向，虚空镂。神仙将相俱难就。怅生平、舞衫歌扇，药炉茶臼。已矣无成三弄铁，长倚秋江夜吼。知我者、荆溪浮叟。戛醒半窗蕉鹿梦，谢风篁、汝是驱愁帚。休再打，唾壶口。","dynasty":"清代","title":"贺新郎奉答蘧庵先生即次原韵"}
{"author":"陈维崧","content":"春田踯躅开将遍，红透水桥烟驿。隔岁辛盘，昨宵金胜，又听青鸠得得。冱寒都释。正墙喔花冠，陇翻娇臆。且把农经一卷，映午馀晴色。春意窗楞先识。雨工行雨罢，茅檐寂。茜入梅园，翠归兰圃，裙幄料应铺密。欢生祈谷，兆叶占年，比闾安帖。閒看蜻蜓，钓竿丝上立。","dynasty":"清代","title":"五福降中天谷日和蘧庵先生仍用元旦韵"}
{"author":"陈维崧","content":"千丝万缕隋堤柳，往事思量否。杨花飞雪暮春时，又向专诸巷口见杨枝。酒旗漾在皋桥下，醉杀休论价。半襟鹃血染东风，可似尚书筵畔舞衣红。","dynasty":"清代","title":"虞美人吴门春暮重见杨枝"}
{"author":"陈维崧","content":"秋色玲珑，夜火参差，飞櫩复廊。更丹枫黄菊，缀他帘幕，红阑黛阁，映在池塘。岳牧崇班，溪山傲骨，小筑烟霞彷豫章。环堂后，走匡庐雪瀑，彭蠡银泷。酒酣万感茫茫。说番舶曾经犯瘴乡。正全家百口，鹃啼珠岛，孤城大海，兕吼花洋。乱后名成，兵馀兴懒，又见蓬瀛好种桑。挥杯劝，任接天峰火，稳卧沧浪。","dynasty":"清代","title":"沁园春薛国符方伯招饮留宿园亭"}
{"author":"陈维崧","content":"白蘋花尽凋寒玉，舴艋摇空渌。秋潮恰比簟纹平，趁此日斜风细、剪江行。最怜黄歇坟头土，多少今和古。年来生怕说兴亡，笑指楚天新雁、两三行。","dynasty":"清代","title":"虞美人渡江"}
{"author":"陈维崧","content":"天风忽下，劈破青红茧。夸父愚公费裁剪。看千螺倒矗，万笏斜垂，铺碧藓，一屋闲云自键。玲珑光上下，一串银房，偏借虚空累层甗。洞底洞还生，下有泉鸣，声声乱、云中鸡犬。只石怕春寒悄无人，却走入墙阴，化成雷篆。","dynasty":"清代","title":"洞仙歌善权洞"}
{"author":"陈维崧","content":"阳乌酣战，身似吴牛偏易喘。缓辔彷徨，我有田园万斛凉。桐廊茗汁，此事如今那可得。黄鸟多情，小店风潭啭一声。","dynasty":"清代","title":"减字木兰花酷暑马上口占"}
{"author":"陈维崧","content":"宋室宣和，看艮岳、堆琼砌璐。也费过、几番锤凿，两朝丹垩。花石纲催朱太尉，宝津楼俯京东路。晋铜驼、洛下笑人忙，曾回顾。花千朵，雕阑护。峰万状，长廊互。使神搬鬼运，无朝无暮。一自燕山亭去早，故宫有梦何由作。叹此间、风物剧催人，成南渡。","dynasty":"清代","title":"满江红其六"}
{"author":"陈维崧","content":"节届中元矣。九门边、冷云新画，明罗叠水。朝罢千官纷笑语，知我凝情有几。悄背著、红墙流涕。惨不成行西苑柳，奈秋来、是物犹如此。能禁得，几场雨。总调姜橘徒然耳。想珊珊、魂来也怯，路三千里。亟倩兰陀张净馔，抛作贝多罗子。早勘破、人间生死。觉路莲灯飘万盏，尽胭脂、倾向银塘里。化一片，彩霞起。","dynasty":"清代","title":"贺新郎中元感怀仍次前韵"}
{"author":"陈维崧","content":"秋到离亭暮。羡风前、珊鞭玉靶，翩然竟去。借问此行何所向，笑指巴烟郢树。是乌鹊、惯南飞处。路入南荒休骋望，有陶公战舰空滩雨。酾热酒，浪花舞。严君坐拥貔貅旅。厌下流、一军下濑，目无黄祖。昨夜月明亲飨土，耍奏新填乐府。都不用、陈琳阮瑀。手掣红旗翻破阵，看郎君、下笔惊鹦鹉。猿臂种，气如虎。","dynasty":"清代","title":"送三韩李若士省亲之楚（若士尊公时提督湖广"}
{"author":"陈维崧","content":"把酒狂歌起。正天上、琉璃万顷，月华如水。下有长江流不尽，多少残山剩垒。谁说道、英雄竟死。一听秦筝人已醉，恨月明、恰照吾衰矣。城头点，打不止。当年此夜吴趋里，有无数、红牙金缕，明眸皓齿。笑作镇西鸜鵒舞，眼底何知程李。讵今日、一寒至此。明月无情蝉鬓去，且五湖归伴鱼竿耳。知我者，阮亭子。","dynasty":"清代","title":"甲辰广陵中秋小饮孙豹人溉堂歌示阮亭"}
{"author":"陈维崧","content":"蒲酒浓如乳。更为我、东溟斫鱠，大鱼就脯。携酒石榴花下醉，还选腹腴亲煮。耳热也、休提今古。只有寒潮围故国，叹龙舟寂寞无寻处。风乍起，瘦蛟舞。何须远望悲荆楚。暗想象、广陵旧事，泪多于雨。火照佛狸城下水，丞相孤军难渡。记时节、也逢重五。儿女谁知英雄恨，辟兵符戏向钗头赌。葵影绿，小窗午。","dynasty":"清代","title":"蘧庵先生五日有鱼酒之饷醉后填词"}
{"author":"陈维崧","content":"去矣休回顾。尽疏狂、长安市上，飞扬跋扈。谁道天涯知己少，半世人中吕布。仗彩笔、凭陵今古。伏枥悲歌平生恨，肯车中闭置加穷袴。君莫信，文章误。扬花细糁京江渡。恰盈盈、租船吹笛，柁楼挝鼓。屈指帝城秋更好，寄语冰轮玉兔。为我照望诸君暮。相约当年荆高辈，唤明驼倒载琵琶女。葡萄酒，色如乳。","dynasty":"清代","title":"送姜西溟入都"}
{"author":"陈维崧","content":"识得词仙否？起从前、欧苏辛陆，为先生寿。不是花颠和酒恼，豪气轩然独有。要老笔、万花齐绣。掷碎琵琶今破面，好香词污汝诸伶手。笑余子，徒雕镂。秦宫汉殿描难就。矗中原、怒涛似箭，断崖如臼。我有铜人千行泪，扑地狮儿腾吼。声撼落、橘中棋叟。鹤发鸡皮人莫笑，忆华年、曾奉西宫帚。家本住，金台口。","dynasty":"清代","title":"奉赠蘧庵先生"}
{"author":"陈维崧","content":"立马和君说：到襄阳、为余先问，隆中诸葛。往日英雄潮打尽，怪煞怒涛崩雪。今古恨、总多于发。再问大堤诸女伴，白铜鞮、可有闲风月？谁弹向，楚天瑟？才逢燕市还分别。怅平生、无多知己，几番离合。此去武昌鱼不少，莫惜颜筋柳骨。要频看、郑虔三绝。一幅新词《凄凉犯》，嘱来春、并示何生铁。霜夜吼，烛花裂。","dynasty":"清代","title":"用辛稼轩陈同甫倡和韵，送王正子之襄阳，明"}
{"author":"陈维崧","content":"鹊又填桥矣。满长安、千门砧杵，四围云水。长记常年茅屋下，佳节团圞能几！有和病、云鬟雪涕。纵病倘然人尚在，也未应、我泪多于此。弹不尽，半襟雨。如今剩有孱躯耳。便思量、故乡瓜果，也成千里。谁借针楼丝一缕，穿我啼红珠子。奈又说、春蚕竟死。嘱咐月钩休潋滟，幸怜人、正坐罗窗里。风乍吼，粉云起。","dynasty":"清代","title":"七夕感怀用尤悔庵原韵"}
{"author":"陈维崧","content":"丹凤城南路。看纷纷、崔卢门第，邹枚诗赋。独炙鹅笙潜趁拍，花下酒边闲谱。已吟到、最销魂处。不值一钱张三影，尽旁人、拍手揶揄汝。何至作，温韦语。总然不信填词误。忆平生、几枝红豆，江东春暮。昨夜知音才握手，笛里飘零曾诉。长太息、钟期难遇。斜插侍中貂更好，箭[骨孝]鸣、从猎回中去。堂堂甚，为君舞。","dynasty":"清代","title":"赠成容若"}
{"author":"陈维崧","content":"水宿枫根罅。尽沽来、鹅黄老酿，银丝鲜鮓。记得筝堂和伎馆，尽是仪同仆射。园都在、水边林下。不闭春城因夜宴，望满湖灯火金吾怕。十万盏，红球挂。重游陂泽偏潇洒。剩空潭、半楼烟雨，玲珑如画。人世繁华原易了，快比风樯阵马。消几度、城头钟打。惟有鸳鸯湖畔月，是曾经照过多情者。波织簟，船堪籍。","dynasty":"清代","title":"鸳湖烟雨楼感旧"}
{"author":"陈维崧","content":"古碣穿云罅。记当日、黄门诏狱，群贤就鮓。激起金阊十万户，白棓霜戈激射。风雨骤、冷光高下。慷慨吴儿偏嗜义，便提烹、谈笑何曾怕。抉吾目，胥门挂。铜仙有泪如铅泻。怅千秋、唐陵汉隧，荒寒难画。此处丰碑长屹立，苔绣坟前羊马。敢轻易、霆轰电打？多少道旁卿与相，对屠沽、不愧谁人者？野香发，暗狼籍。","dynasty":"清代","title":"五人之墓"}
{"author":"陈维崧","content":"阳羡书生，年少日、剧于骏马。公一顾、风鬃雾鬣，尽居其下。两院黄骢佳子弟，三条丝竹乔声价。恰思量已是廿年前，凄凉话。铁笛叫，南徐夜；玉山倒，西窗下。且椿蒲六博，弹筝行炙。被酒我思张子布，临江不见甘兴霸。只春潮溅雪白人头，堪悲诧！","dynasty":"清代","title":"何明瑞先生筵上作"}
{"author":"陈维崧","content":"帘外桐花闲弄影。不便相辞，悄语传声请。犹自眉峰烟不定，避人奁内添宫饼。说道今宵天色冷。且自留停，莫撼猧儿醒。珠斗斓斑斜又整，人间第一消魂景。","dynasty":"清代","title":"蝶恋花其二"}
{"author":"陈维崧","content":"岭对离宫绣。听鼙鼓、鱼阳遗恨，乾坤罕有。记得黄巾初入洛，朝士马都如狗。还自许、师臣宾友。谁把侍中貂细插，锦河山、忍被军声透。八风舞，郎当袖。梨园白发潜悲吼。谁信道、千秋南董，繫诸伶口。马上弯弧争欲射，客有道旁泥首。捧降表、夕阳亭候。今日堂堂红烛里，正当年、肉袒牵羊叟。头暗触，屏风后。","dynasty":"清代","title":"贺新郎"}
{"author":"陈维崧","content":"空明云水浩淼，渚濑丛幽筱。绿净谁能睡，琼奁启，帘漪悄。啁唽腾翠鸟，菱潭窈。红藕花开了，数枝袅。莲娃极浦，罗裙争荡清晓。盈盈翠榜，烟舸竞将红闹。摘得荷房缥菂小。月皎，兀波柔橹声杳。","dynasty":"清代","title":"隔浦莲近拍赏荷同南耕纬云赋"}
{"author":"陈维崧","content":"红烛如山，请四筵满座，听侬挝鼓。此日天涯谋作达，事更难于缚虎。仆本恨人，公皆健卒，不醉卿何苦。金元院本，月明今夜重作。总是狎客南朝，佳人北里，占断芜城路。好景也知容易散，一别沈鳞羁羽。狂受人憎，醉供人骂，老任雏姬侮。扬州灯火，明朝人定传语。","dynasty":"清代","title":"念奴娇次夜韩楼灯火甚盛仍听诸君弦管复填一阕叠前韵"}
{"author":"陈维崧","content":"年年竞渡喧歌唱，雪屋崩银浪。如今不见木兰桡，门掩一庭微雨读离骚。风前皓腕缠红缕，往事依稀数。多时忘却辟兵符，今岁重新提起暗嗟吁。","dynasty":"清代","title":"虞美人其四"}
{"author":"陈维崧","content":"满目新晴，无边野兴，休论万事，且须载酒题糕去。灵湫镜黑，仄磴泥青，有人言是，老龙蟠处。一样重阳，两年羁宦，往事零如雨。被游人、问昨岁，破帽犹然存否。重晤。竹西词客，刚来京国，亟拉吾徒，洗盏持螯，翩然豪举。只忆深院小黄花朵，空颤钗梁鬓缕。独夜茫茫，他乡恻恻，饮罢迷归路。风急也、白杨边，飒飒定和谁语。","dynasty":"清代","title":"笛家己未九日蛟门招同诸子游黑龙潭次实庵韵"}
{"author":"陈维崧","content":"日午绛云烘墨，渴乌偏掉尾、威胡赫。一霎溪风凉激。谁取十万冰弦，辊来霹雳。急雨琤琮裂帛，万瓦战金铁。轰馀怒犹思、坏墙壁。此际白苧凉衫，独上快阁临风，须如猬磔。","dynasty":"清代","title":"芭蕉雨骤雨"}
{"author":"陈维崧","content":"雍氏亭空，大騩山老，一鞭袅尽斜晖。正荒城苔绣，古驿花欹。行人说是王孙第，怅金床、玉几都非。巡檐背手，谁人怜我，情绪如丝。此意枕簟应知。共残釭青穗，伴我题诗。叹星移物换，种种凄其。不如且向东风外，好悲歌、聂政坟西。明当竟去，频斟浊酒，细拂横碑。","dynasty":"清代","title":"金菊对芙蓉禹州使院作"}
{"author":"陈维崧","content":"架上红鹦鹉，帘边玉辟邪。兜娘懒上卓金车。倭堕一窝浓绿未成鸦。娆我春吹笛，邀人夜斗茶。而今庭院隔天涯。记得沿街一树粉梨花，记得花阴微露几扇绿窗纱。","dynasty":"清代","title":"偶忆"}
{"author":"陈维崧","content":"西风忒峭。把似锦浓秋，霎时都扫。林影添黄，潭痕减翠，易损他乡怀抱。瓮头索郎未熟，坌口猎徒还少。燕市畔，渐消寒九九，排当画稿。那晓。人世事，月令岁华，惯是田家好。摘菜淹菹，燃糠煨芋，夜火村村打稻。惆怅年来残夜，催著朝衫偏早。凭谁说，向茅檐曝背，溪南诗老。","dynasty":"清代","title":"喜迁莺立冬"}
{"author":"陈维崧","content":"舞馀叠得衫儿皱，酒阑趱得人儿瘦。郎口似隋何，相思谎最多。昨宵刚小寐，书与砧同至。砧响伴人眠，寄书人那边。","dynasty":"清代","title":"菩萨蛮代于生答伯通仍用前韵"}
{"author":"陈维崧","content":"老去江东，拚向渔樵寄傲。问何为、冲炎席帽。年年作苦杂佣保，赤日红尘，怕相嘲程晓。想西溪草堂，雨杉烟筱。傍苔阴、置笔床茶灶。晚凉濯足欹湖，恰估船笛响，风定菱丝袅。","dynasty":"清代","title":"锦缠道将发玉峰寄纬云弟村居"}
{"author":"陈维崧","content":"画师不见黄公望，暖翠晴岚尚插天。何日结邻同种菊？溪锄对把破山前。","dynasty":"清代","title":"题虞山友人种菊图"}
{"author":"陈维崧","content":"雕霜捏粉，作西域、万里狻猊，攫拿爪踞。侧脑平芜，猛气骁腾何怒。奔犀骇虎。更何论、田间狡兔。似鲍老、装成假面，筵前决赌。道上儿童戏汝。算冰澌雪尽，愁伊无据。恰遇狮王，微笑掷花而语。明驼洛下，费几许、铜山才铸。今何处。一样荒烟细雨。","dynasty":"清代","title":"雪狮儿本意"}
{"author":"陈维崧","content":"说西江近事最销魂，啼断竹林猿。叹灌婴城下，章江门外，玉碎珠残。争拥红妆北去，何日遂生还。寂寞词人句，南浦西山。谁向长生宫殿，对君王试鼓，别鹄离鸾。恐未歌此曲，先已惨天颜。只小姑端然未去，伴彭郎烟水月明间。终古是，银涛雪浪，雾鬓风鬟。","dynasty":"清代","title":"客有言西江近事者感而赋此"}
{"author":"陈维崧","content":"榴红乍吐，下有胎仙暗来去。翛然映水梳翎，琴心对舞。珠衣雪举，凝想水天深处。蓬山洞府，曾记得清凉无暑。一自谪尘凡，几遍伤羁旅。幸逢水冽泉香，此身有主。莺啼燕乳，啄破绮窗花午。人间愁苦，轻别了、吹笙俦侣。","dynasty":"清代","title":"黄鹤引咏半茧园双鹤"}
{"author":"陈维崧","content":"虎踞龙僵，狮蹲象偃，人立而偻。铁干盘拿，铜根倔强，势欲排天去。老苔秋缚，怒涛夜吼，捲尽苍茫今古。镇支离、千围古翠，祇容冷云堆絮。谁眠其下，却惊石丈，横碍松根蟠处。鸟雀呼风，儿童敲火，碧汇千钟乳。铜驼头角，石鲸鳞甲，哙等何堪信伍。看月下、颓然二老，幻成翁妪。","dynasty":"清代","title":"永遇乐题惠山松石"}
{"author":"陈维崧","content":"柿叶翻时人病起，凄然悼亡新赋。画箧尽伊搜，奈蕙丛先去。元和才子恨，拚细砑、凤笺零谱。不分西山，风前还斗，旧年眉妩。故国水云多，曾侧帽、共听半船疏雨。粉腕斫鲈香，更翠蒪凝箸。如今秋夜笛，只递入、客窗偏苦。缒蛛丝，丁字帘西，记有人行处。","dynasty":"清代","title":"徵招为王瑁湖编修悼亡"}
{"author":"陈维崧","content":"吴苑春如绣。笑野老、花颠酒恼，百无不有。沦落半生知己少，除却吹箫屠狗。算此外、谁欤吾友。忽听一声河满子，也非关、雨湿青衫透。是鹃血，凝罗袖。武昌万叠戈船吼。记当日、征帆一片，乱遮樊口。隐隐柁楼歌吹响，月下六军搔首。正乌鹊、南飞时候。今日华清风景换，剩凄凉、鹤发开元叟。我亦是，中年后。","dynasty":"清代","title":"贺新郎赠苏昆生"}
{"author":"陈维崧","content":"谁放白毫光，万串晶毬缀讲堂。髣髴诸天璎珞会，飖飏。珠母轻盈出海洋。碧椀泻琼浆，何必金茎肺始凉。寄语蛮姬休浪哂，须尝。似否卿家十八娘。","dynasty":"清代","title":"南乡子咏吕仙堂葡萄"}
{"author":"陈维崧","content":"苔垣藓径，见灵旗玉貌，娟然幽处。传是木兰遗庙在，多少神弦赛鼓。绣袷蛾眉，红妆猿臂，飒爽真轩举。雌雄扑朔，世间何限儿女。今日满目关山，极天士马，杀气连营苦。安得月明飞锦伞，压倒萧娘吕姥。娘子军空，女郎祠圮，俛仰悲今古。空墙坏壁，画衣剥落如雨。","dynasty":"清代","title":"念奴娇由亳州至归德途经木兰故里有祠在焉感赋"}
{"author":"陈维崧","content":"郁郁中原，萧萧老鬓，不如归弄晴秋。计数间茅屋，罨画东头。每当月吐长溪口，水明夜、雪镜冰毬。几村风叶，半湾烟渚，牧唱樵讴。好趁淰淰寒流。去窈窕崎岖，历壑经邱。只离情还恋，梁苑朋游。他乡老辈如君少，新诗句、兀奡空幽。一樽尚暖，片帆聊卸，暂为君留。","dynasty":"清代","title":"金菊对芙蓉次前韵酬别山蔚"}
{"author":"陈维崧","content":"君果然耶，五十之年，而仆如之。记王珣宅畔，呼鹰盘马，伍胥塘上，赌槊围棋。一水青山，满船红烛，绾定垂杨万缕丝。兰亭会，正客逢雨后，人到春时。如今旧事难追。被海水天风澒洞吹。将曹刘沈谢，掩同粉絮，或萦帘幕，或坠污泥。南国风流，东都耆旧，几个樽前某在斯。吾与汝，似春归蝶舞，花尽莺啼。","dynasty":"清代","title":"沁园春赠宋御之"}
{"author":"陈维崧","content":"峭壁哀湍泻。枕春山、此间原是，裴家绿野。金粉楼台还羃䍥，已被苔侵绣瓦。苍鼠窜，邺侯签架。今日西州何限感，踏花枝、翻惹流莺骂。谁认是，羊昙也。西园畴昔高声价。剧相怜、香闺博士，彩毫题帕。人说尚书身后好，红粉夜台同嫁。省多少、望陵閒话。公定还能赏此否，袅东风、蛮柳腰身亚。烟万缕，正堪把。","dynasty":"清代","title":"贺新郎春日拂水山庄感旧"}
{"author":"陈维崧","content":"陡惊春去，算风光此际，又逢樱笋。拂晓谢娘帘阁畔，忽逗卖花声韵。篮底氤氲，担头狼籍，紫艳浓香喷。佳人竞撚，看来和露尤俊。最爱别样心情，天然梳掠，偏厌红英衬。揉得花魂魂尽碎，另作一番安顿。焙入衾窝，薰归裙缝，细细调红粉。玉郎不觉，错疑戴向云鬓。","dynasty":"清代","title":"念奴娇咏玫瑰花"}
{"author":"陈维崧","content":"水榭清幽，宿雨罢、奔浑齐涨。凭眺处、孤城剩垒，炮痕无恙。波静细延帘阁底，草香乱扑纱窗上。碧阴阴、一阵嫩凉来，沙禽饷。篷六扇，烟中漾。箫一缕，潭边唱。况主人还有，吴羹法酿。但醉且寻茶叟灶，欲归径借溪翁杖。想此时、纤月挂西湄，难于状。","dynasty":"清代","title":"满江红同恭士叔岱牧仲饮介子西湄草堂次公㦷壁间韵"}
{"author":"陈维崧","content":"碧鲈红稻江村市，淼淼重经此。夜深水调起邻船，记得不曾听已十多年。北风渐酿篷窗雪，心事和谁说。匆匆忘发大雷书，望里汀花沙鸟暗南湖。","dynasty":"清代","title":"虞美人泊舟垂虹桥不及过晤舍妹同纬云弟怅然赋此"}
{"author":"陈维崧","content":"残年屈指不盈旬。晚峰愁，翠黛颦。玉杯饯腊漾红鳞，风动处，酒微皴。柳条偷报隔宵春。歌宛转，态横陈。来早春休园内讨，鸳帐底，有春人。","dynasty":"清代","title":"醉红妆立春前一夕寄畅园小饮时有柳姬翩何在座同园次赋"}
{"author":"陈维崧","content":"石蹲奇兽，兀奡玲珑真险秀。涧束春罗，窈窕空明足淡沲。閒庭谁到，只许碧空悬冷瀑。些事消魂，剩有秋千断板存。","dynasty":"清代","title":"减字木兰花过惠山九华庵系某氏废园"}
{"author":"陈维崧","content":"饥乌噪，饥乌噪，毛羽忒摧颓。故国稔经霜雪满，他乡错料稻粱肥。曛黑只飞飞。","dynasty":"清代","title":"法驾导引饥乌"}
{"author":"陈维崧","content":"楚天解组归来，颠狂肯放杯辞手。黄鸡一曲，千场保社，百年亲旧。起舞婆娑，好风吹帽，野花簪首。试酒酣重问，渚宫烟景，仍髣髴，从前否。君说崖欹峡斗。乱猿啼、绝无昏昼。岳阳楼阁，洞庭波浪，银飞雪走。一笑浮生，杜陵花鸟，信陵醇酒。问彭篯骄语，尔曹还总，让才人寿。","dynasty":"清代","title":"水龙吟寿黄珍百七十仍用前韵"}
{"author":"陈维崧","content":"银床滑簟，碧阴阴秋水。昨夜簪头喜蛛缒。算青溪、红板艳粉浓蛾，娘尤小，第一南朝殊丽。江潮轻打桨，船近枞阳，恰恰乔公旧乡里。匿笑语檀奴，斗帐樱桃，祝蜥蜴、早添怀里。也不枉人间唤乘龙，看紫贝霞绡，海天无二。","dynasty":"清代","title":"洞仙歌龙理侯纳姬秦淮词以赠之"}
{"author":"陈维崧","content":"弱柳丝丝街前漾。正初学、小蛮腰样。有隔水红墙，翠楼倒映墙头上。听楼内、三弦响。恰重经，人已往。帽檐斜、倚风凝想。只似梦如烟，柳花扑地漫天放。寻不出、伊门巷。","dynasty":"清代","title":"凤衔杯偶感"}
{"author":"陈维崧","content":"落灯风定，粉墙东、梅英一点红小。景物融和，爱春光恁好。鹦哥哢巧。唤帘内、浣花须早。况有阶前，东风露井，一泓清晓。行来碎珠自舀。倚银床百尺，轻漾素绠，却讶琅然，触铜瓶声悄。多年玉导。看依旧、凤蟠龙扰。手抚遗钗，裙扶花影，归房微笑。","dynasty":"清代","title":"辘轳金井咏闺人汲水浣花"}
{"author":"陈维崧","content":"香红暖翠风吹散。依旧在、心头嵌满。恰残梦懵腾，墙围青粉谁家馆。正隔水、飘歌板。柳丝楼，梨花苑。雨濛濛、画船归晚。剩荠菜连天，檀心娇煞无人管。黄了春城一半。","dynasty":"清代","title":"凤衔杯观音山游暮归即景"}
{"author":"陈维崧","content":"蓦又帘纤矣。想天边、也应长恨，泪如铅水。墙角野花无赖极，细算今朝开几。攀摘罢、定然流涕。拟到桥头寻日者，问半生、骨肉何如此。行人少，天新雨。飕飗况是秋盈耳。意家园、黔娄有妇，宛然乡里。飒飒西风吹去了，留赠黄金钿子。难怪我、桐枯心死。冷雨茜裙都染血，忍相拚、送入秋坟里。凭恨曲，唤他起。","dynasty":"清代","title":"贺新郎阐释夜雨感怀和尤悔庵原韵"}
{"author":"陈维崧","content":"玉堂窈窕，珍簟虚无，细压真珠榨。萝阴石罅。随风皱、一带回廊曲榭。暗中香泻，列翠盎、轻扶红架。羡高情、楚畹湘潭，助幽人消夏。万朵珠承雪亚。更花边浅立，人比姑射。鬓蝉低卸。微嗅处、不数海天冰麝。裛来盈把。总罨住、竹房茶舍。倩繁弦、并鼓猗兰，将晚凉乱惹。","dynasty":"清代","title":"解语花吴静安姑丈堂中闽兰盛开约同人过赏时有二校书在座"}
{"author":"陈维崧","content":"昔客京华，花月无愁，文章有神。记歌终惯窃，念奴笛曲，酣来曾吐，丞相车茵。侠骨嵯峨，壮心腾上，肯受蓝田醉尉嗔。休羁绊，笑本非残客，讵是穷宾。百年几度佳辰。且乞取溪山自在身。想后园莺哢，新簧尚涩，小桥梅事，瘦玉将皴。恋栈何为，脱韝亦可，归趁风光弄早春。难忘处，只隔窗灯火，两月情亲。","dynasty":"清代","title":"沁园春留别韩闻西"}
{"author":"陈维崧","content":"一带红墙刚六幅。忽听箫声，欲断还将续。知是东邻吹凤竹，邀来教弄相思曲。风起落花红簌簌。香睡猩绒，小印琅玕束。故说玉人吹未熟，明朝重到黄金屋。","dynasty":"清代","title":"蝶恋花其八"}
{"author":"陈维崧","content":"胥母门边，暴雨奔浑，盘涡撞舂。见后潮文种，银袍鞺鞳，前山邓尉，黛髻迷濛。我岂茶商，得非估舶，讵少家园半亩宫。因何事，唱江楼啰唝，愁水愁风。须臾窈窕冲融。又浪静波恬漾远空。正淫龙歇舞，天连岛外，渴乌乍跃，日在禺中。了了层青，迢迢一碧，依旧残汀野庙红。吾长笑，笑向来作剧，多事天公。","dynasty":"清代","title":"沁园春泊舟胥江大风雨"}
{"author":"陈维崧","content":"三五良宵，看云月澄鲜，幽辉盈抱。羁旅无眠，愁思几番萦绕。满园春水空濛，映翠竹、枝枝斜袅。恰嘹喨、谁家入破，遥想小楼空悄。因思天宝梨园队，有金雁、钿蝉绝妙。更偷把、宁王玉笛，吹彻谁知道。一自华清人散，缭垣外、閒花野草。叹此生头白，天涯再听，伊凉别调。","dynasty":"清代","title":"玲珑四犯月下闻笛"}
{"author":"陈维崧","content":"千斛玉尘暗，万家冰馆开。海素障窗槅，赩霜冻妆台。扶将银人上胜，染取白燕摇钗。献岁七日刚才，偏砌就瑶街。阻绝挑菜侣，愁极踏青鞋。何时出郭，春晴好散春怀。待传柑过了，卖饧节近，湔裙准傍溪水涯。","dynasty":"清代","title":"红林檎近人日雪中作"}
{"author":"陈维崧","content":"汴水分藩，忆帝子、金床玉册。人都羡、宪王才调，孝王俦匹。椒殿丁年喧鼓吹，桂宫甲帐翻图籍。唱诚斋、乐府夜深时，筝琶急。蔡河涨，兰桡织。雁池汎，龙舟疾。记牡丹时节，排当宿直。一夜黄河瓠子决，满城红袖梨花湿。痛波飘、菰米入宫墙，沈云黑。","dynasty":"清代","title":"满江红汴京怀古十首其十"}
{"author":"陈维崧","content":"栏楯浮空去。划玲珑、榴皮石发，青红无数。看尽宣和风景好，又看宫娥北渡。有多少、梨花夜雨。西望铜驼荆榛里，算千秋、老辈惟吾汝。晋宋事，总尘土。鸿濛一气凭㪺取。蹑丹梯、千盘百级，上通元圃。根插中原维地轴，其下黄河一缕。曾经过、怒潮煎煮。无限西风神州恨，倩相轮、做尽兴亡谱。铃铎响，自相语。","dynasty":"清代","title":"贺新郎登上方寺铁塔"}
{"author":"陈维崧","content":"天将曙。黯淡残月窥窗，朝霞映树。起来唤婢移床，贪他井畔，早凉无数。怅谁与。俄顷碧云低捲，火轮高吐。海天万里炎蒸，渴龙夭娇，阳乌旋舞。恰喜水边桐际，风帘澒洞，旷然无暑。长昼且将马蹄，秋水閒注。松风小沸，亲拆旗枪煮。还消受、竹肌坠粉，荷珠跳雨。渐渐斜阳暮。乱蝉嘶到，最消魂处。茉莉枝头乳。浴罢碧阑干，箫声一缕。无人只有，冷萤来去。","dynasty":"清代","title":"瑞龙吟夏景"}
{"author":"陈维崧","content":"燠馆风帘软，红槽榨酒，冬宵温煦。筝琶狎宴，是延秋杂爨，华清全部。一声入破，乍催醒、庭花无数。蓦提起、年少疏狂踪迹，许多情绪。记得江南燕乳。杏花村、绿杨才絮。恁时节、惯量珠买笑，醵锦酬舞。落拓半生好梦。风和雨、都吹去。可怜白发重经，酒旗戏鼓。","dynasty":"清代","title":"黄鹂绕碧树冬夜观剧感旧"}
{"author":"陈维崧","content":"今宵閒想，问谁家画阁，一双人月。细把朝衫薰豆蔻，徐绾八盘元发。人有琴心，家居颍尾，风调偏亲切。红窗尔汝，夜阑一倍难歇。为语十二楼中，金风初厉，莫任琼扉豁。遥忆扫眉驱使处，茉莉万枝香雪。天与貂蝉，地多金粉，笑拣名花折。独怜银汉，有人捣药愁绝。","dynasty":"清代","title":"念奴娇十二夜对月戏柬刘公㦷吏部时吏部新纳姬六叠前韵"}
{"author":"陈维崧","content":"杂卉葳蕤，群葩葱峭。红英紫萼纷相照。藤萝深巷碧如天，蔷薇低架平于帽。韵事堪矜，痴情可笑。隔邻蜂蝶都知道。今年僮为乞花忙，明春客定提壶闹。","dynasty":"清代","title":"踏莎行南耕花径成"}
{"author":"陈维崧","content":"洗妆楼下伤情路，西风又吹人到。一绺山鬟，半梳苔发，想像新兴闹扫。塔铃声悄。说不尽当年，月明花晓。人在天边，轴帘遥闪茜钗小。如今顿成往事，回心深院里，也长秋草。上苑云房，官家水殿，惯是萧娘易老。红颜懊恼。与建业萧家，一般残照。惹甚閒愁，且归斟翠醥。","dynasty":"清代","title":"齐天乐辽后妆楼"}
{"author":"陈维崧","content":"重五节，今岁在南阳。墙脚蜗牛行艾叶，檐牙鸠妇话榴房。丝雨湿年光。","dynasty":"清代","title":"望江南其十"}
{"author":"陈维崧","content":"积雨晴光霎。偃南荣、萧然斗室，炉熏梵夹。门外绿潭风乱响，何处橹声飒飒。又惊起、陂塘睡鸭。此地蜀风殊不恶，况翁家、原住巴东峡。姑小住，歌相答。翁言光福村中塔。十年来、与周旋久，民风颇洽。每到春时向晴昊，千树繁花乱插。玉浪捲、直冲苕霅。茶灶笋舆屏当未，鹤猿盟、夙订三章法。亟归荷，伯伦锸。","dynasty":"清代","title":"贺新郎送西蜀余生，生赴洞庭梅社之约"}
{"author":"陈维崧","content":"举觞浮皓魄，何故向、客中圆。只斫月吴刚，登楼王粲，一样难眠。长安。金波万顷，尽六宫、三市浸其间。天上桂轮晶饼，人间玉臂云鬟。年前。曾在马鞍山。半醉恰凭栏。对丹崖翠瀑，狂歌曼啸，漏尽才还。谁怜。萍踪无定，又天街、携手共君看。今夜凤城双阙，素娥分外婵娟。","dynasty":"清代","title":"木兰花慢戊午中秋同既庭"}
{"author":"陈维崧","content":"家乡绿雪蓊南山，采摘不曾难。三径风垆瓦铫，半廊竹濑松湍。昨朝悔未，携将茶董，同上长干。却忆苏门四友，曾经日给龙团。","dynasty":"清代","title":"朝中措其二"}
{"author":"陈维崧","content":"千顷晴漪皱绿，四围晚髻黏红。蛋户鲎帆来海外，犀液龙漦贮月中。寒潮打故宫。雁叫酸然欲雨，鼍吟砉若成风。刘毅宅边堆蔓草，郭璞坟前拥断篷。秋江愁杀侬。","dynasty":"清代","title":"破阵子江上作"}
{"author":"陈维崧","content":"又值题糕矣。满长安、绣旗斜飐，车如流水。记得杜陵重九句，笑口此生开几。也不似、今番挥涕。谁去登高谁落帽，算秋光、枉了浓如此。转不若，多风雨。诸君未识吾悲耳。尽豪狂、功誇汉武，智誇樗里。到得伤于哀乐后，几阵邻家笛子。心不许、英雄不死。岁岁黄花清瘦极，有和花、比瘦人帘里。肠断也，怕提起。","dynasty":"清代","title":"贺新郎九日感怀再用前韵"}
{"author":"陈维崧","content":"长城西去，峣关一望，万古消魂地。怅汉苑秦宫，陇树洮云，栈连梁益，阁通燕魏。绣岭浑河，灞陵红树，鸟鼠山如髻。有六郡良家，四姓小侯，尽隶都尉。金鸿嘹唳。萧闺忽忆寒衣事。刀尺拟裁量，怕带围难记。砧响秋宵逾霁。捣瘦银蟾，敲残木叶，叠在红箱里。倘寄到军前，验取嬴楼，翠销封泪。","dynasty":"清代","title":"慢卷紬赋得秦女卷衣"}
{"author":"陈维崧","content":"未了青才到，相看破客颜。孤城郯子国，斜日马陵山。柿叶遮残堠，荞花拥断关。千秋征战地，旷望一追攀。","dynasty":"清代","title":"郯城"}
{"author":"陈维崧","content":"雨覆云翻，论交道、令人冷齿。告家庙、甲为乙友，从今日始。官笑一麾君竟罢，病惊百日余刚起。问乾坤、弟畜灌夫谁，惟卿耳。嗟墨突，殊堪耻。怜范釜，还私喜。且樵苏不爨，清谈而已。开口会能求相印，吾生讵向沟中死。终不然、鬻畚华山阴，寻吾子。","dynasty":"清代","title":"满江红园次拿舟相访与予订布衣昆弟之欢而去赋此纪事"}
{"author":"陈维崧","content":"记得寻君，才过匆匆灯市。伯通桥下，挽征衫且憩。垂柳几树，临别倚栏斜指。再来看汝，定鹅黄矣。柳已鹅黄，撅头船恰又至。满船丝雨，捲春蓑困睡。微茫驿楼，料想水城将闭。知他花下，已应微醉。","dynasty":"清代","title":"传言玉女雨中舟次吴阊不及过晤园次同纬云子万寄怀"}
{"author":"陈维崧","content":"忆数年间，为汗漫游，轻去其乡。正城楼入夜，无边草白，关河放溜，极目沙黄。广武山雄，碻磝路隘，何必愁人始断肠。风吹尽，是三河侠少，六郡名王。牛衣仍卧王章。笑病马依然恋战场。恰何来同调，金荃一卷，重逢高会，红烛千行。风刮琵琶，霜枯筚篥，又惹归帆带雨张。频回首，是难忘官阁，酒绿茶香。","dynasty":"清代","title":"沁园春留别伯成先生和澹心韵"}
{"author":"陈维崧","content":"江城初泊洞庭船，颗颗贩匀圆。朱樱素柰都相逊，家乡在、消夏湾前。两崦蒙茸，半湖幂䍥，笼重一帆偏。买来恰趁晚凉天，冰井小亭轩。妆馀浴罢春纤湿，粉裙上、几点红鲜。莫是明朝，有人低问，羞晕转嫣然。","dynasty":"清代","title":"一丛花杨梅"}
{"author":"陈维崧","content":"家乡绿雪蓊南山，采摘不曾难。三径风垆瓦铫，半廊竹濑松湍。昨朝悔未，携将茶董，同上长干。却忆苏门四友，曾经日给龙团。","dynasty":"清代","title":"朝中措其二"}
{"author":"陈维崧","content":"晨唤青童沿砌扫，待他一叶占秋早。浣取幽墀如镜好。秋已到，碧天万斛银潢倒。莫使秋光容易老，等閒黄了天涯草。静听跳珠荷叶闹。临流钓，忘机不怕群鸥恼。","dynasty":"清代","title":"渔家傲其二"}
{"author":"陈维崧","content":"恒岳生申，恰黍谷、阳回时候。沙堤上、弧悬相府，光腾宝甃。万国河山平似掌，九天花鸟纷如绣。正黄扉、暂阖衮衣闲，娱清昼。房与杜，齐台斗。李与杜，豪诗酒。算文章勋业，公俱不朽。八饼茶分龙凤碾，万钉带压蛟螭钮。看无边、红烛下朝来，为公寿。","dynasty":"清代","title":"满江红送宝坻杜相国"}
{"author":"陈维崧","content":"偶然小驻卓金车，听曲傍帘纱。司空筵上，十队拍红牙。就里双鬟，不肯施铅粉，一缕鬓堆鸦。三年重到芜城路，空流落、可怜花。银墙绿柳，愁煞那人家。他日江船，倘遇啼衫客，休轻拨琵琶。","dynasty":"清代","title":"西施"}
{"author":"陈维崧","content":"孺子长贫，记少日江东，随余游射。重来客舍。但细数此地，旧游都谢。总被捲地西风，把烛花吹灺。成独夜。只有君家，榻悬为余仍下。忆昨食酒而悲，学王郎斫地，倚风悲咤。歌场舞榭。祇添了一夕，雨窗閒话。多少剩水残山，付丹青曹霸。笑客至、泥拔金钗，妆台轻骂。","dynasty":"清代","title":"双头莲留别集生"}
{"author":"陈维崧","content":"风光三月连樱笋，美人踌躇白日静。小屏空翠飐东风，不见其余见衫影。无端料峭春闺冷，忽忆青骢别乡井。长将妾泪[黑宛]红巾，愿作征夫车畔尘。人归迟，春去疾，雨丝满院流光湿。锦书远道嗟奚及，坐守吴山一春碧。何日功成还马邑，双倚枇杷花树立。夕阳飞絮化为萍，揽之不得徒营营。","dynasty":"清代","title":"本意和倪云林原韵"}
{"author":"陈维崧","content":"杭州八月秋风早，极目江头皆白草。凤山门前铁骑横，花马营中水泉好。阿谁黄须称奚官，白靴毳帐红罽袄。是日牵来一万匹，云锦连天色杲杲。钱塘江渚多菰蒲，晴江空翠微卷舒。嬉游尽向此间去，边儿十岁名花奴。忽闻一声吹觱篥，千群争放桃花驹。红泉骀宕自然丽，凡鬃灭没何其都。一匹娇嘶一匹啮，十匹骄矜汗流血。须臾五花浮满红，万顷寒涛蹴飞雪。龙堂少女神悄绝，雾鬣烟蹄半明灭。少焉不动齐徜徉，江流欲静江云凉。极浦湘娥鼓文瑟，中流江妾拖红裳。此时观者倾城国，中有军人泪沾臆。自言十五隶金吾，滁阳苑马亲承直。犹见先皇校猎时，金风初到万年枝。青骢细食雕胡饭，翠拨轻笼杨柳丝。天育忽逢沧海变，从此麒麟罢欢宴。苜蓿翻栽太液池，骅骝直上昭阳殿。紫台青海日从征，马上琵琶塞上情。温泉十载无消息，忍唱钱塘《浴马行》。","dynasty":"清代","title":"钱唐浴马行"}
{"author":"陈维崧","content":"天水空濛，只将暝织愁，催雨添恙。乍过了东风，杨花一桁。弹指还惊仲夏，萧萧檐瓦跳珠响。葡萄涨。鸠妇唤晴，凫母眠浪。惆怅。他乡谁傍。算炉薰药裹，聊自屏当。料故国楼头，茶烟新飏。豆绿缸中梅水满，何时小啜龙团饷。苔衣长。赋得苧衫难爽。","dynasty":"清代","title":"梅子黄时雨本意"}
{"author":"陈维崧","content":"淼淼孤村断垄，只浪花翻舞。疏檠自绿，茅檐伴人住。休问红糯黄粱，总搴菰米茭丝，湿烟难煮。夜将曙，白项鸦啼棠树。树西近官路。丛丛古庙，老巫击铜鼓。敢倖今岁西成，祇祈暂歇床头，淙淙秋雨。","dynasty":"清代","title":"解蹀躞秋雨夜宿田舍"}
{"author":"陈维崧","content":"淡银河，映缸面，红鳞微白。蕉轩梧径，雅称秋晴寂历。更蒙茸、幽花杂卉遍狼籍。快意尽樽前，休苦问、战旗消息。日没杯阑，再向空阶布席。有万斛西风，把小墀都拭。疑惑。几层薜荔，一带缭垣，何来递响，高下玲珑之极。久知是隔院，檀槽低摘。凄凄四座，似芦花枫叶，浔阳夜舶。惹得今宵，无数吟蛩，墙下于邑。并入哀丝，倍作凉飙激。","dynasty":"清代","title":"白苧早秋饮蘧庵先生宅隔墙闻弦索声"}
{"author":"陈维崧","content":"屋对晴山，黛影离离争泫。山梅瘦、递香窗眼。细煎绿雪，注乳花盈椀。隐几坐、笺竟黄庭下卷。饲鹤斜桥，听莺空馆。更相邀、两三狂狷。看云选石，趁闲身尚健。此外事、付与天公总管。","dynasty":"清代","title":"殢人娇闲况"}
{"author":"陈维崧","content":"施侯沃我以绿雪，不数壑源鹰爪奇。啜余示我一幅画，长松十丈纷离披。牙须蚴蟉猛兕跳，鳞鬣蹙踏苍龙驰。抹眵询问谁所作，乃克肖此形支离。答言柏枧一诗老，两手惯放枯松枝。五日十日画一本，波涛舂激鼪鼯悲。昨蒙携画脱相赠，令我久看忘饥疲。子之作诗兴颇王，亦如此翁作画时。请为拗笔写长句，配此秃干苍茫姿。嗟乎吾家松树老无比，三年偃蹇空园底。何时秉耒去锄理，矮茅檐下拾松子，不尔身入画里。","dynasty":"清代","title":"题梅渊公画松为愚山先生赋"}
{"author":"陈维崧","content":"山东董樵忽见访，入门手持方竹杖。我亦生平屠狗人，对此苍然屹相向。董樵董樵真吾徒，胸中豪气无时无。谈兵肯事东诸侯，作骚直学屈大夫。翻然南下浮东吴，亦复窈窕寻仙都。广陵城外秋风冽，黄须半作猥毛磔。唤我同登大酒楼，此竹由来为予说。今年三月游金华，丹梯绀壁凌朱霞。采芝偶入乌伤地，看竹闲过卫铄家。此竹檀栾不易得，爱之拍手徒咨嗟。倪家女子非恒流，知有人间韩伯休。斸来恰赠一竿竹，伴我名山禽向游。我闻此言挥百杯，醉余不合成悲哀。潇湘斑竹竟谁在，九疑荒冢生苍苔。况闻官军大战胜，今年邛杖西南来。方圆枘凿不相入，尔持此杖胡为哉？劝君携归玉女盆前住，不尔此杖骁腾作龙去。","dynasty":"清代","title":"方竹杖歌为莱阳董樵赋"}
{"author":"陈维崧","content":"战马千群，戍旗一片，江东月又刚圆。凝妆艳粉，何异太平年。楼上冰帘绛蜡，参差弄、凤管鹍弦。楼儿下，金蛾玉茧，风景倍嫣然。碧天。何限事，一生能得，几度灯前。况春城不禁，拾翠寻钿。忍负衫红钗紫，生生博、园画淩烟。归来晚，阑珊夜火，人立小门边。","dynasty":"清代","title":"满庭芳丙辰元夕"}
{"author":"陈维崧","content":"绿窗浓昼逢初夏，满院花都谢。昨宵丝管醉沈香，重放一枝栏角斗红妆。曲廊软幔娇难画，提起开元话。杨妃带笑绽红鲜，不数阿姨粉面夜朝天。","dynasty":"清代","title":"虞美人赋得一枝红牡丹"}
{"author":"陈维崧","content":"父念儿耶，珠泪迸、溪流同涨。屈指算、四时作客，三秋抱恙。山左未寻周栎下，广陵且觅王贻上。乍榴花、时节载愁还，堪谁饷。弱女嫁，罗衣漾。诸弟隔，羁鸿唱。又匆匆去买，高邮雪酿。寒夜才归阳羡棹，灯前拟试金焦杖。向泉台、泣数一年间，飘零状。","dynasty":"清代","title":"满江红其二"}
{"author":"陈维崧","content":"乱崖杏嶂，肯放篮舆倦。呜咽夜泉吟，石栏边、冷云铺满。携将一卷，陆羽斗茶经，煎雪乳，碾龙团，帻向松风岸。碧天叫雁，街鼓三更断。矫首盼冰轮，心已共、辘轳争转。今宵桂影，休堕织绡宫，人更悄，夜无声，恐惹鱼龙怨。","dynasty":"清代","title":"蓦山溪惠山泉亭看月"}
{"author":"陈维崧","content":"去年上巳，正值春阴候。千古艳兰亭，况岁是、重逢癸丑。濛濛烟艇，小泊画溪东，林花溜，溪花皱，雨湿春衫袖。今年上巳，满眼花如绣。又到去年春，只少个、人儿携手。虽然无雨，难道是晴天，淋漓久，非关酒，依旧春衫透。","dynasty":"清代","title":"蓦山溪禊日感旧悼远公也"}
{"author":"陈维崧","content":"倦客心情，况遇着、秋院捣衣时节。惆怅侧帽垂鞭，凝情伫寥泬。三间寺、水窗斜闭，一声磬、林香暗结。且啜茶瓜，休论尘世，此景清绝。询开士、杖锡何来？奈师亦江东旧狂客。惹起南朝零恨，与疏钟呜咽。有多少、西窗闲话，对禅床、剪烛低说。渐渐风弄莲衣，满湖吹雪。","dynasty":"清代","title":"泥莲庵夜宿，同子万弟与寺僧闲话（庵外有白"}
{"author":"陈维崧","content":"一岁将阑矣。怅年华、挽他不住，滔滔似水。五十馀番婪尾酒，愁类今番有几。蜡烛也、替人流涕。痴绝客冬逢是节，盼征轺、尚冀人来此。浑不道，竟成雨。栖迟只为君恩耳。宁不念、茶香笋滑，铜官故里。今日五花沾一命，波及臣之妻子。敢尚诉、臣饥欲死。倘比黄花人尚在，制翟衣、寄到深闺里。虽病也，定然起。","dynasty":"清代","title":"贺新郎辛酉除夕恭遇两宫徽号覃恩臣妻亦沾一命感怀纪事仍用前韵"}
{"author":"陈维崧","content":"旧营梅舍，不见些梅也。今朝真见梅精嫁。看藓铺铁鬣，并石绣铜柯，黛色成围，涛声暗泻。癖处疑颠，狂来相诧。说此乐、甚于仆射。撚横枝微嗅，何必待花开，香已在、枕棱窗罅。","dynasty":"清代","title":"玉梅令南耕所葺书舍，颜曰梅庐。昨始移得古梅一株，遽以誇我，走笔戏柬"}
{"author":"陈维崧","content":"亚字阑干花一朵。每到花朝，春梦偏难妥。女伴相携争婀娜，迷藏小捉妆楼左。鬓枣微松蝉翼亸。怕有人窥，轻合黄金锁。戏罢偎人苔砌坐，日移交网花阴簸。","dynasty":"清代","title":"蝶恋花其六"}
{"author":"陈维崧","content":"满酌凉州酝。爱佳词、一编《珂雪》，雄深苍稳。万马齐暗蒲牢吼，百斛蛟螭囷蠢。算笛拍、莺簧休混。多少词场谈文藻，向豪苏腻柳寻蓝本。吾大笑，比瓦黾。爇残桦烛刚余寸。叹从来、虞卿坷坎，韩非孤愤。耳热杯阑无限感，目送塞鸿归尽。又眼底、群公衮衮。作达放颠无不可，劝临淄、且傅当筵粉。城柝沸，夜乌紧。","dynasty":"清代","title":"题曹实庵珂雪词"}
{"author":"陈维崧","content":"绿窗轻剖鹅黄茧，更把红绒剪。制成一对小于菟，傍嵌累丝㔩叶碎真珠。盈盈暗繫绡裙下，但愿无惊怕。莫嫌此物逊鸳鸯，会忏虎儿明岁出兰房。","dynasty":"清代","title":"虞美人端午闺词四首其一"}
{"author":"陈维崧","content":"有影无声，小楼一夜堆琼稷。撒盐萦絮，舞遍天涯六出。最爱轻松纤软，雅称红闺客。遮不住、空青帘翼。春阴积。怪此际、晓寒何重，围红兽、偎窗隙。楼前莫管，一任腾腾瑟瑟。且瀹鲍家香茗，雪水倾来白。红日照、消入一池深碧。","dynasty":"清代","title":"簇水春雪"}
{"author":"陈维崧","content":"淼淼长洲，离离茂苑，无边草色连空。两番借治，欢笑满吴宫。一自暌离绛帐，相思切、早理烟篷。平波远，谁吹五两，几阵落灯风。忡忡。怜别后，鸾飘凤泊，竹懒丝慵。拟酒酣诉与，慷慨从公。忆昨探梅摘蕙，铜官下、曾傍游筇。经年矣，春来邓尉，香雪又濛濛。","dynasty":"清代","title":"满庭芳丁巳元夕后三日谒别驾林天友于长洲官署赋赠"}
{"author":"陈维崧","content":"是谁错料春光黠，费几许、东皇周折。昨始绣完半丝儿，觉暖红、上双颊。雏暄嫩煦增妍悦，似乍嫁、新娘生怯。小糁树边一些春，已渐滑、小禽舌。","dynasty":"清代","title":"徵招调中腔冰雪兼旬试灯前一夕始有春意"}
{"author":"陈维崧","content":"杜陵诸弟飘零甚，几阵离鸿。捩影长空，燕市梁园类转蓬。后湖一雁尤酸楚，竟逐晨风。一去无踪，雨打夭桃坠冷红。","dynasty":"清代","title":"采桑子其五"}
{"author":"陈维崧","content":"皖口还西上，庐峰紫翠偏。江声连故国，驿路入新年。铁树旌阳宅，红霞贾客船。子安吟眺处，彩笔至今传。","dynasty":"清代","title":"京邸岁暮送其白弟暂返梁园即赴南昌郡幕其二"}
{"author":"陈维崧","content":"白甀生涯，红泥做活，乱烟细袅孤村。春山脚下，流水浴柴门。紫笋碧鲈时候，溪桥上、市贩争喧。推篷望，高吟杜句，旭日散鸡豚。田园。淳朴处，牵车鬻畚，垒石支垣。看鸱夷扑满，磊磊邱樊。而我偏怜茗器，温而栗、湿翠难扪。掀髯笑，盈崖绿雪，茶事正堪论。","dynasty":"清代","title":"满庭芳吾邑茶具俱出蜀山，暮春泊舟山下，漫赋此词"}
{"author":"陈维崧","content":"霜檐如洗。有碧落冰轮，今夜飞坠。月海霓裳，残拍凄凉犹记。素娥休向吴宫照，有多年、雕阑锦砌。金波万顷，细看来是，倚栏人泪。算世上、云鬟玉臂。和老去英雄，一般憔悴。落叶啼螀，只是夜长难睡。银壶拟溯孤光倒，奈沈沈、闷怀先醉。水明楼畔，西风江上，有宾鸿唳。","dynasty":"清代","title":"桂枝香甲寅中秋"}
{"author":"陈维崧","content":"满院红绡，半楼绛雪，几丛艳冶成围。倚栏无力，嫩柳斗腰肢。粉壁银墙淡雅，明妆坐、人是琼枝。东风动，花光映肉，桃晕入冰肌。胭脂。刚蘸雨，一番梳裹，别样芳菲。似六宫昼暖，睡重杨妃。赢得三郎一笑，花前闹、急管繁丝。豪华甚，千堆蜀锦，那用杜陵诗。","dynasty":"清代","title":"满庭芳咏西府海棠"}
{"author":"陈维崧","content":"陡惊春去，算风光此际，又逢樱笋。拂晓谢娘帘阁畔，忽逗卖花声韵。篮底氤氲，担头狼籍，紫艳浓香喷。佳人竞撚，看来和露尤俊。最爱别样心情，天然梳掠，偏厌红英衬。揉得花魂魂尽碎，另作一番安顿。焙入衾窝，薰归裙缝，细细调红粉。玉郎不觉，错疑戴向云鬓。","dynasty":"清代","title":"念奴娇咏玫瑰花"}
{"author":"陈维崧","content":"灏气收残暑。恰金飙、夜来染就，小山幽树。丛桂离离香满径，正值秋棠开处。掩映也、倍添娇妩。红烛三条围锁院，记妲娥、不肯相怜取。平生恨，那堪数。思量旧事多如雨。忆前生、婆娑曾在，清虚之府。沦谪红尘三十载，却羡广寒清苦。忘不了、花阴玉兔。月到中秋光定满，折花枝、吾欲骖鸾去。再快作，霓裳舞。","dynasty":"清代","title":"贺新郎中秋前五日看早桂"}
{"author":"陈维崧","content":"张家二女天人姿，西风秦陇吹空祠。吴兴瘦沈美风调，邂逅一笑难为持。客亭惝恍婵娟子，翠幰珠軿去如驶。酒坐琴声箜篌声，姊妹双双落红水。红水。啼难止。弄罢箜篌相顾起。女郎祠掩西风里。绣幌明帘徙倚。兰香姨与智琼姊。怀恨多年同此。","dynasty":"清代","title":"调笑令咏古七首其一张女郎"}
{"author":"陈维崧","content":"冯衍长愁，陈思不乐，相逢同客东京。乌啼落叶，惆怅可怜生。无忌馆今何处，河声怒、搀著砧声。秋宵永，几楞粉月，晒得绿窗晴。莺莺。闻尚在，诗人老去，一倍含情。且开箱验取，锦字纵横。料尔银钩未写，檀笺上、珠泪先盈。休肠断，青衫红粉，一样是飘零。","dynasty":"清代","title":"满庭芳汴梁客舍同冯蓼庵夜坐，蓼庵出梁溪闺秀永愁人诗稿示余，凄然赋此"}
{"author":"陈维崧","content":"落日古郯城，一望秃碑苍黑。怪底蜗黄虿紫，更苔痕斜织。我来悼古对西风，歇马小亭侧。惆怅共谁倾盖，只野花相识。","dynasty":"清代","title":"郯城倾盖亭下作"}
{"author":"陈维崧","content":"万里茫茫，穹庐畔、风狂雪恶。叹当日、汉家苏武，功高卫霍。迢递南天鸿雁信，凄凉北海羝羊约。纵饥来、朔雪亦堪吞，无衣著。传书犬，衔环雀。忠孝事，难忘却。看诗誇同泽，史讥尝药。梦到龙楼飘瑞雪，六宫夜宴黄金钥。正醒时、芦笛起边愁，风萧瑟。","dynasty":"清代","title":"满江红其三"}
{"author":"陈维崧","content":"天畔蚕丛路。记当日、锦城丝管，华阳士女。一自愁云霾蜀栈，飞下桓家宣武。有多少、花钿血污。十万娥眉齐上马，过当年、花蕊题诗处。葭萌驿，鹃啼苦。春宵高宴元戎府。明月下、玉容暗淡，有人低诉。妾本成都良家子，叹息鸾分钗股。客亦为、泪零如雨。掷去黄金归破镜，问德言、还识菱花否？吾事毕，拔身去。","dynasty":"清代","title":"新安陈仲献（名策）客蜀总戎幕府，尝赎一俘"}
{"author":"陈维崧","content":"栏楯浮空去。划玲珑、榴皮石发，青红无数。看尽宣和风景好，又看宫娥北渡。有多少、梨花夜雨。西望铜驼荆榛里，算千秋、老辈唯吾汝。晋宋事，总尘土。鸿蒙一气凭斟取。蹑丹梯、千盘百级，上通玄圃。根插中原维地轴，其下黄河一缕。曾经过、怒潮煎煮。无限西风神州恨，倩相轮、做尽兴亡谱。铃铎响，自相语。","dynasty":"清代","title":"登上方寺铁塔"}
{"author":"陈维崧","content":"是谁家本师绝艺？檀槽搯得如许！半弯逻逤无情物，惹我伤今吊古。君何苦：君不见、青衫已是人迟暮。江东烟树。纵不听琵琶，也应难觅，珠泪曾干处。凄然也，恰似秋宵掩泣，灯前一队儿女。忽然凉瓦飒然飞，千岁老狐人语。浑无据，君不见、橙心结绮皆尘土。两家后主，为一两三声，也曾听得，撇却家山去。","dynasty":"清代","title":"家善百自崇川来，小饮冒巢民先生堂中。闻百"}
{"author":"陈维崧","content":"正轻阴做来寒食，落花飞絮时候。踏青队队嬉游侣，只我伤心偏有。休回首，新添得、一堆黄土垂杨后。风吹雨溜。记月榭鸣筝，露桥吹笛，说着也眉皱。十年事，此意买丝难绣。愁容酒罢微逗。从今纵到岐王宅，一任舞衣轻斗。君知否？两三日、春衫为汝重重透。啼多人瘦。定来岁今朝，纸钱挂处，颗颗长红豆。","dynasty":"清代","title":"清明感旧"}
{"author":"陈维崧","content":"想当年。黄公垆下兴翩翩。盘龙雕马，春风门下盛貂禅。有邹阳董相，一时赏誉重琅玕。略记旗亭游处，都相似、尔我周旋。自许上流，人称名士，终朝蹋臂萦牵。更儿呼德祖，弟蓄灌夫，意气无前。忆唱绿帻金丸，风流放诞，并坐响鵾弦。仿佛是、巷名金钱，幕号红莲。回中下杜，油壁雕鞍，曾经坠粉遗钿。狂奴减未？痴人死未？诟厉语，亦相怜。分携成旧雨，酒阑追省，一往凄然。同学少年虽健，奈酒徒散尽不堪言。道政坊头，延秋门外，忆了千千万。论窥帘映柱人何限，都分付、碎雨零烟。念故人一样艰难，总萧瑟江南庾子山。写瑶琴怨，我弹未了，又怕君弹。","dynasty":"清代","title":"柬程村文友"}
{"author":"陈维崧","content":"三月雷堂口，多少游丝浴鹭。正潋滟文縠初平，金沟种满芳树。屏幕津楼斜蘸水，千秋春院闲吹絮。喜夹衣初试，艇子一双摇去。阵阵鬓丝，层层帘影，齐向平山渡。隔船纱、袅袅婷婷，影落绿波深处。照菱花水面明妆，唱竹枝风前诗句。又东园、芍药才红，金铃争护。兰桡小拢，看绕径裙花，漾尘微步。渐铺遍氍毹，玉笋飞觥，春纤拂素。红子低敲，青梅小摘，栏杆却立频回顾。蓦地见、玉钩斜路。伤心吊古，黯然偷注横波，此处是，隋皇墓。几番惆怅，流水东风，往事浑无据。且趁江流正滑，好放蜻蛉，慢摇纸扇，重歌金缕。暝翠将沉，船头欲转，茱萸湾子红桥下，妒游童、宝马将人觑。可怜此际归来，两岸榆钱，一天丝雨。","dynasty":"清代","title":"春日游平山堂即事"}
{"author":"陈维崧","content":"公子云间秀，才情不可当。僧弥原是弟，公瑾尚呼郎。赠我金条脱，随人蜡凤凰。昨来成艳曲，流诵满平康。","dynasty":"清代","title":"赠宋楚鸿"}
{"author":"陈维崧","content":"一片河桥月，经年照客舟。不知春已尽，犹傍尔同游。镫火烟中暝，人家水上浮。浊醪拚醉倒，莫问大刀头。","dynasty":"清代","title":"同梅杓司夜泊河桥"}
{"author":"陈维崧","content":"旅舍愁无那，浓秋把汝诗。驿楼临水处，凉月挂城时。更忆东淘客，吟成老泪垂。乾坤二子在，萧飒莫深悲。","dynasty":"清代","title":"赠汪舟次兼怀吴野人"}
{"author":"陈维崧","content":"雨脚今晨歇，翩然挈伴行。径须谋薄醉，不可负微晴。老屐缘村响，危桥趁涧成。剪蔬兼斸笋，坚坐看经营。","dynasty":"清代","title":"雨后同卢龙孙金廓明羊月生朱嗣殷过饮刘睿生家纪事"}
{"author":"陈维崧","content":"为君诉。今年东作，满目西畴，尽成北渚。雨翻盆势欲浮城去。香稻波飘，都作沈湘角黍。咽泪频呼儿女，瓮头剩粒，为君殷勤煮。话难住。茅檐点滴，短檠青荧，床上无干处。雨声乍续啼声断，又被啼声，剪了半村雨。摇手亟谢田翁，一曲淋漓，不抵卿言苦。","dynasty":"清代","title":"夜宿翁村时方刈稻苦雨不绝词纪田家语"}
{"author":"陈维崧","content":"簟纹柳浪相零乱，浅立烟廊畔。徙倚早凉天，斗茗捶琴，短帻由他岸。南华手注才踰半，听得提壶唤。一醉莫思乡，只恐江东，莼鲙招张翰。","dynasty":"清代","title":"醉花阴初秋刘笃甫以词招饮次韵奉酬"}
{"author":"陈维崧","content":"重来偏寂寂。算疏阑轻尘，粉纤曾拭。两两雏鬟，记茜衫小露，水边门侧。弄影凝妆，谁耐理、绣床刀尺。閒盼山塘，细犊金舆，往来得得。再向桥阴繫席。只半艇烟昏，千檐雨滴。此际兰闺，定双拥金凫，换吹钿笛。眼底吴娃，枉自诩、娇红腻白。其奈又经过处，断无消息。","dynasty":"清代","title":"三姝媚纪半堂所见同纬云弟次山侄用湘瑟词韵"}
{"author":"陈维崧","content":"香腮托。人与梨花俱弱。东风外、斜压香衾，蹙损潇湘远山角。镜鸾空掩却。愁觑玉肌减削。又不是、中酒伤春，尽日沈吟倚妆阁。唾花裙上落。奈紫栈才温，红绵正薄。水晶帘额轻寒络。更阵阵春雨，恹恹残日，小楼欲睡那便著。且自漱春酌。飘泊。旧时约。只柳绵花絮，年年如昨。绿遍平芜天又各。念马嘶门外，听来常错。清明寒食，无限恨，燕子觉。","dynasty":"清代","title":"兰陵王春恨"}
{"author":"陈维崧","content":"欢场才罢，去对孤檠话。欲击唾壶声尽哑，可惜孤城浪打。一宵柳簇花笼，何时万户千钟。尘世风波似海，狂奴谈笑生风。","dynasty":"清代","title":"清平乐其三"}
{"author":"陈维崧","content":"立马和君说：到襄阳、为余先问，隆中诸葛。往日英雄潮打尽，怪煞怒涛崩雪。今古恨、总多于发。再问大堤诸女伴，白铜鞮、可有闲风月？谁弹向，楚天瑟？才逢燕市还分别。怅平生、无多知己，几番离合。此去武昌鱼不少，莫惜颜筋柳骨。要频看、郑虔三绝。一幅新词《凄凉犯》，嘱来春、并示何生铁。霜夜吼，烛花裂。","dynasty":"清代","title":"用辛稼轩陈同甫倡和韵，送王正子之襄阳，明"}
{"author":"陈维崧","content":"冰蟾飞皓彩，今宵月、胜似昨宵圆。有一片角声，凄清枕畔，三秋桂子，零乱樽前。人生事、千龄浑似梦，百计且求仙。凤舞鸾歌，别来几日，琼楼玉宇，归去何年。流霞须倾尽，金荷里，鲸饮并吸婵娟。遥忆庾楼今夜，多少英贤。想月明千里，战袍不夜，西风万马，杀气临边。我控云中黄鹄，一笑茫然。","dynasty":"清代","title":"风流子月夜感忆"}
{"author":"陈维崧","content":"极目真空阔。倚巉岩、屋峦竞瘦，老松都活。澒洞荒寒非世境，昏晓阴阳荡割。更古木、冷烟轇轕。虎迹龙湫经过了，一枝筇、几被罡风夺。才到得，乱蜂末。峰巅小阁危堪掇。嵌崎嵚，呀然如窦，拳然如钵。只怕石栏凭不稳，败叶欲随秋脱。况恰对、崖门初豁。我爱湖光能入望，约他年、再与攀萝葛。看夜半，阳乌渴。","dynasty":"清代","title":"贺新郎登龙池绝顶凭虚阁同云臣远公赋"}
{"author":"陈维崧","content":"石蹲奇兽，兀奡玲珑真险秀。涧束春罗，窈窕空明足淡沲。閒庭谁到，只许碧空悬冷瀑。些事消魂，剩有秋千断板存。","dynasty":"清代","title":"减字木兰花过惠山九华庵系某氏废园"}
{"author":"陈维崧","content":"日暖莺声细。喜亭亭、依然玉琢，吴宫小字。暂别红尘刚一载，还傍画楼珠砌。却又斗、新兴鬟髻。多少桃腮和杏脸，算旧人、远胜新人丽。论族望，雒阳魏。看花漫忆当年事。记人名、一般颜色，几般才艺。自被子规催去急，零落娇香满地。拚舞榭、为伊长闭。若使紫台真再返，笑鸿都、枉用骖鸾计。花凝笑，又含睇。","dynasty":"清代","title":"贺新郎竹逸斋中紫牡丹枯而复生为填此词"}
{"author":"陈维崧","content":"春江上。见鸂鶒、濛濛飞碧浪。草间珠露犹垂，岸左红兰才长。东风斜日，小玉门前缆乌榜。正离人、好梦初醒，双拥红篝凝想。因念十载漂零，长则在、水驿烟程来往。手把金尊和泪说，枉说是、画眉张敞。如今便、花开花谢，祇凭得、红襟梁上讲。送朗行、独凭小楼，橹声水面摇响。","dynasty":"清代","title":"尉迟杯别况"}
{"author":"陈维崧","content":"那晓鲁公帖，有手且飞觞。觞行更催擘脯，此乐甚堂堂。笑寄鹿皮翁语，乃有神仙上界，欲以汝为粮。玉馔莫深恨，底事不潜藏。呼毕卓，牵阮籍，态颓唐。百年所得有限，不若醒而狂。热洛河须痛饮，明日北风大作，结束上平冈。箭作饿鸱叫，袒裼猎黄獐。","dynasty":"清代","title":"水调歌头毛会侯席上限咏鹿脯诗，词以代之，同王惟夏、方雪眠、毛大可、允大诸君赋"}
{"author":"陈维崧","content":"江左周瑜，年少日、雄姿历落。记十载、霜飞獬豸，风生台阁。宦迹遽如春梦短，人情剧似秋云薄。旧平泉、早付绿苔生，都非昨。问鲍子，今难作。怜弱女，凭谁托。赖同官偏念，曩时花萼。高谊漫言齐偶大，华堂定让韩居乐。翟公门、一曲鼓求凰，惊罗雀。","dynasty":"清代","title":"满江红"}
{"author":"陈维崧","content":"忆昔吾家，有万卷楼，城西毫村。自江陵道尽，牙签半失，感阳焰熄，玉轴犹存。借去一瓻，亡来三箧，墨化妖螭赴海门。无多剩，似乱馀故旧，卖后田园。丛编暇日还扪。与药裹零星曝满轩。任半生穿穴，碎同蠹蚀，有时发作，陡若龙掀。贫极须捻，老来怕读，閒对秋阳自较翻。吾休矣，亟束书高阁，且晒吾裈。","dynasty":"清代","title":"沁园春晒书"}
{"author":"陈维崧","content":"有客苍然，万里而来，精悍眉端做。诉蹉跎、少壮迅流波，算狂奴、半生磊砢。炙毂踝高谈，直惊帝座，周旋与我宁为我。嗟廿载河湟，全家关陇，虞兮其若之何。况赫连城下虎腥多。更无定河头毒龙窝。夜少毡房，马腹中间，鼾哈竟卧。邀羌女秦娥，豪猪皮染茜红靴。脱帽侮群帅，醉来遑恤其他。奈少妇穷边，三年浅土，坏罗裙被枫根裹。遂不觉神伤，悄焉泪湿，浮生渐识因果。乃豪气、狂踪尽摧挫。向法鼓、斋鱼修梵课。更谁知、劫风吹堕。今年作事大谬，又捩芦沟柁。道上路鬼，掫揄近日，前辈何其计左。东风下第渡滹沱，笑洛阳、黑貂裘破。","dynasty":"清代","title":"哨遍曾庭闻至"}
{"author":"陈维崧","content":"紫蟹黄花节物新，他乡斗酒亦情亲。樽前赖尔能吴语，泽畔怜余类楚臣。夜月钿蝉弹法曲，秋风石燕说遗民。江东年少休相问，七十何戡是旧人。","dynasty":"清代","title":"赠吴人陈敬仲其一"}
{"author":"陈维崧","content":"已过秋千节，看汲冢、苔钱铺缬。淇流咽，说古今兴灭。比干庙、年年啼百舌，月与铜盘都缺。愁恨织。花落处，棠梨成血。","dynasty":"清代","title":"天门谣汲县道中作"}
{"author":"陈维崧","content":"天阴岁暮，正情如中酒，人初赋别。忽接繁台书一纸，飞下梁园白雪。悼远伤离，抚今追昔，字字皆辛切。狂歌数阕，唾壶之口都阙。每欲窄袖轻衫，碻磝道上，小犯寒风洌。耳后弓弦声霹雳，一片风毛雨血。雅愿终违，壮游未果，世事多枝节。中宵辗转，布衾今夜难热。","dynasty":"清代","title":"念奴娇酬归德侯仲衡"}
{"author":"陈维崧","content":"碧秋澄澈。把江南染遍，是他黄叶。忽一朵、半朵春红，也浅晕明妆，薄融酥颊。簸雨笼晴，笑依旧、茜裙微摺。只夜凉难禁，露重谁忺，蛩语凄咽。回思好春时节。正桃将露绶，兰渐成缬。楼上人醉花天，有画鼓银罂，宝马翠埒。事去慈恩，枉立尽、西风閒说。伴空濛、驿桥一帽，苇花战雪。","dynasty":"清代","title":"解连环暮秋看窗前杏花"}
{"author":"陈维崧","content":"记少日、从君使健笔。如风蛟螭盘攫。更短衣破帽，横穿欲度绝漠。蹴鞠弹筝豪士约。抚掌轰轰笑乐。似阿黑、一辈人，裂眦奋袖，神色甚恶。讵料沦落关河，将冶习狂名，一朝除却。笑古今青史，细碎浑如蜹脚。让馀子、累累若若。只佳句、清抵空山夜泉，剪灯读、睡难著。","dynasty":"清代","title":"无愁可解题桢伯诗词卷尾用黏影词韵"}
{"author":"陈维崧","content":"雁行阵阵，带夜来西风，触响帘钩。偏值新晴，且谋小饮，霜螯最是宜秋。晚轩更幽。点吴羹、玉腕纤柔。笑人间、万事鸿毛，知他何物是监州。尔雅读来须熟，莫移封彭越，作内黄侯。浅傅红糟，低斟白堕，春醪滟滟光浮。菊花部头。被弦声、郭索轻偷。待微酣、半捲风帘，催人同倚楼。","dynasty":"清代","title":"霜花腴蟹"}
{"author":"陈维崧","content":"孤竹君原称苦节，晚遗弱息江村。夜凉荐寝暂承恩。斑留江上点，冷浸月中魂。青女秋来休见妒，此身自有根源。化为横笛响夔门。但凭关塞曲，吹裂小龙孙。","dynasty":"清代","title":"临江仙咏竹夫人二首其一"}
{"author":"陈维崧","content":"蔻绡衣霓裳。配羿妃清冷，媭女苍凉。夜夜长歌寡鹄，短歌愁凰。摧短鬓，为秋霜。染啼痕、眠芊幽篁。叹海碧天青，蟾孤兔老，六十载共姜。筑柘馆，连芸窗。更授经帐底，画荻帘旁。机声中搀洛诵，书声琳琅。剪玉树，成佳郎。羡季心、词坛擅场。侠哉女公孙，萱花柏舟千古香。","dynasty":"清代","title":"寿楼春为白琅季节母吴孺人赋"}
{"author":"陈维崧","content":"得怜堂后，有丹楼飞起，当年争羡。阳夏门庭能咏絮，那更溪山葱茜。带雨房栊，和烟帘幕，零乱东湖面。碧阑干里，有人斜映琼扇。可惜人去匆匆，而今楼下，秋水帆如箭。老我三吴好男子，绿鬓忽然衰贱。蔓草霜浓，丛祠露悄，白昼鼪鼯现。舍南舍北，乱飞王谢家燕。","dynasty":"清代","title":"念奴娇云间陈徵君有题余家远阁一阕秋日登楼不胜蔓草零烟之感因倚声和之"}
{"author":"陈维崧","content":"极目离离，遍地濛濛，官桥野塘。正杏腮低亚，添他旖旎；柳丝浅拂，益尔轻飏。绣袜才挑，罗裙可择，小摘情亲也不妨。风流甚，映粉红墙低，一片鹅黄。曾经舞榭歌场，却付与空园锁夕阳。纵非花非草，也来蝶闹；和烟和雨，惯引蜂忙。每到年时，此花娇处，观里夭桃已断肠。沉吟久，怕落红如海，流入春江。","dynasty":"清代","tags":"婉约，咏物，写花","title":"沁园春·咏菜花"}
{"author":"陈维崧","content":"狂飙挟雨，恰冰车铁骑，一时砰击。倒拔南湖高十丈，无数巨鱼人立。饱啖哀梨，横驱阵马，徙倚清凉国。临风一笑，猬毛须捲如磔。记否烟雨楼头，旧游星散，多少南和北。二十馀年吾竟老，赢得暮云堆碧。只有周郎，仍然年少，同作天涯客。无多酌我，为君起弄长笛。","dynasty":"清代","title":"念奴娇周弇山携具八关斋同亦人恭士诸君子万弟快饮风雨飒至炎熇尽解词以纪事"}
{"author":"陈维崧","content":"冰泮金塘，雪消碧瓦，已将春霁閒作。画鼓敲时，绣旗飏处，辇道晴丝娇惰。辽后妆楼在，记楼上、朝天梳裹。如今白玉栏杆，无数燕泥轻堕。词客吟情无那。怕路近天家，鞭影微亸。一抹斜阳，几朝禁苑，墙下橐驼閒卧。纵到花开日，问曾否、连昌上锁。多少新愁，恰被宫莺啼破。","dynasty":"清代","title":"探春慢新正四日东华门道上同徐电发并辔作"}
{"author":"陈维崧","content":"少日情亲，两家中表，羊车竞戏阶前。雕虫薄技，里塾又随肩。弹指渭阳凋谢，乌衣巷、蔓草平田。谁能料，童时伴侣，相对两华颠。中年。抛艾绶，柴门罨画，三径萧然。忆相州邺下，宦迹流传。购得铜台绣瓦，归吟写、夜雨朝烟。残生事，酒鎗棋局，此外总由天。","dynasty":"清代","title":"满庭芳赠表兄万大士"}
{"author":"陈维崧","content":"记宵来、老颠欲裂，要骑碧海狞凤。铜荷烛泪荧荧滴，沾满衫儿嫌重。缭桂栋。记留住金鞭、不放狂奴控。公荣伯仲。任银井堆霜，晶屏漏月，药玉半船冻。吾生事，须付酒经茶董。不然带眼移孔。杯阑忽忆家乡好，万点暗香浮动。亭楚颂。更一片笋园、茗岕连唐贡。晴螺翠涌。且浣却京尘，欹将冰枕，低选客窗梦。","dynasty":"清代","title":"摸鱼儿宋牧仲谢方山曹实庵正子四先生招同人雅集次日正子和光融谷词见赠即依原韵奉酬"}
{"author":"陈维崧","content":"记西风、握手秣陵隈，苦语劝君归。叹尉佗城下，小姑山口，风景全非。何事年年作客，牢落寸心违。且与王章妇，对泣牛衣。谢尔吾言竟用，果幡然归葺，云壑烟扉。更梅郎健在，酬和未应稀。只伶仃、画溪野老，况今年。烽火雁难飞。关情甚、敬亭栗罅，石臼鱼肥。","dynasty":"清代","title":"八声甘州寄宛陵沈方邺兼怀梅耦长"}
{"author":"陈维崧","content":"商邱忆，马客似幽凉。枣子集头调犬路，木兰庙角斗鸡场。自许尽轻狂。","dynasty":"清代","title":"望江南其三"}
{"author":"陈维崧","content":"皖口还西上，庐峰紫翠偏。江声连故国，驿路入新年。铁树旌阳宅，红霞贾客船。子安吟眺处，彩笔至今传。","dynasty":"清代","title":"京邸岁暮送其白弟暂返梁园即赴南昌郡幕其二"}
{"author":"陈维崧","content":"黄入东风，绿来南内，梦中春水竛竮。个侬香粉，髣髴也曾经。还是簸钱堂上，当年事、有影无形。高楼外，珠圆莺脆，隔院已闻声。衷情。浑欲诉，新愁点点，旧恨星星。奈一场春梦，不甚分明。此际银灯耿耿，罗衾湿、红泪如冰。难分手，满街细雨，愁煞梦回程。","dynasty":"清代","title":"满庭芳纪梦"}
{"author":"陈维崧","content":"淮水流，淮水流，蛮弦铜鼓不胜愁。骊山金盌无消息，六月园陵冷胜秋。","dynasty":"清代","title":"潇湘神盱眙舟中作"}
{"author":"陈维崧","content":"前年大水庐舍没，今年无雨井泉竭。江南江北尽开河，官司夜点开河卒。朝开河，暮开河，河身龟坼将如何？千夫畚锸竞邪许，淤泥堆积成陂陀。三日开一尺，五日开十步。监河使者河上住，虎须锦伞一何怒。岢峨大艑谁家子，枫林祭赛刲羊豕。船头打鼓催发船，那得河中一杯水。官舱骂吏吏骂夫，尔曹饱饭何为乎？河夫闻言泪双堕，家贫路远夫常饿。君不见河乾田焦冬复春，滂沱须赖皇天仁。缺钗淘得送沽酒，官莫枉却开河人。","dynasty":"清代","title":"开河"}
{"author":"陈维崧","content":"雨后晴鬟翠可扪，风前画縠绿成痕。桃花开遍防渔父，蝴蝶飞来认耳孙。书满架，酒盈尊，举家耕读任乾坤。也知丸药今晨懒，偶爱听莺过别村。","dynasty":"清代","title":"鹧鸪天赠庄山人七十"}
{"author":"陈维崧","content":"十年小阁自埋名，不爱卖丹青。随身并少林逋鹤，人比惠泉清。花一树，酒三升，了浮生。朝来微醉，拍手凭阑，雨后新晴。","dynasty":"清代","title":"渔父家风赠梁溪赵叟"}
{"author":"陈维崧","content":"为君诉。今年东作。满目西畴，尽成北渚。雨翻盆、势欲浮村去。香稻波飘，都作沈湘角黍。咽泪频呼儿女。瓮头剩粒，为君殷勤煮。话难住。茅檐点滴，短檠青荧，床上无乾处。雨声乍续啼声断，又被啼声，剪了半村雨。摇手亟谢田翁，一曲淋铃，不抵卿言苦。","dynasty":"清代","title":"金浮图夜宿翁村时方刈稻苦雨不绝词纪田家语"}
{"author":"陈维崧","content":"筑粉偏温，镂脂却暖，一枝颤影难休。凉轩滑簟，常傍晚妆楼。几度枕边轻坠，听不出、钗响悠悠。寻觅取，依然未璺，重上玉人头。开时刚浅夏，晓来笑折，人意先秋。正睡馀梦远，翠幌空幽。每被鬓丝笼住，香风动、蜂蝶先偷。玲珑极，邻姬误认，卸取节秦讴。","dynasty":"清代","title":"满庭芳玉簪花"}
{"author":"陈维崧","content":"四月荆南多赛会。隔浦丛祠，日日村巫醉。午后楝花风乍起，打门社首分鹅胾。一饱欣然无个事。走趁杨花，飘荡东村里。腰鼓盲词随处是，分棚又看梨园戏。","dynasty":"清代","title":"蝶恋花其五"}
{"author":"陈维崧","content":"种自何年，金邪元邪，穆乎高苍。恰崩涛乱泻，熊啼兕吼，枯根直裂，虎跛龙僵。客有将归，我来树下，万斛藤萝漏夕阳。摩挲歇，笑树犹如此，时代苍茫。青春正好还乡。只唱罢阳关易断肠。记前月挥鞭，将游梁苑，今朝分袂，竟返钱塘。世事何堪，人生难料，杮叶翻时又悼亡。归休恨，有一湖晴渌，西子新妆。","dynasty":"清代","title":"沁园春咏慈仁古松送陆荩思归钱塘"}
{"author":"陈维崧","content":"雨后春梅初浣，开箧衍。试取红杏尚书，小令闲编纂。几番拍遍新词，绝调千秋罕。翻惹簌簌，轻尘画梁满。书写竟，正江上、楚山晚。鸭绿粼粼，笑倩双鱼寄远。到及广陵，明月桥头夜箫暖。早付竹西歌管。","dynasty":"清代","title":"荔枝香早春校香严词竟寄孙无言于扬州"}
{"author":"陈维崧","content":"虎坊桥畔逢唐举，西风酌酒为君语。齃鼻与魋肩，何尝直一钱。浮云卿眼见，富贵非吾愿。酒尽拨三弦，狂歌菩萨蛮。","dynasty":"清代","title":"菩萨蛮燕市赠相者"}
{"author":"陈维崧","content":"角弓硬箭黄金弝，须上淩烟画。不然脱帽五湖天。藕丝篁粉伴茶烟。亦前缘。雄心毕竟轻馀子，知我佳人耳。双挼裙带绕花行。凉轩水槛十分清。说平生。","dynasty":"清代","title":"花间虞美人为广陵何茹庵题像像在荷塘竹岙间旁有两姬人侍"}
{"author":"陈维崧","content":"客船风雨，冷雁湿猿齐夜语。欲作家书，腹转车轮一字无。经年如此，愁里光阴能有几。预报归期，又在梅开似雪时。","dynasty":"清代","title":"减字木兰花其七"}
{"author":"陈维崧","content":"雪洒红窗，雨敲碧瓦，晓寒偏紧。莺簧生涩，不似旧时淹润。记前春、城南水边，内家车子绡成阵。只新年节候，连阴做暝，误他花信。点尽。安仁鬓。拚满幅春词，秦灰同烬。纵然墨淡，还有啼红堪认。况如今、苔花小笺，誓成乌鲗犹隐隐。最难忘、梅月朦胧，不耐施脂粉。","dynasty":"清代","title":"琐窗寒初春和云臣韵"}
{"author":"陈维崧","content":"绝忆生平，蹉跎祇为清狂耳。酒酣直视，奴价何如婢。断壁崩崖，多少齐梁史。掀髯喜，笛声夜起，灯火瓜洲市。","dynasty":"清代","title":"点绛唇江楼醉后与程千一"}
{"author":"陈维崧","content":"过西定桥，有芹野园，峥泓坦迤。记花阑药屿，岛何澹澹，烟汀雨濑，水太罗罗。乐去爽鸠，怆深铜狄，牧笛吹风夜起波。凭高望，怅旧家光景，邈若山河。小楼一棹经过。奈三度亭台易主何。纵王孙无恙，东风认否，主人重到，燕子知么。笑说当年，摴蒱一掷，绝似名姬换马驮。君休恨，较临春结绮，博进谁多。","dynasty":"清代","title":"沁园春"}
{"author":"陈维崧","content":"酒尽恰天寒，鹿柴恒关。漫劳曲米想云安。尽日疗饥惟黛色，多谢青山。花县忽分餐，猿鹤齐欢。溪南村老杖藜观。怪汝炊烟飘一缕，瑞雪同看。","dynasty":"清代","title":"浪淘沙"}
{"author":"陈维崧","content":"主人饯客夜未终，乱鸦飒沓啼酸风。腰下宝刀欲斫地，行间硬句真盘空。男儿颠踣傥不死，负此一饭非英雄。歌阑酒竭唾壶缺，大笑登车与君别。","dynasty":"清代","title":"古歌留别季沧苇先生其四"}
{"author":"陈维崧","content":"此物何来，猛气咆哮，砍头陷胸。见吞刀吐火，一般舑舕，镂冰筑玉，百种玲珑。万事东流，一身西极，只手曾批上圈熊。真无敌，算凉州假面，难与争功。沧州城外呼风。又戚畹狮儿卧草中。怪霜缠铁兽，汝偏夭矫，汁镕狞凤，尔独从容。顷刻天晴，须臾雪霁，赢得群儿拍手同。哑然笑，叹原来刻鹄，讵是真龙。","dynasty":"清代","title":"沁园春咏雪狮"}
{"author":"陈维崧","content":"赤兔无成，乌骓不逝，屈作小廊檐马。碎珮琮琤，丛铃戛（王+吉），依稀客窗闲话。更乌鹊时相触，霜欺兼雨打。几悲诧，多少战场猛气，矜蹴踏万马一时都哑。流落到而今，踠霜蹄寄人篱下。潦倒余生，侭闲身蛛丝同挂。又西风唤起，仍旧酸嘶中夜。","dynasty":"清代","title":"咏铁马同云臣赋"}
{"author":"陈维崧","content":"鼎内乳花将溜，瓶里玉花先逗。真皓洁，太竛竮，雪暗茶园如绣。叶与花情相斗，花与叶芬相糅。将嫩蕊，比幽兰，幽兰还逊三分瘦。","dynasty":"清代","title":"醉乡春咏茶花"}
{"author":"陈维崧","content":"倚西风、徘徊骋望，细流淰淰如许。月榭水轩临断岸，落木乱鸦无数。谁延伫。有两两幽禽、莎径频来去。柳阴深处。看满陂芦苇，一川葭菼，何计可留汝。思前事，处士亭栽梅树。岳阳楼枕湘楚。玉京碧海閒风景，何限吹笙伴侣。时已暮。剩满眼鸡群、哙等为公伍。相怜不语。笑古往今来，事多如此，且听夜窗雨。","dynasty":"清代","title":"摸鱼儿澄江客舍水亭前有野鹤二日饮啄行潦中余伤其凌霄之质而辱在泥涂词以唁之"}
{"author":"陈维崧","content":"如此佳人，是王家养炬，谢家遏末。三世貂蝉连北阙，年少东华释褐。傅粉宫前，薰香殿侧，顾盼真英发。临春结绮，旧游似有瓜葛。而今零落堪怜，文园多病，赢得相如渴。满目关河愁恨极，衰草浓烟涂抹。醉矣堪呵，灰兮可溺，田也供人夺。茫茫哀乐，四条弦子空拨。","dynasty":"清代","title":"念奴娇题顾螺舟小影"}
{"author":"陈维崧","content":"谁填杏花天，却满幅、春愁无赖。凤纸正叠，狸毫乍弄，笼鹦报道，娘来帘外。新词讶轻狂，一半是、狂奴故态。几遍绕柱循廊，一回暗想胡猜，蹙他蛾黛。瓶容旋解。毕竟是，清新堪爱。乌丝小楷。要麝墨新洒。今日营斋营葬讫，石竹罗裙早坏。裙带。字斜行还在。","dynasty":"清代","title":"卓牌儿联吟为阎牛叟"}
{"author":"陈维崧","content":"剩垒残崖，有多少、英雄经此。也则为、风吹浪打，趱成如是。北顾髻鬟晴欲笑，南朝君相生同寄。叹齐梁、一片好江山，都非矣。茶沸乳，帘泉旨。枫绣瘿，酡颜紫。倘鹤猿招我，欣然曰唯。夔纵怜蚿何所益，信偏伍哙徒增耻。踞篷舱、吹火骋雄谈，臧三耳。","dynasty":"清代","title":"满江红过京口复用前韵二首其一"}
{"author":"陈维崧","content":"小院虫虫，斜桥燕燕，伥伥触起閒事。当初妆阁影，乱织在、濛濛秋水。饼金曾费。只趁月藏钩，隔花传谜。依稀记。递香窗眼，浸娇杯底。憔悴。此日重来，剩榆荚漫天，苔钱铺地。心情何处写，拟写上、缭绫帕子。砑来松腻。怕未便缄愁，还难盛泪。斜行字。沈吟划满，竹肌空翠。","dynasty":"清代","title":"翠楼吟小院"}
{"author":"陈维崧","content":"席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。","dynasty":"清代","tags":"写景，凄凉，怀古，豪放","title":"满江红·秋日经信陵君祠"}
{"author":"陈维崧","content":"满酌凉州酝。爱佳词、一编珂雪，雄深苍稳。万马齐瘖蒲牢吼，百斛蛟螭囷蠢。算蝶拍、莺簧休混。多少词场谈文藻，向豪苏、腻柳寻蓝本。吾大笑，比蛙黾。爇残桦烛刚馀寸。叹从来、虞卿坎坷，韩非孤愤。耳热杯阑无限感，目送塞鸿归尽。又眼底、群公衮衮。作达放颠无不可，劝临淄、且傅当筵粉。城柝沸，夜乌紧。","dynasty":"清代","title":"贺新郎题曹实庵珂雪词"}
{"author":"陈维崧","content":"湘入潇波，极望处、楚天碧涨。来领袖、五湖词赋，齐盟无恙。萧帝宅荒葭菼外，昭君村在秭归上。羡风骚、两地仗斯人，从天饷。珠玉走，龙蛇漾。白雪和，幽兰唱。看江花狼籍，班香酝酿。他日定为公子绣，此时敬撰先生杖。谢君侯、未面已怜余，疏狂状。","dynasty":"清代","title":"满江红赠朱亦岩先生再叠前韵先生楚人"}
{"author":"陈维崧","content":"金笼鹦鹉新来哑，柳样腰身。月样精神，小小房栊少四邻。只愁绕院千竿碧，戛触疏筠。断续停匀，几阵琤琮似有人。","dynasty":"清代","title":"采桑子其五为汪蛟门舍人题画册十二帧"}
{"author":"陈维崧","content":"红珠辞掌，絮果因风飏。跌碎菱花楼上响，人与舞鸾同往。昨宵粉壁金闺，今宵孤冢棠梨。思子台前月落，女坟湖畔鸦啼。","dynasty":"清代","title":"清平乐友人以哭女诗见示作此以代写哀"}
{"author":"陈维崧","content":"江南忆，不羡五侯鲭。狎客后堂春说饼，厨娘小阁夜尝羹。餔歠足平生。","dynasty":"清代","title":"望江南其十"}
{"author":"陈维崧","content":"烟中铠仗，影里弓刀，往来似织。一片空明，夹纱水墨描蜹翼。笑问何代兵争，更何朝方国。滚遍街楼，有人喧笑帘隙。些子光阴，恰一般、星驰飙激。寸人豆马，依然幡幢戛击。料想灰飞烛烬，战场方息。顷刻收灯，红毬闷靠墙壁。","dynasty":"清代","title":"华胥引咏走马灯"}
{"author":"陈维崧","content":"泪湿苍梧树。是千年、骚人谪宦，旧销魂路。中殪国殇三十口，飒沓灵旗似雨。光剡剡、云中顾慕。钴鉧潭西罗神庙，笑迎神、枉费昌黎句。须让尔，歆椒醑。招魂哭入南荒去。痛孤儿、芒鞋曾踏，万山愁雾。峭壑悬崖藤羃䍥，日落啁啾翠羽。寻不遍、鹧鸪啼处。谁认当年骑箕客，有猩猩、夜共獠奴语。蕉与荔，绣祠宇。","dynasty":"清代","title":"贺新郎挽骥沙朱南池先生"}
{"author":"陈维崧","content":"飒沓寒鸦，聊萧冻叶，西风压雪将低。芦沟南下，立马惜分携。此去鸡笼山馆，江梅瘦、恰与檐齐。都门事，墙头过酒，烂醉懒重提。当时。临发日，王郎作画，送别青溪。看无多几笔，不数迂倪。勿论风流二老，相关甚、正有邻奚。长须到，欢迎隔浦，仍是杜家稽。","dynasty":"清代","title":"满庭芳送吴初明南还秣陵"}
{"author":"陈维崧","content":"淼淼长洲，离离茂苑，无边草色连空。两番借治，欢笑满吴宫。一自暌离绛帐，相思切、早理烟篷。平波远，谁吹五两，几阵落灯风。忡忡。怜别后，鸾飘凤泊，竹懒丝慵。拟酒酣诉与，慷慨从公。忆昨探梅摘蕙，铜官下、曾傍游筇。经年矣，春来邓尉，香雪又濛濛。","dynasty":"清代","title":"满庭芳丁巳元夕后三日谒别驾林天友于长洲官署赋赠"}
{"author":"陈维崧","content":"忆昔吾家，有万卷楼，城西毫村。自江陵道尽，牙签半失，感阳焰熄，玉轴犹存。借去一瓻，亡来三箧，墨化妖螭赴海门。无多剩，似乱馀故旧，卖后田园。丛编暇日还扪。与药裹零星曝满轩。任半生穿穴，碎同蠹蚀，有时发作，陡若龙掀。贫极须捻，老来怕读，閒对秋阳自较翻。吾休矣，亟束书高阁，且晒吾裈。","dynasty":"清代","title":"沁园春晒书"}
{"author":"陈维崧","content":"买花归倚绣帘前。问侍儿、剩否金钱。邀隔垣、女伴消閒昼，还趁取、苔石幽鲜。轻轻簸、青蚨不定，怕撩人鬓蝉。竞负闺中刘毅，喝雉喧阗。琅然。滚归墙罅，与柳绵、一样匀圆。恼他邻女娇小，赢处惯倚轻儇。唤重来、频呼不应，走弄墙畔秋千。无聊甚、閒掷五铢，暗卜归船。","dynasty":"清代","title":"彩云归簸钱"}
{"author":"陈维崧","content":"记在鲁蒙阴，霜枫浓淡。叠巘层崖幻苍绀。秋生海市，红日一轮孤陷。晚凉催卸驮，投关店。云迷石匮，烟零玉检。翠羽金支半明暗。秦松西笑，华掌碧莲初染。齐州青八九，才如点。","dynasty":"清代","title":"感皇恩其五"}
{"author":"陈维崧","content":"酒冷天寒日，人去客愁中。数行钿蝉柱雁，祖饯出城东。衣上青天明月，马上黄河飞雪，雁背染霜红。如此作装急，磊砢相桓公。千斤椎，七宝辔，百石弓。从奴宾客，所过栈马齧残通。定过淮阴祠下，更到望诸墓上，怀古飒悲风。若见苏司业，言我鬓成翁。","dynasty":"清代","title":"水调歌头送宋荔裳观察入都并寄蓼天司业同顾庵西樵赋"}
{"author":"陈维崧","content":"过西定桥，有芹野园，峥泓坦迤。记花阑药屿，岛何澹澹，烟汀雨濑，水太罗罗。乐去爽鸠，怆深铜狄，牧笛吹风夜起波。凭高望，怅旧家光景，邈若山河。小楼一棹经过。奈三度亭台易主何。纵王孙无恙，东风认否，主人重到，燕子知么。笑说当年，摴蒱一掷，绝似名姬换马驮。君休恨，较临春结绮，博进谁多。","dynasty":"清代","title":"沁园春"}
{"author":"陈维崧","content":"罗浮人家红蕉布。谁裁郎衣侬所作。","dynasty":"清代","title":"竹枝其三粤东词"}
{"author":"陈维崧","content":"绿罨苕溪顾渚，拍茶妇、绣裙如雨。携香茗，轻盈笑语。记得鲍娘一赋。邀陆羽，煎花乳，红闺日暮。玉山半醉绡帏护，且消酪奴佳趣。","dynasty":"清代","title":"茶瓶儿咏茗"}
{"author":"陈维崧","content":"昨夜枝头，问谁啼血，洒来并入花丛。纵使春归，也须偷注殷红。为伊细数行踪。记乡关、栈阁千重。曾随花蕊，葭萌驿前，一路飘蓬。淡烟粉水，斜月绵州，华阳士女，蜀国丝桐。便为花鸟，魂犹恋此安穷。欲拜低头，最怜他、姓氏相同。莫愁浓。溪山此间，不异新丰。","dynasty":"清代","title":"夏初临杜鹃花同云臣赋"}
{"author":"陈维崧","content":"灵均苗裔，羡十年学道，匡庐山下。忽听帘泉豗冷瀑，豪气轶于生马。亟跳三边，横穿九塞，开口谈王霸。军中毬猎，醉从诸将游射。提罢匕首入秦，不禁忍俊，缥缈思登华。白帝祠边三尺雪，正值玉姜思嫁。笑把岳莲，乱抛博箭，调弄如花者。归而偕隐，白羊瑶岛同跨。","dynasty":"清代","title":"读屈翁山诗，有作"}
{"author":"陈维崧","content":"今宵閒想，问谁家画阁，一双人月。细把朝衫薰豆蔻，徐绾八盘元发。人有琴心，家居颍尾，风调偏亲切。红窗尔汝，夜阑一倍难歇。为语十二楼中，金风初厉，莫任琼扉豁。遥忆扫眉驱使处，茉莉万枝香雪。天与貂蝉，地多金粉，笑拣名花折。独怜银汉，有人捣药愁绝。","dynasty":"清代","title":"念奴娇十二夜对月戏柬刘公㦷吏部时吏部新纳姬六叠前韵"}
{"author":"陈维崧","content":"风帘霜院。有一派晴秋，暗萦窗练。酒辣侵唇，菊香扑鼻，黄雀紫螯初荐。正值客心悽处，那禁夜乌啼断。绛蜡底，恰白头贺老，江潭重见。离怨。言不尽，水市灯昏，试取檀槽按。宛雒家乡，武昌楼橹，往事暮云分散。愁似长空飏絮，泪比真珠脱线。君休唱，惹青衫湿了，再无人管。","dynasty":"清代","title":"喜迁莺华汉章招饮听苏昆生度曲"}
{"author":"陈维崧","content":"拍遍小阑干，何限塞鸿明灭。老去怕逢节候，正落红时节。沙场病卒搯檀槽，隔著邻垣说。似诉少年陈事，有玉楼金埒。","dynasty":"清代","title":"好事近隔院听琵琶"}
{"author":"陈维崧","content":"江南忆，白下最堪怜。东冶璧人新诀绝，南朝玉树旧因缘。秋雨蒋山前。","dynasty":"清代","title":"岁暮杂忆"}
{"author":"陈维崧","content":"虞山山拂水，风倒捲、吼帘泉。想红豆村庄，绛云楼阁，翰墨流传。风流后来谁继，有天都、逋客汉张骞。水槛斜欹垞北，晴轩正面湖前。王维今日画中禅。说尔最豪贤。羡坊号光和，里名通德，台曰超然。行年。只今四十，已手摩、铜狄叹桑田。侠骨毬场酒舍，閒身茶灶渔船。","dynasty":"清代","title":"木兰花慢寿虞山张以韬四"}
{"author":"陈维崧","content":"粉月一规，雪浪千条，何其皓然。正稀微吴语，佛狸城下，参差楚火，胡豆洲边。忽听江楼，谁吹横笛，今夜鱼龙讵稳眠。推篷望见，秣陵似梦，瓜步成烟。扬州更鼓遥传。记小杜曾游是昔年。奈迩来情事，鬓丝禅榻，当初况味，绿斝红弦。万古精灵，六朝关塞，都在蟂矶牛渚前。吾长啸，把一杯在手，好个江天。","dynasty":"清代","title":"沁园春月夜渡江"}
{"author":"陈维崧","content":"闷欲凭虚，狂思拔宅，人间何窄。朵朵奇云，殷红荡深黑。溪西故隐，三万顷、湖天一色。犹忆。菱角莲须，满塘西舍北。萧萧陂泽，旧日渔船，桥边甚人摘。年来闹市，永隔水云国。安得阳乌敛绛，早唤夜蟾堆碧。更试攀华顶，剪取古尧时雪。","dynasty":"清代","title":"惜红衣苦热兼怀村居水木之胜"}
{"author":"陈维崧","content":"响铜签，许多年旧事，和恨压眉尖。记得当初，后堂弟妹，团圞围定红帘。饮尽了、屠苏千盏，挝画鼓、憨笑赌黄柑。十里春城，金蛾暗扑，火凤交衔。自后也逢除夕，叹此身长是，弟北兄南。第宅俱非，颠毛都换，每因令节生嫌。只万点、官桥夜火，风吹零乱映疏檐。羡煞邻家岁酒，隔巷春衫。","dynasty":"清代","title":"一萼红癸丑除夕"}
{"author":"陈维崧","content":"屐印苍苔罅。恰经过、故人为我，摘蔬蒸鲊。酒后烛花争怒裂，飒飒霜飙酸射。笑李蔡、为人中下。身似江潭流落伎，但开元、旧事重提怕。银筝在，梁尘挂。牙签列屋香芸洒。尚依然、炉薰椀茗，法书名画。八载离情何处写，赢得琮琤檐马。被一夜、西风乱打。草没吴宫人去久，算堂前、燕子无存者。罗襟酒，任沾藉。","dynasty":"清代","title":"贺新郎饮范龙仙斋头感旧并示王升吉五用前韵"}
{"author":"陈维崧","content":"拂晓相逢花弄口。如此天寒，何事清晨走。小院绿熊铺褥厚，玉梅花下交三九。招入绣屏闲写久。斜送横波，郎莫衣单否。袖里任郎沾宝兽，雕龙手压描鸾手。","dynasty":"清代","title":"蝶恋花其七"}
{"author":"陈维崧","content":"三月厨娘，乍榨就、桃花茜醋。恰园后篱边，几丛新长，胭脂三五。湘娥竹下啼猩雨。洒鹃痕映空山暮。算风味世上，侯鲭禁脔应妒。山馆下、极望嫣然，早已向、幽窗催句。正此际、太常斋日，小摘珊瑚一树。浣馀还怕芳香损，倩筠篮把红鲜护。傍阑干住。误飞下、衔花燕羽。","dynasty":"清代","title":"映山红慢竹菇用湘瑟词咏石榴韵"}
{"author":"陈维崧","content":"红烛如山，请四筵满座，听侬挝鼓。此日天涯谋作达，事更难于缚虎。仆本恨人，公皆健卒，不醉卿何苦。金元院本，月明今夜重作。总是狎客南朝，佳人北里，占断芜城路。好景也知容易散，一别沈鳞羁羽。狂受人憎，醉供人骂，老任雏姬侮。扬州灯火，明朝人定传语。","dynasty":"清代","title":"念奴娇次夜韩楼灯火甚盛仍听诸君弦管复填一阕叠前韵"}
{"author":"陈维崧","content":"无聊笑撚花枝说，处处鹃啼血。好花须映好楼台，休傍秦关蜀栈战场开。倚楼极目添愁绪，更对东风语。好风休簸战旗红，早送鲥鱼如雪过江东。","dynasty":"清代","title":"虞美人无聊"}
{"author":"陈维崧","content":"陇上。晓莺低唱。豆荚初娇。小姬一色绿裙腰。迢迢幂野桥。悲歌杨恽家居久。三杯后。惯种南山豆。豆花棚下月毵毵。溪南闲寻渔叟谈。","dynasty":"清代","title":"河传豆荚"}
{"author":"陈维崧","content":"离墨山前，善权洞口，一径红兰堪藉。露眼如啼，掩冉溪庄水榭。趁雨摘、螺黛青分，带烟采、蝶裙碧化。妒归樵、满担清芬，日斜纤手刚盈把。紫茎暗数漫剪，还取春泥垒，粉红墙罅。午困妆馀，惯是向人沾惹。被玉轸、弹上银蝉，向犀奁、和些冰麝。待閒里、焙入龙团，小窗供夜话。","dynasty":"清代","title":"绮罗香春日咏兰"}
{"author":"陈维崧","content":"今宵閒想，问谁家画阁，一双人月。细把朝衫薰豆蔻，徐绾八盘元发。人有琴心，家居颍尾，风调偏亲切。红窗尔汝，夜阑一倍难歇。为语十二楼中，金风初厉，莫任琼扉豁。遥忆扫眉驱使处，茉莉万枝香雪。天与貂蝉，地多金粉，笑拣名花折。独怜银汉，有人捣药愁绝。","dynasty":"清代","title":"念奴娇十二夜对月戏柬刘公㦷吏部时吏部新纳姬六叠前韵"}
{"author":"陈维崧","content":"石腹空而罅。斗巑岏、斜欹压笋，龙孙几鲊。屋后松杉都作势，黛色涛声喷射。且与客、提壶其下。慷慨摄衣升上坐，夜苍茫、说剑空堂怕。衣露肘，诗瓢挂。忠襄碧血高原洒。誓三光、骑箕裹革，丹青图画。抵几奋髯谈往事，恨杀乾坤铜马。将如此、金瓯碎打。且向蔡经家烂醉，只今宵、背痒谁搔者。天可幕，地为藉。","dynasty":"清代","title":"贺新郎蔡九霞招饮同云间沈友圣赋六用前韵"}
{"author":"陈维崧","content":"嵌空撑户牖，凿翠支堂奥。淙淙岩溜响，喧银瀑。硗确谽谺，铁色黏青峤。石笋攒丹灶。积雪层冰，玲珑原隰俱缟。或为怪鹘，或作千年豹。或似秋江岸，晴龟曝。林青日黑，山畔归樵少。野火连天烧。虎腥如雨，瘦石此时更峭。","dynasty":"清代","title":"满路花咏禹门寺前一带颓崖峭石"}
{"author":"陈维崧","content":"昔梦都非，旧游频换，秋夜一灯吾汝。彩笔凭陵，压尽曹滕邾莒。曾见说、猿臂难封，又闻道、蛾眉工妒。任纷纷、项领儿郎，薰香剃面画衣裤。谁将东绢一匹，皴铜身铁鬣，翠交苍互。子落涛鸣，下有幽人箕踞。看几簇、露叶烟条，经几场、落花飘絮。镇朝昏、吟雨啼风，惯为浑脱舞。","dynasty":"清代","title":"绮罗香题宋既庭小照图作长松宽幅"}
{"author":"陈维崧","content":"檐前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别院歌钟。怪底烛花怒裂，小楼吼起霜风。","dynasty":"清代","title":"清平乐其二"}
{"author":"陈维崧","content":"春山劝我，只今朝、须尽此杯中物。莫把閒愁千万斛，题湿酒家墙壁。石畔泉流，林间风起，飐数枝香雪。一樽酹取，千秋射虎人杰。况值北雁初归，岩花随饮兴，共参差发。何限向来哀乐事，一笑浮沤生灭。日落帆轻，花欹帽重，暝翠侵毛发。濒行恋恋，空山定好明月。","dynasty":"清代","title":"念奴娇春日同纬云南耕遍历南岳诸园林仍用赤壁词韵"}
{"author":"陈维崧","content":"林涧逶迤，正翠陌才晴，绿水微波。昨夜月里，群玉山头，无数凤舞鸾歌。恰霓裳入破，天风紧、音节柔和。簇华筵，更禽啭迦陵，花雨鬘陀。阶前宫袍作队，都不是寻常，兽锦龙梭。百岁红萱，三枝琼树，天边乐事谁过。向蓬莱西笑，碧海事、别后如何。问姮娥。蟠桃开处，依旧红么。","dynasty":"清代","title":"春从天上来寿玉峰徐太母同青际赋"}
{"author":"陈维崧","content":"前年飞絮，我到故园君已去。今岁青山，君又南行我未还。吴云郢树，泪洒临歧无一语。再唱离歌，六幅蒲帆奈汝何。","dynasty":"清代","title":"减字木兰花送四弟子万"}
{"author":"陈维崧","content":"赐第南山近，为园下杜偏。小儿二千石，中妇十三弦。缓夜弹银甲，宜春贴锦钿。几回行乐处，战伐自年年。","dynasty":"清代","title":"冬日过农部伯父园亭感赋其二"}
{"author":"陈维崧","content":"未了青才到，相看破客颜。孤城郯子国，斜日马陵山。柿叶遮残堠，荞花拥断关。千秋征战地，旷望一追攀。","dynasty":"清代","title":"郯城"}
{"author":"陈维崧","content":"晓发盱眙县，烟岚极望遥。东风吹泗水，残雪未全消。乱岭藏山驿，微波拍板桥。昔贤高咏处，遗迹自迢迢。","dynasty":"清代","title":"盱眙"}
{"author":"陈维崧","content":"残城延古寺，细岸夹春塘。寂寂落暝翠，幽幽闻野香。花深垂钓客，竹罨浣衣娘。趺坐少言说，吾师斋磬凉。","dynasty":"清代","title":"圆通阁寺门即目"}
{"author":"陈维崧","content":"尔到睢阳郭，多应四节除。难沾分岁酒，差胜寄家书。久客妻孥瘦，长贫兄弟疏。愁悰翻倒极，白发漫盈梳。","dynasty":"清代","title":"京邸岁暮送其白弟暂返梁园即赴南昌郡幕其一"}
{"author":"陈维崧","content":"皖口还西上，庐峰紫翠偏。江声连故国，驿路入新年。铁树旌阳宅，红霞贾客船。子安吟眺处，彩笔至今传。","dynasty":"清代","title":"京邸岁暮送其白弟暂返梁园即赴南昌郡幕其二"}
{"author":"陈维崧","content":"当代论兵会，谁人可擅场？刘琨归朔北，孙策入丹阳。一诺轻车骑，千言破混茫。灵旗如仿佛，毅魄想飞扬。","dynasty":"清代","title":"忆贵池吴师"}
{"author":"陈维崧","content":"吴山吴水片帆开，驿使惊传江上梅。君过侯嬴虚左待，我从宋玉大招回。月明长水三江冷，雪满当湖万马哀。同作征人怜更远，北风吹处一登台。","dynasty":"清代","title":"余访子建东回而王谷从朝宗西去赋寄"}
{"author":"陈维崧","content":"当年镫火隔江繁，回首秦淮合断魂。十队宝刀春结客，三更银甲夜开尊。乱余城郭雕龙散，愁里江山战马屯。今日凄凉依父执，乌衣子弟几家存。","dynasty":"清代","title":"赠冒巢民先生"}
{"author":"陈维崧","content":"迟日和风汎绿蘋，飞花落絮罥红巾。此间帘影空于水，何处琴丝细若尘。池上管弦三月饮，坐中裙屐六朝人。独怜长板桥头客，白发淮南又暮春。","dynasty":"清代","title":"招林茂之先生刘公㦷比部小饮红桥野园越日茂之先生赋诗枉赠奉酬"}
{"author":"陈维崧","content":"江南忆，忆得上元时。人斗南唐金叶子，街飞北宋闹蛾儿。此夜不胜思。","dynasty":"清代","title":"望江南岁暮杂忆十首其一"}
{"author":"陈维崧","content":"春水锦鳞通，忽把故人墨迹。一纸三年才到，讶红笺无色。当初高宴五茸城，尽江东裙屐。记得傀俄酒态，有琼筵醉客。","dynasty":"清代","title":"好事近丙辰早春得云间张洮侯寅冬所寄书"}
{"author":"陈维崧","content":"白蘋花尽凋寒玉，舴艋摇空渌。秋潮恰比簟纹平，趁此日斜风细、剪江行。最怜黄歇坟头土，多少今和古。年来生怕说兴亡，笑指楚天新雁、两三行。","dynasty":"清代","title":"虞美人渡江"}
{"author":"陈维崧","content":"彩翼文禽，一生睡暖涟漪。葡萄春涨初齐。度朱栏，穿绿浪，做弄葳蕤。画楼低处，金塘好、漾尽红衣。孔雀楼头，锦鸡关上，让他毛羽芳菲。惹黄莺，和乳鸭，妒尔双栖。生憎杜宇，东风里、只向人啼。","dynasty":"清代","title":"于飞乐鸳鸯"}
{"author":"陈维崧","content":"回忆当年，霜蹄刷尽幽并夜。草头一点，猛气削驽骀凡马。羸病谁欤牧养，羁靮从宽假。摩背痒、秋阴墙罅。血泪洒。叹日暮、群乌啄肉，伏栈枥、成悲咤。西风夜响，重叙起沙场话。俛首沈吟烙印，蓦听僧钟打。馀生也、托象王台下。","dynasty":"清代","title":"簇水见古寺放生马而叹之"}
{"author":"陈维崧","content":"江豚翻碧浪，凭高望极，折戟半沉沙。鸡笼山下路，记得凤城，数十万人家。貂禅掩映，钟山翠、叠鼓鸣笳。更参差、青溪红板，从古说繁华。堪嗟！齐台梁苑，残月晓风，剩颓墙败瓦。只苍凉、半林枫槲，四壁龙蛇。几番夜雨寒潮泊，空城下、浪打蒹葭。青衫湿，隔船同诉天涯。","dynasty":"清代","title":"江南忆同云臣和蘧庵先生韵"}
{"author":"陈维崧","content":"我来吊古傍隋宫，板渚雨濛濛。依旧平山堂外，淡烟疏柳长空。年年此地，漫天榆荚，著地东风。太息韶华几换，游人犹想仙翁。","dynasty":"清代","title":"朝中措平山堂怀古用欧公原韵"}
{"author":"陈维崧","content":"石竹响飕飕，一行断垄荒邱。无人野渡水争流，土城蔓草含愁。古庙阴森凉气泻，枫叶映来都赭。门外寒涛暗打，错疑箫鼓村社。","dynasty":"清代","title":"河渎神临津古城隍庙下作"}
{"author":"陈维崧","content":"刘氏三娘双姊妹。生小繁华，家住鸡鸣埭。梵字阑干花影碎，妆楼恰与春波对。两小后堂曾博簺。阿母帘前，此日教重会。传语翾风空至再，蝉钗只靠秋千背。","dynasty":"清代","title":"蝶恋花纪艳十首其一"}
{"author":"陈维崧","content":"酒尽天寒，弹短铗、半生无术。拟还向、广陵卖药，荷苓挑术。秋雨好携邛竹杖，荒原莫管周人栗。束残书、准趁半江晴，期来日。蝙蝠暗，空如漆。络纬叫，难成匹。正篱摇书带，庭欹木笔。计画总嗟吾辈拙，安排尽让天公密。笑青毡、一夜羽毛生，飞而出。","dynasty":"清代","title":"满江红其一"}
{"author":"陈维崧","content":"胜里春人，和天上琼葩，今夜双剪。糁粉飘绵，舞困乍飏仍捲。低处才满银塘，旋又上、凤楼堆遍。问晓来、还积多少，定没小窗双扇。柳花尚早梨花未，讶濛濛、恁时相见。拚将冷淡疏狂性，行尽天涯远。祇怕火树渐红，灯市上、翠愁珠怨。料六花情重，留些元夜，印弓痕浅。","dynasty":"清代","title":"玲珑四犯人日前一日雪中用梅溪词韵"}
{"author":"陈维崧","content":"闷欲凭虚，狂思拔宅，人间何窄。朵朵奇云，殷红荡深黑。溪西故隐，三万顷、湖天一色。犹忆。菱角莲须，满塘西舍北。萧萧陂泽，旧日渔船，桥边甚人摘。年来闹市，永隔水云国。安得阳乌敛绛，早唤夜蟾堆碧。更试攀华顶，剪取古尧时雪。","dynasty":"清代","title":"惜红衣苦热兼怀村居水木之胜"}
{"author":"陈维崧","content":"犀盒偷春，鹅笙沸夜，曲栏花睡初醒。荀鸭微红，不许晚寒犹剩。看门外、绛烛双笼，正楼上、麝巾低凭。红定。算全然不似，旧时三径。寄语酒徒蒋济，总北酿清芬，休教酩酊。渐觉帝城，玉漏隔花催暝。怪何处、北阮疏狂，约来朝、西山寻胜。谁应。只推言且待，雪残冰净。","dynasty":"清代","title":"月华清为蒋元肤催妆"}
{"author":"陈维崧","content":"被东风入户，唤作春游。新霁动，峭寒收。望峥泓太液，龙堂凤艒，参差上苑，碧甃铜沟。元夜风光，天家亭馆，树已将花人少愁。帽影带晴薰御陌，鞭丝和暖糁皇州。经过旃檀绣刹，莲幢芝盖，行人说、翠辇常留。金犊稳，雪蛾柔。一车莺燕，十里骅骝。旧族崔卢，花翎茜袖，新妆秦虢，秀鬋明眸。独怜高处，有塔铃碎语，当年此地，辽后妆楼。","dynasty":"清代","title":"春风袅娜正月十二日同陆翼王宋既庭吴志伊庆百徐大文叶九来道子李秋森游白塔旃檀诸寺"}
{"author":"陈维崧","content":"汜水敖仓，是楚汉、挥戈边界。想昔日、名姬骏马，英雄梗概。荥泽波痕寒叠雪，成皋山色愁凝黛。叹从来竖子易成名，近安在？俎上肉，何无赖；鸿门斗，真难耐。算野花断镞，几更年代。秦鹿岂为刘季死，楚猴甘受周苛卖。笑纷纷青史论都讹，因成败。","dynasty":"清代","title":"汴京怀古（广武山）"}
{"author":"陈维崧","content":"六幅蒲帆，掠江下、玻璃绿涨。中流处、举杯遥贺，焦先无恙。一片乡愁残垒下，五更僧语空舲上。喜网来、白小不论钱，渔蛮饷。看蟹舍，沙头漾。听铜斗，船头唱。喝岷江有水，速成醇酿。估客使船都似马，吴儿踏浪何须杖。剪烛花、醉眼看鱼龙，离奇状。","dynasty":"清代","title":"满江红岁暮渡江用宋荔裳观察曹顾庵太史王西樵考功倡和原韵"}
{"author":"陈维崧","content":"今朝吾弟悬弧日，四十匆匆。谁荐扬雄，谒者监门孰与通。耦耕毕竟家山好，山黛初浓。杏靥才烘，迟汝风光一笑同。","dynasty":"清代","title":"采桑子其十"}
{"author":"陈维崧","content":"西风下。几声冷雁如话。凉云叠叠晕轻罗，凄清难画。左家娇女本盈盈，红珠掌上无价。记学母，将眉画。金瓠兰支其亚。簪花虿尾字偏工，黛痕潇洒。有时莺上绿窗啼，风兰烟柳偷写。月娥小别阆苑夜。最难忘、冰馆琼榭。耿耿彩鸾思跨。趁秋宵海上，冰轮高挂。丛桂香飘人归也。","dynasty":"清代","title":"西河中秋前二日红友有爱女之戚词以慰之"}
{"author":"陈维崧","content":"飒沓梧宫叶，舞遍西风，又送人归也。稻粱吴地俭，天外雁、拣尽寒汀空下。谁识故将军，只亭尉、偏工醉骂。王和霸。铜仙月中，如铅泪泻。剡曲兴尽王猷，懒心情、最聊萧难画。买烟航雨艇，归计稳、入手碧鲈红鲊。我倚垫巾楼，见君蒲帆恰卸。隔水榭。一尺钓丝堪对把。","dynasty":"清代","title":"龙山会暮秋蘧庵先生自吴中归词以讯之"}
{"author":"陈维崧","content":"碧鸡霸府重人豪，金马都堂拥节旄。万里丹崖凭管钥，三年彩笔杂弓刀。苴兰质子槟榔酒，僰爨降王赤罽袍。一自渡泸人不返，冠军城结怨云高。","dynasty":"清代","title":"南阳追感彭禹峰先生"}
{"author":"陈维崧","content":"露驿烟庄，一般箫鼓千门沸。银毯綵幔四围红，漾遍斜桥里。曼衍鱼龙百戏。闹蛾儿、游童成队。非无粉帕，亦有檀钗，暗中潜坠。回首春城，上元风景依稀记。今宵一棹缆烟汀，懒打看灯谜。且引村醪自醉。枕渔蓑、和愁早睡。迢迢往绪，历历前情，付之流水。","dynasty":"清代","title":"烛影摇红丁巳上元夜泊河桥"}
{"author":"陈维崧","content":"星桥未琐，火树仍放，风光清绮。浑不散、游童白马，杂沓笙箫阗宝砌。香奁畔、又夜情思整，笑看兰缸结蕊。渐耿耿、金波万顷，一派天街似水。昨夜孤负无眠意。枉费尽、描朱刷翠。问天上、素娥因甚，杳若秦楼嬴女吹。倚桂树、盼广寒车骑。无质雾迷三里，元宵夜、一钩残月，仄在碧云堆里。幸值今宵，重轮现、泰阶重履。只邹枚渐老，何日宸游陪侍。趁良夜、向春城醉。醉语如花伎。叹光景、好处难圆，月也与人无二。","dynasty":"清代","title":"宝鼎现甲辰元夕后一日次康伯可韵"}
{"author":"陈维崧","content":"夔魍喧豗。枫根渍酒纸成灰。泽国不知山国苦。铜鼓。醉觋夜深作蛮语。","dynasty":"清代","title":"南乡子其二"}
{"author":"陈维崧","content":"老至常閒，惟藉钞词，以永居诸。买衍波万叠，燃脂暝写，薛涛一箧，映雪晨涂。甲乙周秦，摒挡辛柳，卷比牛腰一样粗。掀髯笑，任字嘲类疥，墨哂同猪。今年纸价如珠。问洛下当年有是夫。纵画他灰焰，还疑帝虎，刻他竹粉，莫辨之无。已矣途穷，幡然事济，昨种芭蕉十万株。成阴后，取花间全集，作擘窠书。","dynasty":"清代","title":"沁园春纸贵戏作"}
{"author":"陈维崧","content":"乱峰堆髻，夕景木末，残雪崖际。一派空翠。瓢堂语悄，山窗落松子。小楼欲坠。斜嵌岩壑，蹲若奇鬼。暝色晴霁。鬓丝禅板，浑忘在尘世。开士暮归晚，钵向石桥深涧洗。坐客松寮，钟鸣黄叶寺。喜今夜关河，一碧千里。感伤身世。看六代青山，月华如水。是千秋、倚阑人泪。","dynasty":"清代","title":"绕佛阁寒夜登惠山草庵贯华阁"}
{"author":"陈维崧","content":"节届中元矣。九门边、冷云新画，明罗叠水。朝罢千官纷笑语，知我凝情有几。悄背著、红墙流涕。惨不成行西苑柳，奈秋来、是物犹如此。能禁得，几场雨。总调姜橘徒然耳。想珊珊、魂来也怯，路三千里。亟倩兰陀张净馔，抛作贝多罗子。早勘破、人间生死。觉路莲灯飘万盏，尽胭脂、倾向银塘里。化一片，彩霞起。","dynasty":"清代","title":"贺新郎中元感怀仍次前韵"}
{"author":"陈维崧","content":"虎坊桥畔逢唐举，西风酌酒为君语。齃鼻与魋肩，何尝直一钱。浮云卿眼见，富贵非吾愿。酒尽拨三弦，狂歌菩萨蛮。","dynasty":"清代","title":"菩萨蛮燕市赠相者"}
{"author":"陈维崧","content":"弄晴天，红蔷十丈，盈盈媚初夏。闹花小架。恰倒影回塘，绿水如画。柔条乱舞银墙罅。胭脂千斛泻。笼绣槅、低枝近手，偏将鸳袂惹。老松拿云吼涛声，繁英争蔓引，松身都化。似天半，作势处，烛龙将下。看灼灼、猩肌万点，照十二、楼前浑不夜。还则虑、晚来风雨，红颜偏早嫁。","dynasty":"清代","title":"花犯咏竹逸宅内蔷薇"}
{"author":"陈维崧","content":"几摺枕屏斜，凝眸看、蕃马簇平沙。算故国楼台，许多风物，当年歌管，何限韶华。曾记得、和烟罗幌展，映水粉墙遮。乍雨乍晴，卖饧天气，半痴半黠，斗酒生涯。也知别来事，浑娇懒，难胜蝉翼轻纱。多管逢春不语，对月长嗟。只芳草黏天，声声杜宇，画帘垂地，阵阵杨花。赢得无聊，小楼数尽栖鸦。","dynasty":"清代","title":"风流子感旧"}
{"author":"陈维崧","content":"周侯池畔树苍苍，遗碣岧峣屹此乡。哀诔南朝颜特进，碑铭东汉蔡中郎。千秋定论归青史，一夜悲风起白杨。此日踌躇肠欲断，漳南高冢亦昏黄。","dynasty":"清代","title":"捧读石斋黄公所撰先少保神道碑赋此追感"}
{"author":"陈维崧","content":"触眼见、官奴数行，韭花遗迹。零纨碎墨。秋光映、碧天如拭。炉熏茗椀，幽卉疏花晴窗侧。盥手验装潢，梯几看波磔。惋斯人，顿成昔。深悔旧时，赏惯鹅群，何曾知护惜。记半醉写遍，舞鬟帕，江楼壁。渴骥势、掀腾极。几何时、邻家吹夜笛。总香粉犹存，不受蜗涎蚀。应遭蛛网织。","dynasty":"清代","title":"倒犯秋日云臣斋头同大士展故友蒋瞻武遗墨感赋"}
{"author":"陈维崧","content":"一夜红都瘦。恰清和、街南百戏，分棚错绣。争占晴坡施幔幄，似水画帘痕皱。莺语剪、绿芜浓昼。老大逢场聊逐队，也婆娑、锦瑟钿车后。向酒媪，且赊酒。曲终杂爨喧豗奏。有侲童、交竽缘橦，巧将身漏。据地帖腰连琐裤，踢堶弄丸都有。银海眩、铜峰欲覆。万事总然儿戏耳，枣梨争、也算蛟龙斗。姑一笑，华阴叟。","dynasty":"清代","title":"贺新郎初夏城南观剧并看小儿作偃师幻人诸杂戏"}
{"author":"陈维崧","content":"近水人家，弄晴天气，清明恰是来朝。晓莺无赖，唤我驿边桥。多少归宁溪女，花枝飐、香粉轻飘。疏篱畔，兰芽杏蕊，开到十分娇。垂髫。刚十五，新声解唱，渌水红么。忆少年同学，半插华貂。我向江村潦倒，新年恨、比旧还饶。秋千社，东风搅碎，戏鼓赛神箫。","dynasty":"清代","title":"满庭芳清明前一日同云臣溪干观剧"}
{"author":"陈维崧","content":"天阴岁暮，正情如中酒，人初赋别。忽接繁台书一纸，飞下梁园白雪。悼远伤离，抚今追昔，字字皆辛切。狂歌数阕，唾壶之口都阙。每欲窄袖轻衫，碻磝道上，小犯寒风洌。耳后弓弦声霹雳，一片风毛雨血。雅愿终违，壮游未果，世事多枝节。中宵辗转，布衾今夜难热。","dynasty":"清代","title":"念奴娇酬归德侯仲衡"}
{"author":"陈维崧","content":"雨后春梅初浣，开箧衍。试取红杏尚书，小令闲编纂。几番拍遍新词，绝调千秋罕。翻惹簌簌，轻尘画梁满。书写竟，正江上、楚山晚。鸭绿粼粼，笑倩双鱼寄远。到及广陵，明月桥头夜箫暖。早付竹西歌管。","dynasty":"清代","title":"荔枝香早春校香严词竟寄孙无言于扬州"}
{"author":"陈维崧","content":"绿水楼台，青春院落，又是韶华百五。饧粥榆钱，过了匆匆时序。怕今年、玉剪来时，是去年、钿车停处。最难凭、轻暖轻寒，天涯羁客甚情绪。少年此日嬉游，有窥帘绮态，当垆俊侣。一自飘流，冷落夭桃门户。西楼外、几阵莺花，北邙上、一堆羊虎。向斜阳、断碣残碑，多少横官路。","dynasty":"清代","title":"绮罗香清明感旧"}
{"author":"陈维崧","content":"四月荆南风景异。乍雨还晴，晴雨都无次。欲认前村浑不似，茫茫万顷黄云腻。一巷柴门谁夜闭。打麦声中，隐隐猧儿吠。酒辣饼香真足喜，灶前抟黍添丁戏。","dynasty":"清代","title":"蝶恋花其八"}
{"author":"陈维崧","content":"夜凉茉莉绽庭西，大有乡心不敢题。谁界窗棂数行月，可堪啼煞汝南鸡。","dynasty":"清代","title":"枕上口号"}
{"author":"陈维崧","content":"前年飞絮，我到故园君已去。今岁青山，君又南行我未还。吴云郢树，泪洒临歧无一语。再唱离歌，六幅蒲帆奈汝何。","dynasty":"清代","title":"减字木兰花送四弟子万"}
{"author":"陈维崧","content":"飘红穗。正夜静、蜡影昏如醉。想曾秋院闻筝，也向春城拾翠。如今惘惘，楼外雨、和愁小门闭。向空王、礼净名经，忏却脂香粉腻。闻说今夜谁家，有年少群群，舞衫花似。咫尺银墙天样远，情绪懒、懵腾思睡。正梦著、郁金堂后，那年夜、横波珍重意。又风吹、隔巷娇歌，梦游惊醒难记。","dynasty":"清代","title":"尉迟杯遥和云臣秋夜观演杂剧之作"}
{"author":"陈维崧","content":"拂晓相逢花弄口。如此天寒，何事清晨走？小院绿熊铺褥厚，玉梅花下交三九。招入绣屏闲写久。斜送横波，郎莫衣单否？袖里任郎沾宝兽，雕龙手压梅花手。","dynasty":"清代","title":"纪艳"}
{"author":"陈维崧","content":"袅春灯、赤瑛盘内，丝丝缕缕难理。平生说饼题糕兴，惯与群儿争嗜。铜驼市。曾趁遍、卖饧小担箫声底。何曾见此。总输与筵前，轻松纤软，弱雪不胜齿。摩挲罢，髣髴梦华小记。依稀南内遗制。当初赭帕低笼处，分赐龙孙凤子。今何似。似宋嫂鱼羹、又似杨妃荔。天家往事。也不信宫娥，晓寒呵手，搓得恁般细。","dynasty":"清代","title":"摸鱼儿咏窝丝糖"}
{"author":"陈维崧","content":"十里珠帘，半城画艇，百年花月维扬。有君家丞相，梅岭旧祠堂。每到清明赛社，倾城士女，愁弄笙簧。只无情隋堤，舞腰还斗宫妆。扁舟上冢，听邻船、重话兴亡。奈石马嘶风，银蚕吊月，往迹全荒。我亦当年薄倖，曾吹过、一帽红香。问桃花认否，前度刘郎。","dynasty":"清代","title":"送蘧庵先生之广陵，并示宗定九，孙无言，汪"}
{"author":"陈维崧","content":"天水空濛，只将暝织愁，催雨添恙。乍过了东风，杨花一桁。弹指还惊仲夏，萧萧檐瓦跳珠响。葡萄涨。鸠妇唤晴，凫母眠浪。惆怅。他乡谁傍。算炉薰药裹，聊自屏当。料故国楼头，茶烟新飏。豆绿缸中梅水满，何时小啜龙团饷。苔衣长。赋得苧衫难爽。","dynasty":"清代","title":"梅子黄时雨本意"}
{"author":"陈维崧","content":"忆家乡、此时节物，四围槲叶攒锦。沿湖小弄莼丝滑，已觉水香微渗。论食品。应不数、鸡酥羊酪侯门沈。流涎那禁。伴玉脍鲈腮，雪花盐豉，微雨小桥饮。长安道，惆怅愁潘瘦沈。谁忺涞酒初窨。黏匙凝盌知何限，绝忆吴娘烹饪。浑未审。笑洛下、季鹰归也还由恁。思他则甚。拚一夜西风，五湖船上，倦觅绿蓑枕。","dynasty":"清代","title":"摸鱼儿莼"}
{"author":"陈维崧","content":"见石蹲若兽，树老于猿，谁家废圃荒馆。改作僧寮，恰临野渡，花竹蓊然平远。万里烟尘，经年烽火，家书常断。正兵间、透一僧归，来作上林秋雁。把向晴檐细展。怪一椷侵蠹，八行缠藓。书到汝为人，笑靥啼痕参半。叹世上只有西风懒。不送征人回转。更恼是、故国茱萸，眼底仍然开满。","dynasty":"清代","title":"望湘人秋日过准提庵访石公上人时上人初自都门归携有纬云弟家讯"}
{"author":"陈维崧","content":"自秋千拆了，杜宇啼残，粉笺怕写新句。蓦遇维摩，来游罨画，姿致讶如张绪。雨裛棕鞋，烟欹箬笠，隔花吴语。喜韶龄、更擅才情，解唱碧云日暮。借问师家何处。在百花洲畔，近胥江渡。此地我曾游，千载最消魂路。昔日无限锦帆柔橹。只剩绿波南浦。想月中、趺坐香台，尚有精灵来去。","dynasty":"清代","title":"望湘人赠南水上"}
{"author":"陈维崧","content":"东风作阵，飏晶笼百盏，玲珑低亚。浅倚纱屏和笑指，此是前朝㧬画。有蝶皆飞，无花不笑，翻觉丹青假。何须周昉，搓酥滴粉描写。闻说上国楼台，东京士女，最重元宵夜。两载传柑浑寂寞，孤负月明鸳瓦。讵意今年，尚书座上，人在春灯下。升平遗事，廊边鹦鹉能话。","dynasty":"清代","title":"念奴娇棠村夫子席上咏米家灯"}
{"author":"陈维崧","content":"淼淼长洲，离离茂苑，无边草色连空。两番借治，欢笑满吴宫。一自暌离绛帐，相思切、早理烟篷。平波远，谁吹五两，几阵落灯风。忡忡。怜别后，鸾飘凤泊，竹懒丝慵。拟酒酣诉与，慷慨从公。忆昨探梅摘蕙，铜官下、曾傍游筇。经年矣，春来邓尉，香雪又濛濛。","dynasty":"清代","title":"满庭芳丁巳元夕后三日谒别驾林天友于长洲官署赋赠"}
{"author":"陈维崧","content":"玲珑云水几处，借我闲消暑。掠槛沙鸥过，潭香触，碎成雨。千顷风荷举，红妆嫭。缃菂中心苦，最怜汝。披襟脱帽，新凉随意搴取。松风细响，绿雪暗翻花乳。林际濛濛皓月吐。四鼓，隔波尚有人语。","dynasty":"清代","title":"隔浦莲近拍夏日寓吴门花溪草堂与西溟夹水而居赋示西溟"}
{"author":"陈维崧","content":"昨岁行歌古竹西。广陵三月柳绵飞。谁更扶筇郊外走。林叟。开元遗事说依稀。时序飙流惊又换。春半。风光虽似旧游非。绿到江南清颍尾。春水。潺湲好为寄相思。","dynasty":"清代","title":"定风波怀颍川刘公㦷，记与茂之、公㦷小饮红桥，几一年矣，故有此作"}
{"author":"陈维崧","content":"苔垣藓径，见灵旗玉貌，娟然幽处。传是木兰遗庙在，多少神弦赛鼓。绣袷蛾眉，红妆猿臂，飒爽真轩举。雌雄扑朔，世间何限儿女。今日满目关山，极天士马，杀气连营苦。安得月明飞锦伞，压倒萧娘吕姥。娘子军空，女郎祠圮，俛仰悲今古。空墙坏壁，画衣剥落如雨。","dynasty":"清代","title":"念奴娇由亳州至归德途经木兰故里有祠在焉感赋"}
{"author":"陈维崧","content":"白头兄弟在，将进酒、且赋小秦王。叹世上鸡虫，笑人寂寂，天边蜍兔，去我堂堂。谁相寄、一编书是凤，千炬蜡成凰。检处从头，时乎已暮，烧时见跋，夜也何长。可怜惟一雁，东风催散去，永不成行。回想去冬今夜，人正颠狂。算年去年来，枫根少历，春阴春雨，燐火无光。知尔天涯二季，一样沾裳。","dynasty":"清代","title":"风流子除夕几士大兄以新历蜡炬饷我赋此奉酬因怀亡弟半雪并寄三弟纬云于都下四弟子万于宋中"}
{"author":"陈维崧","content":"北郭先生，门恰对、峰回涧曲。且小隐、渔庄蟹舍，长廊矮屋。雨过拍茶香作雪，日高煨芋酥于玉。向红尘、不到处逍遥，襟衫绿。林滟滟，烘枫菊。涛瑟瑟，锵梧竹。问貂蝉蓑笠，谁荣谁辱。豆架瓜棚三径在，黄鸡白酒千场足。便水田、今岁不曾收，来年熟。","dynasty":"清代","title":"满江红万脩承五十用吕居仁韵"}
{"author":"陈维崧","content":"鼎鼎朱门，满眼是、膨脝腹涨。谁得似、心情半懒，风情微恙。阿堵考君材最下，孔方阻尔书难上。算人间、只有芰荷裳，堪相饷。华不注，樵风漾。辕固里，蚕娘唱。使渐离和曲，杜康佐酿。才子为官休亦好，弟应荷筱兄携杖。记相人、原说使君非，痴肥状。","dynasty":"清代","title":"满江红闻阮亭罢官之信并寄西樵再叠前韵"}
{"author":"陈维崧","content":"四围铃铎响刁骚，一线穿云缔搆牢。且以登楼当戏马，何妨啜茗代持螯。天连赵魏晴俱出，松历金元腊更高。目断昆明池畔将，何时归镫压靴刀。","dynasty":"清代","title":"九月十九日同贲黄理田公燮登慈仁寺内毗卢阁分赋登高二韵录一"}
{"author":"陈维崧","content":"屈注银潢，问天畔河流，还剩多少。风雨争驰，铁骑金戈齐到。只有几叠屏风，上画著、吴天晴晓。叹年光、销沈何处，都付汀烟水草。今年纨扇凄凉甚，未西风、早辞怀抱。檐端漫讶红轮吐，却是榴花照。无数词客城南，久冷落、酒垆欢笑。怪天公也学，铜仙流泪，向宫门道。","dynasty":"清代","title":"玲珑四犯苦雨同云臣用梅溪词韵"}
{"author":"陈维崧","content":"客船风雨，冷雁湿猿齐夜语。欲作家书，腹转车轮一字无。经年如此，愁里光阴能有几。预报归期，又在梅开似雪时。","dynasty":"清代","title":"减字木兰花其七"}
{"author":"陈维崧","content":"前年飞絮，我到故园君已去。今岁青山，君又南行我未还。吴云郢树，泪洒临歧无一语。再唱离歌，六幅蒲帆奈汝何。","dynasty":"清代","title":"减字木兰花送四弟子万"}
{"author":"陈维崧","content":"雄关上郡，看城根削铁，土花埋镞。十月悲风如箭叫，此地人称钜鹿。白浪轰豗，黄沙苍莽，霜蚀田夫屋。车中新妇，任嘲髀里生肉。太息张耳陈余，当年刎颈，末路相倾覆。长笑何须论旧事，汦水依然微绿。欲倩燕姬，低弹赵瑟，一醉生平足。井陉日暮，乱鸦啼入枯木。","dynasty":"清代","title":"钜鹿道中作"}
{"author":"陈维崧","content":"五月荆南多酒会。蜜蟹糟蛏，新自江船寄。杏酪搅酥偏沁肺，桃膏红透冰瓷内。万事苍茫休问矣。餔啜吾生，此举强人意。闲看雨丝蛛网缀，分明空里穿珠戏。","dynasty":"清代","title":"蝶恋花其七"}
{"author":"陈维崧","content":"灵符飐上香云腻，绣虎钗头睡。守宫蜥蜴粉蟾蜍，还剩元绡半捻裹蜘蛛。灯前笑把檀郎蹴，谁道诸般毒。东家蝴蝶过西家，多恐薄情心性劣于他。","dynasty":"清代","title":"虞美人其三"}
{"author":"陈维崧","content":"畴昔从公，上松寥山，观北府兵。正鱼龙蒸黑，魂魂海气，水云淰白，滚滚江声。采石乘潮，皖桐移镇，异代龚黄比大名。芦沟驿，恰飞书寄我，感念平生。一麾出守孤城。又重向咸阳道上行。叹地名祋祤，黄沙飒沓，天空盩厔，红树纵横。落照穷边，壮年薄宦，手板将迎岁月更。骊山顶，望并汾秋色，一片乡情。","dynasty":"清代","title":"沁园春怀程昆崙"}
{"author":"陈维崧","content":"昨夜湔裙罢，今日意钱回。粉墙正亚朱户，其外有铜街。百丈同心彩索，一寸双文画板，风飐绣旗开。低约腰间素，小摘鬓边牌。翩然上，掠绿草，拂苍苔。粉裙欲起未起，弄影惜身材。忽趁临风回鹘，快作点波新燕，糁落一庭梅。向晚半轮玉，隐隐照遗钗。","dynasty":"清代","title":"咏美人秋千"}
{"author":"陈维崧","content":"狂飙挟雨，恰冰车铁骑，一时砰击。倒拔南湖高十丈，无数巨鱼人立。饱啖哀梨，横驱阵马，徙倚清凉国。临风一笑，猬毛须捲如磔。记否烟雨楼头，旧游星散，多少南和北。二十馀年吾竟老，赢得暮云堆碧。只有周郎，仍然年少，同作天涯客。无多酌我，为君起弄长笛。","dynasty":"清代","title":"念奴娇周弇山携具八关斋同亦人恭士诸君子万弟快饮风雨飒至炎熇尽解词以纪事"}
{"author":"陈维崧","content":"掩柴门，步篱门。夜色茫茫碧一痕。微酣过别村。梨花繁，李花繁。错道溪昏月又昏。风吹银浪浑。","dynasty":"清代","title":"长相思月夜看花作"}
{"author":"陈维崧","content":"水驿家家看打鱼，晴檐日日唤提壶。知君高卧一愁无。乍可小词填幼妇，不妨新论著潜夫。明年花下引鹓雏。","dynasty":"清代","title":"浣溪沙其二"}
{"author":"陈维崧","content":"登尉缭台，上三垂岗，伤如之何！忆谈兵说剑，才情磊落；投秦去魏，意气嵯峨。我到中原，重寻旧迹，牧笛球风起夜波。谁相问，纵残碑尚在，一半销磨。短衣匹马经过，叹禊日难逢晋永和。正水边柳眼，斜窥芳岸；风前燕尾，乱剪晴莎。异国风光，中年意味，写上乌丝感慨多。休凭吊，西湔裙挑菜，士女娑拖。","dynasty":"清代","title":"三月三日尉氏道中作"}
{"author":"陈维崧","content":"戍鼓城楼发。问客里、冰轮照我，几番圆阙。一片银河天外落，光映千门如雪。总则是、汉宫明月。试上麒麟枯冢望，问谁人红粉谁黄发。风乍吼，青蘋末。应侯有胁凭他折。但歌罢、仰天裂眼，识卿何物。穷矣男儿方失路，复壁谁藏英杰。拚潦倒、身名灰灭。细听秋林都飒飒，只沙场断镞阴燐血。良太苦，竟何益。","dynasty":"清代","title":"贺新郎秋夜对月示弟纬云仍用前韵"}
{"author":"陈维崧","content":"冰轮尚缺。已耿耿流辉，盈阶铺雪。潭子空香，较莲子清芬，两般谁冽。荒唐稗史话，认做是、鹊桥佳节。惹无数、楼上穿针儿女，凭阑低说。风前老颠欲裂。问青海几处，玉台银阙。明日西风，怕点上许多，无情华发。碧箫吹来破，又跃入、龙堂变精铁。唤他起、须伴狂奴，醉舞冷光潜掣。","dynasty":"清代","title":"望明河丁巳七夕玉峰作明日立秋"}
{"author":"陈维崧","content":"休把平原绣。绣则绣、吾家难弟，古今稀有。万里寻亲踰鸭绿，险甚黄牛白狗。一路上，夔蚿作友。辛苦瘦儿携弱肉，向海天尽处孤踪透。三年内，无乾袖。平沙列幕悲风吼。猎火照、依稀认是，云中生口。马上回身争拥抱，此刻傍人白首。辨不出、穷边节候。犹记离乡年尚少，牧羝羊、北海双双叟。长夜哭，阴山后。","dynasty":"清代","title":"贺新郎弓冶弟万里省亲三年旋里，于其归也，悲喜交集，词以赠之，并怀卫玉叔暨汉槎吴子，即用赠苏昆生韵"}
{"author":"陈维崧","content":"昏昏绿水乳燕飞，蹙香红、堆满地衣。梳洗罢、登楼望，见长天，一碧四围。行人更在天之外，问地名、甚处武威。想郎处、枝头鸟，并无杜宇劝归。","dynasty":"清代","title":"恋绣衾其二"}
{"author":"陈维崧","content":"董公健者，到秦川、正看秦时明月。立马灞陵桥上望，极目应添白发。驰道云埋，重关日落，金铁争摩切。慷慨怀古，西风飒飒难歇。今夜客饯青门，马嘶珠络，好遣离愁豁。高处凭阑飞火树，光映凤城如雪。暂领河湟，旋朝京阙，丹槛看重折。木皮岭上，燕书休使稀绝。","dynasty":"清代","title":"念奴娇十一夜黑窑厂对月龚芝麓先生招陪诸公送董玉虬侍御之任秦中五叠前韵"}
{"author":"陈维崧","content":"肃肃多阴，萧萧以风，危乎高哉。见飞甍复榭，虹蜺轇轕，梅梁藻井，龙鬼毰毸。灯烛晶荧，铎铃戛触，虎篆雷音百幅裁。锵剑佩，是南陵朱鸟，北极黄能。玲珑月殿云阶。况珠斗斓斑绝点埃。正井公夜戏，犀枰象博，麻姑尽降，绣帔瑶钗。叱日呼烟，囚蛟锁魅，五利文成未易才。银鸾背，笑蟾蜍窟里，金粟争开。","dynasty":"清代","title":"沁园春秋日登姑苏元妙观弥罗阁"}
{"author":"陈维崧","content":"已近花期，未过春社，小楼尽日沈吟。暝色连朝，江南倦客难禁。门前绿水昏如梦，粉云遮、失却遥岑。谢桥边，冻了梅魂，结了春阴。年时恰是莺花候，正黄归柳靥，红入桃心。舞扇歌衫，参差十里园林。东风吹得韶光换，讵料人、真个如今。问何时，日上花梢，细哢鸣禽。","dynasty":"清代","title":"庆春泽春阴"}
{"author":"陈维崧","content":"三伏炎熇，吴牛喘、老颠欲裂。讵便少、池荷半亩，山松百尺。赤日红尘那可耐，哀梨并剪无从觅。且临风、快读剑南诗，倾一石。堂堂处，装何急。咄咄处，人都逼。算功名马槊，关山梁益。绿鬓双螯寒夜擘，白头猛虎霜天射。渐卷终、不觉海风生，冰车砉。","dynasty":"清代","title":"满江红其十"}
{"author":"陈维崧","content":"西风吹响古木，乱叶埋僧屋。略彴铺苍藓，攀树瘿，穿崖腹。江郭围枫槲，登山麓。遥望银涛矗，駴心目。王珣池馆，沙鸥浦鸭争浴。一声斋磬，彷佛雨霖铃曲。踏遍缭垣寻断镞。茶熟，老僧带暝归独。","dynasty":"清代","title":"隔浦莲近拍暮秋江上偶步万佛林即黄介子先生旧宅"}
{"author":"陈维崧","content":"后湖长荡，见烟鬟雾鬓，红妆无数。叶暗荷深三万顷，一片嫩凉成雨。映水逾鲜，倚风欲笑，月又明南浦。隔江试采，有人一样心苦。曾在大士台前，文人舌本，幻出花如许。一自污泥沦谪久，怅望瑶池悬圃。汉苑飘香，吴宫堕粉，几遍閒箫鼓。何时华顶，与君携手归去。","dynasty":"清代","title":"念奴娇夏日看荷花作"}
{"author":"陈维崧","content":"一片河桥月，经年照客舟。不知春已尽，犹傍尔同游。镫火烟中暝，人家水上浮。浊醪拚醉倒，莫问大刀头。","dynasty":"清代","title":"同梅杓司夜泊河桥"}
{"author":"陈维崧","content":"战马千群，戍旗一片，江东月又刚圆。凝妆艳粉，何异太平年。楼上冰帘绛蜡，参差弄、凤管鹍弦。楼儿下，金蛾玉茧，风景倍嫣然。碧天。何限事，一生能得，几度灯前。况春城不禁，拾翠寻钿。忍负衫红钗紫，生生博、园画淩烟。归来晚，阑珊夜火，人立小门边。","dynasty":"清代","title":"满庭芳丙辰元夕"}
{"author":"陈维崧","content":"凭谁细砑吴绫滑，贞松皴来苍窅。鬣可拿云，涛偏沸雨，只伴疏梅衣缟。霜零雪袅。儿著得书成，龙鳞暗老。十载飘蓬，枝头飞去翠禽小。乡关悄然回首，小桥新月下，茅屋偏好。肱被轻分，江鱼远致，长祝岁寒相保。清愁未了。再添笔红萱，栏边斜袅。拟答春晖，此心惭寸草。","dynasty":"清代","title":"齐天乐题松萱图为姜西溟母夫人寿"}
{"author":"陈维崧","content":"郁郁中原，萧萧老鬓，不如归弄晴秋。计数间茅屋，罨画东头。每当月吐长溪口，水明夜、雪镜冰毬。几村风叶，半湾烟渚，牧唱樵讴。好趁淰淰寒流。去窈窕崎岖，历壑经邱。只离情还恋，梁苑朋游。他乡老辈如君少，新诗句、兀奡空幽。一樽尚暖，片帆聊卸，暂为君留。","dynasty":"清代","title":"金菊对芙蓉次前韵酬别山蔚"}
{"author":"陈维崧","content":"杂卉葳蕤，群葩葱峭。红英紫萼纷相照。藤萝深巷碧如天，蔷薇低架平于帽。韵事堪矜，痴情可笑。隔邻蜂蝶都知道。今年僮为乞花忙，明春客定提壶闹。","dynasty":"清代","title":"踏莎行南耕花径成"}
{"author":"陈维崧","content":"鞭丝小弄，征尘轻浥，云水一片寥廊。凉桥卸驮聊停憩，遥送明湖趵突，爽气森薄。小阁矮窗新粉壁，更绕砌、疏枝幽萼。背立处、暗省花名，琐事顿萦著。惆怅临行那夜，低鬟偏髻，惜别心情如昨。侧门回盼，倚阑人在，扶定腰身纤弱。叹萍踪一霎，峡雨湘烟楚天各。思量煞、琼钗滑腻，枕畔朦胧，三更和笑落。","dynasty":"清代","title":"八归杜家庙距济南四十五里，有旅馆颇幽靓，砌下玉簪一丛，尤楚楚可念，徙倚久之，词以写怀"}
{"author":"陈维崧","content":"客船风雨，冷雁湿猿齐夜语。欲作家书，腹转车轮一字无。经年如此，愁里光阴能有几。预报归期，又在梅开似雪时。","dynasty":"清代","title":"减字木兰花其七"}
{"author":"陈维崧","content":"栏楯浮空去。划玲珑、榴皮石发，青红无数。看尽宣和风景好，又看宫娥北渡。有多少、梨花夜雨。西望铜驼荆榛里，算千秋、老辈唯吾汝。晋宋事，总尘土。鸿蒙一气凭斟取。蹑丹梯、千盘百级，上通玄圃。根插中原维地轴，其下黄河一缕。曾经过、怒潮煎煮。无限西风神州恨，倩相轮、做尽兴亡谱。铃铎响，自相语。","dynasty":"清代","title":"登上方寺铁塔"}
{"author":"陈维崧","content":"结束翩翩，北去天雄，黄衫紫缰。有万层铁骑，军悬重镇，五更钿雁，巷列名倡。魏滑分河，关山独夜，感慨黎阳旧日仓。横戈地，怕惊沙飒沓，乱水砰硠。昨朝并辔回翔。恰路出夷门认大梁。记分题古驿，凭燕吊魏，同敲石火，啸雨啼霜。君又翻飞，余其寥落，试听悲笳咽女墙。前游在，莫孤擎浊酒，重宿平阳。","dynasty":"清代","title":"沁园春送谢云章之大名"}
{"author":"陈维崧","content":"细数频年游处，舞榭莺梳，歌筵燕掠。垫巾侧帽，双倚东风院落。簟纹新染，水烟小定，更忆溪边，画桡斜阁。似梦如尘情绪，事去凝思，花影还簸墙角。今夜阳关怕唱，玉樽潋滟持旋却。若到无诸国，有连天嘶马，匝树飞鹊。轻红荔子，笼遍戈船绡幕。我在江南残照里，只行踪落拓。武夷回首，倘依然念著。","dynasty":"清代","title":"丹凤吟送别越生和云臣韵"}
{"author":"陈维崧","content":"梅庐闭，梅庐闭，长日不曾闲。绛帔黄絁晨控鹤，绿章赤篆夜扶鸾。来往总仙官。","dynasty":"清代","title":"法驾导引其四"}
{"author":"陈维崧","content":"花窥镜盒，蔓匝靴纹，十里西风公路浦。凭将舴艋，小织烟潭苇花舞。低搴取。凉欺鸭脚，嫩压鸡头，肯似碧房莲薏苦。浅泊前汀，并买秋鲈，吹火同煮。斜阳渡。晚来谁迎水桥，暝色隔村人语。讵意前游微茫，竟随客岁。雁程去。瑟瑟板渚轻波，濛濛篷船疏雨。一自采菱歌断，谢娘何处。","dynasty":"清代","title":"泛清波摘遍采菱为阎"}
{"author":"陈维崧","content":"绮陌将收五夜灯，后堂锁到第三层。画檐残烛，细雨恐难胜。歌板敲愁飞火凤，枕函贮梦结红冰。觉来还记，踏月六街曾。","dynasty":"清代","title":"琴调相思引元夕后二日夜雨即事"}
{"author":"陈维崧","content":"蒲酒浓如乳。更为我、东溟斫鲙，大鱼就脯。携酒石榴花下醉，还选腹腴亲煮。耳热也、休提今古。只有寒潮围故国，叹龙舟、寂寞无寻处。风乍起，瘦蛟舞。何须远望悲荆楚。暗想像、广陵旧事，泪多于雨。火照佛狸城下水，丞相孤军难渡。记时节、也邻重五。儿女谁知英雄恨，辟兵符、戏向钗头赌。葵影绿，小窗午。","dynasty":"清代","title":"贺新郎蘧庵先生五日有鱼酒之饷醉后填词"}
{"author":"陈维崧","content":"昔年同学半吴中。饮千钟，笔如风。钗馆毬门，脱帽夜过从。看到江南红豆熟，分散了，各西东。年来汝客晋阳宫。草黏空，没孤鸿。落照壶关，匹马吊英雄。一笑画师真鹘突，偏画汝，做衰翁。","dynasty":"清代","title":"江城子题邹九揖像"}
{"author":"陈维崧","content":"垒石缘流一径斜，寺门幽似野人家。西风黄叶响篱笆。紫入鹦哥名是菊，红归鸦舅色如花。僧雏竹下自煎茶。","dynasty":"清代","title":"浣溪沙偶憩清和庵即事"}
{"author":"陈维崧","content":"醉凭阑干吐。倚清狂、横陈冰簟，后堂无暑。闻说吴儿工作剧，吊屈龙舟似虎。我欲唱、公乎无渡。累自沈湘卿底急，枉教人、挝碎回帆鼓。楚江畔，苇花舞。陡然磊块多如许。唤灵均、前来共语，酹君椒醑。呵壁荒唐何必问，死累人间角黍。尚不及、伍胥涛怒。忽发狂言惊满座，料诸公、知我心中苦。酒醒后，重怀古。","dynasty":"清代","title":"贺新郎乙巳端午寄友用刘潜夫韵"}
{"author":"陈维崧","content":"佛狸祠下别。看此处、江花如练，江烟似织。忆昔结交坚戴笠，江左周郎英发。正烂醉、金钗之侧。宋玉计倪俱大侠，更颍川、年少风流客。仰天啸，冠缨绝。十年往事同陈迹。恰传闻、洛阳金尽，栎阳狱急。一旦二桃疑尽释，广柳车中人出。又买得、如花小妾。送客惊心千万里，但销魂、此际真愁绝。吾自有，蒯通舌。","dynasty":"清代","title":"贺新郎瓜步与姜子翥"}
{"author":"陈维崧","content":"小长干里，记岩花岭鸟，六朝僧窟。一自秣陵凋敝后，难稳故山瓶拂。蹙踏天龙，抨弹狮象，人境俱双夺。衲衣手绽，曾经几载飞雪。可惜梁孝园荒，侯嬴馆发，往迹多磨灭。谁耐枯禅耽澹漠，隐隐眉间侠骨。古寺城根，破篱湖面，饿伴残碑碣。秋行至矣，茅堂相对疏豁。","dynasty":"清代","title":"念奴娇赠雪笠上人"}
{"author":"陈维崧","content":"拨剌疏罾罅。正江乡、齑黄斫鲙，萍香抑鲊。风弄樯灯千万点，点点随波漂射。光直透、水晶宫下。寥亮空潭飘水调，客船孤、烛冷听来怕。月又向，前村挂。噌吰鞺鞳银涛洒。恰邻舟、乱旗杂火，军装如画。下濑戈船身手健，使得帆如使马。恶浪里、摊钱白打。归矣吾家阳羡里，学当年、射虎南山者。任乡里，苦无藉。","dynasty":"清代","title":"贺新郎月夜泊舟平望九用前韵"}
{"author":"陈维崧","content":"枯树衰杨，三叹息，物犹如此。白眼看、尘埃野马，子虚亡是。四壁岂无穷可送，九天只有愁难寄。放狂歌、金铁一时鸣，吾衰矣。拜特进，官承旨。僮列鼎，奴衣紫。更屏间窈窕，阶前阿唯。若有人兮宁足慕，彼何为者殊堪耻。曾几回、策马乐游原，荒烟耳。","dynasty":"清代","title":"满江红丹阳贺天山寄词二阕属和其韵其一"}
{"author":"陈维崧","content":"蝉鬓隔花阴，香肌压翠衾，风前一笑掷千金。记得那时明月底，刚半线，露丹襟。银钥杳沉沉，朱楼阻信音，流莺啼破绿窗深。清泪未弹红泪滴，流不了，到如今。","dynasty":"清代","title":"春愁"}
{"author":"陈维崧","content":"步屟间经占上方，岧峣金刹映寒塘。青枫历历人千里，白月濛濛雁几行。千古玉钩隋帝墓，一枝斑竹赞公房。寺前正有关门水，尽日潺湲到影堂。","dynasty":"清代","title":"过广陵福缘庵瞻礼德公遗像"}
{"author":"陈维崧","content":"紫蟹黄花节物新，他乡斗酒亦情亲。樽前赖尔能吴语，泽畔怜余类楚臣。夜月钿蝉弹法曲，秋风石燕说遗民。江东年少休相问，七十何戡是旧人。","dynasty":"清代","title":"赠吴人陈敬仲其一"}
{"author":"陈维崧","content":"秣陵黛色接天浮，忆昔轻狂作冶游。西曲名倡人窈窕，南朝公子态风流。歌终绿帻楼头见，舞罢金丸袖口收。二十余年成往事，秋槐落叶不胜愁。","dynasty":"清代","title":"赠吴人陈敬仲其二"}
{"author":"陈维崧","content":"贺老琵琶定老成，陇西门第旧知名。百年台榭青苔没，一片江天白发生。丝绣平原终有恨，玉为棋局岂忘情。酒酣重说崎岖事，无数黄沙落雁声。","dynasty":"清代","title":"赠吴人陈敬仲其三"}
{"author":"陈维崧","content":"春云千缕卷灵绡，次第风光度绮寮。最不分明惟燕语，绝无聊赖是花朝。芜城作客肠应断，娄水怀人信转遥。一树辛夷开未谢，夜来微雨更潇潇。","dynasty":"清代","title":"花朝待毛亦史不至"}
{"author":"陈维崧","content":"古庙巍峨石兽蹲，胎簪、桐柏矗龙门。涛冲古岸莓苔坼，派划长江竹箭浑。四渎躬桓缠虎节，百王薪楗荐牺尊。从来渭水称河胃，廷算深知费讨论。","dynasty":"清代","title":"南阳怀古"}
{"author":"陈维崧","content":"碧鸡霸府重人豪，金马都堂拥节旄。万里丹崖凭管钥，三年彩笔杂弓刀。苴兰质子槟榔酒，僰爨降王赤罽袍。一自渡泸人不返，冠军城结怨云高。","dynasty":"清代","title":"南阳追感彭禹峰先生"}
{"author":"陈维崧","content":"阿兄昔作临漳宰，飞盖西园继昔贤。铜爵砚傍春判牍，鸬鹚坡上夜回船。五湖归隐头今白，昨夜思君月正圆。小弟邺城长侧帽，西陵歌舞事如烟。","dynasty":"清代","title":"邺中怀旧临漳令万大士"}
{"author":"陈维崧","content":"御柳宫莺媚远天，金箫玉管醉离筵。青春佐郡名方起，彩笔题诗句可传。两岸野花弦子国，五更新月楚人船。黄州尔去应怀古，铁戟消沈又几年。","dynasty":"清代","title":"送钱塘翁武原同知黄州"}
{"author":"陈维崧","content":"小弟朝来别我行，正逢京国逼清明。一鞭晚宿临洺驿，三月人归上党城。远道梦随春水阔，微官装抵柳花轻。阿兄索米尤堪哂，可及哦松格调清。","dynasty":"清代","title":"送子万弟还黎城署"}
{"author":"陈维崧","content":"雪后同云尽。遥村外、早霞一缕红晕。紫扉才启，晨曦初赫，冻消霜轸。结茆恰傍阳坡，喜黄土、泥墙簇紧。有三两、溪友山翁，窄篱矮屋邻近。閒邀趁燠迎暄，藜羹年糁，浊酒新酝。沙融涧暖，情亲话软，无愁无闷。路旁多少行客，笑马首、冰花胶鬓。总不如、负旭南荣，风光较稳。","dynasty":"清代","title":"宴清都曝日"}
{"author":"陈维崧","content":"峭冷尖寒，也算做、一番元夕。还记忆、清歌妙舞，梅魂雪魄。向日微闻年少事，狂夫曾到岐王宅。把玉箫、吹起落梅风，成今昔。水驿底，孤眠客。月榭口，寒波积。正沈吟何限，钗痕綦迹。早信今宵鲛帕湿，悔教那夜屏风隔。载一船、离恨压西溪，溪流碧。","dynasty":"清代","title":"满江红同云臣和天玉元夜泊舟溪口感旧之作"}
{"author":"陈维崧","content":"华堂鲸吸，看群公轰饮，投琼博簺。髣髴昆阳军马沸，屋瓦一时都坏。画鼓千挝，银罂百罚，促数筹如虿。人间堪唾，纷纷会掷天外。我已閤走穷宾，关通逋客，逸出糟邱界。愁极逢欢偏易感，莫笑迩来胡惫。遥忆杯前，此时月下，满座傀俄态。朝来早过，一帘酒气还在。","dynasty":"清代","title":"念奴娇徐孚若招同诸子过饮余以怯酒先归赋此言谢"}
{"author":"陈维崧","content":"炎炎火镜正烧空，避暑苦无从。客言安得匡庐瀑，还移取、华井秦松。玉女盆边吸露，水仙祠畔餐风。答言计总未为工，不若在军中。平驱十万横磨剑，涛声怒、硬箭强弓。恶浪千堆蹙黑，战旗一片摇红。","dynasty":"清代","title":"风入松苦暑戏与客语"}
{"author":"陈维崧","content":"黑窑秋夜，记临风痛饮，黯然言别。我去汴城君绣岭，一样前朝陵阙。麦积山高，木皮岭滑，度陇何须怯。汉家节使，天边铙吹不绝。且自掷帽狂呼，绕床大叫，卢采输谁喝。莫听渭桥呜咽水，残了秦时明月。凿空张骞，缒兵邓艾，此事真人物。骊山山下，料应红树如血。","dynasty":"清代","title":"念奴娇寄董玉虬侍御秦中"}
{"author":"陈维崧","content":"春水平如簟一般，茶铛棋局委潺湲。好风吹去不须还。二月新晴锄绿笋，半村微雨卖青山。垂杨低处隐禅关。","dynasty":"清代","title":"浣溪沙春日同史云臣远公买舟山游小泊祝陵纪事"}
{"author":"陈维崧","content":"汜水敖仓，是楚汉、挥戈边界。想昔日、名姬骏马，英雄梗概。荥泽波痕寒叠雪，成皋山色愁凝黛。叹从来竖子易成名，近安在？俎上肉，何无赖；鸿门斗，真难耐。算野花断镞，几更年代。秦鹿岂为刘季死，楚猴甘受周苛卖。笑纷纷青史论都讹，因成败。","dynasty":"清代","title":"汴京怀古（广武山）"}
{"author":"陈维崧","content":"月黑灯摇雾。看鼓史、岑牟单绞，当筵箕踞。苦竹哀丝争欲闹，静听八音之主。让老革、凭陵今古。紞地一声千籁响，掣红旗、突阵将军怒。荷珠迸，碎如雨。有声讵比无声苦。又垂手、画槌小歇，凝情无语。忍俊不禁停又滚，隐隐春雷慢吐。十三段、花攒锦聚。打到五更心已碎，正疑愁、似梦无寻处。方趁拍，猛然住。","dynasty":"清代","title":"贺新郎春夜听鼓师挝鼓"}
{"author":"陈维崧","content":"施侯沃我以绿雪，不数壑源鹰爪奇。啜余示我一幅画，长松十丈纷离披。牙须蚴蟉猛兕跳，鳞鬣蹙踏苍龙驰。抹眵询问谁所作，乃克肖此形支离。答言柏枧一诗老，两手惯放枯松枝。五日十日画一本，波涛舂激鼪鼯悲。昨蒙携画脱相赠，令我久看忘饥疲。子之作诗兴颇王，亦如此翁作画时。请为拗笔写长句，配此秃干苍茫姿。嗟乎吾家松树老无比，三年偃蹇空园底。何时秉耒去锄理，矮茅檐下拾松子，不尔身入画里。","dynasty":"清代","title":"题梅渊公画松为愚山先生赋"}
{"author":"陈维崧","content":"佛狸城下，兄弟禅房通夜话。红土山头，兄往吴陵弟亳州。一鞭春暮，重过竹西三日住。江上斜晖，弟作归人兄未归。","dynasty":"清代","title":"减字木兰花广陵旅邸送三弟纬云南归"}
{"author":"陈维崧","content":"宁南嚄唶大出师，军中百戏无不为。浔阳战舰排千里，夜阑说剑孤军里。虎头瞋目盘当中，其意自命为枭雄。说时帐前卷秋月，说罢耳后生悲风。军中语秘听者死，寂不闻声夜如水。左坐一将军，右坐一辩士。辩士者谁老无齿，魋颜摺胁丑且鄙。得非齐蒯通，乃是柳麻子。此翁滑稽真有神，少年趫捷矜绝伦。青春亡命盱眙市，白发埋名说事人。宁南置酒军中暇，爱翁说剑真无价。横刀讵趣提汤烹，洗足宁来踞床骂。飘零大树蔓寒烟，翁也追思一惘然。西风设祭悲鼓越，夜雨传神倩郑虔。感恩恋旧缠胸臆，故国无家归不得。恶少王侯尽可怜，三更镫火披图泣。","dynasty":"清代","title":"左宁南与柳敬亭军中说剑图歌"}
{"author":"陈维崧","content":"嫩瓤凉瓠，正红冰凝结。绀唾霞膏斗芳洁。傍银床、牵动百尺寒泉，缥色映，恍助玉壶寒彻。夜深呼碧玉，同倚阑干，月色荷香两清绝。笑问破瓜无，此夜琼浆，须怜取、寸心长热。见手揽金刀细沈吟，悄不觉红潮，早堆肌雪。","dynasty":"清代","title":"洞仙歌西瓜"}
{"author":"陈维崧","content":"老子半生事，慷慨喜交游。过江王谢子弟，填巷哄华驺。曾记兽肥草浅，正值风毛雨血，大猎北冈头。日暮不归去，霜色冷吴钩。今老大，嗟落拓，转沈浮。畴昔博徒酒侣，一半葬荒邱。闭置车中新妇，羞缩严家饿隶，说著亦堪愁。我为若起舞，若定解此不。","dynasty":"清代","title":"水调歌头被酒与客话"}
{"author":"陈维崧","content":"亦食糠覈耳，只屠门大嚼，差强人意。笑当年哇说于陵，问何人嗜同刘毅。东郭长贫，左车渐脱，仰天直视。秋社日，恰分将，红掌鹅群净美。据案爬搔，临餐跳跃，餔歠真佳计。似海客刳龙，壮夫斫彘，飘飘淩云之气。放箸盘空，借君家、笼中闲戏。","dynasty":"清代","title":"宣清或以鹅炙啖我饱而填词"}
{"author":"陈维崧","content":"长城西去，峣关一望，万古消魂地。怅汉苑秦宫，陇树洮云，栈连梁益，阁通燕魏。绣岭浑河，灞陵红树，鸟鼠山如髻。有六郡良家，四姓小侯，尽隶都尉。金鸿嘹唳。萧闺忽忆寒衣事。刀尺拟裁量，怕带围难记。砧响秋宵逾霁。捣瘦银蟾，敲残木叶，叠在红箱里。倘寄到军前，验取嬴楼，翠销封泪。","dynasty":"清代","title":"慢卷紬赋得秦女卷衣"}
{"author":"陈维崧","content":"又残更冉冉，往事星星，短鬓被霜染。梦入屏山路，黄昏近，金荷一盏慵点。浓阴微糁。任小楼、和雨轻掩。算今夜、笑语香街沸，有春胜双飐。思念愁多类魇。记帘窥秀黛，柱映娇脸。讵意分飞后，相思苦、泪滴桃笙红淡。长江天堑。况万重、败驿荒店。料此际有人，只为我、翠蛾敛。","dynasty":"清代","title":"眉妩壬子除夕"}
{"author":"陈维崧","content":"二陆三张，曾轰饮、剑池春涨。吾语女、千年花草，至今无恙。柳絮微风胥渡口，梨花细雨皋桥上。自别来、仆病负诸君，莼鲈饷。伥伥甚，游丝漾。芒芒极，雏莺唱。渐欲寒欲暖，暗将梅酿。我意巾车还跃马，君其挈榼兼扶杖。待月明、饱玩万山巅，横斜状。","dynasty":"清代","title":"满江红将为邓尉看梅之行先寄吴中诸子叠前韵"}
{"author":"陈维崧","content":"满城争放花千朵，狂夫那肯家中坐。才得过西邻，东家唤又频。径须冲酒去，那怯廉纤雨。日日为花颠，何曾让少年。","dynasty":"清代","title":"菩萨蛮过云臣宅看牡丹归有作"}
{"author":"陈维崧","content":"年年竞渡喧歌唱，雪屋崩银浪。如今不见木兰桡，门掩一庭微雨读离骚。风前皓腕缠红缕，往事依稀数。多时忘却辟兵符，今岁重新提起暗嗟吁。","dynasty":"清代","title":"虞美人其四"}
{"author":"陈维崧","content":"又值题糕矣。满长安、绣旗斜飐，车如流水。记得杜陵重九句，笑口此生开几。也不似、今番挥涕。谁去登高谁落帽，算秋光、枉了浓如此。转不若，多风雨。诸君未识吾悲耳。尽豪狂、功誇汉武，智誇樗里。到得伤于哀乐后，几阵邻家笛子。心不许、英雄不死。岁岁黄花清瘦极，有和花、比瘦人帘里。肠断也，怕提起。","dynasty":"清代","title":"贺新郎九日感怀再用前韵"}
{"author":"陈维崧","content":"已矣何须说。笑乐安、彦升儿子，寒天衣葛。百结千丝穿已破，磨尽炎风腊雪。看种种、是余之发。半世琵琶知者少，枉教人、斜抱胸前月。羞再挟，王门瑟。黄皮裤褶军装别。出萧关、边笳夜起，黄云四合。直向李陵台畔望，多少如霜战骨。陇头水、助人愁绝。此意尽豪那易遂，学龙吟、屈煞床头铁。风正吼，烛花裂。","dynasty":"清代","title":"贺新郎冬夜不寐写怀用稼轩同父倡和韵"}
{"author":"陈维崧","content":"有啸于梁，其来如风，公然叩门。是二竖揶揄，穴人焦府，五穷跳荡，绊我朝昏。鼠斗庭前，蚁喧床下，败壁徒悬犊鼻裈。黔娄妇，空典钗访卜，剪纸招魂。无钱药裹休论。至今日方知扁鹊尊。叹残杯冷炙，谁遗野老，凄风碎雨，孰念王孙。只有贫交，偏承厚谊，管鲍分金古道存。前期在，待稍苏肺气，同问真源。","dynasty":"清代","title":"沁园春病中云臣馈我药赀赋此志谢"}
{"author":"陈维崧","content":"月挂楼梢，风吹沼面。水天閒话人微倦。些些只许枕头知，星星生怕流萤见。街鼓三更，泪痕一串。如今旧事思量遍。他生须读净名经，小楼已署回心院。","dynasty":"清代","title":"踏莎行夏夜感旧"}
{"author":"陈维崧","content":"天吴作剧，鼓洪涛澒洞，雷轰雪沸。怒鬣淫漦掀宇宙，顷刻半湖纯晦。白浪悬崖，黑云压橹，人命同于蚁。太湖倒拔，喧豗那许龙睡。我见天水奔腾，帆樯飞动，骑上霜篷背。醉作擘窠书断岸，字迹淋漓怪伟。乱石将崩，孤城欲没，老树森奇鬼。一群野鸭，带啼触响丛苇。","dynasty":"清代","title":"念奴娇西氿舟行遇飓风同南耕赋"}
{"author":"陈维崧","content":"双桨摇晴渌。溯长江、浔阳西上，浪堆银屋。卿月乘秋映湓浦，高会诸生白鹿。羡公子、翩翩綵服。君去鲤庭浮画舫，更何人、和我迦陵曲。谁共剪，西窗烛。秋容一望真如沐。照江山、广寒新样，一轮圆玉。此地王郎题赋后，依旧落霞孤鹜。文采事、算君堪续。莫道衡阳回雁少，倚西风、念我成衰独。须频寄、好词读。","dynasty":"清代","title":"贺新郎送蒋京少随尊公学宪之任豫章"}
{"author":"陈维崧","content":"如皋忆，往事倍盈盈。水郭题名新怅望，板桥话别旧心情。双鬓可怜生。","dynasty":"清代","title":"望江南其八"}
{"author":"陈维崧","content":"十上燉煌，三过代郡，翩翩绣袷黄金勒。曾在仆射营门，塞女如花，偷谱李谟银雁笛。长城夜月一轮孤，沙场战马千群黑。今日。鬓点霜花谁识。故国何年归始得。几遍闲寻旧曲，才当入破，又犯龟兹急。合阳城外遇乡人，一声红豆春衫湿。","dynasty":"清代","title":"鹊踏花翻健儿吹笛"}
{"author":"陈维崧","content":"生平慕蔺，笑人间、竟有两相如者。解唱春城寒食句，却是此韩翃也。廿以年前，记曾与汝，烂醉皋桥下。我髯君黑，路旁红粉轻骂。今日髯已成丝，黔还似昔，重会荆南榭。箧里云山诗卷在，只被雨淋风打。擪笛旗亭，听钟禅院，总是凄凉话。垂虹桥畔，飘零多少同社。","dynasty":"清代","title":"念奴娇送徐松之还松陵兼讯宏人九临闻玮电发诸子"}
{"author":"陈维崧","content":"雨覆云翻，论交道、令人冷齿。告家庙、甲为乙友，从今日始。官笑一麾君竟罢，病惊百日余刚起。问乾坤、弟畜灌夫谁，惟卿耳。嗟墨突，殊堪耻。怜范釜，还私喜。且樵苏不爨，清谈而已。开口会能求相印，吾生讵向沟中死。终不然、鬻畚华山阴，寻吾子。","dynasty":"清代","title":"满江红园次拿舟相访与予订布衣昆弟之欢而去赋此纪事"}
{"author":"陈维崧","content":"碧鲈红稻江村市，淼淼重经此。夜深水调起邻船，记得不曾听已十多年。北风渐酿篷窗雪，心事和谁说。匆匆忘发大雷书，望里汀花沙鸟暗南湖。","dynasty":"清代","title":"虞美人泊舟垂虹桥不及过晤舍妹同纬云弟怅然赋此"}
{"author":"陈维崧","content":"爆竹驱傩，缚船送鬼，饥肠鸣斗春雷。榾柮炉红，荆布漫相偎。一年陈事腾腾去，被玉兔金蟆晓夜催。山城内，多少钗幡翠剪，楼幔红开。况是六花披拂，阻隔狂朋俊侣，吟笑谁偕。愁谱淋铃，弦促柱全摧。情悰悽比商船妇，又略似飘零曹善才。幸东皇解送，梅魂雪魄，入我门来。","dynasty":"清代","title":"送入我门来丙辰除夕雪用草堂原韵柬里中数子"}
{"author":"陈维崧","content":"问多情，今古谁堪雄长。也无如、曹家天子，西陵台上虚帐。更传闻、东阿子建，少年情绪骀荡。水上明珠，波间翠羽，洛神一赋，神飞魂怆。只一事、家王薄行，难对中郎将。恐他日、黄须儿子，亦起非望。又剪出、轻云态度，绣成流雪情状。叹香闺、一双纤手，比似文心谁瑜亮。便使当年，袁家新妇，自临明镜图娇样。也还怕、传神阿堵，宛转须相让。凝眸处、婀娜华容，千秋无恙。","dynasty":"清代","title":"多丽题余氏女子绣陈思洛神图为阮亭赋"}
{"author":"陈维崧","content":"晓寒正侧。怅今春天气，连朝如墨。郭外小桥，几树红香受寒勒。况是风前水畔，有多少、明妆倾国。也伴著、细雨轻烟，零乱翠帘隙。悽寂。正小极。似十五玉娥，舞困无力。僧楼伎席。记得常年暗香积。谁料误他花信，偏则惹、粉腮轻湿。问甚日，含笑觑，素英狼籍。","dynasty":"清代","title":"暗香柬竹逸讯荫绿轩前梅花消息"}
{"author":"陈维崧","content":"山馆烟舍。记汗漫、同杯斝。飞腾峭壁，攀援绝涧，乱水奔浑，暮云狼藉。夜深健句怒盘空，看笔底、崖崩涛泻。更兴酣、蚁视群儿，掷瑟瑟、踞酒垆而骂。如今往事随飘瓦。经几阵、寒潮打。灯昏拍促，更阑弦急，月魄难圆，莲衣易谢。泪和铅水汎鹃红，都点上、残缣剩帕。落梧声、似伴吟魂，隔西窗、作秋宵閒话。","dynasty":"清代","title":"玉山枕秋夜较亡友史远公青堂词卷竟凄然缀此"}
{"author":"陈维崧","content":"东儿似水裙儿复。斜绾著、黄金犊。趁嫩晴、半醉谁拘束。穿遍了、闲坊曲。鬓亸绣幡簪百福。早暗里、品红裁绿。方胜飐银蛾，春已在、钗头簇。","dynasty":"清代","title":"迎春乐本意四首其一"}
{"author":"陈维崧","content":"洗妆楼下伤情路，西风又吹人到。一绺山鬟，半梳苔发，想像新兴闹扫。塔铃声悄。说不尽当年，月明花晓。人在天边，轴帘遥闪茜钗小。如今顿成往事，回心深院里，也长秋草。上苑云房，官家水殿，惯是萧娘易老。红颜懊恼。与建业萧家，一般残照。惹甚閒愁，且归斟翠醥。","dynasty":"清代","title":"齐天乐辽后妆楼"}
{"author":"陈维崧","content":"沈吟槛外，分明有个人儿在。隔著软帘闻细欬。转过屏间，做就生疏态。夜来曾否春酲害。底事无言，只撚箜篌带。晓寒佯脱红绵耐。检出香词，细觅檀奴解。嗔人暗把风情卖。嚼烂花笺，碎向粉墙抛洒。","dynasty":"清代","title":"拍阑干过蝶庵书事"}
{"author":"陈维崧","content":"带月啼梁，乘夜发屋，戴头人立而语。顾谓主人，憎予太甚，芥蒂宁因细故。寠薮无长物，幸托坳堂沮洳。昔在仓中，李斯丞相，记曾相慕。今日深文何太苦。笑作事、乃公殊误。侠不屠龙，仙难控鹤，仅磔张汤鼠。安能久居郁郁，化青蝠、淩空飞去。古洞长松，有鼪鼯、是吾伴侣。","dynasty":"清代","title":"氐州第一鼠对"}
{"author":"陈维崧","content":"吾生讵料，也曾经，亲听诸姨法曲。非月非烟非雾雨，非肉非丝非竹。不易描摹，最难忘记，耿耿萦心目。依稀梁畔，暗尘飞堕千斛。昨者我渡江来，正沙深月冷，浪花堆簇。饥蜃馋蛟浑不怕，我有听歌奇福。拍到残时，人将散处，乐往伤幽独。重逢难必，岸巾且吸船玉。","dynasty":"清代","title":"念奴娇季沧苇宅夜看歌姬演剧即席成词并示张天任五丹九仪戴宏度季孚公希韩李三友朱石钟诸子"}
{"author":"陈维崧","content":"碧秋澄澈。把江南染遍，是他黄叶。忽一朵、半朵春红，也浅晕明妆，薄融酥颊。簸雨笼晴，笑依旧、茜裙微摺。只夜凉难禁，露重谁忺，蛩语凄咽。回思好春时节。正桃将露绶，兰渐成缬。楼上人醉花天，有画鼓银罂，宝马翠埒。事去慈恩，枉立尽、西风閒说。伴空濛、驿桥一帽，苇花战雪。","dynasty":"清代","title":"解连环暮秋看窗前杏花"}
{"author":"陈维崧","content":"去矣休回顾。尽疏狂、长安市上，飞扬跋扈。谁道天涯知己少，半世人中吕布。仗彩笔、凭陵今古。伏枥悲歌平生恨，肯车中、闭置加穷绔。君莫信，文章误。杨花细糁京江渡。恰盈盈、租船吹笛，柁楼挝鼓。屈指帝城秋更好，寄语冰轮玉兔。为我照、望诸君墓。相约当年荆高辈，唤明驼、倒载琵琶女。葡萄酒，色如乳。","dynasty":"清代","title":"贺新郎送姜西溟入都"}
{"author":"陈维崧","content":"丹凤城南路。看纷纷、崔卢门第，邹枚诗赋。独炙鹅笙潜趁拍，花下酒边闲谱。已吟到、最销魂处。不值一钱张三影，尽旁人、拍手揶揄汝。何至作，温韦语。总然不信填词误。忆平生、几枝红豆，江东春暮。昨夜知音才握手，笛里飘零曾诉。长太息、钟期难遇。斜插侍中貂更好，箭[骨孝]鸣、从猎回中去。堂堂甚，为君舞。","dynasty":"清代","title":"赠成容若"}
{"author":"陈维崧","content":"山馆烟舍。记汗漫、同杯斝。飞腾峭壁，攀援绝涧，乱水奔浑，暮云狼藉。夜深健句怒盘空，看笔底、崖崩涛泻。更兴酣、蚁视群儿，掷瑟瑟、踞酒垆而骂。如今往事随飘瓦。经几阵、寒潮打。灯昏拍促，更阑弦急，月魄难圆，莲衣易谢。泪和铅水汎鹃红，都点上、残缣剩帕。落梧声、似伴吟魂，隔西窗、作秋宵閒话。","dynasty":"清代","title":"玉山枕秋夜较亡友史远公青堂词卷竟凄然缀此"}
{"author":"陈维崧","content":"胃脯击钟，马医连骑，閒者吾闻之矣。神仙无路，将相难为，只有鬻财可耳。解人吾子，健者孙郎，遂作急装而起。看翩然、袨服鸣鞭，矫若奔泉渴骥。又何须、西贾巴巫，南游滇僰，动足下床万里。天中上郡，汝水雄关，尽可持筹列肆。鲍革千箱，貂褕百袭，傲杀毛锥之子。只倡楼、莫拥如花，速办腰缠归计。","dynasty":"清代","title":"苏武慢送孙郎贾"}
{"author":"陈维崧","content":"畴昔从公，上松寥山，观北府兵。正鱼龙蒸黑，魂魂海气，水云淰白，滚滚江声。采石乘潮，皖桐移镇，异代龚黄比大名。芦沟驿，恰飞书寄我，感念平生。一麾出守孤城。又重向咸阳道上行。叹地名祋祤，黄沙飒沓，天空盩厔，红树纵横。落照穷边，壮年薄宦，手板将迎岁月更。骊山顶，望并汾秋色，一片乡情。","dynasty":"清代","title":"沁园春怀程昆崙"}
{"author":"陈维崧","content":"仙坛巃嵷，复馆飞檐，架在莲须藕孔。刻画仙灵，雕锼龙鬼，百怪躨跜梁栱。目眩神悽恐。更闪电金泥，绡窗月涌。到鸟雀、更无声处，恍惚琼楼，寒气微中。童女守丹炉，碧柰花前，玉笙閒弄。前度刘郎情重。笑拍阑干，何限尘埃蠛蠓。银汉茫茫，绛霄寂寂，诉与旧游鸾凤。泪洒鲛盘冻。吴宫事，只恨当初蠡种。空留下、湖山几点，苏台一带，年年花草昏如梦。东风外、绿波微动。","dynasty":"清代","title":"玉女摇仙佩登姑苏元妙观弥罗阁"}
{"author":"陈维崧","content":"宋室宣和，看艮岳、堆琼砌璐。也费过、几番锤凿，两朝丹垩。花石纲催朱太尉，宝津楼俯京东路。晋铜驼、洛下笑人忙，曾回顾。花千朵，雕阑护。峰万状，长廊互。使神搬鬼运，无朝无暮。一自燕山亭去早，故宫有梦何由作。叹此间、风物剧催人，成南渡。","dynasty":"清代","title":"满江红其六"}
{"author":"陈维崧","content":"盈盈对坐翻经史，琳笈琼函。粉印脂钤，夜冷春葱下几签。在旁蜡烛能知状，茗苦香甜。月小风纤，咏絮才高笑撒盐。","dynasty":"清代","title":"采桑子其十二为汪蛟门舍人题画册十二帧"}
{"author":"陈维崧","content":"飒沓梧宫叶，舞遍西风，又送人归也。稻粱吴地俭，天外雁、拣尽寒汀空下。谁识故将军，只亭尉、偏工醉骂。王和霸。铜仙月中，如铅泪泻。剡曲兴尽王猷，懒心情、最聊萧难画。买烟航雨艇，归计稳、入手碧鲈红鲊。我倚垫巾楼，见君蒲帆恰卸。隔水榭。一尺钓丝堪对把。","dynasty":"清代","title":"龙山会暮秋蘧庵先生自吴中归词以讯之"}
{"author":"陈维崧","content":"武媚东巡，金轮春幸，洛川自古神州。风光溢目，彩仗簇星球。闻道香山山下，汤泉沸、玉滟琼流。传驻跸，石榴裙湿，激水奉宸游。六郎宣诏入，莲花一朵，相映娇柔。趁晚凉閒话，水殿云帱。千载朱颜难待，伤心似、太液池头。凄凉也，骊山浴馆，一样野花稠。","dynasty":"清代","title":"满庭芳距汝州四十里，山有温泉，相传为唐武后幸洛时浴处"}
{"author":"陈维崧","content":"城与银河接。正新秋、千门碧瓦，万重晴雪。薄宦京华愁不了，聊唱新词数阕。还卸取、玉簪偷节。曲犯梁州偏入破，劈关河、几阵风骚屑。英雄恨，甚时歇。襄樊军鼓鸣金铁。问当年、周郎战垒，沙沈戟折。一自幽兰零落后，只剩湘潭愁客。笑乞米、频劳书帖。稍待酒香篱菊放，尽生平、细共先生说。恐又惹，唾壶缺。","dynasty":"清代","title":"贺新郎酬赠王山长即次来韵"}
{"author":"陈维崧","content":"醉袖笼鞭，正杏苑、一枝新夺。归卧处、溪山窈窕，亭台层叠。松籁梧烟萦客梦，溪茶涧笋醒人渴。羡升平、江左玉堂仙，风光别。繁华事，行人说。凄凉债，今生结。又蜗黄藓绿，断碑残碣。细雨零星渔榜火，乱鸦飒沓僧龛月。记小楼、一片伎衣红，年时节。","dynasty":"清代","title":"满江红秋杪同南耕鲁望弟过东郊外殿元叔祖废园感赋"}
{"author":"陈维崧","content":"雪满太行，碧潋瑶翻，纷然沓来。正黄河欲吼，六花籍籍，青山乍老，一夜皑皑。素女淩空，眩师泼水，十万琼楼面面开。深林外，更狐踪半灭，兽窟全埋。万钟宁我加哉。且濡发狂歌乾百杯。看猎徒并代，霜鹰雪犬，神仙王屋，璐殿瑶阶。聂政祠荒，袁尼宅破，世上谁人识此怀。樽犹热，尽天公颠倒，造化安排。","dynasty":"清代","title":"沁园春十月晦日怀庆使院望太行山积雪"}
{"author":"陈维崧","content":"耕二顷田，栽八百桑，何时始谐。只强弓硬弩，消磨岁月，素筝浊酒，开拓胸怀。白昼栖栖，青袍郁郁，世上何人管乐才。狂歌发，正半天松响，大海澜回。多公酷爱舆台。笑昨日于思今复来。且东篱载酒，看残黄菊，西园把袂，踏破苍苔。万事糺纷，一身偪侧，舍此吾将安适哉。吾休矣，任齿同马长，耳似龙乖。","dynasty":"清代","title":"沁园春呈伯成先生和仲震原韵"}
{"author":"陈维崧","content":"归兮何暮，叹风尘经岁，迷阳却曲。忆我同君为狎宴，夜夜弹丝吹竹。弟蓄余髯，人呼沈瘦，侧帽谈公谷。人身似此，安能仰面看屋。故里才子都官，舍人唐老，英妙兼耆宿。更有肩吾能爱我，客舍绨袍情笃。归见三君，雪深一尺，定理寻诗躅。尺书好寄，江船不乏千斛。","dynasty":"清代","title":"念奴娇送沈方邺还宣城兼怀唐耕坞施愚山梅子长同西樵用孝威韵"}
{"author":"陈维崧","content":"琼窝粉窖，尽六花一夜，天公儿戏。炉火微红官烛冷，那不寸心如碎。北渚田荒，西畴租少，枉说丰年瑞。停杯大笑，伯符志业难遂。遥忆故苑风光，钓徒词客，多少颠狂意。好个双溪真画本，小阁于中位置。万玉编蓑，千银缀网，渐理探梅事。曲阿道上，定怜风雪归骑。","dynasty":"清代","title":"念奴娇将发金陵前一夕大雪挑灯不寐填此词拟归示蘧庵桢伯云臣竹逸诸先生暨大士表兄南耕表弟"}
{"author":"陈维崧","content":"昔梦都非，旧游频换，秋夜一灯吾汝。彩笔凭陵，压尽曹滕邾莒。曾见说、猿臂难封，又闻道、蛾眉工妒。任纷纷、项领儿郎，薰香剃面画衣裤。谁将东绢一匹，皴铜身铁鬣，翠交苍互。子落涛鸣，下有幽人箕踞。看几簇、露叶烟条，经几场、落花飘絮。镇朝昏、吟雨啼风，惯为浑脱舞。","dynasty":"清代","title":"绮罗香题宋既庭小照图作长松宽幅"}
{"author":"陈维崧","content":"东风昏似梦，又吹我、此间行。算有限欢娱，无多光景，也费经营。当初笑呼猿鹤，待功成、绿野始寻盟。空却池塘睡鸭，留些栏槛穿莺。盈盈。残月不胜情。依旧下帘旌。叹堤杨尚短，林花未满，舞馆先倾。清明。满园蝴蝶，只和烟、带雨舞回汀。黄雪廊边旧事，水明楼畔前生。","dynasty":"清代","title":"木兰花慢过故友周文夏园亭"}
{"author":"陈维崧","content":"吮黛调铅素。偃霜毫、渲染如许。是东阳才子，蘋洲词客，压倒秦观贺铸。携袅袅、吹箫楼上侣。小葺个、短篱疏圃。药砌畔、紫葳蕤放，花架外、玉鬖髿吐。嫩紫娇黄，长红小白，烟条露叶倩谁梳。恰晓妆才罢，手香轻摘，人在绿窗语。惆怅襟怀谁诉。镇相看、卓家眉妩。正春衫对挽，蛮笺低堕，情知粉郎新句。怕笛伎、筝人歌易误。须红豆、今番亲谱。小立有、帘前桂子，授意把、碧箫潜取。摒挡偷声，商量减字，月波浸彻画屏虚。向前溪、更涤冰瓯、宵阑煎顾渚。","dynasty":"清代","title":"穆护砂题苕中沈凤于孝廉被园偕隐图"}
{"author":"陈维崧","content":"花底萤，高低穿绣扃。惯照人间閒事，一星星。待展轻纨小扑，怯还停。又向墙边竹，去冥冥。","dynasty":"清代","title":"思帝乡夏夜"}
{"author":"陈维崧","content":"烟样罗裯，月样银钩。人立处、风景全幽。谁将纨扇，细写风流。有一分水，一分墨，一分愁。天街似水，迢迢凉夜，十年前、事上心头。双飘裙带，曾伴新秋。在那家庭，那家院，那家楼。","dynasty":"清代","title":"行香子为李武曾题扇上美人同弟纬云赋"}
{"author":"陈维崧","content":"别来何久，喜今朝坐上，五君二仲。齐作镇西鸲鹆舞，舞罢持杯高讽。蹴踏齐梁，凭陵晋魏，白眼看唐宋。髀虽生肉，公然意气毫纵。最是月落参横，主人留客，不放归鞭控。能得几场花下醉，况是吴宫如梦。锦瑟怜谁，青萍负我，快作临风弄。唾壶阙尽，狂歌乱击春瓮。","dynasty":"清代","title":"念奴娇尤展成招饮草堂同丁飞涛彭云客宋既庭御之即席分赋同用飞涛韵"}
{"author":"陈维崧","content":"五月荆南梅雨至。好贮天泉，竞涤空斋器。豕腹龙头堆满砌，庭前新改瓶罂肆。溅沫倾珠差足喜。亟唤樵青，活火须先炽。道是茶声还不是，依稀松鬣拿风戏。","dynasty":"清代","title":"蝶恋花五月词仍用前韵八首其一"}
{"author":"陈维崧","content":"一带红墙刚六幅。忽听箫声，欲断还将续。知是东邻吹凤竹，邀来教弄相思曲。风起落花红簌簌。香睡猩绒，小印琅玕束。故说玉人吹未熟，明朝重到黄金屋。","dynasty":"清代","title":"蝶恋花其八"}
{"author":"陈维崧","content":"天畔蚕丛路。记当日、锦城丝管，华阳士女。一自愁云霾蜀栈，飞下桓家宣武。有多少、花钿血污。十万娥眉齐上马，过当年、花蕊题诗处。葭萌驿，鹃啼苦。春宵高宴元戎府。明月下、玉容黯淡，有人低诉。妾本成都良家子，叹息鸾分钗股。客亦为、泪零如雨。掷却黄金归破镜，问德言、还识菱花否。吾事毕，拔身去。","dynasty":"清代","title":"贺新郎"}
{"author":"陈维崧","content":"重五节，记得在西湖。万马钱塘堤上戏，六桥士女镜中趋。髣髴射潮无。","dynasty":"清代","title":"望江南其五"}
{"author":"陈维崧","content":"鹊又填桥矣。满长安、千门砧杵，四围云水。长记常年茅屋下，佳节团圞能几。有和病、云鬟挥涕。纵病倘然人尚在，也未应、我泪多如此。弹不尽，半襟雨。如今剩有孱躯耳。便思量、故乡瓜果，也成千里。谁借针楼丝一缕，穿我啼红珠子。奈又说、春蚕竟死。嘱付月钩休潋滟，幸怜人、正坐罗窗里。风乍吼，粉云起。","dynasty":"清代","title":"贺新郎七夕感怀再用前韵"}
{"author":"陈维崧","content":"今朝秾春天气，袨服为佳耳。人在梅根冶，暗香疏影迢递。盏内红生，杯中绿汎，小吸宜城蚁。消魂死。那人蛾绿，料应玉貌如此。难凭春驿，折寄一枝千里。横笛谁吹东风起。生怕玉鳞，飞著春水。","dynasty":"清代","title":"隔浦莲近拍饮小三吾亭前古梅下"}
{"author":"陈维崧","content":"十五吴儿渲额黄，鹅笙炙罢口脂香。依稀记是小王昌。未解褰帘通暗语，已能映柱恼回肠。个侬年纪未须防。","dynasty":"清代","title":"浣溪沙赠王郎"}
{"author":"陈维崧","content":"竹院临池，蕉轩翳日，萧然烟幌。送春留病，赊秋做恼，懒梳蝉样。恹恹永昼，谁令幽梦惊回，偏嫌多事茶炉响。侍女秉齐纨，隔纱幮低荡。来往。一湖水气，满院兰风，扑归裙上。悄觉凉钗委枕，簟纹铺浪。起来慵绣，将泉戏泻团荷，怜他叶嫩才如掌。珠滑不成圆，却添人閒想。","dynasty":"清代","title":"石州慢夏闺"}
{"author":"陈维崧","content":"翩翩自喜，跌宕青天里。麦铁杖，鸢肩子。盘空筝夜叫，削草鹰秋起。轻俊也，一场搬弄真儿戏。三十年前事，触著难忘记。杨花港，桃花寺。邻童谁更在，老眼频经此。重拈看，原来依旧情如纸。","dynasty":"清代","title":"千秋岁咏纸鸢二首其一"}
{"author":"陈维崧","content":"昨来时节。记花倚晴阑，牵衣话别。生怕重逢，未必有花堪折。如今小楼仍上，果隔林、尽情飘瞥。乱捲一天晴絮，映水半明灭。正春阴暗把碧空黦。似愁睹粉娥，临去凄咽。谁唱阳关曲，仗数声啼鴂。日斜游踪欲散，倩春衫、蘸些香雪。图得盈盈归晚，有惜花人说。","dynasty":"清代","title":"孤鸾赋得石亭梅花落如雪"}
{"author":"陈维崧","content":"夜堂月上无人影，小鹦鹉、困酣难醒。正好试金盆，一斛红泉冷。浴馀借得蟾为镜，谁爱取、冠儿重整。低髻卸偏荷，茉莉圈成饼。","dynasty":"清代","title":"海棠春其三"}
{"author":"陈维崧","content":"群从凋零，怅家世、空馀双戟。算唯汝、过都历块，龙文虎脊。我别西溪刚十载，数椽聊赁街东宅。有压栏、先世一枝红，君堪摘。林下酒，床头易。吾与汝，交相惜。笑我今衰矣，子应努力。王谢门风终自在，纷纷程李钱宁直。向渭阳、诗里说邹阳，悲畴昔。","dynasty":"清代","title":"满江红赠家小阮次"}
{"author":"陈维崧","content":"飞红盈盈起，跌下铜沟深半指。一湖茜乳，染就鲤鱼猩尾。浅贮空明翡翠瓶，小唼瀺灂桃花水。蹙锦裁斑，将霞漾绮。妆阁临流徙倚。笑语纷纷垂杨涘。来往破藻穿蘋，披兰拂芷。似分醉靥素鳞上，误唾红绒银塘里。微风差差，绿波瀰瀰。","dynasty":"清代","title":"鱼游春水咏金鱼"}
{"author":"陈维崧","content":"昨客睢阳，古寺开元，水木妍雅。我方避暑，兄过挈榼，一樽同把。讵知别后，使君风木衔悽，书来双袖鲛珠惹。拟补白华诗，倩广微烘写。难画。缠绵至性，恨抵啼猿，感深封鲊。太息鲤湖雁杳，辽城鹤化。饭僧香积，啁啾百鸟悲鸣，灵旗惝恍居为马。盛事遍流传，得之余季也。","dynasty":"清代","title":"石州慢题家别驾亦人孝感册并感旧游次蘧庵先生韵"}
{"author":"陈维崧","content":"既许驱金犊，便合歌黄鹄。断肠花，贞女木。碧海孤鸾宿。嫁箱提上秋坟鬻，蘼芜难绿。何必谐花烛，长愿镌冰玉。梦中魂，看未熟。想像髽而哭。夸娥有意扶坤轴，愧他臣仆。","dynasty":"清代","title":"麦秀两岐为周贞女题词"}
{"author":"陈维崧","content":"三月吴天那肯碧。带暝连阴做黑。帘阁空凭，角巾长垫，心事对谁人说。寻寻觅觅。城南行遍还城北。向甚处问取，酒旗歌扇旧踪迹。算是除却社燕堂前，今朝更无一个相识。闷无聊、豪情不禁，当街倚醉拓金戟。一任酒狂喧巷陌。怎奈易醒，不如归拥罗衾，恹恹睡过，一年寒食。","dynasty":"清代","title":"春霁春寒拨闷作"}
{"author":"陈维崧","content":"半载繁台，忆杀别来秋水。今朝重见，喜碧犹如此。无数笭箵，零乱烟桥夜市。估船夹岸，乡愁千里。闻道君家，在街头、黄叶里。情亲小话，唤篙师暂舣。峥泓淡沲，隐隐江楼笛起。关山一望，何其明绮。","dynasty":"清代","title":"传言玉女舟经怀远访淩道一"}
{"author":"陈维崧","content":"春水如油，吴船似屋，较他亭馆还多。燕翻油幕，鸟啄银铃，分棚占断晴坡。花面梅妆，看帽萦竹粉，袂掠兰莎。蜂蝶媚春罗。成团打块婆娑。正春压歌场，花抬酒价，半天戏鼓嵯峨。曼衍鱼龙遍，念奴悄试一声歌。急拍将阑，氍毹畔、暝翠微波。春游晚、半城夜火，盈盈细马双驮。","dynasty":"清代","title":"安平乐慢晴郊纪胜"}
{"author":"陈维崧","content":"春漠漠，雨疏疏，绮窗偷访薛涛居。凝情低咏年时句，人在东风二月初。","dynasty":"清代","title":"桂殿秋偶记"}
{"author":"陈维崧","content":"萧晨憩高斋，水木迭清映。绿筱卫华廊，红泉鉴明镜。𡄸𡄸文禽喈，噭噭羁雌竞。结衿更褰帷，疑义互谭诤。图史何稠华，琴尊复幽靓。仆类次公狂，近效长卿病。秉志协崎崟，抗怀谢尘阱。久客四节遒，多难百忧盛。一随彼美游，披藻奋妍咏。曛黑宁知疲，玉衡渐西柄。","dynasty":"清代","title":"同邓孝威集许元锡雪庵仿康乐体"}
{"author":"陈维崧","content":"单父城东，堆遍了、万层秋色。凭阑望、齐疆鲁甸，一泓晴碧。此去渐通霄汉路，吾生只少翱翔翼。缭櫩斜、百尺俯中原，空苍极。铜鼓赛，松杉直。阴雨吼，精灵急。看藓衣泥马，晓行无迹。日落漫添羁旅恨，时危专藉匡扶力。读春秋、武帐烛花红，髯如戟。","dynasty":"清代","title":"满江红秋日登单父城外春秋阁"}
{"author":"陈维崧","content":"碧阑干外，小坟一点衰桃黦。凄咽。剩綵袂、飞灰化蝴蝶。灵旗飘复偃，社火明还灭。芳骨约西子，吴天诉潭月。三生事，五更风，阵阵饧箫歇。耳边怯。怕枝头、又到啼红鴂。昨夜听歌，石场如雪。夜台犹卸，玉簪偷节。","dynasty":"清代","title":"侧犯真娘墓和扶荔词韵"}
{"author":"陈维崧","content":"细马轻衫，西风南苑，偶然人过金沟。道旁指点，辽后旧妆楼。想像回心宫院，钿筝歇、含泪梳头。青史上，武灵皇后，一样擅风流。堪愁。成往迹，缭垣败甃，满目残秋。便脂田粉硙，零落谁收。莫问完颜耶律，兴亡恨、总是荒邱。红墙外，谁抛金弹，年小富平侯。","dynasty":"清代","title":"满庭芳过辽后梳妆楼同洪昉思赋"}
{"author":"陈维崧","content":"昨夜枝头，问谁啼血，洒来并入花丛。纵使春归，也须偷注殷红。为伊细数行踪。记乡关、栈阁千重。曾随花蕊，葭萌驿前，一路飘蓬。淡烟粉水，斜月绵州，华阳士女，蜀国丝桐。便为花鸟，魂犹恋此安穷。欲拜低头，最怜他、姓氏相同。莫愁浓。溪山此间，不异新丰。","dynasty":"清代","title":"夏初临杜鹃花同云臣赋"}
{"author":"陈维崧","content":"记少日、从君使健笔。如风蛟螭盘攫。更短衣破帽，横穿欲度绝漠。蹴鞠弹筝豪士约。抚掌轰轰笑乐。似阿黑、一辈人，裂眦奋袖，神色甚恶。讵料沦落关河，将冶习狂名，一朝除却。笑古今青史，细碎浑如蜹脚。让馀子、累累若若。只佳句、清抵空山夜泉，剪灯读、睡难著。","dynasty":"清代","title":"无愁可解题桢伯诗词卷尾用黏影词韵"}
