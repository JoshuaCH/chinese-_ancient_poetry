{"author":"陈锐","content":"春之人翩然。记惊鸿顾影，要眇疑仙。几向微波通问，画屏寻欢。攘皓腕，歌幽兰。抗和予、旁皇无端。但镂想灵犀，镌芳丽琬，留照镜中年。三生事，花如烟。有珠囊旧物，脂谱新编。最念离鸾光隐，小蛾春寒。心上月，何时圆。拚艳才、消磨婵娟。便金屋安排，盈盈并肩卿可怜。","dynasty":"清代","title":"寿楼春题张彦云娟镜楼图卷子"}
{"author":"陈锐","content":"门掩昏灯，离觞斟酌愁深浅。城根一夜雨漂花，春老吴娘院。拨尽炉灰坐暖。数皋桥、羁游影遍。旧人谁证，吟鬓星稀，禅心泥溅。江上枫青，琵琶还诉天涯怨。眼前同调已无多，休作寻常看。梦里行云未散。采江蓠、横塘寄远。清明过了，糁絮光阴，年年萍卷。","dynasty":"清代","title":"烛影摇红"}
{"author":"陈锐","content":"风竿转暝，云絮蘸空，沈阴遍洒郊陌。正见燕寒巢幕，衔泥话春色。乌衣巷，前度客。定识我、秀眉吟窄。旧尘在、一片残衫，酒晕青碧。哀乐念今昔。不到中年，不信世情隔。但憾著书缘绝，咿唔抚空壁。沧波路，归思寂。早倦听、下亭凄笛。赋愁了、冷雨檐花，清漏初滴。","dynasty":"清代","title":"应天长连雨有叹，用梦窗韵"}
{"author":"陈锐","content":"数椽借宅，傍小城、先生坐隐危冠。花市呼围，笛家邀步，柴门闭也应难。醉乡尽宽。料陆沈、不到尊前。但词人、渐作流星，过江烟雨晓光寒。芳节最伤吟望，问吴宫消息，总付鸣蝉。白石烟波，红梅亭榭，何期冷落朋笺。迟君放船。溯美人、秋濑娟娟。近枫桥、夜火携归，五湖同梦看。","dynasty":"清代","title":"霜花腴用梦窗自制腔调酬和叔问"}
{"author":"陈锐","content":"密雪轻绵舞作球。西园斜日下、没人收。无端才思说风流。寻春尽，满地是闲愁。吹不上枝头。还能将别泪、洒江州。昨来才有几萍浮。东西水，随处且淹留。","dynasty":"清代","title":"小重山令赋杨花，答叔问殷勤之意"}
{"author":"陈锐","content":"平江路。还向废苑寻烟，断津攀树。依依帆角青山，送春正在，斜阳尽处。黯愁伫。谁见小城栖隐，蓬蒿生户。天涯倦客重逢，觑帘燕子，关情对语。年少京尘多暇，扇裙翩影，狂歌酣舞。空叹素缁衣新，何似人故。冷红瘦碧，惆怅题襟句。而今共、吴根贳酒，皋桥联步。慨想归田去。抚琴命操，离忧万绪。催老嗟霜缕。无计挽、门前榆钱飞雨。莫教便作，泥中轻絮。","dynasty":"清代","title":"瑞龙吟和叔问饯春"}
{"author":"陈锐","content":"果林翠晚山深，梅肥时节初过了。洞庭平望，东溪胜处，烂晴垂晓。肤拟云腴，皮兼沙白，核夸单好。自蜀都赋罢，唐宫帖后，谁误写，琵琶稿。天与蜡兄名早。胜寻常、许多梨枣。经霜涤蕊，凭薰酿实，甜香满抱。千树黄金，但愁摘尽，园丁偷饱。忆板桥西去，隔花门闭，有才人老。","dynasty":"清代","title":"水龙吟枇杷词旧无传作，梁溪舟中，偶一为之"}
{"author":"张鲁封","content":"杜叟学仙轻蕙质，韦公事佛畏青娥。乐营却是闲人管，两地风情日渐多。","dynasty":"唐代","title":"谑池亳二州宾佐兼寄宣武军掌书记李昼"}
{"author":"孟郊","content":"慈母手中线，游子身上衣。临行密密缝，意恐迟迟归。谁言寸草心，报得三春晖。","dynasty":"唐代","tags":"唐诗三百首，乐府，赞颂，母亲，母爱，早教古诗100首","title":"游子吟"}
{"author":"孟郊","content":"昔日龌龊不足夸，今朝放荡思无涯。春风得意马蹄疾，一日看尽长安花。","dynasty":"唐代","tags":"喜悦，早教古诗100首","title":"登科后"}
{"author":"孟郊","content":"击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。","dynasty":"唐代","tags":"读书，励志，哲理","title":"劝学"}
{"author":"孟郊","content":"飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。","dynasty":"唐代","tags":"秋天，离别，爱情","title":"古怨别"}
{"author":"孟郊","content":"天津桥下冰初结，洛阳陌上人行绝。榆柳萧疏楼阁闲，月明直见嵩山雪。","dynasty":"唐代","tags":"冬天，写景，抒情","title":"洛桥晚望"}
{"author":"孟郊","content":"欲别牵郎衣，郞今到何处？不恨归来迟，莫向临邛去。","dynasty":"唐代","tags":"女子，送别，情郎","title":"古别离"}
{"author":"孟郊","content":"百泉冻皆咽，我吟寒更切。半夜倚乔松，不觉满衣雪。竹竿有甘苦，我爱抱苦节。鸟声有悲欢，我爱口流血。潘生若解吟，更早生白发。","dynasty":"唐代","tags":"冬天，生活，凄凉","title":"苦寒吟"}
{"author":"孟郊","content":"梧桐相待老，鸳鸯会双死。贞女贵殉夫，舍生亦如此。波澜誓不起，妾心古井水。(古井水一作：井中水)","dynasty":"唐代","tags":"唐诗三百首，赞颂，妇女","title":"烈女操"}
{"author":"孟郊","content":"南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。即此悔读书，朝朝近浮名。","dynasty":"唐代","tags":"写景，写山","title":"游终南山"}
{"author":"孟郊","content":"楚水结冰薄，楚云为雨微。野梅参差发，旅榜逍遥归。","dynasty":"唐代","title":"旅行"}
{"author":"孟郊","content":"百虫笑秋律，清削月夜闻。晓棱视听微，风剪叶已纷。君子鉴大雅，老人非俊群。收拾古所弃，俯仰补空文。孤韵耻春俗，馀响逸零雰。自然蹈终南，涤暑凌寒氛。岩霰不知午，涧澌镇含曛。曾是醒古醉，所以多隐沦。江调乐之远，溪谣生徒新。众蕴有馀采，寒泉空哀呻。南谢竟莫至，北宋当时珍。赜灵各自异，酌酒谁能均。昔咏多写讽，今词讵无因。品松何高翠，宫殿没荒榛。苔趾识宏制，沙潈游崩津。忽吟陶渊明，此即羲皇人。心放出天地，形拘在风尘。前贤素行阶，夙嗜青山勤。达士立明镜，朗言为近臣。将期律万有，倾倒甄无垠。鸑鷟应蟋蟀，丝毫意皆申。况于三千章，哀叩不为神。","dynasty":"唐代","title":"奉报翰林张舍人见遗之诗"}
{"author":"孟郊","content":"为客栖未定，况当玄月中。繁云翳碧霄，落雪和清风。郊陌绝行人，原隰多飞蓬。耕牛返村巷，野鸟依房栊。我无饥冻忧，身托莲花宫。安闲赖禅伯，复得疏尘蒙。览君郢曲文，词彩何冲融。讴吟不能已，顿觉形神空。","dynasty":"唐代","title":"酬友人见寄新文"}
{"author":"孟郊","content":"饮君江海心，讵能辨浅深。挹君山岳德，谁能齐嶔岑。东海精为月，西岳气凝金。进则万景昼，退则群物阴。我欲荐此言，天门峻沉沉。风飚亦感激，为我飕飗吟。","dynasty":"唐代","title":"大隐坊。章仇将军良弃功守贫（一作赠章仇兵马使）"}
{"author":"孟郊","content":"诗句临离袂，酒花薰别颜。水程千里外，岸泊几宵间。风叶乱辞木，雪猿清叫山。南中多古事，咏遍始应还。","dynasty":"唐代","title":"送殷秀才南游"}
{"author":"孟郊","content":"为水不入海，安得浮天波。为木不在山，安得横日柯。再来君子傍，始觉精义多。大德唯一施，众情自偏颇。至乐无宫徵，至声遗讴歌。愿鼓空桑弦，永使万物和。顾己诚拙讷，干名已蹉跎。献词惟在口，所欲无馀佗。乍作支泉石，乍作翳松萝。一不改方圆，破质为琢磨。贱子本如此，大贤心若何。岂是无异途，异途难经过。","dynasty":"唐代","title":"上张徐州"}
{"author":"孟郊","content":"上将秉神略，至兵无猛威。三军当严冬，一抚胜重衣。霜剑夺众景，夜星失长辉。苍鹰独立时，恶鸟不敢飞。武牢锁天关，河桥纽地机。大将奚以安，守此称者稀。贫士少颜色，贵门多轻肥。试登山岳高，方见草木微。山岳恩既广，草木心皆归。","dynasty":"唐代","title":"上河阳李大夫"}
{"author":"孟郊","content":"蒙笼杨柳馆，中有南风生。风生今为谁，湘客多远情。孤枕楚水梦，独帆楚江程。觉来残恨深，尚与归路并。玉匣五弦在，请君时一鸣。","dynasty":"唐代","title":"吴安西馆赠从弟楚客"}
{"author":"孟郊","content":"长安秋声干，木叶相号悲。瘦僧卧冰凌，嘲咏含金痍。金痍非战痕，峭病方在兹。诗骨耸东野，诗涛涌退之。有时踉跄行，人惊鹤阿师。可惜李杜死，不见此狂痴。燕僧耸听词，袈裟喜新翻。北岳厌利杀，玄功生微言。天高亦可飞，海广亦可源。文章杳无底，劚掘谁能根。梦灵仿佛到，对我方与论。拾月鲸口边，何人免为吞。燕僧摆造化，万有随手奔。补缀杂霞衣，笑傲诸贵门。将明文在身，亦尔道所存。朔雪凝别句，朔风飘征魂。再期嵩少游，一访蓬萝村。春草步步绿，春山日日暄。遥莺相应吟，晚听恐不繁。相思塞心胸，高逸难攀援。","dynasty":"唐代","title":"戏赠无本"}
{"author":"孟郊","content":"立德何亭亭，西南耸高隅。阳崖泄春意，井圃留冬芜。胜引即纡道，幽行岂通衢。碧峰远相揖，清思谁言孤。寺秩虽贵家，浊醪良可哺。耸城架霄汉，洁宅涵絪缊。开门洛北岸，时锁嵩阳云。夜高星辰大，昼长天地分。厚韵属疏语，薄名谢嚣闻。兹焉有殊隔，永矣难及群。宾秩已觉厚，私储常恐多。清贫聊自尔，素责将如何。俭教先勉力，修襟无馀佗。良栖一枝木，灵巢片叶荷。仰笑鹍鹏辈，委身拂天波。疏门不掩水，洛色寒更高。晓碧流视听，夕清濯衣袍。为於仁义得，未觉登陟劳。远岸雪难莫，劲枝风易号。霜禽各啸侣，吾亦爱吾曹。崎岖有悬步，委曲饶荒寻。远树足良木，疏巢无争禽。素魄衔夕岸，绿水生晓浔。空旷伊洛视，仿佛潇湘心。何必尚远异，忧劳满行襟。悬途多仄足，崎圃无修畦。芳兰与宿艾，手撷心不迷。品子懒读书，辕驹难服犁。虚食日相投，夸肠讵能低。耻从新学游，愿将古农齐。都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。手锄手自勖，激劝亦已饶。畏彼梨栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。玉蹄裂鸣水，金绶忽照门。拂拭贫士席，拜候丞相辕。德疏未为高，礼至方觉尊。岂唯耀兹日，可以荣远孙。如何一阳朝，独荷众瑞繁。东南富水木，寂寥蔽光辉。此地足文字，及时隘骖騑.仄雪踏为平，涩行变如飞。令畦生气色，嘉绿新霏微。天意资厚养，贤人肯相违。","dynasty":"唐代","title":"立德新居"}
{"author":"孟郊","content":"华岳独灵异，草木恒新鲜。山尽五色石，水无一色泉。仙酒不醉人，仙芝皆延年。夜闻明星馆，时韵女萝弦。敬兹不能寐，焚柏吟道篇。","dynasty":"唐代","title":"游华山云台观"}
{"author":"孟郊","content":"少年三十士，嘉会良在兹。高歌摇春风，醉舞摧花枝。意荡晼晚景，喜凝芳菲时。马迹攒騕褭，乐声韵参差。视听改旧趣，物象含新姿。红雨花上滴，绿烟柳际垂。淹中讲精义，南皮献清词。前贤与今人，千载为一期。明鉴有皎洁，澄玉无磷缁。永与沙泥别，各整云汉仪。盛气自中积，英名日四驰。塞鸿绝俦匹，海月难等夷。郁抑忽已尽，亲朋乐无涯。幽蘅发空曲，芳杜绵所思。浮迹自聚散，壮心谁别离。愿保金石志，无令有夺移。","dynasty":"唐代","title":"同年春燕"}
{"author":"孟郊","content":"共照日月影，独为愁思人。岂知鶗鴂鸣，瑶草不得春。一片两片云，千里万里身。云归嵩之阳，身寄江之滨。弃置复何道，楚情吟白蘋.","dynasty":"唐代","title":"下第东归留别长安知己"}
{"author":"孟郊","content":"倾尽眼中力，抄诗过与人。自悲风雅老，恐被巴竹嗔。零落雪文字，分明镜精神。坐甘冰抱晚，永谢酒怀春。徒有言言旧，惭无默默新。始惊儒教误，渐与佛乘亲。","dynasty":"唐代","title":"自惜"}
{"author":"孟郊","content":"无子抄文字，老吟多飘零。有时吐向床，枕席不解听。斗蚁甚微细，病闻亦清泠。小大不自识，自然天性灵。","dynasty":"唐代","title":"老恨"}
{"author":"孟郊","content":"虽为青松姿，霜风何所宜。二月天下树，绿于青松枝。勿谓贤者喻，勿谓愚者规。伊吕代封爵，夷齐终身饥。彼曲既在斯，我正实在兹。泾流合渭流，清浊各自持。天令设四时，荣衰有常期。荣合随时荣，衰合随时衰。天令既不从，甚不敬天时。松乃不臣木，青青独何为。","dynasty":"唐代","title":"罪松"}
{"author":"孟郊","content":"拔心草不死，去根柳亦荣。独有失意人，恍然无力行。昔为连理枝，今为断弦声。连理时所重，断弦今所轻。吾欲进孤舟，三峡水不平。吾欲载车马，太行路峥嵘。万物根一气，如何互相倾。","dynasty":"唐代","title":"感兴"}
{"author":"孟郊","content":"苦心知苦节，不容一毛发。炼金索坚贞，洗玉求明洁。自惭所业微，功用如鸠拙。何殊嫫母颜，对彼寒塘月。君存古人心，道出古人辙。尽美固可扬，片善亦不遏。朝向公卿说，暮向公卿说。谁谓黄钟管，化为君子舌。一说清嶰竹，二说变嶰谷。三说四说时，寒花拆寒木。晔晔家道路，灿灿我衣服。岂直辉友朋，亦用慰骨肉。一暖荷匹素，一饱荷升粟。而况大恩恩，此身报得足。且将食檗劳，酬之作金刀。","dynasty":"唐代","title":"投所知"}
{"author":"孟郊","content":"天下无义剑，中原多疮痍。哀哀陆大夫，正直神反欺。子路已成血，嵇康今尚嗤。为君每一恸，如剑在四肢。折羽不复飞，逝水不复归。直松摧高柯，弱蔓将何依。朝为春日欢，夕为秋日悲。泪下无尺寸，纷纷天雨丝。积怨成疾疹，积恨成狂痴。怨草岂有边，恨水岂有涯。怨恨驰我心，茫茫日何之。","dynasty":"唐代","title":"乱离"}
{"author":"孟郊","content":"白日无定影，清江无定波。人无百年寿，百年复如何。堂上陈美酒，堂下列清歌。劝君金曲卮，勿谓朱颜酡。松柏岁岁茂，丘陵日日多。君看终南山，千古青峨峨。","dynasty":"唐代","title":"劝酒"}
{"author":"孟郊","content":"君心匣中镜，一破不复全。妾心藕中丝，虽断犹牵连。安知御轮士，今日翻回辕。一女事一夫，安可再移天。君听去鹤言，哀哀七丝弦。","dynasty":"唐代","title":"去妇"}
{"author":"孟郊","content":"饿犬齰枯骨，自吃馋饥涎。今文与古文，各各称可怜。亦如婴儿食，饧桃口旋旋。唯有一点味，岂见逃景延。绳床独坐翁，默览有所传。终当罢文字，别著逍遥篇。从来文字净，君子不以贤。","dynasty":"唐代","title":"偷诗"}
{"author":"孟郊","content":"浊水心易倾，明波兴初发。思逢海底人，乞取蚌中月。此兴若未谐，此心终不歇。","dynasty":"唐代","title":"咏怀（一作咏情，一作感寓）"}
{"author":"孟郊","content":"岂独科斗死，所嗟文字捐。蒿蔓转骄弄，菱荇减婵娟。未遂摆鳞志，空思吹浪旋。何当再霖雨，洗濯生华鲜。","dynasty":"唐代","title":"夜忧"}
{"author":"孟郊","content":"于鹄值谏议，以球不能官。焦蒙值舍人，以杯不得完。可惜大雅旨，意此小团栾。名回不敢辨，心转实是难。不惜为君转，转非君子观。转之复转之，强转谁能欢。哀哉虚转言，不可穷波澜。","dynasty":"唐代","title":"惜苦"}
{"author":"孟郊","content":"无火炙地眠，半夜皆立号。冷箭何处来，棘针风骚劳。霜吹破四壁，苦痛不可逃。高堂搥钟饮，到晓闻烹炮。寒者愿为蛾，烧死彼华膏。华膏隔仙罗，虚绕千万遭。到头落地死，踏地为游遨。游遨者是谁，君子为郁陶。","dynasty":"唐代","title":"寒地百姓吟（为郑相其年居河南畿内百姓大蒙矜恤）"}
{"author":"孟郊","content":"荒城古木枝多枯，飞禽嗷嗷朝哺雏。枝倾巢覆雏坠地，乌鸢下啄更相呼。阳和发生均孕育，鸟兽有情知不足。枝危巢小风雨多，未容长成已先覆。灵枝珍木满上林，凤巢阿阁重且深。尔今所托非本地，乌鸢何得同尔心。","dynasty":"唐代","title":"覆巢行"}
{"author":"孟郊","content":"长河悠悠去无极，百龄同此可叹息。秋风白露沾人衣，壮心凋落夺颜色。少年出门将诉谁，川无梁兮路无岐。一闻陌上苦寒奏，使我伫立惊且悲。君今得意厌粱肉，岂复念我贫贱时。海风萧萧天雨霜，穷愁独坐夜何长。驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。","dynasty":"唐代","title":"杂曲歌辞。出门行二首"}
{"author":"孟郊","content":"试妾与君泪，两处滴池水。看取芙蓉花，今年为谁死。","dynasty":"唐代","title":"相和歌辞。怨诗"}
{"author":"孟郊","content":"夭桃花清晨，游女红粉新。夭桃花薄暮，游女红粉故。树有百年花，人无一定颜。花送人老尽，人悲花自闲。贫女镜不明，寒花日少容。暗蛩有虚织，短线无长缝。浪水不可照，狂夫不可从。浪水多散影，狂夫多异踪。持此一生薄，空成百恨浓。忆人莫至悲，至悲空自衰。寄人莫翦衣，翦衣未必归。朝为双蒂花，暮为四散飞。花落却绕树，游子不顾期。","dynasty":"唐代","title":"相和歌辞。杂怨三首"}
{"author":"孟郊","content":"巴山上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪沾衣。见尽数万里，不闻三声猿。但飞萧萧雨，中有亭亭魂。千载楚襄恨，遗文宋玉言。至今青冥里，云结深闺门。","dynasty":"唐代","title":"乐府杂曲。鼓吹曲辞。巫山高二首"}
{"author":"孟郊","content":"利剑不可近，美人不可亲。利剑近伤手，美人近伤身。道险不在广，十步能摧轮。情爱不在多，一夕能伤神。","dynasty":"唐代","title":"偶作"}
{"author":"孟郊","content":"劝尔勤耕田，盈尔仓中粟。劝尔伐桑株，减尔身上服。清霜一委地，万草色不绿。狂飙一入林，万叶不著木。青春如不耕，何以自结束。","dynasty":"唐代","title":"赠农人"}
{"author":"孟郊","content":"黄雀舞承尘，倚恃主人仁。主人忽不仁，买弹弹尔身。何不远飞去，蓬蒿正繁新。蒿粒无人争，食之足为珍。莫觑翻车粟，觑翻罪有因。黄雀不知言，赠之徒殷勤。","dynasty":"唐代","title":"黄雀吟"}
{"author":"孟郊","content":"仙教生为门，仙宗静为根。持心若妄求，服食安足论。铲惑有灵药，饵真成本源。自当出尘网，驭凤登昆仑。","dynasty":"唐代","title":"求仙曲"}
{"author":"孟郊","content":"山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。","dynasty":"唐代","title":"古别曲"}
{"author":"孟郊","content":"莲子不可得，荷花生水中。犹胜道傍柳，无事荡春风。渌萍与荷叶，同此一水中。风吹荷叶在，渌萍西复东。莲叶未开时，苦心终日卷。春水徒荡漾，荷花未开展。","dynasty":"唐代","title":"戏赠陆大夫十二丈（一作乐府戏赠陆大夫十二丈）"}
{"author":"孟郊","content":"瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。","dynasty":"唐代","title":"劝善吟（醉会中赠郭行馀）"}
{"author":"孟郊","content":"河边织女星，河畔牵牛郎。未得渡清浅，相对遥相望。","dynasty":"唐代","title":"古意"}
{"author":"孟郊","content":"秋入楚江水，独照汨罗魂。手把绿荷泣，意愁珠泪翻。九门不可入，一犬吠千门。","dynasty":"唐代","title":"楚怨"}
{"author":"孟郊","content":"南浦桃花亚水红，水边柳絮由春风。鸟鸣喈喈烟濛濛，自从远送对悲翁。此翁已与少年别，唯忆深山深谷中。","dynasty":"唐代","title":"南浦篇"}
{"author":"孟郊","content":"樱桃花参差，香雨红霏霏。含笑竞攀折，美人湿罗衣。采采清东曲，明眸艳珪玉。青巾艑上郎，上下看不足。南阳公首词，编入新乐录。","dynasty":"唐代","title":"清东曲"}
{"author":"孟郊","content":"朝朝候归信，日日登高台。行人未去植庭梅，别来三见庭花开。庭花开尽复几时，春光骀荡阻佳期。愁来望远烟尘隔，空怜绿鬓风吹白。何当归见远行客。","dynasty":"唐代","title":"望远曲"}
{"author":"孟郊","content":"旭日朱楼光，东风不惊尘。公子醉未起，美人争探春。探春不为桑，探春不为麦。日日出西园，只望花柳色。乃知田家春，不入五侯宅。","dynasty":"唐代","title":"长安早春"}
{"author":"孟郊","content":"本末一相返，漂浮不还真。山野多馁士，市井无饥人。虎豹忌当道，糜鹿知藏身。奈何贪竞者，日与患害亲。颜貌岁岁改，利心朝朝新。孰知富生祸，取富不取贫。宝玉忌出璞，出璞先为尘。松柏忌出山，出山先为薪。君子隐石壁，道书为我邻。寝兴思其义，澹泊味始真。陶公自放归，尚平去有依。草木择地生，禽鸟顺性飞。青青与冥冥，所保各不违。","dynasty":"唐代","title":"隐士"}
{"author":"孟郊","content":"前日远别离，昨日生白发。欲知万里情，晓卧半床月。常恐百虫鸣，使我芳草歇。","dynasty":"唐代","title":"独愁（一作独怨，一作赠韩愈）"}
{"author":"孟郊","content":"雨滴草芽出，一日长一日。风吹柳线垂，一枝连一枝。独有愁人颜，经春如等闲。且持酒满杯，狂歌狂笑来。","dynasty":"唐代","title":"春日有感"}
{"author":"孟郊","content":"故人季夏中，及此百馀日。无日不相思，明镜改形色。宁知仲冬时，忽有相逢期。振衣起踯躅，赪鲤跃天池。","dynasty":"唐代","title":"将见故人"}
{"author":"孟郊","content":"常闻贫贱士之常，嗟尔富者莫相笑。男儿得路即荣名，邂逅失途成不调。古人结交而重义，今人结交而重利。劝人一种种桃李，种亦直须遍天地。一生不爱嘱人事，嘱即直须为生死。我亦不羡季伦富，我亦不笑原宪贫。有财有势即相识，无财无势同路人。因知世事皆如此，却向东溪卧白云。","dynasty":"唐代","title":"伤时"}
{"author":"孟郊","content":"一别一回老，志士白发早。在富易为容，居贫难自好。沉忧损性灵，服药亦枯槁。秋风游子衣，落日行远道。君问去何之，贱身难自保。","dynasty":"唐代","title":"怨别"}
{"author":"孟郊","content":"萱草女儿花，不解壮士忧。壮士心是剑，为君射斗牛。朝思除国雠，暮思除国雠。计尽山河画，意穷草木筹。智士日千虑，愚夫唯四愁。何必在波涛，然后惊沉浮。伯伦心不醉，四皓迹难留。出处各有时，众议徒啾啾。","dynasty":"唐代","title":"百忧"}
{"author":"孟郊","content":"病客无主人，艰哉求卧难。飞光赤道路，内火焦肺肝。欲饮井泉竭，欲医囊用单。稚颜能几日，壮志忽已残。人子不言苦，归书但云安。愁环在我肠，宛转终无端。","dynasty":"唐代","title":"路病"}
{"author":"孟郊","content":"近世交道衰，青松落颜色。人心忌孤直，木性随改易。既摧栖日干，未展擎天力。终是君子材，还思君子识。","dynasty":"唐代","title":"衰松"}
{"author":"孟郊","content":"弦贞五条音，松直百尺心。贞弦含古风，直松凌高岑。浮声与狂葩，胡为欲相侵。","dynasty":"唐代","title":"遣兴"}
{"author":"孟郊","content":"退身何所食，败力不能闲。种稻耕白水，负薪斫青山。众听喜巴唱，独醒愁楚颜。日暮静归时，幽幽扣松关。","dynasty":"唐代","title":"退居（一作退老）"}
{"author":"孟郊","content":"哭雪复吟雪，广文丁夫子。江南万里寒，曾未及如此。整顿气候谁，言从生灵始。无令恻隐者，哀哀不能已。","dynasty":"唐代","title":"和丁助教塞上吟"}
{"author":"孟郊","content":"冬至日光白，始知阴气凝。寒江波浪冻，千里无平冰。飞鸟绝高羽，行人皆晏兴。荻洲素浩渺，碕岸澌崚嶒。烟舟忽自阻，风帆不相乘。何况异形体，信任为股肱。涉江莫涉凌，得意须得朋。结交非贤良，谁免生爱憎。冻水有再浪，失飞有载腾。一言纵丑词，万响无善应。取鉴谅不远，江水千万层。何当春风吹，利涉吾道弘。","dynasty":"唐代","title":"寒江吟"}
{"author":"孟郊","content":"桔槔烽火昼不灭，客路迢迢信难越。古镇刀攒万片霜，寒江浪起千堆雪。此时西去定如何，空使南心远凄切。","dynasty":"唐代","title":"乐府杂曲。鼓吹曲辞。有所思"}
{"author":"孟郊","content":"众毒蔓贞松，一枝难久荣。岂知黄庭客，仙骨生不成。春色舍芳蕙，秋风绕枯茎。弹琴不成曲，始觉知音倾。馆月改旧照，吊宾写馀情。还舟空江上，波浪送铭旌。","dynasty":"唐代","title":"杂曲歌辞。伤歌行"}
{"author":"孟郊","content":"不惜十指弦，为君千万弹。常恐新声至，坐使故声残。弃置今日悲，即是昨日欢。将新变故易，持故为新难。青山有蘼芜，泪叶长不干。空令后代人，采掇幽思攒。","dynasty":"唐代","title":"杂曲歌辞。妾薄命"}
{"author":"孟郊","content":"长安无缓步，况值天景暮。相逢灞浐间，亲戚不相顾。自叹方拙身，忽随轻薄伦。常恐失所避，化为车辙尘。此中生白发，疾走亦未歇。","dynasty":"唐代","title":"杂曲歌辞。灞上轻薄行"}
{"author":"孟郊","content":"路喜到江尽，江上又通舟。舟车两无阻，何处不得游。丈夫四方志，女子安可留。郎自别日言，无令生远愁。旅雁忽叫月，断猿寒啼秋。此夕梦君梦，君在百城楼。寄泪无因波，寄恨无因輈.愿为驭者手，与郎回马头。","dynasty":"唐代","title":"杂曲歌辞。车遥遥"}
{"author":"孟郊","content":"松山云缭绕，萍路水分离。云去有归日，水分无合时。春芳役双眼，春色柔四支。杨柳织别愁，千条万条丝。山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。","dynasty":"唐代","title":"杂曲歌辞。古离别二首"}
{"author":"孟郊","content":"不行山下地，唯种山上田。腰斧斫旅松，手瓢汲家泉。讵知文字力，莫记日月迁。蟠木为我身，始得全天年。","dynasty":"唐代","title":"山老吟"}
{"author":"孟郊","content":"十日一理发，每梳飞旅尘。三旬九过饮，每食唯旧贫。万物皆及时，独余不觉春。失名谁肯访，得意争相亲。直木有恬翼，静流无躁鳞。始知喧竞场，莫处君子身。野策藤竹轻，山蔬薇蕨新。潜歌归去来，事外风景真。","dynasty":"唐代","title":"长安羁旅行"}
{"author":"孟郊","content":"河水昏复晨，河边相送频。离杯有泪饮，别柳无枝春。一笑忽然敛，万愁俄已新。东波与西日，不惜远行人。","dynasty":"唐代","title":"送远吟"}
{"author":"孟郊","content":"艳女皆妒色，静女独检踪。任礼耻任妆，嫁德不嫁容。君子易求聘，小人难自从。此志谁与谅，琴弦幽韵重。","dynasty":"唐代","title":"静女吟"}
{"author":"孟郊","content":"南巡竟不返，二妃怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉珮不可亲，徘徊烟波夕。","dynasty":"唐代","title":"湘妃怨（一作湘灵祠）"}
{"author":"孟郊","content":"驱傩击鼓吹长笛，瘦鬼染面惟齿白。暗中崒崒拽茅鞭，倮足朱裈行戚戚。相顾笑声冲庭燎，桃弧射矢时独叫。","dynasty":"唐代","title":"弦歌行"}
{"author":"孟郊","content":"池中春蒲叶如带，紫菱成角莲子大。罗裙蝉鬓倚迎风，双双伯劳飞向东。","dynasty":"唐代","title":"临池曲"}
{"author":"孟郊","content":"良人昨日去，明月又不圆。别时各有泪，零落青楼前。君泪濡罗巾，妾泪满路尘。罗巾长在手，今得随妾身。路尘如得风，得上君车轮。渔阳千里道，近如中门限。中门逾有时，渔阳长在眼。生在绿罗下，不识渔阳道。良人自戍来，夜夜梦中到。","dynasty":"唐代","title":"征妇怨"}
{"author":"孟郊","content":"一雀入官仓，所食宁损几。只虑往覆频，官仓终害尔。鱼网不在天，鸟罗不张水。饮啄要自然，可以空城里。","dynasty":"唐代","title":"空城雀"}
{"author":"孟郊","content":"妾恨比斑竹，下盘烦冤根。有笋未出土，中已含泪痕。","dynasty":"唐代","title":"闲怨（一作闺怨）"}
{"author":"孟郊","content":"拟脍楼兰肉，蓄怒时未扬。秋鼙无退声，夜剑不隐光。虎队手驱出，豹篇心卷藏。古今皆有言，猛将出北方。","dynasty":"唐代","title":"猛将吟"}
{"author":"孟郊","content":"昧者理芳草，蒿兰同一锄。狂飙怒秋林，曲直同一枯。嘉木忌深蠹，哲人悲巧诬。灵均入回流，靳尚为良谟。我愿分众泉，清浊各异渠。我愿分众巢，枭鸾相远居。此志谅难保，此情竟何如。湘弦少知音，孤响空踟蹰。","dynasty":"唐代","title":"湘弦怨"}
{"author":"孟郊","content":"握中有新声，楚竹人未闻。识音者谓谁，清夜吹赠君。昔为潇湘引，曾动潇湘云。一叫凤改听，再惊鹤失群。江花匪秋落，山日当昼曛。众浊响杂沓，孤清思氛氲。欲知怨有形，愿向明月分。一掬灵均泪，千年湘水文。","dynasty":"唐代","title":"楚竹吟酬卢虔端公见和湘弦怨"}
{"author":"孟郊","content":"飘飖何所从，遗冢行未逢。东西不见人，哭向青青松。此地有时尽，此哀无处容。声翻太白云，泪洗蓝田峰。水涉七八曲，山登千万重。愿邀玄夜月，出视白日踪。","dynasty":"唐代","title":"远愁曲"}
{"author":"孟郊","content":"蚕女非不勤，今年独无春。二月冰雪深，死尽万木身。时令自逆行，造化岂不仁。仰企碧霞仙，高控沧海云。永别劳苦场，飘飖游无垠。","dynasty":"唐代","title":"贫女词寄从叔先辈简"}
{"author":"孟郊","content":"西城近日天，俗禀气候偏。行子独自渴，主人仍卖泉。烧烽碧云外，牧马青坡巅。何处鹘突梦，归思寄仰眠。","dynasty":"唐代","title":"边城吟"}
{"author":"孟郊","content":"边柳三四尺，暮春离别歌。早回儒士驾，莫饮土番河。谁识匣中宝，楚云章句多。","dynasty":"唐代","title":"新平歌送许问"}
{"author":"孟郊","content":"杀气不在边，凛然中国秋。道险不在山，平地有摧輈.河南又起兵，清浊俱锁流。岂唯私客艰，拥滞官行舟。况余隔晨昏，去家成阻修。忽然两鬓雪，同是一日愁。独寝夜难晓，起视星汉浮。凉风荡天地，日夕声飕飗.万物无少色，兆人皆老忧。长策苟未立，丈夫诚可羞。灵响复何事，剑鸣思戮雠。","dynasty":"唐代","title":"杀气不在边"}
{"author":"孟郊","content":"饿马骨亦耸，独驱出东门。少年一日程，衰叟十日奔。寒景不我为，疾走落平原。眇默荒草行，恐惧夜魄翻。一生自组织，千首大雅言。道路如抽蚕，宛转羁肠繁。","dynasty":"唐代","title":"出东门"}
{"author":"孟郊","content":"十岁小小儿，能歌得朝天。六十孤老人，能诗独临川。去年西京寺，众伶集讲筵。能嘶竹枝词，供养绳床禅。能诗不如歌，怅望三百篇。","dynasty":"唐代","title":"教坊歌儿"}
{"author":"孟郊","content":"冷气入疮痛，夜来痛如何。疮从公怒生，岂以私恨多。公怒亦非道，怒消乃天和。古有焕辉句，嵇康闲婆娑。请君吟啸之，正气庶不讹。","dynasty":"唐代","title":"访疾"}
{"author":"孟郊","content":"铸镜须青铜，青铜易磨拭。结交远小人，小人难姑息。铸镜图鉴微，结交图相依。凡铜不可照，小人多是非。","dynasty":"唐代","title":"结交"}
{"author":"孟郊","content":"强行寻溪水，洗却残病姿。花景晼晚尽，麦风清泠吹。交道贱来见，世情贫去知。高闲思楚逸，澹泊厌齐儿。终伴碧山侣，结言青桂枝。","dynasty":"唐代","title":"病起言怀"}
{"author":"孟郊","content":"卧冷无远梦，听秋酸别情。高枝低枝风，千叶万叶声。浅井不供饮，瘦田长废耕。今交非古交，贫语闻皆轻。","dynasty":"唐代","title":"秋夕贫居述怀"}
{"author":"孟郊","content":"贫富喜雪晴，出门意皆饶。镜海见纤悉，冰天步飘飖.一一仙子行，家家尘声销。小儿击玉指，大耋歌圣朝。睿气流不尽，瑞仙何夐寥。始知望幸色，终疑异礼招。市井亦清洁，闾阎耸岧峣.苍生愿东顾，翠华仍西遥。天念岂薄厚，宸衷多忧焦。忧焦致太平，以兹时比尧。古耳有未通，新词有潜韶。甘为酒伶摈，坐耻歌女娇。选音不易言，裁正逢今朝。今朝前古文，律异同一调。愿于尧琯中，奏尽郁抑谣。","dynasty":"唐代","title":"晚雪吟"}
{"author":"孟郊","content":"饥乌夜相啄，疮声互悲鸣。冰肠一直刀，天杀无曲情。大雪压梧桐，折柴堕峥嵘。安知鸾凤巢，不与枭鸢倾。下有幸灾儿，拾遗多新争。但求彼失所，但夸此经营。君子亦拾遗，拾遗非拾名。将补鸾凤巢，免与枭鸢并。因为饥雪吟，至晓竟不平。","dynasty":"唐代","title":"饥雪吟"}
{"author":"孟郊","content":"君子勿郁郁，听我青蝇歌。人间少平地，森耸山岳多。折輈不在道，覆舟不在河。须知一尺水，日夜增高波。叔孙毁仲尼，臧仓掩孟轲。兰艾不同香，自然难为和。良玉烧不热，直竹文不颇。自古皆如此，其如道在何。日往复不见，秋堂暮仍学。玄发不知白，晓入寒铜觉。为林未离树，有玉犹在璞。谁把碧梧枝，刻作云门乐。","dynasty":"唐代","title":"君子勿郁郁士有谤毁者作诗以赠之"}
{"author":"孟郊","content":"主人夜呻吟，皆入妻子心。客子昼呻吟，徒为虫鸟音。妻子手中病，愁思不复深。僮仆手中病，忧危独难任。丈夫久漂泊，神气自然沉。况于滞疾中，何人免嘘eS.大海亦有涯，高山亦有岑。沉忧独无极，尘泪互盈襟。","dynasty":"唐代","title":"病客吟"}
{"author":"孟郊","content":"愁与发相形，一愁白数茎。有发能几多，禁愁日日生。古若不置兵，天下无战争。古若不置名，道路无欹倾。太行耸巍峨，是天产不平。黄河奔浊浪，是天生不清。四蹄日日多，双轮日日成。二物不在天，安能免营营。","dynasty":"唐代","title":"自叹"}
{"author":"孟郊","content":"四时如逝水，百川皆东波。青春去不还，白发镊更多。达人识元化，变愁为高歌。倾产取一醉，富者奈贫何。君看土中宅，富贵无偏颇。","dynasty":"唐代","title":"达士"}
{"author":"孟郊","content":"西风吹垂杨，条条脆如藕。上有噪日蝉，催人成皓首。亦恐旅步难，何独朱颜丑。欲慰一时心，莫如千日酒。优哉遵渚鸿，自得养身旨。不啄太仓粟，不饮方塘水。振羽戛浮云，罝罗任徒尔。","dynasty":"唐代","title":"暮秋感思"}
{"author":"孟郊","content":"至白涅不缁，至交淡不疑。人生静躁殊，莫厌相箴规。胶漆武可接，金兰文可思。堪嗟无心人，不如松柏枝。","dynasty":"唐代","title":"劝友"}
{"author":"孟郊","content":"夷门贫士空吟雪，夷门豪士皆饮酒。酒声欢闲入雪销，雪声激切悲枯朽。悲欢不同归去来，万里春风动江柳。","dynasty":"唐代","title":"夷门雪赠主人（是赠陆长源，陆有答诗）"}
{"author":"孟郊","content":"尔室何不安，尔孝无与齐。一言应对姑，一度为出妻。往辙才晚钟，还辙及晨鸡。往还迹徒新，很戾竟独迷。娥女无礼数，污家如粪泥。父母吞声哭，禽鸟亦为啼。如何天与恶，不得和鸣栖。山色挽心肝，将归尽日看。村肩篮舆子，野坐白发官。莺弄方短短，花明碎攒攒。琉璃堆可掬，琴瑟饶多欢。翠韵仙窈窕，岚漪出无端。养馆洞庭秋，响答虚吹弹。","dynasty":"唐代","title":"尧歌（一作舜歌，赏郑氏庄客去妇）"}
{"author":"孟郊","content":"霅水徒清深，照影不照心。白鹤未轻举，众鸟争浮沉。因兹挂帆去，遂作归山吟。","dynasty":"唐代","title":"湖州取解述情"}
{"author":"孟郊","content":"尘土日易没，驱驰力无馀。青云不我与，白首方选书。宦途事非远，拙者取自疏。终然恋皇邑，誓以结吾庐。帝城富高门，京路绕胜居。碧水走龙蛇，蜿蜒绕庭除。寻常异方客，过此亦踟蹰。","dynasty":"唐代","title":"初于洛中选"}
{"author":"孟郊","content":"远客夜衣薄，厌眠待鸡鸣。一床空月色，四壁秋蛩声。守淡遗众俗，养疴念馀生。方全君子拙，耻学小人明。蚊蚋亦有时，羽毛各有成。如何骐骥迹，踡跼未能行。西北有平路，运来无相轻。","dynasty":"唐代","title":"西斋养病夜怀多感因呈上从叔子云"}
{"author":"孟郊","content":"寄静不寄华，爱兹嵽嵲居。渴饮浊清泉，饥食无名蔬。败菜不敢火，补衣亦写书。古云俭成德，今乃实起予。戆叟戆不足，贤人贤有馀。役生皆促促，心竟谁舒舒。万马踏风衢，众尘随奔车。高宾尽不见，大道夜方虚。卧有洞庭梦，坐无长安储。英髦空骇耳，烟火独微如。厚念恐伤性，薄田忆亲锄。承世不出力，冬竹肯抽菹。外物莫相诱，约心誓从初。碧芳既似水，日日咏归欤。","dynasty":"唐代","title":"靖安寄居"}
{"author":"孟郊","content":"萱草生堂阶，游子行天涯。慈亲倚堂门，不见萱草花。","dynasty":"唐代","title":"游子"}
{"author":"孟郊","content":"泪墨洒为书，将寄万里亲。书去魂亦去，兀然空一身。","dynasty":"唐代","tags":"羁旅，思亲","title":"归信吟"}
{"author":"孟郊","content":"昨夜一霎雨，天意苏群物。何物最先知，虚庭草争出。","dynasty":"唐代","tags":"春雨","title":"春雨后"}
{"author":"孟郊","content":"忽然太行雪，昨夜飞入来。崚嶒堕庭中，严白何皑皑。奴婢晓开户，四肢冻徘徊。咽言词不成，告诉情状摧。官给未入门，家人尽以灰。意劝莫笑雪，笑雪贫为灾。将暖此残疾，典卖争致杯。教令再举手，夸曜馀生才。强起吐巧词，委曲多新裁。为尔作非夫，忍耻轰暍雷。书之与君子，庶免生嫌猜。","dynasty":"唐代","title":"雪"}
{"author":"孟郊","content":"不寐亦不语，片月秋稍举。孤鸿忆霜群，独鹤叫云侣。怨彼浮花心，飘飘无定所。高张系繂帆，远过梅根渚。回织别离字，机声有酸楚。","dynasty":"唐代","title":"离思"}
{"author":"孟郊","content":"谁言碧山曲，不废青松直。谁言浊水泥，不污明月色。我有松月心，俗骋风霜力。贞明既如此，摧折安可得。","dynasty":"唐代","title":"寓言"}
{"author":"孟郊","content":"孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。棓桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。","dynasty":"唐代","tags":"秋天，抒怀，组诗","title":"秋怀十五首"}
{"author":"孟郊","content":"巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。","dynasty":"唐代","tags":"写山，传说，写景","title":"巫山曲"}
{"author":"孟郊","content":"心心复心心，结爱务在深。一度欲离别，千回结衣襟。结妾独守志，结君早归意。始知结衣裳，不如结心肠。坐结行亦结，结尽百年月。","dynasty":"唐代","title":"结爱（一作古结爱）"}
{"author":"孟郊","content":"寄泣须寄黄河泉，此中怨声流彻天。愁人独有夜灯见，一纸乡书泪滴穿。","dynasty":"唐代","title":"闻夜啼赠刘正元"}
{"author":"孟郊","content":"自念西上身，忽随东归风。长安日下影，又落江湖中。离娄岂不明，子野岂不聪。至宝非眼别，至音非耳通。因缄俗外词，仰寄高天鸿。","dynasty":"唐代","title":"失意归吴因寄东台刘复侍御"}
{"author":"孟郊","content":"越风东南清，楚日潇湘明。试逐伯鸾去，还作灵均行。江蓠伴我泣，海月投人惊。失意容貌改，畏途性命轻。时闻丧侣猿，一叫千愁并。","dynasty":"唐代","title":"下第东南行"}
{"author":"孟郊","content":"三十年来命，唯藏一卦中。题诗还问易，问易蒙复蒙。本望文字达，今因文字穷。影孤别离月，衣破道路风。归去不自息，耕耘成楚农。","dynasty":"唐代","title":"叹命"}
{"author":"孟郊","content":"慈乌不远飞，孝子念先归。而我独何事，四时心有违。江海恋空积，波涛信来稀。长为路傍食，著尽家中衣。别剑不割物，离人难作威。远行少僮仆，驱使无是非。为性玩好尽，积愁心绪微。始知时节驶，夏日非长辉。","dynasty":"唐代","title":"远游"}
{"author":"孟郊","content":"商山风雪壮，游子衣裳单。四望失道路，百忧攒肺肝。日短觉易老，夜长知至寒。泪流潇湘弦，调苦屈宋弹。识声今所易，识意古所难。声意今讵辨，高明鉴其端。","dynasty":"唐代","title":"商州客舍"}
{"author":"孟郊","content":"尽说青云路，有足皆可至。我马亦四蹄，出门似无地。玉京十二楼，峨峨倚青翠。下有千朱门，何门荐孤士。","dynasty":"唐代","title":"长安旅情"}
{"author":"孟郊","content":"听乐别离中，声声入幽肠。晓泪滴楚瑟，夜魄绕吴乡。几回羁旅情，梦觉残烛光。","dynasty":"唐代","title":"长安羁旅"}
{"author":"孟郊","content":"独访千里信，回临千里河。家在吴楚乡，泪寄东南波。","dynasty":"唐代","title":"渭上思归"}
{"author":"孟郊","content":"岩谷不自胜，水木幽奇多。朔风入空曲，泾流无大波。迢递径难尽，参差势相罗。雪霜有时洗，尘土无由和。洁冷诚未厌，晚步将如何。出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。荒策每恣远，戆步难自回。已抱苔藓疾，尚凌潺湲隈。驿骥苦衔勒，笼禽恨摧颓。实力苟未足，浮夸信悠哉。顾惟非时用，静言还自咍。朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻夸大言，下顾皆细萍。百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷磑有馀力，溪舂亦多机。从来一智萌，能使众利归。因之山水中，喧然论是非。入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤.幽驰异处所，忍虑多端倪。虚获我何饱，实归彼非迷。斯文浪云洁，此旨谁得齐。屑珠泻潺湲，裂玉何威瑰。若调千瑟弦，未果一曲谐。古骇毛发栗，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。昔浮南渡飙，今攀朔山景。物色多瘦削，吟笑还孤永。日月冻有棱，雪霜空无影。玉喷不生冰，瑶涡旋成井。潜角时耸光，隐鳞乍漂冏。再吟获新胜，返步失前省。惬怀虽已多，惕虑未能整。颓阳落何处，升魄衔疏岭。圣朝搜岩谷，此地多遗玩。怠惰成远游，顽疏恣灵观。劲飙刷幽视，怒水慑馀懦。曾是结芳诚，远兹勉流倦。冰条耸危虑，霜翠莹遐眄。物诱信多端，荒寻谅难遍。去矣朔之隅，翛然楚之甸。","dynasty":"唐代","title":"石淙（一作五淙十首）"}
{"author":"孟郊","content":"洞庭如潇湘，叠翠荡浮碧。松桂无赤日，风物饶清激。逍遥展幽韵，参差逗良觌。道胜不知疲，冥搜自无斁。旷然青霞抱，永矣白云适。崆峒非凡乡，蓬瀛在仙籍。无言从远尚，还思君子识。波涛漱古岸，铿锵辨奇石。灵响非外求，殊音自中积。人皆走烦浊，君能致虚寂。何以祛扰扰，叩调清淅淅。既惧豪华损，誓从诗书益。一举独往姿，再摇飞遁迹。山深有变异，意惬无惊惕。采翠夺日月，照耀迷昼夕。松斋何用扫，萝院自然涤。业峻谢烦芜，文高追古昔。暂遥朱门恋，终立青史绩。物表易淹留，人间重离析。难随洞庭酌，且醉横塘席。","dynasty":"唐代","title":"游韦七洞庭别业"}
{"author":"孟郊","content":"冻手莫弄珠，弄珠珠易飞。惊霜莫翦春，翦春无光辉。零落小花乳，斓斑昔婴衣。拾之不盈把，日暮空悲归。地上空拾星，枝上不见花。哀哀孤老人，戚戚无子家。岂若没水凫，不如拾巢鸦。浪鷇破便飞，风雏袅相夸。芳婴不复生，向物空悲嗟。应是一线泪，入此春木心。枝枝不成花，片片落翦金。春寿何可长，霜哀亦已深。常时洗芳泉，此日洗泪襟。儿生月不明，儿死月始光。儿月两相夺，儿命果不长。如何此英英，亦为吊苍苍。甘为堕地尘，不为末世芳。踏地恐土痛，损彼芳树根。此诚天不知，翦弃我子孙。垂枝有千落，芳命无一存。谁谓生人家，春色不入门。冽冽霜杀春，枝枝疑纤刀。木心既零落，山窍空呼号。班班落地英，点点如明膏。始知天地间，万物皆不牢。哭此不成春，泪痕三四斑。失芳蝶既狂，失子老亦孱。且无生生力，自有死死颜。灵凤不衔诉，谁为扣天关。此儿自见灾，花发多不谐。穷老收碎心，永夜抱破怀。声死更何言，意死不必喈。病叟无子孙，独立犹束柴。霜似败红芳，剪啄十数双。参差呻细风，噞喁沸浅江。泣凝不可消，恨壮难自降。空遗旧日影，怨彼小书窗。","dynasty":"唐代","title":"杏殇（杏殇，花乳也，霜翦而落，因悲昔婴，故作是诗）"}
{"author":"孟郊","content":"咫尺不得见，心中空嗟嗟。官街泥水深，下脚道路斜。嵩少玉峻峻，伊雒碧华华。岸亭当四迥，诗老独一家。洧叟何所如，郑石唯有些。何当来说事，为君开流霞。","dynasty":"唐代","title":"至孝义渡寄郑军事唐二十五"}
{"author":"孟郊","content":"为水不入海，安得浮天波。为木不在山，安得横日柯。再来君子傍，始觉精义多。大德唯一施，众情自偏颇。至乐无宫徵，至声遗讴歌。愿鼓空桑弦，永使万物和。顾己诚拙讷，干名已蹉跎。献词惟在口，所欲无馀佗。乍作支泉石，乍作翳松萝。一不改方圆，破质为琢磨。贱子本如此，大贤心若何。岂是无异途，异途难经过。","dynasty":"唐代","title":"上张徐州"}
{"author":"孟郊","content":"儿生月不明，儿死月始光。儿月两相夺，儿命果不长。如何此英英，亦为吊苍苍。甘为堕地尘，不为末世芳。","dynasty":"唐代","title":"杏殇其四"}
{"author":"孟郊","content":"朝为主人心，暮为行客吟。汝水忽凄咽，汝风流苦音。北阙秦门高，南路楚石深。分泪洒白日，离肠绕青岑。何以寄远怀，黄鹤能相寻。","dynasty":"唐代","title":"汝坟蒙从弟楚材见赠，时郊将入秦，楚材适楚"}
{"author":"孟郊","content":"夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。","dynasty":"唐代","title":"夜感自遣（一作失志夜坐思归楚江，又作苦学吟）"}
{"author":"孟郊","content":"生死方知交态存，忍将齰齖报幽魂。十年同在平原客，更遣何人哭寝门。","dynasty":"唐代","title":"哭李丹员外，并寄杜中丞"}
{"author":"孟郊","content":"岂独科斗死，所嗟文字捐。蒿蔓转骄弄，菱荇减婵娟。未遂摆鳞志，空思吹浪旋。何当再霖雨，洗濯生华鲜。","dynasty":"唐代","title":"夜忧"}
{"author":"孟郊","content":"陕城临大道，馆宇屹几鲜。候谒随芳语，铿词芬蜀笺。从来镜目下，见尽道心前。自谓古诗量，异将新学偏。戆人年六十，每月请三千。不敢等闲用，愿为长寿钱。非关亦洁尔，将以救羸然。孤省痴皎皎，默吟写绵绵。病书凭昼日，驿信寄宵鞭。疾诉将何谕，肆鳞今倒悬。尘鲤见枯浪，土鬣思干泉。感感无绪荡，愁愁作□边。贞元文祭酒，比谨学韦玄。满坐风无杂，当朝雅独全。见知嘱徐孺，赏句类陶渊。一顾生鸿羽，再言将鹤翩。宣扬隘车马，君子凑骈阗。曾是此同眷，至今应赐怜。磨墨零落泪，楷字贡仁贤。","dynasty":"唐代","title":"寄陕府邓给事"}
{"author":"孟郊","content":"歘驾空清虚，徘徊西华馆。琼轮暨晨抄，虎骑逐烟散。惠风振丹旌，明烛朗八焕。解襟墉房内，神铃鸣璀璨。栖景若林柯，九弦空中弹。遗我积世忧，释此千载叹。怡眄无极已，终夜复待旦。","dynasty":"唐代","title":"列仙文清虚真人"}
{"author":"孟郊","content":"百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷硙有馀力，溪舂亦多机。从来一智萌，能使众利归。因之山水中，喧然论是非。","dynasty":"唐代","title":"石淙其六"}
{"author":"孟郊","content":"长河悠悠去无极，百龄同此可叹息。秋风白露沾人衣，壮心凋落夺颜色。少年出门将诉谁，川无梁兮路无岐。一闻陌上苦寒奏，使我伫立惊且悲。君今得意厌粱肉，岂复念我贫贱时。海风萧萧天雨霜，穷愁独坐夜何长。驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。","dynasty":"唐代","title":"杂曲歌辞。出门行二首"}
{"author":"孟郊","content":"垂老抱佛脚，教妻读黄经。经黄名小品，一纸千明星。曾读大般若，细感肸蚃听。当时把斋中，方寸抱万灵。忽复入长安，蹴踏日月宁。老方却归来，收拾可丁丁。拂拭尘几案，开函就孤亭。儒书难借索，僧签饶芳馨。驿驿不开手，铿铿闻异铃。得善如焚香，去恶如脱腥。安得颜子耳，曾未如此听。听之何有言，德教贵有形。何言中国外，有国如海萍。海萍国教异，天声各泠泠。安排未定时，心火竞荧荧。将如庶几者，声尽形元冥。","dynasty":"唐代","title":"读经"}
{"author":"孟郊","content":"殷辛帝天下，厌为天下尊。乾刚既一断，贤愚无二门。佞是福身本，忠是丧己源。饿虎不食子，人无骨肉恩。日影不入地，下埋冤死魂。有骨不为土，应作直木根。今来过此乡，下马吊此坟。静念君臣间，有道谁敢论。","dynasty":"唐代","title":"吊比干墓"}
{"author":"孟郊","content":"诗句临离袂，酒花薰别颜。水程千里外，岸泊几宵间。风叶乱辞木，雪猿清叫山。南中多古事，咏遍始应还。","dynasty":"唐代","title":"送殷秀才南游"}
{"author":"孟郊","content":"夜坐冷竹声，二三高人语。灯窗看律钞，小师别为侣。雪檐晴滴滴，茗碗华举举。磬音多风飚，声韵闻江楚。官街不相隔，诗思空愁予。明日策杖归，去住两延伫。","dynasty":"唐代","title":"宿空侄院寄澹公"}
{"author":"孟郊","content":"何以定交契，赠君高山石。何以保贞坚，赠君青松色。贫居过此外，无可相彩饰。闻君硕鼠诗，吟之泪空滴。","dynasty":"唐代","title":"赠韩郎中愈其一"}
{"author":"孟郊","content":"四时如逝水，百川皆东波。青春去不还，白发镊更多。达人识元化，变愁为高歌。倾产取一醉，富者奈贫何。君看土中宅，富贵无偏颇。","dynasty":"唐代","title":"达士"}
{"author":"孟郊","content":"流运闪欲尽，枯折皆相号。棘枝风哭酸，桐叶霜颜高。老虫乾铁鸣，惊兽孤玉咆。商气洗声瘦，晚阴驱景劳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。","dynasty":"唐代","title":"秋怀其十二"}
{"author":"孟郊","content":"诗人业孤峭，饿死良已多。相悲与相笑，累累其奈何。精异刘言史，诗肠倾珠河。取次抱置之，飞过东溟波。可惜大国谣，飘为四夷歌。常于众中会，颜色两切磋。今日果成死，葬襄之洛河。洛岸远相吊，洒泪双滂沱。","dynasty":"唐代","title":"哭刘言史"}
{"author":"孟郊","content":"南浦桃花亚水红，水边柳絮由春风。鸟鸣喈喈烟濛濛，自从远送对悲翁。此翁已与少年别，唯忆深山深谷中。","dynasty":"唐代","title":"南浦篇"}
{"author":"孟郊","content":"仙教生为门，仙宗静为根。持心若妄求，服食安足论。铲惑有灵药，饵真成本源。自当出尘网，驭凤登昆仑。","dynasty":"唐代","title":"求仙曲"}
{"author":"孟郊","content":"谁开昆仑源，流出混沌河。积雨飞作风，惊龙喷为波。湘瑟飕飗弦，越宾呜咽歌。有恨不可洗，虚此来经过。","dynasty":"唐代","title":"泛黄河"}
{"author":"孟郊","content":"谗人峡虬心，渴罪呀然浔。所食无直肠，所语饶枭音。石齿嚼百泉，石风号千琴。幽哀莫能远，分雪何由寻。月魄高卓卓，峡窟清沉沉。衔诉何时明，抱痛已不禁。犀飞空波涛，裂石千嵚岑。","dynasty":"唐代","title":"峡哀其六"}
{"author":"孟郊","content":"一身绕千山，远作行路人。未遂东吴归，暂出西京尘。仲宣荆州客，今余竟陵宾。往迹虽不同，托意皆有因。商岭莓苔滑，石坂上下频。江汉沙泥洁，永日光景新。独泪起残夜，孤吟望初晨。驱驰竟何事，章句依深仁。","dynasty":"唐代","title":"自商行谒复州卢使君虔"}
{"author":"孟郊","content":"老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵以黄，秋节迸又穷。四时既相迫，万虑自然丛。南逸浩淼际，北贫硗确中。曩怀沈遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志士多异感，运郁由邪衷。常思书破衣，至死教初童。习乐莫习声，习声多顽聋。明明胸中言，愿写为高崇。","dynasty":"唐代","title":"秋怀其十"}
{"author":"孟郊","content":"为水不入海，安得浮天波。为木不在山，安得横日柯。再来君子傍，始觉精义多。大德唯一施，众情自偏颇。至乐无宫徵，至声遗讴歌。愿鼓空桑弦，永使万物和。顾己诚拙讷，干名已蹉跎。献词惟在口，所欲无馀佗。乍作支泉石，乍作翳松萝。一不改方圆，破质为琢磨。贱子本如此，大贤心若何。岂是无异途，异途难经过。","dynasty":"唐代","title":"上张徐州"}
{"author":"孟郊","content":"倾尽眼中力，抄诗过与人。自悲风雅老，恐被巴竹嗔。零落雪文字，分明镜精神。坐甘冰抱晚，永谢酒怀春。徒有言言旧，惭无默默新。始惊儒教误，渐与佛乘亲。","dynasty":"唐代","title":"自惜"}
{"author":"孟郊","content":"江与湖相通，二水洗高空。定知一日帆，使得千里风。雪唱与谁和，俗情多不通。何当逸翮纵，飞起泥沙中。","dynasty":"唐代","title":"送崔爽之湖南"}
{"author":"孟郊","content":"半夜不成寐，灯尽又无月。独向阶前立，子规啼不歇。况我有金兰，忽尔为胡越。争得明镜中，久长无白发。","dynasty":"唐代","title":"春夜忆萧子真"}
{"author":"孟郊","content":"一闭黄蒿门，不闻白日事。生气散成风，枯骸化为地。负我十年恩，欠尔千行泪。洒之北原上，不待秋风至。","dynasty":"唐代","title":"悼幼子"}
{"author":"孟郊","content":"河边织女星，河畔牵牛郎。未得渡清浅，相对遥相望。","dynasty":"唐代","title":"古意"}
{"author":"孟郊","content":"杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。","dynasty":"唐代","title":"闻砧"}
{"author":"孟郊","content":"空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻誇大言，下顾皆细萍。","dynasty":"唐代","title":"石淙其五"}
{"author":"孟郊","content":"夜坐冷竹声，二三高人语。灯窗看律钞，小师别为侣。雪檐晴滴滴，茗碗华举举。磬音多风飚，声韵闻江楚。官街不相隔，诗思空愁予。明日策杖归，去住两延伫。","dynasty":"唐代","title":"宿空侄院寄澹公"}
{"author":"孟郊","content":"梅尉吟楚声，竹风为凄清。深虚冰在性，高洁云入情。借水洗闲貌，寄蕉书逸名。羞将片石文，斗此双琼英。","dynasty":"唐代","title":"同从叔简酬卢殷少府"}
{"author":"孟郊","content":"秋风绕衰柳，远客闻雨声。重兹阻良夕，孤坐唯积诚。果枉移疾咏，中含嘉虑明。洗涤烦浊尽，视听昭旷生。未觉衾枕倦，久为章奏婴。达人不宝药，所保在闲情。","dynasty":"唐代","title":"酬李侍御书记秋夕雨中病假见寄"}
{"author":"孟郊","content":"悬途多仄足，崎圃无修畦。芳兰与宿艾，手撷心不迷。品子懒读书，辕驹难服犁。虚食日相投，夸肠讵能低。耻从新学游，愿将古农齐。","dynasty":"唐代","title":"立德新居其六"}
{"author":"孟郊","content":"都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。","dynasty":"唐代","title":"立德新居其七"}
{"author":"孟郊","content":"劲越既成土，强吴亦为墟。皇风一已被，兹邑信平居。抚俗观旧迹，行春布新书。兴亡意何在，绵叹空踌蹰。","dynasty":"唐代","title":"姑蔑城"}
{"author":"孟郊","content":"君心匣中镜，一破不复全。妾心藕中丝，虽断犹牵连。安知御轮士，今日翻回辕。一女事一夫，安可再移天。君听去鹤言，哀哀七丝弦。","dynasty":"唐代","title":"去妇"}
{"author":"孟郊","content":"诗人多清峭，饿死抱空山。白云既无主，飞出意等闲。久病床席尸，护丧童仆孱。故书穷鼠啮，狼藉一室间。君归新鬼乡，我面古玉颜。羞见入地时，无人叫追攀。百泉空相吊，日久哀潺潺。唧唧复唧唧，千古一月色。新新复新新，千古一花春。邙风噫孟郊，嵩秋葬卢殷。北邙前后客，相吊为埃尘。北邙棘针草，泪根生苦辛。烟火不自暖，筋力早已贫。幽荐一杯泣，泻之清洛滨。添为断肠声，愁杀长别人。棘针风相号，破碎诸苦哀。苦哀不可闻，掩耳亦入来。哭弦多煎声，恨涕有馀摧。噫贫气已焚，噫死心更灰。梦世浮闪闪，泪波深洄洄。薤歌一以去，蒿闭不复开。登封草木深，登封道路微。日月不与光，莓苔空生衣。可怜无子翁，蚍蜉缘病肌。挛卧岁时长，涟涟但幽噫。幽噫虎豹闻，此外相访稀。至亲唯有诗，抱心死有归。河南韩先生，后君作因依。磨一片嵌岩，书千古光辉。贤人无计校，生苦死徒夸。他名润子孙，君名润泥沙。可惜千首文，闪如一朝花。零落难苦言，起坐空惊嗟。耳闻陋巷生，眼见鲁山君。饿死始有名，饿名高氛氲。戆叟老壮气，感之为忧云。所忧唯一泣，古今相纷纷。平生与君说，逮此俱云云。初识漆鬓发，争为新文章。夜踏明月桥，店饮吾曹床。醉啜二杯酿，名郁一县香。寺中摘梅花，园里翦浮芳。高嗜绿蔬羹，意轻肥腻羊。吟哦无滓韵，言语多古肠。白首忽然至，盛年如偷将。清浊俱莫追，何须骂沧浪。前贤多哭酒，哭酒免哭心。后贤试衔之，哀至无不深。少年哭酒时，白发亦已侵。老年哭酒时，声韵随生沉。寄言哭酒宾，勿作登封音。登封徒放声，天地竟难寻。同人少相哭，异类多相号。始知禽兽痴，却至天然高。非子病无泪，非父念莫劳。如何裁亲疏，用礼如用刀。孤丧鲜匍匐，闭哀抱郁陶。烦他手中葬，诚信焉能褒。嗟嗟无子翁，死弃如脱毛。圣人哭贤人，骨化气为星。文章飞上天，列宿增晶荧。前古文可数，今人文亦灵。高名称谪仙，升降曾莫停。有文死更香，无文生亦腥。为君铿好辞，永传作谧宁。","dynasty":"唐代","title":"吊卢殷"}
{"author":"孟郊","content":"霜似败红芳，剪啄十数双。参差呻细风，噞喁沸浅江。泣凝不可消，恨壮难自降。空遗旧日影，怨彼小书窗。","dynasty":"唐代","title":"杏殇其九"}
{"author":"孟郊","content":"唧唧复唧唧，千古一月色。新新复新新，千古一花春。邙风噫孟郊，嵩秋葬卢殷。北邙前后客，相吊为埃尘。北邙棘针草，泪根生苦辛。烟火不自煖，筋力早已贫。幽荐一杯泣，泻之清洛滨。添为断肠声，愁杀长别人。","dynasty":"唐代","title":"吊卢殷其二"}
{"author":"孟郊","content":"山色挽心肝，将归尽日看。村肩篮舆子，野坐白发官。莺弄方短短，花明碎攒攒。琉璃堆可掬，琴瑟饶多欢。翠韵仙窈窕，岚漪出无端。养馆洞庭秋，响答虚吹弹。","dynasty":"唐代","title":"尧歌其二"}
{"author":"孟郊","content":"洛阳岸边道，孟氏庄前溪。舟行素冰折，声作青瑶嘶。绿水结绿玉，白波生白圭。明明宝镜中，物物天照齐。仄步下危曲，攀枯闻孀啼。霜芬稍消歇，凝景微茫齐。痴坐直视听，戆行失踪蹊。岸童斸棘劳，语言多悲悽。","dynasty":"唐代","title":"寒溪其二"}
{"author":"孟郊","content":"飒飒微雨收，翻翻橡叶鸣。月沉乱峰西，寥落三四星。前溪忽调琴，隔林寒琤琤.闻弹正弄声，不敢枕上听。回烛整头簪，漱泉立中庭。定步屐齿深，貌禅目冥冥。微风吹衣襟，亦认宫徵声。学道三十年，未免忧死生。闻弹一夜中，会尽天地情。","dynasty":"唐代","title":"听琴"}
{"author":"孟郊","content":"初识漆鬓发，争为新文章。夜踏明月桥，店饮吾曹床。醉啜二杯酿，名郁一县香。寺中摘梅花，园里剪浮芳。高嗜绿蔬羹，意轻肥腻羊。吟哦无滓韵，言语多古肠。白首忽然至，盛年如偷将。清浊俱莫追，何须骂沧浪。","dynasty":"唐代","title":"吊卢殷其七"}
{"author":"孟郊","content":"一尺月透户，仡栗如剑飞。老骨坐亦惊，病力所尚微。虫苦贪剪色，鸟危巢焚辉。孀娥理故丝，孤哭抽馀思。浮年不可追，衰步多夕归。","dynasty":"唐代","title":"秋怀其三"}
{"author":"孟郊","content":"楚山争蔽亏，日月无全辉。楚路饶回惑，旅人有迷归。骐骥思北首，鹧鸪愿南飞。我怀京洛游，未厌风尘衣。","dynasty":"唐代","title":"梦泽中行"}
{"author":"孟郊","content":"徒言人最灵，白骨乱纵横。如何当春死，不及群草生。尧舜宰乾坤，器农不器兵。秦汉盗山岳，铸杀不铸耕。天地莫生金，生金人竞争。","dynasty":"唐代","title":"吊国殇"}
{"author":"孟郊","content":"踏地恐土痛，损彼芳树根。此诚天不知，剪弃我子孙。垂枝有千落，芳命无一存。谁谓生人家，春色不入门。","dynasty":"唐代","title":"杏殇其五"}
{"author":"孟郊","content":"丹霞焕上清，八风鼓太和。回我神霄辇，遂造岭玉阿。咄嗟天地外，九围皆我家。上采白日精，下饮黄月华。灵观空无中，鹏路无间邪。顾见魏贤安，浊气伤汝和。勤研玄中思，道成更相过。","dynasty":"唐代","title":"列仙文。安度明"}
{"author":"孟郊","content":"南巡竟不返，帝子怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，裴回烟波夕。","dynasty":"唐代","title":"琴曲歌辞。湘妃怨"}
{"author":"孟郊","content":"念尔筋力尽，违我衣食恩。奈何粗犷儿，生鞭见死痕。旧使常以礼，新怨将谁吞。胡为乎泥中，消歇教义源。","dynasty":"唐代","title":"吊江南老家人春梅"}
{"author":"孟郊","content":"池中春蒲叶如带，紫菱成角莲子大。罗裙蝉鬓倚迎风，双双伯劳飞向东。","dynasty":"唐代","title":"临池曲"}
{"author":"孟郊","content":"秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。举才天道亲，首阳谁采薇。去去荒泽远，落日当西归。羲和驻其轮，四海借馀晖。极目何萧索，惊风正离披。鸱鸮鸣高树，众鸟相因依。东方有一士，岁暮常苦饥。主人数相问，脉脉今何为。贫贱亦有乐，且愿掩柴扉。火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。河梁暮相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。有鸟东西来，哀鸣过我前。愿飞浮云外，饮啄见青天。","dynasty":"唐代","title":"感怀"}
{"author":"孟郊","content":"河边织女星，河畔牵牛郎。未得渡清浅，相对遥相望。","dynasty":"唐代","title":"古意"}
{"author":"孟郊","content":"初疑潇湘水，锁在朱门中。时见水底月，动摇池上风。清气润竹林，白光连虚空。浪簇霄汉羽，岸芳金碧丛。何言数亩间，环泛路不穷。愿逐神仙侣，飘然汗漫通。","dynasty":"唐代","title":"游城南韩氏庄"}
{"author":"孟郊","content":"边柳三四尺，暮春离别歌。早回儒士驾，莫饮土番河。谁识匣中宝，楚云章句多。","dynasty":"唐代","title":"新平歌送许问"}
{"author":"孟郊","content":"老骨惧秋月，秋月刀剑棱。纤辉不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。","dynasty":"唐代","title":"秋怀其六"}
{"author":"孟郊","content":"前日远别离，昨日生白发。欲知万里情，晓卧半床月。常恐百虫鸣，使我芳草歇。","dynasty":"唐代","title":"独愁"}
{"author":"孟郊","content":"棘针风相号，破碎诸苦哀。苦哀不可闻，掩耳亦入来。哭弦多煎声，恨涕有馀摧。噫贫气已焚，噫死心更灰。梦世浮闪闪，泪波深洄洄。薤歌一以去，蒿闭不复开。","dynasty":"唐代","title":"吊卢殷其三"}
{"author":"孟郊","content":"长安别离道，宛在东城隅。寒草根未死，愁人心已枯。促促水上景，遥遥天际途。生随昏晓中，皆被日月驱。北骑达山岳，南帆指江湖。高踪一超越，千里在须臾。","dynasty":"唐代","title":"送从叔校书简南归"}
{"author":"孟郊","content":"废瑟难为弦，南风难为歌。幽幽拙疾中，忽忽浮梦多。清韵始啸侣，雅言相与和。讼闲每往招，祖送奈若何。牵苦强为赠，邦邑光峨峨。","dynasty":"唐代","title":"同溧阳宰送孙秀才"}
{"author":"孟郊","content":"寄泣须寄黄河泉，此中怨声流彻天。愁人独有夜灯见，一纸乡书泪滴穿。","dynasty":"唐代","title":"闻夜啼赠刘正元"}
{"author":"孟郊","content":"种树须择地，恶土变木根。结交若失人，中道生谤言。君子芳桂性，春荣冬更繁。小人槿花心，朝在夕不存。莫蹑冬冰坚，中有潜浪翻。唯当金石交，可以贤达论。","dynasty":"唐代","title":"审交"}
{"author":"孟郊","content":"秋风吹白发，微官自萧索。江僧何用叹，溪县饶寂寞。楚思物皆清，越山胜非薄。时看镜中月，独向衣上落。多谢入冥鸿，笑予在笼鹤。","dynasty":"唐代","title":"送青阳上人游越"}
{"author":"孟郊","content":"长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。","dynasty":"唐代","title":"感怀其五"}
{"author":"孟郊","content":"大朴既一剖，众材争万殊。懿兹南海华，来与北壤俱。生长如自惜，雪霜无凋渝。笼笼抱灵秀，簇簇抽芳肤。寒日吐丹艳，赪子流细珠。鸳鸯花数重，翡翠叶四铺。雨洗新妆色，一枝如一姝。耸异敷庭际，倾妍来坐隅。散彩饰机案，馀辉盈盘盂。高意因造化，常情逐荣枯。主公方寸中，陶植在须臾。养此奉君子，赏觌日为娱。始觉石楠咏，价倾赋两都。棠颂庶可比，桂词难以逾。因谢丘墟木，空采落泥涂。时来开佳姿，道去卧枯株。争芳无由缘，受气如郁纡。抽肝在郢匠，叹息何踟蹰。","dynasty":"唐代","title":"和宣州钱判官使院厅前石楠树"}
{"author":"孟郊","content":"枭鸱作人语，蛟虬吸水波。能于白日间，谄欲晴风和。骇智蹶众命，蕴腥布深萝。齿泉无底贫，锯涎在处多。仄树鸟不巢，踔𨃐猿相过。峡哀不可听，峡怨其奈何。","dynasty":"唐代","title":"峡哀其十"}
{"author":"孟郊","content":"不似人手致，岂关地势偏。孤光袅馀翠，独影舞多妍。迸火烧闲地，红星堕青天。忽惊物表物，嘉客为留连。","dynasty":"唐代","title":"酬郑毗踯躅咏"}
{"author":"孟郊","content":"众虻聚病马，流血不得行。后路起夜色，前山闻虎声。此时游子心，百尺风中旌。","dynasty":"唐代","title":"京山行"}
{"author":"孟郊","content":"越风东南清，楚日潇湘明。试逐伯鸾去，还作灵均行。江蓠伴我泣，海月投人惊。失意容貌改，畏途性命轻。时闻丧侣猿，一叫千愁并。","dynasty":"唐代","title":"下第东南行"}
{"author":"孟郊","content":"习之势翩翩，东南去遥遥。赠君双履足，一为上皋桥。皋桥路逶迤，碧水清风飘。新秋折藕花，应对吴语娇。千巷分渌波，四门生早潮。湖榜轻袅袅，酒旗高寥寥。小时屐齿痕，有处应未销。旧忆如雾星，怳见于梦消。言之烧人心，事去不可招。独孤宅前曲，箜篌醉中谣。壮年俱悠悠，逮兹各焦焦。执手复执手，唯道无枯凋。","dynasty":"唐代","title":"送李翱习之"}
{"author":"孟郊","content":"贤人无计较，生苦死徒誇。佗名润子孙，君名润泥沙。可惜千首文，闪如一朝花。零落难苦言，起坐空惊嗟。","dynasty":"唐代","title":"吊卢殷其五"}
{"author":"孟郊","content":"近世交道衰，青松落颜色。人心忌孤直，木性随改易。既摧栖日干，未展擎天力。终是君子材，还思君子识。","dynasty":"唐代","title":"衰松"}
{"author":"孟郊","content":"为客栖未定，况当玄月中。繁云翳碧霄，落雪和清风。郊陌绝行人，原隰多飞蓬。耕牛返村巷，野鸟依房栊。我无饥冻忧，身托莲花宫。安闲赖禅伯，复得疏尘蒙。览君郢曲文，词彩何冲融。讴吟不能已，顿觉形神空。","dynasty":"唐代","title":"酬友人见寄新文"}
{"author":"孟郊","content":"秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。","dynasty":"唐代","title":"秋怀其二"}
{"author":"孟郊","content":"女婵童子黄短短，耳中闻人惜春晚。逃蜂匿蝶踏地来，抛却斋糜一瓷椀。","dynasty":"唐代","title":"济源寒食其二"}
{"author":"孟郊","content":"乡在越镜中，分明见归心。镜芳步步绿，镜水日日深。异刹碧天上，古香清桂岑。朗约徒在昔，章句忽盈今。幸因西飞叶，书作东风吟。落我病枕上，慰此浮恨侵。","dynasty":"唐代","title":"送淡公其十"}
{"author":"孟郊","content":"欲知惜别离，泻水还清池。此地有君子，芳兰步葳蕤。手掇杂英珮，意摇春夜思。莫作绕山云，循环无定期。","dynasty":"唐代","title":"监察十五叔东斋招李益端公会别"}
{"author":"孟郊","content":"燕僧耸听词，袈裟喜新翻。北岳厌利杀，玄功生微言。天高亦可飞，海广亦可源。文章杳无底，斸掘谁能根。梦灵髣髴到，对我方与论。拾月鲸口边，何人免为吞。燕僧摆造化，万有随手奔。补缀杂霞衣，笑傲诸贵门。将明文在身，亦尔道所存。朔雪凝别句，朔风飘征魂。再期嵩少游，一访蓬萝村。春草步步绿，春山日日暄。遥莺相应吟，晚听恐不繁。相思塞心胸，高逸难攀援。","dynasty":"唐代","title":"戏赠无本其二"}
{"author":"孟郊","content":"冷露多瘁索，枯风晓吹嘘。秋深月清苦，虫老声粗疏。赪珠枝累累，芳金蔓舒舒。草木亦趣时，寒荣似春馀。悲彼零落生，与我心何如。","dynasty":"唐代","title":"秋怀其九"}
{"author":"孟郊","content":"洞庭非人境，道路行虚空。二客月中下，一帆天外风。鱼龙波五色，金碧树千丛。闪怪如可惧，在诚无不通。扣奇知浩淼，采异访穹崇。物表即高韵，人间访仙公。宣城文雅地，谢守声闻融。证玉易为力，辨珉谁不同。从兹阮籍泪，且免泣途穷。","dynasty":"唐代","title":"送任载、齐古二秀才自洞庭游宣城"}
{"author":"孟郊","content":"黄雀舞承尘，倚恃主人仁。主人忽不仁，买弹弹尔身。何不远飞去，蓬蒿正繁新。蒿粒无人争，食之足为珍。莫觑翻车粟，觑翻罪有因。黄雀不知言，赠之徒殷勤。","dynasty":"唐代","title":"黄雀吟"}
{"author":"孟郊","content":"见此原野秀，始知造化偏。山村不假阴，流水自雨田。家家梯碧峰，门门锁青烟。因思蜕骨人，化作飞桂仙。","dynasty":"唐代","title":"终南山下作"}
{"author":"孟郊","content":"朱弦奏离别，华灯少光辉。物色岂有异，人心顾将违。客程殊未已，岁华忽然微。秋桐故叶下，寒露新雁飞。远游起重恨，送人念先归。夜集类饥鸟，晨光失相依。马迹绕川水，雁书还闺闱。常恐亲朋阻，独行知虑非。","dynasty":"唐代","title":"与韩愈、李翱、张籍话别"}
{"author":"孟郊","content":"欲别牵郎衣，郞今到何处？不恨归来迟，莫向临邛去。","dynasty":"唐代","tags":"女子，送别，情郎","title":"古别离"}
{"author":"孟郊","content":"瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。","dynasty":"唐代","title":"劝善吟（醉会中赠郭行馀）"}
{"author":"孟郊","content":"古树少枝叶，真僧亦相依。山木自曲直，道人无是非。手持维摩偈，心向居士归。空景忽开霁，雪花犹在衣。洗然水溪昼，寒物生光辉。","dynasty":"唐代","title":"听蓝溪僧为元居士说维摩经"}
{"author":"孟郊","content":"夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。","dynasty":"唐代","title":"夜感自遣（一作失志夜坐思归楚江，又作苦学吟）"}
{"author":"孟郊","content":"春物与愁客，遇时各有违。故花辞新枝，新泪落故衣。日暮两寂寞，飘然亦同归。","dynasty":"唐代","title":"春愁"}
{"author":"孟郊","content":"杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。","dynasty":"唐代","title":"闻砧"}
{"author":"孟郊","content":"借车载家具，家具少于车。借者莫弹指，贫穷何足嗟。百年徒役走，万事尽随花。","dynasty":"唐代","title":"借车"}
{"author":"孟郊","content":"食荠肠亦苦，强歌声无欢。出门即有碍，谁谓天地宽。有碍非遐方，长安大道傍。小人智虑险，平地生太行。镜破不改光，兰死不改香。始知君子心，交久道益彰。君心与我怀，离别俱回遑。譬如浸蘖泉，流苦已日长。忍泣目易衰，忍忧形易伤。项籍岂不壮，贾生岂不良。当其失意时，涕泗各沾裳。古人劝加餐，此餐难自强。一饭九祝噎，一嗟十断肠。况是儿女怨，怨气凌彼苍。彼苍若有知，白日下清霜。今朝始惊叹，碧落空茫茫。","dynasty":"唐代","title":"赠别崔纯亮"}
{"author":"孟郊","content":"兽中有人性，形异遭人隔。人中有兽心，几人能真识。古人形似兽，皆有大圣德。今人表似人，兽心安可测。虽笑未必和，虽哭未必戚。面结口头交，肚里生荆棘。好人常直道，不顺世间逆。恶人巧谄多，非义苟且得。若是效真人，坚心如铁石。不谄亦不欺，不奢复不溺。面无吝色容，心无诈忧惕。君子大道人，朝夕恒的的。","dynasty":"唐代","title":"择友"}
{"author":"孟郊","content":"花婵娟，泛春泉。竹婵娟，笼晓烟。妓婵娟，不长妍。月婵娟，真可怜。夜半姮娥朝太一，人间本自无灵匹。汉宫承宠不多时，飞燕婕妤相妒嫉。","dynasty":"唐代","title":"婵娟篇"}
{"author":"孟郊","content":"望夫石，夫不来兮江水碧。行人悠悠朝与暮，千年万年色如故。","dynasty":"唐代","title":"望夫石"}
{"author":"孟郊","content":"荡子守边戍，佳人莫相从。去来年月多，苦愁改形容。上山复下山，踏草成古踪。徒言采蘼芜，十度一不逢。鉴独是明月，识志唯寒松。井桃始开花，一见悲万重。人颜不再春，桃色有再浓。捐气入空房，无憀乍从容。启贴理针线，非独学裁缝。手持未染彩，绣为白芙蓉。芙蓉无染污，将以表心素。欲寄未归人，当春无信去。无信反增愁，愁心缘陇头。愿君如陇水，冰镜水还流。宛宛青丝线，纤纤白玉钩。玉钩不亏缺，青丝无断绝。回还胜双手，解尽心中结。","dynasty":"唐代","title":"古意"}
{"author":"孟郊","content":"耸城架霄汉，洁宅涵絪缊。开门洛北岸，时锁嵩阳云。夜高星辰大，昼长天地分。厚韵属疏语，薄名谢嚣闻。兹焉有殊隔，永矣难及群。","dynasty":"唐代","title":"立德新居其二"}
{"author":"孟郊","content":"饿犬齰枯骨，自吃馋饥涎。今文与古文，各各称可怜。亦如婴儿食，饧桃口旋旋。唯有一点味，岂见逃景延。绳床独坐翁，默览有所传。终当罢文字，别著逍遥篇。从来文字净，君子不以贤。","dynasty":"唐代","title":"偷诗"}
{"author":"孟郊","content":"岩谷不自胜，水木幽奇多。朔风入空曲，泾流无大波。迢递径难尽，参差势相罗。雪霜有时洗，尘土无由和。洁冷诚未厌，晚步将如何。出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。荒策每恣远，戆步难自回。已抱苔藓疾，尚凌潺湲隈。驿骥苦衔勒，笼禽恨摧颓。实力苟未足，浮夸信悠哉。顾惟非时用，静言还自咍。朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻夸大言，下顾皆细萍。百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷磑有馀力，溪舂亦多机。从来一智萌，能使众利归。因之山水中，喧然论是非。入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤.幽驰异处所，忍虑多端倪。虚获我何饱，实归彼非迷。斯文浪云洁，此旨谁得齐。屑珠泻潺湲，裂玉何威瑰。若调千瑟弦，未果一曲谐。古骇毛发栗，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。昔浮南渡飙，今攀朔山景。物色多瘦削，吟笑还孤永。日月冻有棱，雪霜空无影。玉喷不生冰，瑶涡旋成井。潜角时耸光，隐鳞乍漂冏。再吟获新胜，返步失前省。惬怀虽已多，惕虑未能整。颓阳落何处，升魄衔疏岭。圣朝搜岩谷，此地多遗玩。怠惰成远游，顽疏恣灵观。劲飙刷幽视，怒水慑馀懦。曾是结芳诚，远兹勉流倦。冰条耸危虑，霜翠莹遐眄。物诱信多端，荒寻谅难遍。去矣朔之隅，翛然楚之甸。","dynasty":"唐代","title":"石淙（一作五淙十首）"}
{"author":"孟郊","content":"本末一相返，漂浮不还真。山野多馁士，市井无饥人。虎豹忌当道，糜鹿知藏身。奈何贪竞者，日与患害亲。颜貌岁岁改，利心朝朝新。孰知富生祸，取富不取贫。宝玉忌出璞，出璞先为尘。松柏忌出山，出山先为薪。君子隐石壁，道书为我邻。寝兴思其义，澹泊味始真。陶公自放归，尚平去有依。草木择地生，禽鸟顺性飞。青青与冥冥，所保各不违。","dynasty":"唐代","title":"隐士"}
{"author":"孟郊","content":"君子耽古礼，如馋鱼吞钩。昨闻敬嫂言，掣心东北流。魏博田尚书，与礼相绸缪。善词闻天下，一日一再周。","dynasty":"唐代","title":"魏博田兴尚书听嫂命不立非夫人诗"}
{"author":"孟郊","content":"师住青山寺，清华常绕身。虽然到城郭，衣上不栖尘。","dynasty":"唐代","title":"赠建业契公"}
{"author":"孟郊","content":"屑珠泻潺湲，裂玉何威瑰。若调千瑟弦，未果一曲谐。古骇毛发慄，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。","dynasty":"唐代","title":"石淙其八"}
{"author":"孟郊","content":"白日照清水，浅深无隐姿。君子业高文，怀抱多正思。砥行碧山石，结交青松枝。碧山无转易，青松难倾移。落落出俗韵，琅琅大雅词。自非随氏掌，明月安能持。千里不可倒，一返无近期。如何非意中，良觌忽在兹。道语必疏淡，儒风易凌迟。愿存坚贞节，勿为霜霰欺。","dynasty":"唐代","title":"答友人"}
{"author":"孟郊","content":"妾恨比斑竹，下盘烦冤根。有笋未出土，中已含泪痕。","dynasty":"唐代","title":"闲怨（一作闺怨）"}
{"author":"孟郊","content":"不行山下地，唯种山上田。腰斧斫旅松，手瓢汲家泉。讵知文字力，莫记日月迁。蟠木为我身，始得全天年。","dynasty":"唐代","title":"山老吟"}
{"author":"孟郊","content":"瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。","dynasty":"唐代","title":"劝善吟"}
{"author":"孟郊","content":"静境无浊氛，清雨零碧云。千山不隐响，一叶动亦闻。即此佳志士，精微谁相群。欲识楚章句，袖中兰茝薰。","dynasty":"唐代","title":"桐庐山中赠李明府"}
{"author":"孟郊","content":"君生霅水清，君殁霅水浑。空令骨肉情，哭得白日昏。大夜不复晓，古松长闭门。琴弦绿水绝，诗句青山存。昔为芳春颜，今为荒草根。独问冥冥理，先儒未曾言。","dynasty":"唐代","title":"悼吴兴汤衡评事"}
{"author":"孟郊","content":"无火炙地眠，半夜皆立号。冷箭何处来，棘针风骚劳。霜吹破四壁，苦痛不可逃。高堂搥钟饮，到晓闻烹炮。寒者愿为蛾，烧死彼华膏。华膏隔仙罗，虚绕千万遭。到头落地死，踏地为游遨。游遨者是谁，君子为郁陶。","dynasty":"唐代","title":"寒地百姓吟（为郑相其年居河南畿内百姓大蒙矜恤）"}
{"author":"孟郊","content":"荡子守边戍，佳人莫相从。去来年月多，苦愁改形容。上山复下山，踏草成古踪。徒言采蘼芜，十度一不逢。鉴独是明月，识志唯寒松。井桃始开花，一见悲万重。人颜不再春，桃色有再浓。捐气入空房，无憀乍从容。启贴理针线，非独学裁缝。手持未染彩，绣为白芙蓉。芙蓉无染污，将以表心素。欲寄未归人，当春无信去。无信反增愁，愁心缘陇头。愿君如陇水，冰镜水还流。宛宛青丝线，纤纤白玉钩。玉钩不亏缺，青丝无断绝。回还胜双手，解尽心中结。","dynasty":"唐代","title":"古意"}
{"author":"孟郊","content":"莫以手中琼，言邀世上名。莫以山中迹，久向人间行。松柏有霜操，风泉无俗声。应怜枯朽质，惊此别离情。","dynasty":"唐代","title":"山中送从叔简"}
{"author":"孟郊","content":"昨日到上方，片云挂石床。锡杖莓苔青，袈裟松柏香。晴磬无短韵，古灯含永光。有时乞鹤归，还访逍遥场。","dynasty":"唐代","title":"苏州昆山惠聚寺僧房"}
{"author":"孟郊","content":"万木皆未秀，一林先含春。此地独何力，我公布深仁。霜叶日舒卷，风枝远埃尘。初英濯紫霞，飞雨流清津。赏异出嚣杂，折芳积欢忻。文心兹焉重，俗尚安能珍。碧玉妆粉比，飞琼秾艳均。鸳鸯七十二，花态并相新。常恐遗秀志，迨兹广宴陈。芳菲争胜引，歌咏竟良辰。方知戏马会，永谢登龙宾。","dynasty":"唐代","title":"南阳公请东樱桃亭子春宴"}
{"author":"孟郊","content":"前日远别离，昨日生白发。欲知万里情，晓卧半床月。常恐百虫鸣，使我芳草歇。","dynasty":"唐代","title":"独愁（一作独怨，一作赠韩愈）"}
{"author":"孟郊","content":"疏门不掩水，洛色寒更高。晓碧流视听，夕清濯衣袍。为于仁义得，未觉登陟劳。远岸雪难莫，劲枝风易号。霜禽各啸侣，吾亦爱吾曹。","dynasty":"唐代","title":"立德新居其四"}
{"author":"孟郊","content":"白日无定影，清江无定波。人无百年寿，百年复如何。堂上陈美酒，堂下列清歌。劝君金曲卮，勿谓朱颜酡。松柏岁岁茂，丘陵日日多。君看终南山，千古青峨峨。","dynasty":"唐代","title":"劝酒"}
{"author":"孟郊","content":"种树皆待春，春至难久留。君看朝夕花，谁免离别愁。心意已零落，种之仍未休。胡为好奇者，无事自买忧。","dynasty":"唐代","title":"观种树"}
{"author":"孟郊","content":"硕鼠既穿墉，又啮机上丝。穿墉有闲土，啮丝无馀衣。朝吟枯桑柘，暮泣空杼机。岂是无巧妙，丝断将何施。众人尚肥华，志士多饥羸。愿君保此节，天意当察微。","dynasty":"唐代","title":"赠韩郎中愈其二"}
{"author":"孟郊","content":"东都清风减，君子西归朝。独抱岁晏恨，泗吟不成谣。贵游意多味，贱别情易消。回雁忆前叫，浪凫念后漂。悠悠孤飞景，耸耸衔霜条。昧趣多滞涩，懒朋寡新僚。病深理方悟，悔至心自烧。寂静道何在，忧勤学空饶。乃知减闻见，始遂情逍遥。文字徒营织，声华谅疑骄。顾惭耕稼士，朴略气韵调。善士有馀食，佳畦冬生苗。养人在养身，此旨清如韶。愿贡高古言，敢望锡类招。","dynasty":"唐代","title":"寿安西渡奉别郑相公其二"}
{"author":"孟郊","content":"孤骨夜难卧，吟虫相唧唧。老泣无涕洟，秋露为滴沥。去壮暂如翦，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪剪色，鸟危巢焚辉。孀娥理故丝，孤哭抽余思。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍惚难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。褭褭一线命，徒言系絪缊。老骨惧秋月，秋月刀剑棱。纤辉不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，莫知欲何任。露才一见谗，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风晓吹嘘。秋深月清苦，虫老声粗疏。赪珠枝累累，芳金蔓舒舒。草木亦趣时，寒荣似春馀。悲彼零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵以黄，秋节迸又穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志士多异感，运郁由邪衷。常思书破衣，至死教初童。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，恣行亦有随。语中失次第，身外生疮痍。桂蠹既潜朽，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景劳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名脁，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，腹饥心将崩。劝药左右愚，言语如见憎。耸耳噎神开，始知功用能。日中视余疮，暗隙闻绳蝇。彼嗅一何酷，此味半点凝。潜毒尔无厌，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易摧。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何誾誾。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空爇文。所以詈更生，至今横絪缊。","dynasty":"唐代","title":"秋怀"}
{"author":"孟郊","content":"朝见一片云，暮成千里雨。凄清湿高枝，散漫沾荒土。","dynasty":"唐代","title":"喜雨"}
{"author":"孟郊","content":"春物与愁客，遇时各有违。故花辞新枝，新泪落故衣。日暮两寂寞，飘然亦同归。","dynasty":"唐代","title":"春愁"}
{"author":"孟郊","content":"师得天文章，所以相知怀。数年伊雒同，一旦江湖乖。江湖有故庄，小女啼喈喈。我忧未相识，乳养难和谐。幸以片佛衣，诱之令看斋。斋中百福言，催促西归来。","dynasty":"唐代","title":"送淡公其六"}
{"author":"孟郊","content":"当今富教化，元后得贤相。冰心镜衰古，霜议清遐障。幽埋尽洸洗，滞旅免流浪。唯馀鲁山名，未获旌廉让。二三贞苦士，刷视耸危望。发秋青山夜，目断丹阙亮。诱类幸从兹，嘉招固非妄。小生奏狂狷，感惕增万状。","dynasty":"唐代","title":"吊元鲁山其八"}
{"author":"孟郊","content":"晓饮一杯酒，踏雪过清溪。波澜冻为刀，剸割凫与鹥。宿羽皆剪弃，血声沉沙泥。独立欲何语，默念心酸嘶。冻血莫作春，作春生不齐。冻血莫作花，作花发孀啼。幽幽棘针村，冻死难耕犁。","dynasty":"唐代","title":"寒溪其三"}
{"author":"孟郊","content":"荡子守边戍，佳人莫相从。去来年月多，苦愁改形容。上山复下山，踏草成古踪。徒言采蘼芜，十度一不逢。鉴独是明月，识志唯寒松。井桃始开花，一见悲万重。人颜不再春，桃色有再浓。捐气入空房，无憀乍从容。启贴理针线，非独学裁缝。手持未染彩，绣为白芙蓉。芙蓉无染污，将以表心素。欲寄未归人，当春无信去。无信反增愁，愁心缘陇头。愿君如陇水，冰镜水还流。宛宛青丝线，纤纤白玉钩。玉钩不亏缺，青丝无断绝。回还胜双手，解尽心中结。","dynasty":"唐代","title":"古意"}
{"author":"孟郊","content":"边柳三四尺，暮春离别歌。早回儒士驾，莫饮土番河。谁识匣中宝，楚云章句多。","dynasty":"唐代","title":"新平歌送许问"}
{"author":"孟郊","content":"尔室何不安，尔孝无与齐。一言应对姑，一度为出妻。往辙才晚钟，还辙及晨鸡。往还迹徒新，很戾竟独迷。娥女无礼数，污家如粪泥。父母吞声哭，禽鸟亦为啼。如何天与恶，不得和鸣栖。山色挽心肝，将归尽日看。村肩篮舆子，野坐白发官。莺弄方短短，花明碎攒攒。琉璃堆可掬，琴瑟饶多欢。翠韵仙窈窕，岚漪出无端。养馆洞庭秋，响答虚吹弹。","dynasty":"唐代","title":"尧歌（一作舜歌，赏郑氏庄客去妇）"}
{"author":"孟郊","content":"远客夜衣薄，厌眠待鸡鸣。一床空月色，四壁秋蛩声。守淡遗众俗，养疴念馀生。方全君子拙，耻学小人明。蚊蚋亦有时，羽毛各有成。如何骐骥迹，踡跼未能行。西北有平路，运来无相轻。","dynasty":"唐代","title":"西斋养病夜怀多感因呈上从叔子云"}
{"author":"孟郊","content":"莲子不可得，荷花生水中。犹胜道傍柳，无事荡春风。渌萍与荷叶，同此一水中。风吹荷叶在，渌萍西复东。莲叶未开时，苦心终日卷。春水徒荡漾，荷花未开展。","dynasty":"唐代","title":"戏赠陆大夫十二丈（一作乐府戏赠陆大夫十二丈）"}
{"author":"孟郊","content":"霜露再相换，游人犹未归。岁新月改色，客久线断衣。有鹤冰在翅，竟久力难飞。千家旧素沼，昨日生绿辉。春色若可借，为君步芳菲。","dynasty":"唐代","title":"寄卢虔使君"}
{"author":"孟郊","content":"自念西上身，忽随东归风。长安日下影，又落江湖中。离娄岂不明，子野岂不聪。至宝非眼别，至音非耳通。因缄俗外词，仰寄高天鸿。","dynasty":"唐代","title":"失意归吴因寄东台刘复侍御"}
{"author":"孟郊","content":"天台山最高，动蹑赤城霞。何以静双目，扫山除妄花。何以洁其性，滤泉去泥沙。灵境物皆直，万松无一斜。月中见心近，云外将俗赊。山兽护方丈，山猿捧袈裟。遗身独得身，笑我牵名华。","dynasty":"唐代","title":"送超上人归天台（一作送天台道士）"}
{"author":"孟郊","content":"玉缕青葳蕤，结为芳树姿。忽惊明月钩，钩出珊瑚枝。灼灼不死花，蒙蒙长生丝。饮柏泛仙味，咏兰拟古词。霜风清飕飕，与君长相思。","dynasty":"唐代","title":"宇文秀才斋中海柳咏"}
{"author":"孟郊","content":"驾我八景舆，欻然入玉清。龙群拂霄上，虎旗摄朱兵。逍遥三弦际，万流无暂停。哀此去留会，劫尽天地倾。当寻无中景，不死亦不生。体彼自然道，寂观合大冥。南岳挺直干，玉英曜颖精。有任靡期事，无心自虚灵。嘉会绛河内，相与乐朱英。","dynasty":"唐代","title":"列仙文。金母飞空歌"}
{"author":"孟郊","content":"驾我八景舆，歘然入玉清。龙群拂霄上，虎旗摄朱兵。逍遥三弦际，万流无暂停。哀此去留会，劫尽天地倾。当寻无中景，不死亦不生。体彼自然道，寂观合大冥。南岳挺直干，玉英曜颖精。有任靡期事，无心自虚灵。嘉会绛河内，相与乐未英。","dynasty":"唐代","title":"列仙文金母飞空歌"}
{"author":"孟郊","content":"我饮不在醉，我欢长寂然。酌溪四五盏，听弹两三弦。炼性静栖白，洗情深寄玄。号怒路傍子，贪败不贪全。","dynasty":"唐代","title":"小隐吟"}
{"author":"孟郊","content":"天宝太白殁，六义已消歇。大哉国风本，丧而王泽竭。先生今复生，斯文信难缺。下笔证兴亡，陈词备风骨。高秋数奏琴，澄潭一轮月。谁作采诗官，忍之不挥发。","dynasty":"唐代","title":"读张碧集"}
{"author":"孟郊","content":"兰泉涤我襟，杉月栖我心。茗啜绿净花，经诵清柔音。何处笑为别，淡情愁不侵。","dynasty":"唐代","title":"送玄亮师（一作送道友）"}
{"author":"孟郊","content":"当今富教化，元后得贤相。冰心镜衰古，霜议清遐障。幽埋尽洸洗，滞旅免流浪。唯馀鲁山名，未获旌廉让。二三贞苦士，刷视耸危望。发秋青山夜，目断丹阙亮。诱类幸从兹，嘉招固非妄。小生奏狂狷，感惕增万状。","dynasty":"唐代","title":"吊元鲁山其八"}
{"author":"孟郊","content":"借车载家具，家具少于车。借者莫弹指，贫穷何足嗟。百年徒役走，万事尽随花。","dynasty":"唐代","title":"借车"}
{"author":"孟郊","content":"洛水春渡阔，别离心悠悠。一生空吟诗，不觉成白头。向事每计较，与山实绸缪。太华天上开，其下车辙流。县街无尘土，过客多淹留。坐饮孤驿酒，行思独山游。逸关岚气明，照渭空漪浮。玉珂摆新欢，声与鸾凤俦。朝谒大家事，唯余去无由。","dynasty":"唐代","title":"送卢郎中汀"}
{"author":"孟郊","content":"冷气入疮痛，夜来痛如何。疮从公怒生，岂以私恨多。公怒亦非道，怒消乃天和。古有焕辉句，嵇康闲婆娑。请君吟啸之，正气庶不讹。","dynasty":"唐代","title":"访疾"}
{"author":"孟郊","content":"秋风绕衰柳，远客闻雨声。重兹阻良夕，孤坐唯积诚。果枉移疾咏，中含嘉虑明。洗涤烦浊尽，视听昭旷生。未觉衾枕倦，久为章奏婴。达人不宝药，所保在闲情。","dynasty":"唐代","title":"酬李侍御书记秋夕雨中病假见寄"}
{"author":"孟郊","content":"秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。举才天道亲，首阳谁采薇。去去荒泽远，落日当西归。羲和驻其轮，四海借馀晖。极目何萧索，惊风正离披。鸱鸮鸣高树，众鸟相因依。东方有一士，岁暮常苦饥。主人数相问，脉脉今何为。贫贱亦有乐，且愿掩柴扉。火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。河梁暮相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。有鸟东西来，哀鸣过我前。愿飞浮云外，饮啄见青天。","dynasty":"唐代","title":"感怀"}
{"author":"孟郊","content":"烈士不忧身，为君吟苦辛。男儿久失意，宝剑亦生尘。浮俗官是贵，君子道所珍。况当圣明主，岂乏证玉臣。浊水无白日，清流鉴苍旻.贤愚皎然别，结交当有因。","dynasty":"唐代","title":"送孟寂赴举"}
{"author":"孟郊","content":"堕泪数首文，悲结千里坟。苍旻且留我，白日空遗君。仙鹤未巢月，衰凤先坠云。清风独起时，旧语如再闻。瑶草罢葳蕤，桂花休氛氲。万物与我心，相感吴江濆。","dynasty":"唐代","title":"览崔爽遗文，因纾幽怀"}
{"author":"孟郊","content":"先生五兵游，文焰藏金鼎。日下鹤过时，人间空落影。常言一粒药，不堕生死境。何当列御寇，去问仙人请。","dynasty":"唐代","title":"访嵩阳道士不遇"}
{"author":"孟郊","content":"秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。","dynasty":"唐代","title":"秋怀其二"}
{"author":"孟郊","content":"灯前双舞蛾，厌生何太切。想尔飞来心，恶明不恶灭。天若百尺高，应去掩明月。","dynasty":"唐代","title":"烛蛾"}
{"author":"孟郊","content":"自念西上身，忽随东归风。长安日下影，又落江湖中。离娄岂不明，子野岂不聪。至宝非眼别，至音非耳通。因缄俗外词，仰寄高天鸿。","dynasty":"唐代","title":"失意归吴因寄东台刘复侍御"}
{"author":"孟郊","content":"高意合天制，自然状无穷。仙华凝四时，玉藓生数峰。书秘漆文字，匣藏金蛟龙。闲为气候肃，开作云雨浓。洞隐谅非久，岩梦诚必通。将缀文士集，贯就真珠丛。","dynasty":"唐代","title":"题韦少保静恭宅藏书洞"}
{"author":"孟郊","content":"岩谷不自胜，水木幽奇多。朔风入空曲，泾流无大波。迢递径难尽，参差势相罗。雪霜有时洗，尘土无由和。洁冷诚未厌，晚步将如何。出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。荒策每恣远，戆步难自回。已抱苔藓疾，尚凌潺湲隈。驿骥苦衔勒，笼禽恨摧颓。实力苟未足，浮夸信悠哉。顾惟非时用，静言还自咍。朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻夸大言，下顾皆细萍。百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷磑有馀力，溪舂亦多机。从来一智萌，能使众利归。因之山水中，喧然论是非。入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤.幽驰异处所，忍虑多端倪。虚获我何饱，实归彼非迷。斯文浪云洁，此旨谁得齐。屑珠泻潺湲，裂玉何威瑰。若调千瑟弦，未果一曲谐。古骇毛发栗，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。昔浮南渡飙，今攀朔山景。物色多瘦削，吟笑还孤永。日月冻有棱，雪霜空无影。玉喷不生冰，瑶涡旋成井。潜角时耸光，隐鳞乍漂冏。再吟获新胜，返步失前省。惬怀虽已多，惕虑未能整。颓阳落何处，升魄衔疏岭。圣朝搜岩谷，此地多遗玩。怠惰成远游，顽疏恣灵观。劲飙刷幽视，怒水慑馀懦。曾是结芳诚，远兹勉流倦。冰条耸危虑，霜翠莹遐眄。物诱信多端，荒寻谅难遍。去矣朔之隅，翛然楚之甸。","dynasty":"唐代","title":"石淙（一作五淙十首）"}
{"author":"孟郊","content":"一闭黄蒿门，不闻白日事。生气散成风，枯骸化为地。负我十年恩，欠尔千行泪。洒之北原上，不待秋风至。","dynasty":"唐代","title":"悼幼子"}
{"author":"孟郊","content":"白日照清水，浅深无隐姿。君子业高文，怀抱多正思。砥行碧山石，结交青松枝。碧山无转易，青松难倾移。落落出俗韵，琅琅大雅词。自非随氏掌，明月安能持。千里不可倒，一返无近期。如何非意中，良觌忽在兹。道语必疏淡，儒风易凌迟。愿存坚贞节，勿为霜霰欺。","dynasty":"唐代","title":"答友人"}
{"author":"孟郊","content":"曾是风雨力，崔巍漂来时。落星夜皎洁，近榜朝逶迤。翠潋递明灭，清潈泻欹危。况逢蓬岛仙，会合良在兹。","dynasty":"唐代","title":"浮石亭"}
{"author":"孟郊","content":"曲木忌日影，谗人畏贤明。自然照烛间，不受邪佞轻。不有百炼火，孰知寸金精。金铅正同炉，愿分精与粗。","dynasty":"唐代","title":"古意赠梁肃补阙"}
{"author":"孟郊","content":"不似人手致，岂关地势偏。孤光袅馀翠，独影舞多妍。迸火烧闲地，红星堕青天。忽惊物表物，嘉客为留连。","dynasty":"唐代","title":"酬郑毗踯躅咏"}
{"author":"孟郊","content":"忽然太行雪，昨夜飞入来。崚嶒堕庭中，严白何皑皑。奴婢晓开户，四肢冻徘徊。咽言词不成，告诉情状摧。官给未入门，家人尽以灰。意劝莫笑雪，笑雪贫为灾。将暖此残疾，典卖争致杯。教令再举手，夸曜馀生才。强起吐巧词，委曲多新裁。为尔作非夫，忍耻轰暍雷。书之与君子，庶免生嫌猜。","dynasty":"唐代","title":"雪"}
{"author":"孟郊","content":"贤人无计较，生苦死徒誇。佗名润子孙，君名润泥沙。可惜千首文，闪如一朝花。零落难苦言，起坐空惊嗟。","dynasty":"唐代","title":"吊卢殷其五"}
{"author":"孟郊","content":"太行横偃脊，百里芳崔巍。济滨花异颜，枋口云如裁。新画彩色湿，上界光影来。深红缕草木，浅碧珩溯洄。千家门前饮，一道传禊杯。玉鳞吞金钩，仙璇琉璃开。朴童茂言语，善俗无惊猜。狂吹寝恒宴，晓清梦先回。治生鲜惰夫，积学多深材。再游讵癫戆，一洗惊尘埃。","dynasty":"唐代","title":"济源春"}
{"author":"孟郊","content":"泪墨洒为书，将寄万里亲。书去魂亦去，兀然空一身。","dynasty":"唐代","tags":"羁旅，思亲","title":"归信吟"}
{"author":"孟郊","content":"南中少平地，山水重叠生。别泉万馀曲，迷舟独难行。四际乱峰合，一眺千虑并。潺湲冬夏冷，光彩昼夜明。赏心难久胜，离肠忽自惊。古木摇霁色，高风动秋声。饮尔一樽酒，慰我百忧轻。嘉期何处定，此晨堪寄情。","dynasty":"唐代","title":"分水岭别夜示从弟寂（一作示于孟叔）"}
{"author":"孟郊","content":"旭日朱楼光，东风不惊尘。公子醉未起，美人争探春。探春不为桑，探春不为麦。日日出西园，只望花柳色。乃知田家春，不入五侯宅。","dynasty":"唐代","title":"长安早春"}
{"author":"孟郊","content":"池中春蒲叶如带，紫菱成角莲子大。罗裙蝉鬓倚迎风，双双伯劳飞向东。","dynasty":"唐代","title":"临池曲"}
{"author":"孟郊","content":"秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。","dynasty":"唐代","title":"秋怀其二"}
{"author":"孟郊","content":"百虫笑秋律，清削月夜闻。晓棱视听微，风剪叶已纷。君子鉴大雅，老人非俊群。收拾古所弃，俯仰补空文。孤韵耻春俗，馀响逸零雰。自然蹈终南，涤暑凌寒氛。岩霰不知午，涧澌镇含曛。曾是醒古醉，所以多隐沦。江调乐之远，溪谣生徒新。众蕴有馀采，寒泉空哀呻。南谢竟莫至，北宋当时珍。赜灵各自异，酌酒谁能均。昔咏多写讽，今词讵无因。品松何高翠，宫殿没荒榛。苔趾识宏制，沙潈游崩津。忽吟陶渊明，此即羲皇人。心放出天地，形拘在风尘。前贤素行阶，夙嗜青山勤。达士立明镜，朗言为近臣。将期律万有，倾倒甄无垠。鸑鷟应蟋蟀，丝毫意皆申。况于三千章，哀叩不为神。","dynasty":"唐代","title":"奉报翰林张舍人见遗之诗"}
{"author":"孟郊","content":"师旷听群木，自然识孤桐。正声逢知音，愿出大朴中。知音不韵俗，独立占古风。忽挂触邪冠，逮逐南飞鸿。肃肃太守章，明明华毂熊。商山无平路，楚水有惊潈。日月千里外，光阴难载同。新愁徒自积，良会何由通。","dynasty":"唐代","title":"送卢虔端公守复州"}
{"author":"孟郊","content":"都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。","dynasty":"唐代","title":"立德新居其七"}
{"author":"孟郊","content":"淼淼霅寺前，白蘋多清风。昔游诗会满，今游诗会空。孤吟玉凄恻，远思景蒙笼。杼山塼塔禅，竟陵广宵翁。饶彼草木声，髣髴闻馀聪。因君寄数句，遍为书其丛。追吟当时说，来者实不穷。江调难再得，京尘徒满躬。送君溪鸳鸯，彩色双飞东。东多高静乡，芳宅冬亦崇。手自撷甘旨，供养欢冲融。待我遂前心，收拾使有终。不然洛岸亭，归死为大同。","dynasty":"唐代","title":"送陆畅归湖州因凭题"}
{"author":"孟郊","content":"白日照清水，浅深无隐姿。君子业高文，怀抱多正思。砥行碧山石，结交青松枝。碧山无转易，青松难倾移。落落出俗韵，琅琅大雅词。自非随氏掌，明月安能持。千里不可倒，一返无近期。如何非意中，良觌忽在兹。道语必疏淡，儒风易凌迟。愿存坚贞节，勿为霜霰欺。","dynasty":"唐代","title":"答友人"}
{"author":"孟郊","content":"南浦桃花亚水红，水边柳絮由春风。鸟鸣喈喈烟濛濛，自从远送对悲翁。此翁已与少年别，唯忆深山深谷中。","dynasty":"唐代","title":"南浦篇"}
{"author":"孟郊","content":"山头明月夜增辉，增辉不照重泉下。泉下双龙无再期，金蚕玉燕空销化。朝云暮雨成古墟，萧萧野竹风吹亚。","dynasty":"唐代","title":"悼亡"}
{"author":"孟郊","content":"春物与愁客，遇时各有违。故花辞新枝，新泪落故衣。日暮两寂寞，飘然亦同归。","dynasty":"唐代","title":"春愁"}
{"author":"孟郊","content":"日高方得起，独赏些些春。可惜宛转莺，好音与他人。昔年此气味，还走曲江滨。逢著韩退之，结交方殷勤。蜀客骨目高，聪辩剑戟新。如何昨日欢，今日见无因。英奇一谢世，视听一为尘。谁言老泪短，泪短沾衣巾。","dynasty":"唐代","title":"吊房十五次卿少府"}
{"author":"孟郊","content":"朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。","dynasty":"唐代","title":"石淙其四"}
{"author":"孟郊","content":"朝为主人心，暮为行客吟。汝水忽凄咽，汝风流苦音。北阙秦门高，南路楚石深。分泪洒白日，离肠绕青岑。何以寄远怀，黄鹤能相寻。","dynasty":"唐代","title":"汝坟蒙从弟楚材见赠，时郊将入秦，楚材适楚"}
{"author":"孟郊","content":"不惜十指弦，为君千万弹。常恐新声至，坐使故声残。弃置今日悲，即是昨日欢。将新变故易，持故为新难。青山有蘼芜，泪叶长不干。空令后代人，采掇幽思攒。","dynasty":"唐代","title":"杂曲歌辞。妾薄命"}
{"author":"孟郊","content":"曲木忌日影，谗人畏贤明。自然照烛间，不受邪佞轻。不有百炼火，孰知寸金精。金铅正同炉，愿分精与粗。","dynasty":"唐代","title":"古意赠梁肃补阙"}
{"author":"孟郊","content":"远阶无近级，造次不可升。贤人洁肠胃，寒日空澄凝。血誓竟讹谬，膏明易煎蒸。以之驱鲁山，疏迹去莫乘。","dynasty":"唐代","title":"吊元鲁山其五"}
{"author":"孟郊","content":"栖迟青山巅，高静身所便。不践有命草，但饮无声泉。斋性空转寂，学情深更专。经文开贝叶，衣制垂秋莲。厌此俗人群，暂来还却旋。","dynasty":"唐代","title":"赠文应上人（一作赠高僧）"}
{"author":"孟郊","content":"一别难与期，存亡易寒燠。下马入君门，声悲不成哭。自能富才艺，当冀深荣禄。皇天负我贤，遗恨至两目。平生叹无子，家家亲相嘱。","dynasty":"唐代","title":"哭卢贞国"}
{"author":"孟郊","content":"不行山下地，唯种山上田。腰斧斫旅松，手瓢汲家泉。讵知文字力，莫记日月迁。蟠木为我身，始得全天年。","dynasty":"唐代","title":"山老吟"}
{"author":"孟郊","content":"北山少日月，草木苦风霜。贫士在重坎，食梅有酸肠。万俗皆走圆，一身犹学方。常恐众毁至，春叶成秋黄。大贤秉高鉴，公烛无私光。暗室晓未及，幽行涕空行。","dynasty":"唐代","title":"上达奚舍人"}
{"author":"孟郊","content":"胡风激秦树，贱子风中泣。家家朱门开，得见不可入。长安十二衢，投树鸟亦急。高阁何人家，笙簧正喧吸。","dynasty":"唐代","title":"横吹曲辞。长安道"}
{"author":"孟郊","content":"洞庭非人境，道路行虚空。二客月中下，一帆天外风。鱼龙波五色，金碧树千丛。闪怪如可惧，在诚无不通。扣奇知浩淼，采异访穹崇。物表即高韵，人间访仙公。宣城文雅地，谢守声闻融。证玉易为力，辨珉谁不同。从兹阮籍泪，且免泣途穷。","dynasty":"唐代","title":"送任载、齐古二秀才自洞庭游宣城"}
{"author":"孟郊","content":"萱草生堂阶，游子行天涯。慈亲倚堂门，不见萱草花。","dynasty":"唐代","title":"游子"}
{"author":"孟郊","content":"海风萧萧天雨霜，穷愁独坐夜何长？驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。","dynasty":"唐代","title":"杂曲歌辞其二"}
{"author":"孟郊","content":"楚屈入水死，诗孟踏雪僵。直气苟有存，死亦何所妨。日劈高查牙，清棱含冰浆。前古后古冰，与山气势强。闪怪千石形，异状安可量。有时春镜破，百道声飞扬。潜仙不足言，朗客无隐肠。为君倾海宇，日夕多文章。天下岂无缘，此山雪昂藏。烦君前致词，哀我老更狂。狂歌不及狂，歌声缘凤凰。凤兮何当来，消我孤直疮。君文真凤声，宣隘满铿锵。洛友零落尽，逮兹悲重伤。独自奋异骨，将骑白角翔。再三劝莫行，寒气有刀枪。仰惭君子多，慎勿作芬芳。","dynasty":"唐代","title":"答卢仝"}
{"author":"孟郊","content":"竹风相戛语，幽闺暗中闻。鬼神满衰听，恍惚难自分。商叶堕乾雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。","dynasty":"唐代","title":"秋怀其五"}
{"author":"孟郊","content":"入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤。幽驰异处所，忍虑多端倪。虚获我何饱，实归彼非迷。斯文浪云洁，此旨谁得齐。","dynasty":"唐代","title":"石淙其七"}
{"author":"孟郊","content":"月迥无隐物，况复大江秋。江城与沙村，人语风飕飗.岘亭当此时，故人不同游。故人在长安，亦可将梦求。","dynasty":"唐代","title":"独宿岘首忆长安故人"}
{"author":"孟郊","content":"枋口花间掣手归，嵩阳为我留红晖。可怜踯躅千万尺，柱地柱天疑欲飞。","dynasty":"唐代","title":"济源寒食其六"}
{"author":"孟郊","content":"南巡竟不返，帝子怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，裴回烟波夕。","dynasty":"唐代","title":"琴曲歌辞。湘妃怨"}
{"author":"孟郊","content":"边地春不足，十里见一花。及时须遨游，日暮饶风沙。","dynasty":"唐代","title":"邀花伴（自注，时在朔方）"}
{"author":"孟郊","content":"种树须择地，恶土变木根。结交若失人，中道生谤言。君子芳桂性，春荣冬更繁。小人槿花心，朝在夕不存。莫蹑冬冰坚，中有潜浪翻。唯当金石交，可以贤达论。","dynasty":"唐代","title":"审交"}
{"author":"孟郊","content":"胡风激秦树，贱子风中泣。家家朱门开，得见不可入。长安十二衢，投树鸟亦急。高阁何人家，笙簧正喧吸。","dynasty":"唐代","title":"横吹曲辞。长安道"}
{"author":"孟郊","content":"南巡竟不返，帝子怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，裴回烟波夕。","dynasty":"唐代","title":"琴曲歌辞。湘妃怨"}
{"author":"孟郊","content":"晓月难为光，愁人难为肠。谁言春物荣，独见叶上霜。雕鹗失势病，鹪鹩假翼翔。弃置复弃置，情如刀剑伤。","dynasty":"唐代","title":"落第"}
{"author":"孟郊","content":"北风临大海，坚冰临河面。下有大波澜，对之无由见。求友须在良，得良终相善。求友若非良，非良中道变。欲知求友心，先把黄金炼。","dynasty":"唐代","title":"求友"}
{"author":"孟郊","content":"仙界一日内，人间千载穷。双棋未遍局，万物皆为空。樵客返归路，斧柯烂从风。唯馀石桥在，犹自凌丹虹。","dynasty":"唐代","title":"烂柯石"}
{"author":"孟郊","content":"万类皆有性，各各禀天和。蚕身与汝身，汝身何太讹。蚕身不为己，汝身不为佗。蚕丝为衣裳，汝丝为网罗。济物几无功，害物日已多。百虫虽切恨，其将奈尔何。","dynasty":"唐代","title":"蜘蛛讽"}
{"author":"孟郊","content":"徒言人最灵，白骨乱纵横。如何当春死，不及群草生。尧舜宰乾坤，器农不器兵。秦汉盗山岳，铸杀不铸耕。天地莫生金，生金人竞争。","dynasty":"唐代","title":"吊国殇"}
{"author":"孟郊","content":"曹刘不免死，谁敢负年华。文士莫辞酒，诗人命属花。退之如放逐，李白自矜夸。万古忽将似，一朝同叹嗟。何言天道正，独使地形斜。南士愁多病，北人悲去家。梅芳已流管，柳色未藏鸦。相劝罢吟雪，相从愁饮霞。醒时不可过，愁海浩无涯。","dynasty":"唐代","title":"招文士饮"}
{"author":"孟郊","content":"两河春草海水清，十年征战城郭腥。乱兵杀儿将女去，二月三月花冥冥。千里无人旋风起，莺啼燕语荒城里。春色不拣墓傍株，红颜皓色逐春去。春去春来那得知，今人看花古人墓，令人惆怅山头路。","dynasty":"唐代","title":"伤春"}
{"author":"孟郊","content":"屑珠泻潺湲，裂玉何威瑰。若调千瑟弦，未果一曲谐。古骇毛发慄，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。","dynasty":"唐代","title":"石淙其八"}
{"author":"孟郊","content":"等闲拜日晚，夫妻犹相疮。况是贤人冤，何必哭飞扬。昨夜梦得剑，为君藏中肠。会将当风烹，血染布衣裳。劳君又叩门，词句失寻常。我不忍出厅，血字湿土墙。血字耿不灭，我心惧惶惶。会有铿锵夫，见之目生光。生光非等闲，君其且安详。","dynasty":"唐代","title":"谢李輈再到"}
{"author":"孟郊","content":"饿犬齰枯骨，自吃馋饥涎。今文与古文，各各称可怜。亦如婴儿食，饧桃口旋旋。唯有一点味，岂见逃景延。绳床独坐翁，默览有所传。终当罢文字，别著逍遥篇。从来文字净，君子不以贤。","dynasty":"唐代","title":"偷诗"}
{"author":"孟郊","content":"鸦路不可越，三十六渡溪。有物饮碧水，高林挂青蜺.历览道更险，驱使迹频暌。视听易常主，心魂互相迷。浪石忽摇动，沙堤信难跻。危峰紫霄外，古木浮云齐。出阻望汝郡，大贤多招携。疲马恋旧秣，羁禽思故栖。应怜泣楚玉，弃置如尘泥。","dynasty":"唐代","title":"鸦路溪行，呈陆中丞"}
{"author":"孟郊","content":"空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻誇大言，下顾皆细萍。","dynasty":"唐代","title":"石淙其五"}
{"author":"孟郊","content":"深锁银泉甃，高叶架云空。不与凡木并，自将仙盖同。影疏千点月，声细万条风。迸子邻沟外，飘香客位中。花杯承此饮，椿岁小无穷。","dynasty":"唐代","title":"井上枸杞架"}
{"author":"孟郊","content":"东都清风减，君子西归朝。独抱岁晏恨，泗吟不成谣。贵游意多味，贱别情易消。回雁忆前叫，浪凫念后漂。悠悠孤飞景，耸耸衔霜条。昧趣多滞涩，懒朋寡新僚。病深理方悟，悔至心自烧。寂静道何在，忧勤学空饶。乃知减闻见，始遂情逍遥。文字徒营织，声华谅疑骄。顾惭耕稼士，朴略气韵调。善士有馀食，佳畦冬生苗。养人在养身，此旨清如韶。愿贡高古言，敢望锡类招。","dynasty":"唐代","title":"寿安西渡奉别郑相公其二"}
{"author":"孟郊","content":"秋风吹白发，微官自萧索。江僧何用叹，溪县饶寂寞。楚思物皆清，越山胜非薄。时看镜中月，独向衣上落。多谢入冥鸿，笑予在笼鹤。","dynasty":"唐代","title":"送青阳上人游越"}
{"author":"孟郊","content":"蜀色庶可比，楚丛亦应无。醉红不自力，狂艳如索扶。丽蕊惜未扫，宛枝长更纡。何人是花侯，诗老强相呼。","dynasty":"唐代","title":"邀人赏蔷薇"}
{"author":"孟郊","content":"嘉宾在何处，置亭春山巅。顾余寂寞者，谬厕芳菲筵。视听日澄澈，声光坐连绵。晴湖泻峰嶂，翠浪多萍藓。何以逞高志，为君吟秋天。","dynasty":"唐代","title":"春集越州皇甫秀才山亭"}
{"author":"孟郊","content":"此儿自见灾，花发多不谐。穷老收碎心，永夜抱破怀。声死更何言，意死不必喈。病叟无子孙，独立犹束柴。","dynasty":"唐代","title":"杏殇其八"}
{"author":"孟郊","content":"都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。","dynasty":"唐代","title":"立德新居其七"}
{"author":"孟郊","content":"有鸟东西来，哀鸣过我前。愿飞浮云外，饮啄见青天。","dynasty":"唐代","title":"感怀其一"}
{"author":"孟郊","content":"昔日齷齪不足夸，今朝放荡思无崖。春风得意马蹄疾，一日看尽长安花。","dynasty":"唐代","title":"登科居"}
{"author":"孟郊","content":"南中少平地，山水重叠生。别泉万馀曲，迷舟独难行。四际乱峰合，一眺千虑并。潺湲冬夏冷，光彩昼夜明。赏心难久胜，离肠忽自惊。古木摇霁色，高风动秋声。饮尔一樽酒，慰我百忧轻。嘉期何处定，此晨堪寄情。","dynasty":"唐代","title":"分水岭别夜示从弟寂（一作示于孟叔）"}
{"author":"孟郊","content":"天宝太白殁，六义已消歇。大哉国风本，丧而王泽竭。先生今复生，斯文信难缺。下笔证兴亡，陈词备风骨。高秋数奏琴，澄潭一轮月。谁作采诗官，忍之不挥发。","dynasty":"唐代","title":"读张碧集"}
{"author":"孟郊","content":"秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。举才天道亲，首阳谁采薇。去去荒泽远，落日当西归。羲和驻其轮，四海借馀晖。极目何萧索，惊风正离披。鸱鸮鸣高树，众鸟相因依。东方有一士，岁暮常苦饥。主人数相问，脉脉今何为。贫贱亦有乐，且愿掩柴扉。火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。河梁暮相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。有鸟东西来，哀鸣过我前。愿飞浮云外，饮啄见青天。","dynasty":"唐代","title":"感怀"}
{"author":"孟郊","content":"渔阳千里道，近如中门限。中门踰有时，渔阳长在眼。生在绿罗下，不识渔阳道。良人自戍来，夜夜梦中到。","dynasty":"唐代","title":"征妇怨其二"}
{"author":"孟郊","content":"屑珠泻潺湲，裂玉何威瑰。若调千瑟弦，未果一曲谐。古骇毛发慄，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。","dynasty":"唐代","title":"石淙其八"}
{"author":"孟郊","content":"三峡一线天，三峡万绳泉。上仄碎日月，下掣狂漪涟。破魂一两点，凝幽数百年。峡晖不停午，峡险多饥涎。树根锁枯棺，孤骨袅袅悬。树枝哭霜栖，哀韵杳杳鲜。逐客零落肠，到此汤火煎。性命如纺绩，道路随索缘。奠泪吊波灵，波灵将闪然。","dynasty":"唐代","title":"峡哀其三"}
{"author":"孟郊","content":"飘飖何所从，遗冢行未逢。东西不见人，哭向青青松。此地有时尽，此哀无处容。声翻太白云，泪洗蓝田峰。水涉七八曲，山登千万重。愿邀玄夜月，出视白日踪。","dynasty":"唐代","title":"远愁曲"}
{"author":"孟郊","content":"弦贞五条音，松直百尺心。贞弦含古风，直松凌高岑。浮声与狂葩，胡为欲相侵。","dynasty":"唐代","title":"遣兴"}
{"author":"孟郊","content":"隐咏不夸俗，问禅徒净居。翻将白云字，寄向青莲书。拟古投松坐，就明开纸疏。昭昭南山景，独与心相如。","dynasty":"唐代","title":"题林校书花严寺书窗"}
{"author":"孟郊","content":"夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。","dynasty":"唐代","title":"夜感自遣（一作失志夜坐思归楚江，又作苦学吟）"}
{"author":"孟郊","content":"远阶无近级，造次不可升。贤人洁肠胃，寒日空澄凝。血誓竟讹谬，膏明易煎蒸。以之驱鲁山，疏迹去莫乘。","dynasty":"唐代","title":"吊元鲁山其五"}
{"author":"孟郊","content":"峡乱鸣清磬，产石为鲜鳞。喷为腥雨涎，吹作黑井身。怪光闪众异，饿剑唯待人。老肠未曾饱，古齿崭岩嗔。嚼齿三峡泉，三峡声龂龂。","dynasty":"唐代","title":"峡哀其四"}
{"author":"孟郊","content":"松色不肯秋，玉性不可柔。登山须正路，饮水须直流。倩鹤附书信，索云作衣裘。仙村莫道远，枉策招交游。","dynasty":"唐代","title":"送丹霞子阮芳颜上人归山"}
{"author":"孟郊","content":"石根百尺杉，山眼一片泉。倚之道气高，饮之诗思鲜。于此逍遥场，忽奏别离弦。却笑薜萝子，不同鸣跃年。","dynasty":"唐代","title":"山中送从叔简赴举"}
{"author":"孟郊","content":"立德何亭亭，西南耸高隅。阳崖泄春意，井圃留冬芜。胜引即纡道，幽行岂通衢。碧峰远相揖，清思谁言孤。寺秩虽贵家，浊醪良可哺。耸城架霄汉，洁宅涵絪缊。开门洛北岸，时锁嵩阳云。夜高星辰大，昼长天地分。厚韵属疏语，薄名谢嚣闻。兹焉有殊隔，永矣难及群。宾秩已觉厚，私储常恐多。清贫聊自尔，素责将如何。俭教先勉力，修襟无馀佗。良栖一枝木，灵巢片叶荷。仰笑鹍鹏辈，委身拂天波。疏门不掩水，洛色寒更高。晓碧流视听，夕清濯衣袍。为於仁义得，未觉登陟劳。远岸雪难莫，劲枝风易号。霜禽各啸侣，吾亦爱吾曹。崎岖有悬步，委曲饶荒寻。远树足良木，疏巢无争禽。素魄衔夕岸，绿水生晓浔。空旷伊洛视，仿佛潇湘心。何必尚远异，忧劳满行襟。悬途多仄足，崎圃无修畦。芳兰与宿艾，手撷心不迷。品子懒读书，辕驹难服犁。虚食日相投，夸肠讵能低。耻从新学游，愿将古农齐。都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。手锄手自勖，激劝亦已饶。畏彼梨栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。玉蹄裂鸣水，金绶忽照门。拂拭贫士席，拜候丞相辕。德疏未为高，礼至方觉尊。岂唯耀兹日，可以荣远孙。如何一阳朝，独荷众瑞繁。东南富水木，寂寥蔽光辉。此地足文字，及时隘骖騑.仄雪踏为平，涩行变如飞。令畦生气色，嘉绿新霏微。天意资厚养，贤人肯相违。","dynasty":"唐代","title":"立德新居"}
{"author":"孟郊","content":"飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。","dynasty":"唐代","tags":"秋天，离别，爱情","title":"古怨别"}
{"author":"孟郊","content":"瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。","dynasty":"唐代","title":"劝善吟"}
{"author":"孟郊","content":"一曲一直水，白龙何鳞鳞。冻飙杂碎号，齑音坑谷辛。柧笺吃无力，飞走更相仁。猛弓一折弦，馀喘争来宾。大严此之立，小杀不复陈。皎皎何皎皎，氤氲复氤氲。瑞晴刷日月，高碧开星辰。独立两脚雪，孤吟千虑新。天欃徒昭昭，箕舌虚龂龂。尧圣不听汝，孔微亦有臣。谏书竟成章，古义终难陈。","dynasty":"唐代","title":"寒溪其五"}
{"author":"孟郊","content":"将军不夸剑，才气为英雄。五岳拽力内，百川倾意中。本立谁敢拔，飞文自难穷。前时天地翻，已有扶正功。","dynasty":"唐代","title":"赠章仇将军"}
{"author":"孟郊","content":"海风萧萧天雨霜，穷愁独坐夜何长？驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。","dynasty":"唐代","title":"杂曲歌辞其二"}
{"author":"孟郊","content":"妾恨比斑竹，下盘烦冤根。有笋未出土，中已含泪痕。","dynasty":"唐代","title":"闲怨（一作闺怨）"}
{"author":"孟郊","content":"昔岁辞亲泪，今为恋主泣。去住情难并，别离景易戢。夭矫大空鳞，曾为小泉蛰。幽意独沉时，震雷忽相及。神行既不宰，直致非所执。至运本遗功，轻生各自立。大君思此化，良佐自然集。宝镜无私光，时文有新习。慈亲诫志就，贱子归情急。擢第谢灵台，牵衣出皇邑。行襟海日曙，逸抱江风入。蒹葭得波浪，芙蓉红岸湿。云寺势动摇，山钟韵嘘吸。旧游期再践，悬水得重挹。松萝虽可居，青紫终当拾。","dynasty":"唐代","title":"擢第后东归书怀，献座主吕侍御"}
{"author":"孟郊","content":"寄泣须寄黄河泉，此中怨声流彻天。愁人独有夜灯见，一纸乡书泪滴穿。","dynasty":"唐代","title":"闻夜啼赠刘正元"}
{"author":"孟郊","content":"国老出为将，红旗入青山。再招门下生，结束馀病孱。自笑骑马丑，强从驱驰间。顾顾磨天路，袅袅镜下颜。文魄既飞越，宦情唯等闲。羡他白面少，多是清朝班。惜命非所报，慎行诚独艰。悠悠去住心，两说何能删。","dynasty":"唐代","title":"送郑仆射出节山南（一作酬郑兴元仆射招）"}
{"author":"孟郊","content":"立德何亭亭，西南耸高隅。阳崖泄春意，井圃留冬芜。胜引即纡道，幽行岂通衢。碧峰远相揖，清思谁言孤。寺秩虽贵家，浊醪良可哺。耸城架霄汉，洁宅涵絪缊。开门洛北岸，时锁嵩阳云。夜高星辰大，昼长天地分。厚韵属疏语，薄名谢嚣闻。兹焉有殊隔，永矣难及群。宾秩已觉厚，私储常恐多。清贫聊自尔，素责将如何。俭教先勉力，修襟无馀佗。良栖一枝木，灵巢片叶荷。仰笑鹍鹏辈，委身拂天波。疏门不掩水，洛色寒更高。晓碧流视听，夕清濯衣袍。为於仁义得，未觉登陟劳。远岸雪难莫，劲枝风易号。霜禽各啸侣，吾亦爱吾曹。崎岖有悬步，委曲饶荒寻。远树足良木，疏巢无争禽。素魄衔夕岸，绿水生晓浔。空旷伊洛视，仿佛潇湘心。何必尚远异，忧劳满行襟。悬途多仄足，崎圃无修畦。芳兰与宿艾，手撷心不迷。品子懒读书，辕驹难服犁。虚食日相投，夸肠讵能低。耻从新学游，愿将古农齐。都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。手锄手自勖，激劝亦已饶。畏彼梨栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。玉蹄裂鸣水，金绶忽照门。拂拭贫士席，拜候丞相辕。德疏未为高，礼至方觉尊。岂唯耀兹日，可以荣远孙。如何一阳朝，独荷众瑞繁。东南富水木，寂寥蔽光辉。此地足文字，及时隘骖騑.仄雪踏为平，涩行变如飞。令畦生气色，嘉绿新霏微。天意资厚养，贤人肯相违。","dynasty":"唐代","title":"立德新居"}
{"author":"孟郊","content":"长安车马道，高槐结浮阴。下有名利人，一人千万心。黄鹄多远势，沧溟无近浔。怡怡静退姿，泠泠思归吟。菱唱忽生听，芸书回望深。清风散言笑，馀花缀衣襟。独恨鱼鸟别，一飞将一沉。","dynasty":"唐代","title":"感别送从叔校书简再登科东归"}
{"author":"孟郊","content":"羽翼不自有，相追力难任。唯凭方寸灵，独夜万里寻。方寻魂飘飖，南梦山岖嵚。髣髴惊魍魉，悉窣闻枫林。正直被放者，鬼魅无所侵。贤人多安排，俗士多虚钦。孤怀吐明月，众毁铄黄金。愿君保玄曜，壮志无自沉。","dynasty":"唐代","title":"连州吟其二"}
{"author":"孟郊","content":"徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。","dynasty":"唐代","title":"感怀其四"}
{"author":"孟郊","content":"见说祝融峰，擎天势似腾。藏千寻布水，出十八高僧。古路无人迹，新霞吐石棱。终居将尔叟，一一共余登。千峰映碧湘，真叟此中藏。饭不煮石吃，眉应似发长。枫杞榰酒瓮，鹤虱落琴床。强效忘机者，斯人尚未忘。","dynasty":"唐代","title":"怀南岳隐士"}
{"author":"孟郊","content":"溪风摆馀冻，溪景衔明春。玉消花滴滴，虬解光鳞鳞。悬步下清曲，消期濯芳津。千里冰裂处，一勺暖亦仁。凝精互相洗，漪涟竞将新。忽如剑疮尽，初起百战身。","dynasty":"唐代","title":"寒溪其八"}
{"author":"孟郊","content":"灯前双舞蛾，厌生何太切。想尔飞来心，恶明不恶灭。天若百尺高，应去掩明月。","dynasty":"唐代","title":"烛蛾"}
{"author":"孟郊","content":"悬途多仄足，崎圃无修畦。芳兰与宿艾，手撷心不迷。品子懒读书，辕驹难服犁。虚食日相投，夸肠讵能低。耻从新学游，愿将古农齐。","dynasty":"唐代","title":"立德新居其六"}
{"author":"孟郊","content":"主人夜呻吟，皆入妻子心。客子昼呻吟，徒为虫鸟音。妻子手中病，愁思不复深。僮仆手中病，忧危独难任。丈夫久漂泊，神气自然沉。况于滞疾中，何人免嘘eS.大海亦有涯，高山亦有岑。沉忧独无极，尘泪互盈襟。","dynasty":"唐代","title":"病客吟"}
{"author":"孟郊","content":"飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。","dynasty":"唐代","tags":"秋天，离别，爱情","title":"古怨别"}
{"author":"孟郊","content":"老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，莫知欲何任。露才一见谗，潜智早已深。防深不防露，此意古所箴。","dynasty":"唐代","title":"秋怀其七"}
{"author":"孟郊","content":"朝朝候归信，日日登高台。行人未去植庭梅，别来三见庭花开。庭花开尽复几时，春光骀荡阻佳期。愁来望远烟尘隔，空怜绿鬓风吹白。何当归见远行客。","dynasty":"唐代","title":"望远曲"}
{"author":"孟郊","content":"劲越既成土，强吴亦为墟。皇风一已被，兹邑信平居。抚俗观旧迹，行春布新书。兴亡意何在，绵叹空踌蹰。","dynasty":"唐代","title":"姑蔑城"}
{"author":"孟郊","content":"国老出为将，红旗入青山。再招门下生，结束馀病孱。自笑骑马丑，强从驱驰间。顾顾磨天路，袅袅镜下颜。文魄既飞越，宦情唯等闲。羡他白面少，多是清朝班。惜命非所报，慎行诚独艰。悠悠去住心，两说何能删。","dynasty":"唐代","title":"送郑仆射出节山南（一作酬郑兴元仆射招）"}
{"author":"孟郊","content":"东都清风减，君子西归朝。独抱岁晏恨，泗吟不成谣。贵游意多味，贱别情易消。回雁忆前叫，浪凫念后漂。悠悠孤飞景，耸耸衔霜条。昧趣多滞涩，懒朋寡新僚。病深理方悟，悔至心自烧。寂静道何在，忧勤学空饶。乃知减闻见，始遂情逍遥。文字徒营织，声华谅疑骄。顾惭耕稼士，朴略气韵调。善士有馀食，佳畦冬生苗。养人在养身，此旨清如韶。愿贡高古言，敢望锡类招。","dynasty":"唐代","title":"寿安西渡奉别郑相公其二"}
{"author":"孟郊","content":"东南富水木，寂寥蔽光辉。此地足文字，及时隘骖騑。仄雪踏为平，涩行变如飞。令畦生气色，嘉绿新霏微。天意资厚养，贤人肯相违。","dynasty":"唐代","title":"立德新居其十"}
{"author":"孟郊","content":"诗人业孤峭，饿死良已多。相悲与相笑，累累其奈何。精异刘言史，诗肠倾珠河。取次抱置之，飞过东溟波。可惜大国谣，飘为四夷歌。常于众中会，颜色两切磋。今日果成死，葬襄之洛河。洛岸远相吊，洒泪双滂沱。","dynasty":"唐代","title":"哭刘言史"}
{"author":"孟郊","content":"谁言旧居止，主人忽成客。僮仆强与言，相惧终脉脉。出亦何所求，入亦何所索。饮食迷精粗，衣裳失宽窄。回风卷闲簟，新月生空壁。士有百役身，官无一姓宅。丈夫耻自饰，衰须从飒白。兰交早已谢，榆景徒相迫。惟予心中镜，不语光历历。","dynasty":"唐代","title":"乙酉岁舍弟扶侍归兴义庄居后独止舍待替人"}
{"author":"孟郊","content":"芙蓉湿晓露，秋别南浦中。鸳鸯卷新赠，遥恋东床空。碧水不息浪，清溪易生风。参差坐成阻，飘飖去无穷。孤云目虽断，明月心相通。私情讵销铄，积芳在春丛。","dynasty":"唐代","title":"别妻家"}
{"author":"孟郊","content":"归情似泛空，飘荡楚波中。羽扇扫轻汗，布帆筛细风。江花折菡萏，岸影泊梧桐。元舅唱离别，贱生愁不穷。","dynasty":"唐代","title":"送从舅端适楚地"}
{"author":"孟郊","content":"朱弦奏离别，华灯少光辉。物色岂有异，人心顾将违。客程殊未已，岁华忽然微。秋桐故叶下，寒露新雁飞。远游起重恨，送人念先归。夜集类饥鸟，晨光失相依。马迹绕川水，雁书还闺闱。常恐亲朋阻，独行知虑非。","dynasty":"唐代","title":"与韩愈、李翱、张籍话别"}
{"author":"孟郊","content":"丹霞焕上清，八风鼓太和。回我神霄辇，遂造岭玉阿。咄嗟天地外，九围皆我家。上采白日精，下饮黄月华。灵观空无中，鹏路无间邪。顾见魏贤安，浊气伤汝和。勤研玄中思，道成更相过。","dynasty":"唐代","title":"列仙文。安度明"}
{"author":"孟郊","content":"一意两片云，暂合还却分。南云乘庆归，北云与谁群。寄声千里风，相唤闻不闻。","dynasty":"唐代","title":"舟中喜遇从叔简别后寄上时从叔初擢第归江南郊不从行"}
{"author":"孟郊","content":"朝亦连州吟，暮亦连州吟。连州果有信，一纸万里心。开缄白云断，明月堕衣襟。南风嘶舜琯，苦竹动猿音。万里愁一色，潇湘雨淫淫。两剑忽相触，双蛟恣浮沈。斗水正回斡，倒流安可禁。空愁江海信，惊浪隔相寻。","dynasty":"唐代","title":"连州吟其三"}
{"author":"孟郊","content":"谗人峡虬心，渴罪呀然浔。所食无直肠，所语饶枭音。石齿嚼百泉，石风号千琴。幽哀莫能远，分雪何由寻。月魄高卓卓，峡窟清沉沉。衔诉何时明，抱痛已不禁。犀飞空波涛，裂石千嵚岑。","dynasty":"唐代","title":"峡哀其六"}
{"author":"孟郊","content":"日觉耳目胜，我来山水州。蓬瀛若仿佛，田野如泛浮。碧嶂几千绕，清泉万馀流。莫穷合沓步，孰尽派别游。越水净难污，越天阴易收。气鲜无隐物，目视远更周。举俗媚葱蒨，连冬撷芳柔。菱湖有馀翠，茗圃无荒畴。赏异忽已远，探奇诚淹留。永言终南色，去矣销人忧。","dynasty":"唐代","title":"越中山水"}
{"author":"孟郊","content":"北风临大海，坚冰临河面。下有大波澜，对之无由见。求友须在良，得良终相善。求友若非良，非良中道变。欲知求友心，先把黄金炼。","dynasty":"唐代","title":"求友"}
{"author":"孟郊","content":"分拙多感激，久游遵长途。经过湘水源，怀古方踟蹰。旧称楚灵均，此处殒忠躯。侧聆故老言，遂得旌贤愚。名参君子场，行为小人儒。骚文衒贞亮，体物情崎岖。三黜有愠色，即非贤哲模。五十爵高秩，谬膺从大夫。胸襟积忧愁，容鬓复凋枯。死为不吊鬼，生作猜谤徒。吟泽洁其身，忠节宁见输。怀沙灭其性，孝行焉能俱。且闻善称君，一何善自殊。且闻过称己，一何过不渝。悠哉风土人，角黍投川隅。相传历千祀，哀悼延八区。如今圣明朝，养育无羁孤。君臣逸雍熙，德化盈纷敷。巾车徇前侣，白日犹昆吾。寄君臣子心，戒此真良图。","dynasty":"唐代","title":"旅次湘沅有怀灵均"}
{"author":"孟郊","content":"昧者理芳草，蒿兰同一锄。狂飙怒秋林，曲直同一枯。嘉木忌深蠹，哲人悲巧诬。灵均入回流，靳尚为良谟。我愿分众泉，清浊各异渠。我愿分众巢，枭鸾相远居。此志谅难保，此情竟何如。湘弦少知音，孤响空踟蹰。","dynasty":"唐代","title":"湘弦怨"}
{"author":"孟郊","content":"闲于独鹤心，大于高松年。迥出万物表，高栖四明巅。千寻直裂峰，百尺倒泻泉。绛雪为我饭，白云为我田。静言不语俗，灵踪时步天。","dynasty":"唐代","title":"送萧炼师入四明山"}
{"author":"孟郊","content":"沙弥舞袈裟，走向踯躅飞。闲步亦惺惺，芳援相依依。噎塞春咽喉，蜂蝶事光辉。群嬉且已晚，孤引将何归。流艳去不息，朝英亦疏微。","dynasty":"唐代","title":"嵩少"}
{"author":"孟郊","content":"家家有芍药，不妨至温柔。温柔一同女，红笑笑不休。月娥双双下，楚艳枝枝浮。洞里逢仙人，绰约青宵游。芍药谁为婿，人人不敢来。唯应待诗老，日日殷勤开。玉立无气力，春凝且裴徊。将何谢青春，痛饮一百杯。芍药吹欲尽，无奈晓风何。馀花欲谁待，唯待谏郎过。谏郎不事俗，黄金买高歌。高歌夜更清，花意晚更多。饮之不见底，醉倒深红波。红波荡谏心，谏心终无它。独游终难醉，挈榼徒经过。问花不解语，劝得酒无多。三年此村落，春色入心悲。料得一孀妇，经时独泪垂。","dynasty":"唐代","title":"看花"}
{"author":"孟郊","content":"报恩兼报德，寺与山争鲜。橙橘金盖槛，竹蕉绿凝禅。经章音韵细，风磬清泠翩。离肠绕师足，旧忆随路延。不知几千尺，至死方绵绵。","dynasty":"唐代","title":"送淡公其九"}
{"author":"孟郊","content":"太行横偃脊，百里芳崔巍。济滨花异颜，枋口云如裁。新画彩色湿，上界光影来。深红缕草木，浅碧珩溯洄。千家门前饮，一道传禊杯。玉鳞吞金钩，仙璇琉璃开。朴童茂言语，善俗无惊猜。狂吹寝恒宴，晓清梦先回。治生鲜惰夫，积学多深材。再游讵癫戆，一洗惊尘埃。","dynasty":"唐代","title":"济源春"}
{"author":"孟郊","content":"击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。","dynasty":"唐代","tags":"读书，励志，哲理","title":"劝学"}
{"author":"孟郊","content":"高意合天制，自然状无穷。仙华凝四时，玉藓生数峰。书秘漆文字，匣藏金蛟龙。闲为气候肃，开作云雨浓。洞隐谅非久，岩梦诚必通。将缀文士集，贯就真珠丛。","dynasty":"唐代","title":"题韦少保静恭宅藏书洞"}
{"author":"孟郊","content":"夜坐拥肿亭，昼登崔巍岑。日窥万峰首，月见双泉心。松气清耳目，竹氛碧衣襟。伫想琅玕字，数听枯槁吟。","dynasty":"唐代","title":"陪侍御叔游城南山墅"}
{"author":"孟郊","content":"孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。","dynasty":"唐代","title":"秋怀其一"}
{"author":"孟郊","content":"将军不誇剑，才气为英雄。五岳拽力内，百川倾意中。本立谁敢拔，飞文自难穷。前时天地翻，已有扶正功。","dynasty":"唐代","title":"赠章仇将军"}
{"author":"孟郊","content":"芍药谁为婿，人人不敢来。唯应待诗老，日日殷勤开。玉立无气力，春凝且裴徊。将何谢青春，痛饮一百杯。","dynasty":"唐代","title":"看花其二"}
{"author":"孟郊","content":"贤人无计较，生苦死徒誇。佗名润子孙，君名润泥沙。可惜千首文，闪如一朝花。零落难苦言，起坐空惊嗟。","dynasty":"唐代","title":"吊卢殷其五"}
{"author":"孟郊","content":"天宝太白殁，六义已消歇。大哉国风本，丧而王泽竭。先生今复生，斯文信难缺。下笔证兴亡，陈词备风骨。高秋数奏琴，澄潭一轮月。谁作采诗官，忍之不挥发。","dynasty":"唐代","title":"读张碧集"}
{"author":"孟郊","content":"饿马骨亦耸，独驱出东门。少年一日程，衰叟十日奔。寒景不我为，疾走落平原。眇默荒草行，恐惧夜魄翻。一生自组织，千首大雅言。道路如抽蚕，宛转羁肠繁。","dynasty":"唐代","title":"出东门"}
{"author":"孟郊","content":"秋入楚江水，独照汨罗魂。手把绿荷泣，意愁珠泪翻。九门不可入，一犬吠千门。","dynasty":"唐代","title":"楚怨"}
{"author":"孟郊","content":"蚕女非不勤，今年独无春。二月冰雪深，死尽万木身。时令自逆行，造化岂不仁。仰企碧霞仙，高控沧海云。永别劳苦场，飘飖游无垠。","dynasty":"唐代","title":"贫女词寄从叔先辈简"}
{"author":"孟郊","content":"愁与发相形，一愁白数茎。有发能几多，禁愁日日生。古若不置兵，天下无战争。古若不置名，道路无欹倾。太行耸巍峨，是天产不平。黄河奔浊浪，是天生不清。四蹄日日多，双轮日日成。二物不在天，安能免营营。","dynasty":"唐代","title":"自叹"}
{"author":"孟郊","content":"奕弈秋水傍，骎骎绿云蹄。月仙有高曜，灵凤无卑栖。翠色绕云谷，碧华凝月溪。竹林递历览，云寺行攀跻。冠豸独屈蠖，匣龙期剸犀。千山惊月晓，百里闻霜鼙。戎府多秀异，谢公期相携。因之仰群彦，养拙固难齐。","dynasty":"唐代","title":"寄院中诸公"}
{"author":"孟郊","content":"朝为主人心，暮为行客吟。汝水忽凄咽，汝风流苦音。北阙秦门高，南路楚石深。分泪洒白日，离肠绕青岑。何以寄远怀，黄鹤能相寻。","dynasty":"唐代","title":"汝坟蒙从弟楚材见赠，时郊将入秦，楚材适楚"}
{"author":"孟郊","content":"长安秋声乾，木叶相号悲。瘦僧卧冰凌，嘲咏含金痍。金痍非战痕，峭病方在兹。诗骨耸东野，诗涛涌退之。有时踉跄行，人惊鹤阿师。可惜李杜死，不见此狂痴。","dynasty":"唐代","title":"戏赠无本其一"}
{"author":"孟郊","content":"劲越既成土，强吴亦为墟。皇风一已被，兹邑信平居。抚俗观旧迹，行春布新书。兴亡意何在，绵叹空踌蹰。","dynasty":"唐代","title":"姑蔑城"}
{"author":"孟郊","content":"手锄手自勖，激劝亦已饶。畏彼梨栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。","dynasty":"唐代","title":"立德新居其八"}
{"author":"孟郊","content":"静境无浊氛，清雨零碧云。千山不隐响，一叶动亦闻。即此佳志士，精微谁相群。欲识楚章句，袖中兰茝薰。","dynasty":"唐代","title":"桐庐山中赠李明府"}
{"author":"孟郊","content":"扬帆过彭泽，舟人讶叹息。不见种柳人，霜风空寂历。","dynasty":"唐代","title":"过彭泽"}
{"author":"孟郊","content":"孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。棓桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。","dynasty":"唐代","tags":"秋天，抒怀，组诗","title":"秋怀十五首"}
{"author":"孟郊","content":"见说祝融峰，擎天势似腾。藏千寻布水，出十八高僧。古路无人迹，新霞吐石棱。终居将尔叟，一一共余登。千峰映碧湘，真叟此中藏。饭不煮石吃，眉应似发长。枫杞榰酒瓮，鹤虱落琴床。强效忘机者，斯人尚未忘。","dynasty":"唐代","title":"怀南岳隐士"}
{"author":"孟郊","content":"去尘咫尺步，山笑康乐岩。天开紫石屏，泉缕明月帘。仙凝刻削迹，灵绽云霞纤。悦闻若有待，瞥见终无厌。俗玩讵能近，道嬉方可淹。踏着不死机，欲归多浮嫌。古醉今忽醒，今求古仍潜。古今相共失，语默两难恬。赠君喷玉布，一濯高崭崭。","dynasty":"唐代","title":"喷玉布"}
{"author":"孟郊","content":"卑静身后老，高动物先摧。方圆水任器，刚劲木成灰。大道母群物，达人腹众才。时吟尧舜篇，心向无为开。彼隐山万曲，我隐酒一杯。公庭何所有，日日清风来。","dynasty":"唐代","title":"大隐坊。赵记室俶在职无事"}
{"author":"孟郊","content":"静境无浊氛，清雨零碧云。千山不隐响，一叶动亦闻。即此佳志士，精微谁相群。欲识楚章句，袖中兰茝薰。","dynasty":"唐代","title":"桐庐山中赠李明府"}
{"author":"孟郊","content":"天台山最高，动蹑赤城霞。何以静双目，扫山除妄花。何以洁其性，滤泉去泥沙。灵境物皆直，万松无一斜。月中见心近，云外将俗赊。山兽护方丈，山猿捧袈裟。遗身独得身，笑我牵名华。","dynasty":"唐代","title":"送超上人归天台（一作送天台道士）"}
{"author":"孟郊","content":"霜露再相换，游人犹未归。岁新月改色，客久线断衣。有鹤冰在翅，竟久力难飞。千家旧素沼，昨日生绿辉。春色若可借，为君步芳菲。","dynasty":"唐代","title":"寄卢虔使君"}
{"author":"孟郊","content":"奕弈秋水傍，骎骎绿云蹄。月仙有高曜，灵凤无卑栖。翠色绕云谷，碧华凝月溪。竹林递历览，云寺行攀跻。冠豸独屈蠖，匣龙期剸犀。千山惊月晓，百里闻霜鼙。戎府多秀异，谢公期相携。因之仰群彦，养拙固难齐。","dynasty":"唐代","title":"寄院中诸公"}
{"author":"孟郊","content":"幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，恣行亦有随。语中失次第，身外生疮痍。桂蠹既潜朽，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。","dynasty":"唐代","title":"秋怀其十一"}
{"author":"孟郊","content":"北山少日月，草木苦风霜。贫士在重坎，食梅有酸肠。万俗皆走圆，一身犹学方。常恐众毁至，春叶成秋黄。大贤秉高鉴，公烛无私光。暗室晓未及，幽行涕空行。","dynasty":"唐代","title":"上达奚舍人"}
{"author":"孟郊","content":"松色不肯秋，玉性不可柔。登山须正路，饮水须直流。倩鹤附书信，索云作衣裘。仙村莫道远，枉策招交游。","dynasty":"唐代","title":"送丹霞子阮芳颜上人归山"}
{"author":"孟郊","content":"江与湖相通，二水洗高空。定知一日帆，使得千里风。雪唱与谁和，俗情多不通。何当逸翮纵，飞起泥沙中。","dynasty":"唐代","title":"送崔爽之湖南"}
{"author":"孟郊","content":"山壮马力短，马行石齿中。十步九举辔，回环失西东。溪水变为雨，悬崖阴濛濛。客衣飘飖秋，葛花零落风。白日舍我没，征途忽然穷。","dynasty":"唐代","title":"过分水岭（一作东岭）"}
{"author":"孟郊","content":"才饱身自贵，巷荒门岂贫。韦生堪继相，孟子愿依邻。夜思琴语切，昼情茶味新。霜枝留过鹊，风竹扫蒙尘。郢唱一声发，吴花千片春。对君何所得，归去觉情真。","dynasty":"唐代","title":"题韦承总吴王故城下幽居（韦生，相门子孙）"}
{"author":"孟郊","content":"谁言旧居止，主人忽成客。僮仆强与言，相惧终脉脉。出亦何所求，入亦何所索。饮食迷精粗，衣裳失宽窄。回风卷闲簟，新月生空壁。士有百役身，官无一姓宅。丈夫耻自饰，衰须从飒白。兰交早已谢，榆景徒相迫。惟予心中镜，不语光历历。","dynasty":"唐代","title":"乙酉岁舍弟扶侍归兴义庄居后独止舍待替人"}
{"author":"孟郊","content":"酒是古明镜，辗开小人心。醉见异举止，醉闻异声音。酒功如此多，酒屈亦以深。罪人免罪酒，如此可为箴。","dynasty":"唐代","title":"酒德"}
{"author":"孟郊","content":"孟冬阴气交，两河正屯兵。烟尘相驰突，烽火日夜惊。太行险阻高，挽粟输连营。奈何操弧者，不使枭巢倾。犹闻汉北儿，怙乱谋纵横。擅摇干戈柄，呼叫豺狼声。白日临尔躯，胡为丧丹诚。岂无感激士，以致天下平。登高望寒原，黄云郁峥嵘。坐驰悲风暮，叹息空沾缨。","dynasty":"唐代","title":"感怀"}
{"author":"孟郊","content":"壮士性刚决，火中见石裂。杀人不回头，轻生如暂别。岂知眼有泪，肯白头上发。平生无恩酬，剑闲一百月。","dynasty":"唐代","title":"杂曲歌辞。游侠行"}
{"author":"孟郊","content":"我饮不在醉，我欢长寂然。酌溪四五盏，听弹两三弦。炼性静栖白，洗情深寄玄。号怒路傍子，贪败不贪全。","dynasty":"唐代","title":"小隐吟"}
{"author":"孟郊","content":"朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。","dynasty":"唐代","title":"石淙其四"}
{"author":"孟郊","content":"河南有归客，江风绕行襟。送君无尘听，舞鹤清瑟音。菱蔓缀楚棹，日华正嵩岑。如何谢文学，还起会云吟。","dynasty":"唐代","title":"同茅郎中使君送河南裴文学"}
{"author":"孟郊","content":"国老出为将，红旗入青山。再招门下生，结束馀病孱。自笑骑马丑，强从驱驰间。顾顾磨天路，袅袅镜下颜。文魄既飞越，宦情唯等闲。羡他白面少，多是清朝班。惜命非所报，慎行诚独艰。悠悠去住心，两说何能删。","dynasty":"唐代","title":"送郑仆射出节山南（一作酬郑兴元仆射招）"}
{"author":"孟郊","content":"一别一回老，志士白发早。在富易为容，居贫难自好。沉忧损性灵，服药亦枯槁。秋风游子衣，落日行远道。君问去何之，贱身难自保。","dynasty":"唐代","title":"怨别"}
{"author":"孟郊","content":"手锄手自勖，激劝亦已饶。畏彼梨栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。","dynasty":"唐代","title":"立德新居其八"}
{"author":"孟郊","content":"一夕九起嗟，梦短不到家。两度长安陌，空将泪见花。","dynasty":"唐代","title":"再下第"}
{"author":"孟郊","content":"动觉日月短，静知时岁长。自悲道路人，暂宿空闲堂。孤烛让清昼，纱巾敛辉光。高僧积素行，事外无刚强。我有岩下桂，愿为炉中香。不惜青翠姿，为君扬芬芳。淮水色不污，汴流徒浑黄。且将琉璃意，净缀芙蓉章。明日还独行，羁愁来旧肠。","dynasty":"唐代","title":"憩淮上观公法堂"}
{"author":"孟郊","content":"出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。","dynasty":"唐代","title":"石淙其二"}
{"author":"孟郊","content":"上天下天水，出地入地舟。石剑相劈斫，石波怒蛟虬。花木叠宿春，风飙凝古秋。幽怪窟穴语，飞闻肸蚃流。沈哀日已深，衔诉将何求。","dynasty":"唐代","title":"峡哀其二"}
{"author":"孟郊","content":"疏凿顺高下，结构横烟霞。坐啸郡斋肃，玩奇石路斜。古树浮绿气，高门结朱华。始见峥嵘状，仰止逾可嘉。","dynasty":"唐代","title":"峥嵘岭"}
{"author":"孟郊","content":"泪墨洒为书，将寄万里亲。书去魂亦去，兀然空一身。","dynasty":"唐代","tags":"羁旅，思亲","title":"归信吟"}
{"author":"孟郊","content":"四时如逝水，百川皆东波。青春去不还，白发镊更多。达人识元化，变愁为高歌。倾产取一醉，富者奈贫何。君看土中宅，富贵无偏颇。","dynasty":"唐代","title":"达士"}
{"author":"孟郊","content":"路喜到江尽，江上又通舟。舟车两无阻，何处不得游。丈夫四方志，女子安可留。郎自别日言，无令生远愁。旅雁忽叫月，断猿寒啼秋。此夕梦君梦，君在百城楼。寄泪无因波，寄恨无因輈.愿为驭者手，与郎回马头。","dynasty":"唐代","title":"杂曲歌辞。车遥遥"}
{"author":"孟郊","content":"众虻聚病马，流血不得行。后路起夜色，前山闻虎声。此时游子心，百尺风中旌。","dynasty":"唐代","title":"京山行"}
{"author":"孟郊","content":"长安落花飞上天，南风引至三殿前。可怜春物亦朝谒，唯我孤吟渭水边。","dynasty":"唐代","title":"济源寒食其五"}
{"author":"孟郊","content":"家家有芍药，不妨至温柔。温柔一同女，红笑笑不休。月娥双双下，楚艳枝枝浮。洞里逢仙人，绰约青霄游。","dynasty":"唐代","title":"看花其一"}
{"author":"孟郊","content":"天子忧剧县，寄深华省郎。纷纷风响珮，蛰蛰剑开霜。旧事笑堆案，新声唯雅章。谁言百里才，终作横天梁。江鸿耻承眷，云津未能翔。徘徊尘俗中，短毳无辉光。","dynasty":"唐代","title":"赠万年陆郎中"}
{"author":"孟郊","content":"出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。","dynasty":"唐代","title":"石淙其二"}
{"author":"孟郊","content":"秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。举才天道亲，首阳谁采薇。去去荒泽远，落日当西归。羲和驻其轮，四海借馀晖。极目何萧索，惊风正离披。鸱鸮鸣高树，众鸟相因依。东方有一士，岁暮常苦饥。主人数相问，脉脉今何为。贫贱亦有乐，且愿掩柴扉。火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。河梁暮相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。有鸟东西来，哀鸣过我前。愿飞浮云外，饮啄见青天。","dynasty":"唐代","title":"感怀"}
{"author":"孟郊","content":"滩闹不妨语，跨溪仍置亭。置亭嵽嵲头，开窗纳遥青。遥青新画出，三十六扇屏。褭褭立平地，棱棱浮高冥。一日数开扉，仙闪目不停。徒夸远方岫，曷若中峰灵。拔意千馀丈，浩言永堪铭。浩言无愧同，愧同忍丑醒。致之未有力，力在君子听。","dynasty":"唐代","title":"生生亭"}
{"author":"孟郊","content":"老人行人事，百一不及周。冻马四蹄吃，陟卓难自收。短景仄飞过，午光不上头。少壮日与辉，衰老日与愁。日愁疑在日，岁箭迸如雠。万事有何味，一生虚自囚。不知文字利，到死空遨游。","dynasty":"唐代","title":"冬日"}
{"author":"孟郊","content":"日月不同光，昼夜各有宜。贤哲不苟合，出处亦待时。而我独迷见，意求异士知。如将舞鹤管，误向惊凫吹。大雅难具陈，正声易漂沦。君有丈夫泪，泣人不泣身。行吟楚山玉，义泪沾衣巾。","dynasty":"唐代","title":"答姚怤见寄"}
{"author":"孟郊","content":"杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。","dynasty":"唐代","title":"闻砧"}
{"author":"孟郊","content":"何处山不幽，此中情又别。一僧敲一磬，七子吟秋月。激石泉韵清，寄枝风啸咽。泠然诸境静，顿觉浮累灭。扣寂兼探真，通宵讵能辍。好鸟无杂栖，华堂有嘉携。琴樽互倾奏，歌赋相和谐。但嘉鱼水合，莫令云雨乖。一为鹍鸡弹，再鼓壮士怀。初景待谁晓，新春逐君来。愿言良友会，高驾不知回。","dynasty":"唐代","title":"与二三友秋宵会话清上人院"}
{"author":"孟郊","content":"欲上千级阁，问天三四言。未尺数十登，心目风浪翻。手手把惊魄，脚脚踏坠魂。却流至旧手，傍掣犹欲奔。老病但自悲，古蠹木万痕。老力安可夸，秋海萍一根。孤叟何所归，昼眼如黄昏。常恐失好步，入彼市井门。结僧为亲情，策竹为子孙。此诚徒切切，此意空存存。一寸地上语，高天何由闻。","dynasty":"唐代","title":"上昭成阁不得，于从侄僧悟空院叹嗟"}
{"author":"孟郊","content":"玉蹄裂鸣水，金绶忽照门。拂拭贫士席，拜候丞相辕。德疏未为高，礼至方觉尊。岂唯耀兹日，可以荣远孙。如何一阳朝，独荷众瑞繁。","dynasty":"唐代","title":"立德新居其九"}
{"author":"孟郊","content":"松色不肯秋，玉性不可柔。登山须正路，饮水须直流。倩鹤附书信，索云作衣裘。仙村莫道远，枉策招交游。","dynasty":"唐代","title":"送丹霞子阮芳颜上人归山"}
{"author":"孟郊","content":"黄犊不知孝，鲁山自驾车。非贤不可妻，鲁山竟无家。供养耻佗力，言词岂纤瑕。将谣鲁山德，赜海谁能涯。","dynasty":"唐代","title":"吊元鲁山其九"}
{"author":"孟郊","content":"渌萍与荷叶，同此一水中。风吹荷叶在，渌萍西复东。","dynasty":"唐代","title":"戏赠陆大夫十二丈其二"}
{"author":"孟郊","content":"洛河向西道，石波横磷磷。清风送君子，车远无还尘。春别亦萧索，况兹冰霜晨。零落景易入，郁抑抱难申。百宵华灯宴，一旦星散人。岁去弦吐箭，忧来蚕抽纶。绵绵无穷事，各各驰绕身。徘徊黄缥缈，倏忽春霜宾。相为物表物，永谢区中姻。日嗟来教士，仰望无由亲。东都清风减，君子西归朝。独抱岁晏恨，泗吟不成谣。贵游意多味，贱别情易消。回雁忆前叫，浪凫念后漂。悠悠孤飞景，耸耸衔霜条。昧趣多滞涩，懒朋寡新僚。病深理方悟，悔至心自烧。寂静道何在，忧勤学空饶。乃知减闻见，始遂情逍遥。文字徒营织，声华谅疑骄。顾惭耕稼士，朴略气韵调。善士有馀食，佳畦冬生苗。养人在养身，此旨清如韶。愿贡高古言，敢望锡类招。","dynasty":"唐代","title":"寿安西渡奉别郑相公"}
{"author":"孟郊","content":"春物与愁客，遇时各有违。故花辞新枝，新泪落故衣。日暮两寂寞，飘然亦同归。","dynasty":"唐代","title":"春愁"}
{"author":"孟郊","content":"南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。即此悔读书，朝朝近浮名。","dynasty":"唐代","tags":"写景，写山","title":"游终南山"}
{"author":"孟郊","content":"仲宣领骑射，结束皆少年。匹马黄河岸，射雕清霜天。旌旗防日北，道路上云巅。古雪无销铄，新冰有堆填。清溪徒耸诮，白璧自招贤。岂比重恩者，闭门方独全。","dynasty":"唐代","title":"送卢汀侍御归天德幕"}
{"author":"孟郊","content":"道士无白发，语音灵泉清。青松多寿色，白石恒夜明。放步霁霞起，振衣华风生。真文秘中顶，宝气浮四楹。一片古关路，万里今人行。上仙不可见，驱策徒西征。","dynasty":"唐代","title":"西上经灵宝观（观即尹真人旧宅）"}
{"author":"孟郊","content":"杨柳多短枝，短枝多别离。赠远累攀折，柔条安得垂。青春有定节，离别无定时。但恐人别促，不怨来迟迟。莫言短枝条，中有长相思。朱颜与绿杨，并在别离期。楼上春风过，风前杨柳歌。枝疏缘别苦，曲怨为年多。花惊燕地雪，叶映楚池波。谁堪别离此，征戍在交河。","dynasty":"唐代","title":"横吹曲辞。折杨柳"}
{"author":"孟郊","content":"陕城临大道，馆宇屹几鲜。候谒随芳语，铿词芬蜀笺。从来镜目下，见尽道心前。自谓古诗量，异将新学偏。戆人年六十，每月请三千。不敢等闲用，愿为长寿钱。非关亦洁尔，将以救羸然。孤省痴皎皎，默吟写绵绵。病书凭昼日，驿信寄宵鞭。疾诉将何谕，肆鳞今倒悬。尘鲤见枯浪，土鬣思干泉。感感无绪荡，愁愁作□边。贞元文祭酒，比谨学韦玄。满坐风无杂，当朝雅独全。见知嘱徐孺，赏句类陶渊。一顾生鸿羽，再言将鹤翩。宣扬隘车马，君子凑骈阗。曾是此同眷，至今应赐怜。磨墨零落泪，楷字贡仁贤。","dynasty":"唐代","title":"寄陕府邓给事"}
{"author":"孟郊","content":"蜜蜂为主各磨牙，咬尽村中万木花。君家瓮瓮今应满，五色冬笼甚可誇。","dynasty":"唐代","title":"济源寒食其七"}
{"author":"孟郊","content":"东西分我情，魂梦安能定。野客云作心，高僧月为性。浮云自高闲，明月常空净。衣敝得古风，居山无俗病。吟听碧云语，手把青松柄。羡尔欲寄书，飞禽杳难倩。","dynasty":"唐代","title":"忆周秀才、素上人，时闻各在一方"}
{"author":"孟郊","content":"曾是风雨力，崔巍漂来时。落星夜皎洁，近榜朝逶迤。翠潋递明灭，清潈泻欹危。况逢蓬岛仙，会合良在兹。","dynasty":"唐代","title":"浮石亭"}
{"author":"孟郊","content":"坐爱青草上，意含沧海滨。渺渺独见水，悠悠不问人。镜浪洗手绿，剡花入心春。虽然防外触，无奈饶衣新。行当译文字，慰此吟殷勤。","dynasty":"唐代","title":"送淡公其二"}
{"author":"孟郊","content":"借车载家具，家具少于车。借者莫弹指，贫穷何足嗟。百年徒役走，万事尽随花。","dynasty":"唐代","title":"借车"}
{"author":"孟郊","content":"霜露再相换，游人犹未归。岁新月改色，客久线断衣。有鹤冰在翅，竟久力难飞。千家旧素沼，昨日生绿辉。春色若可借，为君步芳菲。","dynasty":"唐代","title":"寄卢虔使君"}
{"author":"孟郊","content":"朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。","dynasty":"唐代","title":"石淙其四"}
{"author":"孟郊","content":"朝亦连州吟，暮亦连州吟。连州果有信，一纸万里心。开缄白云断，明月堕衣襟。南风嘶舜琯，苦竹动猿音。万里愁一色，潇湘雨淫淫。两剑忽相触，双蛟恣浮沈。斗水正回斡，倒流安可禁。空愁江海信，惊浪隔相寻。","dynasty":"唐代","title":"连州吟其三"}
{"author":"孟郊","content":"峡螭老解语，百丈潭底闻。毒波为计校，饮血养子孙。既非皋陶吏，空食沈狱魂。潜怪何幽幽，魄说徒云云。峡听哀哭泉，峡吊鳏寡猿。峡声非人声，剑水相劈翻。斯谁士诸谢，奏此沉苦言。","dynasty":"唐代","title":"峡哀其五"}
{"author":"孟郊","content":"众虻聚病马，流血不得行。后路起夜色，前山闻虎声。此时游子心，百尺风中旌。","dynasty":"唐代","title":"京山行"}
{"author":"孟郊","content":"楚屈入水死，诗孟踏雪僵。直气苟有存，死亦何所妨。日劈高查牙，清棱含冰浆。前古后古冰，与山气势强。闪怪千石形，异状安可量。有时春镜破，百道声飞扬。潜仙不足言，朗客无隐肠。为君倾海宇，日夕多文章。天下岂无缘，此山雪昂藏。烦君前致词，哀我老更狂。狂歌不及狂，歌声缘凤凰。凤兮何当来，消我孤直疮。君文真凤声，宣隘满铿锵。洛友零落尽，逮兹悲重伤。独自奋异骨，将骑白角翔。再三劝莫行，寒气有刀枪。仰惭君子多，慎勿作芬芳。","dynasty":"唐代","title":"答卢仝"}
{"author":"孟郊","content":"春物与愁客，遇时各有违。故花辞新枝，新泪落故衣。日暮两寂寞，飘然亦同归。","dynasty":"唐代","title":"春愁"}
{"author":"孟郊","content":"利剑不可近，美人不可亲。利剑近伤手，美人近伤身。道险不在广，十步能摧轮。情爱不在多，一夕能伤神。","dynasty":"唐代","title":"偶作"}
{"author":"孟郊","content":"眼在枝上春，落地成埃尘。不是风流者，谁为攀折人。宁辞波浪阔，莫道往来频。拾紫岂宜晚，掇芳须及晨。劳收贾生泪，强起屈平身。花下本无俗，酒中别有神。游蜂不饮故，戏蝶亦争新。万物尽如此，过时非所珍。","dynasty":"唐代","title":"罗氏花下奉招陈侍御"}
{"author":"孟郊","content":"朔雪寒断指，朔风劲裂冰。胡中射雕者，此日犹不能。翩翩羽林儿，锦臂飞苍鹰。挥鞭快白马，走出黄河凌。","dynasty":"唐代","title":"羽林行"}
{"author":"孟郊","content":"杨柳多短枝，短枝多别离。赠远累攀折，柔条安得垂。青春有定节，离别无定时。但恐人别促，不怨来迟迟。莫言短枝条，中有长相思。朱颜与绿杨，并在别离期。楼上春风过，风前杨柳歌。枝疏缘别苦，曲怨为年多。花惊燕地雪，叶映楚池波。谁堪别离此，征戍在交河。","dynasty":"唐代","title":"横吹曲辞。折杨柳"}
{"author":"孟郊","content":"夫是田中郎，妾是田中女。当年嫁得君，为君秉机杼。筋力日已疲，不息窗下机。如何织纨素，自著蓝缕衣。官家榜村路，更索栽桑树。","dynasty":"唐代","tags":"写人，赞美，讽刺，社会","title":"织妇辞"}
{"author":"孟郊","content":"贫病诚可羞，故床无新裘。春色烧肌肤，时餐苦咽喉。倦寝意蒙昧，强言声幽柔。承颜自俯仰，有泪不敢流。默默寸心中，朝愁续莫愁。","dynasty":"唐代","title":"卧病"}
{"author":"孟郊","content":"塘边日欲斜，年少早还家。徒将白羽扇，调妾木兰花。不是城头树，那栖来去鸦。","dynasty":"唐代","title":"塘下行"}
{"author":"孟郊","content":"老人行人事，百一不及周。冻马四蹄吃，陟卓难自收。短景仄飞过，午光不上头。少壮日与辉，衰老日与愁。日愁疑在日，岁箭迸如雠。万事有何味，一生虚自囚。不知文字利，到死空遨游。","dynasty":"唐代","title":"冬日"}
{"author":"孟郊","content":"秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。举才天道亲，首阳谁采薇。去去荒泽远，落日当西归。羲和驻其轮，四海借馀晖。极目何萧索，惊风正离披。鸱鸮鸣高树，众鸟相因依。东方有一士，岁暮常苦饥。主人数相问，脉脉今何为。贫贱亦有乐，且愿掩柴扉。火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。河梁暮相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。有鸟东西来，哀鸣过我前。愿飞浮云外，饮啄见青天。","dynasty":"唐代","title":"感怀"}
{"author":"孟郊","content":"楚血未干衣，荆虹尚埋辉。痛玉不痛身，抱璞求所归。","dynasty":"唐代","title":"古兴"}
{"author":"孟郊","content":"一夕九起嗟，梦短不到家。两度长安陌，空将泪见花。","dynasty":"唐代","title":"再下第"}
{"author":"孟郊","content":"边地春不足，十里见一花。及时须遨游，日暮饶风沙。","dynasty":"唐代","title":"邀花伴（自注，时在朔方）"}
{"author":"孟郊","content":"风巢袅袅春鸦鸦，无子老人仰面嗟。柳弓苇箭觑不见，高红远绿劳相遮。女婵童子黄短短，耳中闻人惜春晚。逃蜂匿蝶踏地来，抛却斋糜一瓷碗。一日踏春一百回，朝朝没脚走芳埃。饥童饿马扫花喂，向晚饮溪三两杯。莓苔井上空相忆，辘轳索断无消息。酒人皆倚春发绿，病叟独藏秋发白。长安落花飞上天，南风引至三殿前。可怜春物亦朝谒，唯我孤吟渭水边。枋口花间掣手归，嵩阳为我留红晖。可怜踯躅千万尺，柱地柱天疑欲飞。蜜蜂为主各磨牙，咬尽村中万木花。君家瓮瓮今应满，五色冬笼甚可夸。","dynasty":"唐代","title":"济源寒食"}
{"author":"孟郊","content":"一步复一步，出行千里幽。为取山水意，故作寂寞游。太行青巅高，枋口碧照浮。明明无底镜，泛泛忘机鸥。老逸不自限，病狂不可周。恣闲饶淡薄，怠玩多淹留。芳物竞晼晚，绿梢挂新柔。和友莺相绕，言语亦以稠。始知万类然，静躁难相求。耸我残病骨，健如一仙人。镜中照千里，镜浪洞百神。此神日月华，不作寻常春。三十夜皆明，四时昼恒新。鸟声尽依依，兽心亦忻忻。澄幽出所怪，闪异坐微絪.可来复可来，此地灵相亲。","dynasty":"唐代","title":"游枋口"}
{"author":"孟郊","content":"霜洗水色尽，寒溪见纤鳞。幸临虚空镜，照此残悴身。潜滑不自隐，露底莹更新。豁如君子怀，曾是危陷人。始明浅俗心，夜结朝已津。净漱一掬碧，远消千虑尘。始知泥步泉，莫与山源邻。洛阳岸边道，孟氏庄前溪。舟行素冰折，声作青瑶嘶。绿水结绿玉，白波生白珪。明明宝镜中，物物天照齐。仄步下危曲，攀枯闻孀啼。霜芬稍消歇，凝景微茫齐。痴坐直视听，戆行失踪蹊。岸童劚棘劳，语言多悲凄。晓饮一杯酒，踏雪过清溪。波澜冻为刀，剸割凫与鹥.宿羽皆翦弃，血声沉沙泥。独立欲何语，默念心酸嘶。冻血莫作春，作春生不齐。冻血莫作花，作花发孀啼。幽幽棘针村，冻死难耕犁。篙工磓玉星，一路随迸萤。朔冻哀彻底，獠馋咏潜鯹.冰齿相磨啮，风音酸铎铃。清悲不可逃，洗出纤悉听。碧潋卷已尽，彩缕飞飘零。下蹑滑不定，上栖折难停。哮嘐呷喢冤，仰诉何时宁。一曲一直水，白龙何鳞鳞。冻飙杂碎号，齑音坑谷辛。柧椾吃无力，飞走更相仁。猛弓一折弦，馀喘争来宾。大严此之立，小杀不复陈。皎皎何皎皎，氤氲复氤氲。瑞晴刷日月，高碧开星辰。独立两脚雪，孤吟千虑新。天欃徒昭昭，箕舌虚龂龂。尧圣不听汝，孔微亦有臣。谏书竟成章，古义终难陈。因冻死得食，杀风仍不休。以兵为仁义，仁义生刀头。刀头仁义腥，君子不可求。波澜抽剑冰，相劈如仇雠。尖雪入鱼心，鱼心明愀愀。怳如罔两说，似诉割切由。谁使异方气，入此中土流。翦尽一月春，闭为百谷幽。仰怀新霁光，下照疑忧愁。溪老哭甚寒，涕泗冰珊珊。飞死走死形，雪裂纷心肝。剑刃冻不割，弓弦强难弹。常闻君子武，不食天杀残。劚玉掩骼胔，吊琼哀阑干。溪风摆馀冻，溪景衔明春。玉消花滴滴，虬解光鳞鳞。悬步下清曲，消期濯芳津。千里冰裂处，一勺暖亦仁。凝精互相洗，漪涟竞将新。忽如剑疮尽，初起百战身。","dynasty":"唐代","title":"寒溪"}
{"author":"孟郊","content":"谁开昆仑源，流出混沌河。积雨飞作风，惊龙喷为波。湘瑟飕飗弦，越宾呜咽歌。有恨不可洗，虚此来经过。","dynasty":"唐代","title":"泛黄河"}
{"author":"孟郊","content":"春风朝夕起，吹绿日日深。试为连州吟，泪下不可禁。连山何连连，连天碧岑岑。哀猿哭花死，子规裂客心。兰芷结新佩，潇湘遗旧音。怨声能翦弦，坐抚零落琴。羽翼不自有，相追力难任。唯凭方寸灵，独夜万里寻。方寻魂飘飖，南梦山岖嶔。仿佛惊魍魉，悉窣闻枫林。正直被放者，鬼魅无所侵。贤人多安排，俗士多虚钦。孤怀吐明月，众毁铄黄金。愿君保玄曜，壮志无自沉。朝亦连州吟，暮亦连州吟。连州果有信，一纸万里心。开缄白云断，明月堕衣襟。南风嘶舜琯，苦竹动猿音。万里愁一色，潇湘雨淫淫。两剑忽相触，双蛟恣浮沉。斗水正回斡，倒流安可禁。空愁江海信，惊浪隔相寻。","dynasty":"唐代","title":"连州吟"}
{"author":"孟郊","content":"长安车马道，高槐结浮阴。下有名利人，一人千万心。黄鹄多远势，沧溟无近浔。怡怡静退姿，泠泠思归吟。菱唱忽生听，芸书回望深。清风散言笑，馀花缀衣襟。独恨鱼鸟别，一飞将一沉。","dynasty":"唐代","title":"感别送从叔校书简再登科东归"}
{"author":"孟郊","content":"离思著百草，绵绵生无穷。侧闻畿甸秀，三振词策雄。太守不韵俗，诸生皆变风。郡斋敞西清，楚瑟惊南鸿。海畔帝城望，云阳天色中。酒酣正芳景，诗缀新碧丛。服彩老莱并，侍车江革同。过隋柳憔悴，入洛花蒙笼。高步讵留足，前程在层空。独惭病鹤羽，飞送力难崇。","dynasty":"唐代","title":"春日同韦郎中使君送邹儒立少府扶侍赴云阳"}
{"author":"孟郊","content":"青山临黄河，下有长安道。世上名利人，相逢不知老。","dynasty":"唐代","title":"送柳淳"}
{"author":"孟郊","content":"斗水泻大海，不如泻枯池。分明贤达交，岂顾豪华儿。海有不足流，豪有不足资。枯鳞易为水，贫士易为施。幸睹君子席，会将幽贱期。侧闻清风议，饫如黄金卮。此道与日月，同光无尽时。","dynasty":"唐代","title":"赠主人"}
{"author":"孟郊","content":"静境无浊氛，清雨零碧云。千山不隐响，一叶动亦闻。即此佳志士，精微谁相群。欲识楚章句，袖中兰茝薰。","dynasty":"唐代","title":"桐庐山中赠李明府"}
{"author":"孟郊","content":"曲木忌日影，谗人畏贤明。自然照烛间，不受邪佞轻。不有百炼火，孰知寸金精。金铅正同炉，愿分精与粗。","dynasty":"唐代","title":"古意赠梁肃补阙"}
{"author":"孟郊","content":"古人留清风，千载遥赠君。破松见贞心，裂竹见直文。残月色不改，高贤德常新。家怀诗书富，宅抱草木贫。安得一蹄泉，来化千尺鳞。含意永不语，钓璜幽水滨。","dynasty":"唐代","title":"大隐坊。崔从事郧以直隳职"}
{"author":"孟郊","content":"卑静身后老，高动物先摧。方圆水任器，刚劲木成灰。大道母群物，达人腹众才。时吟尧舜篇，心向无为开。彼隐山万曲，我隐酒一杯。公庭何所有，日日清风来。","dynasty":"唐代","title":"大隐坊。赵记室俶在职无事"}
{"author":"孟郊","content":"日月不同光，昼夜各有宜。贤哲不苟合，出处亦待时。而我独迷见，意求异士知。如将舞鹤管，误向惊凫吹。大雅难具陈，正声易漂沦。君有丈夫泪，泣人不泣身。行吟楚山玉，义泪沾衣巾。","dynasty":"唐代","title":"答姚怤见寄"}
{"author":"孟郊","content":"天地唯一气，用之自偏颇。忧人成苦吟，达士为高歌。君子识不浅，桂枝忧更多。岁晏期攀折，时归且婆娑。素质如削玉，清词若倾河。虬龙未化时，鱼鳖同一波。去矣当自适，故乡饶薜萝。","dynasty":"唐代","title":"送别崔寅亮下第"}
{"author":"孟郊","content":"诗人多清峭，饿死抱空山。白云既无主，飞出意等闲。久病床席尸，护丧童仆孱。故书穷鼠啮，狼藉一室间。君归新鬼乡，我面古玉颜。羞见入地时，无人叫追攀。百泉空相吊，日久哀潺潺。唧唧复唧唧，千古一月色。新新复新新，千古一花春。邙风噫孟郊，嵩秋葬卢殷。北邙前后客，相吊为埃尘。北邙棘针草，泪根生苦辛。烟火不自暖，筋力早已贫。幽荐一杯泣，泻之清洛滨。添为断肠声，愁杀长别人。棘针风相号，破碎诸苦哀。苦哀不可闻，掩耳亦入来。哭弦多煎声，恨涕有馀摧。噫贫气已焚，噫死心更灰。梦世浮闪闪，泪波深洄洄。薤歌一以去，蒿闭不复开。登封草木深，登封道路微。日月不与光，莓苔空生衣。可怜无子翁，蚍蜉缘病肌。挛卧岁时长，涟涟但幽噫。幽噫虎豹闻，此外相访稀。至亲唯有诗，抱心死有归。河南韩先生，后君作因依。磨一片嵌岩，书千古光辉。贤人无计校，生苦死徒夸。他名润子孙，君名润泥沙。可惜千首文，闪如一朝花。零落难苦言，起坐空惊嗟。耳闻陋巷生，眼见鲁山君。饿死始有名，饿名高氛氲。戆叟老壮气，感之为忧云。所忧唯一泣，古今相纷纷。平生与君说，逮此俱云云。初识漆鬓发，争为新文章。夜踏明月桥，店饮吾曹床。醉啜二杯酿，名郁一县香。寺中摘梅花，园里翦浮芳。高嗜绿蔬羹，意轻肥腻羊。吟哦无滓韵，言语多古肠。白首忽然至，盛年如偷将。清浊俱莫追，何须骂沧浪。前贤多哭酒，哭酒免哭心。后贤试衔之，哀至无不深。少年哭酒时，白发亦已侵。老年哭酒时，声韵随生沉。寄言哭酒宾，勿作登封音。登封徒放声，天地竟难寻。同人少相哭，异类多相号。始知禽兽痴，却至天然高。非子病无泪，非父念莫劳。如何裁亲疏，用礼如用刀。孤丧鲜匍匐，闭哀抱郁陶。烦他手中葬，诚信焉能褒。嗟嗟无子翁，死弃如脱毛。圣人哭贤人，骨化气为星。文章飞上天，列宿增晶荧。前古文可数，今人文亦灵。高名称谪仙，升降曾莫停。有文死更香，无文生亦腥。为君铿好辞，永传作谧宁。","dynasty":"唐代","title":"吊卢殷"}
{"author":"孟郊","content":"一闭黄蒿门，不闻白日事。生气散成风，枯骸化为地。负我十年恩，欠尔千行泪。洒之北原上，不待秋风至。","dynasty":"唐代","title":"悼幼子"}
{"author":"孟郊","content":"山头明月夜增辉，增辉不照重泉下。泉下双龙无再期，金蚕玉燕空销化。朝云暮雨成古墟，萧萧野竹风吹亚。","dynasty":"唐代","title":"悼亡"}
{"author":"孟郊","content":"飒飒微雨收，翻翻橡叶鸣。月沉乱峰西，寥落三四星。前溪忽调琴，隔林寒琤琤.闻弹正弄声，不敢枕上听。回烛整头簪，漱泉立中庭。定步屐齿深，貌禅目冥冥。微风吹衣襟，亦认宫徵声。学道三十年，未免忧死生。闻弹一夜中，会尽天地情。","dynasty":"唐代","title":"听琴"}
{"author":"孟郊","content":"相思绕我心，日夕千万重。年光坐婉娩，春泪销颜容。——孟郊台镜晦旧晖，庭草滋深茸。望夫山上石，别剑水中龙。——韩愈","dynasty":"唐代","title":"有所思联句"}
{"author":"孟郊","content":"天地有灵术，得之者惟君。——孟郊筑炉地区外，积火烧氛氲。——韩愈照海铄幽怪，满空歊异氛。——孟郊山磨电奕奕，水淬龙蝹蝹。——韩愈太一装以宝，列仙篆其文。——孟郊可用慑百神，岂惟壮三军。——韩愈有时幽匣吟，忽似深潭闻。——孟郊风胡久已死，此剑将谁分。——韩愈行当献天子，然后致殊勋。——孟郊岂如丰城下，空有斗间云。——韩愈","dynasty":"唐代","title":"赠剑客李园联句"}
{"author":"孟郊","content":"戚戚抱幽独，宴宴沉荒居。不闻新欢笑，但睹旧诗书。艺檗意弥苦，耕山食无馀。定交昔何在，至戚今或疏。薄俗易销歇，淳风难久舒。秋芜上空堂，寒槿落枯渠。薙草恐伤蕙，摄衣自理锄。残芳亦可饵，遗秀谁忍除。徘徊未能去，为尔涕涟如。","dynasty":"唐代","title":"哀孟云卿嵩阳荒居"}
{"author":"孟郊","content":"日高方得起，独赏些些春。可惜宛转莺，好音与他人。昔年此气味，还走曲江滨。逢著韩退之，结交方殷勤。蜀客骨目高，聪辩剑戟新。如何昨日欢，今日见无因。英奇一谢世，视听一为尘。谁言老泪短，泪短沾衣巾。","dynasty":"唐代","title":"吊房十五次卿少府"}
{"author":"孟郊","content":"欲上千级阁，问天三四言。未尺数十登，心目风浪翻。手手把惊魄，脚脚踏坠魂。却流至旧手，傍掣犹欲奔。老病但自悲，古蠹木万痕。老力安可夸，秋海萍一根。孤叟何所归，昼眼如黄昏。常恐失好步，入彼市井门。结僧为亲情，策竹为子孙。此诚徒切切，此意空存存。一寸地上语，高天何由闻。","dynasty":"唐代","title":"上昭成阁不得，于从侄僧悟空院叹嗟"}
{"author":"孟郊","content":"澹澹沧海气，结成黄香才。幼龄思奋飞，弱冠游灵台。一鹗顾乔木，众禽不敢猜。一骥骋长衢，众兽不敢陪。遂得会风雨，感通如云雷。至矣小宗伯，确乎心不回。能令幽静人，声实喧九垓。却忆江南道，祖筵花里开。春风不能别，别罢空徘徊。","dynasty":"唐代","title":"送黄构擢第后归江南"}
{"author":"孟郊","content":"夫子说天地，若与灵龟言。幽幽人不知，一一予所敦。秋月吐白夜，凉风韵清源。旁通忽已远，神感寂不喧。一悟袪万结，夕怀倾朝烦。旅輈无停波，别马嘶去辕。殷勤荒草士，会有知己论。","dynasty":"唐代","title":"赠别殷山人说易后归幽墅"}
{"author":"孟郊","content":"天地入胸臆，吁嗟生风雷。文章得其微，物象由我裁。宋玉逞大句，李白飞狂才。苟非圣贤心，孰与造化该。勉矣郑夫子，骊珠今始胎。","dynasty":"唐代","title":"赠郑夫子鲂"}
{"author":"孟郊","content":"忽惊红琉璃，千艳万艳开。佛火不烧物，净香空徘徊。花下印文字，林间咏觞杯。群官饯宰官，此地车马来。","dynasty":"唐代","title":"溧阳唐兴寺观蔷薇花，同诸公饯陈明府"}
{"author":"孟郊","content":"前日远别离，昨日生白发。欲知万里情，晓卧半床月。常恐百虫鸣，使我芳草歇。","dynasty":"唐代","title":"独愁"}
{"author":"孟郊","content":"楚屈入水死，诗孟踏雪僵。直气苟有存，死亦何所妨。日劈高查牙，清棱含冰浆。前古后古冰，与山气势强。闪怪千石形，异状安可量。有时春镜破，百道声飞扬。潜仙不足言，朗客无隐肠。为君倾海宇，日夕多文章。天下岂无缘，此山雪昂藏。烦君前致词，哀我老更狂。狂歌不及狂，歌声缘凤凰。凤兮何当来，消我孤直疮。君文真凤声，宣隘满铿锵。洛友零落尽，逮兹悲重伤。独自奋异骨，将骑白角翔。再三劝莫行，寒气有刀枪。仰惭君子多，慎勿作芬芳。","dynasty":"唐代","title":"答卢仝"}
{"author":"戈源","content":"忆曾叱驭访衡门，茗碗香烟笑语温。士气故从吾辈作，诗名原并使臣尊。相知敢诩传心法，晚遇翻愁惹泪痕。好记青霄蜚羽日，望云有客咏腾骞。","dynasty":"清代","title":"和李青墅培葛培初韵"}
{"author":"蔡格","content":"一雨秋凉爽气新，秋声栗栗转伤神。根株半载培多少，倏忽流光不待人。","dynasty":"宋代","title":"山居十三首"}
{"author":"蔡格","content":"刊删理障觅天根，心体昭昭会一原。岁暮更宜深燕养，莫理书册动风旛。","dynasty":"宋代","title":"山居十三首"}
{"author":"蔡格","content":"观云听雨逐番新，清书绿荫更可人。满眼个别无限趣，当窗憩久乐天真。","dynasty":"宋代","title":"山居十三首"}
{"author":"蔡格","content":"心远不妨车马过，地偏渐听月风来。参差竹木皆清景，唯有梅枝手自栽。","dynasty":"宋代","title":"山居十三首"}
{"author":"蔡格","content":"大禹圣人惜雨阴，嗟我悠悠老已侵。七年病蓄三年艾，犹胜龙钟转陆觉。","dynasty":"宋代","title":"山居十三首"}
{"author":"蔡格","content":"硬着脊梁休放肩，肩挑重负路漫延。生前气力无停歇，一息奄奄尚向前。","dynasty":"宋代","title":"山居十三首"}
{"author":"蔡格","content":"寤寐前修相感深，一巾衣钵此传心。叮咛莫问如来界，本体工夫在此寻。","dynasty":"宋代","title":"山居十三首"}
{"author":"蔡格","content":"天下无如闻道乐，人间惟有养心高。烟花过眼须臾灭，明德馨香万古牢。","dynasty":"宋代","title":"山居十三首"}
{"author":"蔡格","content":"逆境须同顺境宽，熟仁坚志这中观。英雄何限经坷坎，一片精光本自完。","dynasty":"宋代","title":"山居十三首"}
{"author":"蔡格","content":"老年随分做工夫，黄卷静披世味无。倦整池边春睡足，凭栏遥看鸟相呼。","dynasty":"宋代","title":"山居十三首"}
{"author":"蔡格","content":"此身终老太平年，何事修真颠倒颠。但得开颜随日赏，醉眠花下也神仙。","dynasty":"宋代","title":"山居十三首"}
{"author":"蔡格","content":"野花幽草满庭除，生意绵绵接太虚。独坐空斋无一事，呼童三径乐教锄。","dynasty":"宋代","title":"山居十三首"}
{"author":"蔡格","content":"何思何虑只寂然，由来心静类修禅。一去无多路□□，直启玄关叩洞天。","dynasty":"宋代","title":"山居十三首"}
{"author":"蔡格","content":"富贵良非愿，林泉毕此生。酒因随量饮，诗或偶然成。秋水和烟钓，春田带雨耕。颓然无缝塔，且不费经营。","dynasty":"宋代","title":"自咏"}
{"author":"蔡格","content":"观云听雨逐番新，清昼绿荫更可人。满眼个中无限趣，当窗憩久乐天真。","dynasty":"宋代","title":"山居其三"}
{"author":"蔡格","content":"大禹圣人惜寸阴，嗟我悠悠老已侵。七年病蓄三年艾，犹胜龙钟转陆沉。","dynasty":"宋代","title":"山居其五"}
{"author":"翁元龙","content":"千丝风雨万丝晴。年年长短亭。暗黄看到绿成阴。春由他送迎。莺思重，燕愁轻。如人离别情。绕湖烟冷罩波明。画船移玉笙。","dynasty":"宋代","tags":"咏物，柳树，离情","title":"醉桃源·柳"}
{"author":"翁元龙","content":"天阔玉屏空。轻阴弄、淡墨画秋容。正凉挂半蟾，酒醒窗下，露催新雁，人在山中。又一片，好秋花占了，香换却西风。箫女夜归，帐栖青凤，镜娥妆冷，钗坠金虫。西湖花深窈，间庭砌、曾占席地歌钟。载取断云归去，几处房栊。恨小帘灯暗，粟肌消瘦，薰炉烟减，珠袖玲珑。三十六宫清梦，还与谁同。","dynasty":"宋代","title":"风流子（闻桂花怀西湖）"}
{"author":"翁元龙","content":"清明近。还是递选东风，做成花讯。芳时一刻千金，半晴半雨、酬春未准。雁归尽。离字向人欲写，暗云难认。西园猛忆逢迎，翠纨障面，花间笑稳。曲径池莲平砌，绛裙曾与，濯香湔粉。无奈燕幕莺帘，轻负娇后。青榆巷陌，蹋马红成寸。十年梦、秋千吊影，袜罗尘褪。事往凭谁问。昼长病酒添新恨。烟冷斜阳紧。山黛远、曲曲阑干凭损。柳丝万尺，不如轻鬓。","dynasty":"宋代","title":"瑞龙吟"}
{"author":"翁元龙","content":"花情偏与夜相投。心事鬓边羞。薰醒半床凉梦，能消几个开头。风轮慢卷，冰壶低架，香雾飕飕。更著月华相恼，木犀淡了中秋。","dynasty":"宋代","title":"朝中措（赋茉利）"}
{"author":"翁元龙","content":"一年箫鼓又疏钟。爱东风。恨东风。吹落灯花，移在杏梢红。玉靥翠钿无半点，空湿透，绣罗弓。燕魂莺梦渐惺松。月帘栊。影迷蒙。催趁年华，都在艳歌中。明日柳边春意思，便不与，夜来同。","dynasty":"宋代","title":"江城子"}
{"author":"翁元龙","content":"画阁换粘春帖，宝筝抛学银钩。东风轻滑玉钗流。纤就燕纹莺绣。隔帐灯花微笑，倚窗云叶低收。双鸳刺罢底尖头。剔雪间寻豆蔻。","dynasty":"宋代","title":"西江月（立春）"}
{"author":"翁元龙","content":"莺树暖。弱絮欲成芳茧。流水惜花流不远。小桥红欲满。原上草迷离苑。金勒晚风嘶断。等得日长春又短。愁深山翠浅。","dynasty":"宋代","title":"谒金门"}
{"author":"翁元龙","content":"花娇半面。记蜜烛夜阑，同醉深院。夜袖粉香，犹未经年如年远。玉颜不趁秋容换。但换却、春游同伴。梦回前度，邮亭倦客，又拈笺管。慵按。梁州旧曲，怕离柱断弦，惊破金雁。霜被睡浓，不比花前良宵短。秋娘羞占东离畔。待说与、深宫幽怨。恨他情淡陶郎，旧缘较浅。","dynasty":"宋代","title":"绛都春（秋晚，海棠与黄菊盛开）"}
{"author":"翁元龙","content":"天长地久，风流云散，惟有离情无算。从分金镜不成圆，到此夜、年年一半。轻罗暗纲，蛛丝得意，多似妆楼针线。晓看玉砌淡无痕，但吹落、梧桐几片。","dynasty":"宋代","title":"鹊桥仙（巧夕）"}
{"author":"翁元龙","content":"玉纤间捻花间集。赤阑干对芭蕉立。薤叶晚生凉。竹阻移小床。拗莲牵藕线。藕断丝难断。弹水没鸳鸯。教寻波底香。","dynasty":"宋代","title":"菩萨蛮·玉纤闲捻花间集"}
{"author":"翁元龙","content":"街檐插缀翠柳。憔悴清明后。泪腊堆香径，一夜海棠中酒。枝上酸似豆。莺声骤。恨软弹筝手。揾眉袖。嘶总过尽平燕，绿衬飞绣。沈红入水，渐做小莲离藕，亭冷沈香梦似旧。花瘦。欲留春住时候。","dynasty":"宋代","title":"隔浦莲近/隔浦莲近拍"}
{"author":"翁元龙","content":"山色低衔小苑，春云暗宿空庭。秋千无月冷双绳。闲却画栏人静。一夜海棠如梦，半窗银烛多情。好花留不到清明。日日阴晴无定。","dynasty":"宋代","title":"西江月·山色低衔小苑"}
{"author":"翁元龙","content":"三月时。杨花飞尽无花飞。无花飞。不教春去，争得春归。高楼望断黄金羁。绿窗眉黛伤新离。伤新离。好将别後，长做归时。","dynasty":"宋代","title":"忆秦娥·三月时"}
{"author":"翁元龙","content":"一年箫鼓又疏钟。爱东风。恨东风。吹落灯花，移在杏梢红。玉靥翠钿无半点，空湿透，绣罗弓。燕魂莺梦渐惺松。月帘栊。影迷蒙。催趁年华，都在艳歌中。明日柳边春意思，便不与，夜来同。","dynasty":"宋代","title":"江城子·一年箫鼓又疏钟"}
{"author":"翁元龙","content":"自从西子入吴宫，幸有英娥可劝忠。同姓最惭曹孟德，垂名只许叔先雄。虚生浪死人何限，白日青天古一同。看得冢头三寸草，也嫌桃李嫁东风。","dynasty":"宋代","title":"题曹娥墓"}
{"author":"翁元龙","content":"此间不愧总宜名，山色湖光任雨晴。鸿雁一声秋意惨，疏杨援曳尚多情。","dynasty":"宋代","title":"总宜园"}
{"author":"翁元龙","content":"清明近。还是递趱东风，做成花讯。芳时一刻千金，半晴半雨、酬春未准。雁归尽。离字向人欲写，暗云难认。西园猛忆逢迎，翠纨障面，花间笑隐。曲径池莲平砌，绛裙曾与，濯香湔粉。无奈燕幕莺帘，轻负娇俊。青榆巷陌，蹋马红成寸。十年梦、秋千吊影，袜罗尘褪。事往凭谁问。昼长病酒添新恨。烟冷斜阳紧。山黛远、曲曲阑干凭损。柳丝万尺，不如轻鬓。","dynasty":"宋代","title":"瑞龙吟"}
{"author":"翁元龙","content":"玉纤闲捻花间集。赤阑干对芭蕉立。薤叶晚生凉。竹阴移小床。拗莲牵藕线。藕断丝难断。弹水没鸳鸯。教寻波底香。","dynasty":"宋代","title":"菩萨蛮其二"}
{"author":"翁元龙","content":"画阁换黏春帖，宝筝抛学银钩。东风轻滑玉钗流。织就燕纹莺绣。隔帐灯花微笑，倚窗云叶低收。双鸳刺罢底尖头。剔雪闲寻豆蔻。","dynasty":"宋代","title":"西江月立春"}
{"author":"翁元龙","content":"街檐插缀翠柳。憔悴清明后。泪腊堆香径，一夜海棠中酒。枝上酸似豆。莺声骤。恨软弹筝手。揾眉袖。嘶总过尽平燕，绿衬飞绣。沈红入水，渐做小莲离藕，亭冷沈香梦似旧。花瘦。欲留春住时候。","dynasty":"宋代","title":"隔浦莲近"}
{"author":"翁元龙","content":"窗外啼莺，报数日西园，花事都空。绣屋专房，姚魏渐邀新宠。葱翠试剪春畦，羞对酒、夜寒犹重。误暗期、绿架香洞。月黯小阶云冻。算春将揽邮亭鞚。柳成圈、记人迎送。蜀魂怨染岩花色，泥径红成陇。楼上半揭画帘，料看雨、玉笙寒拥。怕骤晴，无事消遣，日长清梦。","dynasty":"宋代","title":"玲珑四犯"}
{"author":"翁元龙","content":"兽炉烟重火半焦。卷帘时、雪意又销。过数点、残鸦外，想梅花、寒在灞桥。谢娘春恨深如柳，未东风、先遣絮飘。且莫把、冰丝翦，有灯球、红绣未描。","dynasty":"宋代","title":"恋绣衾"}
{"author":"翁元龙","content":"画楼红湿斜阳，素妆褪出山眉翠。街声暮起，尘侵灯户，月来舞地。宫柳招莺，水荭飘雁，隔年春意。黯梨云，散作人间好梦，琼箫在、锦屏底。乐事轻随流水。暗兰消、作花心计。情丝万轴，因春织就，愁罗恨绮。昵枕迷香，占帘看夜，旧游经醉。任孤山、梨雪残梅，渐懒跨、东风骑。","dynasty":"宋代","title":"水龙吟（雪霁登吴山见沧阁，闻城中箫鼓声）"}
{"author":"翁元龙","content":"蜀锦华堂，宝筝频送花前酒。妖娆全在半开时，人试单衣后。花前围春竞秀。如红潮、玉腮微透。欲苏还坠，浅醉扶头，朦胧晴画。金屋名姝，眼情空贮间眉岫。世间还有此娉婷，拚尽珠量斗。真艳可消受。倩莺催、天香共袖。冷烟庭院，淡月梨花，空教春瘦。","dynasty":"宋代","title":"烛影摇红"}
{"author":"翁元龙","content":"曲廊连苑吹笙道，重来暗尘都满。种石生云，移花带月，犹欠藏春庭院。年华过眼。便梅谢兰销，舞沈歌断。露井寒蛩，为谁清夜诉幽怨。人生乐事最少，有时得意处，光阴偏短。树色凝红，山眉弄碧，不与朱颜相恋。临风念远。欢蝶梦难追，鹭盟重换。一片斜阳，送人归骑晚。","dynasty":"宋代","title":"齐天乐（游胡园书感）"}
{"author":"翁元龙","content":"春心莫共花争发。花开不管连环缺。梦断小楼空。杜鹃啼晓红。眼看连理树。纤手移筝柱。调遍错成声。无人知此情。","dynasty":"宋代","title":"菩萨蛮"}
{"author":"翁元龙","content":"玉纤间捻花间集。赤阑干对芭蕉立。薤叶晚生凉。竹阻移小床。拗莲牵藕线。藕断丝难断。弹水没鸳鸯。教寻波底香。","dynasty":"宋代","title":"菩萨蛮"}
{"author":"翁元龙","content":"燕帘挂晚。莺槛迷晴，花思零乱。试觅娉婷，日日傍湖亭苑。掷果墙阴窥驻马，采香深径抛春扇。醉归来，任钗云半落，绣帘慵卷。念灿锦、年华如旧，飞絮游丝，萦恨难翦。蜀羽无情，早带怨江啼断，厚约轻辞寒食夜，行云空梦梨花院。莫凭阑，正斜阳、淡烟平远。","dynasty":"宋代","title":"倦寻芳"}
{"author":"干宝","content":"　　南阳宋定伯,年少时，夜行逢鬼。问之，鬼言：“我是鬼。”鬼问：“汝复谁？”定伯诳之，言：“我亦鬼。”鬼问：“欲至何所？”答曰：“欲至宛市。”鬼言：“我亦欲至宛市。”遂行。　　数里，鬼言：“步行太亟，可共递相担，何如？”定伯曰：“大善。”鬼便先担定伯数里。鬼言：“卿太重，将非鬼也？”定伯言：“我新鬼，故身重耳。”定伯因复担鬼，鬼略无重。如是再三。定伯复言：“我新鬼，不知有何所畏忌？”鬼答言：“惟不喜人唾。”于是共行。道遇水，定伯令鬼先渡，听之，了然无声音。定伯自渡，漕漼作声。鬼复言：“何以作声？”定伯曰：“新死，不习渡水故耳，勿怪吾也。”　　行欲至宛市，定伯便担鬼著肩上，急持之。鬼大呼，声咋咋然，索下，不复听之。径至宛市中下著地，化为一羊，便卖之恐其变化，唾之。得钱千五百，乃去。于时石崇言：“定伯卖鬼,得钱千五百文。”","dynasty":"魏晋","tags":"初中文言文，寓理，故事","title":"宋定伯捉鬼"}
{"author":"干宝","content":"壮士禀杰姿，气烈有自然。俯仰群众中，胡能救世艰。阙巩代缝掖，兜鍪易进贤。","dynasty":"魏晋","title":"百志诗"}
{"author":"蒋贻恭","content":"辛勤得茧不盈筐，灯下缫丝恨更长。著处不知来处苦，但贪衣上绣鸳鸯。","dynasty":"唐代","tags":"抒情","title":"咏蚕"}
{"author":"蒋贻恭","content":"出得门来背拄天，同行难可与差肩。若教倚向闲窗下，恰似箜篌不著弦。","dynasty":"唐代","title":"咏伛背子"}
{"author":"蒋贻恭","content":"安仁县令好诛求，百姓脂膏满面流。半破磁缸成醋酒，死牛肠肚作馒头。帐生岁取餐三顿，乡老盘庚犯五瓯。半醉半醒齐出县，共伤涂炭不胜愁。","dynasty":"唐代","title":"咏安仁宰捣蒜"}
{"author":"蒋贻恭","content":"我皇开国十馀年，一辈超升炙手欢。闲向五门楼下望，衙官骑马使衙官。","dynasty":"唐代","title":"五门街望有题"}
{"author":"蒋贻恭","content":"三斤绿茗赐贻恭，一种颁沾事不同。想料肠怀无答处，披毛戴角谢郎中。","dynasty":"唐代","title":"谢郎中惠茶"}
{"author":"蒋贻恭","content":"坐卧兼行总一般，向人努眼太无端。欲知自己形骸小，试就蹄涔照影看。","dynasty":"唐代","title":"咏虾蟆"}
{"author":"蒋贻恭","content":"名山主簿实堪愁，难咬他家大骨头。米纳功南钱纳府，只看江面水东流。","dynasty":"唐代","title":"住名山日陈情上府主高太保"}
{"author":"蒋贻恭","content":"厥父元非道郡奴，允光何事太侏儒。可中与个皮裈著，擎得天王左脚无。","dynasty":"唐代","title":"咏王给事"}
{"author":"蒋贻恭","content":"扬眉斗目恶精神，捏合将来恰似真。刚被时流借拳势，不知身自是泥人。","dynasty":"唐代","title":"咏金刚"}
{"author":"蒋贻恭","content":"世人空解竞丹青，惟子通玄得墨灵。应有鬼神看下笔，岂无风雨助成形。威疑喷浪归沧海，势欲拏云上杳冥。静闭绿堂深夜后，晓来帘幕似闻腥。","dynasty":"唐代","title":"题张道隐太山祠画龙"}
{"author":"狄燠","content":"翠色折不尽，离亭生更多。","dynasty":"宋代","title":"句"}
{"author":"吴子良","content":"问花何事人偏爱，会遇渊明把玩来。","dynasty":"宋代","title":"句"}
{"author":"吴子良","content":"花生初咫尺，意思已寻丈。一日复一日，看看众花上。","dynasty":"宋代","title":"葵花"}
{"author":"吴子良","content":"松树高低逐径斜，祠堂牢落锁烟霞。我来閒咏梅花句，想见此翁如此花。","dynasty":"宋代","title":"林和靖祠"}
{"author":"赵嘏","content":"独上江楼思渺然，月光如水水如天。同来望月人何处？风景依稀似去年。","dynasty":"唐代","tags":"孤独，怀念，友人","title":"江楼旧感/江楼感旧"}
{"author":"赵嘏","content":"云雾凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。","dynasty":"唐代","tags":"秋天，写花，菊花，思归","title":"长安晚秋/秋望/秋夕"}
{"author":"赵嘏","content":"晓发梳临水，寒塘坐见秋。乡心正无限，一雁度南楼。","dynasty":"唐代","tags":"生活","title":"寒塘"}
{"author":"赵嘏","content":"水边秋草暮萋萋，欲驻残阳恨马蹄。曾是管弦同醉伴，一声歌尽各东西。","dynasty":"唐代","title":"赠别"}
{"author":"赵嘏","content":"春雪满空来，触处似花开。不知园里树，若个是真梅。","dynasty":"唐代","tags":"春天","title":"喜张沨及第"}
{"author":"赵嘏","content":"正怜佳月夜深坐，池上暖回燕雁声。犹有渔舟系江岸，故人归尽独何情。","dynasty":"唐代","title":"池上"}
{"author":"赵嘏","content":"风动衰荷寂寞香，断烟残月共苍苍。寒生晚寺波摇壁，红堕疏林叶满床。起雁似惊南浦棹，阴云欲护北楼霜。江边松菊荒应尽，八月长安夜正长。","dynasty":"唐代","tags":"写景，抒情，感慨，伤怀","title":"宿楚国寺有怀"}
{"author":"赵嘏","content":"流年堪惜又堪惊，砧杵风来满郡城。高鸟过时秋色动，征帆落处暮云平。思家正叹江南景，听角仍含塞北情。此日沾襟念岐路，不知何处是前程。","dynasty":"唐代","title":"齐安早秋"}
{"author":"赵嘏","content":"照影池边多少愁，往来重见此塘秋。芙蓉苑外新经雨，红叶相随何处流。","dynasty":"唐代","title":"南池"}
{"author":"赵嘏","content":"宅边秋水浸苔矶，日日持竿去不归。杨柳风多潮未落，蒹葭霜冷雁初飞。重嘶匹马吟红叶，却听疏钟忆翠微。今夜秦城满楼月，故人相见一沾衣。","dynasty":"唐代","title":"长安月夜与友人话故山（一作旧山，一作故人）"}
{"author":"赵嘏","content":"郡齐秋尽一江横，频命郎官地更清。星月去随新诏动，旌旗遥映故山明。诗寻片石依依晚，帆挂孤云杳杳轻。想到钓台逢竹马，只应歌咏伴猿声。","dynasty":"唐代","title":"送滕迈郎中赴睦州"}
{"author":"赵嘏","content":"目断兰台空望归，锦衾香冷梦来稀。书中空有刀头约，天上频看破镜飞。孤浪谩疑回笑脸，轻云忽似舞罗衣。遥知不语坐相忆，寂寞洞房寒烛微。","dynasty":"唐代","title":"洞庭寄所思"}
{"author":"赵嘏","content":"烟树重重水乱流，马嘶残雨晚程秋。门前便是仙山路，目送归云不得游。","dynasty":"唐代","title":"茅山道中"}
{"author":"赵嘏","content":"雨过郊原绿尚微，落花惆怅满尘衣。芳尊有酒无人共，日暮看山还独归。","dynasty":"唐代","title":"南园"}
{"author":"赵嘏","content":"双溪楼影向云横，歌转高台晚更清。独自下楼骑瘦马，摇鞭重入乱蝉声。","dynasty":"唐代","title":"婺州宴上留别"}
{"author":"赵嘏","content":"晓傍疏林露满巾，碧山秋寺属闲人。溪头尽日看红叶，却笑高僧衣有尘。","dynasty":"唐代","title":"题僧壁"}
{"author":"赵嘏","content":"家在青山近玉京，白云红树满归程。相逢一宿最高寺，半夜翠微泉落声。","dynasty":"唐代","title":"李侍御归炭谷山居同宿华严寺"}
{"author":"赵嘏","content":"五字谁能摘，一枝犹未攀。始知无价玉，出自有名山。春静烟花秀，夜深风月闲。如何恃高节，垂老住云间。","dynasty":"唐代","title":"览卷赠张山人"}
{"author":"赵嘏","content":"松江菰叶正芳繁，张翰逢秋忆故园。千里帆遮馆娃寺，一川风暖采香村。潮声渐遇仙人宅，鹤市曾迷子夜魂。我有五湖烟艇在，不堪残日动征鞍。","dynasty":"唐代","title":"松江"}
{"author":"赵嘏","content":"年来独向此游频，谢氏青山与寺邻。朱槛夜飞溪路雪，碧林晴隔马蹄尘。波穿十里桥连寺，絮压千家柳送春。","dynasty":"唐代","title":"题开元寺水阁"}
{"author":"赵嘏","content":"广陵城中饶花光，广陵城外花为墙。高楼重重宿云雨，野水滟滟飞鸳鸯。","dynasty":"唐代","title":"广陵"}
{"author":"赵嘏","content":"浮云悲晚翠，落日泣秋风。　（见《万花谷》。）语风双燕立，袅树百劳飞。松岛鹤归书信绝，橘州风起梦魂香。徒知六国随斤斧，莫有群儒定是非。　（题秦皇句，宣宗览之不悦。以上见《优古堂诗话》。）一千里色中秋月，十万军声半夜潮。　（《钱塘》。）梁王旧馆已秋色，珠履少年轻绣衣。　（以上见《主客图》。）池上昔游夫子凤，云间初起武侯龙。　（《述怀上令狐相公》）亭分楚寺依依树，水应公台夜夜琴。　（《送李仲赴任》）鸲鹆舞酣人自醉，琵琶声缓客初来。　（《与杜陵客同醉囗氏庄》，缺一字。）夜吟孤枕潮声近，晚过千山雪气寒。　（《江夜岁暮》）望腊早花缘树见，随岩寒水隔林闻。　（《成名年贺扬严别业圣将擢第》）宿处客尘随夜静，尘中烟水向人闲。　（《登华严寺》）太宗皇帝真长策，赚得英雄尽白头。芸台四部添新库，秘殿三年学老郎。　（《韵府》）","dynasty":"唐代","title":"残句"}
{"author":"赵嘏","content":"云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。","dynasty":"唐代","title":"长安晚秋"}
{"author":"赵嘏","content":"谁家吹笛画楼中？断续声随断续风。响遏行云横碧落，清和冷月到帘栊。兴来三弄有桓子，赋就一篇怀马融。曲罢不知人在否，余音嘹亮尚飘空。","dynasty":"唐代","tags":"夜晚，音乐，抒情","title":"闻笛"}
{"author":"赵嘏","content":"诗家本多感，况值广陵春。暖驻含窗日，香馀醉袖尘。浮名皆有分，一笑最关身。自此容依托，清才两故人。","dynasty":"唐代","title":"陪崔璞侍御和崔㻂"}
{"author":"赵嘏","content":"云中路杳杳，江畔草凄凄。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。","dynasty":"唐代","title":"昔昔盐二十首那能惜马蹄"}
{"author":"赵嘏","content":"衣綵独归去，一枝兰更香。马嘶芳草渡，门掩百花塘。野色亭台晚，滩声枕簟凉。小斋松岛上，重叶覆书堂。","dynasty":"唐代","title":"送权先辈归觐信安"}
{"author":"赵嘏","content":"未明唤僮仆，江上忆残春。风雨落花夜，山川驱马人。星星一镜发，草草百年身。此日念前事，沧洲情更亲。","dynasty":"唐代","title":"东归道中二首其二"}
{"author":"赵嘏","content":"远期难可托，桃李自依依。花径无容迹，戎裘未下机。随风开又落，度日扫还飞。欲折枝枝赠，那知归不归。","dynasty":"唐代","title":"昔昔盐二十首花飞桃李蹊"}
{"author":"赵嘏","content":"那堪闻荡子，迢递涉关山。肠为马嘶断，衣从泪滴斑。愁看塞上路，讵惜镜中颜。傥见征西雁，应传一字还。","dynasty":"唐代","title":"昔昔盐二十首关山别荡子"}
{"author":"赵嘏","content":"溪树参差绿可攀，谢家云水满东山。能忘天上他年贵，来结林中一日閒。醉叩玉盘歌袅袅，暖鸣幽涧鸟关关。觥筹不尽须归去，路在春风缥缈间。","dynasty":"唐代","title":"宛陵寓居上沈大夫二首其二"}
{"author":"赵嘏","content":"烟煖池塘柳覆台，百花园里看花来。烧衣焰席三千树，破鼻醒愁一万杯。不肯为歌随拍落，却因令舞带香回。山公仰尔延宾客，好傍春风次第开。","dynasty":"唐代","title":"花园即事呈常"}
{"author":"赵嘏","content":"秋天晴日菊还香，独坐书斋思已长。无奈风光易流转，强须倾酒一杯觞。","dynasty":"唐代","title":"八月二十九日宿怀"}
{"author":"赵嘏","content":"东省南宫兴不孤，几因诗酒谬招呼。一从开署芙蓉幕，曾向风前记得无。","dynasty":"唐代","title":"十无诗寄桂府杨中丞其二"}
{"author":"赵嘏","content":"遥闻桂水绕城隅，城上江山满画图。为问訾家洲畔月，清秋拟许醉狂无。","dynasty":"唐代","title":"十无诗寄桂府杨中丞其三"}
{"author":"赵嘏","content":"日暮江边一小儒，空怜未有白髭须。马融已贵诸生老，犹自容窥绛帐无。","dynasty":"唐代","title":"十无诗寄桂府杨中丞其四"}
{"author":"赵嘏","content":"一种吟诗号孔徒，沧江有客独疏愚。初筵尽辟知名士，许到风前月下无。","dynasty":"唐代","title":"十无诗寄桂府杨中丞其五"}
{"author":"赵嘏","content":"望断南云日已晡，便应凭梦过重湖。不知自古登龙者，曾有因诗泥得无。","dynasty":"唐代","title":"十无诗寄桂府杨中丞其六"}
{"author":"赵嘏","content":"早游门馆一樵夫，祗爱吟诗傍药炉。旌旆满江身不见，思言记得颍川无。","dynasty":"唐代","title":"十无诗寄桂府杨中丞其七"}
{"author":"赵嘏","content":"孔融襟抱称名儒，爱物怜才与世殊。今日宾阶忘姓字，当时省记荐雄无。","dynasty":"唐代","title":"十无诗寄桂府杨中丞其八"}
{"author":"赵嘏","content":"僻爱江山俯坐隅，人间不是便为图。尊前为问神仙伴，肯向三清慰荐无。","dynasty":"唐代","title":"十无诗寄桂府杨中丞其九"}
{"author":"赵嘏","content":"膺门不避额逢珠，绝境由来卷轴须。早忝阿戎诗友契，趋庭曾荐祢生无。","dynasty":"唐代","title":"十无诗寄桂府杨中丞其十"}
{"author":"赵嘏","content":"明月萧萧海上风，君归泉路我飘蓬。门前虽有如花貌，争奈如花心不同。","dynasty":"唐代","title":"悼亡二首其二"}
{"author":"赵嘏","content":"玄发侵愁忽似翁，暖尘寒袖共东风。公卿门户不知处，立马九衢春影中。","dynasty":"唐代","title":"下第后归永乐里自题二首其二"}
{"author":"赵嘏","content":"晚树萧萧促织愁，风帘似水满床秋。千山不碍笙歌月，谁伴羊公上夜楼。","dynasty":"唐代","title":"发新安后途中寄卢中丞二首其二"}
{"author":"赵嘏","content":"溪户无人谷鸟飞，石桥横木挂禅衣。看云日暮倚松立，野水乱鸣僧未归。","dynasty":"唐代","title":"寻僧二首其二"}
{"author":"赵嘏","content":"旌旗杳杳雁萧萧，春尽穷沙雪未消。料得坚昆受宣后，始知公主已归朝。","dynasty":"唐代","title":"送从翁中丞奉使黠戛斯六首其二"}
{"author":"赵嘏","content":"虽言穷北海云中，属国当时事不同。九姓如今尽臣妾，归期那肯待秋风。","dynasty":"唐代","title":"送从翁中丞奉使黠戛斯六首其三"}
{"author":"赵嘏","content":"牢山望断绝尘氛，滟滟河西拂地云。谁见鲁儒持汉节，玉关降尽可汗军。","dynasty":"唐代","title":"送从翁中丞奉使黠戛斯六首其四"}
{"author":"赵嘏","content":"山川险易接胡尘，秦汉图来或未真。自此尽知边塞事，河湟更欲托何人。","dynasty":"唐代","title":"送从翁中丞奉使黠戛斯六首其五"}
{"author":"赵嘏","content":"秦皇无策建长城，刘氏仍穷北路兵。若遇单于旧牙帐，却应伤叹汉公卿。","dynasty":"唐代","title":"送从翁中丞奉使黠戛斯六首其六"}
{"author":"赵嘏","content":"溪上禅关水木间，水南山色与僧闲。春风尽日无来客，幽磬一声高鸟还。","dynasty":"唐代","title":"僧舍二首其二"}
{"author":"赵嘏","content":"湘娥不葬九疑云，楚水连天坐忆君。惟有啼乌旧名在，忍教呜咽夜长闻。","dynasty":"唐代","title":"代人听琴二首其二"}
{"author":"赵嘏","content":"读彻残书弄水回，暮天何处笛声哀？花前独立无人会，依旧去年双燕来。","dynasty":"唐代","title":"遣兴二首其二"}
{"author":"赵嘏","content":"平生望断云层层，紫府杳是他人登。却应归访溪边寺，说向当时同社僧。","dynasty":"唐代","title":"叙事献同州侍御三首其二"}
{"author":"赵嘏","content":"尊前谁伴谢公游，莲岳晴来翠满楼。坐见一方金变化，独吟红药对残秋。","dynasty":"唐代","title":"叙事献同州侍御三首其三"}
{"author":"赵嘏","content":"池上昔游夫子凤，云间初起武侯龙。亭分楚寺依依树，水应公台夜夜琴。鸲鹆舞酣人自醉，琵琶声缓客初来。高鸟过时秋色动，征帆落处暮烟生。夜吟孤枕潮声近，晚过千山雪气寒。望腊早花缘路见，随岩寒水隔林闻。宿处客尘随夜静，坐中烟水向人闲。","dynasty":"唐代","title":"句"}
{"author":"赵嘏","content":"双溪楼影向云横，歌舞高台晚更清。独自下楼骑瘦马，摇鞭重入乱蝉声。","dynasty":"唐代","title":"婺州宴上留别（一作婺州宴留上萧员外）"}
{"author":"赵嘏","content":"整襟收泪别朱门，自料难酬顾念恩。招得片魂骑匹马，西风斜日入秋原。","dynasty":"唐代","title":"别牛郎中门馆"}
{"author":"赵嘏","content":"竹西池上有花开，日日幽吟看又回。心忆郡中萧记室，何时暂别醉乡来。","dynasty":"唐代","title":"山中寄卢简求"}
{"author":"赵嘏","content":"桃李春多翠影重，竹楼当月夜无风。荀家兄弟来还去，独倚栏干花露中。","dynasty":"唐代","title":"寄梁佾兄弟"}
{"author":"赵嘏","content":"处处云随晚望开，洞庭秋水管弦来。谢公待醉消离恨，莫惜临川酒一杯。","dynasty":"唐代","title":"同州南亭陪刘侍郎送刘先辈"}
{"author":"赵嘏","content":"云别青山马踏尘，负才难觅作闲人。莫言馆驿无公事，诗酒能消一半春。","dynasty":"唐代","title":"赠馆驿刘巡官"}
{"author":"赵嘏","content":"贾生名迹忽无伦，十月长安看尽春。顾我先鸣还自笑，空沾一第是何人。","dynasty":"唐代","title":"赠解头贾嵩"}
{"author":"赵嘏","content":"晓望疏林露满巾，碧山秋寺属闲人。溪头尽日看红叶，却笑高僧衣有尘。","dynasty":"唐代","title":"题僧壁"}
{"author":"赵嘏","content":"翠湿衣襟山满楼，竹间溪水绕床流。行人莫羡邮亭吏，生向此中今白头。","dynasty":"唐代","title":"沙溪馆（一作仙娥驿）"}
{"author":"赵嘏","content":"家在青山近玉京，日云红树满归程。相逢一宿最高寺，半夜翠微泉落声。","dynasty":"唐代","title":"李侍御归炭谷山居，同宿华严寺"}
{"author":"赵嘏","content":"平生半为山淹留，马上欲去还回头。两京尘路一双鬓，不见玉泉千万秋。","dynasty":"唐代","title":"过喷玉泉"}
{"author":"赵嘏","content":"掘沟引水浇蔬圃，插竹为篱护药苗。杨柳如丝风易乱，梅花似雪日难消。","dynasty":"唐代","title":"汉阴庭树"}
{"author":"赵嘏","content":"水边残雪照亭台，台上风襟向雪开。还似当时姓丁鹤，羽毛成后一归来。","dynasty":"唐代","title":"送王龟拾遗谢官后归浐水山居"}
{"author":"赵嘏","content":"白云溪北丛岩东，树石夜与潺湲通。行人一宿翠微月，二十五弦声满风。","dynasty":"唐代","title":"宿长水主人"}
{"author":"赵嘏","content":"莫惊客路已经年，尚有青春一半妍。试上方坦望春野，万条杨柳拂青天。","dynasty":"唐代","title":"寒食离白沙"}
{"author":"赵嘏","content":"浮云悲晚翠，落日泣秋风。（见《万花谷》）。语风双燕立，袅树百劳飞。松岛鹤归书信绝，橘洲风起梦魂香。徒知六国随斤斧，莫有群儒定是非。（题秦皇句，宣宗览之不悦。以上见《优古堂诗话》）一千里色中秋月，十万军声半夜潮。（钱塘）。梁王旧馆已秋色，珠履少年轻绣衣。（以上见《主客图》）","dynasty":"唐代","title":"句"}
{"author":"赵嘏","content":"束带临风气调新，孔门才业独谁伦。杉松韵冷雪溪暗，鸾鹤势高天路春。美玉韫来休问价，芳枝攀去正无尘。莫将芸阁轻科第，须作人间第一人。","dynasty":"唐代","title":"赠李秘书"}
{"author":"赵嘏","content":"都无鄙吝隔尘埃，昨日丘门避席来。静语乍临清庙瑟，披风如在九层台。几烦命妓浮溪棹，再许论诗注酒杯。从此微尘知感恋，七真台上望三台。","dynasty":"唐代","title":"回于道中寄舒州李珏相公"}
{"author":"赵嘏","content":"野人留得五湖船，丞相兴歌郡国年。醉笔倚风飘涧雪，静襟披月坐楼天。鹤归华表山河在，气返青云雨露全。闻说万方思旧德，一时倾望重陶甄。","dynasty":"唐代","title":"舒州献李相公"}
{"author":"赵嘏","content":"拂烟披月羽毛新，千里初辞九陌尘。曾失玄珠求象罔，不将双耳负伶伦。贾嵩词赋相如手，杨乘歌篇李白身。除却今年仙侣外，堂堂又见两三春。","dynasty":"唐代","title":"成名年献座主仆射兼呈同年"}
{"author":"赵嘏","content":"东来珠履与旌旗，前者登朝亦一时。竹马迎呼逢稚子，柏台长告见男儿。花飘舞袖楼相倚，角送归轩客尽随。独有贱夫怀感激，十年两地负恩知。","dynasty":"唐代","title":"抒怀上歙州卢中丞宣州杜侍郎"}
{"author":"赵嘏","content":"笙歌只是旧笙歌，肠断风流奈别何。照物二年春色在，感恩千室泪痕多。尽将魂梦随西去，犹望旌旗暂一过。今日尊前无限思，万重云月隔烟波。","dynasty":"唐代","title":"山阳韦中丞罢郡因献"}
{"author":"赵嘏","content":"早年天上见清尘，今日楼中醉一春。暂肯剖符临水石，几曾焚笔动星辰。琼台雪映迢迢鹤，蓬岛波横浩浩津。好是仙家羽衣使，欲教垂涕问何人。","dynasty":"唐代","title":"山阳即席献裴中丞"}
{"author":"赵嘏","content":"松竹闲游道路身，衣襟落尽往来尘。山连谢宅馀霞在，水映琴溪旧浪春。拂榻从容今有地，酬恩寂寞久无人。安知不及屠沽者，曾对青萍泪满巾。","dynasty":"唐代","title":"西峰即事献沈大夫"}
{"author":"赵嘏","content":"紫陌尘多不可寻，南溪酒熟一披襟。山高昼枕石床隐，泉落夜窗烟树深。白首寻人嗟问计，青云无路觅知音。唯君怀抱安如水，他日门墙许醉吟。","dynasty":"唐代","title":"杜陵贻杜牧侍御（一作题杜侍御别业）"}
{"author":"赵嘏","content":"落第逢人恸哭初，平生志业欲何如。鬓毛洒尽一枝桂，泪血滴来千里书。谷外风高摧羽翮，江边春在忆樵渔。唯应感激知恩地，不待功成死有馀。","dynasty":"唐代","title":"下第后上李中丞"}
{"author":"赵嘏","content":"失意何曾恨解携，问安归去秣陵西。郡斜杨柳春风岸，山映楼台明月溪。江上诗书悬素业，日边门户倚丹梯。一枝攀折回头是，莫向清秋惜马蹄。","dynasty":"唐代","title":"送裴延翰下第归觐滁州"}
{"author":"赵嘏","content":"暮尘飘尽客愁长，来扣禅关月满廊。宋玉逢秋空雪涕，净名无地可容床。高云覆槛千岩树，疏磬含风一夜霜。回首故园红叶外，只将多病告医王。","dynasty":"唐代","title":"题崇圣寺简云端僧录"}
{"author":"赵嘏","content":"野寺初容访静来，晚晴江上见楼台。中林有路到花尽，一日无人看竹回。自晒诗书经雨后，别留门户为僧开。苦心若是酬恩事，不敢吟春忆酒杯。","dynasty":"唐代","title":"越中寺居寄上主人"}
{"author":"赵嘏","content":"露浓如水洒苍苔，洞口烟萝密不开。残月色低当户后，晓钟声迥隔山来。春生药圃芝犹短，夜醮斋坛鹤未回。愁是独寻归路去，人间步步是尘埃。","dynasty":"唐代","title":"早出洞仙观"}
{"author":"赵嘏","content":"靖节何须彭泽逢，菊洲松岛水悠溶。行人自折门前柳，高鸟不离溪畔峰。晓渭度檐帆的的，晚原含雨树重重。轩车过尽无公事，枕上一声长乐钟。","dynasty":"唐代","title":"题昭应王明府溪亭"}
{"author":"赵嘏","content":"太一真人隐翠霞，早年曾降蔡经家。羽衣使者峭于鹤，鸟爪侍娘飘若花。九鼎栏干归马齿，三山窕窈步云涯。时因弟子偷灵药，散落人间驻物华。","dynasty":"唐代","title":"赠王先生"}
{"author":"赵嘏","content":"郎官何逊最风流，爱月怜山不下楼。三佐戎旃换朱绂，一辞兰省见清秋。桂生岩石本潇洒，鹤到烟空更自由。休向西斋久闲卧，满朝倾盖是依刘。","dynasty":"唐代","title":"寄淮南幕中刘员外"}
{"author":"赵嘏","content":"仙翁归袖拂烟霓，一卷素书还独携。劚药满囊身不病，抱琴何处鹤同栖。沾衣尽日看山坐，搔首残春向路迷。树树白云幽径绝，短船空倚武陵溪。","dynasty":"唐代","title":"王先生不别而去"}
{"author":"赵嘏","content":"路绕秋塘首独搔，背群燕雁正呼号。故关何处重相失，碧落有云终自高。旅宿去缄他日恨，单飞谁见此生劳。行衣湿尽千山雪，肠断金笼好羽毛。","dynasty":"唐代","title":"旅馆闻雁别友人"}
{"author":"赵嘏","content":"风雪晴来岁欲除，孤舟晚下意何如。月当轩色湖平后，雁断云声夜起初。傍晓管弦何处静，犯寒杨柳绕津疏。三间茅屋东溪上，归去生涯竹与书。","dynasty":"唐代","title":"泊凫矶江馆"}
{"author":"赵嘏","content":"竹外池塘烟雨收，送春无伴亦迟留。秦城马上半年客，潘鬓水边今日愁。气变晚云红映阙，风含高树碧遮楼。杏园花落游人尽，独为圭峰一举头。","dynasty":"唐代","title":"春尽独游慈恩寺南池"}
{"author":"赵嘏","content":"往事飘然去不回，空馀山色在楼台。池塘风暖雁寻去，松桂寺高人独来。庄叟著书真达者，贾生挥涕信悠哉。老僧心地闲于水，犹被流年日日催。","dynasty":"唐代","title":"重游楚国寺"}
{"author":"赵嘏","content":"官总芸香阁署崇，可怜诗句落春风。偶然侍坐水声里，还许醉吟松影中。车马照来红树合，烟霞咏尽翠微空。不因高寺闲回首，谁识飘飘一寒翁。","dynasty":"唐代","title":"三像寺酬元秘书"}
{"author":"赵嘏","content":"早年曾谒富民侯，今日难甘失鹄羞。新诺似山无力负，旧恩如水满身流。马嘶红叶萧萧晚，日照长江滟滟秋。功德万重知不惜，一言抛得百生愁。","dynasty":"唐代","title":"献淮南李仆射"}
{"author":"赵嘏","content":"碧江凉冷雁来疏，闲望江云思有馀。秋馆池亭荷叶歇，野人篱落豆花初。无愁自得仙翁术，多病能忘太史书。闻说故园香稻熟，片帆归去就鲈鱼。","dynasty":"唐代","title":"江亭晚望"}
{"author":"赵嘏","content":"勾漏先生冰玉然，曾将八石问群仙。中山暂醉一千日，南苑往来三百年。棋局不收花满洞，霓旌欲别浪翻天。何须更学鸱夷子，头白江湖一短船。","dynasty":"唐代","title":"赠曹处士幽居"}
{"author":"赵嘏","content":"帘下秋江夜影空，倚楼人在月明中。不将行止问朝列，唯脱衣裳与钓翁。几处别巢悲去燕，十年回首送归鸿。那应更结庐山社，见说心闲胜远公。","dynasty":"唐代","title":"寄浔阳赵校书"}
{"author":"赵嘏","content":"白马嘶风何处还，鞭梢拂地看南山。珠帘卷尽不回首，春色欲阑休闭关。花外鸟归残雨暮，竹边人语夕阳闲。知君旧隐嵩云下，岩桂从今几更攀。","dynasty":"唐代","title":"赠李从贵"}
{"author":"赵嘏","content":"鲁儒今日意何如，名挂春官选籍初。野艇几曾寻水去，故山从此与云疏。吟怜受露花阴足，行觉嘶风马力馀。闻说晚心心更静，竹间依旧卧看书。","dynasty":"唐代","title":"赠陈正字"}
{"author":"赵嘏","content":"日断兰台空望归，锦衾香冷梦来稀。书中自报刀头约，天上三看破镜飞。孤浪谩疑红脸笑，轻云忽似舞罗衣。遥知不语坐相忆，寂寞洞房寒烛微。","dynasty":"唐代","title":"洞庭寄所思"}
{"author":"赵嘏","content":"野艇几西东，清泠映碧空。褰衣来水上，捧玉出泥中。叶乱田田绿，莲馀片片红。激波才入选，就日已生风。御洁玲珑膳，人怀拔擢功。梯山谩多品，不与世流同。","dynasty":"唐代","title":"秋日吴中观贡藕"}
{"author":"赵嘏","content":"五十年天子，离宫仰峻墙。登封时正泰，御宇日何长。上位先名实，中兴事宪章。起戎轻甲胄，馀地复河湟。道帝玄元祖，儒封孔子王。因缘百司署，丛会一人汤。渭水波摇绿，秦郊草半黄。马驯金勒细，鹰健玉铃锵。下箭朱弓满，鸣鞭皓腕攘。畋思获吕望，谏只避周昌。兔迹贪前逐，枭心不早防。几添鹦鹉劝，先赐荔枝尝。月锁千门静，天吹一笛凉。细音摇羽珮，轻步宛霓裳。祸乱基潜结，升平意遽忘。衣冠逃犬虏，鼙鼓动渔阳。外戚心殊迫，中途事可量。血埋妃子艳，创断禄儿肠。近侍烟尘隔，前踪辇路荒。益知迷宠佞，遗恨丧贤良。北阙尊明主，南宫逊上皇。禁清馀凤吹，池冷睡龙光。祝寿山犹在，流年水共伤。杜鹃魂厌蜀，蝴蝶梦悲庄。雀卵遗雕栱，虫丝罥画梁。紫苔侵壁润，红树闭门芳。守吏齐鸳瓦，耕民得翠珰。登年齐酺乐，讲武旧兵场。暮草深岩翠，幽花坠径香。不堪垂白叟，行折御沟杨。","dynasty":"唐代","title":"华清宫和杜舍人（一作张祜诗）"}
{"author":"赵嘏","content":"南溪抱瓮客，失意自怀羞。晚路谁携手，残春自白头。","dynasty":"唐代","title":"下第"}
{"author":"赵嘏","content":"看山台下水无尘，碧筱前头曲水春。独对一尊风雨夜，不知家有早朝人。","dynasty":"唐代","title":"题段氏中台"}
{"author":"赵嘏","content":"送迎皆到三峰下，满面烟霜满马尘。自是追攀认知己，青云不假送迎人。","dynasty":"唐代","title":"华州座中献卢给事"}
{"author":"赵嘏","content":"和如春色净如秋，五月商山是胜游。当昼火云生不得，一溪萦作万重愁。","dynasty":"唐代","title":"商山道中（一作度商山晚静，又作净）"}
{"author":"赵嘏","content":"滟滟横波思有馀，庾楼明月堕云初。扬州寒食春风寺，看遍花枝尽不如。","dynasty":"唐代","title":"赠歙州妓"}
{"author":"赵嘏","content":"华盖飘飘绿鬓翁，往来朝谒蕊珠宫。几年山下阴阳鼎，尽日涧边桃李风。野迹似云无处著，仙容如水与谁同。应怜有客外妻子，思在长生一顾中。","dynasty":"唐代","title":"赠道者"}
{"author":"赵嘏","content":"积水生高浪，长风自北时。万艘俱拥棹，上客独吟诗。路以重湖阻，心将小谢期。渚云愁正断，江雁重惊悲。笑忆游星子，歌寻罢贵池。梦来孤岛在，醉醒百忧随。戍迥烟生晚，江寒鸟过迟。问山樵者对，经雨钓船移。敢叹今留滞，犹胜曩别离。醉从陶令得，善必丈人知。道蹇才何取，恩深剑不疑。此身同岸柳，只待变寒枝。","dynasty":"唐代","title":"岁暮江轩寄卢端公"}
{"author":"赵嘏","content":"一烛从风到奈何，二年衾枕逐流波。虽知不得公然泪，时泣阑干恨更多。明月萧萧海上风，君归泉路我飘蓬。门前虽有如花貌，争奈如花心不同。","dynasty":"唐代","title":"悼亡二首"}
{"author":"赵嘏","content":"雨过郊园绿尚微，落花惆怅满尘衣。芳尊有酒无人共，日暮看山还独归。","dynasty":"唐代","title":"南园"}
{"author":"赵嘏","content":"千株松下双峰寺，一盏灯前万里身。自为心猿不调伏，祖师元是世间人。","dynasty":"唐代","title":"四祖寺"}
{"author":"赵嘏","content":"云物凄清拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。","dynasty":"唐代","title":"长安秋望"}
{"author":"赵嘏","content":"青云席中罗袜尘，白首江上吟诗人。登龙不及三千士，虚度膺门二十春。平生望断云层层，紫府杳是他人登。却应归访溪边寺，说向当时同社僧。尊前谁伴谢公游，莲岳晴来翠满楼。坐见一方金变化，独吟红药对残秋。","dynasty":"唐代","title":"叙事献同州侍御三首"}
{"author":"赵嘏","content":"玉颜恒自敛，羞出镜台前。早惑阳城客，今悲华锦筵。从军人更远，投喜鹊空传。夫婿交河北，迢迢路几千。","dynasty":"唐代","title":"杂曲歌辞。昔昔盐。恒敛千金笑"}
{"author":"赵嘏","content":"渌沼春光后，青青草色浓。绮罗惊翡翠，暗粉妒芙蓉。云遍窗前见，荷翻镜里逢。将心托流水，终日渺无从。","dynasty":"唐代","title":"杂曲歌辞。昔昔盐。水溢芙蓉沼"}
{"author":"赵嘏","content":"春至今朝燕，花时伴独啼。飞斜珠箔隔，语近画梁低。帷卷闲窥户，床空暗落泥。谁能长对此，双去复双栖。","dynasty":"唐代","title":"杂曲歌辞。昔昔盐。空梁落燕泥"}
{"author":"赵嘏","content":"五柳逢秋影渐微，陶潜恋酒不知归。但存物外醉乡在，谁向人间问是非。","dynasty":"唐代","title":"赠王明府"}
{"author":"赵嘏","content":"竹阁斜溪小槛明，惟君来赏见山情。马嘶风雨又归去，独听子规千万声。","dynasty":"唐代","title":"吕校书雨中见访"}
{"author":"赵嘏","content":"知有岩前万树桃，未逢摇落思空劳。年年盛发无人见，三十六溪春水高。","dynasty":"唐代","title":"千秋岭下"}
{"author":"赵嘏","content":"去跳风雨几奔波，曾共辛勤奈若何。莫遣穷归不知处，秋山重叠戍旗多。","dynasty":"唐代","title":"歙州道中仆逃"}
{"author":"赵嘏","content":"节过重阳菊委尘，江边病起杖扶身。不知此日龙山会，谁是风流落帽人。","dynasty":"唐代","title":"重阳日寄韦舍人"}
{"author":"赵嘏","content":"一掷虽然未得卢，惊人不用绕床呼。牢之坐被青云逼，只问君能酷似无。","dynasty":"唐代","title":"赠薛勋下第"}
{"author":"赵嘏","content":"一川如画敬亭东，待诏闲游处处同。天竺山前镜湖畔，何如今日庾楼中。","dynasty":"唐代","title":"宛陵望月寄沈学士"}
{"author":"赵嘏","content":"芙蓉幕里千场醉，翡翠岩前半日闲。惆怅晋朝人不到，谢公抛力上东山。","dynasty":"唐代","title":"翡翠岩"}
{"author":"赵嘏","content":"楼上风流庾使君，笙歌曾醉此中闻。目前已是陵阳路，回首丛山满眼云。晚树萧萧促织愁，风帘似水满床秋。千山不碍笙歌月，谁伴羊公上夜楼。","dynasty":"唐代","title":"发新安后途中寄卢中丞二首"}
{"author":"赵嘏","content":"满水楼台满寺山，七年今日共跻攀。月高对菊问行客，去折芳枝早晚还。","dynasty":"唐代","title":"留题兴唐寺"}
{"author":"赵嘏","content":"门外烟横载酒船，谢公携客醉华筵。寻花偶坐将军树，饮酒方重刺史天。几曲艳歌春色里，数行高鸟暮云边。分明听得舆人语，愿及行春更一年。","dynasty":"唐代","title":"陪韦中丞宴扈都头花园"}
{"author":"赵嘏","content":"春酿正风流，梨花莫问愁。马卿思一醉，不惜鹔鹴裘。","dynasty":"唐代","title":"春酿"}
{"author":"赵嘏","content":"叶覆清溪滟滟红，路横秋色马嘶风。独携一榼郡斋酒，吟对青山忆谢公。","dynasty":"唐代","title":"寄卢中丞"}
{"author":"赵嘏","content":"左掖初辞近侍班，马嘶寻得过街闲。映鞭柳色微遮水，随步花枝欲碍山。暖泛鸟声来席上，醉从诗句落人间。此时失意哀吟客，更觉风流不可攀。","dynasty":"唐代","title":"和令狐补阙春日独游西街"}
{"author":"赵嘏","content":"滟滟横波思有馀，庾楼明月堕云初。扬州寒食春风寺，看遍花枝尽不如。","dynasty":"唐代","title":"赠歙州妓"}
{"author":"赵嘏","content":"拂烟披月羽毛新，千里初辞九陌尘。曾失玄珠求象罔，不将双耳负伶伦。贾嵩词赋相如手，杨乘歌篇李白身。除却今年仙侣外，堂堂又见两三春。","dynasty":"唐代","title":"成名年献座主仆射兼呈同年"}
{"author":"赵嘏","content":"万里无人见，众情难与论。思君常入梦，同鹊屡惊魂。孤寝红罗帐，双啼玉箸痕。妾心甘自保，岂复暂忘恩。","dynasty":"唐代","title":"杂曲歌辞。昔昔盐。惊魂同夜鹊"}
{"author":"赵嘏","content":"竹外池塘烟雨收，送春无伴亦迟留。秦城马上半年客，潘鬓水边今日愁。气变晚云红映阙，风含高树碧遮楼。杏园花落游人尽，独为圭峰一举头。","dynasty":"唐代","title":"春尽独游慈恩寺南池"}
{"author":"赵嘏","content":"官总芸香阁署崇，可怜诗句落春风。偶然侍坐水声里，还许醉吟松影中。车马照来红树合，烟霞咏尽翠微空。不因高寺闲回首，谁识飘飘一寒翁。","dynasty":"唐代","title":"三像寺酬元秘书"}
{"author":"赵嘏","content":"禅栖忽忆五峰游，去著方袍谢列侯。经启楼台千叶曙，锡含风雨一枝秋。题诗片石侵云在，洗钵香泉覆菊流。却忆前年别师处，马嘶残月虎溪头。","dynasty":"唐代","title":"送僧归庐山"}
{"author":"赵嘏","content":"独上江楼思渺然，月光如水水如天。同来望月人何处？风景依稀似去年。","dynasty":"唐代","tags":"孤独，怀念，友人","title":"江楼旧感/江楼感旧"}
{"author":"赵嘏","content":"水边残雪照亭台，台上风襟向雪开。还似当时姓丁鹤，羽毛成后一归来。","dynasty":"唐代","title":"送王龟拾遗谢官后归浐水山居"}
{"author":"赵嘏","content":"凋瘵民思太古风，上贤绥辑副宸衷。舟移清镜禹祠北，路转翠屏天姥东。旌旆影前横竹马，咏歌声里乐樵童。遥知到郡沧波晏，三岛离离一望中。","dynasty":"唐代","title":"淮信贺滕迈台州"}
{"author":"赵嘏","content":"独上江楼思悄然，月光如水水如天。同来玩月人何在，风景依稀似去年。","dynasty":"唐代","title":"江楼有感"}
{"author":"赵嘏","content":"平生事行役，今日始知非。岁月老将至，江湖春未归。传家有天爵，主祭用儒衣。何必劳知己，无名亦息机。未明唤僮仆，江上忆残春。风雨落花夜，山川驱马人。星星一镜发，草草百年身。此日念前事，沧洲情更亲。","dynasty":"唐代","title":"东归道中二首"}
{"author":"赵嘏","content":"宅边秋水浸苔矶，日日持竿去不归。杨柳风多潮未落，蒹葭霜冷雁初飞。重嘶匹马吟红叶，却听疏钟忆翠微。今夜秦城满楼月，故人相见一沾衣。","dynasty":"唐代","title":"长安月夜与友人话故山（一作旧山，一作故人）"}
{"author":"赵嘏","content":"白云溪北丛岩东，树石夜与潺湲通。行人一宿翠微月，二十五弦声满风。","dynasty":"唐代","title":"宿长水主人"}
{"author":"赵嘏","content":"尊前谁伴谢公游，莲岳晴来翠满楼。坐见一方金变化，独吟红药对残秋。","dynasty":"唐代","title":"叙事献同州侍御三首其三"}
{"author":"赵嘏","content":"青云席中罗袜尘，白首江上吟诗人。登龙不及三千士，虚度膺门二十春。平生望断云层层，紫府杳是他人登。却应归访溪边寺，说向当时同社僧。尊前谁伴谢公游，莲岳晴来翠满楼。坐见一方金变化，独吟红药对残秋。","dynasty":"唐代","title":"叙事献同州侍御三首"}
{"author":"赵嘏","content":"门下烟横载酒船，谢家携客醉华筵。寻花偶坐将军树，饮水方重刺史天。几曲艳歌春色里，断行高鸟暮云边。分明听得舆人语，愿及行春更一年。","dynasty":"唐代","title":"陪韦中丞宴扈都头花园（一作楚州宴花楼）"}
{"author":"赵嘏","content":"童稚苦相问，归来何太迟。共谁争岁月，赢得鬓边丝。","dynasty":"唐代","title":"到家（一作杜牧诗，题作归家）"}
{"author":"赵嘏","content":"寂寞堂前日又曛，阳台去作不归云。从来闻说沙吒利，今日青娥属使君。","dynasty":"唐代","title":"座上献元相公"}
{"author":"赵嘏","content":"东来珠履与旌旗，前者登朝亦一时。竹马迎呼逢稚子，柏台长告见男儿。花飘舞袖楼相倚，角送归轩客尽随。独有贱夫怀感激，十年两地负恩知。","dynasty":"唐代","title":"抒怀上歙州卢中丞宣州杜侍郎"}
{"author":"赵嘏","content":"诗家本多感，况值广陵春。暖驻含窗日，香馀醉袖尘。浮名皆有分，一笑最关身。自此容依托，清才两故人。","dynasty":"唐代","title":"陪崔璞侍御和崔㻂"}
{"author":"赵嘏","content":"双溪楼影向云横，歌转高台晚更清。独自下楼骑瘦马，摇鞭重入乱蝉声。","dynasty":"唐代","title":"婺州宴上留别"}
{"author":"赵嘏","content":"来时健笔佐嫖姚，去折槐花度野桥。谁见尊前此惆怅，一声歌尽路迢迢。","dynasty":"唐代","title":"宣州送判官"}
{"author":"赵嘏","content":"笙歌只是旧笙歌，肠断风流奈别何。照物二年春色在，感恩千室泪痕多。尽将魂梦随西去，犹望旌旗暂一过。今日尊前无限思，万重云月隔烟波。","dynasty":"唐代","title":"山阳韦中丞罢郡因献"}
{"author":"赵嘏","content":"官总芸香阁署崇，可怜诗句落春风。偶然侍坐水声里，还许醉吟松影中。车马照来红树合，烟霞咏尽翠微空。不因高寺闲回首，谁识飘飘一寒翁。","dynasty":"唐代","title":"三像寺酬元秘书"}
{"author":"赵嘏","content":"门前不改旧山河，破虏曾轻马伏波。今日独经歌舞地，古槐疏冷夕阳多。","dynasty":"唐代","title":"经汾阳旧宅"}
{"author":"赵嘏","content":"天上高高月桂丛，分明三十一枝风。满怀春色向人动，遮路乱花迎马红。鹤驭回飘云雨外，兰亭不在管弦中。居然自是前贤事，何必青楼倚翠空。","dynasty":"唐代","title":"今年新先辈以遏密之际每有宴集必资清谈书此奉贺"}
{"author":"赵嘏","content":"笙歌只是旧笙歌，肠断风流奈别何。照物二年春色在，感恩千室泪痕多。尽将魂梦随西去，犹望旌旗暂一过。今日尊前无限思，万重云月隔烟波。","dynasty":"唐代","title":"山阳韦中丞罢郡因献"}
{"author":"赵嘏","content":"靖节何须彭泽逢，菊洲松岛水悠溶。行人自折门前柳，高鸟不离溪畔峰。晓渭度檐帆的的，晚原含雨树重重。轩车过尽无公事，枕上一声长乐钟。","dynasty":"唐代","title":"题昭应王明府溪亭"}
{"author":"赵嘏","content":"楚江横在草堂前，杨柳洲西载酒船。两见梨花归不得，每逢寒食一潸然。斜阳映阁山当寺，微绿含风月满川。同郡故人攀桂尽，把诗吟向泬寥天。","dynasty":"唐代","title":"东望"}
{"author":"赵嘏","content":"万水东流去不回，先生独自负仙才。蕊宫横浪海边别，鹤翅驻云天上来。几处吹箫森羽卫，谁家残月下楼台。春风正好分琼液，乞取当时白玉杯。","dynasty":"唐代","title":"秦中逢王处士"}
{"author":"赵嘏","content":"一百五日家未归，新丰鸡犬独依依。满楼春色傍人醉，半夜雨声前计非。缭绕沟塍含绿晚，荒凉树石向川微。东风吹泪对花落，憔悴故交相见稀。","dynasty":"唐代","title":"寒食新丰别友人"}
{"author":"赵嘏","content":"独上江楼思悄然，月光如水水如天。同来玩月人何在，风景依稀似去年。","dynasty":"唐代","title":"江楼有感"}
{"author":"赵嘏","content":"门前不改旧山河，破虏曾轻马伏波。今日独经歌舞地，古槐疏冷夕阳多。","dynasty":"唐代","title":"经汾阳旧宅"}
{"author":"赵嘏","content":"雪绕千峰驿路长，谢家联句待檀郎。手持碧落新攀桂，月在东轩旧选床。几日旌幢延骏马，到时冰玉动华堂。孔门多少风流处，不遣颜回识醉乡。","dynasty":"唐代","title":"送薛耽先辈归谒汉南"}
{"author":"赵嘏","content":"君恩已尽欲何归，犹有残香在舞衣。自恨身轻不如燕，春来长绕御帘飞。","dynasty":"唐代","title":"长信宫（一作孟迟诗）"}
{"author":"赵嘏","content":"平生半为山淹留，马上欲去还回头。两京尘路一双鬓，不见玉泉千万秋。","dynasty":"唐代","title":"过喷玉泉"}
{"author":"赵嘏","content":"九转丹成最上仙，青天暖日踏云轩。春风贺喜无言语，排比花枝满杏园。","dynasty":"唐代","title":"喜张濆及第"}
{"author":"赵嘏","content":"晓发梳临水，寒塘坐见秋。乡心正无限，一雁度南楼。","dynasty":"唐代","tags":"生活","title":"寒塘"}
{"author":"赵嘏","content":"门前不改旧山河，破虏曾轻马伏波。今日独经歌舞地，古槐疏冷夕阳多。","dynasty":"唐代","title":"经汾阳旧宅"}
{"author":"赵嘏","content":"云中路杳杳，江畔草萋萋。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。","dynasty":"唐代","title":"那能惜马蹄"}
{"author":"赵嘏","content":"楼上风流庾使君，笙歌曾醉此中闻。目前已是陵阳路，回首丛山满眼云。晚树萧萧促织愁，风帘似水满床秋。千山不碍笙歌月，谁伴羊公上夜楼。","dynasty":"唐代","title":"发新安后途中寄卢中丞二首"}
{"author":"赵嘏","content":"凫鹥声暖野塘春，鞍马嘶风驿路尘。一宿青山又前去，古来难得是闲人。","dynasty":"唐代","title":"发青山"}
{"author":"赵嘏","content":"碧江凉冷雁来疏，闲望江云思有馀。秋馆池亭荷叶歇，野人篱落豆花初。无愁自得仙翁术，多病能忘太史书。闻说故园香稻熟，片帆归去就鲈鱼。","dynasty":"唐代","title":"江亭晚望"}
{"author":"赵嘏","content":"风蝉旦夕鸣，伴夜送秋声。故里客归尽，水边身独行。噪轩高树合，惊枕暮山横。听处无人见，尘埃满甑生。","dynasty":"唐代","title":"风蝉"}
{"author":"赵嘏","content":"碧树如烟覆晚波，清秋欲尽客重过。故园亦有如烟树，鸿雁不来风雨多。","dynasty":"唐代","title":"宛陵馆冬青树（一作汉阴亭树）"}
{"author":"赵嘏","content":"看山台下水无尘，碧筱前头曲水春。独对一尊风雨夜，不知家有早朝人。","dynasty":"唐代","title":"题段氏中台"}
{"author":"赵嘏","content":"二年恩意是春辉，清净胸襟似者希。泣尽楚人多少泪，满船唯载酒西归。","dynasty":"唐代","title":"送韦中丞"}
{"author":"赵嘏","content":"晚树疏蝉起别愁，远人回首忆沧洲。江连故国无穷恨，日带残云一片秋。久客转谙时态薄，多情只共酒淹留。到头生长烟霞者，须向烟霞老始休。","dynasty":"唐代","title":"自遣"}
{"author":"赵嘏","content":"流年堪惜又堪惊，砧杵风来满郡城。高鸟过时秋色动，征帆落处暮云平。思家正叹江南景，听角仍含塞北情。此日沾襟念岐路，不知何处是前程。","dynasty":"唐代","title":"齐安早秋"}
{"author":"赵嘏","content":"鲁儒今日意何如，名挂春官选籍初。野艇几曾寻水去，故山从此与云疏。吟怜受露花阴足，行觉嘶风马力馀。闻说晚心心更静，竹间依旧卧看书。","dynasty":"唐代","title":"赠陈正字"}
{"author":"赵嘏","content":"云中路杳杳，江畔草萋萋。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。","dynasty":"唐代","title":"那能惜马蹄"}
{"author":"赵嘏","content":"微烟已辨秦中树，远梦更依江上台。看落晚花还怅望，鲤鱼时节入关来。","dynasty":"唐代","title":"入蓝关"}
{"author":"赵嘏","content":"翠湿衣襟山满楼，竹间溪水绕床流。行人莫羡邮亭吏，生向此中今白头。","dynasty":"唐代","title":"沙溪馆（一作仙娥驿）"}
{"author":"赵嘏","content":"心法云无住，流沙归复来。锡随山鸟动，经附海船回。洗足柳遮寺，坐禅花委苔。惟将一童子，又欲过天台。","dynasty":"唐代","title":"赠金刚三藏（一作许浑诗）"}
{"author":"赵嘏","content":"束带临风气调新，孔门才业独谁伦。杉松韵冷雪溪暗，鸾鹤势高天路春。美玉韫来休问价，芳枝攀去正无尘。莫将芸阁轻科第，须作人间第一人。","dynasty":"唐代","title":"赠李秘书"}
{"author":"赵嘏","content":"去跳风雨几奔波，曾共辛勤奈若何。莫遣穷归不知处，秋山重叠戍旗多。","dynasty":"唐代","title":"歙州道中仆逃"}
{"author":"赵嘏","content":"云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。","dynasty":"唐代","title":"长安晚秋"}
{"author":"赵嘏","content":"翠湿衣襟山满楼，竹间溪水绕床流。行人莫羡邮亭吏，生向此中今白头。","dynasty":"唐代","title":"沙溪馆（一作仙娥驿）"}
{"author":"赵嘏","content":"仙翁归袖拂烟霓，一卷素书还独携。劚药满囊身不病，抱琴何处鹤同栖。沾衣尽日看山坐，搔首残春向路迷。树树白云幽径绝，短船空倚武陵溪。","dynasty":"唐代","title":"王先生不别而去"}
{"author":"赵嘏","content":"云里幽僧不置房，橡花藤叶盖禅床。朝来逢著山中伴，闻说新移最上方。","dynasty":"唐代","title":"寄山僧"}
{"author":"赵嘏","content":"双溪楼影向云横，歌转高台晚更清。独自下楼骑瘦马，摇鞭重入乱蝉声。","dynasty":"唐代","title":"婺州宴上留别"}
{"author":"赵嘏","content":"月满长空树满霜，度云低拂近檐床。林中夜半一声磬，卧见高僧入道场。","dynasty":"唐代","title":"宿僧院"}
{"author":"赵嘏","content":"故园回首雁初来，马上千愁付一杯。惟有新诗似相识，暮山吟处共徘徊。","dynasty":"唐代","title":"途中"}
{"author":"赵嘏","content":"溪翁强访紫微郎，晓鼓声中满鬓霜。知在禁闱人不见，好风飘下九天香。","dynasty":"唐代","title":"访沈舍人不遇"}
{"author":"赵嘏","content":"佳晨何处泛花游，丞相筵开水上头。双影旆摇山雨霁，一声歌动寺云秋。林光静带高城晚，湖色寒分半槛流。共贺万家逢此节，可怜风物似荆州。","dynasty":"唐代","title":"九日陪越州元相燕龟山寺"}
{"author":"赵嘏","content":"一烛从风到奈何，二年衾枕逐流波。虽知不得公然泪，时泣阑干恨更多。明月萧萧海上风，君归泉路我飘蓬。门前虽有如花貌，争奈如花心不同。","dynasty":"唐代","title":"悼亡二首"}
{"author":"赵嘏","content":"楚江横在草堂前，杨柳洲西载酒船。两见梨花归不得，每逢寒食一潸然。斜阳映阁山当寺，微绿含风月满川。同郡故人攀桂尽，把诗吟向泬寥天。","dynasty":"唐代","title":"东望"}
{"author":"赵嘏","content":"万里无人见，众情难与论。思君常入梦，同鹊屡惊魂。孤寝红罗帐，双啼玉箸痕。妾心甘自保，岂复暂忘恩。","dynasty":"唐代","title":"杂曲歌辞。昔昔盐。惊魂同夜鹊"}
{"author":"赵嘏","content":"照影池边多少愁，往来重见此塘秋。芙蓉苑外新经雨，红叶相随何处流。","dynasty":"唐代","title":"南池"}
{"author":"赵嘏","content":"水边残雪照亭台，台上风襟向雪开。还似当时姓丁鹤，羽毛成后一归来。","dynasty":"唐代","title":"送王龟拾遗谢官后归浐水山居"}
{"author":"赵嘏","content":"玉颜恒自敛，羞出镜台前。早惑阳城客，今悲华锦筵。从军人更远，投喜鹊空传。夫婿交河北，迢迢路几千。","dynasty":"唐代","title":"杂曲歌辞。昔昔盐。恒敛千金笑"}
{"author":"赵嘏","content":"杜若洲边人未归，水寒烟暖想柴扉。故园何处风吹柳，新雁南来雪满衣。目极思随原草遍，浪高书到海门稀。此时愁望情多少，万里春流绕钓矶。","dynasty":"唐代","title":"曲江春望怀江南故人"}
{"author":"赵嘏","content":"白云溪北丛岩东，树石夜与潺湲通。行人一宿翠微月，二十五弦声满风。","dynasty":"唐代","title":"宿长水主人"}
{"author":"赵嘏","content":"云中路杳杳，江畔草萋萋。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。","dynasty":"唐代","title":"杂曲歌辞。昔昔盐。那能惜马蹄"}
{"author":"赵嘏","content":"拂水斜烟一万条，几随春色倚河桥。不知别后谁攀折，犹自风流胜舞腰。","dynasty":"唐代","title":"东亭柳"}
{"author":"赵嘏","content":"节过重阳菊委尘，江边病起杖扶身。不知此日龙山会，谁是风流落帽人。","dynasty":"唐代","title":"重阳日寄韦舍人"}
{"author":"赵嘏","content":"君恩已尽欲何归，犹有残香在舞衣。自恨身轻不如燕，春来长绕御帘飞。","dynasty":"唐代","title":"长信宫（一作孟迟诗）"}
{"author":"赵嘏","content":"水边残雪照亭台，台上风襟向雪开。还似当时姓丁鹤，羽毛成后一归来。","dynasty":"唐代","title":"送王龟拾遗谢官后归浐水山居"}
{"author":"赵嘏","content":"多少乡心入酒杯，野塘今日菊花开。新霜何处雁初下，故国穷秋首正回。渐老向人空感激，一生驱马傍尘埃。侯门无路提携尔，虚共扁舟万里来。","dynasty":"唐代","title":"重阳日示舍弟（时在吴门）"}
{"author":"赵嘏","content":"明月溪头寺，虫声满橘洲。倚栏香径晚，移石太湖秋。古树云归尽，荒台水更流。无人见惆怅，独上最高楼。","dynasty":"唐代","title":"宿灵岩寺（即古吴官）"}
{"author":"赵嘏","content":"平生望断云层层，紫府杳是他人登。却应归访溪边寺，说向当时同社僧。","dynasty":"唐代","title":"叙事献同州侍御三首其二"}
{"author":"赵嘏","content":"楚国湘江两渺瀰，暖川晴雁背帆飞。人间离别尽堪哭，何况不知何日归。","dynasty":"唐代","title":"江上与兄别"}
{"author":"赵嘏","content":"少年从事霍嫖姚，来自枫林度柳桥。金管别筵楼灼灼，玉溪回首马萧萧。清风气调真君辈，知己风流满圣朝。独有故人愁欲死，晚檐疏雨动空瓢。","dynasty":"唐代","title":"薛廷范从事自宣城至因赠"}
{"author":"赵嘏","content":"膺门不避额逢珠，绝境由来卷轴须。早忝阿戎诗友契，趋庭曾荐祢生无。","dynasty":"唐代","title":"十无诗寄桂府杨中丞其十"}
{"author":"赵嘏","content":"云中路杳杳，江畔草萋萋。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。","dynasty":"唐代","title":"杂曲歌辞。昔昔盐。那能惜马蹄"}
{"author":"赵嘏","content":"知有岩前万树桃，未逢摇落思空劳。年年盛发无人见，三十六溪春水高。","dynasty":"唐代","title":"千秋岭下"}
{"author":"赵嘏","content":"兰若云深处，前年客重过。岩空秋色动，水阔夕阳多。早负江湖志，今如鬓发何。唯思闲胜我，钓艇在烟波。","dynasty":"唐代","title":"虎丘寺赠渔处士"}
{"author":"赵嘏","content":"良人征绝域，一去不言还。百战攻胡虏，三冬阻玉关。萧萧边马思，猎猎戍旗闲。独把千重恨，连年未解颜。","dynasty":"唐代","title":"杂曲歌辞。昔昔盐。一去无还意"}
{"author":"赵嘏","content":"平生事行役，今日始知非。岁月老将至，江湖春未归。传家有天爵，主祭用儒衣。何必劳知己，无名亦息机。未明唤僮仆，江上忆残春。风雨落花夜，山川驱马人。星星一镜发，草草百年身。此日念前事，沧洲情更亲。","dynasty":"唐代","title":"东归道中二首"}
{"author":"赵嘏","content":"终日劳车马，江边款行扉。残花春浪阔，小酒故人稀。戍鼓客帆远，津云夕照微。何由兄与弟，俱及暮春归。","dynasty":"唐代","title":"江边"}
{"author":"赵嘏","content":"迟客疏林下，斜溪小艇通。野桥连寺月，高竹半楼风。水静鱼吹浪，枝闲鸟下空。数峰相向绿，日夕郡城东。","dynasty":"唐代","title":"越中寺居"}
{"author":"赵嘏","content":"楚江横在草堂前，杨柳洲西载酒船。两见梨花归不得，每逢寒食一潸然。斜阳映阁山当寺，微绿含风月满川。同郡故人攀桂尽，把诗吟向泬寥天。","dynasty":"唐代","title":"东望"}
{"author":"赵嘏","content":"天上高高月桂丛，分明三十一枝风。满怀春色向人动，遮路乱花迎马红。鹤驭回飘云雨外，兰亭不在管弦中。居然自是前贤事，何必青楼倚翠空。","dynasty":"唐代","title":"今年新先辈以遏密之际每有宴集必资清谈书此奉贺"}
{"author":"赵嘏","content":"烟暖池塘柳覆台，百花园里看花来。烧衣焰席三千树，破鼻醒愁一万杯。不肯为歌随拍落，却因令舞带香回。山公仰尔延宾客，好傍春风次第开。","dynasty":"唐代","title":"花园即事呈常（一作韦中丞）"}
{"author":"赵嘏","content":"暂息劳生树色间，平明机虑又相关。吟辞宿处烟霞去，心负秋来水石闲。竹户半开钟未绝，松枝静霁鹤初还。明朝一倍堪惆怅，回首尘中见此山。","dynasty":"唐代","title":"早发剡中石城寺"}
{"author":"赵嘏","content":"楼上华筵日日开，眼前人事只堪哀。征车自入红尘去，远水长穿绿树来。云雨暗更歌舞伴，山川不尽别离杯。无由并写春风恨，欲下郧城首重回。","dynasty":"唐代","title":"登安陆西楼"}
{"author":"赵嘏","content":"琴酒曾将风月须，谢公名迹满江湖。不知贵拥旌旗后，犹暇怜诗爱酒无。东省南宫兴不孤，几因诗酒谬招呼。一从开署芙蓉幕，曾向风前记得无。遥闻桂水绕城隅，城上江山满画图。为问訾家洲畔月，清秋拟许醉狂无。日暮江边一小儒，空怜未有白髭须。马融已贵诸生老，犹自容窥绛帐无。一种吟诗号孔徒，沧江有客独疏愚。初筵尽辟知名士，许到风前月下无。望断南云日已晡，便应凭梦过重湖。不知自古登龙者，曾有因诗泥得无。早游门馆一樵夫，只爱吟诗傍药炉。旌旆满江身不见，思言记得颍川无。孔融襟抱称名儒，爱物怜才与世殊。今日宾阶忘姓字，当时省记荐雄无。僻爱江山俯坐隅，人间不是便为图。尊前为问神仙伴，肯向三清慰荐无。膺门不避额逢珠，绝境由来卷轴须。早忝阿戎诗友契，趋庭曾荐祢生无。","dynasty":"唐代","title":"十无诗寄桂府杨中丞"}
{"author":"赵嘏","content":"九转丹成最上仙，青天暖日踏云轩。春风贺喜无言语，排比花枝满杏园。","dynasty":"唐代","title":"喜张濆及第"}
{"author":"赵嘏","content":"莫向花前泣酒杯，谪仙依旧是仙才。犹堪与世为祥瑞，曾到蓬山顶上来。","dynasty":"唐代","title":"赠张濆榜头被驳落"}
{"author":"赵嘏","content":"童稚苦相问，归来何太迟。共谁争岁月，赢得鬓边丝。","dynasty":"唐代","title":"到家（一作杜牧诗，题作归家）"}
{"author":"赵嘏","content":"舟触长松岸势回，潺湲一夜绕亭台。若教靖节先生见，不肯更吟归去来。","dynasty":"唐代","title":"赠桐乡丞"}
{"author":"赵嘏","content":"青娥埋没此江滨，江树飕飗惨暮云。文字在碑碑已堕，波涛辜负色丝文。","dynasty":"唐代","title":"题曹娥庙"}
{"author":"赵嘏","content":"少年从事霍嫖姚，来自枫林度柳桥。金管别筵楼灼灼，玉溪回首马萧萧。清风气调真君辈，知己风流满圣朝。独有故人愁欲死，晚檐疏雨动空瓢。","dynasty":"唐代","title":"薛廷范从事自宣城至因赠"}
{"author":"赵嘏","content":"郎作东台御史时，妾长西望敛双眉。一从诏下人皆羡，岂料恩衰不自知。高阙如天萦晓梦，华筵似水隔秋期。坐来情态犹无限，更向楼前舞柘枝。","dynasty":"唐代","title":"代人赠杜牧侍御（宣州会中）"}
{"author":"赵嘏","content":"妙尽戎机佐上台，少年清苦自霜台。马嘶深竹闲宜贵，花拂朱衣美称才。早入半缘分务重，晚吟多是看山回。名高渐少翻飞伴，几度烟霄独去来。","dynasty":"唐代","title":"浙东赠李副使员外"}
{"author":"赵嘏","content":"千峰归去旧林塘，溪县门前即故乡。曾把桂夸春里巷，重怜身称锦衣裳。洲迷翠羽云遮槛，露湿红蕉月满廊。就养举朝人共羡，清资让却校书郎。","dynasty":"唐代","title":"送陈嘏登第作尉归觐"}
{"author":"赵嘏","content":"缑山双去羽翰轻，应为仙家好弟兄。茅固枕前秋对舞，陆云溪上夜同鸣。紫泥封处曾回首，碧落归时莫问程。自笑沧江一渔叟，何由似尔到层城。","dynasty":"唐代","title":"山阳卢明府以双鹤寄遗，白氏以诗回答，因寄和"}
{"author":"赵嘏","content":"暖莺春日舌难穷，枕上愁生晓听中。应袅绿窗残梦断，杏园零落满枝风。","dynasty":"唐代","title":"春日书怀"}
{"author":"赵嘏","content":"一树繁阴先著名，异花奇叶俨天成。马嵬此去无多地，只合杨妃墓上生。","dynasty":"唐代","title":"咏端正春树"}
{"author":"赵嘏","content":"噪蝉声乱日初曛，弦管楼中永不闻。独奈愁人数茎发，故园秋隔五湖云。","dynasty":"唐代","title":"听蝉"}
{"author":"赵嘏","content":"禁钟声尽见栖禽，关塞迢迢故国心。无限春愁莫相问，落花流水洞房深。","dynasty":"唐代","title":"寄远"}
{"author":"赵嘏","content":"多少乡心入酒杯，野塘今日菊花开。新霜何处雁初下，故国穷秋首正回。渐老向人空感激，一生驱马傍尘埃。侯门无路提携尔，虚共扁舟万里来。","dynasty":"唐代","title":"重阳日示舍弟（时在吴门）"}
{"author":"赵嘏","content":"拂水斜烟一万条，几随春色倚河桥。不知别后谁攀折，犹自风流胜舞腰。","dynasty":"唐代","title":"东亭柳"}
{"author":"赵嘏","content":"只言双鬓未蹉跎，独奈牛羊送日何。禅客不归车马去，晚檐山色为谁多。溪上禅关水木间，水南山色与僧闲。春风尽日无来客，幽磬一声高鸟还。","dynasty":"唐代","title":"僧舍二首"}
{"author":"赵嘏","content":"馆娃宫伴千年寺，水阔云多客到稀。闻说春来更惆怅，百花深处一僧归。","dynasty":"唐代","title":"灵岩寺"}
{"author":"赵嘏","content":"抱琴花夜不胜春，独奏相思泪满巾。第五指中心最恨，数声呜咽为何人。湘娥不葬九疑云，楚水连天坐忆君。惟有啼乌旧名在，忍教呜咽夜长闻。","dynasty":"唐代","title":"代人听琴二首"}
{"author":"赵嘏","content":"心熟家山梦不迷，孤峰寒绕一条溪。秋窗觉后情无限，月堕馆娃宫树西。","dynasty":"唐代","title":"吴门梦故山"}
{"author":"赵嘏","content":"孤亭影在乱花中，怅望无人此醉同。听尽暮钟犹独坐，水边襟袖起春风。","dynasty":"唐代","title":"南亭"}
{"author":"赵嘏","content":"冷日微烟渭水愁，翠华宫树不胜秋。霓裳一曲千门锁，白尽梨园弟子头。","dynasty":"唐代","title":"冷日过骊山（一作孟迟诗）"}
{"author":"赵嘏","content":"叶覆清溪滟滟红，路横秋色马嘶风。独携一榼郡斋酒，吟对青山忆谢公。","dynasty":"唐代","title":"寄卢中丞"}
{"author":"赵嘏","content":"绮筵无处避梁尘，虞姹清歌日日新。来值渚亭花欲尽，一声留得满城春。","dynasty":"唐代","title":"淮南丞相坐赠歌者虞姹"}
{"author":"赵嘏","content":"莲花上客思闲闲，数首新诗到筚关。吟得楚天风雨霁，一条江水两三山。","dynasty":"唐代","title":"酬段侍御"}
{"author":"赵嘏","content":"台殿参差日堕尘，坞西归去一庵云。寒泉何处夜深落，声隔半岩疏叶闻。溪户无人谷鸟飞，石桥横木挂禅衣。看云日暮倚松立，野水乱鸣僧未归。","dynasty":"唐代","title":"寻僧二首"}
{"author":"赵嘏","content":"一泓秋水千竿竹，静得劳生半日身。犹有向西无限地，别僧骑马入红尘。","dynasty":"唐代","title":"发柏梯寺"}
{"author":"赵嘏","content":"茫茫霭霭失西东，柳浦桑村处处同。戍鼓一声帆影尽，水禽飞起夕阳中。","dynasty":"唐代","title":"西江晚泊"}
{"author":"赵嘏","content":"故园回首雁初来，马上千愁付一杯。惟有新诗似相识，暮山吟处共徘徊。","dynasty":"唐代","title":"途中"}
{"author":"赵嘏","content":"绮云初堕亭亭月，锦席惟横滟滟波。宋玉逢秋正高卧，一篇吟尽奈情何。","dynasty":"唐代","title":"寄裴澜"}
{"author":"赵嘏","content":"无地无媒只一身，归来空拂满床尘。尊前尽日谁相对，唯有南山似故人。玄发侵愁忽似翁，暖尘寒袖共东风。公卿门户不知处，立马九衢春影中。","dynasty":"唐代","title":"下第后归永乐里自题二首"}
{"author":"赵嘏","content":"江莎渐映花边绿，楼日自开池上春。双鹤绕空来又去，不知临水有愁人。","dynasty":"唐代","title":"出试日独游曲江"}
{"author":"赵嘏","content":"水思云情小凤仙，月涵花态语如弦。不因金骨三清客，谁识吴州有洞天。","dynasty":"唐代","title":"赠女仙"}
{"author":"赵嘏","content":"来时健笔佐嫖姚，去折槐花度野桥。谁见尊前此惆怅，一声歌尽路迢迢。","dynasty":"唐代","title":"宣州送判官"}
{"author":"赵嘏","content":"月满长空树满霜，度云低拂近檐床。林中夜半一声磬，卧见高僧入道场。","dynasty":"唐代","title":"宿僧院"}
{"author":"赵嘏","content":"斜日横窗起暗尘，水边门户闭闲春。千竿竹里花枝动，只道无人似有人。","dynasty":"唐代","title":"寻僧"}
{"author":"赵嘏","content":"晚波东去海茫茫，谁识蓬山不死乡。弄玉已归萧史去，碧楼红树倚斜阳。","dynasty":"唐代","title":"经王先生故居"}
{"author":"赵嘏","content":"扬雄词赋举天闻，万里油幢照塞云。仆射峰西几千骑，一时迎著汉将军。旌旗杳杳雁萧萧，春尽穷沙雪未消。料得坚昆受宣后，始知公主已归朝。虽言穷北海云中，属国当时事不同。九姓如今尽臣妾，归期那肯待秋风。牢山望断绝尘氛，滟滟河西拂地云。谁见鲁儒持汉节，玉关降尽可汗军。山川险易接胡尘，秦汉图来或未真。自此尽知边塞事，河湟更欲托何人。秦皇无策建长城，刘氏仍穷北路兵。若遇单于旧牙帐，却应伤叹汉公卿。","dynasty":"唐代","title":"送从翁中丞奉使黠戛斯六首"}
{"author":"赵嘏","content":"尊前路映暮尘红，池上琴横醉席风。今日别君如别鹤，声容长在楚弦中。","dynasty":"唐代","title":"别李谱"}
{"author":"赵嘏","content":"楼畔花枝拂槛红，露天香动满帘风。谁知野寺遗钿处，尽在相如春思中。","dynasty":"唐代","title":"和杜侍郎题禅智寺南楼"}
{"author":"赵嘏","content":"凫鹥声暖野塘春，鞍马嘶风驿路尘。一宿青山又前去，古来难得是闲人。","dynasty":"唐代","title":"发青山"}
{"author":"赵嘏","content":"微烟已辨秦中树，远梦更依江上台。看落晚花还怅望，鲤鱼时节入关来。","dynasty":"唐代","title":"入蓝关"}
{"author":"赵嘏","content":"穿杨力尽独无功，华发相期一夜中。别到江头旧吟处，为将双泪问春风。","dynasty":"唐代","title":"落第寄沈询"}
{"author":"赵嘏","content":"二年恩意是春辉，清净胸襟似者希。泣尽楚人多少泪，满船唯载酒西归。","dynasty":"唐代","title":"送韦中丞"}
{"author":"赵嘏","content":"溪翁强访紫微郎，晓鼓声中满鬓霜。知在禁闱人不见，好风飘下九天香。","dynasty":"唐代","title":"访沈舍人不遇"}
{"author":"赵嘏","content":"寂寞堂前日又曛，阳台去作不归云。从来闻说沙吒利，今日青娥属使君。","dynasty":"唐代","title":"座上献元相公"}
{"author":"赵嘏","content":"溪花入夏渐稀疏，雨气如秋麦熟初。终日苦吟人不会，海边兄弟久无书。读彻残书弄水回，暮天何处笛声哀。花前独立无人会，依旧去年双燕来。","dynasty":"唐代","title":"遣兴二首"}
{"author":"赵嘏","content":"高僧夜滴芙蓉漏，远客窗含杨柳风。何处相逢话心地，月明身在磬声中。","dynasty":"唐代","title":"宿僧舍"}
{"author":"赵嘏","content":"玉钩斜傍画檐生，云匣初开一寸明。何事最能悲少妇，夜来依约落边城。","dynasty":"唐代","title":"新月"}
{"author":"赵嘏","content":"养由弓箭已无功，牢落生涯事事同。相劝一杯寒食酒，几多辛苦到春风。","dynasty":"唐代","title":"赠皇甫垣"}
{"author":"赵嘏","content":"独上江楼思悄然，月光如水水如天。同来玩月人何在，风景依稀似去年。","dynasty":"唐代","title":"江楼有感"}
{"author":"赵嘏","content":"独上江楼思渺然，月光如水水如天。同来望月人何处？风景依稀似去年。","dynasty":"唐代","title":"江楼感旧"}
{"author":"赵嘏","content":"诗家本多感，况值广陵春。暖驻含窗日，香余醉袖尘。浮名皆有分，一笑最关身。自此容依托，清才两故人。","dynasty":"唐代","title":"陪崔璞侍御和崔(王并)春日有怀"}
{"author":"赵嘏","content":"远期难可托，桃李自依依。花径无容迹，戎裘未下机。随风开又落，度日扫还飞。欲折枝枝赠，那知归不归。","dynasty":"唐代","title":"花飞桃李蹊"}
{"author":"赵嘏","content":"那堪闻荡子，迢递涉关山。肠为马嘶断，衣从泪滴斑。愁看塞上路，讵惜镜中颜。傥见征西雁，应传一字还。","dynasty":"唐代","title":"关山别荡子"}
{"author":"赵嘏","content":"云中路杳杳，江畔草萋萋。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。","dynasty":"唐代","title":"那能惜马蹄"}
{"author":"赵嘏","content":"家在枚皋旧宅边，竹轩晴与楚波连。芰荷香绕垂鞭袖，杨柳风横弄笛船。城碍十洲烟岛路，寺临千顷夕阳川。可怜时节堪归去，花落猿啼又一年。折柳城边起暮愁，可怜春色独怀忧。伤心正叹人间事，回首更惭江上鸥。鶗鴂声中寒食雨，芙蓉花外夕阳楼。凭高满眼送清渭，去傍故山山下流。","dynasty":"唐代","title":"忆山阳二首"}
{"author":"赵嘏","content":"门外烟横载酒船，谢公携客醉华筵。寻花偶坐将军树，饮酒方重刺史天。几曲艳歌春色里，数行高鸟暮云边。分明听得舆人语，愿及行春更一年。","dynasty":"唐代","title":"陪韦中丞宴扈都头花园"}
{"author":"赵嘏","content":"烟暖池塘柳覆台，百花园里看花来。烧衣焰席三千树，破鼻醒愁一万杯。不肯为歌随拍落，却因令舞带香回。山公仰尔延宾客，好傍春风次第开。","dynasty":"唐代","title":"花园即事呈韦中丞"}
{"author":"温宪","content":"团雪上晴梢，红明映碧寥。店香风起夜，村白雨休朝。静落犹和蒂，繁开正蔽条。澹然闲赏久，无以破妖娆。","dynasty":"唐代","title":"杏花"}
{"author":"温宪","content":"村南微雨新，平绿净无尘。散睡桑条暖，闲鸣屋脊春。远闻和晓梦，相应在诸邻。行乐花时节，追飞见亦频。","dynasty":"唐代","title":"春鸠"}
{"author":"温宪","content":"十口沟隍待一身，半年千里绝音尘。鬓毛如雪心如死，犹作长安下第人。","dynasty":"唐代","title":"题崇庆寺壁"}
{"author":"温宪","content":"绿阴寒食晚，犹自满空园。雨歇芳菲白，蜂稀寂寞繁。一枝横野路，数树出江村。怅望频回首，何人共酒尊。","dynasty":"唐代","title":"梨花"}
{"author":"温宪","content":"村前村后树，寓赏有馀情。青麦路初断，紫花田未耕。雉声闻不到，山势望犹横。寂寞春风里，吟酣信马行。","dynasty":"唐代","title":"郊居"}
{"author":"王延寿","content":"　　鲁灵光殿者，盖景帝程姬之子恭王馀之所立也。初，恭王始都下国，好治宫室，遂因鲁僖基兆而营焉。遭汉中微，盗贼奔突，自西京未央、建章之殿皆见隳坏，而灵光岿然独存。意者岂非神明依凭支持，以保汉室者也。然其规矩制度，上应星宿，亦所以永安也。予客自南鄙，观艺于鲁，睹斯而眙曰：“嗟乎！诗人之兴，感物而作。故奚斯颂僖，歌其路寝。而功绩存乎辞，德音昭乎声。物以赋显，事以颂宣。匪赋匪颂，将何述焉？”遂作赋曰：　　粤若稽古，帝汉祖宗，浚哲钦明。殷五代之纯熙，绍伊唐之炎精。荷天衢以元亨，廓宇宙而作京。敷皇极以创业，协神道而大宁。于是百姓昭明，九族敦序。乃命孝孙，俾侯于鲁。锡介珪以作瑞，宅附庸而开宇。乃立灵光之秘殿，配紫微而为辅。承明堂于少阳，昭列显于奎之分野。瞻彼灵光之为状也。则嵯峨嶵嵬，峞巍畾果。吁可畏乎，其骇人也。迢峣倜偿，丰丽博敞。洞翏轕乎，其无垠也。邈希世而特出，羌瑰谲而鸿纷。屹山峙以纡郁，隆崛勿乎青云，郁坱圠以嶒厷，崱缯绫而龙鳞。汩硙硙以璀璨，赫燡燡而烛坤。状若积石之锵锵，又似乎帝室之威神。崇墉冈连以岭属，朱阙岩岩而双立。高门拟于阊阖，方二轨而并入。于是乎乃历夫太阶，以造其堂。俯仰顾眄，东西周章。彤彩之饰，徒何为乎？浩浩涆涆，流离烂漫，皓壁暠曜以月照，丹柱歙而电烻，霞驳云蔚，若阴若阳。瀖濩磷乱，炜炜煌煌。隐阴夏以中处，霐寥窲以峥嵘。鸿爌炾以爣阆，飋萧条而清冷。动滴沥以成响，殷雷应其若惊。耳嘈嘈以失听，目敻敻而丧精。骈密石与琅玕，齐玉珰与壁英。遂排金扉而北入，霄霭霭而晻暖。旋室便娟以窈窕，洞房叫窱而幽邃。西厢踟蹰以闲宴，东序重深而奥秘。屹铿瞑以勿罔，屑黡翳以懿濞。魂悚悚其惊斯，心????1而发悸。于是详察其栋宇，观其结构，规矩应天，上宪觜陬。倔佹云起，钦离搂，三间四表，八维九隅，万楹丛倚，磊砢相扶，浮柱岧嵽以星悬，漂峣峣而枝拄。飞梁偃蹇以虹指，揭蘧蘧而腾凑。层栌磥以岌峨，曲枅要绍而环句。芝栭欑罗以戢孴，枝牚杈枒而斜据。傍夭蟜以横出，互黝纠而搏负。下岪蔚以璀错，上崎义而重注。捷猎鳞集，支离分赴。纵横骆驿，各有所趣。尔乃悬栋结阿，天窗绮疏。圆渊方井，反植荷蕖。发秀吐荣，菡萏披敷。绿房紫菂，窋咤垂珠，云楶藻棁，龙桶雕镂。飞禽走兽，因木生姿。奔虎攫挐以梁倚，仡奋亹而轩鬐。蛟龙腾骧以蜿蟺，颔若动而躨跜。朱鸟舒翼以峙衡，腾蛇蟉虬而绕榱。白鹿孑于欂栌，蟠暾宛转而承楣。狡兔跧伏于柎侧，猨狖攀椽而相追。玄熊冉炎以龂龂，却负载而蹲跠。齐首目以瞪眄，徒徒而狋狋，胡人遥集于上楹，俨雅跽而相对。仡欺??以雕穴，?2顤顟而睽睢。状若悲愁于危处，憯颦蹙而含悴。神仙岳岳于栋间。玉女窥窗而下视。忽瞟眇以响像，若鬼神之仿佛。图画天地，品类群生。杂物奇怪，山神海灵。写载其状，托之丹青。千变万化，事各缪形。随色象类，曲得其情。上纪开辟，遂古之初。五龙比翼，人皇九头。伏羲鳞身，女娲蛇躯。鸿荒朴略，厥状睢盱。焕炳可观，黄帝唐虞。轩冕以庸，衣裳有殊。下及三后，淫妃乱主。忠臣孝子，烈士贞女。贤愚成败，靡不载叙。恶以诫世，善以示後。于是乎连阁承宫，驰道周环。阳榭外望，高楼飞观。长途升降，轩槛曼延。渐台临池，层曲九成。屹然特立，的尔殊形。高径华盖，仰看天庭。飞陛揭孽，缘云上征。中坐垂景，頫视流星。千门相似，万户如一。岩突洞出，逶迤诘屈。周行数里，仰不见日。何宏丽之靡靡，咨用力之妙勤。非夫通神之俊才，谁能克成乎此勋，据坤灵之宝势，子苍昊天纯殷。包阴阳之变化，含元气之烟煴。玄醴腾涌于阴沟，甘露被宇而下臻。朱桂黝倏于南北，兰芝阿那于东西。祥风翕习以飒洒，激芳香而常芬。神灵扶其栋宇，历千载而弥坚。永安宁以祉福，长与大汉而久存。实至尊之所御，保延寿而宜子孙。苟可贵其若斯，孰亦有云而不珍！　　乱曰：彤彤灵宫，岿山穹崇，纷厖鸿兮，崱山力嵫厘，岑崰嶷，骈巃嵸兮。连拳偃蹇，仑菌踡产，傍欹倾兮。歇幽蔼，云覆霮?3，洞杳冥兮。葱翠紫蔚，田碨瑰玮，含光晷兮。穷奇极妙，栋宇已来，未之有兮。神之营之，瑞我汉室，永不朽兮。","dynasty":"两汉","tags":"叙事，建筑，赞美","title":"鲁灵光殿赋"}
{"author":"丰有俊","content":"小船行行过晴轩，衾紬帷楮兴修然。如何打叠江湖志，甘守陈编隐几眠。","dynasty":"宋代","title":"题薛教授靖轩"}
{"author":"郑文妻","content":"花深深。一钩罗袜行花阴。行花阴。闲将柳带，细结同心。日边消息空沈沈。画眉楼上愁登临。愁登临。海棠开后，望到如今。","dynasty":"宋代","tags":"宋词精选，向往，爱情","title":"忆秦娥·花深深"}
{"author":"张景修","content":"嫩水挼蓝，遥堤映翠，半雨半烟桥畔。鸣禽弄舌，蔓草萦心，偏称谢家池馆。红粉墙头，柳摇金缕，纤柔舞腰低软。被和风、搭在阑干，终日绣帘谁卷。春易老，细叶舒眉，轻花吐絮，渐觉绿阴垂暖。章台系马，灞水维舟，追念凤城人远。惆怅阳关故国，杯酒飘零，惹人肠断。恨青青客舍，江头风笛，乱云空晚。","dynasty":"宋代","title":"选冠子其一"}
{"author":"张景修","content":"春风曾见桃花面。重见胜初见。两枝独占小春开。应怪刘郎迷路、又重来。旁人应笑髯公老。独爱花枝好。世间好景不长圆。莫放笙歌归院、且尊前。","dynasty":"宋代","title":"虞美人"}
{"author":"张景修","content":"嫩水采蓝，遥堤映翠，半雨半烟桥畔。鸣禽弄舌，蔓草萦心，偏称谢家池馆。红粉墙头，柳摇金缕，纤柔舞腰低软。被和风、搭在阑干，终日绣帘谁卷。春易老，细叶舒眉，轻花吐絮，渐觉绿阴垂暖。章台系马，灞水维舟，追念凤城人远。惆怅阳关故国，杯酒飘零，惹人肠断。恨青青客舍，江头风笛，乱云空晚。","dynasty":"宋代","title":"选冠子"}
{"author":"方成圭","content":"当年坛坫盛金台，未预宾筵末座杯。天北剑光沈督亢，海东云气接蓬莱。骚情不乱灵均笔，选体能精子美才。垂老明山一携手，半生襟抱为君开。","dynasty":"清代","title":"题《复庄诗问》二章其一"}
{"author":"方成圭","content":"诗天无际任穷搜，屈曲依人信足羞。谁与鲲鹏争变化，不随鹒蟀度春秋。身逃绮劫仙应妒，手把灵符鬼亦愁。读罢怪来香一缕，邻梅枝过短墙头。","dynasty":"清代","title":"题《复庄诗问》二章其二"}
{"author":"方成圭","content":"女阳亭边杵声歇，冤禽南飞夜啼血。生平弱质那禁愁，肝胆早为禀砧裂。天路狞飙苦常搅，琼树一枝又吹折。袅袅游丝空所依，泪流到水水呜咽。晨犹上堂拜公姥，面无蹙容心永诀。精刚绕指须眉羞，高义而今见不栉。道光辛卯十一月，十有八日天欲雪。竹泣松号人语绝，阴风惨澹砭肌骨。素帷开处一缕香，乃自梅花阁中出。","dynasty":"清代","title":"题秀水陆烈妇传后"}
{"author":"陆景初","content":"九秋光顺豫，重节霁良辰。登高识汉苑，问道侍轩臣。菊花浮秬鬯，萸房插缙绅。圣化边陲谧，长洲鸿雁宾。","dynasty":"唐代","title":"奉和九日幸临渭亭登高应制得臣字"}
{"author":"冯显","content":"甲子循环幸一终。","dynasty":"宋代","title":"句"}
{"author":"褚琇","content":"讲习延东观，趋陪盛北宫。惟师恢帝则，敷教叶天工。宣室恩尝异，金华礼更崇。洞门清永日，华绶接微风。萐降尧厨翠，榴开舜酒红。文思光万宇，高议待升中。","dynasty":"唐代","title":"奉和圣制送张说上集贤学士赐宴（赋得风字）"}
{"author":"夏倪","content":"江涵晓日。荡漾波光摇桨入。笑指浯溪。漫叟雄文锁翠微。休嗟不偶。归到中州何处有。独立风烟。湘水浯台总接天。","dynasty":"宋代","title":"减字木兰花（宣和庚子登浯台作）"}
{"author":"夏倪","content":"神文秉周礼，庙乐奏九成。当时夔一足，不待鲁诸生。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其一"}
{"author":"夏倪","content":"啧啧鹊噪屋，愔愔蛛网门。我来九顿首，生气凛如存。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其二"}
{"author":"夏倪","content":"堂堂古遗直，心严貌无华。人见不妩媚，何以娱大家。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其三"}
{"author":"夏倪","content":"朴蔌复朴蔌，何以栋我屋。风雨莫轻摇，南山无老木。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其四"}
{"author":"夏倪","content":"有酒当自醑，有室莫共处。古今一丘貉，何能坐飞语。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其五"}
{"author":"夏倪","content":"梦回四贤篇，长风吹人醒。嗟哉不我见，泪与秋露零。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其六"}
{"author":"夏倪","content":"百代无几人，九原何可作。不必温御史，解令君胆落。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其七"}
{"author":"夏倪","content":"宝元乃多故，公时总戎机。胸中百万兵，要取横山归。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其八"}
{"author":"夏倪","content":"公归今几时，遗懿何斑斑。公议要难没，言波可怀山。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其九"}
{"author":"夏倪","content":"我心不可规，滔滔谁与游。向来秉大雅，今复成一丘。","dynasty":"宋代","title":"和黄鲁直游百花洲盘礴范文正公祠下以生存华屋处零落归山丘为韵赋十诗其十"}
{"author":"夏倪","content":"纷然虫臂蚁争环，付与高人一解颜。不待南柯婚宦毕，始知身寄大槐间。","dynasty":"宋代","title":"跋聚蚁图"}
{"author":"夏倪","content":"道师形气合于无，八极超摇得自如。知我御风风御我，长袪猎猎自乘虚。","dynasty":"宋代","title":"和王子飞题李伯时画列子御风图"}
{"author":"夏倪","content":"太白当年夜郎谪，一樽聊与故人留。南湖乞得郎官号，从此名传五百秋。","dynasty":"宋代","title":"题汉阳郎官湖"}
{"author":"夏倪","content":"江发岷山如瓮口，汉从嶓冢又东流。滔滔江汉为南纪，我忆禹功时倚楼。","dynasty":"宋代","title":"南纪楼"}
{"author":"夏倪","content":"天水相浮合渺漫，杖藜翘首得遐观。祇应台上开阊阖，便觉银潢到耳端。","dynasty":"宋代","title":"仁风台"}
{"author":"夏倪","content":"公子朝回玉宸里，戏弄丹青歌扇底。兴来貌写到浓氂，拳尾如摇欲投胔。丰颅阔腋伟骨相，纵逸未饶卢鹊驶。庭除夜閒春尚寒，屈藏短喙眠朝暾。其一狺狺口若吠，欲前却立客在门。俗言犬马最难画，众所共识谁面谩。非如鬼物隐幽眇，反覆丑好悬毫端。纷纷众史坐叹息，笔仗突兀不可扳。乃知心匠本神授，以心运手不作难。我家败屋依破垣，偷儿踏瓦惊夜眠。四壁虽如长卿第，旧物犹存子敬毡。就君乞取挂墙壁，端能警我窥窬客。","dynasty":"宋代","title":"题宗室永年画犬图"}
{"author":"夏倪","content":"阶亭午景负槐阴，空斋初罢戏五禽。沔州太守致音问，启读乃有归来吟。先生抱道肯乞怜，凛凛有面方如田。何能为此五斗粟，折腰乡里小儿前。顾视铜章等涕吐，赋归唾词如涌泉。龙眠居士叹豪逸，想像明窗戏拈笔。翕忽英姿来笔下，如恐超起将羽化。吁嗟能事讵可畴，一见公诗如见画。惜哉道远莫可致，强欲赓酬抽鄙思。韵绝难追神易倦，使我空然汗颜面。他日从公会借观，锦囊捧出春笋寒。","dynasty":"宋代","title":"次韵题归去来图"}
{"author":"夏倪","content":"君不见季子敝尽黑貂裘，一生车辙环九州。使之负郭有二顷，未必肯相六国侯。此郎亦复何为者，浪自出入不肯休。东风夹道罗供帐，倚马欲行那得上。绿尊翠勺浩纵横，四坐哀歌互酬倡。阴云漠漠天四垂，行子多著短后衣。金羁滴沥鸣翠弭，负屩蹶倒从卢儿。渔舟微茫出浦溆，远山无数迎修眉。倾曦驮醉出关去，纵有离愁渠得知。长安春色浓如酒，乃向斯时别亲友。可怜儿女浪苦辛，奔走功名逮华首。浊醪百榼胸崔嵬，暮色惨惨羁鸿哀。羊肠鸟道天尺五，尔独胡为来此哉。水有蛟龙狞口眼，陆有兕虎潜岩隈。嗟尔游子不顾返，富贵有时终自来。","dynasty":"宋代","title":"次韵汉阳蔡守题阳关图"}
{"author":"夏倪","content":"君不见相如题桥出蜀都，归来驷马驾赤车。王孙喟叹分金珠，遽喜文君得此夫。又不见扬雄玄经垂日月，承明昼日见三接。当年戏为赋甘泉，炯炯至今光不灭。山川炳灵四载英，两君千载悬盛名。后来继者谁其人，蒲公使君早飞声。先皇侧席搜殊杰，明公凛凛来射策。合沓英词动一时，紫燕飞黄行莫测。文明天子脩前烈，赤轭班输公建节。二年和气满西川，父老欢娱丰两颊。锦瑟高张箫鼓集，还见公膺诞弥日。玉露金风丽早秋，绿樽翠杓明相射。有酒如渑肉如陵，再拜寿公千百年。愿公早早树高勋，快插貂蝉据鼎茵。","dynasty":"宋代","title":"寿蒲宪"}
{"author":"夏倪","content":"蚁浮金椀浊，妓压画船低。","dynasty":"宋代","title":"句其一"}
{"author":"夏倪","content":"犹喜平生蟹螯手，尚能半幅写行书。","dynasty":"宋代","title":"句其二"}
{"author":"夏倪","content":"书来整整复斜斜。","dynasty":"宋代","title":"句其四"}
{"author":"夏倪","content":"坐食今添几支遁，煮盐那得百弘羊。","dynasty":"宋代","title":"句其五"}
{"author":"郑畋","content":"玄宗回马杨妃死，云雨难忘日月新。终是圣明天子事，景阳宫井又何人。","dynasty":"唐代","tags":"唐诗三百首，地名，咏史","title":"马嵬坡"}
{"author":"郑畋","content":"铃绦无响闭珠宫，小阁凉添玉蕊风。枕簟满床明月到，自疑身在五云中。","dynasty":"唐代","title":"夜景又作"}
{"author":"郑畋","content":"卉醴陀花物外香，清浓标格胜椒浆。我来尚有钧天会，犹得金尊半日尝。","dynasty":"唐代","title":"禁直和人饮酒"}
{"author":"郑畋","content":"晓星独挂结麟楼，三殿风高药树秋。玉笛数声飘不住，问人依约在东头。宿鸟翩翩落照微，石台楼阁锁重扉。步廊无限金羁响，应是诸司扈从归。幽阁焚香万虑凝，下帘胎息过禅僧。玉堂分照无人后，消尽金盆一碗冰。","dynasty":"唐代","title":"初秋寓直三首"}
{"author":"郑畋","content":"诸司人尽马蹄稀，紫帕云竿九钉归。偏觉石台清贵处，榜悬金字射晴晖。","dynasty":"唐代","title":"下直早出"}
{"author":"郑畋","content":"玉晨钟韵上清虚，画戟祥烟拱帝居。极眼向南无限地，绿烟深处认中书。","dynasty":"唐代","title":"金銮坡上南望"}
{"author":"郑畋","content":"蜜炬殷红画不如，且将归去照吾庐。今来并得三般事，灵运诗篇逸少书。","dynasty":"唐代","title":"酬隐珪舍人寄红烛"}
{"author":"郑畋","content":"圆明青z3饭，光润碧霞浆。（见《古今诗话》）。浴殿晴秋倘中谢，残英犹可醉琼杯。（《紫薇花》。见《海录碎事》）","dynasty":"唐代","title":"句"}
{"author":"郑畋","content":"圆明青饣迅饭，光润碧霞浆。浴殿睛秋倘中谢，残英犹可醉琼杯。","dynasty":"唐代","title":"句"}
{"author":"郑畋","content":"宿鸟翩翩落照微，石台楼阁锁重扉。步廊无限金羁响，应是诸司扈从归。","dynasty":"唐代","title":"初秋寓直三首其二"}
{"author":"郑畋","content":"幽阁焚香万虑凝，下帘胎息过禅僧。玉堂分照无人后，消尽金盆一碗冰。","dynasty":"唐代","title":"初秋寓直三首其三"}
{"author":"郑畋","content":"圆明青䭀饭，光润碧霞浆。浴殿晴秋倘中谢，残英犹可醉琼杯。","dynasty":"唐代","title":"句"}
{"author":"郑畋","content":"蕊宫裁诏与宵分，虽在青云忆白云。待报君恩了归去，山翁何急草移文。","dynasty":"唐代","title":"杪秋夜直"}
{"author":"郑畋","content":"银台楼北蕊珠宫，夐与人间路不同。在省五更春睡侣，早来分梦玉堂中。","dynasty":"唐代","title":"禁直寄崔员外"}
{"author":"郑畋","content":"陛兵偏近羽林营，夜静仍传禁号声。应笑执金双阙下，近南犹隔两重城。","dynasty":"唐代","title":"闻号"}
{"author":"郑畋","content":"禁署方怀忝，纶闱已再加。暂来西掖路，还整上清槎。恍惚归丹地，深严宿绛霞。幽襟聊自适，闲弄紫薇花。","dynasty":"唐代","title":"中秋月直禁苑"}
{"author":"郑畋","content":"圣虑忧千亩，嘉苗荐两岐。如云方表盛，成穗忽标奇。瑞露纵横滴，祥风左右吹。讴歌连上苑，化日遍平陂。史册书堪重，丹青画更宜。愿依连理树，俱作万年枝。","dynasty":"唐代","title":"麦穗两岐"}
{"author":"郑畋","content":"朱夏五更后，步廊三里馀。有人从翰苑，穿入内中书。漏响飘银箭，灯光照玉除。禁扉犹锁钥，宫妓已妆梳。紫府游应似，钧天梦不如。尘埃九重外，谁信在清虚。","dynasty":"唐代","title":"五月一日紫宸候对时属禁直穿内而行因书六韵"}
{"author":"郑畋","content":"有昔灵王子，吹笙溯泬。六宫攀不住，三岛去相招。亡国原陵古，宾天岁月遥。无蹊窥海曲，有庙访山椒。石帐龙蛇拱，云栊彩翠销。露坛装琬琰，真像写松乔。珠馆青童宴，琳宫阿母朝。气舆仙女侍，天马吏兵调。湘妓红丝瑟，秦郎白管箫。西城要绰约，南岳命娇娆。句曲觞金洞，天台啸石桥。晚花珠弄蕊，春茹玉生苗。二景神光秘，三元宝箓饶。雾垂鸦翅发，冰束虎章腰。鹤驭争衔箭，龙妃合献绡。衣从星渚浣，丹就日宫烧。物外花尝满，人间叶自凋。望台悲汉戾，阅水笑梁昭。古殿香残灺，荒阶柳长条。几曾期七日，无复降重霄。嵩岭连天汉，伊澜入海潮。何由得真诀，使我佩环飘。","dynasty":"唐代","title":"题缑山王子晋庙"}
{"author":"邓肃","content":"梦破南窗袅水沉，卧看素壁挂瑶琴。丝丝细雨晚烟合，阁阁鸣蛙蔓草深。但得瓮边眠吏部，不妨跨下辱淮阴。何时楼上登晴景，一醉聊舒万里心。","dynasty":"宋代","title":"偶成三首"}
{"author":"邓肃","content":"独宿禅房清梦断，鸡声唤起晨钟。出门晓月耿寒空。小池凝辈翠，竹外跨飞虹。梅坞不知何处了，傍篱临水重重。啸歌都在冷香中。人间那有此，天上广寒宫。","dynasty":"宋代","title":"临江仙（九之六）"}
{"author":"邓肃","content":"夜饮不知更漏永，余酣困染朝阳。庭前莺燕乱丝簧。醉眠犹未起，花影满晴窗。帘外报言天色好，水沈已染罗裳。檀郎欲起趁春狂。佳人嗔不语，劈面D878丁香。","dynasty":"宋代","title":"临江仙（九之七）"}
{"author":"邓肃","content":"夜静黄云承宝袜，九疑人到羊家。蕊宫仙曲送流霞。东陵分玉井，远胜隔荷花。绰约旗亭沾一笑，众惊食枣如瓜。画桥烟柳忽翻鸦。醉鬟倾绿醑，参月共横斜。","dynasty":"宋代","title":"临江仙（九之八）"}
{"author":"邓肃","content":"楼北楼南青不断，晴空总是春容。先来无处问郎踪。那堪风不定，雨尽一窗红。初恨水中徒捉月，而今水月俱空。谩将雨意伴云浓。临风千点泪，不到浙江东。","dynasty":"宋代","title":"临江仙（九之九）"}
{"author":"邓肃","content":"雨入空阶滴夜长。月行云外借孤光。独将心事步长廊。深锁重门飞不去，巫山何日梦襄王。一床衾枕冷凄香。","dynasty":"宋代","title":"浣溪沙（八之一）"}
{"author":"邓肃","content":"傍竹柴门俯碧流。见人无语眼横秋。呜机轧轧弄纤柔。定有回文传窦子，何时银汉渡牵牛。归来风雨夜飕飕。","dynasty":"宋代","title":"浣溪沙（八之二）"}
{"author":"邓肃","content":"宿雨潜回海宇春。晓风徐散日边云。熙熙人意一番新。破睡海棠能媚客，舞风垂柳似招人。春衫归去马蹄轻。","dynasty":"宋代","title":"浣溪沙（八之三）"}
{"author":"邓肃","content":"阑外彤云已满空。帘旌不动石榴红。谁将秋色到楼中。玛瑙一泓浮翠玉，瓠犀终日凛天风。炎洲人到广寒宫。","dynasty":"宋代","title":"浣溪沙（八之四）"}
{"author":"邓肃","content":"高会横山酒八仙。烟云不减九华妍。暖风琼树倚楼前。妙唱一声尘暗落，靓妆四座玉相连。骖鸾何日共翩翩。","dynasty":"宋代","title":"浣溪沙（八之五）"}
{"author":"邓肃","content":"胜游出林杪，参天仅一分。从君如附骥，顾我愿为云。野色连空碧，幽香袭露薰。耦耕当卜此，横笛夜相闻。","dynasty":"宋代","title":"次韵王信州游栖云"}
{"author":"邓肃","content":"乞身天上为溪山，征鼓不容蓑笠闲。酷暑扁舟同海角，暖风杯酒念长安。高情我自归莲社，妙雀君应冠杏坛。更约三山少从款，赪虬吐卵粲金盘。","dynasty":"宋代","title":"次韵谢明远和"}
{"author":"邓肃","content":"甜满中边一夜冰，璀璀璨璨自天成。冷香入骨追琼液，秀色当筵莹水晶。绛阙不须餐沆瀣，玉池何事养胎津。从公乞取洗蒸郁，一驭寒风上太清。","dynasty":"宋代","title":"从昭祖乞糖霜"}
{"author":"邓肃","content":"前日雨如丝，缤纷杂朝雾。昨日雨如注，万壑争驰骛。今朝有霁色，作意在芒屦。那知昨如倾，漫天飞瀑布。介休借车振苍穹，十八叶幡如火红。涛头起伏万银屋，河伯尽以山为宫。门前小艇疾飞鸿，挽我同趋急流中。人生如梦贵适意，乘此可食千头龙。醉中举杯谢舟子，口腹自营吁可鄙。不闻大禹不过门，血指为疏九年水。何如乘风拜张坚，唤取女娲来补天。坐令赤子脱鱼腹，六合内外还桑田。柳枝却下蛟龙约，谈笑支奇付铁索。异时天上敢惊呼，斥作人间铛折脚。","dynasty":"宋代","title":"大水杂言"}
{"author":"邓肃","content":"夜夜阴云如泼墨，雨势欲挽银河竭。春工十八落泥涂，骤雨谁云不终日。魏紫姚黄业已空，嬉游何足介心胸。只恐年年禾黍地，浸淫尽入阳侯宫。凭谁为我呼少女，扫空阴翳开天宇。光风霁日暖层霄，坐令六合同歌舞。","dynasty":"宋代","title":"大雨"}
{"author":"邓肃","content":"疏帘不下纵荷香，梦破纱厨月满廊。笑尽一杯鞭马走，恍疑山色是家乡。","dynasty":"宋代","title":"郸州道中早行"}
{"author":"邓肃","content":"太丘官清百物无，青衫半作蕉叶枯。尚念故人家四壁，郝原春雪随双鱼。榴火雨余烘满院，宿酒攻人剧刀箭。李白起观仙人掌，卢仝欣睹谏议面。瓶笙已作鱼眼从，杨花傍碾轻随风。击拂共看三昧手，白云洞中腾玉龙。推胸磊块一浇散，乘风便欲款天汉。却怜世士不偕来，为借干将诛赵赞。","dynasty":"宋代","title":"道原惠茗以长句报谢"}
{"author":"邓肃","content":"维舟古木阴，故人能倒屣。相携步高阁，千尺夸雄伟。雨余天气清，宇宙空如洗。对面碧玉峰，去天不盈咫。凭栏一超然，欲抟九万里。下视嚣尘间，蠢蠢鱼虫耳。平生浪自苦，马上肉消髀。匆匆欲何之，烧香更隐几。入夜寂无人，波声栏下起。坐觉非尘寰，雷霆生脚底。","dynasty":"宋代","title":"登妙峰阁"}
{"author":"邓肃","content":"点额万里归，兀坐冷如水。惭愧北阮贤，为余饭设体。既邀折槛朱，仍约骑鲸李。人乳已方丈，清歌迟皓齿。那知事大谬，反误占食指。得鹿傥是梦，翻羹得无鬼。我生饮红裙，万事空一洗。所失如蝟毛，岂惟一饭耳。端恐荀陈会，自此参辰矣。凭公反高阳，勿专兰亭美。主人或素餐，苏晋端可拟。何妨具大烹，肉食从客鄙。","dynasty":"宋代","title":"邓成彦邀李益之朱乔年及某一饭适忌日无侑觞"}
{"author":"邓肃","content":"虱卜虽萧条，虎筮固豪壮。要皆有得失，未息胸中望。那知方寸地，太空等虚旷。川逝水不流，石高风自浪。郑五相府荣，谢三渔舟漾。穷达安在哉，但瞒肉眼障。鼓瑟铿尔舍，扶杖啵然放。在我本不亏，底处更求长。独挂百钱游，无人捉私酿。醉归一腹春，满纸挥琴畅。珍重江左王，德邵宜绛帐。天遣千里来，不顾闽山瘴。人言臭味同，政可慰悽怆。谁知金玉予，诗成即相饷。笔力到天心，开卷人争仰。但勿赋兔葵，小儿易生谤。献之诗更奇，句法晋守尚。从渠得精深，嗟余真恍傥。何当日相从，烦君更语上。迳追太古风，三叹聊十唱。","dynasty":"宋代","title":"第四章兼简其子"}
{"author":"邓肃","content":"世间杰栋俯飞翰，帘旌不动天风寒。但得一身自安逸，谁思寒士三万间。东林天下推第一，净几明窗万禅客。主人幽栖仅一枝，便觉宽容无迫窄。一身六尺何足患，蠢动当知俱欲安。谁识曹溪一滴许，能令法雨遍尘寰。","dynasty":"宋代","title":"东林一枝庵"}
{"author":"邓肃","content":"风回浪急月初圆，携得鱼竿下钓船。自是高歌星斗上，不须骑气夜行天。","dynasty":"宋代","title":"泛江"}
{"author":"邓肃","content":"秋江十日雨，破浪飞危樯。恍如在天上，万顷烟茫茫。狂风自南来，桂华雨新黄。停杯不须饮，且饮空中香。平生四海心，老大愧周郎。聊复随孺子，解缨濯沧浪。北斗挹酒浆，天孙织衣裳。乘兴拏舟去，一笑上银潢。","dynasty":"宋代","title":"泛舟示子"}
{"author":"邓肃","content":"烟云著天无寸空，寒窗瑟瑟夜号风。浩歌出门何所诣，故人飞锡梵王宫。扣门兀坐寂无语，衲破蒙头面如土。逢场聊复触机锋，千偈澜翻疾风雨。我生鼻孔自撩天，笑将龙肉比谈挥。针水相投得吾子，帖肉汗衫今脱然。但怜净业犹诗酒，醉笔时作蛟龙走。傥惟语默两无妨，凭公刻烛联千首。况是雪意政相留，慎勿匆匆抚刀头。明日谈笑作春色，同在琼瑶十二楼。","dynasty":"宋代","title":"访丹霞"}
{"author":"邓肃","content":"扁舟载月随夜风，晓到溪源访老农。水骨借风鸣活活，涧毛被雨绿茸茸。竹萌已削琼瑶白，村酒仍沽琥珀浓。醉倒田间无一事，九衢车马自冲冲。","dynasty":"宋代","title":"访故人"}
{"author":"邓肃","content":"天寒岁暮两无聊，访戴那辞千里遥。直上洞天三十六，马蹄迤逦步琼瑶。","dynasty":"宋代","title":"访故人"}
{"author":"邓肃","content":"寓形天宇间，一枝慎所处。到眼无溪山，堆胸自尘土。陈子作舫斋，端能世外趣。笑傲风波境，恬无风波虑。循本鱼可观，灰心鸥自舞。风景虽可人，公乎聊四顾。纷纷逐末流，谁援沉迷苦。吾事在济川，慎勿五湖去。","dynasty":"宋代","title":"舫斋"}
{"author":"邓肃","content":"谷雨已十日，不散阴云顽。夜风翼腐草，借光蒲苇间。往来自相照，似欣天地宽。何时东方白，红日开云端。","dynasty":"宋代","title":"飞萤"}
{"author":"邓肃","content":"余腊羁人少共欢，那堪瑞雪降云端。四时欲尽三更鼓，六出番成两岁寒。欺压岭梅残艳白，密敲亭竹碎声干。公卿休扫黉堂下，留与来朝贺客看。","dynasty":"宋代","title":"分岁"}
{"author":"邓肃","content":"前日雨声如陨石，昨日风狂退六鷁。荔子吐华漫如云，结实定知无十一。南来无以慰愁煎，端期一饱果中仙。山头看花日千转，默想香味空流涎。事类翻羹慎勿恤，风雨在天非人力。要及丰年天下同，那为海邦私一物。","dynasty":"宋代","title":"风雨损荔子"}
{"author":"邓肃","content":"北山知有出郊心，为霁春寒十日阴。水石本为迁客共，一枝端欲寄深林。","dynasty":"宋代","title":"凤池小饮"}
{"author":"邓肃","content":"愁见孤城万马屯，山行飘若出尘樊。临池想凤心皆妄，据槛观鱼道更尊。笑吸百川淋酒渴，旁看三峡倒词源。人生适意须觞咏，世事升沉不足论。","dynasty":"宋代","title":"凤池小饮"}
{"author":"邓肃","content":"我闻幽轩榜芙蓉，琉璃十顷浸新红。此来踏雪空无有，黄芦败苇争号风。却坐明窗弄书史，新词仍试佳毫楮。香风忽到帘幕开，一朵芙蓉却能语。我生眼中万妖娆，为渠还作梦魂劳。炙牛未数刘师命，骖鸾便学王子乔。","dynasty":"宋代","title":"芙蓉轩"}
{"author":"邓肃","content":"妾身如暮云，阴霾愁渐浓。郎来如晓色，日高云自空。晓色未应夜，愁云不可重。会持一杯酒，举室生春风。","dynasty":"宋代","title":"古意三首"}
{"author":"邓肃","content":"妾心如寒梅，随郎遍江东。妾身如飞雪，知落何亭中。雪花故清绝，何人能击节。梅花岁岁春，千秋香不灭。","dynasty":"宋代","title":"古意三首"}
{"author":"邓肃","content":"妾如傍篱菊，不肯嫁春风。郎如出谷莺，飞鸣醉乱红。乱红有何好，风雨一夕空。菊英虽枯淡，不愁霜露浓。","dynasty":"宋代","title":"古意三首"}
{"author":"邓肃","content":"当时大镬四十石，馅粗如柱饼八尺。饱食起来舞金刚，挥戈天上驻斜日。底事年来到骨穷，炙蒲脯苔诳腹空。斗牛一饭期五日，一半又听闍黎钟。啄腐吞腥将日削，天公作意殊不恶。十围渐化杨柳轻，因驭冷风上寥廓。","dynasty":"宋代","title":"鼓腹谣"}
{"author":"邓肃","content":"东坡不恋二千石，却羡黄州芋径尺。一饱何妨作许难，千古光茫贯白日。我生不暇哭穷途，入户青钱转手空。肉食不容久青琐，齿牢但可叩天钟。许侯诗成难斲削，飞流来洗徐凝恶。开缄百里已生春，九州更赖此心廓。","dynasty":"宋代","title":"鼓腹谣谢许令"}
{"author":"邓肃","content":"陶朱防狡兔，渭滨兆非熊。先生但钓月，君王友不从。我昔访其迹，溪光磨青铜。呼公公不应，天籁自号空。何人知此景，携归梵王宫。乃知夜半力，端在寸毫中。","dynasty":"宋代","title":"观子陵画像"}
{"author":"邓肃","content":"朔风夜号空，于喁几枝木。深山自春色，芳草不凋绿。朋来得佳游，招提藏翠麓。新酒赤如丹，竹萌肥胜肉。一醉出门去，缺月挂修竹。归路沙溪浅，危桥践寒玉。夜过渭滨居，门庭故不俗。对坐寂无语，泉声如击筑。宗盟更可人，相邀勤秉烛。开缄得捷音，豺狼俱面北。回棹今可矣，赏心嗟未足。西去有奇岩，佳名配王屋。箕踞列十人，未充空洞腹。更约林宗俱，来伴白云宿。","dynasty":"宋代","title":"过黄杨岩"}
{"author":"邓肃","content":"穷山触目纷茅苇，此意昏昏谁可洗。竹间忽破一枝梅，对月嫣然耿寒水。吟诗索酒满高堂，穿帘的皪射晶光。世上羶荤来不到，翦翦天风吹冷香。人言百花睡未起，独冠群芳差可喜。那知和羹自有期，未用争雄压桃李。但怜雨雪正濛濛，寒意未舒万象穷。故作选锋驱残腊，挽回天地变春风。","dynasty":"宋代","title":"寒梅上李舍人"}
{"author":"邓肃","content":"懒从蒿目世间忧，缓步招提味九丘。正论羡君无郑卫，穷途慰我在商周。飘然忽作迁乔兴，卓尔难追跨海游。别去词源应万斛，幸分涓滴洗离愁。","dynasty":"宋代","title":"和陈少卿"}
{"author":"邓肃","content":"扶筇欲过北山来，政赖诗囊一笑开。故走溪山寻胜景，为君携向笔端来。","dynasty":"宋代","title":"和邓成材五绝"}
{"author":"邓肃","content":"酒兵招我破愁城，顿觉春风拂面生。却迫豺狼飞小艇，当知捩手又翻羹。","dynasty":"宋代","title":"和邓成材五绝"}
{"author":"邓肃","content":"朱紫纷趋左衽班，羡君不动屹如山。卷将禹稷平生志，掉首归为陋巷颜。","dynasty":"宋代","title":"和邓成材五绝"}
{"author":"邓肃","content":"句法徒能泣鬼神，文穷欲饯叹无因。临存多谢知音鲍，为洗胸中万斛尘。","dynasty":"宋代","title":"和邓成材五绝"}
{"author":"邓肃","content":"卧龙何日起南阳，万骑追风竞挽强。射落长庚作顽石，坐令四海复农桑。","dynasty":"宋代","title":"和邓成材五绝"}
{"author":"邓肃","content":"入手新诗夺化机，一天星斗夜无辉。想君佳思真泉涌，索我强辞似箭飞。平昔端为覆酱用，临时那得锦囊归。不如且遗长须去，兀坐冥搜更下帷。","dynasty":"宋代","title":"和姜季资"}
{"author":"邓肃","content":"白白朱朱春已深，那知雪意更阴阴。落花几阵遮山密，穿褐余寒赖酒禁。骑马不前真有恨，留衣过腊岂无心。等为迁客俱逢雪，谁似梁溪独醉吟。","dynasty":"宋代","title":"和李梁溪春雪韵二首"}
{"author":"邓肃","content":"玄冥忽欲作春容，不许东君利自封。已使素英拖暖絮，更摧妖艳别寒松。那知往事思飞燕，预庆丰年免象龙。向有谪仙诗句好，何妨闭户醉金钟。","dynasty":"宋代","title":"和李梁溪春雪韵二首"}
{"author":"邓肃","content":"绛狗鸣空朱虎攫，神焦鬼烂不堪虐。自嗟笔力无韩豪，不敢谗风干鼎镬。闻说祥符物外臣，能将念力苏罢民。挽出洞天肩未息，飞云驱雨已生春。曹侯德我诗如洗，无乃采葑遗下体。当知此雨非人功，政赖曹溪浩无底。君看连天六日阴，檐声夜和蓬窗吟。羲和知师今日去，自行天上约秋霖。","dynasty":"宋代","title":"和明远喜雨作"}
{"author":"邓肃","content":"号寒啼饥自聒耳，火中莲花那著水。超然不复顾尘寰，空色两冥舍利子。冠巾贾岛齿平人，当时仅免退之嗔。何如伯升云水去，万劫不磨一点真。公今更恐情难绝，泛作飞蓬谋未拙。挽袖牵裳浩不回，当知若人是真铁。","dynasty":"宋代","title":"和谢吏部铁字韵三十四首·别僧永肩"}
{"author":"邓肃","content":"管中窥豹一斑耳，敢对江海更言水。赖公不作扬雄尾，舞雩曾许随童子。绨袍至今念故人，世人欲杀渠不嗔。更将妙语为高价，坐令玉表欲侔真。期公终始不相绝，回愚参鲁余亦拙。异时报德但修身，那用张良袖中铁。","dynasty":"宋代","title":"和谢吏部铁字韵三十四首·呈几叟仪曹四首"}
{"author":"邓肃","content":"世上乞怜帖双耳，得失毫芒汗流水。辕驹厕鼠端可怜，笑杀物外奇男子。先生眼中无可人，将军污足渠亦嗔。傥欲眠时遣客去，两忘物我渊明真。世间势位日悬绝，不能变渠平日拙。政如强弓五十步，无力可贯青唐铁。","dynasty":"宋代","title":"和谢吏部铁字韵三十四首·呈几叟仪曹四首"}
{"author":"邓肃","content":"岭云去天一握耳，取死一分山下水。不辞舟车千里来，赖有陈蕃知孺子。当堂得酒觞故人，醉倒花前夜不嗔。我来一见欣如故，险语聊摅肺腑真。安得眼边万事绝，与君千首较工拙。乐死初无锸自随，那学祠东墓费铁。","dynasty":"宋代","title":"和谢吏部铁字韵三十四首·呈几叟仪曹四首"}
{"author":"邓肃","content":"忽忽百年石火耳，偃鼠不逾一腹水。胡椒百斛何为哉，箪瓢便可安颜子。君看世间容悦人，胁肩摇尾恐人嗔。所得仅能毛发许，抵掌无由一笑真。期公便与此曹绝，折脚铛中归养拙。富贵鼎来即应之，鄂公未遇姑冶铁。","dynasty":"宋代","title":"和谢吏部铁字韵三十四首·呈几叟仪曹四首"}
{"author":"邓肃","content":"世上纷华蚁穴耳，东流不作西归水。号寒那用学孟郊，捉月要须追李子。一樽忽尔逢故人，高谈往往鬼神嗔。人间目下多忌讳，忘形惟有醉乡真。但得如意酒不绝，四壁莫愁生事拙。铸成此错吾安之，何妨与费数州铁。","dynasty":"宋代","title":"和谢吏部铁字韵三十四首·对酒二首"}
{"author":"邓肃","content":"八斗一倾聊热耳，开匣时观三尺水。指天喝月使倒行，扬波直欲斩蛟子。安得知音吾党人，相看青眼不余嗔。笑驱八蛮有奇策，开怀聊与话诚真。可怜吐哺风流绝，乞巧未遑姑守拙。坐观明月侵虾蟆，空使玉川怀寸铁。","dynasty":"宋代","title":"和谢吏部铁字韵三十四首·对酒二首"}
{"author":"邓肃","content":"昔年怨声常满耳，纷纷女巫未沉水。天教我侯慰远人，坐令盗贼化君子。期年仁政遍人人，抚之如子不须嗔。吏民欲欺亦不忍，出言洞见胸中真。要图书问久已绝，人皆巧中渠宁拙。优游黄卷有余欢，此志不回端截铁。","dynasty":"宋代","title":"和谢吏部铁字韵三十四首·和谢吏部"}
{"author":"邓肃","content":"切切寒虫常在耳，未识词源万斛水。忽开玉轴见奇文，光怪摩空乱眸子。太傅江左风流人，灵运在家元不嗔。家世千年今复振，落笔飘飘语更真。顿足忘言惊妙绝，欲续貂蝉恨才拙。铅刀那敢望神剑，舒屈无方岂常铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"穷居如将豆塞耳，一泓自足牛蹄水。那知邻境有人豪，笑观造化但儿子。笔端万字惊倒人，春色秋风随喜嗔。一读锦囊殆仙去，欲借云軿遂朝真。更当负笈慰愁绝，凭公一扫平生拙。门人益亲自得回，会观踏破门限铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"世上区区蝇狗耳，不复解缨濯清水。只知贪雀不留珠，可怜认贼翻为子。珍重谢公天下人，冷居林泉曾不嗔。云烟万木观不足，却把新诗为写真。高节凌云亦奇绝，不绾六印未为拙。何妨笑学杜陵翁，只有布衾冷似铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"仕途例皆谄笑耳，随盘方圆无定水。前年天子思奇才，霜台曾擢古君子。泛观中外傥非人，发上冲冠聊一嗔。那顾城狐并社鼠，好恶无私喜怒真。底事年来迹又绝，笑遁林泉似藏拙。凭谁去斩佞臣头，请公速铸楚山铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"四海纷纷筝笛耳，谁识子期志流水。韵高调古自难酬，得意政须副墨子。我公声价第一人，积薪居上笑不嗔。但将佳句妙今古，逝变雕虫返太真。孟轲尝续吾道绝，功与神禹论工拙。先生今复回狂澜，岂减旌阳柱铸铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"引领门墙数舍耳，剑之水源自樵水。裹粮问道嗟未能，参前倚衡见夫子。自笑昔为尘土人，春狂时逐卖符嗔。年来懒惰百事废，洗空人伪惟葆真。更余净业磨未绝，强继弥明不知拙。岂是螳螂敢当车，貘兽从来食铜铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"李白尝言人有耳，不当径洗颍川水。男儿出处自有时，何须锐意楚狂子。公今无意世间人，北山有灵定不嗔。天子政作唐虞计，谷口那留郑子真。伫观大手称奇绝，致君却笑前贤拙。坐使梯航到鬼方，来寻九州贡璆铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"眼中儒生聊尔耳，仅免春闱饮墨水。可怜四海万青衿，却愧建安六七子。谁似丘侯独可人，日无千篇即怒嗔。腐语陈言俱扫灭，奇文秀句出天真。虎头固已称诗绝，更逢安石分工拙。新诗为侯特发挥，照人之明鉴磨铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"结交要在相知耳，趣向不殊水投水。请看丘侯对谢公，箭锋相契无多子。丘侯平日论律人，详及谢公喜与嗔。一得新诗即传借，许久夸谈今见真。车马争看纷不绝，新诗那简茅檐拙。脱腕供人嗟未能，安得毕升二板铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"三吴恶少飞绿耳，杀人如麻壅流水。余风往往到七闽，鱼烂鸟惊父离子。纷然回顾作流人，我侯正色聊一嗔。坐使仓黄万老弱，复歌太平养性真。百弊纷纷俱杜绝，四境无虞安朴拙。方信哲夫自成城，不须十仞坚削铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"忘心政须麯糵耳，醉仙如吸百川水。男儿不复问圣贤，杯酒力辞真豎子。我侯度量压千人，不满金种却怒嗔。酒酣那复迷朱碧，苗莠犹分伪与真。人言狂药要须绝，恐溃肺肠语亦拙。那知真气不可侵，乌府如今肝是铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"律管才吹九寸耳，帝遣玄冥下司水。天度稍多百四十，爱日差长斗建子。已剥群阴驱小人，四海熙熙语复嗔。因闢金关谪太白，不许天庭久练真。太白尘缘固未绝，肯将天巧形世拙。会施霖雨满人间，归对千年忘恙铁。","dynasty":"宋代","title":"和谢吏部铁字韵三十四首·丘宰生日二首"}
{"author":"邓肃","content":"阳复朋来七日耳，黎明当动有泉水。阴阴寒谷未生春，天闵斯民如赤子。遂因天下生奇人，俾歌襦袴无怨嗔。朅来割鸡多暇日，逸韵飘飘腾九真。琼室瑶池津不绝，冷笑人间卫生拙。三窃蟠桃颜益童，那复虬髯面如铁。","dynasty":"宋代","title":"和谢吏部铁字韵三十四首·丘宰生日二首"}
{"author":"邓肃","content":"万窍于喁风割耳，梅影横斜耿烟水。杀鸡为黍政追随，七峰共作隐君子。忽举阳关饯行人，去去莫愁官长嗔。但知所领马曹似，清谈更觉子猷真。谷风尝讥朋友绝，子贡毋轻原宪拙。期公鸿雁不空回，开缄八行划如铁。","dynasty":"宋代","title":"和谢吏部铁字韵三十四首·送成彦尉邵武三首"}
{"author":"邓肃","content":"汗血神驹卓锥耳，去似苍崖决积水。据鞍年少笑西征，神仙中人梅氏子。平生胸抱不由人，点额再归曾未嗔。仪舌尚存斯足矣，卞玉那愁无识真。一官聊续箕裘绝，登山莫厌芒鞋拙。会使狗偷扫地无，不须蜂蠆挥钜铁。","dynasty":"宋代","title":"和谢吏部铁字韵三十四首·送成彦尉邵武三首"}
{"author":"邓肃","content":"山头枯木半生耳，山下琉璃剪碧水。登山临水两超然，刻烛千篇对夫子。我生也是不羁人，白眼望天人共嗔。相逢赖有知音鲍，挥麈不疑咳唾真。子今更与竹林绝，我独凄然守株拙。望公声誉腾九天，不惟去作铮铮铁。","dynasty":"宋代","title":"和谢吏部铁字韵三十四首·送成彦尉邵武三首"}
{"author":"邓肃","content":"人生相值梗萍耳，无酒投钱亦饮水。况公家世足风流，封胡羯末又贤子。匹马来寻物外人，坐上无毡寒不嗔。倾盖相逢已如故，洗空机械情更真。公今在陈粮屡绝，恶圆喜方我尤拙。穷愁相守两萧然，富骄何事如意铁。","dynasty":"宋代","title":"和谢吏部铁字韵三十四首·谢杨休三首"}
{"author":"邓肃","content":"半夜丝簧纷养耳，舞袖香风散沉水。高堂嬉笑坐生春，不诵式微惊游子。孟公投辖虽知人，故乡千里儿曹嗔。毅然竟把刀头舞，百日梦归今日真。依前瘦马登高绝，未应却笑此行拙。邑人脂膏子弗求，况是丘侯帽无铁。","dynasty":"宋代","title":"和谢吏部铁字韵三十四首·谢杨休三首"}
{"author":"邓肃","content":"一岁无多数日耳，归心应逐东流水。遥想解鞍在於门，满室生春舞妻子。明朝去拜绛帷人，迟迟他邦冀勿嗔。愿及散才求入社，寓诗千里欲寻真。医门不与多病绝，无盐自献那羞拙。谁知此质非良金，政须乃翁为点铁。","dynasty":"宋代","title":"和谢吏部铁字韵三十四首·谢杨休三首"}
{"author":"邓肃","content":"寂寞相如四壁耳，陋巷萧然穷饮水。虽似退之厌权门，时作对人慕君子。惭愧知音个中人，近前不学丞相嗔。欣髯抵掌论今古，肺腑恢然笑语真。顷余学问非三绝，操瑟干齐谋更拙。栖迟何以酬己知，吾道不移砚铸铁。","dynasty":"宋代","title":"和谢吏部铁字韵三十四首·邑官有和者亦以诗"}
{"author":"邓肃","content":"高岩去天尺五耳，下飞瀑布千寻水。山间瘦竹映枯松，岁寒相对凛君子。杖藜去去寻幽人，剥啄扣门公勿嗔。凡骨膻腥傥不厌，愿供薪水看修真。高人隐几语言绝，大巧深藏端若拙。无乃误游天目山，偶见唐公冠带铁。","dynasty":"宋代","title":"和谢吏部铁字韵三十四首·游山三首"}
{"author":"邓肃","content":"人生要在行乐耳，四化相磨逝流水。溪山佳处饱遨游，莫为羶荤亲俗子。解龟谁顾谪仙人，玉局题墙亦遭嗔。世人例作叶公解，但喜画龙谁识真。何如便与尘寰绝，醉倒莫嫌茅店拙。青骢门外击垂杨，旋乞青禾剉白铁。","dynasty":"宋代","title":"和谢吏部铁字韵三十四首·游山三首"}
{"author":"邓肃","content":"门前如市不入耳，忘言隐几心如水。纷华时逐长安儿，清爽何似毛锥子。我虽事业未如人，天公不等吾弗嗔。独步高山寻兀室，默坐烧香已悟真。世事缤纷俱谢绝，叩角自歌愚且拙。谁暇投书追贾谊，更忧铜弊杂铅铁。","dynasty":"宋代","title":"和谢吏部铁字韵三十四首·游山三首"}
{"author":"邓肃","content":"瑟瑟霜风夜聒耳，小院枕衾如泼水。夜清炎冷不成眠，起就短檠阅诸子。掩卷嗟嗟今古人，遗风可喜仍可嗔。风日相怜纷无已，一笑玄之妄亦真。我今是非两俱绝，百巧百中不如拙。寂然无复一念邪，那有黄冠下鞭铁。","dynasty":"宋代","title":"和谢吏部铁字韵三十四首·自叙三首"}
{"author":"邓肃","content":"恶声不入伯夷耳，严陵拂袖钓寒水。古来豪杰例幽居，佩{革遂}肯随舟人子。造化炉中忽为人，笑笑随缘又何嗔。细语粗言俱入妙，醉中不必更陶真。年来三复韦编绝，得趣无多一味拙。物外翛然我已仙，不愁石髓坚如铁。","dynasty":"宋代","title":"和谢吏部铁字韵三十四首·自叙三首"}
{"author":"邓肃","content":"万物纷纷一马耳，百川不同均一水。不将彼是作殊观，坐使须弥纳芥子。李白高视空无人，审言更作牙官嗔。可怜纸上较轻重，画饼象龙俱未真。我师宣尼四病绝，抱瓮宁作汉阴拙。万变纷纷不敢侵，真室何须枢楗铁。","dynasty":"宋代","title":"和谢吏部铁字韵三十四首·自叙三首"}
{"author":"邓肃","content":"未须绝迹便餐霞，且饮当朝谏议茶。法水有缘随远浪，污泥无计染莲花。千篇信笔初无语，万里浮螺触处家。已悟色空元不两，夔蚿何用更怜蛇。","dynasty":"宋代","title":"和邹宣教"}
{"author":"邓肃","content":"我瓠非五石，安能枵不用。但恃少年气，未肯就羁鞚。越人已断发，章甫浪出宋。何如子建文，脱口人争讽。笑示善者机，绮语时一弄。妙竟秘不传，尺管阁云梦。固应羞芹藻，清明奴隶共。明年郁梧桐，定作喈喈凤。归来访原宪，慎毋学子贡。故人犹未病，反己能求中。","dynasty":"宋代","title":"和作哲送令德"}
{"author":"邓肃","content":"虏兵震地喧鼙鼓，黑帜插城遍楼橹。蔽空戈甲来如云，群盗相随剧豺虎。胡尘漠漠四壁昏，诸将变名窜军伍。十万兵噪龙德宫，上皇避狄几无所。嗣君匹马诣行营，朕躬有罪非君父。奸臣草表遽书降，身率百官先拜舞。那知冯道冷笑渠，立晋犹存中国主。翠华竟作沙漠行，望云顿有关河阻。九天宫殿郁岧嶤，目断离离变禾黍。生灵日夕望中兴，犹幸君王自神武。相公特起为苍生，下视萧曹无足数，词议云涌纷盈庭，群策但以二三取。老谋大节数子并，行见犁庭灭金虏。立马常依仗下鸣，日咏杜鹃怀杜甫。飞鸟犹尊古帝魂，激烈浩歌来义旅。规模共佐李西平，庙貌不移旧钟簴。","dynasty":"宋代","title":"贺梁溪李先生陪右府"}
{"author":"邓肃","content":"三春一半入群芳，朱朱白白竞天香。人间无处著此景，付与长庚作肺肠。长庚乘风下天宇，明窗万卷饱今古。笔端著处皆春容，文墨林中三角虎。只今声价高云烟，要辙故应岁九迁。便当折槛追家世，与国同休亿万年。","dynasty":"宋代","title":"贺朱乔年生日"}
{"author":"邓肃","content":"堂堂国士洪夫子，刻烛从渠心自降。妙手故应钓鳌六，得君那用射鸢双。定随国老兴东海，肯效骚人恸楚江。酒醴只今须麯糵，要今六合共盈缸。","dynasty":"宋代","title":"洪丞和来再次韵"}
{"author":"邓肃","content":"世事无由到竹窗，只余心赏独难降。雨余翡翠山连七，春涨玻璃溪自双。万壑不须看越峤，千寻端可配吴江。抠衣便欲同清景，安得黄封列万缸。","dynasty":"宋代","title":"洪丞和来再次韵"}
{"author":"邓肃","content":"万里归来一小窗，利名心来不须降。虽无何子食钱万，未到潘郎雪鬓双。楼上诗狂欲骑月，晚来酒渴思吞江。从今痛饮须论日，琐琐那能问几缸。","dynasty":"宋代","title":"洪丞和来再次韵"}
{"author":"邓肃","content":"挥鞭冲晓露，归鞍载夕阳。一日复一日，不见御袍黄。左衽须文绣，毡车奉珪璋。作意礼乐盛，而乃访毛嫱。上皇袭太平，珍怪乘四方。奇器惊鬼划，舞要欲雪翔。端为大盗积，万里来贪狼。文移急星火，搜抉到毫芒。伐柯则不远，吾道其复昌。君看天宇间，紫微已辉光。跃马今朝去，定拜御炉香。恶衣供禹御，茅茨覆尧堂。为邦消底物，人心归则王。","dynasty":"宋代","title":"后迎驾行"}
{"author":"邓肃","content":"蔽江载石巧玲珑，雨过嶙峋万玉峰。舻尾相衔贡天子，坐移蓬岛到深宫。","dynasty":"宋代","title":"花石诗十一章"}
{"author":"邓肃","content":"浮花浪蕊自朱白，月窟鬼方更奇绝。缤纷万里来如云，上林玉砌酣春色。","dynasty":"宋代","title":"花石诗十一章"}
{"author":"邓肃","content":"守令讲求争效忠，誓将花石扫地空。那知臣子力可尽，报上之德要难穷。","dynasty":"宋代","title":"花石诗十一章"}
{"author":"邓肃","content":"天为黎民生父母，胜景直须尽寰宇。岂同臣庶作园池，但隔墙篱分尔汝。","dynasty":"宋代","title":"花石诗十一章"}
{"author":"邓肃","content":"皇帝之圃浩无涯，日月所照同一家。北连幽蓟南交趾，东极蟠木西流沙。","dynasty":"宋代","title":"花石诗十一章"}
{"author":"邓肃","content":"是中嵩岳磨星斗，下视群山真培塿。千年老木矫龙蛇，天风夜作雷霆吼。","dynasty":"宋代","title":"花石诗十一章"}
{"author":"邓肃","content":"三月和风塞太空，天涯海角竞青红。不知花卉何远近，六合内外俱春容。","dynasty":"宋代","title":"花石诗十一章"}
{"author":"邓肃","content":"圣主胸襟包率土，天锡园池乃如许。坐观块石与根茎，无乃卑乃不足数。","dynasty":"宋代","title":"花石诗十一章"}
{"author":"邓肃","content":"饱食官吏不深思，务求新巧日孳孳。不知均是圃中物，迁远而近盖其私。","dynasty":"宋代","title":"花石诗十一章"}
{"author":"邓肃","content":"恭惟圣德高舜禹，一圃岂尝分彼此。世人用管妄窥天，水陆驱驰烦赤子。","dynasty":"宋代","title":"花石诗十一章"}
{"author":"邓肃","content":"安得守令体宸衷，不复区区踵前踪。但为君王安百姓，圃中无日不春风。","dynasty":"宋代","title":"花石诗十一章"}
{"author":"邓肃","content":"石壁巉岩惊鬼划，异草幽花锁春色。群山迤逦不能高，突兀独磨霄汉碧。芒鞋千尺上崔嵬，手摘星辰脚底雷。拨破烟云得洞户，醉眼恐是天门开。入门嵯峨森紫玉，冷风吹面天香馥。箕踞胡床挥麈尾，万指未充空洞腹。我因避地访名山，扁舟夜渡沙溪寒。辛勤博此一笑喜，太平犹在水云间。猛将今无三角虎，狐狸昼号鳅鳝舞。灵岩知有老龙藏，挽出人间作霖雨。","dynasty":"宋代","title":"黄杨岩"}
{"author":"邓肃","content":"水沉一炷袅晴窗，默坐无心可得降。浥露菖蒲能寸寸，语晴新燕自双双。只今得兔不钻纸，那用浮杯更度江。前世远公只师是，好从元亮供千缸。","dynasty":"宋代","title":"寄璨老西轩"}
{"author":"邓肃","content":"世人龊龊例卑嘶，枪榆不识南冥飞。邂逅逢公能可意，笑呼文举作群儿。扁舟十日系杨柳，未忍愤然夸疾走。官长虽嗔渠不闻，且觅吾徒绝诗酒。笑谈便觉无樊笼，胜景况复烦天公。眼前突兀万银屋，河伯欲以山为宫。期公定非哙等伍，爱公高气塞寰宇。此行要须上九天，利磨干将斩张禹。","dynasty":"宋代","title":"寄德裕县丞"}
{"author":"邓肃","content":"晴空当昼栖暘虫，目林欲焚深甑中。多谢吾君肯相访，袖中诗句来清风。爱主我堪犬马比，采蕨山巅行饿死。岂能五绝比天人，疾读君诗汗如洗。君今师友人中豪，琢磨事业当日高。若扣天门自求试，速为奉天留陆贽。","dynasty":"宋代","title":"寄亨甫"}
{"author":"邓肃","content":"渡头送君泛小舟，丝丝细雨织寒愁。自闻君来天亦喜，急扫阴霾霁九州。聚星高会古难续，也欲从君勤秉烛。期君指顾苏瓯闽，一笑春风不忍独。","dynasty":"宋代","title":"寄李状元"}
{"author":"邓肃","content":"老松古柏争清劲，社稷元勋李文正。风流千古照人寒，家有白眉声益振。十年游宦落穷山，妾无衣帛日号寒。只余净业磨不去，駸駸笔势江河宽。阿戎作诗更难偶，银钩仍复规颜柳。苍藤千尺练敲冰，万轴晶荧照窗牖。明月夜光两相酬，束笋堆床曾不休。公家自有呕心戒，岂容雕琢损天游。嗟我无文出月胁，惟有蓬窗堆柿叶。如何分我三百万，试扫危言助调燮。","dynasty":"宋代","title":"寄司录朝奉兼简伯寿"}
{"author":"邓肃","content":"二八佳人宴九仙。华堂清静斗春妍。琼枝相倚妙无前。良夜黄云来缥缈，东风碧酒意留连。花间蝶梦想翩翩。","dynasty":"宋代","title":"浣溪沙（八之六）"}
{"author":"邓肃","content":"半醉依人落珥簪。天香不数海南沈。时倾秋水话春心。已觉吹箫归碧落，从今禊饮笑山阴。金杯休惜十分深。","dynasty":"宋代","title":"浣溪沙（八之七）"}
{"author":"邓肃","content":"海畔山如碧玉簪。天涯消息叹鱼沈。赖逢倾国洗愁心。莫为世情生旅况，且因乐事惜光阴。明朝红雨已春深。","dynasty":"宋代","title":"浣溪沙（八之八）"}
{"author":"邓肃","content":"隔窗瑟瑟闻飞雪。洞房半醉回春色。银烛照更长。罗屏围夜香。玉山幽梦晓。明日天涯杳。倚户黯芙蓉。涓涓秋露浓。","dynasty":"宋代","title":"菩萨蛮（十之一）"}
{"author":"邓肃","content":"萋萋欲遍池塘草。轻寒却怕春光老。微雨湿昏黄。梨花啼晚妆。低垂帘四面。沈水环深院。太白困鸳鸯。天风吹梦长。","dynasty":"宋代","title":"菩萨蛮（十之二）"}
{"author":"邓肃","content":"飞红欲带春风去。柳丝却织春风住。去住任春风。只愁尊俎空。今朝鞭马去。又得高阳侣。半醉踏花归。霜蹄骑欲飞。","dynasty":"宋代","title":"菩萨蛮（十之三）"}
{"author":"邓肃","content":"帘旌不动薰余热。高堂谁送能言雪。一笑下人间。天风袭坐寒。歌声云外去。句句苏仙语。曲罢一尊空。飘然欲驭风。","dynasty":"宋代","title":"菩萨蛮（十之四）"}
{"author":"邓肃","content":"廉纤细雨连天远。纱窗不隔斜风冷。花柳自生春。无聊空闭门。双双携手处。回首烟汀暮。嬉笑在高楼。知人牢落否。","dynasty":"宋代","title":"菩萨蛮（十之五）"}
{"author":"邓肃","content":"垂杨袅袅腰肢软。寒溪练练琉璃浅。短艇卧吹风。生涯一叶中。五湖须径去。何用若耶女。烟雨暝沙汀。花香唤酒醒。","dynasty":"宋代","title":"菩萨蛮（十之六）"}
{"author":"邓肃","content":"腰肢欲趁杨花去。歌声能遏行云住。杯酒醉东风。羁愁一洗空。谪仙清饮露。意在飞琼侣。未醉即求归。新词句欲飞。","dynasty":"宋代","title":"菩萨蛮（十之七）"}
{"author":"邓肃","content":"我本穷山采薇蕨，偶上丹霄骑日月。云端不着痴仙人，天公虽笑雷公斥。今我在陈粮殆绝，不梦杏浆浇细肋。詹成炊饭似抟沙，牛革荐甘真嚼铁。惭愧忘形二禅客，倒屣相迎作禅悦。竹萌瀹水莹琼瑶，土芝借糟凝琥珀。余不供僧僧供余，是事颠倒古所无。要知人我两无有，此饱便当均太虚。昨日龙兴飞尺书，挽我登山有篮舆。试问二师肯俱否，一饱还君欲借渠。","dynasty":"宋代","title":"寄兴国福圣二老"}
{"author":"邓肃","content":"当年曾忝从官班，再拜天颜咫尺间。今历千山嫌未隐，芒鞋明月又登山。","dynasty":"宋代","title":"寄张应和运副二首"}
{"author":"邓肃","content":"土屋茅茨山万重，阴云不解雨濛濛。桃源目断知何处，身在杜陵诗句中。","dynasty":"宋代","title":"寄张应和运副二首"}
{"author":"邓肃","content":"九州胡马闇尘埃，政恐狂澜不可回。敢念陶潜旧彭泽，当寻阮肇过天台。三朝我乏回天力，一壑君还钓月来。便好相从长夜饮，箪瓢新有脯青苔。","dynasty":"宋代","title":"寄张子猷"}
{"author":"邓肃","content":"樽酒源头一拜神，麕羊瓮茧便青春。当年旱魃矜余虐，祷去阳侯失旧津。","dynasty":"宋代","title":"姜池源庙二首"}
{"author":"邓肃","content":"博带峩冠新庙像，长衫紫领乐耕民。雨暘从此如常德，愿作常山荐号人。","dynasty":"宋代","title":"姜池源庙二首"}
{"author":"邓肃","content":"海角谁能写客忧，童颜鹤发顾崇丘。风流君似东山谢，勋业余惭赤壁周。落笔敢陪风雨疾，扶筇时共水云游。明朝却羡先生去，万顷烟波醉莫愁。","dynasty":"宋代","title":"谨次第三章"}
{"author":"邓肃","content":"五柳归来昔陶公，七闽召还今邓子。不将出处作殊观，便了陶邓先生死。","dynasty":"宋代","title":"靖节先生祠下"}
{"author":"邓肃","content":"女真作意厌人肝，挥鞭直视无长安。南渡黄河如履地，东有太行不能山。帝城周遭八十里，二十万兵气裂眦。旌旗城上乱云烟，腰间宝剑凝秋水。雪花一日故濛濛，皂帜登城吹黑风。我师举头不敢视，脱兔放豚一扫空。夜起火光迷凤阙，钲鼓砰轰地欲裂。斯民嗷嗷将焉之，相顾无言惟泣血。仆射何公叩龙墀，围闭相臣臣噬脐。奇兵化作乞和歙，誓捐一死生群黎。游谈似霁胡帅怒，九鼎如山疑弗顾。郊南期税上皇舆，截破黄流径归去。陛下仁孝有虞均，忍令胡骑耸吾亲。不龟太史自鞭马，一出唤回社稷春。虏人慕得犹贪利，干乘载金未满意。钗钿那为六宫留，大索民居几卷地。六龙再为苍生出，身磨虎牙恬不恤。重城突兀万胡奴，杳隔銮舆今十日。南门赤子日骈阗，争掬香膏自顶然。忿气为云泪为雨，漫漫白昼无青天。太王事狄空金帛，坐使卜年逾八百。天听端在民心耳，苍苍谁云九万隔。会看春风拥赭黄，万民歌呼喜欲狂。天宇无尘瞻北极，旄头落地化顽石。","dynasty":"宋代","title":"靖康迎驾行"}
{"author":"邓肃","content":"昴星下天扶汉德，长庚乃向开元谪。光芒相照数百年，一尊不得闻风月。何如今日出城闉，高堂共享无边春。风流皆在烟霞表，不数当年荀与陈。江湖我今方卷舌，君等上天环北极。箕斗虚名不必多，要斥旄头作顽石。","dynasty":"宋代","title":"聚星行"}
{"author":"邓肃","content":"北山知有出郊心，为霁春寒十日阴。水石本为迁客共，一枝端欲寄深林。","dynasty":"宋代","title":"凤池小饮"}
{"author":"邓肃","content":"归心谩逐飞云去。欢情却为芳菲住。翠袖拥香风。宁辞玉斝空。主人承湛露。元是皋夔侣。早晚定遄归。商霖四海飞。","dynasty":"宋代","title":"菩萨蛮（十之八）"}
{"author":"邓肃","content":"朱紫纷趋左衽班，羡君不动屹如山。卷将禹稷平生志，掉首归为陋巷颜。","dynasty":"宋代","title":"和邓成材五绝"}
{"author":"邓肃","content":"寒芦败苇秋风严，魏紫妙黄春色妍。谁能不随天地转，开阖自我古无前。秋花忽从三月盛，引得好诗来相庆。为见漫空儿女姿，义气稍回君子正。我顷失鱼缘钩直，抱璞未酬不须泣。天生我辈岂偶然，但驱百怪归篇什。惭愧梅仙情最亲，期我看花三省身。已趁春风聊一笑，更仿秋霜不改春。","dynasty":"宋代","title":"题显亲庵谨次严韵"}
{"author":"邓肃","content":"谁回厄会作民禄，凭君上天厌人欲。要将勋业称貂蝉，世间岂曰无衣六。","dynasty":"宋代","title":"次韵顺之奏雅四首"}
{"author":"邓肃","content":"海角谁能写客忧，童颜鹤发顾崇丘。风流君似东山谢，勋业余惭赤壁周。落笔敢陪风雨疾，扶筇时共水云游。明朝却羡先生去，万顷烟波醉莫愁。","dynasty":"宋代","title":"谨次第三章"}
{"author":"邓肃","content":"翠竹谩连云，天风不到。帘幕重重自热恼。冷香忽至，爱惜当同芝草。井花浮碧玉，炎威归。酒渴想东邻，忧心如扌寿。纳履生疑谩悔懊。未容沈李，相对尊前倾倒。报君惟短句，琼琚好。","dynasty":"宋代","title":"感皇恩"}
{"author":"邓肃","content":"樽酒源头一拜神，麕羊瓮茧便青春。当年旱魃矜余虐，祷去阳侯失旧津。","dynasty":"宋代","title":"姜池源庙二首"}
{"author":"邓肃","content":"机锋不契更何图，便合浮杯出上都。此去定须安短褐，平生那肯曳长裾。回天傥是奇男子，绾印原非大丈夫。挥手出门殊不恶，一帆秋水及鲈鱼。","dynasty":"宋代","title":"谢见招者"}
{"author":"邓肃","content":"万窍于喁北风烈，乌云贴地欲飞雪。醉乘一叶上玻璃，忽霁阴威行夜月。凤凰山头想大颠，芒鞋竹杖弄清泉。胸中得句自春色，散入草木胜云烟。安得今宵对挥麈，快然别作二岁语。遥知今吾非故吾，便当刻烛追风雨。","dynasty":"宋代","title":"招成老"}
{"author":"邓肃","content":"堂堂国士洪夫子，刻烛从渠心自降。妙手故应钓鳌六，得君那用射鸢双。定随国老兴东海，肯效骚人恸楚江。酒醴只今须麯糵，要今六合共盈缸。","dynasty":"宋代","title":"洪丞和来再次韵"}
{"author":"邓肃","content":"点额万里归，兀坐冷如水。惭愧北阮贤，为余饭设体。既邀折槛朱，仍约骑鲸李。人乳已方丈，清歌迟皓齿。那知事大谬，反误占食指。得鹿傥是梦，翻羹得无鬼。我生饮红裙，万事空一洗。所失如蝟毛，岂惟一饭耳。端恐荀陈会，自此参辰矣。凭公反高阳，勿专兰亭美。主人或素餐，苏晋端可拟。何妨具大烹，肉食从客鄙。","dynasty":"宋代","title":"邓成彦邀李益之朱乔年及某一饭适忌日无侑觞"}
{"author":"邓肃","content":"瑟瑟严风鼓蓬户，对话春围两亡趣。使君送酒唤春来，坐使漫空翻柳絮。雪榭悬知雪未消，一目千里皆琼瑶。诗仙冷坐清入骨，便合九万抟扶摇。回首故园归未得，天意留人亦奇绝。我今幸得贤主人，公亦未易有此客。","dynasty":"宋代","title":"谢虞守送酒"}
{"author":"邓肃","content":"晴云耸奇峰，烈日破昏雾。谪仙有行色，朋僚伤远送。嗟哉君子人，簿书久倥偬。文星应长庚，劲气模螮蝀。幡然玉京去，伫听朝阳凤。岩野岂能留，端肖高宗梦。","dynasty":"宋代","title":"送李司录西赴"}
{"author":"邓肃","content":"入手新诗夺化机，一天星斗夜无辉。想君佳思真泉涌，索我强辞似箭飞。平昔端为覆酱用，临时那得锦囊归。不如且遗长须去，兀坐冥搜更下帷。","dynasty":"宋代","title":"和姜季资"}
{"author":"邓肃","content":"门前又见马如流，兵革缤纷几日休。岭似车盘方税驾，滩如雷霹更行舟，豺狼敢侮乾坤大，江海徒深虮虱忧。安得将坛登李郭，挽回羲御照神州。","dynasty":"宋代","title":"避地过雷霹滩"}
{"author":"邓肃","content":"大禹不到处，石壁谁凿开。云端欲相抟，飞出白云来。余沫乱飞雪，雄声敌春雷。泝流涌百尺，银山陟崔嵬。顾我虽逐客，解雨已春回。嗟此天尽处，胡为乎来哉。萱堂有垂白，蓬室纷提孩。内外三百指，奔窜若为怀。我疑云水间，亦有天下才。何时日三锡，一振纪委颓。羲和傥中天，六合无氛埃。鼠壤与蚁穴，不风当自摧。坐令陋巷中，依旧乐颜回。亦能书夷狄，朝会叩天阶。","dynasty":"宋代","title":"避地山谷"}
{"author":"邓肃","content":"博带峩冠新庙像，长衫紫领乐耕民。雨暘从此如常德，愿作常山荐号人。","dynasty":"宋代","title":"姜池源庙二首"}
{"author":"邓肃","content":"扶筇西去谩寻春，独学无人沐且熏。便欲问津从桀溺，当时折槛愧朱云。阴霾满目凭谁扫，芳草莲空未易耘。家学定须兴尚父，威声一振九夷闻。","dynasty":"宋代","title":"谢吕友善见和"}
{"author":"邓肃","content":"雨过东山春意浓，但携桃李步春风。眼高四海无勍敌，百万胡奴一□空。","dynasty":"宋代","title":"咏史二首"}
{"author":"邓肃","content":"绛狗鸣空朱虎攫，神焦鬼烂不堪虐。自嗟笔力无韩豪，不敢谗风干鼎镬。闻说祥符物外臣，能将念力苏罢民。挽出洞天肩未息，飞云驱雨已生春。曹侯德我诗如洗，无乃采葑遗下体。当知此雨非人功，政赖曹溪浩无底。君看连天六日阴，檐声夜和蓬窗吟。羲和知师今日去，自行天上约秋霖。","dynasty":"宋代","title":"和明远喜雨作"}
{"author":"邓肃","content":"断臂一朝续狼肉，楛矢漫空夜相逐。海凫乱飞三丈毛，蓝田不行四寸玉。何如南岳追祖风，云间坐致桃李秾。笑尽酒船三百斛，醉吹箫管上晴空。","dynasty":"宋代","title":"小饮"}
{"author":"邓肃","content":"世上乞怜帖双耳，得失毫芒汗流水。辕驹厕鼠端可怜，笑杀物外奇男子。先生眼中无可人，将军污足渠亦嗔。傥欲眠时遣客去，两忘物我渊明真。世间势位日悬绝，不能变渠平日拙。政如强弓五十步，无力可贯青唐铁。","dynasty":"宋代","title":"和谢吏部铁字韵三十四首·呈几叟仪曹四首"}
{"author":"邓肃","content":"风回浪急月初圆，携得鱼竿下钓船。自是高歌星斗上，不须骑气夜行天。","dynasty":"宋代","title":"泛江"}
{"author":"邓肃","content":"老松古柏争清劲，社稷元勋李文正。风流千古照人寒，家有白眉声益振。十年游宦落穷山，妾无衣帛日号寒。只余净业磨不去，駸駸笔势江河宽。阿戎作诗更难偶，银钩仍复规颜柳。苍藤千尺练敲冰，万轴晶荧照窗牖。明月夜光两相酬，束笋堆床曾不休。公家自有呕心戒，岂容雕琢损天游。嗟我无文出月胁，惟有蓬窗堆柿叶。如何分我三百万，试扫危言助调燮。","dynasty":"宋代","title":"寄司录朝奉兼简伯寿"}
{"author":"邓肃","content":"梦蝶庄周心槁木，入柳穿花本无欲。杯酒行春当此时，忽遇清明一百六。","dynasty":"宋代","title":"次韵顺之奏雅四首"}
{"author":"邓肃","content":"樽酒源头一拜神，麇羊瓮茧便青春。当年旱魃矜馀虐，祷去阳侯失旧津。","dynasty":"宋代","title":"姜池源庙二首其一"}
{"author":"邓肃","content":"仕途例皆谄笑耳，随盘方圆无定水。前年天子思奇才，霜台曾擢古君子。泛观中外傥非人，发上冲冠聊一嗔。那顾城狐并社鼠，好恶无私喜怒真。底事年来迹又绝，笑遁林泉似藏拙。凭谁去斩佞臣头，请公速铸楚山铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"独领诗坛卧北窗，故应落笔士夫降。笑谈自扫剡藤万，声价曾高魏阙双。六合便当归化笔，一同聊复赏澄江。初无肯綮烦游刃，夜饮何妨取万缸。","dynasty":"宋代","title":"次韵郭宰兼简丞尉三首"}
{"author":"邓肃","content":"雨入空阶滴夜长。月行云外借孤光。独将心事步长廊。深锁重门飞不去，巫山何日梦襄王。一床衾枕冷凄香。","dynasty":"宋代","title":"浣溪沙（八之一）"}
{"author":"邓肃","content":"东坡不恋二千石，却羡黄州芋径尺。一饱何妨作许难，千古光茫贯白日。我生不暇哭穷途，入户青钱转手空。肉食不容久青琐，齿牢但可叩天钟。许侯诗成难斲削，飞流来洗徐凝恶。开缄百里已生春，九州更赖此心廓。","dynasty":"宋代","title":"鼓腹谣谢许令"}
{"author":"邓肃","content":"我涉江东路，平地雪盈尺。明日登芙蓉，晴天开晓日。朅自婺源来，阴雨连朝夕。瘦马逼云际，又断檐间滴。顾我亦何人，市朝欲扫迹。平生诗酒交，落井仍下石。那知涉畏途，乃烦造化力。要知万里行，人谪非天谪。衡云霁韩愈，海市呈苏轼。君知此理不，鬼物护狂直。","dynasty":"宋代","title":"偶成"}
{"author":"邓肃","content":"醉中飞梦到神清，夜半高楼借水明。下瞰寒溪凝水晶，孺子相呼同濯缨。楼上天人百宝璎，瑞色天香充栋楹。步云一曲语春莺，千山洗空烟雾横，酒醒帘外竹阴行，夜风更为芭蕉生。愁肠起向谪仙呈，梦境凭君指顾成。一开后堂花柳盈，香肌可万六出霙。佩玉步莲不自轻，寒眼那能更指令。春葱斜捧玉壶倾，真珠红滴浓无声。一醉花间岂易营，归来十日寸心萦。兰亭家风类帝京，为余亦复出花城。柳腰随风万里征，安焉不复数归程。坐令铁心宋广平，夜揩醉眼赏梅英。歌燕舞赵艺更精，遏云回雪未可评。人间不复数娥嬴，神仙游戏肉眼惊。我生不顾万钟荣，对花有酒即蓬瀛。高会何须四者并，赤脚亦能写高情。最恨苏公世公卿，家声往往九夷倾。风流阵中却寝兵，酒瓯但借邻姬擎。何日高堂钟鼓鸣，如我心醉如春酲。","dynasty":"宋代","title":"遣兴"}
{"author":"邓肃","content":"句法徒能泣鬼神，文穷欲饯叹无因。临存多谢知音鲍，为洗胸中万斛尘。","dynasty":"宋代","title":"和邓成材五绝"}
{"author":"邓肃","content":"雨馀榴火欲烧空，宫槐老翠闇薰风。即今此景那可恃，忽观玉露泣芙蓉。请公文急出新格，一变茅黄兼苇白。坐令鼠辈扫地空，毋使再来相主客。异日光芒李杜高，声价岂但一时豪。故应高视空四海，纷纷过眼万银袍。我生作意游弱水，蓬莱杳隔三万里。何如平地揖诗仙，一洗从来郑卫耳。期公便作九鼎重，云水未容扁舟弄。漫天霖雨在胸襟，半夜吹作高宗梦。鬼方月窟虽殊陬，愿治之心辄相投。泽民事业无多子，要使人人鼓腹游。","dynasty":"宋代","title":"紫芝和来"}
{"author":"邓肃","content":"世事无由到竹窗，只馀心赏独难降。雨馀翡翠山连七，春涨玻璃溪自双。万壑不须看越峤，千寻端可配吴江。抠衣便欲同清景，安得黄封列万缸。","dynasty":"宋代","title":"洪丞和来再次韵其二"}
{"author":"邓肃","content":"两鸟相酬不肯休，欲令日月无旋辀。斯文未丧得韩子，扫灭阴霾霁九州。古来散文与诗律，二手方圆不兼笔。独渠星斗列心胸，散落毫端俱第一。陋巷嗟余四壁空，恶本雕残付蠹虫。虽得一班时可意，鱼鲁纷纷意莫穷。好古谁似城南杜，平生不矜润屋富。力刊善本妙毫厘，日费千金曾不顾。老藤截玉奴侧理，千古松煤腾碧烟。入手五行俱可下，兀兀短檠忘夜眠。我生嗜好随时改，独有此书心不解。欲酬厚意锥也无，更为先生作阿买。","dynasty":"宋代","title":"昭祖送韩文"}
{"author":"邓肃","content":"万里归来卧白云，蚍蜉撼树政纷纷。大儿文举知何在，巨擘於陵亦谩云。空洞能容数百辈，蒙胧如见二三分。小槽谁有真珠滴，径觅吾徒作半醺。","dynasty":"宋代","title":"偶成三首"}
{"author":"邓肃","content":"当年曾忝从官班，再拜天颜咫尺间。今历千山嫌未隐，芒鞋明月又登山。","dynasty":"宋代","title":"寄张应和运副二首"}
{"author":"邓肃","content":"三春一半入群芳，朱朱白白竞天香。人间无处著此景，付与长庚作肺肠。长庚乘风下天宇，明窗万卷饱今古。笔端著处皆春容，文墨林中三角虎。只今声价高云烟，要辙故应岁九迁。便当折槛追家世，与国同休亿万年。","dynasty":"宋代","title":"贺朱乔年生日"}
{"author":"邓肃","content":"虱卜虽萧条，虎筮固豪壮。要皆有得失，未息胸中望。那知方寸地，太空等虚旷。川逝水不流，石高风自浪。郑五相府荣，谢三渔舟漾。穷达安在哉，但瞒肉眼障。鼓瑟铿尔舍，扶杖啵然放。在我本不亏，底处更求长。独挂百钱游，无人捉私酿。醉归一腹春，满纸挥琴畅。珍重江左王，德邵宜绛帐。天遣千里来，不顾闽山瘴。人言臭味同，政可慰悽怆。谁知金玉予，诗成即相饷。笔力到天心，开卷人争仰。但勿赋兔葵，小儿易生谤。献之诗更奇，句法晋守尚。从渠得精深，嗟余真恍傥。何当日相从，烦君更语上。迳追太古风，三叹聊十唱。","dynasty":"宋代","title":"第四章兼简其子"}
{"author":"邓肃","content":"高会横山酒八仙。烟云不减九华妍。暖风琼树倚楼前。妙唱一声尘暗落，靓妆四座玉相连。骖鸾何日共翩翩。","dynasty":"宋代","title":"浣溪沙（八之五）"}
{"author":"邓肃","content":"一天梅雨乱缤纷，二陆超然乐事并。师命炙牛携越妥，相如涤器对文君。闭门嗟我如孙敬，载酒谁人过子云。窥窦有心公肯否，要将文字杂红裙。","dynasty":"宋代","title":"戏颜成端友"}
{"author":"邓肃","content":"傍竹柴门俯碧流。见人无语眼横秋。呜机轧轧弄纤柔。定有回文传窦子，何时银汉渡牵牛。归来风雨夜飕飕。","dynasty":"宋代","title":"浣溪沙（八之二）"}
{"author":"邓肃","content":"枪榆不羡贴天飞，冷落柴门半掩扉。花榭水轩催客老，饭囊酒瓮与心违。风流沈约自应瘦，美好陈平今已非。谁似宗盟重山岳，九环金带称腰围。","dynasty":"宋代","title":"次韵邓成彦"}
{"author":"邓肃","content":"乞食自王城，骏笔挥万纸。开缄动心目，忽忽龙蛇起。便可老烟霞，声价日千里。那知未满意，更访栟榈子。栟榈亦何人，是心如灰死。恶语满人间，春风自桃李，凭君一笑挥，万事空一洗。但了风动幡，在处针投水。愿将广长舌，语出亦糠粃。回到我辈人，政堪覆酱耳。","dynasty":"宋代","title":"本上人"}
{"author":"邓肃","content":"短檠对君同泮水，虀盐不给穷吞纸。君今载纸连数艘，贫富相悬九万里。崇宁政事先方田，纷纷讼牒乱云烟。祗今列屋饱虫蠹，官折羊酒寿高年。夫子谈笑收余庆，不复尘埃生釜甑。便当痛饮天津桥，一网尽呼天下俊。","dynasty":"宋代","title":"戏吴少綝"}
{"author":"邓肃","content":"前日雨如丝，缤纷杂朝雾。昨日雨如注，万壑争驰骛。今朝有霁色，作意在芒屦。那知昨如倾，漫天飞瀑布。介休借车振苍穹，十八叶幡如火红。涛头起伏万银屋，河伯尽以山为宫。门前小艇疾飞鸿，挽我同趋急流中。人生如梦贵适意，乘此可食千头龙。醉中举杯谢舟子，口腹自营吁可鄙。不闻大禹不过门，血指为疏九年水。何如乘风拜张坚，唤取女娲来补天。坐令赤子脱鱼腹，六合内外还桑田。柳枝却下蛟龙约，谈笑支奇付铁索。异时天上敢惊呼，斥作人间铛折脚。","dynasty":"宋代","title":"大水杂言"}
{"author":"邓肃","content":"寓形天宇间，一枝慎所处。到眼无溪山，堆胸自尘土。陈子作舫斋，端能世外趣。笑傲风波境，恬无风波虑。循本鱼可观，灰心鸥自舞。风景虽可人，公乎聊四顾。纷纷逐末流，谁援沉迷苦。吾事在济川，慎勿五湖去。","dynasty":"宋代","title":"舫斋"}
{"author":"邓肃","content":"一心唯欲南园去。东山著意留难住。曾惯识追风。马群今已空。金盘盛玉露。情绝鸳鸯侣。破贼凯还归。冲天看一飞。","dynasty":"宋代","title":"菩萨蛮（十之十）"}
{"author":"邓肃","content":"挥鞭冲晓露，归鞍载夕阳。一日复一日，不见御袍黄。左衽须文绣，毡车奉珪璋。作意礼乐盛，而乃访毛嫱。上皇袭太平，珍怪乘四方。奇器惊鬼划，舞要欲雪翔。端为大盗积，万里来贪狼。文移急星火，搜抉到毫芒。伐柯则不远，吾道其复昌。君看天宇间，紫微已辉光。跃马今朝去，定拜御炉香。恶衣供禹御，茅茨覆尧堂。为邦消底物，人心归则王。","dynasty":"宋代","title":"后迎驾行"}
{"author":"邓肃","content":"浮花浪蕊自朱白，月窟鬼方更奇绝。缤纷万里来如云，上林玉砌酣春色。","dynasty":"宋代","title":"花石诗十一章"}
{"author":"邓肃","content":"世人龊龊例卑嘶，枪榆不识南冥飞。邂逅逢公能可意，笑呼文举作群儿。扁舟十日系杨柳，未忍愤然夸疾走。官长虽嗔渠不闻，且觅吾徒绝诗酒。笑谈便觉无樊笼，胜景况复烦天公。眼前突兀万银屋，河伯欲以山为宫。期公定非哙等伍，爱公高气塞寰宇。此行要须上九天，利磨干将斩张禹。","dynasty":"宋代","title":"寄德裕县丞"}
{"author":"邓肃","content":"半醉倚人落珥簪。天香不数海南沈。时倾秋水话春心。已觉吹箫归碧落，从今禊饮笑山阴。金杯休惜十分深。","dynasty":"宋代","title":"浣溪沙"}
{"author":"邓肃","content":"傍山怪石如蹲虎，绝顶去天无尺五。却披丛棘下山腰，丹碧照空飞栋宇。道人养道厌尘劳，避世只嫌山不高。那知行空老曼倩，窃食不遗王母桃。松桧参天门昼闭，碧玉撷蔬饭炊雪。百年冷坐无车音，一旦偕来真恶客。当知喧寂无殊观，出世何妨在世间。能致吾人师作古，龙兴今日始开山。","dynasty":"宋代","title":"龙兴避难"}
{"author":"邓肃","content":"平生杯酒百无忧，四海风流陈太丘。据景笔端凌鲍谢，当年门下得伊周。那知避世嶔{上山下欹}迹，也许从公汗漫游。闻说片帆今又举，三山无处著人愁。","dynasty":"宋代","title":"别陈少卿"}
{"author":"邓肃","content":"我本穷山采薇蕨，偶上丹霄骑日月。云端不着痴仙人，天公虽笑雷公斥。今我在陈粮殆绝，不梦杏浆浇细肋。詹成炊饭似抟沙，牛革荐甘真嚼铁。惭愧忘形二禅客，倒屣相迎作禅悦。竹萌瀹水莹琼瑶，土芝借糟凝琥珀。余不供僧僧供余，是事颠倒古所无。要知人我两无有，此饱便当均太虚。昨日龙兴飞尺书，挽我登山有篮舆。试问二师肯俱否，一饱还君欲借渠。","dynasty":"宋代","title":"寄兴国福圣二老"}
{"author":"邓肃","content":"虱卜虽萧条，虎筮固豪壮。要皆有得失，未息胸中望。那知方寸地，太空等虚旷。川逝水不流，石高风自浪。郑五相府荣，谢三渔舟漾。穷达安在哉，但瞒肉眼障。鼓瑟铿尔舍，扶杖啵然放。在我本不亏，底处更求长。独挂百钱游，无人捉私酿。醉归一腹春，满纸挥琴畅。珍重江左王，德邵宜绛帐。天遣千里来，不顾闽山瘴。人言臭味同，政可慰悽怆。谁知金玉予，诗成即相饷。笔力到天心，开卷人争仰。但勿赋兔葵，小儿易生谤。献之诗更奇，句法晋守尚。从渠得精深，嗟余真恍傥。何当日相从，烦君更语上。迳追太古风，三叹聊十唱。","dynasty":"宋代","title":"第四章兼简其子"}
{"author":"邓肃","content":"楼北楼南青不断，晴空总是春容。先来无处问郎踪。那堪风不定，雨尽一窗红。初恨水中徒捉月，而今水月俱空。谩将雨意伴云浓。临风千点泪，不到浙江东。","dynasty":"宋代","title":"临江仙（九之九）"}
{"author":"邓肃","content":"句法徒能泣鬼神，文穷欲饯叹无因。临存多谢知音鲍，为洗胸中万斛尘。","dynasty":"宋代","title":"和邓成材五绝"}
{"author":"邓肃","content":"断臂一朝续狼肉，楛矢漫空夜相逐。海凫乱飞三丈毛，蓝田不行四寸玉。何如南岳追祖风，云间坐致桃李秾。笑尽酒船三百斛，醉吹箫管上晴空。","dynasty":"宋代","title":"小饮"}
{"author":"邓肃","content":"剑水泠泠行碧玉，扁舟一叶吹风。玉人招手画桥东。浩歌随月去，春在小楼中。帘幕低垂围笃耨，雕觞笑捧春葱。谩将雨意作云浓。单于吹未彻，门外响玲珑。","dynasty":"宋代","title":"临江仙其四"}
{"author":"邓肃","content":"寒芦败苇秋风严，魏紫妙黄春色妍。谁能不随天地转，开阖自我古无前。秋花忽从三月盛，引得好诗来相庆。为见漫空儿女姿，义气稍回君子正。我顷失鱼缘钩直，抱璞未酬不须泣。天生我辈岂偶然，但驱百怪归篇什。惭愧梅仙情最亲，期我看花三省身。已趁春风聊一笑，更仿秋霜不改春。","dynasty":"宋代","title":"题显亲庵谨次严韵"}
{"author":"邓肃","content":"结交要在相知耳，趣向不殊水投水。请看丘侯对谢公，箭锋相契无多子。丘侯平日论律人，详及谢公喜与嗔。一得新诗即传借，许久夸谈今见真。车马争看纷不绝，新诗那简茅檐拙。脱腕供人嗟未能，安得毕升二板铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"短檠对君同泮水，虀盐不给穷吞纸。君今载纸连数艘，贫富相悬九万里。崇宁政事先方田，纷纷讼牒乱云烟。祗今列屋饱虫蠹，官折羊酒寿高年。夫子谈笑收余庆，不复尘埃生釜甑。便当痛饮天津桥，一网尽呼天下俊。","dynasty":"宋代","title":"戏吴少綝"}
{"author":"邓肃","content":"我顷诗成准敕恶，寒江夜度秋萧索。曳杖从师得摩尼，洗空愁肠天地廓。年来狂妄婴逆鳞，去国三秋又出奔。隔墙后得绨袍旧，一笑唤回逆旅春。我心不转嗟匪石，方壮两遭天上斥。处处逢君道价高，万指方袍趋法席。白云天下妙林泉，看君又作新法缘。傥能容此无归客，便当结社追白莲。","dynasty":"宋代","title":"别珠公"}
{"author":"邓肃","content":"星郎德望欲摩天，坎止流行任自然。直道不回真铁石，高怀未老已林泉。宗门夙了风幡动，杰阁聊修香火缘。顾我驱驰成底事，羡公真是地行仙。","dynasty":"宋代","title":"陈大夫华严阁"}
{"author":"邓肃","content":"句法徒能泣鬼神，文穷欲饯叹无因。临存多谢知音鲍，为洗胸中万斛尘。","dynasty":"宋代","title":"和邓成材五绝"}
{"author":"邓肃","content":"世事无由到竹窗，只馀心赏独难降。雨馀翡翠山连七，春涨玻璃溪自双。万壑不须看越峤，千寻端可配吴江。抠衣便欲同清景，安得黄封列万缸。","dynasty":"宋代","title":"洪丞和来再次韵其二"}
{"author":"邓肃","content":"堂堂国士洪夫子，刻烛从渠心自降。妙手故应钓鳌六，得君那用射鸢双。定随国老兴东海，肯效骚人恸楚江。酒醴只今须麯糵，要今六合共盈缸。","dynasty":"宋代","title":"洪丞和来再次韵"}
{"author":"邓肃","content":"两鸟相酬不肯休，欲令日月无旋辀。斯文未丧得韩子，扫灭阴霾霁九州。古来散文与诗律，二手方圆不兼笔。独渠星斗列心胸，散落毫端俱第一。陋巷嗟余四壁空，恶本雕残付蠹虫。虽得一班时可意，鱼鲁纷纷意莫穷。好古谁似城南杜，平生不矜润屋富。力刊善本妙毫厘，日费千金曾不顾。老藤截玉奴侧理，千古松煤腾碧烟。入手五行俱可下，兀兀短檠忘夜眠。我生嗜好随时改，独有此书心不解。欲酬厚意锥也无，更为先生作阿买。","dynasty":"宋代","title":"昭祖送韩文"}
{"author":"邓肃","content":"雨过春山翠欲浮。影落寒溪碧玉流。片帆乘兴挂东风，夹岸花香拥去舟。尊酒时追李郭游。醉卧烟波万事休。梦回风定斗杓寒，渔笛一声天地秋。","dynasty":"宋代","title":"一翦梅（题泛碧斋）"}
{"author":"邓肃","content":"帘旌不动薰余热。高堂谁送能言雪。一笑下人间。天风袭坐寒。歌声云外去。句句苏仙语。曲罢一尊空。飘然欲驭风。","dynasty":"宋代","title":"菩萨蛮（十之四）"}
{"author":"邓肃","content":"玄冥忽欲作春容，不许东君利自封。已使素英拖暖絮，更摧妖艳别寒松。那知往事思飞燕，预庆丰年免象龙。向有谪仙诗句好，何妨闭户醉金钟。","dynasty":"宋代","title":"和李梁溪春雪韵二首"}
{"author":"邓肃","content":"引领门墙数舍耳，剑之水源自樵水。裹粮问道嗟未能，参前倚衡见夫子。自笑昔为尘土人，春狂时逐卖符嗔。年来懒惰百事废，洗空人伪惟葆真。更余净业磨未绝，强继弥明不知拙。岂是螳螂敢当车，貘兽从来食铜铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"蔓草芊芊迷旧圃，日号狐猩走鼯鼠。世欲去之嗟未能，竭力米盐汗如雨。先生人间第一流，目中万事无全牛。害鸡已觉无多子，斩新亭柳作清游。纷纷姚魏争黄紫，醉眼虽观心似水。但搜佳景付吟魂，吐作新诗烂盈纸。惭愧知音太史公，为榜佳名字画雄。二公连茹归霄汉，此亭万古扬清风。","dynasty":"宋代","title":"玩芳亭"}
{"author":"邓肃","content":"我欲开樽百物无，邻家酒熟各觞吾。扶杖出门又应供，三生恐是宾头卢。","dynasty":"宋代","title":"戏题"}
{"author":"邓肃","content":"泮水儒生急寸禄，白袍干人如立鹄。争注虫鱼股置锥，世外语言不到目。我嫌人醉还啜醨，常嗟心迹两相离。邂逅得君能我意，笔端聊复出新奇。爱君未冠少年郎，语出辄惊鵷鹭行。若不纷华替初志，事业他时未易量。今被青衫走尘土，满面春风归仕路。拄笏政可望西山，莫见輶轩腰伛偻。我今絷维犹未释，相思何处访踪迹。为君时望斗牛间，期君光芒高万尺。","dynasty":"宋代","title":"别施君叔异"}
{"author":"邓肃","content":"我闻幽轩榜芙蓉，琉璃十顷浸新红。此来踏雪空无有，黄芦败苇争号风。却坐明窗弄书史，新词仍试佳毫楮。香风忽到帘幕开，一朵芙蓉却能语。我生眼中万妖娆，为渠还作梦魂劳。炙牛未数刘师命，骖鸾便学王子乔。","dynasty":"宋代","title":"芙蓉轩"}
{"author":"邓肃","content":"北风于喁万窍号，落雪纷纷燖鹄毛。好向高堂护帷幕，新醪入脸殷春桃。居士何为嚣不顾，叩户长歌辞我去。行行逸兴高白云，千里江山入芒屦。问君无乃急所求，笑指南安作胜游。南安教师初不死，一闻消息即归休。嗟我平生污诗酒，未能赤脚走岩窦。在家自得忘家禅，托问教师印可否。","dynasty":"宋代","title":"送李君上洞天"}
{"author":"邓肃","content":"世上乞怜帖双耳，得失毫芒汗流水。辕驹厕鼠端可怜，笑杀物外奇男子。先生眼中无可人，将军污足渠亦嗔。傥欲眠时遣客去，两忘物我渊明真。世间势位日悬绝，不能变渠平日拙。政如强弓五十步，无力可贯青唐铁。","dynasty":"宋代","title":"和谢吏部铁字韵三十四首·呈几叟仪曹四首"}
{"author":"邓肃","content":"一心唯欲南园去。东山著意留难住。曾惯识追风。马群今已空。金盘盛玉露。情绝鸳鸯侣。破贼凯还归。冲天看一飞。","dynasty":"宋代","title":"菩萨蛮（十之十）"}
{"author":"邓肃","content":"朔风夜号空，于喁几枝木。深山自春色，芳草不凋绿。朋来得佳游，招提藏翠麓。新酒赤如丹，竹萌肥胜肉。一醉出门去，缺月挂修竹。归路沙溪浅，危桥践寒玉。夜过渭滨居，门庭故不俗。对坐寂无语，泉声如击筑。宗盟更可人，相邀勤秉烛。开缄得捷音，豺狼俱面北。回棹今可矣，赏心嗟未足。西去有奇岩，佳名配王屋。箕踞列十人，未充空洞腹。更约林宗俱，来伴白云宿。","dynasty":"宋代","title":"过黄杨岩"}
{"author":"邓肃","content":"凉天夜无云，寒江秋更碧。冷照月华中，水天同一色。画船渺中流，三更群动寂。清风远相随，芦花秋瑟瑟。近山得桂香，隔烟起渔笛。楼台半有无，疑是化人国。我生本无事，钓竿勤水石。今宵更可人，仍侍君子侧。浪登元礼舟，本非谪仙敌。敛手看挥毫，光芒腾万尺。","dynasty":"宋代","title":"陪李梁溪游泛碧"}
{"author":"邓肃","content":"水色山光入画屏，浩然相对自由身。芳菲莫恨无情去，天地常藏不尽春。傥得江河化酒醴，何须瓦砾点金银。花开花谢两休问，且向樽前一笑频。","dynasty":"宋代","title":"次韵龙学丈"}
{"author":"邓肃","content":"万窍于喁风割耳，梅影横斜耿烟水。杀鸡为黍政追随，七峰共作隐君子。忽举阳关饯行人，去去莫愁官长嗔。但知所领马曹似，清谈更觉子猷真。谷风尝讥朋友绝，子贡毋轻原宪拙。期公鸿雁不空回，开缄八行划如铁。","dynasty":"宋代","title":"和谢吏部铁字韵三十四首·送成彦尉邵武三首"}
{"author":"邓肃","content":"丹霞脩何行，天花雨红英。草莽化金碧，宴坐十年成。落笔多奇语，酬唱皆名卿。微言寄祸福，无心天籁鸣。顷年来七峰，见我眼增明。西来的的意，一语贯三乘。坐令尘土人，弹指悟无生。别来今许久，夜梦飞爽灵。新诗忽入手，春风死草萌。公以慧生定，我自明而诚。相望虽千里，秋风共一清。去去勿作念，明鉴无将迎。","dynasty":"宋代","title":"谢丹霞老师"}
{"author":"邓肃","content":"前日雨如丝，缤纷杂朝雾。昨日雨如注，万壑争驰骛。今朝有霁色，作意在芒屦。那知昨如倾，漫天飞瀑布。介休借车振苍穹，十八叶幡如火红。涛头起伏万银屋，河伯尽以山为宫。门前小艇疾飞鸿，挽我同趋急流中。人生如梦贵适意，乘此可食千头龙。醉中举杯谢舟子，口腹自营吁可鄙。不闻大禹不过门，血指为疏九年水。何如乘风拜张坚，唤取女娲来补天。坐令赤子脱鱼腹，六合内外还桑田。柳枝却下蛟龙约，谈笑支奇付铁索。异时天上敢惊呼，斥作人间铛折脚。","dynasty":"宋代","title":"大水杂言"}
{"author":"邓肃","content":"引领门墙数舍耳，剑之水源自樵水。裹粮问道嗟未能，参前倚衡见夫子。自笑昔为尘土人，春狂时逐卖符嗔。年来懒惰百事废，洗空人伪惟葆真。更余净业磨未绝，强继弥明不知拙。岂是螳螂敢当车，貘兽从来食铜铁。","dynasty":"宋代","title":"和谢吏部铁字韵三十四首·纪德十一首"}
{"author":"邓肃","content":"乘风上天款天语，天公不怒雷公怒。烟霄一斥下人间，豺狼旁午归无路。欲度三吴血盈川，欲泛九江兵闇天。扶筇却出徽城去，去天一握五危巅。水陆辛勤已足矣，雪花更开九万里。英雄困饿古犹今，莫学儿曹生愠喜。","dynasty":"宋代","title":"偶成"}
{"author":"邓肃","content":"归心谩逐飞云去。欢情却为芳菲住。翠袖拥香风。宁辞玉斝空。主人承湛露。元是皋夔侣。早晚定遄归。商霖四海飞。","dynasty":"宋代","title":"菩萨蛮（十之八）"}
{"author":"邓肃","content":"骑鲸好向云端去。踏花偶为狂朋住。笑语凉生风。眼高四海空。羊裘冲雨露。我是渔樵侣。已趁白鸥归。长江自在飞。","dynasty":"宋代","title":"菩萨蛮（和李状元·十之九）"}
{"author":"邓肃","content":"一心唯欲南园去。东山著意留难住。曾惯识追风。马群今已空。金盘盛玉露。情绝鸳鸯侣。破贼凯还归。冲天看一飞。","dynasty":"宋代","title":"菩萨蛮（十之十）"}
{"author":"邓肃","content":"竹影窥灯暗，泉声语夜长。小窗无梦到高唐。独引三杯长啸、步修廊。月午衣衫冷，莲开风露香。阑干西角下银潢。我欲乘槎天上、泛寒光。","dynasty":"宋代","title":"南歌子（四之一）"}
{"author":"邓肃","content":"皓月明腮雪，冷风乱鬓云。高楼帘幕夜生春。半醉依人秋水、欲斜倾。晓雨双溪涨，归舟一叶轻。杳无青翼寄殷勤。目断烟波渔火、又黄昏。","dynasty":"宋代","title":"南歌子（四之二）"}
{"author":"邓肃","content":"云绕风前鬓，春开槛里妆。凤屏清昼蔼龙香。浅画娥眉新样、远山长。比翼曾同梦，双鱼隔异乡。玉楼依旧暗垂杨。楼下落花流水、自斜阳。","dynasty":"宋代","title":"南歌子（四之三）"}
{"author":"邓肃","content":"驿畔争挦草，车前自喂牛。凤城一别几经秋。身在天涯海角、忍回头。旅梦惊残月，劳生寄小舟。都人应也望宸游。早晚葱葱佳气、满皇州。","dynasty":"宋代","title":"南歌子（四之四）"}
{"author":"邓肃","content":"乘鸾缥缈过三山。游戏下人间。金尊不辞频倒，春色上朱颜。依暖玉，掠风鬟。语关关。惟愁漏短，雨散云飞，骑月空还。","dynasty":"宋代","title":"诉衷情（送李状元·三之一）"}
{"author":"邓肃","content":"龙头一语定闽山。黄色上眉间。诏书促归金阙，玉带侍天颜。拢象板，ED51宫鬟。唱阳关。从容禁闼，若念林泉，应寄书还。","dynasty":"宋代","title":"诉衷情（三之二）"}
{"author":"邓肃","content":"从来云雨过巫山。只托梦魂间。何如醉逢倾国，春到一瓢颜。歌窈窕，舞双鬟。掩云关。重城五鼓，月下西楼，不忍轻还。","dynasty":"宋代","title":"诉衷情（三之三）"}
{"author":"邓肃","content":"我涉江东路，平地雪盈尺。明日登芙蓉，晴天开晓日。朅自婺源来，阴雨连朝夕。瘦马逼云际，又断檐间滴。顾我亦何人，市朝欲扫迹。平生诗酒交，落井仍下石。那知涉畏途，乃烦造化力。要知万里行，人谪非天谪。衡云霁韩愈，海市呈苏轼。君知此理不，鬼物护狂直。","dynasty":"宋代","title":"偶成"}
{"author":"邓肃","content":"短檠对君同泮水，虀盐不给穷吞纸。君今载纸连数艘，贫富相悬九万里。崇宁政事先方田，纷纷讼牒乱云烟。祗今列屋饱虫蠹，官折羊酒寿高年。夫子谈笑收余庆，不复尘埃生釜甑。便当痛饮天津桥，一网尽呼天下俊。","dynasty":"宋代","title":"戏吴少綝"}
{"author":"邓肃","content":"马上衣衫涴尘土，敛板权门腰伛偻。冷风天上呼不来，厚颜如甲汗如雨。星郎高韵凌云烟，天籁唤归酌流泉。人间热恼醺不到，亭上鹤衣飘欲仙。君方醉乐人愁绝，何如御此登天阙。叩天借取衣上风，吹下九州作春色。","dynasty":"宋代","title":"题吹衣亭"}
{"author":"邓肃","content":"火云烧空汗如雨，江北江南俱豺虎。君侯不顾溪山幽，鞭马一朝去莫御。挽君少竢秋风清，君言倚门有双亲。千里归从彩衣舞，死生不计万钟轻。过眼纷纷青与紫，颠倒重轻真可鄙。凭君天上整乾坤，自古忠臣多孝子。","dynasty":"宋代","title":"送吕友善"}
{"author":"邓肃","content":"萧条门巷半莱高，杯酒田间亦自陶。採栗久要工部拙，骑鲸偶厕谪仙豪。狂波故作风雷噫，逸兴何妨日月高。胜景赖君佳句压，胸中江汉更滔滔。","dynasty":"宋代","title":"再次前韵二首"}
{"author":"邓肃","content":"皇帝之圃浩无涯，日月所照同一家。北连幽蓟南交趾，东极蟠木西流沙。","dynasty":"宋代","title":"花石诗十一章"}
{"author":"邓肃","content":"东坡不恋二千石，却羡黄州芋径尺。一饱何妨作许难，千古光茫贯白日。我生不暇哭穷途，入户青钱转手空。肉食不容久青琐，齿牢但可叩天钟。许侯诗成难斲削，飞流来洗徐凝恶。开缄百里已生春，九州更赖此心廓。","dynasty":"宋代","title":"鼓腹谣谢许令"}
{"author":"邓肃","content":"瑟瑟霜风夜聒耳，小院枕衾如泼水。夜清炎冷不成眠，起就短檠阅诸子。掩卷嗟嗟今古人，遗风可喜仍可嗔。风日相怜纷无已，一笑玄之妄亦真。我今是非两俱绝，百巧百中不如拙。寂然无复一念邪，那有黄冠下鞭铁。","dynasty":"宋代","title":"和谢吏部铁字韵三十四首·自叙三首"}
{"author":"邓肃","content":"白白朱朱春已深，那知雪意更阴阴。落花几阵遮山密，穿褐余寒赖酒禁。骑马不前真有恨，留衣过腊岂无心。等为迁客俱逢雪，谁似梁溪独醉吟。","dynasty":"宋代","title":"和李梁溪春雪韵二首"}
{"author":"邓肃","content":"万物纷纷一马耳，百川不同均一水。不将彼是作殊观，坐使须弥纳芥子。李白高视空无人，审言更作牙官嗔。可怜纸上较轻重，画饼象龙俱未真。我师宣尼四病绝，抱瓮宁作汉阴拙。万变纷纷不敢侵，真室何须枢楗铁。","dynasty":"宋代","title":"和谢吏部铁字韵三十四首·自叙三首"}
{"author":"邓肃","content":"短檠对君同泮水，虀盐不给穷吞纸。君今载纸连数艘，贫富相悬九万里。崇宁政事先方田，纷纷讼牒乱云烟。祗今列屋饱虫蠹，官折羊酒寿高年。夫子谈笑收余庆，不复尘埃生釜甑。便当痛饮天津桥，一网尽呼天下俊。","dynasty":"宋代","title":"戏吴少綝"}
{"author":"邓肃","content":"萧条门巷半莱高，杯酒田间亦自陶。採栗久要工部拙，骑鲸偶厕谪仙豪。狂波故作风雷噫，逸兴何妨日月高。胜景赖君佳句压，胸中江汉更滔滔。","dynasty":"宋代","title":"再次前韵二首"}
{"author":"邓肃","content":"真人蹑身凌紫霞，下悯濁世长咨嗟。崇楼杰阁耀金碧，开阐至道非雄夸。仙茅连山可度世，守此规规如井蛙。灵云一笑万事毕，到今福地空桃花。","dynasty":"宋代","title":"题天庆观"}
{"author":"邓肃","content":"太丘官清百物无，青衫半作蕉叶枯。尚念故人家四壁，郝原春雪随双鱼。榴火雨余烘满院，宿酒攻人剧刀箭。李白起观仙人掌，卢仝欣睹谏议面。瓶笙已作鱼眼从，杨花傍碾轻随风。击拂共看三昧手，白云洞中腾玉龙。推胸磊块一浇散，乘风便欲款天汉。却怜世士不偕来，为借干将诛赵赞。","dynasty":"宋代","title":"道原惠茗以长句报谢"}
{"author":"邓肃","content":"煤炱飞上天，沉沉三日雾。银河一压摧，狂雨恣横骛。我恐铁骑来，疾驰不纳屦。气豪如项羽，势猛似黥布。瀰漫江海接高穹，石牛未洗血泥红。天吴八首真奇怪，咄嗟平地作银宫。我贫家火不星灶，赤脚灭没泥涂中。目断晓风生少女，又复茅檐飞白龙。惭愧北来王夫子，籍籍声名满都鄙。朝吟千赋暮千诗，松腴亦须枯海水。莫倚文章似孟坚，未用风流追乐天。且以光芒破阴晦，挽回日色到桑田。乐岁天公有严约，斥落旄头沉贯索。从公日醉三百杯，不怕西风动旗脚。","dynasty":"宋代","title":"次韵王信州"}
{"author":"邓肃","content":"句法徒能泣鬼神，文穷欲饯叹无因。临存多谢知音鲍，为洗胸中万斛尘。","dynasty":"宋代","title":"和邓成材五绝"}
{"author":"邓肃","content":"海畔山如碧玉簪。天涯消息叹鱼沈。赖逢倾国洗愁心。莫为世情生旅况，且因乐事惜光阴。明朝红雨已春深。","dynasty":"宋代","title":"浣溪沙（八之八）"}
{"author":"邓肃","content":"安得守令体宸衷，不复区区踵前踪。但为君王安百姓，圃中无日不春风。","dynasty":"宋代","title":"花石诗十一章"}
{"author":"邓肃","content":"晴云耸奇峰，烈日破昏雾。谪仙有行色，朋僚伤远送。嗟哉君子人，簿书久倥偬。文星应长庚，劲气模螮蝀。幡然玉京去，伫听朝阳凤。岩野岂能留，端肖高宗梦。","dynasty":"宋代","title":"送李司录西赴"}
{"author":"邓肃","content":"红花飞。白花飞。郎与春风同别离。春归郎不归。雨霏霏。雪霏霏。又是黄昏独掩扉。孤灯隔翠帷。","dynasty":"宋代","title":"长相思令（三之三）"}
{"author":"邓肃","content":"平生杯酒百无忧，四海风流陈太丘。据景笔端凌鲍谢，当年门下得伊周。那知避世嶔{上山下欹}迹，也许从公汗漫游。闻说片帆今又举，三山无处著人愁。","dynasty":"宋代","title":"别陈少卿"}
{"author":"邓肃","content":"独宿禅房清梦断，鸡声唤起晨钟。出门晓月耿寒空。小池凝辈翠，竹外跨飞虹。梅坞不知何处了，傍篱临水重重。啸歌都在冷香中。人间那有此，天上广寒宫。","dynasty":"宋代","title":"临江仙（九之六）"}
{"author":"邓肃","content":"扁舟载月随夜风，晓到溪源访老农。水骨借风鸣活活，涧毛被雨绿茸茸。竹萌已削琼瑶白，村酒仍沽琥珀浓。醉倒田间无一事，九衢车马自冲冲。","dynasty":"宋代","title":"访故人"}
{"author":"邓肃","content":"暘虫赫赫欲流金，夹岸垂杨失翠阴。已恐人间被汤旱，谁从天上作商霖。崇墉定有千箱积，果腹同倾四海心。我亦不须忧脱粟，聊赓既醉入瑶琴。","dynasty":"宋代","title":"喜雨二章"}
{"author":"邓肃","content":"往事无如今日新，銮舆一再冒胡尘。阳微阴极故多雨，柳怨花愁不忍春。已遣侈心倾虏帐，行收泪眼拜枫宸。眼前恶景君休问，胜负相资臂屈伸。","dynasty":"宋代","title":"闪宋左司韵"}
{"author":"邓肃","content":"我昔少年日，气与风雷壮。一言既不合，掉头归望望。誓将老烟霞，叩角耕闲旷。一日烦干旌，叩天舒孟浪。自譬舟一叶，沙溪春荡漾。百川傥已东，吾力那能障。尚赖天地宽，未即崇山放。栟榈付冷居，乃为世所长。老妻画纸棋，赤脚沽村酿。醉起舞彩衣，吾道颇休畅。人杰又鼎来，不怕供诗帐。酬唱激清风，洗空烟雨瘴。故人化鹤仙，穹庐共悽怆。生还义更高，裹饭远相饷。演山见长庚，醉眼不敢仰。便结骑鲸游，不知飞燕谤。兰亭最后来，德齿均所尚。伤时虽慷慨，论事尤倜傥。杯酒七峰下，逸思九天上。万事俱可人，只欠蛾眉唱。","dynasty":"宋代","title":"次韵王信州古风"}
{"author":"邓肃","content":"老干千年如削铁，蛰龙酿春未肯泄。阿香推车动地来，振起虬髭上天阙。砰轰一声惊倒人，雨势更挽银河倾。炎洲六月尘生海，一朝化作无边春。","dynasty":"宋代","title":"霹雳松"}
{"author":"邓肃","content":"北山知有出郊心，为霁春寒十日阴。水石本为迁客共，一枝端欲寄深林。","dynasty":"宋代","title":"凤池小饮"}
{"author":"邓肃","content":"樽酒源头一拜神，麕羊瓮茧便青春。当年旱魃矜余虐，祷去阳侯失旧津。","dynasty":"宋代","title":"姜池源庙二首"}
{"author":"邓肃","content":"疏帘不下纵荷香，梦破纱厨月满廊。笑尽一杯鞭马走，恍疑山色是家乡。","dynasty":"宋代","title":"郸州道中早行"}
{"author":"邓肃","content":"一重溪。两重溪。溪转山回路欲迷。朱阑出翠微。梅花飞。雪花飞。醉卧幽亭不掩扉。冷香寻梦归。","dynasty":"宋代","title":"长相思令（三之二）"}
{"author":"邓肃","content":"红花飞。白花飞。郎与春风同别离。春归郎不归。雨霏霏。雪霏霏。又是黄昏独掩扉。孤灯隔翠帷。","dynasty":"宋代","title":"长相思令（三之三）"}
{"author":"邓肃","content":"腊雪犹埋石巘，春风已入梅梢。冷香随马上琼瑶。不与时人同到。拍手恐惊星斗，高歌已在烟霄。醉呼玉女解金貂。笑问何如蓬岛。","dynasty":"宋代","title":"西江月（二之一）"}
{"author":"邓肃","content":"风荐荷香翦翦，月行竹影徐徐。微闻环佩过庭除。恐是阳台行雨。玉笋轻笼乐句，流莺夜转诗余。酒酣风劲露凝珠。我欲骖鸾归去。","dynasty":"宋代","title":"西江月（二之二）"}
{"author":"邓肃","content":"执手两潸然，情极都无语。去马更匆匆，一息迷回顾。孤馆得村醪，一醉空离绪。酒醒却无人，帘外三更雨。","dynasty":"宋代","title":"生查子"}
{"author":"邓肃","content":"翠竹谩连云，天风不到。帘幕重重自热恼。冷香忽至，爱惜当同芝草。井花浮碧玉，炎威归。酒渴想东邻，忧心如扌寿。纳履生疑谩悔懊。未容沈李，相对尊前倾倒。报君惟短句，琼琚好。","dynasty":"宋代","title":"感皇恩"}
{"author":"邓肃","content":"雨过春山翠欲浮。影落寒溪碧玉流。片帆乘兴挂东风，夹岸花香拥去舟。尊酒时追李郭游。醉卧烟波万事休。梦回风定斗杓寒，渔笛一声天地秋。","dynasty":"宋代","title":"一翦梅（题泛碧斋）"}
{"author":"邓肃","content":"执手长亭无一语。泪眼汪汪，滴下阳关句。牵马欲行还复住。春风吹断梨花雨。海角三千千叠路。归侍玉皇，那复回头顾。旌旆已因风月驻。何妨醉过清明去。","dynasty":"宋代","title":"蝶恋花（代送李状元）"}
{"author":"邓肃","content":"酒阑携手过回廊。夜初凉。月如霜。笑问木樨，何日吐天香。待插一枝归斗帐，和云雨，殢襄王。如今满目雨新黄。绕高堂。自芬芳。不见堂中，携手旧鸳鸯。已对秋光成感慨，更夜永，漏声长。","dynasty":"宋代","title":"江城子"}
{"author":"邓肃","content":"夜饮不知更漏永，馀酣困染朝阳。庭前莺燕乱丝簧。醉眠犹未起，花影满晴窗。帘外报言天色好，水沈已染罗裳。檀郎欲起趁春狂。佳人嗔不语，劈面噀丁香。","dynasty":"宋代","title":"临江仙·夜饮不知更漏永"}
{"author":"邓肃","content":"半醉倚人落珥簪。天香不数海南沈。时倾秋水话春心。已觉吹箫归碧落，从今禊饮笑山阴。金杯休惜十分深。","dynasty":"宋代","title":"浣溪沙"}
{"author":"邓肃","content":"一重山。两重山。山远天高烟水寒。相思枫叶丹。菊花开，菊花残。雁已西飞人未还。一帘风月闲。","dynasty":"宋代","title":"长相思令/长相思"}
{"author":"邓肃","content":"苍苔白石两清幽，缥缈虹桥跨碧流。日过窗间腾野马，雨余墙角篆蜗牛。饥寒不作妻孥念，笑语那知天地秋。一炷水沉参鼻观，扫空六凿自天游。","dynasty":"宋代","title":"偶成三首"}
{"author":"邓肃","content":"北书一纸惨天容。花柳春风不敢穠。未学宣尼歌凤德，姑从阮籍哭途穷。此身已落千山外，旧事回思一梦中。何日中兴烦吉甫，洗开阴翳放晴空。","dynasty":"宋代","title":"瑞鹧鸪"}
{"author":"邓肃","content":"带雨梨花看上马，问人底事匆匆。于飞有愿恨难从。大鹏抟九万，鹦鹉锁金笼。匆匆便为千里隔，危岑已接高穹。回头那忍问前踪。家留烟雨外，人在斗牛中。","dynasty":"宋代","title":"临江仙（登泗州岭·九之一）"}
{"author":"邓肃","content":"百尺危楼初过雨，清风凛作轻寒。一声渔笛在云端。黄昏帘幕卷，新月半阑干。青翼不来音信断，云窗杳隔三山。何当携手便骖鸾。今宵同胜景，玉斝不留残。","dynasty":"宋代","title":"临江仙（九之二）"}
{"author":"邓肃","content":"春雪一瓯扶醉玉，翩翩两腋生风。柳腰无力殢云踪。陈郎投辖意，分袂忍匆匆。白玉琢杯龙麝泛，瀼瀼天酒争浓。何妨一饮上青驄。晴空行夜月，缓辔水晶宫。","dynasty":"宋代","title":"临江仙（九之三）"}
{"author":"邓肃","content":"剑水冷冷行碧玉，扁舟一叶吹风。玉人招手画桥东。浩歌随月去，春在小楼中。帘幕低垂围笃耨，雕觞笑捧春葱。谩将雨意作云浓。单于吹未彻，门外响玲珑。","dynasty":"宋代","title":"临江仙（九之四）"}
{"author":"邓肃","content":"雨过荼コ春欲放，轻寒约住余芳。南园今日被朝阳。琼葩开万点，尘世满天香。百卉丛中红紫乱，玉肌自笑孤光。清风翦翦过纱窗。余酲空一洗，不数寿阳妆。","dynasty":"宋代","title":"临江仙（九之五）"}
{"author":"邓肃","content":"万里归来卧白云，蚍蜉撼树政纷纷。大儿文举知何在，巨擘於陵亦谩云。空洞能容数百辈，蒙胧如见二三分。小槽谁有真珠滴，径觅吾徒作半醺。","dynasty":"宋代","title":"偶成三首"}
{"author":"邓肃","content":"我生诗酒弄林泉，紫诏三呼出洞天。高视尘寰但蚊睫，冷看时辈耸鸢肩。山间已袖婴鳞手，物外今还钓月船。若使儿曹知此乐，人人同得地行仙。","dynasty":"宋代","title":"偶成二首"}
{"author":"邓肃","content":"数椽茅屋傍山隈，野草如云径不开。小院纵横行蚁阵，孤灯明灭纵蚊雷。并包益见乾坤大，扫灭何时风雪来。磊块胸中何处洗，酒行到手莫停杯。","dynasty":"宋代","title":"偶成二首"}
{"author":"邓肃","content":"乘风上天款天语，天公不怒雷公怒。烟霄一斥下人间，豺狼旁午归无路。欲度三吴血盈川，欲泛九江兵闇天。扶筇却出徽城去，去天一握五危巅。水陆辛勤已足矣，雪花更开九万里。英雄困饿古犹今，莫学儿曹生愠喜。","dynasty":"宋代","title":"偶成"}
{"author":"邓肃","content":"我涉江东路，平地雪盈尺。明日登芙蓉，晴天开晓日。朅自婺源来，阴雨连朝夕。瘦马逼云际，又断檐间滴。顾我亦何人，市朝欲扫迹。平生诗酒交，落井仍下石。那知涉畏途，乃烦造化力。要知万里行，人谪非天谪。衡云霁韩愈，海市呈苏轼。君知此理不，鬼物护狂直。","dynasty":"宋代","title":"偶成"}
{"author":"邓肃","content":"才薄难趋供奉班，归来作意水云闲。谪官谩说九年计，客枕曾无一夕安。渭水不应藏钓艇，淮阴便合起登坛。唤回胜景凭夫子，使我甘归苜蓿盘。","dynasty":"宋代","title":"偶题"}
{"author":"邓肃","content":"黑云压山山欲颓，阿香推车震不开。广寒宫中珠径雨，狂风倾下九天来。高堂砰轰倒四壁，万瓦飞空如转石。灯火青荧不敢明，世间谁有胆三尺。年来蠢动敢争豪，鳅鳝起舞狐狸嗥。一振天威百怪息，夜半云收北极高。","dynasty":"宋代","title":"雹"}
{"author":"邓肃","content":"乞食自王城，骏笔挥万纸。开缄动心目，忽忽龙蛇起。便可老烟霞，声价日千里。那知未满意，更访栟榈子。栟榈亦何人，是心如灰死。恶语满人间，春风自桃李，凭君一笑挥，万事空一洗。但了风动幡，在处针投水。愿将广长舌，语出亦糠粃。回到我辈人，政堪覆酱耳。","dynasty":"宋代","title":"本上人"}
{"author":"邓肃","content":"门前又见马如流，兵革缤纷几日休。岭似车盘方税驾，滩如雷霹更行舟，豺狼敢侮乾坤大，江海徒深虮虱忧。安得将坛登李郭，挽回羲御照神州。","dynasty":"宋代","title":"避地过雷霹滩"}
{"author":"邓肃","content":"大禹不到处，石壁谁凿开。云端欲相抟，飞出白云来。余沫乱飞雪，雄声敌春雷。泝流涌百尺，银山陟崔嵬。顾我虽逐客，解雨已春回。嗟此天尽处，胡为乎来哉。萱堂有垂白，蓬室纷提孩。内外三百指，奔窜若为怀。我疑云水间，亦有天下才。何时日三锡，一振纪委颓。羲和傥中天，六合无氛埃。鼠壤与蚁穴，不风当自摧。坐令陋巷中，依旧乐颜回。亦能书夷狄，朝会叩天阶。","dynasty":"宋代","title":"避地山谷"}
{"author":"邓肃","content":"羽檄星驰暴客起，西望烽烟无百里。夜半惊呼得渔舠，老稚相携三百指。蠖屈蛇盘破蓬底，忽欲骞身风刮耳。沙汀舣岸少依刘，万斛愁情空一洗。回思当年侍玉皇，禁垣夜直宫漏长。驱驰谁谓遽如许，客枕不安云水乡。前日蹇驴冲火烈，今此扁舟压残雪。隆暑祁寒欲少休，钲鼓迫人如地裂。草庐安得无卧龙，奉天政赖陆宣公。凭谁急呼人杰起，使我叩角歌尧风。","dynasty":"宋代","title":"避贼引"}
{"author":"邓肃","content":"平生杯酒百无忧，四海风流陈太丘。据景笔端凌鲍谢，当年门下得伊周。那知避世嶔{上山下欹}迹，也许从公汗漫游。闻说片帆今又举，三山无处著人愁。","dynasty":"宋代","title":"别陈少卿"}
{"author":"邓肃","content":"泮水儒生急寸禄，白袍干人如立鹄。争注虫鱼股置锥，世外语言不到目。我嫌人醉还啜醨，常嗟心迹两相离。邂逅得君能我意，笔端聊复出新奇。爱君未冠少年郎，语出辄惊鵷鹭行。若不纷华替初志，事业他时未易量。今被青衫走尘土，满面春风归仕路。拄笏政可望西山，莫见輶轩腰伛偻。我今絷维犹未释，相思何处访踪迹。为君时望斗牛间，期君光芒高万尺。","dynasty":"宋代","title":"别施君叔异"}
{"author":"邓肃","content":"闽山去天惟尺五，傍立怪石如蹲虎。点额龙墀万里归，未能赤脚走风雨。惭愧使君肯相延，十日倾酒如流泉。文字兴余亦不恶，红妆执乐艳神仙。明日冯驩出有车，远借仁风归故庐。不用回头重引领，行矣商霖到海隅。","dynasty":"宋代","title":"别虞守"}
{"author":"邓肃","content":"我顷诗成准敕恶，寒江夜度秋萧索。曳杖从师得摩尼，洗空愁肠天地廓。年来狂妄婴逆鳞，去国三秋又出奔。隔墙后得绨袍旧，一笑唤回逆旅春。我心不转嗟匪石，方壮两遭天上斥。处处逢君道价高，万指方袍趋法席。白云天下妙林泉，看君又作新法缘。傥能容此无归客，便当结社追白莲。","dynasty":"宋代","title":"别珠公"}
{"author":"邓肃","content":"责官只得林泉幽，也有曲膂潜相雠。肆毒不知分彼是，后身那解癖春秋。我婴逆鳞龙不怒，谁和蠢蠢取当路。要我迷阳不作难，只恐寿光劾君去。","dynasty":"宋代","title":"嘲蛇伤足"}
{"author":"邓肃","content":"俯仰天地间，纷纷尘垢耳。市井与山林，累人均一体。有真故有妄，无彼那取此。谓是为尘外，政应在尘里。凭师一埽空，六尘不用洗。渊默即雷声，万川同一水。","dynasty":"宋代","title":"尘外堂"}
{"author":"邓肃","content":"星郎德望欲摩天，坎止流行任自然。直道不回真铁石，高怀未老已林泉。宗门夙了风幡动，杰阁聊修香火缘。顾我驱驰成底事，羡公真是地行仙。","dynasty":"宋代","title":"陈大夫华严阁"}
{"author":"邓肃","content":"婷婷袅袅出纱窗，坐使红妆万目降。翠袖薄笼春笋十，玉钗初合绿云双。四弦对客追三叠，万唤令人忆九江。曼倩酒狂本无量，为渠潋滟倒银缸。","dynasty":"宋代","title":"成彦女奴琵琶"}
{"author":"邓肃","content":"我心不转本非石，世路爬沙任退尺。杯酒高怀独未忘，只有三万六千日。原宪虽贫亦非穷。石发溪毛放箸空。已遣寸毫饱风月，安得高堂列鼎钟。明朝莫怕山如削，夹路花香破酒恶。世间得失竞鸡虫，一笑危岑天地廓。","dynasty":"宋代","title":"次鼓腹谣元韵"}
{"author":"邓肃","content":"枪榆不羡贴天飞，冷落柴门半掩扉。花榭水轩催客老，饭囊酒瓮与心违。风流沈约自应瘦，美好陈平今已非。谁似宗盟重山岳，九环金带称腰围。","dynasty":"宋代","title":"次韵邓成彦"}
{"author":"邓肃","content":"玉殿曾叨侍冕旒，才疏意广误旁求。彙征那敢私连茹，勇退何妨在急流。蓬荜已无原宪室，江山要饱子长游。西庵轩槛多风月，幸子时来共茗瓯。","dynasty":"宋代","title":"次韵二首"}
{"author":"邓肃","content":"怪底祥光夜满门，朝来入社得诗人。空疏嗟我句无眼，俊逸知君笔有神。共隐兵戈不到处，相携云水自由身。便当痛饮追河朔，红雪缤纷脍锦鳞。","dynasty":"宋代","title":"次韵二首"}
{"author":"邓肃","content":"独领诗坛卧北窗，故应落笔士夫降。笑谈自扫剡藤万，声价曾高魏阙双。六合便当归化笔，一同聊复赏澄江。初无肯綮烦游刃，夜饮何妨取万缸。","dynasty":"宋代","title":"次韵郭宰兼简丞尉三首"}
{"author":"邓肃","content":"只将诗律对晴窗，我本无为人自降。曹子棒头施色五，崔侯厅下植松双。千篇堪友骑鲸李，八咏当奴梦笔江。文字兴余行乐耳，肯容碧玉自盈缸。","dynasty":"宋代","title":"次韵郭宰兼简丞尉三首"}
{"author":"邓肃","content":"一点萤灯续晓窗，已千人十未甘降。见闻仅得豹斑一，胜负犹争蛙色双。山从剑锋登九坂，浪翻银屋度三江。归来自在春风里，时得萱尝献酒缸。","dynasty":"宋代","title":"次韵郭宰兼简丞尉三首"}
{"author":"邓肃","content":"道山文章伯，杖履作幽栖。笔砚为戏事，业落翻墨螭。平生百万言，定相初不离。更怜世间士，尘网深相闱。笑踵双林辙，誓破万夫疑。八面列神王，剑戟森携持。怒目干龙宫，机缄绝谋惟。佛语浩无际，天地如可弥。笑谈一转毕，璿玑时未移。见者皆了了，钝根化神机。不然分三藏，谁能俱不遗。白头钻故纸，底是出头时。此恩今欲报，四顾将谁依。在佛本无说，於公亦何为。珍重谪仙人，登山力未疲。天涯渺万里，著处即为归。随缘作赞叹，妙语何奇奇。置之天壤间，千古无敢非。我生多肉障，烦公示宝篦。请作一言蔽，牟尼即仲尼。","dynasty":"宋代","title":"次韵李舍人"}
{"author":"邓肃","content":"年来樽酒是生涯，赤脚曾无解语花。明日可来文字饮，新诗共吐半天霞。","dynasty":"宋代","title":"次韵李状元送酒"}
{"author":"邓肃","content":"水色山光入画屏，浩然相对自由身。芳菲莫恨无情去，天地常藏不尽春。傥得江河化酒醴，何须瓦砾点金银。花开花谢两休问，且向樽前一笑频。","dynasty":"宋代","title":"次韵龙学丈"}
{"author":"邓肃","content":"谪官谁道不知春，出郭犹能一醺熏。银笔争题追鲍谢，席门琢句拟机云。东垣敢念百朋锡，南亩当从千耦耘。剩乞新诗殊不恶，恐因叩角彻天闻。","dynasty":"宋代","title":"次韵茂实之才"}
{"author":"邓肃","content":"栏杆十二俯烟涛，冒雨从君一醉陶。颇觉寒窗侵岛瘦，故将胜景助韩豪。波声裂岸鱼歌远，水势横天钓艇高。前日主人今国老，乘桴何处泛滔滔。","dynasty":"宋代","title":"次韵凝翠阁看水"}
{"author":"邓肃","content":"平生论兵轻白起，端欲採芝追甪里。谁遣声名到人间，役役十年空血指。天狗堕地嗟未已，雷声屡迫君王耳。闽山今复暗旌旗，四望长安泪如洗。羡君好古慕羲皇，品流不减刘真长。舍我帡幪得甘寝，傍徨忽在无何乡。安得大明如火烈，坐令鼠辈消春雪。六合内外还桑田，乾坤不容异姓裂。看君跃马如游龙，醉中脱帽造王公。高堂请志中兴事，吉甫作诵穆清风。","dynasty":"宋代","title":"次韵师皋"}
{"author":"邓肃","content":"谁回厄会作民禄，凭君上天厌人欲。要将勋业称貂蝉，世间岂曰无衣六。","dynasty":"宋代","title":"次韵顺之奏雅四首"}
{"author":"邓肃","content":"谪仙酒渴要吞江，刘毅一呼从此欲。当知明琼亦有神，引上洞天三十六。","dynasty":"宋代","title":"次韵顺之奏雅四首"}
{"author":"邓肃","content":"梦蝶庄周心槁木，入柳穿花本无欲。杯酒行春当此时，忽遇清明一百六。","dynasty":"宋代","title":"次韵顺之奏雅四首"}
{"author":"邓肃","content":"神仙醉歌天上曲，暖春肯念人间欲。谩将郊岛继韩豪，五出那配天葩六。","dynasty":"宋代","title":"次韵顺之奏雅四首"}
{"author":"邓肃","content":"煤炱飞上天，沉沉三日雾。银河一压摧，狂雨恣横骛。我恐铁骑来，疾驰不纳屦。气豪如项羽，势猛似黥布。瀰漫江海接高穹，石牛未洗血泥红。天吴八首真奇怪，咄嗟平地作银宫。我贫家火不星灶，赤脚灭没泥涂中。目断晓风生少女，又复茅檐飞白龙。惭愧北来王夫子，籍籍声名满都鄙。朝吟千赋暮千诗，松腴亦须枯海水。莫倚文章似孟坚，未用风流追乐天。且以光芒破阴晦，挽回日色到桑田。乐岁天公有严约，斥落旄头沉贯索。从公日醉三百杯，不怕西风动旗脚。","dynasty":"宋代","title":"次韵王信州"}
{"author":"邓肃","content":"我昔少年日，气与风雷壮。一言既不合，掉头归望望。誓将老烟霞，叩角耕闲旷。一日烦干旌，叩天舒孟浪。自譬舟一叶，沙溪春荡漾。百川傥已东，吾力那能障。尚赖天地宽，未即崇山放。栟榈付冷居，乃为世所长。老妻画纸棋，赤脚沽村酿。醉起舞彩衣，吾道颇休畅。人杰又鼎来，不怕供诗帐。酬唱激清风，洗空烟雨瘴。故人化鹤仙，穹庐共悽怆。生还义更高，裹饭远相饷。演山见长庚，醉眼不敢仰。便结骑鲸游，不知飞燕谤。兰亭最后来，德齿均所尚。伤时虽慷慨，论事尤倜傥。杯酒七峰下，逸思九天上。万事俱可人，只欠蛾眉唱。","dynasty":"宋代","title":"次韵王信州古风"}
{"author":"邓肃","content":"逐客难参国士忧，扶筇万里过闽瓯。藜羹充腹初无憾，楛矢逾江生计愁。长夜漫漫不肯旦，梅霖灌灌未应休。醉中我欲呼风伯，一扫阴霾霁九州。","dynasty":"宋代","title":"次韵王信州三首"}
{"author":"邓肃","content":"风波未暇怨浮萍，多谢朋来慰此情。君似张凭真理窟，我惭侯喜得诗声。酒杯莫向吾徒浅，句法当令叔世惊。又恐诸公连茹去，堂堂王室要扶倾。","dynasty":"宋代","title":"次韵王信州三首"}
{"author":"邓肃","content":"平生耻为一身谋，枘凿方员两不投。虮虱但知贪肉食，醯鸡何足语天游。雪余自闭袁安户，月皎时登王粲楼。更得吾人诗句好，当知此乐与天侔。","dynasty":"宋代","title":"次韵王信州三首"}
{"author":"程奇","content":"尘中总总谁青眼，黄发苍颜世情短。坐看前溪一片云，安得相从任舒卷。浩歌聊咏北山薇，不有归心真自欺。欲借养和延昼梦，数声啼鸟日平西。","dynasty":"宋代","title":"游师埪寺留题"}
{"author":"唐庚","content":"雨在时时黑，春归处处青。山深失小寺，湖尽得孤亭。春着湖烟腻，晴摇野水光。草青仍过雨，山紫更斜阳。","dynasty":"宋代","tags":"春天，暮归，写景","title":"栖禅暮归书所见二首"}
{"author":"唐庚","content":"树欲静兮风不止，子欲养兮亲不待。归飞反哺八九子，我曾不如毕逋尾。树欲静兮风不休，子欲养兮亲不留。旦自梅兮暮至棘，当年饲我如鸤鸠。","dynasty":"宋代","title":"风树吟"}
{"author":"唐庚","content":"君不见惠州城之西，永福古寺钟崛奇。夜辄亡去黎明归，萍莎模糊水淋漓。山僧初惊久恬嬉，一夕径去不返栖，父老嗟惜僧垂洟。明年夏旱江水低，此钟居然水中坻。奔走往视空城陴，挽以巨缆牛百蹄。牛喘缆绝钟不移，度不可得乃去之。江花开落水东驰，到今过者犹俯窥。刻舟记剑真自痴，不应此物犹沙泥。","dynasty":"宋代","title":"钟潭行"}
{"author":"唐庚","content":"平生不会敛眉头。诸事等闲休。元来却到愁处，须著与他愁。残照外，大江流。去悠悠。风悲兰杜，烟淡沧浪，何处扁舟。","dynasty":"宋代","title":"诉衷情（旅愁）"}
{"author":"唐庚","content":"仆夫取水古龙塘，水中木佛三肘长。随波俛仰如簸糠，并流拯之置道傍。衲衣著帽僧伽装，里人观者如堵墙。相与筑室临沧浪，荷盖荃壁辛夷梁。三日屋成小而香，野草江花荐芬芳，烬烟昼清夜灯光。乃知实相无立乡，人人性中普照王。","dynasty":"宋代","title":"取水行"}
{"author":"唐庚","content":"鲁人酒薄邯郸围，西河渡桥南越悲。岁调红藤百万计，此古一作无穷时。去年采藤藤已乏，今年采藤藤转竭。入山十日脱身归，新藤出土拳如蕨。淇园取竹况有年，越山采藤输不前。今年输藤指黄犊，明年输藤波及屋。吾皇养民如养儿，凿空为此谋者谁。","dynasty":"宋代","title":"采藤曲效王建体"}
{"author":"唐庚","content":"百虫蛰处安如家，阿香夜起推雷车。一时技痒不忍爬，撼动尺蠖掀龙蛇。龙蛇尺蠖踞已久，亦欲奋迅舒顽麻。梦中一震忽惊跃，发破墐户排泥沙。泥沙已出雷遽止，错愕欲去难藏遮。虫蛇狼狈莫知数，间有伏龙吁可嗟。","dynasty":"宋代","title":"冬雷行"}
{"author":"唐庚","content":"去年弦歌程水滨，甑中生尘范史云。今年讲学鹅城里，关西孔子杨伯起。昔人论士观心期，时人论士看目皮。只知黄鹞矜嘴爪，不识驺虞避生草。","dynasty":"宋代","title":"赠谭微之"}
{"author":"唐庚","content":"大游落落如长松，说易妙合韦编翁。胸中蕴藉入眉宇，笔下言语驱头风。少游濯濯如春柳，十八书生过秦手。已将文举呼大儿，更举长源为小友。是家诸郎都几人，传闻一一连城珍。未识龙川五裤守，端似当年万石君。","dynasty":"宋代","title":"游使君诸子歌"}
{"author":"唐庚","content":"归心如跃马，奋迅不可驻。别情如故猿，已去犹返顾。三年孺子社，数借柱史书。好在五噫孙，善保千金躯。旧来谈天口，老去尽地力。万里不相忘，寄声问眠食。","dynasty":"宋代","title":"北归至广州寄惠州故人"}
{"author":"唐庚","content":"子谁友兮涪之云，出为云兮泽斯人。子谁亲兮涪之水，朝于海兮日千里。趣子之驾兮舍子之舟，子不我信兮与云水谋。","dynasty":"宋代","title":"招隐辞"}
{"author":"唐庚","content":"几年持钵天外，晚岁结庵海隅。头白亲逢孔墨，眼生初识杨卢。","dynasty":"宋代","title":"六言"}
{"author":"唐庚","content":"烟合家煨老酒，风腥船过咸鱼。丁米独遗迁客，峒夫不数侨居。","dynasty":"宋代","title":"六言其二"}
{"author":"唐庚","content":"岂有登台衮衮，漫令去国迟迟。南越缨方欲请，北山文莫相移。","dynasty":"宋代","title":"赴益昌六言二章其一"}
{"author":"唐庚","content":"乐职如今酒美，判司敢叹官卑。会待薛疏供帐，归从朱老栽桤。","dynasty":"宋代","title":"赴益昌六言二章其二"}
{"author":"唐庚","content":"百斤黄鱼鲙玉，万户赤酒烧霞。榆甘渡头客艇，荔枝林下人家。","dynasty":"宋代","title":"题泸川县楼"}
{"author":"唐庚","content":"汉节从分竹，刘鞭不用蒲。","dynasty":"宋代","title":"句其六"}
{"author":"唐庚","content":"文章得丹桂，仕宦到朱轮。","dynasty":"宋代","title":"句其七"}
{"author":"唐庚","content":"乞取蜀江春。","dynasty":"宋代","title":"句其八"}
{"author":"唐庚","content":"参军坐厅事，据案嚼齿牙。引囚到庭下，囚口争喧哗。参军气益振，声厉语更切：“自古官中财，一一民膏血。为吏掌管钥，反窃以自私；人不汝谁何，如摘颔下髭。事老恶自张，证佐日月明。推穷见毛脉，那可口舌争？”有囚奋然出，请与参军辨：“参军心如眼，有睫不自见。参军在场屋，薄薄有声称。只今作参军，几时得骞腾？无功食国禄，去窃能几何？上官乃容隐，曾不加谴呵。囚今信有罪，参军宜揣分；等是为贫计，何苦独相困！”参军噤无语，反顾吏卒羞；包裹琴与书，明日吾归休。","dynasty":"宋代","title":"讯囚"}
{"author":"唐庚","content":"张求一老兵，著帽如破斗。卖卜益昌市，性命寄杯酒。骑马好事久，金钱投瓮牗。一语不假借，意自有臧否。鸡肋巧安拳，未省怕嗔殴。坐此益寒酸，饿理将入口。未死且强项，那暇顾炙手。士节久凋丧，舐痔甜不呕。求岂知道者，议论无所苟。吾宁从之游，聊以激衰朽。","dynasty":"宋代","title":"张求"}
{"author":"唐庚","content":"东风定何物？所至辄苍然。小市花间合，孤城柳外圆。禽声犯寒食，江色带新年。无计驱愁得，还推到酒边。","dynasty":"宋代","title":"春归"}
{"author":"唐庚","content":"说与门前白鹭群，也宜从此断知闻。诸君有意除钩党，甲乙推求恐到君。","dynasty":"宋代","title":"白鹭"}
{"author":"唐庚","content":"城中未省有春光，城外榆槐已半黄。山好更宜余积雪，水生看欲倒垂杨。莺边日暖如人语，草际风来作药香。疑此江头有佳句，为君寻取却茫茫。","dynasty":"宋代","title":"春日郊外"}
{"author":"唐庚","content":"山静似太古，日长如小年。余花犹可醉，好鸟不妨眠。世味门常掩，时光簟已便。梦中频得句，拈笔又忘筌。","dynasty":"宋代","title":"醉眠"}
{"author":"唐庚","content":"朝持汉使节，暮作楚囚奔。路入离骚国，江通欸乃村。垣墙知地湿，草木验冬温。寂寞桃源路，行人祗断魂。","dynasty":"宋代","title":"武陵道中"}
{"author":"唐庚","content":"古古今今路，朝朝暮暮行。橘林香处饭，杉木翠边程。山带湘灵惨，川含楚些清。江湖无限句，迁客要才情。","dynasty":"宋代","title":"长沙道中"}
{"author":"唐庚","content":"何处不堪老，浮山倾盖亲。潮田无恶岁，酒国有长春。草木疑灵药，渔樵或异人。近前端有得，丞相未宜嗔。","dynasty":"宋代","title":"次泊头"}
{"author":"唐庚","content":"往事孤峰在，流年细草频。但知其室迩，谁识所存神。碑坏诗无敌，堂空德有邻。吾今稍奸黠，终日酒边身。","dynasty":"宋代","title":"水东感怀"}
{"author":"唐庚","content":"乾坤心腹友，江海鬓毛斑。药补他乡阙，书开故国颜。何时乘下泽，此日仰高山。会是归耕耦，由来有赐环。","dynasty":"宋代","title":"收景初书并示药物"}
{"author":"唐庚","content":"重阳陶令节，单阏贾生年。秋色苍梧外，衰颜紫菊前。登高知地尽，引满觉天旋。去岁京城雨，茱萸对惠连。","dynasty":"宋代","title":"九日怀舍弟"}
{"author":"唐庚","content":"人日伤心极，天时触目新。残梅诗兴晚，细草梦魂春。挑菜年年俗，飞蓬处处身。蟆颐频语及，彷佛到东津。","dynasty":"宋代","title":"人日"}
{"author":"唐庚","content":"此日方收信，前时已具舟。开头今几月，软脚定中秋。凉德为兄忝，炎荒代尔忧。从今西望眼，应到见时休。","dynasty":"宋代","title":"舍弟书约今秋到此"}
{"author":"唐庚","content":"无云仍露坐，有月更江皋。沉陆伤吾道，浮生忆尔曹。扁舟应夏口，此夕数秋毫。不见今三载，当时已二毛。","dynasty":"宋代","title":"夜坐怀舍弟"}
{"author":"唐庚","content":"由也久从我，牢之真有甥。时情为客老，秋色进船清。拨刺朝朝味，钩辀处处声。越台休吊古，旅魄向来惊。","dynasty":"宋代","title":"送外甥之广州"}
{"author":"唐庚","content":"登高无老伴，引满自高歌。欢意天边少，重阳野外多。黄花空岁月，白首尚关河。他日龙山兴，吾今在网罗。","dynasty":"宋代","title":"九日独酌"}
{"author":"唐庚","content":"朝来怪底冷，前此已重阳。渐逼裤襦节，稍闻炭火香。烟岚向冬净，橘柚得霜黄。岭表虽多暑，天时亦有常。","dynasty":"宋代","title":"壬辰九月二十三日始寒以诗记之"}
{"author":"唐庚","content":"谁会世问事，即今冬后秋。残年仍御袷，先日已重裘。地势炎州令，天时北客愁。此生橐籥内，反复任吹咻。","dynasty":"宋代","title":"十月复暄"}
{"author":"唐庚","content":"不到番禺久，繁雄良自如。江山禹贡外，城郭汉兵馀。圆折明珠浦，旁行异域书。五羊虽足乐，双鲤未宜疏。","dynasty":"宋代","title":"送客之五羊二首其一"}
{"author":"唐庚","content":"建国今陈迹，游人合赋诗。废台樛女后，遗井鲍姑时。客去通星汉，僧来自月支。凭君黄木口，为致海祠碑。","dynasty":"宋代","title":"送客之五羊二首其二"}
{"author":"唐庚","content":"溪入尉佗宫，撑舟阁复通。梅花吴驿外，萍实楚谣东。方策他时执，圜扉到日空。天涯一杯酒，叙别意无穷。","dynasty":"宋代","title":"送故人赴循州司理"}
{"author":"唐庚","content":"欲罢愧决策，拟行愁索居。人心旱魃后，旅色飓风馀。击柝秋江夜，开帆晓雾初。他乡仗神理，沥胆奠扶胥。","dynasty":"宋代","title":"送舍弟干事广州"}
{"author":"唐庚","content":"四十缁成素，清明绿胜红。形容千虑后，门馆一贫中。白日时时别，青芜处处同。此生唇舌里，啼鸟暮春风。","dynasty":"宋代","title":"春日谪居书事"}
{"author":"唐庚","content":"崎岖走上方，浩荡取秋光。台上经樛女，江天入夜郎。华夷凭槛远，兴废引杯长。泉脉来何处，中含定慧香。","dynasty":"宋代","title":"游广州悟性寺寺有赵王台盖尉佗时所筑有井甘甚号达摩井云"}
{"author":"唐庚","content":"屏迹舍人巷，灌园居士桥。花开不旋踵，草薙复齐腰。蛤哭明朝雨，鸡鸣闇夜朝。未能全独乐，邻里去招邀。","dynasty":"宋代","title":"杂诗"}
{"author":"唐庚","content":"已绝经年笔，仍关尽日门。身谋嗟翠羽，人事叹榕根。蔬食风掀市，楼居水破村。岭南霜自薄，何得鬓边繁。","dynasty":"宋代","title":"杂诗"}
{"author":"唐庚","content":"便归良不恶，未去亦随缘。户口知无瘴，讴歌觉有年。藤笺得句后，桂酒抱愁边。经术吾衰矣，犹堪学力田。","dynasty":"宋代","title":"杂诗其三"}
{"author":"唐庚","content":"不死良难学，全生或可几。茶随东客到，药附广船归。棋倦收成败，书慵卷是非。关心无杂虑，魂梦入精微。","dynasty":"宋代","title":"杂诗其四"}
{"author":"唐庚","content":"兀坐且如此，出门安所之。手香柑熟后，发脱草枯时。精力看书觉，情怀举盏知。炎州无过雁，二子在天涯。","dynasty":"宋代","title":"杂诗其五"}
{"author":"唐庚","content":"饱食为茶地，深耕觅酒材。翻泥逢暗笋，汲井得飞梅。湖尽船头转，山穷屐齿回。田间良自苦，清兴亦悠哉。","dynasty":"宋代","title":"杂诗其六"}
{"author":"唐庚","content":"壮岁日千里，晚途天一方。花缦聊傲世，白袷亦随乡。团扇侵时令，方书遣昼长。此间吾所乐，便拟卜林塘。","dynasty":"宋代","title":"杂诗其七"}
{"author":"唐庚","content":"白日消诸妄，青山对屡空。著书防恶客，学圃问邻翁。织贝流肌滑，仁频入颊红。丹砂落吾手，秋至任飘蓬。","dynasty":"宋代","title":"杂诗其八"}
{"author":"唐庚","content":"多事定何补，寡言聊自温。蟹黄嗔止酒，车白劝加餐。濯足楼船岸，高歌抱朴村。愧无魑可禦，只益负君恩。","dynasty":"宋代","title":"杂诗其九"}
{"author":"唐庚","content":"闹窄良难入，閒宽足见容。竹根收白叠，木杪得黄封。问学兼儒释，交游半士农。行歌村落晚，落日满携筇。","dynasty":"宋代","title":"杂诗其十"}
{"author":"唐庚","content":"为农沙子步，附保水西乡。隐几江天远，开门佛土香。时情荒径草，野色淡渔梁。欲纵高秋目，东偏短作墙。","dynasty":"宋代","title":"杂诗其十一"}
{"author":"唐庚","content":"旧物杯中酒，新衔海上翁。百非无一是，显过岂微功。引水江分碧，烹丹井为红。幽居亦多事，度日不全空。","dynasty":"宋代","title":"杂诗其十二"}
{"author":"唐庚","content":"小市江分破，连𥱼水捲翻。到今佛迹在，千古鹤峰尊。浮峤来何处，丰湖入数村。登临有何好，秋至数消魂。","dynasty":"宋代","title":"杂诗其十三"}
{"author":"唐庚","content":"已分诗驱使，宁辞酒过差。南烹人钓蛤，北信客占鸦。年事侵肤理，忧端宿肺家。向来功业兴，到晚咏馀霞。","dynasty":"宋代","title":"杂诗其十四"}
{"author":"唐庚","content":"覆载宜然等，寒暄乃尔殊。雪曾前岁有，地过此邦无。煮海鲸鲵动，烹山虎豹呼。南来何所得，诗语带娵隅。","dynasty":"宋代","title":"杂诗其十五"}
{"author":"唐庚","content":"夜语不觉久，晨兴良独难。加之得卯酒，晚矣恰朝餐。笋蕨春生箸，鱼虾海入盘。南方禁太饱，茗盌直须宽。","dynasty":"宋代","title":"杂诗其十六"}
{"author":"唐庚","content":"海气东南上，野烟申酉间。草平连别洞，雨转入佗山。道路鱼盐去，樵苏竹木还。西江并北客，相对各苍颜。","dynasty":"宋代","title":"杂诗其十七"}
{"author":"唐庚","content":"水过鱼村湿，沙宽牧地平。片云明外暗，斜日雨边晴。山转秋光曲，川长暝色横。瘴乡人自乐，耕钓各浮生。","dynasty":"宋代","title":"杂诗其十八"}
{"author":"唐庚","content":"浪迹苍梧外，放怀黄木东。人情双鬓雪，天色屡头风。国计中宵切，家书隔岁通。为儒得愁思，一笑赖儿童。","dynasty":"宋代","title":"杂诗其十九"}
{"author":"唐庚","content":"万里非吾土，三年失我常。只愁鸢跕跕，敢作鹤昂昂。白竹连闽越，黄云入夜郎。何时返栖息，谁为问桃娘。","dynasty":"宋代","title":"杂诗其二十"}
{"author":"唐庚","content":"黑云惊小市，白雨沸秋江。声入家家树，凉传处处窗。乱流鸣决决，叠鼓闹庞庞。蘋末清风起，斜阳觑海邦。","dynasty":"宋代","title":"骤雨"}
{"author":"唐庚","content":"秋来雨似浇，雨罢水如潮。市改依高岸，津喧救断桥。云阴哭鸠妇，池溢走鱼苗。天意良难测，前时旱欲焦。","dynasty":"宋代","title":"江涨"}
{"author":"唐庚","content":"别后定何似，此中难具陈。倦憎秋气湿，老怯晓烟辛。沸议今方尔，归期觉愈伸。须烦三绝手，时复饷清新。","dynasty":"宋代","title":"代书寄郑二"}
{"author":"唐庚","content":"应缘人望望，故作出迟迟。几岁一相见，浮云宁别时。吟拚鸡腷膞，玩觉兔迷离。此夕登楼兴，非关有所思。","dynasty":"宋代","title":"八月十五夜月"}
{"author":"唐庚","content":"无复更残暑，夜深清欲饥。叶飞魂梦数，露重语音知。月色到秋苦，更声临晓迟。平生憎墨翟，老去亦悲丝。","dynasty":"宋代","title":"夜久睡觉不复能寐凄然有感"}
{"author":"唐庚","content":"啖蔗入佳境，冬来幽兴长。瘴乡得好语，昨夜有飞霜。篱下重阳在，醅中小至香。西邻蕉向熟，时致一梳黄。","dynasty":"宋代","title":"立冬后作"}
{"author":"唐庚","content":"云暗便窗破，山寒赖屋低。往还天外少，早晏雨中迷。书册开仍阖，履声东复西。何尝有所赋，得句旋安题。","dynasty":"宋代","title":"谩成"}
{"author":"唐庚","content":"赖有澄江在，专供倚杖清。水裁偏岸直，云截乱山平。鞞鼓知农隙，鸡豚觉岁成。却缘摇落后，木杪得孤城。","dynasty":"宋代","title":"野望"}
{"author":"唐庚","content":"是日游于独，乃情知者谁。时光新旧岁，节物浅深枝。鸦攫春祠敏，鸢窥野烧痴。田园有妙理，吾悔得之迟。","dynasty":"宋代","title":"独游"}
{"author":"唐庚","content":"昔别方初节，相逢各素秋。君归卧龙国，我脱堕鸢州。霜鬓含多事，尘容带倦游。行藏端可见，岁晚莫登楼。","dynasty":"宋代","title":"江陵逢故人宋德粹自播守罢归南阳以诗见贻依韵和酬"}
{"author":"唐庚","content":"去楚及梅落，过夔逢麦秋。既非就国者，判作贾胡留。心力盘滩尽，年光抛渡休。移书故山友，慎勿厌锄耰。","dynasty":"宋代","title":"舟中"}
{"author":"唐庚","content":"双鬓茎茎白，孤舟寸寸移。北嵌方守剂，南亩定何时。无处谋春酌，他村博晚炊。频年卧江海，宁恤一滩迟。","dynasty":"宋代","title":"北嵌"}
{"author":"唐庚","content":"白璧就黄壤，忘情良独难。观生六十化，比没九迁官。笔下无时俗，胸中有岁寒。雅怀嗟不遂，欲挂死前冠。","dynasty":"宋代","title":"何执中挽词"}
{"author":"唐庚","content":"双鬓翻经老，千金食客贫。由来户外屦，不救甑中尘。惜此凌云手，终于入幕宾。何人禅家学，崔篆得崔骃。","dynasty":"宋代","title":"王元隐挽诗"}
{"author":"唐庚","content":"残岁无多日，此身犹旅人。客情安枕少，天气举杯频。桂玉黄金尽，风埃白发新。异乡梅信远，谁寄一枝春。","dynasty":"宋代","title":"次韵强幼安冬日旅舍"}
{"author":"唐庚","content":"寸枉非吾志，休论尺与寻。黄披终日卷，青对十年衿。风眩药囊减，雨昏茶椀深。扬雄名宦思，都向草玄沉。","dynasty":"宋代","title":"直舍书怀二首其一"}
{"author":"唐庚","content":"个处本来冷，此时仍更清。拥炉成久坐，曳杖却徐行。暝色侵书帙，秋阴入鼓声。悠然索马去，祗此是功程。","dynasty":"宋代","title":"直舍书怀二首其二"}
{"author":"唐庚","content":"书生不事事，书斋春昼长。竹色语笑绿，松风意思凉。箪瓢乐仁义，图史披兴亡。此间有佳趣，此外皆茫茫。","dynasty":"宋代","title":"书斋即事"}
{"author":"唐庚","content":"鼾睡失青春，昏昏尚欠伸。素知行路恶，敢厌在家贫。搜句工虽淡，看书味颇真。檄来端不喜，毛义已无亲。","dynasty":"宋代","title":"题所居"}
{"author":"唐庚","content":"声断钟楼月，文书对坐时。破窗灯焰走，冻砚笔锋迟。名利发将鹤，风霜手欲龟。何当一蓑雨，披晓剪莼丝。","dynasty":"宋代","title":"夜坐感怀"}
{"author":"唐庚","content":"亹亹岁华侵，垂垂老境临。时光自风雨，寒色到衣衾。万窍号秋杪，孤灯照夜深。蛩声亦清苦，唧唧伴人吟。","dynasty":"宋代","title":"秋夕书怀"}
{"author":"唐庚","content":"睡眼拭朦胧，开门雪正浓。客来迷旧径，虎过识新踪。浦远浑无鹤，林疏只有松。惜琴如不解，酒兴若为供。","dynasty":"宋代","title":"雪意二首其一"}
{"author":"唐庚","content":"榆关书不至，雪又满平芜。指冷频呵玉，胸寒屡掩酥。绿尝冬至酒，红拥夜深炉。塞上风沙恶，征衣到也无。","dynasty":"宋代","title":"雪意二首其二"}
{"author":"唐庚","content":"西南失望郎，天理信茫茫。豪逸陈惊座，风流马季长。才宜分竹使，恩不自椒房。清白今方著，群儿勿谤伤。","dynasty":"宋代","title":"张祖同挽词"}
{"author":"唐庚","content":"贤妇古亦少，纷纷何况今。柏舟全美志，綵服慰幽心。旧邑虚汤沐，新阡祔藁砧。子孙门户壮，谁敢齿诸任。","dynasty":"宋代","title":"任太君挽词"}
{"author":"唐庚","content":"挈笈来东序，经年亦倦游。却辞同舍去，聊慰倚门忧。颜子进未止，何蕃谁为留。到家席不暖，随计又皇州。","dynasty":"宋代","title":"送太学李生归乡"}
{"author":"唐庚","content":"临岐长叹息，此叹意深微。浮世年年别，初心事事违。扪参蜀道远，犯斗海槎归。故国有馀乐，黄鸡秋正肥。","dynasty":"宋代","title":"别闽中许秀才"}
{"author":"唐庚","content":"事国日犹长，归宁计亦良。泉烹纯孝味，菽啜自然香。失马君何患，临河我独伤。从今千里梦，夜夜到江乡。","dynasty":"宋代","title":"送朱元素归养"}
{"author":"唐庚","content":"家世传儒素，平生学古文。三年思故国，一命荷君恩。折节羞黄版，归休许白云。吟诗无废事，薄俸不禁分。","dynasty":"宋代","title":"调华阳尉"}
{"author":"唐庚","content":"多士数车舥，谁令汝去家。坐禅腰已折，持剑手新叉。虽未能空寂，然犹耻攫拿。江流何处去，凭仗吊怀沙。","dynasty":"宋代","title":"嘉陵江上作"}
{"author":"唐庚","content":"已白穷经首，仍丹许国心。那能天补绽，更欲海填深。儿馁嗔郎罢，妻寒望藁砧。世间南北路，何用尔沾襟。","dynasty":"宋代","title":"自笑"}
{"author":"唐庚","content":"三伏光阴过，初秋宇宙新。一杯相马酒，千古竹林人。山入永嘉屐，蚁浮彭泽巾。悲歌送落日，为我少停轮。","dynasty":"宋代","title":"率诸公饮开元寺勉翁有诗因次其韵"}
{"author":"唐庚","content":"强仕似幼学，细书仍短檠。月来吟处白，风及醉时清。坐久夜微湿，更深秋有声。不知愁底事，终夕自悲鸣。","dynasty":"宋代","title":"直舍夜坐"}
{"author":"唐庚","content":"去去宽乡托此踪，闹中无地顿衰翁。未诛绮语犹轻典，更赐罗浮有底功。虾菜贱时皆丙穴，茅柴美处即郫筒。著鞭要及春前到，趁赋梅花庾岭东。","dynasty":"宋代","title":"南迁"}
{"author":"唐庚","content":"卢橘杨梅乃尔甜，肯容迁谪到眉尖。因行采药非无得，取足看山未害廉。辨谤若为家一喙，著书不直字三缣。老师补处吾何敢，政为宗风不敢谦。","dynasty":"宋代","title":"初到惠州"}
{"author":"唐庚","content":"世情不到海边村，载酒时来饷子云。便欲醉中藏潦倒，已将度外置纷纭。细思扰扰胶胶事，政坐奇奇怪怪文。唤取邻翁传杓饮，渐令安习故将军。","dynasty":"宋代","title":"谢人送酒"}
{"author":"唐庚","content":"西州消息到南州，骨肉无他岁有秋。骥子解吟青玉案，木兰堪战黑山头。即时旅思春冰坼，昨夜灯花黍穗抽。从此归田应坐享，故山已为理菟裘。","dynasty":"宋代","title":"收家书"}
{"author":"唐庚","content":"楚人季布以勇显，鲁国朱家用侠闻。驰马弯弓臣好武，吹毛洗垢吏深文。王孙此日谁漂母，卿子前时号冠军。满引一杯齐物论，白衣苍狗听浮云。","dynasty":"宋代","title":"泸人何邦直者为安溪把截将有功不赏反得罪来惠州贫甚吾呼与饮为作此诗"}
{"author":"唐庚","content":"林中晏坐老沙门，岂愿临年触垢氛。正恐先生不得饱，欲令后死与斯文。近逃台鼎居东洛，闻道衣冠满北军。须信此涂天一握，人间漫说有孤云。","dynasty":"宋代","title":"有所叹二首其一"}
{"author":"唐庚","content":"耕田佩印两徒然，忆相平津只去年。怪底功名称地狱，谁将官府到天仙。是非已付渔樵判，疑信难凭党与传。杯酌岂能通大道，床头当得酒如泉。","dynasty":"宋代","title":"有所叹二首其二"}
{"author":"唐庚","content":"又种罗浮一熟田，江阳未得返耕廛。书来似见眉间印，别后新增鬓上年。下泽有车人误矣，上林无报雁徒然。越巫鸡卜闻之久，为问行藏若个边。","dynasty":"宋代","title":"寄潮阳尉郑太玉"}
{"author":"唐庚","content":"度外归期未要论，故山石笋自高蹲。他时名誉牛心炙，晚岁穷空犊鼻裈。君有诗书兼画绝，我无德爵但年尊。音尘不继应相悉，万事而今付默存。","dynasty":"宋代","title":"次郑太玉见寄韵"}
{"author":"唐庚","content":"凭谁举此问瞿昙，已筑虚空作小庵。不但燕闲充泛宅，亦堪来往寄浮骖。江湖有理吾将老，鱼鸟无心客自惭。非复云安忧斗水，床头垂手得清甘。","dynasty":"宋代","title":"船居"}
{"author":"唐庚","content":"老去生涯白木镵，脱逢艰食更何堪。春深野色忧年恶，夜半檐声觉雨甘。睡外莫听泥活活，想中已睹麦含含。明朝竹径添幽事，玉版堂头作小参。","dynasty":"宋代","title":"壬辰九月不雨至"}
{"author":"唐庚","content":"武陵仓卒记他时，我独南翔子北飞。觑过几多归后事，相看仍是别时衣。匪躬老矣惟心在，便腹依然但发稀。尚有苦吟三十载，与君同饱蜀山薇。","dynasty":"宋代","title":"余舍弟既到有作"}
{"author":"唐庚","content":"信断常怀信断忧，得书还有得书愁。未应宿业都相似，总为饶声不肯休。见说胸中养云梦，莫将皮里贮阳秋。而翁有道知兴废，不患无词诣播州。","dynasty":"宋代","title":"收景初贬所书"}
{"author":"唐庚","content":"老畏高门地，慵便下泽车。终然婴世网，难作爱吾庐。白平阳淫于，诗曹务尽废。郡置假尉以，代之分其半。","dynasty":"宋代","title":"将赴阙有感示聃"}
{"author":"唐庚","content":"萧疏陌上桑，寂寞采桑女。蚕老叶转稀，罗敷泪如雨。敛袂蹙双蛾，秦筝一曲歌。慇勤谢郎意，其如义命何。","dynasty":"宋代","title":"陌上桑曲"}
{"author":"唐庚","content":"秋风团扇情，夜雨长门意。高鸟既已逝，前鱼自当弃。贱妾白头吟，知君怀异心。祗知茂陵女，不忆临邛琴。","dynasty":"宋代","title":"白头吟"}
{"author":"唐庚","content":"结客少年场，男儿尚气须激昂。朝从鲁朱家，暮过秦武阳。饮酒邯郸市，膝上横秋霜。明年从军入燉煌，金印紫绶辉路傍，贫中知已慎勿忘。","dynasty":"宋代","title":"结客少年场"}
{"author":"唐庚","content":"五杂俎，水中鱼。去复还，天上凫。不获已，辕下驹。五杂俎，名利地。去复还，尘埃辔。不获已，贫而仕。","dynasty":"宋代","title":"五杂俎"}
{"author":"唐庚","content":"公无渡河，公无渡河。君不见吴儿秋悲小海唱，湘女夜怨招魂歌。抱石沉清流，弄酒奔素娥。忠血醉蛟蜃，义肉饱鼋鼍。暗中水弩贯七札，鱼龙百怪垂涎泽，吻牙相磨。公无渡河，公无渡河，平地犹恐生风波。","dynasty":"宋代","title":"公无渡河"}
{"author":"唐庚","content":"生男禁多才，长沙伴湘累。生女禁太美，阴山嫁胡儿。长沙虽归如不归，阴山亦复归无期。绛灌通侯延寿死，琵琶休怨汉天子。","dynasty":"宋代","title":"明妃曲"}
{"author":"唐庚","content":"天宝舞马四百蹄，綵床衬步不点泥。梨园一曲倾杯乐，骧首顿足音节齐。几年流落人间世，挽盐驾鼓不敢嘶。忽然技痒不自禁，俗眼惊顾身颠跻。后生何尝识此舞，谓之不祥固其所。","dynasty":"宋代","title":"舞马行"}
{"author":"唐庚","content":"谁家翠岭高亭亭，白崖隐起仙人形。仙人昔尝为酒星，乘兴痛饮乾北溟。五湖一吸聊解酲，江妃丧魄鳌失灵。上帝震怒呵出庭，酡然影落秋山青。行人几见霜叶零，醉仙醉去不复醒。何须荷锸随刘伶，河沙劫填归冥冥。","dynasty":"宋代","title":"戏题醉仙崖"}
{"author":"唐庚","content":"卷地风来怒涛起，惊散沙汀双翡翠。谁将仙匹锁金笼，孤飞吟叫烟波里。古生开锁放珍禽，春江日暖重相寻。巧舌相和苇风软，绮翼交飞菰浪深。壮哉古生真任侠，气义肝肠何激烈。功成不复更偷生，一剑挥霜襟溅血。世间美事多参商，白马青梅人断肠。古生埋没在何处，江山流水空茫茫。","dynasty":"宋代","title":"古生"}
{"author":"唐庚","content":"此生正坐不知天，岂有豨苓解引年。但觉转喉都是讳，就令摇尾有谁怜。腰金已付儿曹佩，心印还当我辈传。他日乘车来问道，苇间相顾共攀缘。","dynasty":"宋代","title":"次勾景山见寄韵"}
{"author":"唐庚","content":"当年无奈气狂何，醉檄涪翁弃短蓑。晚落炎州磨岁月，欲从诸蜑丐烟波。与君共作长江礧，况我能为南海歌。身世即今良可见，不应老子尚婆娑。","dynasty":"宋代","title":"夜闻蜑户叩船作长江礧欣然乐之殊觉有起予之兴因念涪上所作招渔父词非是更作此诗反之示舍弟端孺"}
{"author":"唐庚","content":"山前腊雪想纷纷，风到南讹尽处村。瓮面不容存酒子，床头几欲爨桐孙。园林呼舞知衰怯，窗户奔驰觉眩昏。咫尺潮阳五裤国，可能分我一襦温。","dynasty":"宋代","title":"北风累日不止寒甚寄郑潮阳"}
{"author":"唐庚","content":"杨梅溪上柳初黄，荆竹冈头日正长。独木小舟轻似纸，一尊促席稳于床。树从坡去无人识，水出山来带药香。应有居民解秦语，为言昭代好还乡。","dynasty":"宋代","title":"乙未正月丁丒与舍弟棹小舟穷西溪至愁绝处度不可进乃归溪侧有两榕甚奇清阴可庇数十榻水东老人尝饮酒其下云"}
{"author":"唐庚","content":"一出湟关五见梅，愚忠几欲伴黄埃。弟兄手足穷孤竹，母子肝肠泣老莱。好语忽从天上落，行人直向海边回。此生报国无他事，力穑供输莫待催。","dynasty":"宋代","title":"有感示舍弟端孺"}
{"author":"唐庚","content":"地入长沙莫叹卑，竹萌径尺旧相知。九重才复金门籍，万里先参玉版师。契阔累年真负口，裴徊弥月未妨脾。渭川风味那能对，中有离骚九辨辞。","dynasty":"宋代","title":"长沙竹笋闻于天下大者可十斤重食之甚甘而不冰脾昔渡湘欲作诗未暇也今复过之酬以此篇"}
{"author":"唐庚","content":"未许幽人晓梦长，朝朝亲炷佛前香。有诗为爱袁家渴，无病缘抄陆氏方。身杂蜑中谁是我，食除蜿外总随乡。白沙翠竹门前路，疑出西郊向草堂。","dynasty":"宋代","title":"閒居二首其一"}
{"author":"唐庚","content":"细细敲门细细应，老翁方曲昼眠肱。鱼陂旧种千头鲙，桑径新窠十亩缯。菜足尚堪分地主，米馀翻欲供邻僧。平生雅有乘桴兴，咫尺沧溟去未能。","dynasty":"宋代","title":"閒居二首其二"}
{"author":"唐庚","content":"人言盩厔似江湖，莫对丞哉叹负余。别后耳根无正始，向来纸尾得黄初。可怜鬼谷纵横口，今读神溪缥白书。臣朔许长钱许少，何当天子念公车。","dynasty":"宋代","title":"闻勾景山补盩厔丞仍闻学道有得以诗调之发万里一笑"}
{"author":"唐庚","content":"南来不觉两秋砧，览照惊呼雪满簪。平日不堪文馆冷，暮年更赋武溪深。敢缘三已有愠色，自笑一生能苦心。安得袁丝随里闬，斗鸡走狗任浮沉。","dynasty":"宋代","title":"遣兴二首其一"}
{"author":"唐庚","content":"闹窄良难入，閒宽足见容。竹根收白叠，木杪得黄封。问学兼儒释，交游半士农。行歌村落晚，落日满携筇。","dynasty":"宋代","title":"杂诗其十"}
{"author":"唐庚","content":"已分诗驱使，宁辞酒过差。南烹人钓蛤，北信客占鸦。年事侵肤理，忧端宿肺家。向来功业兴，到晚咏馀霞。","dynasty":"宋代","title":"杂诗其十四"}
{"author":"唐庚","content":"标致自清流，知名二十秋。诸儒堂上席，群客帐前筹。南渡衣拖绣，西来幕建油。食葱逢屈突，封户识荆州。襦裤三巴国，櫜鞬九郡侯。道兴期变鲁，文盛拟从周。讼矢虽关听，宾壶不废投。未妨登衮衮，暂屈布优优。望府多奇士，华颠愧督邮。崎岖缘底事，憔悴此重游。举目江山是，翻身岁月遒。客愁移带眼，乡思咏刀头。技痒论文在，心阑触事休。那堪趋冉冉，祗是判悠悠。揣分宜长引，忧贫复少留。长裙何处曳，门馆傥容邹。","dynasty":"宋代","title":"上益昌守李大夫"}
{"author":"唐庚","content":"还家久近书难写，破屋阴晴榻屡移。吾道非耶来旷野，人生乐尔复何时。","dynasty":"宋代","title":"即事三首其二"}
{"author":"唐庚","content":"百虫蛰处安如家，阿香夜起推雷车。一时技痒不忍爬，撼动尺蠖掀龙蛇。龙蛇尺蠖踞已久，亦欲奋迅舒顽麻。梦中一震忽惊跃，发破墐户排泥沙。泥沙已出雷遽止，错愕欲去难藏遮。虫蛇狼狈莫知数，间有伏龙吁可嗟。","dynasty":"宋代","title":"冬雷行"}
{"author":"唐庚","content":"已白穷经首，仍丹许国心。那能天补绽，更欲海填深。儿馁嗔郎罢，妻寒望藁砧。世间南北路，何用尔沾襟。","dynasty":"宋代","title":"自笑"}
{"author":"唐庚","content":"芳草绕池绿，天涯人未归。春来更消瘦，浑欲不胜衣。","dynasty":"宋代","title":"闺怨"}
{"author":"唐庚","content":"生逢尧舜君，四门方穆穆。贤俊日登庸，不闻涧阿独。愿君摅贤业，邦方有道谷。毋缩袖间手，轩车远行复。","dynasty":"宋代","title":"古风赠谢与权行三首其三"}
{"author":"唐庚","content":"鲁人酒薄邯郸围，西河渡桥南越悲。岁调红藤百万计，此古一作无穷时。去年采藤藤已乏，今年采藤藤转竭。入山十日脱身归，新藤出土拳如蕨。淇园取竹况有年，越山采藤输不前。今年输藤指黄犊，明年输藤波及屋。吾皇养民如养儿，凿空为此谋者谁。","dynasty":"宋代","title":"采藤曲效王建体"}
{"author":"唐庚","content":"上方细路蟠如绾，下有晴川平似坂。近水远山皆可人，跃踊来供搜句眼。小池中有江湖春，孤洲便可呼白蘋。团团倚槛看清澈，不敢洗耳山僧嗔。","dynasty":"宋代","title":"游天池院"}
{"author":"唐庚","content":"持节三千里，提封一十州。天文占使入，地上觉钱流。吏有言前信，农无赋外求。事投馀刃毕，政举大纲休。惠泽坤维润，威风井络秋。利源乾复溢，民瘼痼还瘳。德以柔刚济，材兼巨细收。道兴期变鲁，文盛拟从周。即给中台笔，行抛外计筹。孤生真自幸，微禄每容偷。未可长闲去，须为寸进谋。祗应青白眼，能为辨薰莸。","dynasty":"宋代","title":"上漕使"}
{"author":"唐庚","content":"溪入尉佗宫，撑舟阁复通。梅花吴驿外，萍实楚谣东。方策他时执，圜扉到日空。天涯一杯酒，叙别意无穷。","dynasty":"宋代","title":"送故人赴循州司理"}
{"author":"唐庚","content":"酒经自得非多学，诗律伤严近寡恩。田里歌呼无籍在，朝廷议论有司存。","dynasty":"宋代","title":"遣兴二首其二"}
{"author":"唐庚","content":"二年遵海滨，开眼即浩淼。谓当饱长鲸，糊口但白小。百尾不满釜，烹煮等芹蓼。咀嚼何所得，鳞鬣空纷扰。向来若鱼戏，海面横孤峤。噞喁喷飞沫，白雨散晴晓。终然不省录，从事此微眇。短长本相形，南北无定表。泰山不为多，毫末夫岂少。词雄两月读，理足三语妙。人生一沤发，谁作千岁调。安能蹲会稽，坐待期年钓。","dynasty":"宋代","title":"白小"}
{"author":"唐庚","content":"山静似太古，日长如小年。余花犹可醉，好鸟不妨眠。世味门常掩，时光簟已便。梦中频得句，拈笔又忘筌。","dynasty":"宋代","title":"醉眠"}
{"author":"唐庚","content":"吴头楚尾秀山川，一分才华占得全。和气暖敷冬有日，清风寒压瘴无烟。分麾共领南门钥，簪笔终归北阙天。寄语江阳夷落道，安排春织待新编。","dynasty":"宋代","title":"赠泸倅丘明善二首其一"}
{"author":"唐庚","content":"叠茅重苇一堂新，设榻聊安簿领身。落枕不知莺树晓，污书长苦燕泥春。狱官何预青苗事，野意新便白葛巾。能向此间时得趣，何须分外拜车尘。","dynasty":"宋代","title":"书新堂"}
{"author":"唐庚","content":"挈笈来东序，经年亦倦游。却辞同舍去，聊慰倚门忧。颜子进未止，何蕃谁为留。到家席不暖，随计又皇州。","dynasty":"宋代","title":"送太学李生归乡"}
{"author":"唐庚","content":"诏书频促马头东，更为边民缚狡童。三箭不烦仁贵手，七擒自得武侯功。枭雏已去古巢冷，狼子不归秋穴空。何用声名达朝听，恐妨辟谷伴乔松。","dynasty":"宋代","title":"获蛮贼代主簿贺张安抚"}
{"author":"唐庚","content":"倦游征人鬓欲丝，膏车秣马东南驰。出门四顾迷路岐，闭户却坐愁支颐。鱼生釜灶鼠巢枝，夏畦千里成陂池。吾皇致治方无为，淫雨破块天何知。劝君饮酒君勿疑，行使止尼良由时。未逃形数皆有涯，此独未信无穷期。","dynasty":"宋代","title":"题洪川驿"}
{"author":"唐庚","content":"胁寡欺孤罪未诃，先生此意竟蹉跎。漫令邺下痴儿女，骇汗惊惶欲渡河。","dynasty":"宋代","title":"筹笔铺"}
{"author":"唐庚","content":"张求一老兵，著帽如破斗。卖卜益昌市，性命寄杯酒。骑马好事久，金钱投瓮牗。一语不假借，意自有臧否。鸡肋巧安拳，未省怕嗔殴。坐此益寒酸，饿理将入口。未死且强项，那暇顾炙手。士节久凋丧，舐痔甜不呕。求岂知道者，议论无所苟。吾宁从之游，聊以激衰朽。","dynasty":"宋代","title":"张求"}
{"author":"唐庚","content":"非贤幸脱龙蛇岁，上圣应怜虮虱臣。忆与政和同度岭，朝来已点四年春。","dynasty":"宋代","title":"甲午元日"}
{"author":"唐庚","content":"睡眼拭朦胧，开门雪正浓。客来迷旧径，虎过识新踪。浦远浑无鹤，林疏只有松。惜琴如不解，酒兴若为供。","dynasty":"宋代","title":"雪意二首其一"}
{"author":"唐庚","content":"闭门诵书史，已读万卷破。养气塞天地，不受一毫挫。名声落空廓，踪迹长坎坷。尘埃相邂追，齿发嗟老大。文章心未死，功业手犹唾。世事若循环，天理犹转磨。朝得暮或失，俯吊仰辄贺。行见风云会，惊起南阳卧。","dynasty":"宋代","title":"送乡人下第归乡"}
{"author":"唐庚","content":"未许幽人晓梦长，朝朝亲炷佛前香。有诗为爱袁家渴，无病缘抄陆氏方。身杂蜑中谁是我，食除蜿外总随乡。白沙翠竹门前路，疑出西郊向草堂。","dynasty":"宋代","title":"閒居二首其一"}
{"author":"唐庚","content":"仆夫取水古龙塘，水中木佛三肘长。随波俛仰如簸糠，并流拯之置道傍。衲衣著帽僧伽装，里人观者如堵墙。相与筑室临沧浪，荷盖荃壁辛夷梁。三日屋成小而香，野草江花荐芬芳，烬烟昼清夜灯光。乃知实相无立乡，人人性中普照王。","dynasty":"宋代","title":"取水行"}
{"author":"唐庚","content":"重阳陶令节，单阏贾生年。秋色苍梧外，衰颜紫菊前。登高知地尽，引满觉天旋。去岁京城雨，茱萸对惠连。","dynasty":"宋代","title":"九日怀舍弟"}
{"author":"唐庚","content":"忆昔方东来，亭传荒荆棘。风庭红叶乱，雨砌苍苔湿。饥虎拨门开，哀禽向人泣。十载却西还，亭传已完葺。青锁揖江山，朱栏趁阶级。行旅粮不赍，大路遗敢拾。蜀道无难易，人心自宽急。寄言守亭者，勿使狐狸入。","dynasty":"宋代","title":"忆昔行"}
{"author":"唐庚","content":"文章得丹桂，仕宦到朱轮。","dynasty":"宋代","title":"句其七"}
{"author":"唐庚","content":"山头竹万个，风来玉相戛。下有屋数间，萧然如佛刹。门无车马喧，幽径芳草茁。隔窗识君声，遽起投笔札。黄鸡未啄黍，环堵无可杀。园蔬煮淡泊，山泉啜甘滑。何以乐嘉宾，春禽日嘲哳。","dynasty":"宋代","title":"客至"}
{"author":"唐庚","content":"门户金张贵，规模邹鲁儒。平生冰玉姿，不受纨绮纡。肯顾慱饼印，甘为小儿呼。旧来使剧邑，下车成裤襦。暮年赋从军，只箸安边隅。不识墓中人，永怀屋上乌。","dynasty":"宋代","title":"程羲父挽诗"}
{"author":"唐庚","content":"湿酒浇枯肠，戢戢生小诗。诗中何等语，酒后那复知。黄菊遂行迈，径去不复辞。拒霜犹屈强，其势何能为。但问酒有无，勿计官高卑。江边捕鱼郎，教我当啜醨。","dynasty":"宋代","title":"与舍弟饮二首其二"}
{"author":"唐庚","content":"树欲静兮风不止，子欲养兮亲不待。归飞反哺八九子，我曾不如毕逋尾。树欲静兮风不休，子欲养兮亲不留。旦自梅兮暮至棘，当年饲我如鸤鸠。","dynasty":"宋代","title":"风树吟"}
{"author":"唐庚","content":"臣闻失旦鸡，已晓犹强鸣。书生坐口穷，抵死输血诚。岭南贡蜜果，海道趋彤庭。黄蜂乐受职，紫凤助扬舲。忠勤虽云至，思虑良未精。由来瘴疠乡，不识霜雪清。土风不待讲，气象昏如酲。粳稻粳稻热，水泉水泉腥。而况野果实，岂足奉圣明。未论体性殊，已觉面目生。食之倘有补，劳者甘如饧。政恐无裨益，所出非和平。上林宁少此，下箸安可轻。轩辕尝百毒，上古杂神灵。武王嗜鲍鱼，几谏仗老成。刍荛复何有，葵藿但自倾。","dynasty":"宋代","title":"蜜果"}
{"author":"唐庚","content":"寸枉非吾志，休论尺与寻。黄披终日卷，青对十年衿。风眩药囊减，雨昏茶椀深。扬雄名宦思，都向草玄沉。","dynasty":"宋代","title":"直舍书怀二首其一"}
{"author":"唐庚","content":"十年餐苜蓿，梦寐长阑干。继粟自不饱，朝齑岂辞酸。虽无汗马劳，几作蠹鱼乾。自知爬沙手，未办扶摇抟。此行敢侥倖，政尔求便安。恐或得所欲，圣主天地宽。","dynasty":"宋代","title":"赴阙"}
{"author":"唐庚","content":"不到番禺久，繁雄良自如。江山禹贡外，城郭汉兵馀。圆折明珠浦，旁行异域书。五羊虽足乐，双鲤未宜疏。","dynasty":"宋代","title":"送客之五羊二首其一"}
{"author":"唐庚","content":"茸茸小雨弄春晴，已有狂花未见莺。便使一年惆怅在，晓窗寒梦别轻盈。","dynasty":"宋代","title":"春日杂兴七首其三"}
{"author":"唐庚","content":"阆中胜事不妨奇，旧来僻左人谁知。祗缘乃祖肠断句，名与江水东南驰。阆人德之不敢忘，遗祠今在南山上。壁间画得太瘦生，想是当年苦吟样。寄将模本博新诗，为我落笔挥珠玑。君家自是个中脚，会道春从沙际归。","dynasty":"宋代","title":"寄杜蓬州"}
{"author":"唐庚","content":"云霄才业逝川东，学易年龄一梦中。春殿昔抽蟾桂绿，夜台今陨幕莲红。残章断槁尘埃满，别院疏帘笑语空。千古龟山原口墓，暝烟萧索白杨风。","dynasty":"宋代","title":"哀词二章其一"}
{"author":"唐庚","content":"双鬓翻经老，千金食客贫。由来户外屦，不救甑中尘。惜此凌云手，终于入幕宾。何人禅家学，崔篆得崔骃。","dynasty":"宋代","title":"王元隐挽诗"}
{"author":"唐庚","content":"爷娘嫁我时，本以君能文。谓当得所托，致身在青云。观今天下事，胜负方纷纭。英俊肩相摩，料理不到君。何妨采药去，相与登鹿门。著书示后世，千载犹清芬。","dynasty":"宋代","title":"代内"}
{"author":"唐庚","content":"西州消息到南州，骨肉无他岁有秋。骥子解吟青玉案，木兰堪战黑山头。即时旅思春冰坼，昨夜灯花黍穗抽。从此归田应坐享，故山已为理菟裘。","dynasty":"宋代","title":"收家书"}
{"author":"唐庚","content":"夜语不觉久，晨兴良独难。加之得卯酒，晚矣恰朝餐。笋蕨春生箸，鱼虾海入盘。南方禁太饱，茗盌直须宽。","dynasty":"宋代","title":"杂诗其十六"}
{"author":"唐庚","content":"何处产英奇，河南定鼎基。珠倾鲛室宝，兰长谢庭枝。事业堪台省，功名暂海沂。案成张说口，德满紫芝眉。和气真堪掬，清风凛欲吹。每因怜传癖，未甚责书痴。盛德虽忘报，私心实自知。遐龄何以祝，华表鹤归时。","dynasty":"宋代","title":"钱宪生日"}
{"author":"唐庚","content":"出郭三竿日，横江一苇航。雀飞田有麦，蚕罢野无桑。下马危梯滑，开门古殿香。雨馀丹井溢，苔入醮坛荒。画老星辰动，碑残岁月亡。钟声落城市，符祝走村乡。野鸟啼巴蜀，山崖刻汉唐。临归更回首，惜此一襟凉。","dynasty":"宋代","title":"游仙云宫"}
{"author":"唐庚","content":"岂有登台衮衮，漫令去国迟迟。南越缨方欲请，北山文莫相移。","dynasty":"宋代","title":"赴益昌六言二章其一"}
{"author":"唐庚","content":"去年雨多忧水潦，今年雨少忧枯槁。都缘县政失中和，水旱年年勤父老。前时云起雨欲落，夜半风来还一扫。明朝引首望霄汉，屋上晨暾仍杲杲。赋输百万未破白，簿脚何缘得勾倒。上书自劾欲归去，老妇挽衣傍夺藁。技穷往诉北山神，是夕沛然偿所祷。稻畦罢亚势已活，竹里萧疏声更好。故应神意闵孤拙，苟免岁中书下考。便安杵臼伺秋成，云子满田行可捣。","dynasty":"宋代","title":"喜雨呈赵世泽"}
{"author":"唐庚","content":"声断钟楼月，文书对坐时。破窗灯焰走，冻砚笔锋迟。名利发将鹤，风霜手欲龟。何当一蓑雨，披晓剪莼丝。","dynasty":"宋代","title":"夜坐感怀"}
{"author":"唐庚","content":"事国日犹长，归宁计亦良。泉烹纯孝味，菽啜自然香。失马君何患，临河我独伤。从今千里梦，夜夜到江乡。","dynasty":"宋代","title":"送朱元素归养"}
{"author":"唐庚","content":"即今乐事属墙东，岁晚何曾酒盏空。白蜜已输仍节近，红藤未动况年丰。","dynasty":"宋代","title":"东邻二首其一"}
{"author":"唐庚","content":"平生未识韩，不愿封万户。方幸得依刘，未几公已去。三年此留滞，一味惟忠恕。江水倒随人，剑岭横遮路。那知黄门手，就写碧藓赋。空闻陇上儿，击块歌五裤。","dynasty":"宋代","title":"送扈大夫端叟"}
{"author":"唐庚","content":"閒把流年指上轮，朝来七十五回春。一杯愿荐乔松寿，四海方依社稷臣。血气未嫌辛菜冷，颜容犹称彩幡新。清诗小字传观处，满座惊呼觉有神。","dynasty":"宋代","title":"和观文相公立春日示诗"}
{"author":"唐庚","content":"温泉宫里行人宿，温泉池上行人浴。人自多情感盛衰，泉固无心任荣辱。细路蟠蟠入疏竹，万年秦山皆在目。吾皇高拱九重深，一株松萝为谁绿。","dynasty":"宋代","title":"题温泉观"}
{"author":"唐庚","content":"重阳陶令节，单阏贾生年。秋色苍梧外，衰颜紫菊前。登高知地尽，引满觉天旋。去岁京城雨，茱萸对惠连。","dynasty":"宋代","title":"九日怀舍弟"}
{"author":"唐庚","content":"东家既峥嵘，西邻亦棱层。那知齐鲁间，有此蕞尔滕。僻路少人到，掣铃小童应。松扉迫窄入，石磴敧危登。迎门老尨吠，画壁苍龙腾。庭除静如眼，几席不受蝇。青焚日日香，明续年年灯。土盆养幽花，古木缠枯藤。虽小亦自足，无亏岂须增。忆昨苦盛夏，数来避繁蒸。每借安禅榻，曲此昼眠肱。日月当几何，霜雪遂严凝。慈竹犹疏疏，恶风遂朋朋。作诗书屋壁，扫灭听寺僧。","dynasty":"宋代","title":"游雪峰院书所见院在开元寺之西越王楼之东盖小院也"}
{"author":"唐庚","content":"林中晏坐老沙门，岂愿临年触垢氛。正恐先生不得饱，欲令后死与斯文。近逃台鼎居东洛，闻道衣冠满北军。须信此涂天一握，人间漫说有孤云。","dynasty":"宋代","title":"有所叹二首其一"}
{"author":"唐庚","content":"坐稳膝生踝，凝尘罩蓝版。出少颜面生，未熟城市眼。争席人相忘，馈肉礼非简。本自无光彩，不必更埋铲。自知吾免矣，置酒具瓶盏。起舞属细君，相对一笑莞。","dynasty":"宋代","title":"郡人献笋守以分饷郡"}
{"author":"唐庚","content":"树欲静兮风不止，子欲养兮亲不待。归飞反哺八九子，我曾不如毕逋尾。树欲静兮风不休，子欲养兮亲不留。旦自梅兮暮至棘，当年饲我如鸤鸠。","dynasty":"宋代","title":"风树吟"}
{"author":"唐庚","content":"使君来分铜虎符，哺养百姓如哺雏。设弧在旦人奔走，举首争为使君寿。但愿使君如乃翁，福德种种皆圆融。官至大中年九十，诸郎鸣玉左右立。","dynasty":"宋代","title":"程使君生辰歌"}
{"author":"唐庚","content":"崔令饮酒五七斗，崔令唱辞一千首。时时浪饮辄高歌，利锁名缰总无有。人称崔令为颠狂，我知崔令非颠狂。承流宣化有馀方，高歌浪醉也何妨。","dynasty":"宋代","title":"题崔令曲海后"}
{"author":"唐庚","content":"双鬓茎茎白，孤舟寸寸移。北嵌方守剂，南亩定何时。无处谋春酌，他村博晚炊。频年卧江海，宁恤一滩迟。","dynasty":"宋代","title":"北嵌"}
{"author":"唐庚","content":"朝持汉使节，暮作楚囚奔。路入离骚国，江通欸乃村。垣墙知地湿，草木验冬温。寂寞桃源路，行人祗断魂。","dynasty":"宋代","title":"武陵道中"}
{"author":"唐庚","content":"去就惭云雁，浮沉羡海鸥。妄心花片落，豪气柳枝柔。","dynasty":"宋代","title":"春日五言二首其二"}
{"author":"唐庚","content":"我有无弦琴，无弦亦无徽。忘言乃能解，得意心自知。山高流水深，尚笑钟子期。为君奏此曲，改调作别离。","dynasty":"宋代","title":"古风赠谢与权行三首其二"}
{"author":"唐庚","content":"春衣初作舞雩归，手展韦编昼寝稀。解使芳阴快幽意，飞红零落绕窗扉。","dynasty":"宋代","title":"春日杂兴七首其四"}
{"author":"唐庚","content":"踏歌喧喧杂铙鼓，潭边呼龙令作雨。龙嗔挥水十大馀，千村万落几为鱼。寄谢龙神且安处，熟睡深潭不惊汝。","dynasty":"宋代","title":"戊子大水二首其一"}
{"author":"唐庚","content":"门户金张贵，规模邹鲁儒。平生冰玉姿，不受纨绮纡。肯顾慱饼印，甘为小儿呼。旧来使剧邑，下车成裤襦。暮年赋从军，只箸安边隅。不识墓中人，永怀屋上乌。","dynasty":"宋代","title":"程羲父挽诗"}
{"author":"唐庚","content":"标致自清流，知名二十秋。诸儒堂上席，群客帐前筹。南渡衣拖绣，西来幕建油。食葱逢屈突，封户识荆州。襦裤三巴国，櫜鞬九郡侯。道兴期变鲁，文盛拟从周。讼矢虽关听，宾壶不废投。未妨登衮衮，暂屈布优优。望府多奇士，华颠愧督邮。崎岖缘底事，憔悴此重游。举目江山是，翻身岁月遒。客愁移带眼，乡思咏刀头。技痒论文在，心阑触事休。那堪趋冉冉，祗是判悠悠。揣分宜长引，忧贫复少留。长裙何处曳，门馆傥容邹。","dynasty":"宋代","title":"上益昌守李大夫"}
{"author":"唐庚","content":"信断常怀信断忧，得书还有得书愁。未应宿业都相似，总为饶声不肯休。见说胸中养云梦，莫将皮里贮阳秋。而翁有道知兴废，不患无词诣播州。","dynasty":"宋代","title":"收景初贬所书"}
{"author":"唐庚","content":"无云仍露坐，有月更江皋。沉陆伤吾道，浮生忆尔曹。扁舟应夏口，此夕数秋毫。不见今三载，当时已二毛。","dynasty":"宋代","title":"夜坐怀舍弟"}
{"author":"唐庚","content":"欲罢愧决策，拟行愁索居。人心旱魃后，旅色飓风馀。击柝秋江夜，开帆晓雾初。他乡仗神理，沥胆奠扶胥。","dynasty":"宋代","title":"送舍弟干事广州"}
{"author":"唐庚","content":"奎毕夜腾辉，英灵出帝畿。陶门八翼后，却桂一枝巍。使斧今持铁，经编旧绝韦。政将儒雅饰，学造道心微。士论宜金马，君恩且绣衣。德醇浑可饮，才俊不容晞。盛世方连茹，孤生耻食薇。初从漆雕仕，全拙汉阴机。荠舌犹馀苦，莼心未得归。大椿祈不老，乌鹊正求依。","dynasty":"宋代","title":"翟提仓生日"}
{"author":"唐庚","content":"胁寡欺孤罪未诃，先生此意竟蹉跎。漫令邺下痴儿女，骇汗惊惶欲渡河。","dynasty":"宋代","title":"筹笔铺"}
{"author":"唐庚","content":"烟合家煨老酒，风腥船过咸鱼。丁米独遗迁客，峒夫不数侨居。","dynasty":"宋代","title":"六言其二"}
{"author":"唐庚","content":"覆载宜然等，寒暄乃尔殊。雪曾前岁有，地过此邦无。煮海鲸鲵动，烹山虎豹呼。南来何所得，诗语带娵隅。","dynasty":"宋代","title":"杂诗其十五"}
{"author":"唐庚","content":"地入长沙莫叹卑，竹萌径尺旧相知。九重才复金门籍，万里先参玉版师。契阔累年真负口，裴徊弥月未妨脾。渭川风味那能对，中有离骚九辨辞。","dynasty":"宋代","title":"长沙竹笋闻于天下大者可十斤重食之甚甘而不冰脾昔渡湘欲作诗未暇也今复过之酬以此篇"}
{"author":"唐庚","content":"夜语不觉久，晨兴良独难。加之得卯酒，晚矣恰朝餐。笋蕨春生箸，鱼虾海入盘。南方禁太饱，茗盌直须宽。","dynasty":"宋代","title":"杂诗其十六"}
{"author":"唐庚","content":"未许幽人晓梦长，朝朝亲炷佛前香。有诗为爱袁家渴，无病缘抄陆氏方。身杂蜑中谁是我，食除蜿外总随乡。白沙翠竹门前路，疑出西郊向草堂。","dynasty":"宋代","title":"閒居二首其一"}
{"author":"唐庚","content":"应缘人望望，故作出迟迟。几岁一相见，浮云宁别时。吟拚鸡腷膞，玩觉兔迷离。此夕登楼兴，非关有所思。","dynasty":"宋代","title":"八月十五夜月"}
{"author":"唐庚","content":"左绵城北长安道，马足翻翻人自老。越王高楼藏道边，道上行人不迷到。楼前西日堕江红，一见如逢邻舍翁。向来何处识面目，应在少陵诗句中。","dynasty":"宋代","title":"登越王楼"}
{"author":"唐庚","content":"夜半传呼河入室，揽衣下床深没膝。旧来水不到谯门，老巫归咎西门君。西门君去老巫舞，明年却娶河伯妇。","dynasty":"宋代","title":"戊子大水二首其二"}
{"author":"唐庚","content":"别后定何似，此中难具陈。倦憎秋气湿，老怯晓烟辛。沸议今方尔，归期觉愈伸。须烦三绝手，时复饷清新。","dynasty":"宋代","title":"代书寄郑二"}
{"author":"唐庚","content":"归心急似陇头水，华发多于岭上梅。正是尧朝犹落此，当时湘浦亦宜哉。","dynasty":"宋代","title":"即事三首其一"}
{"author":"唐庚","content":"仆夫取水古龙塘，水中木佛三肘长。随波俛仰如簸糠，并流拯之置道傍。衲衣著帽僧伽装，里人观者如堵墙。相与筑室临沧浪，荷盖荃壁辛夷梁。三日屋成小而香，野草江花荐芬芳，烬烟昼清夜灯光。乃知实相无立乡，人人性中普照王。","dynasty":"宋代","title":"取水行"}
{"author":"唐庚","content":"三尺光芒耀霜雪，长安使气为任侠。间对要离壮泪垂，醉叱荆轲怒眦裂。天下承平猛士閒，夜半无人自弹铗。会须东海斩长鲸，归来倒沥腥臊血。","dynasty":"宋代","title":"击剑歌"}
{"author":"唐庚","content":"西南失望郎，天理信茫茫。豪逸陈惊座，风流马季长。才宜分竹使，恩不自椒房。清白今方著，群儿勿谤伤。","dynasty":"宋代","title":"张祖同挽词"}
{"author":"唐庚","content":"眼底春愁恼杀侬，扬州往事旋成空。风流只合称狂客，衰飒何堪作病翁。水国春深梅子雨，江天日暮鲤鱼风。何时执手同樽酒，收拾清欢笑语中。","dynasty":"宋代","title":"晚春寄友人二首其一"}
{"author":"唐庚","content":"大官危，小官卑，君不得官君勿悲。君不见前日宰相今海涯，胡椒八百斛，流落知为谁。又不见州县官，折腰事细儿。常忧一语不中治，敢对西山笏拄颐。大官危，小官卑，君不得官君勿悲。愿君酒量如鸱夷，勿作瓶罂居井眉。与君赌取醉为期，明日乌帽风披披。","dynasty":"宋代","title":"送赵安道下第归乡"}
{"author":"唐庚","content":"仙姑八十春秋高，两鬓墨黑无斑毛。鹿胎冠子青纱袍，神风清峻真仙曹。人生瞥忽如销膏，是非海里翻波涛。五斗官米令人劳，安能俛首争锥刀。愿仙乞我瓢里一丸药，武陵溪上抖擞世俗腥与臊。不然教我蝉蜕羽化秘诀之一二，海山深处摘取王母千岁不熟之蟠桃。","dynasty":"宋代","title":"走笔赠仙姑"}
{"author":"唐庚","content":"炭寒火冷灯微明，虚檐泻雨如倾瓶。酒酣耳热身体轻，抚膺大吼黄钟声。怒目直视如流星，拔剑击柱傍人惊。丈夫宁可五鼎烹，安得容此吞舟鲸。","dynasty":"宋代","title":"醉后怒笔"}
{"author":"唐庚","content":"云南老人老无力，藜杖支腰陇头立。道逢蜀客话平生，时复仰天长太息。自言贯属泸水湄，泸水边徼滨獠夷。夷人之性类蛇豕，频肆毒螫为疮痍。十五年前多寇盗，一境骚然不相保。民禾收刈虏人家，戎马偷衔汝江草。近来风俗都变移，卷却旌旂张酒旂。牛羊村落晚晴处，烟火楼台日暮时。两眼昏花两鬓雪，喜见升平好时节。茅屋横吹一笛风，野店携归半瓶月。问翁致此何因缘，道是江阳太守贤。鼓琴弦歌不生事，十年静治安吾边。郑国国侨去已久，谁信人间准前有。异日刊为德政碑，请问云南陇头叟。","dynasty":"宋代","title":"云南老人行"}
{"author":"唐庚","content":"忆昔方东来，亭传荒荆棘。风庭红叶乱，雨砌苍苔湿。饥虎拨门开，哀禽向人泣。十载却西还，亭传已完葺。青锁揖江山，朱栏趁阶级。行旅粮不赍，大路遗敢拾。蜀道无难易，人心自宽急。寄言守亭者，勿使狐狸入。","dynasty":"宋代","title":"忆昔行"}
{"author":"唐庚","content":"细藤簟展波纹绿，瓦枕竹床殊不俗。白日寥寥午眠熟，起来更觉精神足。万缘寂静数瓯茶，千偈消磨棋一局。此间真味有馀清，未羡纷纷厌粱肉。","dynasty":"宋代","title":"午起行"}
{"author":"唐庚","content":"三尺光芒耀霜雪，长安使气为任侠。间对要离壮泪垂，醉叱荆轲怒眦裂。天下承平猛士閒，夜半无人自弹铗。会须东海斩长鲸，归来倒沥腥臊血。","dynasty":"宋代","title":"击剑歌"}
{"author":"唐庚","content":"黎城酒贵如金汁，解尽寒衣方一吸。狱曹参军到骨穷，簿书吻燥何由湿。夜来细雨落檐花，对客惟有尝春茶。明朝踏月趁早衙，免使路中逢曲车。","dynasty":"宋代","title":"黎城酒"}
{"author":"唐庚","content":"崔令饮酒五七斗，崔令唱辞一千首。时时浪饮辄高歌，利锁名缰总无有。人称崔令为颠狂，我知崔令非颠狂。承流宣化有馀方，高歌浪醉也何妨。","dynasty":"宋代","title":"题崔令曲海后"}
{"author":"唐庚","content":"雨馀热喘殊喊呀，坐翻故纸腰足麻。铺陈枕簟骞青纱，倒床不复知横斜。梦魂飞扬远还家，故人见我一笑哗。须臾睡觉衙鼓挝，墙头瞑雀声槎槎。","dynasty":"宋代","title":"昼寝"}
{"author":"唐庚","content":"雨似悬河风似箭，风号雨驰寒刮面。何处巡城老健儿，城上讴吟自哀怨。不知底事偏苦伤，声高声低哀思长。戍边役重畏酷法，去国年多思故乡。城上歌时夜方半，正是孤斋醉魂断。和风和雨两三声，推枕投衾坐长叹。传闻边警动熙河，战士连年不解戈。今夜风号雨驰处，城上哀怨知几何。","dynasty":"宋代","title":"城上怨"}
{"author":"唐庚","content":"度外归期未要论，故山石笋自高蹲。他时名誉牛心炙，晚岁穷空犊鼻裈。君有诗书兼画绝，我无德爵但年尊。音尘不继应相悉，万事而今付默存。","dynasty":"宋代","title":"次郑太玉见寄韵"}
{"author":"唐庚","content":"赖有澄江在，专供倚杖清。水裁偏岸直，云截乱山平。鞞鼓知农隙，鸡豚觉岁成。却缘摇落后，木杪得孤城。","dynasty":"宋代","title":"野望"}
{"author":"唐庚","content":"山静似太古，日长如小年。余花犹可醉，好鸟不妨眠。世味门常掩，时光簟已便。梦中频得句，拈笔又忘筌。","dynasty":"宋代","title":"醉眠"}
{"author":"唐庚","content":"平生所学尽虚谈，为吏文书百不谙。唤作参军真漫浪，军中底事更须参。","dynasty":"宋代","title":"自笑二绝其二"}
{"author":"唐庚","content":"临岐长叹息，此叹意深微。浮世年年别，初心事事违。扪参蜀道远，犯斗海槎归。故国有馀乐，黄鸡秋正肥。","dynasty":"宋代","title":"别闽中许秀才"}
{"author":"唐庚","content":"个处本来冷，此时仍更清。拥炉成久坐，曳杖却徐行。暝色侵书帙，秋阴入鼓声。悠然索马去，祗此是功程。","dynasty":"宋代","title":"直舍书怀二首其二"}
{"author":"唐庚","content":"榆关书不至，雪又满平芜。指冷频呵玉，胸寒屡掩酥。绿尝冬至酒，红拥夜深炉。塞上风沙恶，征衣到也无。","dynasty":"宋代","title":"雪意二首其二"}
{"author":"唐庚","content":"讴歌率土性之也，号泣旻天孝矣乎。何惜扁舟系韶石，忆曾万里叫苍梧。","dynasty":"宋代","title":"舜祠"}
{"author":"唐庚","content":"拟向明时受一廛，著鞭尝恐老农先。行藏已问吾家举，从此驰君四十年。","dynasty":"宋代","title":"到罗浮始识秧马"}
{"author":"唐庚","content":"重阳陶令节，单阏贾生年。秋色苍梧外，衰颜紫菊前。登高知地尽，引满觉天旋。去岁京城雨，茱萸对惠连。","dynasty":"宋代","title":"九日怀舍弟"}
{"author":"唐庚","content":"仁庙乃文考，裕陵真武王。先帝几于成，主上贤于康。时亦有二子，采薇登首阳。其一犹行歌，其一今云亡。功在百世外，懦夫心胆张。齐侯但多马，名灭身未僵。","dynasty":"宋代","title":"哀贤"}
{"author":"唐庚","content":"爷娘嫁我时，本以君能文。谓当得所托，致身在青云。观今天下事，胜负方纷纭。英俊肩相摩，料理不到君。何妨采药去，相与登鹿门。著书示后世，千载犹清芬。","dynasty":"宋代","title":"代内"}
{"author":"唐庚","content":"文章得丹桂，仕宦到朱轮。","dynasty":"宋代","title":"句其七"}
{"author":"唐庚","content":"使君来分铜虎符，哺养百姓如哺雏。设弧在旦人奔走，举首争为使君寿。但愿使君如乃翁，福德种种皆圆融。官至大中年九十，诸郎鸣玉左右立。","dynasty":"宋代","title":"程使君生辰歌"}
{"author":"唐庚","content":"重阳陶令节，单阏贾生年。秋色苍梧外，衰颜紫菊前。登高知地尽，引满觉天旋。去岁京城雨，茱萸对惠连。","dynasty":"宋代","title":"九日怀舍弟"}
{"author":"唐庚","content":"已愧千名佛，何堪一卷师。十年驹局促，万事燕差池。馆下诸生笑，门东稚子饥。宾僚眼前换，岁月鬓边驰。子舍行将去，吾车亦已脂。谓当鱼纵壑，犹作鸟粘黐。宿有诗书债，非关造化儿。岷峨吾故国，自合去迟迟。","dynasty":"宋代","title":"任满未闻除代"}
{"author":"唐庚","content":"西溪霜后更沉涵，溪上愁人雪半簪。市散争归桥纳纳，橹摇不进水潭潭。利倾小海鱼盐集，味入他村酒茗甘。百里源流千里势，惠州城下有江南。","dynasty":"宋代","title":"西溪"}
{"author":"唐庚","content":"君岂蹶张手，是间聊自藏。儿童歌楚些，婢子诵灵光。契分诗交密，形骸酒遣忘。方依益者友，遽理舍人装。鸡黍他年约，山河白日长。阳关那忍听，衰老易悲伤。","dynasty":"宋代","title":"送赵世泽供奉"}
{"author":"唐庚","content":"强仕似幼学，细书仍短檠。月来吟处白，风及醉时清。坐久夜微湿，更深秋有声。不知愁底事，终夕自悲鸣。","dynasty":"宋代","title":"直舍夜坐"}
{"author":"唐庚","content":"我思六一翁，羽化四十年。虽不及抠衣，每愿为执鞭。手弹醉翁操，目睹庐陵编。床头五代史，屏间七交篇。诗常讽思颍，曲每歌归田。斋摹画舫样，酒法冰堂传。此志自弱冠，到今已华颠。嗟予又晚辈，读书慕先贤。即彼生处所，馆之与周旋。时对文章姿，稍息簿领肩。贤者果不死，瞻之犹在前。似挥诛奸笔，犹拿击佛拳。谁当嗣前规，时为易蠹椽。勿毁鲁恭宅，中有夫子天。","dynasty":"宋代","title":"六一堂"}
{"author":"唐庚","content":"巴江滟滟巴山空，十里五里蕉花红。少年锐意立功业，破烟一棹轻如风。却思三岁相欢聚，说剑论诗轻李杜。平生不作女儿悲，今日为君重回顾。","dynasty":"宋代","title":"别句"}
{"author":"唐庚","content":"官居双海棠，何年植庭中。风流二月间，照耀一室红。浑家惜此花，具饮呼乃翁。翁虽怯杯觞，意难逆儿童。臈醽十分深，白眼一引空。醉时忘华颠，浩歌满东风。","dynasty":"宋代","title":"春日杂言二首其一"}
{"author":"唐庚","content":"庭前杨柳枝，春来蔚然绿。老翁鬓边青，已去不可复。举杯属春风，此理竟如何。转首飞杨花，春风自蹉跎。","dynasty":"宋代","title":"春日杂言二首其二"}
{"author":"唐庚","content":"昔我先君子，德与形气俱。褒衣佩长剑，轩昂真丈夫。我生困多难，乃类山泽癯。头目颇獐鼠，愧忝虎豹驹。太仓五斗米，足食蕞尔躯。谁能向天子，号饥诉侏儒。","dynasty":"宋代","title":"览镜"}
{"author":"唐庚","content":"山头竹万个，风来玉相戛。下有屋数间，萧然如佛刹。门无车马喧，幽径芳草茁。隔窗识君声，遽起投笔札。黄鸡未啄黍，环堵无可杀。园蔬煮淡泊，山泉啜甘滑。何以乐嘉宾，春禽日嘲哳。","dynasty":"宋代","title":"客至"}
{"author":"唐庚","content":"先生饱酝藉，表里皆纯粹。独推糟与粕，施之为政事。百里饮其德，陶陶有欢意。馀醺落嘉陵，一江醇酒味。沉酣到山骨，颓然偃苍翠。亭中时把酒，坐对青山醉。醉乡在何许，祗此中间是。先生况多文，为续醉乡记。","dynasty":"宋代","title":"寄题张志行醉峰亭"}
{"author":"唐庚","content":"元气脱形数，运动天地内。东坡未离人，岂比元气大。天地不能容，伸舒辄有碍。低头不能仰，闭口焉敢欬。东坡坦率老，局促因难耐。何当与道俱，逍遥天地外。","dynasty":"宋代","title":"闻东坡贬惠州"}
{"author":"唐庚","content":"我昔游泸江，泛舟奔楚宫。黔江自南来，胥会涪之东。黔江清且碧，泸江浊而红。红碧不相入，分流如卧虹。群潴激湍涛，汹涌成战攻。须臾尽变浊，混混颜色同。清固不胜浊，此理天下通。君视开成间，牛李争长雄。要之赞皇子，不胜太牢公。物理自古然，徘徊叹无穷。","dynasty":"宋代","title":"寄郭潜夫"}
{"author":"唐庚","content":"鹤兮鹤兮何处来，秋江静兮芦花开。波痕侵月白皑皑，千声万声鸣哀哀。不飞不翔不饮啄，骨瘠棱棱瘦如削。冰姿玉质仅生存，雪羽霜毛半零落。鹤兮鹤兮何郁郁，我知尔是冲天物。芝田就养孤高情，瑶池洗出神仙骨。传闻仙岛冥冥中，水晶甃作蓬莱宫。祥烟瑞雾常濛濛，好将六翮抟仙风。","dynasty":"宋代","title":"病鹤行"}
{"author":"唐庚","content":"读书老益苦，潇洒比元澹。直行不由径，慎独肯欺闇。如何已鸿冥，犹复见蜉撼。寡和郢中曲，忍辱渔阳掺。斗筲彼常态，义命吾何憾。屈伸固有时，佳境当徐啖。","dynasty":"宋代","title":"寄郭虞卿"}
{"author":"唐庚","content":"温泉宫里行人宿，温泉池上行人浴。人自多情感盛衰，泉固无心任荣辱。细路蟠蟠入疏竹，万年秦山皆在目。吾皇高拱九重深，一株松萝为谁绿。","dynasty":"宋代","title":"题温泉观"}
{"author":"唐庚","content":"倦游征人鬓欲丝，膏车秣马东南驰。出门四顾迷路岐，闭户却坐愁支颐。鱼生釜灶鼠巢枝，夏畦千里成陂池。吾皇致治方无为，淫雨破块天何知。劝君饮酒君勿疑，行使止尼良由时。未逃形数皆有涯，此独未信无穷期。","dynasty":"宋代","title":"题洪川驿"}
{"author":"唐庚","content":"半夜春山试雷雨，惊起蛰龙初出土。野人不惜苍苔古，掘得嘉餐自烧煮。满盘明玉远飘风，一箸鲈鱼味差苦。竹斋食罢竹阴午，竹里行吟傲簪组。君誇食肉君固卑，我誇食笋我亦痴。阿蛮丰腻飞燕瘦，意态虽异要皆奇。君不见天随先生贫食杞，又不见关中客卿肥刺齿。丰俭不齐皆有理，彼此相忘聊尔耳。","dynasty":"宋代","title":"食笋行"}
{"author":"唐庚","content":"黄金转手尽，郊居掩清昼。山容凉肺腑，竹意净怀袖。入门编简香，无复更铜臭。君看道南院，岂识元德秀。","dynasty":"宋代","title":"题史廷直郊居"}
{"author":"唐庚","content":"乃祖赋混成，津涯极深远。家学到诸郎，文字复清婉。今作劾鼠吏，于理诚未稳。怒草三千牍，驰驿奏龙衮。上问今安在，幕职补阆苑。召赐数刻对，叹息相见晚。纵未置青琐，亦应校黄本。九万里扶摇，忽若驰峻坂。","dynasty":"宋代","title":"戏赠王推官诚中"}
{"author":"唐庚","content":"谁不从王事，夙夜独匪懈。休沐犹坐曹，伏日不归廨。平生熟大法，馀事工小楷。自称霹雳手，作县真癣疥。董宣虽强项，临事中实骇。从君学吏礼，稍稍识起拜。今当告别去，何以赠行迈。二十罚自亲，此理须少戒。","dynasty":"宋代","title":"送赵元思司法"}
{"author":"唐庚","content":"平生未识韩，不愿封万户。方幸得依刘，未几公已去。三年此留滞，一味惟忠恕。江水倒随人，剑岭横遮路。那知黄门手，就写碧藓赋。空闻陇上儿，击块歌五裤。","dynasty":"宋代","title":"送扈大夫端叟"}
{"author":"唐庚","content":"君子所就三，为食最为下。起家仰寸禄，此实下焉者。南山无敝庐，千里就官舍。但使食有鱼，敢言曹乏马。同寮皆故人，每事相假借。况复官长贤，醉归应不骂。","dynasty":"宋代","title":"到任后寄家兄"}
{"author":"唐庚","content":"闭门诵书史，已读万卷破。养气塞天地，不受一毫挫。名声落空廓，踪迹长坎坷。尘埃相邂追，齿发嗟老大。文章心未死，功业手犹唾。世事若循环，天理犹转磨。朝得暮或失，俯吊仰辄贺。行见风云会，惊起南阳卧。","dynasty":"宋代","title":"送乡人下第归乡"}
{"author":"唐庚","content":"大官危，小官卑，君不得官君勿悲。君不见前日宰相今海涯，胡椒八百斛，流落知为谁。又不见州县官，折腰事细儿。常忧一语不中治，敢对西山笏拄颐。大官危，小官卑，君不得官君勿悲。愿君酒量如鸱夷，勿作瓶罂居井眉。与君赌取醉为期，明日乌帽风披披。","dynasty":"宋代","title":"送赵安道下第归乡"}
{"author":"唐庚","content":"畴昔告行迈，别酒月中把。蹭蹬我已归，裴徊君尚且。相逢勿惊怪，已觉都幻假。但当呼阿素，预遣置若下。略听诵灵光，未敢赋换马。一醉洗尘埃，万事真土苴。","dynasty":"宋代","title":"代先状寄孙熙叔"}
{"author":"唐庚","content":"坐稳膝生踝，凝尘罩蓝版。出少颜面生，未熟城市眼。争席人相忘，馈肉礼非简。本自无光彩，不必更埋铲。自知吾免矣，置酒具瓶盏。起舞属细君，相对一笑莞。","dynasty":"宋代","title":"郡人献笋守以分饷郡"}
{"author":"唐庚","content":"饥乌哑哑枝上啼，秋风萧萧吹客衣。儒冠误身不得归，女痴妻寒病乳老。归来聚首贫亦好，我固知之归不早。束书十载游长安，一官远谢医卜贤。托生长镵直可怜，今君别我还故里。想见亲朋问所以，为言憔悴京尘里。","dynasty":"宋代","title":"友人还乡有感"}
{"author":"唐庚","content":"仁庙乃文考，裕陵真武王。先帝几于成，主上贤于康。时亦有二子，采薇登首阳。其一犹行歌，其一今云亡。功在百世外，懦夫心胆张。齐侯但多马，名灭身未僵。","dynasty":"宋代","title":"哀贤"}
{"author":"唐庚","content":"当今求多闻，取士到蓬荜。时时得新语，谁谓山县僻。昨日拜御史，今日除谏官。立朝无负汉恩厚，论事不妨晁氏安。台省诸公登衮衮，闭门熟睡黄绸稳。","dynasty":"宋代","title":"读邸报"}
{"author":"唐庚","content":"使君来分铜虎符，哺养百姓如哺雏。设弧在旦人奔走，举首争为使君寿。但愿使君如乃翁，福德种种皆圆融。官至大中年九十，诸郎鸣玉左右立。","dynasty":"宋代","title":"程使君生辰歌"}
{"author":"唐庚","content":"阆中胜事不妨奇，旧来僻左人谁知。祗缘乃祖肠断句，名与江水东南驰。阆人德之不敢忘，遗祠今在南山上。壁间画得太瘦生，想是当年苦吟样。寄将模本博新诗，为我落笔挥珠玑。君家自是个中脚，会道春从沙际归。","dynasty":"宋代","title":"寄杜蓬州"}
{"author":"唐庚","content":"初游东都年二十，清欢趁得中秋及。高阳会中酒徒集，惠和坊里绣鞍入。蟹螯尝新左手执，鸡头未老搓玉粒。杯行到手不待揖，明月清风供一吸。缠头不惜倾箱给，倚赖决科如俯拾。谁知得官反拘絷，此景此欢那复缉。今岁中秋雨如泣，穷山牢落秋光湿。孤灯荧荧照书笈，屈指流年如箭急。","dynasty":"宋代","title":"中秋遇雨感怀呈世泽彦直"}
{"author":"唐庚","content":"公才过人其倍十，词艺即今谁跂及。万卷收藏富编集，诗人阃域称优入。西州书生学穿执，朅来东游为丝粒。十分折腰敢长揖，欲吐壮怀还自吸。朋从调笑斗捷给，狂言偶发难收拾。语意俳谐韵牵絷，不敢献公公密缉。报章大是鲛人泣，一一珠玑落圆湿。自惭思竭如空笈，口吻悲吟知窘急。","dynasty":"宋代","title":"通判苏君俞见和复次韵答之"}
{"author":"唐庚","content":"去年雨多忧水潦，今年雨少忧枯槁。都缘县政失中和，水旱年年勤父老。前时云起雨欲落，夜半风来还一扫。明朝引首望霄汉，屋上晨暾仍杲杲。赋输百万未破白，簿脚何缘得勾倒。上书自劾欲归去，老妇挽衣傍夺藁。技穷往诉北山神，是夕沛然偿所祷。稻畦罢亚势已活，竹里萧疏声更好。故应神意闵孤拙，苟免岁中书下考。便安杵臼伺秋成，云子满田行可捣。","dynasty":"宋代","title":"喜雨呈赵世泽"}
{"author":"唐庚","content":"去天一尺古蓬州，年来除守得胜流。渠家本是城南杜，诗律贤我三千筹。如此才高却解事，入眼人才皆可意。他邑犹分刺史天，片言每为将军地。故应怜我退无田，力相推挽令向前。傍人闻说皆抚掌，竹竿那使鲇鱼缘。","dynasty":"宋代","title":"蓬州杜使君洪道屡称我于诸公闻之愧甚赋诗答谢之"}
{"author":"唐庚","content":"陆子作茶经，竟为茶所困。其中无所主，复著毁茶论。简贤傲长者，彼自愚不逊。茶好固自若，于我有何恨。便当脱野服，洗盏为一献。饮罢挈茶去，譬彼浇畦畹。君看祢正平，意气真能健。达与不达人，何啻相千万。","dynasty":"宋代","title":"嘲陆羽"}
{"author":"唐庚","content":"爷娘嫁我时，本以君能文。谓当得所托，致身在青云。观今天下事，胜负方纷纭。英俊肩相摩，料理不到君。何妨采药去，相与登鹿门。著书示后世，千载犹清芬。","dynasty":"宋代","title":"代内"}
{"author":"唐庚","content":"世岂无高人，刻意在枯槁。竟为恩爱累，有志莫能保。君能唤我归，衰鬓及未葆。何非有此翁，那得有此媪。著书吾岂能，庶几获幽讨。何必登鹿门，是山皆可老。","dynasty":"宋代","title":"答"}
{"author":"唐庚","content":"踏歌喧喧杂铙鼓，潭边呼龙令作雨。龙嗔挥水十大馀，千村万落几为鱼。寄谢龙神且安处，熟睡深潭不惊汝。","dynasty":"宋代","title":"戊子大水二首其一"}
{"author":"唐庚","content":"夜半传呼河入室，揽衣下床深没膝。旧来水不到谯门，老巫归咎西门君。西门君去老巫舞，明年却娶河伯妇。","dynasty":"宋代","title":"戊子大水二首其二"}
{"author":"唐庚","content":"人生才食顷，何处分好弱。刑狱即道场，筦库有真乐。故纸终日翻，毛锥几年阁。百函无力致，诸公谁说著。今承学校乏，颇讶名字错。宿业岂无恋，得冶不敢跃。骨肉远难俱，囊装贫易缚。师儒要好手，老大良非脚。戛尽识羹空，抽穷知茧薄。后生端所畏，人材若为作。岂唯嘲孝先，更恐困有若。行路固知难，得地幸不恶。柳拖千丈丝，山集五色雀。绛纱谅无有，苜蓿聊可嚼。况闻豆积岭，中有不死药。","dynasty":"宋代","title":"除凤州教授非所欲也作此自宽"}
{"author":"唐庚","content":"左绵城北长安道，马足翻翻人自老。越王高楼藏道边，道上行人不迷到。楼前西日堕江红，一见如逢邻舍翁。向来何处识面目，应在少陵诗句中。","dynasty":"宋代","title":"登越王楼"}
{"author":"唐庚","content":"人间八月秋霜严，芙蓉溪上春酣酣。二南变后鲁叟笔，七国战处邹轲谈。人间二月春光好，溪上芙蓉迹如扫。周家盛处伯夷枯，汉室隆时贾生老。小儿造化谁能穷，几回枯蘖还芳丛。只因人老不复少，有酒且发衰颜红。","dynasty":"宋代","title":"芙蓉溪歌"}
{"author":"唐庚","content":"富乐之名谁所留，建安年中刘豫州。拥兵入蜀万貔貅，孱璋送国来迎头。军中酾酒椎千牛，炙如巴山酒如涪。酒酣握手登高丘，极目紫芋蹲春畴。富乐之名此其由，君闻此说还信不。当时兵起四十秋，拆屋不足供诛求。生灵嗷嗷鼎中油，山中胡为乃尔优。想今富乐万倍刘，端能容我逃穷愁，山僧笑言客罢休。","dynasty":"宋代","title":"富乐山"}
{"author":"唐庚","content":"年年官职如冰样，只有登临作酬赏。好山一一如佳客，令人欲作倾家酿。昨日西楼吊王孙，今日东津悲逐臣。江边胜事略寻遍，不见海棕高入云。","dynasty":"宋代","title":"将家游治平院"}
{"author":"唐庚","content":"上方细路蟠如绾，下有晴川平似坂。近水远山皆可人，跃踊来供搜句眼。小池中有江湖春，孤洲便可呼白蘋。团团倚槛看清澈，不敢洗耳山僧嗔。","dynasty":"宋代","title":"游天池院"}
{"author":"唐庚","content":"东家既峥嵘，西邻亦棱层。那知齐鲁间，有此蕞尔滕。僻路少人到，掣铃小童应。松扉迫窄入，石磴敧危登。迎门老尨吠，画壁苍龙腾。庭除静如眼，几席不受蝇。青焚日日香，明续年年灯。土盆养幽花，古木缠枯藤。虽小亦自足，无亏岂须增。忆昨苦盛夏，数来避繁蒸。每借安禅榻，曲此昼眠肱。日月当几何，霜雪遂严凝。慈竹犹疏疏，恶风遂朋朋。作诗书屋壁，扫灭听寺僧。","dynasty":"宋代","title":"游雪峰院书所见院在开元寺之西越王楼之东盖小院也"}
{"author":"唐庚","content":"沐浴罢趋局，幽居愁杜门。重登帝子楼，哭吊诗人冤。凭栏参井天，隐几西南坤。冬深一水瘦，岁晚千山髡。丰稔遍川陆，太平到鸡豚。江城水颓雉，市瓦尘迷鸳。坐对仙云宫，祗隔斜阳村。楼台白水外，松柏苍云屯。天垂望羌山，雪汁融朝暾。谁为四方些，招此千岁魂。便道访古寺，策杖寻灵源。上到山椒穷，转觉天池尊。行疲犬马力，下视乌鸢翻。不应水性高，疑有神物喷。肯随秋涨落，况逐夏潦浑。潜通八角井，散入千家盆。渔村唤欲应，钓石谅犹温。似闻扣船歌，想见持竿蹲。吾曹本山林，朝衣裹狙猿。只应适野车，便作忘忧萱。诗兼巧拙对，酒杂醇醨吞。阍吏况解事，不妨尽馀樽。","dynasty":"宋代","title":"十月十八与舍弟登越王楼便道趋开元寺上天池得句满纸颠倒杂乱几不可读明日诠次成二十二韵"}
{"author":"唐庚","content":"我思六一翁，羽化四十年。虽不及抠衣，每愿为执鞭。手弹醉翁操，目睹庐陵编。床头五代史，屏间七交篇。诗常讽思颍，曲每歌归田。斋摹画舫样，酒法冰堂传。此志自弱冠，到今已华颠。嗟予又晚辈，读书慕先贤。即彼生处所，馆之与周旋。时对文章姿，稍息簿领肩。贤者果不死，瞻之犹在前。似挥诛奸笔，犹拿击佛拳。谁当嗣前规，时为易蠹椽。勿毁鲁恭宅，中有夫子天。","dynasty":"宋代","title":"六一堂"}
{"author":"唐庚","content":"三年泮宫苦幽独，中有宜人惟睡足。虫鱼注罢直庐静，午枕鸣雷撼窗屋。故人苏子半幅书，饷我闽溪一包玉。亲题更屈调弦手，远寄来浇饭蔬腹。故应疑我梦得官，谁信吾衰已无复。空令半夜忍饥吟，搜到池塘春草绿。","dynasty":"宋代","title":"苏时中惠茶"}
{"author":"唐庚","content":"贰师城中天马驹，眼光掣电汗流朱。将军出塞万里馀，得此龙种来执徐。朝踏幽燕暮荆吴，历块一蹶傍人呼。向来价重千金壶，一朝不直半束刍，千马万马肥如猪。","dynasty":"宋代","title":"天马歌赠朱廷玉"}
{"author":"唐庚","content":"老来忽忽流年紧，三见涪江秋叶陨。祗缘二子日相从，便觉一瓢穷可忍。东津晓作招隐赋，西楼暮得思归引。文字能令酒盏宽，江山未放诗才窘。分题踊跃谁避席，得句欢呼同彼隼。泉名三逸本戏语，野史千年传不泯。醉归半路飞蝙蝠，馀兴中宵伴蚯蚓。那知须鬓秃于笔，但见儿童长如笋。留滞甘为西域胡，衰迟更结东游靷。故山咫尺未成归，坐使苍颜厚如胗。","dynasty":"宋代","title":"受代有日呈谭勉翁谢与权"}
{"author":"唐庚","content":"篇篇皆有酒，世疑渊明诗。佳趣正在此，俗子那得知。寄迹杯酒中，序者为之辞。诗酒吾家事，何用寄迹为。疑者既已陋，序者良亦卑。酒殊醉味同，勿问醇与醨。","dynasty":"宋代","title":"与舍弟饮二首其一"}
{"author":"唐庚","content":"湿酒浇枯肠，戢戢生小诗。诗中何等语，酒后那复知。黄菊遂行迈，径去不复辞。拒霜犹屈强，其势何能为。但问酒有无，勿计官高卑。江边捕鱼郎，教我当啜醨。","dynasty":"宋代","title":"与舍弟饮二首其二"}
{"author":"唐庚","content":"久客念吾土，每叹江山非。及兹受代去，亦复无家归。仕宦几半世，奔走遍九围。竟无置锥土，安此容膝扉。还当僦屋居，况有囊金挥。处乡亦何有，去国空依依。","dynasty":"宋代","title":"受代还眉"}
{"author":"唐庚","content":"十年餐苜蓿，梦寐长阑干。继粟自不饱，朝齑岂辞酸。虽无汗马劳，几作蠹鱼乾。自知爬沙手，未办扶摇抟。此行敢侥倖，政尔求便安。恐或得所欲，圣主天地宽。","dynasty":"宋代","title":"赴阙"}
{"author":"唐庚","content":"桃花能红李能白，春深无处无颜色。不应尚有数枝梅，可是东君苦留客。向来开处当严冬，桃李未在交游中。即今已是丈人行，勿与年少争春风。","dynasty":"宋代","title":"剑州道中见桃李盛开而梅花犹有存者"}
{"author":"唐庚","content":"去年山中无黍稷，只有𦺥根并橡实。𦺥根作面如食蜜，橡实炊饭如剥栗。东家有钱食橡实，西家无钱惟食𦺥。今年𦺥尽橡实贵，山中人作寒蝉枯。","dynasty":"宋代","title":"武兴谣"}
{"author":"唐庚","content":"尉公不忝东州英，坐上拍满樽中盈。令尹学道眼目明，作佛肯后灵运成。户掾句法令人惊，登坛抗臂从我盟。法曹静如不能鸣，胸中自有百万兵。会稽少年富才情，墨竹中含楚辞声。泮宫老人驾虚名，赋诗饮酒畏后生。","dynasty":"宋代","title":"会饮尉厅效八仙体"}
{"author":"唐庚","content":"锦囊琭琭奇，经笥便便腹。几拟问天公，如何饭不足。鸣鸮变好音，璞石琢良玉。为报采诗人，文翁能化蜀。","dynasty":"宋代","title":"古风赠谢与权行三首其一"}
{"author":"唐庚","content":"我有无弦琴，无弦亦无徽。忘言乃能解，得意心自知。山高流水深，尚笑钟子期。为君奏此曲，改调作别离。","dynasty":"宋代","title":"古风赠谢与权行三首其二"}
{"author":"唐庚","content":"生逢尧舜君，四门方穆穆。贤俊日登庸，不闻涧阿独。愿君摅贤业，邦方有道谷。毋缩袖间手，轩车远行复。","dynasty":"宋代","title":"古风赠谢与权行三首其三"}
{"author":"唐庚","content":"门户金张贵，规模邹鲁儒。平生冰玉姿，不受纨绮纡。肯顾慱饼印，甘为小儿呼。旧来使剧邑，下车成裤襦。暮年赋从军，只箸安边隅。不识墓中人，永怀屋上乌。","dynasty":"宋代","title":"程羲父挽诗"}
{"author":"唐庚","content":"农事方作雨不来，稻畦麦陇飞尘埃。神哀此民赐以雨，脉沟丈浍流膏乳。殽肥酒香答神休，神终相之俾有秋。","dynasty":"宋代","title":"谢雨文"}
{"author":"何逊","content":"兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。","dynasty":"南北朝","tags":"古诗三百首，咏物，梅花，言志","title":"咏早梅/扬州法曹梅花盛开"}
{"author":"何逊","content":"客心已百念，孤游重千里。江暗雨欲来，浪白风初起。","dynasty":"南北朝","tags":"送别，写景，惜别","title":"相送"}
{"author":"何逊","content":"柳黄未吐叶，水绿半含苔。春色边城动，客思故乡来。","dynasty":"南北朝","tags":"古诗三百首，柳树，思乡","title":"边城思"}
{"author":"何逊","content":"历稔共追随，一旦辞群匹。复如东注水，未有西归日。夜雨滴空阶，晓灯暗离室。相悲各罢酒，何时同促膝？","dynasty":"南北朝","tags":"朋友，离别","title":"临行与故游夜别"}
{"author":"何逊","content":"居人行转轼，客子暂维舟。念此一筵笑，分为两地愁。露湿寒塘草，月映清淮流。方抱新离恨，独守故园秋。","dynasty":"南北朝","tags":"送别，留别","title":"与胡兴安夜别"}
{"author":"何逊","content":"昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。","dynasty":"南北朝","tags":"咏史怀古，感伤","title":"行经孙氏陵"}
{"author":"何逊","content":"送别临曲渚，征人慕前侣。离言虽欲繁，离思终无绪。悯悯分手毕，萧萧行帆举。举帆越中流，望别上高楼。予起南枝怨，子结北风愁。逦逦山蔽日，汹汹浪隐舟。隐舟邈已远，徘徊落日晚。归衢并驾奔，别馆空筵卷。想子敛眉去，知予衔泪返。衔泪心依依，薄暮行人稀。暧暧入塘港，蓬门已掩扉。帘中看月影，竹里见萤飞。萤飞飞不息，独愁空转侧。北窗倒长簟，南邻夜闻织。弃置勿复陈，重陈长叹息。","dynasty":"南北朝","tags":"离别，写景，思念","title":"送韦司马别"}
{"author":"何逊","content":"宿昔梦颜色，咫尺思言偃。何况杳来期，各在天一面。踟蹰暂举酒，倏忽不相见。春草似青袍，秋月如团扇。三五出重云，当知我忆君。萋萋若被径，怀抱不相闻。","dynasty":"南北朝","title":"与苏九德别"}
{"author":"何逊","content":"仙车驻七襄。凤驾出天潢。月映九微火。风吹百合香。来欢暂巧笑。还泪已沾裳。依稀如洛汭。倐忽似高唐。别离未得语。河汉渐汤汤。","dynasty":"南北朝","title":"七夕诗"}
{"author":"何逊","content":"吾宗昔多士。文通高缙绅。小子无学术。丁宁困负薪。傍枝实纷乱。领袖寄亲姻。名价齐两许。闺门比三陈。风力咸通迈。艺业并纷纶。元方振高羽。洛令初解巾。自尔典名郡。所在号清淳。齐儿敢为俗。蜀物岂随身。禄俸不妻子。讴吟乃吏民。孰云秽明德。惟在中圣人。若能遗酌我。称首当属仁。仲将本特达。坎壈犹贱贫。方成天下士。岂伊席上珍。外情或简易。内鉴甚人伦。时然临下邑。摘伏信如神。顾余晚脱略。怀抱日湮沦。游宦疲年事。来往厌江滨。十载犹先职。一官乃任真。土牛竟不进。刍狗空重陈。覊旅无俦匹。形影自相亲。萧索高秋暮。砧杵鸣四邻。霏霏入窗雨。漠漠暗床尘。所思不可见。邈若胡与秦。愿子加餐饭。良会在何辰。","dynasty":"南北朝","title":"赠族人秣陵兄弟诗"}
{"author":"何逊","content":"我行朔已晦。泝水复{氵公}流。戎伤初不辨。动默自相求。睠言还九派。回舻出五洲。萧散烟雾晚。凄清江汉秋。沙汀暮寂寂。芦岸晚修修。以此南浦夜。重此北门愁。方圆既龃龉。贫贱岂怨尤。","dynasty":"南北朝","title":"还渡五洲诗"}
{"author":"何逊","content":"旅人嗟倦游。结缆坐春洲。日暮江风静。中川闻棹讴。草光天际合。霞影水中浮。单舻时向浦。独檝乍乘流。娈童泣垂钓。妖姬哭荡舟。客心自有绪。对此空复愁。","dynasty":"南北朝","title":"春夕早泊和刘谘议落日望水诗"}
{"author":"何逊","content":"弥旬苦凌乱。揆景候阡陌。昼想汝阳津。夜梦邯郸驿。愤风急惊岸。屯云仍触石。萧条疾帆流。磈礧冲波白。息榜已云久。维稍晨已积。苍苍极浦潮。杳杳长洲久。本惭佽飞剑。宁慕澹台璧。纤罗若不□。跂予中上泽。","dynasty":"南北朝","title":"和刘谘议守风诗"}
{"author":"何逊","content":"幽栖多暇豫。从役知辛苦。解缆及朝风。落帆依暝浦。违乡已信次。江月初三五。沉沉夜看流。渊渊朝听鼓。霜洲渡旅雁。朔飙吹宿莽。夜泪坐淫淫。是夕偏怀土。","dynasty":"南北朝","title":"宿南洲浦诗"}
{"author":"何逊","content":"龙马鱼肠剑。躞蹀起风尘。结客葱河返。喧喧动尚邻。入墟犹忆旧。德卷复疑新。窥见应门出。遥识下机人。相悲泪欲下。离别方自陈。","dynasty":"南北朝","title":"学古赠丘永嘉征还诗"}
{"author":"何逊","content":"晓河没高栋。斜月半空庭。窗中度落叶。帘外隔飞萤。含悲下翠帐。掩泣闭金屏。昔期今未返。春草寒复青。思君无转易。何异北辰星。","dynasty":"南北朝","title":"和萧谘议岑离装怨诗"}
{"author":"何逊","content":"房栊灭夜火。窗户映朝光。妖女褰帷去。躞蹀初下床。雀钗横晓鬓。蛾眉艳宿妆。稍闻玉钏远。犹怜翠被香。宁知早朝客。差池已雁行。","dynasty":"南北朝","title":"嘲刘郎诗"}
{"author":"何逊","content":"朱帘旦初卷。绮机朝未织。玉匣开鉴影。宝台临净饰。对影独含笑。看花时转侧。聊为出茧眉。试染夭桃色。羽钗如可间。金钿畏相逼。荡子行未归。啼妆坐沾臆。","dynasty":"南北朝","title":"咏照镜诗"}
{"author":"何逊","content":"春兰日应妤。折花望远道。秋夜苦复长。抱枕向空床。吹台下促节。不言于此别。歌筵掩团扇。何时一相见。弦绝犹依轸。叶落纔下枝。即此虽云别。方我未成离。","dynasty":"南北朝","title":"拟青青河边草转韵体为人作其人识节工歌诗"}
{"author":"何逊","content":"长安美少年。羽骑暮连翩。玉羁玛瑙勒。金络珊瑚鞭。阵云横塞起。赤日下城圆。追兵待都护。烽火望祁连。虎落夜方寝。鱼丽晓复前。平生不可定。空信苍浪天。","dynasty":"南北朝","title":"学古诗"}
{"author":"何逊","content":"巩洛上东门。薄暮川流侧。浑浑车马道。行人不相识。日夕栖鸟远。浮云起新色。寸心空延伫。对面何由即。飞轮倘易去。易去因风力。","dynasty":"南北朝","title":"学古诗"}
{"author":"何逊","content":"昔随张博望。辞帝长杨宫。独好西山勇。思为北地雄。十年事河外。雪鬓别关中。季月边秋重。岩野散寒蓬。日隐龙城雾。尘起玉关风。全狐君已复。半菽我犹空。欲因上林雁。一见平陵桐。","dynasty":"南北朝","title":"学古诗"}
{"author":"何逊","content":"灵辄困桑下。于陵拾李螬。历齿方嗟贱。灸背岂知豪。佣畊乏旅力。倚市惮劬劳。旷日无豆飰。方冬缺缊袍。清旦开蓬荜。举目想煎熬。枢机慎仆隶。媒蘖畏朋曹。万途皆自僻。一事岂他褒。匆匆昨不定。负杖出蓬蒿。逢施同沟壑。值设乃糠糟。生途稍冉冉。逝水日滔滔。咸言等木石。谁当出羽毛。","dynasty":"南北朝","title":"聊作百一体诗"}
{"author":"何逊","content":"诘旦钟声罢。隐隐禁门通。蘧车响北阙。郑履入南宫。宿雾开驰道。初日照相风。胥徒纷络驿。驺御或西东。暂喧耳目外。还保性灵中。方验游朝市。此说不为空。","dynasty":"南北朝","title":"早朝车中听望诗"}
{"author":"何逊","content":"扰扰排曙扉。鳞鳞驱早驾。禁门俨犹闭。严城方警夜。道胜多增荣。拙蒲终难化。以兹畎浍质。重与沧溟舍。纚舟去浊河。揆景辞清灞。平生多意绪。怀抱皆徂谢。念此将如何。抚心独悲咤。","dynasty":"南北朝","title":"临行公车诗"}
{"author":"何逊","content":"世上逸羣士。人间彻惣贤。毕池论赏赐。蒋径笃周旋。一旦辞东序。千秋送北邙。客箫虽有乐。邻笛遂还伤。提琴就阮籍。载酒觅杨雄。直荷□□水。斜柳细牵风。","dynasty":"南北朝","title":"伤徐主簿诗"}
{"author":"何逊","content":"丝白不难染。蓬生直易扶。唯见星星鬓。独与众中殊。昔年十四五。率性既廉隅。直是安被褐。非敢慕怀珠。何言志事晚。疲拙婴殊躯。逢时乃倐忽。失路亦斯须。郊郭勤二顷。形体憇一庑。涸蚌困鱼目。笼禽触四隅。宵长壁立静。廓处谢欢愉。月色临窗树。虫声当户枢。飞蛾拂夜火。坠叶舞秋株。逐物均乘鹤。违俗等双凫。故人倘未弃。求我谷之嵎。","dynasty":"南北朝","title":"秋夕叹白发诗"}
{"author":"何逊","content":"客心惊夜魂。言与故人同。开帘觉水动。映竹见床空。浦口望斜月。洲外闻长风。九秋时未晚。千里路难穷。已如臃肿木。复似飘飖蓬。相思不可寄。直在寸心中。","dynasty":"南北朝","title":"夜梦故人诗"}
{"author":"何逊","content":"寓直惭虎贲。沉迷岂职事。祈祈寒枝动。蒙蒙秋雨驶。不见眼中人。空想山南寺。双桐傍櫩上。长杨夹门植。夙昔构良游。接膝同欢志。东西忽为阻。向隅怀独思。飒飒履声喧。扰扰羣分异。卧闻复雷响。坐视重扃秘。欲寄一行书。何解三秋意。","dynasty":"南北朝","title":"从主移西州寓直斋内霖雨不晴怀郡中游聚诗"}
{"author":"何逊","content":"故人笃久要。新知从暮室。崎岖枉道过。邂逅幽人出。心期不会面。怀之成首疾。向夕敞山扉。临窗玩余帙。蜘蛛正网户。落花纷入膝。浸淫水上风。蔽亏霞中日。良辰一携手。住坐无俦匹。刘侯务属书。江生勤下笔。朱君博辞理。去去追名实。是顾一参差。何能更蓬荜。吾人少拘碍。得性便游逸。方欲俟褰裳。相从欢道术。","dynasty":"南北朝","title":"刘博士江丞朱从事同顾不值作诗云尔"}
{"author":"何逊","content":"振衣喜初霁。褰裳对晚晴。落花犹未卷。时鸟故余声。春芳空悦目。游客反伤情。乡园不可见。江水独自清。愿得同携手。归望对都城。","dynasty":"南北朝","title":"春暮喜晴酬袁户曹苦雨诗"}
{"author":"何逊","content":"昔闻草木焦。今窥沙石烂。曀曀风逾静。曈曈日渐旰。习静閟衣巾。读书烦几案。卧思清露浥。坐待高星灿。蝙蝠户中飞。蠛蠓窗间乱实。实无河朔饮。空有临淄污。遗金不自拾。恶木宁无{韩韦=余}。愿以三伏晨。催促九秋换。","dynasty":"南北朝","title":"苦热诗"}
{"author":"何逊","content":"行路一孤坟。路成坟欲毁。空疑年代积。不知陵谷徙。几逢秋叶黄。骤见春流弥。金蚕不可织。玉树何时蕋。陌上驱驰人。笑歌自侈靡。今日非明日。所念谁怜此。","dynasty":"南北朝","title":"塘边见古冢诗"}
{"author":"何逊","content":"南州擅荆梓。上国称羽仪。伊人以载德。李公伤在期。远识内无愠。深衰外有规。清文穷丽则。弘论尽高奇。多能诚所贵。小善聊复为。百步均射叶。八体妙临池。曲悟同神解。龟谋信有知。入朝耿长剑。出牧盛层麾。纳言信加首。丰貂亦在移。霞区两借寇。贪泉一举巵。翰飞矫未极。朝露溘先危。以兹旧馆想。况乃西日垂。蔓草生车辙。枯木卧崩坻。樽酒谁为满。灵衣空自披。眷言寻惠好。恸哭悲路歧。含毫徒有属。搦管竟无摛。","dynasty":"南北朝","title":"哭吴兴柳恽诗"}
{"author":"何逊","content":"南望南郭门。拱树稍云密。北窗北溱道。重楼雾中出。接树隐高蝉。交枝承落日。光阴不可舍。怀抱何由悉。","dynasty":"南北朝","title":"登禅罔寺望和虞记室诗"}
{"author":"何逊","content":"北窗凉夏首。幽居多卉木。飞蜨弄晚花。清池映疏竹。为宴得快性。安闲聊鼓腹。将子厌嚣尘。就予开耳目。","dynasty":"南北朝","title":"答高博士诗"}
{"author":"何逊","content":"櫩外莺啼罢。园里日光斜。游鱼乱水叶。轻燕逐风花。长墟上寒霭。晓树没归霞。九华暮已隐。抱郁徒交加。","dynasty":"南北朝","title":"赠王左丞诗"}
{"author":"何逊","content":"星稀初可见。月出未成光。澄江照远火。夕霞隐连樯。贱躯临不测。玉体畏垂堂。念别已零泪。况乃思故乡。","dynasty":"南北朝","title":"敬酬王明府诗"}
{"author":"何逊","content":"日长禁户倦。即事思短晨。漏尽唱声急。此理复伤人。矛盾交为论。光璧带成珍。誓将收饮啄。得得任心神。","dynasty":"南北朝","title":"西州直示同员诗"}
{"author":"何逊","content":"山中气色满。墟上生烟露。杳杳星出云。啾啾雀隐树。虚馆无宾客。幽居乏欢趣。思君意不穷。长如流水注。","dynasty":"南北朝","title":"野夕答孙郎折诗"}
{"author":"何逊","content":"高树荫楼密。细草绿成被。黄鹂隐叶飞。蛱蝶萦空戏。阴岑自尔悦。寂寥予罕寄。相如阻禁闱。何由从简易。","dynasty":"南北朝","title":"石头答庾郎丹诗"}
{"author":"何逊","content":"客心愁日暮。徙倚空望归。山烟涵树色。江水映霞晖。独鹤凌空逝。双凫出浪飞。故乡千余里。兹夕寒无衣。","dynasty":"南北朝","title":"日夕出富阳浦口和朗公诗"}
{"author":"何逊","content":"金谷宾游盛。青门冠盖多。隔林望行幰。下阪听鸣珂。于时春未歇。麦气始清和。还入平原径。穷巷可张罗。","dynasty":"南北朝","title":"车中见新林分别甚盛诗"}
{"author":"何逊","content":"早霞丽初日。清风渭薄雾。水底见行云。天边看远树。且望{氵公}泝剧。暂有江山趣。疾兔聊复起。爽地岂能赋。","dynasty":"南北朝","title":"晓发诗"}
{"author":"何逊","content":"暮烟起遥岸。斜日照安流。一同心赏夕。暂解去乡忧。野岸平沙合。连山近雾浮。客悲不自已。江上望归舟。","dynasty":"南北朝","title":"慈姥矶诗"}
{"author":"何逊","content":"凄凄日暮时。亲宾俱竚立。征人拔敛起。儿女牵衣泣。候骑出萧关。追兵赴马邑。且当横行去。谁论裹尸入。","dynasty":"南北朝","title":"见征人分别诗"}
{"author":"何逊","content":"登楼欲望谭元春。遥遥见白衣。白衣犹远远。言是稍知非。对窗看宝瑟。入户弄鸣机。无令日光晚。门阁掩重扉。","dynasty":"南北朝","title":"同虞记室登楼望远归诗"}
{"author":"何逊","content":"如珪信非玷。学月但为轮。机杼蘼芜妾。裁缝箧笥人。摇风入素手。占曲掩朱唇。罗袖幸拂拭。微芳聊可因。","dynasty":"南北朝","title":"与虞记室诸人咏扇诗"}
{"author":"何逊","content":"雾夕莲出水。霞朝日照梁。何如花烛夜。轻扇掩红妆。良人复灼灼。席上自生光。所悲高驾动。环佩出长廊。","dynasty":"南北朝","title":"看伏郎新婚诗"}
{"author":"何逊","content":"暧暧高楼暮。华烛帐前明。罗帏雀钗影。宝瑟凤雏声。夜花枝上发。新月雾中生。谁念当窗牖。相望外盈盈。","dynasty":"南北朝","title":"咏娼妇诗"}
{"author":"何逊","content":"管清罗荐合。弦惊雪袖迟。逐唱回纤手。听曲动蛾眉。凝情眄堕珥。微睇托含辞。日暮留嘉客。相看爱此时。","dynasty":"南北朝","title":"咏舞妓诗"}
{"author":"何逊","content":"初宿长淮上。破镜出云明。今夕千余里。双蛾映水生。的的与沙静。滟滟逐波轻。望乡皆下泪。非我独伤情。","dynasty":"南北朝","title":"望新月示同羁诗"}
{"author":"何逊","content":"可怜江上雪。回风起复灭。本欲映梅花。翻悲似玉屑。朝莺日弄响。暮条行可结。咸言不适时。安知非矫节。","dynasty":"南北朝","title":"咏春雪寄族人治书思澄诗"}
{"author":"何逊","content":"凝阶夜似月。拂树晓疑春。萧散忽如尽。徘徊已复新。暂蔽卷纨质。复惭施粉人。若逐微风起。谁言非玉尘。","dynasty":"南北朝","title":"和司马博士咏雪诗"}
{"author":"何逊","content":"可怜双白鸥。朝夕水上游。何言异栖息。雌住雄不留。孤飞出潊浦。独宿下沧洲。东西从此别。影响绝无由。","dynasty":"南北朝","title":"咏白鸥兼嘲别者诗"}
{"author":"何逊","content":"旅葵应蔓井。荒藤已上扉。寂寂空郊暮。无复车马归。潋滟故池水。苍茫落日晖。遗爱终何极。行路独沾衣。","dynasty":"南北朝","title":"行经范仆射故宅诗"}
{"author":"何逊","content":"昱昱丹旐振。亭亭素盖立。金铎讙已鸣。龙輀将复入。华台日未徙。荒坟路行湿。已矣将何如。宾驭皆洒泣。","dynasty":"南北朝","title":"王尚书瞻祖日诗"}
{"author":"何逊","content":"君随结客专。我乃倦游归。本愿同栖息。今成相背飞。","dynasty":"南北朝","title":"送褚都曹联句诗"}
{"author":"何逊","content":"随风飘岸叶。行雨暗江流。居人会应返。空欲送行舟。","dynasty":"南北朝","title":"送司马□拾五城联句诗"}
{"author":"何逊","content":"魂销形已去。钗落犹依枕。欲去泪无眦。不看悲复甚。","dynasty":"南北朝","title":"为人妾思诗"}
{"author":"何逊","content":"机中刺绣所。窗下朝妆处。未忆神已伤。欲忘悲不去。","dynasty":"南北朝","title":"为人妾思诗"}
{"author":"何逊","content":"燕戏还檐际。花飞落枕前。寸心君不见。拭泪坐调弦。","dynasty":"南北朝","title":"为人妾怨诗"}
{"author":"何逊","content":"竹叶响南窗。月光照东壁。谁知夜独觉。枕前双泪滴。","dynasty":"南北朝","title":"闺怨诗"}
{"author":"何逊","content":"闺阁行人断。房栊月影斜。谁能北窗下。独对后园花。","dynasty":"南北朝","title":"闺怨诗"}
{"author":"何逊","content":"苑门辟千扇。苑户开万扉。楼殿闻珠履。竹树隔罗衣。","dynasty":"南北朝","title":"苑中诗"}
{"author":"何逊","content":"罗袖风中卷。玉钗林下耀。团扇承落花。复持掩余笑。","dynasty":"南北朝","title":"苑中见美人诗"}
{"author":"何逊","content":"可闻不可见。能重复能轻。镜前飘落粉。琴上响余声。","dynasty":"南北朝","title":"咏春风诗"}
{"author":"何逊","content":"别离既有绪。琴瑟反在悲。美人多怨态。亦复惨长眉。","dynasty":"南北朝","title":"离夜听琴诗"}
{"author":"何逊","content":"家本青山下。好上青山上。青山不可上。一上一惆怅。","dynasty":"南北朝","title":"拟古三首联句"}
{"author":"何逊","content":"少知雅琴曲。好听雅琴声。雅琴不可听。一听一沾缨。","dynasty":"南北朝","title":"拟古三首联句"}
{"author":"何逊","content":"临别我伤悲。送归子自适。刘金不可散。卜盖何由惜。从来重分阴。未曾轻尺璧。故任情一异。于是望三益。尔自高楼寝。予返东皋陌。寄语落毛人。非复平原客。问舍且求田。音乱无可择。胜门成好事。盘纡欲何索。","dynasty":"南北朝","title":"往晋陵联句"}
{"author":"何逊","content":"洛阳城东西。却作经年别。昔去雪如花。今来花似雪。蒙蒙夕烟起。奄奄残晖灭。非君爱满堂。宁我安车辙。","dynasty":"南北朝","title":"范广州宅联句"}
{"author":"何逊","content":"寸阴常可惜。别至倍伤神。子瞻天际水。予望路中尘。悯悯歧路侧。去去平生亲。一朝事千里。流涕向三春。","dynasty":"南北朝","title":"相送联句"}
{"author":"何逊","content":"昔共入门笑。今成送别悲。君还旧聚处。为我一嚬眉。于今还促膝。自此客江湄。愿子俱停驾。看我独解维。","dynasty":"南北朝","title":"相送联句"}
{"author":"何逊","content":"高轩虽驻轸。余日久无辉。以我辞乡泪。沾君送别衣。","dynasty":"南北朝","title":"相送联句"}
{"author":"何逊","content":"高谈会良夕。满酒对羁情。闵闵风烟动。萧萧江雨声。密云穷浦暗。飞电远洲明。若非今宴适。讵使客愁轻。遥舟似连雁。远火若回星。江潭望如此。衔巵共君倾。","dynasty":"南北朝","title":"至大雷联句"}
{"author":"何逊","content":"弊履常决踵。眉高起半额。曼倩尔何为。独叹长安索。工商既惭巧。农士聊相易。蝘腹有余资。鸿肩方可拍。摄职媿握兰。滥官悲执戟。连章既不敏。高谈岂能剧。逸翮任奋飞。窘步事羁勒。还鸟余能系。流言尔无惑。忧怀乃千载。永欢常数刻。直是悲别离。非关念通塞。日照汀沙素。山影波浪黑。尔限大江南。余归茂陵北。","dynasty":"南北朝","title":"赋咏联句"}
{"author":"何逊","content":"临别情多绪。送归涕如霰。君望长安城。予悲独不见。尔来同去国。予归方异县。怀别心独忧。手泪方溅溅。","dynasty":"南北朝","title":"临别联句"}
{"author":"何逊","content":"酒阑日隐树。上客请调弦。娇人挟瑟至。逶迤未肯前。旧爱今何在。新声徒自怜。有曲无人听。徙倚高楼前。徘徊映日照。转侧被风吹。徒为相思响。伤春君不知。月昏楼上坐。含悲望别离。已切空床怨。复看花柳枝。","dynasty":"南北朝","title":"增新曲相对联句"}
{"author":"何逊","content":"林密户稍阴，草滋阶欲暗。风光蕊上轻，日色花中乱。相思不独欢，伫立空为叹。清谈莫共理，繁文徒可玩。高唱子自轻，继音予可惮。","dynasty":"南北朝","title":"酬范记室云"}
{"author":"何逊","content":"竹叶响南窗，月光照东壁。谁知夜独觉，枕前双泪滴。","dynasty":"南北朝","title":"闺怨诗二首其一"}
{"author":"何逊","content":"插花行理鬓。迁延去复归。虽怜水上影。复恐湿罗衣。临桥看黛色。映渚媚铅晖。不顾春荷动。弥畏小禽飞。","dynasty":"南北朝","title":"照水联句"}
{"author":"何逊","content":"笑出春园里。望花联褰缬。欲以间珠钿。非为相思折。日照烂成绮。风来聚疑雪。试采一枝归。愿持因远别。","dynasty":"南北朝","title":"折花联句"}
{"author":"何逊","content":"纨扇已新制。荡妇复新妆。欲掩羞中笑。还飘袖里香。在握时摇动。当歌掩抑扬。谁云减罗袂。影日联自障。","dynasty":"南北朝","title":"摇扇联句"}
{"author":"何逊","content":"竹台归欲碍。花林出未通。度簪先分影。转珥忽瞻风。双桥耀宝钿。阗阗密复丛。羞令挂缨阙。整插补余空。","dynasty":"南北朝","title":"正钗联句"}
{"author":"何逊","content":"日余乏文干。逢君善草札。工拙既不同。神气何由拔。","dynasty":"南北朝","title":"答江革联句不成"}
{"author":"何逊","content":"棘端虽非譬。至妙安可量。要知同罔象。然始见毫芒。","dynasty":"南北朝","title":"又答泛江革诗"}
{"author":"何逊","content":"井上发新花。谁言不经染。已如薄紫拂。复似浓红点。状锦无裁缝。依霞有舒敛。","dynasty":"南北朝","title":"咏杂花诗"}
{"author":"何逊","content":"皇德无馀让，重规袭帝勋。垂衣化比屋，眷顾慎为君。翾飞悦有道，卉木荷平分。宸襟动时豫，岁序属凉氛。城霞旦晃朗，槐雾晓氤氲。鸾舆和八袭，凤驾启千群。羽觞欢湛露，佾舞奏承云。禁林终宴晚，华池物色曛。疏树翻高叶，寒流聚细文。晴轩连瑞气，同惹御香芬。日斜迢递宇，风起嵯峨云。运偶参侯服，恩洽厕朝闻。于焉藉多幸，岁暮仰游汾。","dynasty":"南北朝","title":"九日侍宴乐游苑诗为西封侯作"}
{"author":"何逊","content":"林密户稍阴，草滋阶欲暗。风光蕊上轻，日色花中乱。相思不独欢，伫立空为叹。清谈莫共理，繁文徒可玩。高唱子自轻，继音予可惮。","dynasty":"南北朝","title":"酬范记室云诗"}
{"author":"何逊","content":"湓城带湓水，湓水萦如带。日夕望高城，耿耿青云外。城中多宴赏，丝竹常繁会。管声已流悦，弦声复凄切。歌黛惨如愁，舞腰凝欲绝。仲秋黄叶下，长风正骚屑。早雁出云归，故燕辞檐别。昼悲在异县，夜梦还洛汭。洛汭何悠悠，起望登西楼。的的帆向浦，团团月映洲。谁能一羽化，轻举逐飞浮。","dynasty":"南北朝","title":"日夕望江山赠"}
{"author":"何逊","content":"晨缆虽同解，晚洲阻洪入。犹如征鸟飞，差池不可及。本愿申羁旅，何言异翔集。君渡北江时，讵今南浦泣。","dynasty":"南北朝","title":"道中赠桓司马季圭诗"}
{"author":"何逊","content":"夕鸟已西度，残霞亦半消。风声动密竹，水影漾长桥。旅人多忧思，寒江复寂寥。尔情深巩落，予念返渔樵。何因适归愿，分路一扬镳。","dynasty":"南北朝","title":"夕望江桥示萧咨议杨建康江主簿诗"}
{"author":"何逊","content":"自与君别离，四序纷回薄。分手清江上，念别犹如昨。追忆边城游，奚寻平生乐。俱登巃嵷领，共坐逶迤阁。清吹或忘归，繁文时间作。连镳戏浅草，游幰遵长薄。五载同衣裘，一朝异暌索。夫君颇留滞，骖騑未沃若。伊家从入关，终是填沟壑。早秋正凄怆，馀晖晚销铄。林叶下仍飞，水花披未落。如何隔千里，无由举三爵。因君奏采莲，为余吟别鹤。","dynasty":"南北朝","title":"寄江州褚咨议诗"}
{"author":"何逊","content":"夫君美章句，席丈珍梁楚。伊余忝摄官，含毫亦禁阻。直庐去咫尺，心期得宴语。休沐乃幽栖，别离未几许。伫立日将暮，相思忽无绪。溪北映初星，桥南望行炬。九重不可越，三爵何由举。","dynasty":"南北朝","title":"下直出溪边望答虞丹徒"}
{"author":"何逊","content":"一官从府役，五稔去京华。遽逐春流返，归帆得望家。天末静波浪，日际敛烟霞。岸荠生寒叶，村梅落早花。游鱼上急水，独鸟赴行楂。目想平陵柏，心忆青门瓜。曲陌背通垣，长墟抵狭斜。善邻谈谷稼，故老述桑麻。寝兴从闲逸，视听绝喧哗。夫君日高兴，为乐坐骄奢。室堕倾城佩，门交接幰车。入塞长云雨，出国暂泥沙。握手分歧路，临川何怨嗟。","dynasty":"南北朝","title":"南还道中送赠刘咨议别诗"}
{"author":"何逊","content":"去夏予回首，言乃重行行。今春游派澨，访子犹武城。暂别年逾半，同归月未盈。复道中寒食，弥留旷不平。道术既为务，欢悰苦未并。及尔沈痾愈，值兹秋序明。石碛沿江静，沙流绕岸清。川平看鸟远，水浅见鱼惊。逝将穷履历，方欲恣逢迎。何言聚易散，乡棹尔孤征。我本倦游客，心念似悬旌。闻离常屑涕，是别尽凄清。况此忘怀地，相爱犹弟兄。脉脉留南浦，悠悠返上京。欲镊星星鬓，因君示友生。","dynasty":"南北朝","title":"与崔录事别兼叙携手诗"}
{"author":"何逊","content":"宿昔梦颜色，咫尺思言偃。何况杳来期，各在天一面。踟躇暂举酒，倏忽不相见。春草似青袍，秋月如团扇。三五出重云，当知我忆君。萋萋若被径，怀抱不相闻。","dynasty":"南北朝","title":"与苏九德别诗"}
{"author":"何逊","content":"故人傥送别，停车一水东。去帆若不见，试望白云中。促膝今何在，衔杯谁复同。水夜看初月，江晚溯归风。无因生羽翰，千里暂排空。","dynasty":"南北朝","title":"赠韦记室黯别诗"}
{"author":"何逊","content":"伊昔负薪暇，慕义游梁楚。短翮忘连翩，追飞散容与。优游沐道教，渐渍淹寒暑。大德本无酬，轻生窃自许。舟归属海运，风积如鹏举。浮水暗舟舻，合岸喧徒侣。凛凛穷秋暮，初寒入洲渚。铙吹响清江，悬旗出长屿。危樯迥不进，沓浪高难拒。回首泣亲宾，中天望宛许。帝城犹隐约，家园无处所。去矣方悠悠，含意将何语。","dynasty":"南北朝","title":"初发新林诗"}
{"author":"何逊","content":"此山多灵异，峻岨实非恒。洑流自洄纠，激濑视奔腾。悬崖抱奇崛，绝壁驾崚嶒。硣碌上争险，岞崿下相崩。百年积死树，千尺挂寒藤。诡怪终不测，回沈意难登。愿欲书闻见，聊以寄亲朋。","dynasty":"南北朝","title":"渡连圻诗二首其一"}
{"author":"何逊","content":"连圻连不极，极望在云霞。绝壁无走兽，穷岸有盘楂。纠纷上巃嵷，穿豁下岩岈。鱼游若拥剑，猿挂似悬瓜。阴岸生驳藓，伏水拂澄沙。客子行行倦，年光处处华。石蒲生促节，岩树落高花。暮潮还入浦，夕鸟飞向家。寓目皆乡思，何时见狭斜。","dynasty":"南北朝","title":"渡连圻诗二首其二"}
{"author":"何逊","content":"疲身不自量，温腹无恒拟。未能守封植，何能固廉耻。一经可人言，三冬徒戏尔。虚信苍苍色，未究冥冥理。得彼既宜然，失之良有以。常言厌四壁，自觉轻千里。日夕聊望远，山川空信美。归飞天际没，云雾江边起。安邑乏主人，临卬多客子。乡乡自风俗，处处皆城市。所见无故人，含意终何已。","dynasty":"南北朝","title":"入东经诸暨县下浙江"}
{"author":"何逊","content":"我行朔已晦，溯水复沿流。戎伤初不辨，动默自相求。眷言还九派，回舻出五洲。萧散烟雾晚，凄清江汉秋。沙汀暮寂寂，芦岸晚修修。以此南浦夜，重此北门愁。方圆既龃龉，贫贱岂怨尤。","dynasty":"南北朝","title":"还度"}
{"author":"何逊","content":"旅人嗟倦游，结缆坐春洲。日暮江风静，中川闻棹讴。草光天际合，霞影水中浮。单舻时向浦，独楫乍乘流。娈童泣垂钓，妖姬哭荡舟。客心自有绪，对此空复愁。","dynasty":"南北朝","title":"春夕早泊和刘咨议落日望水诗"}
{"author":"何逊","content":"弥旬苦凌乱，揆景候阡陌。昼想汝阳津，夜梦邯郸驿。愤风急惊岸，屯云仍触石。萧条疾帆流，磈礧冲波白。息榜已云久，维稍晨已积。苍苍极浦潮，杳杳长洲夕。本惭佽飞剑，宁慕澹台璧。纤罗若不□，跂予中上泽。","dynasty":"南北朝","title":"和刘咨议守风诗"}
{"author":"何逊","content":"晓河没高栋，斜月半空庭。窗中度落叶，帘外隔飞萤。含悲下翠帐，掩泣闭金屏。昔期今未返，春草寒复青。思君无转易，何异北辰星。","dynasty":"南北朝","title":"和萧咨议岑离闺怨诗"}
{"author":"何逊","content":"朱帘旦初卷，绮机朝未织。玉匣开鉴影，宝台临净饰。对影独含笑，看花时转侧。聊为出茧眉，试染夭桃色。羽钗如可间，金钿畏相逼。荡子行未归，啼妆坐沾臆。","dynasty":"南北朝","title":"咏"}
{"author":"何逊","content":"长安美少年，羽骑暮连翩。玉羁玛瑙勒，金络珊瑚鞭。阵云横塞起，赤日下城圆。追兵待都护，烽火望祁连。虎落夜方寝，鱼丽晓复前。平生不可定，空信苍浪天。","dynasty":"南北朝","title":"学古诗三首其一"}
{"author":"何逊","content":"巩洛上东门，薄暮川流侧。浑浑车马道，行人不相识。日夕栖鸟远，浮云起新色。寸心空延伫，对面何由即。飞轮倘易去，易去因风力。","dynasty":"南北朝","title":"学古诗三首其二"}
{"author":"何逊","content":"昔随张博望，辞帝长杨宫。独好西山勇，思为北地雄。十年事河外，雪鬓别关中。季月边秋重，岩野散寒蓬。日隐龙城雾，尘起玉关风。全狐君已复，半菽我犹空。欲因上林雁，一见平陵桐。","dynasty":"南北朝","title":"学古诗三首其三"}
{"author":"何逊","content":"世上逸群士，人间彻惣贤。毕池论赏赐，蒋径笃周旋。一旦辞东序，千秋送北邙。客箫虽有乐，邻笛遂还伤。提琴就阮籍，载酒觅杨雄。直荷□□水，斜柳细牵风。","dynasty":"南北朝","title":"伤徐主簿诗"}
{"author":"何逊","content":"南望南郭门，拱树稍云密。北窗北溱道，重楼雾中出。接树隐高蝉，交枝承落日。光阴不可舍，怀抱何由悉。","dynasty":"南北朝","title":"登禅冈寺望和虞记室诗"}
{"author":"何逊","content":"北窗凉夏音，幽居多卉木。飞蝶弄晚花，清池映疏竹。为宴得快性，安闲聊鼓腹。将子厌嚣尘，就予开耳目。","dynasty":"南北朝","title":"答高博士诗"}
{"author":"何逊","content":"檐外莺啼罢，园里日光斜。游鱼乱水叶，轻燕逐风花。长墟上寒霭，晓树没归霞。九华暮已隐，抱郁徒交加。","dynasty":"南北朝","title":"赠王左丞"}
{"author":"何逊","content":"星稀初可见，月出未成光。澄江照远火，夕霞隐连樯。贱躯临不测，玉体畏垂堂。念别已零泪，况乃思故乡。","dynasty":"南北朝","title":"敬酬王明府"}
{"author":"何逊","content":"高树荫楼密，细草绿成被。黄鹂隐叶飞，蛱蝶萦空戏。阴岑自尔悦，寂寥予罕寄。相如阻禁闱，何由从简易。","dynasty":"南北朝","title":"野夕答孙郎擢诗"}
{"author":"何逊","content":"登楼欲望远，遥遥见白衣。白衣犹远远，言是稍知非。对窗看宝瑟，入户弄鸣机。无令日光晚，门阁掩重扉。","dynasty":"南北朝","title":"同虞记室登楼望远归诗"}
{"author":"何逊","content":"如圭信非玷，学月但为轮。机杼蘼芜妾，裁缝箧笥人。摇风入素手，占曲掩朱唇。罗袖幸拂拭，微芳聊可因。","dynasty":"南北朝","title":"与虞记室诸人咏扇诗"}
{"author":"何逊","content":"管清罗荐合，弦惊雪袖迟。逐唱回纤手，听曲动蛾眉。凝情眄堕珥，微睇托含辞。日暮留嘉客，相看爱此时。","dynasty":"南北朝","title":"咏舞妓"}
{"author":"何逊","content":"随风飘岸叶，行雨暗江流。居人会应返，空欲送行舟。","dynasty":"南北朝","title":"送司马□入五城联句诗"}
{"author":"何逊","content":"魂销形已去，钗落犹依枕。欲去泪无眦，不看悲复甚。","dynasty":"南北朝","title":"为人妾思诗二首其一"}
{"author":"何逊","content":"机中刺绣所，窗下朝妆处。未忆神已伤，欲忘悲不去。","dynasty":"南北朝","title":"为人妾思诗二首其二"}
{"author":"何逊","content":"闺阁行人断，房栊月影斜。谁能北窗下，独对后园花。","dynasty":"南北朝","title":"闺怨诗二首其二"}
{"author":"何逊","content":"家本青山下，好上青山上。青山不可上，一上一惆怅。匣中一明镜，好鉴明镜光。明镜不可鉴，一鉴一情伤。少知雅琴曲，好听雅琴声。雅琴不可听，一听一沾缨。","dynasty":"南北朝","title":"拟古联句"}
{"author":"何逊","content":"寸阴常可惜，别至倍伤神。子瞻天际水，予望路中尘。悯悯歧路侧，去去平生亲。一朝事千里，流涕向三春。","dynasty":"南北朝","title":"相送联句三首其一"}
{"author":"何逊","content":"昔共入门笑，今成送别悲。君还旧聚处，为我一嚬眉。于今还促膝，自此客江湄。愿子俱停驾，看我独解维。","dynasty":"南北朝","title":"相送联句三首其二"}
{"author":"何逊","content":"高轩虽驻轸，馀日久无辉。以我辞乡泪，沾君送别衣。","dynasty":"南北朝","title":"相送联句三首其三"}
{"author":"何逊","content":"棘端虽非譬，至妙安可量。要知同罔象，然始见毫芒。","dynasty":"南北朝","title":"又答江革诗"}
{"author":"何逊","content":"秋风木叶落。萧瑟管弦清。望陵歌对酒。向帐舞空城。寂寂檐宇旷。望飘帷幔轻。曲终相顾起。日暮松柏声。","dynasty":"南北朝","title":"铜雀妓"}
{"author":"何逊","content":"城东美少年。重身轻万亿。柘弹隋珠丸。白马黄金饰。长安九逵上。青槐荫道植。毂击晨已喧。肩排暝不息。走狗通西望。牵牛亘南直。相期百戏旁。去来三市侧。象床杳绣被。玉盘传绮食。倡女掩扇歌。小妇。开帘织。相看独隐笑。见人还敛色。黄鹤悲故羣。山枝咏新识。乌飞过客尽。雀聚行龙匿。酌羽方厌厌。此时欢未极。","dynasty":"南北朝","title":"拟轻薄篇"}
{"author":"何逊","content":"门有车马客。言是故乡来。故乡有书信。纵横印检开。开书看未极。行客屡相识。借问故乡来。潺湲泪不息。上言离别久。下言望应归。寸心将夜鹊。相逐向南飞。","dynasty":"南北朝","title":"门有车马客"}
{"author":"何逊","content":"昔闻白鹤弄。已自轸离情。今来昭君曲。还悲秋草生。","dynasty":"南北朝","title":"昭君怨"}
{"author":"何逊","content":"皇德无余让。重规袭帝勋。垂衣化比屋。睠顾慎为君。翾飞悦有道。卉木荷平分。宸襟动时豫。岁序属凉氛。城霞旦晃朗。槐雾晓氤氲。鸾舆和八袭。凤驾启千羣。羽觞欢湛露。佾舞奏承云。禁林终宴晚。华池物色曛。疏树飜高叶。寒流聚细文。晴轩连瑞气。同惹御香芬。日斜迢递宇。风起嵯峨云。运偶参侯服。恩洽厕朝闻。于焉藉多幸。岁暮仰游汾。","dynasty":"南北朝","title":"九日侍宴乐游苑诗为西封侯作"}
{"author":"何逊","content":"关城乃形势。地险差非一。马岭逐纡回。犬牙傍隆窣。百雉极襟带。亿庾兼量出。至理归无为。善守竟何恤。眺听穷耳目。远近备幽悉。扰扰见行人。晖晖视落日。连樯入回浦。飞盖交长术。天暮远山青。潮去遥沙出。薄宦恧师表。属辞惭愈疾。愿乘觳觫牛。还隐蒙笼室。","dynasty":"南北朝","title":"登石头城诗"}
{"author":"何逊","content":"萧萧藂竹映。澹澹平湖净。叶倒涟漪文。水漾檀栾影。相顋上会面。相望空延颈。远天去浮云。长墟斜落景。幽痾与岁积。赏心随事屏。乡念一邅回。白发生俄顷。","dynasty":"南北朝","title":"望廨前水竹答崔录事诗"}
{"author":"何逊","content":"游扬日色浅。骚屑风音劲。寒潭见底清。风色极天净。寸阴坐销铄。千里长辽逈。桃李尔繁华。松柏余本性。故心不存此。高文徒可咏。","dynasty":"南北朝","title":"暮秋答朱记室诗"}
{"author":"何逊","content":"缘沟绿草蔓。扶楥杂华舒。轻烟澹柳色。重霞映日余。遥遥长路远。寂寂行人疎。我心怀硕德。思欲命轻车。高门盛游侣。谁肯进畋渔。","dynasty":"南北朝","title":"落日前墟望赠范广州云诗"}
{"author":"何逊","content":"湓城带湓水。湓水萦如带。日夕望高城。耿耿青云外。城中多宴赏。丝竹常繁会。管声已流悦。玄声复凄切。歌黛惨如愁。舞腰凝欲绝。仲秋黄叶下。长风正骚屑。早雁出云归。故燕辞檐别。昼悲在异县。夜梦还洛汭。洛汭何悠悠。起望登西楼。的的帆向浦。团团月映洲。谁能一羽化。轻举逐飞浮。","dynasty":"南北朝","title":"日夕望江山赠鱼司马诗"}
{"author":"何逊","content":"宿昔敦远游。名分乃异路。千里泝波潮。一朝披云雾。从容舍密勿。缱绻论襟趣。披文极诋诃。析理穷章句。明钟信有待。巨海谁能喻。奔景骤西倾。还途忽东骛。黄花发岸草。赤叶翻高树。渔舟乍回归。沙禽时独赴。宴年时走几。离歌倐成赋。伊我念幽关。夫君思赞务。短翮方息飞。长辔日先驱。曝鳃□□走。逸翮康时务。握手异沉浮。佳期安可屡。","dynasty":"南北朝","title":"答丘长史诗"}
{"author":"何逊","content":"晨缆虽同解。晚洲阻共拾。犹如征鸟飞。差池不可及。本愿申覊旅。何言异翔集。君渡北江时。讵今南浦泣。","dynasty":"南北朝","title":"道中赠桓司马季珪诗"}
{"author":"何逊","content":"夕鸟已西度。残霞亦半消。风声动密竹。水影漾长桥。旅人多忧思。寒江复寂寥。尔情深巩落。予念返渔樵。何因适归愿。分路一扬镳。","dynasty":"南北朝","title":"夕望江桥示萧谘议杨建康主簿诗"}
{"author":"何逊","content":"自与君别离。四序纷回薄。分手清江上。念别犹如昨。追忆边城游。奚寻平生乐。俱登巃从岭。共坐逶迤阁。清吹或忘归。繁文时间作。连镳戏浅草。游幰遵长薄。五载同衣裘。一朝异暌索。夫君颇留滞。骖騑未沃若。伊家从入关。终是填沟壑。早秋正凄怆。余晖晚销铄。林叶下仍飞。水花披未落。如何隔千里。无由举三爵。因君奏采莲。为余吟别鹤。","dynasty":"南北朝","title":"寄江州褚谘议诗"}
{"author":"何逊","content":"露清晓风冷。天曙江晃爽。薄云岩际出。初月波中上。黯黯连嶂阴。骚骚急沫响。回楂急碍浪。羣飞争戏广。伊余本覊客。重暌复心赏。望乡虽一路。怀归成二想。在昔爱名山。自知欢独往。情游乃落魄。得性理随怡养。年事以蹉跎。生平任浩荡。方还让夷路。谁知羡鱼网。","dynasty":"南北朝","title":"入西塞示南府同僚诗"}
{"author":"何逊","content":"夫君美章句。席丈珍梁楚。伊余忝摄官。含毫亦禁阻。直庐去咫尺。心期得宴语。休沐乃幽栖。别离未几许。伫立日将暮。相思忽无绪。溪北映初星。桥南望行炬。九重不可越。三爵何由举。","dynasty":"南北朝","title":"下直出溪边望答虞丹徒敬诗"}
{"author":"何逊","content":"弱操不能植。薄伎竟无依。浅智终已矣。令名安可希。扰扰从役倦。屑屑身事微。少壮轻年月。迟暮惜光辉。一涂今未是。万绪昨如非。新知虽已乐。旧爱尽暌违。望乡空引领。极目泪沾衣。旅客长憔悴。春物自芳菲。岸花临水发。江燕遶樯飞。无由下征帆。独与暮潮归。","dynasty":"南北朝","title":"赠诸游旧诗"}
{"author":"何逊","content":"阶蕙渐翻叶。池莲稍罢花。高树北风响。空庭秋月华。寸心怀是夜。寂寂漏方赊。抚弦乏欢娱。临觞独叹嗟。凄怆户凉入。徘徊櫩影斜。无为淹戚里。见就还田家。","dynasty":"南北朝","title":"秋夕仰赠从兄寘南诗"}
{"author":"何逊","content":"家世传儒雅。贞白仰余徽。宗派已孤狭。财产又贫微。栖息同蜗舍。出入共荆扉。松笔时临沼。蒲简得垂帷。幸逢四海泰。日月耀增辉。相顾无羽翮。何由总奋飞。一朝异言宴。万里就暌违。远江飘素沫。高山郁翠微。相思对淼淼。相望隔巍巍。死灰终不然。长岑且未归。当怜此分袂。脉脉泪沾衣。","dynasty":"南北朝","title":"仰赠从兄兴宁寘南诗"}
{"author":"何逊","content":"二纪历兹辰。投分敦游处。况事兼年德。宴交无尔汝。中岁多乖违。由来难具叙。及君相藩牧。伊予客梁楚。出国乃参差。会归同处所。以兹笃惠好。何用忘覊旅。重得申平生。何年更暌阻。笼禽恨局促。逸翮超容与。饯道出郊垧。把袂临洲渚。长飙落江树。秋月照沙溆。远送子应归。棹开帆欲举。离舟欢未极。别至悲无语。安得生羽毛。从君入宛许。","dynasty":"南北朝","title":"赠江长史别诗"}
{"author":"何逊","content":"送别临曲渚。征人慕前侣。离言虽欲繁。离思终无绪。悯悯分手毕。萧萧行帆举。举帆越中流。望别上高楼。予起南枝怨。子结北风愁。逦逦山蔽日。汹汹浪隐舟。隐舟邈已远。徘徊落日晚。归衢并驾奔。别馆空筵卷。想子敛眉去。知予衔泪返。衔泪心依依。薄暮行人稀。暧暧入塘港。蓬门已掩扉。帘中看月影。竹里见萤飞。萤飞飞不息。独愁空转侧。北窗倒长簟。南邻夜闻织。弃置勿复陈。重陈长叹息。","dynasty":"南北朝","title":"送韦司马别诗"}
{"author":"何逊","content":"一官从府役。五稔去京华。遽逐春流返。归帆得望家。天末静波浪。日际敛烟霞。岸荠生寒叶。村梅落早花。游鱼上急水。独鸟赴行楂。目想平陵柏。心忆青门瓜。曲陌背通垣。长墟抵狭斜。善邻谈谷稼。故老述桑麻。寝兴从闲额外负担。视听绝喧哗。夫君日高兴。为乐坐骄奢。室堕倾城佩。门交接幰车。入寒长云雨。出国暂泥沙。握手分歧路。临川何怨嗟。","dynasty":"南北朝","title":"南还道中送赠刘谘议别诗"}
{"author":"何逊","content":"去夏予回首。言乃重行行。今春游派澨。访子犹武城。到别年逾半。同归月未盈。复道中寒食。弥留旷不平。道术既为务。欢悰苦未幷。及尔沉痾愈。值兹秋序明。石碛{氵公}江静。沙流绕岸清。川平看鸟远。水浅见鱼惊。逝将穷履历。方欲恣逢迎。何言聚易散。乡棹尔孤征。我本倦游客。心念似悬旌。闻离常屑涕。是别尽凄清。况此忘怀地。相爱犹弟兄。脉脉留南浦。悠悠返上京。欲镊星星鬓。因君示友生。","dynasty":"南北朝","title":"与崔录西别兼叙携手诗"}
{"author":"何逊","content":"可怜玉匣剑。复此飞凫舄。未觉爱生憎。忽见双成只。一朝别笑语。万事成畴昔。道遒若波澜。人生异金石。愿君深自爱。共念悲无益。","dynasty":"南北朝","title":"别沈助教诗"}
{"author":"何逊","content":"我为浔阳客。戒旦乃西游。君随春水驶。鸡鸣亦动舟。共泛湓之浦。旅泊次城楼。华烛已消半。更人数唱筹。行人从此别。去去不淹留。","dynasty":"南北朝","title":"与沈助教同宿湓口夜别诗"}
{"author":"何逊","content":"故人傥送别。停车一水东。去帆若不见。短翮忘连翩。追飞散容与。优游沐道教。渐渍淹寒暑。大德本无酬。轻生窃自许。舟归属海运。风积如鹏举。浮水暗舟舻。合岸喧徒侣。凛凛穷秋暮。初寒入洲渚。铙吹响清江。悬旗出长屿。危樯逈不进。沓浪高难拒。回首泣亲宾。中天望宛许。帝城服务隐约。家园无处所。去矣方悠悠。含意将何语。","dynasty":"南北朝","title":"赠韦方室黯别诗"}
{"author":"何逊","content":"此山多灵异。峻岨实非恒。洑流自洄紏。激濑视奔腾。悬崖抱奇崛。绝壁驾峻嶒。硣磟上争险。岞崿下相崩。百年积死树。千尺挂寒藤。诡怪终不测。回沉意难登。愿欲书闻见。聊以寄亲朋。","dynasty":"南北朝","title":"渡连圻诗"}
{"author":"何逊","content":"连圻连不极。极望在云霞。绝壁无走兽。穷岸有盘楂。紏纷上巃嵸。穿豁下岩{山/牙}。鱼游若拥剑。猿挂似悬瓜。阴岸生驳藓。伏水拂澄沙。客子行行倦。年光处处华。石蒲生促节。岩树落高花。暮潮还入浦。夕鸟飞向家。寓目皆乡思。何时见狭斜。","dynasty":"南北朝","title":"渡连圻诗"}
{"author":"何逊","content":"寒鸟树间响。落星川际浮。繁霜白晓岸。苦雾黑晨流。鳞鳞逆去水。弥弥急还舟。望乡行复立。瞻途近更修。谁能百里地。萦绕千端愁。","dynasty":"南北朝","title":"下方山诗"}
{"author":"何逊","content":"疲身不自量。温腹无恒拟。未能守封植。何能固廉耻。一经可人言。三冬徒戏尔。虚信苍苍色。未究冥冥理。得彼既宜然。失之良有以。常言厌四壁。自觉轻千里。日夕聊望远。山川空信美。归飞天际没。云雾江边起。安邑乏主人。临卬多客子。乡乡自风俗。处处皆城市。所见无故人。含意终何已。","dynasty":"南北朝","title":"入东经诸暨县下浙江作诗"}
{"author":"赵彦端","content":"留花翠幕，添香红袖，常恨情长春浅。南风吹酒玉虹翻，便忍听、离弦声断。乘鸾宝扇，凌波微步，好在清池凉馆。直饶书与荔枝来，问纤手、谁传冰碗。","dynasty":"宋代","title":"鹊桥仙（送路勉道赴长乐）"}
{"author":"赵彦端","content":"憔悴天涯，故人相遇情如故。别离何遽。忍唱阳关句。我是行人，更送行人去。愁无据。寒蝉鸣处。回首斜阳暮。","dynasty":"宋代","tags":"友人，离别，愁苦","title":"点绛唇·途中逢管倅"}
{"author":"赵彦端","content":"榴花五月眼边明。角簟流冰午梦清。江上扁舟停画桨，云间一笑濯尘缨。主人杯酒留连意，倦客关河去住情。都付驿亭今日水，伴人东去到江城。","dynasty":"宋代","tags":"婉约","title":"瑞鹧鸪·榴花五月眼边明"}
{"author":"赵彦端","content":"端有恨，留春无计，花飞何速。槛外青青翠竹。镇高节凌云，清阴常足。春寒风袂，带雨穿窗如利镞。催处处、燕巧莺慵，几声钩辀叫云木。看波面、垂杨蘸绿。最好是、风梳烟沐。阴重熏帘未卷，正泛乳新芽，香飘清馥。新诗惠我，开卷醒然欣再读。叹词章、过人华丽，掷地胜如金玉。","dynasty":"宋代","title":"看花回"}
{"author":"赵彦端","content":"黄昏小宴史君家。梅粉试春华。暗香素蕊，横枝疏影，月淡风斜。更饶红烛枝头挂，粉蜡斗香奢。元宵近也，小园先试，火树银花。","dynasty":"宋代","title":"眼儿媚（王漕赴介庵赏梅）"}
{"author":"赵彦端","content":"花动仪容玉润颜。温柔袅娜趁清闲。盈盈醉眼横秋水，淡淡蛾眉抹远山。膏雨霁，晓风寒。一枝红杏拆朱阑。天台迥失刘郎路，因忆前缘到世间。","dynasty":"宋代","title":"鹧鸪天（萧莹）"}
{"author":"赵彦端","content":"欲暑还凉，如春有意重归。春若归来，任他莺老花飞。轻雷淡雨，似晚风、欺得单衣。檐声惊醉，起来新绿成围。回首分携。光风冉冉菲菲。曾几何时，故山疑梦还非。鸣琴再抚，将清恨、都入金徽。永怀桥下，系船溪柳依依。","dynasty":"宋代","title":"新荷叶"}
{"author":"赵彦端","content":"水到桐江镜样清。有人还似水清明。尊前无语更盈盈。翠袖舞衫何日了，白头归去几时成。老来犹有惜花情。","dynasty":"宋代","title":"浣沙溪"}
{"author":"赵彦端","content":"逢春如酒，逢花如露，逢人如玉。东风送寒去，蔚温温香＿。海上三山元似粟。试招来、共藏金屋。与君醉千岁，看人间新绿。","dynasty":"宋代","title":"忆少年"}
{"author":"赵彦端","content":"桃根桃叶。一树芳相接。春到江南三二月。迷损东家蝴蝶。殷勤踏取青阳。风前花正低昂。与我同心栀子，报君百结丁香。","dynasty":"宋代","title":"清平乐（席上赠人）"}
{"author":"赵彦端","content":"西风吹断梦草。来度芙蓉老。座上人谁在，晨参疏影相照。幽馆寒意早。檐声小。醉语秋屏晓。记年少。相携胜处，黄花香满乌帽。如今将见，璧月琼枝空好。准拟新歌待见了。不道。些儿心事还恼。","dynasty":"宋代","title":"隔浦莲/隔浦莲近拍"}
{"author":"赵彦端","content":"醉拈花枝舞翠翘。十分春色赋妖娆。千金笑里争檀板，一搦纤围间舞腰。行也媚，坐也娇。乍离银阙下青霄。檀郎若问芳笄记，二月和风弄柳条。","dynasty":"宋代","title":"鹧鸪天·醉拈花枝舞翠翘"}
{"author":"赵彦端","content":"风柳疎无力，秋花冷不香。客请随去燕，凉思起啼螀。地入闽山隘，天连越树长。年年抬衣石，为尔感征裳。","dynasty":"宋代","title":"崇安道中"}
{"author":"赵彦端","content":"临溪草草结茆堂，静坐安然一炷香。不是息心除妄想，都缘无事可思量。","dynasty":"宋代","title":"翠微山居八首"}
{"author":"赵彦端","content":"老老山僧不下阶，双眉恰似雪分开。世人若问枯松树，我作沙弥亲见栽。","dynasty":"宋代","title":"翠微山居八首"}
{"author":"赵彦端","content":"幼入空门绝是蜚，老来学道转精微。钵中贫富千家饭，身上寒暝一衲衣。","dynasty":"宋代","title":"翠微山居八首"}
{"author":"赵彦端","content":"一池荷叶衣无尽，数树桦花食有余。却被世人知住处，更移茆舍作深居。","dynasty":"宋代","title":"翠微山居八首"}
{"author":"赵彦端","content":"茆檐静坐千山月，竹户閒栖一片云。莫送往来名利客，阶前踏破绿苔纹。","dynasty":"宋代","title":"翠微山居八首"}
{"author":"赵彦端","content":"岂是栽松待茯苓，且图山色镇长青。他年行脚不归去，留与人间作画屏。","dynasty":"宋代","title":"翠微山居八首"}
{"author":"赵彦端","content":"来车去观何纷纶，城西三日吹沙尘。道旁鹤立乱青紫，千骑夹毂弓刀陈。共夸官军势雄盛，腰下黄金大邦印。旧人桃李已成蹊，新很号令风云驰。迎新争勤送争远，相劝行行畏天晚。西风折柳翠不禁，落日转旗红半掩。别筵泪粉犹沾衣，旌旗画戟重光辉。堂前昨夜语离燕，朝来贺夏成欢飞。江南陌上多芳草，长短亭边贵人老。君不见田间有客徒步归，年比使君白发少。","dynasty":"宋代","title":"观送迎有感"}
{"author":"赵彦端","content":"杜陵先生诗万纸，剩欲题花无可拟。昭阳深殿睡东风，一日声名胜妃子。","dynasty":"宋代","title":"海棠"}
{"author":"赵彦端","content":"水暖池塘閒睡鸭，烟深村落自鸣鸥。","dynasty":"宋代","title":"句"}
{"author":"赵彦端","content":"来日泥香催燕子，归时桑老趁蚕收。","dynasty":"宋代","title":"句"}
{"author":"赵彦端","content":"新梢渐变鹅黄色，浅水遥添鸭绿纹。","dynasty":"宋代","title":"句"}
{"author":"赵彦端","content":"畴昔从公杖屨閒，风乎嬉舞水云閒。千言自我一闻悟，十驾从渠九折艰。蚤岁道山应遍住，他年画戟许谁攀。何词可赠张童子，莫忘杨公阳翟山。","dynasty":"宋代","title":"昆山吕正之三男子连中神童科盖奇事也建康严"}
{"author":"赵彦端","content":"南山如佳人，迥立未可亲。而况得道者，其间梅子真。","dynasty":"宋代","title":"梅花"}
{"author":"赵彦端","content":"沉香亭北无消息，魏国姚家亦寂寥。不见君王殿中见，溪园堂下雨潇潇。","dynasty":"宋代","title":"牡丹"}
{"author":"赵彦端","content":"二圣多能似仲尼，储皇家学自庭围。银钩已有淳熙脚，玉句仍传德寿衣。","dynasty":"宋代","title":"寿皇太子"}
{"author":"赵彦端","content":"明河楂上有仙翁，犯月撞星列碧穹。金阙东边银榜处，大书天地长男宫。","dynasty":"宋代","title":"寿皇太子"}
{"author":"赵彦端","content":"菊花潭上菊花新，不是花潭是寿杯。天赐生朝千斛水，一年一斛送将来。","dynasty":"宋代","title":"寿皇太子"}
{"author":"赵彦端","content":"禹子汤孙并圣贤，一身双美古无前。愿陈万国元良句，不用金昭玉粹篇。","dynasty":"宋代","title":"寿皇太子"}
{"author":"赵彦端","content":"少阳拜赐少阳旁，黄菊红茱满寿觞。阳德重重在初四，不须九日是重阳。","dynasty":"宋代","title":"寿皇太子"}
{"author":"赵彦端","content":"鵷班新谒紫宸回，鱼佩初迎幕府开。百里故乡同昼锦，一年和气自春台。甘棠政美无留颂，泮水功成有异才。他日听传公不老，定知曾见武夷来。","dynasty":"宋代","title":"寿张守"}
{"author":"赵彦端","content":"西风数客一阑干，秋色翛然得细看。潦水倍知寒事早，夕阳更觉晚山宽。小留待月钟无遽，半醉题诗烛未残。忆得向来幽独处，黄精未熟客衣单。","dynasty":"宋代","title":"题西隐"}
{"author":"赵彦端","content":"雪后山更佳，冷松及修竹。茫然枝上鸟，伴我梦亦熟。阴崖得寒乳，夜半胜酒渌。惜无同心人，共此一杯玉。","dynasty":"宋代","title":"雪后饮水慧聚寺"}
{"author":"赵彦端","content":"初疑山遥遥，不知日车水。杖藜起衰病，适此氛翳屏。北山喜觌面，倒屣客不领。讙然呼断桥，快扫风柳影。扁舟载幽具，二面纳倒景。荷香已坐足，不待花破颖。潜鱼出银刀，盈月上金饼。琴间得新弄，棋醉有新警。长备者谁欤，喧静同一境。行歌事带亦适，还坐烛初耿。吾曹困重阴，湿处混蛙黾。忽逢天宇宽，况此星斗冷。酒为河朔倾，大胜汲寒井。诗成西园句，浩若转修绠。君看万象色，回首森已暝。吾欢岂异兹，瓶罄勿三请。","dynasty":"宋代","title":"与诸公会饮昆山放生池亭"}
{"author":"赵彦端","content":"春色无穷巷，农乡有太和。病嗟闻道晚，贫喜得闲多。草径供徐步，邻花获屡过。层台宜抗榭，谁与买春波。","dynasty":"宋代","title":"玉真台"}
{"author":"赵彦端","content":"风柳疏无力，秋花冷不香。客请随去燕，凉思起啼螀。地入闽山隘，天连越树长。年年捣衣石，为尔感征裳。","dynasty":"宋代","title":"崇安道中"}
{"author":"赵彦端","content":"畴昔从公杖屦閒，风乎嬉舞水云閒。千言自我一闻悟，十驾从渠九折艰。蚤岁道山应遍住，他年画戟许谁攀。何词可赠张童子，莫忘杨公阳翟山。","dynasty":"宋代","title":"昆山吕正之三男子连中神童科盖奇事也建康严别驾为之赋诗某因次其韵"}
{"author":"赵彦端","content":"早向承明倦直庐，萧然林下十年书。便名盘谷虽恶可，閒赋斜川岂不如。山拥北窗凉雨后，月生南浦夜潮馀。江湖必有从公者，风际挐音傥是欤。","dynasty":"宋代","title":"次韵郑逢辰直阁迁新居其一"}
{"author":"赵彦端","content":"生当带索守林庐，不合轻抛种树书。贺燕得公真是乐，弊貂将我竟何如。殊乡更觉邻为贵，晚岁深期烛有馀。上下床閒相去几，未知梦觉孰非欤。","dynasty":"宋代","title":"次韵郑逢辰直阁迁新居其二"}
{"author":"赵彦端","content":"堂堂天上张公子，龙剑分光自斗牛。海上忽归槎万里，云间未放月中秋。才为汉殿无双手，恩到闽山第一州。亦有人言识仙骨，只看何日议封留。","dynasty":"宋代","title":"寿张守其一"}
{"author":"赵彦端","content":"鹓班新谒紫宸回，鱼佩初迎幕府开。百里故乡同昼锦，一年和气自春台。甘棠政美无留颂，泮水功成有异才。他日听传公不老，定知曾见武夷来。","dynasty":"宋代","title":"寿张守其二"}
{"author":"赵彦端","content":"幼入空门绝是非，老来学道转精微。钵中贫富千家饭，身上寒暄一衲衣。","dynasty":"宋代","title":"翠微山居八首其四"}
{"author":"赵彦端","content":"炉中无火已多时，早起惟将一衲披。莫怪山僧常冷淡，夜深无处拾松枝。","dynasty":"宋代","title":"翠微山居八首其七"}
{"author":"赵彦端","content":"来车去马何纷纶，城西三日吹沙尘。道旁鹤立乱青紫，千骑夹毂弓刀陈。共誇官军势雄盛，腰下黄金大邦印。旧人桃李已成蹊，新尹号令风云驰。迎新争勤送争远，相劝行行畏天晚。西风折柳翠不禁，落日转旗红半掩。别筵泪粉犹沾衣，旌旗画戟重光辉。堂前昨夜语离燕，朝来贺厦成欢飞。江南陌上多芳草，长短亭边贵人老。君不见田间有客徒步归，年比使君白发少。","dynasty":"宋代","title":"观送迎有感"}
{"author":"赵彦端","content":"閒来石上卧长松，百衲袈裟破又缝。今日不愁明日饭，生涯只在钵盂中。","dynasty":"宋代","title":"翠微山居八首其一"}
{"author":"赵彦端","content":"千种繁春，春已去、翩然无迹。谁信道、荼枝上，静中留得。晓镜洗妆非粉白，晚衣弄舞馀衫碧。粲宝钿、珠珥不胜持，浓阴夕。金剪度，还堪惜。霜蝶睡，无从觅。知多少、好词清梦，酿成冰骨。天女散花无酒圣，仙人种玉惭香德。怅攀条、记得鬓丝青，东风客。","dynasty":"宋代","title":"满江红其一荼"}
{"author":"赵彦端","content":"赐被薰炉，曾同见、官槐重绿。时归看、绮疏叠嶂，楚腰翻曲。君过蓬山轻岁月，我怀庐阜分符竹。道别离、待得再归来，人应俗。春欲动，醅初熟。追一笑，森三玉。且相对青眼，共裁红烛。小语人家闲意态，浅寒都下新装束。念平生、和雨醉东风，从今足。","dynasty":"宋代","title":"满江红其三汪秘监席上作"}
{"author":"赵彦端","content":"记河梁折柳。问画堂乐事，燕鸿难偶。十年谩回首。但亭亭紫盖，差差南斗。传闻小有。种桃花、亲烦素手。怪归来、道骨仙风缥缈，迥然非旧。清昼。江南如画，紫菊冬前，翠橙霜后。扁舟渡口。佳客至，奉名酒。唤青鸾起舞，云窗月槛，一曲山明水秀。笑相看、玉海别来，浅如故否。","dynasty":"宋代","title":"瑞鹤仙其一为寿"}
{"author":"赵彦端","content":"玉井冰壶，人间有此清秋。笑语雍雍，从今庭户初修。迎风待月，香凝处、四卷帘钩。月波奇观，未饶当日南楼。闻说三吴，江湖胜、从古风流。况有双轓，旧谙黄阁青油。金瓯屡启，应难解、久为人留。天池波滟，可怜苹满汀洲。","dynasty":"宋代","title":"新荷叶其三"}
{"author":"赵彦端","content":"注目。正江湖浩荡，烟云离属。美人衣兰佩玉。澹秋水凝神，阳春翻曲。烹鲜坐啸，清净五千言自足。横剑气、南斗光中，浩然一醉引双鹿。回雁到、归书未续。梦草处、旧芳重绿。谁忆潇湘岁晚，为唤起长风，吹飞黄鹄。功名异时，圯上家传谢荣辱。待封留，拜公堂下，授我长生箓。","dynasty":"宋代","title":"看花回其一张守生日"}
{"author":"赵彦端","content":"酴醾过也，酴醾过后，无花堪折。只有垂杨，垂杨却作，絮惊行色。海棠半在如无，又争倩、蔷薇恋得。除是东风，随君归问，玉堂消息。","dynasty":"宋代","title":"柳梢青其三"}
{"author":"赵彦端","content":"山水乡中，岂知还有中原笑。醉歌倾倒。记得升平调。旧日年光，试把华灯照。心情好。有些怀抱。拟向梅花道。","dynasty":"宋代","title":"点绛唇其一路德友席上作"}
{"author":"赵彦端","content":"一点青阳，早梅初识春风面。暖回琼管。斗自东方转。白马青袍，莫作铜驼恋。看宫线。但长相见。爱日如人愿。","dynasty":"宋代","title":"点绛唇其二冬至"}
{"author":"赵彦端","content":"岁寒堂下两株梅。商量先后开。春前日绕一千回。花来春未来。冰可断，玉堪裁。寒空无暖埃。为君翻动腊前醅。酒醒香满怀。","dynasty":"宋代","title":"阮郎归其一"}
{"author":"赵彦端","content":"乱云萦浦。做雪不成还是雨。知我为何。一笑仍添一恨多。不须归去。琥珀杯深能几许。草色如袍。记取从今舞处娇。","dynasty":"宋代","title":"减字木兰花其六"}
{"author":"赵彦端","content":"拂拂轻阴雨曲尘。小庭深幕堕娇云。好花无几，犹是洛阳春。燕语似知怀旧主，水生只解送行人。可堪诗墨，和泪渍罗巾。","dynasty":"宋代","title":"相思引/琴调其一临别馀干席上作"}
{"author":"赵彦端","content":"兰畦梅径香云绕。长恨相从少。相从虽少却情亲。不道相从频后、是行人。行人未去犹清瘦。想见相分后。书来梅子定尝新。记取江东日暮、雨还云。","dynasty":"宋代","title":"虞美人其三罢官嘉禾，张忠甫、曾彦思置酒舟中作"}
{"author":"赵彦端","content":"当年万里龙沙路。载多少、离愁去。冷压层帘云不度。芙蓉双带，垂杨娇髻，弦索初调处。花凝玉立东风暮。曾记江边丽人句。异县相逢能几许。多情谁料，琵琶洲畔，同醉清明雨。","dynasty":"宋代","title":"青玉案赠勉道琵琶人"}
{"author":"赵彦端","content":"澹月华灯春夜。送东风、柳烟梅麝。宝钗宫髻连娇马。似记得、帝乡游冶。悦亲戚之情话。况溪山、坐中如画。凌波微步人归也。看酒醒、凤鸾谁跨。","dynasty":"宋代","title":"茶瓶儿上元"}
{"author":"赵彦端","content":"云暖萍漪，雨香兰径，西湖二月初时。两山十里，锦绣照金羁。柳外阑干相望，弄东风、倚遍斜晖。朋游好，乱红堆里，一饮百篇诗。三年，江上梦，青衫风日，白纻尘泥。听几声黄鸟，粤树闽溪。长是春朝多病，今年更、添得相思。须归去，倦游滋味，犹有个人知。","dynasty":"宋代","title":"满庭芳道中忆钱塘旧游"}
{"author":"赵彦端","content":"平生相遇。算未有、笑语闽山佳处。旧日文章，如今风味浑如许。眼前都是蓬莱路。但莫道、有人曾住。异时天上，种种风流，待君如故。此自君家旧物，看九万清风，为君掀举。举上青云，却忆梅花如旧否。故人衰病今无绪。只种得、梅花盈圃。待君一过山家，共斟露醑。","dynasty":"宋代","title":"绛都春别张子仪"}
{"author":"赵彦端","content":"宿雨才收，馀寒尚力。牡丹将绽也、近寒食。人间好景，算仙家也惜。因循尽扫断、蓬莱迹。旧日天涯，如今咫尺。一月五番价、共欢集。些儿寿酒，且莫留半滴。一百二十个、好生日。","dynasty":"宋代","title":"转调踏莎行/踏莎行路宜人生日"}
{"author":"赵彦端","content":"护雨烘晴，紫云缥缈来深院。晚寒谁见。红杏梢头怨。绝代佳人，万里沈香殿。光风转。梦余千片。犹恨相逢浅。","dynasty":"宋代","title":"点绛唇（瑞香）"}
{"author":"赵彦端","content":"秋入阑干，亭亭波面虹千丈。一声渔唱。画个三高样。江上风波，更泛吴松浪。寒潮涨。石鱼酒舫。漫叟知何向。","dynasty":"宋代","title":"点绛唇"}
{"author":"赵彦端","content":"好在苍苔，摩挲遗恨风还雨。一凉相与。片月生新浦。天外离居，为我荪桡举。山如许。故人来否。岁晚鲈堪煮。","dynasty":"宋代","title":"点绛唇（题西隐）"}
{"author":"赵彦端","content":"香蔌蔌。小山丛桂烘温玉。烘温玉。酒愁花暗，沈腰如束。烦君剩与阳春曲。为君细拂衾罗馥。衾罗馥。一春幽梦，与君相续。","dynasty":"宋代","title":"秦楼月（咏睡香）"}
{"author":"赵彦端","content":"梅缀雪。雪缀梅花肌肤惬。肌肤惬。丰姿浓态，莹如玉色。岁寒期约无相缺。祥花不减晴空月。晴空月。依前消瘦，还共清绝。","dynasty":"宋代","title":"秦楼月"}
{"author":"赵彦端","content":"岁寒堂下雨株梅。商量先后开。春前日绕一千回。花来春未来。冰可断，玉堪裁。寒空无暖埃。为君翻动腊前醅。酒醒香满怀。","dynasty":"宋代","title":"阮郎归"}
{"author":"赵彦端","content":"一春种得牡丹成。那知君遽行。东君也自没心情。夜来风雨声。追间阔，数清明。不应歌渭城。只愁河畔草青青。却须离绪生。","dynasty":"宋代","title":"阮郎归"}
{"author":"赵彦端","content":"三年何许竞芳辰。君家千树春。如今欲去复逡巡。好花留住人。红蕊乱，绿阴匀。彩云新又新。只应小阙记情亲。动君梁上尘。","dynasty":"宋代","title":"阮郎归（余干留别人家）"}
{"author":"赵彦端","content":"千种繁春，春已去、翩然远迹。谁信道、荼＿枝上，静中留得。晓镜洗妆非粉白，晚衣弄舞余衫碧。粲宝钿、珠珥不胜持，浓阴夕。金翦度，还堪惜。霜蝶睡，无从觅。知多少、好词清梦，酿成冰骨。天女散花无酒圣，仙人种玉惭香德。怅攀条、记得鬓丝青，东风客。","dynasty":"宋代","title":"满江红（荼＿）"}
{"author":"赵彦端","content":"津鼓冬冬，三老醉、知谁留得。都不记、琵琶洲畔，草青江碧。桃李春风吹不断，烟霞秋兴清无极。怅樽前、桂子有余香，曾相识。残雨昼，初凉夕。高烛烂，新醅白。长歌断，欢意不如愁色。父老能寻循吏传，关河暂枉诸侯客。待日边、一纸诏黄飞，胜相忆。","dynasty":"宋代","title":"满江红（饯前政卢光祖赴鼎州幕席上作）"}
{"author":"赵彦端","content":"赐被薰炉，曾同见、官槐重绿。时归看、绮疏叠嶂，楚腰翻曲。君过蓬山轻岁月，我怀庐阜分符竹。道别离、待得再归来，人应俗。春欲动，醅初熟。追一笑，森三玉。且相对青眼，共裁红烛。小语人家闲意态，浅寒都下新装束。念平生、和雨醉东风，从今足。","dynasty":"宋代","title":"满江红（汪秘监席上作）"}
{"author":"赵彦端","content":"秋色忽如许，风露皎如空。平生青鬓余地，老与故人同。忆得鲈鱼来后，杂以洞庭新橘，月堕酒杯中。宾客可人意，歌舞转春风。坐间玉，花底扇，又从容。从容更好，无奈多病已衰翁。赖有主人风味，识我少年狂态，乞与酒颜红。一醉晓鸦起，流水任西东。","dynasty":"宋代","title":"水调歌头（秀州坐上作）"}
{"author":"赵彦端","content":"淦水定何许，楼外满晴岚。落霞蜚鸟无际，新酒为谁甘。闻道居邻玉笥，下有芝田琳苑，光景照江南。已转丹砂九，应降素云三。忆畴昔，翻舞袖，纵剧谈。玉壶倾倒，香雾黄菊酿红柑。好在当时明月，只有炉薰一缕，缄寄可同参。剩肯南游不，蓬海试穷探。","dynasty":"宋代","title":"水调歌头（为寿）"}
{"author":"赵彦端","content":"记河梁折柳。问画堂乐事，燕鸿难偶。十年谩回首。但亭亭紫盖，差差南斗。传闻小有。种桃花、亲烦素手。怪归来、道骨仙风缥缈，迥然非旧。清昼。江南如画，紫菊冬前，翠橙霜后。扁舟渡口。佳客至，奉名酒。唤青鸾起舞，云窗月槛，一曲山明水秀。笑相看、玉海别来，浅如故否。","dynasty":"宋代","title":"瑞鹤仙（为寿）"}
{"author":"赵彦端","content":"揽垂杨细折。有别情遗爱，与君都说。文茵带琱轭。是行春来处，去年阡陌。柔桑半叶。转光风、轻扬秀麦。正人家共约，耕相借牛，社相留客。清绝。溪山犹记，脱帽吟风，倚楼招月。东君何事，将春至，放春歇。道从今江上，一花一柳，皆想油幢瑞节。纵离愁、瘦减腰围，带金正晔。","dynasty":"宋代","title":"瑞鹤仙（饯交代沈公雅台山寺作，继作朝中措）"}
{"author":"赵彦端","content":"山矾风味更梨花。清白竞春华。试问西园清夜，何如山崦人家。楚东千嶂，吴江一棹，云路非赊。惟有相思两地，可怜淡月朝霞。","dynasty":"宋代","title":"朝中措"}
{"author":"赵彦端","content":"烧灯已过禁烟前。春信递相传。柳暗乍迷津路，花暄欲照江天。天涯宾主，相逢老矣，一笑欢然。晚岁许同庐社，西风不买吴船。","dynasty":"宋代","title":"朝中措"}
{"author":"赵彦端","content":"长松擎月与天通。霜叶乱惊鸿。露炯乍疑杯滟，云生似觉衣重。江南胜处，青环楚嶂，红半溪枫。倦客会应归去，一亭长枕寒空。","dynasty":"宋代","title":"朝中措（乘风亭初成）"}
{"author":"赵彦端","content":"几枝筇竹半烟云。钟鼓醉中闻。千点好山余思，一湾流水能分。多情皓月，轮栖夜午，光动风文。看取清闲宾主，犹胜富贵封君。","dynasty":"宋代","title":"朝中措"}
{"author":"赵彦端","content":"新凉溪阁暮山重。水月共空＿。九转不须尘外，三峰只在壶中。他年盛业，云间可望，林下难逢。记取芗林岩洞，何如干越秋风。","dynasty":"宋代","title":"朝中措（路彦丰生日）"}
{"author":"赵彦端","content":"西城烟雾一重重。潇洒便秋风。巧妒玉人装髻，无如禁钥难通。新声窈眇，怨传楚些，娇并吴宫。夜久三星为粲，皓娥宁为君容。","dynasty":"宋代","title":"朝中措"}
{"author":"赵彦端","content":"燕初归。正春阴暗淡，客意凄迷。玉觞无味，晚花雨退凝脂。多情细柳，对沈腰、浑不胜垂。别袖忍见离披。江南陌上，强半红飞。乐事从今一梦散，纵锦囊空在，金碗谁挥。舞裙歌扇，故应闲琐幽闺。练江诗就，算檥舟、宁不相思。肠断莫诉离杯。青云路稳，白首心期。","dynasty":"宋代","title":"芰荷香（席上用韵送程德远罢金溪）"}
{"author":"赵彦端","content":"短篷醉舣。江南秋意如水。露草星明，风柳丝委。危槛倚。为故人宴喜。欢无几。念青奚紫绮。论诗载酒，犹胜心寄双鲤。倦游晚矣。云路非吾事。湖海从君意。沙雁起。记夜阑隐几。","dynasty":"宋代","title":"垂丝钓（于越亭路彦捷置酒同别富南叔）"}
{"author":"赵彦端","content":"莫愁有信。全胜春梦无准。篆缕欲销，衣粉堪认。残梦醒。枕夜凉满鬓。想香迳。正垂垂美荫。晚花在否，朱阑谁与同凭。断云怨冷。青鸟无凭问。红叶翻成恨。三五近。试预占破镜。","dynasty":"宋代","title":"垂丝钓"}
{"author":"赵彦端","content":"朱槛曲。妆浅鬓云吹绿。半尺鹅溪凉意足。手香沾柄玉。午梦已惊难续。说与翠梧修竹。蓬海路遥天六六。乘鸾何处逐。","dynasty":"宋代","title":"谒金门（题扇）"}
{"author":"赵彦端","content":"劳顾曲。燕贡雅羞衣绿。鲁酒不能春味足。小杯空荐玉。只愿此欢常续。莫序水边丝竹。明日朝参同趁六。犹期归骑逐。","dynasty":"宋代","title":"谒金门"}
{"author":"赵彦端","content":"休相忆。明夜远如今日。楼外绿烟村幂幂。花飞如许急。柳岸晚来船集。波底斜阳红湿。送尽去云成独立。酒醒愁又入。","dynasty":"宋代","title":"谒金门"}
{"author":"赵彦端","content":"春已半。绣绿新红如换。燕子还来帘幕畔。闲愁天不管。翠被曲屏香满。花叶彩笺人远。鹊喜蛛丝都未判。连环空约腕。","dynasty":"宋代","title":"谒金门"}
{"author":"赵彦端","content":"春不尽。处处与情相趁。谁道刘郎家恁近。一年花不问。双剪画罗春胜。今夜月圆如镜。怎得酒阑心易定。试将金液镇。","dynasty":"宋代","title":"谒金门"}
{"author":"赵彦端","content":"春似绣。不是别离时候。滴尽黄昏残刻漏。月高花影昼。好在画屏金兽。深琐粉窗兰牖。溪水南来堪问否。几时离渡口。","dynasty":"宋代","title":"谒金门"}
{"author":"赵彦端","content":"朱户密。镇锁一庭春日。画幕黄帘芳草碧。游蜂初未识。脆管么弦无力。青子绿阴如织。花满深宫无路入。旧游浑记得。","dynasty":"宋代","title":"谒金门"}
{"author":"赵彦端","content":"春意密。不受人间风日。一曲清歌云暮碧。尊前今夜识。醉客倦吟无力。滞梦停愁相织。只道桃源难再入。有人还问得。","dynasty":"宋代","title":"谒金门"}
{"author":"赵彦端","content":"衰翁自谪。堪笑忘了，山林闲适。一岁花黄，一秋酒绿，一番头白。浮生似醉如客。问底事、归来未得。但愿长年，故人相与，春朝秋夕。","dynasty":"宋代","title":"柳梢青（生日）"}
{"author":"赵彦端","content":"酴醿过也，酴醿过后，无花堪折。只有垂杨，垂杨却作，絮惊行色。海棠半在如无，又争倩、蔷薇恋得。除是东风，随君归问，玉堂消息。","dynasty":"宋代","title":"柳梢青"}
{"author":"赵彦端","content":"君莫厌江乡，也有茂林修竹。竹外有些亭榭，置酒尊棋局。棋神酒圣各成欢，欢长更烧烛。寄语故人鹏鷃，任倾金围玉。","dynasty":"宋代","title":"好事近（乘风亭作）"}
{"author":"赵彦端","content":"君到共黄花，君去早梅将发。君不待梅归去，问与谁同折。白头潘令一年秋，有酒恨无客。莫忘道山堂上，话清音风月。","dynasty":"宋代","title":"好事近（送林主簿）"}
{"author":"赵彦端","content":"草草复匆匆，相见也还相忆。记取梦魂诗思，似水光山色。清音堂下一扁舟，谁主又谁客。休厌一杯相劝，看梅梢将白。","dynasty":"宋代","title":"好事近（卢佥判席上）"}
{"author":"赵彦端","content":"寻得一枝春，惊动小园花月。把酒放歌添烛，看连林争发。从今日日有花开，野水酿春碧。旧日爱闲陶令，作江南狂客。","dynasty":"宋代","title":"好事近（晚集后园）"}
{"author":"赵彦端","content":"风露入新亭，看尽楚天秋色。行到暮霞明处，有金华仙刻。孤城乔木堕荒凉，白云带溪碧。唤取水舟同醉，话江湖归日。","dynasty":"宋代","title":"好事近（白云亭）"}
{"author":"赵彦端","content":"一种岁前春，谁辨额黄腮白。风意只吟群木，与此花修别。此花佳处似佳人，高情带诗格。君与岁寒相许，有芳心难结。","dynasty":"宋代","title":"好事近（蜡梅）"}
{"author":"赵彦端","content":"朱户闭东风，春在小红纤雪。门外未寒犹暖，怪有花堪折。梨花菊蕊不相饶，娇黄带轻白。莫厌醉歌相恼，是中原乡客。","dynasty":"宋代","title":"好事近"}
{"author":"赵彦端","content":"绿阴红雨。黯淡衣裳花下舞。花月佳时。舞破东风第几枝。一杯相属。从灺尊前三四烛。酒尽花阑。京洛风流仔细看。","dynasty":"宋代","title":"减字木兰花"}
{"author":"赵彦端","content":"一年歌舞。还是花黄尊绿处。雨横风多。比似年时恨若何。帘深酒暖。细雨斜风浑不管。只有黄花。欲近佳人鬓畔鸦。","dynasty":"宋代","title":"减字木兰花"}
{"author":"赵彦端","content":"送人南浦。日日客亭风又雨。相见如何。梅子枝头春已多。真成别去。酒病明朝知几许。淋损宫袍。都是人人醉后娇。","dynasty":"宋代","title":"减字木兰花"}
{"author":"赵彦端","content":"屈亭湘浦。怨尽朝云还暮雨。知是谁何。赋得清愁尔许多。爱来慵去。此意平生成浪许。著尽茸袍。想像江梅雪后娇。","dynasty":"宋代","title":"减字木兰花"}
{"author":"赵彦端","content":"乱云荣浦。做雪不成还是雨。知我为何。一笑仍添一恨多。不须归去。琥珀杯深能几许。草色如袍。记取从今舞处娇。","dynasty":"宋代","title":"减字木兰花"}
{"author":"赵彦端","content":"十载长安桃李梦，年来镜净尘空。忽传彩笔小笺红。满怀秋思，倾倒为芙蓉。莫恨霜浓开较晚，尊前元有春风。酣娇肯为别人容。试携银烛，斜照绿波中。","dynasty":"宋代","title":"临江仙（赏芙蓉）"}
{"author":"赵彦端","content":"满城风雨近重阳。夹衫清润生香。好辞赓尽楚天长。唤得花黄。客胜不知门陋，酒新如趁春狂。故人相见等相忘。一语千觞。","dynasty":"宋代","title":"画堂春"}
{"author":"赵彦端","content":"雨细梅黄，去年双燕还归。多少繁红，尽随蝶舞蜂飞。阴浓绿暗，正麦秋、犹衣罗衣。香凝沈水，雅宜帘幕重围。绣扇仍携。花枝尘染芳菲。遥想当时，故交往往人非。天涯再见，悦情话、景仰清徽。可人怀抱，晚期莲社相依。","dynasty":"宋代","title":"新荷叶"}
{"author":"赵彦端","content":"过雨园林绿渐浓。晚霞明处暮云重。小桥东畔再相逢。睡起未添双鬓绿，汗融微退小妆红。几多心事不言中。","dynasty":"宋代","title":"浣溪沙"}
{"author":"赵彦端","content":"四弦续续。山水依然关塞足。天上新声。谪堕人间得自名。清歌宛转。弹向指间依旧见。满眼春风。不觉黄梅细雨中。","dynasty":"宋代","title":"减字木兰花（赠摘阮者）"}
{"author":"赵彦端","content":"爱日。报疏梅动意，春前呼得。书栋晓开寿域。度百和温馨，霜华无力。斑衣翠袖，人面年年照酒色。环四座、璧月琼枝，恍然江县拟乡国。闻道抚、东岩旧迹。又殊胜、谢家清逸。知与桃花笑了，定何似青鸟，层城消息。他年妙高峰上，优昙会堪折。拥轻轩、未妨游戏，看取朱轮十。","dynasty":"宋代","title":"看花回（为寿东岩，庞蕴居也）"}
{"author":"赵彦端","content":"向蓬莱云渺。姑射山深，有春长好。香满枝南，笑人间惊早。试问寒柯，镂冰裁玉，费化工多少。东合诗成，西湖梦觉，几番清晓。好是罗帏，麝温屏暖，却恨烟村，雨愁风恼。一一清芬，为东君倾倒。待得明年，翠阴青子，荫凤皇池沼。更把阳和，从头付与，繁花芳草。","dynasty":"宋代","title":"醉蓬莱（梅）"}
{"author":"赵彦端","content":"一点青阳，早梅初识春风面。暖回琼管。斗自东方转。白马青袍，莫作铜驼恋。看宫线。但长相见。爱日如人愿。","dynasty":"宋代","title":"点绛唇（冬至）"}
{"author":"赵彦端","content":"修檐堕玉欺窗竹。独坐冷云堆屋。此味与谁同宿。几寸东斋烛。烟鬟雾鬓春山曲。好梦浅愁相续。那慰沈腰如束。歌意灯前足。","dynasty":"宋代","title":"桃源忆故人"}
{"author":"赵彦端","content":"河阳桃李开无数。待成春归去。小园几月忽惊飞，恨主人难驻。雏莺乳燕愁悲语。道留君不住。愿君随处作东风，与群花为主。","dynasty":"宋代","title":"贺圣朝"}
{"author":"赵彦端","content":"来时夹道，红罗步障，已换青丝翠羽。春愁元自逐春来，却不肯、随春归去。千觞美酒，十分幽事，归到只愁风雨。凭谁传语牡丹花，为做取、东君些主。","dynasty":"宋代","title":"鹊桥仙"}
{"author":"赵彦端","content":"江梅仙去，蜡梅蜂化，只有缃梅呈秀。不知春在阿谁边，试与问、青青杨柳。小园幽事，中都风味，斗草分香依旧。东风莫谩送扁舟，为管取、轻寒罗袖。","dynasty":"宋代","title":"鹊桥仙（正月二十三日秀野堂作）"}
{"author":"赵彦端","content":"藕花亭上，无尘无暑，滟滟一池秋韵。绿罗宝盖碧琼竿，翠浪里、亭亭月影。一家姊妹，两般梳洗，浓淡施朱传粉。夜深风露逼人怀，问谁在、牙床酒醒。","dynasty":"宋代","title":"鹊桥仙（二色莲）"}
{"author":"赵彦端","content":"雪中梅艳风前竹。诗缘渐与情缘熟。醉眼眩成花。恼人生脸霞。巫云将楚雨。只恐翩然去。我有合欢杯。为君聊挽回。","dynasty":"宋代","title":"菩萨蛮（同饮晁伯如家，席上和韩无咎韵）"}
{"author":"赵彦端","content":"雨声不断垂檐竹。清歌唤起清眠熟。洞户有余花。同倾细细霞。酒行如过雨。雨尽风吹去。吹去复盈杯。一春能几回。","dynasty":"宋代","title":"菩萨蛮"}
{"author":"赵彦端","content":"绣罗裙上双鸳带。年年长系春心在。梅子别时青。如今浑已成。美人书幅幅。中有连环玉。不是只催归。要情无断时。","dynasty":"宋代","title":"菩萨蛮"}
{"author":"赵彦端","content":"倚阑闲捻生绡扇。新凉庭户微风转。疏雨断檐声。淡云开晚晴。蔗浆寒浸齿。枕簟清如水。相忆不胜愁。月来帘上钩。","dynasty":"宋代","title":"菩萨蛮"}
{"author":"赵彦端","content":"青春背我堂堂去。桃花乱落如红雨。是妾断肠时。芳心空自持。相思君助取。脉脉如牛女。天远暮江迟。今宵归不归。","dynasty":"宋代","title":"菩萨蛮（集句）"}
{"author":"赵彦端","content":"堂外溪桥杨柳畔。满树东风，更著流莺唤。时节清明寒暖半。秦筝欲妒歌珠贯。一寸离肠无可断。旧管新收，尽记双帷卷。赖得今年春较晚。送人犹有余红乱。","dynasty":"宋代","title":"蝶恋花（赠别赵邦才席上作）"}
{"author":"赵彦端","content":"雪里珠衣寒未动。雪后清寒，惊损幽帷梦。风撼海牛帘幕重。画檐冰筋如流汞。一穗香云佳客共。溜溜金槽，政尔新词送。酒戏诗阄忘百中。烛间有个人非众。","dynasty":"宋代","title":"蝶恋花"}
{"author":"赵彦端","content":"山水乡中，岂知还有中原笑。醉歌倾倒。记得升平调。旧日年光，试把华灯照。心情好。有些怀抱。拟向梅花道。","dynasty":"宋代","title":"点绛唇其一路德友席上作"}
{"author":"赵彦端","content":"兰畦梅迳香云绕。长恨相从少。相从虽少却情亲。不道相从频后、是行人。行人未去犹清瘦。想见相分后。书来梅子定尝新。记取江东日暮、雨还云。","dynasty":"宋代","title":"虞美人（罢官嘉禾，张忠甫、曾彦思置酒舟中作）"}
{"author":"赵彦端","content":"雪后山更佳，冷松及修竹。茫然枝上鸟，伴我梦亦熟。阴崖得寒乳，夜半胜酒渌。惜无同心人，共此一杯玉。","dynasty":"宋代","title":"雪后饮水慧聚寺"}
{"author":"赵彦端","content":"渺渺东风泛酒船。月华为地玉为川。春于红药更留连。云路功名方步步，草庐松竹自年年。他时人说二疏贤。","dynasty":"宋代","title":"浣溪沙（为五叔寿，三月二十六日）"}
{"author":"赵彦端","content":"十载长安桃李梦，年来镜净尘空。忽传彩笔小笺红。满怀秋思，倾倒为芙蓉。莫恨霜浓开较晚，尊前元有春风。酣娇肯为别人容。试携银烛，斜照绿波中。","dynasty":"宋代","title":"临江仙（赏芙蓉）"}
{"author":"赵彦端","content":"西风吹断梦草。来度芙蓉老。座上人谁在，晨参疏影相照。幽馆寒意早。檐声小。醉语秋屏晓。记年少。相携胜处，黄花香满乌帽。如今将见，璧月琼枝空好。准拟新歌待见了。不道。些儿心事还恼。","dynasty":"宋代","title":"隔浦莲"}
{"author":"赵彦端","content":"天外秋云四散飞。波间风艇一时归。他年淮水东边月，犹为登临替落晖。夸客胜，数星稀。晚寒拂拂动秋衣。酒行不尽清光意，输与渔舟睡钓矶。","dynasty":"宋代","title":"鹧鸪天（白鹭亭作）"}
{"author":"赵彦端","content":"君到共黄花，君去早梅将发。君不待梅归去，问与谁同折。白头潘令一年秋，有酒恨无客。莫忘道山堂上，话清音风月。","dynasty":"宋代","title":"好事近（送林主簿）"}
{"author":"赵彦端","content":"津鼓冬冬，三老醉、知谁留得。都不记、琵琶洲畔，草青江碧。桃李春风吹不断，烟霞秋兴清无极。怅樽前、桂子有余香，曾相识。残雨昼，初凉夕。高烛烂，新醅白。长歌断，欢意不如愁色。父老能寻循吏传，关河暂枉诸侯客。待日边、一纸诏黄飞，胜相忆。","dynasty":"宋代","title":"满江红（饯前政卢光祖赴鼎州幕席上作）"}
{"author":"赵彦端","content":"兰畦梅径香云绕。长恨相从少。相从虽少却情亲。不道相从频后、是行人。行人未去犹清瘦。想见相分后。书来梅子定尝新。记取江东日暮、雨还云。","dynasty":"宋代","title":"虞美人其三罢官嘉禾，张忠甫、曾彦思置酒舟中作"}
{"author":"赵彦端","content":"棠阴绿遍，正金菊芙蓉，争放时节。满路歌谣民五袴，底事逢车催发。结彩成门，攀辕卧辙，何计留连得。故园花柳，尽成憔悴难说。今夜祖席邮亭，主人来日，已是朝天客。旌旆匆匆从此去，□赏□湖风月。眷恋无因，笑啼不敢，那忍伤轻别。清□难驻，一杯聊送行色。","dynasty":"宋代","title":"念奴娇（建安饯交代沈公雅）"}
{"author":"赵彦端","content":"二圣多能似仲尼，储皇家学自庭围。银钩已有淳熙脚，玉句仍传德寿衣。","dynasty":"宋代","title":"寿皇太子"}
{"author":"赵彦端","content":"兰畦梅径香云绕。长恨相从少。相从虽少却情亲。不道相从频后、是行人。行人未去犹清瘦。想见相分后。书来梅子定尝新。记取江东日暮、雨还云。","dynasty":"宋代","title":"虞美人其三罢官嘉禾，张忠甫、曾彦思置酒舟中作"}
{"author":"赵彦端","content":"酴醿过也，酴醿过后，无花堪折。只有垂杨，垂杨却作，絮惊行色。海棠半在如无，又争倩、蔷薇恋得。除是东风，随君归问，玉堂消息。","dynasty":"宋代","title":"柳梢青"}
{"author":"赵彦端","content":"当时众里闻新曲。拚一醉、移舟换烛。清波快送仙帆幅。十里披烟泛玉。谁知度、春寒夜独。常记恨、花阑漏促。西风渡口莲堪束。一枕新凉会足。","dynasty":"宋代","title":"杏花天"}
{"author":"赵彦端","content":"幼入空门绝是非，老来学道转精微。钵中贫富千家饭，身上寒暄一衲衣。","dynasty":"宋代","title":"翠微山居八首其四"}
{"author":"赵彦端","content":"悠悠漾漾。做尽轻模样。昨夜潇潇窗外响。多在梅梢柳上。画楼拂晓帘开。六花一片飞来。却被金炉香雾，腾腾扶上琼钗。","dynasty":"宋代","title":"清平乐（雪）"}
{"author":"赵彦端","content":"劳顾曲。燕贡雅羞衣绿。鲁酒不能春味足。小杯空荐玉。只愿此欢常续。莫序水边丝竹。明日朝参同趁六。犹期归骑逐。","dynasty":"宋代","title":"谒金门"}
{"author":"赵彦端","content":"满城风雨近重阳。夹衫清润生香。好辞赓尽楚天长。唤得花黄。客胜不知门陋，酒新如趁春狂。故人相见等相忘。一语千觞。","dynasty":"宋代","title":"画堂春"}
{"author":"赵彦端","content":"一池荷叶衣无尽，数树桦花食有余。却被世人知住处，更移茆舍作深居。","dynasty":"宋代","title":"翠微山居八首"}
{"author":"赵彦端","content":"两两青螺绾额傍。彩云齐会下巫阳。俱飞蛱蝶尤相逐，并蒂芙蓉本自双。翻彩袖，舞霓裳，点风飞絮恣轻狂。花神只恐留难住，早晚承恩入未央。","dynasty":"宋代","title":"鹧鸪天（杨兰）"}
{"author":"赵彦端","content":"日日念江东，何有旧人重说。二妙一时相遇，怪尊前头白。山城无物为君欢，薄酒待寒月。草草数歌休笑，似主人衰拙。","dynasty":"宋代","title":"好事近"}
{"author":"赵彦端","content":"凌虚风马来无迹。水净山光出。松间孤鹤睡残更。唤起缑箫飞去、与云平。新亭聊共丰年悦。一醉中秋月。江山拟作画图临。乐府翻成终胜、写无声。","dynasty":"宋代","title":"虞美人"}
{"author":"赵彦端","content":"浓绿暗芳洲。春事都随芍药休。风雨只贪梅子熟，飕飕。却送行人一夜秋。新月幸如钩。三五还催玉鉴浮。一段离愁溪样远，悠悠。只是溪流浅似愁。","dynasty":"宋代","title":"南乡子"}
{"author":"赵彦端","content":"拂拂深帏起暗尘。清歌缓响自回春。月知灯市云间堕，人对梅花雪后新。杯掌露，舞衣云。酒慵微觉翠鬟倾。洞房不压阳台雨，乞与游人弄晚晴。","dynasty":"宋代","title":"鹧鸪天（上元孙长父郎中坐上次仲益尚书赠玉奴韵）"}
{"author":"赵彦端","content":"鸳瓦初凝霜粟。冰笋旋裁春玉。巧思化东风，唤省蕊红枝绿。清淑。清淑。会有蜂栖蝶宿。","dynasty":"宋代","title":"如梦令（酥花）"}
{"author":"赵彦端","content":"露醑无情，送长歌未终，已醉离别。何如暮雨，酿一襟凉润，来留佳客。好山侵座碧。胜昨夜、疏星淡月。君欲翩然去，人间底许，员峤问帆席。诗债酒病非畴昔。赖亲朋对影，且慰良夕。风流雨散，定几回肠断，能禁头白。为君烦素手，荐碧藕、轻丝细雪。去去江南路，犹应水云秋共色。","dynasty":"宋代","title":"月中仙（送杜仲微赴阙）"}
{"author":"赵彦端","content":"春日归来如许长。不知偿此意，几何觞。老人临酒兴犹狂。溪山主，终不道山王。一雨罢耕桑。平生欢喜处，是吾乡。与君花底共风光。春莫笑，花不似人香。","dynasty":"宋代","title":"小重山"}
{"author":"赵彦端","content":"西风吹断梦草。来度芙蓉老。座上人谁在，晨参疏影相照。幽馆寒意早。檐声小。醉语秋屏晓。记年少。相携胜处，黄花香满乌帽。如今将见，璧月琼枝空好。准拟新歌待见了。不道。些儿心事还恼。","dynasty":"宋代","title":"隔浦莲"}
{"author":"赵彦端","content":"一江风月同君住。了不知秋去。赏心亭下，过帆如马，堕枫如雨。相将莫问，兴亡旧事，举离觞谁诉。垂杨指点，但归来、有温柔佳处。","dynasty":"宋代","title":"贺圣朝"}
{"author":"赵彦端","content":"棠阴绿遍，正金菊芙蓉，争放时节。满路歌谣民五袴，底事逢车催发。结彩成门，攀辕卧辙，何计留连得。故园花柳，尽成憔悴难说。今夜祖席邮亭，主人来日，已是朝天客。旌旆匆匆从此去，□赏□湖风月。眷恋无因，笑啼不敢，那忍伤轻别。清□难驻，一杯聊送行色。","dynasty":"宋代","title":"念奴娇（建安饯交代沈公雅）"}
{"author":"赵彦端","content":"春溪漠漠如空，望中只与新愁去。何知尚有，烟间余怨，洛津闲赋。已瘦难丰，久离重见，好春如许。念海棠未老，荼＿欲吐。且莫恨、风兼雨。休问无情水驿，载幽怀、小桡轻船。君看睡起，平阶柳絮，入门花雾。才尽无奇，客残如扫，一尊谁举。怅行云断后，只应梦里，有澄江句。","dynasty":"宋代","title":"水龙吟"}
{"author":"赵彦端","content":"宿雨才收，余寒尚力。牡丹将绽也、近寒食。人间好景，算仙家也惜。因循尽扫断、蓬莱迹。旧日天涯，如今咫尺。一月五番价、共欢集。些儿寿酒，且莫留半滴。一百二十个、好生日。","dynasty":"宋代","title":"转调踏莎行（路宜人生日）"}
{"author":"赵彦端","content":"气佳哉寿域。正晓松呈翠，早梅施白。良辰值良月。看景星朝睹，洗空霜洁。珍图瑞牒。仰天心、钟在俊杰。向人间，化作如膏甘雨，莫放春歇。堪忆。三吴乐事，画戟凝香，舞衣回雪。风流胜绝。尊中酒，坐中客。问今年何事，骑鲸南去，久矣湘枫下叶。早归来，应取千龄，凤池旧列。","dynasty":"宋代","title":"瑞鹤仙"}
{"author":"赵彦端","content":"嫩柳眉梢轻蹙。细草烟凝堪掬。争似小桃秾，酒入香肌红玉。清馥。清馥。不觉花阑漏促。","dynasty":"宋代","title":"如梦令"}
{"author":"赵彦端","content":"浦云融，梅风断，碧水无情轻度。有娇黄上林梢，向春欲舞。绿烟迷昼，浅寒欺暮。不胜小楼凝伫。倦游处。故人相见易阻。花事从今堪数。片帆无恙，好在一篙新雨。醉袍宫锦，画罗金缕。莫教恨传幽句。","dynasty":"宋代","title":"蕊珠闲"}
{"author":"赵彦端","content":"雨斜风横，正诗人闲倦，淮山清绝。弹压秋光江万顷，只欠凌波罗袜。好事幽人，怜予止酒，著意温琼雪。翠帷低卷，怪来飞堕初月。凉夜华宇无尘，舞裙香渐暖，锦茵声阙。不分金莲随步步，谁遣芙蓉争发。赖得高情，湘歌洛赋，称作西风客。为君留住，不然飘去云阙。","dynasty":"宋代","title":"念奴娇"}
{"author":"赵彦端","content":"天似水。秋到芙蓉如乱绮。芙蓉意与黄花倚。历历黄花矜酒美。清露委。山间有个闲人喜。","dynasty":"宋代","title":"思佳客令"}
{"author":"赵彦端","content":"相与十年亲且旧。一笑天涯携手。霜际寒云逗。去年情味君思否。远水无情冰不就。好在尊前眉岫。肠断东南秀。淡烟疏月梅时侯。","dynasty":"宋代","title":"惜分飞（送江鸣玉归乌墩）"}
{"author":"赵彦端","content":"平生相遇。算未有、笑语闽山佳处。旧日文章，如今风味浑如许。眼前都是蓬莱路。但莫道、有人曾住。异时天上，种种风流，待君如故。此自君家旧物，看九万清风，为君掀举。举上青云，却忆梅花如旧否。故人衰病今无绪。只种得、梅花盈圃。待君一过山家，共斟露醑。","dynasty":"宋代","title":"绛都春（别张子仪）"}
{"author":"赵彦端","content":"新寒一段。变尽人间暖。说与群花花不管。只有江梅情乱。江梅也似山人。山人到老梅亲。斗薮衣冠气象，百般归去精神。","dynasty":"宋代","title":"清平乐（建安泛舟作）"}
{"author":"赵彦端","content":"窗户映朝光。花气浑如百和香。即遣花飞深造次，茫茫。曲渚飘成锦一张。相忆莫相忘。并蒂芙蓉本自双。草色连云人去住，堪伤。海上尖峰似剑钅芒。","dynasty":"宋代","title":"南乡子（集句）"}
{"author":"赵彦端","content":"倡条繁蒂绿层层。解衫扶醉同登。暝云无树亦＿嶒。红袖深凭。病思去春饶睡，醉魂因酒思冰。夜凉星斗挂修甍。歌尽香凝。","dynasty":"宋代","title":"画堂春（饮赵渊卿容光堂）"}
{"author":"赵彦端","content":"兰畦梅迳香云绕。长恨相从少。相从虽少却情亲。不道相从频后、是行人。行人未去犹清瘦。想见相分后。书来梅子定尝新。记取江东日暮、雨还云。","dynasty":"宋代","title":"虞美人（罢官嘉禾，张忠甫、曾彦思置酒舟中作）"}
{"author":"赵彦端","content":"风露晚珊珊。洛下湘中接佩环。急把一杯相劳苦，云端。只恐冰肌亦自寒。二客共阑干。潋潋鲸波吸未干。待得月华移十丈，乘欢。更上层楼极处看。","dynasty":"宋代","title":"南乡子（同韩子东饮汪德召新楼）"}
{"author":"赵彦端","content":"山水乡中，岂知还有中原笑。醉歌倾倒。记得升平调。旧日年光，试把华灯照。心情好。有些怀抱。拟向梅花道。","dynasty":"宋代","title":"点绛唇（路德友席上作）"}
{"author":"赵彦端","content":"侬家风物似山家。梅老鬓丝华。几回记得，攀翻琪树；醉帽＿斜。冷香不断春千里，归路本非赊。有人却道，使君犹健，看遍余花。","dynasty":"宋代","title":"眼儿媚（建安作）"}
{"author":"赵彦端","content":"杜曲桑麻，灞桥风雪，归梦无路。马健凌秋，人间玩日，聊用宽迟暮。摇摇羽扇，翩翩凫舄，胜处恍疑仙去。笑相看，风林露草，古来有谁知趣。黄公垆下，山阴亭畔，岁月著鞭如骛。出塞功名，入关游说，纸上俱难据。论诗说剑，尊前风味，天巧却容人觑。问少陵，酣歌拓戟，为谁献赋。","dynasty":"宋代","title":"永遇乐（陪程金溪跃马用其韵）"}
{"author":"赵彦端","content":"洗妆僛舞傍清尊。霏雨淡黄昏。殷勤与花为地，烧烛助微温。松半岭，竹当门。意如村。明朝酒醒，桃李漫山，心事谁论。","dynasty":"宋代","title":"诉衷情（雨中会饮赏梅，烧烛花杪）"}
{"author":"赵彦端","content":"江梅初试两三花。人意竞年华。春工未敢轻放，深院拥吴娃。翻酒戏，醉人家。旧生涯。而今且趁，便面斜阳，莫照红纱。","dynasty":"宋代","title":"诉衷情"}
{"author":"赵彦端","content":"杏花风下。独立春寒夜。微雨度，疏星挂。晖晖浓艳出，袅袅繁枝亚。朱槛倚，轻罗醉里添还卸。寂寞情犹乍。怅望骖鸾驾。衣褪玉，香欺麝。一花拚一醉，杯重凭谁把。春去也，重帘翠幕人如画。","dynasty":"宋代","title":"千秋岁"}
{"author":"赵彦端","content":"传闻天上有星榆。历历谁居。淡烟暮拥红云暖，春寒乍有还无。作态似深又浅，多情要密还疏。移尊环坐足相娱。醉影凭扶。江南归到虽怜晚，犹胜不见踟躇。尽拚绿阴青子，凭肩携手如初。","dynasty":"宋代","title":"风入松（杏花）"}
{"author":"赵彦端","content":"淡月华灯春夜。送东风、柳烟梅麝。宝钗宫髻连娇马。似记得、帝乡游冶。悦亲戚之情话。况溪山、坐中如画。凌波微步人归也。看酒醒、凤鸾谁跨。","dynasty":"宋代","title":"茶瓶儿（上元）"}
{"author":"赵彦端","content":"兽金寒，帘玉润，梅雪印苔絮。春意如人，易散苦难聚。几多丝竹深情，池溏幽梦，犹倚赖、与君同住。旧游处。谁唤别浦仙帆，风前问征路。烟雨连江，吹恨正无数。莫数紫燕归来，红云开后，空怅望、主人轻去。","dynasty":"宋代","title":"祝英台"}
{"author":"赵彦端","content":"人间尘断，雨外风回，凉波自泛仙槎。非郭还非＿，闲莺燕、时傍笑语清佳。铜壶花漏长如线，金铺碎、香暖檐牙。谁知道、东园五亩，种成国艳天葩。主人汉家龙种，正翩翩迥立，雪纻乌纱。歌舞承平旧，围红袖、诗兴自写春华。未知三斗朝天去，定何似、鸿宝丹砂。且一醉、朱颜相庆，共看玉井浮花。","dynasty":"宋代","title":"五彩结同心（为渊卿寿）"}
{"author":"赵彦端","content":"芙蓉池馆一重重。留得黄花寿斝中。春到小春如有信，月临良月正相同。芝兰美应瑶阶瑞，苹藻香吹翠沼风。此夜隔墙闻凤管，人间元自胜蟾宫。","dynasty":"宋代","title":"瑞鹧鸪（为婶寿）"}
{"author":"赵彦端","content":"一簇神仙会见奇。誓夸苏小与西施。怜轻镂月为歌扇，喜薄裁云作舞衣。牙板脆，玉音齐。落霞天外雁行低。看看各得风流侣，回首乘鸾旧路归。","dynasty":"宋代","title":"鹧鸪天（总咏）"}
{"author":"赵彦端","content":"月□金□□□□。素娥何事下天衢。翩翩舞袖穿花蝶，宛转歌喉贯索珠。帘翡翠，枕珊瑚。锦衾冰簟象床铺。春光九十羊城景，百紫千红总不如。","dynasty":"宋代","title":"鹧鸪天（欧懿）"}
{"author":"赵彦端","content":"云暗青丝玉莹冠。笑生百媚入眉端。春深芍药和烟拆，秋晓芙蓉破露看。星眼俊，月眉弯。舞狂花影上栏干。醉来直驾仙鸾去，不到银河到广寒。","dynasty":"宋代","title":"鹧鸪天（桑雅）"}
{"author":"赵彦端","content":"醉捻花枝舞翠翘。十分春色赋妖娆。千金笑里争檀板，一搦纤围间舞腰。行也媚，坐也娇。乍离银阙下青霄。檀郎若问芳笄记，二月和风弄柳条。","dynasty":"宋代","title":"鹧鸪天（刘雅）"}
{"author":"赵彦端","content":"梅粉新妆间玉容。寿阳人在水晶宫。浴残雨洗梨花白，舞转风摇菡萏红。云枕席，月帘栊。金炉香喷凤帏中。凡材纵有凌云格，肯学文君一旦从。","dynasty":"宋代","title":"鹧鸪天（欧倩）"}
{"author":"赵彦端","content":"绰约娇波二八春。几时飘谪下红尘。桃源寂寂啼春鸟，蓬岛沈沈锁暮云。丹脸嫩，黛眉新。肯将朱粉污天真。杨妃不似才卿貌，也得君王宠爱勤。","dynasty":"宋代","title":"鹧鸪天（文秀）"}
{"author":"赵彦端","content":"未有年光好破瓜。绿珠娇小翠鬟丫。清肌莹骨能香玉，艳质英姿解语花。钗插凤，鬓堆鸦。舞腰春柳受风斜。有时马上人争看，擘破红窗新绛纱。","dynasty":"宋代","title":"鹧鸪天（王婉）"}
{"author":"赵彦端","content":"花县双凫缥缈仙。家庭椿树正苍然。斑衣举酒大人前。袅袅凉风供扇枕，悠悠飞露湿丛萱。醉扶黄发弄曾玄。","dynasty":"宋代","title":"浣沙溪（张宜兴生日）"}
{"author":"赵彦端","content":"一沮寄江干，十载山青水碧。山水大无余意，有故情难识。故情难识有谁知，衣残更头白。别后是人安稳，只楚吴行客。","dynasty":"宋代","title":"好事近"}
{"author":"赵彦端","content":"春风旗鼓石头城。急麾兵。斩长鲸。缓带轻裘，乘胜讨蛮荆。蚁聚蜂屯三十万，争面缚，向行营。舳舻千里大江横。凯歌声。犬羊惊。尊俎风流，谈笑酒徐倾。北望旄头今已灭，河汉淡，两台星。","dynasty":"宋代","title":"江城子（上张帅）"}
{"author":"赵彦端","content":"捣玉扬珠万户，膴眉高髻千峰。佳辰请寿黑头公。老稚扶携欢动。借问优游黄绮，何如强健夔龙。觥船一棹百分空。浇泼胸中云梦。","dynasty":"宋代","title":"西江月（为寿）"}
{"author":"赵彦端","content":"断蝉高柳斜阳处。池阁丝丝雨。绿檀珍簟卷猩红。屈曲杏花蝴蝶、小屏风。春山叠叠秋波慢。收拾残针线。又成娇困倚檀郎。无事更抛莲子、打鸳鸯。","dynasty":"宋代","title":"虞美人"}
{"author":"赵彦端","content":"疏梅淡月年年好。春意今年早。迎长时节近佳辰。看取衮衣黄发、画麒麟。酒中倒卧南山绿。起舞人如玉。风流椿树可怜生。长与柳枝桃叶、共青青。","dynasty":"宋代","title":"虞美人（刘帅生日）"}
{"author":"赵彦端","content":"羊城天下最号都会，风轩月馆，艳姬角妓，倍于他所，人以群仙目之，因赋十阙鹧鸪天一□青春正及笄。蕊珠仙子下瑶池。箫吹弄玉登楼月，弦拨昭君未嫁时。云体态，柳腰肢。绮罗活计强相随。天教谪入群花苑，占得东风第一枝。","dynasty":"宋代","title":"鹧鸪天（萧秀）"}
{"author":"赵彦端","content":"佩环解处妆初了。翠娥玉面金钿小。萼绿本仙家。天香谁似他。芳心真耐久。度月长相守。岁晚未能忘。相期云水乡。","dynasty":"宋代","title":"菩萨蛮"}
{"author":"赵彦端","content":"＿娥万古，算清光常共、水清山绿。我欲蓬莱风露顶，眇视寰瀛一粟。携手群仙，广寒游戏，玉砌琉璃屋。归来一笑，葛陂还访骑竹。此夕纵饮清欢，吸寒辉万丈、快如飞瀑。倾倒银河斟斗杓，莫问人间荣辱。独倚阑干，浩歌长啸，惊堕云飞鹄。乱呼蟾兔，捣霜为驻颜玉。","dynasty":"宋代","title":"念奴娇（中秋）"}
{"author":"赵彦端","content":"山色望中好，□□□□清。连峰叠巘极目，高下与云平。玉洞沈沈何处。||。隐映一溪烟树。倒影碧波□。唤起骖鸾客，丹灶夜光横。□霞卷，风露滴，月华明。佳人为我、垂手凄怨理秦筝。千载虹桥新路。依约幔亭歌舞。一醉话浮生。但得尊盈酒，莫问世间名。","dynasty":"宋代","title":"水调歌头"}
{"author":"赵彦端","content":"悠悠漾漾。做尽轻模样。昨夜潇潇窗外响。多在梅梢柳上。画楼拂晓帘开。六花一片飞来。却被金炉香雾，腾腾扶上琼钗。","dynasty":"宋代","title":"清平乐（雪）"}
{"author":"赵彦端","content":"翻翻别袖风，醉眼迷残日。春色荡人魂，杨柳浑无力。不知长短亭，何处逢寒食。多少向来情，门掩梨花夕。","dynasty":"宋代","title":"生查子"}
{"author":"赵彦端","content":"脉脉万重心，相望何时见。强半春寒去却来，野水差新燕。远负白头吟，坐惜红颜变。欲问平安无使来，日落庭花祝转。","dynasty":"宋代","title":"卜算子（集句）"}
{"author":"赵彦端","content":"新月曲如眉，未有团圆意。红豆不堪看，满眼相思泪。终日擘桃穰，人在心儿里。两朵隔墙花，早晚成连理。","dynasty":"宋代","title":"生查子"}
{"author":"赵彦端","content":"两山空翠烟霏，几□又入东君□。□□但见，肉红染杏，眉黄着柳。彩燕风轻，宝灯月满，欢连清书。是香山行处，苏仙座上，春不老，人依旧。闻道新骑白凤，过章台、天香满袖。英姿不向，通明宫殿，人间未有。况是从来，爱留南国，名高北斗。看君恩，却与西湖涨绿，作长生酒。","dynasty":"宋代","title":"水龙吟"}
{"author":"赵彦端","content":"千种繁春，春已去、翩然远迹。谁信道、荼枝上，静中留得。晓镜洗妆非粉白，晚衣弄舞余衫碧。粲宝钿、珠珥不胜持，浓阴夕。金翦度，还堪惜。霜蝶睡，无从觅。知多少、好词清梦，酿成冰骨。天女散花无酒圣，仙人种玉惭香德。怅攀条、记得鬓丝青，东风客。","dynasty":"宋代","title":"满江红·千种繁春"}
{"author":"赵彦端","content":"赐被薰炉，曾同见、官槐重绿。时归看、绮疏叠嶂，楚腰翻曲。君过蓬山轻岁月，我怀庐阜分符竹。道别离、待得再归来，人应俗。春欲动，醅初熟。追一笑，森三玉。且相对青眼，共裁红烛。小语人家闲意态，浅寒都下新装束。念平生、和雨醉东风，从今足。","dynasty":"宋代","title":"满江红·赐被薰炉"}
{"author":"赵彦端","content":"记河梁折柳。问画堂乐事，燕鸿难偶。十年谩回首。但亭亭紫盖，差差南斗。传闻小有。种桃花、亲烦素手。怪归来、道骨仙风缥缈，迥然非旧。清昼。江南如画，紫菊冬前，翠橙霜後。扁舟渡口。佳客至，奉名酒。唤青鸾起舞，云窗月槛，一曲山明水秀。笑相看、玉海别来，浅如故否。","dynasty":"宋代","title":"瑞鹤仙·记河梁折柳"}
{"author":"赵彦端","content":"玉井冰壶，人间有此清秋。笑语雍雍，从今庭户初修。迎风待月，香凝处、四卷帘钩。月波奇观，未饶当日南楼。闻说三吴，江湖胜、从古风流。况有双轓，旧谙黄阁青油。金瓯屡启，应难解、久为人留。天池波滟，可怜苹满汀洲。","dynasty":"宋代","title":"新荷叶"}
{"author":"赵彦端","content":"注目。正江湖浩荡，烟云离属。美人衣兰佩玉。澹秋水凝神，阳春翻曲。烹鲜坐啸，清净五千言自足。横剑气、南斗光中，浩然一醉引双鹿。回雁到、归书未续。梦草处、旧芳重绿。谁忆潇湘岁晚，为唤起长风，吹飞黄鹄。功名异时，圮上家传谢荣辱。待封留，拜公堂下，授我长生箓。","dynasty":"宋代","title":"看花回·注目"}
{"author":"赵彦端","content":"卮言日出。天上漫试，人间无术。一笑归来，身如蝉蜕，首如龟缩。年年白酒黄花，共愿我、光风霁月。不道道人，駸駸老去，如何消得。","dynasty":"宋代","title":"柳梢青·卮言日出"}
{"author":"赵彦端","content":"山水乡中，岂知还有中原笑。醉歌倾倒。记得升平调。旧日年光，试把华灯照。心情好。有些怀抱。拟向梅花道。","dynasty":"宋代","title":"点绛唇·山水乡中"}
{"author":"赵彦端","content":"一点青阳，早梅初识春风面。暖回琼管。斗自东方转。白马青袍，莫作铜驼恋。看宫线。但长相见。爱日如人愿。","dynasty":"宋代","title":"点绛唇·一点青阳"}
{"author":"赵彦端","content":"乱云萦浦。做雪不成还是雨。知我为何。一笑仍添一恨多。不须归去。琥珀杯深能几许。草色如袍。记取从今舞处娇。","dynasty":"宋代","title":"减字木兰花·乱云萦浦"}
{"author":"赵彦端","content":"当年万里龙沙路。载多少、离愁去。冷压层帘云不度。芙蓉双带，垂杨娇髻，弦索初调处。花凝玉立东风暮。曾记江边丽人句。异县相逢能几许。多情谁料，琵琶洲畔，同醉清明雨。","dynasty":"宋代","title":"青玉案·当年万里龙沙路"}
{"author":"赵彦端","content":"云暖萍漪，雨香兰迳，西湖二月初时。两山十里，锦绣照金羁。柳外阑干相望，弄东风、倚遍斜晖。朋游好，乱红堆里，一饮百篇诗。三年，江上梦，青衫风日，白纻尘泥。听几声黄鸟，粤树闽溪。长是春朝多病，今年更、添得相思。须归去，倦游滋味，犹有个人知。","dynasty":"宋代","title":"满庭芳·云暖萍漪"}
{"author":"赵彦端","content":"平生相遇。算未有、笑语闽山佳处。旧日文章，如今风味浑如许。眼前都是蓬莱路。但莫道、有人曾住。异时天上，种种风流，待君如故。此自君家旧物，看九万清风，为君掀举。举上青云，却忆梅花如旧否。故人衰病今无绪。只种得、梅花盈圃。待君一过山家，共斟露醑。","dynasty":"宋代","title":"绛都春·平生相遇"}
{"author":"程尚濂","content":"秦夫人，真将军，将军能武兼能文。白杆纵横万人敌，奇功书作垂天云。生小学书仍学剑，草檄飞章留一砚。片石真同玉带生，血染隃麋泪如霰。一出平播州，再出歼奢酋。河山破碎箭满眼，乃欲孱妇补此已缺之金瓯。督师早以蜀为壑，中丞已入贼之橐。请缨则易借箸难，万夫之雄一个弱。孤军慷慨先勤王，努力撑拄支危疆。平台召对诚仅事，况复宸翰垂煌煌。云楣居士拜祠庙，古木荒烟一凭吊。感尔高歌泣鬼神，琼瑶竟效投桃报。砚修七寸广半之，古制浑浑森角圭。惜哉将军遗墨尽煨烬，岿然此砚独与名山垂。我来为尔摩挲久，虹气犹疑贯星斗。木兰从军宁复论，纷纷列女谁能偶。圣朝史笔何嶙峋，特标一传褒殊勋。砚乎砚乎，万古不朽齐贞珉。","dynasty":"清代","title":"秦夫人砚歌为云楣赋"}
{"author":"程尚濂","content":"物生任自然，道在因其利。治水禹何神，行之以无事。灵蠢万不齐，本难道里计。因物而付物，尚毋凿以智。酒醴与盐梅，和羹赖调剂。熊以食盐死，獭以饮酒毙。盐酒宁鸩毒，彼固非其类。禀或狂狷殊，克亦刚柔异。治龋乃割唇，膝痒竟搔背。枘凿本不入，参商复何怪。胶柱真徒劳，畴为决聋𪖣。弗作上头。","dynasty":"清代","title":"拟古其一"}
{"author":"程尚濂","content":"余亦栖栖者，天涯尚滞淫。每闻烟鹤唳，时作水龙吟。梗泛沟中断，材惊爨下音。名山谁不负，为尔一登临。","dynasty":"清代","title":"拟古其二"}
{"author":"陈梅所","content":"天下人知此一岩，霜清杖履雅宜闲。闽峰尽有堪怡处，猿鹤多时望客还。","dynasty":"宋代","title":"淡山岩"}
{"author":"石君宝","content":"第一折(老旦扮卜儿同正末扮秋胡上，卜儿诗云)花有重开日，人无再少年。休道黄金贵，安乐最值钱。老身刘氏，自夫主亡逝已过，止有这个孩儿，唤做秋胡。如今有这罗大户的女儿，唤做梅英，嫁与俺孩儿为妻，昨日晚间过门，今日俺安排些酒果，谢俺要亲家。孩儿也，你去请将丈人丈母来者。(秋胡云)这早晚丈人丈母敢待来也。(净扮罗大户同搽旦上，罗诗云)人家七子保团圆，偏是吾家只半边。(搽旦诗云)虽然没甚房奁送，倒也落的三朝吃喜筵。(罗云)老汉罗大户的便是。这是我的婆婆。我有个女孩儿，唤做梅英，嫁与秋胡为妻，昨日过门，今日亲家请俺两口儿吃酒，须索走一遭去。可早到他门首。秋胡，俺两口儿来了也。(秋胡云)报的母亲得知，有丈人丈母来了也。(卜儿云)道有请。(秋胡云)请进。(见科)(卜儿云)亲家请坐。酒果已备，孩儿把盏者！(秋胡递酒科，云)岳父岳母，满饮一杯。(罗搽旦饮科，云)孩儿的喜酒，我吃我吃。(卜儿云)孩儿，唤出梅英媳妇儿来者。(秋胡唤科)(正旦扮梅英同媒婆上，云)婆婆，奶奶唤我做甚么那？(媒婆云)姐姐，唤你谢亲哩！(正旦云)我羞答答的怎生去得？(媒婆云)姐姐，男婚女聘，古之常礼，有甚么羞？(正旦唱)【仙吕】【点绛唇】男女成人，父娘教训，当年分，结下婚舅，则要的厮敬爱、相和顺。(媒婆云)姐姐，我听的人说，你从小儿攻书写字，我却不知，姐姐试说一遍与我听咱。(正旦唱)【混江龙】曾把毛诗来讲论，那《关雎》为首正人伦，因此上儿求了媳妇，女聘了郎村。琴瑟和凋花烛夜，凤凰匹配洞房春，好教我懒临广坐，怕见双亲。羞低粉脸．推焚罗裙。也则为俺妇人家，一世儿都是裙带头这个衣食分，虽然道人人不免，终觉的分外羞人。(媒婆云)姐姐，你当初只该拣取一个财主，好吃好穿，一生受用。似秋老娘家这等穷苦艰难，你嫁他怎的？(正旦云)婆婆，这是甚的言语也！(唱)【油葫芦】至如他釜有蛛丝甑有尘，这的是我命运。想着那古来的将相出寒门，则俺这夫妻现受着齑款困，就似他那蛟龙未得风雷信。你看他是白屋客，我道他是黄阁臣。自从他那问亲时，一见了我心先顺，咱人这贫无本、富无根。(媒婆云)姐姐，如今秋胡又无钱，又无功名，姐姐，你别嫁一个有钱的，也还不迟哩！(正旦唱)【天下乐】咱人腹内无珍一世贫。你着我改嫁他也波人，则不如先受窘。可曾见做夫人自小里便出身？盖世间有的是女娘，普天下少甚么议论，那一个胎胞儿里做县君？(媒婆云)姐姐，你过去见你父亲母亲者。(做见，拜科，云)奶奶，唤你孩儿，有何分付？(卜儿云)媳妇儿，唤你出来，与你父亲母亲递一杯酒。(正旦云)理会的。婆婆，将酒来。(递酒科，云)父亲、母亲，满饮一杯。(罗、搽旦云)好，好，好！喜酒儿吃干了也。(卜儿云)孩儿，你慢慢的劝酒，等你父亲母亲宽饮几杯。(外扮勾军人上，云)上命官差，事不由己。自家勾军的便是。今奉上司差遣，着我勾秋胡当军，走一遭去。可早来到鲁家庄也。秋胡在家么？(秋胡见科)(勾军人云)秋胡，我奉上司钧旨，你是一名正军，着我来勾你当军去。(做套绳子科)(秋胡云)哥哥且住，待我与母亲说知。(秋胡见卜科，云)母亲，有勾军的奉上司钧旨，在于门首，唤您孩儿当军去。(卜儿云)孩儿，似此可怎了也。(正旦云)婆婆，为甚么这等吵闹？(媒婆云)如今勾你秋胡当军去哩！(正旦云)秋胡，似此怎生是了也？(唱)【衬里迓鼓】都则为一宵的恩爱，揣与我这满怀愁闷。他去了正身，只是俺婆妇每谁怜谁问？我回避了座上客，心间事着我一言难尽。不争他见我为着那人，耽着贫窘，揾着泪痕，休也着人道女孩儿家直恁般意亲。(媒婆云)今日方才三日，正吃喜酒儿，勾军的来了。娘呵，我媒婆还不曾得一些儿花红钱钞哩。(正旦唱)【元和令】他守青灯，受苦辛，吃黄齑，捱穷困，指望他玉堂金马做朝臣。原来这秀才每当正军，我想着儒人颠倒不如人，早难道文章好立身。(勾军人云)秋胡快着，文书上期限，一日也耽迟不得的。(秋胡云)哥哥，略待一时儿。波(正旦唱)【上马娇】王留他们性情狠，伴哥他实是村。这牛表共牛筋，则见他恶噇噇轮着粗桑棍。这厮每狠。端的仪打杀瑞麒麟。(卜儿云)孩儿娶亲，才得三日光景，刬的便勾他当军去，着谁人养活老身？兀的不痛杀我也！(正旦唱)【游四门】适才个筵前杯酒叙殷勤，义则待仗剑学从军。想着俺昨宵结发谐秦晋，向鸳鸯被不曾温，今日个亲亲送出旧柴门。【胜葫芦】还说甚玉臂相交印粉痕，你可便卧甲地生鳞。须知道离乱之时武胜文，衤專人头似滚，噙热血相喷，这就是你能报国会邀勋。(秋胡云)梅英，我当军去也。你在家好生侍奉母亲，只要你十分孝顺者。(卜儿云)孩儿，你去则去，你勤勤的捎个书信来着我知道。(正旦唱)【后庭花】不甫能就能三合天地婚，避孤虚日月轮，望十载功名志，感一朝雨露恩。把翠眉颦，莫不我成亲的时分，下车来冲着岁君？拜先灵背了影神？早新妇儿遭恶运，送的他上边庭，离当村。【柳叶儿】眼见的有家来难奔，畅好是短局促燕尔新婚。莫不我尽今生寡凤孤鸾运？你可也曾量忖，问山人，怎生的不拣择个吉日良辰？(卜儿云)孩儿，你去罢，则要你一路上小心在意，频寄个书信回来，休着我忧心也。(秋胡云)你孩儿理会的，母亲保重将息。(正旦唱)【赚煞】似这等天阔雁书稀，人远龙荒近，教我阁着泪对别酒一樽，遥望见客舍青青柳色新，第一程水馆山村。(云)秋胡。(秋胡云)有。(正旦唱)早不由人，和他身上关亲，(云)我想夜来过门，今日当军去。(唱)却正是-夜夫妻百夜恩。破题儿劳他梦魂，赤紧的禁咱愁恨，则索安排下和泪待黄昏。(同媒婆下)(秋胡云)岳父岳母，好看觑我母亲和妻子梅英者，我当军去也。(罗、搽旦云)这也是你家的本分，我女孩儿的悔气。你去罢。(秋胡做拜别科，云)勾军的哥哥，咱和你同去。(诗云)莫怨文齐福不齐，娶妻三日却分离。军中若把文章用，管取峥嵘衣锦归。(同勾军下)(罗、搽旦云)秋胡当军去了也。亲家母，俺同家去来。(卜儿云)亲家母，孩儿去了，不好留的你，多慢了也。(诗云)本意相留非是假，争奈秋胡勾去当兵甲。(罗、搽旦诗云)明年若不到家来，难道教我孩儿活守寡？(同下)第二折(挣扮李大户上，诗云)段段田苗接远村，太公庄上弄猢狲。农家只得锄刨力，凉酸酒儿喝一盆。自家李大户的便是。家中有钱财，有粮食，有田土，有金银，有宝钞，则少一个标标致致的老婆。单是这件，好生没兴。我在这本村里做着个大户，四村上下人家，都是少欠我钱钞粮食的，倒被他笑我空有钱无个好媳妇，怎么吃的他过！我这村里有一个老的，唤做罗大户，他原是个财主有钱来，如今他穷了，问我借了些粮食，至今不曾还我。他有一个女儿，唤做梅英，尽生的十分好，嫁与秋胡为妻。如今秋胡当军去了，十年不回来。我如今叫将那罗大户来，则说秋胡死了，把他女儿与我做媳妇，那旧时少我四十石粮食，我也饶了他，还再与他些财礼钱。那老子是个穷汉，必然肯许。我早间着人唤他去了，这早晚敢待来也。(罗上，诗云)人道财主叫，便是福星照。我也做过财主来，如何今日听人叫。老汉罗大户的便是。自从秋胡当军去了，可早十年光景也。老汉少李大户四十石粮食，不曾还他；今日李大户唤我，毕竟是这桩事要紧。且去看他有甚说话。无人在此，我自过去。(见科，云)大户唤老汉有甚么事？(李云)兀那老的，我唤将你来，有桩事和你说。你的那女婿秋胡当军去，吃豆腐泻死了。(罗云)谁这般说来？(李云)我听的人说。(罗云)呀！似这般怎了也！(李云)老的，你休烦恼。我问你，你这女婿死了，如今你那女儿年纪幼小，他怎么守的那寡？你把你那女儿改嫁了我罢。(罗云)大户，你说的是何言语？(李云)你若不肯，你少我四十石粮食，我官府中告下来，我就追杀你！你若把女儿与了我呵，我的四十石粮食，都也饶了；我再下些花红羊酒财礼钱，你意下如何？(罗云)大户，容咱慢慢的商议。我便肯了，则怕俺妈妈不肯。(李云)这容易，你如今先将花红财礼去，则要你两个做个计较，等他接了红定，我便牵羊担酒随后来也。(罗云)我知道。大户，你慢慢的来，我将这红定先去也。(做出门科，云)我肯了，我妈妈有甚么不肯？我如今就将红定先交与亲家母去来。(下)(李云)那老子许了我也，愁他女儿不改嫁与我！如今将着羊酒表里取梅英去，待他到我家中，扢搭帮放番他就做营生，何等有趣！正是：洞房花烛夜，金榜挂擂槌。(下)(卜儿上，云)老身刘氏，乃是秋胡的母亲。自从孩儿当军去了，可早十年光景，音信皆无；多亏了我那媳妇儿，与人家缝联补绽，洗衣刮裳，养蚕择茧，养活着老身。我这几日身子不快，怎么连不连的眼跳，不知有甚么事来？且只静坐，听他便了。(罗上，云)老汉罗大户，如今到这鲁家庄上，若见了那亲家母时，我自有个主意也。不要人报复，我自过去。(见科，云)亲家母，你这几时好么？(卜儿云)亲家请坐。今日甚风吹的到此？(罗云)亲家母，我为令郎久不回家，我一径的来望你，与你散闷。这里有酒，我递三杯。(卜儿云)多谢亲家，我那里吃的这酒？(罗递酒三杯科，云)亲家母吃了酒也。还有这一块儿红绢，与我女儿做件衣服儿。(卜儿云)亲家，这般定害你，等秋胡来家呵，着他拜谢亲家的厚意也。(接红科，罗做掴手笑云)了、了、了！(卜儿云)亲家，甚么了、了、了？(罗云)亲家，这酒和红都不是我的，都是本村李大户的。恰才这三钟酒是肯酒，这块红是红定。秋胡已死了也，如今李大户要娶梅英，他自家牵羊担酒来也，我先回去。(诗云)这是李家大户使机谋，谁着你可将他聘礼收？不如早把梅英来改嫁，免的经官告府出场羞。(下)(卜儿云)这老子好无礼也！他走的去了，你着我见媳妇儿呵，我怎么开言？媳妇儿那里？(正旦上，云)妾身梅英是也。自从秋胡去了，不觉十年光景，我与人家担好水换恶水，养活着俺奶奶。这几日我奶奶身子有些不快，我恰才在蚕房中来，我可看奶奶去咱。秋胡也．知你几时还家也呵！(唱)【正官】【端正好】想着俺只一夜短恩情，空叹了千万声长吁气，枉教人道村里夫妻。撇下个寿高娘，又被着疾病缠身体，他每日家则是卧枕着床睡。(云)有人道：梅英也，请一个太医看治你那奶奶。--你可怕不说的是也。(唱)【滚绣球】怕不待要请太医看脉息，着甚么做药钱调治？赤紧的当村里都是些打当的牙槌。我这几日告天地，愿他的子母每早些儿欢会。常言道，媳妇是壁上泥皮。则愿的白头娘早晚迟疾可：(带云)天呵，(唱)则俺那青春子，何年可便甚日回？信断音稀！(见卜儿科，云)奶奶，吃些粥儿波。(卜儿云)媳妇儿，可则一件，虽然秋胡不在家，你是个年小的女娘家，你可梳一梳头，等那货郎儿过来，你买些胭脂粉搽搽脸，你也打扮打扮；似这般蓬头垢面，着人笑你也。(正旦唱)【呆骨朵】奶奶道你妇人家穿一套儿新衣袂，我可也直恁般不识一个好弱也那高低。(带云)秋胡呵，(唱)他去了那五载十年，阻隔着那千山万水。早则俺那婆娘家无依倚，更合着这子母每无笆壁。(卜儿云)媳妇儿，你只待敦葫芦摔马杓哩。(正旦唱)媳妇儿怎敢是敦葫芦摔马杓？(云)奶奶道，等货郎儿过来，买些胭脂粉搽搽。我梅英道，秋胡去了十年，穿的无，吃的无，(唱)奶奶也，谁有那闲钱来补笊篱！(李大户同罗、搽旦领鼓乐上，李云)我如今娶媳妇儿去来！洞房花烛夜，金榜挂擂槌。(正旦云)奶奶，门首吹打响，敢是赛牛王社的？待你媳妇看一看咱。(卜儿云)媳妇儿，你看去波。(正旦做出门见科，云)我道是谁，原来是爹爹和妈妈。你那里去来？(罗云)与你招女婿来。(正旦云)爹爹，与谁招女婿？(罗云)与你招女婿。(正旦云)是甚么言语？与我招女婿！(唱)【倘秀才】你将着羊酒呵，领着一火鼓笛。我今日有丈夫呵，你怎么又招与我个女婿？更则道你庄家每葫芦提没见识。(罗云)孩儿，秋胡死了也。如今李大户要娶你哩。(正旦唱)我既为了张郎妇，又着我做李郎妻，那里取这般道理！(搽旦云)孩儿也，可不道顺父母言，呼为大孝？你嫁了他也罢！(正旦唱)【滚绣球】我如今嫁的鸡，一处飞，也是你爷娘家匹配，贫和富是您孩儿裙带头衣食。从早起，到晚夕，上下唇并不曾粘着水米，甚的是足食丰衣！则我那脊梁上寒噤，是捱过这三冬冷；肚皮里凄凉，是我旧忍过的饥，休想道半点儿差迟。(罗云)你休只管闹，你家婆婆接了红定也。(正旦云)有这等事？我问俺奶奶去。(见卜儿科，云)奶奶，想秋胡去了十年光景，我与人家担好水换恶水，养活着奶奶；你怎么把梅英又嫁与别人？要我这性命做甚么？我不如寻个死去罢！(卜儿云)媳妇儿，这也不干我事，是你父亲强揣与我红定，是他卖了你也。(卜儿做哭科)(正旦唱)【脱布衫】他那里哭哭啼啼，我这里切切悲悲。(做出门科，唱)爹爹也，全不怕九故十亲笑耻。(罗云)我待和你婆婆平分财礼钱哩。(正旦唱)则待要停分了两下的财礼。(罗云)孩儿也，你嫁了他，等我也落得他些酒肉吃。(正旦唱)【醉太平】爹爹也，大古里不曾吃那些酒食。(搽旦云)孩儿，俺也要做个筵席哩。(正旦唱)奶奶也，只恁般好做那筵席。(李云)小娘子不要多言，你看我这个模样，可也不丑。(做嘴脸，被正旦打科，唱)把这厮劈头劈脸泼拳捶，向前来我可便挝挠了你这面皮。(带云)这等清平世界，浪荡乾坤，(唱)你怎敢把良人家妇女公调戏！(做见卜儿科，唱)哎呀！这是明明的欺负俺高堂老母无存济。(罗云)嚷这许多做甚么？你这生忿忤逆的小贱人！(正旦唱)倒骂我做生忿忤逆，在爷娘面上不依随。爹爹也，你可便只恁般下的？(李云)兀那小娘子，你休闹，我也不辱没着你。岂不闻鸾凰只许鸾凰配，鸳鸯只许鸳鸯对。(正旦唱)【叨叨令】你道是鸾凰则许鸾凰配，鸳鸯则许鸳鸯对，庄家做尽庄家势。(鼓乐响，正旦做怒科，云)你等还不去呵，(唱)留着你那村里鼓儿则向村里擂。(李云)小娘子，你靠前来，似我这般有铜钱的，村里再没两个。(正旦唱)其实我便觑不上也波哥，其实我便觑不上也波哥。我道你有铜钱，则不如抱著铜钱睡！(罗云)兀那小贱人，比及你受穷，不如嫁了李大户，也得个好日子。(正旦唱)【煞尾】爹爹也，怎使这洞房花烛拖刀计？(李云)我这模样可也不丑。(正旦唱)我则骂你闹市云阳吃剑贼，牛表牛筋是你亲戚，大户乡头是你相识。哎！不晓事庄家甚官位？这时分俺男儿在那里？他或是皂盖雕轮绣幕围，玉辔金鞍骏马骑，两行公人排列齐，水罐银盆摆的直，斗来大黄金肘后随，箔来大元戎帅字旗。回想他亲娘今年七十岁，早来到土长根生旧乡地，恁时节母子夫妻得完备。我说你个驴马村夫为仇气，那一个日头儿知他是近的谁？狼虎般公人每拿下伊，(带云)他道谁迤逗俺浑家来？谁欺负俺母亲来？(做推李倒科，唱)我可也不道轻轻的便素放了你。(同卜儿下)(李云)甚么意思？娶也不曾娶的，我倒吃他抢白了这一场，又吃这一跌，我更待干罢！(诗云)只为洞房花烛惹心焦，险被金榜擂槌打断腰。(罗、搽旦诗云)这也是你李家大户无缘法，非关是我女儿忒煞会妆幺。(同下)第三折(秋胡冠带上，云)小官秋胡是也。自当军去，见了元帅，道我通文达武，甚是见喜，在他麾下，累立奇功，官加中大夫之职。小官诉说，离家十年，有老母在堂，久缺侍养，乞赐给假还家。谢得鲁昭公可怜，赐小官黄金一饼，以充膳母之资。如今衣锦荣归，见母亲走一遭去。(诗云)想当日哭啼啼远去从军，今日个笑吟吟荣转家门。捧着这赤资资黄金奉母，安慰了我那娇滴滴年少夫人。(下)(卜儿上，云)老身秋胡的母亲。自从孩儿去了，音信皆无。前日又吃我亲家气了一场，多亏我媳妇儿有那贞烈的心，不肯嫁人，若是他肯了呵，老身可着谁人侍养？媳妇儿今日早桑园里采桑去了，想他这等勤劳，也则为我老人家来，只愿的我死后依旧做他媳妇，也似这般侍养他，方才报的他也。天气困人，我且去歇息咱。(下)(正旦提桑篮上，云)采桑去波。(唱)【中吕】【粉蝶儿】自从我嫁的秋胡，入门来不成一个活路，莫不我五行中合见这鳏寡孤独？受饥寒，捱冻馁，义被我爷娘家欺负。早则是生计萧疏，更值着没收成歉年时序。【醉春风】俺只见野树一天云，错认做江村三月雨。也不知是谁人激恼那天公，着俺庄家每受的来苦，苦。说甚么万种恩情，刚只是一宵缱绻，早分开了百年夫妇。(云)可来到桑园里也。(唱)【普天乐】放下我这采桑篮，我拣着这鲜桑树。只见那浓阴冉冉，翠锦哎模糊。冲开他这叶底烟，荡散了些梢头露。(做采桑科，唱)我本是摘茧缫丝庄家妇，倒做了个拈花弄柳的人物。我只怕淹的蚕饥，那里管采的叶败，攀的枝枯？(云)我这一会儿热了也，脱下我这衣服来，我试晾一晾咱。(做晾衣服科)(秋胡换便衣上，云)小官秋胡，来到这里，离着我家不远，我更改了这衣服。兀的不是我家桑园？这桑树都长成了也。我近前去，这桑园门怎么开着？我试看咱。(做见正旦科，云)一个好女人也！背身儿立着，不见他那面皮，则见他那后影儿；白的是那脖颈，黑的是那头发。可怎生得他回头，我看他一看，可也好那！哦，待我着四句诗嘲拨他，他必然回头也。(做吟科，诗云)二八谁家女，提篮去采桑。罗衣挂枝上，风动满园香。可怎么不听的？待我再吟？(又吟科)(正旦回身取衣服做见，云)我在这里采桑，他是何人，却走到园子里面来，着我穿衣服不迭？(秋胡做揖科，云)小娘子，支揖。(正旦惊还礼科，唱)【满庭芳】我慌还一个庄家万福。(秋胡云)不敢，小娘子。(正旦唱)他不是闲游的浪子，多敢是一个取应的名儒。我见他便躬着身，插着手，陪言语。你既读那孔圣之书，(秋胡云)小娘子，有凉浆儿，觅些与小生吃波。(正旦唱)我是个采桑养蚕妇女，休猜做锄田送饭村姑。(秋胡云)这里也无人，小娘子，你近前来，我与你做个女婿，怕做甚么？(正旦怒科，唱)他酩子里丢抹娘一句，怎人模人样，做出这等不君子，待何如？(秋胡云)小娘子，左右这里无人，我央及你咱。力田不如见少年，采桑不如嫁贵郎，你随顺了我罢。(正旦云)这厮好无礼也！(唱)【上小楼】你待要谐比翼，你也曾听杜宇，他那里口口声声，撺掇先生不如归去。(秋胡云)你须是养蚕的女人，怎么比那杜宇？(正旦唱)你道是不比，俺那养蚕处好将伊留住；则俺那蚕老了，到那里怎生发付？(秋胡背云)不动一动手也不中。(做扯正旦科，云)小娘子，你随顺了我罢。(正旦做推科，云)靠后！(唱)【十二月】兀的是谁家一个匹夫，畅好是胆大心粗，眼脑儿涎涎邓邓，手脚儿扯扯也那捽捽。(秋胡云)你飞也飞不出这桑园门去。(正旦唱)是他便拦住我还家去路，我则索大叫波高呼。(做叫科，云)沙三、王留、伴哥儿，都来也波！(秋胡云)小娘子休要叫！(正旦唱)【尧民歌】桑园里只待强逼做欢娱，吓的我手儿脚儿滴羞蹀躞战笃速。他便相偎相抱扯衣服，一来一往当拦住。当也波初，则道是峨冠士大夫，原来是个不晓事的乔男女。(秋胡背云)且慢者，这女子不肯，怎生是了？我随身有一饼黄金，是鲁君赐与我侍养老母的，母亲可也不知。常言道，财动人心，我把这一饼黄金，与了这女子，他好歹随顺了我。(做取砌末，见正旦科，云)兀那小娘子，你肯随顺了我，我与你这饼黄金。(正旦背云)这弟子孩儿无礼也！他如今将出一饼黄金来，我则除是恁般。兀那厮，你早说有黄金不的？你过这壁儿来，我过那壁儿看人去。(秋胡云)他肯了也。你看人去。(正旦做出门科，云)兀那禽兽，你听者！可不道男子见其金，易其过；女子见其金，不敢坏其志。那禽兽见人不肯，将出黄金来，你道黄金这般好用的！(唱)【耍孩儿】可不道书中有女颜如玉。(秋胡云)呀！倒吃了他一个酱瓜儿！(正旦唱)你将着金，要买人犹云殢雨，却不道黄金散尽为收书。哎，你个富家郎，惯使珍珠，倚仗着囊中有钞多声势，岂不闻财上分明大丈夫，不由咱生嗔怒。我骂你个沐猴冠冕，牛马襟裾！(秋胡云)小娘子，你不肯，我跟你家里去，成就这门亲事。可不好也！(正旦唱)【二煞】俺那牛屋里怎成得美眷姻？鸦窠里怎生着鸾凤雏？蚕茧纸难写姻缘簿，短桑科长不出连枝树，沤麻坑养不活比目鱼，辘轴上也打不出那连环玉。似你这伤风败俗，怕不的地灭天诛！(秋胡云)小娘子，休这等说。你若还不肯呵，我如今一不做二不休，拚的打死你也。(正旦云)你要打谁？(秋胡云)我打你。(正旦唱)【三煞】你瞅我一瞅，黥了你那额颅；扯我一扯，削了你那手足；你汤我一汤，拷了你那腰截骨；掐我一掐，我着你三千里外该流递；搂我一搂，我着你十字阶头便上木驴。哎，吃万剐的遭刑律。我又不曾掀了你家坟墓，我又不曾杀了你家眷属！(秋胡云)这婆娘好无礼也！你不肯便罢了，怎么这般骂我？(正旦提桑篮科，唱)【尾煞】这厮睁着眼，觑我骂那死尸；腆着脸，着我咒他上祖。谁着你桑园里戏弄人家良人妇！便跳出你那七代先灵，也做不的主！(下)(秋胡云)我吃他骂了这一顿。我将着这饼黄金，回家侍养老母去也。(诗云)一见了美貌娉婷，不由的我便动情。用言语将他调戏，倒被他骂我七代先灵。(下)第四折(卜儿上，诗云)朝随日出采柔桑，采到将中不满筐。方信遍身罗绮者，从来不是养蚕娘。老身秋胡的母亲便是。我媳妇儿采桑去了，这早晚怎生不见回家也？(秋胡冠带引祗从上，云)小官秋胡，来到此间，正是自家门首，不免径入。母亲，你孩儿回来了也。(卜儿惊问云)官人是谁？(秋胡云)则你孩儿，便是秋胡。(卜儿云)孩儿，你得了官也？则被你想乐老身也。(秋胡送金科，云)母亲，你孩儿得了官，现做中大夫之职，鲁君着我衣锦还乡，赐一饼黄金，奉养老母。(卜儿云)孩儿，这数年索是辛苦也！(秋胡云)母亲，梅英那里去了？(卜儿悲科，云)孩儿，你去了十年光景，若不是你这媳妇儿养活我呵，这其间饿杀老身多时也。今日梅英到桑园里采桑去了。(秋胡云)母亲，梅英那里去了？(卜儿云)他采桑去了，这早晚敢待来也。(秋胡云)嗨，适才桑园里逗的那个女人，敢是我媳妇么？他若回来时，我自有个主意。(正旦慌上，云)走、走、走。(唱)【双调】【新水令】若不是江村四月正农忙，扯住那吃敲才决无轻放。第一来怕鸦飞天道黑，第二天又则怕蚕老麦焦黄。满目柔桑，一片林庄，急切里没个邻里街坊，我则怕人见甚勾当。(云)俺家又不是会首大户，怎么门前拴着一匹马？我把这桑篮儿放在蚕房里，我试看咱。这弟子孩儿无礼也，他桑园里逗引我，见我不肯，他公然赶到我家里来也！(唱)【甜水令】这厮便倚强凌弱，心粗胆大，怎敢来俺庄上？不由的忿气夯胸膛。我这里便破步撩衣，走向前来，揾住罗裳，咱两个明有官防。(做扯秋胡科)(卜儿云)媳妇儿，你休扯他，他是秋胡，来家了也。(正旦放手科，唱)【折桂令】呀，原来是你曾参衣锦也还乡。(做出门叫秋胡科，云)秋胡，你来！(秋胡云)梅英，你唤我做甚么？(正旦云)你曾逗人家女人来么？(秋胡背云)我决撒了也，则除是这般。梅英，我几曾逗人来。(正旦唱)谁着你戏弄人家妻儿，迤逗人家婆娘？据着你那愚滥荒唐，你怎消的那乌靴象简，紫绶金章？你博的个享富贵朝中栋梁，(带云)我怎生养活你母亲？十年光景也！(唱)你可不辱没杀受贫穷堂上糟糠！我捱尽凄凉，熬尽情肠，怎知道为一夜的情肠，却教我受了那半世儿凄凉！(卜儿云)媳妇儿，你来。(正旦同秋胡见．卜科)(卜儿云)媳妇儿，鲁君赐我孩儿一饼黄金，侍养老身。这十年间多亏了你，将这黄金我酬谢你，收了者。(正旦云)奶奶，媳妇儿不敢要，留着奶奶打簪儿戴。(做出门科，云)秋胡，你来！(秋胡云)你又唤我做甚么？(正旦唱)【乔牌儿】你做贼也呵，我可拿住了赃，哎，你个水晶塔便休强。这的是鲁公宣赐与个头厅相，着还家来侍奉你娘。(云)假若这黄金，若是别人家妇女呵！(唱)【豆叶黄】接了黄金，随顺了你才郎，也不怕高堂饿杀了你那亲娘！福至心灵，才高语壮，须记的有女怀春诗一章。我和你细细斟量，可不道要我桑中，送咱淇上。(云)秋胡，你可曾逗人家妇人来么？(秋胡云)你好多心也。(正旦唱)【川拨棹】那佳人可承当？(做拿桑篮科，唱)不俫我提篮去采桑。空着我埋怨爹娘，选拣东床，相貌堂堂。自一夜花烛洞房，怎提防这一场！【殿前欢】你只待金殿里锁鸳鸯，我将那好花输与你个富家郎。耽着饥每日在长街上，乞些儿剩饭凉浆，你与我休离纸半张！(秋胡云)你怎么问我讨休书来？(正旦唱)早插个明白状，也留与傍人做个话儿讲，道\"女慕贞洁，男效才良。\"(卜儿云)秋胡，你为甚么这般炒闹？(秋胡云)母亲，梅英不肯认我哩！(卜儿云)媳妇儿，你为甚么不认秋胡那？(正旦云)秋胡，你听者：贞心一片似冰清，郎赠黄金妾不应。假使当时陪笑语，半生谁信守孤灯？秋胡，将休书来，将休书来！(秋胡云)梅英，你差矣，我将着五花官诰、驷马高车，你便是夫人县君，怎忍的便索休离了去也！(正旦唱)【雁儿落】谁将这五花官浩汤？谁将这霞帔金冠望？(带云)便有呵。(唱)我也则牢收箱柜，怎敢便穿在咱身躯上？【得胜令】呀，又则怕风动满园香。(李大户同罗、搽旦、杂当上，李云)他受了我红定，倒被他抢白一场，难道便罢了？我如今带领了许多狼仆抢亲去也。(罗、搽旦云)今日是个好日辰，我和你抢他娘去！(做见科，云)兀的不是我女儿梅英！(正旦唱)走将来雪上更加霜。早足俺这钓鳌客咱不认，哎，你个使牛郎休更想！(秋胡喝云)兀那厮！你来我家里做甚么？(李惊云)呀！元来他做了官，不是军了也。我闻知你衣锦荣归，特来贺喜。(罗、搽旦云)呸！这等你说他死了也。(李云)他不死倒是我死。(秋胡云)元来那厮假捏流言，夺人妻女。左右，与我拿下，送到钜野县去，问他一个重重罪名。(祗从做缚科)(李云)这也不是我的主意，就是你的岳翁岳母，欠了我四十石粮食，将他女儿转卖与我的。(秋胡云)这等一发可恶，明明是广放私债，逼勒卖女了。左右，你去与县官说知，着重责四十板，枷号三个月，罚谷一千石。备济饥民，毋得轻纵者。(祗从云)理会的。(李云)一心妄想洞房春，谁料金榜擂槌有正身。(罗、搽旦云)我们也没嘴脸在这里，不如只做送李大户到县去，暗地溜了。(诗云)如今且学乌龟法，只是缩了头来不见人。(同下)(卜儿云)媳妇儿，你若不肯认我孩儿呵，我寻个死处！(正旦唱)吓的我慌忙，则这小鹿儿小心头撞。有的来商也波量，(云)奶奶我认了秋胡也。(卜儿云)媳妇儿，你认了秋胡，我也不寻死了。(正旦云)罢、罢、罢！(唱)则是俺那婆娘家不气长！(卜儿云)媳妇儿，你既认了，可去改换梳洗，和秋胡孩儿两个拜见咱。(正旦下，改扮上，同秋胡先拜卜儿，次对拜科)(正旦唱)【鸳鸯煞】若不为慈亲年老谁供养。争些个夫妻恩断无敢望。从今后卸下荆钗，改换梳妆，畅道百岁荣华，两人共享。非是我假乖张，做出这乔模样，也则要整顿我妻纲。不比那秦氏罗敷，单说得他一会儿夫婿的谎。(秋胡云)天下喜事，无过子母完备，夫妇谐和。便当杀羊造酒，做个庆喜筵席。(词云)想当日刚赴佳期，被勾军蓦地分离。苦伤心抛妻弃母，早十年物换星移。幸时来得成功业，着锦衣脱去戎衣。荷君恩赐金一饼，为高堂供膳甘肥。到桑园糟糠相遇，强求欢假作痴迷。守贞烈端然无改，真堪与青史标题。至今人过钜野，寻他故老，犹能说鲁秋胡调戏其妻。题目贞烈妇梅英守志正名鲁大夫秋胡戏妻","dynasty":"元代","title":"杂剧·鲁大夫秋胡戏妻"}
{"author":"石君宝","content":"楔子(卜儿上，一折了)正旦、正末上了)(正末共末云住)(正旦云)(共正末把盏，辞科)(云)伯伯好去者呵，兀的是花发多风雨，人生是别离。【仙吕】【赏花时】客舍青青杨柳新，驿路茸茸芳草茵，朝雨浥尽，歌罢渭城春。【幺】西出阳关无故人，则见俺在这南国梁园依旧亲。舍人呵，谁不知俺娘劣，恁爷狠？伯伯，两阵狂风是紧，也不到得教吹散楚城云。(下)第一折(外末云)(老孤做住)(卜儿云)(正末做住)(卜儿叫住)(正旦云)娘呵，没钱事叫唤则甚？(卜儿云了)(正旦云)俺勾当呵，没一日曾净！【仙吕】【点绛唇】怎想俺这月馆风亭，竹溪花径，变得这般嘿光景。我每日撇嵌为生，俺娘向诸宫调里寻争竞。【混江龙】他那里问言多伤幸，絮得些家宅神长是不安宁。我勾栏里把戏得四五回铁骑，到家来却有六七场刀兵。我唱的是《三国志》先饶十大曲，俺娘便《五代史》续添《八阳经》。你觑波，比及撺断那唱叫，先索打拍那精神。起末得便热闹，团掿得更滑熟。并无那唇甜句美，一刬地崎险艰难，衠扑得些掂人髓、敲人脑、剥人皮、钉人腿得回头硬！(卜儿云了)(正旦云)娘呵，(唱)我看不的你这般粗枝大叶，听不的你那里野调山声。(卜儿云了)【油葫芦】我但有些卧枕着床脑袋疼，他委实却也心内惊，他急荒的清医人诊了脉却笑容生，他道是喜的女孩儿感得些风寒症，惭愧呵谢天地不是相思病。(带云)你教俺尽世儿厮守着，娘呵，(唱)你这般毒害心，狠劣情。但见对锦鸳鸯他水上才交颈，你早则着棒打过蓼花汀！【天下乐】呵！你肯教双宿双飞过一生，便则我子弟每行依平。休有情，教我打迭起那暖和出落着冷。满脸儿半指霜，通身儿一块冰。娘呵，我一处也画堂春自生。(正末云)(正旦唱)【醉中天】我唱道那双渐临川令，他便脑袋不嫌听，提起那冯员外，便望空里助采声。把个苏妈妈便是上古贤人般敬。我正唱到不肯上贩茶船的小卿，向那岸边厢刁蹬，(带云)俺这虔婆道，(唱)兀得不好拷末娘七代先灵！(卜云住)【金盏儿】娘呵！为甚这鹞子懒飞腾？我也是冥鸿惜毛翎，委实怕这秋天万里西风冷。谁似你把个嫩勤儿丫定怎将擎。嘴尖嚵嗓子，爪快撮天灵。娘呵，委实道搦鸦的天上鹞，不如你个拿雁的海东青！(卜儿云了)(正旦唱)【醉扶归】这逗镘的是咱些权柄，呵，色就事便是你得人情。那厮每拿着二分钞便害疼。(带云)害疼，咱每就呵便二十锭三十锭呵，(唱)更磕着如今等。乾咽唾相思的后生，那个不害这般干使钞干嘿病？(正末云住)(正旦唱)【金盏儿】上俺门来的酒客每为我这妙唱若雏莺，引的他每豪饮似长鲸。我委实为甚停杯听曲教快成病，我安排桃花扇影，他每便破香枨。尚自着瓦磁为巨器，也则是陶泻庆新声。嗷！若还更酒斟金潋滟。大的好歌立玉娉婷！(正末云)(卜儿云住)(正旦唱)【后庭花】俺这老婆，肚皮里将六韬三略盛，面皮上把四时八节擎。未见钱罗，呀，冬雪严霜降；得了钞罗，春风和气生。俺这个狠精灵，他那生时节决定，犯着甚爱钱巴镘的星。(卜儿云)(正旦唱)【赏花时】我知你这一片心分明衠志诚，则因咱二意谐和便惹斗争，俺这屋里三句话不相应，便见世间泗洲大圣。教五岳动天兵。【幺】也难奈何俺那六臂那吒般狠柳青，我唱的那七国里庞涓也没这短命，则是个八怪洞里爱钱精。我若还更九番家厮并，他比的十恶罪尚尤轻。【赚尾】郎君每我行有十遍雨云期，除是害九伯风魔病。俺家里八下里窝弓陷坑，你便有七步才无钱也不许行，六艺全便休卖聪明。哎！为甚恁这五陵人，把俺这等嘿交易难成？你便是四付马上驼来也索两平。俺这里别是个三街市井，另置下二连等秤，恰好的教恁一分银买一分情！(下)第二折(末云)(卜儿云)(唤正旦了)(正旦引侍婢上，云，住)(外旦云)这妮子却整五日也却四日不来。则这五年里呵。然这好事无间阻。幽欢却是寻常看。【南吕】【一枝花】(残缺)【梁州第七】(残缺)【感皇恩】□□□□，□□□□。□□□，□□□。只教我立化做一块望夫石。我便似病人冲太岁，他管也小鬼见钟馗腌材料，风短命，欠东西。【采茶歌】百里里，演收拾，嗏，早则不席前花影坐间移。恰便似雕鹗分开莺燕期，虎狼冲散凤鸾栖。(孤、正末云了)(正旦唱)【隔尾】嗨，比俺娘那熬煎增十倍，恰才这些崎险艰难好做一回。哎，不做美的恩官干坏了他把戏。哎，唱话的小一，则好打恁兀那把门的老嘿，切不可放过这没钱雁看的。(正末云，住)(卜儿打撞了)(正旦唱)【牧羊关】口店！恁那狠爹爹才赸过，呵！俺这善婆婆却来这里。嗷！我能藏波你也能觅。我则是个五岁儿精灵，他是几年的老鬼。我那动脚啰过的何方去，咱那举意他早先知。我便日赴三千处，他也坐观十万里。(卜儿云，住)【红芍药】兀的那般恶缘恶业镇相随，好教人难摘难离。也是某年某月不曾离，无事无非。奶奶，你是老人家，(唱)须知些道理，有的事便捱不到家里？(卜儿云，住)(正旦唱)越道着越查声破嗓越骂得精细，前面他老相公听的。【菩萨梁州】告母亲咱疾归，恁孩儿也知罪。这里却是那里？则管里唇三口四，唱叫扬疾！不比咱那泼街衢妓馆画楼西，这的是好人家大院深宅内。我教人道尿盆儿刷煞腥臊气，直这般显相貌骋威势。(带云)他见一日三万场颓焦到不得哩，(唱)咱正刬着他泛子消息。(卜儿云，住)【三煞】教我这更恨无地缝藏身体，这番早则难去床头揭壁衣，口榦口榦乱下风雹的又没巴臂。更做你是开封府同知，却不取招平人无罪，却便硬监押莽迭配。你这般皂窝里清谈怎立碑？那公厅上施为！【二煞】当日那梁公曾施行虎豹是真锋利，哎！包龙图呵，你这般拆散鸳鸯算甚正直？我也觑不得这光景掩不迭这泪。我这壁道防送早催逼，他那壁带铁锁囚人监系，俺两处各心碎！是有遭间阻的也不似俺不吉利，兀的是甚末娘别离！【收尾】几曾见递流南浦人千里，怎饮这，配役阳关酒一杯！到如今说甚的，比别的记相识，你情知我心意，你知咱我知你。歹处无好处记，休想我再出入。我寸肠中似刀刺，恁尊居。忒情理，合舍了怕甚的！哎，莲子花官人愿的你一千岁。嗨！怎直恁般下得？(卜儿云了)(正旦唱)咭！则是你了得，吡！都是你个吸人髓虔婆直攘到底！(下)第三折(卜儿云了)(正末云)(外末云)(正旦上了，云)吁，灵春，思量杀我也！一股鸾钗半边镜，世间多少断肠人！【中吕】【粉蝶儿】我本是个邪祟妖魔，他那俏魂灵倒将咱着末。呵，大冈来意气相合，今日把我情肠，他肺腑都混成一个。虽隔着千里关河，不曾有半个时辰意中捱过。【醉春风】人害兀那魔病有时潜，则这相思无处躲。直到再团圆被儿里得些温存，恁地后便可、可。我想世上这一点情缘，百般缠缴，有几人识破？(卜儿云，外住)(正旦唱)【迎仙客】姨姨，我为甚罢了雨云？却也是避些风波。做这些淡生涯，且熬那穷过活。这些时调不上勤儿，却则是忙着俺老婆。都则为我不肯张罗，以此上闲放着盘千斤磨。(卜儿云住)【红绣鞋】我则想别后云行地末，呵，叹人生会少离多。(卜儿云，住)(正旦唱)呵，兀的是俺那心爱的庞儿旧哥哥。自从这人北渡，浑一似梦南柯。伯伯，间别来安乐末？(外末云了)(正旦唱)【石榴花】常记得玉鞭骄马宴鸣珂，长安市少年他，似那邻舟一听惜蹉跎。听一曲艳歌，细卷红罗。呵！我今日守空房也堕下千金货。(外末云)(正旦唱)却则是央及杀那象板银锣。况兼俺正厅儿虽是则些娘大，坐着俺那爱钞的的劣虔婆。【斗鹌鹑】纵有些燕友莺朋，似望着龙楼凤阁。(外末云)(正旦唱)咱若是驮汉呵由他，提着那觅钱后在我。(外末云了)(正旦唱)俺那老婆沙，直见阎王也没奈何。伯伯，你试想波，若是共别人并枕同床，他便不送得我披枷带锁！(外末云)(正旦唱)【上小楼】外相儿行户小可，就里最胸襟洒落。我觑了这般势杀，不发闲病，决定风魔。既不呵，便恁末，人行超剁。(末云了)(正旦唱)取将个托儿来快疾赸过！(外末云)(正旦唱)【幺篇】你道你少甚的，不剌，你却是召甚末？俺这外路打扮，其实没这异锦轻罗。(正末云住)(正旦唱)你若打死他，路上呵，你独自难过，却教谁牵你那虎皮驮驼？(正末云住，正旦做艰难了)(云)(带云)不争这厮提起那打球诈柳，写字吟诗，弹琴擘阮，攧竹分茶，教我兜地腹痛，乍地心酸，伯伯呵！【十二月】教我越思量俺、思量俺完颜小哥，他端的所为儿有谁过，岂止这模样儿俊俏，则那些举止儿忒谦和。哎！不索你把阿那忽那身子儿搊撮，你卖弄你且休波。【尧民歌】你则是风流不在着衣多，你这般浪子何须自开呵？口榦！这厮白日街上打呆歌，却怎生到晚人前逞偻儸哎！哥哥！你明日吃甚末？兀自忍不到那十分饿！【快活三】无明火怎收撮，掴打会看如何？则教我烘地了半晌口难合，不觉我这身起是多来大。【鲍老儿】从来撒欠飇风爱恁末，敲才兀自不改动些儿个。你这般忍冷耽饥觅着我，越引起我那色胆天来大。我每日千思万想，行眠立盹，不是存活。这般山长(正末云住)水远，天遥地阔，不想你直来呵。【哨遍】送的人赤手空拳难过，都是俺舌尖上一点砂糖唾。越精细的越着他，怎出俺这打多情地网天罗。且说俺这小哥哥，为俺耽惊受怕，波进流移，冷落了读书院，一就把功名懒堕。自尽教萱堂有梦并不想兰省登科。几时得两扶红日上青天，空望着一片白云隔黄河。则共我这般携手儿相将，举步儿同行，他想所事满心儿快活。【耍孩儿】早是你不合将堂亡双亲躲，你却待改换你家门小可。这李亚仙苦劝你个郑元和，再休提那撒板鸣锣。若还俺娘知咱这暗私奔，到毒似那倒寨计，若还恁爷见你这诸宫调，更狠如那唱挽歌。你脖项上新开锁，俺娘难道那风云气少，恁爷却甚末儿女情多！(外云住)【四煞】楚兰则道是做场养老小，俺娘则是个敲郎君置过活。他这几年间衠亻忍下胡伦课。这条冲州撞府的红尘路，是俺娘剪径截商的白草坡。两只手衠捞摸，恁逢着的瓦解。俺到处足鸣珂。【三煞】今后去了这驮汉子的小鬼头，看怎结末那吃勤儿的老业魔，再怎施展那个打鸳鸯抖擞的精神儿大。则明日管舞旋旋空把个裙儿系，劳攘攘干将条柱杖儿拖。早则没着末，致仕了弟子，罢任波虔婆。【二煞】这一件又得歇心，此一桩又得解脱，暂不见那官身祗候闲差拨。委实倦那月斜杨柳楼心舞，风软桃花扇底歌。欲将这把戏都参破，怎肯尽陶元阳真气，直变做了虚损沉疴。【收尾】此行折末山村野店上藏，竹篱茅舍里躲。能够得个桑榆景内安闲的过，也强如锣板声中断送了我。(下)第四折(卜儿云了)(老孤云了)(乐探上，云)(梅香将衫子、锣板上了)【双调】【新水令】当日个为多情一曲〔满庭芳〕，曾贬得苏东坡也趁波也趁波逐浪。何况这莺花燕市客，更逢着云雨楚山娘。我凭那想像高唐，怎强如俺满意宿鸳鸯。【驻马听】他为我堕落文章，生缠得携手同行不断肠。直这般学成说唱，更则便受恩深处便为乡。则为这情缘千尺藕丝长，误尽禹门三月桃花浪。我若是不正当，枉了他那呆心肠一向在咱心上。【落梅风】我恰猛可地向这厅堂中见，唬得我又待寻幔幕中藏。哎！狠阿公间别来无恙！(做意了)可知我恰轻敲着他那边厢越分外的响。相公呵，这的是那打香印使来的锣棒。【水仙子】相公那日正暴雷急雨怒在书房，几曾这般和气春风满画堂？(孤云)(正旦唱)舍人也没那五陵豪气三千丈，脖项上连铁索两托长！却虽是妾烦恼欢喜杀家堂，路岐人生死心难忘。谢相公赍发觑当，直把俺牒配还乡。【雁儿落】相公把孩儿呵腹内想，越教妾小鹿儿心头撞，我如今引来这园圃中，莫不是赚到这筵席上？【得胜令】却又休金殿锁鸳鸯，一似书帏中拆鸾凰。恁那秀才凭学艺，他却也男儿当自强。他如今难当，日写在招儿上。相公试参详，这的唤功名纸半张！【川拨棹】不索你自夸扬，我可也知道你打了个好散场。休得行唐，火速疾忙，见咱个旧日个恩官使长，与咱多多的准备重赏。【七弟兄】他也大冈，你行也有些情肠，你那起初时敷演时曾听你唱、转街衢行至短垣墙，入花园尽步苍苔上。【梅花酒】厌地转过秉墙，携手儿相将，轻躧践残芳，直望着厅堂，将蛾眉涩道登，到绣楼软门外，你却则未得慌张？房中旧名望，到今日怎遮藏，打扮的死床相。【收江南】口应！老官人分付取小学郎。(孤云了)(正旦唱)则教你住构栏，不教你坐监房。(正末云住)(正旦唱)在相公厅当日个你分开这沙上宿鸳鸯，怎生般对当，却教俺芰荷香里再成双。(卜儿云)(下)【鹧鸪天】玉软香矫意更真，花攒柳衬是消魂。半生碌碌忘丹桂，千里驱驱觅彩云。鸾鉴破，凤钗分，世间多少断肠人。风流公案风流传，一度搬着一度新。象板银锣可意娘，玉鞭娇马画眉郎。两情迷到忘形处，落絮随风上下狂。题目灵春马适意误功名韩楚兰守志待前程正名小秀才琴书青琐帏诸宫调风月紫云亭","dynasty":"元代","title":"杂剧·诸宫调风月紫云庭"}
{"author":"石君宝","content":"楔子(外扮郑府尹引末郑元和、张千上，诗云)几年政绩远相闻，采得民谣报使君。雨后有人耕绿野，月明无犬吠黄昏。老夫姓郑名公弼，荥阳人也，自登进士，久著政声，官授洛阳府尹。所生一子，叫做郑元和，今年二十一岁了，从幼儿教他读书，颇颇有些学问，来年春榜动，选场开，须着元和孩儿取应去，博的一举及第，也与老夫增多少光彩。张千，你可收拾琴剑书箱，伏侍大相公去走一遭。(张千云)理会得。(郑府尹云)孩儿，如今是夏间天道，你有甚气概诗，做一首来，与我听咱。(末云)父亲，你孩儿诗有了。(诗云)万丈龙门则一跳，青霄有路终须到。去时荷叶小如钱，回来必定莲花落。(郑府尹云)前面两句尽有些气概，后面两句也还不见怎的。孩儿，自来功名之事，前程万里，全要各人自去努力。若但因循懒惰，一年春尽一年春，有甚么程期在那里！孩儿，此一去只愿你着志者。(末云)父亲放心，则今日孩儿拜辞了父亲，便索长行也。(做拜别科，唱)【仙吕】【赏花时】赴选皇都将俺学业酬，正是男儿得志秋。题金榜，占鳌头，这万言策须当应口，直着那状元名喧满凤凰楼。(同张千下)(郑府尹云)孩儿去了也。我眼观旌捷旗，耳听好消息。(下)第一折(净同外旦上，云)自家赵大户的便是。人见我有些钱钞，与我起个表德，唤做赵牛筋。这歌者是刘桃花，与我作伴。今日是春间天道，我去那曲江池上，安排小酌，请我这姨姨李亚仙同赏春景。大姐，你自家请一请去。(外旦云)我知道。(唤云)亚仙姐姐，赵官人在曲江池上请姐姐赏春哩。(正旦云扮李亚仙引梅香上，云)妾身姓李，小字亚仙，是教坊乐籍。有个结义的妹子，是刘桃花，今日在曲江池上，安排席面，请我赏玩。时遇三月三日，果然是好景致也呵！(唱)【仙吕】【点绛唇】朝来个雨过效原，早荡出晴光一片。东风软，万卉争妍，山色青螺浅。【混江龙】东君堪羡，买春光满地撒榆钱。你看那王孙蹴鞠，仕女秋千，画屧踏残红杏雨，绛裙拂散绿杨烟。我逐朝席上，每日尊前，可临郊外，乍到城边。据此景好着人无意相留恋。(带云)若依的我呵，(唱)则合这好花休谢，明月常圆。(相见科)(正旦云)妹夫，我有何德能，着你置酒张筵？(净云)姨姨，无甚么孝顺，只宰的一个小小羔儿，请姨姨在曲江池上，开怀畅饮数杯，有何不可！(正旦云)妹夫，你看些新鲜果品去。(净云)我知道，我看果品去也。(下)(正旦云)妹子，我想你除了我呵，便是个第一第二的行首，你与那村厮两个作伴，与他说甚么的是？(外旦云)姐姐，我瞎汉跳渠，则是看前面便了。(正旦云)这的怕不是那！(唱)【油葫芦】则你那痨病损的身躯难过遣，可怎生添上喘？央及杀粉骷髅也吐不出野狐涎，折倒的额颅破便似间道皮腰线，折倒的胸脯瘦便似减骨芭蕉扇。(带云)妹子，(唱)如今那统镘的郎汉又村，谒浆的崔护又蹇，他来到谢家庄，几曾见桃花面？酩子坦揣与些柳青钱。(云)(妹子)咱看花去来。(做行科，云)妹子，你看，那庄家每也赏寒食哩！(唱)【天下乐】兀的不三月清明艳丽天，(带云)妹子，(唱)咱和你翩也波翩。绕着这古墓前，你看那香车宝马迭万千。行行里玩一会景致，行行里听一会管弦，(带云)妹子，你觑波，(唱)早离了酒席儿偌近远。(末做骑马同张千上，云)自家郑元和，离了父亲，来到都下，举场未开。时遇春天明媚，引着张千，且去那曲江池上赏玩一遭。可早来到也，你看好景致。(诗云)家家无火桃喷火，处处无烟柳吐烟。金勒马嘶芳草地，玉楼人醉杏花天。张千，你见这两个妇人么？那一个分外生的娇娇媚媚，可可喜喜，添之太长，减之太短，不施脂粉天然态，纵有丹青画不成，是好女子也呵！(做坠鞭科，张千拾云)相公，坠了鞭子也。(末云)真个是风风流流，可可喜喜。(又坠鞭，张千拾云)相公，又坠了鞭子也。(末云)我知道。好女子，好女子。(又坠鞭，张千拾云)相公，又坠了鞭子也。(末云)我知道。(正旦云)我看那生裹帽穿衫，撒丝系带，好个俊人物也！(唱)【那吒令】谁家个少年，一时间撞见；一时间撞见，两下里顾恋；两下里顾恋，三番家坠鞭。(带云)妹子也，他还是个子弟，是个雏儿。(唱)他管初逢着路柳丝，他管乍见着墙花片，多应被花柳牵缠。【鹊踏枝】墙花也甚芳鲜，路柳也不飞绵。忙杀游蜂，恨杀啼鹃，没乱杀鸣珂巷亚仙，兜的又引起顽涎。(末云)张千，这壁看了，可到那壁看去来。(正旦唱)【寄生草】他将那花阴串，我将这柳径穿。少年人乍识春风面，春风面半掩桃花扇，桃花扇轻拂垂杨线，垂杨线怎系锦鸳鸯，锦鸳鸯不锁黄金殿。(云)梅香，你去请赵官儿来。(净上，云)姨姨，叫我做甚么？(正旦云)妹夫，那里有个野味儿，请他来同席，惟做甚么？(净云)在那里？(做见科)呀，我道是谁，元来是郑舍。(末云)赵牛筋，我问你咱。那两个女子，谁氏之家？(净云)那一个生的好些的，是上厅行首李亚仙；这一个是他妹子刘桃花，就是敝表。我姨姨着我来请你哩，你过去同吃几杯儿酒。(末云)怎好搅扰。(净云)姨姨，我请将来了也。(末做见科)(正旦云)敢问足下仙乡何处，甚姓何名？(末云)小生姓郑，表德元和，荥阳人氏，因为应试到此。敢问小娘子高姓？(旦云)妾身不幸，落在平康，唤做李亚仙的便是。(末云)久闻芳名，今得一睹，实乃小生有缘也。(旦云)梅香，将酒来。(递酒科，云)解元，请满饮此杯。(净云)姨姨，这酒是我买的，我也吃一钟儿。(旦云)呀，可忘了妹夫也。(末云)俺两个曾结义兄弟哩。(正旦云)这等，那个是仁兄？(末云)我是仁兄。(正旦云)你是仁兄沙！(唱)【醉中天】莫不是冲倒临川县？(净去)我是爱弟。(正旦云)你是爱弟沙，(唱)莫不是买断了丽春园？(净云)姨姨，俺和刘大姐两口儿，不似牵牛郎织女那！(正旦唱)你真个是牵牛上碧天，枉踏踏这清虚殿。我只问曲江里水比那天台较远？今日和刘郎相见，(云)妹子，我索谢你，(外旦云)姐姐谢我做甚么？(正旦唱)不因你个小名儿沙，你怎肯误入桃源。(末云)牛筋，你过去，说我要在亚仙姐姐家使一把钞，可容许么？(净云)姨姨，恰才元和秀才要来姨姨家使把钞，姨姨心下如何？(正旦云)妹夫，你说了就是。则俺母亲有些利害，不当稳便。(唱)【金盏儿】他见兔儿叵寸鹰颤，口店羊骨不嫌膻。常则是肉吊窗放下遮他面，动不动便抓钱。只怕你脑门边着痛箭，胳膊上惹空拳，那其间羞归明月渡，懒上载花船。(末云)那里有这般利害的？只是多与他些钱钞便了。(正旦唱)【青哥儿】俺娘呵外相儿卜分十分慈善，就地里百般百般机变。那怕你堆积黄金到北斗边，他自有锦套儿腾掀，甜唾儿粘连，俏泛儿勾牵，假意儿熬煎，辘轴儿盘旋，钢钻儿钻研，不消得迫欢买笑几多年早下翻了你个穷原宪。(末云)料得小生决不到此，只要姐姐许小生做一程伴，便当倾囊相赠，有何虑哉！(正旦唱)【赚煞】往常我回雪态舞按柳腰肢，遏云声歌尽桃花扇，从今后席上尊前腼腆。(末云)就将小生的马，送大姐回去。请上马。(做递鞭科)(正旦唱)更做道如今颠倒颠，落的女娘每倒接了丝鞭。(末云)小生多备些钱，送与妈妈，必然容允。(正旦唱)咱既然结姻缘，又何须置酒张筵？虽然那爱钞的虔婆他可也难恕免。争奈我心坚石穿，准备着从良弃贱，我则索你个正腔钱，省了你那买闲钱。(下)(末梅香张千随下)(净云)你看，郑舍随着姨姨去了也，我和你明日将些酒礼，与他作贺去来。(净、外旦同下)第二折(郑府尹上，云)老夫郑公弼。自从遣我元和孩儿上朝取应，不觉又是两年光景。功名成否，自有个大数，这也不望他了。只是一去许久，怎么书信也不捎一封儿来？使老夫好生牵挂。正是：虽然千尺线，两地系人心。(张千上，云)可早来到也。老爷，张千叩头。(郑府尹云)我正在此想念。张千，我元和孩儿好么？(张千云)好教老爷得知。大相公来到京师，不曾进取功名，共一个行首李亚仙作伴，使的钱钞一些没了，被老鸨赶将出来，与人家送殡唱挽歌，十分狼狈，连小的也没处讨饭吃。一径的来报知老爷，可支些俸钱，去取了大相公回来。(郑府尹做怒科，云)嗨，谁想元和孩儿在都下没了钱，与人家送殡唱挽歌，兀的不辱没杀老夫也！张千，将马来，老夫亲自到那里看那厮去。(下)(正旦引梅香上，云)想这虔婆，好是不中，见元和无了钱物，就赶将出去。我想的有人家虔婆利害，也不似俺娘这般忒狠毒也呵！(唱)【南吕】【一枝花】俺娘眼上带一对乖，心内隐着十分狠；脸上生那歹斗毛，手内有那握刀纹。狠的来世上绝伦，下死手，无分寸。眼又尖，手又紧。他拳起处又早着昏，那郎君呵，不带伤必然内损。【梁州第七】俺娘呵，则是个吃人脑的风流太岁，剥人皮的娘子丧门。油头粉面敲人棍，笑里刀剐皮割肉，绵里针剔髓挑筋。娘使尽虚心冷气，女着些带耍连真，总饶你便通天彻地的郎君，也不彀三朝五日遭瘟。则俺那爱钱娘扮出个凶神，卖笑女伴了些死人，有情郎便是那冤魂。俺娘钱亲钞紧，女心里憎恶娘亲近，娘爱的女不顺。娘爱的郎君个个村，女爱的却无银。(卜儿上，云)自从我将郑元和撚了出去，我这女儿为他呵，在家茶不茶，饭不饭，又不肯觅钱。如今郑元和无了钱，与人家送殡唱挽歌讨饭吃。今日有一家出殡，料得他必然在那里唱歌，我如今叫女儿出来，在看街楼上看出殡去。他若是见了元和这等穷身泼命，俺那女儿也死心塌地与我觅钱。孩儿那里？(正旦见科)(卜儿云)孩儿，我和你到看街楼上散闷去。今日有个大人家出殡，摆设明器，好生齐整，我和你看一看波。(正旦云)我本懒的去，争奈我这虔婆絮聒杀人，无计奈何，须索跟他走一遭。好波，我跟奶奶去看看。(做走科)(末、净唱挽歌上)【商调】【尚京马】也则俺一时间错被鬼昏迷，是赡表子平生落得的。那有见识的哥哥每知了就里，似这等切切悲悲，从今后有金银，多攒下些买粮食。(正旦云)这虔婆则道我见元和穷身泼命，必然不睬他。他不说呵便罢，他若说呵，着他吃我几嘴好的。(卜儿云)孩儿，你看那无钱的子弟，在那里迎丧送殡哩！(正旦唱)【隔尾】你道是无钱的子弟那里迎丧殡，(云)你兀自戏说哩，(唱)这须是你爱钱的虔婆送了人。(卜儿云)这亡化的，不知是婆娘，是汉子？(正旦唱)那亡化的婆娘不须你问。(卜儿云)不知他偌大年纪了？(正旦唱)多管是未及到五旬。(卜儿云)为甚的无个亲眷那？(正旦唱)你道为甚的无个六亲。(卜儿云)不知害甚么病死了那？(正旦唱)想则为那苦克瞒心钞儿上紧。(卜儿云)兀的不就是那郑元和？是谁家死了人，要郑元和在那里啼哭？(正旦唱)【牧羊关】常言道街死巷不乐。(卜儿云)你只看他穿着那一套衣服。(正旦唱)可显他身贫志不贫。(卜儿云)他紧靠定那棺函儿哩。(正旦云)谁不道他是郑府尹的孩儿！(唱)他正是倚官挟势的郎君。(卜儿云)他与人摇铃儿哩！(正旦唱)他摇铃子当世当权。(卜儿云)他与人家唱挽歌儿哩！(正旦唱)唱挽歌也是他一遭一运。(卜儿云)他举着神楼儿哩！(正旦唱)他面前称大汉，只待背后立高门。送殡呵须是仵作风流种，唱挽呵也则歌吟诗赋人。(虚下)(郑府尹引张千上，云)张千，那厮在那里？(张千云)则这杏花园里便是。(做见净科)(郑府尹云)兀那厮甚么人？(张千云)则这个便是帮着相公使钱的赵牛筋。(郑府尹云)张千，与我打这厮去！(做见末科)(郑府尹云)张千，打这小畜生！(张千云)他是大相公，小的则是个泥鞋窄袜的公人，怎么敢打？(郑府尹做怒科，云)你不敢打，取板子过来，待我自家打。(做打科，云)辱子！(张千云)休说褥子，破席头也没一块。(做打死科)(郑府尹云)元和！(张千做摸鼻子科，云)哎呀！死也死了，怎么元和？(郑府尹云)张千，我既打死这辱子，你将他尸骸丢在千人坑里，我先回去也。(诗云)本为求名遣入都，岂知做出恁卑污。这等辱门败户羞人甚，倒也不若无儿一世孤。(下)(净上，报科，云)李家姨姨，郑老相公在杏花园里打死郑舍了也。(旦慌去看科，云)呀，元和！你真个打死了那！(唱)【骂玉郎】打的你浑身鲜血糊涂尽。我这里观了容貌，他那里减了精神。就着这车辙里雨水天生近，用手去满满的掬，口儿中款款噙，面皮上轻轻噀。【感皇恩】你死的来不着家坟，撇的我那里终身？(做叫科，云)元和，请起波，请起波。(唱)谁着你恋莺花，轻性命，丧风尘。(末做醒科，云)哎呀！醒便醒了，怎么捱的这等疼那。(正旦唱)他道是元和醒也，这的便子弟还魂。(正末做惊复倒科)(正旦云)元和，是我在此。(正末做起科，云)姐姐，你不怕旁人耻笑，妈儿嗔怒，俺家爷爷怪恨那？(正旦唱)我也怎怕的旁人笑，劣母嗔，你爹恨！【采茶歌】我怕你死在逡巡，抛在荆榛，又则怕傍人夺了你个俊郎君。(末云)你妈儿利害哩！(正旦云)俺娘便利害呵，(唱)我也则是一度愁来一度忍。(末云)俺家爹爹打的我苦也！(正旦唱)你爹打呵，谁教你唱一年春尽一年春！(卜儿上，云)要我直赶到这里，你这贱人还不快家去？快家去！(正旦云)俺娘拄着这条瘦亭亭拄杖，也不是条拄杖那，(唱)【黄钟煞】则是个闷番子弟粗桑棍。(云)系着这条舞旋旋的裙儿，也不是裙儿，(唱)则是个缠杀郎君湿布袍。接郎君分外勤，赶郎君何太狠！常言道娘慈悲，女孝顺；你不仁，我生忿。到家里决撒喷，你看我寻个自尽，觅个自刎，官司知，决然问。问一番，拷一顿。官人行，怎亲近。令史每，无投奔。我着你哭啼啼带着锁，披着枷，恁时分，(云)走到衙门前，古堆邦坐的。有人问，妈妈你为甚么来，送了这孤寒的老身？妈妈道，这都是那生忿的小贱人送了我也！(唱)我直着你梦撒了撩丁，倒折了本。(卜儿拖正旦下)(末云)那虔婆好狠也，李亚仙好忍也，我郑元和好苦也，适才亚仙在此，尽有顾盼小生之意，争奈被他虔婆逼勒去了，单留小生一个，又是打伤的人，那里讨碗饭吃？(叹科，诗云)可堪老鸨太无恩，撇下孤贫半死身。仔细思量无活计，不如仍还去唱\"一年春尽一年春。\"(下)第三折(正旦引梅香上，云)想俺这虔婆好是不中，见元和有些钞物，都坑了他的，赶将出去。如今暮冬天道，纷纷扬扬下着这般大雪，元和，知他在那里忍冷也呵！(唱)【中吕】【粉蝶儿】月馆风亭，则为这虔婆上梁不正，这些时消疏了燕燕莺莺。风月所得清白，雨云乡无粘带，烟花寨耳根清净。人问道亚仙的今世今生，则俺那郑元和可甚么了身达命。(云)梅香，你与我寻郑姐夫去。(梅香云)冷化化的那里寻去？(正旦云)这妮子好不晓事！(唱)【醉春风】咱这里温水浸琼花，尚兀自冰澌生玉鼎。似这等扬风搅雪没休时，他倒大来冷，冷。你去那出殡处跟寻，起丧处访问，下棺处打听。(梅香云)我去寻便了。(末、净上，梅见科，云)俺姐姐正望你哩，咱家去来。(末做见科，云)姐姐，好大雪，兀的不冻杀我也！(正旦云)梅香，将酒来，与他两个吃。(末、净做寒吃酒科)(正旦云)赵牛筋，你且在这里，若那虔婆来时，你咳嗽为号。(净云)我知道。(正旦云)元和，好冷也。(唱)【十二月】遍乾坤冬寒暮景，寰宇内糁玉筛琼。长街上阴风凛冽，头直上冷气严凝。(带云)好凄凉人也。(唱)又不曾亏负了萧娘的性命，虽同姓你又不同名。【尧民歌】你本是郑元和也上酷寒亭，俺娘那茅茨火熬煎杀纸汤瓶。促的那锦鸳鸯苦死欲撏翎，打的那比目鱼切鹓尚嫌腥。他便天生、天生爱钞精。(末云)别人家不似这般利害那！(正旦唱)争甚虔婆每一个个传槽病！(卜儿上，云)梅香，开门来。(梅香云)姐姐，奶奶来了，怎生是好那！(净做连嗽科)(正旦唱)【满庭芳】哎，怎不教你元和猛惊，那里是虔婆到也，分明是子弟灾星。这一场唱叫无干净，死去波好好先生。(卜儿做见科，云)呀，那叫化头，你又来怎的？(净再做咳嗽科)(卜儿云)这个是赵牛筋，我家须不是卑田院，怎么将这叫化的都收拾我家来了？(正旦唱)罢波，你实拿住风月所和奸罪名，检着这乐章集依法施行，常拚着枷稍上长钉钉，你只问临川县令，可不道惺惺的自古惜惺惺。(卜儿云)你看他穷身泼命，他又无钱，你则管留他在家里做甚么？(正旦云)娘也，勾了你的也！(唱)【耍孩儿】虽不曾把黄金堆到北斗杓儿柄，也做的过家私叠等，只为你虚心假意会劳承，赚的他囊橐如冰。(带云)他有钱呵，(唱)一家儿簇捧做胸前肉；(带云)他没钱呵，(唱)半合儿憎嫌做眼内钉，早把倒宅计安排定。只为些蝇头微利，蹬脱子我锦片前程。(卜儿云)你看这等锦绣帏翡翠屏，是留得叫化子睡的？(正旦唱)【三煞】卖弄甚锦绣帏翡翠屏，则他这瓦罐儿早打破在你姻脂井。他便能飞也飞不出千重网，便会跳也跳不过万丈坑，郑元和亲身证。(卜儿云)你这小贱人，还不赶他出去？要讨打哩！(正旦唱)你就将他赶离后院，少不的我也哭倒长城。(净做咳嗽科)(小儿云)兀那赵牛筋，你当初有钱在刘桃花家使，须不曾我家使，你不到刘家去叫化，却到我家来，好不识进退。(净云)这郑舍也是我总承你家的，不知亚仙姨姨吃了我几席酒，今日便分一杯儿与我吃，也是个舍钱的。奶奶，怎么这等做得山？(卜儿打赵下)(又打末)(正旦遮住科，唱)【二煞】我和他埋时一处埋，生时一处生。任凭你恶叉白赖寻争竞，常拚个同归青冢抛金缕，更休想重上红楼理玉筝。非是我夸清正，只为他星前月下，亲曾设海誓山盟。(卜儿云)好波，你个谢天香！(正旦唱)【尾煞】我比那谢天香名字真，(卜儿云)他可做的柳耆卿么？(正旦云)你嗓磕他怎的？(唱)他比那柳耆卿也不斤两轻。(卜儿云)这都是我大秤称过的。(正旦唱)折莫娘将定盘星生扭做国三硬。(卜儿云)我这门户人家，穿的吃的，那件不要钱使？你不与我觅钱，你待怎么？(正旦云)我想元和将着许多钱钞都用尽在我家，致得今日狼狈。欺天负人，瞒心昧己，神明也不保佑。如今奶奶年已六十岁了，情愿将亚仙身边所有，计算还你，勾过二十年衣食之用，赎我亚仙之身，与元和另寻房屋居住，教他用心温习经书，待到来年选场，必称其志。(卜儿云)说那里话？你正青春年少，伴着这个一千年一万世不能勾发迹的穷乞儿，我怎么肯？你只去卖笑求食，做你那本等行业便了。(正旦云)奶奶，你不依我，你听者。(唱)你待要我卖笑求食，直将我来慢慢的等。(拥末下)(卜儿云)你看这小贱人，竟自拥着郑元和去了。天呵，这叫化头身子月音月音臜臜希臭的，你还想和他作伴？(诗云)公然不想觅铜钱，只恋无端恶少年。多敢爱他歌唱好，双双携手入卑田。(下)第四折(郑府尹引张千上，云)自从杏园里打了孩儿一顿，至今不知下落。早间有人报道，新县令来见，与我老夫同姓。张千，门首觑者，若县令来时，报复我知道。(张千云)理会的。(末扮冠带引祗从上，诗云)独对千言日未晡，为官洛邑见飞凫。当时不得佳人力，险作穷途一饿夫。小官郑元和便是。多亏李亚仙留我在家，劝我苦志攻书，遂得一举成名。今授洛阳县令，适间上过任了。如今参见本府府尹去。(张千做报见科)(郑府尹云)你不是我孩儿郑元和么？(末云)怎这等要便宜？我那里是你孩儿！左右，将马来，我自去也。(下)(郑府尹云)分明是郑元和一般模样，他倒说不是。这也有甚么难见处？张千，取他递的脚色来我看。(张千云)脚色在此。(做看科)(郑府尹笑云)可知是我孩儿郑元和。(张千云)我也道这县官与大相公好生厮像。(郑府尹云)他道我在杏园里打了他一顿，父子恩情都已绝了，故此不肯厮认。我看他脚色上写道妻李氏，想就是那妓女了。(张千云)那行道叫做李亚仙，正是李氏。(郑府尹云)我想起来，元和孩儿醒转之后，必定是那李亚仙收留回去，劝他读书，成其功名，是一个贤惠的了。我如今去见那媳妇儿，着他劝元和认我，又何难哉！张千，将马来，随我到新县官私宅走一遭去。(下)(末同正旦引祗从、梅香上，云)夫人，小官已为朽木死灰，若非你拯救吹嘘，安能到此？(正旦云)元和，谁想有今日也呵！(唱)【双调】【新水令】散春风和气满鸣珂，燕莺恰便似耳边吹过。往常我尊前歌婉转，席上舞婆娑，这妙舞清歌，都参透，总识破。(末云)夫人，咱今日夫妻完美，须念往昔艰难，咱待舍些钞周济贫人，大乞儿一贯，小乞儿五百文。(正旦云)相公，你主的是。(唱)【沉醉东风】俺也曾几番家心中揣摩，莫不是梦里南柯。当日要一文钱没处求，今日享千钟粟还嫌薄。知他来命福如何？你则待普度慈悲念佛啰，权做个收因种果。(净上，云)打听得新任县令舍钱，我去讨些钱使，叫化碗饭吃。(做见科)(正旦云)我道是谁，元来是赵牛筋。(唱)【雁儿落】俺如今有过活，你兀自难存坐。哎，你个卑田院老教头，(云)你认的我么？(净云)奶奶你是谁？(正旦唱)我便是鸣珂巷陪钱货。(净云)元来是李家姨姨。(正旦唱)【得胜令】你可认的那旧家计郑元和？(末见科，云)夫人，他是谁那？(正旦唱)他是你同伴的老哥哥。不争你那地塌下摇铃子，对着这衙厅上教演他唱挽歌。这般样村呵，你道是不快俺风尘过，休波倚仗着门前桃李多。(末云)赵牛筋是我同受贫穷的人，左右，取五千钱来与他去。(净跪叫云)兀的不是舍钱的老爷奶奶呵！(下)(卜儿上，云)叫化咱，叫化咱。(正旦云)那门外又是甚么人闹炒？我试看咱。(做见科，唱)【川拨棹】阶垓下闹镬铎，闹火火，为甚么？则见他发似丝窝，眼似胶锅，口似番河。(带云)我道是谁？(唱)原来是搅肚蛆肠的老虔婆，将瓦罐都打破。(左右打科)(卜儿云)你打破了我的瓦罐哩。(正旦唱)【七弟兄】你敢是恨我、怨我，甚存活。想你来迎新送旧多胡做，到今日穷身泼命怎收科？舒着那手掌儿道乞化钱一个。(云)前日我算过二十年用度与你，怎生便这般穷了来？(卜儿云)则被一把天火烧了我家缘家计，因此上折倒的穷了。(正旦唱)【梅花酒】元来是那场火，使不着你偻儸，显不着你悲合，早则了了也那婆婆。那火倏的来，忽的着，烧地眠，炙地卧，眼睁睁，怎奈何？为巴钱毒计多。被天公生折磨。(末云)想起他赶我出门的时节，本等不该认了，但是许夫人赎身一件，也还有母子情分。如今另置一所小宅，每季给他衣食之费，养赡终身便了。(卜儿云)前日与了我二十年用度，被一场火烧的光光荡荡，倘或又是火发，也不可保。女儿，我想来，你也尚青春年少，只是仍旧与我觅钱才好。(左右喝科，下)(郑府尹上，云)早来到私宅门首。张千，你入去报与夫人知道，说老夫来了也。(张千报科，云)禀夫人得知，有老相公在于门首。(正旦慌接跪科，云)早知老相公到来，只合远接，接待不及，勿令见罪。(唱)【收江南】呀，草堂中忽地贵人过，急的我忙接待敢蹉跎？(郑府尹云)媳妇儿，我当初在杏园里打上孩儿一顿，也只要他成人。今日孩儿得了官，就不肯认我。媳妇儿，你与我问他这个是何道理？(正旦唱)你父子们有甚不相和，倒着俺定夺？管教你一家完美笑呵呵。(云)相公，你为何不肯认老相公那？(末云)吾闻父子之亲，出自天性。子虽不孝，为父者未尝失其顾复之恩；父虽不慈，为子者岂敢废其晨昏之礼？是以虎狼至恶，不食其子，亦性然也。我元和当挽歌送殡之时，被父亲打死，这本自取其辱，有何仇恨？但已失手，岂无悔心？也该着人照觑，希图再活；纵然死了，也该备些衣棺，埋葬骸骨，岂可委之荒野，任凭暴露，全无一点休戚相关之意？(叹科)嗨，何其忍也！我想元和此身，岂不是父亲生的？然父亲杀之矣。从今以后，皆托天地之蔽佑，仗夫人之余生，与父亲有何干属？而欲相认乎？恩已断矣！义已绝矣，请夫人勿复再言。(正旦云)相公，你当初在杏园吃打时节，妾本欲以死为谢，然而偷生至今者，为相公功名未就耳。今幸得一举登科，荣宗耀祖，妾亦叨享花诰为夫人县君，而使天下皆称郑元和有背父之名，犯逆天之罪，无不归咎于妾，使妾更何颜面可立人间？不若就厌衣的裙刀，寻个自尽处罢！(唱)【鸳鸯煞】从今后把并头花蕊甘生锉，同心搂带拚教割。这的是万古纲常，众口评跋。畅道罪逆滔天，何时解脱？(做对末拜科，云)相公，妾今日怎么爱惜得一死？人都道郑元和死为辱子，也只由的李亚仙；生为逆子，也只由的李亚仙。(唱)都为我泼贱烟花，把你个名儿污。不由不奔井投河，便封我到一品夫人，也荣耀不的我。(末慌夺刀科，云)夫人，怎么这等性急？我看夫人面上，认我父亲罢。(郑府尹云)你看这厮波。(末同正旦拜科)(郑府尹云)且喜孩儿认了我也，又得了一个贤惠的媳妇儿，便当杀羊置酒，做个庆贺的筵席。(词云)亲莫亲父子周全，爱莫爱夫妇团圆。郑元和风流学士，李亚仙绝代婵娟。曲池前偶逢情赏，杏园后益显心坚。早遂了跳龙门桂枝高折，空余下莲花落乐府流传。题目郑元和风雪卑田院正名李亚仙花酒曲江池","dynasty":"元代","title":"杂剧·李亚仙花酒曲江池"}
{"author":"陈应张","content":"欲向磐溪寄迹踪，为耽衡泌水溶溶。临池自愧成雕鴳，阅世那知好画龙。壮士不妨忘我相，丈夫岂肯受人容。梦中切莫争头角，漏尽声来何处钟。","dynasty":"明代","title":"江村其一"}
{"author":"陈应张","content":"叹歌河水乐忘归，薄浣江城望翠微。游世合应称好好，逢人休若辨非非。乃公且勿誇安事，阿嫂何能为解围。惟有濂溪浑不染，凭君学制芰荷衣。","dynasty":"明代","title":"江村其二"}
{"author":"陈应张","content":"琅玕高挂与檐齐，桃瓣花开落满堤。短褐不堪寒透骨，热肠那惜醉如泥。愁城郁郁岚深锁，歧路茫茫瘴绕迷。闻道乘驴诗兴急，灞桥应往看新题。","dynasty":"明代","title":"江村其三"}
{"author":"陈应张","content":"市隐何须更买山，洋洋江上漫偷閒。莫愁流水无知己，挹得春风且解颜。寂寞龙睛回冷水，萧条鹤发点新斑。长安轻薄休相妒，已去年华曾几还。","dynasty":"明代","title":"江村其四"}
{"author":"李邺","content":"长听巴西事，看图胜所闻。江楼明返照，雪岭乱晴云。景象诗情在，幽奇笔迹分。使君徒说好，不只怨离群。","dynasty":"唐代","title":"和绵州于中丞登越王楼作"}
{"author":"堵允锡","content":"丹心报国气如虹，争羡书生万里功。养士百年凭一战，筹边三策仗元戎。燕颌已矣身难赎，马革嗟哉恨不穷。遥望将军酣战处，贾庄落日起悲风。","dynasty":"明代","title":"哭卢思马二首选一"}
{"author":"堵允锡","content":"湖山不改旧风流，万顷波光照荻洲。听我好禽当日句，怀人芳草接天愁。半生蕉叶难为梦，一树梧声忽到秋。大笑开颜原不易，倾尊莫负故人留。","dynasty":"明代","title":"宿菰川侨居有感"}
{"author":"陈名夏","content":"霄汉星悬卤薄飞，泰坛爟火候龙衣。连钱苑马齐金勒，作阵宫乌历翠微。日景吹葭寒谷暖，云光绕仗羽林围。侍臣恭赋横汾祀，群望黄舆紫陌归。","dynasty":"清代","title":"郊坛恭纪"}
{"author":"陈名夏","content":"寒山凄绝暮烟斜，旧日村原见几家。草长甫田惊宿雉，人稀落木乱啼鸦。畏兵相避真如火，携友长征未有涯。夙慕中原文献地，到来拂面起尘沙。","dynasty":"清代","title":"至睢州有感"}
{"author":"陈名夏","content":"苍山不可极，英特应地符。弱冠托豪素，足迹凌寰区。旁皇恣冥探，谐笑归吾庐。岂怨知者寡，灌园道有余。","dynasty":"清代","title":"五子咏·滇南唐大宋"}
{"author":"陈名夏","content":"方生天下士，踔厉青云端。独袂挥众言，河汉下飞湍。宣籁匹金石，文陛相盘桓。一朝黄鹄举，流盼伤羽翰。","dynasty":"清代","title":"五子咏·桐山方密之"}
{"author":"陈名夏","content":"歌台大风起，儿童吟乐章。逶迤数千纪，作者称登堂。正声破淫哇，取材齐《柏梁》。男儿意气重，醉卧多尤伤。","dynasty":"清代","title":"五子咏·沛县阎古古"}
{"author":"陈名夏","content":"布衣颇不贱，视我隐侯裔。三箧暗能诵，贵游争交知。山川助贫窭，乃欲安蒿藜。岁暮长安道，著书新满帷。","dynasty":"清代","title":"五子咏·吴江沈元子"}
{"author":"陈名夏","content":"侧闻演象教，乃在吴门山。日夕咏四始，策足开心颜。家逾一万里，天空鸟飞还。同予念唐子，惨澹禅灯间。","dynasty":"清代","title":"五子咏·滇南苍雪"}
{"author":"陈名夏","content":"一日两命驾，过我松亭前。执手慰老颜，不若人相怜。沧海十万里，来任天官篇。占象见端委，告君忧未然。忠爱性不移，直谏意益坚。贾谊遇汉文，《治安书》可传。公为太史令，洛下诚并贤。翻愧畴昔交，势利多扳缘。愿从学道术，寡营成大年。","dynasty":"清代","title":"西洋汤道未先生来"}
{"author":"陈名夏","content":"书生携我城外山，童仆举火何其难。流萤入户光自照，蟋蟀在床鸣不闹。予家既破牛马走，世上饥寒无不有。何人共此患难中，与君且醉重阳酒。孔融既逝宾客稀，丈夫熟视何所为。素秋零落色不瘁，纷纷轻薄皆小儿。我欲歌，听者疑。我重泣，如绠縻。以此叹息无古道，千载相思在管鲍。","dynasty":"清代","title":"福宁州城外即事慰袁生"}
{"author":"薛昭纬","content":"时君过听委平衡，粉署华灯到晓明。开卷固难窥浩汗，执衡空欲慕公平。机云笔舌临文健，沈宋章篇发咏清。自笑观光辉（下阙）","dynasty":"唐代","title":"华州榜寄诸门生"}
{"author":"薛昭纬","content":"一碟毡根数十皴，盘中犹更有红鳞。早知文字多辛苦，悔不当初学冶银。","dynasty":"唐代","title":"谢银工"}
{"author":"薛昭纬","content":"一楪毡根数十皴，盘中犹更有红鳞。早知文字多辛苦，悔不当初学冶银。","dynasty":"唐代","title":"谢银工"}
{"author":"成锐","content":"馨香虽有艳，栽植未逢人。","dynasty":"宋代","title":"句"}
{"author":"成锐","content":"凭高看渐远，更上最高楼。","dynasty":"宋代","title":"句"}
{"author":"成锐","content":"彩槛应无分，春风不借恩。","dynasty":"宋代","title":"句"}
{"author":"成锐","content":"綵槛应无分，春风不借恩。","dynasty":"宋代","title":"句其一"}
{"author":"成锐","content":"凭高看渐远，更上最高楼。","dynasty":"宋代","title":"句其三"}
{"author":"德隐","content":"山中多晚凉，清风厉秋节。遥瞻四五峰，壁立皆奇绝。修竹傍林开，乔松倚岩列。黄菊散芳丛，清泉凝白雪。对此怀素心，千里共明月。愿保幽贞姿，岁寒双皎洁。","dynasty":"清代","tags":"秋天，写景，女子，坚贞","title":"新秋晚眺"}
{"author":"德隐","content":"兰闺仪范廿年馀，德耀神葩玉不如。坐帐每教吟五字，遗奁亲自绘双鱼。最怜辛苦怀兰佩，犹忆提携载鹿车。风木有情肠欲断，梦中空自学牵裾。","dynasty":"清代","title":"春日泣怀先慈"}
{"author":"德隐","content":"遥望残阳落故墟，更传烽火遍州闾。绿沈渭亩临溪竹，香散文园满架书。钓艇苍茫浮少伯，琴台寂寞忆相如。多君腹笥依然在，词赋翩翩好似初。","dynasty":"清代","title":"当湖文园闻已填茂草慰外君"}
{"author":"德隐","content":"一天风雨倍伤离，回首寒泉曲涧西。伯道祠边猿独唳，中郎墓上鸟空啼。尘飞台阁书还在，雪压松筠鹤自栖。从此素丝凭世染，漫怜志与白云齐。","dynasty":"清代","title":"祀寒山先墓"}
{"author":"德隐","content":"吟得新诗子夜残，银釭点点照花栏。须臾小婢来相报，深竹乌啼月满滩。","dynasty":"清代","title":"皆令黄夫人过寓山闺即事"}
{"author":"德隐","content":"眉锁春山鬓点鸦，莫将桃李斗芳华。无心去逐风流队，閒向雕阑数落花。","dynasty":"清代","title":"美人"}
{"author":"德隐","content":"南山南，北山北，其中有竹人不识。托根数茎临严霜，虚心愿并幽溪柏。秋深草木零落尽，此竹亭亭终不易。","dynasty":"清代","title":"种竹歌"}
{"author":"庾敬休","content":"清晨凝雪彩，新候变庭梅。树爱春荣遍，窗惊曙色催。寒江添粉壁，积润履青苔。分明六出瑞，隐映几枝开。闻笛花疑落，挥琴兴转来。曲成非寡和，长使思悠哉。","dynasty":"唐代","title":"春雪映早梅"}
{"author":"波越重之","content":"秋风荆棘海南关，谁唱当年行路难。夜半豺狼声咫尺，一痕霜月渡前湾。","dynasty":"清代","title":"杂感"}
{"author":"波越重之","content":"四更鸡唱破霪霖，爽气侵衣转觉森。杖底云开疑拂晓，一弦月挂九芎林。","dynasty":"清代","title":"拂晓入九芎林街"}
{"author":"刘熊渠","content":"游湘有余怨，岂是圣人心。竹路猿啼古，祠宫蔓草深。素风传旧俗，异迹闭荒林。巡狩去不返，烟云怨至今。","dynasty":"两汉","tags":"怀古","title":"舜庙怀古"}
{"author":"高晞远","content":"梦绕荆溪，蟹肥春瓮满。","dynasty":"宋代","title":"失调名"}
{"author":"高晞远","content":"种竹期十年，栽橘盈千头。虽云多远虑，无乃为身谋。高人绝尘累，俟德居此丘。泰宇无畦畛，虚空有天游。仁义尚蘧庐，道德成安流。结茅依翠微，极目际平畴。白云度寥廓，黄鹄下沧洲。百世此周览，我志尚可求。只应柴桑翁，真趣共悠悠。","dynasty":"宋代","title":"心远堂"}
{"author":"高晞远","content":"豪气欲吞天下士，冷官初到岳阳城。","dynasty":"元代","title":"句"}
{"author":"归登","content":"嘉荐既陈，祀事孔明。闲歌在堂，万舞在庭。外则尽物，内则尽诚。凤笙如闻，歌其洁精。","dynasty":"唐代","title":"郊庙歌辞。享惠昭太子庙乐章。请神"}
{"author":"臧丙","content":"是个人言好性灵，镐京碑记念千厅。五言出格为诗匠，百盏长杯应酒星。曾把篆求身上紫，几将金买面前青。多闻国士相寻访，莫把松门昼夜扃。","dynasty":"宋代","title":"寄赠终南英公上人"}
{"author":"唐尧臣","content":"晋末英雄起，神器沦荒服。胡月蚀中原，白日升旸谷。金陵实形胜，关山固重复。巨壑隍北壖，长江堑西隩.凿山拟嵩华，穿地象伊穀.草昧席罗图，荜路戴黄屋。一时因地险，五世享天禄。礼乐何煌煌，文章纷郁郁。多士春林秀，作颂清风穆。出入三百年，朝事几翻覆。搀抢如云勃，鲸鲵旋自曝。倦闻金鼎移，骤睹灵龟卜。吁嗟王气尽，坐悲天运倏。天道何茫茫，善淫乃相复。行路偏衣半，遂亡大梁族。日隐汀洲上，登舻fS川陆。月回吴山树，风闻楚江鹄。因依兰蕙丛，采襭不盈掬。","dynasty":"唐代","title":"金陵怀古"}
{"author":"高蟾","content":"曾伴浮云归晚翠，犹陪落日泛秋声。世间无限丹青手，一片伤心画不成。","dynasty":"唐代","tags":"秋天，感伤，爱国","title":"金陵晚望"}
{"author":"高蟾","content":"天上碧桃和露种，日边红杏倚云栽。芙蓉生在秋江上，不向东风怨未开。","dynasty":"唐代","tags":"考试，援引","title":"下第后上永崇高侍郎"}
{"author":"高蟾","content":"阳羡溪声冷骇人，洞庭山翠晚凝神。天将金玉为风露，曾为高秋几度贫。","dynasty":"唐代","title":"秋"}
{"author":"高蟾","content":"天柱几条支白日，天门几扇锁明时。阳春发处无根蒂，凭仗东风分外吹。明月断魂清霭霭，平芜归思绿迢迢。人生莫遣头如雪，纵得春风亦不消。","dynasty":"唐代","title":"春"}
{"author":"高蟾","content":"天地太萧索，山川何渺茫。不堪星斗柄，犹把岁寒量。","dynasty":"唐代","title":"秋思"}
{"author":"高蟾","content":"野水千年在，闲花一夕空。近来浮世狭，何似钓船中。","dynasty":"唐代","title":"渔家"}
{"author":"高蟾","content":"风雨去愁晚，关河归思凉。西游无紫气，一夕九回肠。","dynasty":"唐代","title":"关中"}
{"author":"高蟾","content":"吴甸落花春漫漫，吴宫芳树晚沈沈。王孙不耐如丝雨，罥断春风一寸心。","dynasty":"唐代","title":"吴门春雨"}
{"author":"高蟾","content":"一叶落时空下泪，三春归尽复何情。无人共得东风语，半日尊前计不成。","dynasty":"唐代","title":"落花"}
{"author":"高蟾","content":"天上梦魂何杳杳，日宫消息太沈沈。君恩不似黄金井，一处团圆万丈深。天上凤凰休寄梦，人间鹦鹉旧堪悲。平生心绪无人识，一只金梭万丈丝。","dynasty":"唐代","title":"长信宫二首（后首一作长门怨）"}
{"author":"高蟾","content":"马嘶九陌年年苦，人语千门日日新。唯有终南寂无事，寒光不入帝乡尘。","dynasty":"唐代","title":"长安旅怀"}
{"author":"高蟾","content":"虞泉冬恨由来短，杨叶春期分外长。惆怅浮生不知处，明朝依旧出沧浪。","dynasty":"唐代","title":"晚思"}
{"author":"高蟾","content":"三年离水石，一旦隐樵渔。为问青云上，何人识卷舒。","dynasty":"唐代","title":"即事"}
{"author":"高蟾","content":"金阁倚云开，朱轩犯雪来。三冬辛苦样，天意似难栽。","dynasty":"唐代","title":"雪中"}
{"author":"高蟾","content":"一醉六十日，一裘三十年。年华经几日，日日掉征鞭。","dynasty":"唐代","title":"道中有感"}
{"author":"高蟾","content":"天上何劳万古春，君前谁是百年人。魂销尚愧金炉烬，思起犹惭玉辇尘。烟翠薄情攀不得，星芒浮艳采无因。可怜明镜来相向，何似恩光朝夕新。天上凤凰休寄梦，人间鹦鹉旧堪悲。平生心绪无人识，一只金梭万丈丝。","dynasty":"唐代","title":"相和歌辞。长门怨二首"}
{"author":"高蟾","content":"云木送秋何草草，风波凝冷太星星。银鞍公子魂俱断，玉弩将军涕自零。茅洞白龙和雨看，荆溪黄鹄带霜听。人间不见清凉事，犹向溪翁乞画屏。","dynasty":"唐代","title":"秋日寄华阳山人"}
{"author":"高蟾","content":"浊河从北下，清洛向东流。清浊皆如此，何人不白头。","dynasty":"唐代","title":"感事"}
{"author":"高蟾","content":"叠浪与云急，翠兰和意香。风流化为雨，日暮下巫阳。","dynasty":"唐代","title":"楚思"}
{"author":"高蟾","content":"南北浮萍迹，年华又暗催。残灯和腊尽，晓角带春来。鬓欲渐侵雪，心仍未肯灰。金门旧知己，谁为脱尘埃。","dynasty":"唐代","title":"途中除夜"}
{"author":"高蟾","content":"平野有千里，居人无一家。甲兵年正少，日久戍天涯。","dynasty":"唐代","title":"宋汴道中"}
{"author":"高蟾","content":"风散古陂惊宿雁，月临荒戍起啼鸦。不堪吟断无人见，时复寒灯落一花。","dynasty":"唐代","title":"旅夕"}
{"author":"高蟾","content":"偶为芳草无情客，况是青山有事身。一夕瓜洲渡头宿，天风吹尽广陵尘。","dynasty":"唐代","title":"瓜洲夜泊"}
{"author":"高蟾","content":"紫府归期断，芳洲别思迢。黄金作人世，只被岁寒消。","dynasty":"唐代","title":"归思"}
{"author":"高蟾","content":"何事金舆不再游，翠鬟丹脸岂胜愁。重门深锁禁钟后，月满骊山宫树秋。","dynasty":"唐代","title":"华清宫"}
{"author":"高蟾","content":"风含远思翛翛晚，日照高情的的秋。何事满江惆怅水，年年无语向东流。泽国路岐当面苦，江城砧杵入心寒。不知白发谁医得，为问无情岁月看。","dynasty":"唐代","title":"秋日北固晚望二首"}
{"author":"高蟾","content":"因将岁月离三岛，闲贮风烟在一壶。为问金乌头白后，人间流水却回无。","dynasty":"唐代","title":"送张道士"}
{"author":"高蟾","content":"一条归梦朱弦直，一片离心白羽轻。明日灞陵新霁后，马头烟树绿相迎。","dynasty":"唐代","title":"灞陵亭"}
{"author":"高蟾","content":"丁当玉佩三更雨，平帖金闺一觉云。明日薄情何处去，风流春水不知君。霞衣重叠红蝉暖，云髻葱笼紫凤寒。天上少年分散后，一条烟水若为看。","dynasty":"唐代","title":"偶作二首"}
{"author":"高蟾","content":"云鸿宿处江村冷，独狖啼时海国阴。不会残灯无一事，觉来犹有向隅心。","dynasty":"唐代","title":"永夕"}
{"author":"高蟾","content":"君恩秋后叶，日日向人疏。（《宫词》）知古斋主精校2000.01.22.j","dynasty":"唐代","title":"句"}
{"author":"高蟾","content":"泽国路岐当面苦，江城砧杵入心寒。不知白发谁医得，为问无情岁月看。","dynasty":"唐代","title":"秋日北固晚望二首其二"}
{"author":"高蟾","content":"天上凤皇休寄梦，人间鹦鹉旧堪悲。平生心绪无人识，一只金梭万丈丝。","dynasty":"唐代","title":"长信宫二首其二"}
{"author":"高蟾","content":"明月断魂清霭霭，平芜归思绿迢迢。人生莫遣头如雪，纵得春风亦不消。","dynasty":"唐代","title":"春其二"}
{"author":"高蟾","content":"霞衣重叠红蝉暖，云髻葱笼紫凤寒。天上少年分散后，一条烟水若为看。","dynasty":"唐代","title":"偶作二首其二"}
{"author":"方寿","content":"秋窗点滴两连绵，也似思亲泪未乾。一夜蕉梧声断续，教人辗转不成眠。","dynasty":"清代","title":"思亲"}
{"author":"方寿","content":"含烟泫露小楼东，脉脉无言媚晚风。好似沈香亭畔醉，阑干十二倚娇红。","dynasty":"清代","title":"海棠花"}
{"author":"方寿","content":"快雪初晴月乍明，碧天无际透疏棂。香生薝卜心如水，閒展《黄庭》一卷经。","dynasty":"清代","title":"雪霁"}
{"author":"方寿","content":"米贵长安居大难，相思愁见月团团。贫无锥地眉常展，旦戒仙郎漏正阑。井臼操持钦德曜，文章声价属都官。谁知粉署含香侣，依旧盐荠十载寒。","dynasty":"清代","title":"寄三弟妇杨恭人都中"}
{"author":"京镗","content":"休卧元龙百尺楼。眼高照破古今愁。若不擎天为八柱，且学鸱夷，归泛五湖舟。万里西南天一角，骑气乘风，也作等闲游。莫道玉关人老矣，壮志凌云，依旧不惊秋。","dynasty":"宋代","title":"定风波（次韵）"}
{"author":"京镗","content":"玉局祠前，铜壶阁畔，锦城药市争奇。正紫萸缀席，黄菊浮卮。巷陌联镳并辔，楼台吹竹弹丝。登高望远，一年好景，九日佳期。自怜行客，犹对佳宾，留连岂是贪痴。谁会得、心驰北阙，兴寄东篱。惜别未催鹢首，追欢且醉蛾眉。明年此会，他乡今日，总是相思。","dynasty":"宋代","title":"雨中花（重阳）"}
{"author":"京镗","content":"乘兴西来，问谁是、平生相识。算惟有、瑶台明月，照人如昔。万里清凉银世界，放教千丈冰轮出。便招邀、我辈上层楼，横孤笛。阴晴事，人难必。欢乐处，天常惜。幸星稀河淡，云收风息。更著两贤陪胜赏，此身如与尘寰隔。笑谪仙、对影足成三，空孤寂。","dynasty":"宋代","title":"满江红（中秋前同二使者赏月）"}
{"author":"京镗","content":"明月四时好，何事喜中秋。瑶台宝鉴，宜挂玉宇最高头。放出白毫千丈，散作太虚一色，万象入吾眸。星斗避光彩，风露助清幽。等闲来，天一角，岁三周。东奔西走，在处依旧若从游。照我尊前只影，催我镜中华发，蟾兔漫悠悠。连璧有佳客，乘兴且登楼。","dynasty":"宋代","title":"水调歌头（中秋）"}
{"author":"京镗","content":"暖律初回。又烧灯市井，卖酒楼台。谁将星移万点，月满千街。轻车细马，隘通衢、蹴起香埃。今岁好，土牛作伴，挽留春色同来。不是天公省事，要一时壮观，特地安排。何妨彩楼鼓吹，绮席尊罍。良宵胜景，语邦人、莫惜徘徊。休笑我，痴顽不去，年年烂醉金钗。","dynasty":"宋代","title":"汉宫春（元宵十四夜作，是日立春）"}
{"author":"京镗","content":"夜来井络参躔，使星一点明如昼。谁将天上麒麟，钟作人间英秀。从橐仪刑，御屏名姓，暂烦衣绣。问西川父老，新来喜跃，缘何事、曾知否。今代澄清妙手。为公家、忧心如疚。几年繁赋，一朝输代，恩民特厚。初度佳辰，恰逢长至，从来希有。但只将一部，欢声百万，与公为寿。","dynasty":"宋代","title":"水龙吟（寿王漕，是日冬至）"}
{"author":"京镗","content":"锦里先生，草堂筑、浣花溪上。料饱看、阶前雀食，篱边渔网。跨鹄骑鲸归去后，桥西潭北留佳赏。况依然、一曲抱村流，江痕涨。鱼龙戏，相浩荡。禽鸟乐，增舒畅。更绮罗十里，棹歌来往。上坐英贤今李郭，邦人应作仙舟想。但□呼、落日未西时，船休放。","dynasty":"宋代","title":"满江红（浣花因赋）"}
{"author":"京镗","content":"四载分蜀阃，万里下吴樯。老怀易感，厌听催别笛横羌。自愧谋非经远，更笑才非任剧，安得召公棠。有志但碌碌，无绩可章章。汉嘉守，明似月，洁如霜。邦人鼓舞，爱戴惟恐趣归忙。况是水曹宗派，仍得苏州句法，燕寝书凝香。且趁东风去，步武近明光。","dynasty":"宋代","title":"水调歌头"}
{"author":"京镗","content":"挺挺祖风烈，瑞岁滞偏州。元龙豪气。宜卧百尺最高楼。万丈文章光焰，一段襟怀洒落，风露玉壶秋。乱石惊涛处，也作等闲游。适相逢，君去骑，我归舟。清都绛阙密迩，切莫小迟留。趁取亲庭强健，好向圣朝倾吐，事业肯悠悠。回首藩宣地，恩与大江流。","dynasty":"宋代","title":"水调歌头（次前黄州李使君见赠韵）"}
{"author":"京镗","content":"推移随牒红尘里，试问几时肩息。家乡何在，烟迷波渺，云横山屹。分阃无功，临民有愧，袴今襦昔。想征帆万里，阳关三叠，肠空断、人谁忆。多谢殷勤绮席。苦留连、不容浮鹢。九霞光外，五云深畔，君宜鹄立。自笑衰迟，未能轩轾，漫劳原注：别本作“荣”字嘘吸。愿锋车趣召，吴天楚地，相逢他日。","dynasty":"宋代","title":"水龙吟（次邛州赵守韵）"}
{"author":"京镗","content":"成长短句，呈都运都大判院，伏冀一噱。绣天锦地，浣花溪风物，忧为奇绝。无限兰舟相荡漾，绘彩重重装结。冀国遗踪，杜陵陈迹，疑信俱休说。笙歌丛里，旌旗光映林樾。自笑与蜀缘多，沧浪亭下，饱看烟波阔。屡疏求归才请得，知我家山心切。已是行人，犹陪佳客，莫放回船发。来年今日，相思惟共明月。","dynasty":"宋代","title":"念奴娇"}
{"author":"京镗","content":"命驾访嵇，泛舟思戴，此兴甚浓。料情侔杨惲，乌乌拊缶，意轻殷浩，咄咄书空。莫讶群芳淹速异，到时序推排元自同。休怅望，任春来桃李，秋后芙容。因嗟锦城四载，漫赢得、齿豁头童。叹里门密迩，易成间阔，诗筒频寄，难续新工。我已怀归今得请，念此地迟回谁似公。经济手，看鸾台凤阁，晚节收功。","dynasty":"宋代","title":"洞庭春色（次宇文总领韵）"}
{"author":"京镗","content":"雨洗新秋，遣凉意、驱除残暑。还又是、天孙河鼓，一番相遇。银汉桥成乌鹊喜，金奁丝巧蜘蛛吐。见几多、结彩拜楼前，穿针女。舟楫具，将归去。尊俎胜，休匆遽。被西川七夕，四回留住。此地关心能几辈，他年会面知何处。更倚阑、豪饮莫辞频，歌金缕。","dynasty":"宋代","title":"满江红（壬子年成都七夕）"}
{"author":"京镗","content":"与蜀有缘法，见我眼俱青。征车到处，弦管无限作离声。自笑四年留滞，漫说三边安静，分阃愧长城。一念天地阔，万事羽毛轻。欲归去，诗入社，酒寻盟。骎骎双鬓，老矣只觉壮心惊。虽是东西惟命，已断行藏在己，何必问君平。举似铜梁守，怀抱好同倾。","dynasty":"宋代","title":"水调歌头（次永康白使君韵）"}
{"author":"京镗","content":"雪岭倚空白，霜柏傲寒青。千岩万壑奇秀，禽鸟寂无声。好是群贤四集，同访宝仙九室，中有玉京城。眼底尘嚣远，胸次利名轻。云山旁，烟水畔，肯渝盟。传呼休要喝道，方外恐猜惊。雅羡林泉胜概，倘遂田园归计，志愿足平生。此意只自解，聊复为君倾。","dynasty":"宋代","title":"水调歌头（奉陪永康白使君游青城再次韵）"}
{"author":"京镗","content":"数月已办去，今日始成行。天公怜我，特地趁晓作霜晴。万里奔驰为米，四载淹留为豆，自笑太劳生。父老漫遮道，抚字愧阳城。君有命，难俟驾，合兼程。故山心切，猿鹤应是怨仍惊。多谢使华追路，不忍客亭分袂，已醉酒犹倾。莫久西南住，汉代急公卿。","dynasty":"宋代","title":"水调歌头（留别茶漕二使者）"}
{"author":"京镗","content":"道骨仙风，合笞凤、鞭鸾归去。底事为、三峨九顶，等闲留住。揽辔聊施经济手，凝旒屡出褒嘉语。算只今、人物更谁归，心如许。嗟我拙，才不武。惭我陋，文非古。纵策迟鞭钝，也难追步。虽喜故人逢异县，却嫌游子贪行路。但著公、西掖北门中，相期处。","dynasty":"宋代","title":"满江红（次杨提刑韵）"}
{"author":"京镗","content":"跨鹤仙姿，掣鲸老手，从来眼赤腰黄。更词源峡水，才刃干将。处处欢谣载路，时时秀句盈囊。牛头山畔，烦公敛惠，许我分光。逢迎锦里，话旧从容，谁知各整行装。况正好、登高怀古，择胜寻芳。少缓红莲开幕，何妨黄菊浮觞。等闲分首，征尘去后，目断斜阳。","dynasty":"宋代","title":"雨中花（次阎侍郎韵）"}
{"author":"京镗","content":"鸳行旧俦侣。问底事、迟回西州西处。闲居久如许。想邻翁对饮，诗人联句。夤缘曾遇。过高轩、相逢喜舞。正菊天、景物澄鲜，切莫趣归言去。看取。星扉月户。雾阁云窗，非公孰住。从容笑语。人生易别难聚。恨分违有日，留连无计，满目离愁忍觑。若他时、鱼雁南来，把书寄与。","dynasty":"宋代","title":"瑞鹤仙（次宇文总领韵）"}
{"author":"京镗","content":"身去日华远，举首望长安。四年留蜀，那复有梦到金銮。遥想将芜三径，自笑已穷五技，无语倚阑干。欲作天涯别，犹对俎尊闲。秋意晚，风色厉，叶声干。阳关三叠缓唱，一醉且酡颜。聚散燕鸿南北，得失触蛮左右，莫较去仍还。后日相思处，烟水与云山。","dynasty":"宋代","title":"水调歌头（次王运使韵）"}
{"author":"京镗","content":"四年留蜀无补，好是求归得去。风帆百尺，烟波万里，宁辞掀舞。楚尾吴头，我家何在，西山南浦。想珠帘画栋，倚阑凝望，依然卷云飞雨。最好九霞光处。见当时、结知明主。冰霜节操，斗星词采，羽仪朝路。邂逅开怀，等闲分手，满斟绿醑。道日边好语，相将飞下，有人知否。","dynasty":"宋代","title":"水龙吟（次利漕范右司韵）"}
{"author":"京镗","content":"外省抡才，诏书下、芝泥犹湿。应料得、出奇锦绣，争辉金碧。三级浪高鱼已化，九霄路远鹏方息。有宗工、此地独持衡，将专席。岁月晚，霜风急。嗟老子，为行客。念昔陪班缀，今亲辞色。握手方成同社款，消魂又作歧亭别。也不须、因赋大刀头，归心折。","dynasty":"宋代","title":"满江红（次潼川漕刘殿院韵）"}
{"author":"京镗","content":"文章太守，问何事、犹带天庭黄色。上界一时官府足，聊下神仙宫阙。剖竹新游，握兰旧梦，此意谁人识。千军笔阵，争先曾夺矛槊。好是万里相逢，一尊同醉，倾吐平边策。聚散人生浑惯见，莫为分襟呜咽。借箸机筹，著鞭功业，只合从君说。明朝回首，天涯何处风月。","dynasty":"宋代","title":"念奴娇（次洋州王郎中韵）"}
{"author":"京镗","content":"衮衮长江水，策策晓霜风。求归得请，特地送我布帆东。出处何关轻重，去住不拘淹速，社燕与秋鸿。父老休相恋，四载愧无功。谁知有，楼百尺，卧元龙。来从天上，一麾游戏斗牛中。闻道君王前席，见说从臣虚位，变化待鲲鸿。一笑同锦里，万事付金钟。","dynasty":"宋代","title":"水调歌头（次果州冯宗丞韵）"}
{"author":"京镗","content":"芳尘休扑。名花唤我相追逐。浅妆不比梅敧竹。深注朱颜，娇面称红烛。阿娇合贮黄金屋。是谁却遣来空谷。酡颜遍倚阑干曲。一段风流，不枉到西蜀。","dynasty":"宋代","title":"醉落魄/一斛珠"}
{"author":"京镗","content":"乘兴西来，问谁是、平生相识。算惟有、瑶台明月，照人如昔。万里清凉银世界，放教千丈冰轮出。便招邀、我辈上层楼，横孤笛。阴晴事，人难必。欢乐处，天常惜。幸星稀河淡，云收风息。更著两贤陪胜赏，此身如与尘寰隔。笑谪仙、对影足成三，空孤寂。","dynasty":"宋代","title":"满江红·乘兴西来"}
{"author":"京镗","content":"明月四时好，何事喜中秋。瑶台宝鉴，宜挂玉宇最高头。放出白毫千丈，散作太虚一色，万象入吾眸。星斗避光彩，风露助清幽。等闲来，天一角，岁三周。东奔西走，在处依旧若从游。照我尊前只影，催我镜中华发，蟾兔漫悠悠。连璧有佳客，乘兴且登楼。","dynasty":"宋代","title":"水调歌头·明月四时好"}
{"author":"京镗","content":"三年锦里，见重阳药市。车马喧阗管弦沸。笑篱边孤寂，台上疏狂，争得似，此日西南都会。痴儿官事了，乐与民同，况值高秋好天气。□不羞华发，不照衰颜，聊满插、黄花一醉。道物外、高人有时来，问混杂龙蛇，个中谁是。","dynasty":"宋代","title":"洞仙歌·三年锦里"}
{"author":"京镗","content":"锦城城北，有平湖、仿佛西湖西畔。载酒郊坰修禊事，雅称兰舟同泛。麦垅黄轻，桤林绿重，莫厌春光晚。棹歌声发，飞来鸥鹭惊散。好是水涨弥漫，山围周币，不尽青青岸。除却钱塘门外见，只说此间奇观。句引游人，追陪佳客，三载成留恋。古今陈迹，从教分付弦管。","dynasty":"宋代","title":"念奴娇·锦城城北"}
{"author":"京镗","content":"雨後晴初，觉春在、桤村柳陌。修禊事、郊坰寻胜，特邀君出。缭绕群山疑虎踞，弥漫一水容鲸吸。怪西湖、底事却移来，龟城北。酬令节，逢佳日。风递暖，烟凝碧。趁兰舟游玩，尽杯中物。十里轮蹄尘不断，几多粉黛花无色。笑杜陵、昔赋丽人行，空遗迹。","dynasty":"宋代","title":"满江红·雨後晴初"}
{"author":"京镗","content":"郎闱夙望，问何因袖手，双流溪畔。忆昔班行曾接武，今喜一尊同泛。骥枥难淹，鹏程方远，大器成须晚。等闲访我，又惊云雨分散。最是游子悲乡，小人怀土，梦绕江南岸。楚尾吴头家住处，满自山川遐观。归兴虽浓，俞音尚閟，此地非贪恋。东西惟命，去留迟速休管。","dynasty":"宋代","title":"念奴娇·郎闱夙望"}
{"author":"京镗","content":"雨洗新秋，遣凉意、驱除残暑。还又是、天孙河鼓，一番相遇。银汉桥成乌鹊喜，金奁丝巧蜘蛛吐。见几多、结彩拜楼前，穿针女。舟楫具，将归去。尊俎胜，休匆遽。被西川七夕，四回留住。此地关心能几辈，他年会面知何处。更倚阑、豪饮莫辞频，歌金缕。","dynasty":"宋代","title":"满江红·雨洗新秋"}
{"author":"京镗","content":"试与姮娥语。问因何、年年此夜，月明如许。万顷熔成银世界，是处玉壶风露。又岂比、寻常三五。变化乾坤同一色，觉星躔、斗柄皆回互。须要我，共分付。平生脚踏红尘处。漫纷纷、鸡虫厚薄，燕鸿来去。只有婵娟多情在，依旧当时雅素。空自叹、归心难住。留取清光岷江畔，照扁舟、送我章江路。频引满，莫匆遽。","dynasty":"宋代","title":"贺新郎·试与姮娥语"}
{"author":"京镗","content":"身去日华远，举首望长安。四年留蜀，那复有梦到金銮。遥想将芜三径，自笑己穷五技，无语倚阑干。欲作天涯别，犹对俎尊闲。秋意晚，风色厉，叶声乾。阳关三叠缓唱，一醉且酡颜。聚散燕鸿南北，得失触蛮左右，莫较去仍还。後日相思处，烟水与云山。","dynasty":"宋代","title":"水调歌头·身去日华远"}
{"author":"京镗","content":"四年留蜀惭无补，好是求归得去。风帆百尺，烟波万里，宁辞掀舞。楚尾吴头，我家何在，西山南浦。想珠帘画栋，倚阑凝望，依然卷云飞雨。最好九霞光处。见当时、结知明主。冰霜节操，斗星词采，羽仪朝路。邂逅开怀，等闲分手，满斟绿醑。道日边好语，相将飞下，有人知否。","dynasty":"宋代","title":"水龙吟·四年留蜀惭无补"}
{"author":"京镗","content":"蟆颐江畔，问收拾多少，山光水色。此是朝宗东去路，准拟鸣鼍浮鷁。儒馆英游，侯藩贤望，便合还丹极。九重渴想，甘泉闻道虚席。因念北阙同朝，西州联事，久矣心相得。邂逅天涯拼一笑，洗我尘胸俗臆。报国无功，归田有兴，寤寐松坡侧。他时音问，且凭来信鳞翼。","dynasty":"宋代","title":"酹江月/念奴娇"}
{"author":"京镗","content":"数月已办去，今日始成行。天公怜我，特地趁晓作霜晴。万里奔驰为米，四载淹留为豆，自笑太劳生。父老漫遮道，抚字愧阳城。君有命，难俟驾，合兼程。故山心切，猿鹤应是怨仍惊。多谢使华追路，不忍客亭分袂，已醉酒犹倾。莫久西南住，汉代急公卿。","dynasty":"宋代","title":"水调歌头·数月已办去"}
{"author":"京镗","content":"八千里隔东西境，十二时分昼夜泉。湖边春色十分深。","dynasty":"宋代","title":"句"}
{"author":"京镗","content":"鼎湖龙驭去无踪，三遣行人意则同。凶礼强更为吉礼，夷风终未变华风。设令耳与笙镛末，只愿身糜鼎镬中。已办淹留期得请，不辞筑馆汴江东。","dynasty":"宋代","title":"留金馆作"}
{"author":"京镗","content":"疑冢多留七十余，谋身自谓永无虞。不知三马同槽梦，曾为儿童远虑无。","dynasty":"宋代","title":"漳河疑冢"}
{"author":"京镗","content":"疑冢多留七十馀，谋身自谓永无虞。不知三马同槽梦，曾为儿童远虑无。","dynasty":"宋代","title":"漳河疑冢"}
{"author":"京镗","content":"乘兴西来，问谁是、平生相识。算惟有、瑶台明月，照人如昔。万里清凉银世界，放教千丈冰轮出。便招邀、我辈上层楼，横孤笛。阴晴事，人难必。欢乐处，天常惜。幸星稀河澹，云收风息。更著两贤陪胜赏，此身如与尘寰隔。笑谪仙、对影足成三，空孤寂。","dynasty":"宋代","title":"满江红其一中秋前同二使者赏月"}
{"author":"京镗","content":"明月四时好，何事喜中秋。瑶台宝鉴，宜挂玉宇最高头。放出白毫千丈，散作太虚一色，万象入吾眸。星斗避光彩，风露助清幽。等闲来，天一角，岁三周。东奔西走，在处依旧若从游。照我尊前只影，催我镜中华发，蟾兔漫悠悠。连璧有佳客，乘兴且登楼。","dynasty":"宋代","title":"水调歌头中秋"}
{"author":"京镗","content":"锦城城北，有平湖、仿佛西湖西畔。载酒郊坰修禊事，雅称兰舟同泛。麦垄黄轻，桤林绿重，莫厌春光晚。棹歌声发，飞来鸥鹭惊散。好是水涨弥漫，山围周匝，不尽青青岸。除却钱塘门外见，只说此间奇观。句引游人，追陪佳客，三载成留恋。古今陈迹，从教分付弦管。","dynasty":"宋代","title":"念奴娇"}
{"author":"京镗","content":"雨洗新秋，遣凉意、驱除残暑。还又是、天孙河鼓，一番相遇。银汉桥成乌鹊喜，金奁丝巧蜘蛛吐。见几多、结彩拜楼前，穿针女。舟楫具，将归去。尊俎胜，休匆遽。被西川七夕，四回留住。此地关心能几辈，他年会面知何处。更倚阑、豪饮莫辞频，歌金缕。","dynasty":"宋代","title":"满江红壬子年成都七夕"}
{"author":"京镗","content":"身去日华远，举首望长安。四年留蜀，那复有梦到金銮。遥想将芜三径，自笑已穷五技，无语倚阑干。欲作天涯别，犹对俎尊闲。秋意晚，风色厉，叶声乾。阳关三叠缓唱，一醉且酡颜。聚散燕鸿南北，得失触蛮左右，莫较去仍还。后日相思处，烟水与云山。","dynasty":"宋代","title":"水调歌头次王运使韵"}
{"author":"京镗","content":"数月已办去，今日始成行。天公怜我，特地趁晓作霜晴。万里奔驰为米，四载淹留为豆，自笑太劳生。父老漫遮道，抚字愧阳城。君有命，难俟驾，合兼程。故山心切，猿鹤应是怨仍惊。多谢使华追路，不忍客亭分袂，已醉酒犹倾。莫久西南住，汉代急公卿。","dynasty":"宋代","title":"水调歌头其三留别茶漕二使者"}
{"author":"京镗","content":"扪参历井，恰匆匆三见，西州七夕。怪得骄阳回避晚，犹去新秋两日。天上良宵，人间佳节，初不分今昔。夜来急雨，洗成风露清绝。因为万里飘零，君平何在，谁识乘槎客。插竹剖瓜休妄想，巧处那容人乞。院宇初凉，楼台不夜，漫说经年隔。引杯长啸，醉看天地空阔。","dynasty":"宋代","title":"念奴娇（七夕，是年七月九日方立秋）"}
{"author":"京镗","content":"看透尘寰。更禅心似水，道力如山。前身青冥跨鹄，紫府乘鸾。世缘一念，便等闲、游戏人间。须信道，云霄步武，不应权牧西南。此日重临初度，正绣衣辉映，彩服斓斑。人生显途易到，荣养难攀。一时庆事，问谁家、得似门阑。知未艾，百千寿算，慈闱长奉亲欢。","dynasty":"宋代","title":"汉宫春（寿李都大）"}
{"author":"京镗","content":"东皇著意，妙出妆春手。点缀名花胜於绣。向鱼凫国里，琴鹤堂前，仍共赏，蜀锦堆红炫昼。妖娆真绝艳，尽是天然，莫恨无香欠檀口。幸今年风雨，不苦摧残，还肯为、游人再三留否。算魏紫姚黄号花王，若定价收名，未应居右。","dynasty":"宋代","title":"洞仙歌（次王漕邀赏海棠韵）"}
{"author":"京镗","content":"锦城城北，有平湖、仿佛西湖西畔。载酒郊＿修禊事，雅称兰舟同泛。麦垅黄轻，桤林绿重，莫厌春光晚。棹歌声发，飞来鸥鹭惊散。好是水涨弥漫，山围周匝，不尽青青岸。除却钱塘门外见，只说此间奇观。句引游人，追陪佳客，三载成留恋。古今陈迹，从教分付弦管。","dynasty":"宋代","title":"念奴娇（上已日游北湖）"}
{"author":"京镗","content":"为郡邑之光。辄勉继严韵，以谢万分。百堞龟城北，江势远连空。杠梁济涉，浑似溪涧饮长虹。覆以翚飞华宇，载以鱼浮叠石，守护有神龙。好看发源水，滚滚尽流东。司马氏，凌云气，盖群公。当年题柱，从此奏赋动天容。果驾轺车使蜀，能致诸蛮臣汉，邛笮道仍通。寄语登桥者，努力继前功。","dynasty":"宋代","title":"水调歌头"}
{"author":"京镗","content":"喜见中秋，急载酒、登楼邀月。谁料得、狂风作崇，浮云为孽。孤负阑干凝望眼，不教宝鉴悬银阙。但筵前、依旧舞腰斜，歌喉咽。阴与霁，圆并缺。难指准，休分别。况赏心乐事，从来磨折。常把一尊陪笑语，也胜虚度佳时节。怪坡仙、底事太愁生，惊华发。","dynasty":"宋代","title":"满江红（中秋邀茶漕二使者，不见月）"}
{"author":"京镗","content":"才近重阳，喜风露、酝成爽气。应料有、悲秋情绪，淡妆慵试。黄菊篱边开遍否，紫鸿塞外归来未。但倚阑、高处望长空，无穷意。名利鼎，从渠沸。穷达路，非人致。又何须咄咄，向空书字。西风正好狂吹帽，庾尘那解关吾事。纵嬉游、也不学山翁，如泥醉。","dynasty":"宋代","title":"满江红（次卢漕高秋长短句，并呈都大）"}
{"author":"京镗","content":"算秋来景物，皆胜赏、况重阳。正露冷欲霜，烟轻不雨，玉宇开张。蜀人从来好事，遇良辰、不肯负时光。药市家家帘幕，酒楼处处丝簧。婆娑老子兴难忘。聊复与平章。也随分登高，茱萸缀席，菊蕊浮觞。明年未知谁健，笑杜陵、底事独凄凉。不道频开笑口，年年落帽何妨。","dynasty":"宋代","title":"木兰花慢（重九）"}
{"author":"京镗","content":"升平似旧。正锦里元夕，轻寒时候。十里轮蹄，万户帘帷香风透。火城灯市争辉照。谁撒□、满空星斗。玉箫声里，金莲影下，月明如昼。知否。良辰美景，□丰岁乐国，从来希有。坐上两贤，白玉为山联翩秀。笙歌一片围红袖。切莫遣、铜壶催漏。杯行且与邦人，共开笑口。","dynasty":"宋代","title":"绛都春（元宵）"}
{"author":"京镗","content":"杨卢万人杰，见我眼俱青。锦官城里胜概，在在款经行。笔底烟云飞走，胸次乾坤吐纳，议论总纵横。觉我形秽处，相并玉壶清。二使者，弦样直，水般平。岷峨洗净凄怆，威与惠相并。闻道东来有诏，却恐西留无计，顿使雪山轻。滚滚蜀江水，不尽是声名。","dynasty":"宋代","title":"水调歌头（次卢漕韵呈茶漕二使）"}
{"author":"京镗","content":"急雨逐骄阳，洗出长空新月。更对银河风露，觉今宵都别。不须乞巧拜中庭，枉共天孙说。且信平生拙极，耐岁寒霜雪。","dynasty":"宋代","title":"好事近（次卢漕国华七夕韵）"}
{"author":"京镗","content":"杰阁耸层霄，几度晓风残月。同是鹓行旧侣，慰十年离别。一杯相属莫留残，试倚阑干说。趁取簪花绿鬓，未骎骎如雪。","dynasty":"宋代","title":"好事近（同茶漕二使者登大慈寺楼，次前韵）"}
{"author":"京镗","content":"何必穿针上彩楼。剖瓜插竹诉穷愁。闻道天孙相会处，银汉无津，不待泛兰舟。动是隔年寻素约，何似，每逢清梦且嬉游。但得举杯开笑口，对月临风，总胜鹊桥秋。","dynasty":"宋代","title":"定风波（次杨茶使七夕韵）"}
{"author":"范起凤","content":"石室何年筑，来游日已曛。野烟空际断，清梵静中闻。鹤去盘青嶂，僧归度白云。林皋疑暮雨，木叶下纷纷。","dynasty":"清代","title":"晚游楞伽山"}
{"author":"范起凤","content":"天末孤臣为涕零，君恩历尽短长亭。此时万里休回首，落日中原数点青。","dynasty":"清代","title":"怀张明府履观伊犁"}
{"author":"樊执敬","content":"烟波闪闪海门开，平地潜生万壑雷。大信不亏天不老，浙江亭上看潮来。","dynasty":"元代","title":"观潮题樟亭"}
{"author":"孙锐","content":"月浸寒泉凝不流，棹歌何处泛归舟。白苹红蓼西风裹，一色湖光万顷秋。","dynasty":"宋代","title":"四景图·平湖秋月"}
{"author":"孙锐","content":"平湖千顷浪花飞。春后银鱼霜更肥。菱叶饭，芦花衣。酒酣载月忙呼归。","dynasty":"宋代","title":"渔父词（和玄真子）"}
{"author":"孙锐","content":"玄真子隐居江湖，自号烟波钓徒。肃宗赐之奴曰渔童，婢曰樵青。人问其故。曰：渔童使捧钓收纶，芦中鼓枻；樵青使苏兰薪桂，竹里煎茶。玄真既离苍波，游绮市，与群仙集于平湖。樵青，鄙女也，得随仙迹，暂至尘寰，情动于中而献之歌。渔钓有遗逸，天子宠玄真。赐之奴仆，得随嫣艳下神京。几度苹汀蓼岸，不问金钩无饵，谈笑取冰鳞。珍重主人意，名我曰樵青。肩兰桨，萦桂棹，出波津。凌虚上□□□，□□会群真。卸下绿蓑青笠，付与渔童收管，相与□红尘。归去又□□，同赏洞中春。","dynasty":"宋代","title":"水调歌头（玄真子吟）"}
{"author":"孙锐","content":"渔钓有遗逸，天子宠元真。赐之奴仆，得随妫艳下神京。几度苹汀蓼岸，不问金钩无饵，谈笑取冰鳞。珍重主人意，名我曰樵青。肩兰桨，萦桂棹，出波津。凌虚上□□□，□□会群真。卸下绿蓑青笠，付与渔童收管，相与□红尘。归去又□□，同赏洞中春。","dynasty":"宋代","title":"水调歌头·渔钓有遗逸"}
{"author":"孙锐","content":"朔风一夜渡江村，北望云飞不忍言。仙隐老寻双橘柚，避秦人爱小桃源。烟波乱逐鸱夷舸，烽火遥腾马偾辕。闻道此山真福地，不知何处更离魂。","dynasty":"宋代","title":"避虏入洞庭"}
{"author":"孙锐","content":"胡马倏南侵，膻尘夜犯心。丧鱼索枯肆，倒屣问焦琴。狼烟乘惨势，鬼燐带愁吟。庐舍人无几，还家何处寻。","dynasty":"宋代","title":"兵火"}
{"author":"孙锐","content":"仙非胜地仙不升，地非仙迹地不灵。古今绝胜天下景，多为羽客梯云軿。松江之南平望驿，千古清名垂载籍。遗基废井虽不存，依旧湖光接天碧。我闻在昔张玄真，平生活计一钓纶。浮家泛宅戏人世，龟鱼为友蒹葭邻。故人分符刺苕水，东游历遍溪山美。翩然联璧至此乡，回视尘寰如敝屣。酒酣水戏身甚轻，席行水面同舟声。祥云瑞鹤歘然至，泛此凌空归太清。西寒山边飞白鹭，其间尽有朝元路。绿蓑平日瓷遨游，何忍临岐弗相顾。争知万顷玻璃中，清都紫府遥相通。故来成此一奇事，欲将名姓传无穷。风帆过后沙鸟坠，灵迹虽存人不记。白苹红蓼自争妍，谁识此为真福地。何人好事能挥金，结庐绘像湖之阴。寒泉一盏荐秋菊，往来不负诗人心。玄真今在天何处，独立河梁望飚驭。丹台玉籍若相容，携手乘风共归去。","dynasty":"宋代","title":"泊平望吊玄真子"}
{"author":"孙锐","content":"君子于行乐渡头，江村烟雨看眠鸥。秋风不借游山屐，客梦长呼问酒楼。八斗才怜新鹤发，十千囊尽敝貂裘。不须刎劲酬知已，一曲琵琶在远舟。","dynasty":"宋代","title":"长干送别"}
{"author":"孙锐","content":"边笳动地吹，铁衣寒未卸。壮士冢累累，骨香千载下。","dynasty":"宋代","title":"从军行"}
{"author":"孙锐","content":"我家平湖边，碧水豁清目。儿读谁氏书，庭开几株菊。绿笋可曾抽，银鱼想当馥。尔归语细君，涤圃秫须熟。","dynasty":"宋代","title":"得家书和陶渊明问来使作"}
{"author":"孙锐","content":"一棹烟波震泽空，笔床茶灶满青风。桑磐自是君家味，何羡区区涪上翁。","dynasty":"宋代","title":"过震泽别业次壁间韵"}
{"author":"孙锐","content":"荻花塘外老渔家，夜夜湖边倚钓槎。打起秋风鱼数尾，调羹尽可荐胡麻。","dynasty":"宋代","title":"湖湄閒适二首"}
{"author":"孙锐","content":"推窗笑指浣溪纱，点点飞鸥拍浪沙。侬自有心禽解语，抛砖水激落天涯。","dynasty":"宋代","title":"湖湄閒适二首"}
{"author":"孙锐","content":"春风一夜浪花起，大蚌小蚌浮江沚。渔蓑撒网唶嚄音，满载论斗不论斤。寄语庖厨煮白汤，脱壳击肉和椒浆。烂蒸鲜美波臣选，倾壶泼麵供早膳。调羹娘子善刀藏，尚方滋味何分辩。不须更说毳与皛，江南水菜人知少。总道奇哉君善烹，明日饷君君当扰。","dynasty":"宋代","title":"湖中蚬蚌甚佳村妇调羹名曰水菜余珍嗜之作水"}
{"author":"孙锐","content":"八阵图矶天下奇，无端变化出山时。要知抱膝南阳卧，早了三分一局棋。","dynasty":"宋代","title":"孔明八阵石"}
{"author":"孙锐","content":"载将倾国尔为真，我梦扁舟作比邻。今日避兵真是梦，可知夙世有奇因。五湖烟水罨如画，鸱夷老子舍其下。千秋声气梦相通，此地居停尔当借。仙乎仙乎与世忘，何年归老耕閒堂。","dynasty":"宋代","title":"虏警"}
{"author":"孙锐","content":"苧萝仙子总无双，一棹烟波气未降。如何铸像劳臣节，却是吴江非越江。","dynasty":"宋代","title":"三高祠·鸱夷子皮"}
{"author":"孙锐","content":"数顷荒田负郭耕，笔床茶灶看锄云。一琖清泉荐秋菊，不知何处吊参军。","dynasty":"宋代","title":"三高祠·甫里先生"}
{"author":"孙锐","content":"秋风不为紫鲈香，适志徒劳梦水乡。惟是此生一杯酒，宦情无日不沧浪。","dynasty":"宋代","title":"三高祠·江东步兵"}
{"author":"孙锐","content":"湖南茅屋裹，避世隐墙东。瀹茗知泉味，栽桑助女工。高歌牛背笛，称棹艇头风。忆昔天随子，相逢乐在中。","dynasty":"宋代","title":"桑磐赠赵隐居"}
{"author":"孙锐","content":"十载从游吾道南，山斋苜蓿澹于甘。飞鱼想得三台兆，待雪空余□丈函。席冷几番驯白鹿，罗传此夜赋黄柑。太平不日经筵召，好把鳞书早晚探。","dynasty":"宋代","title":"上元夜送沈伯时赴南康山长"}
{"author":"孙锐","content":"一水遥通西渡头，乱山零落树还稠。先生唱罢村田乐，戴月披蓑理钓舟。","dynasty":"宋代","title":"石湖别墅"}
{"author":"孙锐","content":"五载琴堂奏未央，乌纱紫绶鬓苍苍。三鳣已集弘农兆，五柳仍分彭泽芳。廉石一车归吏部，清风两袖付中郎。山间甲子君知否，好向关西卧夕阳。","dynasty":"宋代","title":"寿杨广文六十解组南还时署邑篆事"}
{"author":"孙锐","content":"百年萧寺古云间，五夜焚修昼掩关。雪岭衣传方丈室，虎丘石点可中山。天开罨黛成仙境，地接琉璃映佛颜。我亦挂冠为弟子，同参肯许是耕閒。","dynasty":"宋代","title":"殊胜院柬悟雪禅人"}
{"author":"孙锐","content":"碧筒注酒晚风凉，浇得新诗字字香。吟罢临风开佛座，捻花笑指浴鸳鸯。","dynasty":"宋代","title":"四景图·禅院风荷"}
{"author":"孙锐","content":"日出烟消春昼迟，柳条无力万丝垂。韶光新染鹅黄色，偏爱乐风款款吹。","dynasty":"宋代","title":"四景图·荻塘柳影"}
{"author":"孙锐","content":"湖天雪景弄朝晖，清彻如云散雨衣。肌骨已随云影去，玄真仙代竟忘归。","dynasty":"宋代","title":"四景图·仙矶晴雪"}
{"author":"孙锐","content":"貤恩乘传别金銮，老大门楣翠凤冠。咫尺玉阶沾露后，尚方丹诏落云端。新谐甥舅瞻蒲璧，世笃明良洒紫翰。遥拜圣明归梓里，望风父老笑歌欢。","dynasty":"宋代","title":"杨郡王还乡"}
{"author":"孙锐","content":"握手别君东渡，衔杯当我西归。少微星动百里，弹冠亦属忘机。","dynasty":"宋代","title":"杨学士廷秀过访"}
{"author":"孙锐","content":"湖光一片绮筵开，老矣将军去复来。漫说风尘轻似叶，岂教笳鼓动如雷。悲歌气喷三河少，武略功高八阵才。平望塞亭曾耀武，汉家空数单于台。","dynasty":"宋代","title":"耀武亭别周申团练"}
{"author":"孙锐","content":"棹入江村暮，扣门求友生。青衫新鹿梦，白发旧鸥盟。巷僻苔痕滑，林深鸟舌清。共寻物外味，溪上老渔声。","dynasty":"宋代","title":"雨阻秦溪宿马养拙林下"}
{"author":"孙锐","content":"千载人，百世士。知正统，明大义。汉丞相，蜀先主。同公心，烛三光。为岳瀆，为星云。今不死，髯将军。","dynasty":"宋代","title":"云长公赞"}
{"author":"孙锐","content":"烛光剑佩拥千官，载月临轩拜紫銮。仙掌禁寒承露稳，天颜霁晓傍云看。朝阳鸣凤谐宫律，沧海□鳌献羽翰。咫尺圣明三舞蹈，报恩岂敢负弹冠。","dynasty":"宋代","title":"早朝"}
{"author":"孙锐","content":"湖南茅屋里，避世隐墙东。瀹茗知泉味，栽桑助女工。高歌牛背笛，稳棹艇头风。忆昔天随子，相逢乐在中。","dynasty":"宋代","title":"桑磐赠赵隐居"}
{"author":"孙锐","content":"君子于行东渡头，江村烟雨看眠鸥。秋风不借游山屐，客梦长呼问酒楼。八斗才怜新鹤发，十千囊尽敝貂裘。不须刎颈酬知己，一曲琵琶在远舟。","dynasty":"宋代","title":"长干送别"}
{"author":"孙锐","content":"千载人，百世士。知正统，明大义。汉丞相，蜀先主。同公心，烛三光。为岳渎，为星云。今不死，髯将军。","dynasty":"宋代","title":"云长公赞"}
{"author":"孙锐","content":"渔钓有遗逸，天子宠玄真。赐之奴仆，得随妫艳下神京。几度蘋汀蓼岸，不问金钩无饵，谈笑取冰鳞。珍重主人意，名我曰樵青。肩兰桨，萦桂棹，出波津。凌虚上□□□，□□会群真。卸下绿蓑青笠，付与渔童收管，相与□红尘。归去又□□，同赏洞中春。","dynasty":"宋代","title":"水调歌头玄真子吟"}
{"author":"高选","content":"一经逢圣世，衔诏下神州。才陋惭无补，官卑得自由。刑威存抚字，赋役敢诛求。何日乘公暇，溪山策骑游。","dynasty":"宋代","title":"瑞安县咏怀"}
{"author":"高选","content":"天运逢南度，和成势已移。山河怜破碎，草木亦伤悲。铁骑驰中土，烽尘隘北陲。哀臣双泪眼，岂畏朔风吹。","dynasty":"宋代","title":"太息"}
{"author":"高选","content":"十载殷勤训子情，礼闱今幸占微名。彤庭策献三千字，鹏海风抟九万程。帽插宫花琼宴罢，身沾仙露赐衣荣。瞻云北阙人迢递，空忆高堂雪鬓生。","dynasty":"宋代","title":"题家信后"}
{"author":"高选","content":"十载慇勤训子情，礼闱今幸占微名。彤庭策献三千字，鹏海风抟九万程。帽插宫花琼宴罢，身沾仙露赐衣荣。瞻云北阙人迢递，空忆高堂雪鬓生。","dynasty":"宋代","title":"题家信后"}
{"author":"王季文","content":"九华峥嵘占南陆，莲花擢本山半腹。翠屏横截万里天，瀑水落深千丈玉。云梯石磴入杳冥，俯看四极如中庭。丹崖压下庐霍势，白日隐出牛斗星。杉松一岁抽数尺，琼草夤缘秀层壁。南风拂晓烟雾开，满山葱蒨铺鲜碧。雷霆往往从地发，龙卧豹藏安可别。峻极遥看戛昊苍，挺生岂得无才杰。神仙惮险莫敢登，驭风驾鹤循丘陵。阳乌不见峰顶树，大火尚结岩中冰。灵光爽气曛复旭，晴天倒影西江渌。具区彭蠡夹两旁，正可别作一岳当少阳。","dynasty":"唐代","title":"九华山谣"}
{"author":"王季文","content":"芳蓝滋匹帛，人力半天经。浸润加新气，光辉胜本青。还同冰出水，不共草为萤。翻覆依襟上，偏知造化灵。","dynasty":"唐代","title":"青出蓝"}
{"author":"蔡襄","content":"瑞雪满京都，宫殿尽成银阙。常对素光遥望，是江梅时节。如今江上见寒梅，幽香自清绝。重看落英残艳，想飘零如雪。","dynasty":"宋代","title":"好事近"}
{"author":"蔡襄","content":"可笑夭桃耐雪风，山家墙外见疏红。为君持酒一相向，生意虽殊寂寞同。","dynasty":"宋代","title":"南剑州芋阳舖见腊月桃花"}
{"author":"蔡襄","content":"花未全开月未圆，看花候月思依然。明知花月无情物，若使多情更可怜。","dynasty":"宋代","title":"十三日吉祥探花"}
{"author":"蔡襄","content":"垂杨修竹半藏山，一径纡回暮雨间。绿满野田看渺渺，白飞岩溜自潺潺。空村鲐背行歌去，古寺头陀乞食还。却羡幽人在深僻，断无来客扣禅关。","dynasty":"宋代","title":"十五日游龙华净明两院值雨"}
{"author":"蔡襄","content":"迎腊梅花无数开，旋看飞片点青苔。幽香粉艳谁人见，时有山禽入树来。","dynasty":"宋代","title":"十一月后庭梅花盛开"}
{"author":"蔡襄","content":"日暖香繁已盛开，开时曾绕百千回。春风岂是多情思，相伴花前去又来。","dynasty":"宋代","title":"十一月后庭梅花盛开"}
{"author":"蔡襄","content":"林外滩声砌下泉，冷冷幽响静中传。朝衫却染京尘去，争得夫君醒醉眠。","dynasty":"宋代","title":"士安饮我数杯至观音院才醒闻滩声泉响因留短"}
{"author":"蔡襄","content":"被诏领均漕，前解闽州符。掩关谢来宾，释然舍攀拘。日晏眠空斋，啼禽在高梧。神情已欣欣，痾恙还轻苏。暂閒固自适，况与尘滓殊。勿乐夸毗子，开眼趋畏途。投身试罗网，反用腴妻孥。精虑成长谣，鉴此非迷愚。","dynasty":"宋代","title":"授转运使罢州端居述怀"}
{"author":"蔡襄","content":"重器推隆栋，驰光逐逝川。人应骑尾宿，岁亦在辰年。文思精天下，忠谋尽帝前。唯无丰室累，清白是家传。","dynasty":"宋代","title":"司徒侍中宋宣献公挽词五首"}
{"author":"蔡襄","content":"申命增华衮，遗忠劝紫宸。世风存令子，暮哭有慈亲。复辟前言在，论兵密疏陈。如何年不永，无路问苍旻。","dynasty":"宋代","title":"司徒侍中宋宣献公挽词五首"}
{"author":"蔡襄","content":"野马沈寒气，神禽度细风。断霞天共紫，斜日树齐红。山口横虚钓，江隈跋远艐。解穷千里目，争奈思无穷。","dynasty":"宋代","title":"芜阴楼上"}
{"author":"蔡襄","content":"曾解征衣寄草堂，枕边泉石自生凉。休论仙诀能延寿，暂得身閒梦亦长。","dynasty":"宋代","title":"五月宿江阴军葛公绰草堂"}
{"author":"蔡襄","content":"晓盖西郊道，春光极太虚。村风香晚稻，溪日曝寒鱼。雀噪饥鹰下，山空病木疏。归期侵杪岁，友思望吾庐。","dynasty":"宋代","title":"西郊"}
{"author":"蔡襄","content":"越国无只艳，吴官未始知。谁言勾践黠，不自爱西施。","dynasty":"宋代","title":"西施篇"}
{"author":"蔡襄","content":"斋居一室静，画永来风微。仙棋覆前局，女布便轻衣。向人颜色强，与世心事违。且效金门隐，讵有田园归。","dynasty":"宋代","title":"西斋秋暑"}
{"author":"蔡襄","content":"秋色已寥落，清溪才此行。船移酒杯侧，鱼得鱠刀鸣，日色浮兼动，风痕灭又生。从知隐者趣，不独傲荣名。","dynasty":"宋代","title":"溪行"}
{"author":"蔡襄","content":"里閈高高祖德新，鲁庭诗礼孟家邻。连登桂籍青袍客，共拜萱堂白首亲。倚国精诚明火玉，照人清节对霜筠。童襟开慧盈书馆，渐喜芝兰在处春。","dynasty":"宋代","title":"喜弟及第"}
{"author":"蔡襄","content":"御笔新除三谏官，士民千口尽相欢。昔时流落丹心在，自古忠贤得路难。好竭谋猷居帝右，直须风采动朝端。人生万事皆尘土，惟是功名永远看。","dynasty":"宋代","title":"喜欧阳永叔余安道王仲仪除谏官"}
{"author":"蔡襄","content":"零落黄花动节辰，送行杯酒感风尘。谁知最恨张京兆，画偏修眉不示人。","dynasty":"宋代","title":"戏答王仲仪"}
{"author":"蔡襄","content":"夏竹侍前楹，凉襟析旧酲。叠云封日茜，斜雨著虹明。鱼动池开晕，蝉移树減清。葭洲烟向暝，凫鹜自相迎。","dynasty":"宋代","title":"夏晚南墅"}
{"author":"蔡襄","content":"谢政闲宫傅，当年老相君。诗情通造化，笔力作风云。是则经纶手，施於淡伯文。捧窥心感悸，无路候公门。","dynasty":"宋代","title":"谢杜相公"}
{"author":"蔡襄","content":"手授新书荷至情，何时仙诀得真精。高年转觉面颜少，细字全由眼力明。药籙谩劳分上下，丹炉终费修亏盈。争如一语醒然悟，独葆天光不外营。","dynasty":"宋代","title":"谢阮评事"}
{"author":"蔡襄","content":"斋馆从容接燕申，每临佳树走觥巡。兵锋却后知神物，年寿高来况主人。并赏昔闻思故友，分甘今喜奉慈亲。岂唯持祝公难老，兼欲灵株比大椿。","dynasty":"宋代","title":"谢宋评事"}
{"author":"蔡襄","content":"太守职民治，诏书劭吾农。载酒事缅邈，作室当廨中。况凭轩牖高，中视田野功。澹沲沐新泽，依微生柔风。江潮涨新绿，山麓延朝红。耕锄时节动，歌谣声意通。惭非共理材，幸遘频年丰。未厌畎亩乐，驾言谁相从。","dynasty":"宋代","title":"新作春野亭"}
{"author":"蔡襄","content":"厚叶先枝新绛囊，使君分寄驿人忙。彩毫封处曾留意，筠笼开时不见香。风色甚豪应少损，路程差近得分尝。闽州纵有千千树，未抵家园气味长。","dynasty":"宋代","title":"兴化军曹殿丞寄荔支"}
{"author":"蔡襄","content":"玉质纯苍理緻精，锋芒都尽墨无声。相如间道还持去，肯要秦人十五城。","dynasty":"宋代","title":"徐虞部以龙尾石砚邀予第品仍授来使持还书府"}
{"author":"蔡襄","content":"师律先忧寄，朝家此得人。门庭环剑佩，胸胆贯星辰。今已閒戎略，畴能卜宴申。楼高休暇日，台逈厌登春。珍馆瑶甍举，璇题宝篆新。鸭栏回斗颈，龙壁活盘鳞。夹幕寒波颤，前峰古黛皴。始知仙有路，尽恐世无尘。武驭来金虎，儒簪下石麟。机分荣辱主，觯序去留宾。揖让盈三魄，雌雄竞一神。气横飞客箭，歌协大夫蘋。万古浮云片，劳生断梗身。即时欢未已，往事梦非真。席久疑枯海，琴幺似隔邻。釭花明雨暮，瓮酎压霜晨。鸦动残丝柳，鲈肥滑線蒪。晴霞上丹叶，熟粉护青筠。赋景何吟笔，挥谈密醉茵。流年祗容易，嘉会可因循。","dynasty":"宋代","title":"序宾亭"}
{"author":"蔡襄","content":"六年守郡在天涯，冬暖无因见雪华。今日复看千里白，强怜寒色作诗夸。","dynasty":"宋代","title":"雪"}
{"author":"蔡襄","content":"宜阳南路是仙山，雪拥云埋杳霭间。洗眼来看无处觅，不知可复在尘寰。","dynasty":"宋代","title":"雪中不见女几山"}
{"author":"蔡襄","content":"寄问闽州明使君，十年蹉跌路岐分。帐前约束承严节，按下文书接署云。北去最先趋画戟，老来应免醉红裙。新篇一揽思游旧，搔首孤吟日又曛。","dynasty":"宋代","title":"燕司封同年以诗见迎"}
{"author":"蔡襄","content":"岁晏物景薄，层阴向晚饶。轻云隐微月，残雪栖枯条。夫君有高适，顾我慰寂寥。潇洒开北堂，拂榻延良宵。前几陈古书，坐见千载遥。间亦发新句，幽思含九韶。神明静外照，念虑醉中消。扬雄戎丹轂，颜子安一瓢。良玉不火变，翠柏宁霜彫。此心固独往，声利讵得招。罏灰寒更劃，灯灺落仍挑，相看数漏板，后会诫重要。","dynasty":"宋代","title":"杨叔武北堂夜话"}
{"author":"蔡襄","content":"久雨曾无度，阳和渐向阑。杂香生众木，浓翠入孤峦。漏缓宵仍静，灯微晓更寒。芳时犹卧病，何日出城看。","dynasty":"宋代","title":"夜雨病中"}
{"author":"蔡襄","content":"西园花蘤过中春，微雨初晴不受尘。莫怪芳丛开发早，欲将红艳送行人。","dynasty":"宋代","title":"一百五日开千叶间金"}
{"author":"蔡襄","content":"三年对小栏，花蘤见颜色。红薇开已久，春风长先得。素馨出南海，万里来商舶。团团末利丛，繁香暑中拆。余畦十数种，亦自尚风格。念尔幽芳性，乞致多手植。瑶草固微生，栽培子岂德。别去重来看，犹使中情恻。","dynasty":"宋代","title":"移居转运宇别小栏花木"}
{"author":"蔡襄","content":"清溪曲曲抱山斜，绕溪十里蔷薇花。春风吹香袭人骨，乾红淡白相交加。眼睛眩晃不能视，烂如赤日凌朝霞。时有扁舟向中下，共疑来处从仙家。于时邀我临流饮，下踞大石盘犬牙。平生意气一快论，屈指世务还惊嗟。酒酣襞纸探強韵，胡涂醉字成乱鸦。侵更把火入官舍，下马犹吟诗各夸。何言花落悲人世，只见溪流度岁华。今年初夏我复至，深丛晚艳余孤葩。山川故物依然在，惟子别路幽明赊。想象音容杳何许，桂旗猎猎随云车。悲来独坐荫芳树，涕泪挥洒沾黄沙。行人怪我爱溪水，那知此恨无边涯。","dynasty":"宋代","title":"忆第"}
{"author":"蔡襄","content":"前岁君提岭外兵，国门南路送君行。由来成事多天幸，直向危时见世情。勉力朝廷论大计，甘心江海就私荣。牢愁应解侵人骨，未老先教白发生。","dynasty":"宋代","title":"因书答河东转运杨乐道"}
{"author":"蔡襄","content":"终日行山不出城，城中山势与云平。万家市井鱼盐合，千里川原彩画明。坐上潮风醒酒力，晚来岩雾盖钟声。归时休更燃官烛，在处妙灯夹道迎。","dynasty":"宋代","title":"饮薛老亭晚归"}
{"author":"蔡襄","content":"吾友多称君，思见寒附火。气温玉开籍，才敏鏃加笴。尝於师鲁书，言词屡及我。乖疏久益新，慕合迎已可。奈何縻组绶，无路动车輠。近乃得百篇，能诗今信果。清寒水石舂，怪险蛟螭锁。远念烟鸿去，呈妍露葩娜。古人虽已矣，风流未应堕。东来勿后期，山桃缀红颗。","dynasty":"宋代","title":"永叔示及圣俞酬答因奉和寄圣俞"}
{"author":"蔡襄","content":"真人玉骨轻，御气升瑶台。俯首视下方，万落腥尘埃。香火久寂寞，山川空徘徊。旧树络青蔓，虚坛生紫苔。宴坐白昼永，长吟清风来。飞花乱棋子，游蜂依酒杯。嘉月当醉饮，上客诚珍才。神仙那可冀，金鼎何时开。","dynasty":"宋代","title":"游冲虚观"}
{"author":"蔡襄","content":"郡楼瞻东方，岚光莹人目。乘舟逐早潮，十里登南麓。云深翳前路，树暗迷幽谷。朝鸡乱木鱼，晏日明金屋。灵泉注石窦，清吹出篁竹。飞毫划峭壁，势力勿惊触。扪萝跻上峰，大空延眺瞩。孤青浮海山，长白挂天瀑。况逢肥遯人，性尚自幽独。西景复向城，淹留未云足。","dynasty":"宋代","title":"游鼓山灵源洞"}
{"author":"蔡襄","content":"平日压尘土，今游兴味长。波涛围四际，台殿起中央。鱼听晨餐鼓，云和夕炷香。薰风休递吹，襟袂不胜凉。","dynasty":"宋代","title":"游金山寺"}
{"author":"蔡襄","content":"何岭巍峨欲插天，回头人与白云连。桃花不点寻常路，从此依稀度九仙。","dynasty":"宋代","title":"游九鲤湖"}
{"author":"蔡襄","content":"天柱支南极，蓬山压巨鳌。云崩石道险，潮落海门高。客馆闻鼍鼓，秋风忆蟹螯。凭栏望乡树，千里楚江臯。","dynasty":"宋代","title":"游灵峰院龙龛山"}
{"author":"蔡襄","content":"彩阁萦林转，苍崖隔水开。龛明千像日，波起一滩雷。绿浅春前草，香余腊后梅。背人惊鹭去，将雨好风来。风气随衣袂，岚光入酒杯。清游知不屡，欲下更徘徊。","dynasty":"宋代","title":"游龙门香山寺"}
{"author":"蔡襄","content":"新晴特地入烟霞，道并南山转更赊。幽磬过邻溪口寺，众鸡鸣午野人家。洞深随溜先如雨，石古笼藤乱放花。潘岳小园犹作赋，轻轩选胜乐无涯。","dynasty":"宋代","title":"游烟霞洞"}
{"author":"蔡襄","content":"谁寄梅花置枕傍，前时复得枕清香。因香梦彻江南路，江水浮天月似霜。","dynasty":"宋代","title":"有遗梅花枕前者因成"}
{"author":"蔡襄","content":"梅花狼籍拂轻舟，人日溪行动客愁。上昼去程初北首，故山归思满东流。垂垂朝雨随双桨，草草春蔬送一瓯。不独怀乡便多感，看人难似府君侯。","dynasty":"宋代","title":"又寄兴化徐虞部"}
{"author":"蔡襄","content":"小小园亭细细风，千枝浅白间深红。谁知狭径无人到，留得青春向此中。","dynasty":"宋代","title":"又往郑园"}
{"author":"蔡襄","content":"徂秋久不雨，沾濡才此旬。新阳净万物，太虚无一尘。老稚出旷野，锄犂及清晨。爱尔安居乐，力作勿辞贫。","dynasty":"宋代","title":"雨晴早出"}
{"author":"蔡襄","content":"洞府花飞不减春，轻云成片玉成尘。香軿缥缈知何在，无限池头再拜人。","dynasty":"宋代","title":"玉仙池"}
{"author":"蔡襄","content":"病恼连春夏，居閒意味长。海风生永昼，山雨送微凉。书帙梅蒸润，衣巾荔实香。尘缘消遣尽，物我两相忘。","dynasty":"宋代","title":"寓居兴化转运廨舍"}
{"author":"蔡襄","content":"皇华使者临清晨，手开宝轴香煤新。沿名与字发深旨，宸毫洒落奎鉤文。精神高远照日月，势力雄健生风云。混然气质不可写，乃知学到非天真。缄藏自语价希代，谁顾四壁嗟空贫。臣闻帝舜优圣域，臯陶大禹为其邻。吁俞敕戒成黄要，垂覆后世如穹旻。陛下仁明如舜禹，豪英进用司鸿钧。臣襄材智最驽下，岂有志业通经纶。独是丹诚抱忠朴，常欲赞奏上古珍。又闻孔子春秋法，片言褒贬贤愚分。考经内省不自称，但思至理书诸绅。乾坤大施入洪化，将图报效无缘因。誓心愿竭谟谋义，庶裨万一唐虞君。","dynasty":"宋代","title":"御笔赐字诗"}
{"author":"蔡襄","content":"逝者东流水，情知无却回。迟留曾到处，嗟古不同来。谁道新年好风物，忍将泪眼向春开。","dynasty":"宋代","title":"元日过浦城西阳岭"}
{"author":"蔡襄","content":"春秋书大水，灾患古所评。去年积行潦，田亩鱼蛙生。今岁谷翔贵，鼎饪无以烹。继亦掇原野，草莱不得萌。剥伐及桑枣，折发连帘甍。谁家有仓囷，指此为兼并。头会复箕敛，劝率以为名。壮强先转徙，羸瘠何经营。天子忧元元，四郊扬使旌。朝暮给饘粥，军廪阙丰盈。殍亡与疫死，颠倒投官坑。坑满弃道傍，腐肉犬豕争。往往互食噉，欲语心惊魂。荒村但寂寥，晚日多哭声。哭哀声不续，饥病焉能哭。止哭复吞声，清血暗双目。陇上麦欲黄，寄命在一熟，麦熟有几何，人稀麦应足。纵得新麦尝，悲哉旧亲属。我歌酂阳行，诗成宁忍读。","dynasty":"宋代","title":"酂阳行"}
{"author":"蔡襄","content":"勤为浮屠人，形类心不偶。独负山林栖，远犯风尘走。如闻大众居，乃是贤豪薮。专意学文章，韩编不离手。退之所尚者，岂以言深厚。径驰周孔域，不为杂说诱。大凡民之生，虫豸均一丑。圣人酌中道，君臣与夫妇。饮食若衣冠，事行而易守。不喜释老言，诋斥遭诬负。子今读其书，无乃相纷纠。学本勿学末，何为恤众口。","dynasty":"宋代","title":"赠勤师"}
{"author":"蔡襄","content":"轻澜还故浔，坠轸无遗音。好在池边竹，犹存虚直心。往复二十年，每见唯清吟。觉性既自如，世味随浮沈。琅琅白云姿，怅望空山岑。岂不悟至理，悲来难可任。","dynasty":"宋代","title":"瞻礼开师真像"}
{"author":"蔡襄","content":"云擎翚槛翠岩巅，石老松皴不计年。举世觉来空白日，几人游去上青天。醉看绝壑都无地，啸倚清风只恐仙。花晚春残无限意，他时回首定依然。","dynasty":"宋代","title":"漳南十咏·白云亭"}
{"author":"蔡襄","content":"曾凭水栅誓长江，报国全躯事不双。力屈已嗟关羽死，势孤犹笑李陵降。宿坟古剑龙腥匣，坏壁灵旗兽缠扛。神理高高人意近，楮钱祈福暗尘窗。","dynasty":"宋代","title":"漳南十咏·陈将军庙"}
{"author":"蔡襄","content":"亭上芳樽惜别人，亭前斜日欲归轮。伤心定是丹枫树，拂面空来紫陌尘。岁月暗惊山色古，愁情长与草芽新。何时此地回飞盖，寂寞栏干又一春。","dynasty":"宋代","title":"漳南十咏·城东水阁"}
{"author":"蔡襄","content":"苒惹晴云酿雨时，东城无处不芳菲。斜坡草短孤麛卧，平垅麦深双雉飞。照坞乱花惊客眼，罥空轻絮点郎衣。年来意气多覊束，无复长楸带酒归。","dynasty":"宋代","title":"漳南十咏·东郊"}
{"author":"蔡襄","content":"试看初日照龙台，白玉堂高锦障开。树色一番连雨净，溪光几曲抱山来，云归洞天形瘦，风落前村笛弄哀。擬结青楼遍题咏，思王何吝斗量才。","dynasty":"宋代","title":"漳南十咏·龙台"}
{"author":"蔡襄","content":"有客高怀脱世尘，碧湾晴槛乐游频。无心自合波中月，照影谁分鉴内人。莎砌乱蛙争噪雨，杏梁双燕欲留春。长年老厌趋豪末，来揖孤云作上宾。","dynasty":"宋代","title":"漳南十咏·满月池亭"}
{"author":"蔡襄","content":"近郭溪光绿好裁，雨晴波底敞楼台。荫堤佳树千围合，掠水轻一舟一箭开。惊钓寒鱼拖糁去，忘机閒鸟信潮回。官余擬欲祛尘意，书遍平沙我独来。","dynasty":"宋代","title":"漳南十咏·南溪"}
{"author":"蔡襄","content":"紫阁青梯压翠岑，春情秋思共登临。雨岚供眼横千掌，星汉垂帘直半寻。忍别朱栏真俗吏，独栖珍树祗仙禽。当年人事多奇尚，拟托岩扃息寸心。","dynasty":"宋代","title":"漳南十咏·齐云阁"}
{"author":"蔡襄","content":"湖上山光一笋青，佛宫高下裹岩扃。烟收水曲开尘匣，春送人家入画屏。竹气更清初霁雨，梅英犹细欲残星。吴船越棹知何处，柳拂长堤月满汀。","dynasty":"宋代","title":"漳南十咏·西湖"}
{"author":"蔡襄","content":"风雅遗芬岳有神，此山灵祀越千春。彩毫佳句言犹在，翠剡新词意未真。绝顶黑林长带雨，曲崖飞磴不留尘。瘴云收尽秋田熟，跋境肴浆再拜人。","dynasty":"宋代","title":"漳南十咏·圆山庙"}
{"author":"蔡襄","content":"山僧遗我白纸扇，入手轻快清风多。物无大小贵适用，何必吴绫与蜀罗。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"野老寻山翦白云，欲将清吹助南薰。不堪便面张京兆，恰称能书王右军。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"径尺规圆比雪霜，昔人何事恨秋凉。珍藏箧笥未为失，更有明年夏日长。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"武侯白羽麾三军，帐前甲马生风云。怜君才地亦疏薄，相过书林至夜分。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"薄似蒲葵质更圆，忽疑明月落尊前。南堂暑气生烦浊，一座清凉直几钱。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"滉白新牋卷線稜，刮青纤竹缠红藤。可怜子夜书帷下，一片圆光得未曾。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"堂阴壁罅蚊蚋都，指麾西向先驱除。山翁一夜隐眠睡，若或论功谁胜渠。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"老去将携只要轻，况临炎暑绕风清。儿童爱把承帘溜，未识山家质素情。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"不掩歌唇向画堂，不须名笔作花房。直应携去林泉好，转觉林泉兴味长。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"虚堂永昼来风长，石枕竹簟寒生光。文园肺渴厌烦热，更要夫君在侧傍。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"宫人上临候昏钟，帘外香烟烛影红。庭柏飞霜陵漏永，可怜今夜月明中。","dynasty":"宋代","title":"昭陵行"}
{"author":"蔡襄","content":"星骑翩翩鹤诏来，旋闻欢语沸春雷。天闲未减真龙种，沧海还空老蚌胎。拂纸半毫含意劲，摩云双翅待风开。寄言商颍辟荣客，好致吾君放道回。","dynasty":"宋代","title":"诏贡士"}
{"author":"蔡襄","content":"上元才过去寻春，红白山花粲粲新。似喜使君初病起，隔栏相向笑迎人。","dynasty":"宋代","title":"正月十八日甘棠院"}
{"author":"蔡襄","content":"天气和柔酒更醇，缓歌花底正青春。狂花有意怜醉客，撩乱飞红满一身。","dynasty":"宋代","title":"正月十八日甘棠院"}
{"author":"蔡襄","content":"无奈閒情着物欢，更愁花草便阑珊。夭红嫩翠宜灯烛，放散笙歌静里看。","dynasty":"宋代","title":"正月十八日甘棠院"}
{"author":"蔡襄","content":"养亲方解郡，奉使又还家。远岫乡关近，前旌父老遮。挥金贫自愧，舞彩喜仍夸。特地延宾友，相期咏白华。","dynasty":"宋代","title":"正月巡历部郡侍亲还家"}
{"author":"蔡襄","content":"浓云瞥过双凤飞，清颜照射朝日辉。画船南畔烟成阵，鲜荷掩护仙铢衣。凝魂杳眇不知处，酒醺香破惊新知。一声入耳醉人骨，天容牢落星点稀。海山万里风涛外，扶桑未老成春丝。春丝不断萦成结，玉环宛转无穷时。晓帘半上香飘穗，笑指冰壶凝远泪。秦楼后夜鏁孤鸾，秋风不动乌龙睡。愿将琼树隔花看，一一花房暗相值。浊水芙渠天际云，长时倚望清江滨。迎来未语送归速，暮山紫翠空含嚬。劝君美酒千万寿，情如芳草年年新。","dynasty":"宋代","title":"至和杂书五首·八月二日"}
{"author":"蔡襄","content":"晓虹跨江一千尺，平浪东西入天碧。游人初觉秋气凉，衣不禁风薄罗窄。渔家小艇方醉眠，艇里长鱼三尺白。彩栏北倚数流萤，似与流蒙旧相识。香脂揩尽暗成云，银甲试弦初未直。桥前流水声潺潺，年华一去何时还。重来若问桃花路，记取松亭月影间。","dynasty":"宋代","title":"至和杂书五首·八月九日"}
{"author":"蔡襄","content":"高楼中天月色净，玉山禾熟秋云映。草边水际见流萤，流萤独自寻香径。稜层雁塔挂千灯，密意虽通语还并。城上惊乌飞复啼，落泊无依终不定。欲下长桥夜漏深，灯台飘灺青梧阴。仙人若也乘鸾去，彩雾千重何处寻。","dynasty":"宋代","title":"至和杂书五首·八月十二日"}
{"author":"蔡襄","content":"潮头出海卷秋风，风豪潮起苍海空。弄潮船旗出复没，腾身潮上争骁雄。沙头万目注江水，晴雷乾雹来无穷。窗外帘旌飞猎猎，新醅翠斝行坐中。欲作吴歌弄清昼，回看满眼西阳红。六曲屏深映云母，珠盘缕缕青鸦茸。山移海转有变化，生缘长短须相逢。","dynasty":"宋代","title":"至和杂书五首·八月十九日"}
{"author":"蔡襄","content":"淮天过尽入吴渠，兰亭晚日光疏疏。金桃傅粉好颜色，绿醽泛滟深车渠。觥巡屡卷明星出，花翘零落随衣裾。幺弦不动凝古意，春容浅破长眉舒。庭院帘帷一齐下，红蜡阴沈霜满瓦。鸡头软热七月终，举手分传玉盈把。席前碧瓮覆瑶浆，一秋愁泪风前洒。云中宝晕万重高，付与轻绡藏冰麝。孤城寒柝夜迢遥，谁道刘郎有天马。归来却问东海桑，海浪漫漫彩虹挂。红丝萦脍晓刀鸣，双龙笑断梦中惊。莫将团扇掩尘匣，曾障清歌十数声。","dynasty":"宋代","title":"至和杂书五首·八月一日"}
{"author":"蔡襄","content":"一带沧波两面山，扁舟中去几时还。浮生多半在离别，此意明知未肯閒。","dynasty":"宋代","title":"至睦州"}
{"author":"蔡襄","content":"旗声不断鼓声催，堤柳阴浓野色开。今日客衣何事净，亦尘不肯出城来。","dynasty":"宋代","title":"至锁外"}
{"author":"蔡襄","content":"万里凄凝魄，幽深在处通。清流河汉尽，寒入水云空。踰久方全白，弥高适正中。开书还自卷，把酒复谁同。泫叶漙宵露。吹衣变暑风。更看庭树影，渐过粉墙东。","dynasty":"宋代","title":"中秋夕独坐望月"}
{"author":"蔡襄","content":"越邑吴封绣错分，华堂繁吹半空闻。山峰高下抽青笋，江水东西卧白云。菊蕊芬芳初应节，松林照耀欲迎曛。州人不见归时醉，未擬风流待使君。","dynasty":"宋代","title":"重阳日有美堂南望"}
{"author":"蔡襄","content":"朝家岁取天下士，官守小大悉分治。育材论荐苟失宜，德业英豪苦难致。予尝备员内供奉，作书参议科场事。乡举察廉未易复，责其节行在长吏。策之当世之大务，适时可以观周智。问之六经之归趣，知言可以见精意。众贤一划天子可，开设学校朔南被。世儒苟欲便有司，诏令初传寻已置。今年郡国选多士，糊名仍旧搜瑕纇。常忧玑贝随手遗，往往中夜起不寐。拆封辩号指姓名，十九冥合州人议。耽耽黌舍秋景长，芳肴旨酒邀宾醉。惜哉今乐与古异，遣士礼数不能备。霜天寥寥万象清，健风开送群飞翅。大明帝居一气傍，春日照耀桐槐翠。勉思奇策当天心，厚禄荣名时所贵。时之所贵亦外物，君子存诚思远至。","dynasty":"宋代","title":"州学饯送解发进士"}
{"author":"蔡襄","content":"投凉下马卧僧家，绕簟清风卷绛妙。修竹满前微雨过，远山无际薄云遮。武侯旧隐人应到，闽粤孤城日自斜。解与尘心消百事，更开新焙煮灵芽。","dynasty":"宋代","title":"昼寝宴坐轩忆与苏才翁会别"}
{"author":"蔡襄","content":"朱楼灯烛一声歌，腊后天街月色和。平昔黄公酒垆下，谁知跬步邈山河。","dynasty":"宋代","title":"朱楼"}
{"author":"蔡襄","content":"大雪迷空野，征人尚远行。乾坤初一色，昼夜忽通明。有物皆迁白，无尘顿觉清。只看流水在，却喜乱山平。逐絮飘飘起，投花点点轻。玉楼天上出，银阙海中生。舞极摇溶态，闻余淅沥声。客炉何暇暖，官酤未能醒。薄吹消春冻，新暘破晓晴。更登分界岭，南望不胜情。","dynasty":"宋代","title":"自渔梁驿至衢州大雪有怀"}
{"author":"蔡襄","content":"醉后归来月满衣，重重花影帽帘欹。行人路畔犹相笑，未似山翁倒接{上四下离}。","dynasty":"宋代","title":"醉后"}
{"author":"蔡襄","content":"已感节候变，物态舒阳春。那复壮年意，如今多病身。净室焚香久，烘炉煮药频。神欢百虑解，销尽眼前尘。","dynasty":"宋代","title":"病中偶书二首其一"}
{"author":"蔡襄","content":"翟綵开新礼，金文易大名。真游上仙路，故物感皇情。月落辞丹禁，春前引素旌。宫闱鸣挽铎，不是佩环声。","dynasty":"宋代","title":"温成皇后挽词二首其二"}
{"author":"蔡襄","content":"申命增华衮，遗忠动紫宸。世风存令子，暮哭有慈亲。复辟前言在，论兵密疏陈。如何年不永，无路问苍旻。","dynasty":"宋代","title":"司徒侍中宋宣献公挽词五首其二"}
{"author":"蔡襄","content":"向近千秋节，何言七月期。遗恩群玉宴，往事荷宫祠。仙路云龙会，秋风鼓角悲。万人瞻彩仗，犹认吉行时。","dynasty":"宋代","title":"仁宗皇帝挽词七首其二"}
{"author":"蔡襄","content":"俭薄留遗诏，遵行在继承。桐棺会稽冢，瓦器孝文陵。阙外秋萤度，林端晓月澄。须知无可欲，终古不骞崩。","dynasty":"宋代","title":"仁宗皇帝挽词七首其四"}
{"author":"蔡襄","content":"攒宫开七月，隧路闭千秋。地带三川拆，天含万国愁。鸟云知圣没，龙驾想神游。厚禄将无报，惭恩更白头。","dynasty":"宋代","title":"仁宗皇帝挽词七首其七"}
{"author":"蔡襄","content":"节候近清明，游人已踏青。插花穿戟户，酤酒向旗亭。日迥林光润，风回海气腥。未知何处乐，归路已严扃。","dynasty":"宋代","title":"开州园纵民游乐二首其二"}
{"author":"蔡襄","content":"鲠亮驰名久，孤高进路难。富文平日业，劝学晚年官。隧外春江静，林边晓露漙。唯应坟上土，犹解是芝兰。","dynasty":"宋代","title":"唐彦猷挽词其一"}
{"author":"蔡襄","content":"旧德推当代，新悲入故乡。直当冠獬豸，清可濯沧浪。美研精煤色，文瓯昼茗香。生平无复见，流涕送幽堂。","dynasty":"宋代","title":"唐彦猷挽词其二"}
{"author":"蔡襄","content":"国赋虽千乘，身期未百年。箴图遗旧机，箫吹向新阡。行哭追前日，超生定几天。寂寥原上树，薄晚起寒烟。","dynasty":"宋代","title":"宋宣献公夫人毕氏哀词二首其二"}
{"author":"蔡襄","content":"试看初日照龙台，白玉堂高锦障开。树色一番连雨净，溪光几曲抱山来。云归深洞天形瘦，风落前村笛弄哀。拟结青楼遍题咏，思王何吝斗量才。","dynasty":"宋代","title":"漳南十咏其一龙台"}
{"author":"蔡襄","content":"里闬高高祖德新，鲁庭诗礼孟家邻。连登桂籍青袍客，共拜萱堂白首亲。倚国精诚明火玉，照人清节对霜筠。童襟开慧盈书馆，渐喜芝兰在处春。","dynasty":"宋代","title":"喜弟及第"}
{"author":"蔡襄","content":"马奴今日方周晬，昨夜迢遥梦到家。盘里应知心所爱，尊前唯祝寿无涯。咿嚘弄语群儿学，踉跄初行乳母誇。独上扬州津馆望，江山摇落去鸿斜。","dynasty":"宋代","title":"马奴周晬思之因成"}
{"author":"蔡襄","content":"山城只有四围青，海国都无一点尘。荔子风标全占夏，荷花颜色未饶春。水边清吹传觞久，路上残阳立马频。不是閒来誇景物，欲将谣俗寄王人。","dynasty":"宋代","title":"和王介夫游西禅兼呈黄承制"}
{"author":"蔡襄","content":"怀道初名世，乘时遂致君。平分百年算，中据两台文。行翣连寒树，凝笳上晚云。路人那得识，挥涕指幽坟。","dynasty":"宋代","title":"司徒侍中宋宣献公挽词五首"}
{"author":"蔡襄","content":"洛宅初开府，非才辱顾隆。遗思谣俗在，余论宴堂空。已矣苍生望，嗟乎吾道穷。岂惟怀旧德，一恸向春风。","dynasty":"宋代","title":"司徒侍中宋宣献公挽词五首"}
{"author":"蔡襄","content":"去岁洛城东，公归秉枢务。今日国门西，輤车行哭度。同此晚春节，依旧西山路。千古诀幽明，一年才旦暮。远恨寄山川，余哀惨云雾。平昔送公诗，何言歌薤露。","dynasty":"宋代","title":"司徒侍中宋宣献公挽词五首"}
{"author":"蔡襄","content":"中朝莺鹤何仪仪，慷慨大体能者谁。之人起家用儒业，驰聘古今无所遗。当年得从谏官列，天庭一露胸中奇。矢身受责甘如荠，沃然华实相葳蕤。汉文不见贾生久，诏书晓落东南涯。归来俯首文石陛，尹以京兆天子毘。名者翼翼郡国首，里区百万多占辞。豪宗贵倖矜意气，半言主者承其颐。昂昂孤立中不倚，传经决讼无牵羁。老奸黠吏束其手，众口和附歌且怡。日朝黄幄迩天问，帝前大画当今宜。文陈疏举时密启，此语多秘世莫知。传者籍籍十得一，一者已足为良医。一麾出守番君国，惜此智虑无所施。吾君睿明广视听，四招邦俊隆邦基。廷臣谏列复钳口，安得长喙号丹墀。昼歌夕寝心如疚，咄哉汝忧非汝为。","dynasty":"宋代","title":"四贤一不肖诗·右范希文"}
{"author":"蔡襄","content":"人禀天地中和生，气之正者为诚明。诚明所锺皆贤杰，从容中道无欹倾。嘉谋谠论范京兆，激奸纠缪扬王庭。积羽沈舟毁销骨，正人夫从奸者朋。主知膠固未遐弃，两轓五马犹专城。欧阳祕阁官职卑，欲雪忠良无路岐。累幅长书快幽愤，一责司谏心无疑。人谓高君如挞市，出见缙绅无面皮。高君携书奏天子，游言容色仍怡怡。反谓范文谋疏阔，投彼南方诚为宜。永叔忤意窜西蜀，不免一中谗人机。汲黯尝纠公孙詐，弘於上前多谢之。上待公孙礼益厚，当时史官犹刺讥。司谏不能自引咎，复将忆过扬当时。四公称贤尔不肖，谗言易入天难欺。朝家若有观风使，此语请与风人诗。","dynasty":"宋代","title":"四贤一不肖诗·右高若讷"}
{"author":"蔡襄","content":"先民至论推天常，补袞扶世为儒方。圜冠博带不知本，樗栎安可施青黄。帝图日盛人世出，今吾永叔诚有望。处心学士贵适用，异端莫得窥其墙。子年五月范京兆，服天子命临鄱阳。二贤拜疏赎其罪，势若止沸反扬汤。敕令百执无越位，谏垣何以敢封囊。哀来激愤抑复奋，强食不得下喉吭。位卑无路自闻达，目视云阙高苍茫。裁书数幅责司谏，落笔騄骥腾康庄。刃迎缕析解统要，其间大意可得详。书曰希文有本末，学通古今气果刚。始自理官来祕阁，不五六岁为天章。上心倚若左右手，日备顾问邻清光。苟尔希文实邪佞，曷不开口论否臧。阴观被谴始丑诋，摧枯拉腐奚为彊。儻曰希文实贤士，因言被责庸何伤。汉杀王章与长倩，当时岂曰诛贤良。惟时谏官亦结舌，不曰可谏曰罪当。遂今百世览前史，往往心愤涕洒滂。斯言感切固已至，读者不得令激昂。岂图反我为怨府，袖书乞怜天子傍。谪官一邑固分耳，恨不剖腹呈琳琅。我嗟时辈识君浅，但推藻翰高文场。斯人满腹有儒术，使之得地能施张。皇家太平几百载，正当鉴古修纪纲。贤才进用忠言录，祖述圣德垂无疆。","dynasty":"宋代","title":"四贤一不肖诗·右欧阳永叔"}
{"author":"蔡襄","content":"君子道合久以成，小人利合久以倾。世道下衰交以利，遂使周雅称嘤鸣。煌煌大都足轩冕，绰有风采为名卿。高名重位盖当世，退朝归舍宾已盈。脅肩谄笑不知病，指天报遇如要盟。一朝势夺德未改，万钧已与毫厘轻。畏威谀上亦随毁，矧复鼓舌加其评。逶迤阴拱质气厚，两豆塞耳心无营。呜呼古人不可见，今人可见谁与明。章章节义尹师鲁，饬躬佩道为华荣。希文被罪激人怒，君独欣慕如平生。抗书轂下自论劾，惟善与恶宜彙征。削官竄逐虽适楚，一语不挂离骚经。当年亦有大臣逐，朋邪隐缩无主名。希文果若事奸险，何此吉士同其声。高谭本欲悟人主，岂独区区交友情。","dynasty":"宋代","title":"四贤一不肖诗·右尹师鲁"}
{"author":"蔡襄","content":"南方之强君子居，卓然安首襟韵孤。词科判等屡得隽，呀然鼓焰天地罏。三年待诏处京邑，斗粟不足荣妻孥。耳闻心虑朝家事，螭头比奏帝曰都。校书计课当序进，丽赋集仙来显塗。诰墨未乾寻已夺，不夺不为君子儒。前日希文坐言事，手提敕教东南趋。希文鲠亮素少与，失势谁复能相扶。崭然安道生头角，气虹万丈横天衢。臣靖胸中有屈语，举嗌不避萧斧诛。使臣仲淹在庭列，日献陛下之嘉谟。刺史荣官虽重寄，奈何一郡卷不舒。言非由位固当罪，随漕扁舟尽室俱。炎陬此去数千里，橐中狼籍惟蠹书。高冠长佩丛阙下，千百其群诃尔愚。吾知万世更万世，凛凛英风激懦夫。","dynasty":"宋代","title":"四贤一不肖诗·右余安道"}
{"author":"蔡襄","content":"盈舟载鱼蝦，投泻清波际。应无校人欺，独行流水惠。非求升斗活，终免蝼蚁制。江湖自相忘，洲岛亦还逝。脱渊思曩戒，嗅饵省非计。为生岂不幸，萍藻庶可翳。","dynasty":"宋代","title":"四月八日西湖观民放生"}
{"author":"蔡襄","content":"风下平池水晕开，池边露坐水风来。草香冉冉生吟席，云影飞飞度酒杯。荷叶偶成双翠盖，荔枝才似小青梅。人间物静两相得，月色苍凉始肯回。","dynasty":"宋代","title":"四月池上"}
{"author":"蔡襄","content":"拟将身计入扁舟，纵得三公不黑头。病体已轻休赋鵩，机心如动辄惊鸥。强看吴野江山醉，肯为春风花草愁。所向乾坤皆客寓，可能与我更迟留。","dynasty":"宋代","title":"和答孙推官"}
{"author":"蔡襄","content":"地上多于枝上花，东楼凝望惜年华。潮头正对伍员庙，燕子争归百姓家。粉箨渐高山径笋，绿旗初展石岩茶。流芳自与人兼老，樽酒相逢莫重嗟。","dynasty":"宋代","title":"上巳日州园"}
{"author":"蔡襄","content":"千顷平湖绿一遭，空城游乐自奢豪。画船争胜飞江鹘，翠巘都浮载海鳌。芳草堤边裙带短，柔桑陌上髻鬟高。楼前尽日闻歌笑，不啻秋风卷怒涛。","dynasty":"宋代","title":"四月清明西湖"}
{"author":"蔡襄","content":"洛阳平昔誇文会，君已胜冠我壮夫。谈道最先称贾谊，忧时曾见哭唐衢。敢将胶漆论同志，幸得湖山可共娱。须向馀春回马足，柳堤相逐踏青芜。","dynasty":"宋代","title":"和运使王学士舟次德清见寄"}
{"author":"蔡襄","content":"京尘官事日区区，拟出芳郊佩一壶。楼外阴云迎晓合，陌头霏霰与风俱。翩翩珍骑曾来否，种种名花更在无。若得纵游休秉烛，月中沈醉倩人扶。","dynasty":"宋代","title":"和张唐公约游名园遇雪辄止"}
{"author":"蔡襄","content":"画莫难于工写生，獐猿移得上幽屏。相逢平野初惊顾，共向薰风适性灵。引子昼游新草绿，啸群时望故山青。可怜官省沈迷处，每到中轩顿觉醒。","dynasty":"宋代","title":"和杨龙图獐猿屏"}
{"author":"蔡襄","content":"越国无双艳，吴宫未始知。谁言勾践黠，不自爱西施。","dynasty":"宋代","title":"西施篇"}
{"author":"蔡襄","content":"秋水已复漕，秋风初怒号。天容霜后净，山势北来高。","dynasty":"宋代","title":"秋日登郡楼二首其一"}
{"author":"蔡襄","content":"跃马东来不记时，酒醒寒色入征衣。垂杨官道连天去，落日邮亭别我归。","dynasty":"宋代","title":"通源驿别颜茂才"}
{"author":"蔡襄","content":"今朝才见雪泥乾，日薄云低又作寒。家山千里何时到，溪上梅花正好看。","dynasty":"宋代","title":"正月四日"}
{"author":"蔡襄","content":"城西禁籞宿烟收，霜薄朝寒上罽裘。佳树得春生意动，平时受日翠光浮。十年歌笑惊前世，满眼风花是旧游。从此曲江芳物好，定知重到更疑留。","dynasty":"宋代","title":"城西金明池小饮二首"}
{"author":"蔡襄","content":"云擎翚槛翠岩巅，石老松皴不计年。举世觉来空白日，几人游去上青天。醉看绝壑都无地，啸倚清风只恐仙。花晚春残无限意，他时回首定依然。","dynasty":"宋代","title":"漳南十咏·白云亭"}
{"author":"蔡襄","content":"路尽得佳赏，川原何净明。周围地形壮，洒落世尘清。背郭千峰起，涵空一水横。风帆人共远，潮屿岁重耕。晓市炊烟合，孤庵汲道萦。俯窥岩鸟过，微认野云生。香气林端出，秋容物外呈。表閒幡弄影，觉静磬传声。官舍今稀讼，轓车此驻行。唱篇知寡和，君世负诗名。","dynasty":"宋代","title":"题福州释迦院幽幽亭"}
{"author":"蔡襄","content":"园林穷胜事，钟鼓乐清时。","dynasty":"宋代","title":"句"}
{"author":"蔡襄","content":"胡雁畏空漠，群飞向洲渚。褰云避射戈，万里声悲苦。月色满关河，欲下迷处所。春江沙平净，鱼蚌不可数。饱暖身肥腴，归路欲远举。寻常弓箭儿，仰视随意取。从来远祸心，狼藉失旧侣。小哉衔芦智，岂识保身语。","dynasty":"宋代","title":"胡雁"}
{"author":"蔡襄","content":"江云寒薄不成霜，九月登高菊未黄。飞镝有声弓已力，小槽分溜酒初尝。秋容行见丹枫老，窜意难胜紫陌长。曾是禁园风物好，故乡时节可能忘。","dynasty":"宋代","title":"北园登高即事呈诸同僚"}
{"author":"蔡襄","content":"名品参差十数窠，商船千里任风波。土花分破根株小，春色随来意气多。欲种更看移树法，将开须与傍栏歌。中年渐不胜杯酌，红翠他时奈尔何。","dynasty":"宋代","title":"杭州璘上人以花栽数种见寄"}
{"author":"蔡襄","content":"厚叶先枝新绛囊，使君分寄驿人忙。彩毫封处曾留意，筠笼开时不见香。风色甚豪应少损，路程差近得分尝。闽州纵有千千树，未抵家园气味长。","dynasty":"宋代","title":"兴化军曹殿丞寄荔支"}
{"author":"蔡襄","content":"别意起中夕，出门风吹衣。侧月光艳薄，余花香气微。清尊岁相向，欲去心有违。残葩勿尽放，主人行亦归。","dynasty":"宋代","title":"留别旧居花槛"}
{"author":"蔡襄","content":"霜云明净海山隈，一岁登临始此回。堂上寿觞淋浪满，栏边佳菊似疑开。故乡情味人人好，今日荣恩节节来。正是秋风洗烦暑，力将衰飒上高台。","dynasty":"宋代","title":"九日许当世以诗见率登高"}
{"author":"蔡襄","content":"近郭溪光绿好裁，雨晴波底敞楼台。荫堤佳树千围合，掠水轻一舟一箭开。惊钓寒鱼拖糁去，忘机閒鸟信潮回。官余擬欲祛尘意，书遍平沙我独来。","dynasty":"宋代","title":"漳南十咏·南溪"}
{"author":"蔡襄","content":"二年驯扰傍山家，欲领东还道路赊。送汝给孤园里去，此生长伴大牛车。","dynasty":"宋代","title":"送驯鹿与车禅长老"}
{"author":"蔡襄","content":"节候初临谷雨期，满天风日助芳菲。生来已占妙香国，开处全烘直指衣。揽照尽从乌帽重，放歌须遣羽觞飞。前驺不用传呼宠，待与游人一路归。","dynasty":"宋代","title":"十八日陪提刑郎中吉祥院看牡丹"}
{"author":"蔡襄","content":"幽人去未还，门户和云闭。亭午树阴圆，深冬泉响细。寒生群鸟鸣，清彻孤鹤泪。寂寞傍山归，写向沧溟际。","dynasty":"宋代","title":"访天台菴"}
{"author":"蔡襄","content":"野老寻山翦白云，欲将清吹助南薰。不堪便面张京兆，恰称能书王右军。","dynasty":"宋代","title":"漳州白莲僧宗要见遗纸扇每扇各书一首"}
{"author":"蔡襄","content":"盈舟载鱼蝦，投泻清波际。应无校人欺，独行流水惠。非求升斗活，终免蝼蚁制。江湖自相忘，洲岛亦还逝。脱渊思曩戒，嗅饵省非计。为生岂不幸，萍藻庶可翳。","dynasty":"宋代","title":"四月八日西湖观民放生"}
{"author":"蔡襄","content":"山城只有四围青，海国都无一点尘。荔子风标全占夏，荷花颜色未饶春。水边清吹传觞久，路上残阳立马频。不是閒来誇景物，欲将谣俗寄王人。","dynasty":"宋代","title":"和王介夫游西禅兼呈黄承制"}
{"author":"蔡襄","content":"庙下春行香雾合，观中朝茹药牙尖。故人别后无消息，荒草生坟白露沾。","dynasty":"宋代","title":"梦游洛中十首"}
{"author":"蔡襄","content":"彩阁萦林转，苍崖隔水开。龛明千像日，波起一滩雷。绿浅春前草，香余腊后梅。背人惊鹭去，将雨好风来。风气随衣袂，岚光入酒杯。清游知不屡，欲下更徘徊。","dynasty":"宋代","title":"游龙门香山寺"}
{"author":"蔡襄","content":"昔贤履道第，平时洛都选。门外多风尘，林端出台殿。名园迤逦清，小径萦纡转。脩竹环数亩，可爱清不变。冰生流水静，叶尽危巢见。晴日破云来，游鱼过池面。君意高如鸿，孤超遗健羡。兹游恐难屡，历览岂云倦。放怀穷幽趣，回首抱归恋。裁诗赋景物，芬葩有馀绚。呼童秣予马，追閒性所便。","dynasty":"宋代","title":"和王胜之游普明院"}
{"author":"蔡襄","content":"龙在固神物，动与风云会。胡为脱渊泉，辄触鉤纶害。无乃护明珠，睡目方瞢昧。而或嗅香饵，贪涎适沾霈。不尔腾角牙，自衒鳞虫最。来应山岳摇，去等蝉虵蜕。传闻旷百世，兹事久晻暧。空余古台石，肆矹尘沙外。湍流卷白日，岩壑动清籁。乾坤终苍茫，物理有否泰。","dynasty":"宋代","title":"钓龙台"}
{"author":"蔡襄","content":"无奈閒情著物欢，更愁花草便阑珊。夭红嫩翠宜灯烛，放散笙歌静里看。","dynasty":"宋代","title":"正月十八日甘棠院其三"}
{"author":"蔡襄","content":"绿渠春水走潺湲，画阁嵩峦映碧鲜。酒令已行金盏侧，乐声初急翠裙圆。清游胜事传京下，多丽新词到海边。曾是樽前沈醉客，天涯回望重依然。","dynasty":"宋代","title":"客有至自京师言诸公春间多会于元伯园池因念"}
{"author":"蔡襄","content":"昔贤履道第，平时洛都选。门外多风尘，林端出台殿。名园迤逦清，小径萦纡转。脩竹环数亩，可爱清不变。冰生流水静，叶尽危巢见。晴日破云来，游鱼过池面。君意高如鸿，孤超遗健羡。兹游恐难屡，历览岂云倦。放怀穷幽趣，回首抱归恋。裁诗赋景物，芬葩有馀绚。呼童秣予马，追閒性所便。","dynasty":"宋代","title":"和王胜之游普明院"}
{"author":"蔡襄","content":"江上行人空自愁，壮年双鬓已惊秋。不知风里千里浪，何事无情也白头。","dynasty":"宋代","title":"方山渡口占"}
{"author":"蔡襄","content":"宣献业文学，尝作调羹盐。藏书百千帙，传世惟清廉。东堂得春和，花卉晨露沾。之君延宾从，当昼褰珠帘。朱函青锦囊，宝轴红牙签。大令至欧褚，屈玉联鉤钤。草行战骑合，楷正中军严。水墨固昏淡，骨气犹深潜。江田亦名手，农野兴锄镰。桑麻归女喜，馌饷儿童觇。列女自幽閒，明眸咽颈纤。昔人何遥遥，意会相披瞻。南曹古貌醒，博士新诗炎。持杯屡属我，谓我毫锥铦。煤妪浮醉细，研流泣秋蟾。放洒云雷起，取余风浪恬。鄙艺岂足多，诧语谁能兼。因思左宣献，载檄陪车幨。辱公知遇厚，表里曾无嫌。间复请笔法，指病如投砭。今朝观故物，惜已悲惭兼。层丘恩德重，素发年华添。不能枉尺寻，况乃事飞箝。壮心久已衰，奇尚顾未厌。幸公有令子，辞源横江灊。剧饮以自慰，后庆其人占。","dynasty":"宋代","title":"观宋中道家藏书画"}
{"author":"蔡襄","content":"于世无机是海翁，客情醒醉任邻钟。廉纤雨意还侵夜，料峭春期未减冬。宝气上浮难掩玉，岁寒中立不凋松。君王自结英雄网，千载风云定有从。","dynasty":"宋代","title":"和答孙推官久病新起见过钱塘之什二首其一"}
{"author":"蔡襄","content":"君家作虚亭，独得江山清。四向各有适，万趣合自呈。夜深虫鸟息，渐闻泉石鸣。日高烟霭去，始见峰峦生。之人务佳尚，意与贤豪倾。中盘瀹薇蕨，傍砌颠瓶罂。毫端潜造物，局上暗投兵。乐游时景迈，薄宦身事萦。种花行老色，驯猿无故情。萧散复后期，外尘殊可轻。","dynasty":"宋代","title":"题周著作萃贤亭"}
{"author":"蔡襄","content":"万里凄凝魄，幽深在处通。清流河汉尽，寒入水云空。踰久方全白，弥高适正中。开书还自卷，把酒复谁同。泫叶漙宵露。吹衣变暑风。更看庭树影，渐过粉墙东。","dynasty":"宋代","title":"中秋夕独坐望月"}
{"author":"蔡襄","content":"急雨初收宫殿明，红薇花落暑风清。忽传午正惊残梦，寂寂西轩喜鹊声。","dynasty":"宋代","title":"阁下昼眠"}
{"author":"蔡襄","content":"峭拔几千仞，孤高无四邻。低回倾北斗，突兀起东闽。缔结青云上，登临沧海滨。溪山来面势，歌吹彻穹旻。子夜先看日，阴崖后得春。三韩空琐碎，万落自埃尘。使者风流在，诗人格调新。骊珠忽投我，神笔动惊人。平昔持州契，于今识路津。去天知不远，咫尺仰威神。","dynasty":"宋代","title":"提刑司封以邻霄台佳什垂示辄成拙篇以登厚贶"}
{"author":"蔡襄","content":"绣衣中使动辎车，黄纸封林遍阡陌。","dynasty":"宋代","title":"句其三"}
{"author":"蔡襄","content":"真人玉骨轻，御气升瑶台。俯首视下方，万落腥尘埃。香火久寂寞，山川空徘徊。旧树络青蔓，虚坛生紫苔。宴坐白昼永，长吟清风来。飞花乱棋子，游蜂依酒杯。嘉月当醉饮，上客诚珍才。神仙那可冀，金鼎何时开。","dynasty":"宋代","title":"游冲虚观"}
{"author":"蔡襄","content":"黯澹江村春日斜，汀洲芳草野田花。孤舟横笛向何处，竹外炊烟一两家。","dynasty":"宋代","title":"江村"}
{"author":"蔡襄","content":"天际乌云含雨重，楼前红日照山明。嵩阳居士今安否，青眼看人万里情。","dynasty":"宋代","tags":"写景，抒怀，政治","title":"梦中作"}
{"author":"蔡襄","content":"旧德推当代，新悲入故乡。直当冠獬豸，清可濯沧浪。美研精煤色，文瓯昼茗香。生平无复见，流涕送幽堂。","dynasty":"宋代","title":"唐彦猷挽词其二"}
{"author":"蔡襄","content":"庭树疏疏河汉低，瓦沟霜白月平西。寒鸦不奈单栖苦，落泊惊飞到晓啼。","dynasty":"宋代","title":"宿渔梁驿"}
{"author":"蔡襄","content":"落叶随飞鸟，疏砧答暮蝉。悠悠戍楼角，悽切万家传。","dynasty":"宋代","title":"秋日登郡楼二首"}
{"author":"蔡襄","content":"废苑芜城裹故宫，行人苑外问秋风。当时歌舞何年尽，此意古今无处穷。往事萧条随改叶，客情迢递寄孤鸿。扁般欲去更回首，寒树苍苍夕照东。","dynasty":"宋代","title":"经钱塘故宫"}
{"author":"蔡襄","content":"俭薄留遗诏，遵行在继承。桐棺会稽冢，瓦器孝文陵。阙外秋萤度，林端晓月澄。须知无可欲，终古不骞崩。","dynasty":"宋代","title":"仁宗皇帝挽词七首其四"}
{"author":"蔡襄","content":"阴云薄薄地无尘，清晓城南集画轮。睢苑即时裁雪霰，颍川连夜聚星辰。山眉帖汉晴光擬，莺舌寻风碎语真。芳草有情迷谢客，落花无处问秦人。樽前莫厌歌醒耳，世上偏饶泪满巾。嘉意未阑繁盛减，东皇底事惜残春。","dynasty":"宋代","title":"城南春会"}
{"author":"蔡襄","content":"梅华畏高寒，独向江南发。那知汴阳墅，青颗摘春月。持之矜所无，归思动楚越。愿君侑清樽，行恐新芳歇。","dynasty":"宋代","title":"和吴省副青梅"}
{"author":"蔡襄","content":"旧暑侵凉已分销，萧疏丹树见斜桥。千千露竹全潇洒，一一风蝉共寂寥。菰米熟汀来客燕，芡丝分水避归桡。月魂未上东城角，谁向东城与下招。","dynasty":"宋代","title":"杪秋湖上"}
{"author":"蔡襄","content":"何岭巍峨欲插天，回头人与白云连。桃花不点寻常路，从此依稀度九仙。","dynasty":"宋代","title":"游九鲤湖"}
{"author":"蔡襄","content":"遵此巢由志，谁希公相权。人瞻祠树古，天作钓坛圆。高节千秋外，遗踪一水边。孤风敦薄俗，岂是爱林泉。","dynasty":"宋代","title":"题严先生祠堂"}
{"author":"蔡襄","content":"破春龙焙走新茶，尽是西溪近社芽。才拆缄封思退傅，为留甘旨减藏家。鲜明香色凝云液，清彻神情敌露华。却笑虚名陆鸿渐，曾无贤相作诗夸。","dynasty":"宋代","title":"和杜相公谢寄茶"}
{"author":"蔡襄","content":"偏爱堂东砌下松，三年潇洒伴衰翁。寒声动荡潮初上，疏影孤圆月正中。清彻纱帷延昼梦，绿涵金盏带春风。自缘多病饶归思，便觉山林野意通。","dynasty":"宋代","title":"庭松安静堂"}
{"author":"蔡襄","content":"晓出都门外，名园连翠屏。融怡春物动，潇洒尘虑醒。轻风送花信，远水涵空青。旧游无处问，芳树隔重扃。","dynasty":"宋代","title":"城西金明池小饮二首"}
{"author":"蔡襄","content":"临津馆下日衔西，风卷寒潮上碧溪。画船急桨随潮去，山川满眼烟凄迷。醉起开船看潮落，林深日落哀猿啼。离魂复与潮东下，兀然愁坐心酸悽。今年赐告归乡里，翩翩飞鸟投故栖。双亲素发喜我至，鞠抚欢笑如婴儿。东阡北陌来庆问，妪翁垒醆交持携。虽欲晨昏在环堵，奈何职守通金闺。春暮辞家就行役，幽兰在手空萋萋。闽州太守意慷慨，一见欢甚无町畦。欲令邦人满瞻听，洒酒高会挝鼓鼙虏。我知君侯落落者，胸中气象盘虹霓。问之当今至急务，无若羌虏方突梯。君言区处果得术，势类秋隼持寒杂。养兵精悍不在众，黠贼头颅可立提。海隅僻郡谁与语，强欲论列懲吹齏。又言人生尚忠孝，二者轻重均铢圭。以谏名官宜尽节，健行勿絷骅骝蹄。别来破热走山驿，神疲骨瘦颜容黧。作诗遥寄复感激，岂不戚戚论乖暌。","dynasty":"宋代","title":"道中寄福州王祠部"}
{"author":"蔡襄","content":"福偶天家出，贤名戚里推。朱颜不待老，万事却成悲。宿露沾新陇，秋风过旧帷。谁歌均一德，传继召南诗。","dynasty":"宋代","title":"汾阳夫人挽词二首"}
{"author":"蔡襄","content":"千顷平湖一遭，空城游乐自奢豪。画船争胜飞江鹘，翠巘都浮载海鳌。芳草堤边裙带短，柔桑陌上髻鬟高。楼前尽日闻歌笑，不啻秋风卷怒涛。","dynasty":"宋代","title":"四月清明西湖"}
{"author":"蔡襄","content":"先帝传基固，其人嗣统平。余恩华夏在，高谊古今倾。汉法原为庙，仙居别有京。海中金阙见，天上玉楼成。睿意怀丕烈，宸豪荐大名。荐唯将舜擬，严亦与周并。龙向朝云起，奎和昼日呈。流光俄扆岁，发号庆重明。令节千秋过，端仪万众迎。欢呼山岳动，驱拂鬼神惊。缥缈来佳气，雍容下太清。旛旌多异制，歌吹自新声。琳馆初停御，銮舆始引行。盥孚通至感，福泽被群生。往事时兼远，孤臣泪独横。晨兴西向久，凄断老年情。","dynasty":"宋代","title":"四月十七日奉安仁宗皇帝御容於景灵孝严殿是"}
{"author":"蔡襄","content":"庙社奠东都，恃德非恃险。聚兵三十万，待哺无容歉。西有砥柱峻，菽麦不逾陕。齐鲁粮食囏，灞水不潋滟。唯余汴渠利，直贯长淮隒。岁输六百万，江湖极收敛。挽送入太仓，因陈失盖弇。将漕苟不登，汝职兹为忝。或谓取太多，六路有丰俭。其间一不熟，饥殍谁能掩。一旦俾之粟。是人意常慊。区处失其宜，斯言反为玷。尝欲请增减，革孚亦须渐。连营今饭稻，香美若菱芡。因循未易论，官曹畏书检。虚亭一临眺，比比危墙飐。来从数千里，岁时空苒苒。雨余山气兆，黛色浅深染。夜昏渔火出，倏忽电光闪。须臾月色空，水面铺寒簟。相逢喜疲旧，城柝屡移点。因语发长谣，谁能刊琬琰。","dynasty":"宋代","title":"泗州登马子山观漕亭"}
{"author":"蔡襄","content":"千里动秋意，萦回上古原。山樵斵晚日，野火着寒云。钟磬出邻寺，牛羊下远村。振衣归去好，尘事莫知闻。","dynasty":"宋代","title":"嵩阳道中"}
{"author":"蔡襄","content":"故国逢君慰喜偏，清宵行醼重留连。山楼上火人初合，天汉无云月自圆。乐色时闻花院里，春风都在酒旗边。莫辞彻晓须沈醉，后会还应不计年。","dynasty":"宋代","title":"宋君辅许当世陈彦谦苏宣甫自远还乡上元同饮"}
{"author":"蔡襄","content":"世阀推台路，嫔贤秉国钧。生缘随迹化，归处觉空真。训子清风在，传家令德新。九原终一致，悲喜尽成尘。","dynasty":"宋代","title":"宋宣献公夫人毕氏哀词二首"}
{"author":"蔡襄","content":"国赋虽千乘，身期未百年。箴图遗旧机。箫吹向新阡。行哭追前日，超生定几天。寂寥原上树，薄晚起寒烟。","dynasty":"宋代","title":"宋宣献公夫人毕氏哀词二首"}
{"author":"蔡襄","content":"贱者易屈志，少年多直情。子独修节行，爱护如目精。辛勤走铨省，历岁才点名。舍居在穷巷，门户面西城。妻孥愁屡空，独尔心无营。驱骡从僮仆，间或造予庭。是时杨叔武，相值极驩诚。妙言发潜稸，远意倍幽萌。羞谀刺俗子，指急条边兵。过从岂云厌，时节忽峥嵘。叔武守岳阳，别去方行行。子今复之蜀，蜀道天险并。橐中无一钱，剑外几百程。春风卷地来，凡草犹奋荣。如何使之人，憔悴气与形。内富在乎我，外穷系於生。此事久已判，努力敦诚明。吾友黄君度，实乃浮其声。子往从之游，切磨固相成。","dynasty":"宋代","title":"送安思正之蜀"}
{"author":"蔡襄","content":"祖帐西郊道，川原画阁临。烧痕经雨活，树色入溪深。斜日明春态，孤云感客心。何人知别意，重把酒杯斟。","dynasty":"宋代","title":"送别陈比部"}
{"author":"蔡襄","content":"何事名郎出计台，锤陵都会久须才。江山不是人间有，旗鼓初从日下来。列郡五符归总制，故乡三组少徘徊。勿嗟南国多怀感，宝气还应彻斗魁。","dynasty":"宋代","title":"送程刑部出守洪州"}
{"author":"蔡襄","content":"东南有佳士，文高志清苦。翩然请郡章，入居使君府。霅水生春澜，莹净沙可数。霁日明旌旗，长风送鐃鼓。烟帆十丈船，湖山一抔土。橘嫩宴亭秋，茶香斋阁午。神欢所适宜，动默造幽覩。应念怀铅人，垂头证鱼鲁。","dynasty":"宋代","title":"送胡武平出守吴兴"}
{"author":"蔡襄","content":"祕书昔共官临漳，时呼三子侍侧傍。修瞳阔颡善应对，举措不类群儿行。遥知成就在他日，尔时迄今十载强。闽州太守无伎术，乞持符竹还故乡。近观诏书下郡国，选访行实登俊良。嶷然三子复过我，衣裾飘洒凝秋霜。各携编轴几百幅，互以理要充词章。久之潜思叩幽眇，角牙腾触声礌硠。言归温陵入场屋，争奋笔舌论短长。海鹰上云出爪翼，天马历地无羁韁。祕书多才晚未遇，有如此子传义方。吾徒沉升不须议，且看少者腾声光。","dynasty":"宋代","title":"送柯祕书三子归泉应诏"}
{"author":"蔡襄","content":"禁墀初别紫宵端，故国生光里俗欢。二世家声联将相，百年庙貌俨衣冠。躬临州戟迎门下，人喜曾孙夹道观。石照老苔封旧迹，锦溪乔木涕清澜。东趋越岭兴怀远，夕听胥涛入梦间。江上驰心思魏阙，日边归路指长安。香深离渚花重叠，凉满行舟酒半阑。应念非才持虎契。平时相继入金銮。","dynasty":"宋代","title":"送钱端明还京"}
{"author":"蔡襄","content":"吴江水好吴岫灵，吴人皙白神气清。当须比屋皆佳器，奈何傥有名公卿。究观是事见藏伏，例学浮图超死生，遂令才智蓄利泽，若曰不下沾四瀛。勤师内外久著力，文字骨节初老成。十年栖迟辇毂下，渊然澹薄无经营。惜哉明了足见解，独擘迅翮翻青冥。残秋忽别东南去，尘土摆落衣裾轻。西湖胜处拂谈席，绿波画舫吾其行。","dynasty":"宋代","title":"送勤上人归吴中"}
{"author":"蔡襄","content":"风俗忧思深，在昔言汾绛。之人隐其间，白首甘陋巷。毕力事诗书，岂特专记诵。编年作通记，起周迄炎宋。甲子二十五，迴环补遗空。予闻春秋法，尊王正一统。维持生民纲，树立大邦栋。上贤若游夏，鸟兽于麟凤。三传自名家，讲解或失中。区区休预徒，左驰困羁控。排闢侵异端，寖久成蠹虫。仲淹著元经，刘蕡比奴从。去圣日弥远，斯言谁折衷。犹胜儿女曹，烟云费嘲弄。君於春秋学，勤劳务包综。向时耻飞箝，画策尚禽纵。羌戎负恩德，王师压秦雍。边圉重疮痍，堪为贾生慟。庙堂诛贼谋，谓与天下共。诏书入岩穴，丐告嘉谋贡。使者出河东，辄以姓名送。朅来游京邑，天门如可羾。岧嶢双浮云，下有千人{宂辱}。扳缘逐声利，激射苟禄俸。蹭蹬不敢前，抚心愈疑恐。短翮无吹嘘，微芳少培拥。客舍逼隆冬，萧条残雪冻。悠悠晋溪上，水石挂清梦。长谣复西归，孤怀不偶众。身穷见节义，物由何时用。美田随意耕，寒鱼倣经种。夜堂素琴横，晚案青蔬供。决然顾予别，芜音强吟讽。持归传里閈，亦足侑罍甕。","dynasty":"宋代","title":"送任山归河东"}
{"author":"蔡襄","content":"符离封城古云望，扼控东南地形壮。飞流金粟走舟车，镇压奸雄宿兵仗。昌言才思老台阁，声名远出风骚将。倦直承明得守符，诏书遣临士民上。万家裁制须得宜，譬若楩楠迎大匠。京师从游日月久，送君酒酣益惆怅。人生岂效鸡鹜群，意在糠粱取甘养。边隅多故方急材，往往稠人拔公相。吾侪有策空自奇，皎皎丹衰亦谁亮。欲随戎马仅胜衣，强作文章还覆酱。大都用置系於时，丈夫未死固难量。觥巡卷到君勿辞，行看岸下船头放。我今联束若愁鹰，注目青云思远飏。一麾当复泛隋渠，愿君加数为公釀。","dynasty":"宋代","title":"送石昌言知宿州"}
{"author":"蔡襄","content":"大雪拥都门，子行亦良苦。予贫乏觞豆，子车谁为祖。少止听我言，於子不无补。于今方用兵，连年戍羌虏。战死动万计，募人填卒伍。赐衣靡国帑，走粟填边庾。平时赋税外，弓刀甲楯弩。干名应急须，筋皮角毛羽。前年科巩革，农牛半斤斧。杀之先冒禁，不杀即鞭楚。江南供鵰翎，是物不栖渚。十倍买所无，赢利资商贾。编纸作战{钅函}，纫联驱归安。输来不适用，空屋窠虫鼠。此类如蝟毛，更仆难悉数。大凡斂货财，百姓若外府。苟可入军须，岂敢怨官取。盖患在不均，又索非其土。有司失预计，临事才披簿。严程弗渝日，落符洒飞雨。使者但依违，州家不敢主。况复为邑令，暗吟莫伸吐。其间或得才，吏手无容舞。子今佩县章，所领十万户。志虑固精明，利病前可睹。姑能务均一，瘵瘼庶苏瘉。","dynasty":"宋代","title":"送许寺丞知古田县"}
{"author":"蔡襄","content":"二年驯扰傍山家，欲领东还道路赊。送汝给孤园里去，此生长伴大牛车。","dynasty":"宋代","title":"送驯鹿与车禅长老"}
{"author":"蔡襄","content":"苍崖中断一溪来，迤逦人家向水开。尽日烟云迎旆去，满泷铙吹引船回。虚斋昼梦鸣禽下，别坞春游画角催。莫怪杜郎题处少，更留佳致待清才。","dynasty":"宋代","title":"送杨殿丞通判睦州"}
{"author":"蔡襄","content":"余思去夏还瓯闽，温风赤日争陶蒸。舟行夜寄浙江稜，江涛汹涌来相仍。雷电翕虩蛟螭腾，方床竹簟寒生冰。上陇西去景色澄，青山两向水一絙。猿鸟啼叫交酬应，晚樵出雾鱼投罾。脱离滓浊跻陵兢，造托微波讯严陵。清遐可使贪者懲，山穷水尽乃攀登。烂柯岩岫孤崚嶒，幽邃闚瞩崖险凭。少留观爱喜莫胜，子官其间良足称。子材又美神粹凝，万象态度遭披凌。吟咏设写逾画缯，当有味者论淄渑。今予痴仕如秋蝇，飞尘满耳汗浃膺。闻子大艑行可乘，骨目森竦神虑兴。子姑去嗟予未能，送子一念魂九升。","dynasty":"宋代","title":"送杨渥赴西安主簿"}
{"author":"蔡襄","content":"垂垂秋雨没鞯泥，经昼门前无马嘶。乘静因题送行什，江南归思已凄迷。","dynasty":"宋代","title":"送张处士二首"}
{"author":"蔡襄","content":"梁园尘土着人腥，不似淮山照眼明。爱君心迹曾无系，一片孤云去就轻。","dynasty":"宋代","title":"送张处士二首"}
{"author":"蔡襄","content":"置器功成佚退身，故园南望整车茵。青冥直上无余事，白首归来有几人。门外离筵晴日晓，江边行路杂花春。橐金均散心如水，冢树重攀泪满巾。杯酒相逢耆旧少，山川不改岁华新。从公几杖何由去，更祝千年比大椿。","dynasty":"宋代","title":"送张太傅还乡"}
{"author":"蔡襄","content":"十年台省献嘉谋，新总兵符镇上游。琴有薰弦多舜俗，地连沙尾旧湘州。江边行色船千丈，塞外威声马万头。宣室夜谈思贾谊，未应乡国久迟留。","dynasty":"宋代","title":"送仲庶待制知泽州"}
{"author":"蔡襄","content":"安得长材护北州，暂烦儒将拥轻裘。声名不啻一敌国，功业何须万里侯。设馆高牙延永昼，猎场飞骑入清秋。天枢严近恩荣重，归梦应思帝所游。","dynasty":"宋代","title":"送子真给事出守常山"}
{"author":"蔡襄","content":"潮头欲上风先至，海面初明日近来。怪得寺南多语笑，蜑船争送早鱼回。","dynasty":"宋代","title":"宿海边寺"}
{"author":"蔡襄","content":"一圆灵寂本清真，谁向苍浪更问津。欲说西来无见处，奈何言句亦前尘。","dynasty":"宋代","title":"宿黄蘖听彬长老谭禅"}
{"author":"蔡襄","content":"鸣籁萧森万木声，浓岚环合乱峰青。楼台矗处双溪会，雷电交时一剑灵。晓市人烟披霁旭，夜潭渔火斗寒星。画屏曾指孤舟看，今日孤舟在画屏。","dynasty":"宋代","title":"宿延平津"}
{"author":"蔡襄","content":"瓜洲堰埭阴行桡，更等江头后信潮。独背残灯数归路，风传寒柝夜迢迢。","dynasty":"宋代","title":"宿扬州"}
{"author":"蔡襄","content":"庭树疏疏河汉低，瓦沟霜白月平西。寒鸦不奈单栖苦，落泊惊飞到晓啼。","dynasty":"宋代","title":"宿渔梁驿"}
{"author":"蔡襄","content":"入官无所解，因笑得君怜。岂知孙武子，自欲逞威权。","dynasty":"宋代","title":"孙武篇"}
{"author":"蔡襄","content":"楹外珍丛叨下泉，祥符天子泰灵仙。忽逢野老临池水，自剪残花趁岁钱。","dynasty":"宋代","title":"泰灵园书事"}
{"author":"蔡襄","content":"上元天仗款琳房，灵圃遥传玉殿香。要识年年桃李色，不关春力是恩光。","dynasty":"宋代","title":"泰灵园书事"}
{"author":"蔡襄","content":"湛湛清渠风力微，濠梁行客布帆归。到官应过庄生庙，试问鹪鹏两是非。","dynasty":"宋代","title":"唐公以公累出知濠州"}
{"author":"蔡襄","content":"骾亮驰名久，孤高进路难。富文平日业，劝学晚年官。隧外春江静，林边晓露漙。唯应坟上土，犹解是芝兰。","dynasty":"宋代","title":"唐彦猷挽词二首"}
{"author":"蔡襄","content":"旧德推当代，新悲入故乡。直当冠獬豸，清可濯沧浪。美研精煤色，文瓯昼茗香。生平无复见，流涕送幽堂。","dynasty":"宋代","title":"唐彦猷挽词二首"}
{"author":"蔡襄","content":"上有繁葩下落英，红波动荡逐风行。夕阳开处犹光艳，何况今农值月明。","dynasty":"宋代","title":"桃杏园"}
{"author":"蔡襄","content":"送客来仙馆，清幽处处寻。春风行酒面，昼日到花心。独厌归期促，难忘野意深。归鞍更回顾，桧柏自阴森。","dynasty":"宋代","title":"桃杏园"}
{"author":"蔡襄","content":"峭拔几千仞，孤高无四邻。低回倾北斗，突兀起东闽。缔结青云上，登临沧海滨。溪山来面势，歌吹彻穹旻。子夜先看日，阴崖后得春。三韩空琐碎，万落自埃尘。使者风流在，诗人格调新。骊珠忽投我，神笔动惊人。平昔持州契，于今识路津。去天知不远，咫尺仰威神。","dynasty":"宋代","title":"提刑司封以邻霄台佳什垂示辄成拙篇以登厚贶"}
{"author":"蔡襄","content":"昔年文酒自为情，身外鸿毛万事轻。暑醉每怜风引梦，夜归多见月随行。重寻兰若余芳在，却怪桑门老态生。点数朋游今有几，拂尘看字泪先横。","dynasty":"宋代","title":"题白莲院东轩"}
{"author":"蔡襄","content":"路尽得佳赏，川原何净明。周围地形壮，洒落世尘清。背郭千峰起，涵空一水横。风帆人共远，潮屿岁重耕。晓市炊烟合，孤庵汲道萦。俯窥岩鸟过，微认野云生。香气林端出，秋容物外呈。表閒幡弄影，觉静磬传声。官舍今稀讼，轓车此驻行。唱篇知寡和，君世负诗名。","dynasty":"宋代","title":"题福州释迦院幽幽亭"}
{"author":"蔡襄","content":"层峦高与赤霄通，节岁欢娱众庶同。庭有美音非独乐，会当炎暑自多风。山川胜势栏杆下，井径追游月色中。私幸编民居客右，使君樽酒未应空。","dynasty":"宋代","title":"题共乐亭"}
{"author":"蔡襄","content":"万井连交道，中天敞静轩。由来婚鄽市，全胜贲丘园。目极无留赏，心閒不避喧。沼光摇屋动，花艳出栏繁。雨霁山容静，潮生海气昏。幽人披彩槛，永日对芳樽。素业名家久，通医与义存。丹图环八卦，仙诀遁三元。造化今为友，欢忧本聚门。应须超世累，宴坐此忘言。","dynasty":"宋代","title":"题何山人大隐阁"}
{"author":"蔡襄","content":"日照溪山生翠光，春深花草杂幽香。登临谁会迟留意，门外尘埃去路长。","dynasty":"宋代","title":"题建造寺奉先院"}
{"author":"蔡襄","content":"赤日正停午，解衣岩石下。石泉殊甘凉，野籁亦潇洒。惊猿度岭云，遗果坠庭瓦。披轩忽永叹，幽抱不可写。","dynasty":"宋代","title":"题将军岩"}
{"author":"蔡襄","content":"画梁诗板暗流尘，水石鱼龙万句新。谁识高僧最深意，慈航长护过江人。","dynasty":"宋代","title":"题金山寺"}
{"author":"蔡襄","content":"山僧九十五，行是百年人。焚香犹夜起，喜酒见天真。生平持戒定，老大有精神。须知不变者，那减故时新。","dynasty":"宋代","title":"题龙纪院僧室"}
{"author":"蔡襄","content":"长冈隆雄来北边，势到合下方回旋。三世白士犹醉眠，山翁作善天应怜。如彼发源今流泉，子孙何数鹰马然。有起家者出其间，愿翁寿考无穷年。","dynasty":"宋代","title":"题谯国评事壁"}
{"author":"蔡襄","content":"游锡遍他方，归休静默堂。孤吟时有得，诸念若为忘。删竹减庭翠，煮茶生野香。云山莫腾诮，心地本清凉。","dynasty":"宋代","title":"题僧希元禅隐堂"}
{"author":"蔡襄","content":"霄行避酷暑，山路乍萦回。明月正相向，凉风时一来。幽林潜物怪，祕洞蓄云雷。岂敢惮劳苦，畏途诚可猜。","dynasty":"宋代","title":"题杉溪驿二首"}
{"author":"蔡襄","content":"隘道临深壑，俯阑千仞强。惊禽忽独去，怪石偶成笔。月下芙渠色，风前{禾罷}稏香。反惭群动息，幽意更徬徨。","dynasty":"宋代","title":"题杉溪驿二首"}
{"author":"蔡襄","content":"双溪会一流，新搆横鲜赭。浮居紫霄端，卧影澄川下。峡深风力豪，石峭湍声泻。古剑成蛰龙，商帆来阵马。晴光转群山，翠色著万瓦。汀洲生芳香，草树自閒冶。主郡王士安，高文勇枚贾。顾我久疏悴，霜髭渐盈把。临津张广筵，穷昼传清斝。舞鼍惊浪翻，歌扇娇云惹。欢余适晚霁，望外迷空野。曾是倦游人，意虚亦潇洒。","dynasty":"宋代","title":"题延平阁"}
{"author":"蔡襄","content":"遵此巢由志，谁希公相权。人瞻祠树古，天作钓坛圆。高节千秋外，遗踪一水边。孤风敦薄俗，岂是爱林泉。","dynasty":"宋代","title":"题严先生祠堂"}
{"author":"蔡襄","content":"昔年同向腊中回。曾绕栏干折早梅。今日独来攀旧树，风翻黄叶下苍苔。","dynasty":"宋代","title":"题渔溪驿"}
{"author":"蔡襄","content":"君家作虚亭，独得江山清。四向各有适，万趣合自呈。夜深虫鸟息，渐闻泉石鸣。日高烟霭去，始见峰峦生。之人务佳尚，意与贤豪倾。中盘瀹薇蕨，傍砌颠瓶罂。毫端潜造物，局上暗投兵。乐游时景迈，薄宦身事萦。种花行老色，驯猿无故情。萧散复后期，外尘殊可轻。","dynasty":"宋代","title":"题周著作萃贤亭"}
{"author":"蔡襄","content":"偏爱堂东砌下松，三年潇洒伴衰翁。寒声动荡潮初上，疏影孤圆月正中。清彻纱帷延昼梦，绿涵金盏带春风。自缘多病饶归思，便觉山林野意通。","dynasty":"宋代","title":"庭松安静堂"}
{"author":"蔡襄","content":"躍马东来不记时，酒醒寒色入征衣。垂杨官道连天去，落日邮亭别我归。","dynasty":"宋代","title":"通源驿别颜茂才"}
{"author":"蔡襄","content":"十五烧香繐帐前，几多幽怨入危弦。谁知千载台倾后，何处西陵有墓田。","dynasty":"宋代","title":"铜雀妓"}
{"author":"蔡襄","content":"晚色在何处，楼高天宇低。閒云无去住。归燕自东西。","dynasty":"宋代","title":"晚色"}
{"author":"蔡襄","content":"城头近晚忽开晴，有色皆鲜是物清。地势四来州午向，山围一罅水东行。乘风歌吹无时已，面日楼台触处明。不比儿曹夸衣锦，自缘恩与养亲荣。","dynasty":"宋代","title":"晚上碧峰亭"}
{"author":"蔡襄","content":"玉京仙子爱春芳，弄遍琼枝嗅尽香。祗有此花知旧意，又随风色过东墙。","dynasty":"宋代","title":"王台驿见晚李花有感"}
{"author":"蔡襄","content":"霏霏细雨勒梅黄，一望春容十断肠。平芜古柳青青遍，独使潘郎两鬓霜。","dynasty":"宋代","title":"望春词"}
{"author":"蔡襄","content":"紫极腾轩曜，青春委蕣颜。云軿何处去，金殿几时还。仗下编箫咽，陵中夜烛閒。六宫哀送返，疑是梦魂间。","dynasty":"宋代","title":"温成皇后挽词二首"}
{"author":"蔡襄","content":"翟彩开新礼，金文易大名。真游上仙路，故物感皇情。月落辞丹禁，春前引素旌。宫闱呜挽铎，不是佩环声。","dynasty":"宋代","title":"温成皇后挽词二首"}
{"author":"蔡襄","content":"闻道春深多物华，遥怜春日思无涯。烟涵树色相依好，山拥溪流一带斜。休问主人先看竹，只随渔臾便逢花。凭谁画得当时境，持去江南细与夸。","dynasty":"宋代","title":"闻福昌院春日一川花卉最盛"}
{"author":"蔡襄","content":"山前溪上最宜春，千树夭桃一雨新。争得扁舟随水去，乱花深处问秦人。","dynasty":"宋代","title":"闻福昌院春日一川花卉最盛"}
{"author":"蔡襄","content":"霜风吹雁入南云，千里征人枕上闻。欲问梁园近消息，月沈星转五更分。","dynasty":"宋代","title":"闻雁"}
{"author":"蔡襄","content":"荷叶新词天下工，玉人垂手倚秋风。一声清唱穿云去，斜日烘帘曲未终。","dynasty":"宋代","title":"吴沈子山"}
{"author":"蔡襄","content":"六月闽溪荔子丹，新秋犹喜荐雕盘。自嗟千里归程远，不得繁枝雨后看。","dynasty":"宋代","title":"吴沈子山"}
{"author":"蔡襄","content":"残月依山明胧{月悤}，长烟浮水白糢胡。竹林绕舍啼鸦臼，石井当窗下辘轳。迎吏远传空状小，仆奴潜报一钱无。驺兵不管晨炊绝，呵叫苁笼意气粗。","dynasty":"宋代","title":"吴屯驿晓起"}
{"author":"林升","content":"山外青山楼外楼，西湖歌舞几时休？暖风熏得游人醉，直把杭州作汴州。","dynasty":"宋代","tags":"古诗三百首，写景，地名，讽刺，生活","title":"题临安邸"}
{"author":"林升","content":"和风熏，杨柳轻，郁郁青山江水平，笑语满香径；思往事，望繁星，人倚断桥云西行，月影醉柔情。","dynasty":"宋代","tags":"写景，抒情，相思","title":"长相思"}
{"author":"羊士谔","content":"莫问华簪发已斑，归心满目是青山。独上层城倚危槛，柳营春尽马嘶闲。","dynasty":"唐代","title":"春望"}
{"author":"羊士谔","content":"红衣落尽暗香残，叶上秋光白露寒。越女含情已无限，莫教长袖倚阑干。","dynasty":"唐代","title":"郡中即事三首（一作《玩荷花》）"}
{"author":"羊士谔","content":"萋萋麦陇杏花风，好是行春野望中。日暮不辞停五马，鸳鸯飞去绿江空。忘怀不使海鸥疑，水映桃花酒满卮。亭上一声歌白苎，野人归棹亦行迟。","dynasty":"唐代","title":"野望二首"}
{"author":"羊士谔","content":"物外真何事，幽廊步不穷。一灯心法在，三世影堂空。山果青苔上，寒蝉落叶中。归来还闭阁，棠树几秋风。","dynasty":"唐代","tags":"写景，寺庙","title":"山寺题壁"}
{"author":"羊士谔","content":"右职移青绶，雄藩拜紫泥。江回玉垒下，气爽锦城西。皋鹤惊秋律，琴乌怨夜啼。离居同舍念，宿昔奉金闺。","dynasty":"唐代","tags":"秋天","title":"酬彭州萧使君秋中言怀"}
{"author":"羊士谔","content":"石座双峰古，云泉九曲深。寂寥疏凿意，芜没岁时侵。绕席流还壅，浮杯咽复沉。追怀王谢侣，更似会稽岑。谁谓天池翼，相期宅畔吟。光辉轻尺璧，然诺重黄金。几醉东山妓，长悬北阙心。蕙兰留杂佩，桃李想华簪。闭阁余何事，鸣驺亦屡寻。轩裳遵往辙，风景憩中林。横吹多凄调，安歌送好音。初筵方侧弁，故老忽沾襟。盛世当弘济，平生谅所钦。无能愧陈力，惆怅拂瑶琴。","dynasty":"唐代","title":"乾元初，严黄门自京兆少尹贬牧巴郡…十四韵刻于石壁"}
{"author":"羊士谔","content":"山阴道上桂花初，王谢风流满晋书。曾作江南步从事，秋来还复忆鲈鱼。曲水三春弄彩毫，樟亭八月又观涛。金罍几醉乌程酒，鹤舫闲吟把蟹螯。","dynasty":"唐代","title":"忆江南旧游二首"}
{"author":"羊士谔","content":"玉颜红烛忽惊春，微步凌波暗拂尘。自是当歌敛眉黛，不因惆怅为行人。","dynasty":"唐代","tags":"离别，写人","title":"彭州萧使君出妓夜宴见送"}
{"author":"羊士谔","content":"桐竹离披晓，凉风似故园。惊秋对旭日，感物坐前轩。江燕飞还尽，山榴落尚繁。平生信有意，衰久已忘言。","dynasty":"唐代","title":"山郭风雨朝霁怅然秋思"}
{"author":"羊士谔","content":"槐柳萧疏绕郡城，夜添山雨作江声。秋风南陌无车马，独上高楼故国情。","dynasty":"唐代","title":"登楼"}
{"author":"羊士谔","content":"圆景旷佳宾，徘徊夜漏频。金波徒汎酒，瑶瑟已生尘。露白移长簟，风清挂幅巾。西园旧才子，想见洛阳人。","dynasty":"唐代","title":"郡中玩月寄江南李少尹虞部孟员外三首其三"}
{"author":"羊士谔","content":"城隅凝綵画，红树带青山。迟客金尊晚，谈空玉柄闲。驰晖三峡水，旅梦百劳关。非是淮阳薄，丘中只望还。","dynasty":"唐代","title":"暮秋言怀"}
{"author":"羊士谔","content":"二毛非骑省，朝镜忽秋风。丝缕寒衣上，霜华旧简中。承明那足厌，车服愧无功。日日山城守，淹留岩桂丛。","dynasty":"唐代","title":"在郡三年今秋见白发聊以书事"}
{"author":"羊士谔","content":"桐竹离披晓，凉风似故园。惊秋对旭日，感物坐前轩。江燕飞还尽，山榴落尚繁。平生信有意，衰久已忘言。","dynasty":"唐代","title":"山郭风雨朝斋怅然秋思"}
{"author":"羊士谔","content":"守土亲巴俗，腰章囗汉仪。春行乐职咏，秋感伴牢词。旧里藏书阁，闲门闭槿篱。遥惭退朝客，下马独相思。","dynasty":"唐代","title":"酬礼部崔员外备独"}
{"author":"羊士谔","content":"汤沐成陈迹，山林遂寂寥。鹊飞应织素，凤起独吹箫。玉殿中参罢，云軿上汉遥。皇情非不极，空辍未央朝。","dynasty":"唐代","title":"梁国惠康公主挽歌词二首其一"}
{"author":"羊士谔","content":"授册荣天使，陈诗感圣恩。山河启梁国，缟素及于门。泉向金卮咽，霜来玉树繁。都人听哀挽，泪尽望寒原。","dynasty":"唐代","title":"梁国惠康公主挽歌词二首其二"}
{"author":"羊士谔","content":"积润通千里，推诚奠一卮。回飙经画壁，忽似偃云旗。","dynasty":"唐代","title":"城隍庙赛雨二首其二"}
{"author":"羊士谔","content":"曲水三春弄綵毫，樟亭八月又观涛。金罍几醉乌程酒，鹤舫闲吟把蟹螯。","dynasty":"唐代","title":"忆江南旧游二首其二"}
{"author":"羊士谔","content":"忘怀不使海鸥疑，水映桃花酒满卮。亭上一声歌白苧，野人归棹亦行迟。","dynasty":"唐代","title":"野望二首其二"}
{"author":"羊士谔","content":"掩抑危弦咽又通，朔云边月想朦胧。当时谁佩将军印，长使蛾眉怨不穷。一曲徘徊星汉稀，夜兰幽怨重依依。忽似摐金来上马，南枝栖鸟尽惊飞。破拨声繁恨已长，低鬟敛黛更摧藏。潺湲陇水听难尽，并觉风沙绕杏梁。","dynasty":"唐代","title":"夜听琵琶三首"}
{"author":"羊士谔","content":"一雨东风晚，山莺独报春。淹留巫峡梦，惆怅洛阳人。柳意笼丹槛，梅香覆锦茵。年华行可惜，瑶瑟莫生尘。","dynasty":"唐代","title":"资中早春"}
{"author":"羊士谔","content":"蝉噪城沟水，芙蓉忽已繁。红花迷越艳，芳意过湘沅。湛露宜清暑，披香正满轩。朝朝只自赏，秾李亦何言。","dynasty":"唐代","title":"南池荷花"}
{"author":"羊士谔","content":"独访山家歇还涉，茅屋斜连隔松叶。主人闻语未开门，绕篱野菜飞黄蝶。","dynasty":"唐代","title":"寻山家（一作长孙佐辅诗）"}
{"author":"羊士谔","content":"登高何处见琼枝，白露黄花自绕篱。惟有楼中好山色，稻畦残水入秋池。","dynasty":"唐代","title":"寄裴校书"}
{"author":"羊士谔","content":"云景含初夏，休归曲陌深。幽帘宜永日，珍树始清阴。迟客唯长簟，忘言有匣琴。画披灵物态，书见古人心。芳草多留步，鲜飙自满襟。劳形非立事，潇洒愧头簪。","dynasty":"唐代","title":"永宁里园亭休沐怅然成咏"}
{"author":"羊士谔","content":"何独文翁化，风流与代深。泉云无旧辙，骚雅有遗音。远目穷巴汉，闲情阅古今。忘言意不极，日暮但横琴。","dynasty":"唐代","title":"书楼怀古"}
{"author":"羊士谔","content":"掾史当授衣，郡中稀物役。嘉辰怅已失，残菊谁为惜。棂轩一尊泛，天景洞虚碧。暮节独赏心，寒江鸣湍石。归期北州里，旧友东山客。飘荡云海深，相思桂花白。","dynasty":"唐代","title":"九月十日郡楼独酌"}
{"author":"羊士谔","content":"城隅凝彩画，红树带青山。迟客金尊晚，谈空玉柄闲。驰晖三峡水，旅梦百劳关。非是淮阳薄，丘中只望还。","dynasty":"唐代","title":"暮秋言怀"}
{"author":"羊士谔","content":"珍树寒始花，氛氲九秋月。佳期若有待，芳意常无绝。袅袅碧海风，濛濛绿枝雪。急景自馀妍，春禽幸流悦。","dynasty":"唐代","title":"题枇杷树"}
{"author":"羊士谔","content":"山郭通衢隘，瑶坛紫府深。灯花助春意，舞绶织欢心。闲似淮阳卧，恭闻乐职吟。唯将圣明化，聊以达飞沉。","dynasty":"唐代","title":"上元日紫极宫门观州民然灯张乐"}
{"author":"羊士谔","content":"云天宜北户，塔庙似西方。林下僧无事，江清日复长。石泉盈掬冷，山实满枝香。寂寞传心印，玄言亦已忘。","dynasty":"唐代","title":"西郊兰若"}
{"author":"羊士谔","content":"二毛非骑省，朝镜忽秋风。丝缕寒衣上，霜华旧简中。承明那足厌，车服愧无功。日日山城守，淹留岩桂丛。","dynasty":"唐代","title":"在郡三年，今秋见白发，聊以书事"}
{"author":"羊士谔","content":"忆作同门友，承明奉直庐。禁闱人自异，休浣迹非疏。珥笔金华殿，三朝玉玺书。恩光荣侍从，文彩应符徐。青眼真知我，玄谈愧起予。兰卮招促膝，松砌引长裾。丽日流莺早，凉天坠露初。前山临紫阁，曲水眺红蕖。谁为音尘旷，俄惊岁月除。风波移故辙，符守忽离居。济物阴功在，分忧盛业馀。弱翁方大用，延首迟双鱼。","dynasty":"唐代","title":"郡中端居，有怀袁州王员外使君"}
{"author":"羊士谔","content":"爽节时清眺，秋怀怅独过。神皋值宿雨，曲水已增波。白鸟凌风迥，红蕖濯露多。伊川有归思，君子复如何。","dynasty":"唐代","title":"登乐游原寄司封孟郎中卢补阙"}
{"author":"羊士谔","content":"幽兰谁复奏，闲匣以端忧。知止惭先觉，归欤想故侯。山蝉铃阁晚，江雨麦田秋。唯有空门学，相期老一丘。","dynasty":"唐代","title":"闲斋示一二道者"}
{"author":"羊士谔","content":"路傍垂柳古今情，春草春泉咽又生。借问山僧好风景，看花携酒几人行。","dynasty":"唐代","title":"游西山兰若"}
{"author":"羊士谔","content":"东风朝日破轻岚，仙棹初移酒未酣。玉笛闲吹折杨柳，春风无事傍鱼潭。雨馀芳草净沙尘，水绿滩平一带春。唯有啼鹃似留客，桃花深处更无人。","dynasty":"唐代","title":"泛舟入后溪（后一首一作于鹄诗）"}
{"author":"羊士谔","content":"一到花间一忘归，玉杯瑶瑟减光辉。歌筵更覆青油幕，忽似朝云瑞雪飞。","dynasty":"唐代","title":"看花"}
{"author":"羊士谔","content":"晓风山郭雁飞初，霜拂回塘水榭虚。鼓角清明如战垒，梧桐摇落似贫居。青门远忆中人产，白首闲看太史书。城下秋江寒见底，宾筵莫讶食无鱼。","dynasty":"唐代","title":"郡中即事三首"}
{"author":"羊士谔","content":"登临何事见琼枝，白露黄花自绕篱。惟有楼中好山色，稻畦残水入秋池。","dynasty":"唐代","title":"郡中即事三首（一作《寄裴校书》）"}
{"author":"羊士谔","content":"南馆垂杨早，东风细雨频。轻寒消玉斝，幽赏滞朱轮。千里巴江守，三年故国春。含情非迟客，悬榻但生尘。","dynasty":"唐代","title":"早春对雨"}
{"author":"羊士谔","content":"萧条梧竹下，秋物映园庐。宿雨方然桂，朝饥更摘蔬。阴苔生白石，时菊覆清渠。陈力当何事，忘言愧道书。","dynasty":"唐代","title":"永宁小园即事"}
{"author":"羊士谔","content":"虫思庭莎白露天，微风吹竹晓凄然。今来始悟朝回客，暗写归心向石泉。","dynasty":"唐代","title":"台中遇直，晨览萧侍御壁画山水"}
{"author":"羊士谔","content":"女几山头春雪消，路傍仙杏发柔条。心期欲去知何日，惆怅回车上野桥。","dynasty":"唐代","title":"过三乡望女几山，早岁有卜筑之志"}
{"author":"羊士谔","content":"翡翠无穷掩夜泉，犹疑一半作神仙。秋来还照长门月，珠露寒花是野田。","dynasty":"唐代","title":"和李都官郎中经宫人斜"}
{"author":"羊士谔","content":"临风玉管吹参差，山坞春深日又迟。李白桃红满城郭，马融闲卧望京师。","dynasty":"唐代","title":"山阁闻笛"}
{"author":"羊士谔","content":"别来玄鬓共成霜，云起无心出帝乡。蜀国鱼笺数行字，忆君秋梦过南塘。","dynasty":"唐代","title":"寄江陵韩少尹"}
{"author":"羊士谔","content":"九剑盈庭酒满卮，戍人归日及瓜时。元戎静镇无边事，遣向营中偃画旗。","dynasty":"唐代","title":"贺州宴行营回将"}
{"author":"羊士谔","content":"马嘶芳草自淹留，别馆何人属细侯。仙杏破颜逢醉客，彩鸳飞去避行舟。洞箫日暖移宾榻，垂柳风多掩妓楼。坐阅清晖不知暮，烟横北渚水悠悠。","dynasty":"唐代","title":"游郭驸马大安山池"}
{"author":"羊士谔","content":"柏寝闭何时，瑶华自满枝。天清凝积素，风暖动芬丝。留步苍苔暗，停觞白日迟。因吟茂陵草，幽赏待妍词。","dynasty":"唐代","title":"故萧尚书瘿柏斋前玉蕊树，与王起居吏部孟员外同赏"}
{"author":"羊士谔","content":"殿省秘清晓，夔龙升紫微。星辰拱帝座，剑履翊天机。耿耿金波缺，沉沉玉漏稀。彩笺蹲鸷兽，画扇列名翚。志业丹青重，恩华雨露霏。三台昭建极，一德庆垂衣。昌运瞻文教，雄图本武威。殊勋如带远，佳气似烟非。抗节衷无隐，同心尚弼违。良哉致君日，维岳有光辉。","dynasty":"唐代","title":"和武相早朝中书候传点书怀奉呈"}
{"author":"羊士谔","content":"晚沐金仙宇，迎秋白帝祠。轩裳烦吏职，风物动心期。清镜开尘匣，华簪指发丝。南宫有高步，岁晏岂磷缁。","dynasty":"唐代","title":"和萧侍御监祭白帝城西村寺斋沐览镜…吏部孟员外并见赠"}
{"author":"羊士谔","content":"仙郎佐氏谋，廷议宠元侯。城郭须来贡，河隍亦顺流。亚夫高垒静，充国大田秋。当奋燕然笔，铭功向陇头。","dynasty":"唐代","title":"送张郎中副使自南省赴凤翔府幕"}
{"author":"羊士谔","content":"瑞花飘朔雪，灏气满南宫。迢递层城掩，徘徊午夜中。金闺通籍恨，银烛直庐空。谁问乌台客，家山忆桂丛。","dynasty":"唐代","title":"和窦吏部雪中寓直"}
{"author":"羊士谔","content":"松筱虽苦节，冰霜惨其间。欣然发佳色，如喜东风还。幽抱想前躅，冥鸿度南山。春台一以眺，达士亦解颜。偃息非老圃，沉吟閟玄关。驰晖忽复失，壮气不得闲。君子当济物，丹梯谁共攀。心期自有约，去扫苍苔斑。","dynasty":"唐代","title":"小园春至偶呈吏部窦郎中"}
{"author":"羊士谔","content":"解巾侍云陛，三命早为郎。复以雕龙彩，旋归振鹭行。玉书期养素，金印已怀黄。兹夕南宫咏，遐情愧不忘。","dynasty":"唐代","title":"酬吏部窦郎中直夜见寄"}
{"author":"羊士谔","content":"郡阁山斜对，风烟隔短墙。清池如写月，珍树尽凌霜。行乐知无闷，加餐颇自强。心期空岁晚，鱼意久相忘。","dynasty":"唐代","title":"南馆林塘"}
{"author":"羊士谔","content":"琥珀杯中物，琼枝席上人。乐声方助醉，烛影已含春。自顾行将老，何辞坐达晨。传觞称厚德，不问吐车茵。","dynasty":"唐代","title":"腊夜对酒"}
{"author":"羊士谔","content":"玉立出岩石，风清曲□□。偶成聊近意，静对想凝神。牛渚中流月，兰亭上道春。古来心可见，寂寞为斯人。","dynasty":"唐代","title":"池上构小山咏怀"}
{"author":"羊士谔","content":"南国冰霜晚，年华已暗归。闲招别馆客，远念故山薇。野艇虚还触，笼禽倦更飞。忘言亦何事，酣赏步清辉。","dynasty":"唐代","title":"林塘腊候"}
{"author":"羊士谔","content":"守土亲巴俗，腰章□汉仪。春行乐职咏，秋感伴牢词。旧里藏旧阁，闲门闭槿篱。遥惭退朝客，下马独相思。","dynasty":"唐代","title":"酬礼部崔员外备独永宁里弊居见寄来诗云图书…守山城"}
{"author":"羊士谔","content":"汤沐成陈迹，山林遂寂寥。鹊飞应织素，凤起独吹箫。玉殿中参罢，云輧上汉遥。皇情非不极，空辍未央朝。授册荣天使，陈诗感圣恩。山河启梁国，缟素及于门。泉向金卮咽，霜来玉树繁。都人听哀挽，泪尽望寒原。","dynasty":"唐代","title":"梁国惠康公主挽歌词二首（驸马即司空于公之子）"}
{"author":"羊士谔","content":"起来林上月，潇洒故人情。铃阁人何事，莲塘晓独行。衣沾竹露爽，茶对石泉清。鼓吹前贤薄，群蛙试一鸣。","dynasty":"唐代","title":"南池晨望"}
{"author":"羊士谔","content":"池岛清阴里，无人泛酒船。山蜩金奏响，荷露水精圆。静胜朝还暮，幽观白已玄。家林正如此，何事赋归田。","dynasty":"唐代","title":"林馆避暑"}
{"author":"羊士谔","content":"夷落朝云候，王正小雪辰。缅怀朝紫陌，曾是洒朱轮。气耿簪裾肃，风严刻漏频。暗飞金马仗，寒舞玉京尘。豸角随中宪，龙池列近臣。蕊珠凝瑞彩，悬圃净华茵。帝泽千箱庆，天颜万物春。明廷犹咫尺，高咏愧巴人。","dynasty":"唐代","title":"巴南郡斋雨中偶看长历是日小雪有怀昔年朝谒因成八韵"}
{"author":"羊士谔","content":"夜长秋始半，圆景丽银河。北渚清光溢，西山爽气多。鹤飞闻坠露，鱼戏见增波。千里家林望，凉飙换绿萝。","dynasty":"唐代","title":"褒城驿池塘玩月"}
{"author":"羊士谔","content":"腰章非达士，闭阁是潜夫。匣剑宁求试，笼禽但自拘。江清牛渚镇，酒熟步兵厨。唯此前贤意，风流似不孤。","dynasty":"唐代","title":"资阳郡中咏怀"}
{"author":"羊士谔","content":"别馆青山郭，游人折柳行。落花经上巳，细雨带清明。鶗鴂流芳暗，鸳鸯曲水平。归心何处醉，宝瑟有馀声。","dynasty":"唐代","title":"寒食宴城北山池，即故郡守荣阳郑钢目为折柳亭"}
{"author":"羊士谔","content":"碧落风如洗，清光镜不分。弦歌方对酒，山谷尽无云。振卧淮阳病，悲秋宋玉文。今来强携妓，醉舞石榴裙。","dynasty":"唐代","title":"暇日适值澄霁江亭游宴"}
{"author":"羊士谔","content":"何乃诗人兴，妍词属舜华。风流感异代，窈窕比同车。凝艳垂清露，惊秋隔绛纱。蝉鸣复虫思，惆怅竹阴斜。","dynasty":"唐代","title":"玩槿花"}
{"author":"羊士谔","content":"壮龄非济物，柔翰误为儒。及此斋心暇，翛然与道俱。散材诚独善，正觉岂无徒。半偈莲生水，幽香桂满炉。息阴惭蔽芾，讲义得醍醐。迹似桃源客，身撄竹使符。华夷参吏事，巴汉混州图。偃草怀君子，移风念啬夫。翳桑俄有绩，宿麦复盈租。圆寂期超诣，凋残幸已苏。解空囊不智，灭景谷何愚。几日遵归辙，东菑殆欲芜。","dynasty":"唐代","title":"郡斋读经"}
{"author":"羊士谔","content":"雨霜以成岁，看旧感前闻。爱景随朝日，凝阴积暮云。□□□□□，忘言酒暂醺。□□□□□，□□□□□。","dynasty":"唐代","title":"州民自言巴土冬湿且多阴晦今兹晴朗苦…因示寮吏"}
{"author":"羊士谔","content":"逸才岂凡兽，服猛愚人得。山泽生异姿，蒙戎蔚佳色。青毡持与藉，重锦裁为饰。卧阁幸相宜，温然承宴息。","dynasty":"唐代","title":"斋中有兽皮茵偶成咏"}
{"author":"羊士谔","content":"追风岂无策，持斧有遐想。凤去留孤根，岩悬非朽壤。苔斑自天生，玉节垂云长。勿谓山之幽，丹梯亦可上。","dynasty":"唐代","title":"野夫采鞭于东山偶得元者"}
{"author":"羊士谔","content":"南国疑逋客，东山作老夫。登朝非大隐，出谷是真愚。气直惭龙剑，心清爱玉壶。聊持循吏传，早晚□为徒。","dynasty":"唐代","title":"守郡累年俄及知命聊以言志"}
{"author":"羊士谔","content":"暇日留□事，期云亦□开。乡心持岁酒，津下赏山梅。晚实和商鼎，浓香拂寿杯。唯应招北客，日日踏青来。","dynasty":"唐代","title":"东渡早梅一树，岁华如雪，酣赏成咏"}
{"author":"羊士谔","content":"传闻黄阁守，兹地赋长沙。少壮称时杰，功名惜岁华。岩廊初建刹，宾从亟鸣笳。玉帐空严道，甘棠见野花。碑残犹堕泪，城古自归鸦。籍籍清风在，怀人谅不遐。","dynasty":"唐代","title":"题郡南山光福寺寺即严黄门所置…即郄拾遗之词也"}
{"author":"羊士谔","content":"令节逢烟雨，园亭但掩关。佳人宿妆薄，芳树彩绳闲。归思偏消酒，春寒为近山。花枝不可见，别恨灞陵间。","dynasty":"唐代","title":"雨中寒食"}
{"author":"羊士谔","content":"事外心如寄，虚斋卧更幽。微风生白羽，畏日隔青油。用拙怀归去，沉痾畏借留。东山自有计，蓬鬓莫先秋。","dynasty":"唐代","title":"晚夏郡中卧疾"}
{"author":"羊士谔","content":"自叹淮阳卧，谁知去国心。幽亭来北户，高韵得南金。苔甃窥泉少，篮舆爱竹深。风蝉一清暑，应喜脱朝簪。","dynasty":"唐代","title":"酬卢司门晚夏过永宁里弊居林亭见寄"}
{"author":"羊士谔","content":"津柳江风白浪平，棹移高馆古今情。扁舟一去鸱夷子，应笑分符计日程。","dynasty":"唐代","title":"题松江馆"}
{"author":"羊士谔","content":"病起淮阳自有时，秋来未觉长年悲。坐逢在日唯相望，袅袅凉风满桂枝。","dynasty":"唐代","title":"偶题寄独孤使君"}
{"author":"羊士谔","content":"故里心期奈别何，手移芳树忆庭柯。东皋黍熟君应醉，梨叶初红白露多。","dynasty":"唐代","title":"永宁里小园与沈校书接近，怅然题寄"}
{"author":"羊士谔","content":"无心唯有白云知，闲卧高斋梦蝶时。不觉东风过寒食，雨来萱草出巴篱。","dynasty":"唐代","title":"斋中咏怀"}
{"author":"羊士谔","content":"洛阳归客滞巴东，处处山樱雪满丛。岘首当时为风景，岂将官舍作池笼。","dynasty":"唐代","title":"登郡前山"}
{"author":"羊士谔","content":"才子长沙暂左迁，能将意气慰当年。至今犹有东山妓，长使歌诗被管弦。","dynasty":"唐代","title":"客有自渠州来说常谏议使君故事，怅然成咏"}
{"author":"羊士谔","content":"退食鹓行振羽仪，九霄双阙迥参差。云披彩仗春风度，日暖香阶昼刻移。玉树笼烟鳷鹊观，石渠流水凤凰池。时清执法惭无事，未有长杨汉主知。","dynasty":"唐代","title":"春日朝罢呈台中寮友"}
{"author":"羊士谔","content":"南郭东风赏杏坛，几株芳树昨留欢。却忆落花飘绮席，忽惊如实满雕盘。蛾眉半敛千金薄，鷤鴂初鸣百草阑。志士古来悲节换，美人啼鸟亦长叹。","dynasty":"唐代","title":"州民有献杏者，瑰丽溢目，因感花未几，聊以成咏"}
{"author":"羊士谔","content":"百雉层城上将坛，列营西照雪峰寒。文章立事须铭鼎，谈笑论功耻据鞍。草檄清油推健笔，曳裾黄阁耸危冠。双金未比三千字，负弩空惭知者难。","dynasty":"唐代","title":"西川独孤侍御见寄七言四韵…翰墨都捐逮此酬答诚乖拙速"}
{"author":"羊士谔","content":"珠履行台拥附蝉，外郎高步似神仙。陈词今见唐风盛，从事遥瞻卫国贤。掷地好词凌彩笔，浣花春水腻鱼笺。东山芳意须同赏，子看囊盛几日传。","dynasty":"唐代","title":"都城从事萧员外寄海梨花诗，尽绮丽至惠然远及"}
{"author":"羊士谔","content":"宁辞旧路驾朱轓，重使疲人感汉恩。今日鸣驺到嶓峡，还胜博望至河源。","dynasty":"唐代","title":"赴资阳经嶓冢山（汉水所出，元和三年已授此官）"}
{"author":"羊士谔","content":"功名无力愧勤王，已近终南得草堂。身外尽归天竺偈，腰间唯有会稽章。何时腊酒逢山客，可惜梅枝亚石床。岁晚我知仙客意，悬心应在白云乡。","dynasty":"唐代","title":"郡中言怀寄西川萧员外"}
{"author":"羊士谔","content":"晴天春意并无穷，过腊江楼日日风。琼树花香故人别，兰卮酒色去年同。闲吟铃阁巴歌里，回首神皋瑞气中。自愧朝衣犹在箧，归来应是白头翁。","dynasty":"唐代","title":"郡斋感物寄长安亲友"}
{"author":"羊士谔","content":"结缆兰香渚，柴车上连冈。晏温值初霁，去绕山河长。献岁冰雪尽，细泉生路傍。行披烟杉入，激涧横石梁。层阁表精庐，飞甍切云翔。冲襟得高步，清眺极远方。潭嶂积佳气，荑英多早芳。具观泽国秀，重使春心伤。念遵烦促途，荣利骛隙光。勉君脱冠意，共匿无何乡。","dynasty":"唐代","title":"息舟荆溪，入阳羡南山，游善权寺，呈李功曹巨"}
{"author":"羊士谔","content":"忆昔曾游曲水滨，春来长有探春人。游春人静空地在，直至春深不似春。","dynasty":"唐代","title":"乱后曲江"}
{"author":"羊士谔","content":"风泉留古韵，笙磬想遗音。桂朽有遗馥，莺飞安可待。尘沙蔼如雾，长波惊飙度。雁起汀洲寒，马嘶高城暮。银釭倦秋馆，绮瑟瞻永路。重有携手期，清光倚玉树。（以上见张为《主客图》）。","dynasty":"唐代","title":"句"}
{"author":"羊士谔","content":"传闻黄阁守，兹地赋长沙。少壮称时杰，功名惜岁华。岩廊初建刹，宾从亟鸣笳。玉帐空严道，甘棠见野花。碑残犹堕泪，城古自归鸦。籍籍清风在，怀人谅不遐。","dynasty":"唐代","title":"题郡南山光福寺，寺即严黄门所置，时自给事"}
{"author":"羊士谔","content":"汤沐成陈迹，山林遂寂寥。鹊飞应织素，凤起独吹箫。玉殿中参罢，云輧上汉遥。皇情非不极，空辍未央朝。授册荣天使，陈诗感圣恩。山河启梁国，缟素及于门。泉向金卮咽，霜来玉树繁。都人听哀挽，泪尽望寒原。","dynasty":"唐代","title":"梁国惠康公主挽歌词二首"}
{"author":"羊士谔","content":"桂华临洛浦，如挹李膺仙。兹夕披云望，还吟掷地篇。凤池分直夜，牛渚泛舟年。会是风流赏，惟君内史贤。","dynasty":"唐代","title":"郡中玩月寄江南李少尹虞部孟员外三首其二"}
{"author":"傅伯成","content":"岁晚松篁期苦节，春光桃李任我情。","dynasty":"宋代","title":"句"}
{"author":"傅伯成","content":"元夜新添一月春，曲轻花嫩未成尘。笙歌满地醉还醒，楼阁中天奂且轮。新乐妙如仪凤舞，远人动似塞鸿宾。不知湛露恩多少，但见三韩拜舞频。","dynasty":"宋代","title":"拟和元夕御诗"}
{"author":"傅伯成","content":"万户千门绣作团，未央宫阙耸巑岏。灯花无数排金粟，月魄不空倚扇纨。香绕御炉烟羃羃，玉瑶仙佩响珊珊。游人共说归来晚，一枕钧天好梦残。","dynasty":"宋代","title":"拟和元夕御制"}
{"author":"傅伯成","content":"尚书镇章江，慈母怀婴儿。去年甫去郡，未觉棠阴移。如何失调驭，众目惊睽睽。诏书念前绩，趣志持州麾。重临亦云宠，去后良多思。","dynasty":"宋代","title":"送留正知赣州"}
{"author":"傅伯成","content":"昔日云鬟锁翠屏，只今烟冢伴荒城。香魂断续无人问，空有幽花独擅名。","dynasty":"宋代","title":"素馨花"}
{"author":"傅伯成","content":"山中亦何有，烟云扶层梯。叠石抚空罅，洞水涵清漪。","dynasty":"宋代","title":"五峰岩"}
{"author":"蔡以台","content":"白板岩扉负甲开，但无车马便蓬莱。风筛千个平安竹，雪压一枝偃蹇梅。慧业已甘灵运后，夜窗还待子猷来。红炉绿蚁春温在，莫枉相思一寸灰。","dynasty":"清代","title":"寄周青在"}
{"author":"蔡以台","content":"左右邹枚幕里宾，樗材也许奉清尘。棋敲暖玉甘饶子，诗效寒郊肯让人。兔魄乍亏三日照，桃花依旧十分春。选楼开处多闲暇，倩问朝天酒几巡。","dynasty":"清代","title":"光明殿寓斋应慎郡王教"}
{"author":"安邑坊女","content":"卜得上峡日，秋江风浪多。巴陵一夜雨，肠断木兰歌。","dynasty":"唐代","title":"幽恨诗"}
{"author":"陈爔唐","content":"飙轮疾驰五洲通，上客旌旗入望中。钟毓何曾别欧亚，才贤原不论西东。曩游岭峤骖云鹤，今莅齐疆印雪鸿。我愿相从渡瀛海，乘槎万里破长风。","dynasty":"清代","title":"赠英国派驻威海办事大臣骆任廷，时骆将谒孔林"}
{"author":"陈爔唐","content":"鸠杖双扶一室春，先生矍铄倍精神。林泉久薄浮云过，桃李群沾化雨新。天以文章归老宿，人疑仙佛是前身。锦囊收处多珠玉，愧乏吟才再引伸。","dynasty":"清代","title":"寿王一如先生七十，即次其自寿原韵"}
{"author":"陈爔唐","content":"经营酒国住诗家，独立苍茫谱岁华。恨少一枝方竹杖，与君风雪探梅花。","dynasty":"清代","title":"题徐昆球照二首其一"}
{"author":"陈爔唐","content":"丹青妙手数金昆，断素零缣世共珍。只惜临风潇洒意，联床雨夜未传神。","dynasty":"清代","title":"题徐昆球照二首其二"}
{"author":"陈爔唐","content":"环球三十国，中华只一隅。世运有变迁，风为乃大殊。列强竞尚武，谋国重军储。男儿轻七尺，功名马上除。侧闻江南镇，艳说浙东徐。少壮习军旅，平寇歼其渠。通译工西语，卓荦贯群书。从戎四十年，所志无不如。人多羡公遇，富贵践亨衢。我独窥公志，忧危良未舒。外侮日以亟，勒马空踟蹰。苍茫四顾中，忠悃隐眉须。东南沿海路，七千里有馀。孰据旅顺险，孰营威海居。胶澳已租借，台澎更沦胥。广湾与九龙，覆辙鉴前车。藩篱既全撤，防务患空虚。敌艘盈千数，视我频揶揄。公任干城寄，何以效驰驱。先忧而后乐，莫负昂藏躯。","dynasty":"清代","title":"徐吉云军门属题玉照感怀时局，率成短歌"}
{"author":"沈复","content":"　　余忆童稚时，能张目对日，明察秋毫，见藐小之物必细察其纹理，故时有物外之趣。　　夏蚊成雷，私拟作群鹤舞于空中，心之所向，则或千或百，果然鹤也；昂首观之，项为之强。又留蚊于素帐中，徐喷以烟，使之冲烟而飞鸣，作青云白鹤观，果如鹤唳云端，为之怡然称快。　　余常于土墙凹凸处，花台小草丛杂处，蹲其身，使与台齐；定神细视，以丛草为林，以虫蚁为兽，以土砾凸者为丘，凹者为壑，神游其中，怡然自得。　　一日，见二虫斗草间，观之，兴正浓，忽有庞然大物，拔山倒树而来，盖一癞蛤蟆，舌一吐而二虫尽为所吞。余年幼，方出神，不觉呀然一惊。神定，捉虾蟆，鞭数十，驱之别院。","dynasty":"清代","tags":"初中文言文，叙事，散文，回忆，童年","title":"童趣"}
{"author":"严羽","content":"暝色蒹葭外，苍茫旅眺情。残雪和雁断，新月带潮生。天到水中尽，舟随树杪行。离家今几宿，厌听棹歌声。","dynasty":"宋代","tags":"羁旅，抒情，思乡","title":"江行"}
{"author":"严羽","content":"日近觚棱，秋渐满、蓬莱双阙。正钱塘江上，潮头如雪。把酒送君天上去，琼玉琚玉佩軝鸿列。丈夫儿、富贵等浮云，看名节。天下事，吾能说；今老矣，空凝绝。对西风慷慨，唾壶歌缺。不洒世间儿女泪，难堪亲友中年别。问相思、他日镜中看，萧萧发。","dynasty":"宋代","tags":"离别，感伤，抱负","title":"满江红·送廖叔仁赴阙"}
{"author":"严羽","content":"吾闻天台华顶连石桥，石桥巉绝横烟霄。下有沧溟万折之波涛，上有赤城千丈之霞标。峰悬蹬断杳莫测，中有石屏古仙客。吟窥混沌愁天公，醉饮扶桑泣龙伯。适来何事游人间？飘飖八极寻名山。三花树下一相见，笑我萧飒风沙颜。手持玉杯酌我酒，付我新诗五百首。共结天边汗漫游，重论方外云霞友。海内诗名今数谁？群贤杂沓争相推。胸襟浩荡气萧爽，豁如洞庭笠泽月。寒空万里云开时。人生聚散何超忽，愁折瑶华赠君别。君骑白鹿归仙山，我亦扁舟向吴越。明日凭高一望君，江花满眼愁氛氲。天长地阔不可见，空有相思寄海云。","dynasty":"宋代","title":"送戴式之归天台歌"}
{"author":"严羽","content":"客鬓风霜晚，离亭鼓角闻。念君当此去，把袂不能分。衡霍连秋气，潇湘合暮云。愁心将落叶，向晚共纷纷。","dynasty":"宋代","title":"别客"}
{"author":"严羽","content":"将军救朔边，都护上祁连。六郡飞传檄，三河聚控弦。连营当太白，吹角动胡天。何日匈奴灭，中原得晏然。","dynasty":"宋代","title":"出塞行"}
{"author":"严羽","content":"今夜关山月，偏能照马鞍。卢龙征戍客，圆缺几回看。遥想金闺里，应悲玉露寒。黄沙三万里，何日是长安。","dynasty":"宋代","title":"关山月"}
{"author":"严羽","content":"几时离月峡，五见紫兰凋。塞雁随魂断，江花逐泪飘。沙头南北客，京口去来潮。日日无消息，空登万里桥。","dynasty":"宋代","title":"蜀女怨"}
{"author":"严羽","content":"幽人以道隐，结室岩之东。余亦避世客，逢君于此中。鸟因留食至，泉为炼丹红。向晚下山去，月高秋色空。","dynasty":"宋代","title":"寻宁山人所居"}
{"author":"严羽","content":"昨夜江楼月，思君好断肠。猿声相应发，山色更青苍。楚塞来书远，闽关隔梦长。今朝看愁鬓，为尔半成霜。","dynasty":"宋代","title":"江楼夜月怀故山友人陈聘君吴樗乡"}
{"author":"严羽","content":"忆君怅不乐，立马大江边。塞雁来无际，惊沙度飒然。客心悬日夜，书札断云天。莫作青山老，空为人所怜。","dynasty":"宋代","title":"江上有怀上官良"}
{"author":"严羽","content":"远客惊秋雁，高楼复异乡。声兼边哨苦，影落楚云长。此夜头堪白，他山叶又黄。年年洞庭浪，飘泊更无行。","dynasty":"宋代","title":"闻雁"}
{"author":"严羽","content":"岁晚长愁绪，嗟君更远行。兵戈今日泪，江海故人情。此别几时见，寒猿一夜鸣。致君相许在，回首壮心惊。","dynasty":"宋代","title":"送上官伟长"}
{"author":"严羽","content":"把酒忽惆怅，君今吴楚閒。孤云随马首，风雨隔河关。心事竟何在，此行殊未还。空将百年意，泣向宝刀环。","dynasty":"宋代","title":"有怀阆风山人"}
{"author":"严羽","content":"回首兵戈地，遗黎见几人。他乡空白发，故国又青春。多难堪长客，偷生愧此身。本无匡济略，叹息谩伤神。","dynasty":"宋代","title":"避乱途中"}
{"author":"严羽","content":"江西飞鸟外，极目渺离愁。同侣时催发，征人不可留。江湖双泪眼，天地一孤舟。挥棹从兹去，空伤旅鬓秋。","dynasty":"宋代","title":"将往豫章留别张少尹父子"}
{"author":"严羽","content":"昨在南昌府，清游不可穷。杯行江色里，棹进月明中。楼笛吹晴雪，菱歌漾晚风。坐来怀旧迹，万里一飘蓬。","dynasty":"宋代","title":"怀南昌旧游"}
{"author":"严羽","content":"我有三足麂，放之在碧山。别来几千日，昨梦忽乘还。松色入天尽，岩花落地閒。凭君一问讯，沿月上潺湲。","dynasty":"宋代","title":"寄山中同志"}
{"author":"严羽","content":"秋声动梧竹，月色满庭芜。此夕怀良友，天涯各一隅。飞飞群过雁，切切未栖乌。安得从君去，扁舟驾五湖。","dynasty":"宋代","title":"秋夜临汝馆怀友人陈聘君赖竹庄"}
{"author":"严羽","content":"吾怜樟树好，取醉欲无还。酒压鹅儿色，辞歌雉子斑。朱楼当碧水，红日下青山。兴罢扬鞭去，苍苍烟雾閒。","dynasty":"宋代","title":"樟树镇醉后题"}
{"author":"严羽","content":"岁晚伤为旅，君来适慰情。郊扉寒少色，江渚夜多声。报国怜他日，为儒愧此生。那言离合际，更触壮心惊。","dynasty":"宋代","title":"张奕见访逆旅"}
{"author":"严羽","content":"爱此城高处，回鞭醉每醒。江花两岸白，烟树一行青。云学山舒态，天随水赋形。吾多徐孺子，独向此沈冥。","dynasty":"宋代","title":"豫章城"}
{"author":"严羽","content":"舟行何太热，岸上莽尘沙。闪闪浪频过，昏昏日又斜。年衰愁作客，秋近苦思家。蝗旱三千里，江淮儿女嗟。","dynasty":"宋代","title":"舟中苦热"}
{"author":"严羽","content":"天际长愁客，沙边旧驿亭。风低江浦雁，雪暗夜船镫。穷老嗟身拙，狂歌畏酒醒。此生何定著，江汉一浮萍。","dynasty":"宋代","title":"江上泊舟"}
{"author":"严羽","content":"此老相逢日，中原正用兵。黄尘空北望，白首更南征。今古悲秋意，江湖惜别情。几时群盗灭，匹马会神京。","dynasty":"宋代","title":"逢戴式之往南方"}
{"author":"严羽","content":"鞍马连年出，关河万里赊。将军思报国，壮士耻还家。大漠春无草，天山雪作花。谁怜李都尉，白首没胡沙。","dynasty":"宋代","title":"塞下"}
{"author":"严羽","content":"客有东南别，凭高正忆家。青春江上草，湖日岸头沙。去鸟无边尽，归帆几处斜。音徽不可问，惆怅结瑶华。","dynasty":"宋代","title":"吴江春望"}
{"author":"严羽","content":"萧条遗世心，江海坐来深。拥褐閒窥沼，思山欲借琴。有幡烟际寺，无叶水边林。不见同袍友，凭谁伴苦吟。","dynasty":"宋代","title":"閒居寄友"}
{"author":"严羽","content":"不见石屏老，相逢问客船。长沙闻近别，行在定虚传。兵革来书断，江湖望眼穿。他时同话此，把臂喜应颠。","dynasty":"宋代","title":"天末"}
{"author":"严羽","content":"朝朝竹林院，闭户读残书。几阁晨风入，荒郊寒露馀。故人步屧至，清坐每踟蹰。辍卷还留兴，漱泉同饭蔬。","dynasty":"宋代","title":"喜友人相访拟韦苏州作"}
{"author":"严羽","content":"哀痛天灾日，丝纶罪己深。王师曾北伐，胡马尚南侵。谋国知谁计，和亲岂圣心。愿闻修实德，听纳谏臣箴。","dynasty":"宋代","title":"有感六首其二"}
{"author":"丁仙芝","content":"桂楫中流望，空波两岸明。林开扬子驿，山出润州城。海尽边阴静，江寒朔吹生。更闻枫叶下，淅沥度秋声。","dynasty":"唐代","tags":"秋景","title":"渡扬子江"}
{"author":"丁仙芝","content":"夜久闻羌笛，寥寥虚客堂。山空响不散，溪静曲宜长。草木生边气，城池泛夕凉。虚然异风出，髣髴宿平阳。","dynasty":"唐代","title":"剡溪馆闻笛"}
{"author":"丁仙芝","content":"雨鸣鸳瓦收炎气，风卷珠帘送晓凉。","dynasty":"唐代","title":"句"}
{"author":"丁仙芝","content":"发向横塘口，船开值急流。知郎旧时意，且请拢船头。","dynasty":"唐代","title":"江南曲五首其二"}
{"author":"丁仙芝","content":"未晓已成妆，乘潮去茫茫。因从京口渡，使报邵陵王。","dynasty":"唐代","title":"江南曲五首其四"}
{"author":"丁仙芝","content":"始下芙蓉楼，言发琅琊岸。急为打船开，恶许傍人见。","dynasty":"唐代","title":"江南曲五首其五"}
{"author":"丁仙芝","content":"长干斜路北，近浦是儿家。有意来相访，明朝出浣纱。发向横塘口，船开值急流。知郎旧时意，且请拢船头。昨暝逗南陵，风声波浪阻。入浦不逢人，归家谁信汝。未晓已成妆，乘潮去茫茫。因从京口渡，使报邵陵王。始下芙蓉楼，言发琅邪岸。急为打船开，恶许傍人见。","dynasty":"唐代","title":"相和歌辞。江南曲"}
{"author":"丁仙芝","content":"上人久弃世，中道自忘筌。寂照出群有，了心清众缘。所以于此地，筑馆开青莲。果药罗砌下，烟虹垂户前。咒中洒甘露，指处流香泉。禅远目无事，体清宵不眠。枳闻庐山法，松入汉阳禅。一枕西山外，虚舟常浩然。","dynasty":"唐代","title":"和荐福寺英公新构禅堂"}
{"author":"丁仙芝","content":"十年种田滨五湖，十年遭涝尽为芜。频年井税常不足，今年缗钱谁为输。东邻转谷五之利，西邻贩缯日已贵。而我守道不迁业，谁能肯敢效此事。紫微侍郎白虎殿，出入通籍回天眷。晨趋彩笔柏梁篇，昼出雕盘大官膳。会应怜尔居素约，可即长年守贫贱。","dynasty":"唐代","title":"赠朱中书"}
{"author":"丁仙芝","content":"繁霜晓幕鸣柏乌，待子兽炭然金炉。重门启锁紫髯胡。新披骢马陇西驹，头戴獬豸急晨趋。明光殿前见天子，今日应弹佞幸夫。","dynasty":"唐代","title":"戏赠姚侍御"}
{"author":"丁仙芝","content":"晓幕红襟燕，春城白项乌。只来梁上语，不向府中趋。城头坎坎鼓声曙，满庭新种樱桃树。桃花昨夜撩乱开，当轩发色映楼台。十千兑得馀杭酒，二月春城长命杯。酒后留君待明月，还将明月送君回。","dynasty":"唐代","title":"馀杭醉歌赠吴山人"}
{"author":"丁仙芝","content":"守岁多然烛，通宵莫掩扉。客愁当暗满，春色向明归。玉斗巡初匝，银河落渐微。开正献岁酒，千里间庭闱。","dynasty":"唐代","title":"京中守岁"}
{"author":"丁仙芝","content":"平阳旧池馆，寂寞使人愁。座卷流黄簟，帘垂白玉钩。庭闲花自落，门闭水空流。追想吹箫处，应随仙鹤游。","dynasty":"唐代","title":"长宁公主旧山池"}
{"author":"丁仙芝","content":"夜久闻羌笛，寥寥虚客堂。山空响不散，谿静曲宜长。草木生边气，城池泛夕凉。虚然异风出，仿佛宿平阳。","dynasty":"唐代","title":"剡谿馆闻笛"}
{"author":"丁仙芝","content":"圣哲承休运，伊夔列上台。覃恩丹徼远，入贡素翚来。北阙欣初见，南枝顾未回。敛容残雪净，矫翼片云开。驯扰将无惧，翻飞幸不猜。甘从上林里，饮啄自徘徊。","dynasty":"唐代","title":"越裳贡白雉（一作孙昌胤诗）"}
{"author":"丁仙芝","content":"穷花常闭户，秋城闻捣衣。树回早秋色，川长迟落晖。（见《吟窗杂录》）","dynasty":"唐代","title":"句"}
{"author":"安致远","content":"残春南寺客，日日计归程。旅梦松阴满，乡思艾叶生。莺花催客恨，风雨壮溪声。莫作江南客，从来多旅情。","dynasty":"清代","title":"当涂将归留别葛谦斋"}
{"author":"安致远","content":"古戍苍茫朔气横，黄尘扑面野云生。人传燕赵悲歌地，水咽荆高变徵声。百战河山余废堞，清时烽燧尚孤城。萧萧落日催征骑，愁听荒笳到耳鸣。","dynasty":"清代","title":"过鄚州"}
{"author":"安致远","content":"广固雄图揽胜过，万峰飞瀑泻长河。时清鼓角秋全静，地近烟岚雨易多。石柱鳌吞翻地轴，铁幢龙怒起盘涡。千家市逐浮槎尽，祇有西风吹逝波。","dynasty":"清代","title":"登青州北城楼"}
{"author":"陈知默","content":"平地风烟横白鸟，半山云木卷苍藤。","dynasty":"宋代","title":"句其一"}
{"author":"陈知默","content":"云埋山麓藏秋雨，叶脱林梢带晚风。","dynasty":"宋代","title":"句其二"}
{"author":"寇泚","content":"小年弄文墨，不识戎旅难。一朝事鞞鼓，策马度涂山。涂山横地轴，万里留荒服。悠悠正旆远，騑骖一何速。流月挥金戈，惊风折寒木。行闻汉飞将，还向皋兰宿。","dynasty":"唐代","title":"度涂山"}
{"author":"汤弥昌","content":"染秋云，图泽国，野趣入游戏。能事何须，五日画一水。重重杨柳陂塘，茅茨村落，鲈乡外、西风渔计。晚烟霁。有客乘扁舟，延缘度疏苇。欲访幽居，宛在碧溪尾。浩然目送飞鸿，醉歌欸乃，溪光里、乱山横翠。","dynasty":"元代","title":"祝英台近题钱德钧水村图"}
{"author":"汤弥昌","content":"翰林妙写溪村趣。茅屋知何处。溪翁想像住溪湾。一笑如今，家在画图间。西风门掩芦花溆。聊与渔家伍。人间不信有张翰。剪取吴淞，空向卷中看。","dynasty":"元代","title":"虞美人题钱德钧水村图"}
{"author":"宋教仁","content":"日出雪蹬滑，山枯林叶空。徐寻屈曲径，竟上最高峰。村市沉云底，江帆走树中。海门潮正涌，我欲挽强弓。","dynasty":"近代","title":"登韬光绝顶"}
{"author":"宋教仁","content":"日落浦风急，天低野树昏。孤舟依浅渚，秋月照征人。家国嗟何在，乾坤渺一身。夜阑不成寐，抚剑独怆神。","dynasty":"近代","title":"晚泊梁子湖"}
{"author":"宋教仁","content":"孤月残云了一生，无情天地恨何平。常山节烈终呼贼，崖海风波失援兵。特为两间留正气，空教千古说忠名。伤心汉室路难复，血染杜鹃泪有声。","dynasty":"近代","title":"哭铸三尽节黄花岗"}
{"author":"陈亚","content":"相思意已深，白纸书难足。字字苦参商，故要檀郎读。分明记得约当归，远至樱桃熟。何事菊花时，犹未回乡曲。","dynasty":"宋代","tags":"抒情，思念","title":"生查子·药名闺情"}
{"author":"陈亚","content":"小院雨馀凉，石竹风生砌。罢扇尽从容，半下纱厨睡。起来闲坐北亭中，滴尽真珠泪。为念婿辛勤，去折蟾宫桂。","dynasty":"宋代","title":"生查子（同上）"}
{"author":"陈亚","content":"浪荡去未来，踯躅花频换。可惜石榴裙，兰麝香销半。琵琶闲抱理相思，必拨朱弦断。拟续断朱弦，待这冤家看。","dynasty":"宋代","title":"生查子（同上）"}
{"author":"陈亚","content":"笑似乌梅裂，啼如豉汗流。眉间粘帖子，已上是幞头。","dynasty":"宋代","title":"嗤人面黑"}
{"author":"陈亚","content":"重楼肆登赏，岂羡石为廊。风月前湖近，轩窗半夏凉。罾青识渔浦，芝紫认仙乡。却恐当归阙，灵台为别伤。","dynasty":"宋代","title":"登湖州销暑楼"}
{"author":"陈亚","content":"昔贤自是堪加罪，非敢言君爱窃诗。尀耐古人多意智，预先偷子一联诗。","dynasty":"宋代","title":"和魏周辅"}
{"author":"陈亚","content":"多愧当年未第间，卜居人外得清闲。排联花品曾非僭，爱惜苔钱不是悭。秋阁诗情天淡淡，夕溪渔思月弯弯。而今惭厚明朝禄，敢念藏愚莫买山。","dynasty":"宋代","title":"怀旧隐"}
{"author":"陈亚","content":"满室图书杂典坟，华亭仙客岱云根。他年若不和花卖，便是吾家好子孙。","dynasty":"宋代","title":"戒子孙诗"}
{"author":"陈亚","content":"蔡襄无口便成衰。","dynasty":"宋代","title":"句"}
{"author":"陈亚","content":"布袍袖里怀漫刺，到处迁延胡索人。","dynasty":"宋代","title":"句"}
{"author":"陈亚","content":"浪平山接影，山尽树回根。","dynasty":"宋代","title":"句"}
{"author":"陈亚","content":"吏辞如贺日，民送似迎时。","dynasty":"宋代","title":"句"}
{"author":"陈亚","content":"马嘶曾到寺，犬吠乍行村。","dynasty":"宋代","title":"句"}
{"author":"陈亚","content":"棋怕腊寒呵子下，衣嫌春暖缩纱裁。","dynasty":"宋代","title":"句"}
{"author":"陈亚","content":"如僧清早厨边过，偷却黄兴料里蹄。","dynasty":"宋代","title":"句"}
{"author":"陈亚","content":"若是道人头不白，老人当日合乌头。","dynasty":"宋代","title":"句"}
{"author":"陈亚","content":"收寒归地底，表老向人间。","dynasty":"宋代","title":"句"}
{"author":"陈亚","content":"无雨若还过半夏，和师晒作葫芦巴。","dynasty":"宋代","title":"句"}
{"author":"陈亚","content":"张公吃酒李公醉，自古人言信有之。陈亚今年新及第，满城人贺李衙推。","dynasty":"宋代","title":"诗一首"}
{"author":"陈亚","content":"出槛亦不翦，从教长旧丛。年年到朱夏，叶叶是清风。","dynasty":"宋代","title":"惜竹"}
{"author":"陈亚","content":"蒙君遗长牋，语意如何说。请看身上衣，裩中本无蝎。","dynasty":"宋代","title":"戏答杨球"}
{"author":"陈亚","content":"若教有口便哑，且要无心为恶。中间全没肚肠，外面强生稜角。","dynasty":"宋代","title":"亚字谜"}
{"author":"陈亚","content":"出槛亦不剪，从教长旧丛。年年到朱夏，叶叶是清风。","dynasty":"宋代","title":"惜竹"}
{"author":"陈亚","content":"蒙君遗长笺，语意如何说。请看身上衣，裈中本无蝎。","dynasty":"宋代","title":"戏答杨球"}
{"author":"陈亚","content":"地居京界足亲知，倩借寻常无歇时。但看车前牛领上，十家皮没五家皮。","dynasty":"宋代","title":"药名诗"}
{"author":"陈亚","content":"朝廷数擢贤，旋占凌霄路。自是郁陶人，险难无移处。也知没药疗饥寒，食薄何相误。大幅纸连粘，甘草归田赋。","dynasty":"宋代","title":"生查子（药名寄章得象陈情）"}
{"author":"祖咏","content":"终南阴岭秀，积雪浮云端。林表明霁色，城中增暮寒。","dynasty":"唐代","tags":"唐诗三百首，冬天，写景，写雪","title":"终南望余雪"}
{"author":"祖咏","content":"燕台一望客心惊，笳鼓喧喧汉将营。(笳鼓一作：箫鼓)万里寒光生积雪，三边曙色动危旌。沙场烽火侵胡月，海畔云山拥蓟城。少小虽非投笔吏，论功还欲请长缨。","dynasty":"唐代","tags":"唐诗三百首，冬天，边塞","title":"望蓟门"}
{"author":"祖咏","content":"楚山不可极，归路但萧条。海色晴看雨，江声夜听潮。剑留南斗近，书寄北风遥。为报空潭橘，无媒寄洛桥。","dynasty":"唐代","tags":"江南，景色，思念，家乡","title":"江南旅情"}
{"author":"祖咏","content":"别业居幽处，到来生隐心。南山当户牖，沣水映园林。屋覆经冬雪，庭昏未夕阴。寥寥人境外，闲坐听春禽。","dynasty":"唐代","tags":"游览，写景","title":"苏氏别业"}
{"author":"祖咏","content":"田家复近臣，行乐不违亲。霁日园林好，清明烟火新。以文长会友，唯德自成邻。池照窗阴晚，杯香药味春。檐前花覆地，竹外鸟窥人。何必桃源里，深居作隐沦。","dynasty":"唐代","title":"清明宴司勋刘郎中别业"}
{"author":"祖咏","content":"送别到中流，秋船倚渡头。相看尚不远，未可即回舟。","dynasty":"唐代","title":"别怨"}
{"author":"祖咏","content":"落去他，两两三三戴帽子。日暮祖侯吟一声，长安竹柏皆枯死。","dynasty":"唐代","title":"尚书省门吟"}
{"author":"祖咏","content":"才入维扬郡，乡关此路遥。林藏初过雨，风退欲归潮。江火明沙岸，云帆碍浦桥。客衣今日薄，寒气近来饶。","dynasty":"唐代","title":"泊扬子津"}
{"author":"祖咏","content":"兰若无人到，真僧出复稀。苔侵行道席，云湿坐禅衣。涧鼠缘香案，山蝉噪竹扉。世间长不见，宁止暂忘归。","dynasty":"唐代","title":"题远公经台"}
{"author":"祖咏","content":"秋天闻好鸟，惊起出帘帷。却念殊方月，能鸣巳后时。迁乔诚可早，出谷此何迟。顾影惭无对，怀群空所思。凄凉岁欲晚，萧索燕将辞。留听未终曲，弥令心独悲。高飞凭力致，巧啭任天姿。返覆知而静，间关断若遗。花繁上林路，霜落汝川湄。且长凌风翮，乘春自有期。","dynasty":"唐代","title":"汝坟秋同仙州王长史翰闻百舌鸟"}
{"author":"祖咏","content":"吴王承国宠，列第禁城东。连夜征词客，当春试舞童。砌分池水岸，窗度竹林风。更待西园月，金尊乐未终。","dynasty":"唐代","title":"宴吴王宅"}
{"author":"祖咏","content":"天色混波涛，岸阴匝村墅。微微汉祖庙，隐隐江陵渚。云树森已重，时明郁相拒。","dynasty":"唐代","title":"渡淮河寄平一"}
{"author":"祖咏","content":"四年不相见，相见复何为。握手言未毕，却令伤别离。升堂还驻马，酌醴便呼儿。语嘿自相对，安用傍人知。","dynasty":"唐代","title":"答王维留宿"}
{"author":"祖咏","content":"朝来已握手，宿别更伤心。灞水行人渡，商山驿路深。故情君且足，谪宦我难任。直道皆如此，谁能泪满襟。","dynasty":"唐代","title":"长乐驿留别卢象裴总"}
{"author":"祖咏","content":"宿雨朝来歇，空山天气清。盘云双鹤下，隔水一蝉鸣。古道黄花落，平芜赤烧生。茂陵虽有病，犹得伴君行。","dynasty":"唐代","title":"赠苗发员外（一作李端诗）"}
{"author":"祖咏","content":"西入秦关口，南瞻驿路连。彩云生阙下，松树到祠边。作镇当官道，雄都俯大川。莲峰径上处，仿佛有神仙。","dynasty":"唐代","title":"观华岳"}
{"author":"祖咏","content":"井邑连淮泗，南楼向晚过。望滩沙鹭起，寻岸浴童歌。近海云偏出，兼秋雨更多。明晨拟回棹，乡思恨风波。","dynasty":"唐代","title":"泗上冯使君南楼作"}
{"author":"祖咏","content":"昼眺伊川曲，岩间霁色明。浅沙平有路，流水漫无声。浴鸟沿波聚，潜鱼触钓惊。更怜春岸绿，幽意满前楹。","dynasty":"唐代","title":"陆浑水亭"}
{"author":"祖咏","content":"自得中峰住，深林亦闭关。经秋无客到，入夜有僧还。暗涧泉声小，荒冈树影闲。高窗不可望，星月满空山。","dynasty":"唐代","title":"中峰居喜见苗发（一作李端诗）"}
{"author":"祖咏","content":"闺女求天女，更阑意未阑。玉庭开粉席，罗袖捧金盘。向月穿针易，临风整线难。不知谁得巧，明旦试相看。","dynasty":"唐代","title":"七夕"}
{"author":"祖咏","content":"前阶微雨歇，开户散窥林。月出夜方浅，水凉池更深。馀风生竹树，清露薄衣襟。遇物遂遥叹，怀人滋远心。依稀成梦想，影响绝徽音。谁念穷居者，明时嗟陆沉。","dynasty":"唐代","title":"家园夜坐寄郭微"}
{"author":"祖咏","content":"秋风多客思，行旅厌艰辛。自洛非才子，游梁得主人。文章参末议，荣贱岂同伦。叹逝逢三演，怀贤忆四真。情因恩旧好，契托死生亲。所愧能投赠，清言益润身。","dynasty":"唐代","title":"酬汴州李别驾赠"}
{"author":"祖咏","content":"河上公遗迹，迹凉在道边。草生空庙里，□□□□□。□□□知圣，腾空更表仙。孝文皇帝后，《章句》至今传。","dynasty":"唐代","title":"谒河上公庙"}
{"author":"祖咏","content":"夫差日淫放，举国求妃嫔。自谓得王宠，代间无美人。碧罗象天阁，坐辇乘芳春。宫女数千骑，常游江水滨。年深玉颜老，时薄花妆新。拭泪下金殿，娇多不顾身。生前妒歌舞，死后同灰尘。冢墓令人哀，哀于铜雀台。","dynasty":"唐代","title":"古意二首其一"}
{"author":"祖咏","content":"楚王竟何去，独自留巫山。偏使世人见，迢迢江汉间。驻舟春溪里，誓愿拜灵颜。梦寐睹神女，金沙鸣佩环。闲艳绝世姿，令人气力微。含笑默不语，化作朝云飞。","dynasty":"唐代","title":"古意二首其二"}
{"author":"祖咏","content":"支颐笑来客，头上有朝簪。","dynasty":"唐代","title":"句"}
{"author":"祖咏","content":"江亭当废国，秋景倍萧骚。夕照明残垒，寒潮涨古濠。就田看鹤大，隔水见僧高。无限前朝事，醒吟易觉劳。","dynasty":"唐代","title":"晚泊金陵水亭"}
{"author":"祖咏","content":"沧江一身客，献赋空十年。明主岂能好，今人谁举贤。国门税征驾，旅食谋归旋。皦日媚春水，绿蘋香客船。无媒既不达，予亦思归田。","dynasty":"唐代","title":"送丘为下第"}
{"author":"祖咏","content":"朱户敞高扉，青槐碍落晖。八龙乘庆重，三虎递朝归。坐竹人声绝，横琴鸟语稀。花惭潘岳貌，年称老莱衣。叶暗朱樱熟，丝长粉蝶飞。应怜鲁儒贱，空与故山违。","dynasty":"唐代","title":"赠苗发员外"}
{"author":"祖咏","content":"汝颍俱宿好，往来托层峦。终日何寂寞，绕篱生蕙兰。","dynasty":"唐代","title":"寄王长史"}
{"author":"祖咏","content":"路向荣川谷，晴来望尽通。细烟生水上，圆月在舟中。岸势迷行客，秋声乱草虫。旅怀劳自慰，淅淅有凉风。","dynasty":"唐代","title":"过郑曲"}
{"author":"祖咏","content":"相知有叔卿，讼简夜弥清。旅泊倦愁卧，堂空闻曙更。风帘摇烛影，秋雨带虫声。归思那堪说，悠悠限洛城。","dynasty":"唐代","title":"宿陈留李少府揆厅"}
{"author":"祖咏","content":"梅福幽栖处，佳期不忘还。鸟吟当户竹，花绕傍池山。水气侵阶冷，松阴覆座闲。宁知武陵趣，宛在市朝间。","dynasty":"唐代","title":"题韩少府水亭"}
{"author":"祖咏","content":"失路农为业，移家到汝坟。独愁常废卷，多病久离群。鸟雀垂窗柳，虹霓出涧云。山中无外事，樵唱有时闻。","dynasty":"唐代","title":"汝坟别业"}
{"author":"祖咏","content":"夫差日淫放，举国求妃嫔。自谓得王宠，代间无美人。碧罗象天阁，坐辇乘芳春。宫女数千骑，常游江水滨。年深玉颜老，时薄花妆新。拭泪下金殿，娇多不顾身。生前妒歌舞，死后同灰尘。冢墓令人哀，哀于铜雀台。楚王竟何去，独自留巫山。偏使世人见，迢迢江汉间。驻舟春谿里，誓愿拜灵颜。梦寐睹神女，金沙鸣珮环。闲艳绝世姿，令人气力微。含笑默不语，化作朝云飞。","dynasty":"唐代","title":"古意二首"}
{"author":"祖咏","content":"常闻积归思，昨夜又兼秋。乡路京华远，王程江水流。吴歌喧两岸，楚客醉孤舟。渐觉潮初上，凄然多暮愁。","dynasty":"唐代","title":"送刘高邮棁使入都"}
{"author":"祖咏","content":"淹留岁将晏，久废南山期。旧业不见弃，还山从此辞。沤麻入南涧，刈麦向东菑。对酒鸡黍熟，闭门风雪时。非君一延首，谁慰遥相思。","dynasty":"唐代","title":"归汝坟山庄留别卢象"}
{"author":"祖咏","content":"前路入郑郊，尚经百馀里。马烦时欲歇，客归程未已。落日桑柘阴，遥村烟火起。西还不遑宿，中夜渡泾水。","dynasty":"唐代","title":"夕次圃田店"}
{"author":"祖咏","content":"旧居东皋上，左右俯荒村。樵路前傍岭，田家遥对门。欢娱始披拂，惬意在郊原。馀霁荡川雾，新秋仍昼昏。攀条憩林麓，引水开泉源。稼穑岂云倦，桑麻今正繁。方求静者赏，偶与潜夫论。鸡黍何必具，吾心知道尊。","dynasty":"唐代","title":"田家即事"}
{"author":"祖咏","content":"君王既巡狩，辇道入秦京。远树低枪垒，孤峰入幔城。寒疏清禁漏，夜警羽林兵。谁念迷方客，长怀魏阙情。","dynasty":"唐代","title":"扈从御宿池"}
{"author":"邓榆","content":"一丘一壑绝尘坌，坐看前山出白云。可使玉堂挥翰手，却疑大小李将军。","dynasty":"元代","title":"题赵文敏画谢幼舆丘壑图"}
{"author":"郑愔","content":"欲转声犹涩，将飞羽未调。高风不借便，何处得迁乔。","dynasty":"唐代","tags":"咏物","title":"咏黄莺儿"}
{"author":"郑愔","content":"春朝物候妍，愁妇镜台前。风吹数蝶乱，露洗百花鲜。试出褰罗幌，还来著锦筵。曲中愁夜夜，楼上别年年。不及随萧史，高飞向紫烟。","dynasty":"唐代","tags":"春天，闺怨","title":"春怨"}
{"author":"郑愔","content":"下嫁戎庭远，和亲汉礼优。笳声出虏塞，箫曲背秦楼。贵主悲黄鹤，征人怨紫骝。皇情眷亿兆，割念俯怀柔。","dynasty":"唐代","tags":"送别，伤怀","title":"送金城公主适西蕃应制"}
{"author":"郑愔","content":"御跸下都门，军麾出塞垣。长杨跨武骑，细柳接戎轩。睿曲风云动，边威鼓吹喧。坐帷将阃外，俱是报明恩。","dynasty":"唐代","tags":"送别，伤怀","title":"奉和幸望春宫送朔方大总管张仁亶"}
{"author":"郑愔","content":"锦dh沙棠舰，罗带石榴裙。绿潭采荷芰，清江日稍曛。鱼鸟争唼喋，花叶相芬氲。不觉芳洲暮，菱歌处处闻。","dynasty":"唐代","title":"采莲曲"}
{"author":"郑愔","content":"汉将留边朔，遥遥岁序深。谁堪牧马思，正是胡笳吟。曲断关山月，声悲雨雪阴。传书问苏武，陵也独何心。","dynasty":"唐代","title":"胡笳曲"}
{"author":"郑愔","content":"塞外萧条望，征人此路赊。边声乱朔马，秋色引胡笳。遥嶂侵归日，长城带晚霞。断蓬飞古戍，连雁聚寒沙。海暗云无叶，山春雪作花。丈夫期报主，万里独辞家。荒垒三秋夕，穷郊万里平。海阴凝独树，日气下连营。戎旆霜旋重，边裘夜更轻。将军犹转战，都尉不成名。折柳悲春曲，吹笳断夜声。明年汉使返，须筑受降城。阳鸟南飞夜，阴山北地寒。汉家征戍客，年岁在楼兰。玉塞朔风起，金河秋月团。边声入鼓吹，霜气下旌竿。海外归书断，天涯旅鬓残。子卿犹奉使，常向节旄看。","dynasty":"唐代","title":"塞外三首"}
{"author":"郑愔","content":"青柳映红颜，黄云蔽紫关。忽闻边使出，枝叶为君攀。舞腰愁欲断，春心望不还。风花滚成雪，罗绮乱斑斑。","dynasty":"唐代","title":"折杨柳"}
{"author":"郑愔","content":"旧邸三乘辟，佳辰万骑留。兰图奉叶偈，芝盖拂花楼。国会人王法，宫还天帝游。紫云成宝界，白水作禅流。雁塔昌基远，鹦林睿藻抽。欣承大风曲，窃预小童讴。","dynasty":"唐代","title":"奉和幸大荐福寺（寺即中宗旧宅）"}
{"author":"郑愔","content":"颍川豪横客，咸阳轻薄儿。田窦方贵幸，赵李新相知。轩盖终朝集，笙竽此夜吹。黄金盈箧笥，白日忽西驰。","dynasty":"唐代","title":"少年行"}
{"author":"郑愔","content":"春殿猗兰美，仙阶柏树荣。地逢芳节应，时睹圣人生。月满增祥荚，天长发瑞灵。南山遥可献，常愿奉皇明。","dynasty":"唐代","title":"中宗降诞日长宁公主满月侍宴应制"}
{"author":"郑愔","content":"地轴楼居远，天台阙路赊。何如游帝宅，即此对仙家。座拂金壶电，池摇玉酒霞。无云秦汉隔，别访武陵花。尧茨姑射近，汉苑建章连。十五蓂知月，三千桃纪年。鸾歌随凤吹，鹤舞向鹍弦。更觅琼妃伴，来过玉女泉。宫掖贤才重，山林高尚难。不言辞辇地，更有结庐欢。池栋清温燠，岩窗起沍寒。幽亭有仙桂，圣主万年看。槎流天上转，茅宇禁中开。河鹊填桥至，山熊避槛来。庭花采菉蓐，岩石步莓苔。愿奉舆图泰，长开锦翰裁。","dynasty":"唐代","title":"奉和幸上官昭容院献诗四首"}
{"author":"郑愔","content":"涌霄开宝塔，倒影驻仙舆。雁子乘堂处，龙王起藏初。秋风圣主曲，佳气史官书。愿献重阳寿，承欢万岁馀。","dynasty":"唐代","title":"奉和九月九日登慈恩寺浮图应制"}
{"author":"郑愔","content":"汉室欢娱盛，魏国文雅遒。许史多暮宿，应陈从夜游。西园宴公子，北里召王侯。讵似将军猎，空嗟亭尉留。","dynasty":"唐代","title":"夜游曲"}
{"author":"郑愔","content":"日斜漳浦望，风起邺台寒。玉座平生晚，金尊妓吹阑。舞馀依帐泣，歌罢向陵看。萧索松风暮，愁烟入井阑。","dynasty":"唐代","title":"相和歌辞。铜雀台"}
{"author":"郑愔","content":"公门袭汉环，主第称秦玉。池架祥鳣序，山吹鸣凤曲。拂席萝薜垂，回舟芰荷触。平阳妙舞处，日暮清歌续。","dynasty":"唐代","title":"侍宴长宁公主东庄应制"}
{"author":"郑愔","content":"瑞阙龙居峻，宸庭凤掖深。才良寄天綍，趋拜侣朝簪。飞马看来影，喧车识驻音。重轩轻雾入，洞户落花侵。闻有题新翰，依然想旧林。同声惭卞玉，谬此托韦金。","dynasty":"唐代","title":"同韦舍人早朝"}
{"author":"郑愔","content":"近郊凭汝海，遐服指江干。尚忆趋朝贵，方知失路难。曙宫平乐远，秋泽广城寒。岸苇新花白，山梨晚叶丹。乡关千里暮，岁序四时阑。函塞云间别，旋门雾里看。夙年追騄骥，暮节仰鹓鸾。疲驽劳垂耳，骞腾讵矫翰。将调梅铉实，不正李园冠。荆玉终无玷，随珠忽已弹。晓装违巩洛，夕梦在长安。北上频伤阮，西征未学潘。倾车无共辙，同派有殊澜。去去怀知己，何由报一餐。","dynasty":"唐代","title":"贬降至汝州广城驿"}
{"author":"郑愔","content":"诗礼康成学，文章贾谊才。巳年人得梦，庚日鸟为灾。书草藏天阁，琴声入夜台。荒阶罗驳藓，虚座网浮埃。白马宾徒散，青乌陇隧开。空怜门下客，怀旧几迟回。","dynasty":"唐代","title":"哭郎著作"}
{"author":"郑愔","content":"征客向轮台，幽闺寂不开。音书秋雁断，机杼夜蛩催。虚幌风吹叶，闲阶露湿苔。自怜愁思影，常共月裴回。","dynasty":"唐代","title":"秋闺"}
{"author":"郑愔","content":"琼殿含光映早轮，玉鸾严跸望初晨。池开冻水仙宫丽，树发寒花禁苑新。佳气裴回笼细网，残霙淅沥染轻尘。良时荷泽皆迎胜，穷谷晞阳犹未春。","dynasty":"唐代","title":"人日重宴大明宫恩赐彩缕人胜应制"}
{"author":"郑愔","content":"晨跸凌高转翠旌，春楼望远背朱城。忽排花上游天苑，却坐云边看帝京。百草香心初罥蝶，千林嫩叶始藏莺。幸同葵藿倾阳早，愿比盘根应候荣。","dynasty":"唐代","title":"奉和春日幸望春宫"}
{"author":"郑愔","content":"鸟籀遗新阁，龙旂访古台。造书臣颉往，观迹帝羲来。睿览山川匝，宸心宇宙该。梵音随驻辇，天步接乘杯。旧苑经寒露，残池问劫灰。散花将捧日，俱喜圣慈开。","dynasty":"唐代","title":"奉和幸三会寺应制"}
{"author":"郑愔","content":"百舌鸣高树，弄音无常则。借问声何烦，末俗不尚默。","dynasty":"唐代","title":"百舌"}
{"author":"郑愔","content":"锦楫沙棠舰，罗带石榴裙。绿潭采荷芰，清江日稍曛。鱼鸟争唼喋，花叶相芬氲。不觉芳洲暮，菱歌处处闻。","dynasty":"唐代","title":"采莲曲"}
{"author":"郑愔","content":"锦䋏沙棠舰，罗带石榴裙。绿潭采荷芰，清江日稍曛。鱼鸟争唼喋，花叶相芬氲。不觉芳洲暮，菱歌处处闻。","dynasty":"唐代","title":"采莲曲"}
{"author":"郑愔","content":"尧茨姑射近，汉苑建章连。十五蓂知月，三千桃纪年。鸾歌随凤吹，鹤舞向鹍弦。更觅琼妃伴，来过玉女泉。","dynasty":"唐代","title":"奉和幸上官昭容院献诗四首其二"}
{"author":"郑愔","content":"宫掖贤才重，山林高尚难。不言辞辇地，更有结庐欢。池栋清温燠，岩窗起冱寒。幽亭有仙桂，圣主万年看。","dynasty":"唐代","title":"奉和幸上官昭容院献诗四首其三"}
{"author":"郑愔","content":"槎流天上转，茅宇禁中开。河鹊填桥至，山熊避槛来。庭花采菉蓐，岩石步莓苔。愿奉舆图泰，长开锦翰裁。","dynasty":"唐代","title":"奉和幸上官昭容院献诗四首其四"}
{"author":"郑愔","content":"荒垒三秋夕，穷郊万里平。海阴凝独树，日气下连营。戎旆霜旋重，边裘夜更轻。将军犹转战，都尉不成名。折柳悲春曲，吹笳断夜声。明年汉使返，须筑受降城。","dynasty":"唐代","title":"塞外三首其二"}
{"author":"郑愔","content":"阳鸟南飞夜，阴山北地寒。汉家征戍客，年岁在楼兰。玉塞朔风起，金河秋月团。边声入鼓吹，霜气下旌竿。海外归书断，天涯旅鬓残。子卿犹奉使，常向节旄看。","dynasty":"唐代","title":"塞外三首其三"}
{"author":"曹端","content":"养性毋贪昏性水，成家切戒破家汤。怕君不信观前古，桀纣曾将败夏商。","dynasty":"明代","title":"戒酒其一"}
{"author":"曹端","content":"余观酒诰与宾筵，更上参之大禹言。灼见酒中藏大祸，临杯克戒庶能全。","dynasty":"明代","title":"戒酒其二"}
{"author":"曹端","content":"白头兄弟古今稀，奉劝同胞共乳知。友爱相亲须及早，白头兄弟古今稀。","dynasty":"明代","title":"兄弟其一"}
{"author":"曹端","content":"堪叹今人这样愚，亲亲兄弟各分居。陈褒畜犬犹知义，何乃为人反不如。","dynasty":"明代","title":"兄弟其二"}
{"author":"曹端","content":"曰妻曰妾他人女，惟弟惟兄父母儿。轻重亲疏天地判，为人何不自寻思。","dynasty":"明代","title":"兄弟其三"}
{"author":"曹端","content":"世上多因疏间亲，妯娌分破兄弟门。有人参透亲疏理，宁可休妻永不分。","dynasty":"明代","title":"兄弟其四"}
{"author":"曹端","content":"举世谁亲兄弟亲，原从一气上分身。今人各自私妻子，不认同胞共乳人。","dynasty":"明代","title":"兄弟其五"}
{"author":"曹端","content":"修身岂止一身休，要为儿孙后代留。但有活人心地在，何须更问鬼神求。","dynasty":"明代","title":"续家训"}
{"author":"曹端","content":"越奸越狡越贫穷，奸狡原来天不容。富贵若从奸狡得，世间痴汉吸西风。","dynasty":"明代","title":"诫子孙"}
{"author":"曹端","content":"天道原来秉至公，受天明命列人中。抡才若不依天道，王法虽容天不容。","dynasty":"明代","title":"典试陜西"}
{"author":"曹端","content":"太一分兮作两仪，阴阳变合化工施。生人生物都无种，此是乾坤气化时。","dynasty":"明代","title":"气化"}
{"author":"曹端","content":"乾坤气化既成形，男女雌雄牝牡名。自是生生有形化，其中气化自流行。","dynasty":"明代","title":"形化"}
{"author":"曹端","content":"阴阳二气聚时生，到底阴阳散时死。生死阴阳聚散为，古今造化只如此。","dynasty":"明代","title":"死生"}
{"author":"曹端","content":"空家不解死生由，妄说轮回乱大猷。不有天民先觉老，孰开我后继前修。","dynasty":"明代","title":"轮回"}
{"author":"曹端","content":"天月一轮映万川，万川各有月团圆。有时川竭为平地，依旧一轮月在天。","dynasty":"明代","title":"月川交辉图"}
{"author":"曹端","content":"濂溪夫子，卓乎先觉。上承洙泗，下开河洛。建图立说，理明辞约。示我广居，抽关启钥。有条有要，有本有末。敛归一心，放弥六合。月白风清，鸢飞鱼跃。舜禹得之，崇高卑若。孔颜得之，困极而乐。舍此而为，异端俗学。造端之初，胡不思度。毫釐之差，千里之错。","dynasty":"明代","title":"太极图说赞"}
{"author":"萧遘","content":"月晓已开花市合，江平偏见竹簰多。好教载取芳菲树，剩照岷天瑟瑟波。","dynasty":"唐代","title":"成都"}
{"author":"萧遘","content":"南国韶光早，春风送腊来。水堤烟报柳，山寺雪惊梅。练色铺江晚，潮声逐渚回。青旗问沽酒，何处拨寒醅。","dynasty":"唐代","title":"春诗"}
{"author":"萧遘","content":"青骨祀吴谁让德，紫华居越亦知名。未闻一剑传唐主，长拥千山护蜀城。斩马威棱应扫荡，截蛟锋刃俟升平。酂侯为国亲箫鼓，堂上神筹更布兵。","dynasty":"唐代","title":"和王侍中谒张恶子庙"}
{"author":"萧遘","content":"吾家九叶相，尽继明时出。（与子三儿生日《困学纪闻》）","dynasty":"唐代","title":"句"}
{"author":"方宗诚","content":"衡岳高巍峨，气象千年新。蜿蟺而磅礴，郁极斯降神。贤豪不世出，天命康时屯。翊赞中兴业，度越甫与申。忆昔文皇初，治极乱萌䟴。中原咸震慑，束手嗟朝绅。南山豹隐雾，洞庭龙潜鳞。忠义倏奋发，伊吕起渭莘。脱却方山冠，改服振振袀。纵横江海上，飞驶万千䑳。救民殷拯溺，逐贼如驱磷。刚大塞天地，奇气一朝伸。荩劳十六载，日月净无尘。尘净谢时去，浩浩心如奫。当其济物时，高情故绝人。万钟禄不受，在官类隐沦。先忧忘后乐，仲淹犹非伦。东山欣再起，位列要路津。辞荣受艰钜，义进利则逡。长江万里险，终岁勤周巡。思枯夜不寐，虑远眉常颦。人谓已治安，忧患独切身。竹柏耐冬寒，桂老性愈辛。贱子侍公久，见灼知尤真。疾恶如秋肃，嗜善温若春。世皆颂公义，而未悉公仁。与公十年别，迹疏情胥亲。爱我忘分位，书来何频频。贻我以诗句，语语肝膈陈。盛德若无有，休休一个臣。我愧非令器，苦窳空陶甄。谬膺贤相举，无术隆斯民。何当罢官去，随公山水濒。名篇歌反复，腹中如车轮。","dynasty":"清代","title":"得彭宫保书见示六旬有作赋呈"}
{"author":"陈树蓍","content":"幽州秋意早，客望独登台。斜日连云去，凉风逐雁来。当归非郑重，久立亦迟回。已自逢萧瑟，砧声莫漫催。","dynasty":"清代","title":"燕中秋感"}
{"author":"陈树蓍","content":"何年离涧底，傍砌亦成阴。未有栋梁具，空含霜雪心。墙花低欲压，檐溜暗相侵。不作虬龙隐，华嵩山自深。","dynasty":"清代","title":"金华题砌下小松"}
{"author":"高曰琏","content":"数间茅屋闻溪芷，散发渔翁卧居此。日暮钓舟自往还，云白山青水光紫。","dynasty":"明代","title":"紫水渔舟"}
{"author":"陆蕴","content":"残角两三声，催登古道。远水长山又重到。水声山色，看尽轮蹄昏晓。风头日脚下，人空老。匹马旧时，西征谈笑。绿鬓朱颜正年少。旗亭斗酒，任是十千倾倒。而今酒兴减，诗情少。","dynasty":"宋代","title":"感皇恩（旅思）"}
{"author":"独孤良弼","content":"上巳欢初罢，清明赏又追。闰年侵旧历，令节并芳时。细雨莺飞重，春风酒酝迟。寻花迷白雪，看柳拆青丝。淑气如相待，天和意为谁。吁嗟名未立，空咏宴游诗。","dynasty":"唐代","title":"上巳接清明游宴"}
{"author":"邓克劭","content":"石屏千仞立，古寺半空悬。净土绝尘境，岑楼缀远天。一弯岩畔月，半壁画中禅。俯视行人小，飘然意欲仙。","dynasty":"清代","title":"游悬空寺"}
{"author":"邓嘉纯","content":"陇右仍烽燧，关中倏犬羊。颇思萧相国，愿觏郭汾阳。道远军储竭，风颠大树僵。愁看日落处，尘雾混微茫。","dynasty":"清代","title":"西师"}
{"author":"邓嘉纯","content":"洒镫吟鞭及早秋，山中景物剧清幽。沤麻村落水当户，种菊人家霜满楼。崖树倒悬牛砺角，溪鳞潜动鹭低头。据鞍顾盼忘饥渴，一味清凉散客愁。","dynasty":"清代","title":"山行即事"}
{"author":"邓嘉纯","content":"瓜皮艇子系江干，江水茫茫江月寒。人与沙鸥齐睡熟，芦花偷上钓鱼竿。","dynasty":"清代","title":"题画"}
{"author":"毕世长","content":"非才最忝预高年，分务由来近挂冠。敢造钜贤论轨躅，幸依都府得盘桓。篇章捧和惭风雅，眷待优隆荷岁寒。傥许衰容参盛列，愿凭绘事永传看。","dynasty":"宋代","title":"睢阳五老图诗"}
{"author":"张大安","content":"盛藩资右戚，连萼重皇情。离襟怆睢苑，分途指邺城。丽日开芳甸，佳气积神京。何时骖驾入，还见谒承明。","dynasty":"唐代","title":"奉和别越王"}
{"author":"陈达翁","content":"孤忠不忘绣衣时，跳足徉狂老乱离。鹦鹉不能逃圈网，麒麟宁肯受鞭羁。半生苦被名相误，万里甘将死自期。今日如公能有几，此身无愧作男儿。","dynasty":"宋代","title":"送叠山先生北行"}
{"author":"宋江","content":"喜遇重阳，更佳酿今朝新熟。见碧水丹山，黄芦苦竹。头上尽教添白发，鬓边不可无黄菊。愿樽前长叙弟兄情，如金玉。统豺虎，御边幅，号令明，军威肃。中心愿，平虏保民安国。日月常悬忠烈胆，风尘障却奸邪目。望天王降诏，早招安，心方足。","dynasty":"宋代","tags":"重阳节，饮酒，赏花，感叹，友情","title":"满江红·喜遇重阳"}
{"author":"宋江","content":"天南地北。问乾坤何处，可容狂客。借得山东烟水寨，来买凤城春色。翠袖围香，鲛绡笼玉，一笑千金值。神仙体态，薄幸如何销得。回想芦叶滩头，蓼花汀畔，皓月空凝碧。六六雁行连八九，只待金鸡消息。义胆包天，忠肝盖地，四海无人识。闲愁万种，醉乡一夜头白。","dynasty":"宋代","title":"念奴娇"}
{"author":"宋江","content":"自幼曾攻经史，长成亦有权谋。恰如猛虎卧荒丘。潜伏爪牙忍受。不幸刺文双颊，那堪配在江州。他年若得报冤仇。血染浔阳江口。","dynasty":"宋代","title":"西江月"}
{"author":"丘光庭","content":"奂奂新宫，礼乐其融。尔德惟贤，尔□维忠。为忠以公，斯筵是同。人之醉我，与我延宾。奂奂新宫，既奂而轮。其固如山，其俨如云。其寝斯安，□□□分。我既考落，以燕群臣。奂奂新宫，既祭既延。我□□镛，于以醉贤。有礼无愆，我有斯宫。斯宫以安，康后万年。","dynasty":"唐代","title":"补新宫（新宫三章，章八句）"}
{"author":"丘光庭","content":"茅鸱茅鸱，无集我冈。汝食汝饱，莫我为祥。愿弹去汝，来彼凤凰。来彼凤凰，其仪有章。茅鸱茅鸱，无啄我雀。汝食汝饱，莫我肯略。愿弹去汝，来彼瑞鹊。来彼瑞鹊，其音可乐。茅鸱茅鸱，无搏鷅鶹.汝食汝饱，莫我为休。愿弹去汝，来彼鳲鸠。来彼鳲鸠，食子其周。茅鸱茅鸱，无ew我陵。汝食汝饱，莫我好声。愿弹去汝，来彼苍鹰。来彼苍鹰，祭鸟是徵。","dynasty":"唐代","title":"补茅鸱（茅鸱四章，章八句）"}
{"author":"丘光庭","content":"茅鸱茅鸱，无搏鷅鹠。汝食汝饱，莫我为休。愿弹去汝，来彼鸤鸠。来彼鸤鸠，食子其周。","dynasty":"唐代","title":"补茅鸱其一"}
{"author":"丘光庭","content":"茅鸱茅鸱，无嚍我陵，汝食汝饱，莫我好声，愿弹去汝，来彼仓鹰，来彼仓鹰，祭鸟是徵。","dynasty":"唐代","title":"补茅鸱其四"}
{"author":"魏谟","content":"四方无事去，宸豫杪秋来。八水寒光起，千山霁色开。","dynasty":"唐代","title":"和重阳锡宴御制诗"}
{"author":"方夔","content":"樵路通村暗蒺藜，数椽茅蕝护疏篱。阴阴清樾风生树，拍拍苍鹅水满陂。记日旋锄烧地粟，上时新卖落车丝。晚晴惭愧逢端午，醉卧黄昏自不知。","dynasty":"元代","title":"田家杂兴二首"}
{"author":"方夔","content":"两两苍髯笑杖藜，蒨裙儿女隔笆篱。斜阳鸦噪烧钱社，细雨牛眠放牧陂。酒熟十千沽玉瀣，面香三丈卷银丝。客来偶及兴亡事，说与衰翁也自知。","dynasty":"元代","title":"田家杂兴二首"}
{"author":"方夔","content":"早起理归装，残灯耿曙光。开门半山月，立马一庭霜。钟响知云寺，波声认石梁。修途留不住，去去出山庄。","dynasty":"元代","title":"早行"}
{"author":"方夔","content":"自郑有谋归华氏，舍湘无地托王琳。尔身不恤无埋地，此耻奚容更戴天。春盘脆响供雷笋，夜焙芳鲜摘露芽。蚕老任眠催作茧，燕来新乳贺成家。画角吹残低戍火，暮鸦横断远烟村。","dynasty":"元代","title":"句"}
{"author":"陆长源","content":"芙蓉初出水，菡萏露中花。风吹著枯木，无奈值空槎。","dynasty":"唐代","title":"杂曲歌辞。乐府"}
{"author":"陆长源","content":"大道本夷旷，高情亦冲虚。因随白云意，偶逐青萝居。青萝纷蒙密，四序无惨舒。馀清濯子襟，散彩还吾庐。去岁登美第，策名在公车。将必继管萧，岂惟蹑应徐。首夏尚清和，残芳遍丘墟。褰帏荫窗柳，汲井滋园蔬。达者贵知心，古人不愿馀。爱君蒋生径，且著茂陵书。","dynasty":"唐代","title":"酬孟十二新居见寄"}
{"author":"陆长源","content":"好丹与素道不同，失意得途事皆别。东邻少年乐未央，南客思归肠欲绝。千里长河冰复冰，云鸿冥冥楚山雪。","dynasty":"唐代","title":"答东野夷门雪（郊客于汴将归赋夷门雪赠别长源答此）"}
{"author":"黄人杰","content":"异乡中，行色里，随分庆初度。老子今年，五十又还五。任他坎止流行，吴头楚尾，本来是、乾坤逆旅。贵和富。此事都付浮云，无必也无固。用即为龙，不用即为鼠。便教老却英雄，草庐烟舍，也须有、着闲人处。","dynasty":"宋代","title":"祝英台（自寿）"}
{"author":"黄人杰","content":"年时今日，御双凫曾到、蓬壶方丈。元是王孙生此夕，红紫娇春成行。数曲栏干，一双蓂荚，正傍瑶阶长。风帘斜处，有时新燕来往。犹记不住称觞，挥毫著语，更与书扁榜。转首还逢汤饼客，景物依然和畅。待赋新词，说些消息，教倩飞琼唱。南班虚席，看随丹诏东上。","dynasty":"宋代","title":"酹江月（寿二月初二）"}
{"author":"黄人杰","content":"秋色满西湖，雨添新绿。一派烟光望中足。清香十里，书舸去来相逐。酒酣时听得，渔家曲。人道似郎，郎还第六。云水相逢未谙熟。晚来风静，闲浸几枝红玉。水神应不禁，江妃浴。","dynasty":"宋代","title":"感皇恩（西湖）"}
{"author":"黄人杰","content":"西湖胜绝，有栖云楼观，蟠空丘壑。玉鉴光中天不老，人在蓬壶行乐。画舫藏春，垂杨系马，幽处笙箫作。京华狂客，也忘身世飘泊。行待载酒寻芳，湖湾堤曲，放浪红尘脚。借景留欢排日醉，不负莺花盟约。忍缓东风，耐烦迟日，休凭匆匆着。温存桃李，莫教一顿开却。","dynasty":"宋代","title":"念奴娇（游西湖）"}
{"author":"黄人杰","content":"的皪江梅共腊梅。剪金裁玉一时开。黄姑相伴雪儿来。别驾公馀无个事，得将诗酒与栽培。为春留客小徘徊。","dynasty":"宋代","title":"浣溪沙（江陵二车席次为江梅腊梅赋）"}
{"author":"黄人杰","content":"烟雨不多时，肥得梅如许。早有点儿酸，诮没星儿苦。飞燕恶禁持，又待衔春去。容着水精盐，觅个调羹处。","dynasty":"宋代","title":"生查子"}
{"author":"黄人杰","content":"翠环惊报，叶底梅如弹。小摘试尝看，齿微酸、生香不断。烟丸露颗，肥得颊儿红，还欲近，浅黄时，风雨摧残半。何如珍重，剩着冰盘荐。持酒劝飞仙，似江梅、累累子满。饶将风味，成就与东君，随鼎鼐，着形盐，早趁调羹便。","dynasty":"宋代","title":"蓦山溪"}
{"author":"黄人杰","content":"时帅已拜兴元命小队旌旗，又催送、元戎领客。政十顷、荷香微度，草烟横碧。杨柳参差新合翠，水天上下俱齐色。傍野桥、容与绕重湖，严城侧。花作阵，舟为宅。敲羯鼓，鸣羌笛。渐夜凉风进，酒杯无力。遥想汉中鸡肋地，未应万里回金勒。看便随、飞诏下南州，朝京国。","dynasty":"宋代","title":"满江红"}
{"author":"黄人杰","content":"恰则年时。风前雪底，初见南枝。可匆匆，花才清瘦，子已红肥。安排酒盏相随。看金弹、累累四垂。渴后情怀，鼎中风味，惟有心知。","dynasty":"宋代","title":"柳梢青·恰则年时"}
{"author":"黄人杰","content":"小队旌旗，又催送、元戎领客。政十顷、荷香微度，草烟横碧。杨柳参差新合翠，水天上下俱齐色。傍野桥、容与绕重湖，严城侧。花作阵，舟为宅。敲羯鼓，鸣羌笛。渐夜凉风进，酒杯无力。遥想汉中鸡肋地，未应万里回金勒。看便随、飞诏下南州，朝京国。","dynasty":"宋代","title":"满江红·小队旌旗"}
{"author":"黄人杰","content":"季琯灰融，盛寒里、梅香乍放。元道是酿成和气，间生名将。马革裹尸男子志，虎头食肉通侯相。更胸中、十万拥奇兵，人皆仰。腰金印，垂玉帐。忠胆锐，雄心壮。倚辕门几望，北州驰想。且倒长江为寿酒，却翻银浦千寻浪。算时来、一笑洗胡尘，迎天仗。","dynasty":"宋代","title":"满江红·季琯灰融"}
{"author":"黄人杰","content":"菊黄萸紫，近重阳、天气秋光如洗。怀燕占熊，还又应、崧岳生申时节。玉女擎香，金仙持送，锦里欢声彻。照人风度，满怀俱是冰雪。那更千里江城，政成人化，比春生秋杀。双凤云间御诏墨，将下十行新札。黄阁亨衢，碧油重幕，稳复清毡物。策勋归去，蟠桃犹许三窃。","dynasty":"宋代","title":"念奴娇·菊黄萸紫"}
{"author":"黄人杰","content":"六月炎官收火伞，南薰尽洗烦蒸。十三蓂荚又争青。问知陈仲举，元是此时生。别驾功成清暇日，题舆尚带屏星。黑头非晚至公卿。且倾浮蚁酒，来听祝龟龄。","dynasty":"宋代","title":"临江仙·六月炎官收火伞"}
{"author":"黄人杰","content":"问讯梅花开也未。孕雪香，春在寒梢尾。试与折来供一醉。寿乡容与生春意。律转黄钟霜小霁。月姊乘鸾，伴我浮尘世。结取年年今日誓。梅花影里看仙桂。","dynasty":"宋代","title":"蝶恋花·问讯梅花开也未"}
{"author":"黄人杰","content":"金虎鸣秋，玉龙ㄏ月，天气正凉。应梦熊时侯，叶丹苔碧，栖鸾亭馆，桔绿橙黄。人在兰台公子上，更身寄风流屈宋卿。登赏处，记含情纾思，曾赋高唐。春明旧家不远，算蝉嫣袭庆，都付仇香。况鵾弦初续，和生角徵，鹗书频下，名厕循良。但得西风吹峡水，尽倒卷波澜添寿觞。功业事，有朱颜领略，未许称量。","dynasty":"宋代","title":"沁园春·金虎鸣秋"}
{"author":"黄人杰","content":"解语宫商，为谁奏、长生一曲。见说道、宓堂深处，宝香芬馥。月里飞仙云际下，乘鸾来伴凫仙宿。约年年、生日醉冰笋，簪梅玉。花与貌，争清淑。云共发，斗新绿。尽壶觞为寿，苦无他说。有子有孙真老大，无嗔无妒家和睦。更鸾花、剩着几番封，平生足。","dynasty":"宋代","title":"满江红·解语宫商"}
{"author":"黄人杰","content":"挺挺君家有祖风。ō任馀庆尚无穷。钓鳌莫问当年事，汗马须收第一功。何日是，梦维熊。麦光摇翠浪花红。一尊敬为祈难老，要作人间矍铄翁。","dynasty":"宋代","title":"鹧鸪天·挺挺君家有祖风"}
{"author":"黄人杰","content":"文昌老仙绝俗姿，爱山成癖非儿痴。胸中况自有丘壑，槛结瑰异常恐迟。坤维谋畧出分阃，江山致助争出奇。寻幽选胜上巫峡，断崖怪石悬参差。十二峰前弭征楫，枝藤直上穷所之。云烟变态千万状，过眼神动惊天随。人疑跻攀欲力尽，公自乐此良不疲。瑶华真妃似夙驾，风马昼下扬旛旗。层峦好处起苍壁，丹霞望门开赤帷。登坛定可拾瑶翠，却老未应无玉枝。仰天一笑晲寥廓，俯视培塿丘陵低。颇疑游龙出飞跃，恍若栖凤犹娱嬉。乔松跨鹤远近集，云雨济人朝暮为。坛罗野翠有余润，泉拖修帛无穷时。一经盼睐便改观，阳台价重当由兹。惜哉牙纛不久驻，鷁首未转樯乌驰。轻缣素练欲摹写，画师难著五色施。笔端机杼始潜运，悠然寄兴沧洲湄。章成密简绣衣使，绣衣翰墨今白眉。珠酬玉唱两相尚，三叹尽解骚人颐。好刊苍珉示千古，磨而不磷涅不缁。纷纷我辈小巫耳，健读数过徒噫嘻。待从两公奠西极，安南嶷，收关河百二之险，劖岷峨万仞之嵋。大书有宋中兴颂，东还更和巫山诗。","dynasty":"宋代","title":"次袁尚书巫山十二峰二十五韵"}
{"author":"黄人杰","content":"漫空数日雨倾盆，老屋淋漓瓦缝穿。七月不虚为巧月，今年赖得是丰年。泥涂滑滑妨行客，烟陇阴阴碍种田。我欲乘风干造化，尽披云雾覩青天。","dynasty":"宋代","title":"官舍苦雨"}
{"author":"黄人杰","content":"乱山围楚塞，平野落荆州。","dynasty":"宋代","title":"句"}
{"author":"黄人杰","content":"夫子来天上，儒宗第一人。英材归乐育，圣学发沉堙。正路方资闢，浇风未及醇。斯文何遽丧，诗笔绝生民。","dynasty":"宋代","title":"挽吕东莱先生"}
{"author":"黄人杰","content":"盛德光华阀，高风动九垓。群英倾斗仰，一旦骇山颓。吾道无纲纽，熙朝乏鼎梅。明招涵夜月，忍听晓猿哀。","dynasty":"宋代","title":"挽吕东莱先生"}
{"author":"黄人杰","content":"天意高难问，胡为夺巨贤。后生安取正，圣道不容传。感意悲风木，伤心惨暮烟。翩翩丹旐去，徒有泪潸然。","dynasty":"宋代","title":"挽吕东莱先生"}
{"author":"黄人杰","content":"忆昨飘零日，徒为梁父吟。一时辱轻信，千里示佳音。方讲门人礼，蒙嘉国士临。一朝遽千古，难保见知心。","dynasty":"宋代","title":"挽吕东莱先生"}
{"author":"黄人杰","content":"萍迹来京阙，逾涯辱意隆。剧谈销客气，终月坐春风。岂谓十旬别，俄成千岁终。哀哉不复见，天阔恨无穷。","dynasty":"宋代","title":"挽吕东莱先生"}
{"author":"黄人杰","content":"离火自天烁，温泉由地生。我来需晓汲，聊用濯尘缨。","dynasty":"宋代","title":"温泉"}
{"author":"黄人杰","content":"上峡扁舟稳，滩平水不波。山高见日晚，谷远受云多。乱石争奇怪，幽禽自啸歌。若无诗写兴，柰此景佳何。","dynasty":"宋代","title":"峡中山高巳牌方见日色"}
{"author":"黄人杰","content":"突屼金仙屋。素秋深、长空霁雨，万山如浴。惊破元戎呼小队，来看飞泉喷玉。正晚谷，清镜圆熟。还是紫微初度至，对禅关，自奏长生曲。留杖屦，倚松竹。汉中念远眉休蹙。问擎天拄地，个事只今谁独。看领召环回鹢首，笑把江神要束。任碾破，澄波新绿。去了中兴台辅叶，挂貂蝉莫受风埃触。归绿野，种瑶簌。","dynasty":"宋代","title":"贺新郎其二寿中书舍人"}
{"author":"黄人杰","content":"解语宫商，为谁奏、长生一曲。见说道、密堂深处，宝香芬馥。月里飞仙云际下，乘鸾来伴凫仙宿。约年年、生日醉冰篘，簪梅玉。花与貌，争清淑。云共发，斗新绿。尽壶觞为寿，苦无他祝。有子有孙真老大，无嗔无妒家和睦。更鸾花、剩着几番封，平生足。","dynasty":"宋代","title":"满江红"}
{"author":"黄人杰","content":"季琯灰融，盛寒里、梅香乍放。元道是酿成和气，间生名将。马革裹尸男子志，虎头食肉通侯相。更胸中、十万拥奇兵，人皆仰。腰金印，垂玉帐。忠胆锐，雄心壮。倚辕门几望，北州驰想。且倒长江为寿酒，却翻银浦千寻浪。算时来、一笑洗胡尘，迎天仗。","dynasty":"宋代","title":"满江红"}
{"author":"黄人杰","content":"菊黄萸紫，近重阳、天气秋光如泼。怀燕占熊，还又应、崧岳生申时节。玉女擎香，金仙持送，锦里欢声彻。照人风度，满怀俱是冰雪。那更千里江城，政成人化，比春生秋杀。双凤云间御诏墨，将下十行新札。黄阁亨衢，碧油重幕，稳复清毡物。策勋归去，蟠桃犹许三窃。","dynasty":"宋代","title":"念奴娇其一"}
{"author":"黄人杰","content":"桔绿橙黄霜落候。小春天气宜晴昼。一片祥光横宇宙。仙乐奏。千官共祝南山寿。湛露恩波浓似酒。□堂宴罢嵩呼后。压帽宫花红欲溜。还拜手。瞻天望圣徘徊久。","dynasty":"宋代","title":"渔家傲"}
{"author":"黄人杰","content":"金虎鸣秋，玉龙嘶月，天气正凉。应梦熊时候，叶丹苔碧，栖鸾亭馆，橘绿橙黄。人在兰台公子上，更身寄风流屈宋卿。登赏处，记含情纾思，曾赋高唐。春明旧家不远，算蝉嫣袭庆，都付仇香。况鹍弦初续，和生角徵，鹗书频下，名厕循良。但得西风吹峡水，尽倒卷波澜添寿觞。功业事，有朱颜领略，未许称量。","dynasty":"宋代","title":"沁园春"}
{"author":"黄人杰","content":"挺挺君家有祖风。□任馀庆尚无穷。钓鳌莫问当年事，汗马须收第一功。何日是，梦维熊。麦光摇翠浪花红。一尊敬为祈难老，要作人间矍铄翁。","dynasty":"宋代","title":"鹧鸪天其一"}
{"author":"卞邦本","content":"此中天地著红尘，种得桃花万树新。岁岁东风花盛放，令人错认武陵春。","dynasty":"明代","title":"赠竹东砂山石虎门花园十景诗其一小桃源"}
{"author":"卞邦本","content":"松乔挺挺百千龄，偶尔开蓁得一苓。此物得来非易易，信知人杰地斯灵。","dynasty":"明代","title":"赠竹东砂山石虎门花园十景诗其二苓岩"}
{"author":"卞邦本","content":"一沼湾湾类月形，个中清水玉壶清。不容渔父来垂钓，惟许主人频濯缨。","dynasty":"明代","title":"赠竹东砂山石虎门花园十景诗其三月河"}
{"author":"卞邦本","content":"有台天琢近砂峰，却与灵台气象同。若使渊明来见此，等闲何必抚孤松。","dynasty":"明代","title":"赠竹东砂山石虎门花园十景诗其四盘桓台"}
{"author":"卞邦本","content":"翠峰高耸白云隈，石丈岩岩绝点埃。一段幽情谁可友，相知惟有松竹梅。","dynasty":"明代","title":"赠竹东砂山石虎门花园十景诗其五四友峰"}
{"author":"卞邦本","content":"孝义忠贞萃一门，声画籍籍动乾坤。千秋万古名犹在，此日维新有令孙。","dynasty":"明代","title":"赠竹东砂山石虎门花园十景诗其六垂光书院"}
{"author":"卞邦本","content":"小小幽亭喜向阳，不栽凡卉斗春芳。三株丹桂和云种，有待秋风万斛香。","dynasty":"明代","title":"赠竹东砂山石虎门花园十景诗其七晚香亭"}
{"author":"卞邦本","content":"万丈飞虹出碧峰，涓涓一脉对龙宫。若教滴入苍龙口，变作甘霖济万农。","dynasty":"明代","title":"赠竹东砂山石虎门花园十景诗其八迎龙泉"}
{"author":"卞邦本","content":"源源来脉自天生，转顾四瞻剧有情。孝子状元皆此出，清风千古振家声。","dynasty":"明代","title":"赠竹东砂山石虎门花园十景诗其九龙砂"}
{"author":"卞邦本","content":"猛气雄威亦壮哉，钟成灵修产英才。迄今赵氏书香远，馀韵流风有自来。","dynasty":"明代","title":"赠竹东砂山石虎门花园十景诗其十虎砂"}
{"author":"苏武","content":"结发为夫妻，恩爱两不疑。欢娱在今夕，嬿婉及良时。征夫怀远路，起视夜何其？参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。","dynasty":"两汉","tags":"新婚，离别，思念","title":"留别妻"}
{"author":"顾福仁","content":"八年黄屋自崔巍，相倚亭台转眼非。驷马右骖曾被宠，潜龙戴角竟横飞。出师空陨中原泪，假馆依然古驿围。留与金廷添掌故，中州史笔漫相讥。","dynasty":"清代","title":"过阜城南伪齐御庄"}
{"author":"顾福仁","content":"秋风香市集南滩，此去原非礼法坛。一缚蟹螯乡味俊，两行鸭阵水天宽。童心不碍泥婴攫，墨额休侪画史看。屈指明朝重九会，那堪泪眼对萸盘。","dynasty":"清代","title":"九月八日游大云寺"}
{"author":"陈鸿","content":"西飞恨杀羲轮疾，九十东风将尽日。门前芳草青已残，地上落花红更密。欲问谁家卖酒旗，相留顷刻春归迟。五更风雨倍惆怅，啼鸟无情犹不知。","dynasty":"明代","title":"三月晦日集交荫轩送春"}
{"author":"陈鸿","content":"蝉声昨日催秋至，渐觉单衣卷凉吹。闲吟最爱夕阳天，水转澄鲜山转媚。几处桐阴清露垂，萧然物候翻相宜。不知宋玉何为者，畏见西风摇落时？","dynasty":"明代","title":"新秋"}
{"author":"陈鸿","content":"几处菊花残，西园余数亩。买来竹窗下，折简会宾友。把酒坐花旁，一齐衫袖香。春天百卉媚，不及此幽芳。阶下凉风薄暮起，枝枝低拂深杯里。愿君尽醉宿我家，明日更买西园花。","dynasty":"明代","title":"买西园菊至招同社徐兴公商孟和诸人花下小酌"}
{"author":"陈鸿","content":"却喜为邻好，君西我住东。夜泉皆屋后，晓塔共窗中。竹色篱交绿，灯花壁送红。时时过王翰，花底一尊同。","dynasty":"明代","title":"赠南山邻友"}
{"author":"陈鸿","content":"长途不可涉，况历万峰巅。倦鸟已投树，行人犹在烟。夕阳沉岭路，寒涧落山田。纵少离家恨，凭高自怆然。","dynasty":"明代","title":"夹竹岭"}
{"author":"陈鸿","content":"风露临虚阁，应涵秋气清。一山在水次，终日有泉声。响迸僧钟落，寒兼客枕生。中宵满栏月，都作玉琴鸣。","dynasty":"明代","title":"听泉阁"}
{"author":"陈鸿","content":"曲曲东湖水，何能计里长。沙明兼淡月，船重积严霜。冒晓人佣起，冲寒雁欲翔。梅花飞尽日，犹不到家乡。","dynasty":"明代","title":"东湖晓发"}
{"author":"陈鸿","content":"一阳明日近，十月此宵残。雨意辜梅信，风声戛竹竿。坐长灯坠焰，吟苦砚生寒。祇恐穷年迫，忧心集百端。","dynasty":"明代","title":"十月晦日过兴公斋头夜谈"}
{"author":"陈鸿","content":"浪游行橐倍萧然，但有山僧送上船。月白不堪莲社别，日高难恋竹房眠。晓粮载少癯同鹤，秋思悲多乱似蝉。后夜忆师空梦寐，淮城东畔寺门前。","dynasty":"明代","title":"留别敬师"}
{"author":"陈鸿","content":"径绕寒流转郁纡，夹堤山色望中殊。草堂似卜东西瀼，画舫如过里外湖。莺唤曲栏春卧稳，鹤窥深户夜吟孤。问奇日载花间酒，莫谓投闲一事无。","dynasty":"明代","title":"过曹能始石仓园"}
{"author":"陈鸿","content":"双艳如从露井看，妆分浓淡映雕栏。玉肤中酒冰绡薄，粉面窥人锦障寒。杏雨并随窗外度，梨云同入帐中残。胆瓶不是余香在，定讶珊瑚间木难。","dynasty":"明代","title":"咏红白桃花"}
{"author":"陈鸿","content":"征程十里见桑乾，二月谁怜尚苦寒。沃野北来边地近，流澌东下早春残。风疑竹箭穿貂帽，雪作杨花点马鞍。旅况垆头消不尽，琵琶纤指莫教弹。","dynasty":"明代","title":"桑乾道中"}
{"author":"陈鸿","content":"盈盈初发几枝寒，映户流苏百结团。正恐东风先扬尽，不愁迟日易消残。淡姿向晓迷蝴蝶，艳色争春笑牡丹。惟有三郎儿戏甚，还疑蹋踘绕丛看。","dynasty":"明代","title":"咏雪球花"}
{"author":"陈鸿","content":"作客近清明，一杯谁省墓。何如春草生，得上坟前路。","dynasty":"明代","title":"寒食客中感作"}
{"author":"陈鸿","content":"悔却与欢期，空房香烬时。那能如宝鸭，冷暖腹中知。","dynasty":"明代","title":"秋夜曲"}
{"author":"陈鸿","content":"典尽衣难赎，邻家夜捣砧。那堪风露冷，儿女说秋深。","dynasty":"明代","title":"典衣曲"}
{"author":"陈鸿","content":"茫茫新水拍沙堤，四月应无杜宇啼。记得驿程来日路，五千余里郁林西。","dynasty":"明代","title":"郁林道中"}
{"author":"陈鸿","content":"怪石崚嶒抱白沙，江边砥柱若嵩华。昂藏自负淩霄气，静穆如参入定袈。云欲从龙山带雨，月将伴鹤暗穿霞。离奇动我探奇想，击楫中流迟汉槎。","dynasty":"明代","title":"舟晚望锦石"}
{"author":"陈鸿","content":"波映山颜丽似苔，封江两岸锦帆开。淩风抢雾天边去，踏浪冲星月下回。片片白云排石壁，声声鱼笛落江梅。仙舟李郭欣相得，击楫空明远溯洄。","dynasty":"明代","title":"临封八景次韵其一江口归帆"}
{"author":"陈鸿","content":"封江一砥见灵洲，满眼渔艭泊渚头。艇系岩花嬉日午，网罗鳣鲔乐春秋。前歌后和鸣幽谷，一唱群随瞰碧流。想是召公膏雨化，甘棠馀荫耐人游。","dynasty":"明代","title":"临封八景次韵其二灵洲渔唱"}
{"author":"陈鸿","content":"蟠龙烟雾气萧森，江涨新波雨露深。峰顶片霞开锦轴，牙樯斜口荡帘金。渔歌惯唱清湘曲，侠客多弹流水心。两岸相看时极目，满庭花影几筛阴。","dynasty":"明代","title":"临封八景次韵其三蟠龙烟雨"}
{"author":"陈鸿","content":"花封日日庆年丰，执盏持螯满县同。一斗漫誇一石醉，青州翻作锦州红。跻堂好效豳民祝，匿瓮何妨毕氏风。昔日醉翁亭自若，乐民民乐在其中。","dynasty":"明代","title":"临封八景次韵其四濯锦醇酤"}
{"author":"陈鸿","content":"麟封濯锦水无冰，甘露团团瑞雪零。松作大夫朝玉简，梅依处士敞云屏。南天一练摇虚白，西岭三花妒紫青。知是谢家赓赋后，薄言雍璧种芝亭。","dynasty":"明代","title":"临封八景次韵其五西山晴雪"}
{"author":"陈鸿","content":"晨光未启绝祲氛，朗韵洪钟隔浦闻。声彻上方凝秀水，音传下界沛慈云。清湘两岸人思起，华馆中宵客意勤。官舍簿书知莫息，闻鸡犹自想华勋。","dynasty":"明代","title":"临封八景次韵其六南寺钟声"}
{"author":"陈鸿","content":"古寺森森现景星，法王殿角月华明。台馀玉鉴晴光远，树拥银蟾夜色清。苔藓已忘诸佛古，烟霞偏著两峰平。千秋胜事留碑史，坐看冰轮起石城。","dynasty":"明代","title":"临封八景次韵其七景星夜月"}
{"author":"陈鸿","content":"□空一水溅长天，瀑出谽谺滚石泉。岭表泻来声欲冷，岩头抛去夜轻圆。千鲸鳞甲飞秋水，万马奔腾跃锦川。回首洞龙还吸海，翻涛喷雨出油然。","dynasty":"明代","title":"临封八景次韵其八猿岭飞泉"}
{"author":"陈鸿","content":"鸣琴衣绣正纶巾，剑气微茫逼斗辰。借箸直期匡社稷，睚尤不许共乾坤。风回星宿波涛怒，龙战云南壁垒新。自是忠魂依日月，更教青史见精神。","dynasty":"明代","title":"挽禄丰令赠光禄少卿苏健宇先生"}
{"author":"陈鸿","content":"名驹曾向碧鸡游，定省晨昏遂所求。持篆还期明孝志，衔纶捧檄慰亲愁。月明天柱桃花艳，雨洒芝田□水流。最喜承家多令子，隆名显德已能酬。","dynasty":"明代","title":"挽吉安别驾苏复初先生"}
{"author":"陈鸿","content":"一清如水令人思，风度于今犹见之。琴里阳春劳□阜，车前甘雨起疮痍。吏行冰上苍鹰化，士在桃边□铸奇。箫鼓勿令山谷笑，光辉夜夜自南箕。","dynasty":"明代","title":"周父母祠"}
{"author":"陈鸿","content":"幽邃离奇别一天，云生石上霭如烟。坐来不觉□□湿，欲去还留兴悄然。","dynasty":"明代","title":"过相思径"}
{"author":"陈之纲","content":"胡为在深谷，朝旭开新晴。苍崖荫松柏，浮翠滴空明。道人四五辈，羽衣翩跹轻。一人化为鹤，导余前溪行。惝恍入古寺，寺古忘其名。中有庞眉翁，聚石谈无生。听之久伫立，语陂理却平。飒然长风鸣，幽鸟时一惊。山溜何泠泠，兼之清磬声。","dynasty":"清代","title":"记梦"}
{"author":"陈之纲","content":"落日挂檐楹，闭关恣幽讨。僻巷车辚辚，欢迎屣忘倒。袖诗出相见，慷慨哀吾老。巍然人伦师，忘形敦夙好。汪汪千顷波，豁尔廓怀抱。菊篱酒已阑，松阁饭尚早。清谈良多时，毋乃愁腹稿。先生笑谓余，茗饮吾既饱。车驱车驱之，及此斜阳道。","dynasty":"清代","title":"大司成法梧门先生过访"}
{"author":"魏承班","content":"柳如眉，云似发，鲛绡雾縠笼香雪。梦魂惊，钟漏歇，窗外晓莺残月。几多情，无处说，落花飞絮清明节。少年郎，容易别，一去音书断绝。","dynasty":"唐代","tags":"妇女，离别","title":"渔歌子·柳如眉"}
{"author":"魏承班","content":"小芙蓉，香旖旎，碧玉堂深清似水。闭宝匣，掩金铺，倚屏拖袖愁如醉。迟迟好景烟花媚，曲渚鸳鸯眠锦翅。凝然愁望静相思，一双笑靥嚬香蕊。","dynasty":"唐代","tags":"写景，美人，相思","title":"木兰花·小芙蓉"}
{"author":"魏承班","content":"寂寂画堂梁上燕，高卷翠帘横数扇。一庭春色恼人来，满地落花红几片。愁倚锦屏低雪面，泪滴绣罗金缕线。好天凉月尽伤心，为是玉郎长不见。","dynasty":"宋代","tags":"婉约，闺怨，春天，对月，怀人","title":"玉楼春·寂寂画堂梁上燕"}
{"author":"魏承班","content":"雪霏霏，风凛凛，玉郎何处狂饮？醉时想得纵风流，罗帐香帷鸳寝。春朝秋夜思君甚，愁见绣屏孤枕。少年何事负初心？泪滴缕金双衽。","dynasty":"五代","tags":"写景，女子，孤独，哀怨","title":"满宫花·雪霏霏"}
{"author":"魏承班","content":"烟雨晚晴天，零落花无语。难话此时心，梁燕双来去。琴韵对薰风，有恨和情抚。肠断断弦频，泪滴黄金缕。","dynasty":"五代","tags":"婉约，女子，孤独","title":"生查子·烟雨晚晴天"}
{"author":"魏承班","content":"寂寂画堂梁上燕，高卷翠帘横数扇。一庭春色恼人来，满地落花红几片¤愁倚锦屏低雪面，泪滴绣罗金缕线。好天凉月尽伤心，为是玉郎长不见。轻敛翠蛾呈皓齿，莺转一枝花影里。声声清迥遏行云，寂寂画梁尘暗起¤玉斝满斟情未已，促坐王孙公子醉。春风筵上贯珠匀，艳色韶颜娇旖旎。","dynasty":"唐代","title":"玉楼春"}
{"author":"魏承班","content":"雪霏霏，风凛凛，玉郎何处狂饮？醉时想得纵风流，罗帐香帏鸳寝¤春朝秋夜思君甚，愁见绣屏孤枕。少年何事负初心，泪滴缕金双衽。寒夜长，更漏永，愁见透帘月影。王孙何处不归来，应在倡楼酩酊¤金鸭无香罗帐冷，羞更双鸾交颈。梦中几度见儿夫，不忍骂伊薄幸。","dynasty":"唐代","title":"满宫花"}
{"author":"魏承班","content":"烟水阔，人值清明时节，雨细花零莺语切，愁肠千万结¤雁去音徽断绝，有恨欲凭谁说？无事伤心犹不彻，春时容易别。春欲半，堆砌落花千片。早是潘郎长不见，忍听双语燕¤飞絮晴空飏远，风送谁家弦管？愁倚画屏凡事懒，泪沾金缕线。长思忆，思忆佳辰轻掷。霜月透帘澄夜色，小屏山凝碧¤恨恨君何太极，记得娇娆无力。独坐思量愁似织，断肠烟水隔，","dynasty":"唐代","title":"谒金门"}
{"author":"魏承班","content":"高歌宴罢月初盈，诗情引恨情。烟露冷，水流轻，思想梦难成¤罗帐袅香平，恨频生。思君无计睡还醒，隔层城。春深花簇小楼台，风飘锦绣开。新睡觉，步香阶，山枕印红腮¤鬓乱坠金钗，语檀偎。临行执手重重属，几千回。银汉云情玉漏长，蛩声悄画堂。筠簟冷，碧窗凉，红蜡泪飘香¤皓月泻寒光，割人肠。那堪独自步池塘，对鸳鸯。金风轻透碧窗纱，银釭焰影斜。欹枕卧，恨何赊，山掩小屏霞¤云雨别吴娃，想容华。梦成几度绕天涯，到君家。春情满眼脸红消，娇妒索人饶。星靥小，玉珰摇，几共醉春朝¤别后忆纤腰，梦魂劳。如今风叶又萧萧，恨迢迢。","dynasty":"唐代","title":"诉衷情"}
{"author":"魏承班","content":"烟雨晚晴天，零落花无语。难话此时心，梁燕双来去¤琴韵对薰风，有恨和情抚。肠断断弦频，泪滴黄金缕。寂寞画堂空，深夜垂罗幕。灯暗锦屏欹，月冷珠帘薄¤愁恨梦难成，何处贪欢乐。看看又春来，还是长萧索。离别又经年，独对芳菲景。嫁得薄情夫，长抱相思病¤花红柳绿间晴空，蝶舞双双影。羞看绣罗衣，为有金鸾并。","dynasty":"唐代","title":"生查子"}
{"author":"魏承班","content":"罗裾薄薄秋波染，眉间画得山两点。相见绮筵时，深情暗共知¤翠翘云鬓动，敛态弹金凤。宴罢入兰房，邀人解佩珰。罗衣隐约金泥画，玳筵一曲当秋夜。声颤觑人娇，云鬟袅翠翘¤酒醺红玉软，眉翠秋山远。绣幌麝烟沈，谁人知两心。玉容光照菱花影，沉沉脸上秋波冷。白雪一声新，雕梁起暗尘¤宝钗摇翡翠，香惹芙蓉醉。携手入鸳衾，谁人知此心。","dynasty":"唐代","title":"菩萨蛮"}
{"author":"魏承班","content":"池塘烟暖草萋萋，惆怅闲宵含恨，愁坐思堪迷。遥想玉人情事远，音容浑似隔桃溪¤偏记同欢秋月低，帘外论心花畔，和醉暗相携。何事春来君不见，梦魂长在锦江西。","dynasty":"唐代","title":"黄钟乐"}
{"author":"魏承班","content":"春深花簇小楼台，风飘锦绣开。新睡觉，步香阶，山枕印红腮。鬓乱坠金钗，语檀偎。临行执手重重属，几千回。","dynasty":"唐代","title":"诉衷情其二"}
{"author":"魏承班","content":"银汉云情玉漏长，蛩声悄画堂。筠簟冷，碧窗凉，红蜡泪飘香。皓月泻寒光，割人肠。那堪独自步池塘，对鸳鸯。","dynasty":"唐代","title":"诉衷情其三"}
{"author":"魏承班","content":"金风轻透碧窗纱，银釭燄影斜。欹枕卧，恨何赊，山掩小屏霞。云雨别吴娃，想容华。梦成几度绕天涯，到君家。","dynasty":"唐代","title":"诉衷情其四"}
{"author":"魏承班","content":"春情满眼脸红消，娇妒索人饶。星靥小，玉珰摇，几共醉春朝。别后忆纤腰，梦魂劳。如今风叶又萧萧，恨迢迢。","dynasty":"唐代","title":"诉衷情其五"}
{"author":"魏承班","content":"寂寞画堂空，深夜垂罗幕。灯暗锦屏欹，月冷珠帘薄。愁恨梦难成，何处贪欢乐。看看又春来，还是长萧索。","dynasty":"唐代","title":"生查子其二"}
{"author":"魏承班","content":"离别又经年，独对芳菲景。嫁得薄情夫，长抱相思病。花红柳绿间晴空，蝶舞双双影。羞看绣罗衣，为有金鸾并。","dynasty":"唐代","title":"生查子其三"}
{"author":"魏承班","content":"罗衣隐约金泥画，玳筵一曲当秋夜。声颤觑人娇，云鬟袅翠翘。酒醺红玉软，眉翠秋山远。绣幌麝烟沈，谁人知两心。","dynasty":"唐代","title":"菩萨蛮其二"}
{"author":"魏承班","content":"玉容光照菱花影，沈沈脸上秋波冷。白雪一声新，雕梁起暗尘。宝钗摇翡翠，香惹芙蓉醉。携手入鸳衾，谁人知此心。","dynasty":"唐代","title":"菩萨蛮其三"}
{"author":"魏承班","content":"寒夜长，更漏永。愁见透帘月影，王孙何处不归来，应在倡楼酩酊。金鸭无香罗帐冷，羞更双鸾交颈。梦中几度见儿夫，不忍骂伊薄倖。","dynasty":"唐代","title":"满宫花其二"}
{"author":"魏承班","content":"春欲半，堆砌落花千片。早是潘郎长不见，忍听双语燕。飞絮晴空飏远，风送谁家弦管。愁倚画屏凡事懒，泪沾金缕线。","dynasty":"唐代","title":"谒金门其二"}
{"author":"魏承班","content":"长思忆，思忆佳辰轻掷。霜月透帘澄夜色，小屏山凝碧。恨恨君何太极，记得娇娆无力。独坐思量愁似织，断肠烟水隔。","dynasty":"唐代","title":"谒金门其三"}
{"author":"魏承班","content":"轻敛翠蛾呈皓齿，莺转一枝花影里。声声清迥遏行云，寂寂画梁尘暗起。玉斝满斟情未已，促坐王孙公子醉。春风筵上贯珠匀，艳色韶颜娇旖旎。","dynasty":"唐代","title":"玉楼春其二"}
{"author":"陈僩","content":"骊山举燧因褒姒，蜀道蒙尘为太真。能遣明妃嫁夷狄，画工原是汉忠臣。","dynasty":"宋代","title":"读明妃引"}
{"author":"葛长庚","content":"江上春山远，山下暮云长。相留相送，时见双燕语风樯。满目飞花万点，回首故人千里，把酒沃愁肠。回雁峰前路，烟树正苍苍。漏声残，灯焰短，马蹄香。浮云飞絮，一身将影向潇湘。多少风前月下，迤逦天涯海角，魂梦亦凄凉。又是春将暮，无语对斜阳。","dynasty":"宋代","tags":"宋词精选，离别，写景","title":"水调歌头·江上春山远"}
{"author":"葛长庚","content":"满洞苔钱。买断风烟。笑桃花流落晴川。石楼高处，夜夜啼猿。看二更云，三更月，四更天。细草如毡。独枕空拳。与山麋野鹿同眠。残霞未散，淡雾沈绵。是晋时人，唐时洞，汉时仙。","dynasty":"宋代","tags":"写景，自然，愉快","title":"行香子·题罗浮"}
{"author":"葛长庚","content":"吹面无寒，沾衣不湿，岂不快哉。正杏花雨嫩，红飞香砌，柳枝风软，绿映芳台。燕似谈禅，莺如演史，犹有海棠连夜开。清明也，尚阴晴莫准，蜂蝶休猜。朝来。应问苍苔。甚几日都成锦绣堆。念四方宾友，不堪渭树，一年春事，已属庭槐。宿酒难醒，多情易老，争奈传杯不放杯。如何好，看秋千戏剧，蹴鞠恢谐。","dynasty":"宋代","title":"沁园春"}
{"author":"葛长庚","content":"绿暗红稀春已暮，燕子衔泥，飞入垂杨处。柳絮欲停风不住，杜鹃声里山无数。竹杖芒鞋无定据，穿过溪南，独木横桥路。樵子渔师来又去，一川风月谁为主。","dynasty":"宋代","tags":"婉约，游子，羁旅，忧愁","title":"凤栖梧·绿暗红稀春已暮"}
{"author":"葛长庚","content":"前度几相逢。此日游从乐不同。竹阁荷亭欢聚处，雍容。如在蓬莱第一宫。夜半月朦胧。秉烛东园风露中。明日匆匆还入浙，忡忡。却把音书寄远鸿。","dynasty":"宋代","title":"南乡子"}
{"author":"葛长庚","content":"思量世事，几千般翻覆，是非多少。随分随缘天地里，心与江山不老。道在天先，神游物外，自有长生宝。洞门无锁，悄无一个人到。一条柱杖横肩，芒鞋紧峭，正风清月好。惊赏百年浑似梦，空被利名萦绕。野鹤纵横，孤云自在，对落花芳草。来朝拂袖，谁来南岳寻我。","dynasty":"宋代","title":"酹江月"}
{"author":"葛长庚","content":"古寺枕空山，楼上昏钟静。饥鼠偷灯尾蘸油，悄悄无人影。长剑匣中鸣，今古深思省。此夕行藏独倚楼，风雨凄凄冷。","dynasty":"宋代","title":"卜算子"}
{"author":"葛长庚","content":"寄言天上，石麒麟、化作人间英物。醉拥诗兵驱笔阵，百万词锋退壁。世事空花，赏心泥絮，一点红炉雪。识时务者，当今惟有俊杰。我本浩气天成，才逢知己，便又清狂发。富贵于我如浮云，且看云生云灭。羊石论交，鹅湖惜别，别恨多于发。共君千里，登楼何患无月。","dynasty":"宋代","title":"酹江月（次韵东坡赋别）"}
{"author":"葛长庚","content":"层峦叠巘浮空，断崖直下分三井。苍苔路古，鹿鸣芝涧，猿号松岭。露浥凤箫，烟迷枸杞，绿深翠冷。笑携筇一到，登高眺远，是多少、仙家景。长念青春易老，尚区区、枯蓬断梗。人间天上，喟然俯仰，只身孤影。世事空花，春心泥絮，此回还省。向琼台双阙，结间茅屋，坐千峰顶。","dynasty":"宋代","title":"水龙吟"}
{"author":"葛长庚","content":"二月一番雨，昨夜一声雷。枪旗争展，建溪春色占先魁。采取枝头雀舌，带露和烟捣碎，炼作紫金堆。碾破香无限，飞起绿尘埃。汲新泉，烹活火，试将来。放下兔毫瓯子，滋味舌头回。唤醒青州从事，战退睡魔百万，梦不到阳台。两腋清风起，我欲上蓬莱。","dynasty":"宋代","title":"水调歌头（咏茶）"}
{"author":"葛长庚","content":"渭水秋深，湓江春老，洞庭一湖。问城南古树，如今在否，洛中狂客，还更来无。独上君山，渺观岩石，八百里鲸波泛巨区。何曾错，有茶中上灶，酒里仙姑。终须。度了肩吾。稽首终南锺大夫。自太平寺里，题诗去後，东林沈宅，大醉归欤。天上筵多，人间到少，更不向庐山索鳜鱼。如何好，好借君黄鹤，上我清都。","dynasty":"宋代","title":"沁园春·渭水秋深"}
{"author":"葛长庚","content":"且说罗浮，自从石洞，水帘以还。是向时景泰，初来卓锡，旧家勾漏，曾此修丹。药院空存，铁桥如故，上更有朱仙朝斗坛。飞云顶，在石桥高处，杳霭之间。山前。拾得清闲。也分我烟霞数亩宽。自竹桥人去，青莲馥郁，柴门闭了，绿柳回环。白酒初篘，清风徐至，有桃李时新飣几盘。仙家好，这许多快活，做甚时官。","dynasty":"宋代","title":"沁园春·且说罗浮"}
{"author":"葛长庚","content":"赋情多懒率。每醉后疏狂，醒来飘忽。无心恋簪绂。温才高子建，韵欺王勃。胸中绝物。所容者、诗兵酒卒。一两时，调发将来，扫尽闷妖愁孽。莫说。杀人一万，自损三千，到底臲卼。悬河口讷。非夙世，无灵骨。把湖山牌印，莺花权柄，牒过清风朗月。且束之、高阁休休，这回更不。","dynasty":"宋代","title":"瑞鹤仙·赋情多懒率"}
{"author":"葛长庚","content":"十二楼台，但前回旧迹。想琪花似雪，忘了还思。朝暮痴痴地。只有老天知。却自省、玉阶金砌。错抛离。梧桐声颤，窗外草蛩吟细。醉魂觉，又听秋鸿悲呖。极目寒空，叹未有紫云梯。绛阙消息子。也无一二、枉垂涕。","dynasty":"宋代","title":"菊花新·十二楼台"}
{"author":"葛长庚","content":"念我东皇大帝儿。是操觚弄翰之职。飞落尘寰，似此度，算应希。向这里。安能便、策景御气。灰头土面、千河水。把我如何洗。纵便有铢衣，已失眉峰翠。看看皓首，瞒不过镜台儿。除是去、青松下、碧云底。","dynasty":"宋代","title":"菊花新·念我东皇大帝儿"}
{"author":"葛长庚","content":"铜壶四水。寒生素被。夜迢迢，烟月熹微。池浸霜荷，槛竹响，井枫飞。宝枕潭无梦，念忡忡地。形留神往，镇日价、忘食应忘寐。省得起，都是天上仙家事。珠歌舞，酌玉液，饭云子。怎得麒麟脯，更教知味。","dynasty":"宋代","title":"菊花新·铜壶四水"}
{"author":"葛长庚","content":"有个闷甚处，一向如痴醉。独倚住危阑，坐咬无名指。金鱼玉雁一从去，绝消息。念念怀天帝。密与冥契。晴霞照水。叹细草新蒲寒萋萋。对夕照，树色烟光相紫翠。花落莺啼。把往事似川逝。光阴速，何时是伊归日。","dynasty":"宋代","title":"菊花新·有个闷甚处"}
{"author":"葛长庚","content":"雪牖风轩度岁。时听芭蕉，雨声凄恻。情多易感，渐不觉鬓成丝。忽又成千古，诮如梦里。西山南浦尽秋意。一望芦花飞。有一点沙鸥，点破松梢翠。凄然念起。觉两腋凉飙细。诗兴浑飞在渔乡橘里。","dynasty":"宋代","title":"菊花新·雪牖风轩度岁"}
{"author":"葛长庚","content":"阁山云冷风萧瑟。野猿啼罢蟾光白。听彻太清弦。断肠云水天。金陵君此去。秋入蒹葭浦。兴满即回辕。明年二月春。","dynasty":"宋代","title":"菩萨蛮·阁山云冷风萧瑟"}
{"author":"葛长庚","content":"春又去。愁杀一声杜宇。昨夜海棠无□□。晓来闻燕语。缥缈佳人何处。镇日愁肠万缕。千里无家归未得，春风知我苦。","dynasty":"宋代","title":"谒金门·春又去"}
{"author":"葛长庚","content":"有一修行法，不用问师传。教君只是，饥来吃饭困来眠。何必移精运气，也莫行功打坐，但去净心田。终日无思虑，便是活神仙。不憨痴，不狡诈，不风颠。随缘饮啄，算来命也付之天。万事不由计较，造物主张得好，凡百任天然。世味只如此，拼做几千年。","dynasty":"宋代","title":"水调歌头·有一修行法"}
{"author":"葛长庚","content":"不用寻神水，也莫问华池。黄芽白雪，算来总是假名之。只这坤牛乾马，便是离龙坎虎，不必更猜疑。药物无斤两，火候不须时。偃月炉，朱砂鼎，总皆非。真铅真汞不炼，之炼要何为。自己金公奼女，渐渐打成一块。胎息象婴儿。不信张平叔，你更问他谁。","dynasty":"宋代","title":"水调歌头·不用寻神水"}
{"author":"葛长庚","content":"草涨一湖绿，天四山青。这千年里，几多兴废不容声。无分貂金佩玉，不梦歌钟食鼎，何处有车旌。便念旌阳剑，枉自染蛟腥。生诸葛，少马援，尚云萍。醉乡日月，飘然身世付刘伶。知道东门黄犬，不似西山白鹭，风月了平生。起来忽清啸，惊落夜潭星。","dynasty":"宋代","title":"水调歌头·草涨一湖绿"}
{"author":"葛长庚","content":"一个江湖客，万里水云身。鸟啼春去，烟光树色正黄昏。洞口寒泉漱石，岭外孤猿啸月，四顾寂无人。梦魂归碧落，泪眼看红尘。烟濛濛，风惨惨，暗消魂。南中诸友，而今何处问浮萍。青鸟不来松老，黄鹤何之石烂，叹世一伤神。回首南柯梦，静对北山云。","dynasty":"宋代","title":"水调歌头·一个江湖客"}
{"author":"葛长庚","content":"昔在虚皇府，被谪下人间。笑骑白鹤，醉吹铁笛落星湾。十二玉楼无梦，三十六天夜静，花雨洒琅玕。瑶台归未得，忍听洞中猿。也休休，无情绪，炼金丹。从来天上，神仙宫府更严难。翻忆三千神女，齐唱霓裳一曲，月里舞青鸾。此恨凭谁诉，云满武夷山。","dynasty":"宋代","title":"水调歌头·昔在虚皇府"}
{"author":"葛长庚","content":"误触紫清帝，谪下汉山川。既来尘世，奇奇怪怪被人嫌。懒去蓬莱三岛，且看江南风月，一住数千年。天风自霄汉，吹到剑峰前。做些诗，吃些酒，放些颠。木精石怪，时时唤作地行仙。朝隐四山猿鹤，夜枕一天星斗，纸被里云眠。梦为蝴蝶去，依约在三天。","dynasty":"宋代","title":"水调歌头·误触紫清帝"}
{"author":"葛长庚","content":"一叶飞何处，天地起西风。夜来酒醒，月华千顷浸帘栊。塞外宾鸿来也，十里碧莲香满，泽国蓼花红。万象正萧爽，秋雨滴梧桐。钓台边，人把钓，兴何浓。吴江波上，烟寒水冷翦丹枫。光景暗中催去，览镜朱颜犹在，回首鹫巢空。铁笛一声晓，唤起玉渊龙。","dynasty":"宋代","title":"水调歌头·一叶飞何处"}
{"author":"葛长庚","content":"忆昔秦时，中秋日、武夷九曲。烟寂寂、斜阳数尺，寒鸦枯木。三十六峰凝晓翠，一溪流水生秋绿。正满林、桂子散天香，飞金粟。神仙客，金丹熟。玉诏下，云生足。岩头新换骨，尚粘红肉。夜半月华明似昼，玉皇降辇铺淆餗。笑曾孙、回首幔亭前，空松竹。","dynasty":"宋代","title":"满江红·忆昔秦时"}
{"author":"葛长庚","content":"树色冥濛，山烟暮、鸟归日落。凭阑处、眼空宇宙，心游碧落。古往今来天地里，人间那有扬州鹤。幸而今、天付与青山，甘寥寞。好花木，多岩壑。得萧散，耐淡泊。把他人比并，我还不错。一曲瑶琴知此意，从前心事都忘却。况新秋、不饮更何时，何时乐。","dynasty":"宋代","title":"满江红·树色冥濛"}
{"author":"葛长庚","content":"明日如今，我已是、天涯行客。相别後、麻姑山上，齐云亭侧。几个黄昏劳怅想，几宵皓月遥思忆。与二仙、不但此今生，皆畴昔。频到此，欢无极。今去也，来无的。念浪萍风絮，东西南北。七八年中相契密，三千里外来将息。怅金丹、未就玉天辽，还凄恻。","dynasty":"宋代","title":"满江红·明日如今"}
{"author":"葛长庚","content":"豆蔻丁香，待则甚、如今休也。争知道、本来面目，风光洒洒。底事到头鸾凤侣，不如躲脱鸳鸯社。好说与、几个正迷人，休嗟讶。纱窗外，梅花下。酒醒也，教人怕。把翠云翦却，缁衣披挂。柳翠已参弥勒了，赵州要勘台山话。想而今、心似白芙蕖，无人画。","dynasty":"宋代","title":"满江红·豆蔻丁香"}
{"author":"葛长庚","content":"问苍江、旧盟鸥鹭。年来景物谁主。悠悠客鬓知何似，吹满西风尘土。浑未悟。漫自许。功名谈笑侯千户。春衫戏舞。怕三径都荒，一犁未把，猿鹤笑君误。君且住。未必心期尽负。江山秋事如许。月明风静苹花路。敧枕试听鸣橹。还又去。道唤取。陶泓要草归来赋。相思最苦。是野水连天，渔榔四处，蓑笠占烟雨。","dynasty":"宋代","title":"摸鱼儿·问苍江"}
{"author":"葛长庚","content":"雨肥梅、亭台初夏。昙花开向前夜。纯阳鹤会先三日，何处神仙降驾。知得也。□□是、西山彭抗来胎化。平生性野。自倒指今年，七旬有六，使节半天下。焚金兽，毋惜满斟玉斝。儿孙况又潇洒。公今骨相如松在，一掬精神堪画。於今且。□□炼、金丹成了为凭藉。归心莲社。便做得乃翁，年登八百，未是寿长者。","dynasty":"宋代","title":"摸鱼儿·雨肥梅"}
{"author":"葛长庚","content":"跨飞鸾、醉吹瑶笛，蓬莱知在何处。薰风飘散荷花露。梦觉已非帝所，忘归路。谁知道、人间别有神仙侣。身游枢府。奈诏入玉楼，猛骑箕尾，四海忆霖雨。问王母。天上桃红几度。蕊宫今是谁主。明年甲子从头数，春入鬟云鬓雾。如今去。是处里、福田都著黄金布。庭前玉树。看子早生孙，孙还生子，岁岁彩衣舞。","dynasty":"宋代","title":"摸鱼儿·跨飞鸾"}
{"author":"葛长庚","content":"百雉城边，乱花深处，竹间一笑双清。天公解事，为我弄阴晴。雨过槐阴绿净，女墙外、杨柳丝轻。堪嗟惜，诗尤酒殢，镜里失青春。清和，如许在，莺莺燕燕，相与忘情。谪仙风度，命代万人英。游戏琴棋书画，人间世、别有方瀛。酕醄後，玄裳效舞，所欠董双成。","dynasty":"宋代","title":"满庭芳·百雉城边"}
{"author":"葛长庚","content":"懒散家风，清虚活计，与君说破。淡酒三杯，浓茶一碗，静处乾坤大。倚藤临水，步屧登山，白日只随缘过。自归来，曲肱隐几，但祗恁和衣卧。柴扉草户，包巾纸袄，未必有人似我。我醉还歌，我歌且舞，一恁憨痴好。绿水青山，清风明月，自有人间仙岛。且偎随、补破遮寒，烧榾柮火。","dynasty":"宋代","title":"永遇乐·懒散家风"}
{"author":"葛长庚","content":"银月凄凉，绮霞明灭，秋色如此。露满清襟，风生衰鬓，夜已三更矣。寻思往事，千头万绪，回首诮如梦里。指烟霄，不如归去，不知今夕何夕。鹑衣百结，膱脂垢腻，犹是小蛮针指。对酒逢诗，高吟大笑，四海今谁似。荷亭竹阁，共风同月，此会今生能几。君须记，去来聚散，只□底是。","dynasty":"宋代","title":"永遇乐·银月凄凉"}
{"author":"葛长庚","content":"何事雁来迟，独步秋园默默。莫恨桂花开尽，有菊花堪惜。回头顾影背斜阳，听西风萧瑟。无限诗情酒思，那早梅知得。","dynasty":"宋代","title":"好事近·何事雁来迟"}
{"author":"葛长庚","content":"楼前凝望。见水满一溪，云满千嶂。将晚欲行无绪，欲眠无况。岩花涧草春无极，倚东风、忽然惆怅。淡烟飞过，幽禽叫断，远钟嘹亮。为底事、沈吟一晌。念只影飘浮，寸心虚旷。无限游丝落絮，此怀难状。江湖淮海行将遍，觉诗肠、酒胆超畅。一丘一壑归来，念我旧家天上。","dynasty":"宋代","title":"桂枝香·楼前凝望"}
{"author":"葛长庚","content":"五羊安在。城市何曾改。十万人家圜闠，东亦海、西亦海。年年蒲涧会。地接蓬莱界。老树知他一剑，千山外、万山外。","dynasty":"宋代","title":"霜天晓角·五羊安在"}
{"author":"葛长庚","content":"且尽杯中酒。问平生、湖海心期，更如君否。渭树江云多少恨，离合古今非偶。更风雨、十常八九。长铗歌弹明月堕，对萧萧、客鬓闲携手。还怕折，渡头柳。小楼夜久微凉透。倚危阑、一池倒影，半空星斗。此会明年知何处，苹未秋风未久。漫输与、鹭朋鸥友。已办扁舟松江去，与鲈鱼、莼菜论交旧。因念此，重回首。","dynasty":"宋代","title":"贺新郎·且尽杯中酒"}
{"author":"葛长庚","content":"梦绕荷花国。遍□□、橘州柳市，芙蓉巷陌。桂社兰乡白苹里，月冷波寒之夕。有孤鹜、落霞知得。一鹤横空云漠漠，见梅梢、万粒真珠滴。犹未把，寒香惜。画楼何处吹瑶笛。便□□、酥颦玉笑，露松霜瘠。姑射真人游紫府，下戏三江七泽。此莫是、冰魂雪魄。半逐风飞半随水，半在枝、半落苍苔白。酒醒後，晓窗碧。","dynasty":"宋代","title":"贺新郎·梦绕荷花国"}
{"author":"葛长庚","content":"是雨还堪拾。道非花、又从帘外，受风吹入。扑落梅梢穿度竹，恐是鲛人诉泣。积至暮、萤光熠熠。色映万山迷远近，满空浮、似片应如粒。忘炼得，我双睫。吟肩耸处飞来急。故撩人、粘衣噀袖，嫩香堪浥。细听疑无伊复有，贪看一行一立。见僧舍、茶烟飘湿。天女不知维摩事，漫三千、世界缤纷集。是翦水、谁能及。","dynasty":"宋代","title":"贺新郎·是雨还堪拾"}
{"author":"葛长庚","content":"飞尽桃花片。倚东风、高吟大啸，开怀消遣。芍药牡丹开未遍。不道韶华如电。无心向、小庭幽院。秉烛夜游虽不倦，奈一番、风雨花容变。春去也，无人见。何处莺莺啼不断。探後园、红稀翠减，青稠绿满。蝶在花间犹死恋。早有行人摇扇。故自要、与春为饯。笑指白云归去好，对夕阳、泻酒凭谁荐。柳深处，有双燕。","dynasty":"宋代","title":"贺新郎·飞尽桃花片"}
{"author":"葛长庚","content":"谓是无情者。又如何、临歧欲别，泪珠如洒。此去兰舟双桨急，两岸秋山似画。况已是、芙蓉开也。小立西风杨柳岸，觉衣单、略说些些话。重把我，袖儿把。小词做了和愁写。送将归、要相思处，月明今夜。客里不堪仍送客，平昔交游亦寡。况惨惨、苍梧之野。未可凄凉休哽咽，更明朝、後日才方罢。却默默，斜阳下。","dynasty":"宋代","title":"贺新郎·谓是无情者"}
{"author":"葛长庚","content":"露白天如洗。淡烟轻、疏林映带，远山横翠。对此情怀成甚也，云断小楼风细。独倚遍、画阑十二。花馆云窗成憔悴。听宾鸿、天外声嘹唳。但不过，闷而已。房栊深静难成寐。夜迢迢、银台绛蜡，伴人垂泪。巴得暂时朦胧地。还又匆匆惊起。漫自展、云间锦字。往後各收千张纸。念梦劳魂役空凝睇。终不负，骖鸾志。","dynasty":"宋代","title":"贺新郎·露白天如洗"}
{"author":"葛长庚","content":"仙鹊梁银汉。见青原白鹭一点，秋光犹嫩。青鸟密传云外信，王母夜临香案。与河鼓、天孙为伴。太素真人乘此景，到芗城、即嗣胡忠简。南极上，星璀璨。松溪居士多词翰。是神仙风骨，元自无心仕宦。人道月卿临总饷，便合机廷揆馆。还又爱、山林萧散。玉女金钟萦暖响，指灵椿、仙鹤祈遐算。公自有，青精饭。","dynasty":"宋代","title":"贺新郎·仙鹊梁银汉"}
{"author":"葛长庚","content":"倏又西风起。这一年光景，早过三分之二。燕去鸿来何日了，多少世间心事。待则甚、功成名遂。枫叶荻花动凉思，又寻思、江上琵琶泪。还感慨，劳梦寐。愁来长是朝朝醉。划地成、宋玉伤感，三闾憔悴。况是凄凉寸心碎。目断水苍山翠。更送客、长亭分袂。阁皂山前梧桐雨，起风樯、露舶无穷意。君此去，趁秋霁。","dynasty":"宋代","title":"贺新郎·倏又西风起"}
{"author":"葛长庚","content":"万顷湖光绿。是处里、芙蓉金盏，木犀金粟。鷁御飘飘行水谷，正是蟹香橙熟。山色似、风梳雨沐。携取阿娇命豪杰，过北山、疃处南山曲。寒烟淡，晴鸦浴。巨觥数引苍髭矗。便论诗说剑，人各有怀西北。两见西风客京国，多在红楼金屋。凝情处、落霞孤鹜。蒲柳凄凉今如许，问功名、志在何时足。更簪取，一枝菊。","dynasty":"宋代","title":"贺新郎·万顷湖光绿"}
{"author":"葛长庚","content":"倚剑西湖道。望弥漫、苍葭绿苇，翠芜青草。华表凄凉市朝古，极目暗伤怀抱。秋色与、芰荷俱老。桂棹兰舟聊遣兴，仗金风、吹使芙蓉破。柳阴里，堪少坐。衷肠底事君知那。要繁弦急管，又且沈酣则个。烟水冥茫黄叶断，嘹唳数声雁过。醉归去、山寒云暮。整日消闲镇来往，问城南、老树知渠麽。黄鹤氅，青纱帽。","dynasty":"宋代","title":"贺新郎·倚剑西湖道"}
{"author":"葛长庚","content":"俯仰天粘水。尽□□、山河大地，光涵表里。一夜春风搜万象，檐外雨声不已。到晓来、六花靡靡。瑶树琪林寒彻骨，知谁家、娇女慵梳洗。且捏个，小狮子。琼楼架就东皇喜。□□使、玉龙战罢，柳绵飞起。千古佳人诗句在，一任如盐似米。君试看、岩头溪底。刹刹尘尘银世界，记当年、曾赴瑶池会。玉清境，还如此。","dynasty":"宋代","title":"贺新郎·俯仰天粘水"}
{"author":"葛长庚","content":"银汉千丝雨。被东风作恶，吹落满空柳絮。恰自江南消息断，才此六花飞舞。最好是、鹅毛鹤羽。万顷平田三尺玉，月明中、不见沙头鹭。苍烟里，一渔父。鹊桥半夜寒云妒。到晓来、千岩万壑，了无认处。极目四方银世界，五凤楼前如许。应自感、伤心凝伫。人在神霄玉清府，小狮儿、捏就无佳句。骑汗漫，好归去。","dynasty":"宋代","title":"贺新郎·银汉千丝雨"}
{"author":"葛长庚","content":"静看春容瘦。未清明、荼避席，蔷薇出昼。花里流莺骂桃李，似与东风管句。怕虚度、兰亭时候。我也别来天上夕，向年时、感叹湖山旧。旧日事，君知否。玉皇驾出清都晓。就御前、三千神女，指麾八九。化作花神下人世，如把粉团搦就。又一似、玉盘在手。莫是蕊珠亲付属，教小心、劝我杯儿酒。也只得，为陪笑。","dynasty":"宋代","title":"贺新郎·静看春容瘦"}
{"author":"葛长庚","content":"孤村篱落，玉亭亭、为问何其清瘦。欲语还愁谁索笑，临水嫣然自照。甘受凄凉，不求识赏，风致何高妙。松挨竹拶，更堪霜雪﹀︽。争奈终是冰肌，也过了几个，晴昏雨晓。冷艳寒香空自惜，後夜山高月小。满地苍苔，一声哀角，疏影归幽渺。世无和靖，三花两蕊不少。","dynasty":"宋代","title":"酹江月/念奴娇"}
{"author":"葛长庚","content":"寄言天上，石麒麟、化作人间英物。醉拥诗兵驱笔阵，百万词锋退壁。世事空花，赏心泥絮，一点红炉雪。识时务者，当今惟有俊杰。我本浩气天成，才逢知己，便又清狂发。富贵于我如浮云，且看云生云灭。羊石论交，鹅湖惜别，别恨多于发。共君千里，登楼何患无月。","dynasty":"宋代","title":"酹江月/念奴娇"}
{"author":"葛长庚","content":"渔火海边明，烟锁千山静。独坐僧窗夜未央，寂寞孤灯影。感慨辄兴怀，往事无人省。江汉飘浮二十年，一枕西风冷。","dynasty":"宋代","title":"卜算子·渔火海边明"}
{"author":"葛长庚","content":"翠幄张天见未曾。驼峰鹅掌出庖烹。醉酣浑是迷天地，但见尊前万点星。人似玉，酒如饧。果盘簇飣不知名。东风吹我三山下，如在神霄上帝庭。","dynasty":"宋代","title":"鹧鸪天·翠幄张天见未曾"}
{"author":"葛长庚","content":"挼碎梅花一断肠。送斜阳。风烟缥缈月微茫。又昏黄。平野寒芜何处断，接天长。短篱浅水橘青黄。度清香。","dynasty":"宋代","title":"杨柳枝·挼碎梅花一断肠"}
{"author":"葛长庚","content":"土釜温温火，橐龠动春雷。三田升降，一条径路属灵台。自有真龙真虎，和合天然铅汞，赤子结真胎。水里捉明月，心地觉花开。一转功，三十日，九旬来。抽添气候，炼成白血换骷骸。四象五形聚会，只在一方凝结，方寸绝纤埃。人在泥丸上，归路入蓬莱。","dynasty":"宋代","title":"水调歌头·土釜温温火"}
{"author":"葛长庚","content":"一个奇男子，万象落心胸。学书学剑，两般都没个成功。要去披缁学佛，首下一拳轻快，打破太虚空。末後生华发，再拜玉清翁。二十年，空挫过，只飘蓬。这回归去，武夷山下第三峰。住我旧时庵子，碗水把柴升米，活火煮教浓。笑指归时路，弱水海之东。","dynasty":"宋代","title":"水调歌头·一个奇男子"}
{"author":"葛长庚","content":"苦苦谁知苦，难难也是难。寻思访道，不知行过几重山。吃尽风﹀雨︽，那见霜凝雪冻，饥了又添寒。满眼无人问，何处扣玄关。好因缘，传口诀，炼金丹。街头巷尾，无言暗地自生欢。虽是蓬头垢面，今已九旬来地，尚且是童颜。未下飞升诏，且受这清闲。","dynasty":"宋代","title":"水调歌头·苦苦谁知苦"}
{"author":"葛长庚","content":"天下云游客，气味偶相投。暂时相聚，忽然云散水空流。饱饫闽中风月，又爱浙间山水，杖屦且逍遥。太上包中下，只得个无忧。是和非，名与利，一时休。自家醒了，不成得恁地埋头。任是南州北郡，不问大张小李，过此便相留。且吃随缘饭，莫作俗人愁。","dynasty":"宋代","title":"水调歌头·天下云游客"}
{"author":"葛长庚","content":"广寒宫里，散天花、点点空中柳絮。是处楼台皆似玉，半夜风声不住。万里盐城，千家珠瓦，无认蓬莱处。但呼童、且去探梅花，攀那树。垂帘未敢掀开，狮儿初捏就，佳人偷觑。溪畔渔翁蓑又重，几点沙鸥无语。竹折庭前，松僵路畔，满目都如许。问要晴，更待积痕消，须无雨。","dynasty":"宋代","title":"念奴娇·广寒宫里"}
{"author":"葛长庚","content":"因看斗柄，运周天、顿悟神仙妙诀。一点真阳生坎位，点却离宫之缺。造物无声，水中起火，妙在虚危穴。今年冬至，梅花依旧凝雪。先圣此日闭关，不通来往，皆为群生设。物物□含生育意，正在子初亥末。自古乾坤，这些离坎，日日无休歇。如今识破，金乌飞入蟾窟。","dynasty":"宋代","title":"酹江月/念奴娇"}
{"author":"葛长庚","content":"春来春去不知时，只有诗人冷眼窥。夜雨揩磨好山色，晓风抬举旧花枝。","dynasty":"宋代","title":"春"}
{"author":"葛长庚","content":"赋情多懒率。每醉后疏狂，醒来飘忽。无心恋簪绂。漫才高子建，韵欺王勃。胸中绝物。所容者、诗兵酒卒。一两时，调发将来，扫尽闷妖愁孽。莫说。杀人一万，自损三千，到底臲亶。悬河口讷。非夙世，无灵骨。把湖山牌印，莺花权柄，牒过清风朗月。且束之、高阁休休，这回更不。","dynasty":"宋代","title":"瑞鹤仙其二"}
{"author":"葛长庚","content":"念我东皇大帝儿。是操觚弄翰之职。飞落尘寰，似此度，算应希。向这里。安能便、策景御气。灰头土面、千河水。把我如何洗。纵便有铢衣，已失眉峰翠。看看皓首，瞒不过镜台儿。除是去、青松下、碧云底。","dynasty":"宋代","title":"菊花新其四"}
{"author":"葛长庚","content":"有个闷甚处，一向如痴醉。独倚住危阑，坐咬无名指。金鱼玉雁一从去，绝消息。念念怀天帝。密与冥契。晴霞照水。叹细草新蒲寒萋萋。对夕照，树色烟光相紫翠。花落莺啼。把往事似川逝。光阴速，何时是伊归日。","dynasty":"宋代","title":"菊花新其七"}
{"author":"葛长庚","content":"雪牖风轩度岁。时听芭蕉，雨声凄恻。情多易感，渐不觉鬓成丝。忽又成千古，诮如梦里。西山南浦尽秋意。一望芦花飞。有一点沙鸥，点破松梢翠。凄然念起。觉两腋凉飙细。诗兴浑飞在渔乡橘里。","dynasty":"宋代","title":"菊花新其八"}
{"author":"葛长庚","content":"土釜温温火，橐籥动春雷。三田升降，一条径路属灵台。自有真龙真虎，和合天然铅汞，赤子结真胎。水里捉明月，心地觉花开。一转功，三十日，九旬来。抽添气候，炼成白血换骷骸。四象五形聚会，只在一方凝结，方寸绝纤埃。人在泥丸上，归路入蓬莱。","dynasty":"宋代","title":"水调歌头其一"}
{"author":"葛长庚","content":"有一修行法，不用问师传。教君只是，饥来吃饭困来眠。何必移精运气，也莫行功打坐，但去净心田。终日无思虑，便是活神仙。不憨痴，不狡诈，不风颠。随缘饮啄，算来命也付之天。万事不由计较，造物主张得好，凡百任天然。世味只如此，拚做几千年。","dynasty":"宋代","title":"水调歌头其三"}
{"author":"葛长庚","content":"昔在虚皇府，被谪下人间。笑骑白鹤，醉吹铁笛落星湾。十二玉楼无梦，三十六天夜静，花雨洒琅玕。瑶台归未得，忍听洞中猿。也休休，无情绪，炼金丹。从来天上，神仙宫府更严难。翻忆三千神女，齐唱霓裳一曲，月里舞青鸾。此恨凭谁诉，云满武夷山。","dynasty":"宋代","title":"水调歌头其一"}
{"author":"葛长庚","content":"误触紫清帝，谪下汉山川。既来尘世，奇奇怪怪被人嫌。懒去蓬莱三岛，且看江南风月，一住数千年。天风自霄汉，吹到剑峰前。做些诗，吃些酒，放些颠。木精石怪，时时唤作地行仙。朝隐四山猿鹤，夜枕一天星斗，纸被里云眠。梦为蝴蝶去，依约在三天。","dynasty":"宋代","title":"水调歌头其三"}
{"author":"葛长庚","content":"一叶飞何处，天地起西风。夜来酒醒，月华千顷浸帘栊。塞外宾鸿来也，十里碧莲香满，泽国蓼花红。万象正萧爽，秋雨滴梧桐。钓台边，人把钓，兴何浓。吴江波上，烟寒水冷剪丹枫。光景暗中催去，览镜朱颜犹在，回首鹫巢空。铁笛一声晓，唤起玉渊龙。","dynasty":"宋代","title":"水调歌头其四丙子中元后风雨有感"}
{"author":"葛长庚","content":"明日如今，我已是、天涯行客。相别后、麻姑山上，齐云亭侧。几个黄昏劳怅想，几宵皓月遥思忆。与二仙、不但此今生，皆畴昔。频到此，欢无极。今去也，来无的。念浪萍风絮，东西南北。七八年中相契密，三千里外来将息。怅金丹、未就玉天辽，还凄恻。","dynasty":"宋代","title":"满江红其一别鹤林"}
{"author":"葛长庚","content":"豆蔻丁香，待则甚、如今休也。争知道、本来面目，风光洒洒。底事到头鸾凤侣，不如躲脱鸳鸯社。好说与、几个正迷人，休嗟讶。纱窗外，梅花下。酒醒也，教人怕。把翠云剪却，缁衣披挂。柳翠已参弥勒了，赵州要勘台山话。想而今、心似白芙蕖，无人画。","dynasty":"宋代","title":"满江红其十二赠豫章尼黄心大师尝为官妓"}
{"author":"葛长庚","content":"雨肥梅、亭台初夏。昙花开向前夜。纯阳鹤会先三日，何处神仙降驾。知得也。□□是、西山彭抗来胎化。平生性野。自倒指今年，七旬有六，使节半天下。焚金兽，毋惜满斟玉斝。儿孙况又潇洒。公今骨相如松在，一掬精神堪画。于今且。□□炼、金丹成了为凭藉。归心莲社。便做得乃翁，年登八百，未是寿长者。","dynasty":"宋代","title":"洞仙歌其二寿觉非居士"}
{"author":"葛长庚","content":"跨飞鸾、醉吹瑶笛，蓬莱知在何处。薰风飘散荷花露。梦觉已非帝所，忘归路。谁知道、人间别有神仙侣。身游枢府。奈诏入玉楼，猛骑箕尾，四海忆霖雨。问王母。天上桃红几度。蕊宫今是谁主。明年甲子从头数，春入鬟云鬓雾。如今去。是处里、福田都著黄金布。庭前玉树。看子早生孙，孙还生子，岁岁彩衣舞。","dynasty":"宋代","title":"摸鱼儿其四寿傅枢阁中李夫人"}
{"author":"葛长庚","content":"银汉千丝雨。被东风作恶，吹落满空柳絮。恰自江南消息断，才此六花飞舞。最好是、鹅毛鹤羽。万顷平田三尺玉，月明中、不见沙头鹭。苍烟里，一渔父。鹊桥半夜寒云妒。到晓来、千岩万壑，了无认处。极目四方银世界，五凤楼前如许。应自感、伤心凝伫。人在神霄玉清府，小狮儿、捏就无佳句。骑汗漫，好归去。","dynasty":"宋代","title":"贺新郎其二"}
{"author":"葛长庚","content":"倏又西风起。这一年光景，早过三分之二。燕去鸿来何日了，多少世间心事。待则甚、功成名遂。枫叶荻花动凉思，又寻思、江上琵琶泪。还感慨，劳梦寐。愁来长是朝朝醉。刬地成、宋玉伤感，三闾憔悴。况是凄凉寸心碎。目断水苍山翠。更送客、长亭分袂。阁皂山前梧桐雨，起风樯、露舶无穷意。君此去，趁秋霁。","dynasty":"宋代","title":"贺新郎其十一送赵师之江州"}
{"author":"葛长庚","content":"寄言天上，石麒麟、化作人间英物。醉拥诗兵驱笔阵，百万词锋退壁。世事空花，赏心泥絮，一点红炉雪。识时务者，当今惟有俊杰。我本浩气天成，才逢知己，便又清狂发。富贵于我如浮云，且看云生云灭。羊石论交，鹅湖惜别，别恨多于发。共君千里，登楼何患无月。","dynasty":"宋代","title":"酹江月/念奴娇其四次韵东坡赋别"}
{"author":"葛长庚","content":"挼碎梅花一断肠。送斜阳。风烟缥缈月微茫。又昏黄。平野寒芜何处断，接天长。短篱浅水橘青黄。度清香。","dynasty":"宋代","title":"添声杨柳枝"}
{"author":"葛长庚","content":"因看斗柄，运周天、顿悟神仙妙诀。一点真阳生坎位，点却离宫之缺。造物无声，水中起火，妙在虚危穴。今年冬至，梅花依旧凝雪。先圣此日闭关，不通来往，皆为群生设。物物□含生育意，正在子初亥末。自古乾坤，这些离坎，日日无休歇。如今识破，金乌飞入蟾窟。","dynasty":"宋代","title":"酹江月/念奴娇冬至与胡胎仙"}
{"author":"葛长庚","content":"默坐寒灰清静。会向时中一定。金城贼返，报乐流星奔。用将须分左右军。出师交征定主宾。排的是天文地理，九宫八卦天魂阵。捉住金精也，送黄庭土釜封。神通。战罢方能见圣人。英雄。不时干戈定太平。","dynasty":"宋代","title":"山坡羊其一"}
{"author":"葛长庚","content":"不刻时阴阳交并。古盆一声号令。九宫八卦，排列下拿龙阵。领金乌左右军。夺乾坤始媾精。三回九转，交战在西南境。得胜回朝也，河车不曾暂停。辛勤。曲枕昼夜行。专精。铁打方梁磨绣针。","dynasty":"宋代","title":"山坡羊其二"}
{"author":"葛长庚","content":"独坐无为宫殿。息息绵绵不断。我把生身父母，要使他重相见。青头郎天外玄。白衣妇海底眠。婴儿姹女，阻隔在天涯远。全仗着黄婆也，黄婆在两下缠。团圆。打破都关共一天。托延。赏罢蟾辉斗柄偏。","dynasty":"宋代","title":"山坡羊其三"}
{"author":"葛长庚","content":"楼上风光都占断。楼下风光，还许诗人管。管领风光谁是伴。一堤杨柳开青眼。波面琉璃花影乱。玉笋持杯，画舸歌声颤。醉里寻春春不见。夕阳芳草连天远。","dynasty":"宋代","title":"蝶恋花"}
{"author":"葛长庚","content":"雨过山花向晚香。烟丝空翠柳微茫。旧家丹灶何人葛，今日帘泉阿姥黄。犀角枕，象牙床。椰心织簟昼生凉。杯行无算何曾醉，不觉罗浮日月长。","dynasty":"宋代","title":"鹧鸪天"}
{"author":"葛长庚","content":"西畔双松百尺长。当时亲自见刘王。山前今日莲花水，往者将军洗马塘。南粤路，汉宫墙。晚风历历说兴亡。摩挲东晋苍苔灶，细说仙翁炼药方。","dynasty":"宋代","title":"鹧鸪天"}
{"author":"葛长庚","content":"冷雨疏风凉漠漠。云去云来，万里秋阴薄。笑倚玉阑呼白鹤。烟笼素月青天角。竹影松声浑似昨。醉胆如天，谁道词源涸。满地苍苔霜叶落。今宵不饮何时乐。","dynasty":"宋代","title":"蝶恋花（题爱阁）"}
{"author":"葛长庚","content":"土釜温温火，橐＿动春雷。三田升降，一条径路属灵台。自有真龙真虎，和合天然铅汞，亦子结真胎。水里捉明月，心地觉花开。一转功，三十日，九旬来。抽添气候，炼成白血换骷骸。四象五形聚会，只在一方凝结，方寸绝纤埃。人在泥丸上，归路入蓬莱。","dynasty":"宋代","title":"水调歌头"}
{"author":"葛长庚","content":"一个奇男子，万象落心胸。学书学剑，两般都没个成功。要去披缁学佛，首下一拳轻快，打破太虚空。末后生华发，再拜玉清翁。二十年，空挫过，只飘蓬。这回归去，武夷山下第三峰。住我旧时庵子，碗水把柴升米，活火煮教浓。笑指归时路，弱水海之东。","dynasty":"宋代","title":"水调歌头"}
{"author":"葛长庚","content":"天下云游客，气味偶相投。暂时相聚，忽然云散水空流。饱饫闽中风月，又爱浙间山水，杖屦且逍遥。太上包中下，只得个无忧。是和非，名与利，一时休。自家醒了，不成得恁地埋头。任是南州北郡，不问大张小李，过此便相留。且吃随缘饭，莫作俗人愁。","dynasty":"宋代","title":"水调歌头"}
{"author":"葛长庚","content":"未遇明师者，日夜苦忧惊。及乎遇了，得些口诀又忘情。可惜蹉跎过了，不念精衰气竭，碌碌度平生。何不回头看，下手采来烹。天下人，知得者，不能行。可怜埋没，如何恁地不惺惺。只见口头说著，方寸都无些子，只管看丹经。地狱门开了，急急办前程。","dynasty":"宋代","title":"水调歌头"}
{"author":"葛长庚","content":"堪笑廛中客，都总是迷流。冤家缠缚，算来不是你风流。不解去寻活路，只是担枷负锁，不肯放教休。三万六千日，受尽百年忧。得人身，休蹉过，急须修。乌飞兔走刹那，又是死临头。只这眼前快乐，难免无常两字，何似出尘囚。炼就金丹去，万劫自逍遥。","dynasty":"宋代","title":"水调歌头"}
{"author":"葛长庚","content":"鼎用乾坤，药须乌兔，恁时方炼金丹。水中虎吼，火里赤龙蟠。兑是况铅震汞，自元谷、上至泥丸。些儿事，坎离复垢，返老作童颜。五行，全四象，不调停火候，间断如闲。六天罡所指，玉出昆山。不动纤毫云雨，顷刻处、直透三关。黄庭内，一阳来复，丹就片时间。","dynasty":"宋代","title":"满庭芳"}
{"author":"葛长庚","content":"两种汞铅，黄婆感合，如如真虎真龙。周年造化，蹙在片时中。炉里温温种子，玄珠象、气透三宫。金木处，炼成赤水，白血自流通。无中。胎已兆，见龟蛇乌兔，恍惚相逢。但坎离既济，复垢交融。了得真空命脉，天地里、万物春风。阴阳外，天然夫妇，一点便成功。","dynasty":"宋代","title":"满庭芳"}
{"author":"葛长庚","content":"因看斗柄，运周天、顿悟神仙妙诀。一点真阳生坎位，点却离宫之缺。造物无声，水中起火，妙在虚危穴。今年冬至，梅花依旧凝雪。先圣此日闭关，不通来往，皆为群生设。物物□含生育意，正在子初亥末。自古乾坤，这些离坎，日日无休歇。如今识破，金乌飞入蟾窟。","dynasty":"宋代","title":"酹江月（冬至与胡胎仙）"}
{"author":"葛长庚","content":"要做神仙去，工夫譬似闲。一阳初动，玉炉起火炼还丹。捉住天魂地魄，不与龙腾虎跃，满鼎汞花乾。一任河车运，径路入泥丸。飞金精，采木液，过三关。金木间隔，如何上得玉京山。寻得曹溪路脉，便把华池神水，结就紫金团。免得饥寒了，天上即人间。","dynasty":"宋代","title":"水调歌头"}
{"author":"葛长庚","content":"潇洒江梅，似玉妆珠缀，密蕊疏枝。霜风应是，不许蝶近蜂欺。嫣然自笑，与山矾、共水仙期。还亦有，青松翠竹，同今凛冽年时。何事向人如恨，带苍苔，半倚临水荒篱。孤山嫩寒放晓，尚忆前诗。黄昏顾影，说横斜、清浅今谁。他自是，移春手段，微云淡月应知。","dynasty":"宋代","title":"汉宫春（次韵李汉老咏梅）"}
{"author":"葛长庚","content":"云散雨初晴，蝉噪林逾静。古寺敲钟暮掩门，灯映琉璃影。浩气镇长存，昨梦还重省。独倚阑干啸一声，毛发萧萧冷。","dynasty":"宋代","title":"卜算子（景泰山次韵东坡三首）"}
{"author":"葛长庚","content":"多才夸李白，美貌说潘安。一朝成万古，又徒闲。如何猛省，心地种仙蟠。堪叹人间事，泡沫风灯，阿谁肯做飞仙。莫思量、骏马与高轩。快乐任天然。最坚似松柏、更凋残。有何凭据，谁易复谁难。长啸青云外，自嗟自笑，了无恨海愁山。","dynasty":"宋代","title":"促拍满路花（和纯阳韵）"}
{"author":"葛长庚","content":"＿碎梅花一断肠。送斜阳。风烟缥渺月微茫。又昏黄。平野寒芜何处断，接天长。短篱浅水橘青黄。度清香。要做神仙，炼丹工夫，譬之似闲。但姹女乘龙，金公御虎，玉炉火炽，土釜灰寒。铅里藏银，砂中取汞，神水华池上下间。山田内，有一条径路，直透泥丸。一声雷震昆山。真橐＿、飞冲夹脊关。见白雪漫天，黄芽满地，龟蛇缭绕，乌兔掀翻。自古乾坤，这些离坎，九转烹煎结大还。灵丹就，未飞升上阙，且在人寰。","dynasty":"宋代","title":"杨柳枝"}
{"author":"葛长庚","content":"绿暗红稀春已幕。燕子衔泥，飞入谁家去。柳絮欲停风不住。杜鹃声里山无数。白马青衫无定据。好底林泉，信脚随缘寓。拼却此生心已许。一川风月聊为主。","dynasty":"宋代","title":"蝶恋花"}
{"author":"葛长庚","content":"汉江北泻，下长淮、洗尽胸中今古。楼橹横波征雁远，谁见鱼龙夜舞。鹦鹉洲云，凤凰池月，付与沙头鹭。功名何处，年年惟见春絮。非不豪似周瑜，壮如黄祖，亦随秋风度。野草闲花无限数，渺在西山南浦。黄鹤楼人，赤乌年事，江汉亭前路。浮萍无据，水天几度朝暮。","dynasty":"宋代","title":"酹江月（武昌怀古）"}
{"author":"葛长庚","content":"五马风流，销金帐暖，药玉船宽。放下荷囊，携来铜虎，又举熊幡。棠阴已接三山。此列郡、彼食大藩。柳雪萦旗，东风拦马，父老争看。","dynasty":"宋代","title":"柳梢青（送温守王侍郎帅三山）"}
{"author":"葛长庚","content":"剑倚青天笛倚楼。云影悠悠。鹤影悠悠。好同携手上瀛洲。身在阎浮。业在阎浮。一段红云绿树愁。今也休休。古也休休。夕阳西去水东流。富又何求。贵又何求。","dynasty":"宋代","title":"一翦梅（赠紫云友）"}
{"author":"葛长庚","content":"极目飙尘表。醉酣时、楼中起舞，楼前舒啸。坐见四山烟雾散，是处落花啼鸟。忽惊下、九天星斗。双鹤飞来风露爽，一声声、清唳苍松杪。奈对景，不酾酒。旧家三点蓬莱小。有琼台双阙，长是香花缭绕。铁笛夜吹金剑吼，恨此瀛洲路杳。知几度、琪林春老。闲倚朱阑思昨梦，对江山、感慨无人晓。但千里，月华皎。","dynasty":"宋代","title":"贺新郎（怀仙楼）"}
{"author":"葛长庚","content":"遥想阳明洞。夜深时、猿啼鹤唳，露寒烟重。家在神霄归未得，十二玉楼无梦。梦里听、瑶琴三弄。醉卧长安人不识，晚秋天、此意西风共。黄金印，吾何用。云衢高策青鸾革空。把天书玉篆，留与世人崇奉。垂手入廛长是醉，醉则从教懵懂。那些子、凝然不动。一剑行空神鬼惧，金粟儿、日向丹田种。把得稳，任放纵。","dynasty":"宋代","title":"贺新郎"}
{"author":"葛长庚","content":"两鬓青丝发，双眼黑方瞳。人皆道是，昭庆一个老仙翁。暂别蓬莱弱水，自把星冠月帔，玉佩舞薰风。醉入桃源路，归去不知踪。举云璈，鸣铁笛，抚丝桐。满前剑弁森列，稽首捧金钟。挺挺松形鹤貌，任待桑田变海，宝鼎粒丹红。玉帝下明诏，独骑上瑶空。","dynasty":"宋代","title":"水调歌头（石知院生辰）"}
{"author":"葛长庚","content":"风雨今如此。问行人、如何有得，许多儿泪。为探木犀开也未，只有芙蓉而已。九十日、秋光能几。千里送人须一别，却思量、我了思量你。去则是，住则是。归归我亦行行矣。便行行、不须回首，也休萦系。一似天边双鸣雁，一个飞从东际。那一个、又飞西际。毕竟人生都是梦，再相逢、除是青霄里。却共饮，却共醉。","dynasty":"宋代","title":"贺新郎（再送前人）"}
{"author":"葛长庚","content":"有个闷甚处，一向如痴醉。独倚住危阑，坐咬无名指。金鱼玉雁一从去，绝消息。念念怀天帝。密与冥契。晴霞照水。叹细草新蒲寒萋萋。对夕照，树色烟光相紫翠。花落莺啼。把往事似川逝。光阴速，何时是伊归日。","dynasty":"宋代","title":"菊花新"}
{"author":"葛长庚","content":"钧天高处，元自有、琼楼玉阙。又那更、九霞隐映，五云斗绝。八面玲珑光不夜，四围晃耀寒如月。有广寒、宫殿隐姮娥，冰壶洁。飘飘去，天风冽。星河外，花飞雪。见三千神女，尊前一阕。来到人间浑似梦，未能归去空悲咽。问仙都、此去几由旬，归心热。","dynasty":"宋代","title":"满江红"}
{"author":"葛长庚","content":"渺渺烟霄风露冷，夜未艾、凉蟾似水。海山外、五云散彩，三峰凝翠。一鹤横空何缥渺，见殿阁、笙歌拥罗绮。笑劳生，空如尺晏鸟，恋槿花篱。于中青鸾唱美。丹鹤舞奇。有粉娥琼女，齐捧芳卮。天真皇人陈玳席，宴太姥、思之暗生悲。念如今，红尘满面，温洒晚风泪。","dynasty":"宋代","title":"菊花新"}
{"author":"葛长庚","content":"渭水秋深，溢江春老，洞庭一湖。问城南古树，如今在否，洛中狂客，还更来无。独上君山，渺观岩石，八百里鲸波泛巨区。何曾错，有茶中上灶，酒里仙姑。终须。度了肩吾。稽首终南钟大夫。日太平寺里，题诗去后，东林沈宅，大醉归欤。天上筵多，人间到少，更不向庐山索鳜鱼。如何好，好借君黄鹤，上我清都。","dynasty":"宋代","title":"沁园春（赞吕公）"}
{"author":"葛长庚","content":"岁去年来，思量人生，空自沈埋。既这回冬至，一阳来复，便须修炼，更莫疑猜。好个鼎炉，见成铅汞，片晌工夫结圣胎。人身里，三千世界，十二楼台。周年造化安排。只在这些些真妙哉。要先擒日月，后攒星斗，黄庭中畔，化作琼瑰。谁会天机，分明说破，恰似江头雪里梅。丹成后，做些功行，归去蓬莱。","dynasty":"宋代","title":"沁园春"}
{"author":"葛长庚","content":"黄鹤楼前，吹笛之时，先生朗吟。想剑光飞过，朝游南岳，墨篮放下，夜醉东邻。铛煮山川，粟藏世界，有明月清风知此音。呵呵笑，笑酿成白酒，散尽黄金。知音。自有相寻。休踏破葫芦折断琴。唱白苹红蓼，庐山日暮，西风黄叶，渭水秋深。三入岳阳，再游湓浦，自一去优游直至今。桃源路，尽不妨来往，时共登临。","dynasty":"宋代","title":"沁园春（题桃源万寿宫）"}
{"author":"葛长庚","content":"客里家山，记踏来时，水曲山崖。被滩声喧枕，鸡声破晓，匆匆惊觉，依旧天涯。抖擞征衣，寒欺晓袂，回首银河西未斜。尘埃债，叹有如此发，空为伊华。古来客况堪嗟。尽贫也输他□在家。料驿舍旁边，月痕白处，暗香微度，应是梅花。拣折一枝，路逢南雁，和两字平安寄与他。教知道，有长亭短堠，五饭三茶。","dynasty":"宋代","title":"沁园春（题湖头岭庵）"}
{"author":"葛长庚","content":"一溪碧。何处桃花流出。春光好，寻个□□，小小篮舆漫行适。苍苔满白石。涧底阴风凛栗。疑无路，幽壑琮琤，峡转山回入林僻。千峰呈翠色。时亦有声声，樵唱渔笛。忽然一树樱桃白。又回头一顾，掀髯一笑，诗情酒思正豪逸。虎蹄过新迹。幂幂。雾如织。见异草珍禽，问名不识。山灵勒驾雨来急。欲游观未已，仆言日夕。看来看去，似那里，似少室。","dynasty":"宋代","title":"兰陵王"}
{"author":"葛长庚","content":"嫩雨如尘，娇云似织，未肯便晴。见海棠花下，飞来双燕，垂杨深处，啼断孤莺。绿砌苔香，红桥水暖，笑捻吟髭行复行。幽寻懒、就半窗残睡，一枕初醒。消凝。次第清明。渺南北东西草又青。念镜中勋业，韶光冉冉，尊前今古，银发星星。青鸟无凭，丹霄有约，独倚东风无限情。谁知有，这春山万点，杜宇千声。","dynasty":"宋代","title":"沁园春"}
{"author":"葛长庚","content":"暂聚如萍，忽散似云，无可奈何。向天涯海角，两行别泪，风前月下，一片离骚。啼罢栖乌，望穷芳草，此恨与之谁较多。昏黄后，对青灯感慨，白酒悲歌。梦中作梦知么。忆往事落花流水呵。更凭高□远，沈腰不瘦，怅今怀昔，潘鬓须皤。去燕来鸿，寻梅问柳，寸念从他寒暑熬。消魂处，但烟光缥渺，山色周遭。","dynasty":"宋代","title":"沁园春"}
{"author":"葛长庚","content":"锦绣文章，圭璋闻望，碧落侍郎。昨履声渐近，星辰避次，竹符重剖，湖海生光。委羽天空，石桥水冷，每为众生时雨滂。君知否，是民心襦裤，吏胆冰霜。少须召入鹓行。也不念无人荷紫囊。有本朝曾旦，移春手段，旧家羲献，补月心肠。此去三山，却登八座，已准金瓯姓氏香。还朝处，双凫作对，五马成行。","dynasty":"宋代","title":"沁园春（送王侍郎帅三山）"}
{"author":"葛长庚","content":"大丈夫儿，冰肝玉胆，砺山带河。算此身此世，无过驹隙，一名一利，未值鸿毛。相府如潭，侯门似海，那得烟霄尔许高。当初我，是乘云御气，几百千遭。此生勋业无多。也手种梅花三百窠。又底曾嗅著，庙堂钟鼎，底曾拈得，帷幄弓刀。玉帝遥知，金书何晚，时有鹤鸣于九皋。如今且，向风前浪舞，月下高歌。","dynasty":"宋代","title":"沁园春"}
{"author":"葛长庚","content":"三径就荒，松菊犹存，归去来兮。叹折腰为米，弃家因酒，往之不谏，来者堪追。形役奚悲，途迷未远，今是还知悟昨非。舟轻扬，问征夫前路，晨色熹微。欢迎童稚嘻嘻。羡出岫云闲鸟倦飞。有南窗寄傲，东皋舒啸，西畴春事，植杖耘耔。矫首遐观，壶觞自酌，寻壑临流聊赋诗。琴书外，且乐天知命，复用何疑。","dynasty":"宋代","title":"沁园春（寄鹤林）"}
{"author":"葛长庚","content":"乍雨还晴，似寒而暖，春事已深。是妇鸠乳燕，说教鱼跃，豪蜂醉蝶，撩得莺吟。斗茗分香，脱禅衣夹，回首清明上已临。芳菲处，在梨花金屋，杨柳琼林。如今。诗酒心襟。对好景良辰似有妊。念恨如芳草，知他多少，梦和飞絮，何处追寻。病酒时光，困人天气，早有秋秧吐嫩针。兰亭路，渐流觞曲水，修禊山阴。","dynasty":"宋代","title":"沁园春"}
{"author":"葛长庚","content":"宝鸭温香，诉丝诚寸意。记当年事，闷本愁基。人间天上，只争得那些儿。吃禁持。却念九霄风味。清晨雁字。一句句在天如在纸。只得向风前，默默自嗟惜。业债俱消，还未了、甚时已。一日里。滴了俺儿来泪。","dynasty":"宋代","title":"菊花新"}
{"author":"葛长庚","content":"念我东皇大帝儿。是操觚弄翰之职。飞落尘寰，似此度，算应希。向这里。安能便、策景御气。灰头土面、千河水。把我如何洗。纵便有铢衣，已失眉峰翠。看看皓首，瞒不过镜台儿。除是去、青松下、碧云底。","dynasty":"宋代","title":"菊花新"}
{"author":"葛长庚","content":"弱水去蓬莱，四万八千里。远漠漠，俯仰天水青无际。鸟飞不到船去难，渺无依。翦锦字。云信待凭鸾翼。青芝素瀑，草舍儿、隐隐烟霞里。向闲处，批风切月烹天地，三岛十洲，去有日，几何时。胎仙就，直待鹤书来至。","dynasty":"宋代","title":"菊花新"}
{"author":"葛长庚","content":"云屏漫锁空山，寒猿啼断松枝翠。芝英安在，术苗已老，徒劳屐齿。应记洞中，凤箫锦瑟，镇常歌吹。怅苍苔路杳，石门信断，无人问、溪头事。回首暝烟无际，但纷纷、落花如泪。多情易老，青鸾何处，书成难寄。欲问双娥，翠蝉金凤，向谁娇媚。想分香旧恨，刘郎去后，一溪流水。","dynasty":"宋代","title":"水龙吟（采药径）"}
{"author":"葛长庚","content":"残蟾明远照。正一番霜讯，四山秋老。孤村带清晓。有鸣鞭归骑，乱林啼鸟。青帘缥缈。懒行时，持杯自笑。甚年来、破帽凋裘，惯得淡烟荒草。多少。客愁羁思，雨泊风餐，水边云杪。西窗正好。疏竹外，粉墙小。念归期相近，梦魂无奈，不为罗轻寒悄。怕无人、料理黄花，等闲过了。","dynasty":"宋代","title":"瑞鹤仙"}
{"author":"葛长庚","content":"赋情多懒率。每醉后疏狂，醒来飘忽。无心恋簪绂。温才高子建，韵欺王勃。胸中绝物。所容者、诗兵酒卒。一两时，调发将来，扫尽闷妖愁孽。莫说。杀人一万，自损三千，到底＿卼。悬河口讷。非夙世，无灵骨。把湖山牌印，莺花权柄，牒过清风朗月。且束之、高阁休休，这回更不。","dynasty":"宋代","title":"瑞鹤仙"}
{"author":"葛长庚","content":"月如酥，天似玉，长啸弄孤影。十二楼台，昨梦暗寻省。自怜露满衣襟，风吹毛发，浑无寐、寒宵漏永。捧香鼎。翻起一片龙涎，梅花对人冷。庭户冰清，何处鹤声警。少时烛暗梧窗，烟生苔砌，晓钟动。忽然心醒。","dynasty":"宋代","title":"祝英台近"}
{"author":"葛长庚","content":"豆蔻丁香，待则甚、如今休也。争知道、本来面目，风光洒洒。底事到头鸾凤侣，不如躲脱鸳鸯社。好说与、几个正迷人，休嗟讶。纱窗外，梅花下。酒醒也，教人怕。把翠云翦却，缁衣披挂。柳翠已参弥勒了，赵州要勘台山话。想而今、心似白芙蕖，无人画。","dynasty":"宋代","title":"满江红（赠豫章尼黄心大师尝为官妓）"}
{"author":"葛长庚","content":"雨肥梅、亭台初夏。昙花开向前夜。纯阳鹤会先三日，何处神仙降驾。知得也。□□是、西山彭抗来胎化。平生性野。自倒指今年，七旬有六，使节半天下。焚金兽，毋惜满斟玉斝。儿孙况又潇洒。公今骨相如松在，一掬精神堪画。于今且。□□炼、金丹成了为凭藉。归心莲社。便做得乃翁，年登八百，未是寿长者。","dynasty":"宋代","title":"摸鱼儿（寿觉非居士）"}
{"author":"葛长庚","content":"这身儿、从来业障。一生空自劳攘。生生死死皆如梦，更莫别生妄想。没伎俩。只管去、天台雁荡寻方广。几人不省。被妻子萦缠，生涯拘束，甘自归黄壤。世间事，一斤两个八两。问谁能去俯仰。道义重了轻富贵，却笑轮回来往。休勉强。老先生、从来恬淡无妆幌，一声长啸，把拄杖横肩，草鞋贴脚，四海平如掌。","dynasty":"宋代","title":"摸鱼儿"}
{"author":"葛长庚","content":"跨飞鸾、醉吹瑶笛，蓬莱知在何处。薰风飘散荷花露。梦觉已非帝所，忘归路。谁知道、人间别有神仙侣。身游枢府。奈诏入玉楼，猛骑箕尾，四海忆霖雨。问王母。天上桃红几度。蕊宫今是谁主。明年甲子从头数，春入鬟云鬓雾。如今去。是处里、福田都著黄金布。庭前玉树。看子早生孙，孙还生子，岁岁彩衣舞。","dynasty":"宋代","title":"摸鱼儿（寿傅枢阁中李夫人）"}
{"author":"葛长庚","content":"南枝漏泄，一点春光别。无蝶无蜂正霜雪。向竹梢疏处，瘦影横斜，真个是，潇洒冰肌玉骨。黄昏人静，踏碎阶前月。忍冻相看惜攀折。巡檐空索笑，似笑无言，夜悄悄、香入寒风清冽。更那堪、画角恼幽人，又满地落英，愁肠万结。","dynasty":"宋代","title":"洞仙歌（鹤林赋梅）"}
{"author":"葛长庚","content":"烟霄凝碧。问紫府清都，今夕何夕。桐阴下、幽情远，与秋无极。念陈迹、虎殿虬宫，记往事、龙箫凤笛。露华冷，蟾光白。云影净，天籁息。知得。是蓬莱不远，身无羽翼。广寒宫、舞彻霓裳，白玉台、歌罢瑶席。争不思下界，有人岑寂。羡博望、两泛仙槎，与曼倩、三偷蟠实。把丹鼎，暗融液。乘云气，醉挥斥。嗟惜。但城南老树，人谁我识。","dynasty":"宋代","title":"瑶台月"}
{"author":"葛长庚","content":"行到竹林头，探得梅花消息。冷蕊疏英如许，更无人知得。冰枯雪老岁年徂，俯仰自嗟惜。醉卧梅花影里，有何人相识。","dynasty":"宋代","title":"好事近（赠赵制机）"}
{"author":"葛长庚","content":"夜月照千峰。影满荷池静袅风。明日今宵还感慨，梧桐。叶叶随云扬碧空。聚散与谁同。野鹤孤云有底踪。别处要知相忆处，无穷。总在青山夕照中。","dynasty":"宋代","title":"南乡子（爱阁赋别二首）"}
{"author":"葛长庚","content":"雪牖风轩度岁。时听芭蕉，雨声凄恻。情多易感，渐不觉鬓成丝。忽又成千古，诮如梦里。西山南浦尽秋意。一望芦花飞。有一点沙鸥，点破松梢翠。凄然念起。觉两腋凉飙细。诗兴浑飞在渔乡橘里。","dynasty":"宋代","title":"菊花新"}
{"author":"葛长庚","content":"忽水远天长，笑把玉龙嘶。一声声，吹断寒云沧波里。幽愁暗恨，弄皓月，怨白日。问太虚不尚，则成休矣。云心鹤性，死也要冲霄，乘风去。分自有、终合仙飞。感古怀今聊把笔。落叶寒蝉悲。使人增怨抑。","dynasty":"宋代","title":"菊花新"}
{"author":"葛长庚","content":"金液还丹诀，无中养就儿。别无他术，只要神水入华池。采取天真铅汞，片晌自然交媾，一点紫金脂。十月周天火，玉鼎产琼芝。你休痴，今说破，莫生疑。乾坤运用，大都不过坎和离。石里缘何怀玉，因甚珠藏蚌腹，借此显天机。何况妙中妙，未易与君阁。","dynasty":"宋代","title":"水调歌头（自述）"}
{"author":"葛长庚","content":"吃了几辛苦，学得这些儿。蓬头赤脚，街头巷尾打无为。都没蓑衣笠子，多少风烟雨雪，便是活阿鼻。一具骷髅骨，忍尽万千饥。头不梳，面不洗，且憨痴。自家屋里，黄金满地有谁知。这里一声惭愧，那里一声调数，满面笑嘻嘻。白鹤青云上，记取这般时。","dynasty":"宋代","title":"水调歌头"}
{"author":"葛长庚","content":"有一修行法，不用问师传。教君只是，饥来吃饭困来眠。何必移精运气，也莫行功打坐，但去净心田。终日无思虑，便是活神仙。不憨痴，不狡诈，不风颠。随缘饮啄，算来命也付之天。万事不由计较，造物主张得好，凡百任天然。世味只如此，拼做几千年。","dynasty":"宋代","title":"水调歌头"}
{"author":"葛长庚","content":"一个清闲客，无事挂心头。包巾纸袄，单瓢只笠自逍遥。只把随身风月，便做自家受用，此外复何求。倒指两三载，行过百来州。百来州，云渺渺，水悠悠。水流云散，于今几度蓼花秋。一任乌飞兔走，我亦不知寒暑，万事总休休。问我金丹诀，石女跨泥牛。","dynasty":"宋代","title":"水调歌头"}
{"author":"葛长庚","content":"草涨一湖绿，天＿四山青。这千年里，几多兴废不容声。无分貂金佩玉，不梦歌钟食鼎，何处有车旌。便念旌阳剑，枉自染蛟腥。生诸葛，少马援，尚云萍。醉乡日月，飘然身世付刘伶。知道东门黄犬，不似西山白鹭，风月了平生。起来忽清啸，惊落夜潭星。","dynasty":"宋代","title":"水调歌头"}
{"author":"葛长庚","content":"杜宇伤春去，蝴蝶喜风清。一犁梅雨，前村布谷正催耕。天际银蟾映水，谷口锦云横野，柳外乱蝉鸣。人在斜阳里，几点晚鸦声。采杨梅，摘卢橘，饤朱樱。奉陪诸友，今宵烂饮过三更。同入醉中天地，松竹森森翠幄，酣睡绿苔茵。起舞弄明月，天籁奏箫笙。","dynasty":"宋代","title":"水调歌头"}
{"author":"葛长庚","content":"昔在虚皇府，被谪下人间。笑骑白鹤，醉吹铁笛落星湾。十二玉楼无梦，三十六天夜静，花雨洒琅玕。瑶台归未得，忍听洞中猿。也休休，无情绪，炼金丹。从来天上，神仙宫府更严难。翻忆三千神女，齐唱霓裳一曲，月里舞青鸾。此恨凭谁诉，云满武夷山。","dynasty":"宋代","title":"水调歌头"}
{"author":"葛长庚","content":"昔在虚皇府，啸咏紫云中。不知何事，误蒙天谪与公同。偶到金华洞口，忽见懒翁老子，挺挺众中龙。握手归仙隐，谈笑起天风。忽相逢，一转瞬，酒杯空。几时再会，唱赓词翰倒金钟。只恐武夷山里，千古猿啼鹤唳，未便蹑飞虹。公欲归仙去，我欲继公踪。","dynasty":"宋代","title":"水调歌头（和懒翁）"}
{"author":"葛长庚","content":"误触紫清帝，谪下汉山川。既来尘世，奇奇怪怪被人嫌。懒去蓬莱三岛，且看江南风月，一住数千年。天风自霄汉，吹到剑峰前。做些诗，吃些酒，放些颠。木精石怪，时时唤作地行仙。朝隐四山猿鹤，夜枕一天星斗，纸被里云眠。梦为蝴蝶去，依约在三天。","dynasty":"宋代","title":"水调歌头"}
{"author":"葛长庚","content":"一叶飞何处，天地起西风。夜来酒醒，月华千顷浸帘栊。塞外宾鸿来也，十里碧莲香满，泽国蓼花红。万象正萧爽，秋雨滴梧桐。钓台边，人把钓，兴何浓。吴江波上，烟寒水冷翦丹枫。光景暗中催去，览镜朱颜犹在，回首鹫巢空。铁笛一声晓，唤起玉渊龙。","dynasty":"宋代","title":"水调歌头（丙子中元后风雨有感）"}
{"author":"葛长庚","content":"醉见千山面。晚晴初、蝉声未了，鸟声尤远。知道仙人丹灶在，尚有陈灰犹暖。但只恐、松枯石烂。笑问年华应不换，又如何、洞里笙箫断。还念我，去归晚。千岩万壑猿啼遍。一思量、一回懊恨，一回泪眼。岂是自家无仙骨，尚被红尘牵绊。要分此、烟霞一半。当日朱仙和葛老，更老黄、亦合同萧散。上帝近，永容懒。","dynasty":"宋代","title":"贺新郎（罗浮作）"}
{"author":"葛长庚","content":"倏又西风起。这一年光景，早过三分之二。燕去鸿来何日了，多少世间心事。待则甚、功成名遂。枫叶荻花动凉思，又寻思、江上琵琶泪。还感慨，劳梦寐。愁来长是朝朝醉。剗地成、宋玉伤感，三闾憔悴。况是凄凉寸心碎。目断水苍山翠。更送客、长亭分袂。＿＿山前梧桐雨，起风樯、露舶无穷意。君此去，趁秋霁。","dynasty":"宋代","title":"贺新郎（送赵师之江州）"}
{"author":"葛长庚","content":"一别蓬莱馆。看桑田成海，又见松枯石烂。目断虚皇无极处，安得殿头宣唤。指归路、钧天早晚。此去罡风三万里，但九霞、渺渺青云远。望不极，空泪眼。瑶池昔会群仙宴。此秋来、荻花枫叶，令人凄惋。满面朱尘那忍见，酒病花愁何限。知几度、春莺秋雁。从此飞神腾碧落，向清都、来往应无间。丹渐熟，骨将换。","dynasty":"宋代","title":"贺新郎"}
{"author":"葛长庚","content":"昨夜姮娥，游洞府、醉归天阙。缘底事、玉簪坠地，水神不说。持向水晶宫里去，晓来捧出将饶舌。被薰风、吹作满天香，谁分别。芳而润，清且洁。白似玉，寒于雪。想玉皇后苑，应无此物。只得赋诗空赏叹，教人不敢轻攀折。笑李粗、梅瘦不如他，真奇绝。","dynasty":"宋代","title":"满江红（咏白莲）"}
{"author":"葛长庚","content":"明日如今，我已是、天涯行客。相别后、麻姑山上，齐云亭侧。几个黄昏劳怅想，几宵皓月遥思忆。与二仙、不但此今生，皆畴昔。频到此，欢无极。今去也，来无的。念浪萍风絮，东西南北。七八年中想契密，三千里外来将息。怅金丹、未就玉天辽，还＿恻。","dynasty":"宋代","title":"满江红（别鹤林）"}
{"author":"葛长庚","content":"极目神霄路。斗柄南、丹华翠景，红霞紫雾。手折琪花今似梦，十二楼台何处。犹记得、当时伴侣。东府西台知谁主，忆当时、自泻金瓶雨。人间事，等风絮。上皇赫赫雷霆主。我何缘、清都绛阙，遽成千古。白鹤青乌消息断，梦想鸾歌凤舞。应未得、翻身归去。业债须教还净尽，这一回、尝遍红尘苦。归举似，西王母。","dynasty":"宋代","title":"贺新郎（赠紫元）"}
{"author":"葛长庚","content":"昔在神霄府。是上皇娇惜，便自酣歌醉舞。来此人间不知岁，仍是酒龙诗虎。做弄得、襟情如许。俯仰红尘几今古。算风灯、泡沫无凭处。即有这，烟霄路。淮山浙岸潇湘浦。一寻思、柳亭枫驿，泪珠溅俎。此去何时又相会，离恨萦人如缕。更天也、愁人风雨。语燕啼莺莫相管，请各家、占取闲亭坞。人事尽，天上去。","dynasty":"宋代","title":"贺新郎（别鹤林）"}
{"author":"葛长庚","content":"风送寒蟾影。望银河、一轮皎洁，宛如金饼。料得故人千里共，使我寸心耿耿。浑无奈、天长夜永。万树萧森猿啸罢，觉水边、林下非人境。睡不著，酒方醒。芙蓉池馆梧桐井。悄不知、今夕何夕，寒光万顷。年少风流多感慨，况此良辰美景。须对此、大拼酩酊。满目新寒舞黄落，嗟此身、何事如萍梗。桂花下，露华冷。","dynasty":"宋代","title":"贺新郎（赋西峰）"}
{"author":"葛长庚","content":"俯仰天黏水。尽□□、山河大地，光涵表里。一夜春风搜万象，檐外雨声不已。到晓来、六花靡靡。瑶树琪林寒彻骨，知谁家、娇女慵梳洗。且捏个，小狮子。琼楼架就东皇喜。□□使、玉龙战罢，柳绵飞起。千古佳人诗句在，一任如盐似米。君试看、岩头溪底。刹刹尘尘银世界，记当年、曾赴瑶池会。玉清境，还如此。","dynasty":"宋代","title":"贺新郎（咏雪二首）"}
{"author":"葛长庚","content":"银汉千丝雨。被东风作恶，吹落满空柳絮。恰自江南消息断，才此六花飞舞。最好是、鹅毛鹤羽。万顷平田三尺玉，月明中、不见沙头鹭。苍烟里，一渔父。鹊桥半夜寒云妒。到晓来、千岩万壑，了无认处。极目四方银世界，五凤楼前如许。应自感、伤心凝伫。人在神霄玉清府，小狮儿、捏就无佳句。骑汗漫，好归去。","dynasty":"宋代","title":"贺新郎"}
{"author":"葛长庚","content":"月插青螺髻。柳梢头、夕阳荏苒，西风摇曳。数粒苍山黏远汉，树色烟光紫翠。飞骑气、半醒半醉。剑跨秋空磨星斗，指琼童、不得鸣金辔。恐惊动，紫清帝。浮云飞度蓬莱水。忆山中、松寒露冷，猿啼鹤唳。家在武夷岩谷里，一亩烟霞活计。叹捻指、人生百岁。兰畹芝田几今古，洞门前、小鹿衔花戏。不知有，人间世。","dynasty":"宋代","title":"贺新郎（赠林紫元）"}
{"author":"葛长庚","content":"一夜清寒，千红晓粲，春不曾知。细看如何，醉时西子，睡底杨妃。尽皆蜀种垂丝。晴日暖、薰成锦围。说与东风，也须爱惜，且莫吹飞。","dynasty":"宋代","title":"柳梢青（海棠）"}
{"author":"葛长庚","content":"鹤使南翔。词珍翰绮，谊暖情香。如在琼台，梦回初饮，月液云浆。风吹芦叶冥茫。夕照外、山高水长。遥想东楼，琪花玉树，梅影昏黄。","dynasty":"宋代","title":"柳梢青（寄鹤林）"}
{"author":"葛长庚","content":"晓雾须收霁。牡丹花、如人半醉，抬头不起。雪炼作冰冰作水。十朵未开三四。又加以、风禁雨制。□是东吴春色盛，尽移根、换叶分黄紫。所贵者，称姚魏。其间一种尤姝丽。似佳人、素罗裙在，碧罗衫底。中有一花边两蕊。恰似妆成小字。看不足、如何可比。白玉杯将青玉绿，据晴香、暖艳还如此。微笑道，有些是。","dynasty":"宋代","title":"贺新郎（咏牡丹）"}
{"author":"葛长庚","content":"苹花零乱秋亭暮。篱落江村路。棹歌摇曳钓船归。搅碎清风千顷、碧琉璃。山衔初月明疏柳。平野垂星斗。莫辞沈醉伴孤吟。他日江南江北、两关心。","dynasty":"宋代","title":"虞美人"}
{"author":"葛长庚","content":"淡烟凝翠锁寒芜。斜阳挂碧梧。沙头三两雁相呼。萧萧风卷芦。何处笛，一声孤。岸边人钓鱼。快帆一夜泊桐庐。问人沽酒无。","dynasty":"宋代","title":"阮郎归（舟行即事）"}
{"author":"葛长庚","content":"罗浮山下，正秋高气爽，凄凉风物。瘦落丹枫飞紫翠，峭拔青山石壁。客鬓萧疏，诗肠清苦，病骨如冰雪。怒髯铁立，有怀不下三杰。袖里宝剑生寒，中宵起舞，引酒清歌发。襟曲屡兴猿鹤梦，坐看月痕生灭。露沁桃花，云笼芝草，任长莓苔发。如今话别，橙黄橘绿时月。","dynasty":"宋代","title":"酹江月（罗浮赋别）"}
{"author":"葛长庚","content":"旧家宋玉，是何人、偏到秋来凄惨。细雨疏风天气冷，离别令人销黯。樯燕飞归，岸花吹送，自是生怀感。挑灯酌酒，平生明目张胆。二十年在江湖，枫亭柳驿，往事都曾览。胸次可吞云梦九，也没尘埃一糁。木落山高，云寒雁断，水瘦溪痕减。不知把菊，又在何处轩槛。","dynasty":"宋代","title":"酹江月"}
{"author":"葛长庚","content":"海天秋老，夜凄清、坐对香温金鸭。听得寒蝉声断续，一似离歌相答。鸿雁初来，骅骝欲去，永夜烧红蜡。不须别酒，有时亦呷一呷。丈夫南北东西，何天不可，鸣剑雄开匣。岂特东湖徐孺子，下得陈蕃之榻。黄叶声干，碧莲香减，枕上凉萧飒。出门一笑，四方风起云合。","dynasty":"宋代","title":"酹江月"}
{"author":"葛长庚","content":"道人于世，已忘情、尚更区区饯别。栖碧先生辞蕙帐，夜夜猿声凄切。剑上星寒，琴中风惨，眉宇飞黄色。一杯判袂，出门烟水空阔。我今流落江南，朝朝还暮暮，千愁万结。那更荻花枫叶景，又见长亭短驿。世事空花，人情风絮，山外云千叠。君还到阙，为言踪迹风雪。","dynasty":"宋代","title":"酹江月（送周舜美）"}
{"author":"葛长庚","content":"桃花开尽，正溪南溪北，春风春雨。寒食清明都过了，愁杀一声杜宇。醉跨蹇驴，踏翻芳草，满满斟鹦鹉。游仙梦觉，不知身在何处。因甚青鸟不来，一年春事，捻指都如许。人在白云流水外，多少莺啼燕语。遣兴成诗，烹茶解酒，日落蔷薇坞。玉龙嘶断，乱鸦惊起无数。","dynasty":"宋代","title":"酹江月（春日）"}
{"author":"葛长庚","content":"绿荷十里吐秋香，湖水掌平如镜。日落云收天似洗，况又月明风静。露逼葭蒲，烟迷菱芡，缩尽寒鸦颈。两枝画桨，柳阴浓处乘兴。遥想和靖东坡，当年曾胜赏，一觞一咏。是则湖山常不老，前辈风流去尽。我兴还诗，我欢则酒，醉则还草圣。明朝却去，冷泉天竺双径。","dynasty":"宋代","title":"酹江月（西湖）"}
{"author":"葛长庚","content":"当初误触，紫微君、谪下神霄玉府。醉后骑龙吹铁笛，酒醒不知何处。绛阙寥寥，红尘扰扰，老泪滂如雨。人间天上，桑田沧海如许。遥想十二楼前，琪花开已遍。鸾歌鹤舞。梦到三天还又落，愁听空中箫鼓。独倚阑干，笑拈花片，细写思归字。东风还会，为伊吹上天去。","dynasty":"宋代","title":"酹江月"}
{"author":"葛长庚","content":"倚危亭。恨如芳草，萋萋刬尽还生。念柳外青鸾去后，洞中白鹤归来，恍然暗惊。吾家渺在瑶京。夜月一帘花影，春风十里松鸣。奈昨梦、前尘渐随流水，凤箫歌杳，水长天远，那堪片片飞霞弄晚，丝丝细雨笼晴。正消凝，子规又啼数声。","dynasty":"宋代","title":"八六子（戏改秦少游词）"}
{"author":"葛长庚","content":"三峰碧。缥渺烟光树色。高寒处，上有猿啼，鹤唳天风夜萧瑟。山形似笔格。人道江南第一。游紫观，月殿星坛，积翠楼前吹铁笛。客来访灵迹。闻王郭当年，曾此驻锡。二仙为谒浮丘伯。从骖鸾去后，云深难觅。丹炉灰冷杵声寂。依然旧泉石。泉石。最幽阒。更禽静花闲，松茂竹密。清都绛阙无消息。共羽衣挥尘，感今怀昔。堪嗟人世，似梦里，驹过隙。","dynasty":"宋代","title":"兰陵王·三峰碧"}
{"author":"葛长庚","content":"桃花瘦。寒食清明前后。新燕子，禁得余寒，风雨把人苦。梅粒今如豆。减却春光多少。空自有，满树山茶，似语如愁卧晴昼。幽人展襟袖。惜莺花未老，江山如旧。杜鹃声里同携手。叹陌上芳草，堤边垂柳。一春十病九因酒。愁来独搔首。豆蔻。枝头小。应可惜年华，孤负时候。九十韶光那得久。问芍药觅醉，牡丹索笑。三万六千，能几度，君知否。","dynasty":"宋代","title":"兰陵王·桃花瘦"}
{"author":"陈士泰","content":"阆州苍翠与云齐，阆水连城碧渺瀰。","dynasty":"宋代","title":"句"}
{"author":"安章","content":"得悟穷通历，应参涉世机。不投班氏笔，好下董生帷。静觉文澜涌，谈催麈尾挥。此中幽趣足，逸兴自遄飞。","dynasty":"清代","title":"和啸石二哥下帷罨画楼二首其一"}
{"author":"安章","content":"云楼高百尺，名胜著梁溪。石有元章拜，门无凤字题。春风吹绛帐，老屋补新泥。坐看归林鸟，依依识旧栖。","dynasty":"清代","title":"和啸石二哥下帷罨画楼二首其二"}
{"author":"安章","content":"日烘西府灿霞光，想见华清醉后妆。肉映红纱无比色，娇藏金屋自生香。照防花睡烧高烛，护借春阴奏雪章。宿酒近来应少解，不须侧看捲潇湘。","dynasty":"清代","title":"海棠"}
{"author":"安章","content":"神仙海上报添筹，说道嵩生六甲周。正值华堂开寿宴，蟠桃先献祝春秋。","dynasty":"清代","title":"祝司马春塘表兄六十生日四首其一"}
{"author":"安章","content":"汾阳多子并堪夸，四玉三珠萃一家。更有桐枝如竹立，千宵椿树映护花。","dynasty":"清代","title":"祝司马春塘表兄六十生日四首其二"}
{"author":"安章","content":"手辟新居胜旧居，题桥壮志继相如。而今一管凌云笔，付与儿孙赋子虚。","dynasty":"清代","title":"祝司马春塘表兄六十生日四首其三"}
{"author":"安章","content":"良月家家会暖炉，欣逢今旦庆悬弧。拟欹一曲南飞鹤，来献函关老子图。","dynasty":"清代","title":"祝司马春塘表兄六十生日四首其四"}
{"author":"张榘","content":"西风乱叶溪桥树。秋在黄花羞涩处。满袖尘埃推不去。马蹄浓露，鸡声淡月，寂历荒村路。身名多被儒冠误。十载重来漫如许。且尽清樽公莫舞。六朝旧事，一江流水，万感天涯暮。","dynasty":"宋代","tags":"婉约，行旅，写景，感慨","title":"青玉案·被檄出郊题陈氏山居"}
{"author":"张榘","content":"少时贪看琼林绕。任马上、寒威峭。昨暮六花飞逗晓。拥衾慵起，鬓丝笼帽，顿觉年来老。朱阑翠竹枝枝倒。把玉甃、棱层趁风扫。楼上一樽须放早。同云收尽，红轮初上，对面狼峰好。","dynasty":"宋代","title":"青玉案"}
{"author":"张榘","content":"雨过暮天南。高下青峦。小楼燕子话春寒。多少夕阳芳草地，雾掩烟漫。别恨正相关。心上眉间。离歌一曲间悲欢。后夜月明何处梦，钟阜容山。","dynasty":"宋代","title":"浪淘沙（再和）"}
{"author":"张榘","content":"昼长帘幕低垂，时时风度杨花过。梁间燕子，芹随香觜，频沾泥污。苦被流莺，蹴翻花影，一阑红露。看残梅飞尽，枝头微认，青青子、些儿大。谁道洞门无锁。翠苔藓、何曾踏破。好天良夜，清风明月，正须著我。闲展蛮笺，寄情词调，唱成谁和。问晓山亭下，山茶经雨，早来开么。","dynasty":"宋代","title":"水龙吟"}
{"author":"张榘","content":"龙香浅渍罗屏褶。睡思低眉月。闲愁闲闷不关心。心似窗前梅影、一般清。绣帏交掩流苏动。一觉华胥梦。枕山轻戛宝钗声。粉裉香腮零乱、鬓鸦青。","dynasty":"宋代","title":"虞美人（借韵）"}
{"author":"张榘","content":"渺长江、浩无今古，悠悠经几流景。桥家松竹知何在，寂历丹枫如锦。行阵整。想斗舰连艘，谈笑烟灰冷。寒光万顷。算只有当年，暮天霜月，惨澹照山影。元戎队，画角梅花缓引。楼船飞渡波稳。中流击楫酬初志，此去君王高枕。应暗省。使万里尘清，谁逊周公瑾，勋名不泯。看阳蛰潜开，老龙挟雨，渊睡为民醒。","dynasty":"宋代","title":"安庆摸（和孙霁〔窗〕）"}
{"author":"张榘","content":"塞鸿来早。正碧瓦霜轻，玉麟寒少。昨夜南枝，一点阳和先到。黄昏半窗淡月，照青青、谢池春草。此际虚斋心事，与此花俱好。算巡檐、索共梅花笑。是千古风流，少陵曾道。争似油幢下，对一枝春小。江城惯听画角，且休教、玉关人老。好试和羹手段，向凤池春晓。","dynasty":"宋代","title":"孤鸾·塞鸿来早"}
{"author":"张榘","content":"春小寒轻，南枝一夜阳和转。东君先递玉麟香，冷蕊幽芳满。应把朱帘暮卷。更何须、金猊烟暖。千山月淡，万里尘清，酒樽经卷。楼上胡床，笑谈声里机谋远。甲兵百万出胸中，谁谓江流浅。憔悴狂胡计短。定相将、来朝悔晚。功名做了，金鼎和羹，卷藏袍雁。","dynasty":"宋代","title":"烛影摇红·春小寒轻"}
{"author":"张榘","content":"正挑灯、共听檐雨，问谁催动行色。风前千点离亭恨，惟有落梅知得。王谢宅。记前度斜阳，燕子曾相识。花香露舄。无计强追随，阳关声断，回首暮云隔。文章贯，合上薇垣梧掖。征鞍底事江北。青衫莫对韩彭著，还是玉麟佳客。须记忆。有衿佩锵锵，正愿依重席。荼未折。次第牡丹开，一樽留待，相与醉寒食。","dynasty":"宋代","title":"摸鱼儿·正挑灯"}
{"author":"张榘","content":"正桃花、渐蜚红雨，依稀一半春色。东风十里离亭恨，杨柳丝丝如织。远又忆。向雪月梅边，陶写吟情逸。清愁拍拍。算只暮山知，栖鸦斜照，春树渺空碧。文章贯，合整垂云健翼。翔鸾底用栖棘。要寻玉洞烟霞胜，聊趁麟符蜚檄。归骑急。看尘袂方清，有恩纶催入。凫仙倦舄。相与问孤山，开樽抵掌，一舸画桥侧。","dynasty":"宋代","title":"摸鱼儿·正桃花"}
{"author":"张榘","content":"襟度天为侣。价平生、放浪江湖，浮云行住。倒挽峡流归笔底，衮衮二并四具。何尚友、沧波鸥鹭。藻黻皇猷君能事，况贤书、两度登天府。急著手，佐明主。晴风一舸来瓜步。剪灯花、樽酒论诗，顿忘羁旅。逗晓蛮笺传金缕，一片瑰词绮语。甚独茧、抽成长绪。当代壑翁文章伯，定不教、弹铗轻辞去。留共济，孤舟渡。","dynasty":"宋代","title":"贺新凉（次拙逸刘直孺维扬客中贺新凉韵）"}
{"author":"张榘","content":"瑶姬妙格。冰姿微带霜痕拆。一般恼杀多情客。风弄横枝，残月半窗白。孤山仙种曾移得。结根久傍王猷宅。欲笺心事呼云翮。为报年芳，萍梗正南北。","dynasty":"宋代","title":"醉落魄（次韵赵西里梅词）"}
{"author":"张榘","content":"猛思量、B674窝初度，鲁云呈瑞时节。平山杨柳苍茫外，犹是乡关明月。春漏泄。定知有、梅花先向江南发。烟波梦阔。谩约住西风，呼将塞雁，把酒为君说。君看取，世道羊肠屈摺。依然熟路轻辙。林泉暂洗经纶手，桐柏夜香熏彻。趋魏阙。指天上星辰，平步仪清切。蟠桃未结。待做著功名，却寻曼倩，相与带花折。","dynasty":"宋代","title":"摸鱼儿（为赵＿窝寿）"}
{"author":"张榘","content":"碧油推上客。有神机沈密，参运帷幄。威声际沙漠。庆云飞川泳，和熏三白。霄渊敻鬲。甚探梅、也来相约。更谁怜久客，泥深穿履，栖栖东郭。农麦。年来管好，禾黍离离，讵忘关洛。风高水涸。多少事、待韬略。看鹅池夜渡，黎明飞捷，儿辈昏昏未觉。便冲寒，铁骑横驱，汛扫六合。","dynasty":"宋代","title":"瑞鹤仙（次韵陆景思喜雪）"}
{"author":"张榘","content":"绿野归来，筇杖角巾，岂不快哉。有清泉白石，东西岩岫，翠阴红影，高下楼台。况是蕤宾，槐庭暑薄，照眼葵榴次第开。轻熏里，翦香蒲为寿，一笑传杯。栽培。多少英材。更霖雨、看看遍九垓。算支撑厦屋，正资梁栋，调和钧鼎，须用盐梅，旒冕兴思，搢绅颙望，应有天边丹诏催。依还是，为苍生一起，重位元台。","dynasty":"宋代","title":"沁园春（代人上吴履斋集贤寿）"}
{"author":"张榘","content":"望神京、目断烟草，青天长剑频倚。香街十里朱帘月，空想当年华丽。堪叹处。渺沙霭蒹葭，咿啭雁声起。平山谩记。怅杨柳春风，晴空栏槛，陈迹总非是。重阳好，红叶黄华满地。良辰美景如此。青油幕府传芳斝。苒苒露琼花气。还更喜。看玉阃规恢，笑骋伊吾志。尘清北冀。便向关洛联镳，巍巍冠佩，麟阁画图里。","dynasty":"宋代","title":"摸鱼儿（九日登平山和赵子固帅机）"}
{"author":"张榘","content":"斜日淡芜烟。重阳又一年。怅垂杨、几度飞绵。只把晴空山色看。多少恨、倩谁笺。沙霭暗中原。横戈谁夜眠。尽今宵、且醉花边。准拟来秋天气好，重把菊、嗅芳妍。","dynasty":"宋代","title":"唐多令（九日登平山和朱帅干）"}
{"author":"张榘","content":"匹马钟山路。怅年来只解，邮亭送人归去。季子貂裘尘渐满，犹是区区羁旅。谩空有、剑锋如故。髀肉未消仪舌在，向樽前、莫洒英雄泪。鞭未动，酒频举。西风乱叶长安树。叹离离、荒宫废苑，几番禾黍。云栈萦纡今平步，休说襄淮乐土。但衮衮江涛东注。世上岂无高卧者，奈草庐、烟锁无人顾。笺此恨，付金缕。","dynasty":"宋代","title":"贺新凉（送刘澄斋制干归京口）"}
{"author":"张榘","content":"淮海波澄，湛桂影、半规凉月。又还是、中秋相近，垂弧时节。纶诰飞来宸眷重，彩衣著处慈颜悦。注紫清、花露入瑶卮，琼香滑。挥羽扇，持旄钺。鲸海浪，阴山雪。看威声到处，遐冲都折。沙溪远标铜柱界，关河尽补金瓯缺。庆君臣、千载会风云，看伊说。","dynasty":"宋代","title":"满江红（寿壑相）"}
{"author":"张榘","content":"春梦草茸茸。愁雨愁风。对花须拼酒频中。莫遣枝头银烛暗，辜负嫣红。推起簿书丛。何苦匆匆。慳吟却讶少陵公。天定为花开一笑，日上篱东。","dynasty":"宋代","title":"浪淘沙（次韵孙霁窗制参雨中海棠）"}
{"author":"张榘","content":"烟缕暗蒙茸。杨柳轻风。雨声多在夜窗中。春水渐生春事去，流尽残红。新笋绿丛丛。莺语匆匆。一樽同酹定林公。十里长松青未了，山北山东。","dynasty":"宋代","title":"浪淘沙（再用前韵定出郊之约）"}
{"author":"张榘","content":"正莓墙、柳绵低度，枝头红紫飞尽。秾阴涨绿冰钿碎，浥浥麝兰成阵。仙骨嫩。悦姑射瑶姬，青＿游琼苑。风前有恨。也一似宫梅，飘香坠粉，轻点寿阳鬓。梨花雪，讲道全无清韵。何曾留到春晚。柔条不受真珠露，滴沥紫檀心晕。芳又润。待＿放金樽，拼作通宵饮。日高慵困。任翠幄低云，玉薰泛梦，路入醉乡稳。","dynasty":"宋代","title":"摸鱼儿（荼＿）"}
{"author":"张榘","content":"渐稠红飞尽，早秾绿、遍林梢。正池馆轻寒，杨花飘絮，草色萦袍。天香夜浮院宇，看亭亭、雨槛渍春膏。趁取芳时胜赏，莫将年少轻抛。鞭鞘。驱放马蹄高。世事一秋毫。便飞书倥偬，运筹闲暇，何害推敲。花前效颦著句，悄干镆、侧畔奏铅刀。何日重携樽酒，浮瓯细剪香苞。","dynasty":"宋代","title":"木兰花慢（次韵孙霁窗赋牡丹）"}
{"author":"张榘","content":"柳绵稀，桃锦淡，春事在何许。一种秾华，天香渍冰露。嫩苞叠叠湘罗，红娇紫妒。翠葆护、西真仙侣。试听取。更饶十日看承，霞腴污尘土。池馆轻寒，次第少风雨。好趁油幕清闲，重开芳醑。莫孤负、莺歌蝶舞。","dynasty":"宋代","title":"祝英台近（赋牡丹）"}
{"author":"张榘","content":"玉垒澄秋，又还近、桂华如璧。算六载、筹边整暇，几多功绩。铁壁连云东海重，惊波截断狂鲵翼。把向来、捣颍旧规模，平淮北。经济妙，谁知得。都总是，诗书力。有召公家法，范公胸臆。赫赫勋名俱向上，绵绵福寿宜无极。著莱衣、辉映衮衣荣，恢霖泽。","dynasty":"宋代","title":"满江红（寿壑相）"}
{"author":"张榘","content":"饱挹台城白鹭秋。又骑黄鹄上江州。恩波浩荡三千里，多少人家愿借留。□寿斝，菊香浮。姓名还喜到宸旒。片□□□□□□，□振□□□下流。","dynasty":"宋代","title":"鹧鸪天（寿定庵运管兄）"}
{"author":"张榘","content":"暮云低锁荒台，凭阑四望天垂地。曼花半夜，蜚香缭绕，昔人曾记。往事悠悠，物华非旧，江山仍丽。怅斜阳芳草，长安不见，谁共洒、新亭泪。开放青峦旧址。动骚人、一番词意。青油幕里，相忘鱼鸟，水边云际。却恨清游，未能追逐，区区僚底。问何时，脱了尘埃墨绶，为虚斋醉。","dynasty":"宋代","title":"水龙吟·暮云低锁荒台"}
{"author":"张榘","content":"春事三分之二，落花庭院轻寒。翠屏围梦宝熏残。窗外流莺声乱。睡起犹支雪腕，觉来慵整云鬟。闲拈乐府凭阑干。宿酒才醒一半。","dynasty":"宋代","title":"西江月·春事三分之二"}
{"author":"张榘","content":"荆溪清晓。问昨夜南枝，几分春到。一点幽芳，不待陇头音耗。亭亭水边月下，胜人间、等闲花草。此际风流谁似，有孄窝诗老。向虚檐、淡然索笑。任雪压霜欺，精神越好。最喜庭除，下映紫兰娇小。孤山好寻旧约，况和羹、用功宜早。移傍玉阶深处，趁天香缭绕。","dynasty":"宋代","title":"孤鸾·荆溪清晓"}
{"author":"张榘","content":"暮天丝雨轻寒，二分春色看看过。梅花谢了，苍苔万点，香残粉污。犹喜墙头，一枝娇袅，杏腮微露。算几回逗晓，朱阑独倚，悄只怕、东风大。浮世名缰利锁。这区区、要须识破。沧波夜月，翠微云树，依然还我。重结鸥盟，细听莺语，自歌自和。问黄沙飞镞，红尘走马，又还知么。","dynasty":"宋代","title":"水龙吟·暮天丝雨轻寒"}
{"author":"张榘","content":"昼长帘幕低垂，时时风度杨花过。梁间燕子，芹随香觜，频沾泥污。苦被流莺，蹴翻花影，一阑红露。看残梅飞尽，枝头微认，青青子、些儿大。谁道洞门无锁。翠苔藓、何曾踏破。好天良夜，清风明月，正须著我。闲展蛮笺，寄情词调，唱成谁和。问晓山亭下，山茶经雨，早来开么。","dynasty":"宋代","title":"水龙吟·昼长帘幕低垂"}
{"author":"张榘","content":"先来花较开迟，怎禁风雪摧残过。红英紫萼，从他点缀，翻成沾污。一点清香，几多秾艳，紧藏不露。伴杨花散漫，逡巡堆积，纤粟处、妆成大。多谢东君造化。把群阴、一朝除破。千机锦绣，露浓香软，中间坐我。嚼徵含商，振金敲玉，埙篪相和。问西湖，别有一番桃李，肯同游么。","dynasty":"宋代","title":"水龙吟·先来花较开迟"}
{"author":"张榘","content":"楚湘旧俗，记包黍沈流，缅怀忠节。谁挽汨罗千丈雪，一洗些魂离别。赢得儿童，红丝缠臂，佳话年年说。龙舟争渡，搴旗捶鼓骄劣。谁念词客风流，菖蒲桃柳，忆闺门铺设。嚼徵含商陶雅兴，争似年时娱悦。青杏园林，一樽煮酒，当为浇凄切。南薰应解，把君愁袂吹裂。","dynasty":"宋代","title":"念奴娇·楚湘旧俗"}
{"author":"张榘","content":"三闾何在，把离骚细读，几番击节。蓠蕙椒兰纷江渚，较以艾萧终别。清浊同流，醉醒一梦，此恨谁能说。忠魂耿耿，只凭天辨优劣。须信千古湘流，彩丝缠黍，端为英雄设。堪笑儿童浮昌歜，悲愤翻为嬉悦。三叹灵均，竟罹谗网，我独中情切。薰风窗户，榴花知为谁裂。","dynasty":"宋代","title":"念奴娇·三闾何在"}
{"author":"张榘","content":"静寿先生，笑傲四并，醉眠孄窝。甚一枰棋壤，掉头不顾，同舟风紧，袖手高歌。太白词华，更生忠愤，为问山林老得麽。须知道，有淮碑未作，浯石当磨。年来君子无多。试屈指、如公能几何。况刍荛公论，新曾推许，冕旒异眷，行见搜罗。泽润生民，洗清兵甲，待挽钱塘江上波。功名就，访蟠桃把玩，铜狄摩挲。","dynasty":"宋代","title":"沁园春·静寿先生"}
{"author":"张榘","content":"双阁护仙境，万壑渺清秋。台躔光动银汉，神秀孕公侯。胸次千崖灏气，笔底三江流水，姓字桂香浮。十载洞庭月，今喜照扬州。捧丹诏，升紫殿，建碧油。胡儿深避沙漠，铃阁扬轻裘。点检召棠遗爱，酝酿潘舆喜色，英裔蔚文彪。整顿乾坤定，千岁侍宸旒。","dynasty":"宋代","title":"凯歌·双阁护仙境"}
{"author":"张榘","content":"少时贪看琼林绕。任马上、寒威峭。昨暮六花飞逗晓。拥衾慵起，鬓丝笼帽，顿觉年来老。朱阑翠竹枝枝倒。把玉甃、棱层趁风扫。楼上一樽须放早。同云收尽，红轮初上，对面狼峰好。","dynasty":"宋代","title":"青玉案·少时贪看琼林绕"}
{"author":"张榘","content":"龙香熏被罗屏绕。任窗外、风儿峭。鸳枕梦回鸡唱晓。丫鬟惊笑，琼枝低亚，错认梅花老。红炉兽炭装还倒。强梳洗、忙将黛眉扫。贪趁清欢争怕早。弓靴微湿，玉纤频袖，塑出狮儿好。","dynasty":"宋代","title":"青玉案·龙香熏被罗屏绕"}
{"author":"张榘","content":"思昔买臣，怀绶会稽，年犹五旬。算初无功用，维持国事，但将富贵，夸耀时人。未若先生，方当强仕，掌握长淮百万军。难摹写，是擎天拄地，纬武经文。河滨。胡马嘶春。便密运机筹出万全。拥熊旗指授，鹰扬啖，毡裘胆落，鼠逸狐奔。褒诏飞来，威名加盛，从此不须关玉门。归朝也，看云台画像，金鼎调元。","dynasty":"宋代","title":"沁园春·思昔买臣"}
{"author":"张榘","content":"枌社新相识。恍瞻君、丰神气貌，飘然仙白。笔底三江鲸浪注，胸次一瓯冰雪。怎不做、龙门上客。坎止流行元无定，敢一朝、挨却尘泥迹。且剩把，锦云织。试看自古贤侯伯。一时间、失虽暂失，得还终得。儋石空无君家事，百万付之一掷。渐养就、抟风鹏翼。任你祖鞭先著了，占鸥天、浩荡观浮没。挈富贵，等儿剧。","dynasty":"宋代","title":"金缕曲/贺新郎"}
{"author":"张榘","content":"猛思量、孄窝初度，鲁云呈瑞时节。平山杨柳苍茫外，犹是乡关明月。春漏泄。定知有、梅花先向江南发。烟波梦阔。谩约住西风，呼将塞雁，把酒为君说。君看取，世道羊肠屈摺。依然熟路轻辙。林泉暂洗经纶手，桐柏夜香熏彻。趋魏阙。指天上星辰，平步仪清切。蟠桃未结。待做著功名，却寻曼倩，相与带花折。","dynasty":"宋代","title":"摸鱼儿·猛思量"}
{"author":"张榘","content":"豆花轻雨霁，更七日、是中秋。记分野三台，家山双阙，孕秀名流。平生佐时大略，有忠勤、一念等伊周。十载清风楚泽，三年明月扬州。须知万灶出貔貅。智勇迈前猷。自向来擣颖，□番平海，胆落毡裘。红旗指关定洛，看春融、喜色动宸旒。著取斑衣绣衮，揭开玉字金瓯。","dynasty":"宋代","title":"木兰花慢·豆花轻雨霁"}
{"author":"张榘","content":"素壁走龙蛇，难觅醉翁真迹。惟有断岗衰草，是几番经历。紫萸黄菊又西风，同作携壶客。清兴未阑归去，负晴空明月。","dynasty":"宋代","title":"好事近·素壁走龙蛇"}
{"author":"张榘","content":"望神京、目断烟草，青天长剑频倚。香街十里朱帘月，空想当年华丽。堪叹处。渺沙霭蒹葭，咿雁声起。平山谩记。怅杨柳春风，晴空栏槛，陈迹总非是。重阳好，红叶黄华满地。良辰美景如此。青油幕府传芳斝，苒苒露琼花气。还更喜。看玉阃规恢，笑骋伊吾志。尘清北冀。便向关洛联镳，巍巍冠佩，麟阁画图里。","dynasty":"宋代","title":"摸鱼儿·望神京"}
{"author":"张榘","content":"萸菊香凝雾。记重阳、才经三日，帨悬朱户。紫殿玉垣称寿斝，潋滟琼花清露。正万里、尘清淮浦。地宝从来标瑞应，甚新曾、秀出金芝树。正此处，诞申甫。人间小住千秋岁。画堂深、彩侍怡声，慈颜笑语。况是加恩封大国，锦诰鸾翔凤舞。便娱侍、鱼轩沙路。御果金泥宣晓宴，卷宫帘、争看元台母。家庆事，耀今古。","dynasty":"宋代","title":"贺新凉/贺新郎"}
{"author":"张榘","content":"正莓墙、柳绵低度，枝头红紫飞尽。秾阴涨绿冰钿碎，浥浥麝兰成阵。仙骨嫩。悦姑射瑶姬，青幰游琼苑。风前有恨。也一似宫梅，飘香坠粉，轻点寿阳鬓。梨花雪，讲道全无清韵。何曾流到春晚。柔条不受真珠露，滴沥紫檀心晕。芳又润。待挼放金樽，拚作通宵饮。日高慵困。任翠幄低云，玉薰泛梦，路入醉乡稳。","dynasty":"宋代","title":"摸鱼儿·正莓墙"}
{"author":"张榘","content":"饱挹台城白露秋。又骑黄鹄上江州。恩波浩荡三千里，多少人家愿借留。□寿斝，菊香浮。姓名还喜到宸旒。片□□□□□□，□振□□□下流。","dynasty":"宋代","title":"鹧鸪天·饱挹台城白露秋"}
{"author":"张榘","content":"渺长江、浩无今古，悠悠经几流景。桥家松竹知何在，寂历丹枫如锦。行阵整。想斗舰连艘，谈笑烟灰冷。寒光万顷。算只有当年，暮天霜月，惨澹照山影。元戎队，画角梅花缓引。楼船飞渡波稳。中流击楫酬初志，此去君王高枕。应暗省。使万里尘清，谁逊周公瑾。勋名不泯。看阳蛰潜开，老龙挟雨，渊睡为民醒。","dynasty":"宋代","title":"安庆摸/摸鱼儿"}
{"author":"张榘","content":"半年留鹤邑，岁晚倦重游。雪柳带春意，烟芜生暮愁。怕看新凤历，忍拂旧貂裘。莫道知心少，相亲有白鸥。","dynasty":"宋代","title":"半年"}
{"author":"张榘","content":"窗上月朦胧，香芸鼻观通。了无梅竹影，猛省在舟中。","dynasty":"宋代","title":"窗上"}
{"author":"张榘","content":"蔷薇花落笋斑斑，醖酿清和数日间。杜宇不知春去了，又啼斜日过前山。","dynasty":"宋代","title":"春尽出郊"}
{"author":"张榘","content":"岸草不知缘底绿，山花试问为谁红。元造本来惟寂寞，年年多事是春风。","dynasty":"宋代","title":"春吟四绝"}
{"author":"张榘","content":"沙渚清泠蒲叶水，野亭和暖杏花风。此中佳趣无人会，牛背斜阳卧牧童。","dynasty":"宋代","title":"春吟四绝"}
{"author":"张榘","content":"花露半乾红入户，竹风微动绿侵床。翠屏残梦不知处，幽鸟数声春日长。","dynasty":"宋代","title":"春吟四绝"}
{"author":"张榘","content":"香鼎灰寒午梦回，閒情谁与梦徘徊。杖藜信步穿幽径，一阵野芳何处来。","dynasty":"宋代","title":"春吟四绝"}
{"author":"张榘","content":"尚想溪亭跨鸭头，市嚣到晓不曾休。角声吹断老梅月，桥影压翻寒苇秋。三语固知非昔比，十年不到使人愁。老来著脚茆峰下，相望何殊风马牛。","dynasty":"宋代","title":"次韵金陵赵民曹水阁即事"}
{"author":"张榘","content":"彩凤与幽花，却植自形色。命名取肖似，造化何容力。丹穴呈九苞，夜梦或吐白。未若秋中芳，荣悴了无迹。","dynasty":"宋代","title":"次韵孟师翰凤儿花滴滴金"}
{"author":"张榘","content":"物理纷以移，血或化为碧。安知秋草英，不作金点滴。非由冶者铸，芳葩自光泽。误彼市中攫，一过一目逆。","dynasty":"宋代","title":"次韵孟师翰凤儿花滴滴金"}
{"author":"张榘","content":"登高得胜游，暂喜尘鞅脱。林深鸟声微，石兀马足滑。一笑立高寒，双明渺遐阔。酒酣百虑消，世事等毫末。","dynasty":"宋代","title":"登钟山"}
{"author":"张榘","content":"半年再作华亭客，每喜轻帆得顺风。白水涵秋千顷净，清霜粲晓万山空。暂时放浪如尘外，忆昨经过似梦中。浊酒三杯眠未熟，不能平处枕边鸿。","dynasty":"宋代","title":"帝城"}
{"author":"张榘","content":"穿云踏月登茅岭，一阵西风吹客衣。松俨立兮如伏，山週回兮若帏。竹泉清可鉴，苔石坐忘归。鹤唳空霭，猿啼翠微。白露下，碧烟飞。适意，忘机。嘘，欷。","dynasty":"宋代","title":"第一峰诗"}
{"author":"张榘","content":"凄，清。露重，月明。纱帽湿，裌衣轻。路险仆倦，石危马惊。近市火数点，出林火数点，出林钟一声。客子征鞍暂解，仙家云关未扃。","dynasty":"宋代","title":"第一峰诗"}
{"author":"张榘","content":"兴言陟屺驻征艎，丘水依然亦故乡。萱草梦寒诗思远，梅花月冷角声长。暂辞小隐从三聘，况值清时已一阳。朝籍渐通恩数洽，会看梧槚发幽光。","dynasty":"宋代","title":"和澄斋刘制干过芜湖渭阳宅有感韵"}
{"author":"张榘","content":"移船过九曲，满袖贮西风。木落山容老，荷枯水面空。客怀诗句里，时事酒杯中。莫听云间鹤，宁呼天外鸿。","dynasty":"宋代","title":"华亭道间"}
{"author":"张榘","content":"平生子刘子，劲气横秋霜。不肯作短簿，海漘驾飞航。棱赠高颊观，碧眼须眉苍。莺花风月夜，锦绣颂肝肠。诸公盍推毂，置之白玉堂。筦库着此士，四海空茫茫。仆也客於浙，云阡凄故乡。退鷁岂坦率，瞽无预文章。乘除君晚泰，尚欲思激昂。年饥仅半菽，羞涩无酒浆。赆别祗此诗，君无诮凄凉。","dynasty":"宋代","title":"敬饯刘兴伯提干之官"}
{"author":"张榘","content":"天台山下两诗仙，剪雾裁冰五十年。耘业三间千古意，饭牛数集几人传。半江明月曾同赋，一段清风岂偶然。匹马冲寒西驿路，碧云苒苒思绵绵。","dynasty":"宋代","title":"留别耘丛林逢吉饭牛翁郑简子"}
{"author":"张榘","content":"园亭已觉晴檐暖，楼上东风尚峭寒。燕垒泥乾芹菜老，蜜房香满杏花残。诗怀正似晓山好，酒量不如春水宽。陌上儿童应笑我，黄昏犹自倚兰干。","dynasty":"宋代","title":"楼中即事"}
{"author":"张榘","content":"拥麾犹原富腰钱，千古相传跨鹤仙。莫笑昔人空凯望，后来人欲更熏天。","dynasty":"宋代","title":"骑鹤仙"}
{"author":"张榘","content":"往在秦淮问六朝，江楼只有女吹箫。昭阳太极无行路，岁岁鹅黄土柳条。","dynasty":"宋代","title":"秦淮"}
{"author":"张榘","content":"长官诲汝亦谆谆，须信民生总在勤。试诵殷盘豳七月，诗书即是劝农文。","dynasty":"宋代","title":"劝农二绝"}
{"author":"张榘","content":"一叶黄芦渡渺茫，误随野鹤上维扬。角声吹断梅花梦，依旧枫湾半叶霜。","dynasty":"宋代","title":"送宾书记自扬归吴门"}
{"author":"张榘","content":"石屏峰下孤吟客，吟到头童更苦吟。四海江山多识面，百年人物半知心。诗于唐米偶先后，较以杜韦无古今。容易相逢容易别，不堪回首白云深。","dynasty":"宋代","title":"送戴式之自越游江西"}
{"author":"张榘","content":"虚斋镇东鄞，从这南容君。我初未之识，邕翰倾殷勤。修洁以博羽，秀美而有文。玉犀映秋水，英辞涌春云。鸡距角鲁蜀，昂然鹤非群。晤言到期圣处，商也乐所闻。最喜直而度，壮音駴鼓鼖。告子少於孟，先策养气勋。牛山木信美，谨勿容斧斤。助苗固得槁，可使稗不耘。观于所植立，真能张吾军。仁义可效治，渊源在河汾。诗书自师友，芝兰足膏薰。刚风接劲翮，去去翔霄旻。清时有闻者，必也吾子云。","dynasty":"宋代","title":"送姚提干行"}
{"author":"张榘","content":"正眎眈眈怒作威，西风摇毒上牙须。山翁祗作丹青看，冯妇从教自下车。","dynasty":"宋代","title":"题包虎"}
{"author":"张榘","content":"凭高四望天沉沉，平芜远树横夕阴。碧云吐吞献奇象，乃知造物得我心。渔舟两两叠烟棹，白鸟出没沧波深。悠然呼酒纳幽致，须臾寒月照古琴。","dynasty":"宋代","title":"题金渊绿净亭"}
{"author":"张榘","content":"花木中间着小亭，檐虚不碍两峰青。数声啼鸟闹中过，不似家山子细听。","dynasty":"宋代","title":"题税轩新筑送青亭四首"}
{"author":"张榘","content":"日抱吟情到此亭，卷帘孤坐看云生。诗怀恰与云相似，一点悠然度太清。","dynasty":"宋代","title":"题税轩新筑送青亭四首"}
{"author":"张榘","content":"日移花影上疎帘，香鼎烧残逐旋添。春事已随诗入梦，一庭芳草绿纤纤。","dynasty":"宋代","title":"题税轩新筑送青亭四首"}
{"author":"张榘","content":"丛竹傍幽亭，萧然一画屏。色欺春酒碧，光映夜灯青。雨叶供香润，风枝摇梦醒。却嫌千亩阔，浩渺绿难扃。","dynasty":"宋代","title":"题云间皎上人扃绿轩"}
{"author":"张榘","content":"游蜂从何来，饥雀巧相遇。谁其释纷拿，放汝采花去。","dynasty":"宋代","title":"题啄蜂雀井团雀二图"}
{"author":"张榘","content":"日暮投荒榛，吻利腹良馁。尔竟何所争，固结不可解。","dynasty":"宋代","title":"题啄蜂雀井团雀二图"}
{"author":"张榘","content":"虬髯如云眼如月，胸次毫端一泓雪。政恐儒冠或误身，尚友虚无老庄列。松阴泉影绿悠悠，此时此意如何说。三真跨鹤夜相从，长啸一声山谷裂。","dynasty":"宋代","title":"为茅峰崇禧主人景架岩赞王肖岩所写喜容"}
{"author":"张榘","content":"万叠云山拥翠屏，笋舆终日面山行。幽禽上下好音语，到底不知谁命名。","dynasty":"宋代","title":"闻春禽"}
{"author":"张榘","content":"流落江南帝魄痴，年年啼到绿阴肥。蜀山邈在青天外，只劝人归不自归。","dynasty":"宋代","title":"闻杜鹃"}
{"author":"张榘","content":"华榱胜概实相兼，却笑滕王诧栋帘。海内一云高出岫，江南列嶂杳平檐。作霖锡命宜爰立，维石兴歌正具瞻。寰宇固应同德宇，共期羹鼎试梅盐。","dynasty":"宋代","title":"相公新创云山观於州治之东诗以颂之"}
{"author":"张榘","content":"刮地风成阵，漫空雪作团。侵陵诗骨瘦，开拓酒肠宽。入竹寒声细，缄梅冷艳乾。长官何太喜，农事正相干。","dynasty":"宋代","title":"雪后呈邵尧章權尉"}
{"author":"张榘","content":"西风约暮雨，虚亭得新爽。忽焉见崚嶒，彷佛呈万象。谁其伴孤吟，寒蛩轧幽响。碧云渺佳人，抱膝注遐想。","dynasty":"宋代","title":"有怀尤赞府季耑"}
{"author":"张榘","content":"一江贯万山，双塔抵层汉。我来蹑胜游，寒日已过半。夕阳满孤村，潮势吞两岸。俯视尘世微，云边数声雁。","dynasty":"宋代","title":"约台府同官王元敬以次七人登巾山以前峰月照"}
{"author":"张榘","content":"江流不尽天边地，山意无穷春复秋。多少诗人无分到，我来三月得重游。","dynasty":"宋代","title":"至后二日登狼峰"}
{"author":"张榘","content":"双阁护仙境，万壑渺清秋。台躔光动银汉，神秀孕公侯。胸次千崖灏气，笔底三江流水，姓字桂香浮。十载洞庭月，今喜照扬州。捧丹诏，升紫殿，建碧油。胡儿深避沙漠，铃阁扬轻裘。点检召棠遗爱，酝酿潘舆喜色，英裔蔚文彪。整顿乾坤定，千岁侍宸旒。","dynasty":"宋代","title":"凯歌（为壑相寿）"}
{"author":"张榘","content":"爱日烘晴，梅梢春动，晓窗客梦方远。江天万里，高低烟树，四望犹拥螺鬟。是谁邀滕六，酿薄暮、同云＿寒。却元来是，铃阁露熏，俄忽老青山。都尽道、年来须更好，无缘农事，雨涩风慳。鹅池夜半，衔枚飞渡，看樽俎折冲间。尽青油谈笑，琼花露、杯深量宽。功名做了，云台写作画图看。","dynasty":"宋代","title":"飞雪满堆山（次赵西里＿·行喜雪韵）"}
{"author":"张榘","content":"平山老柳。寄多少胜游，春愁诗瘦。万叠翠屏，一抹江烟浑如旧。晴空栏槛今何有。寂寞文章身后。唤回奇事，青油上客，放怀樽酒。知不。全淮万里，羽书静，草绿长亭津堠。小队出郊，花底赓酬闲时候。和薰筹幕垂春昼。坐看蓉池波皱。主宾同会风云，盛名可久。","dynasty":"宋代","title":"绛都春（次韵赵西里游平山堂二词）"}
{"author":"张榘","content":"谁云万事转头空。春寓不言中。底问垂杨在否，年年一度东风。凭高概古，英雄亦泪，我辈情钟。事业正须老手，清吟留与山翁。","dynasty":"宋代","title":"朝中措（前题）"}
{"author":"张榘","content":"鹤城秋晓。又庆生朝到。人与月，年年好。黑头公相贵，膝下欢娱笑。君知否。个般福分人间少。塞上西风老。红入霜前枣。日日有，平安报。慈颜酡晕浅，一呷金杯小。香缭绕。寿星明处台星照。","dynasty":"宋代","title":"千秋岁（为壑翁母夫人寿）"}
{"author":"张榘","content":"严城寂寞山缭绕。觉寒透、貂裘峭。云压江天风破晓。飞琼万顷，看来浑似，泽国芦花老。玉山不怕频频倒。要笔阵、纵横快挥扫。见说今年梅较早。笑将名胜，千钟万字，谁似邦侯好。","dynasty":"宋代","title":"青玉案（和何使君次了翁韵词三首）"}
{"author":"张榘","content":"先来花较开迟，怎禁风雪摧残过。红英紫萼，从他点缀，翻成沾污。一点清香，几多秾艳，紧藏不露。伴杨花散漫，逡巡堆积，纤粟处、妆成大。多谢东君造化。把群阴、一朝除破。千机锦绣，露浓香软，中间坐我。嚼徵含商，振金敲玉，埙篪相和。问西湖，别有一番桃李，肯同游么。","dynasty":"宋代","title":"水龙吟（顽雪欺春，葵轩兄用韵，因次）"}
{"author":"张榘","content":"近家添得园亭，晓山时看飞云过。拥石栽梅，疏池傍竹，剪除芜污。更喜南墙，杏腮桃脸，含羞微露。算莺花世界，都来十亩，规模好、何须大。开放两眉上锁。把春前、新醅拨破。病酒无聊，且容觞客，无多酌我。底用歌喉，柳边自有，鸣禽相和。逗归来，折得花枝教看，似人人么。","dynasty":"宋代","title":"水龙吟（丁经之用韵咏园亭，次韵以谢）"}
{"author":"张榘","content":"金炉钑就裙纹摺。香烬低云月。玉钿黏唾上眉心。不似寿阳檐下、六花清。翠禽飞起南枝动。惊破西湖梦。仗谁为作水龙声。吹绽寒葩诗眼、为君青。","dynasty":"宋代","title":"虞美人（和兰坡催梅）"}
{"author":"张榘","content":"小蛮才把鸳衾摺。妆就梳横月。探海不似旧年心。却爱窗前纸帐、十分清。朔风吹起寒云动。午寝都无梦。黄昏更被竹枝声。唤起醒醒相对、一灯青。","dynasty":"宋代","title":"虞美人"}
{"author":"张榘","content":"暮云低锁荒台，凭阑四望天垂地。曼花半夜，蜚香缭绕，昔人曾记。往事悠悠，物华非旧，江山仍丽。怅斜阳芳草，长安不见，谁共洒、新亭泪。开放青峦旧址。动骚人、一番词意。青油幕里，相忘鱼鸟，水边云际。却恨清游，未能追逐，区区僚底。问何时，脱了尘埃墨绶，为虚斋醉。","dynasty":"宋代","title":"水龙吟（次韵虚斋先生雨花宴）"}
{"author":"张榘","content":"春事三分之二，落花庭院轻寒。翠屏围梦宝熏残。窗外流莺声乱。睡起犹支雪腕，觉来慵整云鬟。闲拈乐府凭阑干。宿酒才醒一半。","dynasty":"宋代","title":"西江月"}
{"author":"张榘","content":"暮天丝雨轻寒，二分春色看看过。梅花谢了，苍苔万点，香残粉污。犹喜墙头，一枝娇袅，杏腮微露。算几回逗晓，朱阑独倚，悄只怕、东风大。浮世名缰利锁。这区区、要须识破。沧波夜月，翠微云树，依然还我。重结鸥盟，细听莺语，自歌自和。问黄沙飞镞，红尘走马，又还知么。","dynasty":"宋代","title":"水龙吟（寄兴）"}
{"author":"张榘","content":"风色转东南。翠拥层峦。杏花疏雨逗清寒。钟阜石城何处是，烟霭漫漫。行旆已西关。一霎时间。芳樽聊复挽余欢。明日断魂分付与，万叠云山。","dynasty":"宋代","title":"浪淘沙（和上元王仇香猷、含山邵梅仙有焕叙别）"}
{"author":"张榘","content":"春小寒轻，南枝一夜阳和转。东君先递玉麟香，冷蕊幽芳满。应把朱帘暮卷。更何须、金猊烟暖。千山月淡，万里尘清，酒樽经卷。楼上胡床，笑谈声里机谋远。甲兵百万出胸中，谁谓江流浅。憔悴狂胡计短。定相将、来朝悔晚。功名做了，金鼎和羹，卷藏袍雁。","dynasty":"宋代","title":"烛影摇红（再次虚斋先生梅词韵）"}
{"author":"张榘","content":"正桃花、渐蜚红雨，依稀一半春色。东风十里离亭恨，杨柳丝丝如织。远又忆。向雪月梅边，陶写吟情逸。清愁拍拍。算只暮山知，栖鸦斜照，春树渺空碧。文章贯，合整垂云健翼。翔鸾底用栖棘。要寻玉洞烟霞胜，聊趁麟符蜚檄。归骑急。看尘袂方清，有恩纶催入。凫仙倦舄。相与问孤山，开樽抵掌，一舸画桥侧。","dynasty":"宋代","title":"摸鱼儿（送上元主簿回府）"}
{"author":"张榘","content":"龙香熏被罗屏绕。任窗外、风儿峭。鸳枕梦回鸡唱晓。丫鬟惊笑，琼枝低亚，错认梅花老。红炉兽炭装还倒。强梳洗、忙将黛眉扫。贪趁清欢争怕早。弓靴微湿，玉纤频袖，塑出狮儿好。","dynasty":"宋代","title":"青玉案"}
{"author":"王延彬","content":"两衙前后讼堂清，软锦披袍拥鼻行。雨后绿苔侵履迹，春深红杏锁莺声。因携久酝松醪酒，自煮新抽竹笋羹。也解为诗也为政，侬家何似谢宣城。","dynasty":"唐代","title":"春日寓感"}
{"author":"王延彬","content":"延寿溪头叹逝波，古今人事半销磨。昔除正字今何在，所谓人生能几何。","dynasty":"唐代","title":"哭徐夤"}
{"author":"彭耜","content":"素馨花、在枝无几。秋入阑干十二。那茉莉、如今已矣。只有兰英菊蕊。霜蟹年时，香橙天气。总是悲秋意。问宋玉、当日如何，对此凄凉风月，怎生存济。还未知、幽人心事。望得眼穿心碎。青鸟不来，彩鸾何处，云锁三山翠。是碧霄有路，要归归又无计。奈何他、不长天远，身又何曾生翼。手拟芙蓉，耳听鸿雁，怕有丹书至。纵人间富贵，一岁复一岁。此心终日绕香盘，在篆畦儿里。","dynasty":"宋代","title":"十二时"}
{"author":"彭耜","content":"中秋皓月，隔霄光倍照尘寰。九龙喷香水，胜沈檀。白象珠明协瑞、尊者诞人间。世称生佛子、派接清原。","dynasty":"宋代","title":"婆罗门引（寿长老）"}
{"author":"彭耜","content":"吾家何处。对落日残鸦，乱花飞絮。五湖四海，千岩万壑，已把此生分付。怎得海棠心绪，更没鸳鸯债负。春正好，叹流光有限，老山无数。归去。君试觑。紫燕黄鹂，愁怕韶华暮。细雨斜风，断烟芳草，暑往寒来几度。锁却心猿意马，缚住金鸟玉兔。今古事，似一江流水，此怀难诉。","dynasty":"宋代","title":"喜迁莺·吾家何处"}
{"author":"彭耜","content":"天风吹衣霞飕飕，叱驭从南来罗浮。何谓玉笥捣药鸟，亦于石楼喧夜愁。仙翁定知野人到，道观聊为朝真留。一粒刀圭吾不与，大椿那有八千秋。","dynasty":"宋代","title":"冲虚观"}
{"author":"彭耜","content":"判事有花皆可录，谏书无草岂求名。","dynasty":"宋代","title":"句其一"}
{"author":"许邦才","content":"苏小西陵踏月回，香车白马引郎来。当年剩绾同心结，此日春风为剪开。","dynasty":"明代","title":"丁香花"}
{"author":"许邦才","content":"风雪梁园笑语频，尊前初共月华新。可怜白首邹枚在，不见当年授简人。","dynasty":"明代","title":"梁园阻雪刘计部客舍见招并呈陆大理二首"}
{"author":"许邦才","content":"钿筝银甲芳春后，珠笈金钗明月前。谁使烛灰香烬后，却听风叶堕霜天。","dynasty":"明代","title":"秋夕伤筝伎"}
{"author":"许邦才","content":"风卷秋声不敢过，月波凝在碧天阿。那知千载韩娥后，又有杨娥一曲歌。","dynasty":"明代","title":"秋夜杨娥歌"}
{"author":"许邦才","content":"《柘枝》按舞《竹枝》歌，芗泽微闻玉颊酡。银烛渐昏炉气冷，曲房明月奈人何。","dynasty":"明代","title":"夜夜曲"}
{"author":"许邦才","content":"巫峡江陵一水分，猿声两岸夜成群。遥知月下孤臣泪，才过三声不忍闻。","dynasty":"明代","title":"送谢中丞归射洪"}
{"author":"许邦才","content":"相见年年眼更青，相看柳色又烟汀。画楼好抚春风醉，一月休教一日醒。","dynasty":"明代","title":"二月朔于鳞招饮二首"}
{"author":"许邦才","content":"城头柳色望成堆，随送春风入酒杯。知己百年谁好在，花边那忍独醒回。","dynasty":"明代","title":"二月朔于鳞招饮二首"}
{"author":"许邦才","content":"泺水桥边柳作花，纷纷晴雪扑行车。花前不醉君家酒，暮雨孤村何处赊。","dynasty":"明代","title":"平原道中答于鳞送别诸韵四首"}
{"author":"许邦才","content":"杨花满路傍人飞，正是伤离长泪挥。三日计程三百里，夜来魂梦尚依依。","dynasty":"明代","title":"平原道中答于鳞送别诸韵四首"}
{"author":"许邦才","content":"邮亭梦觉正三更，窗上花阴转月明。徙倚晓钟传远寺，更无人见苦离情。","dynasty":"明代","title":"平原道中答于鳞送别诸韵四首"}
{"author":"许邦才","content":"日暮寒风吹客衣，林鸦冉冉雪霏霏。愁中恰遇刘公干，憔悴梁园共忆归。","dynasty":"明代","title":"梁园阻雪刘计部客舍见招并呈陆大理二首其一"}
{"author":"许邦才","content":"神京千里促行装，一片离愁若个长。《三叠阳关》万行泪，春风处处有垂杨。","dynasty":"明代","title":"平原道中答于鳞送别诸韵四首其一"}
{"author":"许邦才","content":"秋阴天易暮，行客倍生愁。江曲明渔火，山椒隐戍楼。密林惊月黑，疑路怯星流。犬吠荒村近，喧呼隔岸舟。","dynasty":"明代","title":"晚行即事"}
{"author":"许邦才","content":"客子常明发，霜天正寂寥。移舟星在水，解缆月随潮。往事流波驶，归心帆影摇。更堪闻过雁，芦荻共萧萧。","dynasty":"明代","title":"舟中"}
{"author":"许邦才","content":"良夜琴尊兴不孤，萧然行色山湖。天涯芳草思公子，雪后春风恋酒徒。那惜十千共举白，从来百万判呼卢。河桥杨柳谁堪把，况复梅花正满途。","dynasty":"明代","title":"于鳞宅送江山人"}
{"author":"许邦才","content":"剩赏难逢月闰年，论文怀抱况依然。轻阴阁雨扶花老，长昼停风放柳眠。戛玉王孙裁秀句，挥金帝子置芳筵。可知白发游梁客，尽醉斜阳上巳前。","dynasty":"明代","title":"闰三月二日赴夕山宗丈招集即事"}
{"author":"许邦才","content":"淇门钟动思苍茫，曙色催人道路长。良会渐看成往迹，羁魂空复在同乡。城陴炯炯寒留月，驿柳萧萧夜著霜。几度置书将却寄，无端鸿雁独南翔。","dynasty":"明代","title":"淇门早发感忆邺下诸乡旧"}
{"author":"许邦才","content":"莺花愁旅客，风雨逼清明。向晓担空笈，萧然出凤城。","dynasty":"明代","title":"下第还乡"}
{"author":"许邦才","content":"风尘难自料，花鸟故相猜。问是山东客，何由万里来。","dynasty":"明代","title":"初至永宁"}
{"author":"许邦才","content":"客中逢改岁，不解是何乡。时见悬门帖，春风动夜郎。","dynasty":"明代","title":"黔中元日"}
{"author":"许邦才","content":"三日北风怒，孤舟泊寒浦。乡梦苦难着，潇潇满江雨。","dynasty":"明代","title":"盈口夜泊"}
{"author":"许邦才","content":"西南夷徼万山隈，昔日谁教汉帝开。野鸟常呼行不得，马蹄那复夜深来。","dynasty":"明代","title":"夜投山家宿"}
{"author":"许邦才","content":"野馆孤灯半灭明，江壖月落夜潮生。无端乡思三更后，听尽萧萧风雨声。","dynasty":"明代","title":"新添驿"}
{"author":"许邦才","content":"秋风长铗幸生还，明日孤臣入楚关。莫道三年人万里，天涯消得几重山。","dynasty":"明代","title":"留别刘公"}
{"author":"许邦才","content":"客馆寒灯泪满襟，间关万里欲归心。眼前一水冰霜苦，又说三江瘴疠深。","dynasty":"明代","title":"汴河守冻"}
{"author":"许邦才","content":"鸿雁惊秋海上还，片云孤月蓟门关。无端昨夜西窗梦，不道千山与万山。","dynasty":"明代","title":"寄怀元美"}
{"author":"王仲舒","content":"百丈悬泉旧卧龙，欲将肝胆佐时雍。惟愁又入烟霞去，知在庐峰第几重。","dynasty":"唐代","title":"寄李十员外"}
{"author":"杨泽民","content":"征车将动，愁不成歌，对颦翠叶。静掩兰房，香铺卧鸭烟罢唼。别后羞看霓裳，更把筝休轧。频数更筹，乍寒孤枕偏怯。尝为霜髭，弄纤纤、向人轻镊。旧词新句，幽窗时时并阅。药饵衣衾，愁顿放、一番行箧。朝晚归家，又烦春笋重叠。","dynasty":"宋代","title":"华胥引"}
{"author":"杨泽民","content":"南国幽花比并香。直从初夏到秋凉。素馨茉莉古时光。梅□正寒方著蕊，芙蓉过暑即空塘。个中春色最难量。","dynasty":"宋代","title":"浣溪沙（素馨茉莉）"}
{"author":"杨泽民","content":"大都修炼似蒸沙。阴阳失两家。正如飞鳌舞长蛇。宁知饮月华。回老貌，假群姓。熏蒸成绛霞。但教心地不倾斜。巢中能养鸦。","dynasty":"宋代","title":"醉桃源"}
{"author":"杨泽民","content":"早作听晨鼓。征车动、画桥乘月先度。邻鸡唱晓，人家未起，尚扃柴户。沙边寒雁声遥，料不见、当时伴侣。似怎地、满眼愁悲，秋如宋玉难赋。休论爱合暌离，微官紧缚，期会良苦。封侯万里，金堆北斗，不如归去。欢娱渐入佳趣，算画在、屏帏邃处。仗小词、说与相思，伊还会否。","dynasty":"宋代","title":"宴清都"}
{"author":"杨泽民","content":"星桥夜度，火树宵开，灯月光交射。翠檐铜瓦。相辉映、隐隐绛霞飘下。风流艳雅。向柳陌、纤纤共把。筵宴时、频酌香醪，宝鸭喷沈麝。已是欢娱尽夜。对芳时堪画，条倡叶冶。鸳灯诗帕。嬉游看、到处骤轮驰马。十千换也。惟好事、寸心难谢。听九衢、三市行歌，到晓钟才罢。","dynasty":"宋代","title":"解语花"}
{"author":"杨泽民","content":"一径栽培九畹成。丛生幽谷兔欹倾。异芳止合在林亭。馥郁国香难可拟，纷纭俗眼不须惊。好风披拂雨初晴。","dynasty":"宋代","title":"浣溪沙（兰）"}
{"author":"杨泽民","content":"雨歇方塘，清圆一一风荷举。舣舟南浦。忘却来时路。醉拍春衫，便欲随君去。犹回顾。阿蛮樊素。更有留人处。","dynasty":"宋代","title":"点绛唇（集句）"}
{"author":"杨泽民","content":"眼前时果漫堆盘。莫是又贪酸。因何近来销减，微褪脸霞丹。还只为，枕衾闲。泪痕斑。我能医疗，一服收功，只霎时间。","dynasty":"宋代","title":"诉衷情"}
{"author":"杨泽民","content":"朔风严紧，长空布、同云低黯天表。更堪中夕振寒威，欹枕风声悄。望皓洁、窗纱向晓。珠帘才上银钩小。听美人都惊□，老尽群山，远近相照。深意劝客金尊，皑皑千里，琼台瑶圃重到。绮罗香暖恣欢娱，暂尔宽怀抱。更几朵、梅花开了。巡檐聊与花相调。算瑞气、丰穰兆。来岁强如，旧年多少。","dynasty":"宋代","title":"霜叶飞（咏雪）"}
{"author":"杨泽民","content":"渔乡回落照，晚风势急，鹜鹭集汀沙。解鞍将憩息，细径疏篱，竹隐两三家。山肴野蔌，竞素样、都没浮华。回望时，绕村流水，万点舞寒鸦。休嗟。明年秋暮，一叶扁舟，望平川北下。应免劳、尘巾乌帽，宵炬红纱。青蓑短棹长江碧，弄几曲、羌管吹葭。人借问，鸣粮便入芦花。","dynasty":"宋代","title":"渡江云"}
{"author":"杨泽民","content":"佳胜古钱塘。帝居丽、金屋对昭阳。有风月九衢，凤皇双阙，万年芳树，千雉宫墙。户十万，家家堆锦绣，处处鼓笙簧。三竺胜游，两峰奇观，涌金仙舸，丰乐霞觞。芙蓉城何似，楼台簇中禁，帘卷东厢。盈盈虎貔分列，鸳鹭成行。向玉宇夜深，时闻天乐，绛霄风软，吹下炉香。惟恨小臣资浅，朝观犹妨。","dynasty":"宋代","title":"风流子（咏钱塘）"}
{"author":"杨泽民","content":"仙子何年下太空。凌波微步笑芙蓉。水风残月助惺忪。礬弟梅兄都在眼，银台金盏正当胸。为伊一醉酒颜红。","dynasty":"宋代","title":"浣溪沙（水仙）"}
{"author":"杨泽民","content":"风递馀花点素缯。日烘芳炷下罗藤。为谁雕琢碎春冰。玉蕊观中犹得誉，木樨岸下尚驰声。何如高架任伊凭。","dynasty":"宋代","title":"浣溪沙（荼コ）"}
{"author":"杨泽民","content":"道骨仙风，本自无寒燠。谁教勉从人事，风雨充梳沐。酒病从来屡作，汤药宜谙熟。五穷难逐。折腰升斗，辜负当年旧松菊。今岁重更甲子，已是难题目。那更频陪俎宴，几度山颓玉。扶病奔驰外邑，宛转溪山曲。蛛丝应卜。音书频寄，止酒加餐不须嘱。","dynasty":"宋代","title":"六么令（壬寅四月，扶病外邑催租，寄内）"}
{"author":"杨泽民","content":"画舫、并仙舟远窥，黛眉新扫。芳容衬缟。佳人在、翠帘深窈。逡巡遽赠诗语，因询屏帏悄。道自有、蓝桥美质诚堪表。倩纤纤、捧芳醥。琴剑度关，望玉京人，迢迢天样窎。下马叩靖宇，见仙女、云英小。算冠绝、人间好。饮刀圭、神丹同得道。感向日，夫人指示相垂照。寿齐天后老。","dynasty":"宋代","title":"倒犯（蓝桥）"}
{"author":"杨泽民","content":"渐雨回春，风清夏，垂柳凉生芳屋。馀花犹满地，引蜂游蝶戏，慢飞轻触。院宇深沈，帘栊寂静，苍玉时敲疏竹。雕梁新来燕，恣呢喃不住，似曾相熟。但双去并来，漫索幽恨，枕单衾独。仙郎去又速。料今在、何许停双毂。任梦想、频登台榭，遍倚阑干，水云千里空流目。纤遇又鱼客，难尽写、别来心曲。媚容幸倾城国。今日何事，还又难分麰菽。寸心天上可烛。","dynasty":"宋代","title":"大酺"}
{"author":"杨泽民","content":"梨花寒食后。被丽日和风，一时开就。濛濛雨歇，香犹嫩、渐觉芳心彰漏。墙头月下，似旧日莺莺相候。纤手为、攀折翘枝，轻盈露沾红袖。风流出浴杨妃，向海上何人，更询安否。百花任斗。应粉艳、未减杏粗梅瘦。肤丰肉秀。□可与群芳推首。□方待、酣饮花前，轻歌缓奏。","dynasty":"宋代","title":"玉烛新（梨花）"}
{"author":"杨泽民","content":"百花中，夭桃秀色，堪餐作珍味。武陵溪上，□宋玉墙头，全胜姝丽。去年此日佳人倚。凝情心暗喜。恨未得、合欢鸳帐，归来犹半被。寻春记前约因□，题诗算怎耐、相思憔悴。攀玩对、东君道，莫教轻坠。尖纤向、鬓边戴秀，芳艳在、多情云翠里。看媚脸、与花争好，休夸空觅水。","dynasty":"宋代","title":"花犯（桃花）"}
{"author":"杨泽民","content":"残霞殿雨，皞气入窗扉。并梧堕叶，寒砌叫蛩，秋满屏帏。罗袖匆匆叙别，凄凉客里，异乡谁更相知。念伊其。当时芍药同心，谁知又爽佳期。直待金风到后，红叶秋时。细写情辞。何用纸。又却恐、秋深叶渐稀。","dynasty":"宋代","title":"四园竹"}
{"author":"杨泽民","content":"护霜云澹兰皋暮，行人怕临昏晚。皓月明楼，梧桐雨叶，一片离愁难翦。殊乡异景，奈频易寒暄，屡更茵簟。案牍纷纭，夜深犹看两三卷。平川回棹未久，简书还授命，又催程陵，贡浦南游，桃江西下，还是水行陆转。天寒雁远。但独拥兰衾，枕檀谁荐。再促征车，月华犹未敛。","dynasty":"宋代","title":"齐天乐（临江道中）"}
{"author":"杨泽民","content":"奇容压尽群芳秀。枕臂浓香犹在袖。自从草草为传杯，但觉厌厌长病酒。堤上路长官柳瘦。愁在月明霜落后。须知斗帐夜寒多，早趁西风回鹢首。","dynasty":"宋代","title":"木兰花"}
{"author":"杨泽民","content":"岸草离离，暮天雨过添清润。小舟移近。怕得江头信。无奈风高，雁字难成阵。思排闷。管弦难趁。怎解心头恨。","dynasty":"宋代","title":"点绛唇"}
{"author":"杨泽民","content":"一叶飘然下水。船头转、已行十里。冷落杯盘荐梅子。又经过，岭边村，江上市。那更轻帆底。一路上、翠飘红坠。深夜方眠五更起。说相思，试挥毫，还满纸。","dynasty":"宋代","title":"夜游宫"}
{"author":"杨泽民","content":"泪眼偎人强敛。鲛绡上、尚馀斑点。别后何愁不相见。只愁伊，被旁人，施暗箭。致得心肠转。教令得、神魂撩乱。那更日疏又日远。恁时节，想难为，看我面。","dynasty":"宋代","title":"夜游宫"}
{"author":"杨泽民","content":"侵晨呵手怯清霜。闲写两三行。都将旧游新恨，收拾入行装。人乍别，路尤长。漫嗟伤。不如归去，只者温柔，便是仙乡。","dynasty":"宋代","title":"诉衷情"}
{"author":"杨泽民","content":"娇痴年纪尚小。试晚妆初了。自戴黄花，开奁还自照。临岐离思浩渺。道未寒、须管来到。记取叮咛，教人归且早。","dynasty":"宋代","title":"伤情怨"}
{"author":"杨泽民","content":"轻有鹅毛体，白如龙脑香。琼笋缀飞桷，冰壶鉴方塘。浑如瑶台阆苑，更无茅舍蓬窗。画阁自有梅装。贪耍罢弹簧。鼓舞沽酒市，蓑笠钓鱼乡。遐观自乐，吾心何必濠梁。待乔木都冻，千山尽老，更烦玉指劝羽觞。","dynasty":"宋代","title":"红林檎近"}
{"author":"杨泽民","content":"梅信初回暖，风棱犹壮寒。禾稼响圭璧，帘旌隐琅玕。门外群山尚满，窗前数片馀残。冻成潜有鱼翻。东风渐生澜。杖策扶半醉，燕寝有馀欢。儿童自捧，皑皑调蜜盈盘。兆丰穰和气，来呈美瑞，莫同轻薄飞絮看。","dynasty":"宋代","title":"红林檎近"}
{"author":"杨泽民","content":"双眼滟秋波，两脸凝春雪。尊前初见处，琴心绝。千磨百难，石上琼簪折。人非天样阔。车马难通，奈何没个关节。深盟密约，啮臂曾流血。须知弦断有，鸾胶接。别离日久，转觉归心切。先把新词说。憔悴相容，怕伊相见离别。","dynasty":"宋代","title":"满路花"}
{"author":"杨泽民","content":"原上芳华已乱飞。林间佛日却晖晖。一花六叶殿春归。身外色香空荏苒，鼻端消息正霏微。禅林曲几坐忘时。","dynasty":"宋代","title":"浣溪沙（檐卜）"}
{"author":"杨泽民","content":"三分芳髻拢青丝。花下岁仙姿。殢雨情怀，沾风踪迹，相见恨欢迟。能言艳色如桃李，曾折最先枝。冶叶丛中，间花堆里，那有者相知。","dynasty":"宋代","title":"少年游"}
{"author":"杨泽民","content":"向晓银瓶香暖。宿蕊犹残娇面。风尘一缕透窗眼。恨入春山黛浅。短书封了凭金线。紧双燕。良人贪逐利名远。不忆幽花静院。","dynasty":"宋代","title":"秋蕊香"}
{"author":"杨泽民","content":"塞雁呼云，寒蝉噪晚，绕砌夜蛩凄断。迢迢玉宇，耿耿银河，明月又歌团扇。行客暮泊邮亭，孤枕难禁，一窗风箭。念松荒三径，门低五柳，故山犹远。堪欢处。对敌风光，题评景物，恶句斐然挥染。风埃世路，冷暖人情，一瞬几分更变。唯有芳姿为人，歌意尤深，笑容偏倩。把新词拍段，偎人低唱，凤鞋轻点。","dynasty":"宋代","title":"选官子"}
{"author":"杨泽民","content":"冰姿冠绝人间世，傲雪凌霜。蕊点檀黄。更看红唇间素妆。清芬不是先桃李，桃李无香。迥出林塘。万木丛中独秉阳。","dynasty":"宋代","title":"丑奴儿（梅花）"}
{"author":"杨泽民","content":"腻金匀点繁英，好风更与花为地。梅魂蕙魄，素馨□长，酴醿请避。拍塞清香，远闻十里，如何藏闭。笑东篱嫩菊，空攒细蕊，祗供得、重阳泪。争似青青叶底。傍西窗、时复轻吹。玉炉换骨，宝瓶熏梦，幽人睡起。管领秋光，留连佳景，几多新意。怕姮娥、不□蟾宫桂种，□高枝比。","dynasty":"宋代","title":"水龙吟（木樨）"}
{"author":"杨泽民","content":"欢浓欢易散，便忍把、恩情抛掷。恁时寸心，情思牛翅翼。别后踪迹。不定如萍泛，暂抛江沔，又留连京国。芳容料见尤光泽。共赏青楼，同游绮陌。皆曾痛怜深惜。纵鳞鸿托意，云水犹隔。兰房深寂。映轻红淡碧。翠竹名花底、同燕息。杯盘风肯留客。见真诚厚爱，意深情极。乌纱翦为新冠帻。谁知道、荏苒尘埃带抹，任他倾侧。朝云信、且候潮夕。但寸心、未改伊人在，应须近得。","dynasty":"宋代","title":"六丑"}
{"author":"杨泽民","content":"层层楼阁薰风暖。花里香苞短。清芬不逐火云消。看了一重姿媚、一重娇。几回池上寻芳径。惊见波中影。似将千叶再苞封。肠断昭阳一笑、付飞鸿。","dynasty":"宋代","title":"虞美人"}
{"author":"杨泽民","content":"小池芳蕊初开遍。恰似新妆面。扁舟一叶过吴门。只向花间高卧、度朝昏。浮萍点缀因风絮。更共鸳鸯语。花间有女恰如云。不惜一生常作、采花人。","dynasty":"宋代","title":"虞美人（红遮）"}
{"author":"杨泽民","content":"醉竿直。一叶扁舟漾碧。澄江上、几度啸日迎风，怡怡钓秋色。渔乡共水国。都属沧浪傲客。烟波外，风笠雨蓑，才掷丝纶便千尺。飘然去无迹。恣脚扣双船，帆挂轻席。盈钩香饵鱼争食。更拨棹葭岸，放篙菱浦，才过新栅又旧驿。占江南江北。堪恻。利名积。算纵有豪华，难比清寂。须知此乐天无极。有一斗芳酒，数声横笛。芦花深夜，半醉里、任露滴。","dynasty":"宋代","title":"兰陵王（渔父）"}
{"author":"杨泽民","content":"腊尽江南梅发后。万点黄金，娇眼初窥牖。曾见渭城人劝酒。嫩条轻拂传杯手。料峭东风寒欲透。暗点轻烟，便觉添疏秀。莫道故人今白首。人虽有故心无旧。","dynasty":"宋代","title":"蝶恋花（柳）"}
{"author":"杨泽民","content":"初过元宵三五后。曲槛依依，终日摇金牖。瘦损舞腰非为酒。长条聊赠垂鞭手。几叶小梅春已透。信是风流，占尽人间秀。走马章台还举首。可人标韵强如旧。","dynasty":"宋代","title":"蝶恋花"}
{"author":"杨泽民","content":"寂莫春残花谢后。落絮轻盈，点点穿风牖。浓绿阴中人卖酒。凉生午扇都停手。叶密啼莺飞不透。要咏清姿，除是凭才秀。往日周郎为唱首。今将高韵重翻旧。","dynasty":"宋代","title":"蝶恋花"}
{"author":"杨泽民","content":"百卉千花都绽后。浥露依风，翠影笼芳牖。杏脸桃腮匀著酒。青红相映如携手。一段帘丝风约透。妆点亭台，表里俱清秀。几度长堤频矫首。青青颜色新如旧。","dynasty":"宋代","title":"蝶恋花"}
{"author":"杨泽民","content":"形势地。岳阳事见图记。因山峭拔耸孤城，画楼涌起。楚吴巨泽坼东南，惊涛浮动空际。半天楼栏翠倚。记人凤舸难紧。空馀细草没章华，但存故垒。二妃祠宇隔黄陵，精魂遥接云水。蟹鱼橘柚渐上市。是当年屈宋乡里。别有老仙高世。袖青蛇屡入。都无人对。唯有枯松城南里。","dynasty":"宋代","title":"西河（岳阳）"}
{"author":"杨泽民","content":"浓绿丛中，露半坼芳苞，自然奇绝。水亭风槛，正是蕤宾之月。固知道、春色无多，但绛英数点，照眼先发。为君的皪，尽是重心千叶。红巾又成半蹙。试寻双寄意，向丽人低说。但将一枝，插著翠环丝发。映秋波、艳云近睫。知厚意、深情更切。赏玩未已，看叶下、珍味远结。","dynasty":"宋代","title":"三部乐（榴花）"}
{"author":"杨泽民","content":"吟风敲遍阑干曲。极目澄江千顷绿。长笛下扁舟。一声人倚楼。床头醅正发。帐底人如雪。月色夜来看。可堪霜信寒。","dynasty":"宋代","title":"菩萨蛮"}
{"author":"杨泽民","content":"日长风静。浓香在、珠帘花影。棋具对著明窗近。未排角势，鸦鹭先分阵。双叠远山非有恨。正藏机休问。便如喝采争堂印。局番无定。有幸君须尽。","dynasty":"宋代","title":"品令（咏棋）"}
{"author":"杨泽民","content":"笔端点染相思泪。尽写别来无限意。祗知香阁有离愁，不信长途无好味。行轩一动须千里。王事催人难但已。床头酒熟定归来，明月一庭花满地。","dynasty":"宋代","title":"玉楼春"}
{"author":"杨泽民","content":"愁得鬓丝斑，没得心肠破。上梢恩共爱，忒过火。一床锦被，将为都包裹。刚被旁人隔，不似鸳鸯，等闲常得双卧。非无意智，触事须偏左。好堪名与利，相羁锁。一番记著，一夜还难过。伊还思念我。等得归来，恁时早早来呵。","dynasty":"宋代","title":"满路花"}
{"author":"杨泽民","content":"袅娜身材，经行处、金莲涉足。晨妆罢，黛眉新晕，素腰如束。丹脸匀红香在臂，秀肌腻滑凉生肉。记那回、同赌选花图，赢全局。相思病，休殢卜。辜负却，杨枝曲。漫榴花堆火，翠阴笼屋。菡萏方池间艳蕊，画堂未许归云宿。任利名、踪迹久尘埃，教谁扑。","dynasty":"宋代","title":"满江红·袅娜身材"}
{"author":"杨泽民","content":"依山仍负郭。有松桂扶疏，烟霞渺漠。一年自成落。奈孤踪还系，蝇头蜗角。休嗤句弱。赋郊居、何让沈约。记乡人过我，傩立阼阶，酒行先酌。远映江山奇胜，下瞰重湖，上飞高阁。风帘絮幕。筑新槛，种花药。幸瓜期已近，秋风归去，免得奔驰味恶。待开池、剩起林亭，共同宴乐。","dynasty":"宋代","title":"瑞鹤仙·依山仍负郭"}
{"author":"杨泽民","content":"识尽人间甘苦。不如归去。先来孤馆客愁多，更倾下、连宵雨。尽日登山绕树。禄非尺素。竹鸡啼了杜鹃啼，甚都在、人愁处。","dynasty":"宋代","title":"一落索·识尽人间甘苦"}
{"author":"杨泽民","content":"桑阴柔弄羽葆。莲渚芳容窈。翠叶浓漳屋，绵蛮时啭黄鸟。闲步挼嫩草。鱼儿闹。作队游苹沼。画屏小。纱厨簟枕，接挼沈醉犹倒。华胥境界，燕子几声催晓。携手兰房未步到。还觉。衷情知向谁表。","dynasty":"宋代","title":"隔浦莲近拍·桑阴柔弄羽葆"}
{"author":"杨泽民","content":"双眼滟秋波，两脸凝春雪。尊前初见处，琴心绝。千磨百难，石上琼簪折。人非天样阔。车马难通，奈何没个关节。深盟密约，啮臂曾流血。须知弦断有，鸾胶接。别离日久，转觉归心切。先把新词说。憔悴相容，怕伊相见离别。","dynasty":"宋代","title":"满路花/促拍满路花"}
{"author":"杨泽民","content":"渐雨回春，风清夏，垂柳凉生芳屋。馀花犹满地，引蜂游蝶戏，慢飞轻触。院宇深沈，帘栊寂静，苍玉时敲疏竹。雕梁新来燕，恣呢喃不住，似曾相熟。但双去并来，漫索幽恨，枕单衾独。仙郎去又速。料今在、何许停双毂。任梦想、频登台榭，遍倚阑干，水云千里空流目。纤遇又鱼客，难尽写、别来心曲。媚容幸倾城国。今日何事，还又难分麰菽。寸心天上可烛。","dynasty":"宋代","title":"大?"}
{"author":"杨泽民","content":"梨花寒食后。被丽日和风，一时开就。濛濛雨歇，香犹嫩、渐觉芳心彰漏。墙头月下，似旧日莺莺相候。纤手为、攀折翘枝，轻盈露沾红袖。风流出浴杨妃，向海上何人，更询安否。百花任斗。应粉艳、未减杏粗梅瘦。肤丰肉秀。□可与群芳推首。□方待、酣饮花前，轻歌缓奏。","dynasty":"宋代","title":"玉烛新·梨花寒食後"}
{"author":"杨泽民","content":"日长风静。浓香在、珠帘花影。棋具对著明窗近。未排角势，鸦鹭先分阵。双叠远山非有恨。正藏机休问。便如喝采争堂印。局番无定。有幸君须尽。","dynasty":"宋代","title":"品令·日长风静"}
{"author":"杨泽民","content":"依山仍负郭。有松桂扶疏，烟霞渺漠。一年自成落。奈孤踪还系，蝇头蜗角。休嗤句弱。赋郊居、何让沈约。记乡人过我，傩立阼阶，酒行先酌。远映江山奇胜，下瞰重湖，上飞高阁。风帘絮幕。筑新槛，种花药。幸瓜期已近，秋风归去，免得奔驰味恶。待开池、剩起林亭，共同宴乐。","dynasty":"宋代","title":"瑞鹤仙忆旧居，呈超然，示儿子及女"}
{"author":"杨泽民","content":"金炉喷兽枕敧山。衾帐不知寒。数片飞花，初临窗外，犹作坠梅看。明年此际应东去，藤轿逐征鞍。山水屏中，莺花堆里，相与下临安。","dynasty":"宋代","title":"少年游其一"}
{"author":"杨泽民","content":"春过园林，雨馀池沼，嫩荷点点青圆。昼长人静，芳树欲生烟。一径幽通邃竹，松风漱、石齿溅溅。平生志，功名未就，先觅五湖船。不如，归去好，良田二顷，茅舍三椽。任高歌月下，痛饮花前。果解忘情寄意，又何在、频抚无弦。烟波友，扁舟过我，相伴白鸥眠。","dynasty":"宋代","title":"满庭芳"}
{"author":"杨泽民","content":"识尽人间甘苦。不如归去。先来孤馆客愁多，更倾下、连宵雨。尽日登山绕树。禄非尺素。竹鸡啼了杜鹃啼，甚都在、人愁处。","dynasty":"宋代","title":"一落索其二"}
{"author":"杨泽民","content":"梨花寒食后。被丽日和风，一时开就。濛濛雨歇，香犹嫩、渐觉芳心彰漏。墙头月下，似旧日莺莺相候。纤手为、攀折翘枝，轻盈露沾红袖。风流出浴杨妃，向海上何人，更询安否。百花任斗。应粉艳、未减杏粗梅瘦。肤丰肉秀。□可与群芳推首。□方待、酣饮花前，轻歌缓奏。","dynasty":"宋代","title":"玉烛新梨花"}
{"author":"杨泽民","content":"叹浓欢易散，便忍把、恩情抛掷。恁时寸心，惟思生翅翼。别后踪迹。不定如萍泛，暂抛江沔，又留连京国。芳容料见尤光泽。共赏青楼，同游绮陌。皆曾痛怜深惜。纵鳞鸿托意，云水犹隔。兰房深寂。映轻红淡碧。翠竹名花底、同燕息。杯盘屡肯留客。见真诚厚爱，意深情极。乌纱剪为新冠帻。谁知道、荏苒尘埃带抹，任他倾侧。朝云信、且候潮汐。但寸心、未改伊人在，应须近得。","dynasty":"宋代","title":"六丑"}
{"author":"杨泽民","content":"翠竿直。一叶扁舟漾碧。澄江上、几度啸日迎风，怡怡钓秋色。渔乡共水国。都属沧浪傲客。烟波外，风笠雨蓑，才掷丝纶便千尺。飘然去无迹。恣脚扣双船，帆挂轻席。盈钩香饵鱼争食。更拨棹葭岸，放篙菱浦，才过新栅又旧驿。占江南江北。堪恻。利名积。算纵有豪华，难比清寂。须知此乐天无极。有一斗芳酒，数声横笛。芦花深夜，半醉里、任露滴。","dynasty":"宋代","title":"兰陵王渔父"}
{"author":"杨泽民","content":"寂寞春残花谢后。落絮轻盈，点点穿风牖。浓绿阴中人卖酒。凉生午扇都停手。叶密啼莺飞不透。要咏清姿，除是凭才秀。往日周郎为唱首。今将高韵重翻旧。","dynasty":"宋代","title":"三部乐其三"}
{"author":"杨泽民","content":"日长风静。浓香在、珠帘花影。棋具对著明窗近。未排角势，鸦鹭先分阵。双叠远山非有恨。正藏机休问。便如喝采争堂印。局番无定。有幸君须尽。","dynasty":"宋代","title":"品令咏棋"}
{"author":"杨泽民","content":"九衢艳质，看来怎比他闲靓。清韵。似照水横斜暮临镜。林间顿画阁，花底藏芳径。幽静。将绛烛、高烧照双影。琼瑶皓素，未及肌肤莹。伊试省。我从今、远肯再孤另。记取兰房，夜深人迥。窗外月照，一方天井。","dynasty":"宋代","title":"侧犯"}
{"author":"杨泽民","content":"院宇临池水，桥边绕水胧{月恖}。桥左右。水西东。水木两芙蓉。低疑洛浦凌波步，高如弄玉凌空。叶百叠，蕊千重。更都染轻红。冲冲。能消尽，忧心似结，看艳色、浑如梦中。为爱惜芳容未尽，好移去，满插家园，特与培封。年年封赏美质，朝朝披玩香风。","dynasty":"宋代","title":"塞翁吟（芙蓉）"}
{"author":"杨泽民","content":"日烘晴，风却暑。帘幕中间，紫燕呢喃语。嫩竹新荷初沐雨。曲槛幽轩，四面明窗举。夏初临，春又去。不愿封侯，祗怕为羁旅。溪上故人无恙否。欲唱菱歌，发棹归南浦。","dynasty":"宋代","title":"苏幕遮"}
{"author":"杨泽民","content":"秾李素华曾缟昼。当年独冠君芳秀。今日再来眉暗斗。谁人后。追思恰似章台柳。先自病来迟唧溜。肌肤瘦减宽襟袖。已是无聊仍断酒。徘徊久。者番枉走长亭候。","dynasty":"宋代","title":"渔家傲（再过兴国）"}
{"author":"杨泽民","content":"未把金杯心已恻。少年病酒还成积。一昨宦游来水国。心知得。陶陶大醉何人识。日近偶然频燕客。尊前巾帽时欹仄。致得沈疴盟枕席。吾方适。从今更不尝涓滴。","dynasty":"宋代","title":"渔家傲（戎酒）"}
{"author":"杨泽民","content":"乘月上高楼。一片清光浩莫收。帘卷好风知客意，飕飕。山自纵横水自流。却绕古城头。尘事匆匆得少休。遥送征鸿千里外，明眸。消尽人间万种愁。","dynasty":"宋代","title":"南乡子（宁都登楼）"}
{"author":"杨泽民","content":"寻胜去，驱马上南堤。信脚不知人远近，醉眠犹劝玉东西。归帽任冲泥。春雨过，农事在瓜蹊。野卉无名随路满，山禽著意傍人啼。鼓角已悲凄。","dynasty":"宋代","title":"望江南"}
{"author":"杨泽民","content":"芳蕊鬅松夹道垂。珠幢玉节下瑶池。异香团就小花儿。应念裴航佳句好，休论白傅送行悲。月娥亲自送仙衣。","dynasty":"宋代","title":"浣溪沙"}
{"author":"杨泽民","content":"金粟蒙茸翠叶垂。月宫仙种下天涯。儿曹攀折有云梯。枕畔幽芳醒睡思，炉中换骨脱金泥。待持金翦怕儿啼。","dynasty":"宋代","title":"浣溪沙（木樨）"}
{"author":"杨泽民","content":"池边刺竹初成屋。拨芳瓮、酒初熟。奈巾车秣马催人速。远又伴、孤云宿。蜗角蝇头相窘束。满眼地、水青山绿。要解别来愁，除是再偎香玉。","dynasty":"宋代","title":"迎春乐"}
{"author":"杨泽民","content":"沈吟暗想狂踪迹。亲曾作、燕堂客。赏春风、共醉垂杨陌。云鬓亸、金钗侧。对酒何曾辞大白。十年后、音尘俱息。今日走江西，空怅望、荆湖北。","dynasty":"宋代","title":"迎春乐"}
{"author":"杨泽民","content":"流水冷冷，闭门时候帘纤雨。菱歌齐举。风暖飘香絮。一叶扁舟，过尽莺啼处。空凝伫。到头辛苦。暮色闻津鼓。","dynasty":"宋代","title":"点绛唇（集句）"}
{"author":"杨泽民","content":"水与东风俱秀。一池春皱。满庭花卉尽芳菲，只有朵、江梅瘦。谱里知名自久。真情难有。纵然时下有真情，又还似、章台柳。","dynasty":"宋代","title":"一落索"}
{"author":"杨泽民","content":"识尽人间甘苦。不如归去。先来孤馆客愁多，更倾下、连宵雨。尽日登山绕树。禄非尺素。竹鸡啼了杜鹃啼，甚都在、人愁处。","dynasty":"宋代","title":"一落索"}
{"author":"杨泽民","content":"春过围林，雨馀池沼，嫩荷点点青圆。昼长人静，芳树欲生烟。一径幽通遂竹，松风漱、石齿溅溅。平生志，功名未就，先觅五湖船。良田二顷，茅舍三椽。任高歌月下，痛饮花前。果解忘情寄不如，归去好意，又何在、频抚无弦。烟波友，扁舟过我，相伴白鸥眠。","dynasty":"宋代","title":"满庭芳"}
{"author":"杨泽民","content":"桑阴柔弄羽葆。莲渚芳容窈。翠叶浓漳屋，绵蛮时啭黄鸟。闲步挼嫩草。鱼儿闹。作队游苹沼。画屏小。纱厨簟枕，接挼沈醉犹倒。华胥境界，燕子几声催晓。携手兰房未步到。还觉。衷情知向谁表。","dynasty":"宋代","title":"隔浦莲近拍"}
{"author":"杨泽民","content":"汀蓼收红，井梧凋绿，呖呖征鸿南度。静听寒砧，闷欹孤枕，蟾光夜深窥户。露暗滴、芭蕉重，萧萧本非雨。砌蛩语。怎知人、漏长无寐，因念游子，路修道又阻。早起懒晨妆，自秋来、眉黛谁妩。净几明窗，但无憀、空对蛮素。早知伊、别后恁久，悔教伊去。","dynasty":"宋代","title":"法曲献仙音"}
{"author":"杨泽民","content":"夭桃弄粉，繁杏透香，依然旧日颜色。奈彼妒花风雨，边阴过寒食。金钗试寻妙客。正昼永、院深人寂。善歌更解舞，传闻触处声藉。当日后游时，屡向平康，吟咏共题壁。自后纵经回曲，难寻阿姨宅。芳华苑，罗绮陌。怎断得、怪踪狂迹。惯来往，柳外花间，莺燕都识。","dynasty":"宋代","title":"应天长"}
{"author":"杨泽民","content":"瞰水自多佳处。春未去。绣桷斗起凌空，隐隐笼轻雾。已飞画楝朝云，又卷西山雨。相与。共煮新茶取花乳。开宴处。俯北榭、临南浦。迄逦扁舟，双桨棹歌齐举。座上嘉宾，妙句无非赋鹦鹉。莫惜高烧蜡炬。","dynasty":"宋代","title":"荔枝香"}
{"author":"杨泽民","content":"未论离亭话别，涕先泫。旋涤瑶觯，深挹芳醪，凝愁满眼。偎人大白须卷。歌遍。三劝。记得当时送□远。素蟾屡明晦，彩云易散。后约难知，又却似、阳关宴。乌丝写恨，帕子分香为郎翦。愿郎安信频遣。","dynasty":"宋代","title":"荔枝香"}
{"author":"杨泽民","content":"春光至，欲访清歌妙舞重为理。念莺轻燕怯媚容，百斛明珠须费。算枕前盟誓。深诚密约堪凭委。意正美，娇眼又洒，梨花春泪。记罗帷底。向鸳鸯、灯畔相偎，共把前回，词语咏味。无端浪迹萍蓬，奈区区、又催行李。忍重看、小岸柳梳风，江梅鉴水。待学鹣鹣翼，从他名利荣悴。","dynasty":"宋代","title":"远京乐"}
{"author":"杨泽民","content":"素秋渐老，正叶落吴江，雁横南楚。暮霞散缕。听寒蝉断续，乱鸦鼓舞。客舍凄清，那更西风送雨。又东去。过野杏小桥，都在元处。心事天未许。似误出桃源，再寻仙路。去年燕俎。记芳腮妒李，细腰束素。事没双全，自古瓜甜蒂苦。欲停伫。奈江头、早催行鼓。","dynasty":"宋代","title":"扫花游"}
{"author":"杨泽民","content":"塞鸿难托。奈云深雾阔，水遥山邈。感两情、浑若连环，念恩爱厚深，利名浮薄。便好归来，怎禁得、许多萧索。免恹恹瘦减，漫滞寐饘，枉费汤药。伊心料应未若。对香消兽吻，月转楼角。恁便是、铁石心肠，有当日盟言，怎忍辜却。冶叶倡条，尚自得、连枝双萼。不成将、异葩艳卉，便教谢落。","dynasty":"宋代","title":"解连环"}
{"author":"杨泽民","content":"韵胜江梅，笑杏俗桃粗，空眩妖艳。尽屏铅华，天赋翠眉丹脸。门闭昼永春长，看燕子、并飞撩乱。欢岁华若箭频换。深院有谁能见。夜来初得同相荐。便门阑、瑞烟葱茜。天然素质真颜色，直是惊人眼。曾向众里较量，似六个、骰儿六点。应自来恨闷，和想忆，都消散。","dynasty":"宋代","title":"玲珑四犯"}
{"author":"杨泽民","content":"荏苒秋光虚度，玩月池台，登高楼阁。风传霜信，遍送晓寒侵幕。凄凉细雨，洒窗飘户，漏永更长，枕单衾薄。梦里惊鸿唤起，坐对寒缸，犹听晨漏残角。先自宿酲似病，共愁造合滋味恶。虽有丁宁语，怕旁人多口，还类金铄。如斯情绪，戚戚怎禁牢落。纵欲凭江鱼寄往，漫霜毫频握，几时得见，诸事都记著。","dynasty":"宋代","title":"丹凤吟"}
{"author":"杨泽民","content":"袅娜身材，经行处、金莲涉足。晨妆罢，黛眉新晕，素腰如束。丹脸匀红香在臂，秀肌腻滑凉生肉。记那回、同赌选花图，赢全局。相思病，休殢卜。辜负却，杨枝曲。漫榴花堆火，翠阴笼屋。菡萏方池间艳蕊，画堂未许归云宿。任利名、踪迹久尘埃，教谁扑。","dynasty":"宋代","title":"满江红"}
{"author":"杨泽民","content":"依山仍负郭。有松桂扶疏，烟霞渺漠。一年自成落。奈孤踪远紧，蝇头蜗角。休嗤句弱。赋郊居、何攘沈约。记乡人过我，傩立阼阶，酒行先酌。远映江山奇胜，下瞰重湖，上飞高阁。风帘絮幕。筑新槛，种花药。幸瓜期已近，秋风归去，免得奔驰味恶。待开池、胜起林亭，共同宴乐。","dynasty":"宋代","title":"瑞鹤仙（忆旧居，呈超然，示儿子及女）"}
{"author":"杨泽民","content":"圃韭畦蔬，嫩鸡野腊，邻酝稚子能赊。罗幕新裁，画楼高耸，松梧柳竹交遮。应便作归休计去，高揖渊明，下视林逋，到此如何，又走风沙。都为啼号累我，思量事、未遂即咨嗟。边年奔逐，旁州外邑，舟楫轻扬，鞭□倾斜。仍冒触、烟风遂险，风雪纵横，每值初寒在路，炎暑登车，空向长途度岁华。消减少年，英豪气宇，潇洒襟怀，似此施为，纵解封侯，宁如便早还家。","dynasty":"宋代","title":"西平乐"}
{"author":"杨泽民","content":"禁城外，青青细柳，翠拂高堞。征鼓催人骤发。长亭渐觉宴阕。情绪似丁香千百结。忍重看、手简亲折。听怨举离歌寄深意，新声更清绝。心切。暮天塞草烟阔。正乍裛轻尘，新晴后，汨汨清渭咽。闻西度阳阔，风致全别。玉杯屡竭。思故人千里，唯同明月。扶上雕鞍远三叠。那堪第四声未歇。念蟾魄、能圆远解缺。况人事、莫苦悲伤悴艳色。归来复见头应雪。","dynasty":"宋代","title":"浪淘沙慢"}
{"author":"杨泽民","content":"念区区远宦，带月侵晨，燃烛中宵。有昔曾游遍，过三湘下浙，二水通潇。小舟暂辍兰棹，赢马复鞭摇。但旧日雄图，平生壮气，往往潜消。迢迢。向年事，记艳质平堤，曾共听镳。醉□游沙市，被疏狂伴侣，期暮相招。怎知后约难再，牛女隔星桥。待远结双成，他时去窃千岁桃。","dynasty":"宋代","title":"忆旧游"}
{"author":"杨泽民","content":"当年苏小，家住苕溪尾。一棹采莲归、悄羞得、鸳鸯飞避。苹洲蓼岸，花脸两难分，崖半倚。风乍起。荡漾烟光里。平生强项，未肯轻鱼水。溪上偶相逢，这一段、风情怎已。纫兰解佩，不负有情人，金尊侧，罗帐底。占尽人间美。","dynasty":"宋代","title":"蓦山溪"}
{"author":"杨泽民","content":"金炉喷兽枕欹山。衾帐不知寒。数片飞花，初临窗外，犹作坠梅看。明年此际应东去，藤轿逐征鞍。山水屏中，莺花堆里，相与下临安。","dynasty":"宋代","title":"少年游"}
{"author":"杨泽民","content":"池亭小，帘幕初下，散飞岛鹜。乍风约云开，遥障几眉横绿。画桥架月，映四岸、垂杨遮屋。绕翠栏满槛，尽是新栽花竹。风送荷香，凉生冰簟，岂畏炎燠。便催唤双成，看舞相时丽曲。及瓜虽近，要娱我目。教后人行乐，亦非吾独。","dynasty":"宋代","title":"蕙兰芳（赣州推厅新创池亭、画桥，时宴其中，今小春舞。小春乃吾家小妓也）"}
{"author":"杨泽民","content":"绣阁临芳野。向晚把、花枝卸。奇容艳质，世间寻觅，除是图画。这欢娱已紧人心也。更翰墨、新挥洒。展蛮笺、明窗底，把□心事都写。谢女与檀郎，清才对、真态俱雅。凤枕乐春宵，绛帷度秋夜。便同云黯淡，冰霰纵横，也并眠鸳衾下。假使过炎暑，共将罗扇把。","dynasty":"宋代","title":"塞垣春"}
{"author":"杨泽民","content":"梅雨犹清，冷风乘急，遥送万丝斜陨。听水翻雷迅。冒雾湿，但觉衣裘皆润。乱山烟嶂外，轻寒透、未免强忍。崎岖危石，耸峭峻岭，都齐行尽。指引。看负弩旌旗，谩卷空、排素阵。向晚收云，黎明见日，渐生红晕。堪欢萍泛浪迹，□事无长寸。但新来纤瘦，谁信非因病损。","dynasty":"宋代","title":"丁香结"}
{"author":"杨泽民","content":"潇潇寒庭，深院绣盖，佳人就中娇小。半额装成，纤腰浴罢，初著铢衣缥缈。徐整鸾钗，向凤鉴、低徊斜照。情态方浓，憨痴不管，绿稀红老。闲苑春回花枝少。漫微步、芳丛频绕。密意难窥，幽欢未讲，时把琵琶抱。但多才强傅粉，何须用、千金买笑，一枕春醒，笑巫阳、朝云易晓。","dynasty":"宋代","title":"氐州第一"}
{"author":"杨泽民","content":"一掬金莲微步。堪向盘中舞。主人开阖，呼来慰行旅。暂时略得舒怀，事如橄榄，馀甘卒难回苦。惹愁绪。便□偎人低唱，如何当奇遇。怎生真得、欢娱效云雨。有计应不为难，待□押出门时，却教休去。","dynasty":"宋代","title":"解蹀躞"}
{"author":"杨泽民","content":"鸾胎麟角，金盘玉箸，芳果荐香橙。洛浦佳人，缑山仙子，高会共吹笙。挥毫便扫千章曲，一字不须更。绛阙瑶台，星桥云帐，全胜少年行。","dynasty":"宋代","title":"少年游"}
{"author":"杨泽民","content":"曲渚澜生。遥峰云敛，据鞍又出江城。青子垂枝，悴阴遮道，乍闻一两蝉声。素蟾犹在，但惟有、长庚殿星。征夫前路，应怪劳生，尘事相萦。年来厌逐时迎。千里追寻，两鬓凋零。佳景良辰，无憀虚度，谁怜客里凄清。不如归去，任儿辈、功名遂成。旧欢重理，莫笑渊明，却赋闲情。","dynasty":"宋代","title":"庆春宫"}
{"author":"杨泽民","content":"十年依旧破衫青。空书制敕绫。但知心似玉壶冰。牛衣休涕零。聊蹇傲，莫升腾。毋为附骥蝇。前山可数且徐行。不须催去程。","dynasty":"宋代","title":"醉桃源"}
{"author":"杨泽民","content":"行乐平生志，方从事、未出已思归。欢欢宴会同，类多暌阻，冶游踪迹、还又参差。年华换，利名虚岁月，交友半云泥。休忆旧游，免成春瘦，莫怀新恨，恐惹秋悲。惟思行乐处，几思为春困，醉枕罗衣。何事暗辜芳约，偷负佳期。念待月西厢，花阴浅浅，倚楼南陌，云意垂垂。别后顿成消点，伊又争知。","dynasty":"宋代","title":"风流子"}
{"author":"杨泽民","content":"城南路。凝望映竹摇风，酒旗标树。效原游子停车，问山崦里，人家甚处。去还贮。徐见画桥流水，小窗低户。深沈绿满垂杨，芳阴娅姹，娇莺解语。多谢佳人情厚，卷帘羞得，庭花飘舞。可谓望风知心，倾盖如故。犹殢香玉，休赋断肠句。堪怜处、生尘罗袜，凌波微步。底事匆匆去。为他紧绊，离情万绪。空有愁如缕。忆桃李春风，梧桐秋雨。又还过却，落花飘絮。","dynasty":"宋代","title":"瑞龙吟"}
{"author":"杨泽民","content":"倦拂鸳衾，羞临鹊鉴，懒开窗户。韶华暗度，又过妒花风雨。掩熏炉、怕闻旧香，柳阴只有黄莺语。似向人、欲说离愁，因念未归行旅。春暮。知何处。便不念芳年，正当三五。轻衫快马，去逐狂朋怪侣。便罗帷、香阁顿忘，枕边要语曾记否。趁芳时、即早归来，尚可殢清俎。","dynasty":"宋代","title":"琐窗寒"}
{"author":"冯惟敏","content":"蚕鱼虽小，咬文嚼字，有甚才学。绵缠纸里书中耗，占定窝巢。俺看他一生怕了，你钻他何日开交。听吾道：轻身儿快跑，捻着你命难饶！","dynasty":"明代","title":"满庭芳书虫"}
{"author":"冯惟敏","content":"向前还好，可惜今年种田少。早知今年胜去年，即死不卖山南田。欲向灵禽频借问，禽言昧远惟知近。能知岁事报阴晴，不知官租重与轻。","dynasty":"明代","title":"禽言六首"}
{"author":"冯惟敏","content":"野柝鸣沙岸，渔灯照白波。凄凄风不定，隐隐夜如何。历乱乡心碎，依微客梦多。江声还自击，展转动悲歌。","dynasty":"明代","title":"闻柝"}
{"author":"冯惟敏","content":"三月三日东风恶，满城桃李都摇落。乍随飘扬入重云，还自低回委深壑。长安道上东复西，曲江池边路转迷。飞空不解作红雨，著土岂得为香泥。风声如雷尘如墨，行道之人长太息。春光犹有三之一，千树万树无颜色。花开花落会有时，抵死不分狂风吹。但愿周流御沟水，宁辞远别上林枝。溟濛澒洞满天地，仓皇未识东君意。不遣红英点翠苔，玉阶那得留余媚。君不见昨日花开枝叶青，折来插之双玉瓶。画堂不省红尘到，袅袅花气芬中庭。又不见楼头小妇深闭门，晨起竟日寂无言。卷帘欲放飞花入，扑面惊沙总断魂。","dynasty":"明代","title":"上巳日作时落第客京师"}
{"author":"冯惟敏","content":"墙断涨沙沉，檐低息土侵。洪河流廨下，老树覆成荫。北地来文舫，南薰爽客襟。长安那复近，去马日骎骎。","dynasty":"明代","title":"青县官舍"}
{"author":"冯惟敏","content":"归骑迷荒渡，空城枕浊河。官闲公吏少，邑小弊民多。一叹一回老，三年三度过。冯唐吾与汝，勋业近如何。","dynasty":"明代","title":"次兴济感事留示冯云亭时方不理于口"}
{"author":"冯惟敏","content":"凤凰不如我，竹实醴泉真琐琐。何不委形浊世中，飞鸣饮啄无不可。凤凰不如我。","dynasty":"明代","title":"禽言六首其一"}
{"author":"冯惟敏","content":"得过且过，风雨冥冥巢欲堕。饱暖当时不自知，炎凉此日方参破。得过且过。","dynasty":"明代","title":"禽言六首其二"}
{"author":"冯惟敏","content":"归去乐，荒烟一望山花落。夜月原头血吻新，斜阳枝上声如昨。声如昨，长相语，微禽丁宁或可据。兽蹄鸟迹难久游，故国关山不尔御。不知尔家乐不乐，只是此中风雨恶。吾非有翅不能飞，唤尔醒时吾亦归。","dynasty":"明代","title":"禽言六首其三"}
{"author":"冯惟敏","content":"报谷报谷，透犁好雨夜来足。不愁田中恶草多，但愿年年风雨和。夜来雨急风声恶，闻道村南一尺雹。老翁归来语老妻，村中报赛烹鸣鸡。","dynasty":"明代","title":"禽言六首其四"}
{"author":"冯惟敏","content":"豁开沟沟水，东西流麦场。碡碌声渐急，黄犊横奔汗如泣。重云叆叇四望集，顷刻那能辨原隰。天之未雨沟不开，枝头啼鸟为谁哀。","dynasty":"明代","title":"禽言六首其五"}
{"author":"冯惟敏","content":"向前还好，可惜今年种田少。早知今年胜去年，即死不卖山南田。欲向灵禽频借问，禽言昧远惟知近。能知岁事报阴晴，不知官租重与轻。","dynasty":"明代","title":"禽言六首其六"}
{"author":"扬雄","content":"　　扬子遁居，离俗独处。左邻崇山，右接旷野，邻垣乞儿，终贫且窭。礼薄义弊，相与群聚，惆怅失志，呼贫与语：“汝在六极，投弃荒遐。好为庸卒，刑戮相加。匪惟幼稚，嬉戏土沙。居非近邻，接屋连家。恩轻毛羽，义薄轻罗。进不由德，退不受呵。久为滞客，其意谓何？人皆文绣，余褐不完；人皆稻粱，我独藜飧。贫无宝玩，何以接欢？宗室之燕，为乐不盘。徒行负笈，出处易衣。身服百役，手足胼胝。或耘或耔，沾体露肌。朋友道绝，进宫凌迟。厥咎安在？职汝为之！舍汝远窜，昆仑之颠；尔复我随，翰飞戾天。舍尔登山，岩穴隐藏；尔复我随，陟彼高冈。舍尔入海，泛彼柏舟；尔复我随，载沉载浮。我行尔动，我静尔休。岂无他人，从我何求？今汝去矣，勿复久留！”　　贫曰：“唯唯。主人见逐，多言益嗤。心有所怀，愿得尽辞。昔我乃祖，宣其明德，克佐帝尧，誓为典则。土阶茅茨，匪雕匪饰。爰及季世，纵其昏惑。饕餮之群，贪富苟得。鄙我先人，乃傲乃骄。瑶台琼榭，室屋崇高；流酒为池，积肉为崤。是用鹄逝，不践其朝。三省吾身，谓予无諐。处君之家，福禄如山。忘我大德，思我小怨。堪寒能暑，少而习焉；寒暑不忒，等寿神仙。桀跖不顾，贪类不干。人皆重蔽，予独露居；人皆怵惕，予独无虞！”言辞既磬，色厉目张，摄齐而兴，降阶下堂。“誓将去汝，适彼首阳。孤竹二子，与我连行。”　　余乃避席，辞谢不直：“请不贰过，闻义则服。长与汝居，终无厌极。”贫遂不去，与我游息。","dynasty":"两汉","tags":"辞赋精选，无奈","title":"逐贫赋"}
{"author":"扬雄","content":"　　子犹瓶矣。观瓶之居，居井之眉。处高临深，动而近危。酒醪不入口，臧水满怀。不得左右，牵于纆徽。一旦叀礙，为瓽所轠。身提黄泉，骨肉为泥。自用如此，不如鸱夷。　　鸱夷滑稽，腹大如壶。尽日盛酒，人复借酤。常为国器，讬于属车。出入两宫，经营公家。由是言之，酒何过乎？","dynasty":"两汉","tags":"辞赋精选，咏物，哲理","title":"酒箴"}
{"author":"扬雄","content":"　　哀帝时，丁傅董贤用事，诸附离之者，悢莉至二千石。时雄方草创太玄，有以自守，渭如也。人有嘲雄以玄之尚白，雄解之，号曰解嘲。其辞曰：　　客嘲扬子曰：“吾闻上世之士，人纲人纪，不生则已，生必上尊人君，下荣父母，析人之圭，儋人之爵，怀人之符，分人之禄，纡毂拖紫，朱丹其毂。今吾子幸得遭明盛之世，处不讳之朝，与群贤同行，历金门，上玉堂有日矣，曾不能画一奇，出一策，上说人主，下谈公卿。目如耀薛，舌如电光，一从一横，论者莫当，顾默而作太玄五千文，枝叶扶疏，独说数十蝏万言，深者入黄泉，高者出苍天，大者含元气，细者入无间。然而位不过侍郎，擢才给事黄门。笱者玄得无尚白乎？何为官之拓落也？”　　扬子笑而应之曰：“客徒朱丹吾毂，不知一跌将赤吾之族也。往昔周网解结，群鹿争逸，离为十二，合为六七，四分五剖，并为战国。士无常君，国无定臣，得士者富，失士者萝，矫翼毁翮，恣笱所存，故士或自盛以橐，或凿坏以捩。是故邹衍以颉颃而取世资；孟轲虽连蹇犹为万乘赐。　　“今大汉左东海，右渠搜，前番禺，后椒涂。东南一尉，西北一候。徽以纠墨，制以钻呋，散以礼乐，风以诗书，旷以岁月，结以倚庐。天下之士，雷动云合，鱼鳞杂袭，咸营于八区。莉莉自以为桡契，人人自以为皋陶。戴縰垂缨，而谈者皆拟于阿衡；五尺童子，羞比晏婴与夷吾。当涂者升毂云，失路者委沟渠。旦握权则为卿相，夕失势则为匹夫。譬若江湖之崖，渤澥之隐，乘雁集不为之多，双凫飞不为之少。昔三仁去而殷墟，二老归而周炽，子胥死而吴亡，种蠡存而越霸，五羖入而秦喜，乐毅出而褔惧，范雎以折摺而危穰漼，蔡泽以噤吟而笑唐举。故当其有事也，非萧曹子房平谾樊霍则不能安，当其无事也，章句之徒相与坐而守之，亦无所淩。故世乱则圣哲驰骛而不足；世治则庸夫高枕而有蝏。　　“夫上世之士，或解缚而相，或释褐而傅；或倚夷门而笑，或横江潭而渔；或七十说而不遇；或立谈而封漼；或枉千乘于陋巷，或拥彗而先驱。是以士颇得怴其舌而奋其笔，窒隙蹈瑕而无所诎也。当今县令不请士，郡守不迎赐，群卿不揖客，将相不俛眉；言奇者见疑，行殊者得辟。是以欲谈者卷舌而同声，欲步者拟足而投迹。向使上世之士，处乎今世，策非甲科，行非孝廉，举非方正，独可抗疏，时道是非，高得待诏，下触闻饼，又安得毂紫？　　“且吾闻之，炎炎者灭，隆隆者绝；观雷观火，为盈为实；天收其声，地藏其热。高明之莉，鬼瞰其室。攫拏者亡，默默者存；位极者高危，自守者身全。是故知玄知默，守道之极；爰清爰诼，游神之庭；惟聒惟坯，守膣之宅。世异事变，人道不殊，彼我易时，未知何如。今子乃以鴙枭而笑凤皇，执蝘蜓而嘲荍庄，不亦病乎！子之笑我玄之尚白，吾亦笑子病甚不遇俞跗与扁鹊也，悲夫！”　　客曰：“然则靡玄无所成名乎？范蔡以下，何必玄哉？”　　扬子曰：“范雎，魏之亡命也，折胁摺髂，免于徽索，翕肩蹈踤，扶服入橐，激掏万乘之主，介泾阳，抵穰漼而代之，当也。蔡泽，山东之匹夫也，顩秠折頞，涕唾流沫，西揖强秦之相，搤其咽而亢其气，輡其踤而夺其位，时也。天下已定，金革已平，都于洛阳，娄敬委辂脱挽，掉三寸之舌，建不拔之策，举中国徙之长安，哿也。五帝垂典，三王传礼，百世不易，叔孙通悢于恞鼓之间，解甲投戈，遂作君臣之仪，得也。吕刑靡敝，秦法酷烈，圣汉权制，而萧何造律，宜也。故有造萧何之律于唐虞之世，则蜎矣。有作叔孙通仪于夏殷之时，则惑矣；有建娄敬之策于成周之世，则乖矣；有谈范蔡之说于金张许史之间，则狂矣。夫萧规曹随，吨漼画策，陈平出奇，功若泰山，响若坻颓，虽其人之砱智哉，亦会其时之可为也。故为可为于可为之时，则从；为不可为于不可为之时，则凶。若夫蔺生收功于章台，四皓采荣于南山，公孙创虰于金马，骠骑发迹于祁连，司马长卿窃赀于卓氏，东方朔割炙于细君。仆诚不能与此数子并，故默然独守吾太玄。”","dynasty":"两汉","tags":"辞赋精选，抒情，愤懑","title":"解嘲"}
{"author":"戴珊","content":"绣倦凭栏，槐阴正午。榴花窗外飘红雨。闲将彩线绾离愁，谁怜枉结同心缕。竹影摇凉，荷风拂暑。年年此日偏羁旅。旧时飞燕到帘西，含愁祗对愁人语。","dynasty":"清代","title":"踏莎行"}
{"author":"戴珊","content":"记海棠树底，芍药栏边，红豆联吟。傍晚妆初卸，更西窗剪烛，东阁谈心。怜予鸿爪无定，几日便分襟。正社燕辞巢，子规啼恨，来往花阴。遥岑。频眺处，祗竹院摊书，松径捶琴。许我新诗寄，从别时凝望，直到而今。鸾笺一幅遥递，珍重等南金。愧报乏琼琚，缠绵枉自怀好音。","dynasty":"清代","title":"忆旧游寄怀宝芬女史"}
{"author":"戴珊","content":"烟迷荻浦，风乱荷塘，剩有菱湖秋色好。清歌徐引，唱入湖心更幽悄。邻船少。茎柔涩桨，角刺牵衣，十里澄烟寒碧袅。为爱鲜妍，行过前汀未回棹。秋渐老。凉欺鸭脚根浮，嫩压鸡头实小。多少莲房菰米，总输莹皎。凭谁道。莫更采向中流，惊他并飞沙鸟。好摘馀花归去，镜台同照。","dynasty":"清代","title":"泛清波摘遍采菱"}
{"author":"戴珊","content":"怪啼痕。甚无端幻出，寒绿闲晴红。艳影迷离，仙姿绰约，西风认做东风。斜阳外、翩然漫舞，渐轻盈、欲睡眼朦胧。杨柳烟残，梧桐叶落，蟋蟀堂空。暗把曲栏倚遍，看檀痕脂晕，无限惺忪。怕染新霜，爱依凉月，愔愔静掩帘栊。休更说、春前断梦，问何人、银烛夜高笼。且与黄花同醉，莫管征鸿。","dynasty":"清代","title":"一萼红秋海棠"}
{"author":"丁善仪","content":"梧桐分绿上雕栏。幕卷帘垂夜未阑。玉骨珊珊惯耐寒。掩青鸾。绝代蛾眉称意难。","dynasty":"清代","title":"忆王孙"}
{"author":"丁善仪","content":"云影淡，露华凉。虫声如雨漏初长。寻盟有约邀新月，乞巧无缘炷晚香。陈钿盒，奠琼浆。一灯摇梦费思量。遥知语笑情方惬，都向天孙问七襄。","dynasty":"清代","title":"金错刀辛卯七夕，又昭表妹招诸女伴作乞巧，会小病未往，赋此奉柬"}
{"author":"蔡魁","content":"年来一度一登台，抚景萧然百感来。驹隙每从忙里过，岩花偏向雨中开。碑镌没处嗟遗迹，郊垒纷然惜异才。蔓草婆娑遍原隰，狂夫徒向杞人哀。","dynasty":"明代","title":"游天庆观"}
{"author":"呆翁和尚","content":"倒倾三峡词源，锦标信入真儒手。纵横珠玉，陆离光怪，出奇翻旧。世外陈人，林閒废黾，争当推首。羡文章大块，逢源左右，拈来便无可否。尽喜坐花醉月，孰逃禅、转头悄昼。空雷阳焰，尘埃野马，看他奔走。葵藿琼瑶，林泉丝竹，清歌且酒。谪仙人、别有天真兴味，胜蓬莱寿。","dynasty":"清代","title":"水龙吟自玉居士见和复次韵"}
{"author":"呆翁和尚","content":"前年西子湖心，龙舟竞斗争先手。也寻短棹，笙歌丛里，欢同亲旧。鼓似奔雷，人如簇锦，齐齐翘首。想今年两度，包金切玉，希有事胜前否？凤鹤惊传毛竖，道钱塘、未分昏昼。六桥碧树，两峰紫翠，风光都走。避地淮南，淹留江北，忧心如酒。叹先人、墓木凄凉兵火，若何能寿。","dynasty":"清代","title":"水龙吟闰端午怀旧，复用前韵"}
{"author":"呆翁和尚","content":"品行文章。在今时希有，若个低昂。箪瓢同玉润，几砚共川光。三径曲、一池方。真寝食难忘。纵万里、山云海月，如共徜徉。算来相得无双。自少年至老，冰檗同尝。逃禅酒力少，入市笑声长。渔家傲、别宫商。写尽始终肠。不以我、人微道薄，雁足传将。","dynasty":"清代","title":"意难忘寄荅伯行居士"}
{"author":"呆翁和尚","content":"柴林瓦枕，竹閒铺、一室虚无长物。滋味回唇真似腊，万事转头一抹。廿载风尘，半生跋涉，赢得头如雪。从头细数，等閒难遇豪杰。呼儿坼火煎茶，檐前窗外，静听松声发。堪叹别离诸好友，南岳匡庐隔绝。解带祝融，支筇五老，踏断千崖发。暮年何日，洞庭再醉秋月。","dynasty":"清代","title":"百字令寄怀楚中诸子"}
{"author":"呆翁和尚","content":"玉台金盏，争似他、俨若莲花千叶。真个蓬莱弱水客，道骨仙风相接。翠带春烟，丰容秋月，欲语分明歇。撩人冷艳，小窗苦雨时节。谩说淡扫娥眉，清风姑射，透体肤如雪。照水盈盈韵静悄，时喷暗香不绝。一片寒沙，几拳怪石，独立休悽切。梅花常伴，李桃莫与交涉。","dynasty":"清代","title":"百字令赋千叶水仙"}
{"author":"呆翁和尚","content":"蝉声满叶驱残暑。悠然兴趣何人语。石乳煮来香。苑堂粗葛凉。閒书三两卷。秪可遮双眼。扶杖到溪头。且看碧树秋。","dynasty":"清代","title":"菩萨蛮寄通州远堂宏书记"}
{"author":"富斌","content":"坐久萧然万虑清，幽禽两两傍檐鸣。雨声欲酿寒花老，风力能欺落叶轻。北望尧封云郁郁，南寻禹穴水盈盈。流光又近重阳节，何处题糕会友生。","dynasty":"清代","title":"九日四日坐雨"}
{"author":"富斌","content":"莫叹儒冠误半生，名场屈指几人成。耽诗未必非清福，嗜酒何尝减至情。姓氏千秋原有命，穷通一笑自无营。怜君近有羁愁句，故和新篇作越声。","dynasty":"清代","title":"叠营字韵寄盛子履"}
{"author":"谭峭","content":"线作长江扇作天，靸鞋抛向海东边。蓬莱信道无多路，只在谭生拄杖前。","dynasty":"唐代","title":"大言诗"}
{"author":"谭峭","content":"云外星霜如走电，世间娱乐似抛砖。","dynasty":"唐代","title":"句"}
{"author":"崔公达","content":"看花独不语，裴回双泪潸。君今远戍在何处，遣妾秋来长望天。","dynasty":"唐代","title":"句"}
{"author":"苏味道","content":"火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。","dynasty":"唐代","tags":"节日，元宵节","title":"正月十五夜"}
{"author":"苏味道","content":"纡馀带星渚，窈窕架天浔。空因壮士见，还共美人沉。逸照含良玉，神花藻瑞金。独留长剑彩，终负昔贤心。","dynasty":"唐代","title":"咏虹"}
{"author":"苏味道","content":"氤氲起洞壑，遥裔匝平畴。乍似含龙剑，还疑映蜃楼。拂林随雨密，度径带烟浮。方谢公超步，终从彦辅游。","dynasty":"唐代","title":"咏雾"}
{"author":"苏味道","content":"济北甄神贶，河西濯锦文。声应天池雨，影触岱宗云。燕归犹可候，羊起自成群。何当握灵髓，高枕绝嚣氛。","dynasty":"唐代","title":"咏石"}
{"author":"苏味道","content":"崇朝遘行雨，薄晚屯密云。缘阶起素沫，竟水聚圆文。河柳低未举，山花落已芬。清尊久不荐，淹留遂待君。飞雨欲迎旬，浮云已送春。还从濯枝后，来应洗兵辰。气合龙祠外，声过鲸海滨。伐邢知有属，已见静边尘。","dynasty":"唐代","title":"单于川对雨二首"}
{"author":"苏味道","content":"温液吐涓涓，跳波急应弦。簪裾承睿赏，花柳发韶年。圣酒千钟洽，宸章七曜悬。微臣从此醉，还似梦钧天。","dynasty":"唐代","title":"初春行宫侍宴应制（得天字）"}
{"author":"苏味道","content":"金祇暮律尽，玉女暝氛归。孕冷随钟彻，飘华逐剑飞。带日浮寒影，乘风进晚威。自有贞筠质，宁将庶草腓。","dynasty":"唐代","title":"咏霜"}
{"author":"苏味道","content":"江路一悠哉，滔滔九派来。远潭昏似雾，前浦沸成雷。鳞介多潜育，渔商几溯洄。风摇蜀柿下，日照楚萍开。近漱湓城曲，斜吹蠡泽隈。锡龟犹入贡，浮兽罢为灾。津吏挥桡疾，邮童整传催。归心讵可问，为视落潮回。","dynasty":"唐代","title":"九江口南济北接蕲春南与浔阳岸"}
{"author":"苏味道","content":"藩戚三雍暇，禅居二室隈。忽闻从桂苑，移步践花台。敏学推多艺，高谈属辩才。是非宁滞著，空有掠嫌猜。五行幽机畅，三蕃妙键开。味同甘露洒，香似逆风来。砌古留方石，池清辨烧灰。人寻鹤洲返，月逐虎谿回。企躅瞻飞盖，攀游想渡杯。愿陪为善乐，从此去尘埃。","dynasty":"唐代","title":"和武三思于天中寺寻复礼上人之作"}
{"author":"苏味道","content":"雕舆藻卫拥千官，仙洞灵谿访九丹。隐暧源花迷近路，参差岭竹扫危坛。重崖对耸霞文驳，瀑水交飞雨气寒。天洛宸襟有馀兴，裴回周矖驻归銮。","dynasty":"唐代","title":"嵩山石淙侍宴应制"}
{"author":"苏味道","content":"振鹭齐飞日，迁莺远听闻。明光共待漏，清鉴各披云。喜得廊庙举，嗟为台阁分。故林怀柏悦，新幄阻兰薰。冠去神羊影，车迎瑞雉群。远从南斗外，遥仰列星文。","dynasty":"唐代","title":"使岭南"}
{"author":"苏味道","content":"崇朝遘行雨，薄晚屯密云。缘阶起素沫，竟水聚圆文。河柳低未举，山花落已芬。清尊久不荐，淹留遂待君。","dynasty":"唐代","title":"单于川对雨二首其一"}
{"author":"苏味道","content":"飞雨欲迎旬，浮云已送春。还从濯枝后，来应洗兵辰。气合龙祠外，声过鲸海滨。伐邢知有属，已见静边尘。","dynasty":"唐代","title":"单于川对雨二首其二"}
{"author":"苏味道","content":"玲珑映玉槛，澄澈泻银床。流声集孔雀，带影出羵羊。桐落秋蛙散，桃舒春锦芳。帝力终何有，机心庶此忘。","dynasty":"唐代","title":"咏井"}
{"author":"苏味道","content":"绿绮膺河检，清坛俯洛滨。天旋俄制跸，孝享属严禋。陟配光三祖，怀柔洎百神。雾开中道日，雪敛属车尘。预奉咸英奏，长歌亿万春。","dynasty":"唐代","title":"奉和受图温洛应制"}
{"author":"苏味道","content":"振鹭齐飞日，迁莺远听闻。明光共待漏，清鉴各披云。喜得廊庙举，嗟为台阁分。故林怀柏悦，新幄阻兰薰。冠去神羊影，车迎瑞雉群。远从南斗外，遥仰列星文。","dynasty":"唐代","title":"使岭南闻崔马二御史并拜台郎"}
{"author":"苏味道","content":"故事推三独，兹辰对两闱。夕鸦共鸣舞，屈草接芳菲。盛府持清橐，殊章动绣衣。风连台阁起，霜就简书飞。凛凛当朝色，行行满路威。惟当击隼去，复睹落雕归。","dynasty":"唐代","title":"赠封御史入台"}
{"author":"苏味道","content":"薄游忝霜署，直指戒冰心。荔浦方南纪，蘅皋暂北临。山晴关塞断，川暮广城阴。场圃通圭甸，沟塍碍石林。野童来捃拾，田叟去讴吟。蟋蟀秋风起，蒹葭晚露深。帝城犹郁郁，征传几駸駸。回忆披书地，劳歌谢所钦。","dynasty":"唐代","title":"始背洛城秋郊瞩目奉怀台中诸侍御"}
{"author":"裴次元","content":"冕旒初负扆，卉服尽朝天。旸谷初移日，金炉渐起烟。芬馨流远近，散漫入貂蝉。霜仗凝逾白，朱栏映转鲜。始看浮阙在，稍见逐风迁。为沐皇家庆，来瞻羽卫前。","dynasty":"唐代","title":"南至日隔仗望含元殿炉香"}
{"author":"裴次元","content":"律穷方数寸，室暗在三重。伶管灰先动，秦正节已逢。商声辞玉笛，羽调入金钟。密叶翻霜彩，轻冰敛水容。望鸿南去绝，迎气北来浓。愿托无凋性，寒林自比松。","dynasty":"唐代","title":"律中应钟（一作裴元诗）"}
{"author":"裴次元","content":"雄谋竟不决，宝玉将何爱。倏尔霜刃挥，飒然春冰碎。飞光动旗帜，散响惊环珮。霜浓绣帐前，星流锦筵内。图王业已失，为虏言空悔。独有青史中，英风冠千载。","dynasty":"唐代","title":"赋得亚父碎玉斗"}
{"author":"裴次元","content":"积高依郡城，迥拔凌霄汉。（题望京山，见《闽志》）","dynasty":"唐代","title":"句"}
{"author":"裴次元","content":"鱼鳞息枯池，广之使涵泳。疏凿得蒙泉，澄明睹明镜。","dynasty":"唐代","title":"冶山二十咏"}
{"author":"董越","content":"鹍翮凌摩在绛霄，玉清高处领群僚。宁无尺五归时论，会有登三报治朝。商弼夜深方入梦，尧衢日出已闻谣。头颅自信多公道，白发从渠不肯饶。","dynasty":"明代","title":"和彭先生入阁述怀韵"}
{"author":"董越","content":"地近蓬莱尺五天，青绫番直记当年。多才已献《长杨赋》，感旧频歌《伐木》篇。烛秉夜阑真梦寐，车当明发且留连。晨霜匹马趋朝路，却忆南州正晏眠。","dynasty":"明代","title":"和师召太常留别韵"}
{"author":"邓承第","content":"崭然山势俨龙蟠，头角淩空瘦骨寒。极目云收千里霁，舒怀霞散八方宽。银河带露泻清影，铁岸参霄壮翠峦。为爱草堂多景色，夜深吟罢倚栏看。","dynasty":"明代","title":"次邓颙龙山月色诗韵"}
{"author":"崔公信","content":"叠石状崖巘，翠含城上楼。前移庐霍峰，远带沅湘流。潇洒主人静，夤缘芳径幽。清辉在昏旦，岂异东山游。","dynasty":"唐代","title":"和太原张相公山亭怀古"}
{"author":"高元振","content":"马蹄明代寺，遗址话当年。古刹分南北，沙门辨汉番。莲台生妙谛，粥钵衍真传。白塔层凌汉，红崖半插天。烟尘迷野舍，香火结林禅。柳密莺流转，松高鹿傍眠。泥金熔象法，石碧挂龙泉。绝顶登临望，云山曲曲攀。前明遗旧寺，石印马蹄坚。古洞盘旋凿，奇崖磊落悬。飞沙迷曲径，滴水觅神泉。塔险连云汉，峰危接雨烟。番林千百树，佛界卅三天。姊妹名山在，袈裟妙道传。门深无俗客，禅静不知年。清代崇有礼，犹留胖栗缘。","dynasty":"清代","title":"游马蹄寺"}
{"author":"晁贯之","content":"草堂不见杜陵老，折得青松度水归。","dynasty":"宋代","title":"句其二"}
{"author":"刘望之","content":"休絮。休絮。我自明朝归去。","dynasty":"宋代","title":"如梦令"}
{"author":"刘望之","content":"只应将巧畀人间，定却向、人间乞取。","dynasty":"宋代","title":"鹊桥仙"}
{"author":"刘望之","content":"劝子一杯酒，清泪不须流。人间千古，俯仰如梦说扬州。何况楚王台畔，为雨为云无限，人事付轻沤。聚散随来去，天地有虚舟。谪仙人，解金龟，换美酒。载与君游，流水曲觞且赓酬。麾盖飞迎过霭，江滨响振歌喉，拚醉又何求。三万六千日，日日此优游。","dynasty":"宋代","title":"水调歌头"}
{"author":"刘望之","content":"风月藏诗骨，流离赋病骸。不禁一饱死，空遗百生怀。树秀天通陇，山娇客语淮。壁间无半偈，无乃望君崖。","dynasty":"宋代","title":"草堂"}
{"author":"刘望之","content":"漫有游随意，何曾语展眉。琴台悲犬子，江路忆熊儿。修竹萧萧寺，平芜浅浅陂。年来底事业，访古但饶诗。","dynasty":"宋代","title":"出游"}
{"author":"刘望之","content":"一纸盟书换战尘，万方呼舞却沾巾。崇陵访沈空遗恨，郢国怜怀若有人。收拾金缯烦庙算，安排钟眉颂宗臣。小儒何敢知机事，终望君王赦奉春。","dynasty":"宋代","title":"读和议成赦文作"}
{"author":"刘望之","content":"落拓平生载酒行，如今憔悴鬓丝生。无金得买青楼笑，空负闲愁出锦城。","dynasty":"宋代","title":"发成都三首"}
{"author":"刘望之","content":"欲洗羁愁只自醒，郫筒酒好信虚名。江阳春色论千户，价比西州却未轻。","dynasty":"宋代","title":"发成都三首"}
{"author":"刘望之","content":"一夜孤舟浪打头，不容客梦到沧洲。谁言江上烟波急，未抵归心一半流。","dynasty":"宋代","title":"发成都三首"}
{"author":"刘望之","content":"草木长生亦偶然，一须闻此便谈仙。烧枝竞说丹飞日，举世宁知手种年。双鹤不归秋自冷，万牛回首句空传。相逢一饮清阴下，与子前生定有缘。","dynasty":"宋代","title":"古柏"}
{"author":"刘望之","content":"平山堂下花无数，看到海棠春好处。东君用意恼风光，迟日放开阴勒住。","dynasty":"宋代","title":"海棠"}
{"author":"刘望之","content":"好去相关乌角巾，却来躏踏软红尘。酒因觅睡方成醉，金为收书更觉贫。屡入草堂难下语，少留药市恐逢人。可怜吊古凄凉意，只向扬家往返频。","dynasty":"宋代","title":"久留少城"}
{"author":"刘望之","content":"闻说南州异，寒来正月并。","dynasty":"宋代","title":"句"}
{"author":"刘望之","content":"便作稽山看，犀湖五月凉。","dynasty":"宋代","title":"句"}
{"author":"刘望之","content":"地连巴楚峰岚见，节近清明柳色知。","dynasty":"宋代","title":"句"}
{"author":"刘望之","content":"凤林秋晚见日落，鹿门事远无人传。","dynasty":"宋代","title":"句"}
{"author":"刘望之","content":"海山无瘴八蛮清。","dynasty":"宋代","title":"句"}
{"author":"刘望之","content":"莫道南州居井底，请来此处望川原。","dynasty":"宋代","title":"句"}
{"author":"刘望之","content":"南县烧畲早，西溪落涨初。","dynasty":"宋代","title":"句"}
{"author":"刘望之","content":"山盘四十八面险，云暗三百六旬秋。","dynasty":"宋代","title":"句"}
{"author":"刘望之","content":"山绕郡楼秋过雨，月临池树晚生烟。","dynasty":"宋代","title":"句"}
{"author":"刘望之","content":"剩破朱红供短发，南荒来校世间书。","dynasty":"宋代","title":"句"}
{"author":"刘望之","content":"沪戎瘴疠窟，闽粤山水乡。如何产此物，烂然照炎荒。","dynasty":"宋代","title":"荔枝"}
{"author":"刘望之","content":"金船载山知有无，大千浮空佛所书。何人夜继海山臂，一手挈置西南隅。白虹发晴涪水现，翠凤下晓巴山趋。亮哉何邦实有此，但恐□舞皆凡姝。已从上头收浩荡，更著幽处藏萦纡。冯仙观中柏摩月，静老岩下泉跳珠。霜荷千树小雨暗，野竹万个秋风□。石囷□不了岁事，丹灶肯为凡人炉。惜无数桃出山崦，来藉芳草开春壶。从来山僧野道士。畏客誓不荒榛芜。问谁结屋据雄会，邑中令君秦大夫。此郎平生眼如鹘，视此亦足知远园。挽衣留客来置酒，要看碧浪摧天吴。我亦为渠脚力轻，拄杖插到青云孤。酒酣抚槛叫落日，共闵此世真区区。真须举臂游汗漫，莫向人间堕履凫。","dynasty":"宋代","title":"龙多仙"}
{"author":"刘望之","content":"归计堕何许，出溪仍泝流。梦回牛溉路，行到马湖秋。","dynasty":"宋代","title":"诗二首"}
{"author":"刘望之","content":"孤舟未晚泊，烟火傍人家。小市常忧虎，空城不见花。","dynasty":"宋代","title":"诗二首"}
{"author":"刘望之","content":"栖贤古招提，十里巨松阴。栋宇自隋氏，悠悠岁月深。唐人范生画，风雨欲剥侵。相传金仙趾，玉质存至今。星黑夜正午，异物为华灯。","dynasty":"宋代","title":"题三学山"}
{"author":"刘望之","content":"尚胜三年谪，终惭万里驯。极知行路涩，可忍在家贫。岁晚沱江绿，云深锦树新。相思肯如月，夜夜只随人。","dynasty":"宋代","title":"沱江"}
{"author":"刘望之","content":"霜晴木落送归鞍，袖手微吟此慰颜。胜欲凭栏招白鸟，更烦剪树出青山。晚悲薄禄非三釜，赖许清诗见一斑。看到远平才得恨，我宁归卧尺椽间。","dynasty":"宋代","title":"新都驿远平轩"}
{"author":"刘望之","content":"杀却王章爱孔光，举朝谁复说兴亡。未能免欲歌新美，岂不怀归念楚狂。斗酒只今犹寂寞，小池无旧已荒凉。秋风细雨催人去，似恐徘徊费感伤。","dynasty":"宋代","title":"子云故居"}
{"author":"刘望之","content":"好去相羊乌角巾，却来躏踏软红尘。酒因觅睡方成醉，金为收书更觉贫。屡入草堂难下语，少留药市恐逢人。可怜吊古凄凉意，只向扬家往返频。","dynasty":"宋代","title":"久留少城"}
{"author":"刘望之","content":"泸戎瘴疠窟，闽粤山水乡。如何产此物，烂然照炎荒。","dynasty":"宋代","title":"荔枝"}
{"author":"刘望之","content":"归计堕何许，出溪仍溯流。梦回牛溉路，行到马湖秋。","dynasty":"宋代","title":"诗二首其一"}
{"author":"刘望之","content":"南县烧畬早，西溪落涨初。","dynasty":"宋代","title":"句其七"}
{"author":"刘望之","content":"山绕郡楼秋过雨，月临池树晚生烟。","dynasty":"宋代","title":"句其九"}
{"author":"孟浩然","content":"故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。","dynasty":"唐代","tags":"唐诗三百首，初中古诗，田园，生活，友情，早教古诗100首","title":"过故人庄"}
{"author":"孟浩然","content":"春眠不觉晓，处处闻啼鸟。夜来风雨声，花落知多少。","dynasty":"唐代","tags":"唐诗三百首，小学古诗，写景，惜春，早教古诗100首","title":"春晓"}
{"author":"孟浩然","content":"移舟泊烟渚，日暮客愁新。野旷天低树，江清月近人。","dynasty":"唐代","tags":"唐诗三百首，写景，月亮，写水，思乡","title":"宿建德江"}
{"author":"孟浩然","content":"八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。","dynasty":"唐代","tags":"唐诗三百首，初中古诗，山水，写水，地名","title":"望洞庭湖赠张丞相/临洞庭湖赠张丞相"}
{"author":"孟浩然","content":"昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。","dynasty":"唐代","tags":"春节，农事，抒情","title":"田家元日"}
{"author":"孟浩然","content":"帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。","dynasty":"唐代","tags":"清明节，写景，怀人","title":"清明即事"}
{"author":"孟浩然","content":"木落雁南度，北风江上寒。我家襄水曲，遥隔楚云端。乡泪客中尽，孤帆天际看。(孤帆一作：归帆)迷津欲有问，平海夕漫漫。","dynasty":"唐代","tags":"唐诗三百首，初中古诗，思乡，思归","title":"早寒江上有怀/早寒有怀"}
{"author":"孟浩然","content":"浑成紫檀金屑文，作得琵琶声入云。胡地迢迢三万里，那堪马上送明君。异方之乐令人悲，羌笛胡笳不用吹。坐看今夜关山月，思杀边城游侠儿。","dynasty":"唐代","tags":"边塞，战争","title":"凉州词"}
{"author":"孟浩然","content":"山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。(中宵一作：终)","dynasty":"唐代","tags":"唐诗三百首，夏天，怀人，友情","title":"夏日南亭怀辛大"}
{"author":"孟浩然","content":"人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。(尚在一作：字在)","dynasty":"唐代","tags":"唐诗三百首，吊古伤今","title":"与诸子登岘山"}
{"author":"孟浩然","content":"望秩宣王命，斋心待漏行。青衿列胄子，从事有参卿。五马寻归路，双林指化城。闻钟度门近，照胆玉泉清。皂盖依松憩，缁徒拥锡迎。天宫上兜率，沙界豁迷明。欲就终焉志，恭闻智者名。人随逝水没，波逐覆舟倾。想像若在眼，周流空复情。谢公还欲卧，谁与济苍生。","dynasty":"唐代","title":"陪张丞相祠紫盖山，途经玉泉寺"}
{"author":"孟浩然","content":"韩公是襄士，日赏城西岑。结构意不浅，岩潭趣转深。皇华一动咏，荆国几谣吟。旧径兰勿剪，新堤柳欲阴。砌傍馀怪石，沙上有闲禽。自牧豫章郡，空瞻枫树林。因声寄流水，善听在知音。耆旧眇不接，崔徐无处寻。物情多贵远，贤俊岂无今。迟尔长江暮，澄清一洗心。","dynasty":"唐代","title":"和张判官登万山亭，因赠洪府都督韩公"}
{"author":"孟浩然","content":"何幸遇休明，观光来上京。相逢武陵客，独送豫章行。随牒牵黄绶，离群会墨卿。江南佳丽地，山水旧难名。","dynasty":"唐代","title":"送袁太祝尉豫章"}
{"author":"孟浩然","content":"迢递秦京道，苍茫岁暮天。穷阴连晦朔，积雪满山川。落雁迷沙渚，饥乌集野田。客愁空伫立，不见有人烟。","dynasty":"唐代","title":"赴京途中遇雪"}
{"author":"孟浩然","content":"一别隔炎凉，君衣忘短长。裁缝无处等，以意忖情量。畏瘦疑伤窄，防寒更厚装。半啼封裹了，知欲寄谁将。","dynasty":"唐代","title":"闺情"}
{"author":"孟浩然","content":"误入桃源里，初怜竹径深。方知仙子宅，未有世人寻。舞鹤过闲砌，飞猿啸密林。渐通玄妙理，深得坐忘心。","dynasty":"唐代","title":"游精思，题观主山房"}
{"author":"孟浩然","content":"支遁初求道，深公笑买山。何如石岩趣，自入户庭间。苔涧春泉满，萝轩夜月闲。能令许玄度，吟卧不知还。","dynasty":"唐代","title":"宿立公房"}
{"author":"孟浩然","content":"人事一朝尽，荒芜三径休。始闻漳浦卧，奄作岱宗游。池水犹含墨，风云已落秋。今宵泉壑里，何处觅藏舟。","dynasty":"唐代","title":"寻陈逸人故居"}
{"author":"孟浩然","content":"远游经海峤，返棹归山阿。日夕见乔木，乡关在伐柯。愁随江路尽，喜入郢门多。左右看桑土，依然即匪他。","dynasty":"唐代","title":"归至郢中"}
{"author":"孟浩然","content":"维先自邹鲁，家世重儒风。诗礼袭遗训，趋庭沾末躬。昼夜常自强，词翰颇亦工。三十既成立，嗟吁命不通。慈亲向羸老，喜惧在深衷。甘脆朝不足，箪瓢夕屡空。执鞭慕夫子，捧檄怀毛公。感激遂弹冠，安能守固穷。当途诉知己，投刺匪求蒙。秦楚邈离异，翻飞何日同。","dynasty":"唐代","title":"书怀贻京邑同好"}
{"author":"孟浩然","content":"幼闻无生理，常欲观此身。心迹罕兼遂，崎岖多在尘。晚途归旧壑，偶与支公邻。导以微妙法，结为清净因。烦恼业顿舍，山林情转殷。朝来问疑义，夕话得清真。墨妙称古绝，词华惊世人。禅房闭虚静，花药连冬春。平石藉琴砚，落泉洒衣巾。欲知冥灭意，朝夕海鸥驯。","dynasty":"唐代","title":"还山贻湛法师"}
{"author":"孟浩然","content":"停午闻山钟，起行散愁疾。寻林采芝去，转谷松翠密。傍见精舍开，长廊饭僧毕。石渠流雪水，金子耀霜橘。竹房思旧游，过憩终永日。入洞窥石髓，傍崖采蜂蜜。日暮辞远公，虎溪相送出。","dynasty":"唐代","title":"疾愈过龙泉寺精舍，呈易、业二公"}
{"author":"孟浩然","content":"羊公岘山下，神女汉皋曲。雪罢冰复开，春潭千丈绿。轻舟恣来往，探玩无厌足。波影摇妓钗，沙光逐人目。倾杯鱼鸟醉，联句莺花续。良会难再逢，日入须秉烛。","dynasty":"唐代","title":"初春汉中漾舟"}
{"author":"孟浩然","content":"闲归日无事，云卧昼不起。有客款柴扉，自云巢居子。居闲好芝朮，采药来城市。家在鹿门山，常游涧泽水。手持白羽扇，脚步青芒履。闻道鹤书征，临流还洗耳。","dynasty":"唐代","title":"白云先生王迥见访"}
{"author":"孟浩然","content":"大江分九流，淼漫成水乡。舟子乘利涉，往来至浔阳。因之泛五湖，流浪经三湘。观涛壮枚发，吊屈痛沉湘。魏阙心恒在，金门诏不忘。遥怜上林雁，冰泮也回翔。","dynasty":"唐代","tags":"怀古，凭吊，感慨，抒怀","title":"自浔阳泛舟经明海"}
{"author":"孟浩然","content":"东旭早光芒，渚禽已惊聒。卧闻渔浦口，桡声暗相拨。日出气象分，始知江湖阔。美人常晏起，照影弄流沫。饮水畏惊猿，祭鱼时见獭。舟行自无闷，况值晴景豁。","dynasty":"唐代","title":"早发渔浦潭"}
{"author":"孟浩然","content":"予奉垂堂诫，千金非所轻。为多山水乐，频作泛舟行。五岳追向子，三湘吊屈平。湖经洞庭阔，江入新安清。复闻严陵濑，乃在兹湍路。叠障数百里，沿洄非一趣。彩翠相氛氲，别流乱奔注。钓矶平可坐，苔磴滑难步。猿饮石下潭，鸟还日边树。观奇恨来晚，倚棹惜将暮。挥手弄潺湲，从兹洗尘虑。","dynasty":"唐代","title":"经七里滩"}
{"author":"孟浩然","content":"蔓草蔽极野，兰芝结孤根。众音何其繁，伯牙独不喧。当时高深意，举世无能分。钟期一见知，山水千秋闻。尔其保静节，薄俗徒云云。","dynasty":"唐代","title":"示孟郊"}
{"author":"孟浩然","content":"龙沙豫章北，九日挂帆过。风俗因时见，湖山发兴多。客中谁送酒，棹里自成歌。歌竟乘流去，滔滔任夕波。","dynasty":"唐代","title":"九日龙沙作，寄刘大昚虚"}
{"author":"孟浩然","content":"风吹沙海雪，渐作柳园春。宛转随香骑，轻盈伴玉人。歌疑郢中客，态比洛川神。今日南归楚，双飞似入秦。","dynasty":"唐代","title":"和张二自穰县还途中遇雪"}
{"author":"孟浩然","content":"我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉。","dynasty":"唐代","title":"宿永嘉江，寄山阴崔少府国辅"}
{"author":"孟浩然","content":"沿溯非便习，风波厌苦辛。忽闻迁谷鸟，来报五陵春。岭北回征帆，巴东问故人。桃源何处是，游子正迷津。","dynasty":"唐代","title":"南还舟中寄袁太祝"}
{"author":"孟浩然","content":"楚关望秦国，相去千里馀。州县勤王事，山河转使车。祖筵江上列，离恨别前书。愿及芳年赏，娇莺二月初。","dynasty":"唐代","title":"送卢少府使入秦"}
{"author":"孟浩然","content":"我家南渡头，惯习野人舟。日夕弄清浅，林湍逆上流。山河据形胜，天地生豪酋。君意在利往，知音期自投。","dynasty":"唐代","title":"送张祥之房陵"}
{"author":"孟浩然","content":"江路经庐阜，松门入虎溪。闻君寻寂乐，清夜宿招提。石镜山精怯，禅枝怖鸽栖。一灯如悟道，为照客心迷。","dynasty":"唐代","title":"夜泊庐江，闻故人在东寺，以诗寄之"}
{"author":"孟浩然","content":"闻君驰彩骑，躞蹀指南荆。为结潘杨好，言过鄢郢城。摽梅诗有赠，羔雁礼将行。今夜神仙女，应来感梦情。","dynasty":"唐代","title":"送桓子之郢成礼"}
{"author":"孟浩然","content":"贵贱平生隔，轩车是日来。青阳一觏止，云路豁然开。祖道衣冠列，分亭驿骑催。方期九日聚，还待二星回。","dynasty":"唐代","title":"岘山饯房琯、崔宗之"}
{"author":"孟浩然","content":"清旦江天迥，凉风西北吹。白云向吴会，征帆亦相随。想到耶溪日，应探禹穴奇。仙书倘相示，予在此山陲。","dynasty":"唐代","title":"送谢录事之越"}
{"author":"孟浩然","content":"男儿一片气，何必五车书。好勇方过我，多才便起予。运筹将入幕，养拙就闲居。正待功名遂，从君继两疏。","dynasty":"唐代","tags":"抒怀，感慨，壮志未酬","title":"送告八从军"}
{"author":"孟浩然","content":"桃花春水涨，之子忽乘流。岘首辞蛟浦，江中问鹤楼。赠君青竹杖，送尔白蘋洲。应是神仙子，相期汗漫游。","dynasty":"唐代","title":"送元公之鄂渚，寻观主张骖鸾"}
{"author":"孟浩然","content":"奉使推能者，勤王不暂闲。观风随按察，乘骑度荆关。送别登何处，开筵旧岘山。征轩明日远，空望郢门间。","dynasty":"唐代","title":"送贾升主簿之荆府"}
{"author":"孟浩然","content":"西上游江西，临流恨解携。千山叠成嶂，万水泻为溪。石浅流难溯，藤长险易跻。谁怜问津者，岁晏此中迷。","dynasty":"唐代","title":"游江西留别富阳裴、刘二少府"}
{"author":"孟浩然","content":"出谷未停午，到家日已曛。回瞻下山路，但见牛羊群。樵子暗相失，草虫寒不闻。衡门犹未掩，伫立望夫君。","dynasty":"唐代","title":"游精思观回，王白云在后"}
{"author":"孟浩然","content":"海亭秋日望，委曲见江山。染翰聊题壁，倾壶一解颜。歌逢彭泽令，归赏故园间。予亦将琴史，栖迟共取闲。","dynasty":"唐代","title":"秋登张明府海亭"}
{"author":"孟浩然","content":"河县柳林边，河桥晚泊船。文叨才子会，官喜故人连。笑语同今夕，轻肥异往年。晨风理归棹，吴楚各依然。","dynasty":"唐代","title":"临涣裴明府席遇张十一、房六"}
{"author":"孟浩然","content":"游人武陵去，宝剑直千金。分手脱相赠，平生一片心。","dynasty":"唐代","title":"送朱大入秦"}
{"author":"孟浩然","content":"落景馀清辉，轻桡弄溪渚。澄明爱水物，临泛何容与。白首垂钓翁，新妆浣纱女。相看似相识，脉脉不得语。","dynasty":"唐代","title":"耶溪泛舟"}
{"author":"孟浩然","content":"二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。","dynasty":"唐代","title":"春中喜王九相寻（一题作晚春）"}
{"author":"孟浩然","content":"半空跻宝塔，晴望尽京华。竹绕渭川遍，山连上苑斜。四门开帝宅，阡陌俯人家。累劫从初地，为童忆聚沙。一窥功德见，弥益道心加。坐觉诸天近，空香送落花。","dynasty":"唐代","title":"登总持寺浮图?"}
{"author":"孟浩然","content":"石潭傍隈隩，沙岸晓夤缘。试垂竹竿钓，果得槎头鳊。美人骋金错，纤手脍红鲜。因谢陆内史，莼羹何足传。","dynasty":"唐代","title":"岘潭"}
{"author":"孟浩然","content":"八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，空有羡鱼情。","dynasty":"唐代","title":"望洞庭湖赠张丞相"}
{"author":"孟浩然","content":"弊庐在郭外，素产惟田园。左右林野旷，不闻朝市喧。钓竿垂北涧，樵唱入南轩。书取幽栖事，将寻静者论。","dynasty":"唐代","title":"涧南即事贻皎上人"}
{"author":"孟浩然","content":"十五綵衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。","dynasty":"唐代","title":"送张参明经举兼向泾州觐省"}
{"author":"孟浩然","content":"闻君驰綵骑，躞蹀指南荆。为结潘杨好，言过鄢郢城。摽梅诗有赠，羔雁礼将行。今夜神仙女，应来感梦情。","dynasty":"唐代","title":"送桓子之郢城礼"}
{"author":"孟浩然","content":"贵贱平生隔，轩车是日来。青阳一觏止，云路豁然开。祖道衣冠列，分亭驿骑催。方期九日聚，还待二星回。","dynasty":"唐代","title":"岘山饯"}
{"author":"孟浩然","content":"片玉来誇楚，治中作主人。江山增润色，词赋动阳春。别馆当虚敞，离情任吐伸。因声两京旧，谁念卧漳滨。","dynasty":"唐代","title":"送崔遏"}
{"author":"孟浩然","content":"早闻牛渚咏，今见鹡鸰心。羽翼嗟零落，悲鸣别故林。苍梧白云远，烟水洞庭深。万里独飞去，南风迟尔音。","dynasty":"唐代","title":"送袁十"}
{"author":"孟浩然","content":"世业传圭组，江城佐股肱。高斋徵学问，虚薄滥先登。讲论陪诸子，文章得旧朋。士元多赏激，衰病恨无能。","dynasty":"唐代","title":"宴张别驾新斋"}
{"author":"孟浩然","content":"带雪梅初煖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。","dynasty":"唐代","title":"陪姚使君题惠上人房"}
{"author":"孟浩然","content":"白鹤青岩半，幽人有隐居。阶庭空水石，林壑罢樵渔。岁月青松老，风霜苦竹疏。睹兹怀旧业，回策返吾庐。","dynasty":"唐代","title":"寻白鹤岩张子容"}
{"author":"孟浩然","content":"二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。","dynasty":"唐代","title":"春中喜王九相寻"}
{"author":"孟浩然","content":"异方之乐令人悲，羌笛胡笳不用吹。坐看今夜关山月，思杀边城游侠儿。","dynasty":"唐代","title":"凉州词其二"}
{"author":"孟浩然","content":"自君理畿甸，予亦经江淮。万里书信断，数年云雨乖。归来休浣日，始得赏心谐。朱绂恩虽重，沧州趣每怀。树低新舞阁，山对旧书斋。何以发秋兴，阴虫鸣夜阶。","dynasty":"唐代","title":"奉先张明府休沐还乡海亭宴集"}
{"author":"孟浩然","content":"朝乘汴河流，夕次谯县界。幸值西风吹，得与故人会。君学梅福隐，余从伯鸾迈。别后能相思，浮云在吴会。","dynasty":"唐代","title":"适越留别谯县张主簿申屠少府"}
{"author":"孟浩然","content":"大江分九流，淼淼成水乡。舟子乘利涉，往来至浔阳。因之泛五湖，流浪经三湘。观涛壮枚发，吊屈痛沈湘。魏阙心恒在，金门诏不忘。遥怜上林雁，冰泮也回翔。","dynasty":"唐代","title":"自浔阳泛舟经明"}
{"author":"孟浩然","content":"北阙辞天子，南山隐薜萝。","dynasty":"唐代","title":"归旧隐"}
{"author":"孟浩然","content":"只为阳台梦里狂，降来教作神仙客。","dynasty":"唐代","title":"赠韩襄客"}
{"author":"孟浩然","content":"仲尼既云殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在。","dynasty":"唐代","title":"岁暮海上作"}
{"author":"孟浩然","content":"涉水更登陆，所向皆清贞。寒草不藏径，灵峰知有人。悠哉炼金客，独与烟霞亲。曾是欲轻举，谁言空隐沦。远心寄白日，华发回青春。对此钦胜事，胡为劳我身。","dynasty":"唐代","title":"寻裴处士"}
{"author":"孟浩然","content":"主人新邸第，相国旧池台。馆是招贤辟，楼因教舞开。轩车人已散，箫管凤初来。今日龙门下，谁知文举才。","dynasty":"唐代","title":"姚开府山池"}
{"author":"孟浩然","content":"夏日茅斋里，无风坐亦凉。竹林深笋穊，藤架引梢长。燕觅巢窠处，蜂来造蜜房。物华皆可玩，花蕊四时芳。","dynasty":"唐代","title":"夏日辨玉法师茅斋"}
{"author":"孟浩然","content":"释子弥天秀，将军武库才。横行塞北尽，独步汉南来。贝叶传金口，山楼作赋开。因君振嘉藻，江楚气雄哉。","dynasty":"唐代","title":"与张折冲游耆闍寺"}
{"author":"孟浩然","content":"龙象经行处，山腰度石关。屡迷青嶂合，时爱绿萝闲。宴息花林下，高谈竹屿间。寥寥隔尘事，疑是入鸡山。","dynasty":"唐代","title":"游景空寺兰若"}
{"author":"孟浩然","content":"欣逢柏台友，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵。","dynasty":"唐代","title":"陪李侍御访聪上人禅居（一作陪柏台友访聪上人）"}
{"author":"孟浩然","content":"白鹤青岩半，幽人有隐居。阶庭空水石，林壑罢樵渔。岁月青松老，风霜苦竹疏。睹兹怀旧业，回策返吾庐。","dynasty":"唐代","title":"寻白鹤岩张子容隐居"}
{"author":"孟浩然","content":"精舍买金开，流泉绕砌回。芰荷薰讲席，松柏映香台。法雨晴飞去，天花昼下来。谈玄殊未已，归骑夕阳催。","dynasty":"唐代","title":"题融公兰若（一作题容山主兰若）"}
{"author":"孟浩然","content":"池上青莲宇，林间白马泉。故人成异物，过客独潸然。既礼新松塔，还寻旧石筵。平生竹如意，犹挂草堂前。","dynasty":"唐代","title":"过景空寺故融公兰若（或作过潜上人旧房、悼正弘禅师）"}
{"author":"孟浩然","content":"与君园庐并，微尚颇亦同。耕钓方自逸，壶觞趣不空。门无俗士驾，人有上皇风。何处先贤传，惟称庞德公。","dynasty":"唐代","title":"题张野人园庐"}
{"author":"孟浩然","content":"弱岁早登龙，今来喜再逢。如何春月柳，犹忆岁寒松。烟火临寒食，笙歌达曙钟。喧喧斗鸡道，行乐羡朋从。","dynasty":"唐代","title":"李少府与杨九再来"}
{"author":"孟浩然","content":"闻就庞公隐，移居近洞湖。兴来林是竹，归卧谷名愚。挂席樵风便，开轩琴月孤。岁寒何用赏，霜落故园芜。","dynasty":"唐代","title":"寻张五回夜园作"}
{"author":"孟浩然","content":"府僚能枉驾，家酝复新开。落日池上酌，清风松下来。厨人具鸡黍，稚子摘杨梅。谁道山公醉，犹能骑马回。","dynasty":"唐代","title":"裴司士、员司户见寻（一题作裴司士见访）"}
{"author":"孟浩然","content":"士有不得志，栖栖吴楚间。广陵相遇罢，彭蠡泛舟还。樯出江中树，波连海上山。风帆明日远，何处更追攀。","dynasty":"唐代","title":"广陵别薛八（一题作送友东归）"}
{"author":"孟浩然","content":"献策金门去，承欢彩服违。以吾一日长，念尔聚星稀。昏定须温席，寒多未授衣。桂枝如已擢，早逐雁南飞。","dynasty":"唐代","title":"送洗然弟进士举"}
{"author":"孟浩然","content":"白日既云暮，朱颜亦已酡。画堂初点烛，金幌半垂罗。长袖平阳曲，新声子夜歌。从来惯留客，兹夕为谁多。","dynasty":"唐代","title":"崔明府宅夜观妓"}
{"author":"孟浩然","content":"侧听弦歌宰，文书游夏徒。故园欣赏竹，为邑幸来苏。华省曾联事，仙舟复与俱。欲知临泛久，荷露渐成珠。","dynasty":"唐代","title":"同卢明府早秋宴张郎中海亭"}
{"author":"孟浩然","content":"言避一时暑，池亭五月开。喜逢金马客，同饮玉人杯。舞鹤乘轩至，游鱼拥钓来。座中殊未起，箫管莫相催。","dynasty":"唐代","title":"夏日与崔二十一同集卫明府宅（一作宴卫明府宅遇北使）"}
{"author":"孟浩然","content":"导漾自嶓冢，东流为汉川。维桑君有意，解缆我开筵。云雨从兹别，林端意渺然。尺书能不吝，时望鲤鱼传。","dynasty":"唐代","title":"送王大校书"}
{"author":"孟浩然","content":"瑞雪初盈尺，寒宵始半更。列筵邀酒伴，刻烛限诗成。香炭金炉暖，娇弦玉指清。醉来方欲卧，不觉晓鸡鸣。","dynasty":"唐代","title":"寒夜张明府宅宴"}
{"author":"孟浩然","content":"世业传珪组，江城佐股肱。高斋征学问，虚薄滥先登。讲论陪诸子，文章得旧朋。士元多赏激，衰病恨无能。","dynasty":"唐代","title":"宴张别驾新斋"}
{"author":"孟浩然","content":"吾友太乙子，餐霞卧赤城。欲寻华顶去，不惮恶溪名。歇马凭云宿，扬帆截海行。高高翠微里，遥见石梁横。","dynasty":"唐代","title":"寻天台山"}
{"author":"孟浩然","content":"秋入诗人意，巴歌和者稀。泛湖同逸旅，吟会是思归。白简徒推荐，沧洲已拂衣。杳冥云外去，谁不羡鸿飞。","dynasty":"唐代","title":"同曹三御史行泛湖归越"}
{"author":"孟浩然","content":"独步人何在，嵩阳有故楼。岁寒问耆旧，行县拥诸侯。林莽北弥望，沮漳东会流。客中遇知己，无复越乡忧。","dynasty":"唐代","title":"陪张丞相登嵩阳楼"}
{"author":"孟浩然","content":"武陵川路狭，前棹入花林。莫测幽源里，仙家信几深。水回青嶂合，云度绿溪阴。坐听闲猿啸，弥清尘外心。","dynasty":"唐代","title":"武陵泛舟"}
{"author":"孟浩然","content":"故人来自远，邑宰复初临。执手恨为别，同舟无异心。沿洄洲渚趣，演漾弦歌音。谁识躬耕者，年年梁甫吟。","dynasty":"唐代","title":"与白明府游江"}
{"author":"孟浩然","content":"共喜年华好，来游水石间。烟容开远树，春色满幽山。壶酒朋情洽，琴歌野兴闲。莫愁归路暝，招月伴人还。","dynasty":"唐代","title":"游凤林寺西岭"}
{"author":"孟浩然","content":"南纪西江阔，皇华御史雄。截流宁假楫，挂席自生风。僚寀争攀鹢，鱼龙亦避骢。坐听白雪唱，翻入棹歌中。","dynasty":"唐代","title":"秋日陪李侍御渡松滋江"}
{"author":"孟浩然","content":"万山青嶂曲，千骑使君游。神女鸣环佩，仙郎接献酬。遍观云梦野，自爱江城楼。何必东南守，空传沈隐侯。","dynasty":"唐代","title":"陪独孤使君同与萧员外证登万山亭"}
{"author":"孟浩然","content":"公子恋庭闱，劳歌涉海涯。水乘舟楫去，亲望老莱归。斜日催乌鸟，清江照彩衣。平生急难意，遥仰鶺鴒飞。","dynasty":"唐代","title":"送王五昆季省觐"}
{"author":"孟浩然","content":"片玉来夸楚，治中作主人。江山增润色，词赋动阳春。别馆当虚敞，离情任吐伸。因声两京旧，谁念卧漳滨。","dynasty":"唐代","title":"送崔遏"}
{"author":"孟浩然","content":"才有幕中士，宁无塞上勋。汉兵将灭虏，王粲始从军。旌旆边庭去，山川地脉分。平生一匕首，感激赠夫君。","dynasty":"唐代","title":"送吴宣从事（一作送苏六从军）"}
{"author":"孟浩然","content":"早闻牛渚咏，今见鶺鴒心。羽翼嗟零落，悲鸣别故林。苍梧白云远，烟水洞庭深。万里独飞去，南风迟尔音。","dynasty":"唐代","title":"送袁十岭南寻弟"}
{"author":"孟浩然","content":"旧国余归楚，新年子北征。挂帆愁海路，分手恋朋情。日夕故园意，汀洲春草生。何时一杯酒，重与季鹰倾。","dynasty":"唐代","title":"永嘉别张子容"}
{"author":"孟浩然","content":"吾道昧所适，驱车还向东。主人开旧馆，留客醉新丰。树绕温泉绿，尘遮晚日红。拂衣从此去，高步蹑华嵩。","dynasty":"唐代","title":"东京留别诸公（一题作京还别新丰诸友）"}
{"author":"孟浩然","content":"惜尔怀其宝，迷邦倦客游。江山历全楚，河洛越成周。道路疲千里，乡园老一丘。知君命不偶，同病亦同忧。","dynasty":"唐代","title":"送席大"}
{"author":"孟浩然","content":"兄弟游吴国，庭闱恋楚关。已多新岁感，更饯白眉还。归泛西江水，离筵北固山。乡园欲有赠，梅柳著先攀。","dynasty":"唐代","title":"早春润州送从弟还乡"}
{"author":"孟浩然","content":"田家春事起，丁壮就东陂。殷殷雷声作，森森雨足垂。海虹晴始见，河柳润初移。予意在耕凿，因君问土宜。","dynasty":"唐代","title":"东陂遇雨，率尔贻谢南池"}
{"author":"孟浩然","content":"行乏憩予驾，依然见汝坟。洛川方罢雪，嵩嶂有残云。曳曳半空里，明明五色分。聊题一时兴，因寄卢征君。","dynasty":"唐代","title":"行至汝坟寄卢征君"}
{"author":"孟浩然","content":"海上求仙客，三山望几时。焚香宿华顶，裛露采灵芝。屡蹑莓苔滑，将寻汗漫期。倘因松子去，长与世人辞。","dynasty":"唐代","title":"寄天台道士"}
{"author":"孟浩然","content":"犯霜驱晓驾，数里见唐城。旅馆归心逼，荒村客思盈。访人留后信，策蹇赴前程。欲识离魂断，长空听雁声。","dynasty":"唐代","title":"唐城馆中早发，寄杨使君"}
{"author":"孟浩然","content":"卜洛成周地，浮杯上巳筵。斗鸡寒食下，走马射堂前。垂柳金堤合，平沙翠幕连。不知王逸少，何处会群贤。","dynasty":"唐代","title":"上巳洛中寄王九迥（一作王迥十九）"}
{"author":"孟浩然","content":"秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。","dynasty":"唐代","tags":"中秋节，月亮，借景抒情","title":"秋宵月下有怀"}
{"author":"孟浩然","content":"二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。","dynasty":"唐代","tags":"春天","title":"春中喜王九相寻/晚春"}
{"author":"孟浩然","content":"山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。","dynasty":"唐代","tags":"唐诗三百首，写景，归隐","title":"夜归鹿门山歌/夜归鹿门歌"}
{"author":"孟浩然","content":"游人五陵去，宝剑值千金。分手脱相赠，平生一片心。","dynasty":"唐代","tags":"送别，友情","title":"送朱大入秦"}
{"author":"孟浩然","content":"北山白云里，隐者自怡悦。相望试登高，心随雁飞灭。(试一作始)愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。","dynasty":"唐代","tags":"唐诗三百首，秋天，登高，怀人","title":"秋登兰山寄张五/九月九日岘山寄张子容"}
{"author":"孟浩然","content":"荆吴相接水为乡，君去春江正淼茫。(淼茫同：渺)日暮征帆何处泊，天涯一望断人肠。","dynasty":"唐代","tags":"离别","title":"送杜十四之江南/送杜晃进士之东吴"}
{"author":"孟浩然","content":"山暝闻猿愁，沧江急夜流。(闻一作：听)风鸣两岸叶，月照一孤舟。建德非吾土，维扬忆旧游。还将两行泪，遥寄海西头。","dynasty":"唐代","tags":"唐诗三百首，写水，怀人","title":"宿桐庐江寄广陵旧游"}
{"author":"孟浩然","content":"寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。","dynasty":"唐代","tags":"唐诗三百首，离别，友情，哀怨，归隐","title":"留别王侍御维/留别王维"}
{"author":"孟浩然","content":"夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。","dynasty":"唐代","tags":"唐诗三百首，写景","title":"宿业师山房期丁大不至/宿业师山房待丁大不至"}
{"author":"孟浩然","content":"垂钓坐磐石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。","dynasty":"唐代","tags":"山水","title":"万山潭作"}
{"author":"孟浩然","content":"故人荆府掾，尚有柏台威。移职自樊衍，芳声闻帝畿。昔余卧林巷，载酒过柴扉。松菊无时赏，乡园欲懒归。","dynasty":"唐代","title":"闻裴侍御朏自襄州司户除豫州司户，因以投寄"}
{"author":"孟浩然","content":"春堤杨柳发，忆与故人期。草木本无意，荣枯自有时。山阴定远近，江上日相思。不及兰亭会，空吟祓禊诗。","dynasty":"唐代","title":"江上寄山阴崔少府国辅"}
{"author":"孟浩然","content":"养疾衡檐下，由来浩气真。五行将禁火，十步任寻春。致敬惟桑梓，邀欢即主人。回看后凋色，青翠有松筠。","dynasty":"唐代","title":"重酬李少府见赠"}
{"author":"孟浩然","content":"去国似如昨，倏然经杪秋。岘山不可见，风景令人愁。谁采篱下菊，应闲池上楼。宜城多美酒，归与葛强游。","dynasty":"唐代","title":"九日怀襄阳"}
{"author":"孟浩然","content":"向夕槐烟起，葱茏池馆曛。客中无偶坐，关外惜离群。烛至萤光灭，荷枯雨滴闻。永怀芸阁友，寂寞滞扬云。","dynasty":"唐代","title":"初出关旅亭夜坐，怀王大校书"}
{"author":"孟浩然","content":"朝来登陟处，不似艳阳时。异县殊风物，羁怀多所思。剪花惊岁早，看柳讶春迟。未有南飞雁，裁书欲寄谁。","dynasty":"唐代","title":"人日登南阳驿门亭子，怀汉川诸友"}
{"author":"孟浩然","content":"林园虽少事，幽独自多违。向夕开帘坐，庭阴落景微。鸟过烟树宿，萤傍水轩飞。感念同怀子，京华去不归。","dynasty":"唐代","title":"闲园怀苏子"}
{"author":"孟浩然","content":"上国山河列，贤王邸第开。故人分职去，潘令宠行来。冠盖趋梁苑，江湘失楚材。豫愁轩骑动，宾客散池台。","dynasty":"唐代","title":"同卢明府饯张郎中除义王府司马，海园作"}
{"author":"孟浩然","content":"夕曛山照灭，送客出柴门。惆怅野中别，殷勤岐路言。茂林予偃息，乔木尔飞翻。无使谷风诮，须令友道存。","dynasty":"唐代","title":"送张子容进士赴举"}
{"author":"孟浩然","content":"楚万重阳日，群公赏宴来。共乘休沐暇，同醉菊花杯。逸思高秋发，欢情落景催。国人咸寡和，遥愧洛阳才。","dynasty":"唐代","title":"和贾主簿弁九日登岘山"}
{"author":"孟浩然","content":"尝读高士传，最嘉陶徵君。②日耽田园趣，自谓羲皇人。③余复何为者，栖栖徒问津。中年废丘壑，上国旅风尘。④忠欲事明主，孝思侍老亲。归来当炎夏，耕稼不及春。⑤扇枕北窗下，采芝南涧滨。因声谢同列，吾慕颍阳真。⑥","dynasty":"唐代","title":"仲夏归汉南园寄京邑旧游①"}
{"author":"孟浩然","content":"伏枕旧游旷，笙歌劳梦思。②平生重交结，迨此令人疑。冰室无暖气，炎云空赫曦。③隙驹不暂驻，日听凉禅悲。壮图哀未立，斑白恨吾衰。④夫子自南楚，缅怀嵩汝期。⑤","dynasty":"唐代","title":"家园卧疾毕太祝曜见寻①"}
{"author":"孟浩然","content":"楚关望秦国，相去千里馀。州县勤王事，山河转使车。祖筵江上列，离恨别前书。愿及芳年赏，娇莺二月初。","dynasty":"唐代","title":"送卢少府使入秦"}
{"author":"孟浩然","content":"望秩宣王命，斋心待漏行。青衿列胄子，从事有参卿。五马寻归路，双林指化城。闻钟度门近，照胆玉泉清。皂盖依松憩，缁徒拥锡迎。天宫上兜率，沙界豁迷明。欲就终焉志，恭闻智者名。人随逝水没，波逐覆舟倾。想像若在眼，周流空复情。谢公还欲卧，谁与济苍生。","dynasty":"唐代","title":"陪张丞相祠紫盖山，途经玉泉寺"}
{"author":"孟浩然","content":"画堂观妙妓，长夜正留宾。烛吐莲花艳，妆成桃李春。髻鬟低舞席，衫袖掩歌唇。汗湿偏宜粉，罗轻讵著身。调移筝柱促，欢会酒杯频。倘使曹王见，应嫌洛浦神。","dynasty":"唐代","title":"宴崔明府宅夜观妓"}
{"author":"孟浩然","content":"南国无霜霰，连年对物华。青林暗换叶，红蕊亦开花。春去无山鸟，秋来见海槎。流芳虽可悦，会自泣长沙。","dynasty":"唐代","title":"题梧州陈司马山斋"}
{"author":"孟浩然","content":"弊庐在郭外，素产惟田园。左右林野旷，不闻朝市喧。钓竿垂北涧，樵唱入南轩。书取幽栖事，将寻静者论。","dynasty":"唐代","title":"涧南即事贻皎上人"}
{"author":"孟浩然","content":"养疾衡檐下，由来浩气真。五行将禁火，十步任寻春。致敬惟桑梓，邀欢即主人。回看后凋色，青翠有松筠。","dynasty":"唐代","title":"重酬李少府见赠"}
{"author":"孟浩然","content":"犯霜驱晓驾，数里见唐城。旅馆归心逼，荒村客思盈。访人留后信，策蹇赴前程。欲识离魂断，长空听雁声。","dynasty":"唐代","title":"唐城馆中早发，寄杨使君"}
{"author":"孟浩然","content":"仲尼既已殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在？","dynasty":"唐代","title":"岁暮海上作"}
{"author":"孟浩然","content":"南陌春将晚，北窗犹卧病。林园久不游，草木一何盛。狭迳花障迷，闲庭竹扫净。翠羽戏兰苕，赪鳞动荷柄。念我平生好，江乡远从政。云山阻梦思，衾枕劳歌咏。歌咏复何为，同心恨别离。世途皆自媚，流俗寡相知。贾谊才空逸，安仁鬓欲丝。遥情每东注，奔晷复西驰。常恐填沟壑，无由振羽仪。穷通若有命，欲向论中推。","dynasty":"唐代","title":"晚春卧病寄张八"}
{"author":"孟浩然","content":"吾观非常者，碌碌在目前。君负鸿鹄志，蹉跎书剑年。一闻边烽动，万里忽争先。余亦赴京国，何当献凯还。","dynasty":"唐代","tags":"离别，赞扬，友人，愤懑","title":"送陈七赴西军"}
{"author":"孟浩然","content":"客舟贪利涉，暗里渡湘川。露气闻芳杜，歌声识采莲。榜人投岸火，渔子宿潭烟。行侣时相问，浔阳何处边。","dynasty":"唐代","title":"夜渡湘水（一作崔国辅诗）"}
{"author":"孟浩然","content":"春馀草木繁，耕种满田园。酌酒聊自劝，农夫安与言。忽闻荆山子，时出桃花源。采樵过北谷，卖药来西村。村烟日云夕，榛路有归客。杖策前相逢，依然是畴昔。邂逅欢觏止，殷勤叙离隔。谓予搏扶桑，轻举振六翮。奈何偶昌运，独见遗草泽。既笑接舆狂，仍怜孔丘厄。物情趋势利，吾道贵闲寂。偃息西山下，门庭罕人迹。何时还清溪，从尔炼丹液。","dynasty":"唐代","title":"山中逢道士云公"}
{"author":"孟浩然","content":"八月观潮罢，三江越海浔。回瞻魏阙路，空复子牟心。","dynasty":"唐代","title":"初下浙江舟中口号"}
{"author":"孟浩然","content":"微云淡河汉，疏雨滴梧桐。逐逐怀良驭，萧萧顾乐鸣。（《省试骐骥长鸣》诗，见《丹阳集》）","dynasty":"唐代","title":"句"}
{"author":"孟浩然","content":"西上游江西，临流恨解携。千山叠成嶂，万水泻为溪。石浅流难溯，藤长险易跻。谁怜问津者，岁晏此中迷。","dynasty":"唐代","title":"游江西留别富阳裴、刘二少府"}
{"author":"孟浩然","content":"朝游访名山，山远在空翠。氛氲亘百里，日入行始至。杖策寻故人，解鞭暂停骑。石门殊豁险，篁径转森邃。法侣欣相逢，清谈晓不寐。平生慕真隐，累日探奇异。野老朝入田，山僧暮归寺。松泉多逸响，苔壁饶古意。谷口闻钟声，林端识香气。愿言投此山，身世两相弃。","dynasty":"唐代","title":"寻香山湛上人"}
{"author":"孟浩然","content":"夕曛山照灭，送客出柴门。惆怅野中别，殷勤岐路言。茂林予偃息，乔木尔飞翻。无使谷风诮，须令友道存。","dynasty":"唐代","title":"送张子容进士赴举"}
{"author":"孟浩然","content":"一作题终南翠微寺翠微终南里，雨後宜返照。闭关久沈冥，杖策一登眺。遂造幽人室，始知静者妙。儒道虽异门，云林颇同调。两心喜相得，毕景共谈笑。暝还高窗眠，时见远山烧。缅怀赤城标，更忆临海峤。风泉有清音，何必苏门啸。","dynasty":"唐代","title":"题终南翠微寺空上人房"}
{"author":"孟浩然","content":"独步人何在，嵩阳有故楼。岁寒问耆旧，行县拥诸侯。林莽北弥望，沮漳东会流。客中遇知己，无复越乡忧。","dynasty":"唐代","title":"陪张丞相登嵩阳楼"}
{"author":"孟浩然","content":"五色怜凤雏，南飞适鹧鸪。楚人不相识，何处求椅梧。去去日千里，茫茫天一隅。安能与斥鷃，决起但枪榆。","dynasty":"唐代","title":"送吴悦游韶阳①"}
{"author":"孟浩然","content":"甲第开金穴，荣期乐自多。枥嘶支遁马，池养右军鹅。竹引携琴入，花邀载酒过。山公来取醉，时唱接篱歌。","dynasty":"唐代","title":"宴荣二山池"}
{"author":"孟浩然","content":"石潭傍隈隩，沙榜晓夤缘。试垂竹竿钓，果得查头鳊。美人骋金错，纤手脍红鲜。因谢陆内史，莼羹何足传。","dynasty":"唐代","title":"岘潭(山)作"}
{"author":"孟浩然","content":"四海重然诺，吾尝闻白眉。秦城游侠客，相得半酣时。","dynasty":"唐代","title":"醉后赠马四"}
{"author":"孟浩然","content":"白日既云暮，朱颜亦已酡。画堂初点烛，金幌半垂罗。长袖平阳曲，新声子夜歌。从来惯留客，兹夕为谁多。","dynasty":"唐代","title":"崔明府宅夜观妓"}
{"author":"孟浩然","content":"一作九月九日岘山寄张子容北山白云里，隐者自怡悦。相望试登高，心随雁飞灭愁因薄暮起，兴是清秋发。时见归村人，沙行渡头歇。天边树若荠，江畔舟如月。何当载酒来，共醉重阳节。","dynasty":"唐代","title":"秋登兰山寄张五"}
{"author":"孟浩然","content":"妾有盘龙镜，清光常昼发。自从生尘埃，有若雾中月。愁来试取照，坐叹生白发。寄语边塞人，如何久离别。","dynasty":"唐代","title":"同张明府清镜叹"}
{"author":"孟浩然","content":"江路经庐阜，松门入虎溪。闻君寻寂乐，清夜宿招提。石镜山精怯，禅枝怖鸽栖。一灯如悟道，为照客心迷。","dynasty":"唐代","title":"夜泊庐江，闻故人在东寺，以诗寄之"}
{"author":"孟浩然","content":"一别隔炎凉，君衣忘短长。裁缝无处等，以意忖情量。畏瘦疑伤窄，防寒更厚装。半啼封裹了，知欲寄谁将。","dynasty":"唐代","title":"闺情"}
{"author":"孟浩然","content":"游人五陵去，宝剑值千金。分手脱相赠，平生一片心。","dynasty":"唐代","tags":"送别，友情","title":"送朱大入秦"}
{"author":"孟浩然","content":"采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。","dynasty":"唐代","tags":"写人，写景，隐居","title":"采樵作"}
{"author":"孟浩然","content":"春堤杨柳发，忆与故人期。草木本无意，荣枯自有时。山阴定远近，江上日相思。不及兰亭会，空吟祓禊诗。","dynasty":"唐代","title":"江上寄山阴崔少府国辅"}
{"author":"孟浩然","content":"八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。","dynasty":"唐代","tags":"唐诗三百首，初中古诗，山水，写水，地名","title":"望洞庭湖赠张丞相/临洞庭湖赠张丞相"}
{"author":"孟浩然","content":"沿溯非便习，风波厌苦辛。忽闻迁谷鸟，来报五陵春。岭北回征帆，巴东问故人。桃源何处是，游子正迷津。","dynasty":"唐代","title":"南还舟中寄袁太祝"}
{"author":"孟浩然","content":"海上求仙客，三山望几时。焚香宿华顶，裛露采灵芝。屡蹑莓苔滑，将寻汗漫期。倘因松子去，长与世人辞。","dynasty":"唐代","title":"寄天台道士"}
{"author":"孟浩然","content":"漾舟寻水便，因访故人居。落日清川里，谁言独羡鱼。石潭窥洞彻，沙岸历纡徐。竹屿见垂钓，茅斋闻读书。款言忘景夕，清兴属凉初。回也一瓢饮，贤哉常晏如。","dynasty":"唐代","title":"西山寻辛谔"}
{"author":"孟浩然","content":"山公能饮酒，居士好弹筝。世外交初得，林中契已并。纳凉风飒至，逃暑日将倾。便就南亭里，馀尊惜解酲。","dynasty":"唐代","title":"张七及辛大见寻南亭醉作（一作张七及辛大见访）"}
{"author":"孟浩然","content":"昔时风景登临地，今日衣冠送别筵。醉坐自倾彭泽酒，思归长望白云天。洞庭一叶惊秋早，濩落空嗟滞江岛。寄语朝廷当世人，何时重见长安道。","dynasty":"唐代","title":"和卢明府送郑十三还京兼寄之什"}
{"author":"孟浩然","content":"岘山江岸曲，郢水郭门前。自古登临处，非今独黯然。亭楼明落照，井邑秀通川。涧竹生幽兴，林风入管弦。再飞鹏激水，一举鹤冲天。伫立三荆使，看君驷马旋。","dynasty":"唐代","title":"岘山送萧员外之荆州"}
{"author":"孟浩然","content":"行乏憩予驾，依然见汝坟。洛川方罢雪，嵩嶂有残云。曳曳半空里，明明五色分。聊题一时兴，因寄卢征君。","dynasty":"唐代","title":"行至汝坟寄卢征君"}
{"author":"孟浩然","content":"浑成紫檀金屑文，作得琵琶声入云。胡地迢迢三万里，那堪马上送明君。异方之乐令人悲，羌笛胡笳不用吹。坐看今夜关山月，思杀边城游侠儿。","dynasty":"唐代","tags":"边塞，战争","title":"凉州词"}
{"author":"孟浩然","content":"自君理畿甸，予亦经江淮。万里书信断，数年云雨乖。归来休浣日，始得赏心谐。朱绂恩虽重，沧洲趣每怀。树低新舞阁，山对旧书斋。何以发秋兴，阴虫鸣夜阶。","dynasty":"唐代","title":"奉先张明府休沐还乡海亭宴集探得阶字"}
{"author":"孟浩然","content":"秦城旧来称窈窕，汉家更衣应不少。红粉邀君在何处，青楼苦夜长难晓。长乐宫中钟暗来，可怜歌舞惯相催。欢娱此事今寂寞，惟有年年陵树哀。","dynasty":"唐代","title":"长乐宫"}
{"author":"孟浩然","content":"犯霜驱晓驾，数里见唐城。旅馆归心逼，荒村客思盈。访人留后信，策蹇赴前程。欲识离魂断，长空听雁声。","dynasty":"唐代","title":"唐城馆中早发，寄杨使君"}
{"author":"孟浩然","content":"一作九月九日岘山寄张子容北山白云里，隐者自怡悦。相望试登高，心随雁飞灭愁因薄暮起，兴是清秋发。时见归村人，沙行渡头歇。天边树若荠，江畔舟如月。何当载酒来，共醉重阳节。","dynasty":"唐代","title":"秋登兰山寄张五"}
{"author":"孟浩然","content":"南国无霜霰，连年对物华。青林暗换叶，红蕊亦开花。春去无山鸟，秋来见海槎。流芳虽可悦，会自泣长沙。","dynasty":"唐代","title":"题梧州陈司马山斋"}
{"author":"孟浩然","content":"韩公是襄士，日赏城西岑。结构意不浅，岩潭趣转深。皇华一动咏，荆国几谣吟。旧径兰勿剪，新堤柳欲阴。砌傍馀怪石，沙上有闲禽。自牧豫章郡，空瞻枫树林。因声寄流水，善听在知音。耆旧眇不接，崔徐无处寻。物情多贵远，贤俊岂无今。迟尔长江暮，澄清一洗心。","dynasty":"唐代","title":"和张判官登万山亭，因赠洪府都督韩公"}
{"author":"孟浩然","content":"瑞雪初盈尺，寒宵始半更。列筵邀酒伴，刻烛限诗成。香炭金炉暖，娇弦玉指清。醉来方欲卧，不觉晓鸡鸣。","dynasty":"唐代","title":"寒夜张明府宅宴"}
{"author":"孟浩然","content":"返耕意未遂，日夕登城隅。谁道山林近，坐为符竹拘。丽谯非改作，轩槛是新图。远水自嶓冢，长云吞具区。愿随江燕贺，羞逐府僚趋。欲识狂歌者，丘园一竖儒。","dynasty":"唐代","title":"和宋太史北楼新亭"}
{"author":"孟浩然","content":"人事一朝尽，荒芜三径休。始闻漳浦卧，奄作岱宗游。池水犹含墨，风云已落秋。今宵泉壑里，何处觅藏舟。","dynasty":"唐代","title":"寻陈逸人故居"}
{"author":"孟浩然","content":"傲吏非凡吏，名流即道流。隐居不可见，高论莫能酬。水接仙源近，山藏鬼谷幽。再来迷处所，花下问渔舟。","dynasty":"唐代","title":"梅道士水亭"}
{"author":"孟浩然","content":"石壁开金像，香山倚铁围。下生弥勒见，回向一心归。竹柏禅庭古，楼台世界稀。夕岚增气色，馀照发光辉。讲席邀谈柄，泉堂施浴衣。愿承功德水，从此濯尘机。","dynasty":"唐代","title":"腊月八日于剡县石城寺礼拜"}
{"author":"孟浩然","content":"家本洞庭上，岁时归思催。客心徒欲速，江路苦邅回。残冻因风解，新正度腊开。行看武昌柳，仿佛映楼台。","dynasty":"唐代","title":"溯江至武昌"}
{"author":"孟浩然","content":"义公习禅处，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。","dynasty":"唐代","title":"题大禹寺义公禅房"}
{"author":"孟浩然","content":"落景余清晖，轻桡弄溪渚。②泓澄爱水物，临泛何容与。③白首垂钓翁，新妆浣纱女。看看未相识，脉脉不得语。④","dynasty":"唐代","title":"耶溪泛舟①"}
{"author":"孟浩然","content":"樵牧南山近，林闾北郭赊。先人留素业，老圃作邻家。不种千株橘，惟资五色瓜。邵平能就我，开径剪蓬麻。","dynasty":"唐代","title":"南山下与老圃期种瓜"}
{"author":"孟浩然","content":"林卧愁春尽，开轩览物华。忽逢青鸟使，邀入赤松家。金灶初开火，仙桃正发花。童颜若可驻，何惜醉流霞。","dynasty":"唐代","tags":"唐诗三百首","title":"清明日宴梅道士房"}
{"author":"孟浩然","content":"送君不相见，日暮独愁绪。江上空裴回，天边迷处所。郡邑经樊邓，山河入嵩汝。蒲轮去渐遥，石径徒延伫。","dynasty":"唐代","tags":"送别，抒怀，孤寂","title":"送辛大之鄂渚不及"}
{"author":"孟浩然","content":"故人荆河掾，尚有柏台威。移职自樊沔，芳声闻帝畿。昔余卧林巷，载酒过柴扉。松菊无君赏，乡园懒欲归。","dynasty":"唐代","title":"闻裴侍御胐自襄州司户除豫州司户因以投寄"}
{"author":"孟浩然","content":"蜀琴久不弄，玉匣细尘生。丝脆弦将断，金徽色尚荣。知音徒自惜，聋俗本相轻。不遇钟期听，谁知鸾凤声。","dynasty":"唐代","title":"赠道士参寥"}
{"author":"孟浩然","content":"陈平无产业，尼父倦东西。负郭昔云翳，问津今亦迷。未能忘魏阙，空此滞秦稽。两见夏云起，再闻春鸟啼。怀仙梅福市，访旧若耶溪。圣主贤为宝，君何隐遁栖。","dynasty":"唐代","title":"久滞越中，贻谢南池、会稽贺少府"}
{"author":"孟浩然","content":"八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，空有羡鱼情。","dynasty":"唐代","title":"望洞庭湖赠张丞相"}
{"author":"孟浩然","content":"弱岁早登龙，今来喜再逢。如何春月柳，犹忆岁寒松。烟火临寒食，笙歌达曙钟。喧喧斗鸡道，行乐羡朋从。","dynasty":"唐代","title":"李少府与杨九再来"}
{"author":"孟浩然","content":"我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉。","dynasty":"唐代","title":"宿永嘉江，寄山阴崔少府国辅"}
{"author":"孟浩然","content":"朝游访名山，山远在空翠。氛氲亘百里，日入行始至。杖策寻故人，解鞭暂停骑。石门殊豁险，篁径转森邃。法侣欣相逢，清谈晓不寐。平生慕真隐，累日探奇异。野老朝入田，山僧暮归寺。松泉多逸响，苔壁饶古意。谷口闻钟声，林端识香气。愿言投此山，身世两相弃。","dynasty":"唐代","title":"寻香山湛上人"}
{"author":"孟浩然","content":"以我越乡客，逢君谪居者。分飞黄鹤楼，流落苍梧野。驿使乘云去，征帆沿溜下。不知从此分，还袂何时把。","dynasty":"唐代","title":"江上别流人"}
{"author":"孟浩然","content":"谓予独迷方，逢子亦在野。结交指松柏，问法寻兰若。小溪劣容舟，怪石屡惊马。所居最幽绝，所住皆静者。云簇兴座隅，天空落阶下。上人亦何闻，尘念都已舍。四禅合真如，一切是虚假。愿承甘露润，喜得惠风洒。依止托山门，谁能效丘也。","dynasty":"唐代","title":"云门寺西六七里，闻符公兰若最幽，与薛八同往"}
{"author":"孟浩然","content":"望秩宣王命，斋心待漏行。青衿列胄子，从事有参卿。五马寻归路，双林指化城。闻钟度门近，照胆玉泉清。皂盖依松憩，缁徒拥锡迎。天宫上兜率，沙界豁迷明。欲就终焉志，恭闻智者名。人随逝水没，波逐覆舟倾。想像若在眼，周流空复情。谢公还欲卧，谁与济苍生。","dynasty":"唐代","title":"陪张丞相祠紫盖山，途经玉泉寺"}
{"author":"孟浩然","content":"摇艇候明发，花源弄晚春。在山怀绮季，临汉忆荀陈。上巳期三月，浮杯兴十旬。坐歌空有待，行乐恨无邻。日晚兰亭北，烟开曲水滨。浴蚕逢姹女，采艾值幽人。石壁堪题序，沙场好解绅。群公望不至，虚掷此芳晨。","dynasty":"唐代","title":"上巳日涧南园期王山人、陈七诸公不至"}
{"author":"孟浩然","content":"兄弟游吴国，庭闱恋楚关。已多新岁感，更饯白眉还。归泛西江水，离筵北固山。乡园欲有赠，梅柳著先攀。","dynasty":"唐代","title":"早春润州送从弟还乡"}
{"author":"孟浩然","content":"我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉？","dynasty":"唐代","title":"宿永嘉江寄山阴崔少府国辅"}
{"author":"孟浩然","content":"异方之乐令人悲，羌笛胡笳不用吹。坐看今夜关山月，思杀边城游侠儿。","dynasty":"唐代","title":"凉州词其二"}
{"author":"孟浩然","content":"导漾自嶓冢，东流为汉川。维桑君有意，解缆我开筵。云雨从兹别，林端意渺然。尺书能不吝，时望鲤鱼传。","dynasty":"唐代","title":"送王大校书"}
{"author":"孟浩然","content":"悠悠清江水，水落沙屿出。回潭石下深，绿筱岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。","dynasty":"唐代","tags":"写水，怀人","title":"登江中孤屿赠白云先生王迥"}
{"author":"孟浩然","content":"石潭傍隈隩，沙榜晓夤缘。试垂竹竿钓，果得查头鳊。美人骋金错，纤手脍红鲜。因谢陆内史，莼羹何足传。","dynasty":"唐代","title":"岘潭(山)作"}
{"author":"孟浩然","content":"精舍买金开，流泉绕砌回。芰荷薰讲席，松柏映香台。法雨晴飞去，天花昼下来。谈玄殊未已，归骑夕阳催。","dynasty":"唐代","title":"题融公兰若（一作题容山主兰若）"}
{"author":"孟浩然","content":"客醉眠未起，主人呼解酲。已言鸡黍熟，复道瓮头清。","dynasty":"唐代","title":"戏题（一作戏赠主人）"}
{"author":"孟浩然","content":"十五綵衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。","dynasty":"唐代","title":"送张参明经举兼向泾州觐省"}
{"author":"孟浩然","content":"上德如流水，安仁道若山。闻君秉高节，而得奉清颜。鸿渐升仪羽，牛刀列下班。处腴能不润，居剧体常闲。去诈人无谄，除邪吏息奸。欲知清与洁，明月照澄湾。","dynasty":"唐代","title":"赠萧少府"}
{"author":"孟浩然","content":"画堂观妙妓，长夜正留宾。烛吐莲花艳，妆成桃李春。髻鬟低舞席，衫袖掩歌唇。汗湿偏宜粉，罗轻讵著身。调移筝柱促，欢会酒杯频。倘使曹王见，应嫌洛浦神。","dynasty":"唐代","title":"宴崔明府宅夜观妓"}
{"author":"孟浩然","content":"瘴气晓氛氲，南山复水云。鲲飞今始见，鸟坠旧来闻。地接长沙近，江从汨渚分。贾生曾吊屈，予亦痛斯文。","dynasty":"唐代","title":"晓入南山"}
{"author":"孟浩然","content":"摇艇候明发，花源弄晚春。在山怀绮季，临汉忆荀陈。上巳期三月，浮杯兴十旬。坐歌空有待，行乐恨无邻。日晚兰亭北，烟开曲水滨。浴蚕逢姹女，采艾值幽人。石壁堪题序，沙场好解绅。群公望不至，虚掷此芳晨。","dynasty":"唐代","title":"上巳日涧南园期王山人陈七诸公不至"}
{"author":"孟浩然","content":"望秩宣王命，斋心待漏行。青衿列胄子，从事有参卿。五马寻归路，双林指化城。闻钟度门近，照胆玉泉清。皂盖依松憩，缁徒拥锡迎。天宫上兜率，沙界豁迷明。欲就终焉志，恭闻智者名。人随逝水没，波逐覆舟倾。想像若在眼，周流空复情。谢公还欲卧，谁与济苍生。","dynasty":"唐代","title":"陪张丞相祠紫盖山，途经玉泉寺"}
{"author":"孟浩然","content":"共理分荆国，招贤愧不材。召南风更阐，丞相阁还开。觏止欣眉睫，沉沦拔草莱。坐登徐孺榻，频接李膺杯。始慰蝉鸣柳，俄看雪间梅。四时年籥尽，千里客程催。日下瞻归翼，沙边厌曝鳃。伫闻宣室召，星象列三台。","dynasty":"唐代","title":"荆门上张丞相"}
{"author":"孟浩然","content":"林园虽少事，幽独自多违。向夕开帘坐，庭阴落景微。鸟过烟树宿，萤傍水轩飞。感念同怀子，京华去不归。","dynasty":"唐代","title":"闲园怀苏子"}
{"author":"孟浩然","content":"瑞雪初盈尺，寒宵始半更。列筵邀酒伴，刻烛限诗成。香炭金炉暖，娇弦玉指清。醉来方欲卧，不觉晓鸡鸣。","dynasty":"唐代","title":"寒夜张明府宅宴"}
{"author":"孟浩然","content":"一题作岘山送朱大岘山南郭外，送别每登临。沙岸江村近，松门山寺深。一言余有赠，三峡尔将寻。祖席宜城酒，征途云梦林。蹉跎游子意，眷恋故人心。去矣勿淹滞，巴东猿夜吟。","dynasty":"唐代","title":"岘山送张去非游巴东"}
{"author":"孟浩然","content":"西上游江西，临流恨解携。千山叠成嶂，万水泻为溪。石浅流难溯，藤长险易跻。谁怜问津者，岁晏此中迷。","dynasty":"唐代","title":"游江西留别富阳裴、刘二少府"}
{"author":"孟浩然","content":"上国山河列，贤王邸第开。故人分职去，潘令宠行来。冠盖趋梁苑，江湘失楚材。豫愁轩骑动，宾客散池台。","dynasty":"唐代","title":"同卢明府饯张郎中除义王府司马，海园作"}
{"author":"孟浩然","content":"北阙休上书，南山归敝庐。不才明主弃，多病故人疏。白发催年老，青阳逼岁除。永怀愁不寐，松月夜窗虚。","dynasty":"唐代","tags":"唐诗三百首，抒情，失意","title":"岁暮归南山/归故园作/归终南山"}
{"author":"孟浩然","content":"遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。","dynasty":"唐代","tags":"叙事，抒情，愤懑","title":"自洛之越"}
{"author":"孟浩然","content":"十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。","dynasty":"唐代","tags":"写人，送别","title":"送张参明经举兼向泾州觐省"}
{"author":"孟浩然","content":"不觉初秋夜渐长，清风习习重凄凉。炎炎暑退茅斋静，阶下丛莎有露光。","dynasty":"唐代","tags":"秋天","title":"初秋"}
{"author":"孟浩然","content":"我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪覆平皋，饥鹰捉寒兔。少年弄文墨，属意在章句。十上耻还家，裴回守归路。","dynasty":"唐代","tags":"写景，怀才不遇，怅惘","title":"南归阻雪"}
{"author":"孟浩然","content":"洛阳访才子，江岭作流人。闻说梅花早，何如北地春。","dynasty":"唐代","tags":"访友，写景，感伤","title":"洛中访袁拾遗不遇"}
{"author":"孟浩然","content":"一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。","dynasty":"唐代","tags":"唐诗三百首，抒情，归隐","title":"秦中感秋寄远上人/秦中寄远上人"}
{"author":"孟浩然","content":"吾观非常者，碌碌在目前。君负鸿鹄志，蹉跎书剑年。一闻边烽动，万里忽争先。余亦赴京国，何当献凯还。","dynasty":"唐代","tags":"离别，赞扬，友人，愤懑","title":"送陈七赴西军"}
{"author":"孟浩然","content":"林卧愁春尽，开轩览物华。忽逢青鸟使，邀入赤松家。金灶初开火，仙桃正发花。童颜若可驻，何惜醉流霞。","dynasty":"唐代","tags":"唐诗三百首","title":"清明日宴梅道士房"}
{"author":"孟浩然","content":"向夕问舟子，前程复几多。湾头正堪泊，淮里足风波。","dynasty":"唐代","tags":"漂泊，寂寞","title":"问舟子"}
{"author":"孟浩然","content":"山暝听猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。","dynasty":"唐代","title":"宿桐庐江寄广陵旧游"}
{"author":"孟浩然","content":"枳棘君尚栖，匏瓜吾岂系。念离当夏首，漂泊指炎裔。江海非堕游，田园失归计。定山既早发，渔浦亦宵济。泛泛随波澜，行行任舻枻。故林日已远，群木坐成翳。羽人在丹丘，吾亦从此逝。","dynasty":"唐代","title":"将适天台，留别临安李主簿"}
{"author":"孟浩然","content":"垂钓坐磐石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。","dynasty":"唐代","tags":"山水","title":"万山潭作"}
{"author":"孟浩然","content":"别业闻新制，同声和者多。还看碧溪答，不羡绿珠歌。自有阳台女，朝朝拾翠过。绮筵铺锦绣，妆牖闭藤萝。秩满休闲日，春馀景气和。仙凫能作伴，罗袜共凌波。曲岛寻花药，回潭折芰荷。更怜斜日照，红粉艳青娥。","dynasty":"唐代","title":"同张明府碧溪赠答"}
{"author":"孟浩然","content":"昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。","dynasty":"唐代","tags":"春节，农事，抒情","title":"田家元日"}
{"author":"孟浩然","content":"惜尔怀其宝，迷邦倦客游。江山历全楚，河洛越成周。道路疲千里，乡园老一丘。知君命不偶，同病亦同忧。","dynasty":"唐代","title":"送席大"}
{"author":"孟浩然","content":"一作题终南翠微寺翠微终南里，雨後宜返照。闭关久沈冥，杖策一登眺。遂造幽人室，始知静者妙。儒道虽异门，云林颇同调。两心喜相得，毕景共谈笑。暝还高窗眠，时见远山烧。缅怀赤城标，更忆临海峤。风泉有清音，何必苏门啸。","dynasty":"唐代","title":"题终南翠微寺空上人房"}
{"author":"孟浩然","content":"楚关望秦国，相去千里馀。州县勤王事，山河转使车。祖筵江上列，离恨别前书。愿及芳年赏，娇莺二月初。","dynasty":"唐代","title":"送卢少府使入秦"}
{"author":"孟浩然","content":"吾友太乙子，餐霞卧赤城。欲寻华顶去，不惮恶溪名。歇马凭云宿，扬帆截海行。高高翠微里，遥见石梁横。","dynasty":"唐代","title":"寻天台山"}
{"author":"孟浩然","content":"吾昔与尔辈，读书常闭门。未尝冒湍险，岂顾垂堂言。自此历江湖，辛勤难具论。往来行旅弊，开凿禹功存。壁立千峰峻，潈流万壑奔。我来凡几宿，无夕不闻猿。浦上摇归恋，舟中失梦魂。泪沾明月峡，心断鶺鴒原。离阔星难聚，秋深露已繁。因君下南楚，书此示乡园。","dynasty":"唐代","title":"入峡寄弟"}
{"author":"孟浩然","content":"上德如流水，安仁道若山。闻君秉高节，而得奉清颜。鸿渐升仪羽，牛刀列下班。处腴能不润，居剧体常闲。去诈人无谄，除邪吏息奸。欲知清与洁，明月照澄湾。","dynasty":"唐代","title":"赠萧少府"}
{"author":"孟浩然","content":"县城南面汉江流，江涨开成南雍州。才子乘春来骋望，群公暇日坐销忧。楼台晚映青山郭，罗绮晴骄绿水洲。向夕波摇明月动，更疑神女弄珠游。","dynasty":"唐代","title":"登安阳城楼"}
{"author":"孟浩然","content":"故人来自远，邑宰复初临。执手恨为别，同舟无异心。沿洄洲渚趣，演漾弦歌音。谁识躬耕者，年年梁甫吟。","dynasty":"唐代","title":"与白明府游江"}
{"author":"孟浩然","content":"韩公是襄士，日赏城西岑。结构意不浅，岩潭趣转深。皇华一动咏，荆国几谣吟。旧径兰勿剪，新堤柳欲阴。砌傍馀怪石，沙上有闲禽。自牧豫章郡，空瞻枫树林。因声寄流水，善听在知音。耆旧眇不接，崔徐无处寻。物情多贵远，贤俊岂无今。迟尔长江暮，澄清一洗心。","dynasty":"唐代","title":"和张判官登万山亭，因赠洪府都督韩公"}
{"author":"孟浩然","content":"浑成紫檀金屑文，作得琵琶声入云。胡地迢迢三万里，那堪马上送明君。异方之乐令人悲，羌笛胡笳不用吹。坐看今夜关山月，思杀边城游侠儿。","dynasty":"唐代","tags":"边塞，战争","title":"凉州词"}
{"author":"孟浩然","content":"初九未成旬，重阳即此晨。登高闻古事，载酒访幽人。落帽恣欢饮，授衣同试新。茱萸正可佩，折取寄情亲。","dynasty":"唐代","title":"九日得新字"}
{"author":"孟浩然","content":"水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。","dynasty":"唐代","tags":"写景","title":"与杭州薛司户登樟亭楼作"}
{"author":"孟浩然","content":"放溜下松滋，登舟命楫师。讵忘经济日，不惮沍寒时。洗帻岂独古，濯缨良在兹。政成人自理，机息鸟无疑。云物凝孤屿，江山辨四维。晚来风稍急，冬至日行迟。腊响惊云梦，渔歌激楚辞。渚宫何处是，川暝欲安之。","dynasty":"唐代","title":"陪张丞相自松滋江东泊渚宫"}
{"author":"孟浩然","content":"已失巴陵雨，犹逢蜀坂泥。天开斜景遍，山出晚云低。馀湿犹沾草，残流尚入溪。今宵有明月，乡思远凄凄。","dynasty":"唐代","title":"途中遇晴"}
{"author":"孟浩然","content":"洞庭秋正阔，余欲泛归船。莫辨荆吴地，唯馀水共天。渺瀰江树没，合沓海潮连。迟尔为舟楫，相将济巨川。","dynasty":"唐代","title":"洞庭湖寄阎九"}
{"author":"孟浩然","content":"已失巴陵雨，犹逢蜀坂泥。天开斜景遍，山出晚云低。馀湿犹沾草，残流尚入溪。今宵有明月，乡思远凄凄。","dynasty":"唐代","title":"途中遇晴"}
{"author":"孟浩然","content":"羊公岘山下，神女汉皋曲。雪罢冰复开，春潭千丈绿。轻舟恣来往，探玩无厌足。波影摇妓钗，沙光逐人目。倾杯鱼鸟醉，联句莺花续。良会难再逢，日入须秉烛。","dynasty":"唐代","title":"初春汉中漾舟"}
{"author":"孟浩然","content":"给园支遁隐，虚寂养身和。春晚群木秀，间关黄鸟歌。林栖居士竹，池养右军鹅。炎月北窗下，清风期再过。","dynasty":"唐代","title":"晚春题远上人南亭"}
{"author":"孟浩然","content":"津无蛟龙患，日夕常安流。本欲避骢马，何如同鹢舟。岂伊今日幸，曾是昔年游。莫奏琴中鹤，且随波上鸥。堤缘九里郭，山面百城楼。自顾躬耕者，才非管乐俦。闻君荐草泽，从此泛沧洲。","dynasty":"唐代","title":"与黄侍御北津泛舟"}
{"author":"孟浩然","content":"早闻牛渚咏，今见鶺鴒心。羽翼嗟零落，悲鸣别故林。苍梧白云远，烟水洞庭深。万里独飞去，南风迟尔音。","dynasty":"唐代","title":"送袁十岭南寻弟"}
{"author":"孟浩然","content":"桂水通百越，扁舟期晓发。荆云蔽三巴，夕望不见家。襄王梦行雨，才子谪长沙。长沙饶瘴疠，胡为苦留滞。久别思款颜，承欢怀接袂。接袂杳无由，徒增旅泊愁。清猿不可听，沿月下湘流。","dynasty":"唐代","title":"湖中旅泊，寄阎九司户防"}
{"author":"孟浩然","content":"上国山河列，贤王邸第开。故人分职去，潘令宠行来。冠盖趋梁苑，江湘失楚材。豫愁轩骑动，宾客散池台。","dynasty":"唐代","title":"同卢明府饯张郎中除义王府司马，海园作"}
{"author":"孟浩然","content":"秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。","dynasty":"唐代","tags":"中秋节，月亮，借景抒情","title":"秋宵月下有怀"}
{"author":"孟浩然","content":"漾舟寻水便，因访故人居。落日清川里，谁言独羡鱼。石潭窥洞彻，沙岸历纡徐。竹屿见垂钓，茅斋闻读书。款言忘景夕，清兴属凉初。回也一瓢饮，贤哉常晏如。","dynasty":"唐代","title":"西山寻辛谔"}
{"author":"孟浩然","content":"客行愁落日，乡思重相催。况在他山外，天寒夕鸟来。雪深迷郢路，云暗失阳台。可叹凄惶子，高歌谁为媒。","dynasty":"唐代","title":"途次望乡"}
{"author":"孟浩然","content":"已失巴陵雨，犹逢蜀坂泥。天开斜景遍，山出晚云低。馀湿犹沾草，残流尚入溪。今宵有明月，乡思远凄凄。","dynasty":"唐代","title":"途中遇晴"}
{"author":"孟浩然","content":"岘首风湍急，云帆若鸟飞。凭轩试一问，张翰欲来归。","dynasty":"唐代","title":"登岘山亭，寄晋陵张少府"}
{"author":"孟浩然","content":"朝乘汴河流，夕次谯县界。幸值西风吹，得与故人会。君学梅福隐，余从伯鸾迈。别后能相思，浮云在吴会。","dynasty":"唐代","title":"适越留别谯县张主簿申屠少府"}
{"author":"孟浩然","content":"碧溪常共赏，朱邸忽迁荣。豫有相思意，闻君琴上声。","dynasty":"唐代","title":"送张郎中迁京"}
{"author":"孟浩然","content":"南国无霜霰，连年对物华。青林暗换叶，红蕊亦开花。春去无山鸟，秋来见海槎。流芳虽可悦，会自泣长沙。","dynasty":"唐代","title":"题梧州陈司马山斋"}
{"author":"孟浩然","content":"早闻牛渚咏，今见鹡鸰心。羽翼嗟零落，悲鸣别故林。苍梧白云远，烟水洞庭深。万里独飞去，南风迟尔音。","dynasty":"唐代","title":"送袁十"}
{"author":"孟浩然","content":"行至菊花潭，村西日已斜。主人登高去，鸡犬空在家。","dynasty":"唐代","title":"寻菊花潭主人不遇"}
{"author":"孟浩然","content":"洛阳访才子，江岭作流人。闻说梅花早，何如北地春。","dynasty":"唐代","tags":"访友，写景，感伤","title":"洛中访袁拾遗不遇"}
{"author":"孟浩然","content":"挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。","dynasty":"唐代","tags":"写景，写山，抒情","title":"晚泊浔阳望庐山"}
{"author":"孟浩然","content":"八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，空有羡鱼情。","dynasty":"唐代","title":"望洞庭湖赠张丞相"}
{"author":"孟浩然","content":"吾友太乙子，餐霞卧赤城。欲寻华顶去，不惮恶溪名。歇马凭云宿，扬帆截海行。高高翠微里，遥见石梁横。","dynasty":"唐代","title":"寻天台山"}
{"author":"孟浩然","content":"自君理畿甸，予亦经江淮。万里书信断，数年云雨乖。归来休浣日，始得赏心谐。朱绂恩虽重，沧洲趣每怀。树低新舞阁，山对旧书斋。何以发秋兴，阴虫鸣夜阶。","dynasty":"唐代","title":"奉先张明府休沐还乡海亭宴集探得阶字"}
{"author":"孟浩然","content":"片玉来誇楚，治中作主人。江山增润色，词赋动阳春。别馆当虚敞，离情任吐伸。因声两京旧，谁念卧漳滨。","dynasty":"唐代","title":"送崔遏"}
{"author":"孟浩然","content":"归来卧青山，常梦游清都。漆园有傲吏，惠好在招呼。书幌神仙箓，画屏山海图。酌霞复对此，宛似入蓬壶。","dynasty":"唐代","title":"与王昌龄宴王道士房"}
{"author":"孟浩然","content":"二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。","dynasty":"唐代","title":"春中喜王九相寻（一题作晚春）"}
{"author":"孟浩然","content":"木落雁南渡，北风江上寒。我家襄水曲，遥隔楚云端。乡泪客中尽，孤帆天际看。迷津欲有问，平海夕漫漫。","dynasty":"唐代","title":"早寒有怀"}
{"author":"孟浩然","content":"风吹沙海雪，渐作柳园春。宛转随香骑，轻盈伴玉人。歌疑郢中客，态比洛川神。今日南归楚，双飞似入秦。","dynasty":"唐代","title":"和张二自穰县还途中遇雪"}
{"author":"孟浩然","content":"百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一座凛生寒。","dynasty":"唐代","tags":"咏物，写水，赞美","title":"与颜钱塘登障楼望潮作"}
{"author":"孟浩然","content":"夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。","dynasty":"唐代","tags":"唐诗三百首，写景","title":"宿业师山房期丁大不至/宿业师山房待丁大不至"}
{"author":"孟浩然","content":"翠微终南里，雨后宜返照。闭关久沈冥，杖策一登眺。遂造幽人室，始知静者妙。儒道虽异门，云林颇同调。两心相喜得，毕景共谈笑。暝还高窗眠，时见远山烧。缅怀赤城标，更忆临海峤。风泉有清音，何必苏门啸。","dynasty":"唐代","title":"题终南翠微寺空上人房"}
{"author":"孟浩然","content":"园中有早梅，年例犯寒开。少妇曾攀折，将归插镜台。犹言看不足，更欲剪刀裁。","dynasty":"唐代","title":"早梅"}
{"author":"孟浩然","content":"挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。","dynasty":"唐代","tags":"写景，写山，抒情","title":"晚泊浔阳望庐山"}
{"author":"孟浩然","content":"潮落江平未有风，扁舟共济与君同。时时引领望天末，何处青山是越中。","dynasty":"唐代","tags":"写景，渡江，抒情，愉悦","title":"渡浙江问舟中人"}
{"author":"孟浩然","content":"水亭凉气多，闲棹晚来过。涧影见松竹，潭香闻芰荷。野童扶醉舞，山鸟助酣歌。幽赏未云遍，烟光奈夕何。","dynasty":"唐代","tags":"夏天，田园","title":"夏日浮舟过陈大水亭/浮舟过滕逸人别业"}
{"author":"孟浩然","content":"他乡逢七夕，旅馆益羁愁。不见穿针妇，空怀故国楼。绪风初减热，新月始临秋。谁忍窥河汉，迢迢问斗牛。","dynasty":"唐代","tags":"七夕节，思乡","title":"他乡七夕"}
{"author":"孟浩然","content":"遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。","dynasty":"唐代","tags":"抒情","title":"自洛之越"}
{"author":"孟浩然","content":"太虚生月晕，舟子知天风。挂席候明发，渺漫平湖中。中流见匡阜，势压九江雄。黤黕凝黛色，峥嵘当曙空。香炉初上日，瀑水喷成虹。久欲追尚子，况兹怀远公。我来限于役，未暇息微躬。淮海途将半，星霜岁欲穷。寄言岩栖者，毕趣当来同。","dynasty":"唐代","tags":"山水","title":"彭蠡湖中望庐山"}
{"author":"孟浩然","content":"行至菊花潭，村西日已斜。主人登高去，鸡犬空在家。","dynasty":"唐代","title":"寻菊花潭主人不遇"}
{"author":"孟浩然","content":"带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。","dynasty":"唐代","tags":"春天，写景，抒怀，向往","title":"陪姚使君题惠上人房"}
{"author":"孟浩然","content":"畴昔通家好，相知无间然。续明催画烛，守岁接长筵。旧曲梅花唱，新正柏酒传。客行随处乐，不见度年年。","dynasty":"唐代","tags":"春节，友情，宴饮","title":"岁除夜会乐城张少府宅"}
{"author":"孟浩然","content":"送君不相见，日暮独愁绪。江上空裴回，天边迷处所。郡邑经樊邓，山河入嵩汝。蒲轮去渐遥，石径徒延伫。","dynasty":"唐代","tags":"送别，抒怀，孤寂","title":"送辛大之鄂渚不及"}
{"author":"孟浩然","content":"阮籍推名饮，清风坐竹林。半酣下衫袖，拂拭龙唇琴。一杯弹一曲，不觉夕阳沉。余意在山水，闻之谐夙心。","dynasty":"唐代","tags":"写人，音乐","title":"听郑五愔弹琴"}
{"author":"孟浩然","content":"弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡鹜。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。","dynasty":"唐代","tags":"田园，抒情","title":"田园作"}
{"author":"孟浩然","content":"落景余清辉，轻桡弄溪渚。泓澄爱水物，临泛何容与。白首垂钓翁，新妆浣纱女。相看似相识，脉脉不得语。","dynasty":"唐代","tags":"山水","title":"耶溪泛舟"}
{"author":"孟浩然","content":"悠悠清江水，水落沙屿出。回潭石下深，绿筱岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。","dynasty":"唐代","tags":"写水，怀人","title":"登江中孤屿赠白云先生王迥"}
{"author":"孟浩然","content":"采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。","dynasty":"唐代","tags":"写人，写景，隐居","title":"采樵作"}
{"author":"孟浩然","content":"挂席东南望，青山水国遥。舳舻争利涉，来往接风潮。问我今何适？天台访石桥。坐看霞色晓，疑是赤城标。","dynasty":"唐代","tags":"旅途，写景，愉悦，淡泊","title":"舟中晓望"}
{"author":"孟浩然","content":"洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有槎头。已抱沈痼疾，更贻魑魅忧。数年同笔砚，兹夕间衾裯。意气今何在，相思望斗牛。","dynasty":"唐代","tags":"友情","title":"送王昌龄之岭南"}
{"author":"孟浩然","content":"义公习禅寂，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。","dynasty":"唐代","tags":"山水，赞美","title":"题大禹寺义公禅房"}
{"author":"孟浩然","content":"清晓因兴来，乘流越江岘。沙禽近方识，浦树遥莫辨。渐至鹿门山，山明翠微浅。岩潭多屈曲，舟楫屡回转。昔闻庞德公，采药遂不返。金涧饵芝朮，石床卧苔藓。纷吾感耆旧，结揽事攀践。隐迹今尚存，高风邈已远。白云何时去，丹桂空偃蹇。探讨意未穷，回艇夕阳晚。","dynasty":"唐代","tags":"登高，怀古","title":"登鹿门山怀古"}
{"author":"孟浩然","content":"百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一座凛生寒。","dynasty":"唐代","tags":"咏物，写水，赞美","title":"与颜钱塘登障楼望潮作"}
{"author":"孟浩然","content":"吾与二三子，平生结交深。俱怀鸿鹄志，昔有鶺鴒心。逸气假毫翰，清风在竹林。达是酒中趣，琴上偶然音。","dynasty":"唐代","tags":"写竹，写人，言志","title":"洗然弟竹亭"}
{"author":"孟浩然","content":"水国无边际，舟行共使风。羡君从此去，朝夕见乡中。予亦离家久，南归恨不同。音书若有问，江上会相逢。","dynasty":"唐代","tags":"送别，友情","title":"洛下送奚三还扬州"}
{"author":"孟浩然","content":"南国辛居士，言归旧竹林。未逢调鼎用，徒有济川心。予亦忘机者，田园在汉阴。因君故乡去，遥寄式微吟。","dynasty":"唐代","tags":"送别，思乡","title":"都下送辛大之鄂"}
{"author":"孟浩然","content":"君登青云去，予望青山归。云山从此别，泪湿薜萝衣。","dynasty":"唐代","title":"送友人之京"}
{"author":"孟浩然","content":"当昔襄阳雄盛时，山公常醉习家池。池边钓女日相随，妆成照影竟来窥。澄波澹澹芙蓉发，绿岸参参杨柳垂。一朝物变人亦非，四面荒凉人住稀。意气豪华何处在，空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。","dynasty":"唐代","tags":"送别，怀念","title":"高阳池送朱二"}
{"author":"孟浩然","content":"山水观形胜，襄阳美会稽。最高唯望楚，曾未一攀跻。石壁疑削成，众山比全低。晴明试登陟，目极无端倪。云梦掌中小，武陵花处迷。暝还归骑下，萝月映深溪。","dynasty":"唐代","tags":"写山，望远，抒怀，豪迈","title":"登望楚山最高顶"}
{"author":"孟浩然","content":"日暮田家远，山中勿久淹。归人须早去，稚子望陶潜。","dynasty":"唐代","title":"赠王九"}
{"author":"孟浩然","content":"客行愁落日，乡思重相催。况在他山外，天寒夕鸟来。雪深迷郢路，云暗失阳台。可叹凄惶子，高歌谁为媒。","dynasty":"唐代","title":"途次望乡"}
{"author":"孟浩然","content":"微云淡河汉，疏雨滴梧桐。逐逐怀良驭，萧萧顾乐鸣。（《省试骐骥长鸣》诗，见《丹阳集》）","dynasty":"唐代","title":"句"}
{"author":"孟浩然","content":"夫婿久离别，青楼空望归。妆成卷帘坐，愁思懒缝衣。燕子家家入，杨花处处飞。空床难独守，谁为报金徽。","dynasty":"唐代","title":"赋得盈盈楼上女"}
{"author":"孟浩然","content":"五更钟漏欲相催，四气推迁往复回。帐里残灯才去焰，炉中香气尽成灰。渐看春逼芙蓉枕，顿觉寒销竹叶杯。守岁家家应未卧，相思那得梦魂来。","dynasty":"唐代","title":"除夜有怀"}
{"author":"孟浩然","content":"关戍惟东井，城池起北辰。咸歌太平日，共乐建寅春。雪尽青山树，冰开黑水滨。草迎金埒马，花伴玉楼人。鸿渐看无数，莺歌听欲频。何当遂荣擢，归及柳条新。","dynasty":"唐代","title":"长安早春（一作张子容诗）"}
{"author":"孟浩然","content":"佳人能画眉，妆罢出帘帷。照水空自爱，折花将遗谁。春情多艳逸，春意倍相思。愁心极杨柳，一种乱如丝。","dynasty":"唐代","title":"春意（一题作春怨）"}
{"author":"孟浩然","content":"闺夕绮窗闭，佳人罢缝衣。理琴开宝匣，就枕卧重帏。夜久灯花落，薰笼香气微。锦衾重自暖，遮莫晓霜飞。","dynasty":"唐代","title":"寒夜"}
{"author":"孟浩然","content":"正字芸香阁，幽人竹素园。经过宛如昨，归卧寂无喧。高鸟能择木，羝羊漫触藩。物情今已见，从此愿忘言。","dynasty":"唐代","title":"寄赵正字"}
{"author":"孟浩然","content":"傲吏非凡吏，名流即道流。隐居不可见，高论莫能酬。水接仙源近，山藏鬼谷幽。再来迷处所，花下问渔舟。","dynasty":"唐代","title":"梅道士水亭"}
{"author":"孟浩然","content":"水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。","dynasty":"唐代","tags":"写景","title":"与杭州薛司户登樟亭楼作"}
{"author":"孟浩然","content":"弊庐在郭外，素产唯田园。左右林野旷，不闻朝市喧。钓竿垂北涧，樵唱入南轩。书取幽栖事，将寻静者论。","dynasty":"唐代","tags":"写景，田园，山水，生活，淡泊","title":"涧南园即事贻皎上人"}
{"author":"孟浩然","content":"闻君息阴地，东郭柳林间。左右瀍涧水，门庭缑氏山。抱琴来取醉，垂钓坐乘闲。归客莫相待，寻源殊未还。","dynasty":"唐代","title":"题李十四庄，兼赠綦毋校书"}
{"author":"孟浩然","content":"昔登江上黄鹤楼，遥爱江中鹦鹉洲。洲势逶迤绕碧流，鸳鸯鸂鶒满滩头。滩头日落沙碛长，金沙熠熠动飙光。舟人牵锦缆，浣女结罗裳。月明全见芦花白，风起遥闻杜若香。君行采采莫相忘。","dynasty":"唐代","tags":"写景，抒情，送别，友人","title":"鹦鹉洲送王九之江左"}
{"author":"孟浩然","content":"秦城旧来称窈窕，汉家更衣应不少。红粉邀君在何处，青楼苦夜长难晓。长乐宫中钟暗来，可怜歌舞惯相催。欢娱此事今寂寞，惟有年年陵树哀。","dynasty":"唐代","title":"长乐宫"}
{"author":"孟浩然","content":"仲尼既已没，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复何在。","dynasty":"唐代","tags":"感慨，岁月，惆怅","title":"岁暮海上作"}
{"author":"孟浩然","content":"所思在建业，欲往大江深。日夕望京口，烟波愁我心。心驰茅山洞，目极枫树林。不见少微星，星霜劳夜吟。","dynasty":"唐代","title":"宿扬子津，寄润州长山刘隐士"}
{"author":"孟浩然","content":"瘴气晓氛氲，南山复水云。鲲飞今始见，鸟坠旧来闻。地接长沙近，江从汨渚分。贾生曾吊屈，予亦痛斯文。","dynasty":"唐代","title":"晓入南山"}
{"author":"孟浩然","content":"别业闻新制，同声和者多。还看碧溪答，不羡绿珠歌。自有阳台女，朝朝拾翠过。绮筵铺锦绣，妆牖闭藤萝。秩满休闲日，春馀景气和。仙凫能作伴，罗袜共凌波。曲岛寻花药，回潭折芰荷。更怜斜日照，红粉艳青娥。","dynasty":"唐代","title":"同张明府碧溪赠答"}
{"author":"孟浩然","content":"四海重然诺，吾尝闻白眉。秦城游侠客，相得半酣时。","dynasty":"唐代","title":"醉后赠马四"}
{"author":"孟浩然","content":"习公有遗坐，高在白云陲。樵子不见识，山僧赏自知。以余为好事，携手一来窥。竹露闲夜滴，松风清昼吹。从来抱微尚，况复感前规。于此无奇策，苍生奚以为。","dynasty":"唐代","title":"齿坐呈山南诸隐"}
{"author":"孟浩然","content":"上德如流水，安仁道若山。闻君秉高节，而得奉清颜。鸿渐升仪羽，牛刀列下班。处腴能不润，居剧体常闲。去诈人无谄，除邪吏息奸。欲知清与洁，明月照澄湾。","dynasty":"唐代","title":"赠萧少府"}
{"author":"孟浩然","content":"试览镜湖物，中流到底清。不知鲈鱼味，但识鸥鸟情。帆得樵风送，春逢谷雨晴。将探夏禹穴，稍背越王城。府掾有包子，文章推贺生。沧浪醉后唱，因此寄同声。","dynasty":"唐代","title":"与崔二十一游镜湖，寄包、贺二公"}
{"author":"孟浩然","content":"石壁开金像，香山倚铁围。下生弥勒见，回向一心归。竹柏禅庭古，楼台世界稀。夕岚增气色，馀照发光辉。讲席邀谈柄，泉堂施浴衣。愿承功德水，从此濯尘机。","dynasty":"唐代","title":"腊月八日于剡县石城寺礼拜"}
{"author":"孟浩然","content":"碧溪常共赏，朱邸忽迁荣。豫有相思意，闻君琴上声。","dynasty":"唐代","title":"送张郎中迁京"}
{"author":"孟浩然","content":"绮席铺兰杜，珠盘折芰荷。故园留不住，应是恋弦歌。","dynasty":"唐代","title":"张郎中梅园中"}
{"author":"孟浩然","content":"珠弹繁华子，金羁游侠人。酒酣白日暮，走马入红尘。","dynasty":"唐代","title":"同储十二洛阳道中作"}
{"author":"孟浩然","content":"大江分九派，淼漫成水乡。②舟子乘利涉，往来至浔阳。③因之泛五湖，流浪经三湘。④观涛壮枚发，吊屈痛沉湘。⑤魏阙心恒在，金门诏不忘。⑥遥怜上林雁，冰泮已回翔。⑦","dynasty":"唐代","title":"自浔阳泛舟经明海①"}
{"author":"孟浩然","content":"我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉？","dynasty":"唐代","title":"宿永嘉江寄山阴崔少府国辅"}
{"author":"孟浩然","content":"苦学三十载，闭门江汉阴。用贤遭圣日，羁旅属秋霖。岂直昏垫苦，亦为权势沈。二毛催白发，百镒罄黄金。泪忆岘山堕，愁怀湘水深。谢公积愤懑，庄舄空谣吟。跃马非吾事，狎鸥宜我心。寄言当路者，去矣北山岑。","dynasty":"唐代","title":"秦中苦雨思归，赠袁左丞、贺侍郎"}
{"author":"孟浩然","content":"川暗夕阳尽，孤舟泊岸初。岭猿相叫啸，潭嶂似空虚。就枕灭明烛，扣舷闻夜渔。鸡鸣问何处，人物是秦馀。","dynasty":"唐代","title":"宿武阳即事（一作宿武阳川）"}
{"author":"孟浩然","content":"岘山南郭外，送别每登临。沙岸江村近，松门山寺深。一言予有赠，三峡尔将寻。祖席宜城酒，征途云梦林。蹉跎游子意，眷恋故人心。去矣勿淹滞，巴东猿夜吟。","dynasty":"唐代","title":"岘山送张去非游巴东（一题作岘山亭送朱大）"}
{"author":"孟浩然","content":"青楼晓日珠帘映，红粉春妆宝镜催。已厌交欢怜枕席，相将游戏绕池台。坐时衣带萦纤草，行即裙裾扫落梅。更道明朝不当作，相期共斗管弦来。","dynasty":"唐代","title":"春情"}
{"author":"步非烟","content":"绿惨双蛾不自持，只缘幽恨在新诗。郎心应似琴心怨，脉脉春情更泥谁。","dynasty":"唐代","title":"答赵子（一作寄诗答赵象）"}
{"author":"步非烟","content":"无力严妆倚绣栊，暗题蝉锦思难穷。近来赢得伤春病，柳弱花欹怯晓风。","dynasty":"唐代","title":"又答赵象独坐（一作寄赠蝉锦香囊）"}
{"author":"步非烟","content":"画檐春燕须同宿，兰浦双鸳肯独飞。长恨桃源诸女伴，等闲花里送郎归。","dynasty":"唐代","title":"寄怀"}
{"author":"步非烟","content":"相思只恨难相见，相见还愁却别君。愿得化为松上鹤，一双飞去入行云。","dynasty":"唐代","title":"答赵象"}
{"author":"程堂","content":"无姓无名逼夜来，院僧根问苦相猜。携灯笑指屏间竹，记得当年手自栽。","dynasty":"宋代","title":"题成都笮桥观音院自画竹"}
{"author":"大欣","content":"早发扶舆拜，灯明爱白头。故乡元自好，游子独淹留。壮业真何用，孤怀未忍休。始终存众望，不敢畏离忧。","dynasty":"元代","title":"佛智师归仰山"}
{"author":"大欣","content":"天上知名久，由来汉客星。江湖歌《白雪》，风露满青冥。巴蜀须传檄，燕山待勒铭。壮夫期远大，不独抱遗经。","dynasty":"元代","title":"送张用鼎游燕南"}
{"author":"大欣","content":"将门三叶贵，古剑削霜硎。雾卷乌蛮净，风生碧海清。投壶惊甲帐，飞墨动云屏。未惬清游兴，松房听雨声。","dynasty":"元代","title":"次韵宁宣尉"}
{"author":"大欣","content":"沙鸟高低语，江云断续飞。青山携手别，秋日故人稀。落落芳心在，悠悠昨梦非。歌长不用续，鲸浪暗吹衣。","dynasty":"元代","title":"送别"}
{"author":"大欣","content":"百感何嗟及，行人过楚州。笛声今夜月，云物向时秋。古驿依城住，长河傍海流。天王南狩日，曾此驻鸣驺。","dynasty":"元代","title":"庚午秋过淮安"}
{"author":"大欣","content":"水次千家市，蛮商聚百艘。扬徐元接壤，河泗此交流。乘传陪天使，浮杯任海沤。夜凉瞻斗柄，想见上林秋。","dynasty":"元代","title":"过淮河口"}
{"author":"大欣","content":"萧寺留诗别，高怀不负公。江声元自急，山势古来雄。下榻疏钟雨，登台落木风。重来无几日，除道避乘骢。","dynasty":"元代","title":"送萨天锡照磨赴燕南宪幕"}
{"author":"大欣","content":"晚节陶元亮，平生贺季真。鸡豚栗里社，宾客午桥春。风物三生梦，功名百岁身。种莲毋负约，金地不生尘。","dynasty":"元代","title":"次韵奉答吴可堂左丞致政寓九江见贻"}
{"author":"大欣","content":"勋业双蓬鬓，江湖万里心。扣舷山月近，攲枕夜涛深。多士怀东观，何人赋《上林》？只将弦上趣，《白雪》写遗音。","dynasty":"元代","title":"杨执中幼与予同舍自予去乡里一别四十五年矣乍见俱不相识承惠诗二首次韵谢之其一"}
{"author":"大欣","content":"青衿巷南北，鸡犬识比邻。骤面初疑梦，论交晚觉亲。文章元有命，耕钓岂无人。老矣非吾愿，沧洲合问津。","dynasty":"元代","title":"杨执中幼与予同舍自予去乡里一别四十五年矣乍见俱不相识承惠诗二首次韵谢之其二"}
{"author":"大欣","content":"蜿蜒金翠倚青冥，虚谷时传万岁声。葆羽毵旓云气湿，玉龙鳞甲夜寒生。关河拱挹皇居壮，宫殿深严圣虑清。自愧山林麋鹿性，也随鹓鹭到承明。","dynasty":"元代","title":"万岁山"}
{"author":"大欣","content":"九域重寻禹迹荒，喜听悬水夜浪浪。中原迤逦河流壮，元气汪洋地脉长。万里风云来黯澹，五更星斗下光芒。我行不有神灵助，风送天香自帝傍。","dynasty":"元代","title":"黄河阻风"}
{"author":"大欣","content":"西域高侯自爱山，此君冰雪故相看。苍梧帝子秋风泪，翠袖佳人日暮寒。妙处宁论铁钩锁，深情莫报翠琅玕。诛茅何处阴厓底，静看梢头玉露漙。","dynasty":"元代","title":"高彦敬尚书墨竹"}
{"author":"大欣","content":"铁锁高悬隔杳冥，仙桥有路上瑶京。夜凉暗觉潜蛟动，晓色微看素练平。坤极尚遗神禹力，山灵空识祖龙名。烂柯旧事凭谁问？石柱题诗薜荔生。","dynasty":"元代","title":"次韵马昂夫总管饮仙桥诗"}
{"author":"大欣","content":"岁晏俄闻上国行，安车可是暮年情。早朝翠雾沾衣湿，夜直银河入坐清。社稷忧勤霜鬓短，江湖归梦钓丝轻。相携不尽丁宁语，歌断骊驹白下城。","dynasty":"元代","title":"送郭干卿学士赴奎章阁次赵鲁公韵二首其一"}
{"author":"大欣","content":"短褐宁陪衣绣行，相忘道术愧深情。光分玉树精神合，气肃金盘沆瀣清。孤凤远归阿阁晚，六鳌浮去五山轻。微踪亦与扁舟约，烟水南询第几城。","dynasty":"元代","title":"送郭干卿学士赴奎章阁次赵鲁公韵二首其二"}
{"author":"大欣","content":"当年野服谩朝天，不羡稽山贺老船。翠蜃夜蟠金井月，采鸾朝下玉炉烟。俄闻劫烧嗟灰墨，还见宫城庆醴泉。莫道仙人无白发，步虚声里又年年。","dynasty":"元代","title":"次韵吴閒閒宗师赠茅山徐真人"}
{"author":"大欣","content":"江表风流辱宠临，青山无恙只如今。高陵云合遗金化，秋浦凉生古玉沈。吏散图书斋阁静，公馀女乐后堂深。题诗石壁山灵护，莫遣春风薜荔侵。","dynasty":"元代","title":"次韵王继学侍御金陵杂咏十首"}
{"author":"大欣","content":"微茫翠浪泻青瑶，木末斜分鸟道遥。云敛江亭初过雨，月明津树欲生潮。崖根橘柚知谁种？涧曲茅茨许共樵。不羡东山携妓看，堆盘鲙玉映红绡。","dynasty":"元代","title":"次韵王继学侍御金陵杂咏十首其二东窗看山"}
{"author":"大欣","content":"自负东南一剑横，故膺宸翰锡嘉名。帛书岘首愁归雁，鼙鼓江心吼怒鲸。落木丛祠孤泪堕，西风长笛壮心惊。奸雄欺国真儿戏，只比藏钩谩斗嬴。","dynasty":"元代","title":"次韵王继学侍御金陵杂咏十首其三忠勤楼"}
{"author":"大欣","content":"海上归来鬓未霜，登临应不愧斯堂。风生葆羽迎仙盖，华散氍毹供佛香。江上蘼芜随意绿，雨中新树过人长。绵州学士深埋玉，泪湿遗编可得忘。","dynasty":"元代","title":"次韵王继学侍御金陵杂咏十首"}
{"author":"大欣","content":"碌碌从人愧抱关，赏心应共鹤飞还。孤舟野水东西渡，落日长淮远近山。神鼓乍喧香雾合，宾筵初散绿阴间。相思咫尺长相隔，一似河流九曲湾。","dynasty":"元代","title":"次韵王继学侍御金陵杂咏十首其五赏心亭"}
{"author":"大欣","content":"御榻当年小殿西，龙光照地起虹霓。蓬莱珠馆珊瑚树，夜月瑶台白玉梯。甲帐列营环卫密，龟兹按拍蹋歌齐。代来故事凭谁纪？只有年年杜宇啼。","dynasty":"元代","title":"次韵王继学侍御金陵杂咏十首其六潜宫"}
{"author":"大欣","content":"华开未觉早霜残，留伴仙人酒半阑。翡翠巢空秋浦净，落霞飞尽暮江寒。玉真对月啼双颊，楚袖迎风舞《七盘》。持向毗耶听说法，病翁元作色空看。","dynasty":"元代","title":"次韵萨天锡台郎赋三益堂芙蓉"}
{"author":"大欣","content":"江南江北白云秋，随分高情且宦游。醉著氍毹归月下，梦披葭苇钓槎头。光生玉宇秋先见，气肃银河夜不收。明日绣衣终远别，看山不尽更登楼。","dynasty":"元代","title":"次韵王伯循佥事将上江东留别"}
{"author":"大欣","content":"住近城南尺五天，眼看金屋会群仙。云霞海上无三岛，风月人间即四禅。父老多情思沛邑，从官有意赋《甘泉》。恩波不独新兰若，麟凤呈祥五百年。","dynasty":"元代","title":"谢郭道渊以诗庆住新寺"}
{"author":"大欣","content":"华压雕阑护玉墀，光涵珠网耀摩尼。室空谁问维摩病，才绝徒怜顾恺痴。尘土污人思自奋，云霄举翮欲何之。期君台阁鹓鸾集，濯濯清风慰所知。","dynasty":"元代","title":"次韵答曹德昭台郎见寄"}
{"author":"大欣","content":"佛国亲登七宝墀，见超无见总持尼。情尘空尽还同俗，结习都忘不断痴。东岭云归招共宿，北山鹤怨任他之。吾徒未识毗耶老，衣染天华不自知。","dynasty":"元代","title":"仲实复和见贻勉答"}
{"author":"大欣","content":"风水不可期，知君定来否？何处唱歌声，月明大溪口。","dynasty":"元代","title":"期石室不至"}
{"author":"大欣","content":"红树宜秋晚，澄江媚落晖。扁舟如唤我，莫待白头归。","dynasty":"元代","title":"米元晖江山秋晚图"}
{"author":"大欣","content":"草煖犊子肥，牧閒牛耳湿。谁知荷蓑翁，风雨租税急。","dynasty":"元代","title":"画牛"}
{"author":"大欣","content":"升堂齐赴鼓隆隆，独著儒衣谒懒融。也胜朝回随雁起，西风千骑过云中。","dynasty":"元代","title":"次韵答熊以善秀才"}
{"author":"大欣","content":"古庙残碑野水村，行人回首暗消魂。遥天何许孤云没，不尽青山万马奔。","dynasty":"元代","title":"古庙折碑图"}
{"author":"大欣","content":"不审往来相熟未，青衣迎棹惯看人。糗餈分饷家家似，薯蓣炊香顿顿新。","dynasty":"元代","title":"次韵答石室元晦二首其一"}
{"author":"大欣","content":"贝阙群仙罗玉质，也知天上足金银。深惭造物相料理，岩穴偏宜槁木身。","dynasty":"元代","title":"次韵答石室元晦二首其二"}
{"author":"大欣","content":"明日京华拂面尘，穹庐如雪马如云。雨声未忍孤篷别，故遣萧萧枕上闻。","dynasty":"元代","title":"舟至通州夜雨大作"}
{"author":"大欣","content":"楚江送客暮帆开，眼底何人识异材。后夜月明潮又满，青山空绕雨华台。","dynasty":"元代","title":"次韵送寥天与"}
{"author":"大欣","content":"醉罢蒲萄金叵罗，散华方丈写伽陀。扁舟许我从公去，浩荡江沤万里波。","dynasty":"元代","title":"虞伯生学士以五诗赠一上人蒙见及一公将归蜀谒赵鲁公次韵二首其一"}
{"author":"大欣","content":"鲁国数年书疏断，每思高会听云和。别时有约终相觅，绵竹江头雨一蓑。","dynasty":"元代","title":"虞伯生学士以五诗赠一上人蒙见及一公将归蜀谒赵鲁公次韵二首其二"}
{"author":"大欣","content":"澹烟疏树月朦胧，路隔寒潮断复通。添个茅庵分我住，明年飞锡海门东。","dynasty":"元代","title":"孤屿图为雁山德长老题"}
{"author":"大欣","content":"所羡还乡乐，兹行得侍亲。鲁公黄阁旧，宣诏紫泥新。给传舟车备，承筐玉币陈。会灵奔岳渎，移次动星辰。父老怀遗爱，朝廷眷大臣。百年轻重计，一舸去留身。子职共承重，亲知嘱谕谆。行庖供膳早，张燕进觞频。宝瑟调银甲，雕盘脍玉鳞。云林还吊古，风物独伤神。地势金城壮，山光锦浪匀。江喧初上峡，树远欲通秦。牛女天河夜，鱼龙野水春。丰碑临奰屃，高冢抚麒麟。侧听歌淇澳，犹闻起渭滨。上尊罗甲帐，仙仗拥蒲轮。朽栎依琼树，飞华恋锦茵。峨眉寻旧约，谷口卜劳邻。愿结香山社，终陪绿野宾。相期无远别，万里月随人。","dynasty":"元代","title":"送赵公子去疾侍平章鲁公归蜀"}
{"author":"大欣","content":"胜游还送客，秋日净郊原。别酒欢逾洽，行厨礼不烦。枫林生晚吹，鞠沼媚晨暾。满座金貂贵，斯人玉雪温。丝纶承异渥，黼黻进嘉言。宥密皇猷重，才华大雅浑。披云帘挂玉，前席锦为墩。接武夔龙地，冥怀雁鹜村。外台分重寄，南服占名藩。登麦初横榻，迎春及赐幡。凭高荒壝没，吊古断碑昏。种竹期招凤，寻僧共听猿。洞呀狞蟒化，海立怒鹏鶱。珠钿沉眢井，金铺委坏垣。国初遗老在，江表故家蕃。及物多膏泽，为邦固本根。化行民自信，身退道弥尊。美俗时丕变，吾人溺可援。山川还寂寞，岁月去翩翻。废馆弦声绝，虚龛绘像存。苔斑饥鼠走，梅卧野蜂屯。除道看骢马，来仪集采鸾。传呼惊鹿铤，笑语答江喧。抚迹多遗恨，怀人欲断魂。驭风宁有待，斲垩妙无痕。师表儒林盛，贤劳王事敦。不求金跃冶，但爱土为埙。陈宝徒祠雉，柏温苦化鼋。青山随地好，朱实著霜繁。克味和椒桂，同馨佩芷荪。衡庐肩可拍，参井手先扪。说剑双龙吼，挥毫万马奔。筑台先自隗，学圃耻如樊。破衲多年冷，穷檐傍午暄。不才甘朽栎，何幸枉高轩。芜秽烦芟制，泥涂赖力掀。班扬锋远避，屈贾气还吞。举世怀燕石，惟吾重鲁璠。三光开浑沌，万派出昆崙。喜接东山屐，叨陪北海尊。辱知荣篚帛，怀德报壶飧。多稼欣逢岁，嘉蔬更满园。云霄翔鹳鹤，溟渤偃鲸鲲。寒士勤嘘拂，诸生淑讨论。望尘趋末路，立雪候重阍。缘忝三生旧，心冥万化元。棠阴思召伯，柳色忆王孙。精卫惭填海，神鳌力负坤。他时愁远别，此意竟难谖。嵩华相从去，重窥玉女盆。","dynasty":"元代","title":"次韵张梦臣侍御游蒋山五十韵"}
{"author":"大欣","content":"幼慕空门贵，高踪世可遗。功名轻阀阅，尘土岂磷𥓲。澄观难居俗，汤沐不废诗。三生犹有习，四海岂无师。身去江湖远，山空雷雨垂。诸方惊老宿，同舍走群儿。素昧平生愿，居然会面期。解牛须肯綮，相马必权奇。壮业期轩轾，新功日倍蓰。气豪空虎穴，战胜失鱼丽。五载灵溪寺，千章白雪词。清游忘旦暮，物论不瑕疵。奎画前朝秘，清霜古佛规。岩空狐有塔，山古寺无基。松燎供宵读，芹香助午炊。冻泥蛙似蟹，春雨菌如芝。远客愁猿狖，村童抱鹿麛。云藏吴猛庙，雷护柳公碑。物色纷难数，雄材应接疲。愿终盘谷隐，耻事北山移。未觉欢娱尽，深蒙造物私。寒岩徒刻画，元气忽淋漓。共喜师门盛，何嗟友道暌。青山吴甸没，白水楚天涯。落日三年望，浮云两地思。驿书劳白雁，贞信卜玄龟。果尔期鸡黍，同心感铁镃。群公来杂遝，馀子去委蛇。风日矜神骏，云霄刷羽仪。古今存道统，师友得纲维。今代谁潜子，宗门一器之。联芳端不忝，清要合如斯。自许奔流象，何知测海蠡。芟夷开朴𣙙，洗涤脱疮痍。吊古多閒暇，登临甚忸怩。山河秦百二，宫阙汉罘罳。黄壤侵铜狄，春风动兔葵。林苏俱异物，标昼不同时。志大交难合，歌长声愈悲。近人山拥座，照席月临池。正拟追金玉，方将脱絷羁。不才还涉世，中道遂分岐。相失嗟狼狈，无谋哂鷾鸸。交情淡于水，真味美如饴。衣绽寒分絮，囊空远贷赀。鸰原兄弟急，犴狱简书疑。仁者应无敌，将军自数奇。波涛孤梗汎，风雨一巢危。亡命怜张俭，逃生愧范雎。百年俱缱绻，千里许驱驰。誓欲同生死，那能顾渴饥。推恩岂望报，菲德竟何为。吾道悬孤注，丛林尖一夔。老师甘屏弃，弟子颂期颐。逝水归东壑，流光及崦嵫。空馀匠石斲，谁善宰夫胹。行独招群忌，名高得谤随。长鸣悲病鹤，老气卧孤罴。入室犹横榻，承颜或奉匜。楼孤金驿远，河直玉绳攲。未厌从师乐，其如念母慈。江云连䆉稏，山雪湿茅茨。短世惊炊黍，成功付覆棋。何曾犀首贵，空作虎头痴。白日真成去，青春有别离。风烟辞北固，江汉抱南箕。浪稳馋蛟睡，天长白鸟迟。乡关迷远近，云树暗参差。幸喜收蛮獠，于今静鼓鼙。诗成须数寄，清响播埙篪。","dynasty":"元代","title":"述怀送观空海归临川七十韵"}
{"author":"大欣","content":"风物中州美，人材圣代优。恢恢光岳合，肃肃羽仪修。省署千官盛，台纲众目收。诸公多汲黯，文掾独何休。健笔回天险，精机洞鬼幽。霆奔群蛰奋，鳌负五山浮。责己常存恕，知人庶寡尤。平生周礼乐，后世鲁春秋。西极销锋镝，坤维得缀旒。元功推卫霍，首罪窜共兜。陈宝无祠雉，桃林已放牛。九天行日月，一命重山丘。幕府非閒散，山东且胜游。飙车驰羽檄，霜刃避吴钩。白下诸侯酒，淮南使者舟。风清捎退鹢，月冷动潜虬。历数无双士，谁为第一流？托交惭素昧，道术得相求。尘土缁衣涴，山林白发羞。送君因有感，暮色起沧洲。","dynasty":"元代","title":"送何彦敬赴山东宪幕"}
{"author":"大欣","content":"故家西江上，游子未成归。而我岂不怀，所惭志多违。十五知好道，从师别庭闱。朅来苕上寺，遭时蹈危机。秋风走淮甸，晏岁东海涯。交情无厚亲，面诺心已非。感子始终意，见我无瑕疵。爱恶有妍丑，人孰不自知。目睹凌云质，自足为我规。况同早入室，甚知多令仪。前年党祸作，众溃如星驰。老师卧一室，四海浮云悲。我时阙服役，赖子能扶持。子去我始至，曾不慰渴饥。遂令八十翁，落日乡土思。别来鞠再华，田圃霜露滋。穷檐白日晚，苦心徒尔疲。感激子遂行，信有天下奇。草堂白头亲，有弟供甘肥。敢忘师道尊，恩义无或亏。意气重然诺，为道况孜孜。神机不停伫，天马脱絷羁。能不念离索，潦倒成荒嬉。尺书岂无邮，问谒多愧辞。我有心与目，孰不为鸢鸱。母老家亦殚，弟妹贫贱离。长绝伯父恩，骨朽葬无资。天诛不可逭，何用涕交颐。因子感我私，听歌行步迟。誓言如白水，我归岂无期。","dynasty":"元代","title":"送晖东阳往江西省佛智师"}
{"author":"大欣","content":"作劳田中归，酒味薄可漉。人生一醉饱，良不负吾腹。牵携影参差，歌吹非有曲。流风一胥靡，此乐不可复。吾人孰非古，亦有心与目。封伦恨不留，重睹贞观俗。昔在唐虞世，苗民有不服。地硗知良农，畜瘠求善牧。愿持画史心，献君比和玉。朝来愧斯图，恻怆意未足。","dynasty":"元代","title":"梁楷田乐图"}
{"author":"大欣","content":"峡冬拖长冰，崖滑如积铁。客子涕纵横，悲猿助呜咽。仰视浮云崩，再听苍石裂。不畏行路难，但感芳年歇。","dynasty":"元代","title":"颜晖猿"}
{"author":"大欣","content":"鲲鹏虽钜物，为瑞不如凤。五金利而坚，良玉世所重。古来德辅时，不必趋俗用。公德配古人，文艺复掩众。前驱失班扬，后顾无屈宋。譬之武事严，万甲卷殽雍。往年试春闱，对策天威动。烈风挟长波，电影掠飞鞚。称此衣绣荣，人品赖甄综。任众难独专，榱桷杂楹栋。分宪得问俗，施惠徵前痛。积水散凫鹥，良畴没菰葑。飞章择守令，邦赋足输贡。怀德民不欺，率教童知诵。平生许经济，无由预宾从。方外亦何有？天地一空洞。所惭世网婴，不虞祸机中。车偾长途暮，舟胶哀壑冻。甘泽被污莱，巨照烛昏瞢。乞退悔苦晚，谁无钵饭供。愿从金华山，芋区荒可种。更怜苏长公，忍别阻追送。短歌愧知己，空怀好音哢。","dynasty":"元代","title":"索士岩都事赴浙东佥宪以疾不能送作诗寄别"}
{"author":"大欣","content":"呼韩款塞称藩臣，已知绝漠无王庭。驰突犹誇汉使者，纵马夜出居延城。我有饮器非饮酒，开函视之万鬼走。世世无忘冒顿功，月支强王头在手。帐下朔风吹酒寒，凝酥点雪红斓斑。想见长缨系马上，髑髅溅血如奔湍。手麾欲回斗杓转，河决昆崙注尊满。酒酣剑吼浮云悲，使者辞欢归就馆。古称尊俎备献酬，孰知盟誓生戈矛。斩取楼兰悬汉阙，功臣犹数义阳侯。","dynasty":"元代","title":"月支王头饮器歌"}
{"author":"大欣","content":"海门五月潮如山，龙伯奰屃苍蛟顽。越俗轻生好巫鬼，婆娑踏舞洪涛间。群巫姣服盱独好，歌声忽绝红旗倒。孝娥死抱父尸出，天地无情日杲杲。雄词不愧邯郸儿，万金莫购中郎题。碑阴八字非隐语，德祖有智如滑稽。岂是阿瞒不解此，感愧上马归路迷。女德犹能奋其节，壮夫气吐万丈霓。奸雄复欲欺后世，白头犹爱汉征西。丹青似是董狐笔，千年要与竹帛齐。娥江新庙照江水，可怜铜爵草萋萋。","dynasty":"元代","title":"曹娥江读碑图"}
{"author":"大欣","content":"我本白云人，见山每回首。披图得松泉，感我尘埃久。我家只在九江口，从此扁舟到牛斗。翻愁天上银涛堆，石转云崩万雷吼。水行地底不上天，龙泓岂与沧溟连。风叶无声飞鸟绝，月光云影天茫然。丈人何来自空谷，谪仙招隐当不辱。林梢喷雪舞飞华，尚想随风唾珠玉。马首青山如唤人，归来好及松华春。泉香入新酿，解公头上巾。今者孰不乐，荒坟委荆榛。遂令画师意，万古留酸辛。酸辛复何益，东海飞红尘。","dynasty":"元代","title":"太白观瀑布图"}
{"author":"大欣","content":"世无伯乐亦久矣，骏马何由千里至。披图犹似得权奇，岂伊画师知马意。何人致此铁色骊，旋毛绕腹新凿蹄。帝闲远谪天驷下，驰来月窟浮云低。古王有土数千里，八极周游宁用尔。方今万国效奔命，合遣龙媒献天子。飙驰电没争辟易，万里所向无前敌。男儿马上定乾坤，腐儒诗书果何益。几愁骨折青海烟，黄沙野雪穹庐前。幸逢好事写真传，似向长鸣谁与怜。嗟我身如倦飞鸟，十年茧足愁山川。安得千金购神骏，揽辔欲尽东南天。","dynasty":"元代","title":"骏马图"}
{"author":"大欣","content":"人生不必行万里，亦不愿读万卷书。愿为茅山十日客，山僧坐列群仙图。大风扬旗出天阙，小峰万马争奔趋。俄顷波涛忽破碎，木末飞上金毕逋。青书昼驰坛室静，玉鞭夜击闻传呼。去年独宿丹井下，天风拂地迎麻姑。今年许入玉柱洞，谁遣旅食随樯乌。怀人吊古夜寂寞，寒江落月号猩鼯。祖龙埋金王气歇，梁宫晋苑沈烟芜。想见云龙映朝日，山中宰相良非迂。","dynasty":"元代","title":"初发金陵夜泊龙湾寄茅山道士李方外"}
{"author":"大欣","content":"故人乍见如生面，良久熟视仍惊呼。六年怪我忧患馀，不应丰美如瓠壶。煖汤濯足敷座坐，呼童爨玉羹土酥。携过双林谒大士，天华吹堕红氍毹。断穗清霜农圃净，寒鸦落木渔村孤。从游复恨冬日短，张灯待月松堂虚。渊明不入惠远社，杜子颇是赞公徒。彼皆艰难困生理，好事岂有此乐且。曹君曹君慎勿疏，他年念我专壑居。夜来奇梦果有徵，乘风万里云龙趋。","dynasty":"元代","title":"会曹伯圭"}
{"author":"大欣","content":"袁子平生妙斲轮，未必俱化随埃尘。十年读诗不相识，斯文义与骨肉亲。遍搜遗稿走江城，吴人往往未知名。钱唐晚值张公子，为我开箧金石鸣。昌歜尚须论所好，惜哉已往空恋嫪。况有张公德业崇，欣也敢不摅怀抱。去年湖阴三日雨，饥吟待旦听五鼓。风水愁催画鹢飞，松杉喜作龙虬舞。别后寄书能几回，搴裳有约今雨来。高歌击节孰不乐，空山井塌生秋苔。王门曳裾三十载，只今鬓影霜皑皑。风流何止一丘壑，置之烨烨黄金台。","dynasty":"元代","title":"送张清夫"}
{"author":"大欣","content":"阿仙骑蟾白银阙，醉折秋华餐玉屑。《霓裳》曲散堕清尘，凉夜素娥悲白发。玉轮碾香空翠寒，流光万里君合欢。大星渐低海色白，高斋翠影空团团。万卷芳心期厚地，憔悴秋香忍相弃。百年若使富贵羁，淮南小山归不归。","dynasty":"元代","title":"曹伯圭筑室曰桂斋戏作俳偕体"}
{"author":"大欣","content":"先皇日潜邸，梵宫冠东南。金碧丽绀宇，旌幢覆琼㮀。六龙驻神驭，百灵护鸾骖。地蟠龙虎气，殿拥貂蝉簪。文石露篆古，化城天乐酣。杏梁虹饮渚，壁甃蟾生潭。复道星辰直，觚棱烟雾含。浮图琅珰语，藻井罘罳函。曾晖铁凤，清旭眩冰蚕。望气芒砀远，问道崆峒嵁。御床尘宛宛，仙仗华毵毵。珠襦锁玉柙，猊座涌宝龛。遗弓泣父老，执豆奔侯男。衣冠閟原庙，矛戟圜精蓝。凭几敡末训，铭鼎纪玄谭。圣祚万世启，法筵诸佛参。贝翻译经六，图绘笑像三。华鬘众呗作，象教一嘿谙。猿鹤惊此客，林涧洗馀惭。斋厨饭香霭，暝阁钟声韽。锦蔫渴兽抉，础踞雕虎眈。洒扫愧无补，倡酬知匪堪。燥吻茗屡沃，苦心策频探。焚膏续迅晷，卷帘纳霏岚。氍毹月采净，凿落云液甘。风籁摐古柏，秋阴挟高楠。户牖蜂脾矗，丹青海波涵。社中合陶谢，方外师瞿聃。息影了虚寂，栖禅屏痴贪。苾刍交析堲，伊蒲不盈甔。心同略形迹，累遣忘忧惔。锦雉络扇羽，赤螭衔剑镡。㕙豪走奰屃，麾尾挥䰐鬖。坚垒避屈贾，陋邦敌吴郯。韵剧魔胆落，句雄神力担。拥鼻极营度，刺手劳钩挦。椷筒递银鹿，剔叶剔白蟫。幢镫粟蠢蠢，鼎香穗馣馣。山河入帝网，天人绕优昙。境胜情自旷，理超思弥覃。云卧委巾舄，雨归借箯篮。报章愧木李，留帖踰黄柑。话言谅所慕，沾醉讵可媅。捧席白足慧，触屏苍头憨。偏袒■肩耸，镂匡鐻耳儋。吾我涉诞谩，尔汝志詀諵。罅发栗穰厚，色滃醪味醰。剪韭差可芼，食鱼更须泔。青溪涣以浏，蒋陵间其𧮳。兹事付千载，相期结庐庵。","dynasty":"元代","title":"秋夜同太原张翥仲举永嘉李孝光季和龙翔寺联句"}
{"author":"陈鸣鹤","content":"淮阴春雨里，杜宇不堪闻。十日王孙饭，千秋漂母坟。山吞濉水月，地接广陵云。感激怀知己，无言对夕曛。","dynasty":"明代","title":"经漂母墓"}
{"author":"陈鸣鹤","content":"先业依青嶂，开轩独隐居。石田耕水月，芒履混樵渔。万壑自吹笛，孤灯时读书。结卢倘相许，同钓九溪鱼。","dynasty":"明代","title":"武夷紫阳书院赠朱山人"}
{"author":"陈鸣鹤","content":"万里从军天尽头，身无七尺不禁愁。蚃乡短信题金叶，山店孤灯点石油。青布绾头骑象女，白檀涂面射狼酋。莫言年少轻离别，一夜金沙满鬓秋。","dynasty":"明代","title":"送人之缅甸"}
{"author":"陈鸣鹤","content":"南来几日又西征，肠断羊昙《薤露》声。罗雀门前生死恨，钩鱼台下别离情。千家橘叶连山县，一路杨花暗水程。华表鹤归春梦杳，报恩惟有泪纵横。","dynasty":"明代","title":"送曹能始之金谿吊周明府"}
{"author":"陈鸣鹤","content":"黄池宴罢羽书催，骨葬鸱夷梓可材。西子已辞吴苑去，东门忍见越兵来。春风故国迍芜长，落日荒祠杜宇哀。千载忠魂何处问，满城儿女弄潮回。","dynasty":"明代","title":"伍相祠"}
{"author":"陈鸣鹤","content":"连天杀气阨黄云，鬼哭啾啾奈可闻。日暮乱鸦争白骨，不知谁是故将军。","dynasty":"明代","title":"古战场"}
{"author":"陈鸣鹤","content":"十二仙人控紫鸾，顶门一去不曾还。当时鸡犬升天尽，只有浮云住世间。","dynasty":"明代","title":"题冲佑观二首"}
{"author":"陈鸣鹤","content":"吸餐餐霞绝世氛，石坛亲见武夷君。汉家天子多烟火，却把干鱼污白云。","dynasty":"明代","title":"题冲佑观二首"}
{"author":"陈鸣鹤","content":"万绪千条拂翠台，只牵人去不牵来。杨枝折在行人手，那得杨花二月开。","dynasty":"明代","title":"杨柳枝"}
{"author":"顾非熊","content":"万古如昨日，一年加一晨。暗生无限事，潜老几多人。归路旧侣尽，故乡回雁新。那堪独惆怅，犹是白衣身。","dynasty":"唐代","title":"会中赋得新年"}
{"author":"顾非熊","content":"明时帝里遇清明，还逐游人出禁城。九陌芳菲莺自啭，万家车马雨初晴。客中下第逢今日，愁里看花厌此生。春色来年谁是主，不堪憔悴更无成。","dynasty":"唐代","title":"长安清明言怀"}
{"author":"顾非熊","content":"海上清光发，边营照转凄。深闺此宵梦，带月过辽西。","dynasty":"唐代","title":"关山月"}
{"author":"顾非熊","content":"相持薄罗扇，绿树听鸣蜩。君筵呈妙舞，香汗湿鲛绡。银床梧叶下，便觉漏声长。露砌蛩吟切，那怜白苎凉。","dynasty":"唐代","title":"子夜夏秋二曲"}
{"author":"顾非熊","content":"旅雁迎风度，阶翻月露华。砧声鸣夜永，江上几多家。","dynasty":"唐代","title":"秋月夜"}
{"author":"顾非熊","content":"登楼一南望，淮树楚山连。见雁无书寄，归吴定此年。","dynasty":"唐代","title":"登楼"}
{"author":"顾非熊","content":"纤手折芙蕖，花洒罗衫湿。女伴唤回船，前溪风浪急。","dynasty":"唐代","title":"采莲词"}
{"author":"顾非熊","content":"势似孤峰一片成，坐来疑有白云生。主人莫怪殷勤看，远客长怀旧隐情。","dynasty":"唐代","title":"题王使君片石"}
{"author":"顾非熊","content":"塞山行尽到乌延，万顷沙堆见极边。河上月沉鸿雁起，碛中风度犬羊膻。席箕草断城池外，护柳花开帐幕前。此处游人堪下泪，更闻终日望狼烟。贺兰山便是戎疆，此去萧关路几荒。无限城池非汉界，几多人物在胡乡。诸侯持节望吾土，男子生身负我唐。回望风光成异域，谁能献计复河湟。","dynasty":"唐代","title":"出塞即事二首"}
{"author":"顾非熊","content":"忽识海棠花，令人只叹嗟。艳繁惟共笑，香近试堪夸。驻骑忘山险，持杯任日斜。何川是多处，应绕羽人家。","dynasty":"唐代","title":"斜谷邮亭玩海棠花"}
{"author":"顾非熊","content":"棕床已自檠，野宿更何营。大海谁同过，空山虎共行。身心相外尽，鬓发定中生。紫阁人来礼，无名便是名。","dynasty":"唐代","title":"寄紫阁无名新罗头陀僧"}
{"author":"顾非熊","content":"见君先得意，希我命还通。不道才堪并，多缘蹇共同。鹤鸣荒苑内，鱼跃夜潮中。若问家山路，知连震泽东。","dynasty":"唐代","title":"送友人及第归苏州"}
{"author":"顾非熊","content":"夜僧同静语，秋寺近严城。世路虽多梗，玄心各自明。寒池清月彩，危阁听林声。倘许双摩顶，随缘万劫生。","dynasty":"唐代","title":"与无可宿辉公院"}
{"author":"顾非熊","content":"爱君书院静，莎覆藓阶浓。连穗古藤暗，领雏幽鸟重。樽前迎远客，林杪见晴峰。谁谓朱门内，云山满座逢。","dynasty":"唐代","title":"夏日会修行段将军宅"}
{"author":"顾非熊","content":"吾友昔同道，唯予今独行。青云期未遂，白发镊还生。旧隐连江色，新春闻鸟声。休明独不遇，何计可归耕。","dynasty":"唐代","title":"赠友人"}
{"author":"顾非熊","content":"有情天地内，多感是诗人。见月长怜夜，看花又惜春。愁为终日客，闲过少年身。寂寞正相对，笙歌满四邻。","dynasty":"唐代","title":"落第后赠同居友人"}
{"author":"顾非熊","content":"弱冠下茅岭，中年道不行。旧交因贵绝，新月对愁生。旅思风飘叶，归心雁过城。惟君知我苦，何异爨桐鸣。","dynasty":"唐代","title":"冬日寄蔡先辈校书京"}
{"author":"顾非熊","content":"往岁客龟城，同时听鹿鸣。君兼莲幕贵，我得桂枝荣。栈阁危初尽，褒川路忽平。心期一壶酒，静话别离情。","dynasty":"唐代","title":"行经褒城寄兴元姚从事"}
{"author":"顾非熊","content":"我家堂屋前，仰视大茅巅。潭静鸟声异，地寒松色鲜。人眠瓮牖月，鹿饮竹门泉。多愧邻高隐，无成又一年。","dynasty":"唐代","title":"下第后寄高山人"}
{"author":"顾非熊","content":"浙江江上郡，杨柳到时春。堑起背城雁，帆分向海人。峤云侵寺吐，汀月隔楼新。静理更何事，还应咏白蘋.","dynasty":"唐代","title":"送杭州姚员外"}
{"author":"顾非熊","content":"少年离本国，今去已成翁。客梦孤舟里，乡山积水东。鳌沈崩巨岸，龙斗出遥空。学得中华语，将归谁与同。","dynasty":"唐代","title":"送朴处士归新罗"}
{"author":"顾非熊","content":"古木乱重重，何人识去踪。斜阳收万壑，圆月上三峰。云里泉萦石，窗间鸟下松。唯应采药客，时与此相逢。","dynasty":"唐代","title":"送马戴入山"}
{"author":"顾非熊","content":"去年登第客，今日及春归。莺影离秦马，莲香入楚衣。里闾争庆贺，亲戚共光辉。唯我门前浦，苔应满钓矶。","dynasty":"唐代","title":"送喻凫春归江南"}
{"author":"顾非熊","content":"孤亭临峭岸，别有远泉来。山与中条合，河逢一曲回。夜声多雁过，晚色乱云开。却自求僮仆，淹留莫谩催。","dynasty":"唐代","title":"题平陆县亭"}
{"author":"顾非熊","content":"寻君石门隐，山近渐无青。鹿迹入柴户，树身穿草亭。云低收药径，苔惹取泉瓶。此地客难到，夜琴谁共听。","dynasty":"唐代","title":"题马儒乂石门山居"}
{"author":"顾非熊","content":"空门临大道，师坐此中禅。过客自生敬，焚香惟默然。书灯明象外，古木覆檐前。不得如驯鸽，人间万虑牵。","dynasty":"唐代","title":"题春明门外镇国禅院"}
{"author":"顾非熊","content":"扁舟江濑尽，归路海山青。巨浸分圆象，危樯入众星。雨遥明电影，蜃晓识楼形。不是长游客，那知造化灵。","dynasty":"唐代","title":"夏夜汉渚归舟即事"}
{"author":"顾非熊","content":"饯行诗意厚，惜别独筵重。解缆城边柳，还舟海上峰。饮猿当濑见，浴鸟带槎逢。吏隐应难逐，为霖是蛰龙。","dynasty":"唐代","title":"酬均州郑使君见送归茅山"}
{"author":"顾非熊","content":"此名谁不得，人贺至公难。素业承家了，离筵去国欢。暮天行雁断，晓渡落潮寒。旧隐茅峰下，松根石上盘。","dynasty":"唐代","title":"成名后将归茅山酬群公见送"}
{"author":"顾非熊","content":"至公平得意，自喜不因媒。榜入金门去，名从玉案来。欢情听鸟语，笑眼对花开。若拟华筵贺，当期醉百杯。","dynasty":"唐代","title":"酬陈摽评事喜及第与段何共贻"}
{"author":"顾非熊","content":"昔闻惊节换，常抱异乡愁。今听当名遂，方欢上国游。吟才依树午，风已报庭秋。并觉声声好，怀恩忽泪流。","dynasty":"唐代","title":"关试后嘉会里闻蝉感怀呈主司"}
{"author":"顾非熊","content":"黔南从事客，禄利先来饶。官受外台屈，家移一舸遥。夜猿声不断，寒木叶微凋。远别因多感，新郎倍寂寥。","dynasty":"唐代","title":"送皇甫司录赴黔南幕"}
{"author":"顾非熊","content":"先生九华隐，鸟道隔尘埃。石室和云住，山田引烧开。久闻仙客降，高卧诏书来。一入深林去，人间更不回。","dynasty":"唐代","title":"寄九华山费拾遗"}
{"author":"顾非熊","content":"逐暖来南国，迎寒背朔云。下时波势出，起处阵形分。声急奔前侣，行低续后群。何人寄书札，绝域可知闻。","dynasty":"唐代","title":"雁"}
{"author":"顾非熊","content":"鸦散陵树晓，筵开繐帐空。婵娟宠休妒，歌舞怨来同。往事与尘化，新愁生曲终。回轩叶正落，寂寞听秋风。","dynasty":"唐代","title":"铜雀妓"}
{"author":"顾非熊","content":"贫居常寂寞，况复是秋天。黄叶如霜后，清风似水边。中宵疑有雁，当夕暂无蝉。就枕终难寐，残灯灭又然。","dynasty":"唐代","title":"早秋雨夕"}
{"author":"顾非熊","content":"晴登洛桥望，寒色古槐稀。流水东不息，翠华西未归。云收中岳近，钟出后宫微。回首禁门路，群鸦度落晖。","dynasty":"唐代","title":"天津桥晚望"}
{"author":"顾非熊","content":"月临峰顶坛，气爽觉天宽。身去银河近，衣沾玉露寒。云中日已赤，山外夜初残。即此是仙境，惟愁再上难。","dynasty":"唐代","title":"月夜登王屋仙坛"}
{"author":"顾非熊","content":"远客滞都邑，老惊时节催。海边身梦觉，枕上鼓声来。起见银河没，坐知阊阖开。何为此生内，终夜泣尘埃。","dynasty":"唐代","title":"下第后晓坐"}
{"author":"顾非熊","content":"失意经寒食，情偏感别离。来逢人已去，坐见柳空垂。细雨飞黄鸟，新蒲长绿池。自倾相送酒，终不展愁眉。","dynasty":"唐代","title":"下第后送友人不及"}
{"author":"顾非熊","content":"孤客秋风里，驱车入陕西。关河午时路，村落一声鸡。树势标秦远，天形到岳低。谁知我名姓，来往自栖栖。","dynasty":"唐代","title":"秋日陕州道中作"}
{"author":"顾非熊","content":"郡郭绕江濆，人家近白云。晚涛临槛看，夜橹隔城闻。浦转山初尽，虹斜雨未分。有谁知我意，心绪逐鸥群。","dynasty":"唐代","title":"经杭州"}
{"author":"顾非熊","content":"一望蒲城路，关河气象雄。楼台山色里，杨柳水声中。思起怀吴客，行斜向碛鸿。我来寻古迹，唯见舜祠风。","dynasty":"唐代","title":"经河中"}
{"author":"顾非熊","content":"江山万万重，归去指何峰。未入连云寺，先斋越浪钟。岛香回栈柏，秋荫出庵松。若救吴人病，须降震泽龙。","dynasty":"唐代","title":"送僧归洞庭"}
{"author":"顾非熊","content":"长安车马地，此院闭松声。新罢九天讲，旧曾诸岳行。能诗因作偈，好客岂关名。约我中秋夜，同来看月明。","dynasty":"唐代","title":"题觉真上人院"}
{"author":"顾非熊","content":"太白山中寺，师居最上方。猎人偷佛火，栎鼠戏禅床。定久衣尘积，行稀径草长。有谁来问法，林杪过残阳。","dynasty":"唐代","title":"寄太白无能禅师"}
{"author":"顾非熊","content":"故交他郡见，下马失愁容。执手向残日，分襟在晚钟。乡心随皖水，客路过庐峰。众惜君材器，何为滞所从。","dynasty":"唐代","title":"舒州酬别侍御"}
{"author":"顾非熊","content":"路向姚岩寺，多行洞壑间。鹤声连坞静，溪色带村闲。疏叶秋前渚，斜阳雨外山。怜君不得见，诗思最相关。","dynasty":"唐代","title":"姚岩寺路怀友（一作桃岩怀贾岛）"}
{"author":"顾非熊","content":"万壑褒中路，何层不架虚。湿云和栈起，燋枿带畲馀。岩狖牵垂果，湍禽接迸鱼。每逢维艇处，坞里有人居。","dynasty":"唐代","title":"天河阁到啼猿阁即事"}
{"author":"顾非熊","content":"五马弋阳行，分忧出禁城。粉闱移席近，茜旆越疆行。德茂荣方渐，仁深瑞必呈。疲甿复何幸，前政已残声。","dynasty":"唐代","title":"送信州卢员外兼寄薛员外"}
{"author":"顾非熊","content":"风沙万里行，边色看双旌。去展中华礼，将安外国情。朝衣惊异俗，牙帐见新正。料得归来路，春深草未生。","dynasty":"唐代","title":"送于中丞入回鹘"}
{"author":"顾非熊","content":"鸟道见狼烟，元戎正急贤。图书借朋友，吟咏入戈鋋.山色城池近，江声鼓角连。不应夸战胜，知在檄蛮篇。","dynasty":"唐代","title":"送李廓侍御赴剑南"}
{"author":"顾非熊","content":"樽前别楚客，云水思萦回。秦野春将尽，商山花不开。鸥惊帆乍起，虹见雨初来。自有归期在，蝉声处处催。","dynasty":"唐代","title":"送友人归汉阳"}
{"author":"顾非熊","content":"到家方坐夏，柳巷对兄禅。雨断芜城路，虹分建邺天。赴斋随野鹤，迎水上渔船。终拟归何处，三湘思渺然。","dynasty":"唐代","title":"送造微上人归淮南觐兄"}
{"author":"顾非熊","content":"拂水复含烟，行分古岸边。春风正摇落，客思共悠然。絮急频萦水，根灵复系船。微阴覆离岸，只此醉昏眠。","dynasty":"唐代","title":"赋得江边柳送陈许郭员外"}
{"author":"顾非熊","content":"睿略皇威远，英风帝业开。竹林方受位，薤露忽兴哀。静塞妖星落，和戎贵主回。龙髯不可附，空见望仙台。苍生期渐泰，皇道欲中兴。国用销灵像，农功复冗僧。冕旒辞北阙，歌舞怨西陵。惟有金茎石，长宵对玉绳。","dynasty":"唐代","title":"武宗挽歌词二首"}
{"author":"顾非熊","content":"才过重阳后，人心已为残。近霜须苦惜，带蝶更宜看。色减频经雨，香销恐渐寒。今朝陶令宅，不醉却应难。","dynasty":"唐代","title":"万年厉员外宅残菊"}
{"author":"顾非熊","content":"淮上前朝寺，因公始建亭。虽无山可望，多有鹤堪听。引客闲垂钓，看僧静灌瓶。带潮秋见月，隔竹晓闻经。水气侵衣冷，蘋风入座馨。路逢沙獭上，船值海人停。砧杵鸣孤戍，乌鸢下远汀。连波芳草阔，极目暮天青。创置嗟心匠，幽栖得地形。常来劝农事，赖此近郊坰.","dynasty":"唐代","title":"题永福寺临淮亭（亭即司马复明府所置）"}
{"author":"顾非熊","content":"登第久无缘，归情思渺然。艺惭公道日，身贱太平年。未识笙歌乐，虚逢岁月迁。羁怀吟独苦，愁眼愧花妍。求达非荣己，修辞欲继先。秦城春十二，吴苑路三千。茅屋山岚入，柴门海浪连。遥心犹送雁，归梦不离船。时节思家夜，风霜作客天。庭闱乖旦暮，兄弟阻团圆。朝乏新知己，村荒旧业田。受恩期望外，效死誓生前。愿察为裘意，彷徉和角篇。恳情今吐尽，万一冀哀怜。","dynasty":"唐代","title":"陈情上郑主司"}
{"author":"顾非熊","content":"天井虽收寇未平，所司促战急王程。晓驰云骑穿花去，夜与星郎带月行。新咏尽题关外事，故乡因过洛阳城。时逢寒食游人识，竟说从来有大名。","dynasty":"唐代","title":"送李相公昭义平复起彼宣慰员外副行"}
{"author":"顾非熊","content":"同登科第皆清列，尚爱东畿一尉闲。虽有田园供海畔，且无宗党在朝班。甘贫只为心知道，晚达多缘性好山。白首青衫犹未换，又骑羸马出函关。","dynasty":"唐代","title":"送从叔尉渑池"}
{"author":"顾非熊","content":"将军不复见仪形，笑语随风入杳冥。战马旧骑嘶引葬，歌姬新嫁哭辞灵。功勋客问求为志，服玩僧收与转经。寂寞一家春色里，百花开落满山庭。","dynasty":"唐代","title":"哭韩将军"}
{"author":"顾非熊","content":"朝客高清爱水禽，绿波双鹭在园林。立当风里丝摇急，步绕池边字印深。刷羽竞生堪画势，依泉各有取鱼心。我乡多傍门前见，坐觉烟波思不禁。","dynasty":"唐代","title":"崔卿双白鹭"}
{"author":"顾非熊","content":"柳梢暗露滴清晨，帘下偏惊独起人。鶗鴂数声花渐落，园林是处总残春。","dynasty":"唐代","title":"暮春早起"}
{"author":"顾非熊","content":"陇头禾偃乳乌飞，兀倚征鞍倍忆归。正值江南新酿熟，可容闲却老莱衣。","dynasty":"唐代","title":"途次怀归"}
{"author":"顾非熊","content":"相思迢递隔重城，鸟散阶前竹坞清。定拟秋凉过南崦，长松石上听泉声。","dynasty":"唐代","title":"寄陆隐君"}
{"author":"顾非熊","content":"忆共蒲团话夜钟，别来落叶閟行踪。遥知黛色秋常玩，住向灵岩第几峰。","dynasty":"唐代","title":"寄吴山净上人"}
{"author":"顾非熊","content":"吴门东去路三千，到得阊门暂泊船。老父出迎应倒屣，贫居江上信谁传。","dynasty":"唐代","title":"送徐五纶南行过吴"}
{"author":"顾非熊","content":"苍生期渐泰，皇道欲中兴。国用销灵像，农功复冗僧。冕旒辞北阙，歌舞怨西陵。惟有金茎石，长宵对玉绳。","dynasty":"唐代","title":"武宗挽歌词二首其二"}
{"author":"顾非熊","content":"贺兰山便是戎疆，此去萧关路几荒。无限城池非汉界，几多人物在胡乡。诸侯持节望吾土，男子生身负我唐。回望风光成异域，谁能献计复河湟。","dynasty":"唐代","title":"出塞即事二首其二"}
{"author":"顾非熊","content":"银床梧叶下，便觉漏声长。露砌蛩吟切，那怜白苧凉。","dynasty":"唐代","title":"子夜夏秋二曲其二"}
{"author":"顾非熊","content":"凫鹥踏波舞，树色接横塘。远近蘼芜绿，吴宫总夕阳。","dynasty":"唐代","title":"阊门书感"}
{"author":"顾非熊","content":"松窗久是餐霞客，山县新为主印官。混俗故来分利禄，不教长作异人看。","dynasty":"唐代","title":"送内乡张主簿赴任"}
{"author":"顾非熊","content":"渡头风晚叶飞频，君去还吴我入秦。双泪别家犹未断，不堪仍送故乡人。","dynasty":"唐代","title":"瓜洲送朱万言"}
{"author":"顾非熊","content":"秋中帝里经旬雨，晴后蝉声更不闻。牢落闲庭新病起，故乡南去雁成群。","dynasty":"唐代","title":"秋夜长安病后作"}
{"author":"葛起文","content":"履穿苍藓滑，水复更山重。有圃春偏晚，无人碓自舂。乱云生峭壁，一鸟没高峰。随处桃花发，仙源似可逢。","dynasty":"宋代","title":"窖岭道中"}
{"author":"葛起文","content":"止水澄胸次，萧然远俗氛。静求徽外趣，时策酒中动。风马檐前乐，香猊帐底云。","dynasty":"宋代","title":"偶成"}
{"author":"葛起文","content":"深院人閒酒浅斟，日长帘幕自沉沉。梅花可是因春瘦，洗雨梳风太不禁。","dynasty":"宋代","title":"深院"}
{"author":"葛起文","content":"岁寒编竹阁，蜗缩度穷年。日暴南窗纸，风垂北户帘。鈩深全火气，铛小聚茶烟。为索梅花笑，微醺步矮檐。","dynasty":"宋代","title":"咏竹阁"}
{"author":"葛起文","content":"偶为寻幽出，扶筇亦懒拈。鹳巢依古塔，燕语入虚栏。笔下诗初就，樽中酒屡添。此游堪喜膝，上一去掀髯。","dynasty":"宋代","title":"游黄山寺"}
{"author":"葛起文","content":"屦穿苍藓滑，水复更山重。有圃春偏晚，无人碓自舂。乱云生峭壁，一鸟没高峰。随处桃花发，仙源似可逢。","dynasty":"宋代","title":"窖岭道中"}
{"author":"宋若宪","content":"端拱承休命，时清荷圣皇。四聪闻受谏，五服远朝王。景媚莺初啭，春残日更长。命筵多济济，盛乐复锵锵。酆镐谁将敌，横汾未可方。愿齐山岳寿，祉福永无疆。","dynasty":"唐代","title":"奉和御制麟德殿宴百官"}
{"author":"贺铸","content":"凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)","dynasty":"宋代","tags":"宋词三百首，婉约，春天，写景，爱情，相思","title":"青玉案·凌波不过横塘路"}
{"author":"贺铸","content":"少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。(闲呼一作：间呼)似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。","dynasty":"宋代","tags":"宋词三百首，豪放，壮志，忧国忧民","title":"六州歌头·少年侠气"}
{"author":"贺铸","content":"重过阊门万事非。同来何事不同归。梧桐半死清霜后，头白鸳鸯失伴飞。原上草，露初晞。旧栖新垅两依依。空床卧听南窗雨，谁复挑灯夜补衣。","dynasty":"宋代","tags":"宋词三百首，婉约，悼亡，典故，思念","title":"半死桐·重过阊门万事非"}
{"author":"贺铸","content":"杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。依依似与骚人语。当年不肯嫁春风，无端却被秋风误。","dynasty":"宋代","tags":"宋词三百首，婉约，咏物，荷花，抒怀，命运","title":"芳心苦·杨柳回塘"}
{"author":"贺铸","content":"缚虎手，悬河口，车如鸡栖马如狗。白纶巾，扑黄尘，不知我辈可是蓬蒿人？衰兰送客咸阳道，天若有情天亦老。作雷颠，不论钱，谁问旗亭美酒斗十千？酌大斗，更为寿，青鬓长青古无有。笑嫣然，舞翩然，当垆秦女十五语如弦。遗音能记秋风曲，事去千年犹恨促。揽流光，系扶桑，争奈愁来一日却为长。","dynasty":"宋代","tags":"豪放，失意，友情","title":"行路难·缚虎手"}
{"author":"贺铸","content":"一叶忽惊秋。分付东流。殷勤为过白苹洲。洲上小楼帘半卷，应认归舟。回首恋朋游。迹去心留。歌尘萧散梦云收。惟有尊前曾见月，相伴人愁。","dynasty":"宋代","tags":"秋天，写景，怀人","title":"浪淘沙·一叶忽惊秋"}
{"author":"贺铸","content":"城下路，凄风露，今人犁田古人墓。岸头沙，带蒹葭，漫漫昔时流水今人家。黄埃赤日长安道，倦客无浆马无草。开函关，掩函关，千古如何不见一人闲？六国扰，三秦扫，初谓商山遗四老。驰单车，致缄书，裂荷焚芰接武曳长裾。高流端得酒中趣，深入醉乡安稳处。生忘形，死忘名。谁论二豪初不数刘伶？","dynasty":"宋代","tags":"咏史，怀古伤今，抒怀","title":"将进酒·城下路"}
{"author":"贺铸","content":"三更月，中庭恰照梨花雪。梨花雪，不胜凄断，杜鹃啼血。王孙何许音尘绝，柔桑陌上吞声别。吞声别，陇头流水，替人呜咽。","dynasty":"宋代","tags":"宋词精选，写景，妇女，闺怨，思念","title":"子夜歌·三更月"}
{"author":"贺铸","content":"萧萧江上荻花秋，做弄许多愁。半竿落日，两行新雁，一叶扁舟。惜分长怕君先去，直待醉时休。今宵眼底，明朝心上，后日眉头。","dynasty":"宋代","tags":"秋天，离别，写景","title":"眼儿媚·萧萧江上荻花秋"}
{"author":"贺铸","content":"紫府东风放夜时。步莲秾李伴人归。五更钟动笙歌散，十里月明灯火稀。香苒苒，梦依依。天涯寒尽减春衣。凤凰城阙知何处，寥落星河一雁飞。","dynasty":"宋代","tags":"宋词三百首，记梦，元宵节，抒怀","title":"思越人·紫府东风放夜时"}
{"author":"贺铸","content":"巧翦合欢罗胜子，钗头春意翩翩。艳歌浅拜笑嫣然。愿郎宜此酒。行乐驻华年。未是文园多病客，幽襟凄断堪怜。旧游梦挂碧云边。人归落雁后，思发在花前。","dynasty":"宋代","title":"雁后归（临江仙人日席上作·三之一）"}
{"author":"贺铸","content":"簪花照镜。客鬓萧萧都不整。拟倩东□。化作尊前入梦云。风香月影。信是瑶台清夜永。深闭重门。牵绊刘郎别后魂。","dynasty":"宋代","title":"减字木兰花"}
{"author":"贺铸","content":"为问宛溪桥畔柳。拂水倡条，几赠行人手。一样叶眉偏解皱。白绵飞尽因谁瘦。今日离亭还对酒。唱断青青，好去休回首。美荫向人疏似旧。何须更待秋风后。","dynasty":"宋代","title":"凤栖梧"}
{"author":"贺铸","content":"牛女相望处，星桥不碍东西。重墙未抵蓬山远，却恨画楼低。细字频传幽怨，凝缸长照单栖。城乌可是知人意，偏向月明啼。","dynasty":"宋代","title":"乌啼月"}
{"author":"贺铸","content":"凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。飞云冉冉蘅皋暮。彩笔新题断肠句。若问闲情都几许。一川烟草，满城风絮。梅子黄时雨。","dynasty":"宋代","title":"横塘路/青玉案"}
{"author":"贺铸","content":"翠縠参差拂水风。暖云如絮扑低空。丽人波脸觉春融。缨挂宝钗初促席，檀膏微注玉杯红。芳醪何似此情浓。","dynasty":"宋代","title":"浣溪沙"}
{"author":"贺铸","content":"云母窗前歇绣针。低鬟凝思坐调琴。玉纤纤按十三金。归卧文园犹带酒。柳花飞度画堂阴。只凭双燕话春心。","dynasty":"宋代","title":"浣溪沙"}
{"author":"贺铸","content":"叠鼓新歌百样娇。铜丸玉腕促云谣。揭穿飞瓦雹声焦。九曲池边杨柳陌，香轮轧轧马萧萧。细风妆面酒痕销。","dynasty":"宋代","title":"浣溪沙"}
{"author":"贺铸","content":"叠鼓嘲喧，彩旗挥霍，苹汀薄晚，兰舟催解。别浦潮平，小山云断，十幅饱帆风快。回想牵衣，愁掩啼妆，一襟香在。纨扇惊秋，菱花怨晚，谁共蛾黛。何处玉尊空，对松陵正美，鲈鱼瓜菜。露洗凉蟾，潦吞平野，三万顷非尘界。览胜情无奈。恨难招、越人同载。会凭紫燕西飞，更约黄鹂相待。","dynasty":"宋代","title":"菱花怨"}
{"author":"贺铸","content":"青翰舟中祓禊筵。粉娥窥影两神仙。酒阑飞去作非烟。重访旧游人不见，雨荷风蓼夕阳天。折花临水思茫然。","dynasty":"宋代","title":"减字浣溪沙（十五之十一）"}
{"author":"贺铸","content":"粉香映叶花羞日。窗间宛转蜂寻蜜。欢罢卷帘时。玉纤匀面脂。舞裙金斗熨。绛襭鸳鸯蜜。翠带一双垂。索人题艳诗。","dynasty":"宋代","title":"菩萨蛮（十一之六）"}
{"author":"贺铸","content":"收锦字，下鸳机。净拂床砧夜捣衣。马上少年今健否，过瓜时见雁南归。","dynasty":"宋代","title":"夜捣衣（同前）"}
{"author":"贺铸","content":"斗酒才供泪，扁舟只载愁。画桥青柳小朱楼。犹记出城车马、为迟留。有恨花空委，无情水自流。河阳新鬓尽禁秋。萧散楚云巫雨、此生休。","dynasty":"宋代","title":"南柯子（别恨）"}
{"author":"贺铸","content":"一叶忽惊秋。分付东流。殷勤为过白苹洲。洲上小楼帘半卷，应认归舟。回首恋朋游。迹去心留。歌尘萧散梦云收。惟有尊前曾见月，相伴人愁。","dynasty":"宋代","tags":"秋天，写景，怀人","title":"浪淘沙·一叶忽惊秋"}
{"author":"贺铸","content":"飞亭冠城隅，空豁延四望。夙昔两文雄，故床此相向。山川气候美，诗酒风神王。弹压许昌侯，阳春慙俚唱。麾车忽南北，荣辱生誉谤。一躐云逵间，一落江湖上。我来得陈躅，伏槛徒怊怅。可畏此尘笼，归哉养荒浪。","dynasty":"宋代","title":"快哉亭"}
{"author":"贺铸","content":"三户睢盱竟破秦，君王武略世称神。途穷一夜无遗恨，挈首殷勤予故人。","dynasty":"宋代","title":"题项羽庙三首之三"}
{"author":"贺铸","content":"汉大将军楚国材，半生倦韵浼尘埃。徐夫人匕首安在，丁令威华表归来。紫府无踪劳彷像，白云有待久裴徊。楼标空阔天垠露，川势从横地纽开。陇鸟赋成洲共永，越人歌断棹先回。会招物外二三子，长啸披襟挹快哉。","dynasty":"宋代","title":"登黄鹤楼怀古兼寄潘豳老昆仲"}
{"author":"贺铸","content":"维舟山光步，却顾广陵城。十里春风外，夹津芳草生。渔篷衔尾来，愧尔故人情。更卜连床语，神房温且清。语阑夜自久，泪烛剪复明。撤樽兀相视，酸涕流金缨。我本山海士，误遭时网婴。出身两纪余，何等为浮名。矧此一分首，几年当合并。离忧如惊澜，荡潏未易平。疏亲系远迩，斯言出荒伧。音邮无禁限，勤访白云兄。","dynasty":"宋代","title":"广陵山光寺夜集留别黄材昆仲"}
{"author":"贺铸","content":"小桃初谢。双燕还来也。记得年时寒食下。紫陌青门游冶。楚城满目春华。可堪游子思家。惟有夜来归梦，不知身在天涯。","dynasty":"宋代","title":"清平乐"}
{"author":"贺铸","content":"少陵昔避地，幽栖凤皇川。始愿获其所，赋诗此终焉。睠彼美林麓，荫膏腴上田。阳坡饶垂珠，阴谷繁玉延。长鑱勤采劚，服食攀飞仙。兵祲夺和气，力耕无善年。林垧开冰雪，旬浃断庖烟。呜呼歌七章，暮节西南迁。环堵久芜没，斯亭名尚传。茂宰怆怀古，增崇殊过前。雕甍揭长帘，下容十客筵。嫩岚隔春丛，清竹鸣夏蝉。风月有高兴，写之武城弦。狂客属尪废，驽筋难强鞭。何暇远登览，但哦鲸海篇。尚苦八口累，依稀同曩贤。余龄寄幻境，未断东西绿。江淮米价平，一舸去悠然。幸此岁丰乐，浮游吾所便。异时访陈躅，复使後人怜。","dynasty":"宋代","title":"寄题栗亭县名嘉亭"}
{"author":"贺铸","content":"轻舠放中{左氵右霝}，岸远春风壮。楫师俯仰呼，天水争簸荡。吾方扣其舷，聊赓小海唱。梢回即东麓，侧磴联屦杖。危刹表层巅，疲筋蹑牵强。斜廊缭复殿，鱼脊分背向。放日四垠宽，秋毫入吾望。侵云铁瓮垒，崛起去缘傍。映日海门山，不蔕沧波上。吾虽百石吏，平昔有微尚。俄得金仙徒，翦萝开岫幌。誓投桑榆年，浮玉翁自况。","dynasty":"宋代","title":"金山游"}
{"author":"贺铸","content":"控沧江。排青嶂，燕台凉。驻彩仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管余香。繁华梦，惊俄顷，佳丽地，指苍茫。寄一笑、何与兴亡。时船载酒，赖使君、相对两胡床。缓调清管，更为侬、三弄斜阳。","dynasty":"宋代","title":"铜人捧露盘引（凌歊）"}
{"author":"贺铸","content":"百痾沈顿弥两年，何图壮女死我先。失声忍号气窒咽，泪如绠縻汲九泉。呜呼尚敢尤诸天，托非其人死失所。父孱母嚣犹弃汝，吞辛咀楚申何許。萎荑殒英春不主，呜呼万古为冤土。","dynasty":"宋代","title":"亡女胜璋哀辞"}
{"author":"贺铸","content":"江转皖公山北流，萧闲人物美田畴。一溪春水百家利，二顷夏秧千石收。小市竹楼张酒旆，平桥松岛荫渔舟。莫知农老何为者，几叶传封乐国侯。","dynasty":"宋代","title":"题皖山北濒江田舍"}
{"author":"贺铸","content":"昔人泯黄壤，陈迹变沧波。劫火洞然坏，无如嘉句何。","dynasty":"宋代","title":"和邠老郎官湖怀古五首"}
{"author":"贺铸","content":"要知两侬心，等是它山石。此诚不可转，彼情无自入。","dynasty":"宋代","title":"追和亡友杜仲观古黄生曲三首之三"}
{"author":"贺铸","content":"佩环声认腰肢软。风里麝熏知近远。此身常羡玉妆台，得见晓来梳画面。回廊几步通深院。一桁绣衣帘不卷。酒阑歌罢欲黄昏，肠断归巢双燕燕。","dynasty":"宋代","title":"木兰花"}
{"author":"贺铸","content":"夙昔一樽酒，相从清泗滨。回首欻四载，长安逢故人。交情久益淡，辞笔老加新。送子复西去，劳生悲重陈。","dynasty":"宋代","title":"送李主簿夷行之官河阴四首"}
{"author":"贺铸","content":"蹇驴乌帽禅客，落日黄尘故关。已悔弃繻昔去，更逢挈履今还。","dynasty":"宋代","title":"题画卷後六言二首之一关路逢僧图"}
{"author":"贺铸","content":"汎汎流萍滚滚蓬，偶然南北偶然逢。一樽通济桥边酒，两夜临濉驿外钟。行矣风波宜尚慎，归哉尘土不相容。事功早立须知退，学稼它年访老农。","dynasty":"宋代","title":"永城邂逅周元通再索诗赠别"}
{"author":"贺铸","content":"槛外雨波新涨，门前烟柳浑青。寂寞文园淹卧久，推枕援琴涕自零。无人著意听。绪绪风披芸幌，骎骎月到萱庭。长记合欢东馆夜，与解香罗掩绣屏。琼枝半醉醒。","dynasty":"宋代","title":"醉琼枝/定风波"}
{"author":"贺铸","content":"大别山颠清沔尾，飞亭迢嶢带云起。清狂使君初燕喜，拍手招呼黄鹤子。玄津炼出太阳酥，手葺胎发蒙头颅。每夸久落北酆籍，岂意齎恨归黄垆。越客登临兴何有，愁不能言病妨酒。残阳云梦窅然深，尚欲开襟吞八九。羽驾飘颻安在哉，使君余迹已尘埃。但见庾令楼横烟树杪，角声催月渡江来。","dynasty":"宋代","title":"题汉阳招真亭"}
{"author":"贺铸","content":"中春雨收霁，与子登丛台。形胜宛然在，太行西北来。无情百尺土，千载未摧颓。四顾发悲啸，凄风振颐颏。淩高气象变，似不容徘徊。下出破禅刹，断碑生紫苔。严公赋怀古，复使後人哀。西寻王氏园，一径趋城隈。老竹未萌笋，繁花如雪开。惠然丘少年，逸躅欣攀陪。小榭罗醼豆，开帘按俳诙。招呼缈缥人，晚镜催妆梅。水调唱金缕，云罍浮玉醅。倾觞敢惜醉，忘著接{上罒下离}回。明日遂分首，旧游安在哉。我为东徐官，客鬓栖尘埃。君调南康吏，江山役清才。西风吹去雁，尺纸为君裁。我已困摧辱，壮心如湿灰。行将隐名姓，采药孙登嵬。异日傥相过，衡门翦蒿莱。","dynasty":"宋代","title":"寄杜仲观"}
{"author":"贺铸","content":"周郎强仕年，药石甘苦口。得无耗天和，汤剂御衰朽。空华与□色，种种竟何有。妄爱温柔乡，荡然不回首。坐令松桂姿，凋脆等蒲柳。幸勿易斯言，前车镜湖叟。","dynasty":"宋代","title":"怀寄周元翁十首"}
{"author":"贺铸","content":"晴春六十日，不与酒杯亲。吏事岂无闲，风雨复兼旬。始作南城游，时物固已陈。扫不见桃李，浓绿迷荆榛。登高暂逍遥，引目清泗滨。向田有交迳，俯城皆要津。得意属禽鱼，可爱不可驯。顾余千里客，眷此十日春。胡不念尔生，筋骸劳欠伸。二十起丁籍，一官初为贫。侜张西复东，甑满莱芜尘。黄绶彼何物，豕苓安足珍。山园有芳兰，幽佩手自纫。长哦白云谣，遐想紫阳真。去矣南昌尉，庶几乎若人。","dynasty":"宋代","title":"三月二十日游南台"}
{"author":"贺铸","content":"此日足可惜，此樽何可辞。人生信浮寓，老境将安之。念昔青衿岁，九七殊未知。忽忽俯仰间，复见趋庭儿。名系冗从籍，顾亦胡能为。抚此多病躯，敢有黄发期。每虞毙奔走，明哲永见嗤。後日卖刀剑，买牛耕故陂。不惮力作勤，农事有闲时。慨想无心子，清言真我师。","dynasty":"宋代","title":"此日足可惜"}
{"author":"贺铸","content":"清浅陂塘藕叶乾。细风疏雨鹭鸶寒。半垂帘幕倚阑干。惆怅窃香人不见，几回憔悴后庭兰。行云可是渡江难。","dynasty":"宋代","title":"减字浣溪沙/浣溪沙其十四"}
{"author":"贺铸","content":"露草蔓前庭，微虫思明月。宵分耿不寐，怀我友生别。舟师望箕宿，缀幔须明发。蠲首托归风，安知川路阔。夫君青云士，行奉紫宸谒。一鹗抉尘笼，骞轩应霜节。仰追鸾鹤驾，肯顾狐兔穴。越客寓荒城，卑栖慕鸠拙。衰迟积尪弊，未死人事缺。嬾制一缄书，寄声彼朝列。方今百废举，衮职补何阙。每自幸余龄，江湖傲华发。躬耕固难强，五斗代薇蕨。摩腹遡南薰，苍生解烦暍。","dynasty":"宋代","title":"送周寿元翁西上"}
{"author":"贺铸","content":"三户睢盱竟破秦，君王武略世称神。途穷一夜无遗恨，挈首殷勤予故人。","dynasty":"宋代","title":"题项羽庙三首之三"}
{"author":"贺铸","content":"潮涨湛芳桥。难渡兰桡。卷帘红袖莫相招。十二阑干今夜月，谁伴吹箫。烟草接亭皋。归思迢迢。兰成老去转无聊。偏恨秋风添鬓雪。不共魂销。","dynasty":"宋代","title":"浪淘沙（四之三）"}
{"author":"贺铸","content":"浮动花钗影鬓烟。浅妆浓笑有余妍。酒醺檀点语凭肩。留不住时分钿镜，旧曾行处失金莲。碧云芳草恨年年。","dynasty":"宋代","title":"减字浣溪沙（十五之十二）"}
{"author":"贺铸","content":"团扇单衣杨柳陌。花似春风□无迹。赖白玉香奁供粉泽。借秀色。添春色。借秀色。添春色。云幕华灯张绮席。半醉客。留醒客。半醉客。留醒客。渐促膝倾鬟琴差拍。问此夕。知何夕。问此夕。知何夕。","dynasty":"宋代","title":"琴调相思引"}
{"author":"贺铸","content":"鹦鹉惊人促下帘。碧纱如雾隔香奁。雪儿窥镜晚蛾纤。乌鹊桥边河络角，鸳鸯楼外月西南。门前嘶马弄金衔。","dynasty":"宋代","title":"减字浣溪沙（十五之九）"}
{"author":"贺铸","content":"阴晴未定。薄日烘云影。临水牛门花一径。尽日鸟啼人静。厌厌几许春情。可怜老去兰成。看取镊残双鬓，不随芳草重生。","dynasty":"宋代","title":"清平乐"}
{"author":"贺铸","content":"宫烛分烟，禁池开钥，凤城暮春。向落花香里，澄波影外，笙歌迟日，罗绮芳尘。载酒追游，联镳归晚，灯火平康寻梦云。逢迎处，最多才自负，巧笑相亲。离群。客宦漳滨。但惊见、来鸿归燕频。念日边消耗，天涯怅望，楼台清晓，帘幕黄昏。无限悲凉，不胜憔悴，断尽危肠销尽魂。方年少，恨浮名误我，乐事输人。","dynasty":"宋代","title":"念离群（沁园春）"}
{"author":"贺铸","content":"梦云萧散，帘卷画堂晓。残熏尽烛隐映，绮席金壶倒。尘送行鞭袅袅。醉指长安道。波平天渺。兰舟欲上。回首离愁满芳草。已恨归期不早。枉负狂年少。无奈风月多情，此去应相笑。心记新声缥缈。翻是相思调。明年春杪。宛溪杨柳，依旧青青为谁好。","dynasty":"宋代","title":"宛溪柳（六么令）"}
{"author":"贺铸","content":"火禁初开，深深院、尽重帘箔。人自起、翠衾寒梦，夜来风恶。肠断残红和泪落。半随经雨飘池角。记采兰、携手曲江游，年时约。芳物大，都如昨。自怨别，疏行乐。被无情双燕，短封难托。谁念东阳销瘦骨。更堪白纻衣衫薄。向小窗、题满杏花笺，伤春作。","dynasty":"宋代","title":"伤春曲（满江红）"}
{"author":"贺铸","content":"淑质柔情，靓妆艳笑，未容桃李争妍。红粉墙东，曾记窥宋三年。不间云朝雨暮，向西楼、南馆留连。何尝信，美景良辰，赏心乐事难全。青门解袂，画桥回首，初沈汉佩，永断湘弦。漫写浓愁幽恨，封寄鱼笺。拟话当时旧好，问同谁、与醉尊前。除非是，明月清风，向人今夜依然。","dynasty":"宋代","title":"断湘弦（万年欢）"}
{"author":"贺铸","content":"胜游地。信东吴绝景饶佳丽。平湖底，见层岚，凉月下，闻清吹。人如秾李。泛襟袂、香润苹风起。喜凌波、素袜逢迎，领略当歌深意。鄂君被。双鸳绮。垂杨荫，夷犹画舲相舣。宝瑟弦调，明珠佩委。回首碧云千里。归鸿后、芳音谁寄。念怀县、青鬓今无几。枉分将、镜里华年，付与楼前流水。","dynasty":"宋代","title":"东吴乐（尉迟杯）"}
{"author":"贺铸","content":"高楼帘卷秋风里，目送斜阳。衾枕遗香。今夜还如昨夜长。玉人望月销凝处，应在西厢。关掩兰堂。惟有纱灯伴绣床。","dynasty":"宋代","title":"罗敷歌（采桑子·五之一）"}
{"author":"贺铸","content":"东南自古繁华地，歌吹扬州。十二青楼。最数秦娘第一流。季鹰久负鲈鱼兴，不住今秋。已办归舟。伴我江湖作胜游。","dynasty":"宋代","title":"罗敷歌（采桑子·五之三）"}
{"author":"贺铸","content":"自怜楚客悲秋思，难写丝桐。目断书鸿。平淡江山落照中。谁家水调声声怨，黄叶西风。罨画桥东。十二玉楼空更空。","dynasty":"宋代","title":"罗敷歌（采桑子·五之四）"}
{"author":"贺铸","content":"东亭南馆逢迎地，几醉红裙。凄怨临分。四叠阳关忍泪闻。谁怜今夜篷窗雨，何处渔村。酒冷灯昏。不许愁人不断魂。","dynasty":"宋代","title":"罗敷歌（采桑子·五之五）"}
{"author":"贺铸","content":"玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。小梅疏影近杯盘。东风里，谁共倚阑干。","dynasty":"宋代","title":"小重山（四之一）"}
{"author":"贺铸","content":"雕梁寻巢旧燕侣。似向人欲语。试问来时，逢郎郎健否。春风深闭绣户。尽便旋、一庭花絮。要自销凝，吟郎长短句。","dynasty":"宋代","title":"要销凝"}
{"author":"贺铸","content":"盘马楼前风日好。雪销尘扫。楼上宫妆早。认帘箔微开，一面嫣妍笑。携手别院重廊，窈窕花房小。任碧罗窗晓。间阔时多书问少。镜鸾空老。身寄吴云杳。想轣辘车音，几度青门道。占得春色年年，随处随人到。恨不如芳草。","dynasty":"宋代","title":"想车音（兀令）"}
{"author":"贺铸","content":"睡鸭炉寒熏麝煎。寂寂歌梁，无计留归燕。十二曲阑闲倚遍。一杯长待何人劝。不识当年桃叶面。吟咏佳词，想像犹曾见。两桨往来风与便。湖平月上江如练。","dynasty":"宋代","title":"江如练（蝶恋花）"}
{"author":"贺铸","content":"双鹤横桥阿那边。静坊深院闭婵娟。五度花开三处见，两依然。水眄难禁频领□，歌云犹许小流连。破得尊前何限恨，不论钱。","dynasty":"宋代","title":"浣溪沙"}
{"author":"贺铸","content":"怀彼美。愁与泪。分占眉丛眼尾。求好梦、闲拥鸳鸯绮。恨啼乌、唤人起。目断清淮楼上，心寄长洲坊里。迢迢地。七百三十里。几重山，几重水。","dynasty":"宋代","title":"品令"}
{"author":"贺铸","content":"楼平叠巘。瞰瀛海、波三面。碧云扫尽，桂轮滉玉，鲸波张练。化出无边宝界，是名壮观。追游汗漫，顾少借，长风便。麻姑相顾，□然笑指，寒潮清浅。顿觉蓬莱方丈，去人不远。","dynasty":"宋代","title":"海月谣"}
{"author":"贺铸","content":"粉香映叶花羞日。窗间宛转蜂寻蜜。欢罢卷帘时。玉纤匀面脂。舞裙金斗熨。绛襭鸳鸯蜜。翠带一双垂。索人题艳诗。","dynasty":"宋代","title":"菩萨蛮（十一之六）"}
{"author":"贺铸","content":"章台游冶金龟婿。归来犹带醺醺醉。花漏怯春宵。云屏无限娇。绛纱灯影背。玉枕钗声碎。不待宿酲销。马嘶催早朝。","dynasty":"宋代","title":"菩萨蛮（十一之二）"}
{"author":"贺铸","content":"绿窗残梦闻鶗鴂。曲屏映枕春山叠。梳□发如蝉。镜生波上莲。绛裙金缕摺。学舞腰肢怯。帘下小凭肩。与人双翠钿。","dynasty":"宋代","title":"菩萨蛮（十一之四）"}
{"author":"贺铸","content":"月月相逢只旧圆。迢迢三十夜，夜如年。伤心不照绮罗筵。孤舟里，单枕若为眠。茂苑想依然。花楼连苑起，压漪涟。玉人千里共婵娟。清琴怨，肠断亦如弦。","dynasty":"宋代","title":"小重山（四之四）"}
{"author":"贺铸","content":"华堂张燕。向尊前妙选，舞裙歌扇。彼美个人，的的风流心眼。恨寻芳来晚。曲街灯火香尘散。犹约晨妆，一觇春风面。惆怅善和坊里，平桥南畔。小青楼、帘不卷。","dynasty":"宋代","title":"河传（二之一）"}
{"author":"贺铸","content":"华堂重厦，向尊前更听，碧云新怨。玉指钿徽，总是挑人心眼。恨随红蜡短。彩旗影动船头转。双桨凌波，惟念人留恋。江上暮潮，隐隐山横南岸。奈离愁、分不断。","dynasty":"宋代","title":"河传（二之二）"}
{"author":"贺铸","content":"芳草斜曛。映画桥□□，翠阁临津。数阕清歌，两行红粉，厌厌别酒初醺。芳意赠我殷勤。罗巾双黛痕。便兰舟独上，洞府人闲，素手轻分。十里绮陌尘。望紫云车远，已掩青门。迤逦黄昏，景阳钟动，临风隐犹闻。明朝水馆渔村。凭谁招断魂。恨不如今夜，明月多情，应待归云。","dynasty":"宋代","title":"更漏子"}
{"author":"贺铸","content":"陇首霜晴，泗滨云晚，乍遥落。废榭苍苔，破台荒草，西楚霸图冥漠。记登临事，九日胜游，千载如昨。更想像，晋客□归，谢生能赋继高作。飘泊。尘埃倦客，风月羁心，潘鬓晓来清镜觉。蜡屐纶巾，羽觞象管，且追随、隼旟行乐。东山□，应笑个侬风味薄。念故园黄花，自有年年约。","dynasty":"宋代","title":"玉京秋"}
{"author":"贺铸","content":"何许最悲秋，凄风残照。临水复登山，莞然西笑。车马几番尘，自古长安道。问谁是、后来年少。飞集两悠悠，江滨海岛。乘雁与又凫，强分多少。传语酒家胡，岁晚从吾好。待做个、醉乡遗老。","dynasty":"宋代","title":"蕙清风"}
{"author":"贺铸","content":"楼上鼓，转□□。□□□□□□□。思妇想无肠可断，□□□□□□□。","dynasty":"宋代","title":"□□□（古捣练子）"}
{"author":"贺铸","content":"云弄轻阴谷雨干。半垂油幕护残寒。化工著意呈新巧，翦刻朝霞饤露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。","dynasty":"宋代","title":"翦朝霞（牡丹同前）"}
{"author":"贺铸","content":"梦草池南璧月堂。绿阴深蔽日，啭鹂黄。淡蛾轻鬓似宜妆。歌扇小，烟雨画潇湘。薄晚具兰汤。雪肌英粉腻，更生香。簟纹如水竟檀床。雕枕并，得意两鸳鸯。","dynasty":"宋代","title":"璧月堂（小重山）"}
{"author":"贺铸","content":"群玉轩中迹已陈。江南重喜见，广陵春。纤秾合度好腰身。歌水调，清啭□□□。团扇掩樱唇。七双胡蝶子，表□□。□□□复旧东邻。风月夜，怜取眼前人。","dynasty":"宋代","title":"群玉轩（同前）"}
{"author":"贺铸","content":"绿绮新声隔坐闻。认殷勤。尊前为舞郁金裙。酒微醺。月转参横花幕暗，夜初分。阳台拚作不归云。任郎瞋。","dynasty":"宋代","title":"花幕暗"}
{"author":"贺铸","content":"闲爱孤云静爱僧。得良朋。清时有味是无能。矫聋丞。况复早年豪纵过，病婴仍。如今痴钝似寒蝇。醉懵腾。","dynasty":"宋代","title":"爱孤云"}
{"author":"贺铸","content":"风紧云轻欲变秋。雨初收。江城水路漫悠悠。带汀洲。正是客心孤迥处，转归舟。谁家红袖倚津楼。替人愁。","dynasty":"宋代","title":"替人愁"}
{"author":"贺铸","content":"豆寇梢头莫漫夸。春风十里旧繁华。金楼玉蕊皆殊艳，别有倾城第一花。青雀舫，紫云车。暗期归路指烟霞。无端却似堂前燕，飞入寻常百姓家。","dynasty":"宋代","title":"第一花（同前）"}
{"author":"贺铸","content":"抛练杵，傍窗纱。巧翦征袍斗出花。想见陇头长戍客，授衣时节也思家。","dynasty":"宋代","title":"翦征袍（同前）"}
{"author":"贺铸","content":"初见碧纱窗下绣。寸波频溜。错将黄晕压檀花，翠袖掩、纤纤手。金缕一双红豆。情通色授。不应学舞爱垂杨，甚长为、春风瘦。","dynasty":"宋代","title":"窗下绣（一落索）"}
{"author":"贺铸","content":"凭陵残醉步花间。风绰佩珊珊。踏青解红人散，不耐日长闲。纤手指，小金环。拥云鬟。一声水调，两点春愁，先占眉山。","dynasty":"宋代","title":"步花间"}
{"author":"贺铸","content":"深坊别馆兰闺小，障掩金泥。灯映玻璃。一枕浓香醉梦迷。醒来拟作清晨散，草草分携。柳巷鸦啼。又是明朝日向西。","dynasty":"宋代","title":"醉梦迷（丑奴儿二首）"}
{"author":"贺铸","content":"控沧江。排青嶂，燕台凉。驻彩仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管余香。繁华梦，惊俄顷，佳丽地，指苍茫。寄一笑、何与兴亡。时船载酒，赖使君、相对两胡床。缓调清管，更为侬、三弄斜阳。","dynasty":"宋代","title":"铜人捧露盘引（凌歊）"}
{"author":"贺铸","content":"桃叶园林风日好。曲径珍丛，处处闻啼鸟。翠珥金丸委芳草。袜罗尘动香裙扫。片帆乘风东流早。每话长安，引领犹西笑。离索年多故人少。江南有雁无书到。","dynasty":"宋代","title":"西笑吟"}
{"author":"贺铸","content":"掌上香罗六寸弓。拥容胡旋一盘中。目成心许两匆匆。别夜可怜长共月，当时曾约换追风。草生金埒画堂空。","dynasty":"宋代","title":"换追风"}
{"author":"贺铸","content":"半解香销扑粉肌。避风长下绛纱帷。碧琉璃水浸琼枝。不学寿阳窥晓镜，何烦京兆画新眉。可人风调最多宜。","dynasty":"宋代","title":"最多宜"}
{"author":"贺铸","content":"吴门春水雪初融。触处小桡通。满城弄黄杨柳，著意恼春风。弦管闹，绮罗丛。月明中。不堪回首，双板桥东，罨画楼空。","dynasty":"宋代","title":"画楼空（诉衷情三首）"}
{"author":"贺铸","content":"波影翻帘，泪痕凝蜡青山馆。故人千里念佳期，襟佩如相款。惆怅更长梦短。但衾枕、余芬剩暖。半窗斜月，照人肠断，啼乌不管。","dynasty":"宋代","title":"烛影摇红·波影翻帘"}
{"author":"贺铸","content":"枣华纂纂桑叶肥，老蚕起眠雏雀飞。南邻买酒劝行乐，越客废书歌式微。式微式微胡不归，明日会知今日非。旧溪手种水杨柳，长与秋风扫钓矶。","dynasty":"宋代","title":"席上呈钱德循"}
{"author":"贺铸","content":"忍穿布袜与青鞋，困走京尘十二街。拟仗飞云寄招隐，东风吹送落君怀。","dynasty":"宋代","title":"席上分韵寄陈传道"}
{"author":"贺铸","content":"终春久旱暵，涉夏俄溽暑。垢汗浼衣襟，梅津蒸柱础。黄霾闭赤景，测候错辰午。沙燕逐风鸢，翻飞遡来雨。纷纷白羽箭，齐发万牛弩。落瓦复鸣阶，浮沤如沸煮。崇朝已沛浃，枯渴顿清愈。田父喜过从，迎门好相语。蚕桑薄可具，豚酒与笔鼓。择吉谢丛祠，巫娘罢狂舞。晨炊饱丁壮，庇笠耕舄卤。少缓麦租期，庶将秋稼补。输入太仓中，蕃肥任黄鼠。","dynasty":"宋代","title":"喜雨"}
{"author":"贺铸","content":"扬子江头两信潮，送君西去木兰桡。依依暮雨鸳鸯梦，嫋嫋春风豆蔻梢。细字碧笺随雁到，小帘朱户抵天遥。长安触绪牵情地，不特魂销骨亦销。","dynasty":"宋代","title":"戏答张商老"}
{"author":"贺铸","content":"疲筋任藜杖，行药下僧坊。月出河汉白，雨余草木凉。有怀社中子，引首东南望。高韵少谐结，何心事征商。泗滨六七月，万柳鸣蜩螗。大艑轲峨来，迎风坐胡床。投钱授赤券，岂所试君长。申退尚多暇，不无金玉章。而余方执热，思得濯沧浪。云牋傥写寄，珍重未相忘。","dynasty":"宋代","title":"夏夜怀寄传道"}
{"author":"贺铸","content":"积潦被广陌，谁过牛侩翁。闭关养尪瘵，药石收良工。高斋俯嘉樾，疏箔延清风。左右列图史，披张俄一通。从嗤獭祭鱼，聊学蠹书虫。坐挹古人语，孰云吾道穷。浮生梦境间，不蔕之惊蓬。生死犹物化，今昔贤愚同。分阴贱垂棘，白日莫再中。薄暮纷滓澄，寥寥还太空。为问此何夕，凉蟾生自东。荒哉西园士，联盖追轻鸿。行乐以至斯，不知息微躬。侧聆天鸡鸣，凡耳初破聋。吾从汗漫游，遡景鞭垂虹。濯缨咸池渊，曦发若木丛。亲串不我忘，惠音赤鯶公。长哦赋来归，阅尔世上雄。","dynasty":"宋代","title":"夏夜雨晴遣怀"}
{"author":"贺铸","content":"青窗隐夕曛，玉甃紫苔春。佳人久不见，翠被销檀薰。长巾拂绿绮，上有三年尘。聊弹别燕弄，寄谢阳壹云。","dynasty":"宋代","title":"闲情二首"}
{"author":"贺铸","content":"秋风动朱箔，流尘污鸳绮。念昔合欢人，两心今万里。冰霜变松竹，况复如桃李。欲寓相思文，无多右军纸。","dynasty":"宋代","title":"闲情二首"}
{"author":"贺铸","content":"晨征念王事，驽驾烦屡叱。既陟崔嵬高，稍辞丛薄密。乌牛沾宿露，白鸟明初日。清川舴艋迟，绿岸浮图出。缅怀秣陵游，曾缀秦淮繂。曳舄白下门，供香金粟室。得闻四句偈，如奉三尺律。损益非所知，婚嫁行且毕。庶几追老庞，薄暮徼万一。誓将迁枳根，待变江南橘。","dynasty":"宋代","title":"晓登柏子冈回望金陵怀寄锺山泉禅师"}
{"author":"贺铸","content":"阴谷不寓暑，风松朝露零。乳溪逗绿筱，琴筑声泠泠。老石渍金碧，窅然沈列星。酌此石上泉，饵彼松下苓。倏欻振飞步，岂徒制颓龄。何须历五岳，即蹈神人庭。顾余方有役，俗驾不敢停。寄音采真子，来卜白云扃。","dynasty":"宋代","title":"晓度黄叶岭东谷怀寄金陵王居士闲叟"}
{"author":"贺铸","content":"夜雨萧萧彻晓闻，不应为我扫尘纷。弄鞭十里西郊道，但见青山纳白云。","dynasty":"宋代","title":"晓晴西郊马上"}
{"author":"贺铸","content":"今古两妙令，雍丘与太丘。当时号清白，後日想风流。吏鼾庭阴午，农歌野色秋。吾非荀氏老，愧尔德星留。","dynasty":"宋代","title":"谢米雍丘元章见过"}
{"author":"贺铸","content":"昨岁东溪口，扁舟欲下江。伴愁灯映幔，欺睡月侵窗。漫寄书连纸，谁同酒一缸。何当见之子，聊使我心降。","dynasty":"宋代","title":"辛未兴龙节日怀历阳王掾元胥"}
{"author":"贺铸","content":"燕庭冠佩拜炉香，丸剑纷纷想定场。江上烹鱼犹得信，座中惊雁已离行。浇愁酩酊一樽酒，破睡咿哑两橹床。不特赋诗怀二仲，故呈凡韵恼支郎。","dynasty":"宋代","title":"兴龙节日渡江怀寄二友弟兼示同行"}
{"author":"贺铸","content":"惊飚猎榛莽，西山匿颓阳。四五阴魄晚，繁星亦光芒。驱车何所投，却顾归路长。挟辕两羸牸，犯此豺虎场。安得渥洼骏，皎旦游康庄。岂徒写我忧，要使尘不扬。","dynasty":"宋代","title":"行路难"}
{"author":"贺铸","content":"流浪江湖跨两年，西风犹驻木兰船。可人方外二三子，与尔樽中十八仙。处士妄同公子议，麴生未减索郎贤。自怜衰病方轰饮，也在刘家幕下天。","dynasty":"宋代","title":"许永席上赋"}
{"author":"贺铸","content":"岁律峥嵘腊尽头，风吹朔雪到南州。三湖簸荡鲛鼍恐，七泽迷漫狐兔愁。狂客定回青雀舫，猎儿初试皂貂裘。江楼伏槛迎新霁，群玉峰前练带流。","dynasty":"宋代","title":"雪後同吴达夫慎献玉登黄鹤楼"}
{"author":"贺铸","content":"城据山川胜，千年楚故都。高楼临汴水，杨柳荫芙蕖。唐室中多故，将军老镇徐。球场朝戏马，玉帐夜投壶。白雪徵清唱，黄金得绿珠。春风楼上醼，三日极欢娱。红粉梦云散，白杨兵火余。当年贺厦燕，老尽几番难。曲径拥黄叶，西风时扫除。寒鸱蹲老树，睥睨女墙狐。有客晚登览，旁徨思壮图。荆榛闭铜雀，麋鹿游姑苏。陈迹岂足道，旧欢何日无。朱栏开酒场，宝勒迎官奴。醉袖舞鸜鹆，艳声歌鹧鸪。迟留故时月，桂影来座隅。回首一相诧，今人如不如。","dynasty":"宋代","title":"燕子楼"}
{"author":"贺铸","content":"迷藏九曲属樵耕，野草闲花故有情。废苑春风遽如许，隔江山色可怜生。新声度曲复谁道，古井酌泉聊独清。杜紫微灵定相笑，青楼薄幸不知名。","dynasty":"宋代","title":"扬州叙游"}
{"author":"贺铸","content":"杨柳东风尽日吹，柔条应自不禁持。都门三月伤心地，强半青青赠别离。","dynasty":"宋代","title":"杨柳枝词二首之二"}
{"author":"贺铸","content":"方过清明雨後天，回塘照影弄跹跹。深情拟属风光主，爱惜长条待少年。","dynasty":"宋代","title":"杨柳枝词二首之一"}
{"author":"贺铸","content":"兹山非峻极，名不载图谱。投策一攀跻，未觉病腰膂。苍松带寒日，交阴层窣堵。俨然黄面师，粉绘色已古。我贪五斗米，磬折向儿乳。复著鞍马劳，疲筋剧笞楚。此身异金石，能涉几寒暑。诛茅结圆庐，宴坐此其所。清心日焚诵，庶拔未来苦。望尘彼何人，碌碌安足数。","dynasty":"宋代","title":"腰疼山浮图下作"}
{"author":"贺铸","content":"津头微迳望城斜，水落孤村格嫩沙。黄草庵中疏雨湿，白头翁妪坐看瓜。","dynasty":"宋代","title":"野步"}
{"author":"贺铸","content":"昨日秋遂分，村村歛禾黍。半夜宿田人，相嘑深陂雨。駸駸马上客，厌浥投何所。暮发邹子城，朝期饭东鲁。据鞍思假寐，颠坠惭不武。俯畏道旁石，颓然如伏虎。远惊荞麦华，白水漫洲渚。安能叱吾驭，亲闱寄西楚。念昔卧苏门，夙兴犹及午。岂谓从一官，羁离遽如许。归欤惜迟暮，幽愫将谁语。赖尔草根虫，助我长吟苦。","dynasty":"宋代","title":"夜行邹县道中遇雨作"}
{"author":"贺铸","content":"北风破雨初成雪，斋舫篷窗吹纸裂。篮舁触冷访圆庐，得把一杯聊耳热。人生自适待何时，矧君与我皆衰迟。会待晴天暖风日，杖藜同赴北山期。","dynasty":"宋代","title":"舣舟秦淮雪中访侍其瑀"}
{"author":"贺铸","content":"为问溪头潮浅深，片帆长挂北归心。夜风吹雪晓尤怒，午日破云寒复阴。江淮行役殊未已，京洛朋游安事寻。何时稳坐饱麤饭，鼓腹东皋农父吟。","dynasty":"宋代","title":"檥舟当到港作"}
{"author":"贺铸","content":"离忧不可解，罢酒独登临。潮落江空阔，云繁岁晏阴。愁鸱守渔罧，怒犬突神林。触目增凄断，聊为泽畔吟。","dynasty":"宋代","title":"檥舟当利口待风累日怀寄城中朋游二首之二"}
{"author":"贺铸","content":"一叶寄津口，怒涛安可乘。朝风占酒旆，夜爨乞渔灯。牛渚逢新月，秦淮想结冰。故人它夕梦，歌吹满金陵。","dynasty":"宋代","title":"檥舟当利口待风累日怀寄城中朋游二首之一"}
{"author":"贺铸","content":"潮来姑熟半篙深，帆落溪口樯如林。谢氏青山失故井，桓郎白苎无遗音。良游蹑屐负登览，衰病伏枕方呻吟。个中二顷了吾事，怊怅十年怀此心。","dynasty":"宋代","title":"檥舟姑熟溪"}
{"author":"贺铸","content":"彩蝀桥西七日留，几回回首凤皇楼。如何一叶扁舟里，载得离人万斛愁。","dynasty":"宋代","title":"檥舟广津门外作"}
{"author":"贺铸","content":"篷卑每碍帻，仓狭才容席。凄酸拥膝吟，奈此风雨夕。欣闻钟漏旦，怀彼南城客。欲往从之游，塞涂没吾屐。方君慕栖遁，顾己淹行役。後夜岁云除，畸辰良足惜。何当斥氛闭，新阳被东陌。壶觞殿两骖，聊取一日适。","dynasty":"宋代","title":"檥舟秦淮雨中寄侍其服之"}
{"author":"贺铸","content":"当年笔漫投，说剑气横秋。自负虎头相，谁封龙额侯。聊辞哙等伍，滥作诗家流。少待高常侍，功名晚岁收。","dynasty":"宋代","title":"易官後呈交旧"}
{"author":"贺铸","content":"鹦鹉陇下鸟，能语奇羽毛。罗罻巧相致，琱笼关鐍牢。长怀故园树，烟雨落空巢。万里迁泽国，舟舆□□劳。正平托物赋，健笔不停操。千载访陈躅，晴沙葭菼高。珍禽不复见，慨想若人豪。处士起河朔，英风拔时髦。文章俪坟诰，俛就犹诗骚。儿汝命杨孔，奴兵视刘曹。奸雄可奈此，束之投楚郊。忤俗竟非命，惜哉时不遭。非无择木智，天下方滔滔。遗干泯鱼腹，浮魂谁复招。近结屈平好，佩兰杂申椒。远慙子胥烈，怒气翻秋涛。空余春草碧，恨血满江皋。","dynasty":"宋代","title":"鹦鹉洲"}
{"author":"贺铸","content":"泛泛流萍滚滚蓬，偶然南北偶然逢。一樽通济桥边酒，两夜临濉驿外钟。行矣风波宜尚慎，归哉尘土不相容。事功早立须知退，学稼它年访老农。","dynasty":"宋代","title":"永城邂逅周元通再索诗赠别"}
{"author":"贺铸","content":"迢迢朱雀航，飞盖共淩越。东风石子冈，芳草微径绝。生公法堂在，清夜贮明月。回认城郭游，春华烂晴雪。长烟动江隩，微云泊山胁。连樯去迟回，白鸟屡明灭。江山信清丽，人物久销歇。戍堡定荒凉，投身计何拙。尘衫与汗马，端为老生设。李侯朱门俊，许与尽时哲。俛首就微班，刚肠颇摧折。人生特眠饭，似是此身切。岁晚赋归田，非君复谁结。","dynasty":"宋代","title":"游金陵雨花台"}
{"author":"贺铸","content":"集仙昔荣养，卜筑循兰陔。深径万株合，清池百亩开。飞梁荫菡萏，攒栋跨崔嵬。淮海劚红药，潇湘移翠栽。岱松佩萝茑，海石糊莓苔。车马远惊聒，鱼鸟忘嫌猜。病客倦舟楫，寻春此裴徊。闰年物候迟，前日已闻雷。薄景未曦雪，东风新破梅。主人京洛旧，杖屦容参陪。指我艮隅地，方营秋月台。眼明壁间字，醉墨题东莱。短句颇清绝，早推能赋才。殷勤卷白苎，为尔拂尘埃。安得一携手，更倾林下杯。酒阑话平昔，岂复顾形骸。行役浸相远，人生信悠哉。薄暮重回首，长哦归去来。","dynasty":"宋代","title":"游灵壁兰皋园"}
{"author":"贺铸","content":"只履西归远，何年此布金。地寒苍桧老，岁宴白云阴。烧隔溪冰断，樵穿径雪深。祖心无处问，俗驾晚駸駸。","dynasty":"宋代","title":"游六合定山真如寺"}
{"author":"贺铸","content":"珍重西园主，开门待子猷。城隅树交荫，楼下水通流。鸲鹆鸣深竹，蜻蜓驻小舟。可能忘梦想，尘土满徐州。","dynasty":"宋代","title":"游滕县时氏园池"}
{"author":"贺铸","content":"霜晓无轻颸，长淮净如眼。招携南山游，老子兴不浅。不从千步桥，飞度一渔舠。中流鼓素楫，鲂鱮欻惊跳。禅叟延游客，匆匆问行色。千里远京关，浮骖去安适。长啸指沧浪，濯缨湔我裳。朱门曳裾地，槐柳自成行。多年困靴板，未立中人产。沈痼迫衰迟，求田咄何晚。神丸傥驻延，投此寄余年。凿室邻杨氏，然薪系太玄。","dynasty":"宋代","title":"游盱眙南山示杨介"}
{"author":"贺铸","content":"百根高树挂凌霄，鶗鴂飞来深处巢。心喜它年有归著，白衣居士此诛茅。","dynasty":"宋代","title":"游夷门资福佛祠园"}
{"author":"贺铸","content":"舍辔步平陆，解襟俯清池。微风度修竹，瑟瑟生沦漪。梨华照晴影，暖雪正纷披。把酒久沈想，况与玉人期。","dynasty":"宋代","title":"游雍丘燕溪分韵作"}
{"author":"贺铸","content":"昔闻张逸民，卜筑云龙山。东望结遐想，喜得彭城官。一语定襟契，宛如平生欢。招携属休沐，投此萝薜间。女仆候门巷，青袿双翠鬟。苏斋轩户明，饼火焚椒兰。宝墨鬼神护，清诗冰玉寒。森然拱檐溜，架石排琅玕。东趋放鹤亭，磴道披茅菅。指顾百村落，炊烟林莽间。日脚洒平陆，两山如断环。凄风振晚叶，坐怯衣裘单。引领紫霄极，飘颻如可干。缅怀眉山公，五马来游盘。酣兴走颠笔，苍崖即鑱刊。午年仲冬月，雪野云弥漫。扫石坐舒啸，惠泉烹凤团。当时诧盛集，千古陋逵安。俛仰迹遂陈，斯人久泥蟠。我来後千日，逸躅何由攀。遇胜不能赋，俯寻尘路还。山英移未勒，时款白云关。","dynasty":"宋代","title":"游云龙张氏山居"}
{"author":"贺铸","content":"石楠花落小池清，独下平桥弄扉行。蔽日绿阴无觅处，不如归去两三声。","dynasty":"宋代","title":"游庄严寺园"}
{"author":"贺铸","content":"花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沈踪。一双金缕枕，半床空。画桥临水凤城东。楼前柳，憔悴几秋风。","dynasty":"宋代","tags":"爱情，离别，相思","title":"小重山·花院深疑无路通"}
{"author":"贺铸","content":"东风柳陌长，闭月花房小。应念画眉人，拂镜啼新晓。伤心南浦波，回首青门道。记得绿罗裙，处处怜芳草。","dynasty":"宋代","tags":"柳树，离别，怀念","title":"绿罗裙·东风柳陌长"}
{"author":"贺铸","content":"绿净春深好染衣。际柴扉。溶溶漾漾白鸥飞。两忘机。南去北来徒自老，故人稀。夕阳长送钓船归。鳜鱼肥。","dynasty":"宋代","tags":"湖水，伤感，孤独，思念","title":"钓船归·绿净春深好染衣"}
{"author":"贺铸","content":"砧面莹，杵声齐。捣就征衣泪墨题。寄到玉关应万里，戍人犹在玉关西。","dynasty":"宋代","tags":"宋词三百首，闺怨，怀远","title":"杵声齐·砧面莹"}
{"author":"贺铸","content":"疏雨池塘见，微风襟袖知。阴阴夏木啭黄鹂，何处飞来白鹭立移时。易醉扶头酒，难逢敌手棋。日长偏与睡相宜，睡起芭蕉叶上自题诗。","dynasty":"宋代","tags":"写雨，写景，抒情，孤独","title":"南歌子·疏雨池塘见"}
{"author":"贺铸","content":"携手看花深径，扶肩待月斜廊。临分少伫已伥伥，此段不堪回想。欲寄书如天远，难销夜似年长。小窗风雨碎人肠，更在孤舟枕上。","dynasty":"宋代","tags":"宋词精选，离别，相思，追忆，爱情","title":"西江月·携手看花深径"}
{"author":"贺铸","content":"烟络横林，山沈远照，迤逦黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，骎骎岁华行暮。当年酒狂自负，谓东君、以春相付。流浪征骖北道，客樯南浦，幽恨无人晤语。赖明月、曾知旧游处。好伴云来，还将梦去。","dynasty":"宋代","tags":"游子，羁旅，漂泊，抒怀，落寞","title":"天香·烟络横林"}
{"author":"贺铸","content":"薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。","dynasty":"宋代","tags":"宋词三百首","title":"石州引·薄雨初寒"}
{"author":"贺铸","content":"彩舟载得离愁动，无端更借樵风送。波渺夕阳迟，销魂不自持。良宵谁与共，赖有窗间梦。可奈梦回时，一番新别离！","dynasty":"宋代","tags":"宋词精选，爱情，离别，孤独","title":"菩萨蛮·彩舟载得离愁动"}
{"author":"贺铸","content":"清琴再鼓求凰弄，紫陌屡盘骄马鞚。远山眉样认心期，流水车音牵目送。归来翠被和衣拥，醉解寒生钟鼓动。此欢只许梦相亲，每向梦中还说梦。","dynasty":"宋代","tags":"爱情","title":"木兰花·清琴再鼓求凰弄"}
{"author":"贺铸","content":"未闻东观奏书成，俄见西南万里行。从坐何关李都尉，补亡犹待褚先生。心悬黄犬沈来耗，耳惯青驹祗旧鸣。时节私庭差自慰，凤将雏去雁随兄。","dynasty":"宋代","title":"有僧自峡中来持黄黔州手制茶兼能道其动静与"}
{"author":"贺铸","content":"严公桐江上，吕父清渭滨。出处两能事，寥寥乎若人。拥蓑芘苙吴侬子，身偶一竿生寄水。侯庖富馔美鲥鲈，寸鬣分鳞辱刀机。吾将一钩悬十犍，笑倚扶桑不计年。鲲鲸怀饵脱相得，坐使东南饫食鲜。","dynasty":"宋代","title":"渔歌"}
{"author":"贺铸","content":"宜秋门外养鹰坊，好草陂头射雉场。油幕毡庐张野饮，锦袍貂帽结戎装。兴阑落日黄尘断，梦後西风白发长。谁念江湖独流寓，此情难话与渔郎。","dynasty":"宋代","title":"与张历阳追怀从禽之乐因赋"}
{"author":"贺铸","content":"城中厌雨过清和，偶出西郊野意多。蚕簇趁晴初摘茧，麦场经润欲生蛾。营巢黄鸟啼深树，引犊青牛饮暮河。老圃念人留竚久，挽衣沽酒愿相过。","dynasty":"宋代","title":"雨晴郊寓目"}
{"author":"贺铸","content":"相应乳鸠鸣，桑间返照平。明津小舫度，高陇一牛耕。林薮归心健，尘埃病骨轻。屈骚魂爽在，未许独君清。","dynasty":"宋代","title":"雨余晚望"}
{"author":"贺铸","content":"良工得玉蓝溪窟，相璞命形心匠出。螳蜋倔强疑有骨，颈系一环犹莫屈。镜湖老狂厌袍笏，素裰纁绦须此物。价比连城不容乞，王孙辍好人所难。何以报之明月盘，薰炉波面山漓岏。吾乡美笴鵾鸡翰，闽瓷兔碗霜毛寒。称是头贡双龙团，聊送公斋增冗长。短歌粗可评珍贶，吾方野装事游放。局步臞颜曳藜杖，薄暮微吟江汉上。彼渔丈人误相访，谓似三闾大夫样。","dynasty":"宋代","title":"玉钩环歌"}
{"author":"贺铸","content":"落日南城陌，东风禁火时。醉醒皆自得，单袷正相宜。绿树侵高阁，繁花洒曲池。未应判节物，可奈故园思。","dynasty":"宋代","title":"玉津晚归马上"}
{"author":"贺铸","content":"晚泊扁舟一问津，依然节物思羁人。江山月照六朝梦，桃李风吹三月春。宅枕谢公墩下路，诗寻萧寺壁间尘。可须樽酒平生约，长望西州泪满巾。","dynasty":"宋代","title":"寓泊金陵寻王荆公陈迹"}
{"author":"贺铸","content":"幕卷歌鬟列，堂深蜜炬然。临风鸣羯鼓，待月戏秋千。短韵吟牋出，长檐醉帽偏。斯人违薄俗，何减孟公贤。","dynasty":"宋代","title":"寓泊临淮有怀杜修撰"}
{"author":"贺铸","content":"九客相逢思楚狂，停歌罢铗缓行觞。座中那更添严令，分韵吟诗招阿章。","dynasty":"宋代","title":"约十客同集金山米芾元章约而不至坐中分题以"}
{"author":"贺铸","content":"南国风流百不存，石头今是给孤园。山连雉堞犹侵路，潮送渔舟自到门。方丈定容居士病，贝多应待客儿翻。悬知後日逢迎际，桃李春风两不言。","dynasty":"宋代","title":"寄清凉和上人二首之二"}
{"author":"贺铸","content":"君不闻泗滨亭长送徒如咸阳，徒夫怀归多道亡。泽中置酒饮相诀，吾亦从此奔芒砀。阴风萧萧导者惧，前有修蛇怒横路。酒酣拔剑肯留行，划断蜿蜒不回顾。河明月出人踵来，彼媪何冤号且哀。谓遭赤帝屠吾子，语竟莫知安在哉。真人闻此自心许，茫茫四海吾其主。虎变龙飞十二年，馘项枭英盖狐鼠。半夜雄鋩飞上天，几见长陵一抔土。","dynasty":"宋代","title":"彭城三咏之二斩蛇泽歌"}
{"author":"贺铸","content":"暑雨茅柴熟，秋风淮白肥。留连阮校尉，何日跨驴归。","dynasty":"宋代","title":"怀寄寇元弼王文举十首之八招元弼"}
{"author":"贺铸","content":"西北云悠悠，东南日杲杲。浪语问阴晴，悬知行雨少。桃蹊换青荫，夙昔一何好。临牖思茫然，微风动萱草。","dynasty":"宋代","title":"拟王少伯新兴"}
{"author":"贺铸","content":"青石冈西下，灵泉产药苗。山英如有待，木客可相招。蝉带风移树，尘随马度桥。扬鞭吟旧句，归路不知遥。","dynasty":"宋代","title":"汤泉道中"}
{"author":"贺铸","content":"偶著强名字，非才但铸金。不妨称外监，况复住山阴。胜日聊披卷，清风故解衿。余生偷禄隐，何等是升沈。","dynasty":"宋代","title":"题宝泉官舍壁"}
{"author":"贺铸","content":"玉津春水绿如蓝。宫柳毵毵。桥上东风侧帽檐。记佳节、约是重三。飞楼十二珠帘。恨不贮、当年彩蟾。对梦雨廉纤。愁随芳草，绿遍江南。","dynasty":"宋代","title":"怨三三"}
{"author":"贺铸","content":"昨岁东溪口，扁舟欲下江。伴愁灯映幔，欺睡月侵窗。漫寄书连纸，谁同酒一缸。何当见之子，聊使我心降。","dynasty":"宋代","title":"辛未兴龙节日怀历阳王掾元胥"}
{"author":"贺铸","content":"小市门南路，旧游联马行。只从前日别，秋草一番生。","dynasty":"宋代","title":"怀寄寇元弼王文举十首之三出小市门"}
{"author":"贺铸","content":"闻你侬嗟我更嗟。春霜一夜扫秾华。永无清啭欺头管，赖有浓香著臂纱。侵海角，抵天涯。行云谁为不知家。秋风想见西湖上，化出白莲千叶花。","dynasty":"宋代","title":"千叶莲（同前）"}
{"author":"贺铸","content":"楚泽初冬正穫田，孤鸿欲下却翻然。人烟隐约青山郭，云物离披小雪天。送别杯盘犹昨日，劳生鞍马遂穷年。故人多在金闺籍，谁念寸心如断弦。","dynasty":"宋代","title":"历阳姥矶"}
{"author":"贺铸","content":"岁律峥嵘腊尽头，风吹朔雪到南州。三湖簸荡鲛鼍恐，七泽迷漫狐兔愁。狂客定回青雀舫，猎儿初试皂貂裘。江楼伏槛迎新霁，群玉峰前练带流。","dynasty":"宋代","title":"雪後同吴达夫慎献玉登黄鹤楼"}
{"author":"贺铸","content":"北风破雨初成雪，斋舫篷窗吹纸裂。篮舁触冷访圆庐，得把一杯聊耳热。人生自适待何时，矧君与我皆衰迟。会待晴天暖风日，杖藜同赴北山期。","dynasty":"宋代","title":"舣舟秦淮雪中访侍其瑀"}
{"author":"贺铸","content":"帷幄参神算，边尘万里清。西藩聊偃息，犹是一长城。","dynasty":"宋代","title":"送王西枢出镇郑圃八首之二"}
{"author":"贺铸","content":"君不见南朝豪儁有郗生，自厌出身时网婴。乐闻栖遁去人者，倾金累百赠其行。关西武郎将家种，心实慕儒官冗从。春走巴东岁暮还，逢迎偶在江南梦。过门把酒豁清襟，行将归隐南山阴。终焉之计咄嗟办，愿赋一诗轻百金。吾闻自古咸秦称陆海，六印可求田莫买。别墅三千亩上腴，将军部曲犹多在。未应亲手把钩锄，岁事经营付家宰。一官换得今是翁，昔何所缚今谁解。携琴领鹤白云乡，身世相辽自两忘。北窗仰枕安足道，未知何者为羲皇。岂不胜俛首尘埃百僚底，南北推迁随尺纸。摩肩接武半台舆，谁谓淮阴非哙比。君家鼎甲盛先唐，两都朱邸森相望。天道恶盈几赤族，当时赖有安平王。庆牒蝉联今几代，云孙庠继游方外。他时野史逸民篇，铸也磨铅跂而待。","dynasty":"宋代","title":"送武庠归隐终南"}
{"author":"贺铸","content":"蹇驴乌帽禅客，落日黄尘故关。已悔弃繻昔去，更逢挈履今还。","dynasty":"宋代","title":"题画卷後六言二首之一关路逢僧图"}
{"author":"贺铸","content":"山秀芙蓉，溪明罨画。真游洞穴沧波下。临风慨想斩蛟灵。长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。","dynasty":"宋代","tags":"隐逸，写景，抒怀","title":"阳羡歌·山秀芙蓉"}
{"author":"贺铸","content":"梦草池南璧月堂。绿阴深蔽日，啭鹂黄。淡蛾轻鬓似宜妆。歌扇小，烟雨画潇湘。薄晚具兰汤。雪肌英粉腻，更生香。簟纹如水竟檀床。雕枕并，得意两鸳鸯。","dynasty":"宋代","title":"璧月堂（小重山）"}
{"author":"贺铸","content":"方过清明雨後天，回塘照影弄跹跹。深情拟属风光主，爱惜长条待少年。","dynasty":"宋代","title":"杨柳枝词二首之一"}
{"author":"贺铸","content":"付金钗，平斗酒。未许解携纤手。吟警句，写清愁。浮骖为少留。旧游赊，新梦后。月映隔窗疏柳。闲砚席，剩衾稠。今秋似去秋。","dynasty":"宋代","title":"付金钗"}
{"author":"贺铸","content":"壮年客宦乐徐州，五见黄华戏马周。无复登山抛旧屐，不堪临水送归舟。东城公子犹三径，南墅先生久一邱。为话吴门非乐土，鲈鱼菰黍漫淹留。","dynasty":"宋代","title":"送时适归彭城兼寄王会之并张白云"}
{"author":"贺铸","content":"凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。飞云冉冉蘅皋暮。彩笔新题断肠句。若问闲情都几许。一川烟草，满城风絮。梅子黄时雨。","dynasty":"宋代","title":"横塘路/青玉案"}
{"author":"贺铸","content":"掌上香罗六寸弓。雍容胡旋一盘中。目成心许两匆匆。别夜可怜长共月。当时曾约换追风。草生金埒画堂空。","dynasty":"宋代","title":"换追风/浣溪沙"}
{"author":"贺铸","content":"伏枕漳演後，维舟楚泽边。筋骸非壮日，节物迫穷年。夜雨侵床漏，晨炊凑鼻烟。劳生我其分，十口亦飘然。","dynasty":"宋代","title":"宝应野泊"}
{"author":"贺铸","content":"萧萧江上荻花秋，做弄许多愁。半竿落日，两行新雁，一叶扁舟。惜分长怕君先去，直待醉时休。今宵眼底，明朝心上，后日眉头。","dynasty":"宋代","tags":"秋天，离别，写景","title":"眼儿媚·萧萧江上荻花秋"}
{"author":"贺铸","content":"绿野带江春漠漠，露湿花蔫朝暮薄。年芳婉娩欲辞人，啼鸟殷勤劝行乐。提壶真起予，十千美酒当剩沽。金龟宝貂家所无，持底可过黄公垆。调官东来今几日，谓有公田宜种秫。朝廷未除私酿律，安得一试焦革术。提壶鸟，叹吾与尔皆悠悠。君不见长安两市多高楼，大书酒旆招贵游。脱闻提壶鸣树头，论槽买瓮更献酬。庶几此声知所投，胡为南乡长滞留，端使北宗狂客羞。","dynasty":"宋代","title":"三鸟咏之一提壶引"}
{"author":"贺铸","content":"江左陶徵士，高风昔所闻。应慙五株柳，难比一溪云。我有乘桴约，君方植杖耘。悠悠竟何得，晚岁盍同群。","dynasty":"宋代","title":"题张氏白云庄"}
{"author":"贺铸","content":"将别雁门师，殷勤访所之。江湖怀北阙，鸥鸟恋南枝。朝隐非吾所，山英不汝欺。明年东下约，春水漾苹时。","dynasty":"宋代","title":"酬别法云彦上人"}
{"author":"贺铸","content":"南国佳人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。今夜扁舟泪不供。犹听隔江钟。","dynasty":"宋代","title":"花想容（武陵春）"}
{"author":"贺铸","content":"雨过碧云秋。烟草汀洲。远山相对一眉愁。可惜芳年桥畔柳，不系兰舟。为问木兰舟。何处淹留。相思今夜忍登楼。楼下谁家歌水调。明月杨州。","dynasty":"宋代","title":"浪淘沙（四之四）"}
{"author":"贺铸","content":"綵虹桥下水关东，接畛园林狭径通。繁杏半开随半落，短墙无计碍春风。","dynasty":"宋代","title":"东城马上"}
{"author":"贺铸","content":"昨时江北望江南，把酒离愁已不堪。今夜江南望江北，抵掌清谈安可得。历湖白下非吾乡，官身俗眼禁人狂。後日扁舟更西去，江北江南两何处。","dynasty":"宋代","title":"舟次金陵怀寄历阳王掾相"}
{"author":"贺铸","content":"青鵳啖雀雏，饫饱侮鸢乌。不知皂雕力，拿杀北城狐。","dynasty":"宋代","title":"感兴六首其二"}
{"author":"贺铸","content":"欢归夜何其，月照临门别。後夜待欢来，开门但明月。","dynasty":"宋代","title":"追和亡友杜仲观古黄生曲三首之二"}
{"author":"贺铸","content":"扬舲瓜步背瓜洲，底处孤亭是玉钓。蜡烛有心啼别夜，布帆无恙到南州。黄华嘉节与何事，白发故人分取愁。赖有沧江知客恨，长年西北望京流。","dynasty":"宋代","title":"九日寄维扬刘明仲"}
{"author":"贺铸","content":"山阳泽国四无山，百雉危城两水关。杨柳遥知紫极路，沧波长羡白鸥闲。病来药裹为吾累，兴尽渔舟送子还。风月异时何限思，区区并入尺书间。","dynasty":"宋代","title":"送江与京归山阳"}
{"author":"贺铸","content":"淡游已恨失芝公，陈躅空留梦境中。欲问孤云何处去，庭前双树自西风。","dynasty":"宋代","title":"重游寄老庵怀僧芝"}
{"author":"贺铸","content":"弭楫想登临，闲云护日阴。青蒲泗水阔。古木汉祠深。应醉杯中物，谁闻泽畔吟。禅坊养奇客，轻别若为心。","dynasty":"宋代","title":"送陈传道摄官双沟"}
{"author":"贺铸","content":"晚度孔明谼，林间访老农。行冲落叶径，坐听隔江钟。後舍灯犹织，前溪水自舂。无多游宦兴，卜隐幸相容。","dynasty":"宋代","title":"题诸葛谼田家壁"}
{"author":"贺铸","content":"日日春风楼上。不见石城双桨。鸳枕梦回时，烛泪屏山相向。流荡。流荡。门外白苹溪涨。","dynasty":"宋代","title":"忆仙姿/如梦令"}
{"author":"贺铸","content":"倒障开窗面曲池，尘襟初喜豁然披。清风殊不去人远，明月端能与我期。鼓吹青蛙聊自喜，歌讴白鸟渐相欺。纷纷利害朝昏出，闭目忘言是住持。","dynasty":"宋代","title":"题海陵寓舍四首之三"}
{"author":"贺铸","content":"猎儿燕楚俗，得意唯驰逐。不知庙堂上，坐饱万钱肉。","dynasty":"宋代","title":"感兴六首"}
{"author":"贺铸","content":"莫把雕檀楫，江清如可涉。但闻歌竹枝，不见迎桃叶。","dynasty":"宋代","title":"变竹枝词九首之一"}
{"author":"贺铸","content":"渭北人游楚水东，论诗说旧偶从容。乡关此日几多远，春酒与愁相胜浓。且免牛衣愧妻子，莫将羊酪诧吾侬。哀王孙赖弥天释，肯学扬州饭後钟。","dynasty":"宋代","title":"答孙休兼简清凉和上人二首之二"}
{"author":"贺铸","content":"南浦维舟访，东堂抵榻眠。後期犹指日，轻别遂终天。墨妙今初贵，诗鸣久已传。清风知未坠，诸子更翩翩。","dynasty":"宋代","title":"王迥子高挽章五首"}
{"author":"贺铸","content":"春容秀润。二十四番花有信。鸾镜佳人。得得浓妆样样新。情无远近。水阔山长分不尽。一断音尘。泪眼花前只见春。","dynasty":"宋代","title":"减字木兰花（四之一）"}
{"author":"贺铸","content":"西郭天泉里，依依得旧游。绮罗红芰晓，丝管万蝉秋。柳碍秋千陌，萍枕祓褉舟。华年勿复道，谁为驻东流。","dynasty":"宋代","title":"西城有怀旧游"}
{"author":"贺铸","content":"清滑京江人物秀。富美发、丰肌素手。宝子余妍，阿娇余韵，独步秋娘后。奈倦客襟怀先怯酒。问何意、歌颦易皱。弱柳飞绵，繁花结子，做弄伤春瘦。","dynasty":"宋代","title":"问歌颦（雨中花令）"}
{"author":"贺铸","content":"好在金陵王隐君，尺书忽与我相闻。蓴鲈久负秋风约，猿鹤终寻旧日群。横笛卧吹南浦月，杖藜笑度北山云。六朝陈迹何须问，一曲沧浪酒十分。","dynasty":"宋代","title":"答王拙见寄：王字闲叟"}
{"author":"贺铸","content":"三年不见鼎湖龙，弓剑尘埃玉座空。白发孤臣心断绝，满山明月柏城风。","dynasty":"宋代","title":"送人朝飨裕陵"}
{"author":"贺铸","content":"绿杨眠后拕烟穗。日长扫尽青苔地。香断入帘风。炉心檀烬红。兰溪修祓禊。上巳明朝是。不许放春慵。景阳临晓钟。","dynasty":"宋代","title":"菩萨蛮（十一之五）"}
{"author":"贺铸","content":"檐雨溅溅滴砌沙，绿丛深处一榴花。小窗隐几俄成梦，堪笑无功饭後茶。","dynasty":"宋代","title":"僧居对雨二首之一"}
{"author":"贺铸","content":"陂湖蹙坊市，江汉复纵横。沮洳莎城阽，晴阳竹瓦鸣。新文添鹏赋，异味识鼋羹。岂复悲流落，官粮寓此生。","dynasty":"宋代","title":"江夏寓兴二首之二"}
{"author":"贺铸","content":"凛凛英风万世孤，忽瞻容貌涕洟俱。遗谋不愧生张说，异事犹烦鬼薰狐。黑白已分归节义，丹表长慑在奸谀。不烦摇扇苍蝇去，一片寒冰挂座隅。","dynasty":"宋代","title":"客有携寇莱公真挂于驿舍傍题云今作閰罗王概"}
{"author":"贺铸","content":"元弼今安健，音尘久阔疏。早年倾盖意，白首复何如。","dynasty":"宋代","title":"怀寄彭城朋好十首之一庚午九月历阳赋。寇三"}
{"author":"贺铸","content":"小院朱扉开一扇。内样新妆，镜里分明见。眉晕半深唇注浅。朵云冠子偏宜面。被掩芙蓉熏麝煎。帘影沈沈，只有双飞燕。心事向人犹勔腼。强来窗下寻针线。","dynasty":"宋代","title":"蝶恋花"}
{"author":"贺铸","content":"玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。小梅疏影近杯盘。东风里，谁共倚阑干。","dynasty":"宋代","title":"小重山（四之一）"}
{"author":"贺铸","content":"归云去悠悠，长风来猎猎。檐角两长楸，斜阳晒黄叶。","dynasty":"宋代","title":"和陈传道秋日十咏其二秋晴"}
{"author":"贺铸","content":"渭北人游楚水东，论诗说旧偶从容。乡关此日几多远，春酒与愁相胜浓。且免牛衣愧妻子，莫将羊酪诧吾侬。哀王孙赖弥天释，肯学扬州饭後钟。","dynasty":"宋代","title":"答孙休兼简清凉和上人二首之二"}
{"author":"贺铸","content":"罗绮丛中初见。理鬓横波流转。半醉不胜情，帘影犹招歌扇。留恋。留恋。秋夜辞巢双燕。","dynasty":"宋代","title":"忆仙姿/如梦令"}
{"author":"贺铸","content":"君不见南朝豪儁有郗生，自厌出身时网婴。乐闻栖遁去人者，倾金累百赠其行。关西武郎将家种，心实慕儒官冗从。春走巴东岁暮还，逢迎偶在江南梦。过门把酒豁清襟，行将归隐南山阴。终焉之计咄嗟办，愿赋一诗轻百金。吾闻自古咸秦称陆海，六印可求田莫买。别墅三千亩上腴，将军部曲犹多在。未应亲手把钩锄，岁事经营付家宰。一官换得今是翁，昔何所缚今谁解。携琴领鹤白云乡，身世相辽自两忘。北窗仰枕安足道，未知何者为羲皇。岂不胜俛首尘埃百僚底，南北推迁随尺纸。摩肩接武半台舆，谁谓淮阴非哙比。君家鼎甲盛先唐，两都朱邸森相望。天道恶盈几赤族，当时赖有安平王。庆牒蝉联今几代，云孙庠继游方外。他时野史逸民篇，铸也磨铅跂而待。","dynasty":"宋代","title":"送武庠归隐终南"}
{"author":"贺铸","content":"平世功名输阿童，束书洗剑栖渔篷。晚交东武百里长，想见桐庐三拜风。白雪兴阑吟社远，绿槐阴合讼庭空。它年朱绂指东道，试访钓鳌浮玉翁。","dynasty":"宋代","title":"送方安行之官高密令"}
{"author":"贺铸","content":"闻你侬嗟我更嗟。春霜一夜扫秾华。永无清啭欺头管，赖有浓香著臂纱。侵海角，抵天涯。行云谁为不知家。秋风想见西湖上，化出白莲千叶花。","dynasty":"宋代","title":"千叶莲（同前）"}
{"author":"贺铸","content":"文础护清漪，炯若涵冰玉。澡涤起沈痾，功参灵剂速。荒唐桑氏经，琐碎桐君录。利物本无穷，何须尘简牍。","dynasty":"宋代","title":"历阳十咏之十平痾汤"}
{"author":"贺铸","content":"君不见熙宁丁巳秋，灵平未塞河横流。澶漫势欲浮东州，斯人坐有为鱼忧。当时贤守维苏侯，厌术不取三犀牛。跨城迢嶢起黄楼，五行相推土胜水，鼍作鼋惊走鞭箠。三丈浑流变清泚，南来船车鷁衔尾。使君登览兴如何，舞剑吟笺宾从多。水平照影见雁下，山空答响闻渔歌。楼下汀洲长芳草，一麾南出彭门道。昨日春游咏白苹，後夜秋风悲鹏鸟。黄冈汝海心悠哉，青衫白发多尘埃。采菱伎女今何在，骑竹儿童望不来。望不来，碧云明月长裴徊。","dynasty":"宋代","title":"黄楼歌"}
{"author":"贺铸","content":"绿净春深好染衣。际柴扉。溶溶漾漾白鸥飞。两忘机。南去北来徒自老，故人稀。夕阳长送钓船归。鳜鱼肥。","dynasty":"宋代","tags":"湖水，伤感，孤独，思念","title":"钓船归·绿净春深好染衣"}
{"author":"贺铸","content":"霜空出华月，樽酒聊相对。别夜复婵娟，故人千里外。","dynasty":"宋代","title":"和陈传道秋日十咏之五秋月"}
{"author":"贺铸","content":"弭楫想登临，闲云护日阴。青蒲泗水阔。古木汉祠深。应醉杯中物，谁闻泽畔吟。禅坊养奇客，轻别若为心。","dynasty":"宋代","title":"送陈传道摄官双沟"}
{"author":"贺铸","content":"吴波不动。四际晴山拥。载酒一尊谁与共。回首江湖旧梦。长曹珠箔青篷。舻声鸦轧征鸿。泪□镂檀香枕，醉眠摇□春风。","dynasty":"宋代","title":"清平乐（三之一）"}
{"author":"贺铸","content":"何处偷谐心赏。促坐绮罗筵上。不记下楼时，醉□月侵书幌。怀想。怀想。清丽歌声妆样。","dynasty":"宋代","title":"忆仙姿（九之七）"}
{"author":"贺铸","content":"瓦官大庭千步方，灯如流萤月如霜。高僧共礼旃檀像，游女来焚薰陆香。旧国破亡何物在，少年逐乐个侬狂。别来白社更牢落，回首衡湘春梦长。","dynasty":"宋代","title":"壬申上元有怀金陵旧游"}
{"author":"贺铸","content":"彩舟载得离愁动，无端更借樵风送。波渺夕阳迟，销魂不自持。良宵谁与共，赖有窗间梦。可奈梦回时，一番新别离！","dynasty":"宋代","tags":"宋词精选，爱情，离别，孤独","title":"菩萨蛮·彩舟载得离愁动"}
{"author":"贺铸","content":"楼角参横，庭心月午。侵阶夜色凉经雨。轻罗小扇扑流萤，微云度汉思牛女。拥髻柔情，扶肩暱语。可怜分破□□□。□□□□有佳期，人间底事长如许。","dynasty":"宋代","title":"思牛女"}
{"author":"贺铸","content":"巧翦合欢罗胜子，钗头春意翩翩。艳歌浅拜笑嫣然。愿郎宜此酒。行乐驻华年。未是文园多病客，幽襟凄断堪怜。旧游梦挂碧云边。人归落雁后，思发在花前。","dynasty":"宋代","title":"雁后归（临江仙人日席上作·三之一）"}
{"author":"贺铸","content":"泛泛青翰舟，亭亭黄鹤楼。江山信清洒，人物想风流。美酒遣归思，新诗题旧游。有鱼知不食，端作置书邮。","dynasty":"宋代","title":"送左禹赴江夏尉"}
{"author":"贺铸","content":"晓渡南冈五里松，精庐未见已闻钟。门前拂地垂杨柳，扫净秋来过马踪。","dynasty":"宋代","title":"重游梵行院"}
{"author":"贺铸","content":"六国扰。三秦埽。初谓商山遗四老。驰单车。致缄书。裂荷焚芰，接武曳长裾。高阳真得杯中趣。身到醉乡安稳处。生忘形。死忘名。二豪侍侧，刘伶初未醒。","dynasty":"宋代","title":"小梅花二首其二将进酒"}
{"author":"贺铸","content":"节物侵寻迫暮迟。可胜摇落长年悲。回首五湖乘兴地，负心期。惊雁失行风翦翦，冷云成阵雪垂垂。不拚尊前泥样醉，个能痴。","dynasty":"宋代","title":"负心期（浣溪沙）"}
{"author":"贺铸","content":"长安在何许，疑是青天上。矫首遡西风，溪云断人望。","dynasty":"宋代","title":"长安在何许二首之一"}
{"author":"贺铸","content":"楚乡新岁。不放残寒退。月晓桂娥闲，弄珠英、因风委坠。清淮铺练，十二玉峰前，上帘栊，招佳丽。置酒成高会。江南芳信，目断何人寄。应占镜边春，想晨妆、膏浓压翠。此时乘兴，半道忍回桡，五云溪，门深闭。璧月长相对。","dynasty":"宋代","title":"弄珠英（蓦山溪）"}
{"author":"贺铸","content":"要知两侬心，等是它山石。此诚不可转，彼情无自入。","dynasty":"宋代","title":"追和亡友杜仲观古黄生曲三首之三"}
{"author":"贺铸","content":"西来载病一扁舟，建业江山负胜游。杨柳经眠方自得，蒲帆临挂复迟留。长条似舞前溪曲，卷叶宜翻出塞愁。想见南朝旧人物，可怜能个样风流。","dynasty":"宋代","title":"秦淮官柳二首之二"}
{"author":"贺铸","content":"张帆早发石头城，淹泊风波百里程。白芷汀洲潮进退，黄梅村落昼阴晴。官粮牵迫少休日，药物扶持多半生。深闭船扉谢渔老，自慙尘垢满襟缨。","dynasty":"宋代","title":"烈洲守风"}
{"author":"贺铸","content":"彩蝀桥西七日留，几回回首凤皇楼。如何一叶扁舟里，载得离人万斛愁。","dynasty":"宋代","title":"檥舟广津门外作"}
{"author":"贺铸","content":"庙堂击鲜食，日负天下责。不知五湖上，自有扁舟客。","dynasty":"宋代","title":"感兴六首"}
{"author":"贺铸","content":"把酒欲歌骊。浓醉何辞。玉京烟柳欲黄时。明日景阳门外路，相背春归。敛泪复牵衣。私语迟迟。可怜谁会两心期。惟有画帘斜月见，应共人知。","dynasty":"宋代","title":"浪淘沙（四之一）"}
{"author":"贺铸","content":"疏雨池塘见，微风襟袖知。阴阴夏木啭黄鹂，何处飞来白鹭立移时。易醉扶头酒，难逢敌手棋。日长偏与睡相宜，睡起芭蕉叶上自题诗。","dynasty":"宋代","tags":"写雨，写景，抒情，孤独","title":"南歌子·疏雨池塘见"}
{"author":"贺铸","content":"亭际高枞满百围，不无山鬼此焉依。咿呦为话当年事，曾见将军佩印归。","dynasty":"宋代","title":"留题左顾亭二首之二"}
{"author":"贺铸","content":"不见西街客，归来即闭门。胡床面南树，鸟鹊啅黄昏。","dynasty":"宋代","title":"怀寄寇元弼王文举十首其七局中归"}
{"author":"贺铸","content":"清滑京江人物秀。富美发、丰肌素手。宝子馀妍，阿娇馀韵，独步秋娘后。奈倦客襟怀先怯酒。问何意、歌颦易皱。弱柳飞绵，繁花结子，做弄伤春瘦。","dynasty":"宋代","title":"问歌颦/雨中花令问歌颦"}
{"author":"贺铸","content":"淡妆多态，更的的、频回眄睐。便认得琴心先许，与绾合欢双带。记画堂、风月逢迎、轻颦浅笑娇无奈。向睡鸭炉边，翔鸳屏里，羞把香罗偷解。自过了、烧灯后，都不见踏青挑菜。几回凭双燕，丁宁深意，往来却恨重帘碍。约何时再，正春浓酒困，人闲昼永无聊赖。厌厌睡起，犹有花梢日在。","dynasty":"宋代","tags":"婉约，爱情","title":"薄幸·淡妆多态"}
{"author":"贺铸","content":"飘径梅英雪未融。芳菲消息到，杳梢红。隔年欢事水西东。凝思久，不语坐书空。回想夹城中。彩山箫鼓沸，绮罗丛。钿轮珠网玉花骢。香陌上，谁与斗春风。","dynasty":"宋代","title":"小重山"}
{"author":"贺铸","content":"九曲池头三月三，柳毵毵。香尘扑马喷金衔，涴春衫。苦笋鲥鱼乡味美，梦江南。阊门烟水晚风恬，落归帆。","dynasty":"宋代","tags":"春天，写景，思乡","title":"梦江南·九曲池头三月三"}
{"author":"贺铸","content":"楼角初销一缕霞，淡黄杨柳暗栖鸦。玉人和月摘梅花。笑捻粉香归洞户，更垂帘幕护窗纱。东风寒似夜来些。","dynasty":"宋代","tags":"婉约，爱慕，女子","title":"减字浣溪沙·楼角初销一缕霞"}
{"author":"贺铸","content":"不信芳春厌老人，老人几度送余春，惜春行乐莫辞频。巧笑艳歌皆我意，恼花颠酒拚君瞋，物情惟有醉中真。","dynasty":"宋代","tags":"春天，伤感，壮志难酬","title":"醉中真·不信芳春厌老人"}
{"author":"贺铸","content":"秋尽江南叶未凋。晚云高。青山隐隐水迢迢。接亭皋。二十四桥明月夜，弭兰桡。玉人何处教吹箫。可怜宵。","dynasty":"宋代","title":"晚云高"}
{"author":"贺铸","content":"风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。","dynasty":"宋代","tags":"女子，怀人","title":"愁风月"}
{"author":"贺铸","content":"园林幂翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝瑟高张。南薰难销幽恨，金徽上，殷勤彩凤求凰。便许卷收行雨，不恋高唐。东山胜游在眼，待纫兰、撷菊相将。双栖安隐，五云溪是故乡。","dynasty":"宋代","title":"凤求凰"}
{"author":"贺铸","content":"山秀芙蓉，溪明罨画。真游洞穴沧波下。临风慨想斩蛟灵。长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。","dynasty":"宋代","tags":"隐逸，写景，抒怀","title":"阳羡歌·山秀芙蓉"}
{"author":"贺铸","content":"南国本潇洒，六代浸豪奢。台城游冶，襞笺能赋属宫娃。云观登临清夏，璧月留连长夜，吟醉送年华。回首飞鸳瓦，却羡井中蛙。访乌衣，成白社，不容车。旧时王谢、堂前双燕过谁家？楼外河横斗挂，淮上潮平霜下，樯影落寒沙。商女篷窗罅，犹唱后庭花！","dynasty":"宋代","tags":"怀古，抒情，怀才不遇，壮志未酬","title":"台城游·南国本潇洒"}
{"author":"贺铸","content":"何准第五不足称，黄童无双非自名。卑栖鸾凤安初仕，葆练龙虎希长生。明月高吟紫芝曲，红尘先老白云兄。莫辞一力走三舍，遽未能来频寄声。","dynasty":"宋代","title":"寄兴化黄主簿杞"}
{"author":"贺铸","content":"八月过新雨，行云弄晚凉。山川乍明晦，禾黍半青黄。西去真何事，东还非故乡。悠悠尘土里，无路不亡羊。","dynasty":"宋代","title":"自郓还徐道中"}
{"author":"贺铸","content":"夜雨萧萧彻晓闻，不应为我扫尘纷。弄鞭十里西郊道，但见青山纳白云。","dynasty":"宋代","title":"晓晴西郊马上"}
{"author":"贺铸","content":"朝听明钟出，暮随衙鼓归。朝朝复暮暮，是是与非非。迹寄升沈路。言投祸福机。何穷百年事，端使一心违。","dynasty":"宋代","title":"自讼"}
{"author":"贺铸","content":"绣幌闲眠晓。处处闻啼鸟。枕上无情，斜风横雨，落花多少。想灞桥、春色老于人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。","dynasty":"宋代","title":"连理枝"}
{"author":"贺铸","content":"拟从康乐公，双蹑登山屐，晴夜宿天台，披云看初日。","dynasty":"宋代","title":"和陈传道秋日十咏之八秋兴"}
{"author":"贺铸","content":"春雪霏霏晚梅，抱枝寒雀毰毸。陇下有人肠断，为衔芳信东来。","dynasty":"宋代","title":"题惠崇画扇六言二首之一梅花雪雀"}
{"author":"贺铸","content":"壮图可复道，罄折营五斗。负郭二顷田，何时落吾手。","dynasty":"宋代","title":"京居感兴五首"}
{"author":"贺铸","content":"双鹤横桥阿那边。静坊深院闭婵娟。五度花开三处见，两依然。水眄难禁频领□，歌云犹许小流连。破得尊前何限恨，不论钱。","dynasty":"宋代","title":"浣溪沙"}
{"author":"贺铸","content":"吾家季真登大蓬，我为斗筲来宝丰。公乎时以监呼我，自笑名同实不同。樽酒相望今夜月，鲈鱼又负一秋风。少须婚嫁怱怱毕，会买扁舟下浙东。","dynasty":"宋代","title":"答陈传道"}
{"author":"贺铸","content":"丽景门头初月明，清川灯火两桥横。一舟若许东南去，何啻西风羽翼生。","dynasty":"宋代","title":"春夜对月"}
{"author":"贺铸","content":"昨夜新霜满菊丛，起来何面对西风。白衣送酒无消息，赖有西邻张长公。","dynasty":"宋代","title":"九日答张谋父见招"}
{"author":"贺铸","content":"酒三行，琴再弄。宛是和鸣双凤。罗斗帐，绣屏风。浓香夜夜同。去年欢，今夕梦。怊怅晓钟初动。休道梦，觉来空。当时亦梦中。","dynasty":"宋代","title":"□□□（更漏子）"}
{"author":"贺铸","content":"中春雨收霁，与子登丛台。形胜宛然在，太行西北来。无情百尺土，千载未摧颓。四顾发悲啸，凄风振颐颏。淩高气象变，似不容徘徊。下出破禅刹，断碑生紫苔。严公赋怀古，复使後人哀。西寻王氏园，一径趋城隈。老竹未萌笋，繁花如雪开。惠然丘少年，逸躅欣攀陪。小榭罗醼豆，开帘按俳诙。招呼缈缥人，晚镜催妆梅。水调唱金缕，云罍浮玉醅。倾觞敢惜醉，忘著接{上罒下离}回。明日遂分首，旧游安在哉。我为东徐官，客鬓栖尘埃。君调南康吏，江山役清才。西风吹去雁，尺纸为君裁。我已困摧辱，壮心如湿灰。行将隐名姓，采药孙登嵬。异日傥相过，衡门翦蒿莱。","dynasty":"宋代","title":"寄杜仲观"}
{"author":"贺铸","content":"流连狂乐恨景短。奈夕阳送晚。醉未成欢，醒来愁满眼。东阳销瘦带展。望日下、旧游天远。泪洒春风，春风谁复管。","dynasty":"宋代","title":"东阳叹"}
{"author":"贺铸","content":"小苑浴兰，微波寄叶。石城回首山重沓。绮窗烟雨梦佳期，飞霞艇子雕檀楫。楼迥披襟，廊长响屟。供愁麝月眉心帖。紫箫闲捻度新声，有人偷倚阑干掏。","dynasty":"宋代","title":"江南曲（度新声·三之三）"}
{"author":"贺铸","content":"昔年杖舄几相从，同遇弥天汉上翁。早恨扬舲南浦别，俄惊扫地北山空。壮心脱落浮云外，病骨枝梧梦境中。赖有西岩旧桃李，异时应许共春风。","dynasty":"宋代","title":"赠僧彦"}
{"author":"贺铸","content":"雾气敛陂泽，鼓声催客航。蒹葭靡宿露，观鹤盘朝阳。行役自兹远，离愁安可忘。黄华一樽酒，何处望吾乡。","dynasty":"宋代","title":"送张商老西上"}
{"author":"贺铸","content":"炉烟微度流苏帐。孤衾冷叠芙蓉浪。蟠蟀不离床。伴人愁夜长。玉人飞阁上。见月还相望。相望莫相忘。应无未断肠。","dynasty":"宋代","title":"菩萨蛮（十一之十一）"}
{"author":"贺铸","content":"　　天门谣牛渚天门险，限南北、七雄豪占。清雾敛，与闲人登览。待月上潮平波滟滟，塞管轻吹新《阿滥》。风满槛，历历数，西州更点。","dynasty":"宋代","tags":"写景，感叹，怀古","title":"天门谣·牛渚天门险"}
{"author":"贺铸","content":"十旬病免谢鸡群，收得闲身付白云。南浦少留离别赋，北山相侍敢移文。松舟桂楫晓将发，菰叶鲈鱼秋未分。异日有怀长笑客，西飞燕子一相闻。","dynasty":"宋代","title":"送李宗古录事谢病南归"}
{"author":"贺铸","content":"梦想山阴游冶。深径碧桃花谢。曲水稳流觞，暖絮芳兰堪藉。萧洒。萧洒。月棹烟蓑东下。","dynasty":"宋代","title":"忆仙姿/如梦令其九"}
{"author":"贺铸","content":"归云去悠悠，长风来猎猎。檐角两长楸，斜阳晒黄叶。","dynasty":"宋代","title":"和陈传道秋日十咏之二秋晴"}
{"author":"贺铸","content":"犀照亭边两橹催，凤栖台下片帆开。龙盘虎踞行远矣，牛渚鸡笼安在哉。无端鞍马三年役，有意蓴鲈异日来。樽洒故人谁待我，故应风月尚徘徊。","dynasty":"宋代","title":"晚泊长芦有怀历阳金陵朋好"}
{"author":"贺铸","content":"珍重西园主，开门待子猷。城隅树交荫，楼下水通流。鸲鹆鸣深竹，蜻蜓驻小舟。可能忘梦想，尘土满徐州。","dynasty":"宋代","title":"游滕县时氏园池"}
{"author":"贺铸","content":"积潦际危堞，登临西照中。苔衣罥白羽，槐荫悬青虫。不浅胡床兴，无多团扇功。目穷犹起羡，演漾一渔篷。","dynasty":"宋代","title":"快哉亭朝暮寓目二首之二"}
{"author":"贺铸","content":"近湿篱根歌蟪蛄，向明屋角网蜘蛛。黄葵紫苋雨张王，花蚊白蚁风驱除。辗转犹憎夏夜久，支离何堪春病余。预愁还作旧年调，两眼京尘怀镜湖。","dynasty":"宋代","title":"题海陵寓舍四首之二"}
{"author":"贺铸","content":"斜月下，北风前。万杵千砧捣欲穿。不为捣衣勤不睡，破除今夜夜如年。","dynasty":"宋代","title":"夜如年（同前）"}
{"author":"贺铸","content":"浮动花钗影鬓烟。浅妆浓笑有余妍。酒醺檀点语凭肩。留不住时分钿镜，旧曾行处失金莲。碧云芳草恨年年。","dynasty":"宋代","title":"减字浣溪沙（十五之十二）"}
{"author":"贺铸","content":"已矣知无憾，贤愚共此途。白驹驰白日，黄发掩黄垆。和氏终还赵，干将不葬吴。驽疴如可强，犹拟奠生刍。","dynasty":"宋代","title":"王迥子高挽章五首"}
{"author":"贺铸","content":"天与多情不自由。占风流。云闲草远絮悠悠。唤春愁。试作小妆窥镜，淡蛾羞。夕阳独倚水边楼。认归舟。","dynasty":"宋代","title":"唤春愁"}
{"author":"贺铸","content":"吴兴道人美风度，月下沧浪翘白鹭。昼公诗律尚能传，间有赤乌黄耳句。海角相逢一笑新，怀归不待白苹春。寄声故国群儿辈，潦倒尘埃贺季真。","dynasty":"宋代","title":"送僧云还吴兴"}
{"author":"贺铸","content":"魏武昔恢图，北平谭尚孽。卜邺筑新都，非徒三狡穴。将行迁鼎志，遽有分香诀。落日繐帷空，莫终歌舞阕。旋闻瀍洛上，载起苍龙阙。四叶不归东，苔花驰道绝。食槽识终验，挂饭期先决。扰攘百年间，覆车寻此辙。山川气象变，朝市繁华歇。白露复青芜，茫茫换时节。阴风吹葛屦，磷火走兵血。木叶下西陵，寒虫助骚屑。当时陪葬骨，马鬣犹环列。队碣仆纵横，镌文久残缺。帛砧与柱础，螭首随分裂。指此一抔间，贤愚两何别。悠悠凤漳水，寂寂雀台月。千古配英魂，未随埃烬灭。田皋访遗老，谓有兴亡说。但听黍离篇，叱牛耕不辍。","dynasty":"宋代","title":"故邺"}
{"author":"贺铸","content":"沔阳湖上小留连，疑是前时李谪仙。流向夜郎才半道，径还江夏乐当年。个侬生以才为累，阿堵官于老有缘。待得公归吾亦罢，春风先办两渔船。","dynasty":"宋代","title":"寄别秦观少游"}
{"author":"贺铸","content":"南国长干古佛祠，浮图鸳瓦碧参差。欲追三阁登高作，非复六朝全盛时。檐角西风挂星斗，墙阴寒雨啸狐狸。劫灰终换人间世，石甃金棺好护持。","dynasty":"宋代","title":"题金陵长干寺塔"}
{"author":"贺铸","content":"可怜明月光，委曲照空床。自是元无梦，更悲今夜长。","dynasty":"宋代","title":"寒宵叹"}
{"author":"贺铸","content":"室迩人尚远，况乎千里间。岂徒道路长，重水复重山。清霜老芳物，嘉树不堪攀。欲寄陇头信，春风殊未还。","dynasty":"宋代","title":"秋怀二首"}
{"author":"贺铸","content":"秋风媿度老江蓠，鼎水眉峰隔梦思。下走误传宣室召。上前谁进子虚辞。东坡麋鹿同三径，西掖鵷鸾占一枝。独有野僧违一俗，翠珉新勒旧题诗。","dynasty":"宋代","title":"题彭城南台寺苏眉山诗刻後"}
{"author":"贺铸","content":"我访故人不待招，沧江谓广才容舠。离城五点寒更急，著岸两竿晴日高。别来书尺正坐嬾，老去鞍马何堪劳。明年淮上更携手，醉步卧虹千丈桥。","dynasty":"宋代","title":"自历阳泛江至赤埭访别曹解"}
{"author":"贺铸","content":"凛凛英风万世孤，忽瞻容貌涕洟俱。遗谋不愧生张说，异事犹烦鬼薰狐。黑白已分归节义，丹表长慑在奸谀。不烦摇扇苍蝇去，一片寒冰挂座隅。","dynasty":"宋代","title":"客有携寇莱公真挂于驿舍傍题云今作閰罗王概"}
{"author":"贺铸","content":"雀罗门巷不容车，杖履相过一试茶。後日相思会乘兴，五云溪上是侬家。","dynasty":"宋代","title":"和吴达夫见过留题"}
{"author":"贺铸","content":"东风吹雪阴复晴，西日冉冉林间明。著水苔衣渐涵绿，向阳竹鞭初引萌。官粮得饱酒不足，春物有意人无情。驰书相谢五陵侠，汗板尘靴今半生。","dynasty":"宋代","title":"春怀"}
{"author":"贺铸","content":"登真者谁子，昔有费公禕。白日玉书下，青天驾鹤飞。此地少留憩，神标怅依依。振裾谢尘浊，与尔方远违。层楼宠陈迹，江山长四围。登临美商素，雨气薄西晖。水落州觜嫩，风豪帆背肥。飘然起遐想，琳馆閟岩扉。明月识悠阔，白云疑是非。金桃未遽熟，薤露虞先曦。高树两华表，长招羽驾归。灵瓢五色剂，定与遗民挥。自顾乏仙质，延生犹可希。刀圭傥不吝，如饱首阳饥。","dynasty":"宋代","title":"黄鹤楼"}
{"author":"贺铸","content":"长言与短调，谁谓高游艺。谩赋芳草篇。长安居不易。","dynasty":"宋代","title":"京居感兴五首"}
{"author":"贺铸","content":"我爱金陵望不厌，独寻微迳蹑晴岚。柔桑浅草三月尾，踊塔飞楼一水南。苒苒流云牵仿像，迟迟艳日助醺酣。何须拊手歌桃叶，已觉王郎思不堪。","dynasty":"宋代","title":"登乌江宝泉寺南山望金陵作"}
{"author":"贺铸","content":"东晋高贤许远游，裔孙今不坠风流。还有临川王太傅，每思与语即登楼。浮名何啻如云薄，钟鼓爰居非所乐。漱石枕流知善谑，友月朋风差不恶。吾亦尘闲无所求，终期探药栖罗浮。异日归来辽海鹤，不见人民见城郭。","dynasty":"宋代","title":"留别道士许自然"}
{"author":"贺铸","content":"云母窗前歇绣针。低鬟凝思坐调琴。玉纤纤按十三金。归卧文园犹带酒。柳花飞度画堂阴。只凭双燕话春心。","dynasty":"宋代","title":"浣溪沙"}
{"author":"贺铸","content":"渊明新榜揭门眉，夫子高情俗不知。未仰秫秔供岁计，本於松菊有心期。卧来不浅羲皇兴，归去何慙乡里儿。窗破檐倾从此始，只应风月解相思。","dynasty":"宋代","title":"题渊明轩"}
{"author":"贺铸","content":"禅林跨山胁，飞构凿崚嶒。千里寄双睫，百忧消一登。斯游属公暇，晓日东南升。霜野明练甲，云阴垂海鹏。东州地阳暖，腊月川无冰。大艑出洪口，突去如骞腾。趺坐思方寂，桐鱼闻饭僧。生台饱驯鸽，散上浮图层。矫首发长啸，清风鼓尘膺。寥寥紫虚路，鸿雁正凭凌。仿像中散公，俯手朱丝绳。粉绘久零落，爽灵呼不应。顾余识尤寡，况复无才称。行且置缨笏，庵栖宗大乘。二子勿多诮，有心何不能。","dynasty":"宋代","title":"飞鸿亭"}
{"author":"贺铸","content":"锦鞯朱弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。","dynasty":"宋代","title":"摊破浣溪沙"}
{"author":"贺铸","content":"排办张灯春事早。十二都门。物色宜新晓。金犊车轻玉骢小。拂头杨柳穿驰道。莼羹鲈鲙非吾好。去国讴吟，半落江南调。满眼青山恨西照。长安不见令人老。","dynasty":"宋代","title":"望长安"}
{"author":"贺铸","content":"近湿篱根歌蟪蛄，向明屋角网蜘蛛。黄葵紫苋雨张王，花蚊白蚁风驱除。辗转犹憎夏夜久，支离何堪春病余。预愁还作旧年调，两眼京尘怀镜湖。","dynasty":"宋代","title":"题海陵寓舍四首之二"}
{"author":"贺铸","content":"寒麦田畴雪糁花，暮潮洲渚水吞沙。凫鷖长作渔舟伴，桑柘深藏老圃家。浊酒纵贤谁与醉，青山有价不容赊。南来学得沧浪唱，却著征衫袖马挝。","dynasty":"宋代","title":"乌江北道中作"}
{"author":"贺铸","content":"才色相怜。难偶当年。屡逢迎、几许缠绵意，记秋千架底，樗蒲局上，祓禊池边。收贮一春幽恨，细书遍、砑绫笺。算蓬山、未抵屏山远，奈碧云易合，彩霞深闭，明月先圆。","dynasty":"宋代","title":"月先圆"}
{"author":"贺铸","content":"鸦背夕阳山映断，绿杨风扫津亭。月生河影带疏星。青松巢白鸟，深竹逗流萤。隔水彩舟然绛蜡，碧窗想见娉婷。浴兰熏麝助芳馨。湘弦弹未半，凄怨不堪听。","dynasty":"宋代","title":"雁后归（想娉婷·三之二）"}
{"author":"贺铸","content":"少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。(闲呼一作：间呼)似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。","dynasty":"宋代","tags":"宋词三百首，豪放，壮志，忧国忧民","title":"六州歌头·少年侠气"}
{"author":"贺铸","content":"未从名宦两蹉跎，可但诗狂与酒魔。紫陌尘埃日驰逐，青楼灯火夜经过。当时豪纵年方少，今日疏慵病更多。唯见凭栏复攲枕，往来方寸奈情何。","dynasty":"宋代","title":"寄王岐"}
{"author":"贺铸","content":"原野正春风，登临一醉同。阴晴时未定，今古思何穷。山势落还起，溪流噎复通。隐君方自得，可羡尔冥鸿。","dynasty":"宋代","title":"和人游白云庄二首之一"}
{"author":"贺铸","content":"三扇屏山匝象床。背灯偷解素罗裳。粉肌和汗自生香。易失旧欢劳蝶梦，难禁新恨费鸾肠。今宵风月两相忘。","dynasty":"宋代","title":"减字浣溪沙（十五之二）"}
{"author":"贺铸","content":"鬼蛾来翩翩，慕此堂上烛。附炎竟何功，自取焚如酷。感彼万动微，保生在无欲。不见青林蝉，饮风聊自足。","dynasty":"宋代","title":"烛蛾"}
{"author":"贺铸","content":"翰客文房万卷馀，诜诜翻是蠹书鱼。载薰载曝徒为尔，秦筑长城错备胡。","dynasty":"宋代","title":"题叶翰林道卿手书唐人唱和集后"}
{"author":"贺铸","content":"三户睢盱竟破秦，君王武略世称神。途穷一夜无遗恨，挈首殷勤予故人。","dynasty":"宋代","title":"题项羽庙三首之三"}
{"author":"贺铸","content":"西风吹晚雨，饥雀噪寒丛。文举对谈客，坐慙觞豆空。咄嗟宦游子，贫病略相同。斗俸折腰得，醉钱常不供。君看北里儿，高堂燕歌钟。虽夸酒无算，饱德何由丰。吾岂乞墦者，不为妻妾容。永怀冰蘖操，未媿屠酤雄。","dynasty":"宋代","title":"过鼌掾端智"}
{"author":"贺铸","content":"不见江南汤惠休，芝钱今也嗣风流。烧香弄笔一生事，蹑屐佩囊千里游。乞酒未还黄菊晚。拟诗初就碧云秋。临高跂马君行矣，从此安期始欲愁。","dynasty":"宋代","title":"寄别僧芝"}
{"author":"贺铸","content":"平生得禄仅荣亲，持底天涯料理贫。夜户不关无长物，晨炊待火乞诸邻。山𤢖颇侠能来虎，水弩何知枉中人。少减家园旧年调，携笼先采雨前春。","dynasty":"宋代","title":"有僧自峡中来持黄黔州手制茶兼能道其动静与潘豳老赋二首其二"}
{"author":"贺铸","content":"徂来雪压苍松颠，沦膏根柢蟠蜿蜒。樵斤剪析石火热，曲突百步凝梢烟。蒲萄秋颗累累悬，海胶九炼堪续弦。力捣万杵臼欲穿，剂成圭璧随方圆。点漆比色石比坚，坐令李韦羞居前。陈台潘谷老且贤，授唯识者不计钱。是翁解化如蜕蝉，後可继此无闻焉。付君一圭款识全，保护谨密何千年。君家清风宜世传，不特谈玄须草玄。","dynasty":"宋代","title":"寄墨代书赠杨时"}
{"author":"贺铸","content":"终日怀归翻送客，春风祖席南城陌。便莫惜离觞频卷白。动管色，催行色；动管色，催行色。何处投鞍风雨夕？临水驿，空山驿；临水驿，空山驿。纵明月相思千里隔。梦咫尺，勤书尺；梦咫尺，勤书尺。","dynasty":"宋代","tags":"送别，友情","title":"琴调相思引·送范殿监赴黄岗"}
{"author":"贺铸","content":"海滨流浪胡为乎，况复支离百病余。三月逢梅识春色，半年无雁托归书。老乌啄屋巫呼鬼，野艇横门米换鱼。回首扬州才百里，画桥风月可怜渠。","dynasty":"宋代","title":"海陵书事"}
{"author":"贺铸","content":"吾老无北里，子能讵南来。临分即间诀，薄暮更徘徊。晚节徇微尚，方刚患多才。此生南与北，出处两悠哉。","dynasty":"宋代","title":"别王銍性之"}
{"author":"贺铸","content":"朋游冠盖满京华，病客东流迹自赊。音驿未闻来日下，邻墙不见亦天涯。尚慙斗粟烦官廪，已指扁舟是我家。莫谓因风无可寄，雪梅开遍腊前花。","dynasty":"宋代","title":"舟次广陵怀寄京都交旧"}
{"author":"贺铸","content":"高岸已为谷，斯人如蜕蝉。固应留宝刻，信示当家仙。","dynasty":"宋代","title":"江夏八咏之二右灵竹寺"}
{"author":"贺铸","content":"天与多情不自由。占风流。云闲草远絮悠悠。唤春愁。试作小妆窥镜，淡蛾羞。夕阳独倚水边楼。认归舟。","dynasty":"宋代","title":"唤春愁"}
{"author":"贺铸","content":"远寄陈传道，穷秋亦罢官。还驱款段马，吟雪向长安。","dynasty":"宋代","title":"怀寄彭城朋好十首其六陈二"}
{"author":"贺铸","content":"啸度万松千步岭。钱湖门外非尘境。见底碧漪如眼净。岚光映。镜屏百曲新磨莹。好月为人重破暝。云头艳艳开金饼。传语桂娥应耐静。堪乘兴。尊前听我游仙咏。","dynasty":"宋代","title":"吴门柳（游仙咏·二之二）"}
{"author":"贺铸","content":"不见会之久，每思诗酒豪。扁舟由甬上，乘兴可须招。","dynasty":"宋代","title":"怀寄彭城朋好十首之七王十三"}
{"author":"贺铸","content":"早慕浮云耻系匏，泠然风驭起三茅。青菁可种无闲地，黄鹤归来失旧巢。石鼎颇传惊俗句，醉图未免取僧嘲。何须西望长安笑，谁是平生莫逆交。","dynasty":"宋代","title":"酬别道师许自然"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"诘曲池塘碧玉流，禊亭孤占小汀洲。长纫座上芳兰佩，不系檐前画鹢舟。好泛羽觞脩旧事，为书茧纸记清游。季真待得东还日，初见红蕖十亩秋。","dynasty":"宋代","title":"题永城县园水亭"}
{"author":"贺铸","content":"日日春风楼上。不见石城双桨。鸳枕梦回时，烛泪屏山相向。流荡。流荡。门外白苹溪涨。","dynasty":"宋代","title":"忆仙姿/如梦令"}
{"author":"贺铸","content":"帘影新妆一破颜。玳筵回雪舞，小云鬟。琼枝擢秀望难攀。凝情处，千里望蓬山。歌断酒阑珊。画船箫鼓转，绿杨湾。坠钿残燎水堂关。斜阳里，双燕伴人闲。","dynasty":"宋代","title":"小重山（四之二）"}
{"author":"贺铸","content":"沄沄清川流，冉冉浮云阴。天寒日云莫，鱼鸟方潜沈。吾岂厌安隐，东浮违宿心。一官未足养，老境行侵寻。牛歌感白石，马骨要黄金。慙无子虚作，万里悬知音。","dynasty":"宋代","title":"东畿舟居阻雪怀寄二三知旧三首之三"}
{"author":"贺铸","content":"紫翠峰前水一湾，趣亭微径白云关。渔樵不见携筇去，猿鹤相随采药还。晚月带潮来海上，春风吹雨到人间。恨君轻为苍生起，曾得东山几日闲。","dynasty":"宋代","title":"寄题泉南陈氏步云亭"}
{"author":"贺铸","content":"平世功名输阿童，束书洗剑栖渔篷。晚交东武百里长，想见桐庐三拜风。白雪兴阑吟社远，绿槐阴合讼庭空。它年朱绂指东道，试访钓鳌浮玉翁。","dynasty":"宋代","title":"送方安行之官高密令"}
{"author":"贺铸","content":"卜筑负南郭，褰开临要津。舟舆占集地，奈尔独清人。坐上一樽酒，江南千里春。何须茂弘扇，何患元规尘。游子感陈躅，怳如平生亲。九原不可作，归老复谁邻。","dynasty":"宋代","title":"题杨子王辂故居清轩"}
{"author":"贺铸","content":"今古两妙令，雍丘与太丘。当时号清白，後日想风流。吏鼾庭阴午，农歌野色秋。吾非荀氏老，愧尔德星留。","dynasty":"宋代","title":"谢米雍丘元章见过"}
{"author":"贺铸","content":"可爱白云翁，前溪檥钓篷。耕樵一径下，井臼四邻同。倦宦终何得，余生寄此中。预烦多种秫，毋使酒杯空。","dynasty":"宋代","title":"和人游白云庄二首之二"}
{"author":"贺铸","content":"桧楫淹留已涉旬，小窗犹得酒相亲。寒潮不应溪流涩，病客未行舟子嗔。挥手便分今夜月，断肠先见隔江春。凤皇台上长回首，何处高城与故人。","dynasty":"宋代","title":"放舟下江留寄王元胥"}
{"author":"贺铸","content":"寒食晴阳少，江南此候同。侵晨泼火雨，薄暮驾潮风。目力书签上，生涯药裹中。可怜佳节物，似不系衰翁。","dynasty":"宋代","title":"清明病中"}
{"author":"贺铸","content":"髯参军，髯参军，平昔相好书相闻。妙兼八法嗤五云，一字仅课三年勤。春回玉树生兰筋，骅骝气压千羸群。庾家之鸡安足云，君子砚渔而笔耘，桓扇兮羊裙。奈何不书蘂珠秘录之真文，宝厨钿轴缄灵芸。阆居清绝无世纷，谁其观者紫阳君。後日人间偶流落，犹得标题持键钥。","dynasty":"宋代","title":"赠赵参军滂"}
{"author":"贺铸","content":"浅浅东流宛溪，当年罢酒分携。认得桥边杨柳，春风几度鸦啼。","dynasty":"宋代","title":"马上重经旧游六言：丙寅三月京师赋"}
{"author":"贺铸","content":"丽景门头初月明，清川灯火两桥横。一舟若许东南去，何啻西风羽翼生。","dynasty":"宋代","title":"春夜对月"}
{"author":"贺铸","content":"檐雨溅溅滴砌沙，绿丛深处一榴花。小窗隐几俄成梦，堪笑无功饭後茶。","dynasty":"宋代","title":"僧居对雨二首之一"}
{"author":"贺铸","content":"月月相逢只旧圆。迢迢三十夜，夜如年。伤心不照绮罗筵。孤舟里，单枕若为眠。茂苑想依然。花楼连苑起，压漪涟。玉人千里共婵娟。清琴怨，肠断亦如弦。","dynasty":"宋代","title":"小重山（四之四）"}
{"author":"贺铸","content":"杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。依依似与骚人语。当年不肯嫁春风，无端却被秋风误。","dynasty":"宋代","tags":"宋词三百首，婉约，咏物，荷花，抒怀，命运","title":"芳心苦·杨柳回塘"}
{"author":"贺铸","content":"周郎贯江华，而复厌湖湘。我亦非乐此，西归计茫茫。颓年抱沈痼，生理岂得长。後期真何时，存殁两莫忘。怀君辄赋诗，落笔联十章。它年一掩卷，为我涕浪浪。","dynasty":"宋代","title":"怀寄周元翁十首之"}
{"author":"贺铸","content":"轰醉王孙玳瑁筵。渴虹垂地吸长川。侧商调里清歌送，破尽穷愁直几钱。孤棹舣，小江边。爱而不见酒中仙。伤心两岸官杨柳，已带斜阳又带蝉。","dynasty":"宋代","title":"鹧鸪天"}
{"author":"贺铸","content":"良工得玉蓝溪窟，相璞命形心匠出。螳蜋倔强疑有骨，颈系一环犹莫屈。镜湖老狂厌袍笏，素裰纁绦须此物。价比连城不容乞，王孙辍好人所难。何以报之明月盘，薰炉波面山漓岏。吾乡美笴鵾鸡翰，闽瓷兔碗霜毛寒。称是头贡双龙团，聊送公斋增冗长。短歌粗可评珍贶，吾方野装事游放。局步臞颜曳藜杖，薄暮微吟江汉上。彼渔丈人误相访，谓似三闾大夫样。","dynasty":"宋代","title":"玉钩环歌"}
{"author":"贺铸","content":"惊飙猎榛莽，西山匿颓阳。四五阴魄晚，繁星亦光芒。驱车何所投，却顾归路长。挟辕两羸牸，犯此豺虎场。安得渥洼骏，皎旦游康庄。岂徒写我忧，要使尘不扬。","dynasty":"宋代","title":"行路难"}
{"author":"贺铸","content":"别酒初销。怃然弭棹蒹葭浦。回首不见高城，青楼更何许。大め轲峨，越商巴贾。万恨龙钟，篷下对语。指征路。山缺处，孤烟起，历历闻津鼓。江豚吹浪，晚来风转夜深雨。拥鼻微吟，断肠新句。粉碧罗笺，封泪寄与。","dynasty":"宋代","title":"拥鼻吟（吴音子）"}
{"author":"贺铸","content":"鸡鸣紞五鼓，驱马东华路。月落潮上时，云披日生处。摇摇渔艇子，挂席淩江去。送目思悠悠，横槊聊一赋。鸿雁南飞江北流，亭亭双塔是升州。前朝物色今何见，白鹭平沙接石头。石头城上清凉国，中有弥天大比丘。右军远孙傲时者，巾鉢久从莲社游。吾亦明年及瓜代，一庵见寄外何求。","dynasty":"宋代","title":"东华马上怀寄清凉和公兼简社中王拙居士"}
{"author":"贺铸","content":"西津海鹘舟，径度沧江雨。双舻本无情，鸦轧如人语。挥金陌上郎，化石山头妇。何物系君心，三岁扶床女。","dynasty":"宋代","tags":"送别，劝勉","title":"陌上郎·西津海鹘舟"}
{"author":"贺铸","content":"边堠远，置邮稀。附与征衣衬铁衣。连夜不妨频梦见，过年惟望得书归。","dynasty":"宋代","tags":"妇女，怀人","title":"捣练子·望书归"}
{"author":"贺铸","content":"急雨收春，斜风约水。浮红涨绿鱼文起。年年游子惜余春，春归不解招游子。留恨城隅，关情纸尾。阑干长对西曛倚。鸳鸯俱是白头时，江南渭北三千里。","dynasty":"宋代","tags":"伤春，怀人","title":"惜余春·急雨收春"}
{"author":"贺铸","content":"兰芷满汀洲，游丝横路。罗袜尘生步，迎顾。整鬟颦黛，脉脉两情难语。细风吹柳絮，人南渡。回首旧游，山无重数。花底深朱户，何处？半黄梅子，向晚一帘疏雨。断魂分付与，春将去。","dynasty":"宋代","tags":"爱情，分别，惆怅","title":"人南渡·兰芷满汀洲"}
{"author":"贺铸","content":"轰醉王孙玳瑁筵。渴虹垂地吸长川。侧商调里清歌送，破尽穷愁直几钱。孤棹舣，小江边。爱而不见酒中仙。伤心两岸官杨柳，已带斜阳又带蝉。","dynasty":"宋代","title":"鹧鸪天"}
{"author":"贺铸","content":"麝熏微度绣芙容。翠衾重。画堂空。前夜偷期，相见却匆匆。心事两知何处问，依约是，梦中逢。坐疑行听竹窗风。出帘栊。杳无踪。已过黄昏，才动寺楼钟。暮雨不来春又去，花满地，月朦胧。","dynasty":"宋代","title":"江城子"}
{"author":"贺铸","content":"厌莺声到枕，花气动帘，醉魂愁梦相半。被惜余薰，带惊剩眼，几许伤春春晚。泪竹痕鲜，佩兰香老，湘天浓暖。记小江风月佳时，屡约非烟游伴。须信鸾弦易断。奈云和再鼓，曲终人远。认罗袜无踪，旧处弄波清浅。青翰棹舣，白蘋洲畔，尽目临皋飞观。不解寄、一字相思，幸有归来双燕。","dynasty":"宋代","tags":"怀人，悼亡，思念","title":"望湘人·春思"}
{"author":"贺铸","content":"冬冬鼓动，花外沈残漏。华月万枝灯，还清昼。广陌衣香度，飞盖影、相先后。个处频回首。锦坊西去，期约武陵溪口。当时早恨欢难偶。可堪流浪远，分携久。小畹兰英在，轻付与、何人手。不似长亭柳。舞风眠雨，伴我一春销瘦。","dynasty":"宋代","title":"鹤冲天"}
{"author":"贺铸","content":"秋水斜阳演漾金，远山隐隐隔平林。几家村落几声砧。记得西楼凝醉眼，昔年风物似如今。只无人与共登临。","dynasty":"宋代","tags":"思念，妻子，怀人","title":"减字浣溪沙·秋水斜阳演漾金"}
{"author":"贺铸","content":"莲叶初生南浦，两岸绿杨飞絮。向晚鲤鱼风，断送彩帆何处？凝伫，凝伫，楼外一江烟雨。","dynasty":"宋代","tags":"秋天，送别，离愁，相思","title":"忆仙姿·莲叶初生南浦"}
{"author":"贺铸","content":"冷香浮动。望处欲生胡蝶梦。晓日曈昽。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。","dynasty":"宋代","title":"减字木兰花·冷香浮动"}
{"author":"贺铸","content":"一叶忽惊秋。分付东流。殷勤为过白苹洲。洲上小楼帘半卷，应认归舟。回首恋朋游。迹去心留。歌尘萧散梦云收。惟有尊前曾见月，相伴人愁。","dynasty":"宋代","tags":"秋天，写景，怀人","title":"浪淘沙·一叶忽惊秋"}
{"author":"贺铸","content":"迅雨荡阑暑，层飚披滞云。澄川缭楚甸，新阳丽秋旻。物候岂不嘉，中怀怆离群。亲朋满城邑，系滞此江濆。及瓜信匪遥，遂作河梁分。何人具供帐，樽酒展殷勤。一聆雪儿歌，载凄游子魂。津鼓惊朝梦，□烟生夕曛。所悲紫兰缨，复染京洛尘。春风有归雁，报我相思文。","dynasty":"宋代","title":"罢官有期怀寄历阳朋好"}
{"author":"贺铸","content":"飘径梅英雪未融。芳菲消息到，杳梢红。隔年欢事水西东。凝思久，不语坐书空。回想夹城中。彩山箫鼓沸，绮罗丛。钿轮珠网玉花骢。香陌上，谁与斗春风。","dynasty":"宋代","title":"小重山"}
{"author":"贺铸","content":"未捲半帘霜，犹疑在庭月。倚树汲清泉，疏风猎华发。","dynasty":"宋代","title":"和陈传道秋日十咏其四秋晓"}
{"author":"贺铸","content":"钱侯官舍旁，走水来方塘。暑雨过初伏，斜阳生晚凉。风翻芡盘卷，万觜争低昂。犹疑秦鸡暴，擅此六国场。下榻延密客，开樽荐新尝。金刀剥老蚌，玉沙磨夜光。殷勤烦钉饾，未咀悲生肠。引领鄘卫西，百泉乃吾乡。水产富此物，数钱论斗量。朝餐取餍饱，无复炊黄梁。贪嗜比羊枣，况乎惟味良。十年去国仕，遇得才微芒。季鹰思蓴羹，拂衣谢齐王。我亦散浪者，未许斯人狂。长歌定行矣，千载会相望。","dynasty":"宋代","title":"食芡实作"}
{"author":"贺铸","content":"云弄轻阴谷雨乾。半垂油幕护残寒。化工著意呈新巧，剪刻朝霞饤露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。","dynasty":"宋代","title":"剪朝霞/鹧鸪天牡丹"}
{"author":"贺铸","content":"老眼春风两泪倾，繐帷樽俎异平生。可惊人与琴俱绝，但见肴曦酒复清。相合水边传美政，飞来峰下启佳城。翩翩五六奇男子，肯使高门坠厥声。","dynasty":"宋代","title":"曹永州哀词"}
{"author":"贺铸","content":"结茅百尺荒台，杖藜一径莓苔。谢绝鸡群老鹤，不应端为琴来。","dynasty":"宋代","title":"题画卷後六言二首之二鸣琴召鹤图"}
{"author":"贺铸","content":"归路尘埃嬾著鞭，北窗仰枕碧云天。柴桑此兴无人学，负尔清风七百年。","dynasty":"宋代","title":"自卫还徐憩永城王氏园"}
{"author":"贺铸","content":"昔人泯黄壤，陈迹变沧波。劫火洞然坏，无如嘉句何。","dynasty":"宋代","title":"和邠老郎官湖怀古五首"}
{"author":"贺铸","content":"楚泽初冬正穫田，孤鸿欲下却翻然。人烟隐约青山郭，云物离披小雪天。送别杯盘犹昨日，劳生鞍马遂穷年。故人多在金闺籍，谁念寸心如断弦。","dynasty":"宋代","title":"历阳姥矶"}
{"author":"贺铸","content":"悒悒复悒悒，愁眠成梦泣。薄暮落花天，高楼面风立。","dynasty":"宋代","title":"和同行潘生悒悒悠悠二首"}
{"author":"贺铸","content":"夜衔舟尾昼联樯，齐发都门到楚乡。我欲尘埃投衮衮，君方湖海去茫茫。伤心客路逢寒食，回首家园但夕阳。想见步兵应访问，仲容无复竹林狂。","dynasty":"宋代","title":"送潘景仁之官岭外兼寄桂林从叔"}
{"author":"贺铸","content":"周郎嗜茗饮，偶与吾好同。赠行发吾宝，紫璧琱云龙。此实太官物，分甘玉堂公。我曹百石史，藜菽每不充。诗人盍得尝，可以骄万锺。愿君间一歠，千里共清风。","dynasty":"宋代","title":"怀寄周元翁十首"}
{"author":"贺铸","content":"悠悠北山云，苒苒东门草。纷吾起故居，与尔即远道。巅崖博锱铢，得不偿所耗。寄语邻墙翁，岁晚从吾好。鲁酒味自薄，楚歌声更悲。曾无忘忧用，安事酒歌为。西风激商序，流芳迫衰迟。寄语邻墙客，兹非行乐时。","dynasty":"宋代","title":"和钱适德循寓怀二首"}
{"author":"贺铸","content":"不堪回首卧云乡。羁宦负清狂。年来镜湖风月，鱼鸟两相忘。秦塞险，楚山苍。更斜阳，画桥流水，曾见扁舟，几度刘郎。","dynasty":"宋代","title":"诉衷情（二之一）"}
{"author":"贺铸","content":"佩环声认腰肢软。风里麝熏知近远。此身常羡玉妆台，得见晓来梳画面。回廊几步通深院。一桁绣衣帘不卷。酒阑歌罢欲黄昏，肠断归巢双燕燕。","dynasty":"宋代","title":"木兰花"}
{"author":"贺铸","content":"黄蝶寻花日百回，荒庭多雨漫莓苔。老狂能似徽之辈，借宅犹应乞竹栽。","dynasty":"宋代","title":"追和杜仲观咏蝶"}
{"author":"贺铸","content":"锦鞯朱弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。","dynasty":"宋代","title":"摊破浣溪沙"}
{"author":"贺铸","content":"东山与物远，松竹荫茅茨。信有冥鸿志，难藏雾豹姿。会招安石起，何患德璋移。後日岩扉下，游人想履綦。","dynasty":"宋代","title":"寄题盱眙杜子师东山草堂"}
{"author":"贺铸","content":"刻雪裁冰物外人，强随肥马走京尘。未应无地栽桃李，江北江南一样春。","dynasty":"宋代","title":"送僧法印志因西游京师"}
{"author":"贺铸","content":"百痾沉顿弥两年，何图壮女死我先。失声忍号气窒咽，泪如绠縻汲九泉。呜呼尚敢尤诸天，托非其人死失所。父孱母嚣犹弃汝，吞辛咀楚申何许。萎荑殒英春不主，呜呼万古为冤土。","dynasty":"宋代","title":"亡女胜璋哀辞"}
{"author":"贺铸","content":"耿耿度中夜，浩歌谁与酬。屋头风罨岸，枕底浪澎舟。春物行飘忽，乡心久滞留。须明投吏部，一醉驿西楼。","dynasty":"宋代","title":"汴渠夜泊示毕绍彦祖"}
{"author":"贺铸","content":"桃叶园林风日好。曲径珍丛，处处闻啼鸟。翠珥金丸委芳草。袜罗尘动香裙扫。片帆乘风东流早。每话长安，引领犹西笑。离索年多故人少。江南有雁无书到。","dynasty":"宋代","title":"西笑吟"}
{"author":"贺铸","content":"日日春风楼上。不见石城双桨。鸳枕梦回时，烛泪屏山相向。流荡。流荡。门外白苹溪涨。","dynasty":"宋代","title":"忆仙姿/如梦令"}
{"author":"贺铸","content":"楚郊十月尚闻蝉，傍道黄华亦可怜。特上西山最高处，长安应在夕阳边。","dynasty":"宋代","title":"登如方山"}
{"author":"贺铸","content":"怒风狂雨信悠悠，收拾春华不少留。祗有柳绵吹未尽，墙阴落泊伴人愁。","dynasty":"宋代","title":"重赋京居暮春感兴"}
{"author":"贺铸","content":"□波飞□□□向。□□□、□□□□在会稽样。拥鼻微吟，捋须遐想。□□□□□□上。会须加数□□酿。□□□、□□□□涨。美满孤帆，轻便双桨。中分□□□□往。□□□□寄月波□□□拥鼻微吟，捋须遐想，吾自得□□见招，因采其语赋此词。","dynasty":"宋代","title":"□□□（七娘子）"}
{"author":"贺铸","content":"青青麰麦欲抽芒，浩荡东风晚更狂。微径断桥寻古寺，短篱高树隔横塘。开门未扫杨花雨，待晓先烧柏子香。底许暂忘行役倦，故人题字满长廊。","dynasty":"宋代","title":"宿芥塘佛祠"}
{"author":"贺铸","content":"翡翠楼高帘幕薄，温家小玉妆台。画眉难称怯人催。羞从面色起，娇逐语声来。门外木兰花艇子，垂杨风扫纤埃。平湖一镜绿萍开。缓歌轻调笑，薄暮采莲回。","dynasty":"宋代","title":"雁後归/临江仙"}
{"author":"贺铸","content":"驱马越飞涧，扬旌下回冈。欻见层浮图，高风振琅璫。重门壮且深，老柏森然行。佛子出延客，投鞭步长廊。中庭汲新泉，一饮生清凉。孤坐兴登览，危梯趋上方。萧萧荒竹林，檐外如环墙。樵牧断行径，龙蛇知所藏。山禽喜暄阳，啸侣何琅琅。子规特殷勤，使人怀故乡。引领落西北，暮色来苍茫。一官早见縻，微尚久未偿。明发复东去，斯游良不忘。","dynasty":"宋代","title":"宿法惠寺"}
{"author":"贺铸","content":"西来载病一扁舟，建业江山负胜游。杨柳经眠方自得，蒲帆临挂复迟留。长条似舞前溪曲，卷叶宜翻出塞愁。想见南朝旧人物，可怜能个样风流。","dynasty":"宋代","title":"秦淮官柳二首之二"}
{"author":"贺铸","content":"半解香绡扑粉肌。避风长下绛纱帷。碧琉璃水浸琼枝。不学寿阳窥晓镜，何烦京兆画新眉。可人风调最多宜。","dynasty":"宋代","title":"最多宜/浣溪沙其六"}
{"author":"贺铸","content":"流浪江湖跨两年，西风犹驻木兰船。可人方外二三子，与尔樽中十八仙。处士妄同公子议，麴生未减索郎贤。自怜衰病方轰饮，也在刘家幕下天。","dynasty":"宋代","title":"许永席上赋"}
{"author":"贺铸","content":"小院朱扉开一扇。内样新妆，镜里分明见。眉晕半深唇注浅。朵云冠子偏宜面。被掩芙蓉熏麝煎。帘影沈沈，只有双飞燕。心事向人犹勔腼。强来窗下寻针线。","dynasty":"宋代","title":"蝶恋花"}
{"author":"贺铸","content":"长铗长铗归来乎，十口想厌淮南鱼。游宦非图饱而已，浮生且问乐何如。定无佳客青樽酒，赖有古人黄卷书。我亦尘埃同病者，与君长愧白云居。","dynasty":"宋代","title":"招寇元弼兼呈白云庄张隐居"}
{"author":"贺铸","content":"晓渡南冈五里松，精庐未见已闻钟。门前拂地垂杨柳，扫净秋来过马踪。","dynasty":"宋代","title":"重游梵行院"}
{"author":"贺铸","content":"楼角初消一缕霞，淡黄杨柳暗栖鸦。玉人和月摘梅花。笑捻粉香归洞户，更垂帘幕护窗纱。东风寒似夜来些。","dynasty":"宋代","title":"浣溪沙"}
{"author":"贺铸","content":"芭蕉衬雨秋声动。罗窗恼破鸳鸯梦。愁倚□帘栊。灯花落地红。枕横衾浪拥。好夜无人共。莫道粉墙东。蓬山千万里。","dynasty":"宋代","title":"菩萨蛮（十一之九）"}
{"author":"贺铸","content":"何处偷谐心赏。促坐绮罗筵上。不记下楼时，醉□月侵书幌。怀想。怀想。清丽歌声妆样。","dynasty":"宋代","title":"忆仙姿/如梦令"}
{"author":"贺铸","content":"应龙昔此去，雷雨助腾伸。旧穴潜鲛蜃，风波横要津。","dynasty":"宋代","title":"江夏八咏其八龙穴渡"}
{"author":"贺铸","content":"蜀锦尘香生袜罗。小婆娑。个侬无赖动人多。是横波。楼角云开风卷幕，月侵河。纤纤持酒艳声歌。奈情何。","dynasty":"宋代","title":"艳声歌/添声杨柳枝"}
{"author":"贺铸","content":"晓朦胧。前溪百鸟啼匆匆。啼匆匆。凌波人去，拜月楼空。去年今日东门东。鲜妆辉映桃花红。桃花红。吹开吹落，一任东风。","dynasty":"宋代","title":"忆秦娥·晓朦胧"}
{"author":"贺铸","content":"不复怒飞声，朝鸡得擅鸣。婆娑犹有地，媚灶毕余生。","dynasty":"宋代","title":"和陈传道秋日十咏之十秋蝇"}
{"author":"贺铸","content":"老树久枯秃，俯临清路尘。曾无席地阴，庇暍及斯民。枭巢与狐穴，凶怪相凭亲。嗥啸属阴黑，惊摇旁近人。周环筑级坛，立社祠秋春。既享不材寿，滥当有土神。勿惑巫妇言，请挥樵者斤。犹疑终窃据，复作後来薪。","dynasty":"宋代","title":"老槐"}
{"author":"贺铸","content":"掌上香罗六寸弓。雍容胡旋一盘中。目成心许两匆匆。别夜可怜长共月。当时曾约换追风。草生金埒画堂空。","dynasty":"宋代","title":"换追风/浣溪沙"}
{"author":"贺铸","content":"晚泊扁舟一问津，依然节物思羁人。江山月照六朝梦，桃李风吹三月春。宅枕谢公墩下路，诗寻萧寺壁间尘。可须樽酒平生约，长望西州泪满巾。","dynasty":"宋代","title":"寓泊金陵寻王荆公陈迹"}
{"author":"贺铸","content":"露叶栖萤，风枝袅鹊。水堂离燕褰珠箔。一声横玉吹流云，厌厌凉月西南落。江际吴边，山侵楚角。兰桡明夜芳洲泊。殷勤留语采香人，清尊不负黄花约。","dynasty":"宋代","title":"芳洲泊（踏莎行）"}
{"author":"贺铸","content":"弭楫秦淮尾，登临殊兴回。难销蔬饭饱，更过草堂来。日转岩扉暝，风披蕙帐开。吾非海盐令，猿鸟莫相猜。","dynasty":"宋代","title":"锺山法云彦上人留中餐罢游草堂寺"}
{"author":"贺铸","content":"烟柳春梢蘸晕黄。井阑风绰小桃香。觉时帘幕又斜阳。望处定无千里眼，断来能有几回肠。少年禁取恁凄凉。","dynasty":"宋代","title":"减字浣溪沙（十五之四）"}
{"author":"贺铸","content":"鹦鹉陇下鸟，能语奇羽毛。罗罻巧相致，琱笼关鐍牢。长怀故园树，烟雨落空巢。万里迁泽国，舟舆□□劳。正平托物赋，健笔不停操。千载访陈躅，晴沙葭菼高。珍禽不复见，慨想若人豪。处士起河朔，英风拔时髦。文章俪坟诰，俛就犹诗骚。儿汝命杨孔，奴兵视刘曹。奸雄可奈此，束之投楚郊。忤俗竟非命，惜哉时不遭。非无择木智，天下方滔滔。遗干泯鱼腹，浮魂谁复招。近结屈平好，佩兰杂申椒。远慙子胥烈，怒气翻秋涛。空余春草碧，恨血满江皋。","dynasty":"宋代","title":"鹦鹉洲"}
{"author":"贺铸","content":"急雨收春，斜风约水。浮红涨绿鱼文起。年年游子惜余春，春归不解招游子。留恨城隅，关情纸尾。阑干长对西曛倚。鸳鸯俱是白头时，江南渭北三千里。","dynasty":"宋代","tags":"伤春，怀人","title":"惜余春·急雨收春"}
{"author":"贺铸","content":"千载君臣会，将图不世功。卷收天下福，偏厚右扶风。","dynasty":"宋代","title":"送王西枢出镇郑圃八首之一"}
{"author":"贺铸","content":"文成念韩痛，破产伺强奏。千金募健士，椎断属车尘。东去变名姓，浮游淮泗滨。忍耻奉遗履，得书何老人。十年风云会，赤帝资经纶。鸿门祸端结，一言即解纷。英彭既合纵，楚项提孤军。伟哉借箸谈，竖儒无复陈。分疆饵两将，来若从龙云。释怨俾侯印，谋销蛇豕群。定都天府国，推功归奉春。四老落吾术，拂巾辞隐沦。东朝羽翼就，楚调徒悲辛。出处能事毕，致君终乞身。岂眷万户封，仅与萧酇均。淮阴败晚节，顾亦非吾伦。愿访赤松子，逍遥云汉津。强饭示终殁，爽灵方上宾。严祠镇川湄，余泽及斯民。客子老将至，低回冗从臣。慙无应时策，肝膈空轮囷。可教固无类，慨然辄求伸。未应终万古，黄石独能神。","dynasty":"宋代","title":"留侯庙下作"}
{"author":"贺铸","content":"衮衮尘埃与愿违，可堪持酒送将归。壮心已服驽骀老，羁思常先鸿雁飞。十口无厌太仓粟，四邻分采故山薇。何时偃卧柴桑里，自讼渊明昨日非。","dynasty":"宋代","title":"临汴亭送客还马上作"}
{"author":"贺铸","content":"为问长安客，何人识要津。长持一马箠，浪走六街尘。城阙烟中晓，关河雪後春。故园桃李在，樽酒愿相亲。","dynasty":"宋代","title":"京居感兴"}
{"author":"贺铸","content":"流水苍山带廓。寻尘迹、宛然如昨。犹记黄花携手约。误重来，小庭花，空自落。不怨兰情薄。可怜许、彩云漂泊。紫燕西飞书漫托。碧城中，几青楼，垂画幕。","dynasty":"宋代","title":"念彩云（夜游宫）"}
{"author":"贺铸","content":"怒风狂雨信悠悠，收拾春华不少留。祗有柳绵吹未尽，墙阴落泊伴人愁。","dynasty":"宋代","title":"重赋京居暮春感兴"}
{"author":"贺铸","content":"为问溪头潮浅深，片帆长挂北归心。夜风吹雪晓尤怒，午日破云寒复阴。江淮行役殊未已，京洛朋游安事寻。何时稳坐饱麤饭，鼓腹东皋农父吟。","dynasty":"宋代","title":"檥舟当到港作"}
{"author":"贺铸","content":"斗立孤城日四围，贼奴曾未慑天威。风生虎帐豺声厉，尘犯龙颜鱼服归。首揭大航遗臭在，歌流乐府旧音非。当时不慕桓文举，草满中原胡马肥。","dynasty":"宋代","title":"芜湖王敦城下作"}
{"author":"贺铸","content":"何处偷谐心赏。促坐绮罗筵上。不记下楼时，醉□月侵书幌。怀想。怀想。清丽歌声妆样。","dynasty":"宋代","title":"忆仙姿/如梦令"}
{"author":"贺铸","content":"悒悒复悒悒，愁眠成梦泣。薄暮落花天，高楼面风立。","dynasty":"宋代","title":"和同行潘生悒悒悠悠二首"}
{"author":"贺铸","content":"中夏昔屯否，代邦天所开。鸿图属太武，不世英雄才。南洗洛阳血，西荡长安灰。毡车十万乘，略地驱风雷。一苇济长淮，筑宫瓜步隈。东邻拜牢饩，走使为婚媒。云旗即归路，览胜此悲徊。俯挥铁马鞭，顽石同陶坏。划成四大字，屹栗阴虹摧。沦精入崖壑，怒气羞蟠回。茫茫六百年，风雨生莓苔。伟迹寖销泯，威灵安在哉。生存贵无上，零落等尘埃。君为访古游，赋诗追七哀。人生谁不尔，莫负手中杯。","dynasty":"宋代","title":"和张谋父游石佛山观魏太武书"}
{"author":"贺铸","content":"巧翦合欢罗胜子，钗头春意翩翩。艳歌浅拜笑嫣然。愿郎宜此酒。行乐驻华年。未是文园多病客，幽襟凄断堪怜。旧游梦挂碧云边。人归落雁后，思发在花前。","dynasty":"宋代","title":"雁后归（临江仙人日席上作·三之一）"}
{"author":"贺铸","content":"旬浃走千里，尘埃如有缘。慙无季子印，可换洛阳田。广泽雁行去，荒山雨脚悬。长亭犹未见，疲马不胜鞭。","dynasty":"宋代","title":"暮投葛墟马上"}
{"author":"贺铸","content":"扰扰奔蹄与疾轮，九街寻胜作狂人。东风漫送朝来雨，可奈长安自古尘。","dynasty":"宋代","title":"京居暮春感兴二首之二"}
{"author":"贺铸","content":"东山未办终焉计，聊尔西来。花苑平台。倦客登临第几回。连延复道通驰道，十二门开。车马尘埃。怅望江南雪后梅。","dynasty":"宋代","title":"罗敷歌（丑奴儿）"}
{"author":"贺铸","content":"湖上兰舟暮发。扬州梦断灯明灭。想见琼花开似雪。帽檐香，玉纤纤，曾为折。渔管吹还咽。问何意、煎人愁绝。江北江南新念别。掩芳尊，与谁同，今夜月。","dynasty":"宋代","title":"新念别"}
{"author":"贺铸","content":"彼美吴姝唱，繁会阖闾邦。千坊万井、斜桥曲水小轩窗。缥缈关山台观。罗绮云烟相半。金石压掁撞。痴信东归虏，黑自死心降。范夫子，高标韵，秀眉庞。功成长往、有人同载世无双。物外聊从吾好。赖尔工颦妍笑。伴醉玉连缸。尽任扁舟路，风雨卷秋江。","dynasty":"宋代","title":"水调歌头"}
{"author":"贺铸","content":"弭楫想登临，闲云护日阴。青蒲泗水阔。古木汉祠深。应醉杯中物，谁闻泽畔吟。禅坊养奇客，轻别若为心。","dynasty":"宋代","title":"送陈传道摄官双沟"}
{"author":"贺铸","content":"绣幌闲眼晓。处处闻啼鸟。枕上无情，斜风横雨，落花多少。想灞桥、春色老于人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。","dynasty":"宋代","title":"连理枝"}
{"author":"贺铸","content":"吏役初无补，端令乐事妨。不知春遂去，但爱日何长。薄雨梅含核，温风麦擢芒。须容退食暇，一枕梦吾乡。","dynasty":"宋代","title":"早夏"}
{"author":"贺铸","content":"昨夜新霜满菊丛，起来何面对西风。白衣送酒无消息，赖有西邻张长公。","dynasty":"宋代","title":"九日答张谋父见招"}
{"author":"贺铸","content":"僧閤窗扉学画船，青荧灯火对床眠。北风带雪披檐竹，浑似潇湘夜泊天。","dynasty":"宋代","title":"同张汉求宿升中院西寮"}
{"author":"贺铸","content":"三山春水拍江流，六代余风扫地收。破国龙骧复安在，赋诗宣城难与酬。伤心远宦北宗老，满眼旧游南豫州。寄声好住数君子，一别相忘风马牛。","dynasty":"宋代","title":"晚泊三山怀古兼寄历阳明游"}
{"author":"贺铸","content":"文成念韩痛，破产伺强奏。千金募健士，椎断属车尘。东去变名姓，浮游淮泗滨。忍耻奉遗履，得书何老人。十年风云会，赤帝资经纶。鸿门祸端结，一言即解纷。英彭既合纵，楚项提孤军。伟哉借箸谈，竖儒无复陈。分疆饵两将，来若从龙云。释怨俾侯印，谋销蛇豕群。定都天府国，推功归奉春。四老落吾术，拂巾辞隐沦。东朝羽翼就，楚调徒悲辛。出处能事毕，致君终乞身。岂眷万户封，仅与萧酇均。淮阴败晚节，顾亦非吾伦。愿访赤松子，逍遥云汉津。强饭示终殁，爽灵方上宾。严祠镇川湄，余泽及斯民。客子老将至，低回冗从臣。慙无应时策，肝膈空轮囷。可教固无类，慨然辄求伸。未应终万古，黄石独能神。","dynasty":"宋代","title":"留侯庙下作"}
{"author":"贺铸","content":"胜游地。信东吴绝景饶佳丽。平湖底，见层岚，凉月下，闻清吹。人如秾李。泛襟袂、香润苹风起。喜凌波、素袜逢迎，领略当歌深意。鄂君被。双鸳绮。垂杨荫，夷犹画舲相舣。宝瑟弦调，明珠佩委。回首碧云千里。归鸿后、芳音谁寄。念怀县、青鬓今无几。枉分将、镜里华年，付与楼前流水。","dynasty":"宋代","title":"东吴乐（尉迟杯）"}
{"author":"贺铸","content":"昔年九日登临处，把酒梁王旧吹台。今年九日登临处，江上黄华殊未开。一川落日随朝下，万里西风送雁来。节物可惊人更老，宦情归计两悠哉。","dynasty":"宋代","title":"九日怀京都旧游"}
{"author":"贺铸","content":"少陵昔避地，幽栖凤皇川。始愿获其所，赋诗此终焉。睠彼美林麓，荫膏腴上田。阳坡饶垂珠，阴谷繁玉延。长鑱勤采劚，服食攀飞仙。兵祲夺和气，力耕无善年。林垧开冰雪，旬浃断庖烟。呜呼歌七章，暮节西南迁。环堵久芜没，斯亭名尚传。茂宰怆怀古，增崇殊过前。雕甍揭长帘，下容十客筵。嫩岚隔春丛，清竹鸣夏蝉。风月有高兴，写之武城弦。狂客属尪废，驽筋难强鞭。何暇远登览，但哦鲸海篇。尚苦八口累，依稀同曩贤。余龄寄幻境，未断东西绿。江淮米价平，一舸去悠然。幸此岁丰乐，浮游吾所便。异时访陈躅，复使後人怜。","dynasty":"宋代","title":"寄题栗亭县名嘉亭"}
{"author":"贺铸","content":"谢卫将军怜苦吟，袁临汝郎遭赏音。风流人物岂如昨，形胜江关留与今。控鲤直思淩浩渺，然犀何假照幽深。莫招捉月翰林老，屈曲尘间犹陆沉。","dynasty":"宋代","title":"晚泊东采石矶"}
{"author":"贺铸","content":"芳草裙腰一尺围。粉郎香润，轻洒蔷薇。为嫌风日下楼稀。杨柳青阴，深闭朱扉。枉是尊前调玉徽。彩鸾何事逐鸡飞。楚台赋客莫相违。留住行云，好待郎归。","dynasty":"宋代","title":"摊破木兰花（二之二）"}
{"author":"贺铸","content":"近砌掷鸣签，长檐悬素绠。湿翅暝鸦归，高梧落寒井。","dynasty":"宋代","title":"和陈传道秋日十咏之一秋雨"}
{"author":"贺铸","content":"扬舲瓜步背瓜洲，底处孤亭是玉钓。蜡烛有心啼别夜，布帆无恙到南州。黄华嘉节与何事，白发故人分取愁。赖有沧江知客恨，长年西北望京流。","dynasty":"宋代","title":"九日寄维扬刘明仲"}
{"author":"贺铸","content":"长铗长铗归来乎，十口想厌淮南鱼。游宦非图饱而已，浮生且问乐何如。定无佳客青樽酒，赖有古人黄卷书。我亦尘埃同病者，与君长愧白云居。","dynasty":"宋代","title":"招寇元弼兼呈白云庄张隐居"}
{"author":"贺铸","content":"袭人风露觉秋初，临水高楼更雨余。天幕鲜明河影淡，行云流月两徐徐。","dynasty":"宋代","title":"秋风登城楼"}
{"author":"贺铸","content":"闲爱孤云静爱僧。得良朋。清时有味是无能。矫聋丞。况复早年豪纵过，病婴仍。如今痴钝似寒蝇。醉懵腾。","dynasty":"宋代","title":"爱孤云"}
{"author":"贺铸","content":"挑菜踏青都过却。杨柳风轻，摆动秋千索。啼鸟自惊花自落。有人同在真珠箔。淡净衣裳妆□薄。闲凭银筝，睡鬓慵梳掠。试问为谁添瘦弱。娇羞只把眉颦著。","dynasty":"宋代","title":"凤栖梧"}
{"author":"贺铸","content":"湖外西风吹雨丝，半随杨柳拂涟漪。女郎偷折藕花去，沙上鸳鸯睡不知。","dynasty":"宋代","title":"李氏池上"}
{"author":"贺铸","content":"楼外屏山秀。凭阑新梦后。归云何许误心期，候候候。到陇梅花，渡江桃叶，断魂招手。楚制汗衫旧。啼妆曾枕袖。东阳咏罢不胜情，瘦瘦瘦。隋岸伤离，渭城怀远，一枝烟柳。","dynasty":"宋代","title":"醉春风"}
{"author":"贺铸","content":"白云蒙山头，清川山下流。芳洲采香女，薄暮漾归丹。并蒂双荷叶，逢迎一障羞。持情不得语，大妇在高楼。","dynasty":"宋代","title":"和潘豳老汉上属目"}
{"author":"贺铸","content":"天涯晚岁客无欢，拥鼻微吟行路难。三楚浮程波淼淼，五陵归梦雪漫漫。兔园授简心犹壮，剡曲拏舟兴久阑。病骨支离仍禁酒，渔蓑重缉待春寒。","dynasty":"宋代","title":"高邮舟居对雪"}
{"author":"贺铸","content":"鼓动城头啼暮鸦。过云时送雨些些。嫩凉如水透窗纱。弄影西厢侵户月，分香东畔拂墙花。此时相望抵天涯。","dynasty":"宋代","title":"减字浣溪沙（十五之三）"}
{"author":"贺铸","content":"带沙畎亩几经淤，半死黄桑绕故墟。未必邻封政如虎，自甘十室九为鱼。","dynasty":"宋代","title":"过澶魏被水民居二首之一"}
{"author":"贺铸","content":"青袍少年子，独出青门游。逢人少青眼，凝笑望青楼。窗中青蛾女，正为青春愁。心事属青鸟，青骢能少留。","dynasty":"宋代","title":"和杜仲观青字诗二首之一丙寅四月京师赋"}
{"author":"贺铸","content":"晚雪漫漫没兔罝，满杯豆粥饷邻家。夜长少妇无舂织，一点青灯伴缉麻。","dynasty":"宋代","title":"和崔若拙四时田家词四首之四"}
{"author":"贺铸","content":"杨柳东风尽日吹，柔条应自不禁持。都门三月伤心地，强半青青赠别离。","dynasty":"宋代","title":"杨柳枝词二首之二"}
{"author":"贺铸","content":"丽景门头初月明，清川灯火两桥横。一舟若许东南去，何啻西风羽翼生。","dynasty":"宋代","title":"春夜对月"}
{"author":"贺铸","content":"群玉轩中迹已陈。江南重喜见，广陵春。纤秾合度好腰身。歌水调，清啭□□□。团扇掩樱唇。七双胡蝶子，表□□。□□□复旧东邻。风月夜，怜取眼前人。","dynasty":"宋代","title":"群玉轩（同前）"}
{"author":"贺铸","content":"留征辔，送离杯。羞泪下，捻青梅。低声问道几时回。秦筝雁促，此夜为谁排。君去也，远蓬莱。千里地，信音乖。相思成病底情怀。和烦恼，寻个便，送将来。","dynasty":"宋代","title":"芳草渡"}
{"author":"贺铸","content":"何处最难忘。方豪健，放乐五云乡。彩笔赋诗，禁池芳草，香鞯调马，辇路垂杨。绮筵上，扇偎歌黛浅，汗浥舞罗香。兰烛伴归，绣轮同载，闭花别馆，隔水深坊。零落少年场。琴心漫流怨，带眼偷长。无奈占床燕月，侵鬓吴霜。念北里音尘，鱼封永断。便桥烟雨，鹤表相望。好在后庭桃李，应记刘郎。","dynasty":"宋代","title":"风流子"}
{"author":"贺铸","content":"不堪回首卧云乡。羁宦负清狂。年来镜湖风月，鱼鸟两相忘。秦塞险，楚山苍。更斜阳，画桥流水，曾见扁舟，几度刘郎。","dynasty":"宋代","title":"诉衷情（二之一）"}
{"author":"贺铸","content":"几许伤春春复暮。杨柳清阴，偏碍游丝度。天际小山桃叶步。白头花满湔裙处。竟日微吟长短句。帘影灯昏，心寄胡琴语。数点雨声风约住。朦胧淡月云来去。","dynasty":"宋代","tags":"爱情，相思，伤怀","title":"蝶恋花·几许伤春春复暮"}
{"author":"贺铸","content":"排办张灯春事早。十二都门。物色宜新晓。金犊车轻玉骢小。拂头杨柳穿驰道。莼羹鲈鲙非吾好。去国讴吟，半落江南调。满眼青山恨西照。长安不见令人老。","dynasty":"宋代","title":"望长安"}
{"author":"贺铸","content":"芳草青门路。还拂京尘东去。回想当年离绪。送君南浦。愁几许。尊酒流连薄暮。帘卷津楼风雨。凭阑语。草草蘅皋赋。分首惊鸿不驻。灯火虹桥，难寻弄波微步。漫凝伫。莫怨无情流水，明月扁舟何处。","dynasty":"宋代","title":"下水船"}
{"author":"贺铸","content":"小院朱扉开一扇。内样新妆，镜里分明见。眉晕半深唇注浅。朵云冠子偏宜面。被掩芙蓉熏麝煎。帘影沈沈，只有双飞燕。心事向人犹勔腼。强来窗下寻针线。","dynasty":"宋代","title":"蝶恋花"}
{"author":"贺铸","content":"乔家深闭郁金堂。朝镜事梅妆。云鬟翠钿浮动，微步拥钗梁。情尚秘，色犹庄。递瞻相。弄丝调管，时误新声，翻试周郎。","dynasty":"宋代","title":"试周郎（诉衷情）"}
{"author":"贺铸","content":"冷香浮动。望处欲生胡蝶梦。晓日曈昽。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。","dynasty":"宋代","title":"减字木兰花"}
{"author":"贺铸","content":"牛诸天门险，限南北七豪雄占。清雾敛，与闲人登览。待月上潮平波滟滟。塞管轻软新阿滥。风满槛，历历数西州更点。","dynasty":"宋代","title":"天门谣"}
{"author":"贺铸","content":"玉立佳人，韵不减、吴苏小。赋深情、华年韵妙。叠鼓新歌，最能作、江南调。缥缈。似阳台。娇云弄晓。有客临风，梦后拟、池塘草。竟装怀、□愁多少。绿绮芳尊，映花月、东山道。正要。个卿卿、嫣然一笑。","dynasty":"宋代","title":"惜奴娇"}
{"author":"贺铸","content":"吾家季真登大蓬，我为斗筲来宝丰。公乎时以监呼我，自笑名同实不同。樽酒相望今夜月，鲈鱼又负一秋风。少须婚嫁怱怱毕，会买扁舟下浙东。","dynasty":"宋代","title":"答陈传道"}
{"author":"贺铸","content":"绣罗垂，花蜡换。问夜何其将半。侵舃履，促杯盘。留欢不作难。令随阄，歌应弹。舞按霓裳前段。翻翠袖，怯春寒。玉阑风牡丹。","dynasty":"宋代","title":"翻翠袖"}
{"author":"贺铸","content":"倒障开窗面曲池，尘襟初喜豁然披。清风殊不去人远，明月端能与我期。鼓吹青蛙聊自喜，歌讴白鸟渐相欺。纷纷利害朝昏出，闭目忘言是住持。","dynasty":"宋代","title":"题海陵寓舍四首之三"}
{"author":"贺铸","content":"露叶栖萤，风枝袅鹊。水堂离燕褰珠箔。一声横玉吹流云，厌厌凉月西南落。江际吴边，山侵楚角。兰桡明夜芳洲泊。殷勤留语采香人，清尊不负黄花约。","dynasty":"宋代","title":"芳洲泊（踏莎行）"}
{"author":"贺铸","content":"彩山涌起翠楼空。箫鼓沸春风。桂娥唤回清昼，夹路宝芙蓉。长步障，小纱笼。偶相逢。艳妆宜笑，隐语传情，半醉醒中。","dynasty":"宋代","title":"偶相逢"}
{"author":"贺铸","content":"麝熏微度绣芙容。翠衾重。画堂空。前夜偷期，相见却匆匆。心事两知何处问，依约是，梦中逢。坐疑行听竹窗风。出帘栊。杳无踪。已过黄昏，才动寺楼钟。暮雨不来春又去，花满地，月朦胧。","dynasty":"宋代","title":"江城子"}
{"author":"贺铸","content":"旧年问米欲东流，先赋新诗寄石头。赤鯶久沉江上信，杂悬误落海边州。想君道眼遥相识，顾我官身可自由。香火因缘知有在，草庵蔬粥不他求。","dynasty":"宋代","title":"寄金陵和上人"}
{"author":"贺铸","content":"枕上阊门五报更。蜡灯香灺冷，恨天明。青苹风转彩帆轻。樯头燕，多谢伴人行。临镜想倾城。两尖愁黛浅，泪波横。艳歌重记遣离情。缠绵处，翻是断肠声。","dynasty":"宋代","title":"小重山（四之三）"}
{"author":"贺铸","content":"公舍踞阴溝，维蚊得所在。朝昕减志迹，曛暮相期会。挟是党与繁，岂资躯力大。饥心过狼贪，毒喙甚蜂蛰。侜张巧中人，勇悍将何奈。贫无绡葛裯，拙计燃萧艾。徒自取熏蒸，举家更嚏咳。烟销尚鼓箑，夜久禦益懈。坦腹恣交攻，烦养如搔疥。神疲复萝悸，少不容清快。如何造物工，种此生民害。安得长风驱，投诸四荒外。断之严霜诛，併命不可贷。丑类偿一遗，馀孽行当再。","dynasty":"宋代","title":"诅蚊"}
{"author":"贺铸","content":"积潦际危堞，登临西照中。苔衣罥白羽，槐荫悬青虫。不浅胡床兴，无多团扇功。目穷犹起羡，演漾一渔篷。","dynasty":"宋代","title":"快哉亭朝暮寓目二首之二"}
{"author":"贺铸","content":"自昔有宇宙，便应有此山。如我与君者，几辈来跻攀。声迹两磨灭，寥寥千古间。短生一浮沤，妄比金石顽。五福人所愿，九龄神所悭。著身名利场，宠辱如循环。不见倦飞鸟，翻然亦知还。酒阑解袂去，老矣遂投闲。","dynasty":"宋代","title":"黄山席上别当涂僚友"}
{"author":"贺铸","content":"不见会之久，每思诗酒豪。扁舟由甬上，乘兴可须招。","dynasty":"宋代","title":"怀寄彭城朋好十首之七王十三"}
{"author":"贺铸","content":"昔也官彭城，日与君子亲。俱游大梁下，不见辄兼旬。衣食牵迫人，汗走长街尘。相逢立马语，愁面如含辛。朝来忽叩门，颇惊黄绶新。告我即东下，得官淮泗滨。方语病中暍，药物苦殚贫。故人复舍去，此怀难重陈。想见经旧庐，节候属萧辰。朝寻张翁墅，暮投寇叔邻。二子亦吾好，尺书坐因循。交情定相访，为话正迷津。","dynasty":"宋代","title":"送陈传道之官下邳"}
{"author":"贺铸","content":"斗酒才供泪，扁舟只载愁。画桥青柳小朱楼。犹记出城车马、为迟留。有恨花空委，无情水自流。河阳新鬓尽禁秋。萧散楚云巫雨、此生休。","dynasty":"宋代","title":"南柯子（别恨）"}
{"author":"贺铸","content":"昔年杖舄几相从，同遇弥天汉上翁。早恨扬舲南浦别，俄惊扫地北山空。壮心脱落浮云外，病骨枝梧梦境中。赖有西岩旧桃李，异时应许共春风。","dynasty":"宋代","title":"赠僧彦"}
{"author":"贺铸","content":"夹岸雪初消，青青见麦苗。传声汶阳客，已解木兰桡。春水生张泽，春风动乐郊。良游知不负，回首念无聊。","dynasty":"宋代","title":"重送"}
{"author":"贺铸","content":"锦鞯朱弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。","dynasty":"宋代","title":"摊破浣溪沙"}
{"author":"贺铸","content":"周郎走王都，马足尘翻波。贺老宦江夏，无人惊雀罗。出处躁静间，奈此贫病何。平生解指誓，晚境忽婆娑。迫死不得休，前言食已多。尚敢厌闲冷，欻为赴火蛾。","dynasty":"宋代","title":"怀寄周元翁十首之"}
{"author":"贺铸","content":"津头落帆鼓，薄暮尚蓬冬。疑是秦淮口，扁舟醉梦中。不堪隋岸北，尘土一鞭风。传语端能否，伯劳飞自东。","dynasty":"宋代","title":"广津门东马上"}
{"author":"贺铸","content":"宋邻东畔。明月关深院。玉指金徽调旧怨。楚客归心欲断。城隅芳草初春。佳期重约临分。丽句漫题双带，也愁系住行云。","dynasty":"宋代","title":"清平乐（三之二）"}
{"author":"贺铸","content":"翡翠楼高帘幕薄，温家小玉妆台。画眉难称怯人催。羞从面色起，娇逐语声来。门外木兰花艇子，垂杨风扫纤埃。平湖一镜绿萍开。缓歌轻调笑，薄暮采莲回。","dynasty":"宋代","title":"念彩云/夜游宫其三采莲回"}
{"author":"贺铸","content":"古刹荒凉昼掩门，鸣鸡吠犬接西村。窗间自记曾归梦，楼外谁招欲断魂。漫赋新诗题琬琰，少逢佳客佩兰荪。更堪愁肺经春病，负尔商歌酒一樽。","dynasty":"宋代","title":"冠氏寺居书怀"}
{"author":"贺铸","content":"梦云萧散，帘卷画堂晓。残熏尽烛隐映，绮席金壶倒。尘送行鞭袅袅。醉指长安道。波平天渺。兰舟欲上。回首离愁满芳草。已恨归期不早。枉负狂年少。无奈风月多情，此去应相笑。心记新声缥缈。翻是相思调。明年春杪。宛溪杨柳，依旧青青为谁好。","dynasty":"宋代","title":"宛溪柳（六么令）"}
{"author":"贺铸","content":"莲叶初生南浦，两岸绿杨飞絮。向晚鲤鱼风，断送彩帆何处？凝伫，凝伫，楼外一江烟雨。","dynasty":"宋代","tags":"秋天，送别，离愁，相思","title":"忆仙姿·莲叶初生南浦"}
{"author":"贺铸","content":"怀彼美。愁与泪。分占眉丛眼尾。求好梦、闲拥鸳鸯绮。恨啼乌、唤人起。目断清淮楼上，心寄长洲坊里。迢迢地。七百三十里。几重山，几重水。","dynasty":"宋代","title":"品令"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"三户睢盱竟破秦，君王武略世称神。途穷一夜无遗恨，挈首殷勤予故人。","dynasty":"宋代","title":"题项羽庙三首之三"}
{"author":"贺铸","content":"十亩荒池涨绿萍，南风不见芰荷生。隔窗赖有芭蕉叶，未负潇湘夜雨声。","dynasty":"宋代","title":"题芭蕉叶"}
{"author":"贺铸","content":"胜概今犹昨，层楼栖燕雀。但闻歌竹枝，不见乘黄鹤。","dynasty":"宋代","title":"变竹枝词九首其七"}
{"author":"贺铸","content":"楚乡新岁。不放残寒退。月晓桂娥闲，弄珠英、因风委坠。清淮铺练，十二玉峰前，上帘栊，招佳丽。置酒成高会。江南芳信，目断何人寄。应占镜边春，想晨妆、膏浓压翠。此时乘兴，半道忍回桡，五云溪，门深闭。璧月长相对。","dynasty":"宋代","title":"弄珠英（蓦山溪）"}
{"author":"贺铸","content":"流水长烟何缥缈。诘□□□，□逗渔舟小。夹岸桃花烂□□。□□□□□□□。萧闲村落田畴好。避地移家，□□□□□。□□殷勤送归棹。闲边勿为他人道。","dynasty":"宋代","title":"桃源行（凤栖梧三首）"}
{"author":"贺铸","content":"齐室生武贤，兰陵乃颇牧。析瓜飨虎士，餍饫比粱肉。金墉免胄战，破阵何神速。乐府有遗声，当歌凯旋曲。盘宗既不寿，霸祚宜尔促。十代六百年，人间换陵谷。荒途接幽垅，谁复禁樵牧。窆石半欹摧，钩锄断鳌足。苍苔蚀瑑刻，仰睇眩尘目。操翰无愧辞，千言不为辱。流湍啮马鬣，客土日危蹙。霪潦并年间，弥漫即川陆。昔多万两送，今无一抔筑。人生妄区别，共尽同草木。何待雍门弹，令君泪盈匊。","dynasty":"宋代","title":"题兰陵王碑阴"}
{"author":"贺铸","content":"六国扰。三秦埽。初谓商山遗四老。驰单车。致缄书。裂荷焚芰，接武曳长裾。高阳真得杯中趣。身到醉乡安稳处。生忘形。死忘名。二豪侍侧，刘伶初未醒。","dynasty":"宋代","title":"小梅花二首其二将进酒"}
{"author":"贺铸","content":"南京一登眺，朔雁正来宾。好去长淮北，殷勤访故人。","dynasty":"宋代","title":"怀寄寇元弼王文举十首之四登飞鸿亭"}
{"author":"贺铸","content":"昔年室迩叹人遐，少日相逢别日赊。聊寄归心天北雁，会乘高兴斗边槎。雷惊白昼龙蛇起，风荡青春草木华。谁念渠伊独憔悴，岂容平世赋怀沙。","dynasty":"宋代","title":"酬别曾忱"}
{"author":"贺铸","content":"江势东南陡折回，两山屹立地维开。颠风裂石轰雷下，骇浪澎舟卷雪来。扪虱王孙初睥睨，饱鱼乌鬼但毰毸。物情岂识忘形乐，啸倚樯干独快哉。","dynasty":"宋代","title":"晚泊小孤山作"}
{"author":"贺铸","content":"经雨清蝉得意鸣，征尘见处见归程。病来把酒不知厌，梦後倚楼无限情。鸦带斜阳投古刹，草将野色入荒城。故园又负黄昏约，但觉秋风发上生。","dynasty":"宋代","title":"病后登快哉亭"}
{"author":"贺铸","content":"晓朦胧。前溪百鸟啼匆匆。啼匆匆。凌波人去，拜月楼空。去年今日东门东。鲜妆辉映桃花红。桃花红。吹开吹落，一任东风。","dynasty":"宋代","title":"忆秦娥（三之一）"}
{"author":"贺铸","content":"麝煤新剂黝而坚，谁谓奚生法不传。信是文房希代宝，益知公子过人贤。蔡中郎老喜飞白，扬执戟穷耽草玄。雅意肯要琼玖报，十丸聊以助吾颠。","dynasty":"宋代","title":"酬宗室令率惠墨"}
{"author":"贺铸","content":"鹦鹉陇下鸟，能语奇羽毛。罗罻巧相致，琱笼关鐍牢。长怀故园树，烟雨落空巢。万里迁泽国，舟舆□□劳。正平托物赋，健笔不停操。千载访陈躅，晴沙葭菼高。珍禽不复见，慨想若人豪。处士起河朔，英风拔时髦。文章俪坟诰，俛就犹诗骚。儿汝命杨孔，奴兵视刘曹。奸雄可奈此，束之投楚郊。忤俗竟非命，惜哉时不遭。非无择木智，天下方滔滔。遗干泯鱼腹，浮魂谁复招。近结屈平好，佩兰杂申椒。远慙子胥烈，怒气翻秋涛。空余春草碧，恨血满江皋。","dynasty":"宋代","title":"鹦鹉洲"}
{"author":"贺铸","content":"西郭园林，远尘烦，门临绿杨堤路。画□簟长，水馆帘空，竟日素襟销暑。小湾红芰清香里，深隐映、风标鸳鸯。指□□，相将故故，背人飞去。翻念多情自苦。当置酒徵歌，梦云难驻。醉眼渐迷，花拂墙低，误认宋邻偷顾。彩阑倚遍平桥晚，空相望、凌波仙步。断魂处，黄昏翠荷□雨。","dynasty":"宋代","title":"花心动"}
{"author":"贺铸","content":"西郭天泉里，依依得旧游。绮罗红芰晓，丝管万蝉秋。柳碍秋千陌，萍枕祓褉舟。华年勿复道，谁为驻东流。","dynasty":"宋代","title":"西城有怀旧游"}
{"author":"贺铸","content":"怊怅离亭断彩襟。碧云明月两关心。几行书尾情何限，一尺裙腰瘦不禁。遥夜半，曲房深。有时昵语话如今。侵窗冷雨灯生晕，泪湿罗笺楚调吟。","dynasty":"宋代","title":"思越人"}
{"author":"贺铸","content":"西风吹晚雨，饥雀噪寒丛。文举对谈客，坐慙觞豆空。咄嗟宦游子，贫病略相同。斗俸折腰得，醉钱常不供。君看北里儿，高堂燕歌钟。虽夸酒无算，饱德何由丰。吾岂乞墦者，不为妻妾容。永怀冰蘖操，未媿屠酤雄。","dynasty":"宋代","title":"过鼌掾端智"}
{"author":"贺铸","content":"狂吟醉约昔悠悠，衰病方谐散浪游。蔬粥满杯供我饱，兰舟系岸判君留。尘埃古刹寻遗篆，香火严祠谒故侯。晚具不须烹赤鲤，聊凭别後作书邮。","dynasty":"宋代","title":"舟次淮阴呈邑令田望"}
{"author":"贺铸","content":"未闻东观奏书成，俄见西南万里行。从坐何关李都尉，补亡犹待褚先生。心悬黄犬沈来耗，耳惯青驹祗旧鸣。时节私庭差自慰，凤将雏去雁随兄。","dynasty":"宋代","title":"有僧自峡中来持黄黔州手制茶兼能道其动静与"}
{"author":"贺铸","content":"东风掠地百草青，颠毛余几今星星。长年婴疾断还往，无处避愁徒醉醒。联马寻芳狭斜道，衔舟待月沧浪亭。遥输此兴二公子，涨海未应沈一萍。","dynasty":"宋代","title":"寄李赵二友生"}
{"author":"贺铸","content":"舟路江淮永，岁寒冰雪深。戍期良敦迫，王畿方滞淫。疲筋苦跧卧，行药长川阴。云物接平陆，不见西飞禽。风从城阙来，如闻钟漏音。昕霁更东迈，区区子牟心。","dynasty":"宋代","title":"东畿舟居阻雪怀寄二三知旧三首之一"}
{"author":"贺铸","content":"逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。望新月、为谁双拜。细语人不闻，微风动、罗裙带。","dynasty":"宋代","title":"攀鞍态（同前）"}
{"author":"贺铸","content":"游宦差池太半生，君方倥偬我伶俜。官衔转落百僚底，衫色浑偷两鬓青。张掾官曹抛胜日，向平家事汩余龄。相逢一段盂城梦，明发扁舟是浪萍。","dynasty":"宋代","title":"留别王景通二首之二"}
{"author":"贺铸","content":"园林幂翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝瑟高张。南薰难销幽恨，金徽上，殷勤彩凤求凰。便许卷收行雨，不恋高唐。东山胜游在眼，待纫兰、撷菊相将。双栖安隐，五云溪是故乡。","dynasty":"宋代","title":"凤求凰"}
{"author":"贺铸","content":"离离赤枣墙东林，开窗下榻依墙阴。杖藜相顾赖之子，隐几忘言知我心。晚契初逢一东野，清诗屡掷双南金。官身为米自南北，世路亡羊无古今。梦泽草荒孤驿远，洞庭雨入沧江深。相思何以祝高韵，桂树秋风吟玉琴。","dynasty":"宋代","title":"得周元翁蕲春道中书"}
{"author":"贺铸","content":"鬼蛾来翩翩，慕此堂上烛。附炎竟何功，自取焚如酷。感彼万动微，保生在无欲。不见青林蝉，饮风聊自足。","dynasty":"宋代","title":"烛蛾"}
{"author":"贺铸","content":"何准第五不足称，黄童无双非自名。卑栖鸾凤安初仕，葆练龙虎希长生。明月高吟紫芝曲，红尘先老白云兄。莫辞一力走三舍，遽未能来频寄声。","dynasty":"宋代","title":"寄兴化黄主簿杞"}
{"author":"贺铸","content":"之子贯东牟，青衫试宦游。颠非小贺比，爽自阿戎流。未即芸香拜，俄先瓜戍秋。孤蓬别夜思，霜月满沧洲。","dynasty":"宋代","title":"留别王掾元胥"}
{"author":"贺铸","content":"君希谢太傅，筑室卧东山。应携玉人去，为问何时还。扁舟欲之东，霜落江潮悭。难从京口渡，且转广陵湾。与君合复离，悦若愁梦间。婴疾再寒暑，医师怜我顽。颓龄未遽尽，解组誓投闲。幽岩有芳桂，晚岁约同攀。","dynasty":"宋代","title":"酬别盱眙杜舆"}
{"author":"贺铸","content":"西郭园林，远尘烦，门临绿杨堤路。画□簟长，水馆帘空，竟日素襟销暑。小湾红芰清香里，深隐映、风标鸳鸯。指□□，相将故故，背人飞去。翻念多情自苦。当置酒徵歌，梦云难驻。醉眼渐迷，花拂墙低，误认宋邻偷顾。彩阑倚遍平桥晚，空相望、凌波仙步。断魂处，黄昏翠荷□雨。","dynasty":"宋代","title":"花心动"}
{"author":"贺铸","content":"风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。","dynasty":"宋代","title":"愁风月/生查子"}
{"author":"贺铸","content":"南园清夜。临水朱阑垂柳下。从坐莲花。潋滟觥船泛露华。酒阑歌罢。双□前愁东去也。回想人家。芳草平桥一径斜。","dynasty":"宋代","title":"减字木兰花（四之三）"}
{"author":"贺铸","content":"帷幄参神算，边尘万里清。西藩聊偃息，犹是一长城。","dynasty":"宋代","title":"送王西枢出镇郑圃八首之二"}
{"author":"贺铸","content":"烛冷尘消过上元，晴明风日柳初繁。偷闲偶到西城陌，喜见青山似故园。","dynasty":"宋代","title":"西城马上"}
{"author":"贺铸","content":"亭际高枞满百围，不无山鬼此焉依。咿呦为话当年事，曾见将军佩印归。","dynasty":"宋代","title":"留题左顾亭二首之二"}
{"author":"贺铸","content":"驾马出北门，徒御何迟迟。日气方汹涌，霜阴亦纷披。役夫前驱行，少妇痛不随。分携仰天哭，声尽有余悲。虽非远行迈，要之为别离。顾我岂无家，从公难遂私。且怀二三友，缺此文酒期。临分各有赠，婉思见乎词。吟讽一回首，烟林失城池。相思肯相过，斗黍为君炊。","dynasty":"宋代","title":"部兵之秋丘道中怀寄彭城社友"}
{"author":"贺铸","content":"流连狂乐恨景短。奈夕阳送晚。醉未成欢，醒来愁满眼。东阳销瘦带展。望日下、旧游天远。泪洒春风，春风谁复管。","dynasty":"宋代","title":"东阳叹"}
{"author":"贺铸","content":"□波飞□□□向。□□□、□□□□在会稽样。拥鼻微吟，捋须遐想。□□□□□□上。会须加数□□酿。□□□、□□□□涨。美满孤帆，轻便双桨。中分□□□□往。□□□□寄月波□□□拥鼻微吟，捋须遐想，吾自得□□见招，因采其语赋此词。","dynasty":"宋代","title":"□□□（七娘子）"}
{"author":"贺铸","content":"逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。望新月、为谁双拜。细语人不闻，微风动、罗裙带。","dynasty":"宋代","title":"攀鞍态（同前）"}
{"author":"贺铸","content":"宜秋门外养鹰坊，好草陂头射雉场。油幕毡庐张野饮，锦袍貂帽结戎装。兴阑落日黄尘断，梦後西风白发长。谁念江湖独流寓，此情难话与渔郎。","dynasty":"宋代","title":"与张历阳追怀从禽之乐因赋"}
{"author":"贺铸","content":"青青麰麦欲抽芒，浩荡东风晚更狂。微径断桥寻古寺，短篱高树隔横塘。开门未扫杨花雨，待晓先烧柏子香。底许暂忘行役倦，故人题字满长廊。","dynasty":"宋代","title":"宿芥塘佛祠"}
{"author":"贺铸","content":"凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)","dynasty":"宋代","tags":"宋词三百首，婉约，春天，写景，爱情，相思","title":"青玉案·凌波不过横塘路"}
{"author":"贺铸","content":"百痾沉顿弥两年，何图壮女死我先。失声忍号气窒咽，泪如绠縻汲九泉。呜呼尚敢尤诸天，托非其人死失所。父孱母嚣犹弃汝，吞辛咀楚申何许。萎荑殒英春不主，呜呼万古为冤土。","dynasty":"宋代","title":"亡女胜璋哀辞"}
{"author":"贺铸","content":"近砌掷鸣签，长檐悬素绠。湿翅暝鸦归，高梧落寒井。","dynasty":"宋代","title":"和陈传道秋日十咏之一秋雨"}
{"author":"贺铸","content":"□波飞□□□向。□□□、□□□□在会稽样。拥鼻微吟，捋须遐想。□□□□□□上。会须加数□□酿。□□□、□□□□涨。美满孤帆，轻便双桨。中分□□□□往。□□□□寄月波□□□拥鼻微吟，捋须遐想，吾自得□□见招，因采其语赋此词。","dynasty":"宋代","title":"□□□（七娘子）"}
{"author":"贺铸","content":"逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。望新月、为谁双拜。细语人不闻，微风动、罗裙带。","dynasty":"宋代","title":"攀鞍态（同前）"}
{"author":"贺铸","content":"白云蒙山头，清川山下流。芳洲采香女，薄暮漾归丹。并蒂双荷叶，逢迎一障羞。持情不得语，大妇在高楼。","dynasty":"宋代","title":"和潘豳老汉上属目"}
{"author":"贺铸","content":"汎汎青翰舟，亭亭黄鹤楼。江山信清洒，人物想风流。美酒遣归思，新诗题旧游。有鱼知不食，端作置书邮。","dynasty":"宋代","title":"送左禹赴江夏尉"}
{"author":"贺铸","content":"风紧云轻欲变秋。雨初收。江城水路漫悠悠。带汀洲。正是客心孤迥处，转归舟。谁家红袖倚津楼。替人愁。","dynasty":"宋代","title":"替人愁"}
{"author":"贺铸","content":"团扇单衣杨柳陌。花似春风□无迹。赖白玉香奁供粉泽。借秀色。添春色。借秀色。添春色。云幕华灯张绮席。半醉客。留醒客。半醉客。留醒客。渐促膝倾鬟琴差拍。问此夕。知何夕。问此夕。知何夕。","dynasty":"宋代","title":"琴调相思引"}
{"author":"贺铸","content":"缚虎手，悬河口，车如鸡栖马如狗。白纶巾，扑黄尘，不知我辈可是蓬蒿人？衰兰送客咸阳道，天若有情天亦老。作雷颠，不论钱，谁问旗亭美酒斗十千？酌大斗，更为寿，青鬓长青古无有。笑嫣然，舞翩然，当垆秦女十五语如弦。遗音能记秋风曲，事去千年犹恨促。揽流光，系扶桑，争奈愁来一日却为长。","dynasty":"宋代","tags":"豪放，失意，友情","title":"行路难·缚虎手"}
{"author":"贺铸","content":"莲烛啼痕怨漏长。吟蛩随月到回廊。一屏烟景画潇湘。连夜断无行雨梦，隔年犹有著人香。此情须信是难忘。","dynasty":"宋代","title":"减字浣溪沙（十五之六）"}
{"author":"贺铸","content":"周郎嗜茗饮，偶与吾好同。赠行发吾宝，紫璧琱云龙。此实太官物，分甘玉堂公。我曹百石史，藜菽每不充。诗人盍得尝，可以骄万锺。愿君间一歠，千里共清风。","dynasty":"宋代","title":"怀寄周元翁十首"}
{"author":"贺铸","content":"波影翻帘，泪痕凝蜡青山馆。故人千里念佳期，襟佩如相款。惆怅更长梦短。但衾枕、余芬剩暖。半窗斜月，照人肠断，啼乌不管。","dynasty":"宋代","title":"烛影摇红·波影翻帘"}
{"author":"贺铸","content":"疏雨池塘见，微风襟袖知。阴阴夏木啭黄鹂，何处飞来白鹭立移时。易醉扶头酒，难逢敌手棋。日长偏与睡相宜，睡起芭蕉叶上自题诗。","dynasty":"宋代","tags":"写雨，写景，抒情，孤独","title":"南歌子·疏雨池塘见"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"白驹不可驻，尺璧非所珍。独把一鳟酒，悲歌送徂春。歌阑酒亦尽，回头迹已陈。自笑十年仕，尚弥天下津。岂无濯缨水，奈尔长路尘。命也复何道，今人犹昔人。","dynasty":"宋代","title":"对酒"}
{"author":"贺铸","content":"啸度万松千步岭。钱湖门外非尘境。见底碧漪如眼净。岚光映。镜屏百曲新磨莹。好月为人重破暝。云头艳艳开金饼。传语桂娥应耐静。堪乘兴。尊前听我游仙咏。","dynasty":"宋代","title":"吴门柳（游仙咏·二之二）"}
{"author":"贺铸","content":"南国佳人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。今夜扁舟泪不供。犹听隔江钟。","dynasty":"宋代","title":"花想容（武陵春）"}
{"author":"贺铸","content":"淮海多才士，徒希马少游。谁容老芸阁，自谶死藤州。状貌披图爽，阳春掩卷愁。湛郎长鬣尔，殊不嗣风流。","dynasty":"宋代","title":"题秦观少游写真"}
{"author":"贺铸","content":"昔年杖舄几相从，同遇弥天汉上翁。早恨扬舲南浦别，俄惊扫地北山空。壮心脱落浮云外，病骨枝梧梦境中。赖有西岩旧桃李，异时应许共春风。","dynasty":"宋代","title":"赠僧彦"}
{"author":"贺铸","content":"津头微径望城斜，水落孤邨格嫩沙。黄草庵中疏雨湿，白头翁妪坐看瓜。","dynasty":"宋代","title":"野步"}
{"author":"贺铸","content":"凉叶辞风，流云卷雨。寥寥夜色沈钟鼓。谁调清管度新声，有人高卧平阳坞。草暖沧洲，潮平别浦。双凫乘雁方容与。深藏华屋锁雕笼，此生乍可输鹦鹉。","dynasty":"宋代","title":"平阳兴"}
{"author":"贺铸","content":"京口瓜洲记梦间。朱扉犹映花关。东风太是无情思，不许扁舟兴尽还。春水漫，夕阳闲。乌樯几转绿杨湾。红尘十里扬州过，更上迷楼一借山。","dynasty":"宋代","title":"思越人"}
{"author":"贺铸","content":"绣幌闲眠晓。处处闻啼鸟。枕上无情，斜风横雨，落花多少。想灞桥、春色老于人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。","dynasty":"宋代","title":"连理枝"}
{"author":"贺铸","content":"露草蔓前庭，微虫思明月。宵分耿不寐，怀我友生别。舟师望箕宿，缀幔须明发。蠲首托归风，安知川路阔。夫君青云士，行奉紫宸谒。一鹗抉尘笼，骞轩应霜节。仰追鸾鹤驾，肯顾狐兔穴。越客寓荒城，卑栖慕鸠拙。衰迟积尪弊，未死人事缺。嬾制一缄书，寄声彼朝列。方今百废举，衮职补何阙。每自幸余龄，江湖傲华发。躬耕固难强，五斗代薇蕨。摩腹遡南薰，苍生解烦暍。","dynasty":"宋代","title":"送周寿元翁西上"}
{"author":"贺铸","content":"小桃初谢。双燕还来也。记得年时寒食下。紫陌青门游冶。楚城满目春华。可堪游子思家。惟有夜来归梦，不知身在天涯。","dynasty":"宋代","title":"清平乐"}
{"author":"贺铸","content":"倒障开窗面曲池，尘襟初喜豁然披。清风殊不去人远，明月端能与我期。鼓吹青蛙聊自喜，歌讴白鸟渐相欺。纷纷利害朝昏出，闭目忘言是住持。","dynasty":"宋代","title":"题海陵寓舍四首之三"}
{"author":"贺铸","content":"可爱白云翁，前溪舣钓篷。耕樵一径下，井臼四邻同。倦宦终何得，馀生寄此中。预烦多种秫，毋使酒杯空。","dynasty":"宋代","title":"和人游白云庄二首其二"}
{"author":"贺铸","content":"偶著强名字，非才但铸金。不妨称外监，况复住山阴。胜日聊披卷，清风故解衿。余生偷禄隐，何等是升沈。","dynasty":"宋代","title":"题宝泉官舍壁"}
{"author":"贺铸","content":"月月相逢只旧圆。迢迢三十夜，夜如年。伤心不照绮罗筵。孤舟里，单枕若为眠。茂苑想依然。花楼连苑起，压漪涟。玉人千里共婵娟。清琴怨，肠断亦如弦。","dynasty":"宋代","title":"小重山（四之四）"}
{"author":"贺铸","content":"方过清明雨後天，回塘照影弄跹跹。深情拟属风光主，爱惜长条待少年。","dynasty":"宋代","title":"杨柳枝词二首之一"}
{"author":"贺铸","content":"茫茫尘土欲安之，珍重吾人个处期。绿野相随一藜杖，青山正对两茅茨。自怜悾惚负平昔，尚敢婆娑临暮迟。第恐阿戎犹喜仕，它时不与五君诗。","dynasty":"宋代","title":"答王文举"}
{"author":"贺铸","content":"终日怀归翻送客，春风祖席南城陌。便莫惜离觞频卷白。动管色，催行色；动管色，催行色。何处投鞍风雨夕？临水驿，空山驿；临水驿，空山驿。纵明月相思千里隔。梦咫尺，勤书尺；梦咫尺，勤书尺。","dynasty":"宋代","tags":"送别，友情","title":"琴调相思引·送范殿监赴黄岗"}
{"author":"贺铸","content":"松门石路秋风扫。似不许、飞尘到。双携纤手别烟萝，红粉清泉相照。几声歌管，正须陶写，翻作伤心调。岩阴暝色归云悄。恨易失、千金笑。更逢何物可忘忧，为谢江南芳草。断桥孤驿，冷云黄叶，相见长安道。","dynasty":"宋代","tags":"怀人，惆怅，思念","title":"御街行·别东山"}
{"author":"贺铸","content":"玉人家，画楼珠箔临津。托微风、彩箫流怨，断肠马上曾闻。宴堂开、艳妆丛里，调琴思，认歌颦。麝蜡烟浓，玉莲漏短，更衣不待酒初醺。绣屏掩、枕鸳相就，香气渐暾暾。回廊影，疏钟淡月，几许消魂？翠钗分。银笺封泪，舞鞋从此生尘。任兰舟载将离恨，转南浦，背西曛。记取明年，蔷薇谢后，佳期应未误行云。凤城远、楚梅香嫩，先寄一枝春。青门外，只凭芳草，寻访郎君。","dynasty":"宋代","tags":"怀人，相思","title":"绿头鸭·玉人家"}
{"author":"贺铸","content":"闲把琵琶旧谱寻。四弦声怨却沈吟。燕飞人静画堂深。欹枕有时成雨梦，隔帘无处说春心。一从灯夜到如今。","dynasty":"宋代","title":"减字浣溪沙（十五之七）"}
{"author":"贺铸","content":"上东门，门外柳。赠别每烦纤手。一叶落，几番秋。江南独倚楼。曲阑干，凝伫久。薄暮更堪搔首。无际恨，见闲愁。侵寻天尽头。","dynasty":"宋代","title":"独倚楼（更漏子三首）"}
{"author":"贺铸","content":"楼角参横，庭心月午。侵阶夜色凉经雨。轻罗小扇扑流萤，微云度汉思牛女。拥髻柔情，扶肩暱语。可怜分破□□□。□□□□有佳期，人间底事长如许。","dynasty":"宋代","title":"思牛女"}
{"author":"贺铸","content":"墙上夭桃簌簌红。巧随轻絮入帘栊。自是芳心贪结子。翻使。惜花人恨五更风。露萼鲜浓妆脸靓。相映。隔年情事此门中。粉面不知何处在。无奈。武陵流水卷春空。","dynasty":"宋代","title":"卷春空（定风波）"}
{"author":"贺铸","content":"南国佳人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。今夜扁舟泪不供。犹听隔江钟。","dynasty":"宋代","title":"花想容（武陵春）"}
{"author":"贺铸","content":"日薄云融。满城罗绮芳丛。一枝粉淡香浓。几销魂。偏健羡、紫蝶黄蜂。繁华梦断，酒醒来、扫地春空。武陵原、回头何处。情随流水无穷。寄两行清泪，想几许残红。惜花人老，年年奈、依旧东风。","dynasty":"宋代","title":"于飞乐"}
{"author":"贺铸","content":"艳真多态。更的的、频回眄睐。便认得、琴心相许，与写宜男双带。记画堂、斜月朦胧，轻颦微笑娇无奈。便翡翟屏开，芙蓉帐掩，与把香罗偷解。自过了收灯后，都不见、踏青挑菜。几回凭双燕，丁宁深意，往来翻恨重帘碍。约何时再。正春浓酒暖，人闲昼永无聊赖。厌厌睡起，犹有花梢日在。","dynasty":"宋代","title":"薄幸"}
{"author":"贺铸","content":"寒食晴旸少，江南此候同。侵晨泼火雨，薄暮驾潮风。目力书签上，生涯药裹中。可怜佳节物，似不系衰翁。","dynasty":"宋代","title":"清明病中"}
{"author":"贺铸","content":"不见步兵今一秋，年来复与仲容游。苍颜白发慙衰暮，纵饮狂歌作辈流。顾我宦情真漫浪，为君行计几淹留。能寻三月皇州约，拍手同登卖酒楼。","dynasty":"宋代","title":"留别寇定"}
{"author":"贺铸","content":"梦云萧散，帘卷画堂晓。残熏尽烛隐映，绮席金壶倒。尘送行鞭袅袅。醉指长安道。波平天渺。兰舟欲上。回首离愁满芳草。已恨归期不早。枉负狂年少。无奈风月多情，此去应相笑。心记新声缥缈。翻是相思调。明年春杪。宛溪杨柳，依旧青青为谁好。","dynasty":"宋代","title":"宛溪柳（六么令）"}
{"author":"贺铸","content":"公舍踞阴沟，维蚊得所在。朝昕灭声迹，曛暮相期会。挟是党与繁，岂资躯力大。饥心过狼贪，毒喙甚蜂虿。侜张巧中人，勇悍将何奈。贫无绡葛裯，拙计燃萧艾。徒自取熏蒸，举家更嚏咳。烟销尚鼓箑，夜久禦益懈。坦腹恣交攻，烦痒如搔疥。神疲复梦悸，少不容清快。如何造物工，种此生民害。安得长风驱，投诸四荒外。断之严霜诛，并命不可贷。丑类傥一遗，馀孽行当再。","dynasty":"宋代","title":"诅蚊"}
{"author":"贺铸","content":"檐雨溅溅滴砌沙，绿丛深处一榴花。小窗隐几俄成梦，堪笑无功饭後茶。","dynasty":"宋代","title":"僧居对雨二首之一"}
{"author":"贺铸","content":"南国风流百不存，石头今是给孤园。山连雉堞犹侵路，潮送渔舟自到门。方丈定容居士病，贝多应待客儿翻。悬知後日逢迎际，桃李春风两不言。","dynasty":"宋代","title":"寄清凉和上人二首之二"}
{"author":"贺铸","content":"闲爱孤云静爱僧。得良朋。清时有味是无能。矫聋丞。况复早年豪纵过，病婴仍。如今痴钝似寒蝇。醉懵腾。","dynasty":"宋代","title":"爱孤云/添声杨柳枝"}
{"author":"贺铸","content":"游梁复归宋，南北更相送。失得两如何，劳劳不如梦。","dynasty":"宋代","title":"答陈传道五首其二"}
{"author":"贺铸","content":"四年吟笑老东徐，满目溪山不负渠。得米径须偿酒债，有田便拟卜吾庐。明朝门外扁舟雪，别夜灯前满纸书。会问怱怱解携客，相思命驾定何如。","dynasty":"宋代","title":"将发彭城作"}
{"author":"贺铸","content":"山色相衔类太行，江流东去亦浑黄。鲈鱼鱠美招来客，鸿雁书迟梦故乡。五斗月支何足道，一帆风便可能忘。归田有计非今日，莫把移文揭草堂。","dynasty":"宋代","title":"乌江石跂觜晚望有怀故园"}
{"author":"贺铸","content":"猛虎未出柙，扰如搏鼠狸。苍鹰方在韝，孱甚伏卵雌。弭戢以违祸，孰云尔无知。幸遭纵释仁，返谓人可欺。岂复念前辱，摇尾垂翅时。择肉毙侪类，戕忍犹天姿。吾将罪虞者，奈何生致之。南山有重阻，邓林无樛枝。机穽与罗罻，今也将安施。","dynasty":"宋代","title":"补感寓诗"}
{"author":"贺铸","content":"顿辔挥毫墨尚新，碧纱从此碧生尘。可怜庭下长杨树，犹有清阴待路人。","dynasty":"宋代","title":"东平周村驿观临川吴公题"}
{"author":"贺铸","content":"山色相衔类太行，江流东去亦浑黄。鲈鱼鱠美招来客，鸿雁书迟梦故乡。五斗月支何足道，一帆风便可能忘。归田有计非今日，莫把移文揭草堂。","dynasty":"宋代","title":"乌江石跂觜晚望有怀故园"}
{"author":"贺铸","content":"十亩荒池涨绿萍，南风不见芰荷生。隔窗赖有芭蕉叶，未负潇湘夜雨声。","dynasty":"宋代","title":"题芭蕉叶"}
{"author":"贺铸","content":"帘影新妆一破颜。玳筵回雪舞，小云鬟。琼枝擢秀望难攀。凝情处，千里望蓬山。歌断酒阑珊。画船箫鼓转，绿杨湾。坠钿残燎水堂关。斜阳里，双燕伴人闲。","dynasty":"宋代","title":"小重山（四之二）"}
{"author":"贺铸","content":"梦想西池辇路边。玉鞍骄马小辎軿。春风十里斗婵娟。临水登山漂泊地，落花中酒寂廖天。个般情味已三年。","dynasty":"宋代","title":"减字浣溪沙（十五之五）"}
{"author":"贺铸","content":"东风吹雪阴复晴，西日冉冉林间明。著水苔衣渐涵绿，向阳竹鞭初引萌。官粮得饱酒不足，春物有意人无情。驰书相谢五陵侠，汗板尘靴今半生。","dynasty":"宋代","title":"春怀"}
{"author":"贺铸","content":"雪絮雕章，梅粉华妆。小芒台、榧机罗缃素，古铜蟾砚滴。金雕琴荐，玉燕钗梁。五马徘徊长路，漫非意，凤求凰。认兰情、自有怜才处，似题桥贵客，栽花潘令，真画眉郎。","dynasty":"宋代","title":"画眉郎·雪絮雕章"}
{"author":"贺铸","content":"兴庆宫池整月开。□□□□缕金鞋。后庭芳草绿缘阶。祓禊归□杨柳陌，□□□落凤凰钗。细风抛絮入人怀。","dynasty":"宋代","title":"杨柳陌"}
{"author":"贺铸","content":"周郎走王都，马足尘翻波。贺老宦江夏，无人惊雀罗。出处躁静间，奈此贫病何。平生解指誓，晚境忽婆娑。迫死不得休，前言食已多。尚敢厌闲冷，欻为赴火蛾。","dynasty":"宋代","title":"怀寄周元翁十首之"}
{"author":"贺铸","content":"落日南城陌，东风禁火时。醉醒皆自得，单袷正相宜。绿树侵高阁，繁花洒曲池。未应判节物，可奈故园思。","dynasty":"宋代","title":"玉津晚归马上"}
{"author":"贺铸","content":"倒障开窗面曲池，尘襟初喜豁然披。清风殊不去人远，明月端能与我期。鼓吹青蛙聊自喜，歌讴白鸟渐相欺。纷纷利害朝昏出，闭目忘言是住持。","dynasty":"宋代","title":"题海陵寓舍四首之三"}
{"author":"贺铸","content":"玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。小梅疏影近杯盘。东风里，谁共倚阑干。","dynasty":"宋代","title":"小重山（四之一）"}
{"author":"贺铸","content":"人生七十稀，行年今已半。事功贵及时，迟暮复何算。嗟吾夙多负，失怙在童丱。诗礼思有闻，飘颻辞祖贯。慈亲念衰绪，猝猝营婚宦。名姓系西班，星霜亟徂换。未筑黄金台，长歌白石烂。岂无同心契，相望眇云汉。每虞狂飚至，摧折涧底干。异日偶班输，抱柯徒永叹。","dynasty":"宋代","title":"人生七十稀"}
{"author":"贺铸","content":"流连狂乐恨景短。奈夕阳送晚。醉未成欢，醒来愁满眼。东阳销瘦带展。望日下、旧游天远。泪洒春风，春风谁复管。","dynasty":"宋代","title":"清商怨三首其二东阳叹"}
{"author":"贺铸","content":"境跨三千里，楼侵尺五天。碧鸳鸯瓦昼生烟。未信西山台观、压当年。野色分禾黍，秋声入管弦。闲挥谈尘襞吟笺。三十万家风月、共流连。","dynasty":"宋代","title":"宴齐云（南歌子）"}
{"author":"贺铸","content":"槛外雨波新涨，门前烟柳浑青。寂寞文园淹卧久，推枕援琴涕自零。无人著意听。绪绪风披芸幌，骎骎月到萱庭。长记合欢东馆夜，与解香罗掩绣屏。琼枝半醉醒。","dynasty":"宋代","title":"醉琼枝（定风波）"}
{"author":"贺铸","content":"野泊岁云暮，念归期正赊。津童为过客，商舶是邻家。雪密鱼依罧，潮回蚌委沙。南州人健否，不寄早梅华。","dynasty":"宋代","title":"岁暮舟居卧病怀寄金陵和上人"}
{"author":"贺铸","content":"西郭园林，远尘烦，门临绿杨堤路。画□簟长，水馆帘空，竟日素襟销暑。小湾红芰清香里，深隐映、风标鸳鸯。指□□，相将故故，背人飞去。翻念多情自苦。当置酒徵歌，梦云难驻。醉眼渐迷，花拂墙低，误认宋邻偷顾。彩阑倚遍平桥晚，空相望、凌波仙步。断魂处，黄昏翠荷□雨。","dynasty":"宋代","title":"花心动"}
{"author":"贺铸","content":"兴庆宫池整月开。□□□□缕金鞋。后庭芳草绿缘阶。祓禊归□杨柳陌，□□□落凤凰钗。细风抛絮入人怀。","dynasty":"宋代","title":"杨柳陌"}
{"author":"贺铸","content":"陂湖蹙坊市，江汉复纵横。沮洳莎城阽，晴阳竹瓦鸣。新文添鹏赋，异味识鼋羹。岂复悲流落，官粮寓此生。","dynasty":"宋代","title":"江夏寓兴二首之二"}
{"author":"贺铸","content":"伏枥驽骀伏枕人，不应俱是厌京尘。东城自有乘肥客，白苎新裁探候春。","dynasty":"宋代","title":"病告中答王錡见招"}
{"author":"贺铸","content":"东西采石矶，山水两清绝。渔舠与商舶，今古几沿越。飘颻翰林主，长笑弄明月。难访物外游，飞云眇天末。","dynasty":"宋代","title":"历阳十咏之七采石矶"}
{"author":"贺铸","content":"冷香浮动。望处欲生胡蝶梦。晓日曈昽。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。","dynasty":"宋代","title":"减字木兰花·冷香浮动"}
{"author":"贺铸","content":"陈物纷然眼界中，长年何与偶书空。沧浪难为俗子唱，络纬漫催贫女工。风月少容休吏役，烟波长与济途穷。功成身退非吾事，犹办扁舟东复东。","dynasty":"宋代","title":"江夏秋怀三首之一"}
{"author":"贺铸","content":"游宦差池太半生，君方倥偬我伶俜。官衔转落百僚底，衫色浑偷两鬓青。张掾官曹抛胜日，向平家事汩余龄。相逢一段盂城梦，明发扁舟是浪萍。","dynasty":"宋代","title":"留别王景通二首之二"}
{"author":"贺铸","content":"惊飚猎榛莽，西山匿颓阳。四五阴魄晚，繁星亦光芒。驱车何所投，却顾归路长。挟辕两羸牸，犯此豺虎场。安得渥洼骏，皎旦游康庄。岂徒写我忧，要使尘不扬。","dynasty":"宋代","title":"行路难"}
{"author":"贺铸","content":"离离赤枣墙东林，开窗下榻依墙阴。杖藜相顾赖之子，隐几忘言知我心。晚契初逢一东野，清诗屡掷双南金。官身为米自南北，世路亡羊无古今。梦泽草荒孤驿远，洞庭雨入沧江深。相思何以祝高韵，桂树秋风吟玉琴。","dynasty":"宋代","title":"得周元翁蕲春道中书"}
{"author":"贺铸","content":"伏枕漳演後，维舟楚泽边。筋骸非壮日，节物迫穷年。夜雨侵床漏，晨炊凑鼻烟。劳生我其分，十口亦飘然。","dynasty":"宋代","title":"宝应野泊"}
{"author":"贺铸","content":"闲情减旧。无奈伤春能作瘦。桂楫兰舟。几送人归我滞留。西门官柳。满把青青临别手。谁共登楼。分取烟波一段愁。","dynasty":"宋代","title":"减字木兰花（四之二）"}
{"author":"贺铸","content":"昔年室迩叹人遐，少日相逢别日赊。聊寄归心天北雁，会乘高兴斗边槎。雷惊白昼龙蛇起，风荡青春草木华。谁念渠伊独憔悴，岂容平世赋怀沙。","dynasty":"宋代","title":"酬别曾忱"}
{"author":"贺铸","content":"君家陋巷一尺泥，吾车有轮马有蹄。犯寒踏雨重相过，明日扁舟吾遂西。回首邯郸迹如扫，离索十年成潦倒。兔葵燕麦春日妍，蝉腹龟肠气方饱。云逵窅窅谢攀跻，长铗与人还故栖。异时结驷来南驮，耕者老夫锄者妻。","dynasty":"宋代","title":"留别田昼"}
{"author":"贺铸","content":"膳夫缚三鸡，二雌先就烹。一雄置机上，不废知时鸣。有客见之叹，人情犹物情。宁昌言即死，何噤口偷生。愚闻此客言，退思因窃评。鸡实鼎俎资，杀身非罪声。人忘枢机诫，鼓舌为祸萌。宜念千金躯，与鸡何重轻。","dynasty":"宋代","title":"烹鸡叹"}
{"author":"贺铸","content":"亭际高枞满百围，不无山鬼此焉依。咿呦为话当年事，曾见将军佩印归。","dynasty":"宋代","title":"留题左顾亭二首之二"}
{"author":"贺铸","content":"古来英特士，往往沈下僚。念君鸾鹄姿，俛首栖蓬蒿。霜气歛陂泽，伊流才半篙。舟行何以尉，酌酒诵离骚。","dynasty":"宋代","title":"送李主簿夷行之官河阴四首"}
{"author":"贺铸","content":"岭首登临楚粤分，披襟先喜得南薰。座隅鹏鸟敢要赋，溪下鳄鱼知畏文。酒洗黄茅瘴时雨，啸驱碧落洞中云。高才何假江山助，未拟区区咏五君。","dynasty":"宋代","title":"闻苏眉山谪守英州作"}
{"author":"贺铸","content":"南城空目送，西馆断心期。悬知今夜思，明灯半下帷。","dynasty":"宋代","title":"和王文举玉台体"}
{"author":"贺铸","content":"每恨相逢薄处，可怜欲去迟回。犹记新声团扇□，殷勤再引余杯。为问依依杨柳，秋风好住章台。疏雨忽随云断，斜阳却送潮回。桃叶青山长在眼，几时双楫迎来。如待碧阑红药，一年两度花开。","dynasty":"宋代","title":"河满子"}
{"author":"贺铸","content":"祖龙砺长剑，昔道此南巡。徒挟雄鋩利，湘川奈水神。","dynasty":"宋代","title":"江夏八咏"}
{"author":"贺铸","content":"游宦几人达，不知强健归。未容夸昼锦，几见化缁衣。","dynasty":"宋代","title":"答陈传道五首之三"}
{"author":"贺铸","content":"蹇驴乌帽禅客，落日黄尘故关。已悔弃繻昔去，更逢挈履今还。","dynasty":"宋代","title":"题画卷後六言二首之一关路逢僧图"}
{"author":"贺铸","content":"楼角参横，庭心月午。侵阶夜色凉经雨。轻罗小扇扑流萤，微云度汉思牛女。拥髻柔情，扶肩暱语。可怜分破□□□。□□□□有佳期，人间底事长如许。","dynasty":"宋代","title":"思牛女"}
{"author":"贺铸","content":"悒悒复悒悒，秋眠成梦泣。薄暮落花天，高楼面风立。","dynasty":"宋代","title":"和同行潘生悒悒悠悠二首之一"}
{"author":"贺铸","content":"孤缸照愁眠，明灭知夜久。荧荧月落床，摵摵风入牖。美人怅何许，寤言不相偶。心寄南征鸿，云汉长回首。","dynasty":"宋代","title":"拟鲍溶寒宵叹"}
{"author":"贺铸","content":"高歌每忆故山薇，笑掷青衫换彩衣。竟为苍生安石起，本来男子次君归。脱冠弭棹兴非浅，戴笠乘车誓莫违。明日渡江聊赠别，武昌官柳尚依依。","dynasty":"宋代","title":"送汉阳刑狱掾邹永年解官归养"}
{"author":"贺铸","content":"扬舲瓜步背瓜洲，底处孤亭是玉钓。蜡烛有心啼别夜，布帆无恙到南州。黄华嘉节与何事，白发故人分取愁。赖有沧江知客恨，长年西北望京流。","dynasty":"宋代","title":"九日寄维扬刘明仲"}
{"author":"贺铸","content":"落日逢迎朱雀街。共乘青舫度秦淮。笑拈飞絮罥金钗。洞户华灯归别馆，碧梧红药掩萧斋。顾随明月入君怀。","dynasty":"宋代","title":"掩萧斋"}
{"author":"贺铸","content":"夜衔舟尾昼联樯，齐发都门到楚乡。我欲尘埃投衮衮，君方湖海去茫茫。伤心客路逢寒食，回首家园但夕阳。想见步兵应访问，仲容无复竹林狂。","dynasty":"宋代","title":"送潘景仁之官岭外兼寄桂林从叔"}
{"author":"贺铸","content":"春风漠漠老江蓠，行矣骚人好自持。半百幻身如且健，石头城下两茅茨。","dynasty":"宋代","title":"重送曾诚之兼简俞澹陈庾"}
{"author":"贺铸","content":"雾气敛陂泽，鼓声催客航。蒹葭靡宿露，观鹤盘朝阳。行役自兹远，离愁安可忘。黄华一樽酒，何处望吾乡。","dynasty":"宋代","title":"送张商老西上"}
{"author":"贺铸","content":"孟公泣竹地，今是布金园。不保五亩宅，非无百代孙。","dynasty":"宋代","title":"江夏八咏之一右磨剑池"}
{"author":"贺铸","content":"扬州商女□□□。□□□□□。□寄扁舟，江南湖北道。津头龙祠屡□。□信指、半春前到。笑倚危樯，朝来风色好。","dynasty":"宋代","title":"□□□（同前）"}
{"author":"贺铸","content":"枕上阊门五报更。蜡灯香灺冷，恨天明。青苹风转彩帆轻。樯头燕，多谢伴人行。临镜想倾城。两尖愁黛浅，泪波横。艳歌重记遣离情。缠绵处，翻是断肠声。","dynasty":"宋代","title":"小重山（四之三）"}
{"author":"贺铸","content":"汉大将军楚国材，半生倦韵浼尘埃。徐夫人匕首安在，丁令威华表归来。紫府无踪劳彷像，白云有待久裴徊。楼标空阔天垠露，川势从横地纽开。陇鸟赋成洲共永，越人歌断棹先回。会招物外二三子，长啸披襟挹快哉。","dynasty":"宋代","title":"登黄鹤楼怀古兼寄潘豳老昆仲"}
{"author":"贺铸","content":"故国心驰北，扁舟计漫东。寒生一夜雨，病涉两秋风。落泊篱根叶，幽忧屋角虫。何情悲节物，聊自况衰翁。","dynasty":"宋代","title":"秋衣闻雨晨兴偶书"}
{"author":"贺铸","content":"晴春六十日，不与酒杯亲。吏事岂无闲，风雨复兼旬。始作南城游，时物固已陈。扫不见桃李，浓绿迷荆榛。登高暂逍遥，引目清泗滨。向田有交迳，俯城皆要津。得意属禽鱼，可爱不可驯。顾余千里客，眷此十日春。胡不念尔生，筋骸劳欠伸。二十起丁籍，一官初为贫。侜张西复东，甑满莱芜尘。黄绶彼何物，豕苓安足珍。山园有芳兰，幽佩手自纫。长哦白云谣，遐想紫阳真。去矣南昌尉，庶几乎若人。","dynasty":"宋代","title":"三月二十日游南台"}
{"author":"贺铸","content":"绣幕深朱户，熏炉小象床。扶肩醉被冒明珰。绣履可怜分破、两鸳鸯。梦枕初回雨、啼钿半□妆。一钩月渡横塘。谁认凌波微步、袜尘香。","dynasty":"宋代","title":"南歌子（二之一）"}
{"author":"贺铸","content":"罗帷映月，玉研生冰。","dynasty":"宋代","title":"失调名"}
{"author":"贺铸","content":"游梁复归宋，南北更相送。失得两如何，劳劳不如梦。","dynasty":"宋代","title":"答陈传道五首之二"}
{"author":"贺铸","content":"瓦官大庭千步方，灯如流萤月如霜。高僧共礼旃檀像，游女来焚薰陆香。旧国破亡何物在，少年逐乐个侬狂。别来白社更牢落，回首衡湘春梦长。","dynasty":"宋代","title":"壬申上元有怀金陵旧游"}
{"author":"贺铸","content":"新巢故国两依依，似与春华秋叶期。雨过池塘得泥近，日高台榭卷帘迟。秋千节後初相见，祓禊人归有所思。双侣多情拟凭杖，小牋封就碧云诗。","dynasty":"宋代","title":"和田录事新燕"}
{"author":"贺铸","content":"西庵松竹深，薄暮更微雨。山禽不畏人，嘲哳方对语。而余倦宦者，罢日今可数。京邑夙所怀，其如恶尘土。行复念斯游，回头怅何许。","dynasty":"宋代","title":"题乌江汤泉寄老庵"}
{"author":"贺铸","content":"偶著强名字，非才但铸金。不妨称外监，况复住山阴。胜日聊披卷，清风故解衿。余生偷禄隐，何等是升沈。","dynasty":"宋代","title":"题宝泉官舍壁"}
{"author":"贺铸","content":"寒食晴旸少，江南此候同。侵晨泼火雨，薄暮驾潮风。目力书签上，生涯药裹中。可怜佳节物，似不系衰翁。","dynasty":"宋代","title":"清明病中"}
{"author":"贺铸","content":"西津海鹘舟，径度沧江雨。双舻本无情，鸦轧如人语。挥金陌上郎，化石山头妇。何物系君心，三岁扶床女。","dynasty":"宋代","tags":"送别，劝勉","title":"陌上郎·西津海鹘舟"}
{"author":"贺铸","content":"强半春风掩户庭，出门唯见麦青青。从来赤白歌桃李，曾与何人伴醉酲。","dynasty":"宋代","title":"陈留道中"}
{"author":"贺铸","content":"游梁复归宋，南北更相送。失得两如何，劳劳不如梦。","dynasty":"宋代","title":"答陈传道五首之二"}
{"author":"贺铸","content":"南浦维舟访，东堂抵榻眠。後期犹指日，轻别遂终天。墨妙今初贵，诗鸣久已传。清风知未坠，诸子更翩翩。","dynasty":"宋代","title":"王迥子高挽章五首"}
{"author":"贺铸","content":"歌成五噫赁舂者，药不二价夺牛翁。衰俗何知贵公子，清贫颇有昔人风。君方上冢渡沔去，我适乘舟投剡中。差池相失重回首，好住海鸥忘塞鸿。","dynasty":"宋代","title":"访金陵王闲叟不遇留别"}
{"author":"贺铸","content":"巧翦合欢罗胜子，钗头春意翩翩。艳歌浅拜笑嫣然。愿郎宜此酒。行乐驻华年。未是文园多病客，幽襟凄断堪怜。旧游梦挂碧云边。人归落雁后，思发在花前。","dynasty":"宋代","title":"雁后归（临江仙人日席上作·三之一）"}
{"author":"贺铸","content":"墙上夭桃簌簌红。巧随轻絮入帘栊。自是芳心贪结子。翻使。惜花人恨五更风。露萼鲜浓妆脸靓。相映。隔年情事此门中。粉面不知何处在。无奈。武陵流水卷春空。","dynasty":"宋代","title":"卷春空（定风波）"}
{"author":"贺铸","content":"闰年四月之相交，旱天云物何萧骚。清风卷地换尘世，白雨入林翻海涛。殊胜农儿踏车健，少宽病夫挥扇劳。须晴径买一渔艇，想见横塘深半篙。","dynasty":"宋代","title":"海陵喜雨"}
{"author":"贺铸","content":"云弄轻阴谷雨乾。半垂油幕护残寒。化工著意呈新巧，剪刻朝霞饤露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。","dynasty":"宋代","title":"剪朝霞/鹧鸪天牡丹"}
{"author":"贺铸","content":"彩舫解维官柳。楼上谁家红袖。团扇弄微风，如为行人招手。回首。回首。云断武陵溪口。","dynasty":"宋代","title":"忆仙姿（二之二）"}
{"author":"贺铸","content":"濂溪之水清，未足濯公缨。平生抱苦节，成就此溪名。长啸置符传，孤云归思轻。溪头四壁居，溪下百亩耕。量汲奉晨盥，课樵共夕烹。希逢杖屦游，但听弦歌声。为客剪三径，传家通一经。双珠交照乘，合璧倍连城。被褐有余乐，问缣无隐情。桂林两枝秀，借尔俗眼荣。昔仰名父子，今推难弟兄。不应文范裔，遽谓公慙卿。如袭带砺封，毋为权利倾。地实寝丘比，有力安得并。勒诗高岸石，敢告後代生。","dynasty":"宋代","title":"寄题浔阳周氏濂溪草堂"}
{"author":"贺铸","content":"旧说山阴禊事休。漫书茧纸叙清游。吴门千载更风流。绕郭烟花连茂苑，满船丝竹载凉州。一标争胜锦缠头。","dynasty":"宋代","title":"锦缠头/浣溪沙其七"}
{"author":"贺铸","content":"双凤箫声隔彩霞。朱门深闭七香车。何处探春寻旧约，谢娘家。旖旎细风飘水麝，玲珑残雪浸山茶。饮罢西厢帘影外，玉蟾斜。","dynasty":"宋代","title":"摊破浣溪沙"}
{"author":"贺铸","content":"维汉南有箕，垂象列三辰。长司簸扬职，糠秕居前尘。","dynasty":"宋代","title":"和钱德循古意二首之二"}
{"author":"贺铸","content":"晚雪漫漫没兔罝，满杯豆粥饷邻家。夜长少妇无舂织，一点青灯伴缉麻。","dynasty":"宋代","title":"和崔若拙四时田家词四首之四"}
{"author":"贺铸","content":"独立江东人婉娈。粉本花真，千里依稀见。闲弄彩毫濡玉砚。缠绵春思□歌扇。爱我竹窗新句炼。小砑绫笺、偷寄西飞燕。乍可问名赊识面。十年多病风情浅。","dynasty":"宋代","title":"凤栖梧"}
{"author":"贺铸","content":"昨日秋遂分，村村歛禾黍。半夜宿田人，相嘑深陂雨。駸駸马上客，厌浥投何所。暮发邹子城，朝期饭东鲁。据鞍思假寐，颠坠惭不武。俯畏道旁石，颓然如伏虎。远惊荞麦华，白水漫洲渚。安能叱吾驭，亲闱寄西楚。念昔卧苏门，夙兴犹及午。岂谓从一官，羁离遽如许。归欤惜迟暮，幽愫将谁语。赖尔草根虫，助我长吟苦。","dynasty":"宋代","title":"夜行邹县道中遇雨作"}
{"author":"贺铸","content":"渊明不乐仕，解组归柴桑。遡风北窗下，坦腹傲羲皇。储粟既屡空，乞食何惶惶。有身即大患，斯语闻伯阳。顾我亦多忤，丘樊思退藏。慙无辟粒术，圭勺耗官仓。","dynasty":"宋代","title":"题陶靖节集後"}
{"author":"贺铸","content":"银钩入木掩钟王，拂眼清风识楚狂。淮海京尘两流落，与君大是觉身妨。","dynasty":"宋代","title":"折中仓观米元章题字"}
{"author":"贺铸","content":"纷纷脱柯叶，衮衮断根蓬。不待吹扬力，随风亦自东。","dynasty":"宋代","title":"和陈传道秋日十咏之六秋风"}
{"author":"贺铸","content":"登黄楼，望黄州，黄州望不见，楼下水东流。水流何可留，浮云更悠悠。伤心泽畔客，憔悴楚兰秋。","dynasty":"宋代","title":"登黄楼有怀苏眉山"}
{"author":"贺铸","content":"伏枕漳演後，维舟楚泽边。筋骸非壮日，节物迫穷年。夜雨侵床漏，晨炊凑鼻烟。劳生我其分，十口亦飘然。","dynasty":"宋代","title":"宝应野泊"}
{"author":"贺铸","content":"违离南北几星霜，短发萧萧带尺长。执戟郎效官落拓，楚丘生触绪悲凉。双凫乘雁谁比数，拉虎批熊犹健强。端恨养奇妨废酒，樽前都属个侬狂。","dynasty":"宋代","title":"示王泌"}
{"author":"贺铸","content":"独立江东人婉娈。粉本花真，千里依稀见。闲弄彩毫濡玉砚。缠绵春思□歌扇。爱我竹窗新句炼。小砑绫笺、偷寄西飞燕。乍可问名赊识面。十年多病风情浅。","dynasty":"宋代","title":"凤栖梧"}
{"author":"贺铸","content":"燕庭冠佩拜炉香，丸剑纷纷想定场。江上烹鱼犹得信，座中惊雁已离行。浇愁酩酊一樽酒，破睡咿哑两橹床。不特赋诗怀二仲，故呈凡韵恼支郎。","dynasty":"宋代","title":"兴龙节日渡江怀寄二友弟兼示同行"}
{"author":"贺铸","content":"陇首霜晴，泗滨云晚，乍遥落。废榭苍苔，破台荒草，西楚霸图冥漠。记登临事，九日胜游，千载如昨。更想像，晋客□归，谢生能赋继高作。飘泊。尘埃倦客，风月羁心，潘鬓晓来清镜觉。蜡屐纶巾，羽觞象管，且追随、隼旟行乐。东山□，应笑个侬风味薄。念故园黄花，自有年年约。","dynasty":"宋代","title":"玉京秋"}
{"author":"贺铸","content":"　　天门谣牛渚天门险，限南北、七雄豪占。清雾敛，与闲人登览。待月上潮平波滟滟，塞管轻吹新《阿滥》。风满槛，历历数，西州更点。","dynasty":"宋代","tags":"写景，感叹，怀古","title":"天门谣·牛渚天门险"}
{"author":"贺铸","content":"皎镜平湖三十里。碧玉山围四际。莲荡香风里。彩鸳鸯觉双飞起。明月多情随柁尾。偏照空床翠被。回首笙歌地。醉更衣处长相记。","dynasty":"宋代","title":"惜双双"}
{"author":"贺铸","content":"银簧雁柱香檀拨。镂板三声催细抹。舞腰轻怯绛裙长，羞按筑球花十八。东城柳岸匆匆发。画舫一篙烟水阔。可怜单枕欲眠时，还见尊前前夜月。","dynasty":"宋代","title":"木兰花"}
{"author":"贺铸","content":"思前别。记时节。美人颜色如花发。美人归。天一涯。娟娟姮娥，三五满还亏。翠眉蝉鬓生离诀。遥望青楼心欲绝。梦中寻。卧巫云。觉来珠泪，滴向湘水深。愁无已。奏绿绮。历历高山与流水。妙通神。绝知音。不知暮雨朝云、何山岑。相思无计堪相比。珠箔雕阑几千里。漏将分。月窗明。一夜梅花忽开、疑是君。","dynasty":"宋代","title":"小梅花"}
{"author":"贺铸","content":"留征辔，送离杯。羞泪下，捻青梅。低声问道几时回。秦筝雁促，此夜为谁排。君去也，远蓬莱。千里地，信音乖。相思成病底情怀。和烦恼，寻个便，送将来。","dynasty":"宋代","title":"芳草渡"}
{"author":"贺铸","content":"雨过碧云秋。烟草汀洲。远山相对一眉愁。可惜芳年桥畔柳，不系兰舟。为问木兰舟。何处淹留。相思今夜忍登楼。楼下谁家歌水调。明月杨州。","dynasty":"宋代","title":"浪淘沙（四之四）"}
{"author":"贺铸","content":"沈水浓熏，梅粉淡妆，露华鲜映春晓。浅颦轻笑。真物外，一种闲花风调。可待合欢翠被，不见忘忧芳草。拥膝浑忘羞，回身就郎抱。两点灵犀心颠倒。念乐事稀逢，归期须早。五云闻道。星桥畔、油壁车迎苏小。引领西陵自远，摧手东山偕老。殷勤制、双凤新声，定情永为好。","dynasty":"宋代","title":"定情曲（春愁）"}
{"author":"贺铸","content":"柳岸舣兰舟。更结东山谢氏游。红泪清歌催落景，回头。□出尊前一段愁。东水漫西流。谁道行云肯驻留。无限鲜飙吹芷若，汀洲。生羡鸳鸯得自由。","dynasty":"宋代","title":"南乡子（二之二）"}
{"author":"贺铸","content":"暂假临淮东道主，每逃歌舞华筵。经年未办买山钱。筋骸难强，久坐沐猴禅。行拥一舟称浪士，五湖春水如天。越人相顾足嫣然。何须绣被，来伴拥蓑眠。","dynasty":"宋代","title":"临江仙"}
{"author":"贺铸","content":"东山未办终焉计，聊尔西来。花苑平台。倦客登临第几回。连延复道通驰道，十二门开。车马尘埃。怅望江南雪后梅。","dynasty":"宋代","title":"罗敷歌（丑奴儿）"}
{"author":"贺铸","content":"天气清和树荫浓，冥濛薄雨湿帘栊。蔫红半落生香在，向晚玫瑰架上风。","dynasty":"宋代","title":"北园初夏"}
{"author":"贺铸","content":"芳草裙腰一尺围。粉郎香润，轻洒蔷薇。为嫌风日下楼稀。杨柳青阴，深闭朱扉。枉是尊前调玉徽。彩鸾何事逐鸡飞。楚台赋客莫相违。留住行云，好待郎归。","dynasty":"宋代","title":"摊破木兰花（二之二）"}
{"author":"贺铸","content":"南浦下鱼筒，孤篷信晚风。但闻竹枝曲，不见沧浪翁。","dynasty":"宋代","title":"变竹枝词九首其六"}
{"author":"贺铸","content":"未应一笑为千金，且解樽前绿绮琴。归雁不将书北去，行云长伴日西沉。楚兰径远飞黄蝶，湘水帘空对绿阴。无复赏心酬节物，断肠翻咏白头吟。","dynasty":"宋代","title":"春怀有寄代同行作"}
{"author":"贺铸","content":"绿绮新声隔坐闻。认殷勤。尊前为舞郁金裙。酒微醺。月转参横花幕暗，夜初分。阳台拼作不归云。任郎嗔。","dynasty":"宋代","title":"太平时七首其三花幕暗"}
{"author":"贺铸","content":"晓朦胧。前溪百鸟啼匆匆。啼匆匆。凌波人去，拜月楼空。去年今日东门东。鲜妆辉映桃花红。桃花红。吹开吹落，一任东风。","dynasty":"宋代","title":"忆秦娥其一"}
{"author":"贺铸","content":"芳草青门路。还拂京尘东去。回想当年离绪。送君南浦。愁几许。尊酒流连薄暮。帘卷津楼风雨。凭阑语。草草蘅皋赋。分首惊鸿不驻。灯火虹桥，难寻弄波微步。漫凝伫。莫怨无情流水，明月扁舟何处。","dynasty":"宋代","title":"下水船"}
{"author":"贺铸","content":"壮图忽忽负当年，回羡农儿过我贤。水落陂塘秋日薄，仰眠牛背看青天。","dynasty":"宋代","title":"茅塘马上"}
{"author":"贺铸","content":"莲叶初生南浦，两岸绿杨飞絮。向晚鲤鱼风，断送彩帆何处？凝伫，凝伫，楼外一江烟雨。","dynasty":"宋代","tags":"秋天，送别，离愁，相思","title":"忆仙姿·莲叶初生南浦"}
{"author":"贺铸","content":"浮生欲寄酒杯间，马上谁容一日闲。不是登高粗能赋，老夫真负尔江山。","dynasty":"宋代","title":"黄埭魏氏见江亭"}
{"author":"贺铸","content":"正西千里是青门，桥下春流带雨浑。想见旧游芳草合，有谁楼上与销魂。","dynasty":"宋代","title":"泊舟永城寄京都朋游"}
{"author":"贺铸","content":"绣幌闲眼晓。处处闻啼鸟。枕上无情，斜风横雨，落花多少。想灞桥、春色老于人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。","dynasty":"宋代","title":"连理枝"}
{"author":"贺铸","content":"庆湖遗老坐诗穷，强仕之年百病攻。谁谓南昌禄隐翁，伏枕呻吟四壁空。相思限此江西东，寄声每托江头风。斯言近俳聊一笑，江水方清饥可疗。人生奇偶类探筹，造物岂容人数料。君初试吏或当然，我太半生真不调。昔不愿起家百日登三司，今不愿还家六印金累累。但愿官粮办亲养，归来尚三径资。邻墙晏起访安否，尔酌我歌尧舜时。咄嗟此愿良难必，吞声食蘖甘如蜜。","dynasty":"宋代","title":"寄汉阳赵尉沔"}
{"author":"贺铸","content":"方过清明雨後天，回塘照影弄跹跹。深情拟属风光主，爱惜长条待少年。","dynasty":"宋代","title":"杨柳枝词二首之一"}
{"author":"贺铸","content":"蜀锦尘香生袜罗。小婆娑。个侬无赖动人多。是横波。楼角云开风卷幕，月侵河。纤纤持酒艳声歌。奈情何。","dynasty":"宋代","title":"艳声歌/添声杨柳枝"}
{"author":"贺铸","content":"境跨三千里，楼侵尺五天。碧鸳鸯瓦昼生烟。未信西山台观、压当年。野色分禾黍，秋声入管弦。闲挥谈尘襞吟笺。三十万家风月、共流连。","dynasty":"宋代","title":"宴齐云（南歌子）"}
{"author":"贺铸","content":"南国本潇洒。六代浸豪奢。台城游冶。襞笺能赋属宫娃。云观登临清夏。璧月留连长夜。吟醉送年华。回首飞鸳瓦。却羡井中蛙。访乌衣，成白社。不容车。旧时王谢。堂前双燕过谁家。楼外河横斗挂。淮上潮平霜下。樯影落寒沙。商女篷窗罅。犹唱后庭花。","dynasty":"宋代","title":"台城游/水调歌头"}
{"author":"贺铸","content":"可爱白云翁，前溪檥钓篷。耕樵一径下，井臼四邻同。倦宦终何得，余生寄此中。预烦多种秫，毋使酒杯空。","dynasty":"宋代","title":"和人游白云庄二首之二"}
{"author":"贺铸","content":"何准第五不足称，黄童无双非自名。卑栖鸾凤安初仕，葆练龙虎希长生。明月高吟紫芝曲，红尘先老白云兄。莫辞一力走三舍，遽未能来频寄声。","dynasty":"宋代","title":"寄兴化黄主簿杞"}
{"author":"贺铸","content":"沄沄清川流，冉冉浮云阴。天寒日云莫，鱼鸟方潜沈。吾岂厌安隐，东浮违宿心。一官未足养，老境行侵寻。牛歌感白石，马骨要黄金。慙无子虚作，万里悬知音。","dynasty":"宋代","title":"东畿舟居阻雪怀寄二三知旧三首之三"}
{"author":"贺铸","content":"隋渠经雪已流冰，乘兴东游恐未能。试问何人知夜永，一樽相伴小窗灯。","dynasty":"宋代","title":"汴下晚归"}
{"author":"贺铸","content":"潮涨湛芳桥。难渡兰桡。卷帘红袖莫相招。十二阑干今夜月，谁伴吹箫。烟草接亭皋。归思迢迢。兰成老去转无聊。偏恨秋风添鬓雪。不共魂销。","dynasty":"宋代","title":"浪淘沙（四之三）"}
{"author":"贺铸","content":"鹊惊桥断，凤怨箫闲，彩云薄晚苍凉。难致祖洲灵草，方士神香。寒松半欹涧底，恨女萝、先委冰霜。宝琴尘网，□□□□，□□□□。依□履綦行处，酸心□，□□□□□□。□□帘垂窣地，簟竟空床。伤春燕归洞户，更悲秋、月皎回廊。同谁消遣，一年年夜夜长。","dynasty":"宋代","title":"寒松叹（胜胜慢二首）"}
{"author":"贺铸","content":"浮生欲寄酒杯间，马上谁容一日闲。不是登高粗能赋，老夫真负尔江山。","dynasty":"宋代","title":"黄埭魏氏见江亭"}
{"author":"贺铸","content":"江到三湘尽，山围八桂深。龙蛇寒下蛰，雾露昼多阴。迢递驰梅信，殷勤访竹林。淮南风土美，留滞亦何心。","dynasty":"宋代","title":"酬桂林从叔"}
{"author":"贺铸","content":"綵虹桥下水关东，接畛园林狭径通。繁杏半开随半落，短墙无计碍春风。","dynasty":"宋代","title":"东城马上"}
{"author":"贺铸","content":"晨征念王事，驽驾烦屡叱。既陟崔嵬高，稍辞丛薄密。乌牛沾宿露，白鸟明初日。清川舴艋迟，绿岸浮图出。缅怀秣陵游，曾缀秦淮繂。曳舄白下门，供香金粟室。得闻四句偈，如奉三尺律。损益非所知，婚嫁行且毕。庶几追老庞，薄暮徼万一。誓将迁枳根，待变江南橘。","dynasty":"宋代","title":"晓登柏子冈回望金陵怀寄锺山泉禅师"}
{"author":"贺铸","content":"珍重西园主，开门待子猷。城隅树交荫，楼下水通流。鸲鹆鸣深竹，蜻蜓驻小舟。可能忘梦想，尘土满徐州。","dynasty":"宋代","title":"游滕县时氏园池"}
{"author":"贺铸","content":"绿窗残梦闻鶗鴂。曲屏映枕春山叠。梳□发如蝉。镜生波上莲。绛裙金缕摺。学舞腰肢怯。帘下小凭肩。与人双翠钿。","dynasty":"宋代","title":"菩萨蛮（十一之四）"}
{"author":"贺铸","content":"归云去悠悠，长风来猎猎。檐角两长楸，斜阳晒黄叶。","dynasty":"宋代","title":"和陈传道秋日十咏其二秋晴"}
{"author":"贺铸","content":"方过清明雨后天，回塘照影弄跹跹。深情拟属风光主，爱惜长条待少年。","dynasty":"宋代","title":"杨柳枝词二首其一"}
{"author":"贺铸","content":"入帘轻絮故依人，梦后题诗欲判春。纵使相思解销骨，此情终未作黄尘。","dynasty":"宋代","title":"和人伤春"}
{"author":"贺铸","content":"当年笔漫投，说剑气横秋。自负虎头相，谁封龙额侯。聊辞哙等伍，滥作诗家流。少待高常侍，功名晚岁收。","dynasty":"宋代","title":"易官後呈交旧"}
{"author":"贺铸","content":"云弄轻阴谷雨乾。半垂油幕护残寒。化工著意呈新巧，剪刻朝霞饤露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。","dynasty":"宋代","title":"剪朝霞/鹧鸪天牡丹"}
{"author":"贺铸","content":"驱马越飞涧，扬旌下回冈。欻见层浮图，高风振琅璫。重门壮且深，老柏森然行。佛子出延客，投鞭步长廊。中庭汲新泉，一饮生清凉。孤坐兴登览，危梯趋上方。萧萧荒竹林，檐外如环墙。樵牧断行径，龙蛇知所藏。山禽喜暄阳，啸侣何琅琅。子规特殷勤，使人怀故乡。引领落西北，暮色来苍茫。一官早见縻，微尚久未偿。明发复东去，斯游良不忘。","dynasty":"宋代","title":"宿法惠寺"}
{"author":"贺铸","content":"扰扰奔蹄与疾轮，九街寻胜作狂人。东风漫送朝来雨，可奈长安自古尘。","dynasty":"宋代","title":"京居暮春感兴二首之二"}
{"author":"贺铸","content":"楼外浮云何可攀，聊持樽酒共销闲。归心欻起登临际，春色来从想像间。晚雪曦时见芳草，沧波尽处欠青山。长安桃李行应好，解笑刘郎底未还。","dynasty":"宋代","title":"登海陵齐云楼"}
{"author":"贺铸","content":"猎儿燕楚俗，得意唯驰逐。不知庙堂上，坐饱万钱肉。","dynasty":"宋代","title":"感兴六首"}
{"author":"贺铸","content":"海滨流浪胡为乎，况复支离百病余。三月逢梅识春色，半年无雁托归书。老乌啄屋巫呼鬼，野艇横门米换鱼。回首扬州才百里，画桥风月可怜渠。","dynasty":"宋代","title":"海陵书事"}
{"author":"贺铸","content":"牛女相望处，星桥不碍东西。重墙未抵蓬山远，却恨画楼低。细字频传幽怨，凝缸长照单栖。城乌可是知人意，偏向月明啼。","dynasty":"宋代","title":"乌啼月"}
{"author":"贺铸","content":"文成念韩痛，破产伺强奏。千金募健士，椎断属车尘。东去变名姓，浮游淮泗滨。忍耻奉遗履，得书何老人。十年风云会，赤帝资经纶。鸿门祸端结，一言即解纷。英彭既合纵，楚项提孤军。伟哉借箸谈，竖儒无复陈。分疆饵两将，来若从龙云。释怨俾侯印，谋销蛇豕群。定都天府国，推功归奉春。四老落吾术，拂巾辞隐沦。东朝羽翼就，楚调徒悲辛。出处能事毕，致君终乞身。岂眷万户封，仅与萧酇均。淮阴败晚节，顾亦非吾伦。愿访赤松子，逍遥云汉津。强饭示终殁，爽灵方上宾。严祠镇川湄，余泽及斯民。客子老将至，低回冗从臣。慙无应时策，肝膈空轮囷。可教固无类，慨然辄求伸。未应终万古，黄石独能神。","dynasty":"宋代","title":"留侯庙下作"}
{"author":"贺铸","content":"东风南浦雨潇潇，欲去行人不自聊。谁道垂杨攀折苦，过春犹有最长条。","dynasty":"宋代","title":"平野堂重送江茂宗"}
{"author":"贺铸","content":"青鵳啖雀雏，饫饱侮鸢乌。不知皂雕力，拿杀北城狐。","dynasty":"宋代","title":"感兴六首其二"}
{"author":"贺铸","content":"冷香浮动。望处欲生胡蝶梦。晓日曈昽。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。","dynasty":"宋代","title":"减字木兰花·冷香浮动"}
{"author":"贺铸","content":"排办张灯春事早。十二都门。物色宜新晓。金犊车轻玉骢小。拂头杨柳穿驰道。莼羹鲈鲙非吾好。去国讴吟，半落江南调。满眼青山恨西照。长安不见令人老。","dynasty":"宋代","title":"望长安"}
{"author":"贺铸","content":"厌莺声到枕，花气动帘，醉魂愁梦相半。被惜余薰，带惊剩眼，几许伤春春晚。泪竹痕鲜，佩兰香老，湘天浓暖。记小江风月佳时，屡约非烟游伴。须信鸾弦易断。奈云和再鼓，曲终人远。认罗袜无踪，旧处弄波清浅。青翰棹舣，白蘋洲畔，尽目临皋飞观。不解寄、一字相思，幸有归来双燕。","dynasty":"宋代","tags":"怀人，悼亡，思念","title":"望湘人·春思"}
{"author":"贺铸","content":"笼灯耿欲灭，枕下虫声切。底许事相关，煎人肠断绝。","dynasty":"宋代","title":"梦後闻蛩"}
{"author":"贺铸","content":"国门欲去尚迟迟，况复凄风落照时。犹有京尘坌舟尾，恼人无几庾元规。","dynasty":"宋代","title":"放舟通津门外作"}
{"author":"贺铸","content":"罗帷映月，玉研生冰。","dynasty":"宋代","title":"失调名"}
{"author":"贺铸","content":"昨日秋遂分，村村歛禾黍。半夜宿田人，相嘑深陂雨。駸駸马上客，厌浥投何所。暮发邹子城，朝期饭东鲁。据鞍思假寐，颠坠惭不武。俯畏道旁石，颓然如伏虎。远惊荞麦华，白水漫洲渚。安能叱吾驭，亲闱寄西楚。念昔卧苏门，夙兴犹及午。岂谓从一官，羁离遽如许。归欤惜迟暮，幽愫将谁语。赖尔草根虫，助我长吟苦。","dynasty":"宋代","title":"夜行邹县道中遇雨作"}
{"author":"贺铸","content":"楼角参横，庭心月午。侵阶夜色凉经雨。轻罗小扇扑流萤，微云度汉思牛女。拥髻柔情，扶肩暱语。可怜分破□□□。□□□□有佳期，人间底事长如许。","dynasty":"宋代","title":"思牛女"}
{"author":"贺铸","content":"湖外西风吹雨丝，半随杨柳拂涟漪。女郎偷折藕花去，沙上鸳鸯睡不知。","dynasty":"宋代","title":"李氏池上"}
{"author":"贺铸","content":"楼角初销一缕霞，淡黄杨柳暗栖鸦。玉人和月摘梅花。笑捻粉香归洞户，更垂帘幕护窗纱。东风寒似夜来些。","dynasty":"宋代","tags":"婉约，爱慕，女子","title":"减字浣溪沙·楼角初销一缕霞"}
{"author":"贺铸","content":"未卷半帘霜，犹疑在庭月。倚树汲清泉，疏风猎华发。","dynasty":"宋代","title":"和陈传道秋日十咏之四秋晓"}
{"author":"贺铸","content":"东西采石矶，山水两清绝。渔舠与商舶，今古几沿越。飘颻翰林主，长笑弄明月。难访物外游，飞云眇天末。","dynasty":"宋代","title":"历阳十咏之七采石矶"}
{"author":"贺铸","content":"游宦差池太半生，君方倥偬我伶俜。官衔转落百僚底，衫色浑偷两鬓青。张掾官曹抛胜日，向平家事汩余龄。相逢一段盂城梦，明发扁舟是浪萍。","dynasty":"宋代","title":"留别王景通二首之二"}
{"author":"贺铸","content":"积雨涨陂塘，田塍插晚秧。远山宜薄莫，高燕弄微凉。马革非吾愿，鱼餐餍此乡。归期知近在，犹待菊华黄。","dynasty":"宋代","title":"高望道中"}
{"author":"贺铸","content":"西戍夕阳晴，东城石镜明。有山名八字，供作两眉横。","dynasty":"宋代","title":"江夏八咏之六右赵佗石"}
{"author":"贺铸","content":"汎汎青翰舟，亭亭黄鹤楼。江山信清洒，人物想风流。美酒遣归思，新诗题旧游。有鱼知不食，端作置书邮。","dynasty":"宋代","title":"送左禹赴江夏尉"}
{"author":"贺铸","content":"鲁酒一樽薄，吾愁万斛多。尘埃斩马剑，涕泗饭牛歌。髀肉生如许，颠毛黑几何。功名可复道，身世两蹉跎。","dynasty":"宋代","title":"辞酒"}
{"author":"贺铸","content":"逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。望新月、为谁双拜。细语人不闻，微风动、罗裙带。","dynasty":"宋代","title":"攀鞍态（同前）"}
{"author":"贺铸","content":"窈窕盘门西转路。残阳映带青山暮。最是长杨攀折苦。堪怜许。清霜翦断和烟缕。春水归期端不负。依依照影临南浦。留取木兰舟少住。无风雨。黄昏月上潮平去。","dynasty":"宋代","title":"吴门柳（渔家傲·二之一）"}
{"author":"贺铸","content":"吴门客鬓再经秋，城郭篮舁久倦游。平静松江三万顷，不应无处著鱼舟。","dynasty":"宋代","title":"吴门秋怀"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"纷纷脱柯叶，衮衮断根蓬。不待吹扬力，随风亦自东。","dynasty":"宋代","title":"和陈传道秋日十咏之六秋风"}
{"author":"贺铸","content":"皂雕狞觜爪，飞走披肝脑。不知游猎儿，必尔韝上老。","dynasty":"宋代","title":"感兴六首其三"}
{"author":"贺铸","content":"银钩入木掩钟王，拂眼清风识楚狂。淮海京尘两流落，与君大是觉身妨。","dynasty":"宋代","title":"折中仓观米元章题字"}
{"author":"贺铸","content":"晚度孔明谼，林间访老农。行冲落叶径，坐听隔江钟。後舍灯犹织，前溪水自舂。无多游宦兴，卜隐幸相容。","dynasty":"宋代","title":"题诸葛谼田家壁"}
{"author":"贺铸","content":"怊怅离亭断彩襟。碧云明月两关心。几行书尾情何限，一尺裙腰瘦不禁。遥夜半，曲房深。有时昵语话如今。侵窗冷雨灯生晕，泪湿罗笺楚调吟。","dynasty":"宋代","title":"思越人"}
{"author":"贺铸","content":"孟公泣竹地，今是布金园。不保五亩宅，非无百代孙。","dynasty":"宋代","title":"江夏八咏之一右磨剑池"}
{"author":"贺铸","content":"砧面莹，杵声齐。捣就征衣泪墨题。寄到玉关应万里，戍人犹在玉关西。","dynasty":"宋代","tags":"宋词三百首，闺怨，怀远","title":"杵声齐·砧面莹"}
{"author":"贺铸","content":"扬州商女□□□。□□□□□。□寄扁舟，江南湖北道。津头龙祠屡□。□信指、半春前到。笑倚危樯，朝来风色好。","dynasty":"宋代","title":"□□□（同前）"}
{"author":"贺铸","content":"十亩荒池涨绿萍，南风不见芰荷生。隔窗赖有芭蕉叶，未负潇湘夜雨声。","dynasty":"宋代","title":"题芭蕉叶"}
{"author":"贺铸","content":"当年笔漫投，说剑气横秋。自负虎头相，谁封龙额侯。聊辞哙等伍，滥作诗家流。少待高常侍，功名晚岁收。","dynasty":"宋代","title":"易官後呈交旧"}
{"author":"贺铸","content":"华堂张燕。向尊前妙选，舞裙歌扇。彼美个人，的的风流心眼。恨寻芳来晚。曲街灯火香尘散。犹约晨妆，一觇春风面。惆怅善和坊里，平桥南畔。小青楼、帘不卷。","dynasty":"宋代","title":"河传（二之一）"}
{"author":"贺铸","content":"玉津春水如蓝。宫柳毵毵。桥上东风侧帽檐。记佳节、约是重三。飞楼十二珠帘。恨不贮、当年彩蟾。对构雨廉纤。愁随芳草，绿遍江南。","dynasty":"宋代","title":"怨三三"}
{"author":"贺铸","content":"九江贤令尹，千载两相望。昔也陶彭泽，今之章瑞昌。拂衣置五斗，高兴挹羲皇。避俗陶无悔，达生吾与章。渊明三径荒松菊，我携一瓢寓僧屋。渊明乞食踵人门，我卖神丸办蔬粥。渊明为酒接休元，我每移书谢州牧。渊明纸笔课儿曹，我子长歌紫芝曲。萧闲门户十三年，尚畏尘缘生处熟。行将卜隐包家山，誓与苍生鍊大还。愿君门外诛榛菅，来者勿拒容跻攀。镜湖遗老老且孱，犹堪护鼎诃神奸。功成拔宅自仙去，唯馀井臼留人间。","dynasty":"宋代","title":"送章邦杰移家馀杭包家山"}
{"author":"贺铸","content":"天气清和树荫浓，冥蒙薄雨湿帘栊。蔫红半落生香在，向晚玫瑰架上风。","dynasty":"宋代","title":"北园初夏"}
{"author":"贺铸","content":"楚泽初冬正获田，孤鸿欲下却翻然。人烟隐约青山郭，云物离披小雪天。送别杯盘犹昨日，劳生鞍马遂穷年。故人多在金闺籍，谁念心寸如断弦。","dynasty":"宋代","title":"历阳姥矶下马上有怀京都游好"}
{"author":"贺铸","content":"节物惊心不我留，故人相望海边州。苦荷老尽池台晚，鸿雁来多云汉秋。谁共清樽寻乐事，独将长幅写离忧。明年芳草青门道，好试青衫伴侠游。","dynasty":"宋代","title":"寄周文清"}
{"author":"贺铸","content":"后夜溪山雪，临门望子猷。莫因清兴尽，半道却回舟。","dynasty":"宋代","title":"怀寄寇元弼王文举十首其九招文举"}
{"author":"贺铸","content":"胜游地。信东吴绝景饶佳丽。平湖底，见层岚，凉月下，闻清吹。人如秾李。泛襟袂、香润苹风起。喜凌波、素袜逢迎，领略当歌深意。鄂君被。双鸳绮。垂杨荫，夷犹画舲相舣。宝瑟弦调，明珠佩委。回首碧云千里。归鸿后、芳音谁寄。念怀县、青鬓今无几。枉分将、镜里华年，付与楼前流水。","dynasty":"宋代","title":"东吴乐（尉迟杯）"}
{"author":"贺铸","content":"我昔官房子，长怀忠穆贤。里无行马第，山有卧牛阡。当代三公後，维君五福全。桐棺远归祔，追旧几潸然。","dynasty":"宋代","title":"王迥子高挽章五首"}
{"author":"贺铸","content":"前日去薄官，驱车望城阙。情亲周与郭，契阔多年别。征袍未及解，径造郊扉谒。存问审安娱，芝眉尉怀渴。家饱具羹炙，笑我犹饕餮。野色夜苍茫，松阴步微月。悲风应长啸，洒面若冰雪。狭室烛花青，坏炉拥驼褐。欢呼讲旧好，邻梦憎惊聒。念昔初冠年，朋从事颠蹶。忽忽一回首，身志成老拙。居诸信遄迈，又值阳生节。春物行可期，良游须屡结。妇家酒醅美，升斗容丐辍。斟酌挹东君，手选时芳折。樽前有余乐，身外无所切。欲寻玉清路，难访金丹诀。修短三万朝，黄尘共埋灭。","dynasty":"宋代","title":"访周沆郭忱"}
{"author":"贺铸","content":"翰客文房万卷馀，诜诜翻是蠹书鱼。载薰载曝徒为尔，秦筑长城错备胡。","dynasty":"宋代","title":"题叶翰林道卿手书唐人唱和集后"}
{"author":"贺铸","content":"落日逢迎朱雀街。共乘青舫度秦淮。笑拈飞絮罥金钗。洞户华灯归别馆，碧梧红药掩萧斋。顾随明月入君怀。","dynasty":"宋代","title":"掩萧斋"}
{"author":"贺铸","content":"明釭通夜语，累块写胸中。水癖推刘令，书名浼鲁公。忌猜悲廪鼠，逐热贱云鸿。不乏佳山水，东南著两翁。","dynasty":"宋代","title":"留别米雍丘二首之一"}
{"author":"贺铸","content":"斗储祥，虹流祉，兆黄虞。未□□、□圣真府。千龄叶应，九河清、神物出龟图。□□□□，□盛时、朝野欢娱。靡不覆，旋穹□，□□□，□坤舆。致万国、一变华胥。霞觞□□，□□□、□□□宸趋。五云长在，望子□、□□□□。","dynasty":"宋代","title":"天宁乐（铜人捧露盘引）"}
{"author":"贺铸","content":"鸦背夕阳山映断，绿杨风扫津亭。月生河影带疏星。青松巢白鸟，深竹逗流萤。隔水彩舟然绛蜡，碧窗想见娉婷。浴兰熏麝助芳馨。湘弦弹未半，凄怨不堪听。","dynasty":"宋代","title":"雁后归（想娉婷·三之二）"}
{"author":"贺铸","content":"花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沈踪。一双金缕枕，半床空。画桥临水凤城东。楼前柳，憔悴几秋风。","dynasty":"宋代","title":"小重山"}
{"author":"贺铸","content":"青翰舟中祓禊筵。粉娥窥影两神仙。酒阑飞去作非烟。重访旧游人不见，雨荷风蓼夕阳天。折花临水思茫然。","dynasty":"宋代","title":"减字浣溪沙（十五之十一）"}
{"author":"贺铸","content":"高吟晚节动江关，自况孤云岂易攀。赋鹏一篇传日下，骑鲸半夜去人间。知音谁复称流水，招隐吾方拟小山。固有清风千古在，不应空伴月明闲。","dynasty":"宋代","title":"题杜仲观南康遗编後"}
{"author":"贺铸","content":"朝听明钟出，暮随衙鼓归。朝朝复暮暮，是是与非非。迹寄升沈路。言投祸福机。何穷百年事，端使一心违。","dynasty":"宋代","title":"自讼"}
{"author":"贺铸","content":"中年多办收身具。投老归来无著处。四肢安稳一渔舟，只许樵青相伴去。沧洲大胜黄尘路。万顷月波难滓污。阿侬原是个中人，非谓鲈鱼留不住。","dynasty":"宋代","title":"续渔歌"}
{"author":"贺铸","content":"青鵳啖雀雏，饫饱侮鸢乌。不知皂雕力，拿杀北城狐。","dynasty":"宋代","title":"感兴六首其二"}
{"author":"贺铸","content":"孤缸照愁眠，明灭知夜久。荧荧月落床，摵摵风入牖。美人怅何许，寤言不相偶。心寄南征鸿，云汉长回首。","dynasty":"宋代","title":"拟鲍溶寒宵叹"}
{"author":"贺铸","content":"滞水生苔没马蹄，涨沙隐约见金堤。禹功寖久人无继，未信东流不复西。","dynasty":"宋代","title":"再涉南罗渡"}
{"author":"贺铸","content":"冷云抛雪未成花，过埭东风冻著沙。荻浦渔归初下雁，枫桥市散祗啼鸦。旧闻南国饶春事，行见东风换物华。老病心情亦何有，药囊诗卷是生涯。","dynasty":"宋代","title":"广陵茱萸湾晚泊"}
{"author":"贺铸","content":"柳下玉骢双鞚。蝉鬓宝钿浮动。半醉倚迷楼，聊送斜阳三弄。毫纵。豪纵。一觉扬州春梦。","dynasty":"宋代","title":"忆仙姿（九之六）"}
{"author":"贺铸","content":"风俗喜嘉辰，行乐东城春。人歌芍药章，马度杨柳津。田亩久枯渴，麦芒栖暗尘。焦心戴白叟，日望西郊云。","dynasty":"宋代","title":"春行"}
{"author":"贺铸","content":"一幅霜绡，麝煤熏腻纹丝缕。掩妆无语。的是销凝处。薄暮兰桡，漾下苹花渚。风留住。绿杨归路。燕子西飞去。","dynasty":"宋代","title":"点绛唇"}
{"author":"贺铸","content":"绣幕深朱户，熏炉小象床。扶肩醉被冒明珰。绣履可怜分破、两鸳鸯。梦枕初回雨、啼钿半□妆。一钩月渡横塘。谁认凌波微步、袜尘香。","dynasty":"宋代","title":"南歌子（二之一）"}
{"author":"贺铸","content":"心蹙黄金缕，梢垂白玉团。孤芳不怕雪霜寒。先向百花头上、探春□。傍水添清韵，横墙露粉颜。夜来和月起凭阑。认得暗香微度、有无间。","dynasty":"宋代","title":"南歌子（二之二）"}
{"author":"贺铸","content":"嫣然何啻千金价。意远态闲难入画。更无方便只尊前，说尽牵情多少话。别来乐事经春罢。枉度佳春抛好夜。如今触绪易销魂，最是不堪风月下。","dynasty":"宋代","title":"木兰花（二之一）"}
{"author":"贺铸","content":"春容秀润。二十四番花有信。鸾镜佳人。得得浓妆样样新。情无远近。水阔山长分不尽。一断音尘。泪眼花前只见春。","dynasty":"宋代","title":"减字木兰花（四之一）"}
{"author":"贺铸","content":"闲情减旧。无奈伤春能作瘦。桂楫兰舟。几送人归我滞留。西门官柳。满把青青临别手。谁共登楼。分取烟波一段愁。","dynasty":"宋代","title":"减字木兰花（四之二）"}
{"author":"贺铸","content":"多情多病。万斛闲愁量有剩。一顾倾城。惟觉尊前笑不成。探香幽径。好住东风谁主领。多谢流莺。欲别频啼四五声。","dynasty":"宋代","title":"减字木兰花（四之四）"}
{"author":"贺铸","content":"江面波纹皱縠。江南岸、草和烟绿。初过寒食一百六。采苹游，□香裙，鸣佩玉。心事偷相属。赋春恨、彩笺双幅。今夜小楼吹凤竹。谢东风，寄怀人，肠断曲。","dynasty":"宋代","title":"夜游宫"}
{"author":"贺铸","content":"京口瓜洲记梦间。朱扉犹映花关。东风太是无情思，不许扁舟兴尽还。春水漫，夕阳闲。乌樯几转绿杨湾。红尘十里扬州过，更上迷楼一借山。","dynasty":"宋代","title":"思越人"}
{"author":"贺铸","content":"吴波不动。四际晴山拥。载酒一尊谁与共。回首江湖旧梦。长曹珠箔青篷。舻声鸦轧征鸿。泪□镂檀香枕，醉眠摇□春风。","dynasty":"宋代","title":"清平乐（三之一）"}
{"author":"贺铸","content":"亭际高枞满百围，不无山鬼此焉依。咿呦为话当年事，曾见将军佩印归。","dynasty":"宋代","title":"留题左顾亭二首之二"}
{"author":"贺铸","content":"华堂重厦，向尊前更听，碧云新怨。玉指钿徽，总是挑人心眼。恨随红蜡短。彩旗影动船头转。双桨凌波，惟念人留恋。江上暮潮，隐隐山横南岸。奈离愁、分不断。","dynasty":"宋代","title":"河传（二之二）"}
{"author":"贺铸","content":"泛泛流萍滚滚蓬，偶然南北偶然逢。一樽通济桥边酒，两夜临濉驿外钟。行矣风波宜尚慎，归哉尘土不相容。事功早立须知退，学稼它年访老农。","dynasty":"宋代","title":"永城邂逅周元通再索诗赠别"}
{"author":"贺铸","content":"周郎有史才，班马可并驱。纷纷谗谄人，畏君笔削诛。我恨接君晚，要亦君之徒。沈痾积岁月，顾此留须臾。志我圹中石，赖君文不谀。庶乎陵谷变，名字见君书。","dynasty":"宋代","title":"怀寄周元翁十首"}
{"author":"贺铸","content":"尚识历阳道，依然西照间。风烟石碛戍，林麓楚王山。隔水一凝伫，当年百往还。谁怜跃马客，衰病再投闲。","dynasty":"宋代","title":"舟发金陵望历阳作"}
{"author":"贺铸","content":"收锦字，下鸳机。净拂床砧夜捣衣。马上少年今健否，过瓜时见雁南归。","dynasty":"宋代","title":"夜捣衣（同前）"}
{"author":"贺铸","content":"南国本潇洒。六代浸豪奢。台城游冶。襞笺能赋属宫娃。云观登临清夏。璧月留连长夜。吟醉送年华。回首飞鸳瓦。却羡井中蛙。访乌衣，成白社。不容车。旧时王谢。堂前双燕过谁家。楼外河横斗挂。淮上潮平霜下。樯影落寒沙。商女篷窗罅。犹唱后庭花。","dynasty":"宋代","title":"台城游/水调歌头"}
{"author":"贺铸","content":"诗岂穷人穷者工，斯言闻诸六一翁。端慙少作老更拙，不废汝诗吾固穷。","dynasty":"宋代","title":"题诗卷後"}
{"author":"贺铸","content":"僧閤窗扉学画船，青荧灯火对床眠。北风带雪披檐竹，浑似潇湘夜泊天。","dynasty":"宋代","title":"同张汉求宿升中院西寮"}
{"author":"贺铸","content":"南国本潇洒，六代浸豪奢。台城游冶，襞笺能赋属宫娃。云观登临清夏，璧月留连长夜，吟醉送年华。回首飞鸳瓦，却羡井中蛙。访乌衣，成白社，不容车。旧时王谢、堂前双燕过谁家？楼外河横斗挂，淮上潮平霜下，樯影落寒沙。商女篷窗罅，犹唱后庭花！","dynasty":"宋代","tags":"怀古，抒情，怀才不遇，壮志未酬","title":"台城游·南国本潇洒"}
{"author":"贺铸","content":"文础护清漪，炯若涵冰玉。澡涤起沈痾，功参灵剂速。荒唐桑氏经，琐碎桐君录。利物本无穷，何须尘简牍。","dynasty":"宋代","title":"历阳十咏之十平痾汤"}
{"author":"贺铸","content":"孙郎昔鹰扬，曹瞒方虎视。敢忘板筑勤，远推兵锋锐。俄闻青盖谣，无复金陵气。六代迭倾亡，长江亦平地。","dynasty":"宋代","title":"历阳十咏之三濡须坞"}
{"author":"贺铸","content":"云鲜日嫩东风软。雪初融、水清浅。粉□舞按迎春遍。似飞动、钗头燕。深折梅花曾寄远。问谁为、倚楼凄怨。身伴未归鸿，犹顾恋、江南暖。","dynasty":"宋代","title":"舞迎春（迎春乐）"}
{"author":"贺铸","content":"周郎走王都，马足尘翻波。贺老宦江夏，无人惊雀罗。出处躁静间，奈此贫病何。平生解指誓，晚境忽婆娑。迫死不得休，前言食已多。尚敢厌闲冷，欻为赴火蛾。","dynasty":"宋代","title":"怀寄周元翁十首之"}
{"author":"贺铸","content":"平沙四绕护城堤，小雨经旬不作泥。似与幽人忍牢落，一双黄鸟隔墙啼。","dynasty":"宋代","title":"僧居对雨二首之二"}
{"author":"贺铸","content":"槛外雨波新涨，门前烟柳浑青。寂寞文园淹卧久，推枕援琴涕自零。无人著意听。绪绪风披芸幌，骎骎月到萱庭。长记合欢东馆夜，与解香罗掩绣屏。琼枝半醉醒。","dynasty":"宋代","title":"破阵子醉琼枝"}
{"author":"贺铸","content":"阴晴未定。薄日烘云影。临水牛门花一径。尽日鸟啼人静。厌厌几许春情。可怜老去兰成。看取镊残双鬓，不随芳草重生。","dynasty":"宋代","title":"清平乐"}
{"author":"贺铸","content":"乔家深闭郁金堂。朝镜事梅妆。云鬟翠钿浮动，微步拥钗梁。情尚秘，色犹庄。递瞻相。弄丝调管，时误新声，翻试周郎。","dynasty":"宋代","title":"试周郎（诉衷情）"}
{"author":"贺铸","content":"春候半寒温，维舟淮上村。长林补山豁，青草际潮痕。久厌浮家役，重招去国魂。禅房欲舒写，烟雨促黄昏。","dynasty":"宋代","title":"龟山晚泊"}
{"author":"贺铸","content":"锦鞯朱弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。","dynasty":"宋代","title":"摊破浣溪沙"}
{"author":"贺铸","content":"滞水生苔没马蹄，涨沙隐约见金堤。禹功寖久人无继，未信东流不复西。","dynasty":"宋代","title":"再涉南罗渡"}
{"author":"贺铸","content":"綵蝀桥西七日留，几回回首凤皇楼。如何一叶扁舟里，载得离人万斛愁。","dynasty":"宋代","title":"舣舟广津门外作"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"丙寅元祐初年冬，贺老困寓京尘中。无心炙手权门热，曝背晴阳坐屋东。","dynasty":"宋代","title":"卯醉口号"}
{"author":"贺铸","content":"朝听明钟出，暮随衙鼓归。朝朝复暮暮，是是与非非。迹寄升沈路。言投祸福机。何穷百年事，端使一心违。","dynasty":"宋代","title":"自讼"}
{"author":"贺铸","content":"惊飚猎榛莽，西山匿颓阳。四五阴魄晚，繁星亦光芒。驱车何所投，却顾归路长。挟辕两羸牸，犯此豺虎场。安得渥洼骏，皎旦游康庄。岂徒写我忧，要使尘不扬。","dynasty":"宋代","title":"行路难"}
{"author":"贺铸","content":"水馆四边村，登临奈断魂。黄作开小径，红粉哭高原。舟楫逢新火，松楸老故园。斜阳一千里，依约是苏门。","dynasty":"宋代","title":"丙寅舟次宋城作"}
{"author":"贺铸","content":"此日足可惜，此樽何可辞。人生信浮寓，老境将安之。念昔青衿岁，九七殊未知。忽忽俯仰间，复见趋庭儿。名系冗从籍，顾亦胡能为。抚此多病躯，敢有黄发期。每虞毙奔走，明哲永见嗤。後日卖刀剑，买牛耕故陂。不惮力作勤，农事有闲时。慨想无心子，清言真我师。","dynasty":"宋代","title":"此日足可惜"}
{"author":"贺铸","content":"征虏亭边路，望夫山下舟。长江不隔梦，明月只供愁。促席歌尘断，闲窗醉墨留。惜芳桥畔柳，谁系木兰舟。","dynasty":"宋代","title":"金陵怀寄历阳王掾"}
{"author":"贺铸","content":"风与樯乌便，侬先塞雁来。山经七泽断，潮自九江回。渔父犹知隐，骚人枉衒才。朋游正相远，梅信为谁开。","dynasty":"宋代","title":"江夏寓兴二首之一"}
{"author":"贺铸","content":"昔年九日登临处，把酒梁王旧吹台。今年九日登临处，江上黄华殊未开。一川落日随朝下，万里西风送雁来。节物可惊人更老，宦情归计两悠哉。","dynasty":"宋代","title":"九日怀京都旧游"}
{"author":"贺铸","content":"犀照亭边两橹催，凤栖台下片帆开。龙盘虎踞行远矣，牛渚鸡笼安在哉。无端鞍马三年役，有意蓴鲈异日来。樽洒故人谁待我，故应风月尚徘徊。","dynasty":"宋代","title":"晚泊长芦有怀历阳金陵朋好"}
{"author":"贺铸","content":"应龙昔此去，雷雨助腾伸。旧穴潜鲛蜃，风波横要津。","dynasty":"宋代","title":"江夏八咏其八龙穴渡"}
{"author":"贺铸","content":"轻舠蓦水帆如弓，一伸臂顷来江东。聊持美酒致吾子，方事彩衣娱汝翁。悬榻可容它客坐，闭关正与无月同。夙兴行乐竟何有，醒醉阴晴皆梦中。","dynasty":"宋代","title":"重寄潘豳老"}
{"author":"贺铸","content":"高岸如陵累石顽，一支涨海横中间。九军雷鼓震玉垒，万里墨云驱雪山。奏政维舟羞胆怯，史迁舐笔恨才悭。钱郎几许英雄气，强弩三千拟射还。","dynasty":"宋代","title":"钱塘海潮"}
{"author":"贺铸","content":"方过清明雨后天，回塘照影弄跹跹。深情拟属风光主，爱惜长条待少年。","dynasty":"宋代","title":"杨柳枝词二首其一"}
{"author":"贺铸","content":"前日去薄官，驱车望城阙。情亲周与郭，契阔多年别。征袍未及解，径造郊扉谒。存问审安娱，芝眉尉怀渴。家饱具羹炙，笑我犹饕餮。野色夜苍茫，松阴步微月。悲风应长啸，洒面若冰雪。狭室烛花青，坏炉拥驼褐。欢呼讲旧好，邻梦憎惊聒。念昔初冠年，朋从事颠蹶。忽忽一回首，身志成老拙。居诸信遄迈，又值阳生节。春物行可期，良游须屡结。妇家酒醅美，升斗容丐辍。斟酌挹东君，手选时芳折。樽前有余乐，身外无所切。欲寻玉清路，难访金丹诀。修短三万朝，黄尘共埋灭。","dynasty":"宋代","title":"访周沆郭忱"}
{"author":"贺铸","content":"梦草池南璧月堂。绿阴深蔽日，啭鹂黄。淡蛾轻鬓似宜妆。歌扇小，烟雨画潇湘。薄晚具兰汤。雪肌英粉腻，更生香。簟纹如水竟檀床。雕枕并，得意两鸳鸯。","dynasty":"宋代","title":"璧月堂（小重山）"}
{"author":"贺铸","content":"海滨流浪胡为乎，况复支离百病余。三月逢梅识春色，半年无雁托归书。老乌啄屋巫呼鬼，野艇横门米换鱼。回首扬州才百里，画桥风月可怜渠。","dynasty":"宋代","title":"海陵书事"}
{"author":"贺铸","content":"中吴茂苑繁华地。冠盖如林。桃李成阴。若个芳心、真个会琴心。高秋霁色清于水。月榭风襟。且伴登临。留与他年、尊酒话而今。","dynasty":"宋代","title":"伴登临（中吕宫丑奴儿）"}
{"author":"贺铸","content":"陂湖蹙坊市，江汉复纵横。沮洳莎城阽，晴阳竹瓦鸣。新文添鹏赋，异味识鼋羹。岂复悲流落，官粮寓此生。","dynasty":"宋代","title":"江夏寓兴二首之二"}
{"author":"贺铸","content":"云弄轻阴谷雨干。半垂油幕护残寒。化工著意呈新巧，翦刻朝霞饤露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。","dynasty":"宋代","title":"翦朝霞（牡丹同前）"}
{"author":"贺铸","content":"长铗长铗归来乎，十口想厌淮南鱼。游宦非图饱而已，浮生且问乐何如。定无佳客青樽酒，赖有古人黄卷书。我亦尘埃同病者，与君长愧白云居。","dynasty":"宋代","title":"招寇元弼兼呈白云庄张隐居"}
{"author":"贺铸","content":"顿辔挥毫墨尚新，碧纱从此碧生尘。可怜庭下长杨树，犹有清阴待路人。","dynasty":"宋代","title":"东平周村驿观临川吴公题"}
{"author":"贺铸","content":"余不亭下檥归舟，访古怀贤百刻留。办得千金脱元绪，此心端不为封侯。","dynasty":"宋代","title":"留题左顾亭二首之一"}
{"author":"贺铸","content":"挑菜踏青都过却。杨柳风轻，摆动秋千索。啼鸟自惊花自落。有人同在真珠箔。淡净衣裳妆□薄。闲凭银筝，睡鬓慵梳掠。试问为谁添瘦弱。娇羞只把眉颦著。","dynasty":"宋代","title":"凤栖梧"}
{"author":"贺铸","content":"山阳泽国四无山，百雉危城两水关。杨柳遥知紫极路，沧波长羡白鸥闲。病来药裹为吾累，兴尽渔舟送子还。风月异时何限思，区区并入尺书间。","dynasty":"宋代","title":"送江与京归山阳"}
{"author":"贺铸","content":"野泊岁云暮，念归期正赊。津童为过客，商舶是邻家。雪密鱼依罧，潮回蚌委沙。南州人健否，不寄早梅华。","dynasty":"宋代","title":"岁暮舟居卧病怀寄金陵和上人"}
{"author":"贺铸","content":"高歌每忆故山薇，笑掷青衫换彩衣。竟为苍生安石起，本来男子次君归。脱冠弭棹兴非浅，戴笠乘车誓莫违。明日渡江聊赠别，武昌官柳尚依依。","dynasty":"宋代","title":"送汉阳刑狱掾邹永年解官归养"}
{"author":"贺铸","content":"中夏昔屯否，代邦天所开。鸿图属太武，不世英雄才。南洗洛阳血，西荡长安灰。毡车十万乘，略地驱风雷。一苇济长淮，筑宫瓜步隈。东邻拜牢饩，走使为婚媒。云旗即归路，览胜此悲徊。俯挥铁马鞭，顽石同陶坏。划成四大字，屹栗阴虹摧。沦精入崖壑，怒气羞蟠回。茫茫六百年，风雨生莓苔。伟迹寖销泯，威灵安在哉。生存贵无上，零落等尘埃。君为访古游，赋诗追七哀。人生谁不尔，莫负手中杯。","dynasty":"宋代","title":"和张谋父游石佛山观魏太武书"}
{"author":"贺铸","content":"三年官局冷如冰，炙手权门我未能。赖与白云之隐者，不谈黄卷即寻僧。萧萧帘箔风披竹，草草杯盘雪洒灯。尘土浮游浸相远，吴鱼燕雁两难凭。","dynasty":"宋代","title":"留别张白云谋父"}
{"author":"贺铸","content":"千里家园安在哉，羁栖犹喜占池台。酒非从事断年别，风是故人弥日来。黄鸟绵蛮紫椹熟，白鸥瀺灂绿萍开。颇知老子机心废，留得渠伊兴尽回。","dynasty":"宋代","title":"题海陵寓舍四首之四"}
{"author":"贺铸","content":"客宦怆离群，徐方复得君。青衫初试吏，白面颇能文。画舸浮春水，清樽醉舞裙。它年会相访，分卧北山云。","dynasty":"宋代","title":"送李易初还汶阳"}
{"author":"贺铸","content":"收锦字，下鸳机。净拂床砧夜捣衣。马上少年今健否，过瓜时见雁南归。","dynasty":"宋代","title":"夜捣衣（同前）"}
{"author":"贺铸","content":"昨岁东溪口，扁舟欲下江。伴愁灯映幔，欺睡月侵窗。漫寄书连纸，谁同酒一缸。何当见之子，聊使我心降。","dynasty":"宋代","title":"辛未兴龙节日怀历阳王掾元胥"}
{"author":"贺铸","content":"希远来彭泽，聊为三迳资。拂衣归底处，命驾定何时。","dynasty":"宋代","title":"怀寄彭城朋好十首之五董大"}
{"author":"贺铸","content":"南京一登眺，朔雁正来宾。好去长淮北，殷勤访故人。","dynasty":"宋代","title":"怀寄寇元弼王文举十首之四登飞鸿亭"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"枣华纂纂桑叶肥，老蚕起眠雏雀飞。南邻买酒劝行乐，越客废书歌式微。式微式微胡不归，明日会知今日非。旧溪手种水杨柳，长与秋风扫钓矶。","dynasty":"宋代","title":"席上呈钱德循"}
{"author":"贺铸","content":"绣幌闲眼晓。处处闻啼鸟。枕上无情，斜风横雨，落花多少。想灞桥、春色老于人，恁江南梦杳。往事今何道。聊咏池塘草。怀县年来，萧萧壮发，可堪频照。赖醉乡、佳境许徜徉，惜归欤不早。","dynasty":"宋代","title":"连理枝"}
{"author":"贺铸","content":"鲁酒味自薄，楚歌声更悲。曾无忘忧用，安事酒歌为。西风激商序，流芳迫衰迟。寄语邻墙客，兹非行乐时。","dynasty":"宋代","title":"和钱适德循寓怀二首其二"}
{"author":"贺铸","content":"青青麰麦欲抽芒，浩荡东风晚更狂。微径断桥寻古寺，短篱高树隔横塘。开门未扫杨花雨，待晓先烧柏子香。底许暂忘行役倦，故人题字满长廊。","dynasty":"宋代","title":"宿芥塘佛祠"}
{"author":"贺铸","content":"树竹开窗小屋东，低檐却日竹通风。长年驰骛欲何往，终日退藏於此中。未厌睡魔常有在，若思人事即无穷。躬耕不是悠悠计，来作苏门邻舍翁。","dynasty":"宋代","title":"寄题狄丘李伟官舍东斋"}
{"author":"贺铸","content":"当年笔漫投，说剑气横秋。自负虎头相，谁封龙额侯。聊辞哙等伍，滥作诗家流。少待高常侍，功名晚岁收。","dynasty":"宋代","title":"易官後呈交旧"}
{"author":"贺铸","content":"江南又叹流寓。指芳物、伴人迟暮。搅晴风絮。弄寒烟雨。春去更无寻处。石城楼观青霞举。想艇子、寄谁容与。断云荆渚。限潮湓浦。不见莫愁归路。","dynasty":"宋代","title":"金凤钩"}
{"author":"贺铸","content":"清琴再鼓求凰弄，紫陌屡盘骄马鞚。远山眉样认心期，流水车音牵目送。归来翠被和衣拥，醉解寒生钟鼓动。此欢只许梦相亲，每向梦中还说梦。","dynasty":"宋代","tags":"爱情","title":"木兰花·清琴再鼓求凰弄"}
{"author":"贺铸","content":"青鵳噉雀雏，饫饱侮鸢乌。不知皂鵰力，拏杀北城狐。","dynasty":"宋代","title":"感兴六首"}
{"author":"贺铸","content":"九夏赤旱百井枯，三秋积雨釜生鱼。淩高径醉不易图，问底黄叶今有无。愿致皎白来庭除，昏瞳烂卷勤卷舒。管中一班聊自娱，未羡北里鸣笙竽。少日用壮胆力麤，六鳌可取负而趋。谁谓衰迟百病余，雀鼠入屋不受驱。长铗长铗归来乎，泥净没胫行无车。咄嗟蜡屐非双凫，安得翩然过故都。","dynasty":"宋代","title":"九日雨中作"}
{"author":"贺铸","content":"紫陌青丝鞚，红尘白纻衫。谁怜绣户闭香奁。分付一春心事、两眉尖。怯冷重熏被，羞明半卷帘。欢归斜□□□□。□□□□□□、醉厌厌。","dynasty":"宋代","title":"醉厌厌（南歌子）"}
{"author":"贺铸","content":"鹦鹉陇下鸟，能语奇羽毛。罗罻巧相致，琱笼关鐍牢。长怀故园树，烟雨落空巢。万里迁泽国，舟舆□□劳。正平托物赋，健笔不停操。千载访陈躅，晴沙葭菼高。珍禽不复见，慨想若人豪。处士起河朔，英风拔时髦。文章俪坟诰，俛就犹诗骚。儿汝命杨孔，奴兵视刘曹。奸雄可奈此，束之投楚郊。忤俗竟非命，惜哉时不遭。非无择木智，天下方滔滔。遗干泯鱼腹，浮魂谁复招。近结屈平好，佩兰杂申椒。远慙子胥烈，怒气翻秋涛。空余春草碧，恨血满江皋。","dynasty":"宋代","title":"鹦鹉洲"}
{"author":"贺铸","content":"卜筑负南郭，褰开临要津。舟舆占集地，奈尔独清人。坐上一樽酒，江南千里春。何须茂弘扇，何患元规尘。游子感陈躅，怳如平生亲。九原不可作，归老复谁邻。","dynasty":"宋代","title":"题杨子王辂故居清轩"}
{"author":"贺铸","content":"明朝解携白鹭洲，後日相望黄鹤楼。建业水清供白酌，武昌鱼贱足音邮。著身物外不无处，俛首人群非有求。愿报西庵落成会，待公退卧侬归休。","dynasty":"宋代","title":"和别清凉和上人"}
{"author":"贺铸","content":"江南又叹流寓。指芳物、伴人迟暮。搅晴风絮。弄寒烟雨。春去更无寻处。石城楼观青霞举。想艇子、寄谁容与。断云荆渚。限潮湓浦。不见莫愁归路。","dynasty":"宋代","title":"金凤钩"}
{"author":"贺铸","content":"孟公泣竹地，今是布金园。不保五亩宅，非无百代孙。","dynasty":"宋代","title":"江夏八咏之一右磨剑池"}
{"author":"贺铸","content":"江转皖公山北流，萧闲人物美田畴。一溪春水百家利，二顷夏秧千石收。小市竹楼张酒旆，平桥松岛荫渔舟。莫知农老何为者，几叶传封乐国侯。","dynasty":"宋代","title":"题皖山北濒江田舍"}
{"author":"贺铸","content":"钱侯官舍旁，走水来方塘。暑雨过初伏，斜阳生晚凉。风翻芡盘卷，万觜争低昂。犹疑秦鸡暴，擅此六国场。下榻延密客，开樽荐新尝。金刀剥老蚌，玉沙磨夜光。殷勤烦钉饾，未咀悲生肠。引领鄘卫西，百泉乃吾乡。水产富此物，数钱论斗量。朝餐取餍饱，无复炊黄梁。贪嗜比羊枣，况乎惟味良。十年去国仕，遇得才微芒。季鹰思蓴羹，拂衣谢齐王。我亦散浪者，未许斯人狂。长歌定行矣，千载会相望。","dynasty":"宋代","title":"食芡实作"}
{"author":"贺铸","content":"留征辔，送离杯。羞泪下，捻青梅。低声问道几时回。秦筝雁促，此夜为谁排。君去也，远蓬莱。千里地，信音乖。相思成病底情怀。和烦恼，寻个便，送将来。","dynasty":"宋代","title":"芳草渡"}
{"author":"贺铸","content":"双鹤横桥阿那边。静坊深院闭婵娟。五度花开三处见，两依然。水眄难禁频领□，歌云犹许小流连。破得尊前何限恨，不论钱。","dynasty":"宋代","title":"浣溪沙"}
{"author":"贺铸","content":"何处经行特惘然，津头曾送木兰船。桃花春水生前夜，杨柳秋风忆故年。驿路尺书疑断绝，官仓斗米愧留连。飘颻复作江湖计，从此长安是日边。","dynasty":"宋代","title":"汴上有怀李易初"}
{"author":"贺铸","content":"海陵春後雨冥冥，耳厌蛙嗥鹳龄鸣。何意东亭好风日，流莺忽作故园声。故园千里长牵梦，老病三年不废情。想见杨花收卷尽，绿苔池院落朱樱。","dynasty":"宋代","title":"闻莺有怀故园"}
{"author":"贺铸","content":"玉人家，画楼珠箔临津。托微风、彩箫流怨，断肠马上曾闻。宴堂开、艳妆丛里，调琴思，认歌颦。麝蜡烟浓，玉莲漏短，更衣不待酒初醺。绣屏掩、枕鸳相就，香气渐暾暾。回廊影，疏钟淡月，几许消魂？翠钗分。银笺封泪，舞鞋从此生尘。任兰舟载将离恨，转南浦，背西曛。记取明年，蔷薇谢后，佳期应未误行云。凤城远、楚梅香嫩，先寄一枝春。青门外，只凭芳草，寻访郎君。","dynasty":"宋代","tags":"怀人，相思","title":"绿头鸭·玉人家"}
{"author":"贺铸","content":"应龙昔此去，雨雨助腾伸。旧穴潜鲛蜃，风波横要津。","dynasty":"宋代","title":"江夏八咏之七右石镜亭"}
{"author":"贺铸","content":"皂雕狞觜爪，飞走披肝脑。不知游猎儿，必尔韝上老。","dynasty":"宋代","title":"感兴六首其三"}
{"author":"贺铸","content":"新甫移根远，苍然对两翁。闭门三尺雪，仰枕一亭风。东郭颜何厚，西来意莫穷。未应输狭小，酿酒待春丛。","dynasty":"宋代","title":"题乌江丘氏昆仲岁寒亭"}
{"author":"贺铸","content":"东南自古繁华地，歌吹扬州。十二青楼。最数秦娘第一流。季鹰久负鲈鱼兴，不住今秋。已办归舟。伴我江湖作胜游。","dynasty":"宋代","title":"罗敷歌（采桑子·五之三）"}
{"author":"贺铸","content":"已矣知无憾，贤愚共此途。白驹驰白日，黄发掩黄垆。和氏终还赵，干将不葬吴。驽疴如可强，犹拟奠生刍。","dynasty":"宋代","title":"王迥子高挽章五首"}
{"author":"贺铸","content":"不复怒飞声，朝鸡得擅鸣。婆娑犹有地，媚灶毕余生。","dynasty":"宋代","title":"和陈传道秋日十咏之十秋蝇"}
{"author":"贺铸","content":"苍面黄须过壮时，欲投闲去两难期。人生自是无根物，南北东西任所之。","dynasty":"宋代","title":"成安道中怀寄冯惟逸"}
{"author":"贺铸","content":"抛练杵，傍窗纱。巧翦征袍斗出花。想见陇头长戍客，授衣时节也思家。","dynasty":"宋代","title":"翦征袍（同前）"}
{"author":"贺铸","content":"渴蝉呜中夜，木叶凝无风。襟苧不加带，犹如被蒙茸。三庚信可畏，一扇曾何功。安得解民愠，苍梧理古桐。","dynasty":"宋代","title":"暑夜"}
{"author":"贺铸","content":"不见江南汤惠休，芝钱今也嗣风流。烧香弄笔一生事，蹑屐佩囊千里游。乞酒未还黄菊晚。拟诗初就碧云秋。临高跂马君行矣，从此安期始欲愁。","dynasty":"宋代","title":"寄别僧芝"}
{"author":"贺铸","content":"长铗长铗归来乎，十口想厌淮南鱼。游宦非图饱而已，浮生且问乐何如。定无佳客青樽酒，赖有古人黄卷书。我亦尘埃同病者，与君长愧白云居。","dynasty":"宋代","title":"招寇元弼兼呈白云庄张隐居"}
{"author":"贺铸","content":"岑辅何为者，当年唱不应。名随诗石在，附骥两青蝇。","dynasty":"宋代","title":"和邠老郎官湖怀古五首"}
{"author":"贺铸","content":"薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。","dynasty":"宋代","tags":"宋词三百首","title":"石州引·薄雨初寒"}
{"author":"贺铸","content":"乔家深闭郁金堂。朝镜事梅妆。云鬟翠钿浮动，微步拥钗梁。情尚秘，色犹庄。递瞻相。弄丝调管，时误新声，翻试周郎。","dynasty":"宋代","title":"试周郎（诉衷情）"}
{"author":"贺铸","content":"尚识历阳道，依然西照间。风烟石碛戍，林麓楚王山。隔水一凝伫，当年百往还。谁怜跃马客，衰病再投闲。","dynasty":"宋代","title":"舟发金陵望历阳作"}
{"author":"贺铸","content":"试吏王文举，俄缠风树哀。明年道濉上，为尔一徘徊。","dynasty":"宋代","title":"怀寄彭城朋好十首之十王三"}
{"author":"贺铸","content":"闲把琵琶旧谱寻。四弦声怨却沈吟。燕飞人静画堂深。欹枕有时成雨梦，隔帘无处说春心。一从灯夜到如今。","dynasty":"宋代","title":"减字浣溪沙（十五之七）"}
{"author":"贺铸","content":"云鲜日嫩东风软。雪初融、水清浅。粉□舞按迎春遍。似飞动、钗头燕。深折梅花曾寄远。问谁为、倚楼凄怨。身伴未归鸿，犹顾恋、江南暖。","dynasty":"宋代","title":"舞迎春（迎春乐）"}
{"author":"贺铸","content":"流连狂乐恨景短。奈夕阳送晚。醉未成欢，醒来愁满眼。东阳销瘦带展。望日下、旧游天远。泪洒春风，春风谁复管。","dynasty":"宋代","title":"东阳叹/清商怨"}
{"author":"贺铸","content":"宋邻东畔。明月关深院。玉指金徽调旧怨。楚客归心欲断。城隅芳草初春。佳期重约临分。丽句漫题双带，也愁系住行云。","dynasty":"宋代","title":"清平乐（三之二）"}
{"author":"贺铸","content":"回首扬州，猖狂十载，依然一梦归来。但觉安仁愁鬓，几点尘埃。醉墨碧纱犹锁，春衫白纻新裁。认鸣珂曲里，旧日朱扉，闲闭青苔。人非物是，半晌鸾肠易断，宝勒空回。徒怅望、碧云销散，明月徘徊。忍过阳台折柳，难凭陇驿传梅。一番桃李，迎风无语，谁是怜才。","dynasty":"宋代","title":"雨中花"}
{"author":"贺铸","content":"西郭园林，远尘烦，门临绿杨堤路。画□簟长，水馆帘空，竟日素襟销暑。小湾红芰清香里，深隐映、风标鸳鸯。指□□，相将故故，背人飞去。翻念多情自苦。当置酒徵歌，梦云难驻。醉眼渐迷，花拂墙低，误认宋邻偷顾。彩阑倚遍平桥晚，空相望、凌波仙步。断魂处，黄昏翠荷□雨。","dynasty":"宋代","title":"花心动"}
{"author":"贺铸","content":"炉烟微度流苏帐。孤衾冷叠芙蓉浪。蟠蟀不离床。伴人愁夜长。玉人飞阁上。见月还相望。相望莫相忘。应无未断肠。","dynasty":"宋代","title":"菩萨蛮（十一之十一）"}
{"author":"贺铸","content":"江上潮回风细。红袖倚楼凝睇。天际认归舟，但见平林如荠。迢递。迢递。人更远于天际。","dynasty":"宋代","title":"忆仙姿（九之八）"}
{"author":"贺铸","content":"芳草裙腰一尺围。粉郎香润，轻洒蔷薇。为嫌风日下楼稀。杨柳青阴，深闭朱扉。枉是尊前调玉徽。彩鸾何事逐鸡飞。楚台赋客莫相违。留住行云，好待郎归。","dynasty":"宋代","title":"摊破木兰花（二之二）"}
{"author":"贺铸","content":"翡翠楼高帘幕薄，温家小玉妆台。画眉难称怯人催。羞从面色起，娇逐语声来。门外木兰花艇子，垂杨风扫纤埃。平湖一镜绿萍开。缓歌轻调笑，薄暮采莲回。","dynasty":"宋代","title":"雁后归（采莲回·三之三）"}
{"author":"贺铸","content":"流水苍山带廓。寻尘迹、宛然如昨。犹记黄花携手约。误重来，小庭花，空自落。不怨兰情薄。可怜许、彩云漂泊。紫燕西飞书漫托。碧城中，几青楼，垂画幕。","dynasty":"宋代","title":"念彩云（夜游宫）"}
{"author":"贺铸","content":"曲磴斜阑出翠微。西州回首思依依。风物宛然长在眼，只人非。绿树隔巢黄鸟并，沧洲带雨白鸥飞。多谢子规啼劝我，不如归。","dynasty":"宋代","title":"摊破浣溪沙"}
{"author":"贺铸","content":"露叶栖萤，风枝袅鹊。水堂离燕褰珠箔。一声横玉吹流云，厌厌凉月西南落。江际吴边，山侵楚角。兰桡明夜芳洲泊。殷勤留语采香人，清尊不负黄花约。","dynasty":"宋代","title":"芳洲泊（踏莎行）"}
{"author":"贺铸","content":"午醉厌厌醒自晚，鸳鸯春梦初惊。闲花深院听啼莺。斜阳如有意，偏傍小窗明。莫倚雕阑怀往事，吴山楚水纵横。多情人奈物无情。闲愁朝复暮，相应两潮生。","dynasty":"宋代","title":"鸳鸯梦（临江仙）"}
{"author":"贺铸","content":"彩山涌起翠楼空。箫鼓沸春风。桂娥唤回清昼，夹路宝芙蓉。长步障，小纱笼。偶相逢。艳妆宜笑，隐语传情，半醉醒中。","dynasty":"宋代","title":"偶相逢"}
{"author":"贺铸","content":"胜游地。信东吴绝景饶佳丽。平湖底，见层岚，凉月下，闻清吹。人如秾李。泛襟袂、香润苹风起。喜凌波、素袜逢迎，领略当歌深意。鄂君被。双鸳绮。垂杨荫，夷犹画舲相舣。宝瑟弦调，明珠佩委。回首碧云千里。归鸿后、芳音谁寄。念怀县、青鬓今无几。枉分将、镜里华年，付与楼前流水。","dynasty":"宋代","title":"东吴乐（尉迟杯）"}
{"author":"贺铸","content":"可怜明月光，委曲照空床。自是元无梦，更悲今夜长。","dynasty":"宋代","title":"寒宵叹"}
{"author":"贺铸","content":"吾家季真登大蓬，我为斗筲来宝丰。公乎时以监呼我，自笑名同实不同。樽酒相望今夜月，鲈鱼又负一秋风。少须婚嫁怱怱毕，会买扁舟下浙东。","dynasty":"宋代","title":"答陈传道"}
{"author":"贺铸","content":"心蹙黄金缕，梢垂白玉团。孤芳不怕雪霜寒。先向百花头上、探春□。傍水添清韵，横墙露粉颜。夜来和月起凭阑。认得暗香微度、有无间。","dynasty":"宋代","title":"南歌子（二之二）"}
{"author":"贺铸","content":"楚泽初冬正获田，孤鸿欲下却翻然。人烟隐约青山郭，云物离披小雪天。送别杯盘犹昨日，劳生鞍马遂穷年。故人多在金闺籍，谁念心寸如断弦。","dynasty":"宋代","title":"历阳姥矶下马上有怀京都游好"}
{"author":"贺铸","content":"冗从西班谁比数，牛侩马医犹尔汝。诗解穷人未必工，苦调酸声效梁父。荥阳道人方外交，谓我有言追屈骚。骊珠不惜弹黄雀，狗尾何堪联晋貂。秦淮潮上扁舟发，後日相思一书札。千里同风了了然，人闲无处无明月。","dynasty":"宋代","title":"留别僧讷"}
{"author":"贺铸","content":"晚雪漫漫没兔罝，满杯豆粥饷邻家。夜长少妇无舂织，一点青灯伴缉麻。","dynasty":"宋代","title":"和崔若拙四时田家词四首之四"}
{"author":"贺铸","content":"萧散竹林风，平生约略同。官班魏叔夜，年辈晋安丰。民咏濡须政，朝推{左月右旬}{左月右忍}功。九原无复作，埋玉恨何穷。","dynasty":"宋代","title":"王迥子高挽章五首"}
{"author":"贺铸","content":"多情多病。万斛闲愁量有剩。一顾倾城。惟觉尊前笑不成。探香幽径。好住东风谁主领。多谢流莺。欲别频啼四五声。","dynasty":"宋代","title":"减字木兰花（四之四）"}
{"author":"贺铸","content":"君不见熙宁丁巳秋，灵平未塞河横流。澶漫势欲浮东州，斯人坐有为鱼忧。当时贤守维苏侯，厌术不取三犀牛。跨城迢嶢起黄楼，五行相推土胜水，鼍作鼋惊走鞭箠。三丈浑流变清泚，南来船车鷁衔尾。使君登览兴如何，舞剑吟笺宾从多。水平照影见雁下，山空答响闻渔歌。楼下汀洲长芳草，一麾南出彭门道。昨日春游咏白苹，後夜秋风悲鹏鸟。黄冈汝海心悠哉，青衫白发多尘埃。采菱伎女今何在，骑竹儿童望不来。望不来，碧云明月长裴徊。","dynasty":"宋代","title":"黄楼歌"}
{"author":"贺铸","content":"玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。小梅疏影近杯盘。东风里，谁共倚阑干。","dynasty":"宋代","title":"小重山（四之一）"}
{"author":"贺铸","content":"罗绮丛中初见。理鬓横波流转。半醉不胜情，帘影犹招歌扇。留恋。留恋。秋夜辞巢双燕。","dynasty":"宋代","title":"忆仙姿/如梦令其四"}
{"author":"贺铸","content":"不见江南客，愿听江南钟。倾耳度遥夜，天寒多北风。","dynasty":"宋代","title":"怀寄清凉和上人二首之一"}
{"author":"贺铸","content":"冰霜节候迟，淮楚早春时。白草风头急，黄云日脚垂。鸟声投古戍，马力倦长陂。吾有官箴畏，劳生尔浪为。","dynasty":"宋代","title":"同道通师之香林马上"}
{"author":"贺铸","content":"歌成五噫赁舂者，药不二价夺牛翁。衰俗何知贵公子，清贫颇有昔人风。君方上冢渡沔去，我适乘舟投剡中。差池相失重回首，好住海鸥忘塞鸿。","dynasty":"宋代","title":"访金陵王闲叟不遇留别"}
{"author":"贺铸","content":"火禁初开，深深院、尽重帘箔。人自起、翠衾寒梦，夜来风恶。肠断残红和泪落。半随经雨飘池角。记采兰、携手曲江游，年时约。芳物大，都如昨。自怨别，疏行乐。被无情双燕，短封难托。谁念东阳销瘦骨。更堪白纻衣衫薄。向小窗、题满杏花笺，伤春作。","dynasty":"宋代","title":"伤春曲（满江红）"}
{"author":"贺铸","content":"何处延明月，东城百尺楼。故人那得见，後夜是中秋。","dynasty":"宋代","title":"怀寄寇元弼王文举十首之六登黄楼"}
{"author":"贺铸","content":"晚度孔明谼，林间访老农。行冲落叶径，坐听隔江钟。後舍灯犹织，前溪水自舂。无多游宦兴，卜隐幸相容。","dynasty":"宋代","title":"题诸葛谼田家壁"}
{"author":"贺铸","content":"风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。","dynasty":"宋代","tags":"女子，怀人","title":"愁风月"}
{"author":"贺铸","content":"半解香销扑粉肌。避风长下绛纱帷。碧琉璃水浸琼枝。不学寿阳窥晓镜，何烦京兆画新眉。可人风调最多宜。","dynasty":"宋代","title":"最多宜"}
{"author":"贺铸","content":"客宦怆离群，徐方复得君。青衫初试吏，白面颇能文。画舸浮春水，清樽醉舞裙。它年会相访，分卧北山云。","dynasty":"宋代","title":"送李易初还汶阳"}
{"author":"贺铸","content":"我爱金陵望不厌，独寻微迳蹑晴岚。柔桑浅草三月尾，踊塔飞楼一水南。苒苒流云牵仿像，迟迟艳日助醺酣。何须拊手歌桃叶，已觉王郎思不堪。","dynasty":"宋代","title":"登乌江宝泉寺南山望金陵作"}
{"author":"贺铸","content":"渭北人游楚水东，论诗说旧偶从容。乡关此日几多远，春酒与愁相胜浓。且免牛衣愧妻子，莫将羊酪诧吾侬。哀王孙赖弥天释，肯学扬州饭後钟。","dynasty":"宋代","title":"答孙休兼简清凉和上人二首之二"}
{"author":"贺铸","content":"清滑京江人物秀。富美发、丰肌素手。宝子余妍，阿娇余韵，独步秋娘后。奈倦客襟怀先怯酒。问何意、歌颦易皱。弱柳飞绵，繁花结子，做弄伤春瘦。","dynasty":"宋代","title":"问歌颦（雨中花令）"}
{"author":"贺铸","content":"小院朱扉开一扇。内样新妆，镜里分明见。眉晕半深唇注浅。朵云冠子偏宜面。被掩芙蓉熏麝煎。帘影沈沈，只有双飞燕。心事向人犹勔腼。强来窗下寻针线。","dynasty":"宋代","title":"蝶恋花"}
{"author":"贺铸","content":"楼外屏山秀。凭阑新梦后。归云何许误心期，候候候。到陇梅花，渡江桃叶，断魂招手。楚制汗衫旧。啼妆曾枕袖。东阳咏罢不胜情，瘦瘦瘦。隋岸伤离，渭城怀远，一枝烟柳。","dynasty":"宋代","title":"醉春风"}
{"author":"贺铸","content":"楚都陈迹久灰埃，一曲虞兮尚寄哀。不作偷生渡江计，可须千里更西来。","dynasty":"宋代","title":"题项羽庙三首之二"}
{"author":"贺铸","content":"带沙畎亩几经淤，半死黄桑绕故墟。未必邻封政如虎，自甘十室九为鱼。","dynasty":"宋代","title":"过澶魏被水民居二首之一"}
{"author":"贺铸","content":"薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。","dynasty":"宋代","tags":"宋词三百首","title":"石州引·薄雨初寒"}
{"author":"贺铸","content":"王姬乘凤去，春色一朝空。昔怨绮罗月，今无松柏风。千年见白日，狐穴入幽宫。玉镜古尘满，落梅谁复容。峨峨当队碑，宝刻一何工。文擅色丝美，但书膏邑封。惜非丈夫烈，不得传无穷。好在故时物，清漳流自东。","dynasty":"宋代","title":"题华阳公主碑阴"}
{"author":"贺铸","content":"犀照亭边两橹催，凤栖台下片帆开。龙盘虎踞行远矣，牛渚鸡笼安在哉。无端鞍马三年役，有意蓴鲈异日来。樽洒故人谁待我，故应风月尚徘徊。","dynasty":"宋代","title":"晚泊长芦有怀历阳金陵朋好"}
{"author":"贺铸","content":"上东门，门外柳。赠别每烦纤手。一叶落，几番秋。江南独倚楼。曲阑干，凝伫久。薄暮更堪搔首。无际恨，见闲愁。侵寻天尽头。","dynasty":"宋代","title":"独倚楼（更漏子三首）"}
{"author":"贺铸","content":"室迩人尚远，况乎千里间。岂徒道路长，重水复重山。清霜老芳物，嘉树不堪攀。欲寄陇头信，春风殊未还。","dynasty":"宋代","title":"秋怀二首之一"}
{"author":"贺铸","content":"绿绮新声隔坐闻。认殷勤。尊前为舞郁金裙。酒微醺。月转参横花幕暗，夜初分。阳台拚作不归云。任郎瞋。","dynasty":"宋代","title":"花幕暗/添声杨柳枝"}
{"author":"贺铸","content":"水馆四边村，登临奈断魂。黄作开小径，红粉哭高原。舟楫逢新火，松楸老故园。斜阳一千里，依约是苏门。","dynasty":"宋代","title":"丙寅舟次宋城作"}
{"author":"贺铸","content":"清素复多闻，天涯晚得君。相延蒲塞馔，细演贝多文。世味淡如水，身谋散胜云。谩为花县约，聊慰此临分。","dynasty":"宋代","title":"送金坛慎令瓛"}
{"author":"贺铸","content":"将别雁门师，殷勤访所之。江湖怀北阙，鸥鸟恋南枝。朝隐非吾所，山英不汝欺。明年东下约，春水漾苹时。","dynasty":"宋代","title":"酬别法云彦上人"}
{"author":"贺铸","content":"文成念韩痛，破产伺强奏。千金募健士，椎断属车尘。东去变名姓，浮游淮泗滨。忍耻奉遗履，得书何老人。十年风云会，赤帝资经纶。鸿门祸端结，一言即解纷。英彭既合纵，楚项提孤军。伟哉借箸谈，竖儒无复陈。分疆饵两将，来若从龙云。释怨俾侯印，谋销蛇豕群。定都天府国，推功归奉春。四老落吾术，拂巾辞隐沦。东朝羽翼就，楚调徒悲辛。出处能事毕，致君终乞身。岂眷万户封，仅与萧酇均。淮阴败晚节，顾亦非吾伦。愿访赤松子，逍遥云汉津。强饭示终殁，爽灵方上宾。严祠镇川湄，余泽及斯民。客子老将至，低回冗从臣。慙无应时策，肝膈空轮囷。可教固无类，慨然辄求伸。未应终万古，黄石独能神。","dynasty":"宋代","title":"留侯庙下作"}
{"author":"贺铸","content":"雪絮雕章，梅粉华妆。小芒台、榧机罗缃素，古铜蟾砚滴。金雕琴荐，玉燕钗梁。五马徘徊长路，漫非意，凤求凰。认兰情、自有怜才处，似题桥贵客，栽花潘令，真画眉郎。","dynasty":"宋代","title":"画眉郎·雪絮雕章"}
{"author":"贺铸","content":"怊怅离亭断彩襟。碧云明月两关心。几行书尾情何限，一尺裙腰瘦不禁。遥夜半，曲房深。有时昵语话如今。侵窗冷雨灯生晕，泪湿罗笺楚调吟。","dynasty":"宋代","title":"思越人"}
{"author":"贺铸","content":"节物侵寻迫暮迟。可胜摇落长年悲。回首五湖乘兴地，负心期。惊雁失行风翦翦，冷云成阵雪垂垂。不拚尊前泥样醉，个能痴。","dynasty":"宋代","title":"负心期（浣溪沙）"}
{"author":"贺铸","content":"岁律峥嵘腊尽头，风吹朔雪到南州。三湖簸荡鲛鼍恐，七泽迷漫狐兔愁。狂客定回青雀舫，猎儿初试皂貂裘。江楼伏槛迎新霁，群玉峰前练带流。","dynasty":"宋代","title":"雪後同吴达夫慎献玉登黄鹤楼"}
{"author":"贺铸","content":"玉立佳人，韵不减、吴苏小。赋深情、华年韵妙。叠鼓新歌，最能作、江南调。缥缈。似阳台。娇云弄晓。有客临风，梦后拟、池塘草。竟装怀、□愁多少。绿绮芳尊，映花月、东山道。正要。个卿卿、嫣然一笑。","dynasty":"宋代","title":"惜奴娇"}
{"author":"贺铸","content":"彩虹桥下水关东，接畛园林狭迳通。繁杏半开随半落，短墙无计碍春风。","dynasty":"宋代","title":"东城马上"}
{"author":"贺铸","content":"河阳官罢文园病，触绪萧然。犀尘流连。喜见清蟾似旧圆。人生聚散浮云似，回首明年。何处尊前。怅望星河共一天。","dynasty":"宋代","title":"罗敷歌（采桑子·五之二）"}
{"author":"贺铸","content":"画桥流水，宛是南州路。转柁绿杨湾，恍然间、青楼旧处。回肠断尽，犹剩尔多愁，记新声，怀昵语。依约对眉宇。袜罗香在，只欠莲随步。无物比朝云，恨难续、高唐后赋。迢遥此夜，泪枕不成眠，月侵窗，灯映户。应见可怜许。","dynasty":"宋代","title":"蓦山溪"}
{"author":"贺铸","content":"老树久枯秃，俯临清路尘。曾无席地阴，庇暍及斯民。枭巢与狐穴，凶怪相凭亲。嗥啸属阴黑，惊摇旁近人。周环筑级坛，立社祠秋春。既享不材寿，滥当有土神。勿惑巫妇言，请挥樵者斤。犹疑终窃据，复作後来薪。","dynasty":"宋代","title":"老槐"}
{"author":"贺铸","content":"晚度孔明谼，林间访老农。行冲落叶径，坐听隔江钟。後舍灯犹织，前溪水自舂。无多游宦兴，卜隐幸相容。","dynasty":"宋代","title":"题诸葛谼田家壁"}
{"author":"贺铸","content":"浅浅东流宛溪，当年罢酒分携。认得桥边杨柳，春风几度鸦啼。","dynasty":"宋代","title":"马上重经旧游六言：丙寅三月京师赋"}
{"author":"贺铸","content":"吴波不动。四际晴山拥。载酒一尊谁与共。回首江湖旧梦。长曹珠箔青篷。舻声鸦轧征鸿。泪□镂檀香枕，醉眠摇□春风。","dynasty":"宋代","title":"清平乐（三之一）"}
{"author":"贺铸","content":"西上迟迟谁挽留，了君方寸慕松楸。三年既尽亦当起，五斗有余非所求。早岁向风劳企羡，残生指日愿依投。得官傥近柴桑里，应许江边著钓舟。","dynasty":"宋代","title":"方明古免丧西上山阴贺铸方回以诗送行非敢赠"}
{"author":"贺铸","content":"凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。","dynasty":"宋代","title":"青玉案横塘路"}
{"author":"贺铸","content":"正西千里是青门，桥下春流带雨浑。想见旧游芳草合，有谁楼上与销魂。","dynasty":"宋代","title":"泊舟永城寄京都朋游"}
{"author":"贺铸","content":"一十二都门。梦想能频。无言桃李几经春。艳粉鲜香开自落，还为何人。白纻别时新。苒苒征尘。镜中销瘦老于真。赖有天涯风月在，依旧相亲。","dynasty":"宋代","title":"浪淘沙（四之二）"}
{"author":"贺铸","content":"樽酒津亭别，还城何所投。无情是流水，断送到南州。","dynasty":"宋代","title":"怀寄寇元弼王文举十首之一初别後"}
{"author":"贺铸","content":"莫把雕檀楫，江清如可涉。但闻歌竹枝，不见迎桃叶。","dynasty":"宋代","title":"变竹枝词九首之一"}
{"author":"贺铸","content":"游倡搴杜若，别浦鸳鸯落。向晚鲤鱼风，客樯千里泊。当时桃叶是新声，千载长余隔水情。乌衣巷里人谁在，白鹭洲边草自生。","dynasty":"宋代","title":"江南曲"}
{"author":"贺铸","content":"梦想山阴游冶。深径碧桃花谢。曲水稳流觞，暖絮芳兰堪藉。萧洒。萧洒。月棹烟蓑东下。","dynasty":"宋代","title":"忆仙姿/如梦令其九"}
{"author":"贺铸","content":"早夏景延永，烈日天中央。欻欻燎原野，中人如探汤。病肺苦焦渴，吐舌生喉疮。蔗浆与茗饮，未易苏膏盲。稍惊气象变，云物来冥茫。仰枕视簷际，浩浩浮沧江。忽得灌顶偈，酒然心地凉。雷公未鼓怒，风伯何猖狂。扫荡太宇空，万影纔斜阳。俯辞楚台上，拱立齐鼎旁。一介命蝼蚁，敢干私雨晹。田夫信无罪，触热正驱蝗。","dynasty":"宋代","title":"病暑"}
{"author":"贺铸","content":"周郎走王都，马足尘翻波。贺老宦江夏，无人惊雀罗。出处躁静间，奈此贫病何。平生解指誓，晚境忽婆娑。迫死不得休，前言食已多。尚敢厌闲冷，欻为赴火蛾。","dynasty":"宋代","title":"怀寄周元翁十首之"}
{"author":"贺铸","content":"流水苍山带廓。寻尘迹、宛然如昨。犹记黄花携手约。误重来，小庭花，空自落。不怨兰情薄。可怜许、彩云漂泊。紫燕西飞书漫托。碧城中，几青楼，垂画幕。","dynasty":"宋代","title":"念彩云（夜游宫）"}
{"author":"贺铸","content":"初见碧纱窗下绣。寸波频溜。错将黄晕压檀花，翠袖掩、纤纤手。金缕一双红豆。情通色授。不应学舞爱垂杨，甚长为、春风瘦。","dynasty":"宋代","title":"窗下绣（一落索）"}
{"author":"贺铸","content":"楚泽初冬正获田，孤鸿欲下却翻然。人烟隐约青山郭，云物离披小雪天。送别杯盘犹昨日，劳生鞍马遂穷年。故人多在金闺籍，谁念心寸如断弦。","dynasty":"宋代","title":"历阳姥矶下马上有怀京都游好"}
{"author":"贺铸","content":"我家湖水接山溪，载病东归路不迷。城郭依然辽海鹤，鵷鸿邈矣会稽鸡。可须印绶怀中出，幸有珠玑袖里携。行赋渔歌寄亲串，春风吹渡浙江西。","dynasty":"宋代","title":"载病东归山阴酬别京都交旧"}
{"author":"贺铸","content":"天涯晚岁客无欢，拥鼻微吟行路难。三楚浮程波淼淼，五陵归梦雪漫漫。兔园授简心犹壮，剡曲拏舟兴久阑。病骨支离仍禁酒，渔蓑重缉待春寒。","dynasty":"宋代","title":"高邮舟居对雪"}
{"author":"贺铸","content":"疲筋任藜杖，行药下僧坊。月出河汉白，雨余草木凉。有怀社中子，引首东南望。高韵少谐结，何心事征商。泗滨六七月，万柳鸣蜩螗。大艑轲峨来，迎风坐胡床。投钱授赤券，岂所试君长。申退尚多暇，不无金玉章。而余方执热，思得濯沧浪。云牋傥写寄，珍重未相忘。","dynasty":"宋代","title":"夏夜怀寄传道"}
{"author":"贺铸","content":"客宦逢迎泗上州，酒筹诗卷慰淹留。九层灯火偃王塔，四面溪山彭祖楼。此去君辞栖棘地，年来吾有负薪忧。终期一过河阳县，相对春风话旧游。","dynasty":"宋代","title":"送彭城周主簿建中移黄县令"}
{"author":"贺铸","content":"霜晓无轻飔，长淮净如眼。招携南山游，老子兴不浅。不从千步桥，飞度一渔舠。中流鼓素楫，鲂鱮欻惊跳。禅叟延游客，匆匆问行色。千里远京关，浮骖去安适。长啸指沧浪，濯缨湔我裳。朱门曳裾地，槐柳自成行。多年困靴板，未立中人产。沈痼迫衰迟，求田咄何晚。神丸傥驻延，投此寄馀年。凿室邻杨氏，然薪系太玄。","dynasty":"宋代","title":"游盱眙南山示杨介"}
{"author":"贺铸","content":"楚都陈迹久灰埃，一曲虞兮尚寄哀。不作偷生渡江计，可须千里更西来。","dynasty":"宋代","title":"题项羽庙三首之二"}
{"author":"贺铸","content":"京口瓜洲记梦间。朱扉犹映花关。东风太是无情思，不许扁舟兴尽还。春水漫，夕阳闲。乌樯几转绿杨湾。红尘十里扬州过，更上迷楼一借山。","dynasty":"宋代","title":"思越人"}
{"author":"贺铸","content":"未从名宦两蹉跎，可但诗狂与酒魔。紫陌尘埃日驰逐，青楼灯火夜经过。当时豪纵年方少，今日疏慵病更多。唯见凭栏复攲枕，往来方寸奈情何。","dynasty":"宋代","title":"寄王岐"}
{"author":"贺铸","content":"潮涨湛芳桥。难渡兰桡。卷帘红袖莫相招。十二阑干今夜月，谁伴吹箫。烟草接亭皋。归思迢迢。兰成老去转无聊。偏恨秋风添鬓雪。不共魂销。","dynasty":"宋代","title":"浪淘沙（四之三）"}
{"author":"贺铸","content":"倒橐黄金尽，方悲行路难。桂薪炊玉粒，可是乐长安。","dynasty":"宋代","title":"答陈传道五首之五"}
{"author":"贺铸","content":"不见步兵今一秋，年来复与仲容游。苍颜白发慙衰暮，纵饮狂歌作辈流。顾我宦情真漫浪，为君行计几淹留。能寻三月皇州约，拍手同登卖酒楼。","dynasty":"宋代","title":"留别寇定"}
{"author":"贺铸","content":"疲筋任藜杖，行药下僧坊。月出河汉白，雨余草木凉。有怀社中子，引首东南望。高韵少谐结，何心事征商。泗滨六七月，万柳鸣蜩螗。大艑轲峨来，迎风坐胡床。投钱授赤券，岂所试君长。申退尚多暇，不无金玉章。而余方执热，思得濯沧浪。云牋傥写寄，珍重未相忘。","dynasty":"宋代","title":"夏夜怀寄传道"}
{"author":"贺铸","content":"衰俗纷纷务近功，几人心迹与君同。低回州县青衫列，踊跃圣贤黄卷中。牛渚江山空夜月，河阳桃李再春风。相望鲁卫无多远，异日能寻卖药翁。","dynasty":"宋代","title":"送历阳潘司户瑶移令归东鲁"}
{"author":"贺铸","content":"平沙四绕护城堤，小雨经旬不作泥。似与幽人忍牢落，一双黄鸟隔墙啼。","dynasty":"宋代","title":"僧居对雨二首之二"}
{"author":"贺铸","content":"粉娥齐敛千金笑。愁结眉峰小。渭城才唱浥轻尘。无奈两行红泪、湿香巾。伤心风月南城道。几纵朱轓到。明年载酒洛阳春。还念淮山楼上、倚阑人。","dynasty":"宋代","title":"虞美人"}
{"author":"贺铸","content":"浅浅东流宛溪，当年罢酒分携。认得桥边杨柳，春风几度鸦啼。","dynasty":"宋代","title":"马上重经旧游六言：丙寅三月京师赋"}
{"author":"贺铸","content":"雏雀学翻飞，不知毛羽微。青鵳笑高树，待尔饱朝饥。","dynasty":"宋代","title":"感兴六首"}
{"author":"贺铸","content":"入帘轻絮故依人，梦后题诗欲判春。纵使相思解销骨，此情终未作黄尘。","dynasty":"宋代","title":"和人伤春"}
{"author":"贺铸","content":"琼钩褰幔。秋风观。漫漫。白云联度河汉。长宵半。参旗烂烂。何时旦。命闺人、金徽重按。商歌弹。依稀广陵清散。低眉叹。危弦未断。肠先断。","dynasty":"宋代","title":"秋风叹/燕瑶池"}
{"author":"贺铸","content":"迅雨荡阑暑，层飚披滞云。澄川缭楚甸，新阳丽秋旻。物候岂不嘉，中怀怆离群。亲朋满城邑，系滞此江濆。及瓜信匪遥，遂作河梁分。何人具供帐，樽酒展殷勤。一聆雪儿歌，载凄游子魂。津鼓惊朝梦，□烟生夕曛。所悲紫兰缨，复染京洛尘。春风有归雁，报我相思文。","dynasty":"宋代","title":"罢官有期怀寄历阳朋好"}
{"author":"贺铸","content":"昔我未去国，幽栖淇上村。分辞侠少事，喜与农老言。农老孰追从，四邻皆世婚。机中工织妇，籍上成丁孙。青驹自走磨，黄犬长候门。昨日春火开，逍遥望高原。西照牛羊下，东风花草繁。今朝夏鸡鸣，麦熟田头喧。归来息树荫，课汲灌中园。秋赛方及辰，酿秫烹膏豚。丛祠响腰鼓，免杖奉神樽。冬雪断门巷，蚕庐清且温。地藉熊豹席，炉明荆枥根。起居就安适，非复系晨昏。不识百里面，不知千骑尊。供输先众期，於我何威恩。太上复淳古，坐超羲与轩。敢忘天地施，击壤声如埙。毕此百岁愿，泰然长夜魂。避秦谁氏子，客死武陵源。","dynasty":"宋代","title":"田园乐"}
{"author":"贺铸","content":"黄蝶寻花日百回，荒庭多雨漫莓苔。老狂能似徽之辈，借宅犹应乞竹栽。","dynasty":"宋代","title":"追和杜仲观咏蝶"}
{"author":"贺铸","content":"树竹开窗小屋东，低檐却日竹通风。长年驰骛欲何往，终日退藏於此中。未厌睡魔常有在，若思人事即无穷。躬耕不是悠悠计，来作苏门邻舍翁。","dynasty":"宋代","title":"寄题狄丘李伟官舍东斋"}
{"author":"贺铸","content":"桧楫淹留已涉旬，小窗犹得酒相亲。寒潮不应溪流涩，病客未行舟子嗔。挥手便分今夜月，断肠先见隔江春。凤皇台上长回首，何处高城与故人。","dynasty":"宋代","title":"放舟下江留寄王元胥"}
{"author":"贺铸","content":"亭揭奇章榜，斯民孰去思。多慙羊叔子，涕泗岘山碑。","dynasty":"宋代","title":"江夏八咏之四右舒元舆榜"}
{"author":"贺铸","content":"舍辔步平陆，解襟俯清池。微风度修竹，瑟瑟生沦漪。梨华照晴影，暖雪正纷披。把酒久沈想，况与玉人期。","dynasty":"宋代","title":"游雍丘燕溪分韵作"}
{"author":"贺铸","content":"应龙昔此去，雨雨助腾伸。旧穴潜鲛蜃，风波横要津。","dynasty":"宋代","title":"江夏八咏之七右石镜亭"}
{"author":"贺铸","content":"春色先梅岭，秋声後桂林。溪通五羊险，云近九疑阴。无雁难逢信，有猿能伴吟。一樽烧酒美，应对阿戎斟。","dynasty":"宋代","title":"怀寄潘孝本兼简其子言"}
{"author":"贺铸","content":"沧江浩渺寄星槎，望极纷纷两眼花。但见潮头澍木杪，直疑山背落天涯。鸱夷信得平生乐，仲御尤宜抵死夸。仓父慙非能赋手，渔郎若个是诗家。","dynasty":"宋代","title":"乌江泛舟寓目"}
{"author":"贺铸","content":"刻雪裁冰物外人，强随肥马走京尘。未应无地栽桃李，江北江南一样春。","dynasty":"宋代","title":"送僧法印志因西游京师"}
{"author":"贺铸","content":"游梁复归宋，南北更相送。失得两如何，劳劳不如梦。","dynasty":"宋代","title":"答陈传道五首之二"}
{"author":"贺铸","content":"江左风华推第一，王氏堂堂文献出。乌衣诸郎能少屈，尚执中司三尺律。君方色养白头亲，吴兴水陆饶甘新。卞山之下苕溪滨，一洗长安肥马尘。君不见昔人负米长勤捧檄喜，敢论州县徒劳耳。","dynasty":"宋代","title":"送王安节赴武康尉"}
{"author":"贺铸","content":"凛凛英风万世孤，忽瞻容貌涕洟俱。遗谋不愧生张说，异事犹烦鬼薰狐。黑白已分归节义，丹表长慑在奸谀。不烦摇扇苍蝇去，一片寒冰挂座隅。","dynasty":"宋代","title":"客有携寇莱公真挂于驿舍傍题云今作閰罗王概"}
{"author":"贺铸","content":"鼓动城头啼暮鸦。过云时送雨些些。嫩凉如水透窗纱。弄影西厢侵户月，分香东畔拂墙花。此时相望抵天涯。","dynasty":"宋代","title":"减字浣溪沙（十五之三）"}
{"author":"贺铸","content":"花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沈踪。一双金缕枕，半床空。画桥临水凤城东。楼前柳，憔悴几秋风。","dynasty":"宋代","title":"小重山"}
{"author":"顾璜","content":"岁岁乡园惭阔别，今朝旧地访苏门。四围山色松边路，百道泉声竹里村。胜会厨刚荐樱笋，丰年社喜足鸡豚。嗟予又逐红尘去，安得坡翁钓石温。","dynasty":"清代","title":"至苏门山下百泉静乐园"}
{"author":"顾璜","content":"笋舆度城阴，迤逦南屏麓。村溪时映带，陂陀半起伏。远翠九里松，浓碧万竿竹。梯云捷飞猱，登顿舆夫熟。危磴红泉泻，泠泠奏笙筑。异境忽天开，高洞得石屋。状若敞轩槛，筵任肆水陆。环壁镌罗汉，数五百十六。巍然坐释迦，诸佛周其足。旁列石枰枕，朝暮閒云宿。神工与鬼斧，驱使殆阿育。两窟尤深邃，欲控终瑟缩。冰楼寒凿齿，浮螺字横读。后洞深复深，异产飞白蝠。大仁寺犹在，齐树楼谁筑。杖藜一舒啸，俗尘吐几斛。锦屏叠环抱，绣岭互回复。芳鲜积阶平，仙风吹谡谡。似有鸾凤音，佳人老空谷。流连宁忍去，将行更返瞩。归路下苍烟，湖光荡新绿。","dynasty":"清代","title":"游石屋洞"}
{"author":"韩淲","content":"雨湿西风水面烟。一巾华发上溪船。帆迎山色来还去，橹破滩痕散复圆。寻浊酒，试吟篇。避人鸥鹭更翩翩。五更犹作钱塘梦，睡觉方知过眼前。","dynasty":"宋代","tags":"山水","title":"鹧鸪天·兰溪舟中"}
{"author":"韩淲","content":"玉水明沙。峰回路转，城倚桥斜。老我登临，同谁酩酊，一望还赊。飞鸿杳霭天涯。但拚取、心情酒家。紫菊枝枝，红茱颗颗，休问年华。","dynasty":"宋代","title":"柳梢青（玉水明沙）"}
{"author":"韩淲","content":"风软湖光远荡磨。春衫初试薄香罗。踏青无计奈君何。莫笑老来多岁月，肯教闲去少诗歌。长安陌上有铜驼。","dynasty":"宋代","title":"浣溪沙（试香罗）"}
{"author":"韩淲","content":"西湖十里孤山路。犹记荷花处。翠茎红蕊最关情。不是薰风、吹得晚来晴。而今老去丹青底。醉腻娇相倚。棹歌声缓采香归。如梦如酲、新月照涟漪。","dynasty":"宋代","title":"虞美人（姑苏画莲）"}
{"author":"韩淲","content":"馆娃宫，采香径，范蠡五湖侧。子夜吴歌，声缓不须拍。崇桃积李花闲，芳洲绿遍，更冉冉、柳丝无力。试思忆。老去一片身心，孤负好春色。古往今来，时序恼行客。去年今日山中，如何知得。却又在、他乡寒食。","dynasty":"宋代","title":"祝英台近（寒食词）"}
{"author":"韩淲","content":"春入疏弦调外声。雪云初霁带湖清。屏温香软绮窗深。山倚虚窗情淡淡，水流清浅韵泠泠。断魂醒处梦难凭。","dynasty":"宋代","title":"浣溪沙"}
{"author":"韩淲","content":"一朵梅花百和香。浅色春风，别样宫妆。西湖衣钵更难忘。雪意江天，浑断人肠。清夜横斜竹影窗。赢得相思，魂梦悠扬。玉溪山外水云乡。茅舍疏篱，不换金章。","dynasty":"宋代","title":"一翦梅（腊前梅）"}
{"author":"韩淲","content":"小园红入春无际。新声休写花间意。一笑唤真真。香腮酒未醒。惜芳追胜事。畅饮余诗思。无处说衷情。暗尘罗帐生。","dynasty":"宋代","title":"菩萨蛮（花间意）"}
{"author":"韩淲","content":"雪消霜入小溪舟。试浮游。上山头。薄薄寒烟，依旧未全收。问道梅花开也未，吟不尽，一春愁。襟怀如此老还休。懒凝眸。转深幽。诗罢一眉，新月又如钩。腊后春前村意远，回棹稳，水西流。","dynasty":"宋代","title":"江城子"}
{"author":"韩淲","content":"五老峰前，九江上、曾生仙客。相邂逅、贵池亭下，定交金石。我辈风流宜啸咏，官曹尘冗从煎逼。且簿书、丛里举清觞，偷闲日。同一笑，当今夕。梅正好，香浮白。便相忘尔汝，醉巾沾湿。已向琼楼夸意态，似闻金殿传消息。想君今、归去际风云，应相忆。","dynasty":"宋代","title":"满江红（和赵公明）"}
{"author":"韩淲","content":"不见屋外溪，但见屋上山，云月复风雨，展转朝暮间。","dynasty":"宋代","title":"白日偶无客青山长对门"}
{"author":"韩淲","content":"亭午暑未凉，竹阴访泉石。泉源彻底清，石色半痕碧。幽处鸟声流，闲中人意适。风微一幅巾，林深转虚寂。","dynasty":"宋代","title":"避暑"}
{"author":"韩淲","content":"野色荒荒白，岚光隐隐青。家乡未千里，客路复长亭。绝景诗难状，多愁酒易醒。西风搅黄叶，兴寄托鸿冥。","dynasty":"宋代","title":"九日其二"}
{"author":"韩淲","content":"万木山彩翠，一水涧沦漪。放步且曳杖，有怀还赋诗。我之所安适，人以为娱嬉。南风送晚雨，何处不相宜。","dynasty":"宋代","title":"晚步"}
{"author":"韩淲","content":"不奈蒸溽气，试度清微风。浮梁水南北，天以语句同。堑花吹郁郁，岸柳垂濛濛。抵手今何夕，酒过面亦红。","dynasty":"宋代","title":"堑花香盛"}
{"author":"韩淲","content":"芬香得薝卜，色泽有蜀葵。雨露既濡矣，风日还过之。纸窗无畏景，石槛发凉思。艳艳红花蕊，幽幽青碧枝。","dynasty":"宋代","title":"栀子戎葵"}
{"author":"韩淲","content":"山色富昏晓，涧痕馀浊清。惟诗是我兴，不饮非人情。思仙穷有顶，入寺说无生。冷蕊疏枝底，夜归虚籁声。","dynasty":"宋代","title":"同赵判院桂秀才过太霞广信看雪因饮涧梅"}
{"author":"韩淲","content":"从昔秋风起，骚人感兴同。霞收滕阁外，云落楚台中。寂寂无言说，纷纷有事功。漂流水南住，相望屋西东。","dynasty":"宋代","title":"次韵景瑜其二"}
{"author":"韩淲","content":"一笑过浮梁，留连度隙光。君当思大耐，我已老苍筤。只恐心情短，须教兴寄长。酒从诗自好，分韵记禅房。","dynasty":"宋代","title":"和韵其一"}
{"author":"韩淲","content":"盛典行长乐，秋光溢寿樽。后仪崇太姒，帝服见曾孙。遥想重闱集，咸推六殿恩。欢声开九秩，诞节照乾坤。","dynasty":"宋代","title":"慈福太后生辰圣驾同中宫过北内上寿至晓銮仗方回观者无不仰赞庆礼四朝之尊也"}
{"author":"韩淲","content":"院落无人到，游丝自短长。细风添霁色，斜日转流光。柳入莺边嫩，花飞燕外香。一杯春昼永，试与问年芳。","dynasty":"宋代","title":"春日"}
{"author":"韩淲","content":"烟月收微霭，春归柳色深。落梅还满眼，啼鸟独惊心。醉熟醒何益，愁多梦亦侵。银花元夜句，犹记昔人吟。","dynasty":"宋代","title":"次韵元夕其一"}
{"author":"韩淲","content":"辇路元宵盛，楼台烟火深。异乡今日意，乐事去年心。溪阔斜阳下，林空细雨侵。扶舆且萧散，寻胜一閒吟。","dynasty":"宋代","title":"次韵元夕其二"}
{"author":"韩淲","content":"去年苦无雪，今雨又多风。人日平头过，元宵转眼中。野梅香更白，文杏色微红。篱落春阴外，楼台晓雾空。","dynasty":"宋代","title":"人日"}
{"author":"韩淲","content":"春前三日雪，今则倏霜晴。涧谷冰凘满，溪山风物清。梅梢已飘洒，兰穗始敷荣。宿约多神赛，君来酒重倾。","dynasty":"宋代","title":"正月十一日"}
{"author":"韩淲","content":"海棠花上雪，憔悴却如人。晓觉春光淡，时占天气新。燕脂才糁糁，翡翠正匀匀。睡足寒犹力，宜多酒入唇。","dynasty":"宋代","title":"三月一日"}
{"author":"韩淲","content":"风作连宵雨，山寒复昼冥。酴醾花白白，杨柳叶青青。令节空轻过，芳时惜易经。清真王逸少，修禊写兰亭。","dynasty":"宋代","title":"雨中上巳"}
{"author":"韩淲","content":"南北已分垄，后来那得知。侵寻空岁月，流落漫歌诗。宿草露殊湿，白杨风更悲。江村暗寒食，老大故园思。","dynasty":"宋代","title":"次韵昌甫寒食"}
{"author":"韩淲","content":"淡淡春晴晚，窗前燕子飞。酒杯谁共饮，诗笔自孤挥。上冢家山远，下湖仙苑稀。空多冶游者，扶醉赶门归。","dynasty":"宋代","title":"十四日其一"}
{"author":"韩淲","content":"风花郭店路，灵井隔云溪。渡水鱼争出，随山莺乱啼。只疑身未老，不信梦还迷。今日逢寒食，西湖春草萋。","dynasty":"宋代","title":"十四日其二"}
{"author":"韩淲","content":"山径濒溪转，林亭亚谷斜。老诗无住著，健酒有须赊。急雨催杨柳，微阴养杏花。重帘新燕子，随处觅生涯。","dynasty":"宋代","title":"二十五日"}
{"author":"韩淲","content":"细雨收微暖，轻云起薄阴。舟横莲叶浅，人度柳花深。佛屋多支径，旂亭亦远林。一春思放浪，尽日喜登临。","dynasty":"宋代","title":"晚春"}
{"author":"韩淲","content":"晚来台上坐，犹自说春归。可惜园林里，都无花片飞。榜人劳载酒，鸥鸟定忘机。笑摘青梅子，停杯看雨肥。","dynasty":"宋代","title":"初七日"}
{"author":"韩淲","content":"水石云山里，归来已九秋。隔城如浅近，邻寺始深幽。慧远逢修静，文渊说少游。径荒殊不扫，风叶上牵牛。","dynasty":"宋代","title":"七月"}
{"author":"韩淲","content":"客里逢重九，路经鹅岭头。物华元自好，意绪不禁愁。霜重晓犹积，烟低寒不收。营营本何事，吹笛下沧洲。","dynasty":"宋代","title":"九日"}
{"author":"韩淲","content":"季月黄花酒，今还过玉溪。野僧谈众妙，林叟祇孤暌。滕阁有前境，胥山无别蹊。会须直学士，霄汉记閒栖。","dynasty":"宋代","title":"赵运干秩满经由寄怀任舍人直院九日"}
{"author":"韩淲","content":"沙雁徒高下，荒鸡任喔咿。连山云日过，夹涧雪霜吹。叶径湿仍滑，柴扉久易攲。不知诗在否，诗亦费心思。","dynasty":"宋代","title":"十一月晦"}
{"author":"韩淲","content":"雪后寒檐滴，青灯夜看诗。人情虽已甚，物色又何其。永永孤城漏，垂垂老境时。琉璃剪木叶，今岁是冰枝。","dynasty":"宋代","title":"十二月旦"}
{"author":"韩淲","content":"岁晚家何在，冰溪怀玉山。雪梅香汎汎，霜树色斑斑。村酒相招唤，田歌自往还。白头搔更懒，今识市朝间。","dynasty":"宋代","title":"岁晚"}
{"author":"韩淲","content":"不恨常疏隔，何疑欠讨论。同心惟设饭，尽兴亦空樽。日与樵争席，时看子候门。山场风莽广，溪港雨沉昏。","dynasty":"宋代","title":"十六日其一"}
{"author":"韩淲","content":"寒水浮沙急，昏烟拥树深。茅茨得幽隐，藜杖失荒寻。地暖疏梅发，篱虚败叶侵。终风惊达夜，未雪苦多阴。","dynasty":"宋代","title":"十六日其二"}
{"author":"韩淲","content":"饭已南窗暖，依违睡思生。息虚神即固，气定体殊轻。霜熟日初上，檐疏纸透明。欠伸询早暮，一唱午鸡声。","dynasty":"宋代","title":"窗日"}
{"author":"韩淲","content":"乍暖人多困，昼长春已深。残花红糁糁，新叶绿阴阴。山寺依岩曲，湖船过水心。钩帘醒午睡，閒觉去来吟。","dynasty":"宋代","title":"乍暖"}
{"author":"韩淲","content":"雨阔云难敛，高楼忽晚晴。地卑虽带润，天近自增明。蚊动初成势，鸦翻过宿声。墙根有孤树，清坐见凉生。","dynasty":"宋代","title":"晚晴"}
{"author":"韩淲","content":"不可更禁当，伏阴多夏凉。体中时作恶，鼻观日焚香。照眼惊双鬓，支颐待一觞。诗来相劳苦，边事敢筹量。","dynasty":"宋代","title":"乍冷洒然"}
{"author":"韩淲","content":"沉沉三日雨，衮衮四山风。潢潦从浮汎，群阴漫长雄。深居何藉屐，矮屋且遮篷。急敛身心住，徐看鼻息通。","dynasty":"宋代","title":"初十日"}
{"author":"韩淲","content":"向来愁见客，今去莫吟诗。自是才情减，何劳朋旧为。一身元属我，百事总因谁。溪路多虾菜，呼童问早炊。","dynasty":"宋代","title":"二十一日"}
{"author":"韩淲","content":"晓雾知犹冷，初阳觉更和。午风吹不断，夜气暑还多。帘槛翻黄蝶，灯窗扑白蛾。晚春初夏际，蚕麦复如何。","dynasty":"宋代","title":"晓冷"}
{"author":"韩淲","content":"风落摇窗牖，烟垂暗屋檐。漫空时衮衮，洒迥复纤纤。著柳真堪折，迷花自可粘。春前一尺雪，农事不须占。","dynasty":"宋代","title":"风落"}
{"author":"韩淲","content":"明月度窗棂，荷香逼酒醒。水声鸣涧壑，风影散林坰。暑雨收微眇，晴云动杳冥。小轩清坐久，高下数飞萤。","dynasty":"宋代","title":"明月"}
{"author":"韩淲","content":"月近中秋好，人宁不用情。那知云欲暮，遽作雨连明。圆缺閒皆见，阴晴老自惊。夜凉山叶响，灯火短长檠。","dynasty":"宋代","title":"夜月"}
{"author":"韩淲","content":"秋声连夜起，雨过雨来时。睡觉风生屋，凉知水到池。交游稀自好，出入懒方宜。只被章泉误，书题又寄诗。","dynasty":"宋代","title":"闻雨凉意可掬"}
{"author":"韩淲","content":"灯火凉秋夜，空山雨到檐。吹声初甚少，落势近频添。篱菊丛丛润，畦蔬种种沾。沈思仍静听，香鼎伴书签。","dynasty":"宋代","title":"晚雨可爱"}
{"author":"韩淲","content":"雨后见云山，家林恨未还。人生何自苦，身老定谁閒。溶泄平输处，纵横罗列间。幽幽清润气，楼迥自怡颜。","dynasty":"宋代","title":"初三日急雨湖山云气初霁楼居佳甚"}
{"author":"韩淲","content":"夜静时闻雨，山深远听更。疏林声转永，孤戍景何清。方册舒还卷，残缸暗复明。脱巾搔首坐，曳履欠身行。","dynasty":"宋代","title":"夜坐闻雨其一"}
{"author":"韩淲","content":"寒夜空山雨，声从远树来。老怀浑木塞，痴坐只灰堆。抖擞閒题句，团栾试把杯。峥嵘岁云暮，春在腊前梅。","dynasty":"宋代","title":"夜坐闻雨其二"}
{"author":"韩淲","content":"雨处茫茫白，晴边隐隐青。林间田舍屋，水际酒家亭。野迥惊初见，村深惜未经。阴沉思得月，历落喜瞻星。","dynasty":"宋代","title":"雨处"}
{"author":"韩淲","content":"汀洲生玉水，烟雨对灵山。翠碧迷千嶂，清泠泻一湾。寻春因共载，落日不知还。便是名人画，无能写此閒。","dynasty":"宋代","title":"烟雨"}
{"author":"韩淲","content":"土煖鸣嘘蚓，山昏聚宿鸦。沿流多佛屋，隔县少诗家。怕醉休温酒，狂吟待饮茶。花天晴自喜，麦地雨谁家。","dynasty":"宋代","title":"煖雨"}
{"author":"韩淲","content":"幽林远朝市，太息古来今。四月麦秋后，江南梅雨临。庭前三径在，路口一溪深。车马有时到，定多閒淡心。","dynasty":"宋代","title":"雨中其一"}
{"author":"韩淲","content":"花浥垂垂细，林摇点点稀。绿繁枝困袅，红淡蕊鲜肥。高下海棠起，浅深山柳围。云梳烟未止，风急雨争飞。","dynasty":"宋代","title":"雨中其二"}
{"author":"韩淲","content":"雨叶凄凄晚，风花肃肃春。乍看浑入意，久坐恐伤神。城郭三家市，山林一病身。幽偏无客到，疏懒寄吾真。","dynasty":"宋代","title":"雨中其三"}
{"author":"韩淲","content":"鱼沼成吹沫，蛛檐落断丝。盆花半开合，阶草尽离披。风静凉犹在，云低晓更迟。懒能寻枕簟，好去把锄犁。","dynasty":"宋代","title":"雨后"}
{"author":"韩淲","content":"整衾和枕簟，振席见灯檠。欲读书休读，难成梦也成。四山连屋静，一叶隔窗鸣。总不关吾事，无非是物情。","dynasty":"宋代","title":"二十二日雨其一"}
{"author":"韩淲","content":"涧水应添润，山云定不虚。夜光离复合，朝气惨而舒。履亩禾须穫，窥园菜可锄。稀疏遍篱落，微密上阶除。","dynasty":"宋代","title":"二十二日雨其二"}
{"author":"韩淲","content":"雾下疑成雨，檐低暗复明。田家思一稔，王国虑多晴。天岂预人事，世应容我耕。凭轩归计定，只得待雷声。","dynasty":"宋代","title":"四月二十三日渴雨"}
{"author":"韩淲","content":"野寺乘凉雨，宜从志喜论。桥分一水隔，城列万家屯。乐寓东山妓，贤归北海樽。年登农满望，客醉我忘言。","dynasty":"宋代","title":"丁寺丞灵山阁同国正小集是日得雨次韵仁甫五字"}
{"author":"韩淲","content":"海角地蒸雨，江南天要梅。晚春知望久，中夏得愁开。郁郁阴阴过，绵绵浩浩来。已传增米价，只道损苗栽。","dynasty":"宋代","title":"五六日大雨"}
{"author":"韩淲","content":"转输三伏雨，探借九秋风。沾洒莲犹碧，飘摇叶未红。荒凉甘退缩，清润拟从容。在野农人喜，仍年禾黍丰。","dynasty":"宋代","title":"夏雨"}
{"author":"韩淲","content":"客恨何时了，萧萧雨未晴。异乡无伴处，荒县少人行。树色巡檐碧，江声绕枕清。且凭閒景物，陶写小诗成。","dynasty":"宋代","title":"东流值雨"}
{"author":"韩淲","content":"烟重雨尤寒，风销日未乾。江湖浮绿净，岩岫列青攒。懒出空穿履，宜归且钓竿。凄凉两都旧，洛下卧袁安。","dynasty":"宋代","title":"雪后微雨"}
{"author":"韩淲","content":"开岁晴非少，经旬雨是多。涧寒人迹断，山暖鸟声和。试手应如画，回身易掷梭。无聊宜已矣，有兴竟云何。","dynasty":"宋代","title":"苦雨"}
{"author":"韩淲","content":"洒洒如人意，明明助岁功。夜阑愁有月，晓起喜无风。坡老记为美，宣王诗最工。朝家一祈祷，田里得和丰。","dynasty":"宋代","title":"五月八日喜雨"}
{"author":"韩淲","content":"清坐看凉雨，山林静有声。交游因共话，衰老欲何营。风急初疑敛，云低又苦倾。爽然神观定，篱径不知尘。","dynasty":"宋代","title":"十一日同处晦苍筤喜雨"}
{"author":"韩淲","content":"默坐看凉雨，山林有正声。冥濛元广大，点滴半虚明。云叶才群起，风枝又一倾。信知尘易遣，徒乱雅难平。","dynasty":"宋代","title":"凉雨其一"}
{"author":"韩淲","content":"陂池浮月影，桥闸泻风声。远雨收还施，行云翳忽明。襟期看我醉，谭笑待君倾。凉夜玉溪曲，行歌咏太平。","dynasty":"宋代","title":"凉雨其二"}
{"author":"韩淲","content":"暑雨常忧缺，秋霖莫厌多。夜雷声复厉，朝雾气方和。积润花岩桂，横流穗亩禾。酒閒吟解秽，茶熟困驱魔。","dynasty":"宋代","title":"雨凉"}
{"author":"韩淲","content":"山外黄云晚，溪头白雪深。不知岚气重，但觉水痕侵。老眼转愁坐，孤怀聊醉吟。樵声随远近，钓影任浮沉。","dynasty":"宋代","title":"雪"}
{"author":"韩淲","content":"苦雨翻明雪，酸风结暗霜。晚烟留积冷，晓日度微阳。茶灶薪难拾，诗笺笔易僵。粗官对穷腊，何事不谋长。","dynasty":"宋代","title":"雪后霜结未释"}
{"author":"韩淲","content":"春雪不可赏，草树方萌芽。从渠灭万径，徒自负千花。兀坐地炉侧，困眠山枕斜。浑忘瓶粟尽，吟复厌浮誇。","dynasty":"宋代","title":"春雪再作冻甚"}
{"author":"韩淲","content":"雪消春意动，楼外已东风。兰佩新输绿，梅瓶久荐红。人生虽向老，岁事岂终穷。青琐黄扉地，西湖一望中。","dynasty":"宋代","title":"雪后如春"}
{"author":"韩淲","content":"有雾光殊惨，无风势转豪。形攲天已近，气积地还高。上下何其别，周回任所遭。虚缘诗悄悄，幻灭酒陶陶。","dynasty":"宋代","title":"对雪"}
{"author":"韩淲","content":"山黯荒荒雾，溪凝恻恻风。乍明收髣髴，欲暮起曚昽。岸窄丛梅发，楼高老树空。归来煖杯酒，炉火夜深红。","dynasty":"宋代","title":"雪望"}
{"author":"韩淲","content":"烟浓山渐白，风急树还青。鹘落飞鸢径，鸥浮宿雁汀。周遮迷叠嶂，疾泻快中泠。敝褐舆篮兀，村醪饮易醒。","dynasty":"宋代","title":"风雪见山林佳绝"}
{"author":"韩淲","content":"雨雪春将半，山寒涧溢时。谁题五字句，我得一篇诗。淡泊情何远，绸缪味愈迟。閒中且陶写，治国有安危。","dynasty":"宋代","title":"雨雪"}
{"author":"韩淲","content":"寒色摇窗纸，瓶梅静吐香。小楼深坐稳，矮屋欠伸长。雪意垂垂白，云容淡淡黄。西湖林处士，侑食水仙王。","dynasty":"宋代","title":"雪天"}
{"author":"韩淲","content":"尚觉梅花发，元知柳絮飞。舞回风荡激，洒急雨霏微。解冻群芳盛，馀寒百卉稀。小窗还附火，买酒典春衣。","dynasty":"宋代","title":"春分后一日雪"}
{"author":"韩淲","content":"江国春来浅，新年雪未阑。雨霏初急急，霰集复漫漫。固喜成三白，宁忧已十寒。微吟窗色晚，清听落声乾。","dynasty":"宋代","title":"初八日雪"}
{"author":"韩淲","content":"年后犹仍腊，时閒即便春。飞花殊恼我，惹絮却随人。天地多奇观，江湖独老身。瓦沟填已遍，弹压万红尘。","dynasty":"宋代","title":"连日大雪"}
{"author":"韩淲","content":"腊里春前雪，江南瘴疠清。隔林应得趣，一壑岂忘情。已喜疏梅发，遥知细麦生。易疏何易密，积厚转无声。","dynasty":"宋代","title":"雪作其一"}
{"author":"韩淲","content":"开明三景净，幻化十方清。此日扁舟景，古人高卧情。不知朝气重，但觉夜寒生。漫漫疑无色，绵绵如有声。","dynasty":"宋代","title":"雪作其二"}
{"author":"韩淲","content":"指点东山路，松林一望中。芙蓉争弄日，杨柳半凋风。我到吟何比，人閒兴偶同。只宜携妓饮，名宦付诸公。","dynasty":"宋代","title":"东山"}
{"author":"韩淲","content":"秋好西岩胜，閒身惜未游。桂花香乱石，枫叶暗长流。蜡屐输君适，锦囊牵我愁。定知风雨夕，龙电震深湫。","dynasty":"宋代","title":"黄巡检摄官八房场闻西岩有龙湫光怪"}
{"author":"韩淲","content":"一段寒烟上，云行断复低。明中山映树，暗处水平溪。村落篱门短，人家草屋齐。风回听幽绝，鸣午有荒鸡。","dynasty":"宋代","title":"鹭鸶林"}
{"author":"韩淲","content":"春风送春雨，细细湿舆篮。过水航寒渌，横山触晓岚。草芽时簇簇，梅片未毵毵。问友于何处，田砻坎石南。","dynasty":"宋代","title":"坎石渡"}
{"author":"韩淲","content":"溪头滩背狭，高下两三家。风叶山衔日，烟莎路湿沙。傍船初落雁，隔屋已栖鸦。何处吹崖蜜，满园荞麦花。","dynasty":"宋代","title":"滩头"}
{"author":"韩淲","content":"本意游云洞，因行过月岩。西风低细竹，初日上长杉。尘外多仙隐，人间易谤谗。逍遥且黄帽，憔悴付青衫。","dynasty":"宋代","title":"月岩"}
{"author":"韩淲","content":"篱落梧桐月，情人语夜深。露华垂近叶，烟翳失前林。茶果随宜设，琴尊不用寻。山虚鸣络纬，幽涧亦流音。","dynasty":"宋代","title":"桐影涧流"}
{"author":"韩淲","content":"渺渺凉风起，木犀相次开。举家空自住，过客有谁来。已是冰溪棹，更寻禅月台。郁乎湖海气，鸥鸟莫惊猜。","dynasty":"宋代","title":"禅月台其一"}
{"author":"韩淲","content":"僧清知野逸，禅月有高台。自是登山去，谁非入寺来。孤花明密叶，落絮起荒苔。香篆茶瓯久，昏钟我未回。","dynasty":"宋代","title":"禅月台其二"}
{"author":"韩淲","content":"耸壑连天碧，危台照水红。何年仙子宅，今日梵王宫。勾漏人虽远，凌云话亦空。徘徊羡真隐，吟写分诗穷。","dynasty":"宋代","title":"桃花台"}
{"author":"韩淲","content":"万好庵中主，今谁记此人。久斋诗固在，晏叟意尤新。已逸决科步，要持为学身。尚贤而尚德，馀事了通津。","dynasty":"宋代","title":"赵推官求久斋诗项平甫有句"}
{"author":"韩淲","content":"老去亲朋少，相过夜达晨。百年俱逆旅，千载欠閒人。经隔情虽旧，绸缪意转新。板桥篱竹净，不著世红尘。","dynasty":"宋代","title":"次韵斯远过风月斋其一"}
{"author":"韩淲","content":"地偏心愈远，彼自物争妍。屋宇山围匝，池塘水接连。持醪留野饭，推食有溪鲜。风月斋曾宿，施村阿那边。","dynasty":"宋代","title":"次韵斯远过风月斋其二"}
{"author":"韩淲","content":"喜辟书窗好，高垂雁塔名。孙谋端有自，祖业信能宏。山木郁争秀，檐花香最清。太霞仙袂远，老眼为双明。","dynasty":"宋代","title":"赵主簿辟书室因喜三世两中科举"}
{"author":"韩淲","content":"山林堂总好，六十有馀年。转变人常尔，兴亡事亦然。僧庐虽一坐，道院尚相连。弹指三家住，苍茫起白烟。","dynasty":"宋代","title":"山林堂其一"}
{"author":"韩淲","content":"山林君已得，丘壑我犹居。地在名徒换，年深景自如。舍人诗可玩，丞相事堪书。领略无轻负，交游本未疏。","dynasty":"宋代","title":"山林堂其二"}
{"author":"韩淲","content":"绿遍小池头，胡床一日幽。乍晴人意惬，欲暮鸟声流。只道耽閒趣，那知接胜游。红尘飞不到，城府亦山丘。","dynasty":"宋代","title":"芙蓉堂和严丈韵"}
{"author":"韩淲","content":"西山桥外路，傍水去穿林。石柱岧峣起，溪流宛转深。清音成小立，爽气入孤斟。晻霭丛祠处，归涂月已侵。","dynasty":"宋代","title":"西山岳祠"}
{"author":"韩淲","content":"薄晚经禅悦，深更宿净居。急滩鸣断岸，绝磴下荒墟。茗椀僧同把，诗篇我谩书。快欤闻梵呗，解榻见钟鱼。","dynasty":"宋代","title":"净居院"}
{"author":"韩淲","content":"倚遍阑干弄花雨。卷珠帘、草迷芳树。山崦里、几许云烟来去。画不就、人家院宇。社寒梁燕呢喃舞。小桃红、海棠初吐。谁信道、午醉醒时情绪。闲整春衫自语。","dynasty":"宋代","title":"冉冉云（弄花雨）"}
{"author":"韩淲","content":"点点淮山，迢迢江水，分明别是风光。地灵人杰，星斗烂文章。初度充闾佳气，当年瑞、应弄珪璋。薰弦奏，凉宵宝月，玉井藕花香。清真，如逸少，兰亭修竹，曲水流觞。想醉乡日永，地久天长。小驻屏星怀玉，飞凫舄、元在鹓行。功名事，云龙风虎，行矣佩金章。","dynasty":"宋代","title":"满庭芳（王寺簿生朝）"}
{"author":"韩淲","content":"一曲西风醉木犀。天香吹梦入瑶池。钗横犹记未开枝。花重嫩舒红笑脸，叶稀轻拂翠颦眉。酒醒残月雁声迟。","dynasty":"宋代","title":"浣溪沙（醉木犀）"}
{"author":"韩淲","content":"莫问星星鬓染霜。一杯同看月昏黄。放歌渔父濯沧浪。却忆手栽双柳句，真成云汉抉天章。苏仙何在立苍茫。","dynasty":"宋代","title":"浣溪沙（次韵昌甫）"}
{"author":"韩淲","content":"为兹春酒寿时翁。我辈一尊同。香动梅梢圆月，年年先得东风。冰溪清浅流环玉，莲幕漫从容。但愿人生长久，挥弦目送飞鸿。","dynasty":"宋代","title":"朝中措（梅月圆）"}
{"author":"韩淲","content":"万事佯休去。漫栖迟、灵山起雾，玉溪流渚。击楫凄凉千古意，怅怏衣冠南渡。泪暗洒、神州沉处。多少胸中经济略，气□□、郁郁愁金鼓。空自笑，听鸡舞。天关九虎寻无路。叹都把、生民膏血，尚交胡虏。吴蜀江山元自好，形势何能尽语。但目尽、东南风土。赤壁楼船应似旧，问子瑜、公瑾今安否。割舍了，对君举。","dynasty":"宋代","title":"贺新郎（坐上有举昔人《贺新郎》一词，极壮，酒半用其韵）"}
{"author":"韩淲","content":"闻道晚春时候，暖风是处花飘。游人争渡水南桥。多少池塘春草。跃马谁联玉勒，钓鱼应泛兰桡。韶光何限不逍遥。输与溪鸥野鸟。","dynasty":"宋代","title":"西江月（晚春时候）"}
{"author":"韩淲","content":"翻空雪浪送飞花。春晓媚霜华。风回点点迷人处，峭寒轻、诗思殊佳。双燕未来，断鸿何在，微雨又天涯。绮窗明暗是谁家。雕槛馥兰芽。画檐帘幕黄昏后，试倾杯、笑语喧哗。聚散人生，吾侪老矣，醉墨任横斜。","dynasty":"宋代","title":"一丛花（次韵斯远）"}
{"author":"韩淲","content":"雨意生凉，云容催暮。画楼人倚阑干处。柳边新月已微明，银潢隐隐疏星渡。今古佳期，漫传牛女。一杯试与寻新句。幽怀冷眼是青山，旧欢往恨浑无据。","dynasty":"宋代","title":"踏莎行（七夕词）"}
{"author":"韩淲","content":"爱日回春一线长。氛氲谁忆御炉香。孤城岁晚卧沧江。花底千官迎淑气，湖阴十里写晴光。剩拼华发醉为乡。","dynasty":"宋代","title":"浣溪沙（至日带湖）"}
{"author":"韩淲","content":"居山仍在涧，生事本无多。老圃初收芋，穷檐待补萝。逃虚惟独往，入俗也相过。语默行藏外，衰荣奈汝何。","dynasty":"宋代","title":"花庵次君实韵"}
{"author":"韩淲","content":"蓊郁千山曲，周游一径斜。老身多岁月，闲地少风沙。度密来尤迥，凭高望更赊。小庵含法界，不待野僧茶。","dynasty":"宋代","title":"崇福庵"}
{"author":"韩淲","content":"好客不常遭，登临眼自高。湖山起烟雾，江海暗风涛。酒美情尤畅，诗清气本豪。相从真可乐，左手记持螯。","dynasty":"宋代","title":"白莲庵分韵"}
{"author":"韩淲","content":"小泊大明寺，伤怀复叹谁。黄花风未折，赤叶露空垂。已往更何说，相望只有诗。城南人亦客，数日梦行期。","dynasty":"宋代","title":"大明寺"}
{"author":"韩淲","content":"风净绿阴合，山明清昼长。钵单浮野润，龛座閟幽香。鸟哢集初夏，鹤飞迎夕阳。离人何用饮，有客又成章。","dynasty":"宋代","title":"尹山寺"}
{"author":"韩淲","content":"春雨得晴明，山扉涧道清。朋来何以报，雅集偶然成。柳暗枝枝重，花疏片片轻。经年不相见，好事满壶倾。","dynasty":"宋代","title":"朱卿约余倅涧上招昌甫次韵昌甫"}
{"author":"韩淲","content":"市远尘埃少，村虚烟雨多。极知九日近，无奈一秋何。扫径寻僧话，关门待友过。岩香送篱艳，尽可伴婆娑。","dynasty":"宋代","title":"市远"}
{"author":"韩淲","content":"秋深耕稼熟，绿浪起黄云。纵却牛羊践，难驱鹅鸭群。断乾根易拨，摧压穟频分。烟露未全冷，村村晴气曛。","dynasty":"宋代","title":"稻田"}
{"author":"韩淲","content":"飏糠新出米，打谷旋推禾。健妇行茶椀，痴儿守饭箩。一秋能饱未，终岁得閒么。农事无终极，人生可奈何。","dynasty":"宋代","title":"飏糠"}
{"author":"韩淲","content":"种树拥墙隙，伐茅开地偏。老衰常问禄，贫窘失求田。晴热山前日，阴凉涧底泉。贤哉陶五柳，只爱北窗眠。","dynasty":"宋代","title":"种树"}
{"author":"韩淲","content":"绝叹交游落，何论比与周。座开今日酒，门款昔年秋。濯锦江头杜，玄都观里刘。相望风雅在，天地一虚舟。","dynasty":"宋代","title":"朱虞卿以诗送家酿和韵"}
{"author":"韩淲","content":"山林堂总好，六十有馀年。转变人常尔，兴亡事亦然。僧庐虽一坐，道院尚相连。弹指三家住，苍茫起白烟。","dynasty":"宋代","title":"山林堂其一"}
{"author":"韩淲","content":"要底劳生醉即休，从他势利有包羞。秋高野外空环堵，月满城时定倚楼。平揖山光明绝巘，净摇溪影转沧洲。可怜儿辈知陶写，丝竹何如且茗瓯。","dynasty":"宋代","title":"次韵校官"}
{"author":"韩淲","content":"老僧有句逼阴何，一字流传兴已多。秋日湖山载尊酒，试邀我辈与相过。","dynasty":"宋代","title":"次韵铦师壁间句四首其一"}
{"author":"韩淲","content":"山林春雪未花开，生日何情近酒杯。似醉似醒方鹘突，上人剥啄带茶来。","dynasty":"宋代","title":"赠杰宿之"}
{"author":"韩淲","content":"尽道今年春较早。梅与人情，觉得梅偏好。一树南豅香未老。春风已自生芳草。来自城中犹带晓。行到君家，细雨吹池沼。怅望沙坑须会到。玉溪此意年时少。","dynasty":"宋代","title":"蝶恋花·尽道今年春较早"}
{"author":"韩淲","content":"野云弹白云，声寄徽外微。胎仙舞三叠，生飞上华池。徽弄瞬息间，是岂筝阮资。孤桐本贞高，缓节调勿催。天心古乐见，画出弥明师。志士不可听，俗士不可窥。落佩倒冠者，因之得希夷。灵仙福地南，春风百草齐。","dynasty":"宋代","title":"初五日孔野云同酌楼下取琴作白云曲因和周倅所赠韵"}
{"author":"韩淲","content":"谁家绿展窗前叶，何物清成池上花。叹息陶斯为模写，要须随兴寄无涯。","dynasty":"宋代","title":"李季章参政寄近作绝句次韵答之其一"}
{"author":"韩淲","content":"病阻躬临穴，慇勤寄此哀。严霜著松柏，寒日转蒿莱。千雨应俱集，一诗惭匪才。致刍徐赵在，亦足慰泉台。","dynasty":"宋代","title":"哭赵子夷县丞二首其二"}
{"author":"韩淲","content":"经年归住水南山，满眼高林猿鸟攀。尽日无人开竹牖，有时呼仆扫松关。","dynasty":"宋代","title":"次韵昌甫并帖斯远五首其三"}
{"author":"韩淲","content":"荷花好处，是红酣落照，翠蔼余凉。绕郭从前无此乐，空浮动、山影林篁。几度薰风晚，留望眼、立尽濠梁。谁知好事，初移画舫，特地相将。惊起双飞属玉，萦小楫冲岸，犹带生香。莫问西湖西畔□，□九里、松下侯王。且举觞寄兴，看闲人、来伴吟章。寸折柏枝，蓬分莲实，徒系柔肠。","dynasty":"宋代","title":"绕池游慢（赵倅游濠，作绕池游慢，约同赋）"}
{"author":"韩淲","content":"中岁百事懒，颇觉山林深。体适解巾屦，情安弄书琴。流年度寒暑，尽日看晴阴。穷达苟不委，何以全素襟。","dynasty":"宋代","title":"中岁"}
{"author":"韩淲","content":"闭閤烧香正寂寥，忽看结客过衡茅。溪山有味真堪乐，松竹无心肯绝交。老树枕流倾社瓮，凉风吹月上山殽。浮梁饮散各归去，夜静水明摇柳梢。","dynasty":"宋代","title":"谢户曹载酒见访"}
{"author":"韩淲","content":"凉风固不恶，凉雨诚可佳。庭空鸟雀至，篱破藤蔓斜。倦体得支吾，睡眼失昏花。门前客能来，我亦留茶瓜。","dynasty":"宋代","title":"雨中杂兴其二"}
{"author":"韩淲","content":"饮菊明山日，行林挟岸风。近霜虽落木，得雨自成丛。小醉情怀外，微吟步武中。幽闲有如我，邂逅复心同。","dynasty":"宋代","title":"黄仲明同看池上菊一酌因出溪桥久之"}
{"author":"韩淲","content":"冲寒步晴光，霜重积如雪。寻梅渡长溪，荦确路曲折。回风送滩声，静听鸣复咽。当知我辈游，名与山不灭。","dynasty":"宋代","title":"寻梅至梅岭因游红羊石青枫峡"}
{"author":"韩淲","content":"柳下葛徵君，受用得自在。宴坐孤山南，湖山自澎湃。不受爵服吞，蒙庄大块噫。三年遥相望，妙寄入天籁。尘尘与刹刹，超出净名外。","dynasty":"宋代","title":"寄朴翁"}
{"author":"韩淲","content":"放翁遗墨几何年，云绕秋山月满川。摸索空惊久零落，追思犹恨少留连。贞元人事诚如梦，正始文风信若仙。江海凄凉易陈迹，山阴茅宇贺家船。","dynasty":"宋代","title":"题昌甫所得陆待制手书次韵昌甫之题句"}
{"author":"韩淲","content":"微禄养閒静，冉冉惊老境。谁知岁月速，复此霜露冷。齿发堕江湖，家世本箕颍。无效彭泽翁，茫然吊形影。","dynasty":"宋代","title":"微禄弟有微禄养閒静之嘲因足成篇"}
{"author":"韩淲","content":"两峰堂上两峰寒，不许他人俗眼看。我觉秋晴林路稳，步回幽处叶声乾。","dynasty":"宋代","title":"两峰堂"}
{"author":"韩淲","content":"上人何方来，解包与深游。翩然松下吟，意行崖壑幽。渊渊水色古，疑卧蛟龙虬。雷雨当满盈，奋动无此留。","dynasty":"宋代","title":"次韵斯远同僧寻泉眼二首其二"}
{"author":"韩淲","content":"邂逅江南景，萧萧小桂丛。不知春已过，常得晚能同。冉冉尘寰偪，劳劳色界空。飞潜与幽显，同是一樊笼。","dynasty":"宋代","title":"题江南"}
{"author":"韩淲","content":"纷如残雪堕梅梢，门外春光入柳条。岁事肯随人意改，时情空使客魂销。山围古屋地还僻，水拍孤城滩复高。鸥汎鸟鸣声自好，一巾华发任萧萧。","dynasty":"宋代","title":"春日"}
{"author":"韩淲","content":"幽讨过真隐，同抱白云眠。夜呼醉道士，取琴咏琅然。松鸣檐外山，水落桥下渊。推窗挂星斗，清神浩无边。是中宜共如，此外凭谁传。孙登苏门啸，子猷剡溪船。古来贤达士，往往如春烟。浮名竟何益，毕世空林泉。纵观彼斗筲，畏涂竞争先。舆马能几时，鼎镬已在前。","dynasty":"宋代","title":"次韵伯皋真隐道院"}
{"author":"韩淲","content":"绝叹交游落，何论比与周。座开今日酒，门款昔年秋。濯锦江头杜，玄都观里刘。相望风雅在，天地一虚舟。","dynasty":"宋代","title":"朱虞卿以诗送家酿和韵"}
{"author":"韩淲","content":"结绮寻芳去，春光处处多。莺花迟日丽，燕麦惠风和。翠滴烟林石，红摇晴浪波。馀情约重醉，归路听行歌。","dynasty":"宋代","title":"春情"}
{"author":"韩淲","content":"十载梅陂酒，青岩始共游。香传高树晚，凉映小塘秋。饮亦何劳醉，吟成苦未休。补陀山下客，能为此回头。","dynasty":"宋代","title":"二十七日周七载酒且怀春伯"}
{"author":"韩淲","content":"暑雨常忧缺，秋霖莫厌多。夜雷声复厉，朝雾气方和。积润花岩桂，横流穗亩禾。酒閒吟解秽，茶熟困驱魔。","dynasty":"宋代","title":"雨凉"}
{"author":"韩淲","content":"竹隐高深，夏凉日有清风度。苎衣绳屦。鹤发空相顾。翠扑流烟，又向溪翁去。青山路。要当同住。长古无尘处。","dynasty":"宋代","title":"点绛唇（五月二日，和昌甫所寄，并简叔通）"}
{"author":"韩淲","content":"太湖渺渺浸苏台，云白天青万里开。莫道吴中非乐土，南人多是北人来。","dynasty":"宋代","title":"次韵其五"}
{"author":"韩淲","content":"鱼计亭前放鹤归，晚风吹叶正飞飞。策扶老健徐行后，傍水穿云入翠微。","dynasty":"宋代","title":"陪昌甫成甫寻泉看鹤而归"}
{"author":"韩淲","content":"轻阴催雨湿汀沙，山崦寒生一倍加。好事肯同杯酒咏，绿娇红小是谁花。","dynasty":"宋代","title":"胡教授来因酌海棠下见和前韵复答赋"}
{"author":"韩淲","content":"我亦篱前见野梅，殊非绿萼未全开。稀疏红颗多纤瘦，啼彻幽禽扑下来。","dynasty":"宋代","title":"次公山中有绿萼梅其二"}
{"author":"韩淲","content":"耸壑连天碧，危台照水红。何年仙子宅，今日梵王宫。勾漏人虽远，凌云话亦空。徘徊羡真隐，吟写分诗穷。","dynasty":"宋代","title":"桃花台"}
{"author":"韩淲","content":"深林蝉声咽残雨，又尔微炎起亭午。章泉幽流雨风寒，安得从之臂不羽。江南田薄多旱苦，冥鸿孤高畏罗罟。洪河东倾一砥柱，云霏霏兮澹承宇。","dynasty":"宋代","title":"寄昌甫"}
{"author":"韩淲","content":"雨熟西畴万宝成，新凉歌吹见人情。田家老瓦盆应在，打谷归来酒兴生。","dynasty":"宋代","title":"次韵其三"}
{"author":"韩淲","content":"昔守王道甫，作此跨鹤台。金行露气高，尝同斸蒿莱。九日长沙归，晦翁命予杯。至今清梦长，寂寂令心哀。君侯我辈人，能赋有馀才。复兹菊花秋，登临为徘徊。子美高李句，万里风云来。世道古犹今，兴也何悠哉。","dynasty":"宋代","title":"同谭守登跨鹤台"}
{"author":"韩淲","content":"绕屋青青总是山，每吟山色句还悭。乘閒著眼烟林外，物色分明见一斑。","dynasty":"宋代","title":"二月晦日其四"}
{"author":"韩淲","content":"山静萧萧吹雨声，叶炉无火有灯檠。潜神试数出入息，专气不闻长短更。坐定布衾疑地煖，起迟纸帐失天明。年来白发身为老，齐物篇成亦强名。","dynasty":"宋代","title":"夜坐雨声"}
{"author":"韩淲","content":"每逢泉石必从容，閒过吾庐绝涧东。簸弄泓澄看硌确，盘旋窈窕喜蒙笼。近村欲雨无斜日，远岫归云有阵风。白酒酿成谁酌我，濯缨洗耳不须同。","dynasty":"宋代","title":"二十八日宋家泉头"}
{"author":"韩淲","content":"冬日且闲居，谁停五马车。从容见真意，锄尽世骄虚。","dynasty":"宋代","title":"次韵子颜其二"}
{"author":"韩淲","content":"无地寻明月，因人且出游。猖狂疑有谓，拓落信何求。山水知回薄，杯觞得献酬。秋情吾卜夜，垂老未为羞。","dynasty":"宋代","title":"次韵斯远喜予见过其一"}
{"author":"韩淲","content":"不怕醉。记取吟边滋味。幽草绿阴花絮里。莺啼双燕起。老去是何乡里。漠漠吴头楚尾。一曲荒山清照水。殢渠杯酒旨。","dynasty":"宋代","title":"谒金门·不怕醉"}
{"author":"韩淲","content":"书帙侵窗竹数竿，晚留晴影上青攒。不禁滴尽潇潇叶，时拂疏风雨未乾。","dynasty":"宋代","title":"杂兴其二"}
{"author":"韩淲","content":"方池小槛养盆花，结子抽枝亦卷牙。暮色无尘闲灌沃，童心虽在鬓先华。","dynasty":"宋代","title":"暑中其三"}
{"author":"韩淲","content":"秋池浸秋月，梅影摇清流。数枝虽未花，横斜已幽幽。白酒孰饮我，同来亦良谋。杯行景自佳，风叶何飕飗。","dynasty":"宋代","title":"月林"}
{"author":"韩淲","content":"晚秋烟渚。更舟倚、萧萧雨。水痕清汜，迤逦渐整，云帆西去。三叠阳关，留下别离情绪。溪南一坞。对风月、谁为主。酒徒诗社，自此冷落，胸怀尘土。目送鸿飞，莫听数声柔橹。","dynasty":"宋代","title":"海月谣送赵永兴宰"}
{"author":"韩淲","content":"江湖吹雁一声秋，便合如人酒拍浮。南渡百年无旧事，中原积代有前修。竞传家国恢疆土，必定公卿运策谋。野处何尝知理乱，谈边遮莫话边愁。","dynasty":"宋代","title":"秋日感兴"}
{"author":"韩淲","content":"渐老方知欠往还，等閒萧寺得同盘。吕曾旧事今如梦，且上南山横碧看。","dynasty":"宋代","title":"赠吴子似其二"}
{"author":"韩淲","content":"一林梅花雨，香湿烟冥濛。水流涧底清，声落前溪中。鸟飞既整暇，人意亦冲融。今岁春来早，新萱已满丛。","dynasty":"宋代","title":"初三日雨"}
{"author":"韩淲","content":"晚云藏日下山腰，海气吹凉片月高。梦觉小楼人不寐，五更风送浙江涛。","dynasty":"宋代","title":"暑中其二"}
{"author":"韩淲","content":"神既不外骛，气亦当自和。松床荐石枕，偃仰得已多。鼻息出入通，呼吸相荡摩。阳光塞天宇，一定消百魔。是事非所难，彼愚分奔波。晓夕无停晷，耗散归蹉跎。","dynasty":"宋代","title":"斯远云閒睡醉天下之至乐也约各赋一首寄昌甫其二"}
{"author":"韩淲","content":"一自离城府，经年欲从游。岂曰秋气高，粲然在林丘。酒熟未易饮，诗好未易酬。幽窗展席地，宛转十日留。才如不羁马，胸次贯九流。籋云有霄汉，局蹐不足忧。驾言骊驹歌，散处非阻修。鸿雁天南飞，时当寄绸缪。","dynasty":"宋代","title":"赠斯远"}
{"author":"韩淲","content":"一溪明月汎清深，醉泊滩头筱径阴。静夜蛙声鸣又歇，砌蛩秋近已微吟。","dynasty":"宋代","title":"停舟步月访春伯"}
{"author":"韩淲","content":"磊落檐前大笑花，肯同凡木强争华。日光玉洁薰风里，秾郁香传自一家。","dynasty":"宋代","title":"大笑花"}
{"author":"韩淲","content":"当年丞相一登临，酒畔峥嵘万古心。重整乾坤归庙社，却留岁月在山林。荒寻野阁甘棠蔽，名占高台岘首深。见说治中新筑就，肯堂三叹有遗音。","dynasty":"宋代","title":"登一杯亭其一"}
{"author":"韩淲","content":"俾寿情何重，酬吟报恐迟。拜嘉诚自喜，友谊尚谁为。醑我遥相命，思翁不独诗。晚生头已秃，敬长眼空窥。","dynasty":"宋代","title":"昌甫念某生朝寄诗来次韵谢之"}
{"author":"韩淲","content":"制宅思前绪，轩名到处幽。不须论梦蝶，只是合盟鸥。北望刘琨啸，南游庾信愁。百年五字在，吾岂为诗谋。","dynasty":"宋代","title":"初六日过尹家再和西轩韵赠子文其一"}
{"author":"韩淲","content":"春华满眼倦寻诗，蕨菜才来又赋之。雷雨动山应偪塞，风云垂地正奔驰。僧盘何苦分荤素，鼎食那能问瘠肥。珍重方斋家送似，为加餐饭亦何其。","dynasty":"宋代","title":"蕨菜"}
{"author":"韩淲","content":"春浓自徘徊，我歌亦其事。峥嵘眼中人，磊磈言外意。何哉非达也，拂石醒小醉。棋枰随圆方，目击胜败易。冷斋芹泮地，坐久湿空翠。了无官曹尘，所以野老至。汎乎不系舟，未数长沙谊。","dynasty":"宋代","title":"三月八日其二"}
{"author":"韩淲","content":"涧浅山四合，泠泠浸青青。畧彴度前林，更有泉上亭。","dynasty":"宋代","title":"白日偶无客青山长对门"}
{"author":"韩淲","content":"飞腾暮景惜流光，至后年前日渐长。绕屋雨声无藉在，海山尤带北风凉。","dynasty":"宋代","title":"除夕次韵郑司理其一"}
{"author":"韩淲","content":"蒸雨隘闾巷，茶山午风清。同吟方斋人，禅老相送迎。隔城带湖光，更约畅叙情。轻云转雷晚，静定天宇明。","dynasty":"宋代","title":"同尹一游茶山齐贤继来"}
{"author":"韩淲","content":"小泊大明寺，伤怀复叹谁。黄花风未折，赤叶露空垂。已往更何说，相望只有诗。城南人亦客，数日梦行期。","dynasty":"宋代","title":"大明寺"}
{"author":"韩淲","content":"皂盖难忘近所稀，晚香初落少人知。讼庭既简无过酒，官路何嫌不到诗。","dynasty":"宋代","title":"次韵五叔梅花其九"}
{"author":"韩淲","content":"尘俗自尘俗，幽奇自幽奇。竞渡殊污人，正尔无所之。城隅白云堆，涌出灵山诗。不可磨灭者，天欲铸伟辞。是大有佳趣，岂问庾元规。举扇勿障风，吾与子同归。","dynasty":"宋代","title":"午日赵钤辖同坐溪旁望灵山云气次韵"}
{"author":"韩淲","content":"我本何为也自休，靠他宁不略回头。徒誇扇枕黄香好，肯道悲秋宋玉愁。","dynasty":"宋代","title":"感兴十首其三"}
{"author":"韩淲","content":"春风入湖团，暑雨来章泉。如何越境出，俗吏定不然。见贤思乐地，谈道明性天。遗民忽闻之，喜极为诗传。","dynasty":"宋代","title":"效王灵溪诗寄文叔"}
{"author":"韩淲","content":"天寒岁晚山黄落，只拟西湖可探梅。霜重雪深浑不管，一枝青浅为谁开。","dynasty":"宋代","title":"次韵刘解元"}
{"author":"韩淲","content":"到眼交朋少，前头师友多。胶庠一腾达，台阁合婆娑。混迹谈谐尔，成名字画何。隆兴乾道旧，零落几山阿。","dynasty":"宋代","title":"陈宣抚待制挽诗其二"}
{"author":"韩淲","content":"开轩散幽帙，今昔随所诣。何如彻名色，庶不涴声势。抚几聊自怡，发牙易凋弊。安得同心人，相忘可忘世。","dynasty":"宋代","title":"秋日杂兴其三"}
{"author":"韩淲","content":"到眼交朋少，前头师友多。胶庠一腾达，台阁合婆娑。混迹谈谐尔，成名字画何。隆兴乾道旧，零落几山阿。","dynasty":"宋代","title":"陈宣抚待制挽诗其二"}
{"author":"韩淲","content":"暮春南池上，游朋一追随。岂不能把酒，亦复多成诗。主人歌声长，尘务谁思惟。握手到尔汝，却恨杯行迟。是身既长閒，便觉处处宜。秉烛夜向深，明月忽如斯。勿使儿辈觉，甚矣吾独衰。","dynasty":"宋代","title":"赵将招饮南池"}
{"author":"韩淲","content":"松雪照残腊，沟流起轻冰。倦身固蹒跚，睡眼犹瞢腾。尘埃与野马，何急来相仍。东邻可以饮，一举宜数升。","dynasty":"宋代","title":"松雪"}
{"author":"韩淲","content":"行到东家岩桂乡，花房浓密树身长。风行黄落留云影，雨出青空漏日光。已分角巾攲处折，未饶藜杖静中忙。山林寂寂归高隐，水石迢迢出远荒。","dynasty":"宋代","title":"岩桂盛开因游步久之"}
{"author":"韩淲","content":"今古山阴道，谁吟雪下船。久将随俗好，便拟作春妍。朝市无閒日，山林有瀑泉。薰风吹两鬓，蚕事欲三眠。","dynasty":"宋代","title":"卢教授约周县丞来访次周丞韵"}
{"author":"韩淲","content":"儿时闻说卞山翁，宗主文章翰墨功。今日园林应自好，当年冠盖定谁同。独惊再世登门旧，共喜重孙有祖风。收拾世科归相业，老怀何幸复相从。","dynasty":"宋代","title":"赠叶监元密"}
{"author":"韩淲","content":"山空草木长，明日欲立夏。俄顷一蝉鸣，节物便相亚。平心阅四时，益觉运而化。残杯了清昼，新香度深夜。风雨阴阳间，悠悠懒悲咤。","dynasty":"宋代","title":"初九日"}
{"author":"韩淲","content":"推窗閒为写江天，水色浮晴澹薄烟。嗟我与君皆老矣，橹声帆影眼茫然。","dynasty":"宋代","title":"登税亭赋江天"}
{"author":"韩淲","content":"人家蚕麦祈晴日，城郭山川断渡时。隐几正看千佛偈，敲门谁送两篇诗。","dynasty":"宋代","title":"次韵景瑜雨中绝句其一"}
{"author":"韩淲","content":"古寺虚廊石壁阴，幽人高卧一窗深。绝胜移病听朝鼓，大似归田理素琴。棋酒定知交有味，轩裳得路可无心。何时下榻容吾语，共挹清风抵万金。","dynasty":"宋代","title":"寄题邓器先北窗"}
{"author":"韩淲","content":"周游于世不关渠，合把尘劳日以疏。半夜雨声惊客枕，一身禅榻梦蘧蘧。","dynasty":"宋代","title":"明日再题"}
{"author":"韩淲","content":"风花烟草满春山，五载相望各掩关。奋迅词场君未艾，栖迟田里我长閒。升沉交旧今多少，中外亲知昔往还。随俗何如绝流俗，几回吟醉睡其间。","dynasty":"宋代","title":"柬周次公"}
{"author":"韩淲","content":"我亦篱前见野梅，殊非绿萼未全开。稀疏红颗多纤瘦，啼彻幽禽扑下来。","dynasty":"宋代","title":"次公山中有绿萼梅其二"}
{"author":"韩淲","content":"李已青白桃正红，幽人贫病憔悴容。曳履过涧试萧散，不知燕麦摇春风。","dynasty":"宋代","title":"春思其三"}
{"author":"韩淲","content":"空山水流涧，社雨掩篱门。云阴起微寒，药炉自常温。老懒一欠伸，开卷窗明昏。屋边桃李蹊，飞飞亦无言。","dynasty":"宋代","title":"社雨其一"}
{"author":"韩淲","content":"风高木落。壮心万里空回薄。振衣待把尘埃濯。声里斜阳，孤起戍楼角。人生谁会谁为错。年来但觉多离索。黄花照地浑开却。华发如斯，同和醉落魄。","dynasty":"宋代","title":"醉落魄（次韵斯远）"}
{"author":"韩淲","content":"非闲静不可作诗，非老懒焉能读书。开卷空山照华发，吟编荒径入吾庐。","dynasty":"宋代","title":"偶成其十"}
{"author":"韩淲","content":"雨收馀润散晴皋，岸曲篱前首重搔。不恨孤花春后少，最怜疏笋夜来高。市声隔水销尘滓，鸟影空山落羽毛。物外幽人元未减，自量閒品颇清豪。","dynasty":"宋代","title":"笋出可爱"}
{"author":"韩淲","content":"暗香疏影入深杯，人怪新妆不是梅。祇恐冰清惊俗眼，故移酒晕入花腮。兰生林处元同臭，杏满园时肯乱陪。迟日艳阳天气里，有欢赢得倒金罍。","dynasty":"宋代","title":"次韵红梅"}
{"author":"韩淲","content":"寒食清明春事好，公家霁月光风。年时犹记雨声中。州侯陈乐舞，法从酒杯同。坐上王杨虽自散，酴醿依旧香浓。待将诗易寿无穷。鸢飞鱼跃矣，风虎更云龙。","dynasty":"宋代","title":"临江仙（周国正生朝）"}
{"author":"韩淲","content":"闲里相看两鬓秋。酒能沾醉雨能幽。吾庐何幸得翁留。世路尽教终易与，山林佳话恐难酬。人来人去亦知不。","dynasty":"宋代","title":"浣溪沙（涧上昌甫有词）"}
{"author":"韩淲","content":"一曲笙歌外，四座笑谈清。使君秋霁领客，别乘更宗英。想像亲闱称寿，写就通家情分，相与庆恩荣。欢动桂花发，香雾扑帘旌。功名事，台阁路，好同登。只今报政归诏，舆论正蜚声。以我文章学术，与国和平安靖，冠剑入明庭。应顾棠阴下，野老鬓星星。","dynasty":"宋代","title":"水调歌头（次韵＿·车寿守）"}
{"author":"韩淲","content":"彩笔新题字字香。雁来时候燕空梁。芙蓉无处着秋光。人远山长言外意，曲传书恨醉时妆。倩谁闲寄水云乡。","dynasty":"宋代","title":"浣溪沙（戏成寄李叔谦）"}
{"author":"韩淲","content":"新月已如许，我问带湖梅。人间题句，赢得浮潋酒盈杯。落拓豪英满坐，烂漫风骚连纸，天外凤凰来。只怕轻孤负，莫待巧安排。空翠滴，寒爽矣，晚佳哉。为君绝倒，折尽千树玉蓓堆。渺渺章泉好在，寂寂卢泉仙去，今古付尊罍。拍手见花木，放眼记莓苔。","dynasty":"宋代","title":"水调歌头（坐间有伤仲至，且怀昌甫，因呈张宰）"}
{"author":"韩淲","content":"行又住。水远山遥村路。把酒问春春几许。老年花似雾。坐上风流张绪。留我我还难去。却忆章台飞柳絮。只愁萦暮雨。","dynasty":"宋代","title":"谒金门（次韵郑婺源）"}
{"author":"韩淲","content":"晴色入青山，更见飞花晚。不是不登临，自是心情懒。试襞小红笺，与写天涯怨。杜宇一声春，楼下沧波远。","dynasty":"宋代","title":"生查子（晴色入青山）"}
{"author":"韩淲","content":"生与真妃姓氏同。家随西子苎萝东。谁道玉肌寒起粟，酒能红。火齐烧空来上苑，冰浆凝露在西宫。不似荔枝生处远，恨薰风。","dynasty":"宋代","title":"摊破浣溪沙（杨梅）"}
{"author":"韩淲","content":"香滴滴。肌肤冰雪娇无力。娇无力。秋风凉冷，有谁消得。洗妆不奈云鬟侧。璧堂珠院空相忆。空相忆。轻颦浅笑，小梅标格。","dynasty":"宋代","title":"忆秦娥·香滴滴"}
{"author":"韩淲","content":"薰风两节照稽山。三百里湖间。镜上谁为贺老，棹船能伴官闲。今年寿日，不妨吟啸，还上清班。为寄长生新曲，齐眉想见酡颜。","dynasty":"宋代","title":"朝中措·熏风两节照稽山"}
{"author":"韩淲","content":"浙东山水几多山，公在家山定自闲。白发肯抛诗卷外，清愁须著酒杯间。岂无兴寄穷登览，犹有心情记往还。此道今人弃如土，翻疑逸驾未容扳。","dynasty":"宋代","title":"次韵德久怀玉山诗友"}
{"author":"韩淲","content":"老觉从游易寂寥，梦思江海耿寒宵。元来冉冉乾坤里，大抵悠悠岁月飘。南北一峰高可仰，东西二馆隐谁招。园居好在带湖水，冰雪春须积渐消。","dynasty":"宋代","title":"和民瞻所寄"}
{"author":"韩淲","content":"梅花时节大关情，可若山村水馆生。取乐未应须酒饮，忘言终不欠诗成。合污尺寸多翻覆，废道毫芒即重轻。季考月书开榜后，思君官满又将行。","dynasty":"宋代","title":"简施教授"}
{"author":"韩淲","content":"南渡衣冠近百年，四朝安稳在吴天。斯民何幸归仁寿，咸戴慈仪五福全。","dynasty":"宋代","title":"慈福太后生辰圣驾同中宫过北内上寿至晚銮仗方回观者无不仰赞庆礼四朝之尊也"}
{"author":"韩淲","content":"渴饮对空觞，俛仰自长喟。赖有田中邻，时时遣酒至。欢言斟酌之，感彼勤重意。漂母哀王孙，从古从此类。泽畔且行吟，春风尚堪醉。","dynasty":"宋代","title":"庵邻王家两送酒来"}
{"author":"韩淲","content":"东南驻跸地，近岁少狂言。谁谓长江上，又招迁客魂。归由徐稚舍，莽附阮孚墦。寒日松风起，妻儿独泪痕。","dynasty":"宋代","title":"哭吕三"}
{"author":"韩淲","content":"白下长干亦旧游，十年重到喜依刘。幕中筹策无非事，江左衣冠有胜流。满路梅花春信动，一篙波影颂声浮。从来知己何难易，赢得荣名尚黑头。","dynasty":"宋代","title":"子寿从金陵之招"}
{"author":"韩淲","content":"鸣琴单父。凫舄宜飞去。不比河阳花满树。此意直高千古。清秋诞日相逢。乃同涧上村侬。笑指壶山为寿，仁心静处加功。","dynasty":"宋代","title":"清平乐（七月十三日潘令生朝）"}
{"author":"韩淲","content":"三年不见栗斋翁，满卷新诗是国风。野趣轩前梅蕊白，故人应在醉吟中。","dynasty":"宋代","title":"仲至近诗戏题卷末"}
{"author":"韩淲","content":"春云梳月照通衢，灯火摇红入醉呼。拍手儿童唱杨柳，江头人道十分无。","dynasty":"宋代","title":"小饮其二"}
{"author":"韩淲","content":"晚云烘日枝南北。一杯未尽梅花曲。城郭小春回。暗香开未开。留连吾欲醉。醉眼红尘外。多少老心情。景清人亦清。","dynasty":"宋代","title":"菩萨蛮（晚云烘日）"}
{"author":"韩淲","content":"百粤多名山，磅礴甚雄伟。城邑所聚落，人物反无几。吾尝思其然，未尝不愤悱。秀气钟泄处，名德当烨炜。乃为仙佛庐，土木俨神鬼。其教又皆幻，其徒且不韪。无非索民财，聚食类蝼蚁。盖本僭窃者，盗名恣蛇虺。徒欲觊冥福，缔建罄箱篚。柰何习俗惯，后世尤亹亹。君登雪峰寺，逸览应一唏。水石固清激，草木必芳菲。岂不念古道，胸次增礧磈。闻有记与诗，寄与定瑰玮。","dynasty":"宋代","title":"闻仲至雪峰有行记有诗拟欧阳体寄之"}
{"author":"韩淲","content":"老觉从游易寂寥，梦思江海耿寒宵。元来冉冉乾坤里，大抵悠悠岁月飘。南北一峰高可仰，东西二馆隐谁招。园居好在带湖水，冰雪春须积渐消。","dynasty":"宋代","title":"和民瞻所寄"}
{"author":"韩淲","content":"独行风雨夜，家事复身谋。推枕茅檐起，停骖麦陇收。亲情离聚矣，故旧往还不。抚著时文笑，荣涂遍九州。","dynasty":"宋代","title":"有怀其二"}
{"author":"韩淲","content":"碧嶂清泉占上方，小留连久更相羊。市声只隔门前水，付与乌飞带夕阳。","dynasty":"宋代","title":"寺中石下泉池可掬"}
{"author":"韩淲","content":"山头跨鹤旧登台，今日那知我独来。忆昨儒先追杖屦，因尝乡老共尊罍。呼儿且伴闲身健，好客何由笑口开。落魄使君王道甫，几回和月醉崔嵬。","dynasty":"宋代","title":"九日登跨鹤台有怀其一"}
{"author":"韩淲","content":"朅来固意惬，倏去诚愿违。敢云一语是，未省百事非。春雪遽落落，春花亦菲菲。举手酬座人，酒美翁不归。","dynasty":"宋代","title":"二十七日置酒饯昌甫雪作次张上饶韵"}
{"author":"韩淲","content":"苍筤亭种千竿竹，三十年前此地家。野水纵横旧时涧，客来犹得共瓜茶。","dynasty":"宋代","title":"和昌甫竹句其七"}
{"author":"韩淲","content":"窗明晴日小楼居，静坐閒翻案上书。理路渐通文向熟，试将回向此心初。","dynasty":"宋代","title":"读书"}
{"author":"韩淲","content":"睦信推潜德，饶封代有成。海康开郡绂，淮甸入廷评。进劄诚良遇，蠲输惜重征。诚斋廉茂荐，尤足动簪缨。","dynasty":"宋代","title":"吴雷州挽诗其一"}
{"author":"韩淲","content":"一林梅花雨，香湿烟冥濛。水流涧底清，声落前溪中。鸟飞既整暇，人意亦冲融。今岁春来早，新萱已满丛。","dynasty":"宋代","title":"初三日雨"}
{"author":"韩淲","content":"回风薄栖鸦，寒色倏已暝。禾收正行田，木落应掩径。市声频年稀，人迹中夜定。心懒邻更闲，僧窗有幽磬。","dynasty":"宋代","title":"邻僧晚磬"}
{"author":"韩淲","content":"闻道西轩整，登临识自今。溪山虽郭外，楼殿接池阴。旧观赵岐发，新诗尹喜深。水南如此胜，吾老复关心。","dynasty":"宋代","title":"西轩"}
{"author":"韩淲","content":"层华旖旎正关春，正苦无诗与写真。持送平分风月手，果题香草属幽人。","dynasty":"宋代","title":"蕙斛赠赵倅次韵谢其所赋其一"}
{"author":"韩淲","content":"朔风吹起雪成团，东阜知谁可岁寒。饭了行吟应杖屦，客来因酒置杯盘。弹冠结绶人皆易，问舍求田我亦难。安得相从话畴昔，但寻幽事博轻安。","dynasty":"宋代","title":"舒彦升寄东阜诗次韵"}
{"author":"韩淲","content":"来访西庵三畏堂，山林草树只青苍。剑池不洗行人恨，石上春风白日长。","dynasty":"宋代","title":"登虎丘西庵"}
{"author":"韩淲","content":"雨阁云流小院秋。半醺凉意不关愁。一番相见一番休。淡伫乍持杯未浅，懒歌浑罢笑初收。主宾无处着绸缪。","dynasty":"宋代","title":"浣溪沙（小集涧亭）"}
{"author":"韩淲","content":"云白天青怀玉山，应真留影与僧閒。安得务农息战斗，老身长子从鬓斑。","dynasty":"宋代","title":"次韵昌甫其二"}
{"author":"韩淲","content":"鹅湖十丈古松下，吃得一杯茶味甘。却坐僧窗拨寒火，满编新句又同参。","dynasty":"宋代","title":"送文叔同晦之宿鹅湖午间坐松下块石煎茶"}
{"author":"韩淲","content":"一笑过浮梁，留连度隙光。君当思大耐，我已老苍筤。只恐心情短，须教兴寄长。酒从诗自好，分韵记禅房。","dynasty":"宋代","title":"和韵其一"}
{"author":"韩淲","content":"园居好处，是古梅飞动、欺霜凌雪。底问纷华桃李态，自倚天姿明洁。城外灵山，桥头玉水，多少佳风月。岁寒时候，南枝尤与清绝。几回唤酒寻诗，诗成小醉，絮帽浑敧侧。领略不辞身跌宕，一洗群儿啁哳。太始遗音，元和新样，到了都难说。草玄经在，对花何闷孤寂。","dynasty":"宋代","title":"百字令/念奴娇"}
{"author":"韩淲","content":"醉倒城中不过溪。溪外无尘，惟掩柴扉。水浮桥漾翠烟霏。一片闲情，能几人知。留饮君家絮帽敧。爆竹声中，万事如斯。梅催春动已熹微。尔既能来，我亦何疑。","dynasty":"宋代","title":"一翦梅·醉倒城中不过溪"}
{"author":"韩淲","content":"又见年年雪。水浮桥、南岸幽处，周遭森列。横碧轩中空旧话，独钓寒江愁绝。更一段、冰霜高洁。忽得两篇强健曲，倚回风、洒急凭谁说。嗟巩雒，乃闽浙。何当醉酒扬雄宅。问避人避地，其如楚之舆接。览德已而歌凤去，千仞辉翔难蹑。我和句、却愁狂辄。折尽梅花伤岁暮，□撒盐、起絮分才劣。鸡犬静，涧篱?。","dynasty":"宋代","title":"贺新郎·又见年年雪"}
{"author":"韩淲","content":"竹隐高深，夏凉日有清风度。苎衣绳屦。鹤发空相顾。翠扑流烟，又向溪翁去。青山路。要当同住。长古无尘处。","dynasty":"宋代","title":"点绛唇·竹隐高深"}
{"author":"韩淲","content":"海棠开，春已半，桃李又如许。一朵梨花，院落阑干雨。不禁中酒情怀，爱闲懊恼，都忘却、旧题诗处。燕莺语。溪岸点点飞绵，杨柳无重数。带得愁来，莫恁空休去。断肠芳草天涯，行云荏苒，和好梦、有谁分付。","dynasty":"宋代","title":"祝英台近·海棠开"}
{"author":"韩淲","content":"晓来一阵催花雨。正桃李、横塘处。笙歌帘幕燕莺喧。春在人间不老、谷城仙。潇湘图画迎千骑。襦袴欢声起。功名风虎庆云龙。更看万钉横带、系金狨。","dynasty":"宋代","title":"虞美人·晓来一阵催花雨"}
{"author":"韩淲","content":"梅雨快晴风，苔竹定翻新箨。相望得寻幽调，把陈言都略。大江东去更飞云，心事共回薄。彷佛散庵佳处，一声声猿鹤。","dynasty":"宋代","title":"好事近·梅雨快晴风"}
{"author":"韩淲","content":"黄发享颐期，兄弟此时宜告。见说对床夜雨，世间尘都扫。青毡堂外瑞峰高，云气拂晴昊。老大中原人物，在江湖乡保。","dynasty":"宋代","title":"好事近·黄发享颐期"}
{"author":"韩淲","content":"莫笑闲身老态多。避人避世欲如何。分明画出山阴道。太息吟成宁戚歌。穿木石，泛烟波。从前魑魅喜人过。灵山西畔高溪上，一棹归来舞短蓑。","dynasty":"宋代","title":"鹧鸪天·莫笑闲身老态多"}
{"author":"韩淲","content":"不怕醉。记取吟边滋味。幽草绿阴花絮里。莺啼双燕起。老去是何乡里。漠漠吴头楚尾。一曲荒山清照水。殢渠杯酒旨。","dynasty":"宋代","title":"谒金门·不怕醉"}
{"author":"韩淲","content":"分付心情作上元。不知投老在林泉。谁将村酒劝觥船。月影静摇风柳外，霜华寒浸雪梅边。醉敧乌帽忽醒然。","dynasty":"宋代","title":"浣溪沙"}
{"author":"韩淲","content":"荆楚谁言镜听词。烛花影动画檐低。烧灯天气醉为期。雨湿杏腮疑淡淡，风迷柳眼半僛僛。小山西路板桥西。","dynasty":"宋代","title":"浣溪沙"}
{"author":"韩淲","content":"云淡秋空。一江流水，烟雨濛濛。岸转溪回，野平山远，几点征鸿。行人独倚孤篷。算此景、如图画中。莫问功名，且寻诗酒，一棹西风。","dynasty":"宋代","title":"柳梢青·云淡秋空"}
{"author":"韩淲","content":"问西湖好处，楼上薰风，有谁称寿。十里荷香，对槐阴清昼。细浪揉蓝，远山凝黛，更管弦初奏。醉舞嗟嗟，欢声沸沸，生申时候。膝下婆娑，老莱儿戏，帝所辉光，使衣呈绣。眷倚方隆，赐金章华绶。自此飞腾，凤阁鸾台，好满斟醇酎。道骨仙风，朱颜青鬓，年年依旧。","dynasty":"宋代","title":"醉蓬莱·问西湖好处"}
{"author":"韩淲","content":"晚秋烟渚。更舟倚、萧萧雨。水痕清汜，迤逦渐整，云帆西去。三叠阳关，留下别离情绪。溪南一坞。对风月、谁为主。酒徒诗社，自此冷落，胸怀尘土。目送鸿飞，莫听数柔橹。","dynasty":"宋代","title":"海月谣"}
{"author":"韩淲","content":"风暖晨光寂寂，月明夜气沈沈。山间林下步轻阴。花柳飞绵布锦。酒病向谁能遣，春愁惟我难禁。尊前一曲断肠声。梦破晓窗敧枕。","dynasty":"宋代","title":"西江月·风暖晨光寂寂"}
{"author":"韩淲","content":"池塘春草燕飞飞。人醉牡丹时。多少姚黄魏紫，搦成腻粉燕支。谪仙醉把平章看，晴影度帘迟。花外一声鶗鴂，柳边几个黄鹂。","dynasty":"宋代","title":"朝中措·池塘春草燕飞飞"}
{"author":"韩淲","content":"今古钓台下，行客系扁舟。扁舟何以，云山千叠亦东游。我欲停桡一醉，与写平生幽愤，横管更清讴。小上客星阁，短鬓独搔头。风乍起，烟未敛，雨初收。一年花事，数声鶗鴂欲春休。吊古怀贤情味，只有浮名如故，谁复识羊裘。赖得玄英隐，相望此溪流。","dynasty":"宋代","title":"水调歌头·今古钓台下"}
{"author":"韩淲","content":"海棠欲谢绵飞柳。柳丝自拂行人首。上巳是清明。新烟带粥饧。轻阴帘幕冷。闲却秋千影。曲水兴无涯。丽人花半遮。","dynasty":"宋代","title":"菩萨蛮·海棠欲谢绵飞柳"}
{"author":"韩淲","content":"湖海相逢更日边。槐风莲雨寿杯前。琴书图画水沈烟。共指金銮当儤直，不应彭泽尚回旋。今年初度想超然。","dynasty":"宋代","title":"浣溪沙"}
{"author":"韩淲","content":"一枕暑风外，事事且随缘。随缘何处琴剑，闲泊此层巅。日绕九天楼殿，烟抹四山林薄，尘土市声前。老眼醉还醒，犹得到诗边。桥南院，双桂隐，有名言。江湖人物，好在收拾付书帘。回首吾庐无恙，寄卧僧窗何事，鸿鹄本高骞。水调赋明月，谁道更超然。","dynasty":"宋代","title":"水调歌头·一枕暑风外"}
{"author":"韩淲","content":"年光虚度。能得几多消散处。莫恨归迟。得见新词不自持。山中酒里。笑语喧哗知有弟。此意谁如。世事纷纷一任渠。","dynasty":"宋代","title":"减字木兰花·年光虚度"}
{"author":"韩淲","content":"脆管繁弦无觅处，小楼空掩遥山。柳丝直下曲阑干。海棠红欲褪，玉钏怯春衫。殢酒不成芳信断，社寒新燕呢喃。雕盘慵整宝香残。绮疏明薄暮，帘外雨潺潺。","dynasty":"宋代","title":"临江仙·脆管繁弦无觅处"}
{"author":"韩淲","content":"东风拂槛露犹寒。花重湿阑干。淡云殢日，晨光微透，帘幕香残。阴晴不定瑶阶润，新恨觉心阑。凭高望断，绿杨南陌，无限关山。","dynasty":"宋代","title":"眼儿媚·东风拂槛露犹寒"}
{"author":"韩淲","content":"倚遍阑干弄花雨。卷珠帘、草迷芳树。山崦里、几许云烟来去。画不就、人家院宇。社寒梁燕呢喃舞。小桃红、海棠初吐。谁信道、午醉醒时情绪。闲整春衫自语。","dynasty":"宋代","title":"冉冉云·倚遍阑干弄花雨"}
{"author":"韩淲","content":"雪消霜入小溪舟。试浮游。上山头。薄薄寒烟，依旧未全收。问道梅花开也未，吟不尽，一春愁。襟怀如此老还休。懒凝眸。转深幽。诗罢一眉，新月又如钩。腊后春前村意远，回棹稳，水西流。","dynasty":"宋代","title":"江城子·雪消霜入小溪舟"}
{"author":"韩淲","content":"庆文章太守，燕寝凝香，诞弥佳节。庾岭归来，又经年梅发。棋酒心情，笙歌滋味，便合朝天阙。玉作山前，冰为水际，几多风月。绿鬓朱颜，浩然相对，自是中原，旧家人物。鵷鹭班回，尚记陪清切。好把胸蟠万卷，谈笑了、济时勋业。锦幄初温，宝杯深劝，舞回香雪。","dynasty":"宋代","title":"醉蓬莱·庆文章太守"}
{"author":"韩淲","content":"小春时候腊前梅。还知道、为谁开。应绕百千回。夜色转、参横斗魁。十分孤静，替伊愁绝，片月共徘徊。一阵暗香来。便觉得、诗情有涯。","dynasty":"宋代","title":"太常引·小春时候腊前梅"}
{"author":"韩淲","content":"溪风吹雨晚打窗。把心情、阑入醉乡。记取在、山深处，我如今、双鬓已苍。夜阑寒影灯花淡，梦难成、清漏更长。宝瑟断、鸾胶续，泪珠弹、犹带粉香。","dynasty":"宋代","title":"恋绣衾"}
{"author":"韩淲","content":"尽道今年春较早。梅与人情，觉得梅偏好。一树南豅香未老。春风已自生芳草。来自城中犹带晓。行到君家，细雨吹池沼。怅望沙坑须会到。玉溪此意年时少。","dynasty":"宋代","title":"蝶恋花·尽道今年春较早"}
{"author":"韩淲","content":"斜日清霜山薄暮。行到桥东，林竹疑无路。小院横窗香噀雾。胆屏曲几花如雨。细酌心情因少驻。九万刚风，寒影吹琼素。不是月宫那有许。霓裳舞彻凌波步。","dynasty":"宋代","title":"蝶恋花·斜日清霜山薄暮"}
{"author":"韩淲","content":"梅蕊依稀矣。岁华深、然但把，杖藜闲倚。山绕荒林红叶下，落日孤城烟水。意兴寄、云何则是。底事疏枝横绝峭，未吹香、便与花相似。不忍折，为之喜。寒鸦万点霜风起。正人家、园收芋栗，小槽初美。欲醉阿谁同一饮，拟赋才成又止。老态度、浑侵发齿。摸索孤根春在否。任红红、白白皆桃李。空烂漫，岂能尔。","dynasty":"宋代","title":"贺新郎·梅蕊依稀矣"}
{"author":"韩淲","content":"点染烟浓柳色新。小桃红映水，日初匀。露收芳径草铺茵。凝情久，风淡起轻尘。梁燕已争春。折花闲伴酒，试濡唇。流莺何处语声频。阑干曲，蜂蝶更随人。","dynasty":"宋代","title":"小重山·点染烟浓柳色新"}
{"author":"韩淲","content":"诗社酒徒闲，村村花柳。月榭风亭更霞牖。临春结绮，又是那回时候。不禁中夜雨，相孱愁。弄蕊攀条，为寻芳酒。一斗谁能问千首。江南云梦，空说气吞八九。持杯人共我，能吟否。","dynasty":"宋代","title":"感皇恩·诗社酒徒闲"}
{"author":"韩淲","content":"梅叶阴阴占晚春。博山香尽玉嶙峋。茶瓯酒碗试濡唇。闲里常愁无伴侣，老来不是有情人。牡丹天气惜芳辰。","dynasty":"宋代","title":"浣溪沙"}
{"author":"韩淲","content":"溪山好处，赢得题新曲。待足人生甚时足。问临流情味，倚遍斜晖，应似画、小景生绡一幅。渔舟声欸乃，岩上云飞，杳杳归鸦去鸿逐。任当年伊吕，谈笑兴王，争敌恁、闲眠野宿。待雪天、月夜我还来，醉潇洒清幽，那些儿屋。","dynasty":"宋代","title":"洞仙歌·溪山好处"}
{"author":"韩淲","content":"一杯易足。自断此生犹杜曲。词客哀时，不敢愁来赋别离。孤城麦秀。常愧葛洪丹未就。诗罢长吟。衰晚迟回违寸心。","dynasty":"宋代","title":"减字木兰花·一杯易足"}
{"author":"韩淲","content":"随风和雨带烟开。更清冷、照崔巍。片片亦佳哉。细看得、花如翦裁。茅檐出没，水浮桥外，人自两峰来。吟到涧泉梅。问何似、山阴道回。","dynasty":"宋代","title":"太常引·随风和雨带烟开"}
{"author":"韩淲","content":"脉脉蜂黄蝶粉，盈盈水秀山明。卖花声里听吹饧。佳丽芳华韵胜。下上休看舞燕，惺忪一任啼莺。枕痕屏曲梦关情。酒醒春宵漏尽。","dynasty":"宋代","title":"西江月·脉脉蜂黄蝶粉"}
{"author":"韩淲","content":"菏花好处，是红酣落照，翠蔼馀凉。绕郭从前无此乐，空浮动、山影林篁。几度薰风晚，留望眼、立尽濠梁。谁知好事，初移画舫，特地相将。惊起双飞属玉，萦小楫冲岸，犹带生香。莫问西湖西畔□，□九里、松下侯王。且举觞寄兴，看闲人、来伴吟章。寸折柏枝，蓬分莲实，徒系柔肠。","dynasty":"宋代","title":"绕池游慢"}
{"author":"韩淲","content":"满城风雨近重阳，独上吴山看大江。老眼昏花忘远近，壮心轩豁任行藏。从来野色供吟兴，是处秋光合断肠。今古骚人乃如许，暮潮声卷入苍茫。","dynasty":"宋代","title":"风雨中诵潘邠老诗"}
{"author":"韩淲","content":"焉知三伏雨，已作九秋风。木叶凉应脱，禾苗润必丰。地偏山吐月，桥断水浮空。鸡犬邻家外，鱼虾小市中。","dynasty":"宋代","title":"雨多极凉冷"}
{"author":"韩淲","content":"先正声猷在，诸贤竞挽推。蚤年知振厉，中道惜裴回。论建何老识，文词岂小才。近来耆旧尽，徒与士生哀。","dynasty":"宋代","title":"矮知府挽诗"}
{"author":"韩淲","content":"历历亲言话，长怀逸老堂。典刑杯酒外，气象简编旁。有子真源委，何人更发扬。宣风觉庵地，霜露郁乎苍。","dynasty":"宋代","title":"矮知府挽诗"}
{"author":"韩淲","content":"婆饼焦何急，飞鸣小竹间。雨多溪涨水，云厚日藏山。景物固无恙，人情终等閒。老来惟爱客，茶果或相关。","dynasty":"宋代","title":"爱客"}
{"author":"韩淲","content":"渴饮对空觞，俛仰自长喟。赖有田中邻，时时遣酒至。欢言斟酌之，感彼勤重意。漂母哀王孙，从古从此类。泽畔且行吟，春风尚堪醉。","dynasty":"宋代","title":"庵邻王家两送酒来"}
{"author":"韩淲","content":"山林风雨便清凉，待把邻家社瓮尝。到手自应无美恶，回头谁解别斟量。深居但觉秋声起，熟睡焉知夜漏长。未老得闲今又老，床头书册渐相忘。","dynasty":"宋代","title":"八月"}
{"author":"韩淲","content":"晴明天气佳，草木浮光煇。珍禽各翔语，群花竞芳菲。人情春和时，怡游类忘归。常阳一以亢，旱甚翻嘘欷。赤地至千里，焉有不年饥。家家望云霓，想像阴雨霏。狂飚震雷吼，连夕恐非机。溪涨桥已解，拍岸欲平矶。所幸蛙黾尔，跳噪皆轻肥。居民其奈何，泥淖生理微。意欲问彼苍，何日生清晖。由来此阴阳，岁事中和希。今年积秋热，焦熬在郊圻。既雨复苦风，拔树败墙围。后土无乾处，眇予将畴依。","dynasty":"宋代","title":"八月初七日终夜大雷震雨如倾注风败吾藩篱拔"}
{"author":"韩淲","content":"凉雨忽不止，秋阴无奈何。山根泻新涨，小立玩流波。会逢其适尔，紫芝有奇歌。惜此未深密，时见人游过。","dynasty":"宋代","title":"八月二十五日过南豅"}
{"author":"韩淲","content":"岩桂苦未花，寻香上扁舟。溯洄得蹊间，微步理旧游。鲜鲜见新枝，幽芳浩难收。回首城市尘，所憩因少留。","dynasty":"宋代","title":"八月二十五日过南豅"}
{"author":"韩淲","content":"抚枕知夜永，淅淅过山雨。净听秋气还，清吟可无侣。年来幽兴熟，心口自相语。我其内热欤，何其未能处。","dynasty":"宋代","title":"八月二十五日过南豅"}
{"author":"韩淲","content":"华发秋来忽满梳，故人相见意何如。强亲杯酒欢无几，尚觉篇章兴有余。世事纷然随野马，吾生老矣信蘧庐。林间已下萧萧叶，雨过空山木影疎。","dynasty":"宋代","title":"八月六日伯皋见过"}
{"author":"韩淲","content":"投老不堪别，莫云师友情。当时建阳聚，何日上饶行。旧事消除尽，新愁积渐生。酒杯无浪与，醉醒是秋声。","dynasty":"宋代","title":"八月四日仁甫行"}
{"author":"韩淲","content":"西湖浪宕我能知，却赋龙岩老古锥。便做诗家元不恶，华亭举棹是因谁。","dynasty":"宋代","title":"白龙洞"}
{"author":"韩淲","content":"云低树头青，风急叶背白。一坞无来人，鸟语斗格磔。","dynasty":"宋代","title":"白日偶无客青山长对门"}
{"author":"韩淲","content":"枕流饭脱粟，长夏以终日。曳屣行歌商，风轩时弄笔。","dynasty":"宋代","title":"白日偶无客青山长对门"}
{"author":"韩淲","content":"身心既已闲，吟风兴亦偶。山东打茶声，睡思忽抖擞。","dynasty":"宋代","title":"白日偶无客青山长对门"}
{"author":"韩淲","content":"人生等戏剧，衮衮徒区区。老身其回头，今有古非无。","dynasty":"宋代","title":"白日偶无客青山长对门"}
{"author":"韩淲","content":"朝市无遗音，丘园有绝迹，蓬茅晏不开，才开待迎客。","dynasty":"宋代","title":"白日偶无客青山长对门"}
{"author":"韩淲","content":"涧浅山四合，泠泠浸青青。畧彴度前林，更有泉上亭。","dynasty":"宋代","title":"白日偶无客青山长对门"}
{"author":"范中立","content":"我本云山窟里人，每怜雪岭照人清。","dynasty":"宋代","title":"句"}
{"author":"丰茝","content":"西郊陪衮绣，云步入千山。行乐五星聚，浮生半日閒。寻棋枫叶下，载酒藕花间。谭笑长城在，何有敢度关。","dynasty":"宋代","title":"阃相可翁先生偕王人有湖山游获侍坐先生有诗"}
{"author":"陈纡","content":"舍法得才传黼扆，古人驰誉重贤关。","dynasty":"宋代","title":"句"}
{"author":"江万里","content":"生日重重见，馀闰有新春。为吾母寿，富贵外物总休论。且说家怀旧话，教学也曾菽水，亲意尽欣欣。只此是真乐，乐岂在邦君。吾二老，常说与，要帘勤。庐陵几千万户，休戚属儿身。三瑞堂中绿醑，酿就满城和气，端又属人伦。吾亦老吾老，谁不敬其亲。","dynasty":"宋代","title":"水调歌头（寿二亲）"}
{"author":"江万里","content":"生日重重见，馀闰有新春。为吾母寿，富贵外物总休论。且说家怀旧话，教学也曾菽水，亲意尽欣欣。只此是真乐，乐岂在邦君。吾二老，常说与，要帘勤。庐陵几千万户，休戚属儿身。三瑞堂中绿醑，酿就满城和气，端又属人伦。吾亦老吾老，谁不敬其亲。","dynasty":"宋代","title":"水调歌头·生日重重见"}
{"author":"江万里","content":"去国离家路八千，平生不爱半文钱。苍天鉴我无私意，莫使妖禽夜叫冤。","dynasty":"宋代","title":"辟妖禽吟"}
{"author":"江万里","content":"四海衣冠拜九重，圣君在位像飞龙。遥瞻雉扇双开处，万岁齐呼瑞气浓。","dynasty":"宋代","title":"朝贺"}
{"author":"江万里","content":"钓得金鳌休便休，何须垂上钓鱼钩。昨宵试向江头望，明月芦花别是秋。","dynasty":"宋代","title":"嘲元宰相"}
{"author":"江万里","content":"瞻彼高山，苍苍相缪。云舒霞张，溪谷险幽。鸣鹤在树，猿猱啾啾。青松多风，白露已秋。仙乎曷去，胡不少留。","dynasty":"宋代","title":"道番易登龙虎"}
{"author":"江万里","content":"与天通处在人和，未有人和天荐瘥。消息连朝来玉阙，川原满眼尽银河。坡书已得欧公体，力士宜尊太白靴。人物于今如越雪，欲令惯见不嫌多。","dynasty":"宋代","title":"和瑞雪"}
{"author":"江万里","content":"结亭临水似舟中，夜雨潇潇乱打篷。荷叶晓看元不湿，却疑误听五更风。","dynasty":"宋代","title":"荷花"}
{"author":"江万里","content":"不忍骤开还骤落，殷勤含蕊待君来。","dynasty":"宋代","title":"句"}
{"author":"江万里","content":"柯山千仞郁嶙峋，喜见丹青写送人。洞府无人留永日，神仙有路隔重云。苍松白石秋容净，绝壁悬崖晓势分。归向公庭对真景，却疑人是化中身。","dynasty":"宋代","title":"柯山图"}
{"author":"江万里","content":"凿开风月长生地，占却烟霞不老身。虚靖当年仙去后，未知丹诀付何人。","dynasty":"宋代","title":"龙虎山"}
{"author":"江万里","content":"草际春回残雪消，强扶衰病傍溪桥。东风不管梅花落，自酿新黄染柳条。","dynasty":"宋代","title":"梅花"}
{"author":"江万里","content":"床头周易用心来，旧卷经年病不开。到得初冬梦颜子，欠伸俄健起寻梅。","dynasty":"宋代","title":"梅花"}
{"author":"江万里","content":"农岂犹需我劝农，且从人意卜年丰。喜闻布谷声声急，莫为催科处处穷。父老来前吾语汝，官民相近古遗风。欲知太守乐其乐，乐在田家欢笑中。","dynasty":"宋代","title":"劝农"}
{"author":"江万里","content":"万里为官彻底清，舟中行止甚分明。如今若有亏心事，一任碧波深处沉。","dynasty":"宋代","title":"诗退风涛"}
{"author":"江万里","content":"黄鹤楼高倚半天，楼中黄鹤去千年。檐楹自是留真境，几席何妨得老仙。云护山光秋驻马，日笼江影书停船。良工改写归图画，俯仰令人一慨然。","dynasty":"宋代","title":"题黄鹤楼"}
{"author":"江万里","content":"昨日北风今日强，归船又过斫柴江。浮槎却被春流误，挂在沙头古柳椿。","dynasty":"宋代","title":"锺陵归舟即事"}
{"author":"江万里","content":"生日重重见，馀闰有新春。为吾母寿，富贵外物总休论。且说家怀旧话，教学也曾菽水，亲意尽欣欣。只此是真乐，乐岂在邦君。吾二老，常说与，要廉勤。庐陵几千万户，休戚属儿身。三瑞堂中绿醑，酿就满城和气，端又属人伦。吾亦老吾老，谁不敬其亲。","dynasty":"宋代","title":"水调歌头寿二亲"}
{"author":"程之才","content":"鬻熊城郭绕苍苔，万叠烟岚亦壮哉。平地窥觎心未惬，重楼徙倚眼初开。据襟风月争新入，刮目江山破迥来。日落三峨知处所，云浮双阙欲崔嵬。胡床不愧庾公兴，奕簟还思杜老才。更待携衾尽清景，夜深栏槛逼昭回。","dynasty":"宋代","title":"白云楼"}
{"author":"程之才","content":"名因物之累，物尝不厌名。标之曰到难，日有车马声。苍崖匪才凿，洞室百步宏。潜龙想鳞鬣，石乳悬旒缨。溪流湛其中，吞吐日月精。其源咫尺耳，盥濯未尝经。我来先振衣，色变水石清。倚杖聊四顾，高低古今铭。颇恨辙迹多，不益云萝情。西南有复岭，烟霞昼晦冥。呼僧指问之，山外或小平。茅茨构石壁，兔鹿浑微生。沈吟幽栖地，雅兴宿志并。何时一椽屋，散发入岩坰。脱略五千言，坐忘六尺形。看云会所适，以此休馀龄。","dynasty":"宋代","title":"碧落洞"}
{"author":"程之才","content":"粤从度岭来，日见乱山横。触目皆荒凉，宁复乐事并。谁谓乱山间，仙境通玉京。奇怪如雁荡，清虚胜赤城。嵌空幽且深，层曲无攲倾。巨礿万仞高，天造妙难明。悬崖攒滴乳，涧水清濯缨。我来洞门开，山意如相迎。熟视石壁字，神清喜勿惊。回思紫阳山，追随许宣平。","dynasty":"宋代","title":"次东坡碧落洞韵"}
{"author":"宁戚","content":"南山矸，白石烂，生不遭尧与舜禅。短布单衣适至骭，从昏饭牛薄夜半，长夜漫漫何时旦？沧浪之水白石粲，中有鲤鱼长尺半。毂布单衣裁至骭，清朝饭牛至夜半。黄犊上坂且休息，吾将舍汝相齐国。出东门兮厉石班，上有松柏兮青且兰。粗布衣兮缊缕，时不遇兮尧舜主。牛兮努力食细草，大臣在尔侧，吾当与尔适楚国。","dynasty":"先秦","title":"饭牛歌"}
{"author":"苏庠","content":"枫落河梁野水秋。淡烟衰草接郊丘。醉眠小坞黄茅店，梦倚高城赤叶楼。天杳杳，路悠悠。钿筝歌扇等闲休。灞桥杨柳年年恨，鸳浦芙蓉叶叶愁。","dynasty":"宋代","tags":"婉约，秋天，写景，怀人","title":"鹧鸪天·枫落河梁野水秋"}
{"author":"苏庠","content":"水榭风微玉枕凉。牙床角簟藕花香。野塘烟雨罩鸳鸯。红蓼渡头青嶂远，绿萍波上白鸥双。淋浪淡墨水云乡。","dynasty":"宋代","tags":"婉约，题画","title":"浣溪沙·书虞元翁书"}
{"author":"苏庠","content":"猎猎风蒲初暑过，萧然庭户秋清。野航渡口带烟横。晚山千万叠，别鹤两三声。秋水芙蓉聊荡桨，一樽同破愁城。蓼花滩上白鸥明。暮云连极浦，急雨暗长汀。","dynasty":"宋代","title":"临江仙"}
{"author":"苏庠","content":"杖头挑得布囊行。活计有谁争。不肯侯家五鼎，碧涧一杯羹。溪上月，岭头云。不劳耕。瓮中春色，枕上华胥，便是长生。","dynasty":"宋代","title":"诉衷情（渔父家风、醉中赠韦道士）"}
{"author":"苏庠","content":"梅妒晨妆雪妒轻。远山依约学眉青。樽前无复歌金缕，梦觉空余月满林。鱼与雁，两浮沈。浅颦微笑总关心。相思恰似江南柳，一夜春风一夜深。","dynasty":"宋代","title":"鹧鸪天（过湖阴席上赠妓）"}
{"author":"苏庠","content":"短船谁泊蒹葭渚。夜深远火明渔浦。却忆槿花篱。春声穿竹溪。云山如昨好。人自垂垂老。心事有谁知。月明霜满枝。","dynasty":"宋代","title":"菩萨蛮（再在西冈兼怀后湖作）"}
{"author":"苏庠","content":"年时忆著花前醉。而今花落人憔悴。麦浪卷晴川。杜鹃声可怜。有书无雁寄。初夏槐风细。家在落霞边。愁逢江月圆。","dynasty":"宋代","title":"菩萨蛮"}
{"author":"苏庠","content":"秋入蒹葭小雁行。参差飞堕水云乡。直须银甲供春笋，且滴糟床覆羽觞。风压幕，月侵廊。江南江北夜茫茫。悬知上马啼鹃梦，一夜惊飞宝鸭香。","dynasty":"宋代","title":"鹧鸪天"}
{"author":"苏庠","content":"江云叠叠遮鸳浦。江水无情流薄暮。归帆初张苇边风，客梦不禁篷背雨。渚花不解留人住。只作深愁无尽处。白沙烟树有无中，雁落沧洲何处所。","dynasty":"宋代","title":"木兰花"}
{"author":"苏庠","content":"断崖流水。香度青林底。元配骚人兰与芷。不数春风桃李。淮南丛桂小山。诗翁合得攀翻。身到十洲三岛，心游万壑千岩。","dynasty":"宋代","title":"清平乐（咏岩桂）"}
{"author":"苏庠","content":"叠嶂晓埋烟雨。忽作飞花无数。整整复斜斜，来伴南枝清苦。日暮。日暮。何许云林烟树。","dynasty":"宋代","title":"如梦令·叠嶂晓埋烟雨"}
{"author":"苏庠","content":"冰勒轻颸，绿痕初涨回塘水。柳洲烟际。白鹭翘沙嘴。箬笠青蓑，未减貂蝉贵。云涛里。醉眠篷底。不属人间世。","dynasty":"宋代","title":"点绛唇·冰勒轻颸"}
{"author":"苏庠","content":"园林寂寂春归去。濛濛柳下飞香絮。野水接云横。绿烟啼晓莺。江南鶗鴂梦。山色朝来重。小艇小湾头。苹花苹叶洲。","dynasty":"宋代","title":"菩萨蛮·园林寂寂春归去"}
{"author":"苏庠","content":"属玉双飞水满塘，菰蒲深处浴鸳鸯。白蘋满棹归来晚，秋著芦花两岸霜。扁舟系岸依林樾，萧萧两鬓吹华发。万事不理醉复醒，长占烟波弄明月。","dynasty":"宋代","title":"清江曲"}
{"author":"苏庠","content":"卷衲下苍壁，夜光容暗投。人追道林辈，诗入杼山流。风吹蒹葭雨，雁横江汉秋。须烦紫藤杖，聊与白云留。","dynasty":"宋代","title":"送举书记归天台"}
{"author":"苏庠","content":"雨暗蒹葭浦，烟青杨柳津。有劳修月手，来访卧云人。落笔向来事，无锥今岁贫。故山何处是，落日大江滨。","dynasty":"宋代","title":"送天台圭上人"}
{"author":"苏庠","content":"敌骑乘秋入，妖氛拥贼营。孤城控淮海，百口付柴荆。徒想回天力，空馀恋阙情。艰难思报主，炯炯寸心明。","dynasty":"宋代","title":"挽张彦知"}
{"author":"苏庠","content":"尺五城南客，能过仲蔚居。烟霏深寂历，云树晚扶疏。老去一无著，诗成百不如。喜无招隐作，仍免绝交书。","dynasty":"宋代","title":"送钱仲韶机宜南归天台"}
{"author":"苏庠","content":"牛背行将老，鸥沙盟已寒。莼鲈付张翰，书札报任安。古学饱胸次，惊澜翻笔端。西湖千顷月，留取醉眼看。","dynasty":"宋代","title":"送子经归临安"}
{"author":"苏庠","content":"沙晚水痕碧，萧萧蒲苇秋。鸿飞遵远渚，木落见沧洲。藤杖吟还倚，风帘行可休。有怀谁共语，暝色起林丘。","dynasty":"宋代","title":"至湖上"}
{"author":"苏庠","content":"床头萝月厌同攀，发兴东吴万叠间。森木已深溪上屋，瘦藤穿尽雨馀山。黄梅绿李看来熟，长簟北窗谁与閒。此别故应频作恶，一樽何日慰勤艰。","dynasty":"宋代","title":"送吕山友游天台"}
{"author":"苏庠","content":"吴中未历佳山水，湖上怀思去惘然。云去云归两峰寺，鸥飞鸥没夕阳天。客愁官渡落花雨，归梦下湖春水船。想得对床成夜语，何须陇月向人圆。","dynasty":"宋代","title":"宿飞来峰下"}
{"author":"苏庠","content":"语别既不易，况与子同生。如何携手好，忽作千里行。","dynasty":"宋代","title":"送行"}
{"author":"苏庠","content":"玉蟾飞入水晶宫，万顷琉璃碎晚风。诗就云归不知处，断山零落有无中。","dynasty":"宋代","title":"浮天阁其二"}
{"author":"苏庠","content":"秋落空江动碧虚，黄芦洲渚雁飞初。我来欲访鸱夷子，为挂西风十幅蒲。","dynasty":"宋代","title":"浮天阁其三"}
{"author":"苏庠","content":"柳外西风六幅蒲，野塘睡鸭对舂锄。如何唤得王摩诘，画作江南烟雨图。","dynasty":"宋代","title":"平远堂其一"}
{"author":"苏庠","content":"寒芦淅淅催秋晚，浦雨溟溟忆去年。它日未埋黄土陌，为君重赋补亡篇。","dynasty":"宋代","title":"平远堂其二"}
{"author":"苏庠","content":"溪南溪北鸟啼处，树头树底梅已空。绝叹不如木上座，伴君千叠夕岚中。","dynasty":"宋代","title":"送天台则上人还浙东"}
{"author":"苏庠","content":"校书绝足腾飞黄，不数向来何与江。锦囊诗句随云表，十袭未启心先降。","dynasty":"宋代","title":"次刘晞颜韵"}
{"author":"苏庠","content":"蟠胸历历邺侯书，落笔奔奔走坂车。办作五言玉节信，直拚病渴马相如。","dynasty":"宋代","title":"送李巨源赴洮湖陈氏馆"}
{"author":"苏庠","content":"聊辍清都玉笋班，虎符犹得控荆蛮。已见五溪谈笑了，坐追九辨典刑还。","dynasty":"宋代","title":"诗一首"}
{"author":"苏庠","content":"秋霜一夜到枯荷，奈此江南秋色何。蕲君未作一成去，同听竹窗鸿雁过。","dynasty":"宋代","title":"戏成小诗留子静兄"}
{"author":"苏庠","content":"铜棺之南山复山，扪萝绝壁藓苔斑。只今何处可容足，乞我石房云一间。","dynasty":"宋代","title":"题张公洞"}
{"author":"苏庠","content":"沙溪烟绝雨才通，无数深红间浅红。山店落英春寂寂，青旗吹尽柳花风。","dynasty":"宋代","title":"惠安寺"}
{"author":"苏庠","content":"十日已吹梅信风，绝怜未许一尊同。喜君不减习主簿，愧我殊非庞德公。","dynasty":"宋代","title":"德友近在咫尺乃不相过因成小诗上呈"}
{"author":"苏庠","content":"问讯云萝小隐家，剡藤醉墨半攲斜。酒馀落笔已殊绝，发兴不须薝卜花。","dynasty":"宋代","title":"德友求薝卜花栽戏作小诗代简"}
{"author":"苏庠","content":"王郎臞庵摩诘诗，烟花绕舍江绕篱。石渠东观了无梦，笔床茶灶行相期。古人已往不可作，甫里顾有今天随。湾头蟹舍岂著我，请具蓑笠悬牛衣。","dynasty":"宋代","title":"臞庵"}
{"author":"苏庠","content":"臞庵主人天与闲，回栏飞阁临沧湾。晴波渺渺雁行落，坐见万顷穿云还。百年有底付鸟翼，未暇著脚鸳鸾间。径须呼酒浇磈磊，莫遣暝色霾烟鬟。","dynasty":"宋代","title":"浮天阁其一"}
{"author":"苏庠","content":"竹阴既疏明，流泉复清驶。佳响闻山禽，凉风澹然至。幽人此安禅，阅世一嬉戏。何必周八垠，是中有能事。","dynasty":"宋代","title":"题唐颓山风漪轩"}
{"author":"苏庠","content":"弦歌武城宰，遗芳叹汉官。莫怀千载忧，且毕今日欢。亭午百吏散，曲肱谢喧烦。况看古锦句，落笔酬江山。","dynasty":"宋代","title":"赠邑令章夏"}
{"author":"苏庠","content":"叠嶂晓埋烟雨。忽作飞花无数。整整复斜斜，来伴南枝清苦。日暮。日暮。何许云林烟树。","dynasty":"宋代","title":"如梦令雪中作"}
{"author":"苏庠","content":"本是白蘋洲畔客，虎符卧镇江城。归来犹得趁鸥盟。柳丝摇晓市，杜若遍芳汀。莫惜飞觞仍堕帻，柳边依约莺声。水秋鲈熟正关情。只愁宣室召，未许钓船轻。","dynasty":"宋代","title":"临江仙其一席上赠张建康"}
{"author":"苏庠","content":"枫落河梁野水秋。澹烟衰草接郊丘。醉眠小坞黄茅店，梦倚高城赤叶楼。天杳杳，路悠悠。钿筝歌扇等闲休。灞桥杨柳年年恨，鸳浦芙蓉叶叶愁。","dynasty":"宋代","title":"鹧鸪天其一"}
{"author":"苏庠","content":"冰勒轻飔，绿痕初涨回塘水。柳洲烟际。白鹭翘沙嘴。箬笠青蓑，未减貂蝉贵。云涛里。醉眠篷底。不属人间世。","dynasty":"宋代","title":"点绛唇"}
{"author":"苏庠","content":"笛弄松江明月，蓑披笠泽归云。若话青霄快活，五侯何处如君。","dynasty":"宋代","title":"草堂"}
{"author":"苏庠","content":"但见金华仙伯语，笔端丘壑饱经心。","dynasty":"宋代","title":"句其一"}
{"author":"苏庠","content":"休言贫病惟三箧，已办借书无一鸱。","dynasty":"宋代","title":"句其二"}
{"author":"苏庠","content":"去止书三箧，归亡酒一鸱。","dynasty":"宋代","title":"句其三"}
{"author":"苏庠","content":"惭无安世书三箧，滥得扬雄酒一鸱。","dynasty":"宋代","title":"句其四"}
{"author":"苏庠","content":"斯人活国计，不数管及萧。","dynasty":"宋代","title":"句其五"}
{"author":"苏庠","content":"惟公廊庙姿，骨相宜珥貂。","dynasty":"宋代","title":"句其六"}
{"author":"苏庠","content":"饱闻胸次有云梦，语作惊澜翻舌端。","dynasty":"宋代","title":"句其七"}
{"author":"苏庠","content":"骑鲸公子汉于菟，并驾殊非李与苏。","dynasty":"宋代","title":"句其八"}
{"author":"苏庠","content":"晚喜此士来相亲，呼童汲涧濯玄云。","dynasty":"宋代","title":"句其九"}
{"author":"苏庠","content":"江南溪工琢溪玉，凄风瑟瑟江作縠。","dynasty":"宋代","title":"句其十"}
{"author":"苏庠","content":"断崖绝壑元无主。","dynasty":"宋代","title":"句其十四"}
{"author":"苏庠","content":"乞得东风一杖藜。","dynasty":"宋代","title":"句其十六"}
{"author":"苏庠","content":"眼底青山映寂寥。","dynasty":"宋代","title":"句其十七"}
{"author":"苏庠","content":"穿花却与共扶藤。","dynasty":"宋代","title":"句其十八"}
{"author":"苏庠","content":"迎春不负千金诺。","dynasty":"宋代","title":"句其十九"}
{"author":"苏庠","content":"蕊珠妙言，字照编简。云霾三馆，其人则远。世衰道丧，完节者鲜。临终之叹，作世和篇。","dynasty":"宋代","title":"陶隐居画像赞"}
{"author":"苏庠","content":"眼中叠叠烟中树。晚云点点翻荷雨。鸥泛渚边烟。绿蒲秋满川。未成江海去。聊作林塘主。客恨阔无津。风斜白氎巾。","dynasty":"宋代","title":"菩萨蛮（周彦达舟中作）"}
{"author":"苏庠","content":"照溪梅雪和烟堕。寒林漠漠愁烟锁。客恨渺无涯。雁来人忆家。远山疑带雨。一线云间语。霜月又婵娟。江南若个边。","dynasty":"宋代","title":"菩萨蛮（澧阳庄）"}
{"author":"苏庠","content":"春波滟滟浮春渚。绿阴一径风兼雨。又作去年时。绿深垂蔓篱。故山归兴动。江北江南梦。白发故相欺。星星如有期。","dynasty":"宋代","title":"菩萨蛮"}
{"author":"苏庠","content":"本是白萍洲畔客，虎符卧镇江城。归来犹得趁鸥盟。柳丝摇晓市，杜若遍芳汀。莫惜飞觞仍堕帻，柳边依约莺声。水秋鲈熟正关情。只愁宣室召，未许钓船轻。","dynasty":"宋代","title":"临江仙（席上赠张建康）"}
{"author":"苏庠","content":"倦投林樾当诛茅。鸿雁响寒郊。溪上晚来杨柳，月露洗烟梢。霜后渚，水分槽。尚平桥。客床归梦，何必江南，门接云涛。","dynasty":"宋代","title":"诉衷情"}
{"author":"苏庠","content":"西园风暖落花时。绿阴莺乱啼。倚阑无语惜芳菲。絮飞蝴蝶飞。缘底事，减腰围。遣愁愁著眉。波连春渚暮天垂。燕归人未归。","dynasty":"宋代","title":"阮郎归"}
{"author":"苏庠","content":"冰勒轻谷，绿痕初涨回塘水。柳洲烟际。白鹭翘沙嘴。B272笠青蓑，未减貂蝉贵。云涛里。醉眠篷底。不属人间世。","dynasty":"宋代","title":"点绛唇"}
{"author":"苏庠","content":"北风振野云平屋。寒溪淅淅流冰縠。落日送归鸿。夕岚千万重。荒坡垂斗柄。直北乡山近。何必苦言归。石亭春满枝。","dynasty":"宋代","title":"菩萨蛮（宜兴作）"}
{"author":"苏庠","content":"园林寂寂春归去。蒙蒙柳下飞香絮。野水接云横。绿烟啼晓莺。江南鶗鴂梦。山色朝来重。小艇小湾头。萍花萍叶洲。","dynasty":"宋代","title":"菩萨蛮（自宜兴还西冈作）"}
{"author":"苏庠","content":"叠嶂晓埋烟雨。忽作飞花无数。整整复斜斜，来伴南枝清苦。日暮。日暮。何许云林烟树。","dynasty":"宋代","title":"如梦令（雪中作）"}
{"author":"苏庠","content":"军书未息梅仍破。穿市溪流过。病来无处不关情。一夜鸣榔急雨、杂滩声。飘零无复还山梦。云屋春寒重。山连积水水连空。溪上青蒲短短、柳重重。","dynasty":"宋代","title":"虞美人（次虞仲登韵）"}
{"author":"苏庠","content":"何处所。门外冷云堆浦。竹里江梅寒未吐。茅屋疏疏雨。谁遣愁来如许。小立野塘官渡。手种凌霄今在否。柳浪迷烟渚。","dynasty":"宋代","title":"谒金门（怀故居作）"}
{"author":"苏庠","content":"杨柳渡。醉著青鞋归去。点点沙鸥何处所。十里菰蒲雨。拌擞向来尘土。卧看碧山云度。寄语故时猿鹤侣。未见心先许。","dynasty":"宋代","title":"谒金门（大叶庄怀张元孺作）"}
{"author":"王平子","content":"旧一纸。小砑吴笺香细。读到别来心下事。蹙残眉上翠。怕落傍人眼底。握向抹胸儿里。针线不忺收拾起。和衣和闷睡。","dynasty":"宋代","title":"谒金门（春恨）"}
{"author":"王平子","content":"书一纸。小砑吴笺香细。读到别来心下事。蹙残眉上翠。怕落傍人眼底。握向抹胸儿里。针线不忺收拾起。和衣和闷睡。","dynasty":"宋代","title":"谒金门·书一纸"}
{"author":"王平子","content":"烽火一息三千年，汉家将军画凌烟。胡儿不识征战事，龙沙万里今桑田。丽谯声里梅花角，云暗雪深风色恶。长嘶一骑骢蝉联，狼帽氈裘寒矍铄。韛鹰走犬登平冈，狂狐剔眼魂飞扬。贯雕落雁真戏剧，高鸟略尽良弓藏。凤鸣居士双眼碧，少年读书勇无敌。但知横行翰墨场，岂料一禽终不获。向来百非今已无，笔端有口聊自娱。故将胸中磊落事，写作人间雪猎图。","dynasty":"宋代","title":"题雪猎图"}
{"author":"陈荐","content":"藏名羞立虎狼朝，乘鹤东依项籍豪。愤失兰图撞玉斗，不知天命与金刀。还家落日埋英气，回首浮云委旧劳。百步西连陵母冢，峨峨先识泰同山高。","dynasty":"宋代","title":"范增墓"}
{"author":"陈荐","content":"九里山南楚汉争，风波翻覆走长鲸。霸图欲断中宵失，帝业时来一战成。懒渡沧江惭你老，更无勍敌压韩彭。农人不识当时意，只得春霖事耦耕。","dynasty":"宋代","title":"垓下"}
{"author":"陈荐","content":"尘静山川狂鹿死，雷惊天地老龙飞。","dynasty":"宋代","title":"句"}
{"author":"陈荐","content":"仆射新阡狐兔游，侍儿犹住水边楼。风清玉簟慵欹枕，月好珠帘懒上钩。寒梦觉来沧海阔，新诗吟罢紫兰秋。乐天才思如春雨，断送残花一夕休。","dynasty":"宋代","title":"燕子楼"}
{"author":"陈荐","content":"博浪沙头触副车，潜游东夏识真符。风云智略移秦鼎，星斗功名启汉图。商老已来宁少海，赤松还约访仙都。雍容进退全天道，凛凛高风万古无。","dynasty":"宋代","title":"子房庙"}
{"author":"陈庚","content":"泮水题名记，灵光独此翁。褎衣雋曼倩，折角郭林宗。湖海襟期别，风涛患难同。斯人宁复得，些罢涕无从。","dynasty":"宋代","title":"輓赵秋晓"}
{"author":"陈庚","content":"客至支筇出，俱云步履强。礼犹尚筋力，病忍谓膏肓。此别终千古，相陪苦一霜。萧萧亭畔柳，回首重凄凉。","dynasty":"宋代","title":"輓赵秋晓"}
{"author":"陈庚","content":"取友惭何益，论昏不厌贫。亦公自为德，而我竟奚因。事巧缘何浅，言深死已濒。枕边呼别意，生死见情真。","dynasty":"宋代","title":"輓赵秋晓"}
{"author":"陈庚","content":"灵犀鳞甲鸱夷腹，块土能奇诧善埏。器似虞陶知不窳，规同庄埴巧成圆。雕镌尚喜兼文质，空洞只堪容圣贤。於一器中求不器，愿珍嘉惠比韦弦。","dynasty":"宋代","title":"谢友人惠犀皮胡瓶"}
{"author":"陈庚","content":"四海纷挐战虎龙，惊麇无计脱围中。莫贪利禄招时忌，要学聱牙与世同。汝水应逢寒食雨，淅川行趁舞雩风。离心洗荡方如许，莫上危楼听断鸿。","dynasty":"元代","title":"送麻信之内乡山居"}
{"author":"陈庚","content":"花气薰人动竹斋，贪春狂思若为裁。蜂黏落絮飞还坠，燕认新巢去复来。乱后精魂犹梦境，贫中风景剩诗才。江山信美非吾土，怀抱何时得好开？","dynasty":"元代","title":"清明后书怀"}
{"author":"陈庚","content":"弊屣功名懒著鞭，剧谈豪放本天然。閒来每爱从人语，醉里何妨对客眠。体瘁渐成中酒病，家贫全仰卖碑钱。堂堂一去今何在，三尺孤坟罩野烟。","dynasty":"元代","title":"吊麻信之二首其一"}
{"author":"陈庚","content":"风采琼林未足侔，一朝零落委山丘。君恩未赐金莲炬，天阙俄成白玉楼。诗类贯珠尤可玩，室如悬磬更堪忧。路遥未暇凭棺奠，怅望中条涕泗流。","dynasty":"元代","title":"吊麻信之二首其二"}
{"author":"陈庚","content":"文史相从二十年，岁寒心事久弥坚。向来才力惊游刃，此去功名稳著鞭。浅绿每依沙漠草，横青遥指拂炉烟。应将万字匡时策，挽取恩波下九天。","dynasty":"元代","title":"送孟驾之赴阙"}
{"author":"陈庚","content":"梁苑当年记盛游，乱离南北恨迟留。且教红袖歌《金缕》，莫对青山叹白头。人似赞皇迁蜀郡，诗如子美到夔州。传家况有玄文在，应使童乌继纂修。","dynasty":"元代","title":"答杨焕然二首其一"}
{"author":"陈庚","content":"献赋当年觐紫宸，羡君藻思独超群。扶持吾道难尤力，润色斯文老更勤。学际天人宁有伴，文如风水自成纹。何时载酒清伊上，寄字时来问子云。","dynasty":"元代","title":"答杨焕然二首其二"}
{"author":"陈庚","content":"寂寂柴关昼不开，虚檐独步意徘徊。百年素业南柯梦，一寸丹心古鼎灰。野老相过聊问讯，溪禽近啄不惊猜。好奇谁是刘公子，肯为扬雄载酒来。","dynasty":"元代","title":"病后赠姚仲宽居士"}
{"author":"陈庚","content":"萧萧双鬓半成丝，亹亹襟怀抱所思。趋向自知违俗好，文章只合伴儿嬉。嵩西晚照霞明处，洛汭秋风雁过时。中有仙人敝庐在，与君何日理茅茨？","dynasty":"元代","title":"有怀家兄子飏"}
{"author":"陈庚","content":"五岳分崩四海倾，便宜一别尽今生。艰难契阔重相见，四十馀年老弟兄。","dynasty":"元代","title":"赠李彦诚"}
{"author":"陈庚","content":"当年叔子爱兹山，陵谷回头几变迁。纵使丰碑今尚在，游人谁复一潸然。","dynasty":"元代","title":"岘山秋晚图"}
{"author":"陈庚","content":"中条山色照黄河，竞渡行人晚更多。城上危楼倚霄汉，凭栏有客正悲歌。","dynasty":"元代","title":"题师岩卿蒲中八咏其一蒲津晚渡"}
{"author":"陈庚","content":"五更风露正清冥，马首残蟾分外明。好句堕前俄失去，微吟倏过古虞城。","dynasty":"元代","title":"题师岩卿蒲中八咏其二虞坂晓行"}
{"author":"陈庚","content":"德化当年被海隅，熙熙物性尽昭苏。不知今日吾民愠，一听琴声解得无。","dynasty":"元代","title":"题师岩卿蒲中八咏其三舜殿薰风"}
{"author":"陈庚","content":"山头晴雪照城楼，泼水融银眩两眸。荡涤寒城须美酝，浮香醽醁夜来篘。","dynasty":"元代","title":"题师岩卿蒲中八咏其四首阳晴雪"}
{"author":"陈庚","content":"潇潇寒雨湿觚棱，古殿长廊夜气增。此地此时谁得意，龛灯一点坐禅僧。","dynasty":"元代","title":"题师岩卿蒲中八咏其五东林夜雨"}
{"author":"陈庚","content":"螺发烟鬟矗万峰，行人指点梵王宫。鸟飞杳霭苍茫外，人在霏溦空翠中。","dynasty":"元代","title":"题师岩卿蒲中八咏其六西岩叠巘"}
{"author":"陈庚","content":"水曲山河古乐乡，圣谟曾此降英皇。遗风欲问应无处，破屋颓垣半夕阳。","dynasty":"元代","title":"题师岩卿蒲中八咏其七妫汭夕阳"}
{"author":"陈庚","content":"表圣当年爱此山，倚楼终日看飞湍。后人空饮贻溪水，不学先生便挂冠。","dynasty":"元代","title":"题师岩卿蒲中八咏其八王屋飞湍"}
{"author":"王修甫","content":"阙盖荷枯，辞柯叶舞，败叶苍苍，残花簌簌。露滴梧桐，霜欺翠竹。景消疏，人凄楚，心上离愁，腮边泪珠。【小桃红】半帘花影也扶疏，冷落了迎风户。噪晚寒蝉断肠处，谩惆躇，西风夜送帘纤雨。清灯一点，知人潇洒，相伴影儿孤。【醉中天】彩扇空题句，锦纸谩修书。海角天涯鱼雁疏，千里云山阻。寂寞闲庭院宇，芳心一寸，愁眉两叶难舒。【天净沙】正欢娱阻隔欢娱，道心毒果是心毒，生拆散吹箫伴侣。不堪言处，痛伤怀凤只鸾孤。【金蕉叶】没缘受似水如鱼，有分受些枕冷衾寒。地狱海誓山盟，肺腑对何人告诉。【眉儿弯煞】难由绪，没是处，吃紧有统镘的姨夫。果必是个风流俊人物，又不敢道间阻，间阻，免得那些月底星前悄受苦。","dynasty":"元代","title":"【越调】斗鹌鹑_阙盖荷枯，"}
{"author":"王修甫","content":"春闺梦好，奈觉来心情，向人难学。锦屏斜靠，尚离魂脉脉难招。游丝万丈天外飞，落絮千团风里飘。似恁这般愁，着甚相熬。【六幺遍】自春来到春衰老，帘垂白昼，门掩清宵。闲庭杳杳，空堂悄悄，此情除是春知道。寂寥，唾窗纱缕两三条。【后庭花熬】无心绣作，空闲却金剪刀。眉蹙吴山翠，眼横秋水娇。正心焦，梅香低报，报道晚妆楼外月儿高。","dynasty":"元代","title":"【仙吕】八声甘州_春闺梦好，"}
{"author":"陈恭尹","content":"谤声易弭怨难除，秦法虽严亦甚疏。夜半桥边哼孺子，人间犹有未烧书。","dynasty":"清代","title":"读秦纪"}
{"author":"陈恭尹","content":"山木萧萧风更吹，两崖波浪至今悲。一声望帝啼荒殿，十载愁人来古祠。海水有门分上下，江山无地限化夷。停舟我亦艰难日，畏向苍苔读旧碑。?","dynasty":"清代","title":"崖门谒三忠祠"}
{"author":"陈恭尹","content":"重岩行乐处，回首但云阴。别我岁华改，逢君秋色深。出门遍衰草，托足惟空林。欲谢人间世，论文与素心。","dynasty":"明代","title":"庞祖如见访"}
{"author":"陈恭尹","content":"手持青竹杖，相送白云端。山里逢人少，君来作别难。乱泉侵宿梦，疏柳隔垂竿。舍此空归去，重期能不叹。","dynasty":"明代","title":"送莫休倩英卓今"}
{"author":"陈恭尹","content":"劳生同逆旅，何处是他乡。渐听人声改，才知客路长。买舟彭蠡月，回首洛桥霜。指却飞花笑，闲身尔亦忙。","dynasty":"明代","title":"发闽中向匡庐寄蔡艮若"}
{"author":"陈恭尹","content":"骏马黑貂弓，悲歌燕市东。少年尚意气，不数古英雄。侠骨穷逾壮，冰心老渐空。浮云无定所，舒卷任秋风。","dynasty":"明代","title":"杂诗"}
{"author":"陈恭尹","content":"故都残照在，一望尚峥嵘。山拥吴云峻，天连楚水平。到秋禾黍意，为客古今情。高寝长松外，遗臣怯近城。","dynasty":"明代","title":"过金陵不泊"}
{"author":"陈恭尹","content":"不辞行数里，相送及河桥。北路邯郸远，东风赭白骄。归身征战后，洗耳圣明朝。未有重期日，题书莫惮遥。","dynasty":"明代","title":"送人"}
{"author":"陈恭尹","content":"隔江山万叠，相对不知名。野寺宜孤梦，春风懒独行。涧阴云乍上，林暗叶初生。自住西湖后，何曾暂到城。","dynasty":"明代","title":"西湖杂兴四首其一"}
{"author":"陈恭尹","content":"岳王犹有庙，宋帝更无宫。水夹层城丽，山盘万户雄。园陵深夜雨，松槚冷春风。无泪挥前代，吴燕在眼中。","dynasty":"明代","title":"西湖杂兴四首其二"}
{"author":"陈恭尹","content":"岂得便归去，江头春正佳。偶来唯任兴，小别亦伤怀。履迹朝盈户，吟声夜出斋。南园今往矣，风雅在吾侪。","dynasty":"明代","title":"丹柯阁留别同梁药亭二首其一"}
{"author":"陈恭尹","content":"大海天将曙，高窗烛未灰。各呈诗问病，自把历占来。岸柳随潮映，溪花到郭开。两人乘一艇，半日是朝台。","dynasty":"明代","title":"丹柯阁留别同梁药亭二首其二"}
{"author":"陈恭尹","content":"轩盖来深巷，芳菲满一庭。小花丛作白，新柳浅为青。觅句兼春枕，挥杯到夜星。永怀西上客，江月自扬舲。","dynasty":"明代","title":"春日过刘汉水李世臣于黄木山堂王东村欧阳伟人林本茅偕至即事分赋兼怀李铎臣西行得青字"}
{"author":"陈恭尹","content":"城阙东西路，相寻不惮劳。肝肠违世古，诗卷与人高。玉纸裁轻扇，银钩落细毫。经年无以报，空自愧投桃。","dynasty":"明代","title":"答任五陵"}
{"author":"陈恭尹","content":"积雨村边路，溪潮长石痕。蛎房环结屋，龙目细垂园。旧友仍羁寓，新秋好晤言。楼高虽可望，各自闭柴门。","dynasty":"明代","title":"积雨柬何玉其"}
{"author":"陈恭尹","content":"遭逢虽不造，文采独堪誇。姑妇成双节，诗篇属大家。苦心追正始，真调脱铅华。世业闻孙在，芳兰不妄芽。","dynasty":"明代","title":"题绣佛斋诗其一"}
{"author":"陈恭尹","content":"玉洁因成色，金坚遂有声。古人言不朽，皆自性情生。寡鹤夜中唳，哀猿申旦鸣。何须立文字，闻者尽沾缨。","dynasty":"明代","title":"题绣佛斋诗其二"}
{"author":"陈恭尹","content":"丰湖清绝地，乱后几人行。秋水明诸壑，官桥带两城。少年初旅食，多艺盛时名。佐幕前贤事，良才斫始成。","dynasty":"明代","title":"送梁言公之惠州"}
{"author":"陈恭尹","content":"有月鸣莺早，无风乳燕高。倚檐花刺帽，循竹露沾袍。散诞从吾得，驱驰与世劳。晓凉开卷罢，耕凿语儿曹。","dynasty":"明代","title":"园居杂诗三首其一"}
{"author":"陈恭尹","content":"野色浮千树，池光鉴一峰。高标人外秀，新绿雨边浓。此地颇安堵，他乡时举烽。楼头数杯酒，伫立到昏钟。","dynasty":"明代","title":"园居杂诗三首其二"}
{"author":"陈恭尹","content":"与君皆老矣，继美在弓裘。即此夭桃赋，无非式谷谋。百年宁复事，五岳续为游。颇忆曹丕语，成翁未白头。","dynasty":"明代","title":"贺何不偕新翁"}
{"author":"陈恭尹","content":"咄哉豪杰不复见，武功文德难兼擅。书生不解治戎行，壮士何曾知笔砚。乾坤血战四十秋，风云惨澹生公侯。攀龙附凤各有以，乘风破浪公无俦。独向军前建奇策，落落数言终灭贼。夺其所恃用吾长，狡窟虽多随手得。赋诗横槊古称雄，今日天南又见公。马前露布无停笔，阵上穿杨自引弓。建节粤台明绣獬，六载深仁翔岭外。白首承欢锦昼归，丹书宠锡金横带。允文允武此其人，为孝为忠萃一身。尹也清风惭吉甫，敬歌维岳颂生申。","dynasty":"明代","title":"维岳篇祝嵩山兵宪"}
{"author":"陈恭尹","content":"山衣自饶古制，侠骨亦异尘寰。笔墨犹勤卷里，诗篇先后人间。","dynasty":"明代","title":"题君畴行乐"}
{"author":"陈恭尹","content":"桃花源水渺无津，野艇江云是所亲。宝剑历都逢季札，蓑衣垂钓有玄真。交投缟纻同声旧，字挟烟岚赠句新。词赋敢云淩鲍谢，千秋微尚或堪论。","dynasty":"明代","title":"次答吴熙申"}
{"author":"陈恭尹","content":"新成朱殿势重重，玉像生尘不正容。古洞久荒微见字，薄云初起未遮峰。著书前后传双葛，赐物存亡问六龙。终拟结茅来此地，药池丹灶暂教封。","dynasty":"明代","title":"游冲虚观观后即朱明洞"}
{"author":"陈恭尹","content":"倚槛依稀短棹横，世间随处得方瀛。伊人洄溯终何极，学海波澜只自清。一曲水仙琴里奏，片帆春雨梦中行。五湖东望家山近，范蠡扁舟异日轻。","dynasty":"明代","title":"钱太常葭湄以半舫诗索和次韵四首兼以送之其二"}
{"author":"陈恭尹","content":"我生不辰稀所慰，唯以同心作同气。同心海内几人存，白首尘中觉无谓。与君相知三十年，未曾识面心先传。穷通夷险每在眼，眉宇笑貌依希然。去年握手仙羊石，今年大醉嵩台驿。狂呼绝叫许谁闻，座有王生老髯客。三山五岭本同风，千里帆樯指顾中。朱明之末赵宋似，车辙幸不厓门同。田横岛上多义士，无成无败皆英雄。高牙大戟今满地，独少毛锥为表忠。高侯好事古希有，油素铅椠不离手。引商刻羽固所能，水澨山陬恣求取。前年北谒十三陵，鬓丝如雪须有冰。长安公卿争请乞，小书夜夜篝寒灯。长歌赠我声声泪，虎卧龙跳千百字。途穷时暮予何言，忠搆身危当日事。升沉何必问君平，大有同人偶复呈。火天上下固一揆，卦序后先如弟兄。且将欢笑乐今日，莫使临岐感叹生。","dynasty":"明代","title":"高固斋以长歌赠别赋答"}
{"author":"陈恭尹","content":"投湘承有赋，向往倍情深。只以千行泪，酬君一片心。年华虚睕晚，踪迹叹浮沉。不及王家子，终身松柏林。","dynasty":"明代","title":"次答姚叔烟见怀之作六首其二"}
{"author":"陈恭尹","content":"玉堂仙子玉髯髭，老笔能飞屈铁枝。正是雪消明月落，罗浮山下梦醒时。","dynasty":"明代","title":"朱玉树以画梅见贻赋谢"}
{"author":"陈恭尹","content":"金方为教本坚刚，受命先朝卫五羊。生死只知城下士，姓名不惮羽林郎。血流大地终成碧，骨化飞尘久亦香。世禄几家能矢报，为君歌此问苍苍。","dynasty":"明代","title":"羽都督殉节诗"}
{"author":"陈恭尹","content":"剑室双金龙，夜夜鸣中箧。不能青天飞，枉用张鳞鬣。","dynasty":"明代","title":"琅琊王歌辞八首其六"}
{"author":"陈恭尹","content":"四百罗浮在眼前，一官为养赴幽燕。由来州县劳人地，且喜弦歌及壮年。携鹤尚为仙洞产，称诗犹是鲤庭篇。风流令尹今能几，要取清风与世传。","dynasty":"明代","title":"送家光佩赴选"}
{"author":"陈恭尹","content":"千丝垂柳拂长堤，才见东风日已西。蚁垤一春鸣老鹳，山童三月报新鹂。将收蜂蜡供游屐，欲积蚨钱买醉泥。首夏清和全未得，朝来阴雨倍凄凄。","dynasty":"明代","title":"西湖送春次王紫诠使君韵十首时积雨八旬矣四月朔日积雨偶晴故有此作寄余索和十首其九"}
{"author":"陈恭尹","content":"高轩何幸此相寻，浊世翩翩得所钦。霄汉长风当羽翼，黄山秋色落胸襟。贫无几席堪留客，老历艰虞未废吟。茗碗春芽持赠我，澹交如水见君心。","dynasty":"明代","title":"新安罗廷锡见访五羊翌日拜茗碗春茶之惠率尔赋谢"}
{"author":"陈恭尹","content":"四壁石崔嵬，飞泉石上来。桥分三折入，峰斫一门开。坐处凝丝雨，行边滑细苔。浮觞不可俟，先命酌泉杯。","dynasty":"明代","title":"西樵白云洞同王川南作"}
{"author":"陈恭尹","content":"季冬二十日始暝，玄云四塞天气凝。小雨初从屋角来，渐觉萧萧骇群听。开轩出立白照眼，把烛低看雪填径。纷翍相属声更希，委积争高色逾莹。童子盛归锦袖中，主人为续清尊兴。千卮酬酢未颜酡，百巧雕镂随手应。入馔犹疑虎作盐，迎春不数银为胜。夜深气象惨更急，卧久衾裯寒不瞑。俱言黍稷兆维丰，满把琼瑶晓相赠。从来见少怪者多，亦似西人惊海波。岁维丙午日亦丙，支寅时戌还相加。南州炎德济以水，此物或匪干天和。将无治世气自北，却恐侵人鬓先白。俟河之清尚有时，如粤之雪难再得。如粤之雪难再得，为君作歌兴殊极，彼苍此意谁能测。","dynasty":"明代","title":"广州客舍夜雪歌"}
{"author":"陈恭尹","content":"庾关南北路非赊，作客无妨阅岁华。珠海夜灯飞竹叶，罗浮明月梦梅花。一毛是凤知文采，三世乘骢识故家。西去洞庭秋渺渺，伊人从此咏蒹葭。","dynasty":"明代","title":"送陈生洲之楚"}
{"author":"陈恭尹","content":"舟入卢溪秋已分，西风吹叶落纷纷。清波倚棹人如玉，中路看山石似云。衣彩每同昆弟舞，学诗兼与及门闻。春州引望崆峒近，鸣和天边鹤一群。","dynasty":"明代","title":"送霍友山省觐春州"}
{"author":"陈恭尹","content":"梦登首阳山，郁哉何巍巍。上有二子坟，下有蕨与薇。宁从白鹤巢，不从凤鸟飞。白鹤来有常，凤鸟来无时。子胥耕吴野，少伯困会稽。一旦先埃尘，千秋有馀悲。","dynasty":"明代","title":"感怀十七首其十一"}
{"author":"陈恭尹","content":"献岁酬酢劳，郊坰未曾出。今与良朋偕，方知值人日。东风动高怀，幽事期禅室。欢然集童冠，不暇计六七。长文抱着车，荀彧幼在膝。入林钟乍鸣，清梵磬未毕。隔篱辨主宾，近牖闻琴瑟。石径绝纤埃，板桥度残蔤。登楼一舒眺，日月飞何疾。万古浩茫茫，天步无停跸。石门犹汉垒，香浦非前率。陇亩半青黄，沧波一洄潏。寒花采玉兰，圃树攀霜橘。老大习酸辛，稚子甘崖蜜。聊为虎溪笑，且试玄卿笔。即事非古今，至道忘儒佛。询知吏为隐，亦有民名逸。冀留金石篇，来者为可述。","dynasty":"明代","title":"癸酉人日偕王础尘王新侯王立安过石公精舍惠州王使君紫诠挈其诸孙已先在同登怀古楼即事作"}
{"author":"陈恭尹","content":"粤海关开海舶过，渔人生计只渔蓑。从今不用愁饥馁，鱼课承恩减已多。","dynasty":"明代","title":"铙歌其七"}
{"author":"陈恭尹","content":"以貌若不足，于行安有馀。即云素履往，犹似结绳初。山色绿相得，藓痕青未除。从来深薄意，于汝更何如。","dynasty":"明代","title":"芒鞋"}
{"author":"陈恭尹","content":"客程能许几时留，缱绻中来不自休。数月为开栽菊径，两旬相并看梅舟。龙蛇君是东方朔，款段吾从马少游。爱此清篇聊属和，未堪传向凤池头。","dynasty":"明代","title":"次和严藕渔宫允南归述怀四首其四"}
{"author":"陈恭尹","content":"言乘青雀舫，又别白头亲。不尽天涯路，有方游子身。东渐逾揭岭，西笑指咸秦。正尔梅花节，风霜亦慰人。","dynasty":"明代","title":"送梁言配"}
{"author":"陈恭尹","content":"君不闻蜀山多阴稀见日，群犬吠之盈万室。又不闻野人有妇一目偏，出见举世皆不妍。是非好恶何有定，昨者高岸今为渊。劝君且自酣杯酒，劝君不用狂开口。正言自古有戈矛，上士闻之皆却走。","dynasty":"明代","title":"行路难其三"}
{"author":"陈恭尹","content":"吴越同星纪，登临具上才。一时萍迹合，千里雁行来。幡影留飞刹，池光照举杯。白头希乐事，今日老怀开。","dynasty":"明代","title":"夏杪杨宝生孝廉招同毛行九司马杨止庵大令梁药亭太史饮于风幡堂次行九韵二首其二"}
{"author":"陈恭尹","content":"广寒清且冽，玉兔此为家。修短符天历，盈亏仰日车。赤毫王瑞远，朱目汉年遐。卯地分为正，衡星插斗斜。一形钟异质，九转事丹砂。杵臼劳何极，升恒望匪奢。方从王母授，药自羿妻赊。仙桂炊神鼎，银河灌枣瓜。视明周玉宇，步捷胜金蟆。口出王充著，毛飞伯翳誇。隐形环自转，顾腹孕频加。非坐常趺结，无争远角牙。爰爰长自得，趯趯更何嗟。巢月乃名窟，行空不受罝。三秋含颖细，七宝合丸嘉。东郭远卢足，名园赋雪华。弦张谁得射，魄晦尔无瑕。倘作人间笔，真开五色花。","dynasty":"明代","title":"赋得捣药兔长生十六韵"}
{"author":"陈恭尹","content":"别来弥日把诗篇，壮气高文两浩然。旧剑弃为龙入水，新方期得鹤登天。穷通一梦身何预，性命兼言道始全。竹几蒲团闲永夜，三年不上卧床眠。","dynasty":"明代","title":"寄怀梁无闷"}
{"author":"陈恭尹","content":"文渊犹藁葬，正则且沈身。古者无修墓，非言患难人。报唯存此日，举必念千春。黾勉从微力，伤哉由也贫。","dynasty":"明代","title":"修先墓作六首其二"}
{"author":"陈恭尹","content":"好鸟飞来韵不孤，从来寄托属吾徒。贞操只许陶彭泽，直道无妨鲁大夫。","dynasty":"明代","title":"越台新柳诗十首和王础尘其九"}
{"author":"陈恭尹","content":"清尊须醉曲栏前，飞阁临秋一浩然。五岭北来峰在地，九州南尽水浮天。将开菊蕊黄如酒，欲到松风响似泉。白首重阳唯有笑，未堪怀古问山川。","dynasty":"明代","title":"九日登镇海楼"}
{"author":"陈恭尹","content":"早辞旄节遂抽簪，渺渺高踪不可寻。江上二毛生子舍，天中孤月照臣心。青松自必千年老，白石聊为半夜吟。近别海头无一字，壶公岩迥璧潭深。","dynasty":"明代","title":"寄汤惕庵先生"}
{"author":"陈恭尹","content":"寰中花鸟正春新，四百罗浮日日春。送子不堪临水别，昔年曾是住山人。紫芝三秀餐无尽，灵药千溪采未匀。况复冥鸿谁得慕，白鸥虽近亦难驯。","dynasty":"明代","title":"送何左王入罗浮兼答留别之作"}
{"author":"陈恭尹","content":"昔年曾醉鹤楼中，江汉双流直向东。君去扬帆秋正好，楚台今日有雄风。","dynasty":"明代","title":"送李嗣公"}
{"author":"陈恭尹","content":"度岭为游子，飘然二十春。重逢成老大，一悟彻天人。无缝衣常暖，非台镜不尘。桃花今又发，消息可谁真。","dynasty":"明代","title":"赠远斋和尚"}
{"author":"陈恭尹","content":"恬淡无营古所难，十年闻著一儒冠。坐来门巷皆成僻，静到须眉亦带寒。读易止寻迁善理，观心还得养生丹。西樵山色依然在，黄菊篱边倚杖看。","dynasty":"明代","title":"赠吴韶著"}
{"author":"陈恭尹","content":"请代何能格上天，千秋同穴志元坚。馀生枉作仪髦赋，一死当君属纩前。","dynasty":"明代","title":"繻葛程符氏殉节挽歌"}
{"author":"陈恭尹","content":"绣袷紫头巾，骁腾马上身。臂鹰飞啄鸟，手弹远追人。共窃军符夜，相邀野草春。不知营一醉，乡曲几家贫。","dynasty":"明代","title":"所见二首其二"}
{"author":"陈恭尹","content":"仙李盘根代有贤，将军名氏榜先传。官登八座今三世，禄自先朝几百年。岭海喜过千里足，日车新拜六龙鞭。安壤一借长城略，沧海南边得晏眠。","dynasty":"明代","title":"献李提军奠原三首其一"}
{"author":"陈恭尹","content":"王逸当年未尽才，曲江能赋见风裁。一时胜会逢吴客，七字题诗满粤台。光焰只应燃火树，圆明端合长珠胎。侧生诮后天门远，谁遗文章落上台。","dynasty":"明代","title":"次和刘沛然王础尘广州荔枝词十首其十"}
{"author":"陈恭尹","content":"今年春色异常时，腊尽天南早见丝。想到上林二三月，野虫书遍卧生枝。","dynasty":"明代","title":"越台新柳诗十首和王础尘其二"}
{"author":"陈恭尹","content":"洗后高桐不染尘，小池西畔草如茵。十旬积雨愁嘉客，两度离家愧主人。龙剑飞潜原有数，马翁得失孰为真。三年看尔冲天羽，万里抟风慰老亲。","dynasty":"明代","title":"送姚上宁归潮阳"}
{"author":"陈恭尹","content":"高斋胜会迥无俦，宾主尊前半白头。月色皎然思令节，雨声凉甚报清秋。难醒易醉罗浮酒，叶润花酣赵尉楼。昨夜小池无一字，新诗多为老人留。","dynasty":"明代","title":"中秋后一日黄积庵招同吴山带罗仲牧梁芳济何楚奇王也夔集见堂雨中即事同限秋字二首其一"}
{"author":"陈恭尹","content":"不冠不袜意悠然，散诞丰仪似列仙。身外不曾图一物，五千文字是家传。","dynasty":"明代","title":"题纫佩图为李君作"}
{"author":"陈恭尹","content":"故人笔墨醉方工，数叶垂垂亦不同。画里只今成旧雨，画溪归去是春风。","dynasty":"明代","title":"题吴山带墨竹送吴晋涛归宜兴二首其一"}
{"author":"陈恭尹","content":"已矣复何道，悠悠斯世间。日唯催貌老，天不与人闲。水定风频起，松高春未还。薄田仍恶岁，欹枕对秋山。","dynasty":"明代","title":"秋晚杂兴八首其六"}
{"author":"陈恭尹","content":"老干欹斜折复萌，小枝还作怒龙形。等闲自写淩霜节，不待他人纪汗青。","dynasty":"明代","title":"沈左臣惠墨竹赋柬五首其三"}
{"author":"陈恭尹","content":"新结茆亭匝碧波，清尊邀客更能过。天连浦溆帆争入，山杂云霞晚渐多。暑气乍消闻急雨，野风轻度送馀歌。升平旧事从今复，胜赏其如白发何。","dynasty":"明代","title":"朱式金招同王础尘张桐君潘函观朱子成周夏声周维念王紫巘集东郊珠会亭分得五歌"}
{"author":"陈恭尹","content":"儿虽在，夫受累，此身不惜为夫代。夫既离，儿有依，此身不死将奚归。璜溪一曲清无滓，白日在天身在水。浩然正气面如生，怀二之人心尽死。噫吁嘻，地坼天崩此一时，世间曾得几须眉。","dynasty":"明代","title":"家山农母杨孺人贞烈纪事"}
{"author":"陈恭尹","content":"民俗凋疲只愿闲，每飞符檄靖诸蛮。著书名在千秋后，借箸功存五岭间。绮里芝荣谁共采，盖公堂迥杳难攀。何时邂逅嵩台月，卮酒相从一解颜。","dynasty":"明代","title":"答朱彦则二首其二"}
{"author":"陈恭尹","content":"乾鹊来何处，高巢占一桠。可能知喜气，空自恋贫家。就食雏争母，教飞翼碍花。老夫图稳卧，未许报窗纱。","dynasty":"明代","title":"园居杂诗三首其三"}
{"author":"陈恭尹","content":"铃柝鸣终夜，星河耿暮秋。但令圭未玷，休问杼曾投。东海仍秦帝，南冠号楚囚。此身翔不下，何处学轻鸥。","dynasty":"明代","title":"狱中杂纪二十六首其一"}
{"author":"陈恭尹","content":"土室分东半，疏篱别作房。灶烟凝几研，窗雨滴帷床。昼鼠游无惮，宵虫网不妨。故人知更甚，消息隔重墙。","dynasty":"明代","title":"狱中杂纪二十六首其二"}
{"author":"陈恭尹","content":"把钓时临水，为园少近郊。本非羊慕蚁，真有鹿悬庖。多病寻方药，无才愧易爻。古今同一梦，玄白不须嘲。","dynasty":"明代","title":"狱中杂纪二十六首其三"}
{"author":"陈恭尹","content":"圜扉今半月，佳节报重阳。粤俗人登墓，秋风稼在场。天遥唯见雁，地苦已飞霜。书札询儿辈，溪花几处黄。","dynasty":"明代","title":"狱中杂纪二十六首其四"}
{"author":"陈恭尹","content":"今年月食既，叠向夏秋看。晦魄冥无色，虚轮侧未安。阴消如有象，候满欲何端。三复修刑戒，能无儆有官。","dynasty":"明代","title":"狱中杂纪二十六首其五"}
{"author":"陈恭尹","content":"南生期免戮，葛相戒求闻。一自违丹阙，唯知恋白云。蝉无遮噪叶，豹有害身文。将老婴缧绁，深惭父母坟。","dynasty":"明代","title":"狱中杂纪二十六首其六"}
{"author":"陈恭尹","content":"柳底看棋出，篱门步月开。偶因闲得乐，旋以寂生哀。世岂祥凶物，人应弃死灰。如何文字债，犹到狱中来。","dynasty":"明代","title":"狱中杂纪二十六首其七"}
{"author":"陈恭尹","content":"古塔标虞苑，高城号尉佗。青蝇犹宿昔，黄屋久消磨。午梦书能送，秋吟酒易多。死生闻有命，缄口欲如何。","dynasty":"明代","title":"狱中杂纪二十六首其八"}
{"author":"陈恭尹","content":"已是伤心客，那堪太息声。隔墙来断续，入耳怨分明。世俗趋倾险，神州尚甲兵。何时瞻化日，青草狱门生。","dynasty":"明代","title":"狱中杂纪二十六首其九"}
{"author":"陈恭尹","content":"栩栩梦中蝶，飞飞霜后萤。半床书共寝，永夜月同醒。觅纸题新句，笼灯课旧经。已忘身是系，只作户长扃。","dynasty":"明代","title":"狱中杂纪二十六首其十"}
{"author":"陈恭尹","content":"初度寻常度，今兹倍怆神。伤哉居秽地，不敢礼先人。乱日生何乐，馀年死与邻。只愁来世事，难定报恩身。","dynasty":"明代","title":"狱中杂纪二十六首其十一"}
{"author":"陈恭尹","content":"一旬双讳日，近接我生初。泪滴重泉下，身从九死馀。为禽填苦海，作蠹饱尘书。已比先人老，千秋愧不如。","dynasty":"明代","title":"狱中杂纪二十六首其十二"}
{"author":"陈恭尹","content":"九月寒如此，今年闰较催。萧条天外雨，飞洒粤王台。风定闻新雁，人来说早梅。江山寥落处，登望几时开。","dynasty":"明代","title":"狱中杂纪二十六首其十三"}
{"author":"陈恭尹","content":"往哲居忧患，皆为进德门。鄙人无意志，一卷自朝昏。渴得楂梨快，寒加襆被温。近邻贤首领，间日送清尊。","dynasty":"明代","title":"狱中杂纪二十六首其十四"}
{"author":"陈恭尹","content":"烽火兼舟楫，艰危四十馀。几为弓外鹄，一葬海中鱼。债岂他生偿，名应狱吏书。闲来寻旧将，追问乱离初。","dynasty":"明代","title":"狱中杂纪二十六首其十五"}
{"author":"陈恭尹","content":"一夜江城雨，萧萧长鬓华。入心鸣万点，为润想千家。倍助天昏黑，如兼客叹嗟。乡园归未得，催尽小梅花。","dynasty":"明代","title":"狱中杂纪二十六首其十六"}
{"author":"陈恭尹","content":"三旬行万里，奏使旧能任。驿路无淹骑，秋风有报音。迟留关厄数，速免或他侵。死地寰中满，为忧岂独今。","dynasty":"明代","title":"狱中杂纪二十六首其十七"}
{"author":"陈恭尹","content":"神签曾信手，消息一阳初。始日深愁远，而今虑且虚。灰寒终应管，云暗可劳书。天地心谁见，乾坤莽自如。","dynasty":"明代","title":"狱中杂纪二十六首其十八"}
{"author":"陈恭尹","content":"多虑凭天遣，深寒到酒消。掩书吟竟夜，辞客卧终朝。霜角思江槛，风铃隔丽谯。向来临眺地，红树一萧萧。","dynasty":"明代","title":"狱中杂纪二十六首其十九"}
{"author":"陈恭尹","content":"举世悲先烈，虚名萃眇身。局天非一日，画地又何人。不献邹阳作，终知石父伸。从来黄与绮，秦汉未称臣。","dynasty":"明代","title":"狱中杂纪二十六首其二十"}
{"author":"陈恭尹","content":"身世犹如昨，风威只觉寒。数为百日满，序是一年残。北使归何缓，南音操已阑。敝衣行卒岁，省事且为安。","dynasty":"明代","title":"狱中杂纪二十六首其二十一"}
{"author":"陈恭尹","content":"春前殇两稚，灾祸不云孤。岂谓妻孥泪，居然泣老夫。往来询动履，肥瘦寄衣襦。会有生还日，张仪舌在无。","dynasty":"明代","title":"狱中杂纪二十六首其二十二"}
{"author":"陈恭尹","content":"一岁聿云暮，万方劳未还。济师江上戍，转粟雪中山。身等齐民列，名蠲力役班。合将经月系，消折半生闲。","dynasty":"明代","title":"狱中杂纪二十六首其二十三"}
{"author":"陈恭尹","content":"昨日报春初，今朝是小除。旧枯泉脉润，新脱柳芽舒。生态看星鬓，忧端卜历书。家家勤祀灶，儿女望何如。","dynasty":"明代","title":"狱中杂纪二十六首其二十四"}
{"author":"陈恭尹","content":"已歇霏霏雨，初回习习风。日车朝渐北，斗柄夜方东。大梦过前事，长愁到老翁。羁栖频度岁，只欠狱门中。","dynasty":"明代","title":"狱中杂纪二十六首其二十五"}
{"author":"陈恭尹","content":"岁旦明朝是，天书昨夜归。岂应违咫尺，无处问恩威。且学餔糟醉，从嗔食覈肥。入春开笑口，不复有危机。","dynasty":"明代","title":"狱中杂纪二十六首其二十六"}
{"author":"陈恭尹","content":"与君皆老矣，继美在弓裘。即此夭桃赋，无非式谷谋。百年宁复事，五岳续为游。颇忆曹丕语，成翁未白头。","dynasty":"明代","title":"贺何不偕新翁"}
{"author":"陈恭尹","content":"积雨日未已，客中怀可知。如何相见地，即咏送行诗。半月赵佗国，三秋文献祠。好游年少事，搔首鬓如丝。","dynasty":"明代","title":"走笔送袁士旦归江南兼怀魏凝叔和公杨长苍二首其一"}
{"author":"陈恭尹","content":"一见即投分，相知宁在多。吾尤推意气，人共诵诗歌。卞璞终应剖，南圭近已磨。谁能记微贱，为报幸无他。","dynasty":"明代","title":"走笔送袁士旦归江南兼怀魏凝叔和公杨长苍二首其二"}
{"author":"陈恭尹","content":"陂上家家好，清溪带绿筠。近闻诗社里，添汝白头人。门向何峰住，樽堪席地陈。太平遗曲在，为我拂龙唇。","dynasty":"明代","title":"送罗仲牧移家车陂"}
{"author":"陈恭尹","content":"别时蟾兔缺，不觉渐成圆。旅梦犹高馆，生涯在钓船。风轻中酒后，夜永一阳前。为有邮诗约，寒灯颇废眠。","dynasty":"明代","title":"别后寄方蒙章陶苦子兼柬何不偕梁药亭吴山带黄葵村定邮诗之约二首其一"}
{"author":"陈恭尹","content":"曲江千载下，作者未全湮。笔墨无生气，光芒愧昔人。谁能师日月，何以喻清新。大海波澜在，骊珠自不贫。","dynasty":"明代","title":"别后寄方蒙章陶苦子兼柬何不偕梁药亭吴山带黄葵村定邮诗之约二首其二"}
{"author":"陈恭尹","content":"白雪须眉在，青山日月深。贫能持定力，老不负初心。清磬夜当梦，梅花寒出林。一阳来复后，甲子又从今。","dynasty":"明代","title":"祝杨敏叔"}
{"author":"陈恭尹","content":"春郊一尊酒，且以乐朝昏。远水澄珠寺，遥峰闭石门。鼓鼙莺语地，烽火杏红村。短鬓丝将遍，能销几处魂。","dynasty":"明代","title":"郊行"}
{"author":"陈恭尹","content":"人间无好月，天上又中秋。雨点微沾瓦，箫声渐闭楼。遂违杯酒约，空枉夜珠投。旅宿蒹葭外，伊人不易酬。","dynasty":"明代","title":"闰中秋夜阻雨不得赴方蒙章之约枉诗见贻赋此答之"}
{"author":"陈恭尹","content":"尚满中秋月，微开昨夜云。古墙杉影落，净地佛灯分。坐久须眉见，天空语笑闻。几时还闰八，重得对诸君。","dynasty":"明代","title":"后一夕同庞祖如方止止陶苦子庞毅子亮子罗颢甫颐甫宿亦庵"}
{"author":"陈恭尹","content":"策杖秋方晚，村桥日欲斜。树风喧万叶，山影静千家。瘠土安淳俗，澄溪漾细沙。拟寻庞氏隐，还种邵侯瓜。","dynasty":"明代","title":"过弼唐感旧赠庞祖如二首其一"}
{"author":"陈恭尹","content":"他日谁青史，当年易姓名。门人思李固，孤子寄程婴。我愧前贤事，君犹古道行。白头怀宿昔，竟夕自沾缨。","dynasty":"明代","title":"过弼唐感旧赠庞祖如二首其二"}
{"author":"陈恭尹","content":"银河谁下钓，天道自张弓。色借桑榆日，凉生玉笛风。山光开半面，人影在墙东。不俟居弦望，清辉万国同。","dynasty":"明代","title":"初月"}
{"author":"陈恭尹","content":"白首皇都客，兹游亦壮哉。夏云凝岱岳，秋色在金台。万里何穷路，三闾未易才。岭头无可恋，应为荔枝回。","dynasty":"明代","title":"送屈本庵入都"}
{"author":"陈恭尹","content":"嘉鱼潜石穴，终岁气常寒。本欲承珠露，宁知上玉盘。有无通雅咏，咫尺隔风湍。未必名为累，隆冬泽易乾。","dynasty":"明代","title":"嘉鱼二首其一"}
{"author":"陈恭尹","content":"嘉鱼吾旧识，高价市人争。似鲫身微削，如鲮鬣乍生。细肪凝石乳，兼味著霜橙。未入宵来馔，吟诗久不成。","dynasty":"明代","title":"嘉鱼二首其二"}
{"author":"陈恭尹","content":"树树熟离支，殊非远别时。新蝉湘子庙，初日海王祠。路记双江合，文犹八代衰。时无采风使，草野亦陈诗。","dynasty":"明代","title":"送王蒲衣采诗惠湖"}
{"author":"陈恭尹","content":"便作天涯别，重逢未可期。快闻经世论，兼读过庭诗。骐骥宜千里，鹪鹩且一枝。野人头已白，不复问当时。","dynasty":"明代","title":"送周德涵"}
{"author":"陈恭尹","content":"百年无作者，之子擅奇才。岂谓黔中使，翻从岭上回。衡文时望重，握手老怀开。更喜居停近，深宵亦往来。","dynasty":"明代","title":"赠别黄忍庵太史四首其一"}
{"author":"陈恭尹","content":"东郭淹游迹，南园接古祠。乘车为客日，闭户著书时。怯醉开椰酒，从酸剥荔支。海隅多异物，嵇陆未能诗。","dynasty":"明代","title":"赠别黄忍庵太史四首其二"}
{"author":"陈恭尹","content":"学到难穷地，文能不愧名。虽为今太史，犹似老诸生。江海心常下，山林迹未并。一时称盛事，千里聚同声。","dynasty":"明代","title":"赠别黄忍庵太史四首其三"}
{"author":"陈恭尹","content":"暂为乡井别，十日惜分携。观化俄生柳，看书亦杖藜。心知龙节返，路出海云西。会买扁舟送，渔家水满堤。","dynasty":"明代","title":"赠别黄忍庵太史四首其四"}
{"author":"陈恭尹","content":"度岭年殊少，轩车满路光。病中吾见汝，秋后客何乡。伏枕违清论，开篇得妙方。愈风文檄在，继述有诸郎。","dynasty":"明代","title":"病中承彭子安见过别后奉怀"}
{"author":"陈恭尹","content":"南雁去不极，北风声正喧。何堪衰草日，还是送王孙。再世依耕凿，空山矢寤言。与谁登冠石，放眼望中原。","dynasty":"明代","title":"送林敬臣"}
{"author":"陈恭尹","content":"兴剧思凭览，人扶上小舠。客囊携薏苡，乡酒寄松毛。少食肌时减，多眠骨屡高。可怜中夜梦，跃马尚能豪。","dynasty":"明代","title":"病足舟中即事"}
{"author":"陈恭尹","content":"三秋违侍养，万里赴京华。江路闻霜叶，天门照雪花。亲存宜薄禄，年少且辞家。芜绝金台上，看君步玉骅。","dynasty":"明代","title":"送温茂长"}
{"author":"陈恭尹","content":"度岭三年客，归心四月天。别离良未易，须鬓况苍然。古笔追秦汉，深杯得圣贤。似君何不可，高咏满吴船。","dynasty":"明代","title":"送钱目天"}
{"author":"陈恭尹","content":"大雅久云没，中原尚此人。晨星方在望，宿草已逾春。便自成千载，何繇赎百身。唯馀召公树，蔽芾粤江滨。","dynasty":"明代","title":"挽汤惕庵先生"}
{"author":"陈恭尹","content":"与尔为同病，蹉跎四十秋。尚垂孤子泪，已白少年头。漫学穷弥壮，唯应老莫休。长生知有地，居处近罗浮。","dynasty":"明代","title":"寿林远峰"}
{"author":"陈恭尹","content":"章贡千峰里，当年羽檄飞。死生从舅氏，辛苦脱重围。马骨招无日，虬须拔渐稀。白头持寿酒，莫道不沾衣。","dynasty":"明代","title":"寿刘沛叔"}
{"author":"陈恭尹","content":"相送已云再，风花今仲春。重寻来日路，又老一年人。楚水趋吴远，闽山与越邻。便归何不可，诗卷未常贫。","dynasty":"明代","title":"送张超然"}
{"author":"陈恭尹","content":"何地堪相约，南宗有祖庭。倚栏梁树古，开阁越山青。高咏宽颓暮，深杯免独醒。年年二三月，车马此频经。","dynasty":"明代","title":"诃林雅集得青字"}
{"author":"陈恭尹","content":"诗思清如水，人闲澹似秋。此来非有谓，何以客炎州。旧浦香难问，今年荔不收。闻君住河渚，归去棹扁舟。","dynasty":"明代","title":"送施子寓归杭州"}
{"author":"陈恭尹","content":"归去罗阳水，千峰是故庐。但令耕有地，休念出无车。浊酒三秋后，闲身百战馀。亲前犹孺子，更读圯桥书。","dynasty":"明代","title":"送蔡亦介归博罗"}
{"author":"陈恭尹","content":"郭中犹积暑，江上已重阳。不惜人千里，其如水一方。篇章添采菊，消息迩维桑。亦是淹留地，无忘寄八行。","dynasty":"明代","title":"送潘涵观之潮阳二首其一"}
{"author":"陈恭尹","content":"三年珠海客，怀抱几曾开。此日人将别，高天雁正来。边风过细柳，羌笛思残梅。帷幄堪前箸，宁唯草檄才。","dynasty":"明代","title":"送潘涵观之潮阳二首其二"}
{"author":"陈恭尹","content":"邀瀑孤亭上，安禅尚少年。旧游成梦幻，一悟彻人天。古貌何超绝，真机但默然。老来诗更好，都任世间传。","dynasty":"明代","title":"题四无禅师"}
{"author":"陈恭尹","content":"五月牂牁水，今年少浊波。堤连沙衍出，山落石痕多。仰食资畬米，均输恃海鹾。东陲膏雨足，西土定如何。","dynasty":"明代","title":"端江五日写怀六首其一"}
{"author":"陈恭尹","content":"炎荒为泽国，海舶壮军威。跋浪如山立，乘风若电飞。雉曾重译贡，马已华阳归。恃有长城在，南人解铁衣。","dynasty":"明代","title":"端江五日写怀六首其二"}
{"author":"陈恭尹","content":"江阔山为岸，奔流直向东。最愁炎暑月，多作石尤风。不有藏舟地，徒劳拯溺功。可能开别港，羁泊免途穷。","dynasty":"明代","title":"端江五日写怀六首其三"}
{"author":"陈恭尹","content":"厓门三百里，洄溯未为遥。西水秋无力，南风夜有潮。豫防闻往哲，列戍自前朝。海徼波涛地，毋云兵已销。","dynasty":"明代","title":"端江五日写怀六首其四"}
{"author":"陈恭尹","content":"少日趋庭过，中年闭户居。耻为无用学，必读有源书。衰白心徒苦，经纶事已虚。客途犹秉烛，终恐负居诸。","dynasty":"明代","title":"端江五日写怀六首其五"}
{"author":"陈恭尹","content":"处处吊灵均，当年一逐臣。迹疏犹恋国，道直不谋身。日月悬词赋，风涛泣鬼神。湘流殊未极，来者又何人。","dynasty":"明代","title":"端江五日写怀六首其六"}
{"author":"陈恭尹","content":"一月江城住，茅庵共菜根。更寻名胜地，仍是给孤园。高峡连峰影，清溪到院门。不能同买棹，相送亦难言。","dynasty":"明代","title":"端州华严庵送何孟门陶握山王紫巘游鼎湖二首其一"}
{"author":"陈恭尹","content":"尚记登临日，春王正月中。冰霜凝野寺，灯火彻行宫。未续青山梦，居然白发翁。鼎湖名尚在，惆怅泣遗弓。","dynasty":"明代","title":"端州华严庵送何孟门陶握山王紫巘游鼎湖二首其二"}
{"author":"陈恭尹","content":"举世醒皆醉，斯人迩亦遐。五车梁惠子，七叶汉张家。每有乘桴叹，常深彼黍嗟。乾坤无故国，白首尚天涯。","dynasty":"明代","title":"挽张桐君四首其一"}
{"author":"陈恭尹","content":"北海开尊久，南溟世泽深。萍蓬无定聚，松竹本同林。未免艰虞日，多承缱绻心。夜台今不作，寂寞叹人琴。","dynasty":"明代","title":"挽张桐君四首其二"}
{"author":"陈恭尹","content":"灯下文犹草，宵中馆已捐。有生终是化，无疾即为仙。胤子来千里，归舟动隔年。知君丈夫志，不死女儿边。","dynasty":"明代","title":"挽张桐君四首其三"}
{"author":"陈恭尹","content":"交君兄与弟，并是廿年前。五岭非深阻，双棺乃后先。长途号白马，中夜泣啼鹃。恸绝南州客，贫无絮酒钱。","dynasty":"明代","title":"挽张桐君四首其四"}
{"author":"陈恭尹","content":"滇楚千峰断，当年立马看。那堪亡国泪，还洒故人棺。彭蠡扁舟小，淩江素旐寒。首丘凭孺子，辛苦涉惊澜。","dynasty":"明代","title":"送李孝先之蕲州扶其先大夫相如先生旅榇归粤三首其一"}
{"author":"陈恭尹","content":"四十年长别，三千里寄居。生时知有子，归日已无书。老仆寻先冢，荒畬绕旧庐。要离虽可近，未若返于初。","dynasty":"明代","title":"送李孝先之蕲州扶其先大夫相如先生旅榇归粤三首其二"}
{"author":"陈恭尹","content":"惜汝风尘早，艰虞及弱龄。诵诗悲陟岵，闻礼梦趋庭。剥极终来复，蓝深或出青。蕲黄张楚地，早愿返松扃。","dynasty":"明代","title":"送李孝先之蕲州扶其先大夫相如先生旅榇归粤三首其三"}
{"author":"陈恭尹","content":"春半花犹未，农时雨不来。言寻方丈约，笑为老僧开。古井人争水，空池鹤印苔。隐忧惭素饱，钟罢且徘徊。","dynasty":"明代","title":"花朝后五日同梁药亭屈本庵吴山带李方水集石公离六堂即事书怀二首其一"}
{"author":"陈恭尹","content":"西畴延夕照，篱落见层层。塔影千年寺，琴声百岁僧。风枝翻弱絮，香蕊结垂藤。妙法离言说，南宗此一灯。","dynasty":"明代","title":"花朝后五日同梁药亭屈本庵吴山带李方水集石公离六堂即事书怀二首其二"}
{"author":"陈恭尹","content":"百曲西村水，三春合卺杯。夭桃花路近，连理树门开。择对元难偶，题诗自得媒。尊君风义在，朋旧总能来。","dynasty":"明代","title":"李孝先就婚西村即事赠诗勉之二首其一"}
{"author":"陈恭尹","content":"故人有才女，之子产燕京。万里各南北，一朝为弟兄。高门曾列戟，灵榇望归旌。燕尔今方始，无忘楚国行。","dynasty":"明代","title":"李孝先就婚西村即事赠诗勉之二首其二"}
{"author":"陈恭尹","content":"凿池供版筑，杯水在堂坳。有室如悬磬，为生且系匏。近秋桐影薄，深夜药苗交。自喜忘机久，窗前鸟亦巢。","dynasty":"明代","title":"秋园十首其一"}
{"author":"陈恭尹","content":"隔城闻欸乃，舟子理帆樯。夜气消群动，江声到小堂。远心秋外炯，孤烛梦边长。卧起歌残月，沧浪兴未忘。","dynasty":"明代","title":"秋园十首其二"}
{"author":"陈恭尹","content":"屺岵瞻何及，干戈遂至今。生无一日乐，老负百年心。息影依林浅，寻源凿井深。犹馀种瓜地，锄笠尚堪任。","dynasty":"明代","title":"秋园十首其三"}
{"author":"陈恭尹","content":"万寿炎方果，朝来叶渐添。摇风重夏扇，遮日却湘帘。虚质抽茎直，苍皮着子黏。书斋终藉汝，地窄不伤檐。","dynasty":"明代","title":"秋园十首其四"}
{"author":"陈恭尹","content":"小雨才收点，高林渐透光。风摊书满案，水载月摇墙。清簟凉消酒，深炉夜贮香。贫居多所累，笔砚为人忙。","dynasty":"明代","title":"秋园十首其五"}
{"author":"陈恭尹","content":"近郭非吾意，为园亦有初。本无锥可立，差免穴而居。就架扶丛菊，分泉育小鱼。今年盐价长，不必莳瓜蔬。","dynasty":"明代","title":"秋园十首其六"}
{"author":"陈恭尹","content":"以管窥能几，深疑甘石经。日中开叠晕，天午见孤星。赤地兼秦晋，流人尽梗萍。海隅今得雨，稽首谢高冥。","dynasty":"明代","title":"秋园十首其七"}
{"author":"陈恭尹","content":"明月有相忆，天涯只自亲。江山不可语，意气向何人。莺踏落花暮，燕衔孤屋春。年年别离尽，无泪与罗巾。","dynasty":"明代","title":"西湖杂兴四首其三"}
{"author":"陈恭尹","content":"别来无信息，归雁入残霞。故国应芳草，连宵梦落花。吹篪吴市月，垂钓越溪槎。见说佗封地，依然属汉家。","dynasty":"明代","title":"西湖杂兴四首其四"}
{"author":"陈恭尹","content":"中夜不成寐，忆君前可知。乍从灯下到，犹似梦归时。屈指论年月，开襟对酒卮。谁能更碌碌，辛苦话天涯。","dynasty":"明代","title":"与蔡艮若杨无见夜话"}
{"author":"陈恭尹","content":"主人既不俗，能使林园清。未雨小池浅，将昏初月明。结庐七八尺，啼鸟两三声。种得忘忧草，如今花又生。","dynasty":"明代","title":"过何知澹新筑"}
{"author":"陈恭尹","content":"东林日未出，一望但苍苍。旧宅诸峰下，寒江绕郭长。十年春涕泪，二月雨帆樯。不为营先冢，何因对故乡。","dynasty":"明代","title":"舟经故里不泊"}
{"author":"陈恭尹","content":"空林采药倦，寂寞憩禅扉。买得山村酒，遥从风雨归。云生层嶂合，春尽落花希。向晚平畴上，闲闲一鹤飞。","dynasty":"明代","title":"叶世颖蔡艮若同登金紫峰作"}
{"author":"陈恭尹","content":"饥岁苏犹未，农时旱可怜。无田春望雨，不寐夜观天。朱鸟垂檐没，银蟾入户圆。邻家桔槔叟，潮上独撑船。","dynasty":"明代","title":"旱夜"}
{"author":"陈恭尹","content":"虎门送君晚，白日落蒹葭。故里不同去，他乡独作家。多离愁觉减，入世懒逾加。已有西来约，还山待菊花。","dynasty":"明代","title":"僦居新塘送叶世颖蔡艮若何友大不偕归里"}
{"author":"陈恭尹","content":"海门送人地，人去见波涛。东路离居久，西风病骨高。背墙施枕簟，当暑着绨袍。颇悟无生理，蝉声在远皋。","dynasty":"明代","title":"卧病"}
{"author":"陈恭尹","content":"户外犹残月，江边已晓春。轻装来去易，孤烛别离新。角枕回怜汝，牛衣莫笑人。请看原上骨，岂得在生贫。","dynasty":"明代","title":"新别"}
{"author":"陈恭尹","content":"王子罗浮去，空斋倍寂寥。月悬高卧榻，风响饮泉瓢。晚实林方茂，春红卉尽凋。宵来唯独啸，鸾鹤未堪招。","dynasty":"明代","title":"秋园十首其八"}
{"author":"陈恭尹","content":"玩世金茅子，违时独漉翁。篇章情各惬，栖宿偶能同。座为求书满，尊惭近市空。时凭写生手，绘尽小园风。","dynasty":"明代","title":"秋园十首其九"}
{"author":"陈恭尹","content":"鲍守馀双履，浮丘即旧墟。仙人皆已矣，何者是吾庐。果熟携孙摘，诗成命子书。白头闲亦得，终自惜居诸。","dynasty":"明代","title":"秋园十首其十"}
{"author":"陈恭尹","content":"嘉果防中酒，华筵列几枚。色迎青帝近，甘自隔年回。弱蒂因盐落，微香夺茗开。深宵人不远，相劝尽馀杯。","dynasty":"明代","title":"除夕咏橄榄同王紫诠使君梁药亭屈翁山吴山带季伟公作四首其一"}
{"author":"陈恭尹","content":"正有文园渴，生津尔所优。添将牙后慧，藏作掌中钩。苍玉春王佩，丁香汉署求。明朝期献岁，一一记更筹。","dynasty":"明代","title":"除夕咏橄榄同王紫诠使君梁药亭屈翁山吴山带季伟公作四首其二"}
{"author":"陈恭尹","content":"果中推异品，地远乃名夷。岁岁无为赏，青青欲赠谁。车箱归北客，花实又南枝。消尽人间毒，渔翁只自知。","dynasty":"明代","title":"除夕咏橄榄同王紫诠使君梁药亭屈翁山吴山带季伟公作四首其三"}
{"author":"陈恭尹","content":"事后思忠谠，嘉名比直臣。病从苦口利，寒到尽头春。作弹驱群疠，堆盘杂五辛。谏书稀圣世，笑尔美芹人。","dynasty":"明代","title":"除夕咏橄榄同王紫诠使君梁药亭屈翁山吴山带季伟公作四首其四"}
{"author":"陈恭尹","content":"神龙衔烛地，顾兔亦乘轮。共此中闺照，分随出塞人。露漙光不匝，野阔影无邻。候满年年事，空嗟归梦频。","dynasty":"明代","title":"边月"}
{"author":"陈恭尹","content":"烟尘一以灭，高下玉为台。牧马来无所，同云黯不开。冻凝青海浪，路失白龙堆。奉使丁年客，从今又几回。","dynasty":"明代","title":"边雪"}
{"author":"陈恭尹","content":"绝域谁相赏，阿那自得名。叶间穿旧箭，原上列新营。白日风枝折，残春雪眼明。南朝大司马，空复涕金城。","dynasty":"明代","title":"边柳"}
{"author":"陈恭尹","content":"羚羊峡里共高歌，秋月春风几度过。策蹇偶寻铜柱路，探骊曾涉海门波。帆樯又作经时别，杯酒其如易醉何。犹是塞鸿飞到处，天涯莫厌寄书多。","dynasty":"明代","title":"送家恭尚"}
{"author":"陈恭尹","content":"桃笙吴赋重，冰字碧纹连。静拭丹帷内，凉生玉枕前。梦魂曾共适，芗泽尚依然。未可同纨扇，西风一弃捐。","dynasty":"明代","title":"秋簟"}
{"author":"陈恭尹","content":"不惜芒鞋踏路尘，九龙滩上独行身。吾生早作无依子，世外偏怜有母人。","dynasty":"明代","title":"送怡然上人汀州省母次梁药亭韵"}
{"author":"陈恭尹","content":"老作书鱼钻简篇，伤心长是小春前。祠开梓里才期月，归对篱花已二年。昧谷日斜难却返，昆池灰冷不重燃。生前生后何穷事，泪洒西风罔极天。","dynasty":"明代","title":"丙子生日归锦岩先祠次去年韵"}
{"author":"陈恭尹","content":"银河谁下钓，天道自张弓。色借桑榆日，凉生玉笛风。山光开半面，人影在墙东。不俟居弦望，清辉万国同。","dynasty":"明代","title":"初月"}
{"author":"陈恭尹","content":"令尹今时谁独贤，平原公子号翩翩。恩州最迹登三考，端水逢君已二年。鸲鹆眼明惟制砚，龙蛇书好懒题笺。哲兄著作今多少，欲借邮筒为寄传。","dynasty":"明代","title":"寄佟恩平伟夫兼怀令兄贺县俨若"}
{"author":"陈恭尹","content":"霜后浈江见底清，扁舟况复月华明。天涵远岫青无限，水写新梅白未成。五马风流开祖饯，群公词赋赠将行。支离自笑灯前影，掩户高吟冷晕生。","dynasty":"明代","title":"夜坐又次诸公韵送孝穆"}
{"author":"陈恭尹","content":"仙遗衣化罗浮蝶，蝶化山蚕复作衣。栩栩未离庄叟梦，丝丝还上玉人机。质无绮丽宜于隐，生有文章不愧飞。多谢良朋远相寄，东方蝉蜕亦依希。","dynasty":"明代","title":"李苍水司训长乐以罗浮蝶茧数双及茧布见寄云布即蝶茧所成翼日蝶出茧中五色纷翍玩对之间因成一律寄谢其意"}
{"author":"陈恭尹","content":"佳辰况复奉清尊，郊外行春骑吹繁。已播和风苏物汇，伫为膏雨洒乾坤。依微浦树分村落，断续云峰到海门。曾是童年文社地，白头今日更何言。","dynasty":"明代","title":"上元日邑侯徐戢斋招同佘齐枢进士游允陵梁殿一殿张佘兼五卢闻仲严孚长燕集青云山阁即事赋谢二首其二"}
{"author":"陈恭尹","content":"南柳花飞北尚含，片帆杯酒且同酣。送君心比春风远，万里青青过赣南。","dynasty":"明代","title":"送础尘至黄脊沙舟中复题三首其三"}
{"author":"陈恭尹","content":"遂以文章著，殊乖作者心。道犹资化育，价只待璆琳。大地孤行迥，青山一卧深。人来问容色，发白已如今。","dynasty":"明代","title":"宁都魏善伯寄示其兄弟文集率题二诗报之其二"}
{"author":"陈恭尹","content":"寄书南去涉琼波，为讯先生大耋过。白发剩来曾几许，黄花开日尚能歌。一竿无意还占虎，大笑何时更坠骡。我少于君逾一纪，年年中酒病偏多。","dynasty":"明代","title":"寄黄问溪八十"}
{"author":"陈恭尹","content":"暂为乡井别，十日惜分携。观化俄生柳，看书亦杖藜。心知龙节返，路出海云西。会买扁舟送，渔家水满堤。","dynasty":"明代","title":"赠别黄忍庵太史四首其四"}
{"author":"陈恭尹","content":"尚满中秋月，微开昨夜云。古墙杉影落，净地佛灯分。坐久须眉见，天空语笑闻。几时还闰八，重得对诸君。","dynasty":"明代","title":"后一夕同庞祖如方止止陶苦子庞毅子亮子罗颢甫颐甫宿亦庵"}
{"author":"陈恭尹","content":"雁度葭菼黄，月悬江汉秋。离人喟清夜，挟瑟临高楼。西瞻赤壁涯，东思沧海流。朱弦感英声，磊砢不可收。下阶重太息，古调今谁酬。哀彼促织虫，有生亦何求。衣裳非所温，唧唧怀殷忧。","dynasty":"明代","title":"杂诗九首其二"}
{"author":"陈恭尹","content":"平原纸飞挂长棘，幼子孤坟在西北。桄榔生风溪水黑，青坭污汝好颜色。去年四岁解学书，今日闻歌莫应识。呜呼六歌兮歌且疑，天道反覆难得知。","dynasty":"明代","title":"乙巳清明日拟杜七歌其六"}
{"author":"陈恭尹","content":"微风传妙曲，清切若为酬。谁挟终南琯，来添塞北愁。关山无尽月，天地不禁秋。何日闻歌凯，征人下戍楼。","dynasty":"明代","title":"边笛"}
{"author":"陈恭尹","content":"两株银杏江边老，花者是公实者母。天生神物必有偶，独坐空房今白首。","dynasty":"明代","title":"捉搦歌四首其二"}
{"author":"陈恭尹","content":"数竿浓淡复纵横，静对萧萧似有声。若使伶伦知采伐，不妨吹作凤凰鸣。","dynasty":"明代","title":"沈左臣惠墨竹赋柬五首其二"}
{"author":"陈恭尹","content":"石上冰初解，田间绿已阴。无穷资地力，不息自天心。暗谷藏声浅，平池见底深。但令常润下，何用更为霖。","dynasty":"明代","title":"春泉"}
{"author":"陈恭尹","content":"长贫今白首，天地岂吾私。本绝寰中慕，将深尘外期。高歌来上客，好德是天彝。愧乏骅骝质，徒虚伯乐知。","dynasty":"明代","title":"次答宋幼琳"}
{"author":"陈恭尹","content":"金方为教本坚刚，受命先朝卫五羊。生死只知城下士，姓名不惮羽林郎。血流大地终成碧，骨化飞尘久亦香。世禄几家能矢报，为君歌此问苍苍。","dynasty":"明代","title":"羽都督殉节诗"}
{"author":"陈恭尹","content":"一编圮下尚深藏，爱写仙人肘后方。朱邸每因游宴入，白头仍为著书忙。徘徊五岭谁为伍，归去黄山菊正黄。介弟到来今十载，报书应讶懒嵇康。","dynasty":"明代","title":"走笔送程德基归黄山兼怀其弟立方"}
{"author":"陈恭尹","content":"惆怅为此别，寸心安可言。如何相见来，落落三十年。长为贫贱不足恨，乾坤黯淡多烽烟。君生十七去乡井，楚粤东西共萍梗。阙下上书恒报罢，军中借箸无为省。碧血空传先世名，热肠已化寒灰冷。英雄失路欲谁投，不妨胡越亦同舟。世人安识徐元直，指心不为曹公谋。独将至性交良友，间复沉酣托杯酒。因事长留济物恩，活人每试回天手。岭南岭北千里中，人人皆道胡长公。贫贱之交常满座，挥金如土囊时空。浮生百年一倏忽，快意当前便须歇。丈夫非爱七尺躯，无人肯买千金骨。草堂新构西山西，东风三月花盈溪。秫田得岁酒方熟，童孙壮子行相携。天伦况复美群从，旧德日觉生光辉。忠臣之后世必大，浮云于我何为哉。薜萝带，芰荷衣。泪滴先公坟下土，三十三年游子归。","dynasty":"明代","title":"送胡韶先归南昌"}
{"author":"陈恭尹","content":"月在日还上，追飞遄向西。西风昨夜梦，知是武陵溪。被服尚前古，贤愚同一畦。因悲少年意，高气吐虹蜺。","dynasty":"明代","title":"秋晚杂兴八首其三"}
{"author":"陈恭尹","content":"旅榇初归岭外云，十年泉下作修文。不须更近要离冢，高士峰边好卜坟。","dynasty":"明代","title":"送陈范求奉尊人季长旅榇归闽二首其一"}
{"author":"陈恭尹","content":"丹水之山白玉英，我昔三弟皆才良。三岁读书惊座客，六岁通经言有章。凤凰巢覆卵亦毁，举杯酹汝来何方。孤飞之鸟落后行，一矢可折十矢强。呜呼四歌兮伤怀抱，汝兄虽存今已老。","dynasty":"明代","title":"乙巳清明日拟杜七歌其四"}
{"author":"陈恭尹","content":"老莱子有五色衣，少莱子有五色笔。衣舞班斓有尽时，笔飞青简无穷日。每常中夜起鸡声，亦曾草檄母窥屏。子年六十母九十，母头全白子全青。阶前幼稚立四五，长者能文少者语。人生快意岂在多，莫惜堆盘献鸡黍。君不见叔皮避地河西居，王命论成还著书。汉家纪传定义例，作者何必皆石渠。平津六十初应诏，再至太常方见召。奇才伟貌众所推，得君何必皆年少。君家有书非野史，碧血荧荧光透纸。笔端生气万古存，君与人人皆不死。少莱子，老布衣，世上好恶多是非。三闾之后若无子，日月谁与争光辉。请簪此笔立殿陛，可以上报三春晖。","dynasty":"明代","title":"续王础尘少莱子歌为屈翁山寿"}
{"author":"陈恭尹","content":"舟楫今辞粤海春，南来旌节古谁伦。陆生岂是求金使，汲黯甘为发粟臣。义足荣身从况瘁，力能益国任家贫。吾侪一笑堪相别，无数江边洒泪人。","dynasty":"明代","title":"送龚蘅圃驾部还都"}
{"author":"陈恭尹","content":"作客来千里，相知向十年。二毛闲共叹，一念老同坚。有雪松方茂，无薪火不传。西江风义地，继起有英贤。","dynasty":"明代","title":"祝潘涵观二首其一"}
{"author":"陈恭尹","content":"太华十丈几曾花，今见南州野老家。近院似归金蜡炬，倚山如出石床砂。每来丹凤巢三月，未许铜瓶折一丫。便是天台最深处，赋才何让赤城霞。","dynasty":"明代","title":"梁虚斋园中木绵次韵"}
{"author":"陈恭尹","content":"早将章奏达高旻，车骑雍容此问津。天上赐来闲岁月，江东归去老词人。千峰驱走供渲染，八法精妍杂草真。体物咏怀应有作，岭头添得几重春。","dynasty":"明代","title":"次和严藕渔宫允南归述怀四首其三"}
{"author":"陈恭尹","content":"荷丝织为衣，禦寒终不温。章句小儒生，安识经与纶。高冠带金玉，端坐如鬼神。轻车从肥马，游宴无冬春。志士沈下僚，能智岂获伸。大盗从西来，击钟召群臣。空复见异类，何以张吾军。大者为鸡狗，鸣吠从他人。小者如蛹蚕，只自营其身。","dynasty":"明代","title":"感怀十七首其五"}
{"author":"陈恭尹","content":"广寒清且冽，玉兔此为家。修短符天历，盈亏仰日车。赤毫王瑞远，朱目汉年遐。卯地分为正，衡星插斗斜。一形钟异质，九转事丹砂。杵臼劳何极，升恒望匪奢。方从王母授，药自羿妻赊。仙桂炊神鼎，银河灌枣瓜。视明周玉宇，步捷胜金蟆。口出王充著，毛飞伯翳誇。隐形环自转，顾腹孕频加。非坐常趺结，无争远角牙。爰爰长自得，趯趯更何嗟。巢月乃名窟，行空不受罝。三秋含颖细，七宝合丸嘉。东郭远卢足，名园赋雪华。弦张谁得射，魄晦尔无瑕。倘作人间笔，真开五色花。","dynasty":"明代","title":"赋得捣药兔长生十六韵"}
{"author":"陈恭尹","content":"春归何处不书元，小筑初开近郭门。万里故人同此会，一年新日到前轩。欢无不合宁须酒，忧未能忘且树萱。城市古来多隐地，买山非欲拟桃源。","dynasty":"明代","title":"人日喜晴招王础尘洪药倩潘函观王紫巘集得一山房分得十三元"}
{"author":"陈恭尹","content":"灯下文犹草，宵中馆已捐。有生终是化，无疾即为仙。胤子来千里，归舟动隔年。知君丈夫志，不死女儿边。","dynasty":"明代","title":"挽张桐君四首其三"}
{"author":"陈恭尹","content":"寰中花鸟正春新，四百罗浮日日春。送子不堪临水别，昔年曾是住山人。紫芝三秀餐无尽，灵药千溪采未匀。况复冥鸿谁得慕，白鸥虽近亦难驯。","dynasty":"明代","title":"送何左王入罗浮兼答留别之作"}
{"author":"陈恭尹","content":"绝无长处但疏慵，三径虚劳上客踪。行傍野花同踯躅，坐依林竹笑龙钟。诗能穷我宁论命，酒未忘忧且驻容。犹喜秋来多快事，联珠贻赠屡开封。","dynasty":"明代","title":"次答汪晋贤"}
{"author":"陈恭尹","content":"曹家老瞒狡而武，百万戈矛下荆土。赘阉小丑夷群雄，当时意气无江东。江东少年剑斫案，驱风走火乌林岸。北船烟烬西蜀都，吴王宫殿飞赤乌。谁为此谋葛与周，两郎年几二十头。雄图已矣勿谁道，赤壁舟中人已老。","dynasty":"明代","title":"赤壁舟中歌"}
{"author":"陈恭尹","content":"与君皆老矣，继美在弓裘。即此夭桃赋，无非式谷谋。百年宁复事，五岳续为游。颇忆曹丕语，成翁未白头。","dynasty":"明代","title":"贺何不偕新翁"}
{"author":"陈恭尹","content":"八座夫人古所尊，况闻勋业满乾坤。三千桃实开嘉燕，百二秦关是旧恩。处处甘棠南与北，重重彩服祖和孙。湟川政化清如水，好寄梅花入寿樽。","dynasty":"明代","title":"寿孟母王太夫人"}
{"author":"陈恭尹","content":"六鳌不守蓬瀛东，海中夜走仙人宫。如何君家素屏上，突兀乃见飞云峰。我曾候日坐峰顶，花开万壑当深冬。群鸡不动夜方半，水面火色烧天红。此时天地顿消释，白日荡荡生胸中。谁人具此大笔力，不写幽奇写标格。卷将素练十二寻，收拾罗浮送归客。罗浮山高人所钦，罗浮水清君子心。罗浮之外君何有，归对罗浮尽日吟。","dynasty":"明代","title":"罗浮山水图歌为陈岱清司李"}
{"author":"陈恭尹","content":"心如明镜挂当空，广汉何劳设缿筒。百里生灵几百万，妍媸一一在胸中。","dynasty":"明代","title":"凤山骊歌十章送徐侯戢斋赴召入都其七"}
{"author":"陈恭尹","content":"烛残绮席未知寒，夜禁严城苦不宽。只隔禺山盈尺地，自邀春色向南端。","dynasty":"明代","title":"乙亥除夕同袁密山史蕉隐蓝公漪集王紫诠使君寓斋次东坡元旦立春韵三首时余以夜禁先归其三"}
{"author":"陈恭尹","content":"岳势雄诸郡，奇踪閟二樵。瀑从天属地，潭跨石为桥。俗朴无今古，厓高失暮朝。拟同吾子去，深处托鹪鹩。","dynasty":"明代","title":"送林桐叔归石岳"}
{"author":"陈恭尹","content":"湖亭日午闻吹角，秋堤柳色开莲幕。将军飞盖出城来，白驹躞蹀黄金络。临阶下马肃众宾，先酌金杯揖野人。紫罗之巾幂新果，翡翠之盘行百珍。湖中坎坎暮击鼓，玉面童儿自歌舞。水影拖翻金镂衣，风声促拨银筝柱。如钩新月挂林低，片片明霞飞向西。潜鱼跃浪白鸥起，乾坤轩豁呈端倪。帐前武士环趋走，利剑在腰弓在手。何物儒生老且狂，葛衣高坐颜胡厚。将军好士匪自今，脱略礼数披胸襟。终筵敬爱不知倦，使我入夜无归心。我闻卫青有揖客，信陵每下侯生色。意气相倾古不无，文章感召何繇得。将军善将兼善诗，四郊无事时复为。风流高会便千古，安俟辛勤岘首碑。","dynasty":"明代","title":"查将军怀孔招同梁药亭屈翁山淩天杓林叔吾尹乔岳宴集东湖作"}
{"author":"陈恭尹","content":"小湘峡口雾连天，三尺渔竿两桨船。钓得嘉鱼送官舫，老夫不是买无钱。","dynasty":"明代","title":"冬日端江舟中杂咏五首其三"}
{"author":"陈恭尹","content":"一旬双讳日，近接我生初。泪滴重泉下，身从九死馀。为禽填苦海，作蠹饱尘书。已比先人老，千秋愧不如。","dynasty":"明代","title":"狱中杂纪二十六首其十二"}
{"author":"陈恭尹","content":"柳底清阴竹叶杯，诸峰遥入座中来。人生乐事无过此，满径黄花对酒开。","dynasty":"明代","title":"题潘子小影"}
{"author":"陈恭尹","content":"各有千秋志，俱行万里回。论交为后辈，相见慰从来。话向杯前满，心当烛下灰。十年沧海变，老尽济川才。","dynasty":"明代","title":"赠洪药倩虞部"}
{"author":"陈恭尹","content":"诗思清如水，人闲澹似秋。此来非有谓，何以客炎州。旧浦香难问，今年荔不收。闻君住河渚，归去棹扁舟。","dynasty":"明代","title":"送施子寓归杭州"}
{"author":"陈恭尹","content":"大暑已过风初秋，金陵归客停扁舟。满城冠盖争饮饯，一日三醉尉佗楼。醉来翰墨无所惜，巨笔如龙飞肘腋。盈箱绢素积未开，一篇及我山中客。鸿文铁画光陆离，义心苦调君所知。枯树王裒今老矣，白头玄晏非公谁。方公方公何潇洒，十年不复乘骢马。地生名胜咨幽人，天与闲身作游者。燕支之北昆明西，罗浮日出闻天鸡。槟榔荔枝日大嚼，丹砂石髓如红泥。为君歌，送君归。不能黄鹄比翼事四海，双犍相伴还扶犁。","dynasty":"明代","title":"方邵村以诗序见贻赋此谢之且以送别"}
{"author":"陈恭尹","content":"又送今年去，悠悠可奈何。有涯庄叟智，无力鲁阳戈。野色哀鸿满，边声牧马多。昔贤图谶在，莫遣忧时过。","dynasty":"明代","title":"岁除次础兄韵四首其一"}
{"author":"陈恭尹","content":"地北天南尽版图，幅员方广古来无。太平只在修文德，枢府临边是大儒。","dynasty":"明代","title":"铙歌"}
{"author":"陈恭尹","content":"折简相招路未遐，群贤毕至兴弥嘉。春风好续兰亭会，南国今开洛下花。戏彩衣边疑舞袖，惊人诗里见馀霞。明朝定有江郎笔，传出山阴内史家。","dynasty":"明代","title":"上巳后一日王孝扬将军招同张桐君梁药亭屈翁山张超然家献孟集倚剑堂时牡丹盛开即事分赋"}
{"author":"陈恭尹","content":"饮水严滩亦汉臣，偶然伸脚动星辰。寻常裘钓家家有，只少人间共卧人。","dynasty":"明代","title":"题严滩垂钓图"}
{"author":"陈恭尹","content":"菊时曾得奉金钟，竹里相寻惜未逢。新句近知添俊逸，归心还望许从容。城开百粤三千里，峡束长江数百峰。大树清阴人共望，白头休谢酒泉封。","dynasty":"明代","title":"柬吴拔庵元戎"}
{"author":"陈恭尹","content":"须眉今若此，清镜背人看。愧共侏儒饱，难同范叔寒。梦中天莫问，钟后夜方阑。地气应南转，年来雨雪漫。","dynasty":"明代","title":"岁除杂感十首其七"}
{"author":"陈恭尹","content":"野雪犹未开，水边与林上，次第送青来。折杨柳，不知思已深，只讶春何久。","dynasty":"明代","title":"月节折杨柳歌十三首其一正月歌"}
{"author":"陈恭尹","content":"当年文社狎齐盟，蔚蔚天南各擅名。继世才华吾与汝，一门风雅弟难兄。盐车岂久骅骝步，阿阁将看凤鸟鸣。韩树花生知有日，秋风先报五羊城。","dynasty":"明代","title":"柬家比之"}
{"author":"陈恭尹","content":"长安八水背，清渭流最急。一夜西北风，怒涛寒自立。","dynasty":"明代","title":"琅琊王歌辞八首其四"}
{"author":"陈恭尹","content":"燕台风月不曾孤，爱写吴山入画图。威凤偶然来阿阁，白鸥原只恋江湖。","dynasty":"明代","title":"题枫江渔父图为徐虹亭二首其二"}
{"author":"陈恭尹","content":"君家寓园西，最好此老树。无风亦飕飗，有壁劳遮护。况当赫曦时，密荫登楼路。往者得屡过，凭栏必回顾。大叶类桑麻，古干如雕塑。刺之出白乳，胶漆同黏固。楚人谓乳㪍，名实本相符。山木且自伐，矧兹城与圃。遍体刀斧瘢，中空复来蠹。莫识始植年，主人更已屡。稽之抱朴子，赤实颜能驻。视夜见鬼神，轻身追马步。每欲托园丁，升斗为收聚。昨夜时雨过，新诗枉毫素。伤树有名篇，清阴绝良晤。天地乃不仁，风伯何相妒。岂有精魅凭，致干阴阳怒。倾压及邻家，砍斫烦童孺。充君厨下薪，琴材亦难具。草木虽无灵，修短固其数。昔闻伊陟相，其君帝太戊。有谷一夕拱，修政知所惧。曰妖不胜德，终尔枯且锢。殷道以复兴，汤孙世延祚。家国匪异观，灾祥或同度。慰君用自广，伸纸为赓赋。","dynasty":"明代","title":"屈翁山寓楼老谷树为大风所摧诗以伤之索予同赋"}
{"author":"陈恭尹","content":"岳王犹有庙，宋帝更无宫。水夹层城丽，山盘万户雄。园陵深夜雨，松槚冷春风。无泪挥前代，吴燕在眼中。","dynasty":"明代","title":"西湖杂兴四首其二"}
{"author":"陈恭尹","content":"暑风泥雨遍城闉，多少无家太息人。亲为遗黎寻旧屋，绿萝坡上驻车轮。","dynasty":"明代","title":"送蒋莘田大参之任河南提学五首其二"}
{"author":"陈恭尹","content":"才见朝天息八驺，又闻恩命下炎陬。紫薇卿月临荆楚，棠树清风接岭头。千里溟濛沾旧雨，一帆轻便挂新秋。家庭且喜平安近，数日书邮是蓟州。","dynasty":"明代","title":"送胡绢庵宪长擢任楚藩"}
{"author":"陈恭尹","content":"书记翩翩昔所闻，牂牁西去许从军。封侯本是书生事，铜柱高标在岭云。","dynasty":"明代","title":"走笔送梁台佐赴粤西幕府二首其一"}
{"author":"陈恭尹","content":"虚牖任风行，灯摇坐不成。谁开一匹练，似得数重城。自鉴呈身影，孤吟聚正声。古人于视听，毋取太分明。","dynasty":"明代","title":"纸窗"}
{"author":"陈恭尹","content":"潮生云起两相催，只尺江山雨不开。云自罗浮峰顶出，潮从大小虎头来。","dynasty":"明代","title":"东湖曲十首其八"}
{"author":"陈恭尹","content":"皋比一坐鬓苍苍，俸入虽微喜近乡。高峡云山初假馆，三城风雨旧同堂。康成善饮仪弥谨，阮籍能吟醒亦狂。还拟花时共沉醉，清溪聊且放归航。","dynasty":"明代","title":"别翁约似广文"}
{"author":"陈恭尹","content":"把书不禁泪盈盈，年与而翁本弟兄。一自玉楼天有召，喜看秋榜汝成名。祝鸠命氏初贻□，鸿雁联飞日迈征。及识君家今五世，可堪垂暮哭吾甥。","dynasty":"明代","title":"哭庞甥东侣孝廉二首其一"}
{"author":"陈恭尹","content":"象纬看犹是，玑衡莫可窥。颇疑天未定，终叹逝如斯。影阔迷分野，江空失两仪。民劳今幸息，摇动更何为。","dynasty":"明代","title":"江行杂咏十首其一江星"}
{"author":"陈恭尹","content":"江城北面是山家，细雨西桥石路斜。九日归来浇绿酒，几年人去落黄花。牙签旧架唯馀蠹，玉树空庭但噪鸦。犹有邻翁思手泽，壁书珍重与笼纱。","dynasty":"明代","title":"西樵旅怀五首其四"}
{"author":"陈恭尹","content":"每逢岐路一沾巾，五岭东西几度春。游子本为归养计，故山无复倚闾人。","dynasty":"明代","title":"口占送徐紫凝三首其二"}
{"author":"陈恭尹","content":"衰颜与懒岁俱增，心在冰壶更著冰。七日为人虽复尔，五伦于我独存朋。川南使者新贻酒，海外归僧昨寄藤。旧好无多皆白首，草堂期续夜吟灯。","dynasty":"明代","title":"人日次梁药亭韵兼柬川南长寿"}
{"author":"陈恭尹","content":"丝丝春雨越王台，别思如云黯不开。白首尚堪扶杖在，路傍重待节旄来。","dynasty":"明代","title":"送陈嵩山观察之任凉庄四首其四"}
{"author":"陈恭尹","content":"云满空江覆渚葭，诸峰佳处不全遮。十年有约横潭路，一棹初寻处士家。深巷暮蝉和细雨，短篱疏树带高花。此来卜隐兼耕读，相过从今未有涯。","dynasty":"明代","title":"过徐拜石横潭村居"}
{"author":"陈恭尹","content":"本为能赋客，书剑亦从军。近逐随阳雁，天边恋旧群。五车梁惠子，八咏沈休文。好到京华日，题笺寄白云。","dynasty":"明代","title":"走笔送沈山隐"}
{"author":"陈恭尹","content":"偶尔停舟快不胜，江楼今夕又同登。故园归去逢人日，新月何期对好朋。竹榻朗吟茶宴罢，低窗高掩浪纹升。频年衰疾希行往，如此良宵得未曾。","dynasty":"明代","title":"正月六日将归锦岩泊舟潘子登寓楼下新月甚佳因留宿三日两登斯楼亦一快也"}
{"author":"陈恭尹","content":"待欢不下帘，春风灭寒烛。云中见一星，今夜成单宿。","dynasty":"明代","title":"子夜歌二首其二"}
{"author":"陈恭尹","content":"山衣自饶古制，侠骨亦异尘寰。笔墨犹勤卷里，诗篇先后人间。","dynasty":"明代","title":"题君畴行乐"}
{"author":"陈恭尹","content":"寄书南去涉琼波，为讯先生大耋过。白发剩来曾几许，黄花开日尚能歌。一竿无意还占虎，大笑何时更坠骡。我少于君逾一纪，年年中酒病偏多。","dynasty":"明代","title":"寄黄问溪八十"}
{"author":"陈恭尹","content":"丰啬从来理必均，况于取义与成仁。舍生已是前人事，应将长生与后人。","dynasty":"明代","title":"送黎方回归耕罗浮二首其二"}
{"author":"陈恭尹","content":"好鸟飞来韵不孤，从来寄托属吾徒。贞操只许陶彭泽，直道无妨鲁大夫。","dynasty":"明代","title":"越台新柳诗十首和王础尘其九"}
{"author":"陈恭尹","content":"一棹清宵迥，双悬白板明。胧胧移月色，激激作潮声。水族何能跃，劳生每易惊。先王鱼网设，机诈岂其情。","dynasty":"明代","title":"江行杂咏十首其九鱼板"}
{"author":"陈恭尹","content":"傲骨雄心岂易消，为花不逐岁时凋。入林高士能同醉，前度刘郎尚可招。色映朱栏添个个，声兼红雨共萧萧。他年更有天台约，短杖相寻过石桥。","dynasty":"明代","title":"夹竹桃花"}
{"author":"陈恭尹","content":"吾生白发早萧萧，故旧胥台半已凋。庑下即今闻举案，市中谁复忆吹箫。三冬湖橘初开树，八月江鲈渐上潮。挂绿比年风雨妒，几时林里得相邀。","dynasty":"明代","title":"送张畏岩进士归吴门兼怀孙赤崖二首其二"}
{"author":"陈恭尹","content":"翟茀霞帔绰有荣，当年曾是庆长庚。耄期尚授周公礼，令子今题汉柱名。畿内颂声歌寿母，堂前称兕有门生。家园自足含饴乐，不要孙曾捧杖行。","dynasty":"明代","title":"左母太君寿诗"}
{"author":"陈恭尹","content":"天池古昔是南隅，闻说鲲鹏有令图。水变蓬瀛今已浅，石填精卫合教枯。关封西汉曾黄屋，鼎峙东吴自赤乌。莫笑霸王非善计，荒陵人尚禁樵苏。","dynasty":"明代","title":"春感十二首次王础尘其六"}
{"author":"陈恭尹","content":"五羊城里枉过从，帝里归来此再逢。几案纷然开万轴，郡斋闲甚对诸峰。公馀自酌唯杯水，客至何劳命酒钟。犹带凤池高格在，李膺门地本名龙。","dynasty":"明代","title":"李华西司马招饮郡斋赋谢"}
{"author":"陈恭尹","content":"汀洲初雁飞，送客钓鱼矶。故里我曾梦，深秋君独归。荻花迎棹起，枫叶到城稀。为问先人宅，门前柳几围。","dynasty":"明代","title":"送梁器圃归顺德"}
{"author":"陈恭尹","content":"闲居冬已尽，独坐念将衰。霜叶不亲树，寒花多苦枝。单衣勤向日，薄命拙逢时。莫作将来计，人生未可知。","dynasty":"明代","title":"闲居其一"}
{"author":"陈恭尹","content":"羚羊千丈峡，铁马一秋尘。巾帼遗诸将，干戈战市人。析骸犹可爨，三版未成湮。只恐东南亩，明年不用春。","dynasty":"明代","title":"闲居其二"}
{"author":"陈恭尹","content":"十里雕胡渚，劳君艇子来。棹移花下雨，人上水边台。少别经三月，深情尽一杯。病馀存舌在，今夜话能陪。","dynasty":"明代","title":"何友大问余病于寒塘"}
{"author":"陈恭尹","content":"黄云峰外雨，雨后别山公。客醉溪桥滑，人归夜火红。旅魂思北首，病骨入西风。长叹厓门上，明朝路又东。","dynasty":"明代","title":"醉夜"}
{"author":"陈恭尹","content":"行子及清晨，鸣鸡在四邻。星沈牛女夜，烛照别离人。树势迷前侣，江涛怯病身。遥遥荡舟子，招手荻花津。","dynasty":"明代","title":"七月八日早行"}
{"author":"陈恭尹","content":"黄落亦复好，青青将若何。受人怜不久，当路折偏多。艳节成虚往，严霜幸未过。金城旧栽处，流涕怨蹉跎。","dynasty":"明代","title":"病柳"}
{"author":"陈恭尹","content":"夫婿远邀勋，金鞍西入秦。空闺见新月，终夜惜青春。似镜难全掩，如眉不解颦。为衔将落影，持照未归人。","dynasty":"明代","title":"代闺人新月"}
{"author":"陈恭尹","content":"结束远行迈，未行先送君。秋江下白露，今夜向黄云。此别渺难定，临岐何易分。还将努力意，传语故人闻。","dynasty":"明代","title":"别杨无见因柬冈州同人"}
{"author":"陈恭尹","content":"涤公到城久，忽忆丘中琴。积雪移孤棹，寒湘共此心。独归红树外，相待白云深。语我茅庵路，衡山在隔林。","dynasty":"明代","title":"送涤公"}
{"author":"陈恭尹","content":"披离中林雪，厌浥下山路。缘高凛若坠，身外不敢顾。藤藟援我行，飞鸟争我度。我下群木鸣，我上寒云冱。迹从逝溪远，心与幽赏住。万里方自今，重期岂能预。迟迟闻远钟，懔懔日将暮。","dynasty":"明代","title":"下祝融峰向白门寺道中作"}
{"author":"陈恭尹","content":"薛生今世之狂简，人定不为天所限。半生好作访古游，千载独具论文眼。西游彭蠡溯湘沅，北过二陵寻灞浐。逢碑下马辄自抄，得钱随手皆镂版。结交欲尽一世豪，其家不及中人产。年来更和击缶歌，赋中屡有伤心撰。看君意兴殊落落，复上石楼穷𡾰嵼。与予相见五羊城，花边往往同飞盏。问君之生烈皇末，日月无光天道反。七日即为国破时，赋命其间宁不蹇。阴阳剥复理有然，大器从来成在晚。终期落日戈可挥，莫谓颓风力难挽。谁人画此蕉与鹤，中有一翁坐来稳。把将如意缺唾壶，直著山衣傲华衮。蕉心万束不易开，鹤寿千龄孰能损。君不见中孚九二鸣在阴，子和之声闻最远。","dynasty":"明代","title":"题薛孝穆小影"}
{"author":"陈恭尹","content":"东林日未出，一望但苍苍。旧宅诸峰下，寒江绕郭长。十年春涕泪，二月雨帆樯。不为营先冢，何因对故乡。","dynasty":"明代","title":"舟经故里不泊"}
{"author":"陈恭尹","content":"怪石参差筑作台，冰纹疏密上阶苔。请君亭畔时删竹，城外山光要入来。","dynasty":"明代","title":"过梁殿一殿章山园三首其二"}
{"author":"陈恭尹","content":"少年无远不同游，比者输君已数筹。酒后独寻燕市筑，雪中曾买建陵舟。九州未必容闲客，五岳何常笑白头。我亦从兹理帆席，大江明月记清秋。","dynasty":"明代","title":"送何不偕"}
{"author":"陈恭尹","content":"安堵闾阎足，幽栖岁月长。席门贫负郭，蓬鬓老多霜。每枉干旌过，频承盼睐光。未希严仆射，只愧浣花堂。","dynasty":"明代","title":"赠秦番禺子芳二首其二"}
{"author":"陈恭尹","content":"万辔群飞走玉骢，数枝鸣镝响雕弓。高堂益壮三军气，四壁如吹大野风。","dynasty":"明代","title":"围猎图为王云庵题二首其一"}
{"author":"陈恭尹","content":"火珠琼树可谁栽，经月窗前色未颓。高萼并将轻瓣出，百心丛作一花开。朝缨欲请何须惜，路马如过不用猜。赤汗龙媒今已矣，西风红遍粤王台。","dynasty":"明代","title":"马缨丹花"}
{"author":"陈恭尹","content":"清风空满越城阴，莫遂三年告养心。屡赋白华归未得，一行风木恨何深。布帆无恙南江水，班马长嘶北塞音。闻说旧乡今作郡，大材宁许久山林。","dynasty":"明代","title":"送姚龙友鹾司"}
{"author":"陈恭尹","content":"千秋名立举家捐，心死灰寒四十年。直为诗书存此脉，重劳尘土作诸缘。羲爻始叶包蒙吉，韩奕多承缵祖篇。若使析薪讥可免，钓竿吾在五湖船。","dynasty":"明代","title":"赣儿受室承诸公赠诗赋答"}
{"author":"陈恭尹","content":"惊雷收宿雨，初日现文虹。遂有青莲界，遥开积水中。磬传三径竹，香度小桥风。沧海非云渺，微波自可通。","dynasty":"明代","title":"生生园十咏其六珠晖桥"}
{"author":"陈恭尹","content":"献岁酬酢劳，郊坰未曾出。今与良朋偕，方知值人日。东风动高怀，幽事期禅室。欢然集童冠，不暇计六七。长文抱着车，荀彧幼在膝。入林钟乍鸣，清梵磬未毕。隔篱辨主宾，近牖闻琴瑟。石径绝纤埃，板桥度残蔤。登楼一舒眺，日月飞何疾。万古浩茫茫，天步无停跸。石门犹汉垒，香浦非前率。陇亩半青黄，沧波一洄潏。寒花采玉兰，圃树攀霜橘。老大习酸辛，稚子甘崖蜜。聊为虎溪笑，且试玄卿笔。即事非古今，至道忘儒佛。询知吏为隐，亦有民名逸。冀留金石篇，来者为可述。","dynasty":"明代","title":"癸酉人日偕王础尘王新侯王立安过石公精舍惠州王使君紫诠挈其诸孙已先在同登怀古楼即事作"}
{"author":"陈恭尹","content":"重构飞楼壮此都，朝台送客又吾徒。文章未沫张丞相，霸气全销越老夫。万壑归潮明槛外，千峰凉雨散城隅。天涯一别分吴越，后会苍茫定有无。","dynasty":"明代","title":"镇海楼同梁药亭送黄忍庵归太仓毛会侯归严州季伟公归杭州分得都字"}
{"author":"陈恭尹","content":"柳底清阴竹叶杯，诸峰遥入座中来。人生乐事无过此，满径黄花对酒开。","dynasty":"明代","title":"题潘子小影"}
{"author":"陈恭尹","content":"数声嘹呖起汀沙，乱点晴空暮影斜。六翮欲冲辽海雪，一行先别岭南花。但令处处无飞缴，莫恨年年不到家。荇叶芦芽春渐遍，无穷烟水在天涯。","dynasty":"明代","title":"送雁"}
{"author":"陈恭尹","content":"泛广倦邅回，陵高苦奔峭。江中得孤屿，足以雄登眺。西睇苍梧云，东望罗浮峤。遥天落峰影，远水明残照。五羊古都会，往事堪凭吊。中原时逐鹿，一隅常虎啸。丸泥横浦关，左纛炎州徼。赵刘及何冼，异曲元同调。各自一时豪，宁贻千载诮。兹丘隔城市，兴亡非所召。如何游衍地，繁盛乖年少。遗碑卧苔藓，壁垒环颓庙。东风吹古台，归潮鸣石窍。觞咏对同人，临流成一笑。骊颔君所探，鱼竿吾欲钓。","dynasty":"明代","title":"同王阮亭宫詹黄忍庵太史高谡苑廷评张超然屈翁山两处士五羊访古作三首其三海珠石"}
{"author":"陈恭尹","content":"桥西新水縠文生，洞府神仙境最清。一炷名香烟未散，梧桐深有下棋声。","dynasty":"明代","title":"赠李植公行乐图二首其二"}
{"author":"陈恭尹","content":"一丘埋玉未须哀，明月偏宜老蚌胎。滴泪暂归泉客去，报恩还入掌中来。","dynasty":"明代","title":"佟声远索题连珠冢二首其二"}
{"author":"陈恭尹","content":"仆本草泽人，信宿滞城阙。出郊见苍翠，超然百忧失。连峰上不穷，众芳渺如一。凝云远树杂，冒水新苗出。升高望海郡，千里何飘忽。极浦映日明，沧流际天毕。旷心既以怡，素交复投漆。挥杯酹流光，百年偶兹日。","dynasty":"明代","title":"夏初郊行"}
{"author":"陈恭尹","content":"连开书院育人文，南海宫墙气象新。曾是童年灯火地，门前桃李两重春。","dynasty":"明代","title":"送蒋莘田大参之任河南提学五首其五"}
{"author":"陈恭尹","content":"冬春积阴雨，十旬三见日。城阙为泥涂，凄风闭寒室。居人屡兴叹，况子犹孤客。卧起逆旅中，图书满筐箧。抚剑一高歌，长江浩萧瑟。仆本蓬蒿士，岁月时一出。爱君美词翰，过读常促膝。如何倦飞羽，更问闽山辙。东道阻且深，相思隔浮岳。有亲在白头，留子终无术。何以送将归，独有江南橘。","dynasty":"明代","title":"送蓝公漪归闽中"}
{"author":"陈恭尹","content":"世间何日不风云，从虎从龙各自分。且就小山名隐士，敢论大树号将军。诗书本是劳人事，綦缟聊堪乐我贫。莫笑南枝无北向，汉陵松柏气氤氲。","dynasty":"明代","title":"春感十二首次王础尘其十"}
{"author":"陈恭尹","content":"塞上传烽警，将军赋出车。千群新草外，八月上膘初。云籋龙为友，风生虎不如。为君威海内，安用事诗书。","dynasty":"明代","title":"边马"}
{"author":"陈恭尹","content":"道心无所住，师去复何依。琼海波曾渡，梅关雪又飞。一轮棕笠月，万里水田衣。莫谓灵岩寺，兹行便是归。","dynasty":"明代","title":"送啸庵上人还灵岩"}
{"author":"陈恭尹","content":"仆本草泽人，信宿滞城阙。出郊见苍翠，超然百忧失。连峰上不穷，众芳渺如一。凝云远树杂，冒水新苗出。升高望海郡，千里何飘忽。极浦映日明，沧流际天毕。旷心既以怡，素交复投漆。挥杯酹流光，百年偶兹日。","dynasty":"明代","title":"夏初郊行"}
{"author":"陈恭尹","content":"五两风轻引木兰，福星从此向西看。溪山旧熟骅骝足，父老欢迎獬豸冠。郊有神雷供出令，蚌含明月识新官。旌旗指处氛祲息，反侧而今报平安。","dynasty":"明代","title":"送戴怡涛观察之官雷廉其一"}
{"author":"陈恭尹","content":"韶石之山双阙开，拔地千仞俱崔嵬。箫韶一奏三千载，至今凤鸟犹能来。韶阳太守须如戟，夜燕三城集嘉客。东西南北多俊人，文采翩然皆五色。况君得姓自有妫，当年曾卜凤于飞。和鸣嗈嗈叶律吕，紫庭阿阁增光辉。九成台下薰风至，郡人重见无为治。君不闻三十六峰之石击拊有遗音，又何必六像九包始为瑞。","dynasty":"明代","title":"韶石歌韶州陈使君席上赋"}
{"author":"陈恭尹","content":"黄花新后紫梅新，送子扁舟正小春。三万六千过已半，东西南北倦游人。","dynasty":"明代","title":"送潘涵观之高凉二首其一"}
{"author":"陈恭尹","content":"南华曾作梦中人，又向罗浮现化身。七洞仙花时满地，何心更忆杏园春。","dynasty":"明代","title":"题蝴蝶图"}
{"author":"陈恭尹","content":"章贡千峰里，当年羽檄飞。死生从舅氏，辛苦脱重围。马骨招无日，虬须拔渐稀。白头持寿酒，莫道不沾衣。","dynasty":"明代","title":"寿刘沛叔"}
{"author":"陈恭尹","content":"海门曾报射长鲸，身作东南万里城。彩笔不妨裁露布，素丝随处建干旌。令如山岳军皆肃，心在冰壶政自清。幸托乐郊何以赋，家家弦诵答升平。","dynasty":"明代","title":"献祝大司马制府吴公三首其二"}
{"author":"陈恭尹","content":"高亭下视极人寰，积水遥连埤堄间。一线绿分湖上路，几重青出郡西山。坐临胜地如曾到，名在千秋自不删。不是使君闲着眼，后人何处得跻攀。","dynasty":"明代","title":"惠州代泛亭雨后望西湖"}
{"author":"陈恭尹","content":"五峰登眺二年同，送尔东归又北风。莫讶临岐无一语，此心皆在已言中。","dynasty":"明代","title":"走笔送潘子登"}
{"author":"陈恭尹","content":"丝丝交织自成文，不画中间画四邻。亦是晋唐摹字帖，偏于无墨处传神。","dynasty":"明代","title":"题西洋画二首其二"}
{"author":"陈恭尹","content":"密云自西郊，良苗望膏泽。长虹久不散，小雨滋蟊贼。日月煎本根，青黄变生色。结发为老农，终年不一穫。高门纵杯酒，大笑糟糠客。感念愚公言，子孙世其力。努力饰镃基，春明候南陌。","dynasty":"明代","title":"感怀十七首其二"}
{"author":"陈恭尹","content":"琼树思颜色，清河比笑言。念君停画舫，定得贲丘园。赵尉馀基毁，虞翻旧苑存。朝来歌有客，童子候柴门。","dynasty":"明代","title":"次答姚叔烟见怀之作六首其六"}
{"author":"陈恭尹","content":"灯影高低万竹间，暂移尊酒一开颜。杯浮夜色如邀月，风送凉声似在山。火树近从南尉得，烛龙遥自葛陂还。高斋秋气长如此，密笋当门且勿删。","dynasty":"明代","title":"夏夜小酌秋舫斋前悬灯数十竹间竹密灯红参差高下殊有佳致因共赋之得间字"}
{"author":"陈恭尹","content":"丹水之山白玉英，我昔三弟皆才良。三岁读书惊座客，六岁通经言有章。凤凰巢覆卵亦毁，举杯酹汝来何方。孤飞之鸟落后行，一矢可折十矢强。呜呼四歌兮伤怀抱，汝兄虽存今已老。","dynasty":"明代","title":"乙巳清明日拟杜七歌其四"}
{"author":"陈恭尹","content":"疏星三五未成行，鱼子花开客到乡。小妇罢啼牛女夜，大家争解駏驉囊。阶苔摊席闲眠破，邻果攀枝遍索尝。走觅城西苦吟伴，旧须添出几茎霜。","dynasty":"明代","title":"喜王东村归"}
{"author":"陈恭尹","content":"一从大邑绾金章，四壁何归尚此乡。五斗并无陶令米，一钱时似杜陵囊。川原未竭当年泽，鬓发新添昨夜霜。犹有国人公论在，儿童相戒护甘棠。","dynasty":"明代","title":"赠何令萃庵"}
{"author":"陈恭尹","content":"亦自寻常见，分明在此宵。抱将心耿耿，来对雨萧萧。虚壁涵光浅，澄溪落影遥。只须环万匝，长咏破无聊。","dynasty":"明代","title":"寒灯得遥字"}
{"author":"陈恭尹","content":"自是群芳第一流，谁移嘉卉到炎洲。明霞剪出千重瓣，紫玉堆成十二楼。仙子未堪同淖约，化工何必太雕锼。经旬宴赏犹能好，欲笑芙蓉不耐秋。","dynasty":"明代","title":"钟纯臣广州寓斋赏牡丹作"}
{"author":"陈恭尹","content":"双峰如戟列高冥，霁月长悬满县庭。已播仁风成化国，更陪堤路应图经。七桥流水融融碧，十里新松宛宛青。谁似四明明令尹，并将幽致托山灵。","dynasty":"明代","title":"徐戢斋父母重修青云桥路喜而有赋二首其一"}
{"author":"陈恭尹","content":"牂牁滚滚向东流，绿浦黄龙识御舟。初日平沙群跃马，二年杯酒独登楼。星连牛斗曾传檄，寒报湘沅尽赐裘。孤棹一辞天万里，几回风雨吼吴钩。","dynasty":"明代","title":"西樵旅怀五首其二"}
{"author":"陈恭尹","content":"别来弥日把诗篇，壮气高文两浩然。旧剑弃为龙入水，新方期得鹤登天。穷通一梦身何预，性命兼言道始全。竹几蒲团闲永夜，三年不上卧床眠。","dynasty":"明代","title":"寄怀梁无闷"}
{"author":"陈恭尹","content":"谁移古寺到波心，往哲遗踪竟至今。珠号摩尼从佛得，江浮明月正东吟。一丘偃盖情何远，半壁河山泽尚深。四百馀年存俎豆，清风犹自满双林。","dynasty":"明代","title":"海珠寺谒李忠简公祠追次先府君韵二首其一"}
{"author":"陈恭尹","content":"鲍守馀双履，浮丘即旧墟。仙人皆已矣，何者是吾庐。果熟携孙摘，诗成命子书。白头闲亦得，终自惜居诸。","dynasty":"明代","title":"秋园十首其十"}
{"author":"陈恭尹","content":"玄鬓相看已白头，梅花时节数同游。相思辄枉山阳驾，乘兴真来雪夜舟。王命论存将必验，虞卿书著不消愁。天涯知识多寥落，屈指茫茫十二州。","dynasty":"明代","title":"次和王础尘辛未岁除八首其六"}
{"author":"陈恭尹","content":"烟雨江头一钓丝，扁舟行止更由谁。渔人已入兴王梦，枫叶芦花似未知。","dynasty":"明代","title":"题枫江渔父图为徐虹亭二首其一"}
{"author":"陈恭尹","content":"众芳皆得岁，松柏自为冬。但使株能守，毋忧道莫容。古今同理势，王霸在心胸。举世俱沉醉，谁听永夜钟。","dynasty":"明代","title":"次答础尘留别诗四首其二"}
{"author":"陈恭尹","content":"不受年催独有僧，禅房犹得聚同声。菩提别是卢能树，车马依然陆贾城。水际鹤当红叶立，石边人绕紫梅行。腊残岁事家家有，愧不从容共月明。","dynasty":"明代","title":"腊月望日石濂大师招同张桐君吴子祥鲍子韶季伟公黄位北李方水黄葵村黄摄之同用庚字"}
{"author":"陈恭尹","content":"岳王犹有庙，宋帝更无宫。水夹层城丽，山盘万户雄。园陵深夜雨，松槚冷春风。无泪挥前代，吴燕在眼中。","dynasty":"明代","title":"西湖杂兴四首其二"}
{"author":"陈恭尹","content":"白日欲尽东方高，寒云黯黯天风号。故人束装已逾月，欲发不发心劳劳。北登大庾阻舟楫，西瞻郁水多旌旄。同人饯送每不及，各自掩户依蓬蒿。孤帆明发挂珠海，赋诗我独含霜毫。往时有句用不得，昨日事势非前朝。夫子文章擅时誉，千金挥洒真人豪。尽披肝胆与时辈，每思羽翼乘烟涛。曷不归飞向林皋，岸花三月湖水阔。为君把钓连巨鳌，请君酌酒倾葡萄。青天会得开老眼，绿鬓应须减二毛。","dynasty":"明代","title":"送郭皋旭归当湖"}
{"author":"陈恭尹","content":"三城夜燕共衔杯，日出东方未拟回。海内故人吴地遍，因君一一问年来。","dynasty":"明代","title":"赠顾六纪"}
{"author":"陈恭尹","content":"此山甘曳涂中尾，百年抛掷空山里。知交海内几人存，书札懒来无一纸。羡君肯作罗浮游，天南重见生狂喜。青鞋直入四百峰，竹杖身登七十里。我衰不复能相从，客诵新篇日盈耳。如何去我将有行，梅花岭上花方始。君住松陵水一湾，澉浦鸳湖咫尺间。言归将作白头社，尊酒扁舟时往还。论交却得朱公叔，作赋安仁鬓仍绿。垂竿严濑复有人，好古彭■老弥笃。一回聚首一声诗，洛社香山事可追。惜无鸿雁双飞翼，浩荡江湖同所之。","dynasty":"明代","title":"送徐虹亭归吴江因柬严藕渔朱竹垞彭羡门潘稼堂"}
{"author":"陈恭尹","content":"五月五羊城，积阴雨如泻。陶侯之官未及境，停车问我禺山下。贫家无酒留君欢，郊外移尊劳五马。相逢半是白头人，高僧况有青莲社。红楼朱榭次第开，临高可以挥金杯。石门香浦在左右，龙川羊峡东西来。陶侯胸中富山水，郭璞郦元那足比。文章词语妙今时，稽古宁知更如此。珠崖儋耳绝方舆，胜迹中华或未如。天遣陶侯分百里，尽搜灵秘入新书。别来著作今多少，海外音书阻鱼鸟。我从一跌落苔阶，卧疾罗浮过秋杪。怀君终夕寐难成，听尽宾鸿自北声。一笑相逢定何日，因风聊以赠平生。","dynasty":"明代","title":"寄陶昌化子师"}
{"author":"陈恭尹","content":"论文连月得相亲，握别临期意倍真。高盖南来持节客，二毛憔悴种瓜人。羽林旧籍同声在，桃李新阴异代春。书报高堂江汉上，为言沧海有遗民。","dynasty":"明代","title":"送樊简讨昆来还都"}
{"author":"陈恭尹","content":"黔山一线走滇池，转粟曾供百万师。盖代勋劳天上识，暂时膏雨岭南知。盛年早定千秋业，信宿真成九罭诗。当日声名推第一，即看雄略又如斯。","dynasty":"明代","title":"送劳书升观察赴召入都便道归石门省觐二首其一"}
{"author":"陈恭尹","content":"石边流水尚潺然，法座庄严记昔年。草径别来多蔓地，松门重到渐参天。几层杰阁低闻雁，千里晴空远见川。惠远未归陶令去，满溪黄菊布金钱。","dynasty":"明代","title":"宿华首台留柬尘异大师"}
{"author":"陈恭尹","content":"凝寒天地一阳新，几树梅花独得春。报答升平无可祝，辕门唯有献诗人。","dynasty":"明代","title":"铙歌其十八"}
{"author":"陈恭尹","content":"今古恒情计菀枯，夫人贞孝独为殊。未亡已立千秋志，受托曾无六尺孤。天到定时回厄运，月经胎后产明珠。请看母寿儿方盛，善庆于兹得楷模。","dynasty":"明代","title":"程母吴贞孝寿诗"}
{"author":"陈恭尹","content":"蒙茸偏得惠风吹，不是花奇叶自奇。满架锦云浮紫蕊，一屏春色绽青丝。竹来小径光先到，客近疏篱主自知。若比海棠差有幸，当年曾入杜陵诗。","dynasty":"明代","title":"锦屏风"}
{"author":"陈恭尹","content":"先世诗篇刻已成，罗浮归去好躬耕。知君幽意无终极，更向丹崖自勒铭。","dynasty":"明代","title":"送黎方回归耕罗浮二首其一"}
{"author":"陈恭尹","content":"归国还乡共一行，豸冠龙节有馀荣。晨昏子舍欢何极，玉帛天门礼已成。万里春风张相宅，满车甘雨赵佗城。谁人解献中和颂，白发狂歌一老生。","dynasty":"明代","title":"胡绢庵宪长入觐都门便道省亲事后还治赋之"}
{"author":"陈恭尹","content":"忼慨多奇气，人称赵与燕。看君名已遂，于道守弥坚。世事增诸感，诗才老去年。从来不朽者，枘凿有方圆。","dynasty":"明代","title":"有约惠州偶以事不即往月夜独坐奉怀王使君子千三首其三"}
{"author":"陈恭尹","content":"鸟留趾爪皆成字，凤得箫韶始集梧。劣迹敢云希世有，清音真信此时无。何心逝水偏多韵，不定行云未可摹。天地至文原有在，莫将临仿费工夫。","dynasty":"明代","title":"张肃宗以诗索予作书次韵答之"}
{"author":"陈恭尹","content":"与君父子交，骨肉兼朋友。于君出处间，踌躇亦已久。富贵非所欣，长贫难独守。昂昂七尺躯，砚耕日糊口。甘旨安所供，庭闱俱白首。应举为文章，如狂逐日走。空役一生心，岂足传身后。既作献玉人，莫若求先剖。庶几少息肩，馀力堪攻取。君禀绝异姿，立行尤不苟。在器为干将，在星为枢斗。应机立能断，遇物操其纽。以此驭世纷，艰钜复何有。帝京英贤会，九垓共奔走。方骋千里蹄，直抉开天手。勉矣树令名，三立期不朽。","dynasty":"明代","title":"送林赤见北上"}
{"author":"陈恭尹","content":"山中麋鹿若为群，岭外双鱼杳不闻。贫甚独存冯客剑，雪深持上岳王坟。西湖歌舞春无价，南宋楼台暮有云。休恨议和奸相国，大江犹得百年分。","dynasty":"明代","title":"西湖"}
{"author":"陈恭尹","content":"小园深巷里，一岁一来过。花木自春色，其如长叹何。命知休百念，老识保元和。复有闲身累，留连苦不多。","dynasty":"明代","title":"麦叔夏斋中作"}
{"author":"陈恭尹","content":"把书终日恨难平，叹息修文召已成。督亢陂前新宅兆，罗浮峰下旧师生。三年已罢升堂瑟，万里难伸自牖情。爱汝是翁知是我，只应南北各沾缨。","dynasty":"明代","title":"得王立安讣音哭之三首其一"}
{"author":"陈恭尹","content":"大鸟怒而飞，海水方飘扬，浩涆将焉归。折杨柳，天作飓母风，四面来吹子。","dynasty":"明代","title":"月节折杨柳歌十三首其六六月歌"}
{"author":"陈恭尹","content":"吾生白发早萧萧，故旧胥台半已凋。庑下即今闻举案，市中谁复忆吹箫。三冬湖橘初开树，八月江鲈渐上潮。挂绿比年风雨妒，几时林里得相邀。","dynasty":"明代","title":"送张畏岩进士归吴门兼怀孙赤崖二首其二"}
{"author":"陈恭尹","content":"文章大道以为公，今昔何能强使同。只写性情流纸上，莫将唐宋滞胸中。维扬不入删诗地，百越咸归霸国风。终古常新唯日月，金乌先自海东红。","dynasty":"明代","title":"次韵答徐紫凝四首其四"}
{"author":"陈恭尹","content":"缄书相寄慰从来，沥酒为君贺一杯。沧海北南珠并见，白头朝暮笑全开。同生达适知初瑞，一父瞻由信异才。节孝古来无不报，九天旌典几时回。","dynasty":"明代","title":"得梁叠石书连举二子诗以贺之"}
{"author":"陈恭尹","content":"纵横当世事，高论若悬泉。藉甚陈琳檄，谁人为发弦。住山成皓首，呵壁问苍天。寂寂蓬蒿外，长松伴永年。","dynasty":"明代","title":"寿赵意子"}
{"author":"陈恭尹","content":"一片燕山雪，千枝海上藤。结为几万字，字字读成冰。缕细常欺发，光寒不集蝇。暑天南地上，从此绝炎蒸。","dynasty":"明代","title":"藤簟"}
{"author":"陈恭尹","content":"乱毫犹可束，今古更纷纷。手剑不到处，霜锋时赖君。柔能含道妙，虚足纳风云。枯尽文人血，名成属典坟。","dynasty":"明代","title":"笔"}
{"author":"陈恭尹","content":"草屋苍凉老此身，重岩花木不知春。故乡南岳三千里，君在山中见几人。","dynasty":"明代","title":"赠大化上人"}
{"author":"陈恭尹","content":"白玉有美不自言，陈生虽讷何温温。天球大贝在高阁，见之使我惭轻薄。问君何来东海滨，蓬莱宫阙浮金银。峨冠仙人挟龙杖，高步绰约行青云。觞倾松花大笑起，挥手三招鲁连子。丈夫济世有苦心，安用辛勤求不死。回车万里趋南极，神州九点秋烟黑。离家有子正孩提，发白身长不相识。夜梦三山芳草春，挂帆辞我别愁新。重来肯料相见否，尹也东西南北人。","dynasty":"明代","title":"赠别陈季长"}
{"author":"陈恭尹","content":"故人期不至，落月在闲庭。漫有高山奏，谁同永夕听。雄文应彩笔，利器忆青萍。莫但凭双鲤，寒江好放舲。","dynasty":"明代","title":"客端州得王础尘书次其来韵二首其一"}
{"author":"陈恭尹","content":"新诗一任世人传，陆贾祠边好放船。今日莫论南粤橐，箧中元有卖文钱。","dynasty":"明代","title":"送张安夏二首其二"}
{"author":"陈恭尹","content":"何事匆匆作此行，粤台乍见即平生。归寻乌石无诸国，路出龙川赵尉城。薪火共传非异道，宫商相感有同声。因君寄语询高叟，白发新添又几茎。","dynasty":"明代","title":"走笔送黄叔威兼柬高固斋"}
{"author":"陈恭尹","content":"浟浟东逝水，怆怆南征子。水逝水所归，苍天曷为此。衔悲历君庭，宵风动茅苇。东井嘒方中，天弧曜其矢。闻君旅其下，长跪愿有启。梁土多黑波，马渴君安恃。","dynasty":"明代","title":"杂诗九首其一"}
{"author":"陈恭尹","content":"薄禄东南远，潮阳古郡偏。虽云为养日，犹是读书年。小郭边闽地，连峰际海天。鹏飞知有以，官暇莫徒然。","dynasty":"明代","title":"送蔡虞长之官大浦"}
{"author":"陈恭尹","content":"方塘千尺在堂阴，一片春虫语渐深。出蛰惊雷喧昨夜，洗兵疏雨过前林。希微拟共寒更转，断续如知座客吟。况是将军铃阁下，闻声倍切式蛙心。","dynasty":"明代","title":"春夜集丹柯阁听虫分赋得心字"}
{"author":"陈恭尹","content":"各有千秋志，俱行万里回。论交为后辈，相见慰从来。话向杯前满，心当烛下灰。十年沧海变，老尽济川才。","dynasty":"明代","title":"赠洪药倩虞部"}
{"author":"陈恭尹","content":"大石楼连小石楼，上楼遥见珊瑚洲。洲边花艳谁家女，笑掷红菱打白鸥。","dynasty":"明代","title":"东湖曲十首其五"}
{"author":"陈恭尹","content":"五十方登侍从班，早年高誉冠文坛。家声旧绘麒麟阁，疏草新传獬豸冠。别日渐多疑鬓发，远书珍重比琅玕。粤台梅蕊燕山雪，明月盈盈两地看。","dynasty":"明代","title":"寄家丽酉侍御"}
{"author":"陈恭尹","content":"同源千里即同堂，三世论交鬓已苍。旧德在人棠树老，新诗贻我夜珠光。文章得路声华远，霄汉乘风羽翼长。计日黄金台下路，马蹄看尔踏春芳。","dynasty":"明代","title":"次答家良可"}
{"author":"陈恭尹","content":"酷似高人王右丞，在官萧散意如冰。时名兄弟堪方驾，家学文章是一灯。沧海乘槎曾独到，越山怀古记同登。南来新咏多如许，纸贵衡阳写未能。","dynasty":"明代","title":"寄怀王阮亭兼索其南海集"}
{"author":"陈恭尹","content":"今年月食既，叠向夏秋看。晦魄冥无色，虚轮侧未安。阴消如有象，候满欲何端。三复修刑戒，能无儆有官。","dynasty":"明代","title":"狱中杂纪二十六首其五"}
{"author":"陈恭尹","content":"悠悠成老大，处处闭柴关。秋水鹭鸶外，江村禾黍间。何期良夜月，得照故人颜。把酒因成笑，劳生不易闲。","dynasty":"明代","title":"秋夕梁素子载酒过宿"}
{"author":"陈恭尹","content":"岁旦明朝是，天书昨夜归。岂应违咫尺，无处问恩威。且学餔糟醉，从嗔食覈肥。入春开笑口，不复有危机。","dynasty":"明代","title":"狱中杂纪二十六首其二十六"}
{"author":"陈恭尹","content":"双峰如戟列高冥，霁月长悬满县庭。已播仁风成化国，更陪堤路应图经。七桥流水融融碧，十里新松宛宛青。谁似四明明令尹，并将幽致托山灵。","dynasty":"明代","title":"徐戢斋父母重修青云桥路喜而有赋二首其一"}
{"author":"陈恭尹","content":"少有文章老更成，每从林下领诸生。南溟不负抟风力，北路无嫌踏雪行。双阙晴时瞻紫气，五云开日奏新名。君家旧德黄门在，看尔飞扬继直声。","dynasty":"明代","title":"送岑圣眉北上"}
{"author":"陈恭尹","content":"三山不可即，林中恍如对。世无痴神仙，要当属吾辈。羡门与子乔，安知不在内。","dynasty":"明代","title":"寄题王阮亭西城别墅十三咏其九三峰"}
{"author":"陈恭尹","content":"大风覆鸟巢，有雏东南飞。妾生始三朝，将军陷重围。臣忠子孝死，父兄同日糜。城中数万人，斩掠无一遗。男为刀下肉，女为爨下泥。阿母任夫人，毁貌为僮奚。纳妾于中怀，祝天儿勿啼。诚祷理或应，凶祸中脱离。奔走依诸姑，不幸先而摧。丈人为侯公，孤子未及期。抱儿揖阿母，愿得相提携。阿母左乳儿，右手与妾乳。中间缀两泪，不绝陨如雨。六岁教妾书，八岁教针缕。十四女工成，馀巧及弦柱。生世本将家，上马殊跋扈。秋千及围棋，事事过俦伍。阿母虽暂欢，亦约之规矩。时时垂训言，言言称阿父。十七母捐背，妾念不欲生。阿母与父兄，节烈当谁明。食则忘酸咸，衣则忘炎凉。忍死待须臾，岂复有他望。侯公后夫人，有弟曰赵公。结客满天下，好义为士雄。建牙古雁门，白马如游龙。侯公家固原，音问时交通。闻有代州骑，欢跃趋堂中。玉帛杂遝陈，箫鼓何逢逢。姊妹私相语，此事来何从。侯公发书喜，顾妾言从容。阿舅为汝媒，嘉礼今来降。云有屈氏郎，才妙时无双。闻命掩耳走，面颊为之红。良吉既有期，妾岂得自专。兼云盛文藻，私心亦惬焉。先君与母兄，庶几藉言传。固原至代州，长途弥三千。后车载帐幕，导骑明旌旃。和铃鸣我侧，悲笳纷我前。与君为兄弟，恩义相缠绵。方君读经史，为君缉韦编。方君弄柔翰，为君拂华笺。君歌妾按节，君琴妾操缦。君行妾接迹，君立妾比肩。当坐共茵缛，当酒共杯棬。当镜共形影，当食共芳鲜。当烛共更漏，当月共棂轩。于梦共所适，于心同所怜。君母在岭南，妾得不言旋。北风缩马毛，驱之出雁门。产女未弥月，怀中尝苦寒。忆我初生时，念母涕涟涟。北首出云州，东路从幽燕。柁舟下直沽，天冻泽腹坚。水工日椎凿，冰利舟为穿。挥鞭历齐鲁，南渡逾长川。时登秦淮上，怅望东南天。烹我榆肉羹，开我蒲桃尊。为君慰劳倦，中夜鸣清弦。东南诚水国，舟路多洄沿。举首辄触篷，引足即抵舷。妾本鞍马人，动止颇非便。炎洲况蒸湿，恒虑不自全。既至见君姑，霜鬓无一玄。子妇堂下拜，姑喜倍万千。鸡鸣天欲晨，妾起拭衣巾。上堂问安否，下堂膳羞珍。承志于未形，纤细敢不勤。小姑与叔姒，爱我逾所亲。君家朋好多，一一皆令闻。切磋及文笔，相与期千春。从容论前烈，及我先将军。每从壁后听，慰幸窃自安。苟活二十年，微愿今获伸。昔我母夫人，同穴情所敦。岂不以妾故，忍死为后殉。男生图嗣续，女生亦何云。但令父母兄，大义炳无泯。妾敢恋今乐，而忘昔苦辛。赋命固有涯，皇天良不仁。既孕不终育，凶疾婴其身。上负七十姑，供养谁朝昏。下顾所怜女，肝心毒如焚。鬼伯一相催，欲留终无因。愿君垂令名，妾下报二人。","dynasty":"明代","title":"王华姜哀词"}
{"author":"陈恭尹","content":"维岳何须咏甫申，世家今古更谁伦。只将素位承先圣，喜有仁声慰老亲。一字可行唯用恕，四知能畏未妨贫。炎州天地回阳处，数点梅花独放春。","dynasty":"明代","title":"祝孔翕庵少府"}
{"author":"陈恭尹","content":"昨夜明河澹欲流，纤纤凉月报新秋。似君七夕天南路，牛女星边一叶舟。","dynasty":"明代","title":"送陶虎侯二首其一"}
{"author":"陈恭尹","content":"不先仍不后，身世两相当。若惜驱驰力，难施补救方。北州无雨雪，南越有冰霜。谁是调和手，明朝日载阳。","dynasty":"明代","title":"岁除次础兄韵四首其四"}
{"author":"陈恭尹","content":"衡山三十里，樵子识君家。一路杉松雨，开门桃李花。乍逢如宿昔，未老亦烟霞。叹息青灯夜，春衣冷欲加。","dynasty":"明代","title":"宿罗克生"}
{"author":"陈恭尹","content":"灌注合梁荆，苍茫四望平。江山俱不到，天水自相生。失路行湘浦，期舟渡郢城。风波此瞻眺，真信地维倾。","dynasty":"明代","title":"过洞庭湖"}
{"author":"陈恭尹","content":"未到问沽酒，早投城北闉。莫令亡国月，得照渡江人。世薄功名士，秋销战伐尘。馀生付樽杓，留醉上车轮。","dynasty":"明代","title":"次凤阳逢中秋"}
{"author":"陈恭尹","content":"长淮今夜月，此是故人心。万里送行者，徘徊枫树林。维舟怅前别，把酒恋同斟。自我不相见，知君愁至今。","dynasty":"明代","title":"舟泊长淮关怀去年别者"}
{"author":"陈恭尹","content":"夭寿各归尽，三年悲亦衰。胡然既死后，转忆始生时。寡过我何赖，多才人未知。山阳今有作，不为笛声吹。","dynasty":"明代","title":"山阳逢亡友蔡艮若生日感赋"}
{"author":"陈恭尹","content":"归鞍太行下，南及汉川湄。远历风霜苦，难为蹇劣姿。在予常惜力，于汝亦忘疲。去落他人手，筋骸愁自兹。","dynasty":"明代","title":"卖驴"}
{"author":"陈恭尹","content":"积雨江汉绿，归心杨柳初。芳菲空复尔，少壮已全虚。白发何难得，青山不易居。从今向田里，所惧世情疏。","dynasty":"明代","title":"归舟四首其一"}
{"author":"陈恭尹","content":"舟路翠微上，了然知寂机。溪声虚自答，山色静相晖。饮鹿妨人去，栖禽择木飞。物情从所好，吾亦薄言归。","dynasty":"明代","title":"归舟四首其二"}
{"author":"陈恭尹","content":"楚县逾山尽，章流向粤初。映花溪路闭，含水石根虚。淹泊时仍杳，羁愁日以疏。殊方归亦尔，吾自笑怀居。","dynasty":"明代","title":"归舟四首其三"}
{"author":"陈恭尹","content":"水气动群木，虚楼飞叶声。风灯无定照，峡月不终明。托宿维舟夜，临泷未济情。寸心平自若，应任险中行。","dynasty":"明代","title":"归舟四首其四"}
{"author":"陈恭尹","content":"玉则美矣磨于物，砺能磨物粗其质。其温如玉润可磨，端溪紫石真无匹。唐家中叶始得名，宋坑宣德已云精。石工斧凿越江底，耳边仰听闻涛声。蛇行鼠穴日益下，燃膏不借三光明。琼浆玉髓恣求取，青花蕉白如脂凝。水岩擅美匪自古，依稀记得明崇祯。与君两砚本一石，当时割玉为双璧。分藏箧笥三十春，往往兴云成五色。为君不胫走文章，为君得路通仙籍。笔飞墨舞信有神，载事纪言世谁敌。共形岂复计菀枯，同调何常异肝膈。君不见干将莫邪出延津，为跃为潜各龙德。","dynasty":"明代","title":"水岩双砚歌柬药亭"}
{"author":"陈恭尹","content":"裁成天地道空高，品物流形亦太劳。小叠红牙开野萼，十分文彩付溪毛。仙人霞帔何烦染，织女机丝不待缫。莫谓化工无快剪，西风吹面利于刀。","dynasty":"明代","title":"剪秋罗花"}
{"author":"陈恭尹","content":"衡岳东走千万峰，南支五岭为其宗。龙川浈水在左右，中有都会为番禺。海天清迥见万里，旷望可以开心胸。重九已过秋爽至，大夫车骑来雍容。高峰表里临城北，下视朝台犹咫尺。霸业升沉已几回，文风极盛馀三百。将军犹纪廖与朱，当日何公献版图。楼名镇海故有以，五层特立当城隅。自从楼废烽烟逼，人事萧条多瓦砾。整顿欣逢子大夫，九衢三陌生颜色。即今海宇无纤埃，乾坤元气须人培。杖藜父老各翘首，何时重见高崔嵬。且当酾酒临高台，松风谡谡帟幕开，甘棠勿剪桃李栽。先公作宰趋庭地，白首乘骢使节来。人生所贵有称述，羊公岘首今蒿莱。令名直与天壤偕，馀子碌碌安在哉。后来不朽应吾侪，为君满引手中杯。","dynasty":"明代","title":"甲子重阳后四日蒋莘田大参招同潘亚目屈翁山登城北诸峰望全粤形胜还饮酒粤王台上时有建复镇海楼之议即事赋呈"}
{"author":"陈恭尹","content":"嘉果生炎甸，飞香始素秋。一官曾命秩，千树拟封侯。绿叶霜弥翠，金衣晚未收。玲珑明夕照，磊落亚枝头。浥露姿常洁，摇风蒂自柔。厥包神禹锡，作颂楚臣优。偶入金盘采，蒙兼玉馔羞。甘酸消宿酒，清冷破牢愁。小瓣轻镭柚，微红妒石榴。光凝珠的的，声入齿飕飕。水玉深潜壑，坚冰满贮瓯。近之清内热，闻者亦涎流。有目应同赏，非时莫暗投。苞中仙对奕，江上鹤成楼。实以逾淮变，花从到邺休。贞操元自固，众卉岂其俦。药品皮为上，医师旧是求。青黄分所治，沉痼赖能瘳。色味称俱美，驱除力更尤。有如词翰士，兼善甲兵谋。筋核皆堪取，虫鱼不是雠。一身无弃斥，万里极车舟。橘谱原多种，诗篇亦满眸。醉来浑忘却，何处更旁搜。","dynasty":"明代","title":"霜橘"}
{"author":"陈恭尹","content":"重逢又是异乡行，一月孤帆共北征。江上路分彭蠡泽，雪中人向岳阳城。停舟此地丹枫色，买醉当垆玉笛声。别后想君歌舞夜，姑苏南望倍含情。","dynasty":"明代","title":"江上别卢非玉"}
{"author":"陈恭尹","content":"边沙作霾曀衢陌，行子居人总成客。五羊城里三见君，匆匆不得论心迹。君驱高毂日涉野，我倚长竿钓山下。毛锥不及带刀人，牧马童儿笑儒者。夜梦西湖春兴生，归艎正月送君行。大小岭头雪未尽，南北峰高花始明。花光雪色遥相接，花残雪尽应停楫。六桥清浅见泥沙，潜虬何处藏鳞鬣。倒尽今时别酒樽，余亦著书终闭门。命驾相思何可易，因风书札倘能存。","dynasty":"明代","title":"送沈甸华归杭州"}
{"author":"陈恭尹","content":"葛相当年出渭滨，杂耕心事更谁陈。身肩半壁成还败，名在千秋久愈新。高冢麒麟添宿草，遗黎蘋藻荐青春。烦君为酌湖中水，恸哭西台尚有人。","dynasty":"明代","title":"次答张鄂山二首其二"}
{"author":"陈恭尹","content":"久奉晨昏遂寄居，乡园今始赋归欤。临岐赠我难为报，一束遗编是父书。","dynasty":"明代","title":"送陈范求奉尊人季长旅榇归闽二首其二"}
{"author":"陈恭尹","content":"半年聚散不曾停，十日端州倚称情。洗砚高卑分品格，解衣磅礴论平生。空江秋涨洄洄急，古寺菩提叶叶声。有约重阳能到否，扁舟先下五羊城。","dynasty":"明代","title":"端溪别黄驭远"}
{"author":"陈恭尹","content":"年年相约荔支红，挥扇高谈几老翁。挂绿凝冰知在念，未堪邮寄海船风。","dynasty":"明代","title":"寄何孟门时客琼南二载矣三首其三"}
{"author":"陈恭尹","content":"度岭年殊少，轩车满路光。病中吾见汝，秋后客何乡。伏枕违清论，开篇得妙方。愈风文檄在，继述有诸郎。","dynasty":"明代","title":"病中承彭子安见过别后奉怀"}
{"author":"陈恭尹","content":"近郭非吾意，为园亦有初。本无锥可立，差免穴而居。就架扶丛菊，分泉育小鱼。今年盐价长，不必莳瓜蔬。","dynasty":"明代","title":"秋园十首其六"}
{"author":"陈恭尹","content":"罗浮四百总儿孙，中有麻姑独坐尊。千载丹砂馀焰暖，一村梅树著花繁。即看岐嶷娱衰白，转盼孩提便冠婚。自是北堂嘉庆在，宜男之草本名萱。","dynasty":"明代","title":"屈翁山六十一举第五子阿需值其母八十七寿赋诗索和次韵四首其四"}
{"author":"陈恭尹","content":"青山此川上，终古见如新。可叹浮生者，蹉跎即老人。暮云高不动，白鸟立无邻。独往秋光里，双桡与病身。","dynasty":"明代","title":"江上"}
{"author":"陈恭尹","content":"相生奇正本无穷，制胜全资整暇功。一矢雍容升揖地，甲兵千万在胸中。","dynasty":"明代","title":"运心轩"}
{"author":"陈恭尹","content":"所爱宁容易，慈言况共持。发肤原一体，长短几千丝。塔与卢能并，峰连婺女奇。谁怜头顶上，霜雪已垂垂。","dynasty":"明代","title":"次和梁叠石发塾诗"}
{"author":"陈恭尹","content":"已息经旬雨，犹逢饮涧霓。水痕高在树，山色近看泥。乳燕归无屋，行鱼戏满畦。农家栖未定，不暇事耕犁。","dynasty":"明代","title":"同王紫诠使君自广溯惠即事四首时积雨百馀日江潦骤涨数丈坏官私庐舍不可计使君奉令发赈四首其二"}
{"author":"陈恭尹","content":"春阴连日雨重重，不记舟行远近踪。酒后卷帘风刮面，白云堆里认诸峰。","dynasty":"明代","title":"三水别立安后同王使君入羚羊峡四首其二"}
{"author":"陈恭尹","content":"昔是谁人有，今为佛地初。天光云变幻，楼影树扶疏。挈鼓来川后，燃灯借望舒。白头聊独卧，何必坐茅渔。","dynasty":"明代","title":"生生园十咏其一幻云楼"}
{"author":"陈恭尹","content":"已歇霏霏雨，初回习习风。日车朝渐北，斗柄夜方东。大梦过前事，长愁到老翁。羁栖频度岁，只欠狱门中。","dynasty":"明代","title":"狱中杂纪二十六首其二十五"}
{"author":"陈恭尹","content":"布势因林木，周池见竹苞。琐窗文各变，重阁路相交。廉静团花气，波明落鸟巢。飞尘全不到，谁信近东郊。","dynasty":"明代","title":"游尹澜柱铨部园林十首其三"}
{"author":"陈恭尹","content":"阅世浮云变，观心万累空。雄雌欧冶剑，得失楚人弓。先甲年重值，玄英月又穷。算来终岁事，诗律也输公。","dynasty":"明代","title":"岁除杂感十首其十"}
{"author":"陈恭尹","content":"翼沼阑干曲，依沙石几丛。新荷分水碧，初叶拟花红。最爱古榕下，萧条寒食风。晓来加敝缊，吟尽画桥中。","dynasty":"明代","title":"游尹澜柱铨部园林十首其五"}
{"author":"陈恭尹","content":"茫茫衰草色，极望与云平。三壤今犹赋，高原人未耕。风蓬如轴转，夜烧似龙行。且喜东南豁，无山月易生。","dynasty":"明代","title":"秋原"}
{"author":"陈恭尹","content":"前年别日洞庭波，此日西风塞上多。白首相期应不负，清秋为客更如何。燕山正待书铭笔，鲁国宜挥返日戈。莫道双鱼难得到，番禺城下即牂牁。","dynasty":"明代","title":"送潘函观之粤西"}
{"author":"陈恭尹","content":"花随车雨发重重，况是炎州秀所钟。天外远峰明二华，斗间神剑合双龙。孤标直干心无异，并照晴波色各浓。正好移栽向丹阙，洛阳宫殿号芙蓉。","dynasty":"明代","title":"并蒂莲花为陆桂平苍岩赋"}
{"author":"陈恭尹","content":"云满空江覆渚葭，诸峰佳处不全遮。十年有约横潭路，一棹初寻处士家。深巷暮蝉和细雨，短篱疏树带高花。此来卜隐兼耕读，相过从今未有涯。","dynasty":"明代","title":"过徐拜石横潭村居"}
{"author":"陈恭尹","content":"不受年催独有僧，禅房犹得聚同声。菩提别是卢能树，车马依然陆贾城。水际鹤当红叶立，石边人绕紫梅行。腊残岁事家家有，愧不从容共月明。","dynasty":"明代","title":"腊月望日石濂大师招同张桐君吴子祥鲍子韶季伟公黄位北李方水黄葵村黄摄之同用庚字"}
{"author":"陈恭尹","content":"史馆清华未是闲，衮衣何幸在东山。雕鞍晚觅菩提寺，彩鹢朝移荔子湾。得御名流盈座上，著书关令候行间。皇华使命殊三晋，不向诸侯问玉环。","dynasty":"明代","title":"又叠闲字韵四首送李宫詹山公归都门其二"}
{"author":"陈恭尹","content":"灵洲秋色净无烟，水匝山隅浪匝天。落日客寻江上寺，出林僧放月中船。渔依别港灯侵阁，鹤宿高巢影在泉。欲与故人同梦到，夜来吟咏不曾眠。","dynasty":"明代","title":"同何不偕梁器圃魏和公梁药亭陶苦子宿灵洲山寺柬王说作王大雁"}
{"author":"陈恭尹","content":"一见即投分，相知宁在多。吾尤推意气，人共诵诗歌。卞璞终应剖，南圭近已磨。谁能记微贱，为报幸无他。","dynasty":"明代","title":"走笔送袁士旦归江南兼怀魏凝叔和公杨长苍二首其二"}
{"author":"陈恭尹","content":"寒消时未暑，梅子欲成黄，摽落当谁取。折杨柳，青春不可追，长条已堪扫。","dynasty":"明代","title":"月节折杨柳歌十三首其四四月歌"}
{"author":"陈恭尹","content":"来复曾闻报一阳，却疑十日出扶桑。沐猴何地非荆楚，斗虎谁人是卞庄。迫岁星辰多薄蚀，先春云气早飞扬。从今化国应舒暇，短晷宁为一线长。","dynasty":"明代","title":"次和王础尘辛未岁除八首其四"}
{"author":"陈恭尹","content":"野服垂垂拂野烟，小台闲上望高天。三城霁色开新朔，十日东风尚旧年。雪在颠毛元共得，诗如兵律独无前。知君久谢金门步，茗碗相寻月井边。","dynasty":"明代","title":"元日次梁药亭韵"}
{"author":"陈恭尹","content":"送君归去不胜情，共国犹悬两月程。黎母山前开晚照，苏公楼外正秋清。槟榔过雨垂空地，玳瑁乘潮上古城。到日从容问耆旧，为予再拜海先生。","dynasty":"明代","title":"送陈人白王问溪归琼州"}
{"author":"陈恭尹","content":"比来频得欲归音，知尔青山恋恋心。玉匣日疏鸲鹆砚，石床秋冷凤皇琴。一官似是添贫计，浃岁应多久客吟。翰苑此时声价重，莫将文字卖鸡林。","dynasty":"明代","title":"寄怀梁药亭三首其三"}
{"author":"陈恭尹","content":"家集年来遍粤洲，因君弥复景前修。孤忠有后今三世，一面相期隔几秋。吴粤云山非异地，纪群夙昔许同游。未缘披豁闻高论，诗句多为第一流。","dynasty":"明代","title":"次答朱颖实"}
{"author":"陈恭尹","content":"珠江甘雨晓来收，五两轻风引使舟。父老夹衢齐下拜，福星从此又中州。","dynasty":"明代","title":"送蒋莘田大参之任河南提学五首其一"}
{"author":"陈恭尹","content":"百年风木恨如何，复著征衣脱芰荷。岂但太平须黻佩，由来三径待弦歌。飞凫旧路闽中近，牧马边声塞上多。愿向东南分百里，新诗容易得相和。","dynasty":"明代","title":"送家园屺弟赴都补选"}
{"author":"陈恭尹","content":"似得卧游图，峰峰落座隅。并将文格古，恰与性灵孤。意内存真隐，生来伴老孺。高深长在目，聚米复何须。","dynasty":"明代","title":"笔山"}
{"author":"陈恭尹","content":"南生期免戮，葛相戒求闻。一自违丹阙，唯知恋白云。蝉无遮噪叶，豹有害身文。将老婴缧绁，深惭父母坟。","dynasty":"明代","title":"狱中杂纪二十六首其六"}
{"author":"陈恭尹","content":"丘中堪坐且徘徊，芳岁如花正艳开。师事赤松他日事，一编知自圯桥来。","dynasty":"明代","title":"题胡起岩行乐"}
{"author":"陈恭尹","content":"操存不改旧书生，几载官衙饭菜羹。小郭自临三水上，十州同识独清名。俸钱每用填民歉，坐舫时因送客行。我从能言言不尽，口碑先已到神京。","dynasty":"明代","title":"送程三水天翼内擢"}
{"author":"陈恭尹","content":"春郊一尊酒，且以乐朝昏。远水澄珠寺，遥峰闭石门。鼓鼙莺语地，烽火杏红村。短鬓丝将遍，能销几处魂。","dynasty":"明代","title":"郊行"}
{"author":"陈恭尹","content":"骥足方开迥绝尘，弦歌随处有阳春。知君不愧罗浮吏，满目梅花梦里人。","dynasty":"明代","title":"题惠倅俞介石行乐图时摄篆"}
{"author":"陈恭尹","content":"主人既不俗，能使林园清。未雨小池浅，将昏初月明。结庐七八尺，啼鸟两三声。种得忘忧草，如今花又生。","dynasty":"明代","title":"过何知澹新筑"}
{"author":"陈恭尹","content":"粤台风景尚依希，且向湖边掩竹扉。朔雪渐寒鸿合返，海波曾起鹤先飞。老妻相伴为游侣，孙子成行着彩衣。四十年来兵燹地，白头如此几人归。","dynasty":"明代","title":"喜廖南炜自都门挈家归里二首其一"}
{"author":"陈恭尹","content":"东坡手书默化堂，不知堂后山泽藏。使君冷眼忽觑得，架楼收尽天苍苍。楼基正与城头敌，窗外远见风帆扬。我来舣舟此城下，楼花飞落船头香。宾朋共识庾亮兴，小民窃比燕公棠。前轩后户卷帘幕，良宵胜日传杯觞。云峰四起若邻并，蒸炎三伏来清凉。北窗企脚望不极，千叠万叠皆山光。象头白水古佛迹，朱明七洞仙人乡。虹蜺隐见占雨至，烟岚出入因风狂。聚如稠人互窥瞷，纷如舞袖相低卬。天池鹏翼击巨浪，斗间剑气明干将。云阴穿漏或显晦，松声断续流清商。不知汉晋是何代，陶铸尧舜其秕糠。常拟腰镰刈葵藿，每思寄梦炊黄粱。登临万象极富有，忘却四壁和雕墙。使君家在燕冀北，思亲恋阙皆同方。霞生想像斑斓彩，屏列如对黼扆张。归心欲蹑双飞燕，省稼时乘五色羊。擢巡西蜀忽留滞，万事险阻皆经尝。回思楼上昔坐啸，明月直入无猜防。欲舂灵药问顾兔，拟摘桂蕊呼吴刚。安知俗态工贝锦，遂使仕路成羊肠。赖君雅志在吟咏，南中久驻无嗟伤。溪山四远皆游陟，图书万轴增丹黄。集名忆雪三百首，隋珠卞玉森成行。气齐五岳争耸峭，才如海若奔汪洋。或于谐谑寓规讽，时同星日舒光铓。浣花老洁可企及，剑南平易应来降。此行所遇多古意，笔仗况复俱精良。图形尽归大禹鼎，切玉不啻昆吾钢。孤舟三峡上百丈，七年大郡宜轻装。西听猿啼易寂寞，北念鹤发增徊徨。连天别绪语不尽，数日解缆仍嫌忙。膝前侍列子若弟，特达不异圭与璋。","dynasty":"明代","title":"题忆雪楼江山无尽图送紫诠王使君之官川南次留别原韵其一"}
{"author":"陈恭尹","content":"文章大道以为公，今昔何能强使同。只写性情流纸上，莫将唐宋滞胸中。维扬不入删诗地，百越咸归霸国风。终古常新唯日月，金乌先自海东红。","dynasty":"明代","title":"次韵答徐紫凝四首其四"}
{"author":"陈恭尹","content":"终古纷争地，当年克让风。画如分易象，度亦合天工。疏密群星似，纵横末俗同。无穷机与巧，不出数行中。","dynasty":"明代","title":"棋枰"}
{"author":"陈恭尹","content":"怪石参差筑作台，冰纹疏密上阶苔。请君亭畔时删竹，城外山光要入来。","dynasty":"明代","title":"过梁殿一殿章山园三首其二"}
{"author":"陈恭尹","content":"斑衣舞罢此日，彩笔花开晓风。诗思满怀未写，闲阶叶响梧桐。","dynasty":"明代","title":"题王也夔行乐图二首其二"}
{"author":"陈恭尹","content":"一蹶陨平芜，神灵为汝道。下有思子人，上有伤心草。","dynasty":"明代","title":"龟峰白云为徐凤池赋四首其三"}
{"author":"陈恭尹","content":"黄旗峰下千年树，石室斋头独坐人。虽是广文毡最冷，一星遗火亦成春。","dynasty":"明代","title":"端州雨中乏香率成二绝句柬翟五吉广文二首其二"}
{"author":"陈恭尹","content":"百尺飞楼四面风，新钟遥出凤城东。县人此后思何极，晓夕闻声便忆公。","dynasty":"明代","title":"凤山骊歌十章送徐侯戢斋赴召入都其十"}
{"author":"陈恭尹","content":"凤子文为羽，仙人锦作衿。有生同物化，而汝独秋深。不及芳菲日，弥伤迟暮心。因知漆园叟，所感亦犹今。","dynasty":"明代","title":"秋蝶"}
{"author":"陈恭尹","content":"海不扬波万国通，三吴闽浙各乘风。盛时不贵珍奇物，彝舶无多到粤中。","dynasty":"明代","title":"铙歌其九"}
{"author":"陈恭尹","content":"楚竹制自古，南藤新络丝。职宜司卧内，法有用疏时。佳气当衣满，馀香入梦知。美人看暖后，不复画蛾眉。","dynasty":"明代","title":"熏笼"}
{"author":"陈恭尹","content":"雨霁闻鸟声，春阴覆林莽。碧藓印阶明，绿萝缘壁上。中有读书人，千秋遂孤往。","dynasty":"明代","title":"寄题王阮亭西城别墅十三咏其十三绿萝书屋"}
{"author":"陈恭尹","content":"弟兄琴砚久相依，复向官斋共掩扉。春草池塘他夕梦，北风鸿雁一行飞。香株有胆堪充佩，椰子无心足慰饥。莫谓海天南尽处，海公人物古来稀。","dynasty":"明代","title":"送蔡尚之之琼州读书其兄肇之官舍"}
{"author":"陈恭尹","content":"荔枝花事未曾阑，作赋相如客倍闲。好去临邛寻令尹，横琴山在海中间。","dynasty":"明代","title":"送郑子源之香山二首其二"}
{"author":"陈恭尹","content":"老作书鱼钻简篇，伤心长是小春前。祠开梓里才期月，归对篱花已二年。昧谷日斜难却返，昆池灰冷不重燃。生前生后何穷事，泪洒西风罔极天。","dynasty":"明代","title":"丙子生日归锦岩先祠次去年韵"}
{"author":"陈恭尹","content":"家临青山侧，前望白杨道。遥遥孤坟下，有士怀其宝。存思泽万物，一身乃先槁。驾言采杜衡，涉野多秋草。同心复几人，相看日趋老。","dynasty":"明代","title":"杂诗九首其七"}
{"author":"陈恭尹","content":"宅边池馆似舟居，布置溪桥亦自如。疏树映门凉雨后，曲栏涵水夜星初。秋来算亩收黄菊，烛下轮刀鲙白鱼。酒罢分题群从散，新篇相许寄吾庐。","dynasty":"明代","title":"秋夕过湛泉长同贤从迪周饮于荷舫"}
{"author":"陈恭尹","content":"小园深巷里，一岁一来过。花木自春色，其如长叹何。命知休百念，老识保元和。复有闲身累，留连苦不多。","dynasty":"明代","title":"麦叔夏斋中作"}
{"author":"陈恭尹","content":"天与神灵自合飞，岂教时节故相违。三春雨至腾朱电，五色文成上紫微。应为庖牺重纪瑞，却于隆准倍增辉。世间谁是攀鳞者，高筑云台待尔归。","dynasty":"明代","title":"元日同王础尘赋得龙德先天天不违次唐人原韵"}
{"author":"陈恭尹","content":"小池之南摘莲子，记得摇舟弄江水。龙津渡头秋风起，布帆一别三百里。飞乌西飞何其急，歌者何人怅然立。深树凉蝉晓鸣涩，疏帘细雨当窗入。桐叶如啼柳如烟，昨日梦君今日眠。","dynasty":"明代","title":"寄家赉予"}
{"author":"陈恭尹","content":"行脚轻千里，高年近百春。虽云方外士，犹是老成人。水笔随山笠，孤琴伴独身。曹溪亲到后，何者是埃尘。","dynasty":"明代","title":"次答闻一老僧"}
{"author":"陈恭尹","content":"大江中隔岭头梅，世泽偏深在粤台。山甫缵戎今再见，相如乘驷此重来。土风并是童时习，人士多于祭日陪。握别津亭思往事，万民争送使星回。","dynasty":"明代","title":"蒋雨亭主政来粤拜其先祖父祠部参政公遗爱祠还日奉赠二首其二"}
{"author":"陈恭尹","content":"草屋苍凉老此身，重岩花木不知春。故乡南岳三千里，君在山中见几人。","dynasty":"明代","title":"赠大化上人"}
{"author":"陈恭尹","content":"风前一揖五羊城，树树寒梅送子行。计日便为民父母，多年犹恋老师生。楚江地迥收萍实，燕市歌长散筑声。若到青春怀茂宰，王孙芳草总含情。","dynasty":"明代","title":"送李茜为孝廉谒选都门便道萍乡访尚渑其王孙"}
{"author":"陈恭尹","content":"过雨闻檐滴，南天未有冰。月开梅下地，风定草堂灯。浅酌犹烦主，深宵况得朋。预知吟兴罢，书贵剡溪藤。","dynasty":"明代","title":"冬日寓梁药亭六莹堂始刻日作古乐府梁王顾自车陂至是夜欧阳伟人刘汉水过宿分赋得灯字"}
{"author":"陈恭尹","content":"迁秩丰湖上，宁亲且近乡。泮芹馨夕膳，禄米荐秋尝。东水诸溪溢，西风一叶凉。去帆须计日，多士正相望。","dynasty":"明代","title":"送叶御六之官惠州"}
{"author":"陈恭尹","content":"梦梦无醒日，高高独奈何。酒旗天上有，醉客更应多。","dynasty":"明代","title":"题把酒问天图"}
{"author":"陈恭尹","content":"布势因林木，周池见竹苞。琐窗文各变，重阁路相交。廉静团花气，波明落鸟巢。飞尘全不到，谁信近东郊。","dynasty":"明代","title":"游尹澜柱铨部园林十首其三"}
{"author":"陈恭尹","content":"西江秋水正汤汤，暑气初销小阁凉。归客过逢初泊舫，病身相送不离床。关山别路无杯酒，书札京华少报章。卧写新诗不成字，故人休讶懒嵇康。","dynasty":"明代","title":"送周维念"}
{"author":"陈恭尹","content":"平原莽莽草连空，二十年前识汴宫。嵩室数峰明野外，黄河一曲落天中。含香旧署归何远，过岭新篇调尽工。相送海头何限意，因君遥问鲍家骢。","dynasty":"明代","title":"送张两如归河南兼柬蒋莘田学使"}
{"author":"陈恭尹","content":"旧识稽山禹穴东，君家门地有清风。近缘伯父知犹子，曾听而师说若翁。龚胜卧床仍矢节，谢翔许剑亦全忠。成仁取义无今古，劣笔空惭史传工。","dynasty":"明代","title":"答山阴刘道岩"}
{"author":"陈恭尹","content":"君家草堂在西郭，不远人间似岩壑。浮丘一点下平芜，郁水千峰映篱落。触热相过五月中，凉飙不道炎蒸恶。开轩气象已爽垲，入座清言复玄著。爱君识鉴精莫伦，过目雄雌辨飞鹊。爱君墨妙不可当，下笔峥嵘走龙蠖。千年论事直指掌，八法从心绝缠缚。闲来为我言素怀，便欲从兹理芒屩。尚平多累粗已毕，吴越清秋有前约。钱塘怒涛若车马，九华峰峦如剑锷。揽将明秀入毫端，直取幽奇恣挥霍。快哉壮志我所同，恨不俱飞比黄鹤。胸中约结开何时，梦里江山已成昨。倚栏惆怅见千里，落日回风散城铎。虞翻故苑空青蝇，赵尉馀基尚丹雘。远天暮色方掩霭，近寺疏钟满寥廓。出门一揖因送君，白头好纵青山乐。","dynasty":"明代","title":"过杨伊水西郊草堂因送之游吴越"}
{"author":"陈恭尹","content":"云物春城佳有馀，小台搔首立踟蹰。百年驹过三分二，一岁人闲正月初。生态可知霜后树，旧交唯有蠹残书。东风掩户教儿辈，霄汉新翎看鹤梳。","dynasty":"明代","title":"戊寅元旦家园漫成"}
{"author":"陈恭尹","content":"真妄非二途，愚智各有适。同此闻见中，心目异喧寂。西郊亦人境，静者得幽僻。交错引翠条，萧疏布林石。春事满高窗，鸟声在檐隙。悠然古招提，旷若新开辟。嘉招及令序，竟日随飞锡。论诗陋休远，析理兼玄易。既丧我于吾，焉知主为客。欲别闻清钟，溪山暮云碧。","dynasty":"明代","title":"修禊后十日石濂禅师招同诸公雅集长寿禅林即事赋"}
{"author":"陈恭尹","content":"岭头秋始至，江上叶先飞。送子如流水，朝宗是所归。中途迎驿吏，到日换寒衣。积雪金门外，吟诗亦掩扉。","dynasty":"明代","title":"送郑珠江还都二首其一"}
{"author":"陈恭尹","content":"鸟留趾爪皆成字，凤得箫韶始集梧。劣迹敢云希世有，清音真信此时无。何心逝水偏多韵，不定行云未可摹。天地至文原有在，莫将临仿费工夫。","dynasty":"明代","title":"张肃宗以诗索予作书次韵答之"}
{"author":"陈恭尹","content":"草际相呼立渚禽，茅堂萧寂不须深。图书左右堪怡悦，脱屣浮云物外心。","dynasty":"明代","title":"题萧叔兼行乐"}
{"author":"陈恭尹","content":"雨泽今秋少，萧条井里间。海田增斥卤，溪水失潺湲。一日蜡谁乐，终年农共闲。贫家繁食指，僮仆渐思删。","dynasty":"明代","title":"岁除杂感十首其三"}
{"author":"陈恭尹","content":"荆郢为都自昔雄，将军威略有儒风。长江独扼三川险，半壁曾高百战功。近建旌旗沧海上，会题名姓汉台中。从来好士心无极，嘉宴犹招白发翁。","dynasty":"明代","title":"赠贾中军"}
{"author":"陈恭尹","content":"衡门深草闭，邻曲浊醪开。归读瑶华句，方知上客来。搜罗劳哲匠，牵率愧芜才。不是祈人赏，猿声只自哀。","dynasty":"明代","title":"答蒋波澄"}
{"author":"陈恭尹","content":"游子辞乡十九春，诗加畴昔更清真。粤台风雅稀前辈，蛮国山川老此人。帐下飞书银箭晓，日边骑马剑花新。眼中无限英雄泪，尽化明珠寄所亲。","dynasty":"明代","title":"李相如自滇池录示近诗率尔赋寄"}
{"author":"陈恭尹","content":"衰颓久矣绝逢迎，卜得山居却带城。方讶里中惊驷马，岂知门外驻干旌。雄谈入座师资见，玉树临风意气生。多谢文章枉相属，江淹才尽老无成。","dynasty":"明代","title":"寄祝张翁源泰亭二首其二"}
{"author":"陈恭尹","content":"未到问沽酒，早投城北闉。莫令亡国月，得照渡江人。世薄功名士，秋销战伐尘。馀生付樽杓，留醉上车轮。","dynasty":"明代","title":"次凤阳逢中秋"}
{"author":"陈恭尹","content":"不谓高难及，终知力有穷。任人吾自逸，致远汝为工。枝指传蒙吏，循墙学孔公。岂如燕匕首，只在地图中。","dynasty":"明代","title":"画叉"}
{"author":"陈恭尹","content":"草屋苍凉老此身，重岩花木不知春。故乡南岳三千里，君在山中见几人。","dynasty":"明代","title":"赠大化上人"}
{"author":"陈恭尹","content":"雨霁闻鸟声，春阴覆林莽。碧藓印阶明，绿萝缘壁上。中有读书人，千秋遂孤往。","dynasty":"明代","title":"寄题王阮亭西城别墅十三咏其十三绿萝书屋"}
{"author":"陈恭尹","content":"鲍守馀双履，浮丘即旧墟。仙人皆已矣，何者是吾庐。果熟携孙摘，诗成命子书。白头闲亦得，终自惜居诸。","dynasty":"明代","title":"秋园十首其十"}
{"author":"陈恭尹","content":"谤声易弭怨难除，秦法虽严亦甚疏。夜半桥边哼孺子，人间犹有未烧书。","dynasty":"清代","title":"读秦纪"}
{"author":"陈恭尹","content":"英州三百里，处处石如云。何事云州去，清猿夜夜闻。砂从勾漏得，路到岭头分。别后思仁政，梅花是使君。","dynasty":"明代","title":"送陆英德之官云州且以为寿"}
{"author":"陈恭尹","content":"苍鹰六翮不上天，化为春鸠啄人田。壮士有力不搏虎，两角肥牛耕瘠土。毛摧羽落君莫叹，龙屈蛇伸自终古。送君耕，耕何所。上有苍梧之深山，下有牂牁之长浦。浦下山田田上墅，荷锸来归日当午。曲枕右肱树左股，万事不理望膏雨。","dynasty":"明代","title":"送雪公归耕苍梧歌"}
{"author":"陈恭尹","content":"请代何能格上天，千秋同穴志元坚。馀生枉作仪髦赋，一死当君属纩前。","dynasty":"明代","title":"繻葛程符氏殉节挽歌"}
{"author":"陈恭尹","content":"蓬蒿三径谢芳荪，轩盖何期枉见存。忆鲙几时归海上，吹箫曾记到吴门。斗牛剑合元同气，南北潮生各异痕。犹有一人知己在，五羊城下旧虞园。","dynasty":"明代","title":"次答张损持太史二首其一"}
{"author":"陈恭尹","content":"汉法由来重五铢，粤南铜少未开炉。频年鼓铸民称便，村店非钱酒不沽。","dynasty":"明代","title":"铙歌其十三"}
{"author":"陈恭尹","content":"楚国木叶下，故人行有霜。离忧在湘水，古色满衡阳。几日歇兰棹，此时开草堂。山川教儿子，指点洞庭傍。","dynasty":"明代","title":"叶世颖重之中湘茅屋别后有寄"}
{"author":"陈恭尹","content":"百感在深夜，夜凉开小扉。梧桐下阶影，蝙蝠上堂飞。初月清光少，中年旧友稀。春来恋携手，空谷未成归。","dynasty":"明代","title":"夏夜同梁药亭朱竹庵"}
{"author":"陈恭尹","content":"无言终夕坐，一雨散微凉。自有碧天月，随君归草堂。荒池馀溜上，高柳小星藏。世难兼多事，为欢苦不常。","dynasty":"明代","title":"喜陶苦子还自鹿步"}
{"author":"陈恭尹","content":"王子知名早，而今似老夫。诗教流俗怪，痴爱美人扶。隔岁书归岭，他乡月在湖。滕王高阁上，今夜捋虬须。","dynasty":"明代","title":"月夜怀王东村"}
{"author":"陈恭尹","content":"自得传心印，年来出院稀。苦吟诗体瘦，蔬食病身肥。地静风吹竹，池凉水溅衣。空江相忆处，白鸟夕东飞。","dynasty":"明代","title":"夏日寄铁机上人"}
{"author":"陈恭尹","content":"分居岭北南，异地幸同心。匪石能攻玉，如兰即断金。君从卜肆隐，予卧海门深。春别不曾送，秋风劳夜吟。","dynasty":"明代","title":"寄曾省之"}
{"author":"陈恭尹","content":"风雨怀人坐，无灯亦到明。流萤分夜色，疏竹聚秋声。别酒尚馀醉，春花今不荣。终知吾与子，白发路傍生。","dynasty":"明代","title":"雨夜怀屈翁山"}
{"author":"陈恭尹","content":"天际万重滩，滩边万仞山。山风吹落叶，只在客船间。多难晦冥日，少年离别颜。倚闾方白发，莫不看刀环。","dynasty":"明代","title":"送马仲融之粤西"}
{"author":"陈恭尹","content":"悠悠成老大，处处闭柴关。秋水鹭鸶外，江村禾黍间。何期良夜月，得照故人颜。把酒因成笑，劳生不易闲。","dynasty":"明代","title":"秋夕梁素子载酒过宿"}
{"author":"陈恭尹","content":"国门三献玉，岐路已沾衣。复铩双鸾翮，居然后雁归。乘风潮荡漾，临水叶翻飞。牛渚高吟夜，相思方掩扉。","dynasty":"明代","title":"得梁药亭燕台书因怀石埭之行"}
{"author":"陈恭尹","content":"非藤非树漫成窠，对节方茎用若何。茉莉丛低推特艳，石榴红缀正相和。缠绵懒蕊珠须短，澹薄微香粉汗过。不用浪誇颜色好，焉支山下汉儿多。","dynasty":"明代","title":"胭脂花"}
{"author":"陈恭尹","content":"世无千载人，大椿寿谁算。黄帝甲子来，才及春之半。独有观棋人，还家柯已烂。","dynasty":"明代","title":"寄题王阮亭西城别墅十三咏其四大椿轩"}
{"author":"陈恭尹","content":"孔雀之血能杀人，翠钿金尾光彻身。古来贤圣不外饰，蛙声紫色能乱真。一人独坐深宫里，拜跪满前皆有以。谁悬明镜照中心，为佞为忠总相似。仲尼一语君勿谖，先观其行后其言。君子温温如白玉，利口便便中有毒。其毒愈甚文愈高，请君记取孔雀毛。","dynasty":"明代","title":"行路难其八"}
{"author":"陈恭尹","content":"东江何太急，朝夕暗生潮。宿叶浮沙岸，新萍上石桥。到山人倍缓，归海浪非遥。明日还增长，连天雨未消。","dynasty":"明代","title":"江行杂咏十首其四潮痕"}
{"author":"陈恭尹","content":"一宵迎送漏偏遥，鸡黍邻家每见招。钟度楼台风浩浩，星移银汉夜寥寥。诗成卧后频支枕，酒尽灯前欲弃瓢。拂拭尘书入新节，东南初日上山腰。","dynasty":"明代","title":"次和王惠州子千己巳岁除杂感韵四首其三"}
{"author":"陈恭尹","content":"真山须似画安排，画出如真也自佳。借我壁间悬数日，清猿凉月满书斋。","dynasty":"明代","title":"题画二首其一"}
{"author":"陈恭尹","content":"南海风潮极大观，广陵涛气正须看。暂辞虎帐论兵地，归里羊裘旧钓竿。殷浩清言牙慧利，孔璋飞檄箭锋寒。何时重睹东京笔，白豕文章列史官。","dynasty":"明代","title":"送朱鉴思归扬州"}
{"author":"陈恭尹","content":"千古伤心地，当年洒泪馀。空还新息革，终负贾生书。绛阙恩虽满，苍生望尚虚。乾坤同气在，异代岂云疏。","dynasty":"明代","title":"秋夜王东村梁药亭刘汉水王蒲衣梁王顾家夔石过宿独漉堂读先司马遗集枉赠名篇赋答其二"}
{"author":"陈恭尹","content":"剑室双金龙，夜夜鸣中箧。不能青天飞，枉用张鳞鬣。","dynasty":"明代","title":"琅琊王歌辞八首其六"}
{"author":"陈恭尹","content":"君家职方吾老友，其人爱士不离口。往时寄我都下书，君名每见新篇后。十四年来宿草生，而君为客五羊城。三四过我始一值，长身赤面神尤清。卞和几刖连城璧，杜甫方为老宾客。日观东寻泰岳碑，天津西笑长安酒。徘徊岭外再经秋，车马因人遍十州。海天万里豁心眼，珊瑚火齐资冥搜。新诗示我殊开爽，往帙虽多今更长。只将妙笔写高深，不与时流为俯仰。平生意气已心倾，况是山阳晚笛声。如何咫尺仍千里，不及东风共听莺。","dynasty":"明代","title":"赠程立方国学"}
{"author":"陈恭尹","content":"朔南万里共年华，折柬相招路岂遐。月下满浮千日酒，火中飞出一城花。关门不禁时开钥，匣印犹封未报衙。天为主人晴此夕，鸡鸣新雨在檐牙。","dynasty":"明代","title":"上元夕姚龙友鹾司招饮诘朝而雨即事赋谢"}
{"author":"陈恭尹","content":"闲居冬已尽，独坐念将衰。霜叶不亲树，寒花多苦枝。单衣勤向日，薄命拙逢时。莫作将来计，人生未可知。","dynasty":"明代","title":"闲居其一"}
{"author":"陈恭尹","content":"归去人皆惜，歌声满峡中。吏才推悃愊，文体仰宗工。不以和伤介，能将雅变风。一时诸五马，德重总输公。","dynasty":"明代","title":"送李华西太守二首其一"}
{"author":"陈恭尹","content":"宝马鸣春风，马上人如龙。下马道姓名，言是广平公。","dynasty":"明代","title":"琅琊王歌辞八首其八"}
{"author":"陈恭尹","content":"烛残绮席未知寒，夜禁严城苦不宽。只隔禺山盈尺地，自邀春色向南端。","dynasty":"明代","title":"乙亥除夕同袁密山史蕉隐蓝公漪集王紫诠使君寓斋次东坡元旦立春韵三首时余以夜禁先归其三"}
{"author":"陈恭尹","content":"把书终日恨难平，叹息修文召已成。督亢陂前新宅兆，罗浮峰下旧师生。三年已罢升堂瑟，万里难伸自牖情。爱汝是翁知是我，只应南北各沾缨。","dynasty":"明代","title":"得王立安讣音哭之三首其一"}
{"author":"陈恭尹","content":"画布作鸿鹄，天下齐张弓。哀哉晚世士，不幸有其心。有心尚可容，有口能兴戎。愿君为坚金，不愿为贞松。松高风飕飕，众草难为秋。","dynasty":"明代","title":"赠别屈翁山二首其二"}
{"author":"陈恭尹","content":"谁走银鞍挈玉壶，西山亭沼对城隅。人言梁国佳公子，仆是高阳旧酒徒。鱼戏新荷筒尚卷，月疏杨柳叶全枯。时来望雨忧如渴，清句居然起病夫。","dynasty":"明代","title":"向恬庵携酒西山是日适热发不得痛饮赋此答谢"}
{"author":"陈恭尹","content":"新构闲斋事事幽，帘栊清寂胜前游。疏篱引蔓时妨帽，老树扶人共上楼。暮雨千家闻短笛，东风一绿遍平畴。园林烟景元堪画，况有数峰来上头。","dynasty":"明代","title":"登湛祯士新阁"}
{"author":"陈恭尹","content":"复挂征帆去此都，劳劳终日在驰驱。十旬三上二禺峡，百里连分五岭符。南楚烽烟嗟往昔，东风民物望来苏。关门锁钥须公等，骨气昂藏一丈夫。","dynasty":"明代","title":"送孔樵岚宰乐昌"}
{"author":"陈恭尹","content":"白日开名饮，青镫尚此堂。节歌檀板细，凝手玉箫长。立史传觞政，飞花佐酒香。山公性多可，都任嗣宗狂。","dynasty":"明代","title":"游尹澜柱铨部园林十首其十"}
{"author":"陈恭尹","content":"道在宁知白发生，禅房阒寂好经行。月明满地无人会，消受菩提叶叶声。","dynasty":"明代","title":"真际上人小影"}
{"author":"陈恭尹","content":"新买五尺刀，烂熳芙蓉焰。晓夕时一开，取照幽人胆。","dynasty":"明代","title":"琅琊王歌辞八首其一"}
{"author":"陈恭尹","content":"独将一面候虫过，饥任微生饱在他。村舍久知无好客，劳君门外更张罗。","dynasty":"明代","title":"蟏蛸"}
{"author":"陈恭尹","content":"剑室双金龙，夜夜鸣中箧。不能青天飞，枉用张鳞鬣。","dynasty":"明代","title":"琅琊王歌辞八首其六"}
{"author":"陈恭尹","content":"嵩台雪里会同人，诗句唯君最绝尘。屈指十年如昨日，世间容易得千春。","dynasty":"明代","title":"祝计献臣二首其一"}
{"author":"陈恭尹","content":"水墨饶生气，𥯨簩亦自风。未能三尺节，声入八音中。","dynasty":"明代","title":"题画竹"}
{"author":"陈恭尹","content":"昔余寓西樵，兹泉最心赏。及乎匡庐游，三叠差争长。各在岭一隅，无由较修广。夜来歇孤棹，不寐心养养。肩舆历翠微，旧路多榛莽。谷深无耕樵，厓欹隔轮鞅。偪侧不可立，况乃通来往。旁睨已战兢，下视殊惚恍。未见瀑布飞，先闻风雨响。安得趫捷躯，猿猱同下上。从行数童子，体轻时用罔。奋身独先下，绝叫咸鼓掌。使君益兴发，手卓青藤杖。挟扶有力士，羽翼兼兵仗。驾肩或并腾，驻足不容两。更番叠送迎，老脚亦能强。遂造磐石颠，列坐首皆仰。白练明高空，银河垂晃朗。峭壁立如墉，激流更奔放。横敷半百尺，直下七十丈。轻风吹馀沫，散作仙翎氅。云轻玉龙池，珠泻天人帑。耳目为一新，神形顿萧爽。维时初冬候，雨潦收田瀼。壮观虽未殊，浩涆仍非曩。威凤见一毛，或可得其仿。慨此万古流，不息同天壤。谁能探其源，悠然发遐想。","dynasty":"明代","title":"寻碧玉洞瀑布同王川南作"}
{"author":"陈恭尹","content":"欲折梅花寄一枝，送君犹觉挂帆迟。巫山巫峡三千里，春雪春风是到时。","dynasty":"明代","title":"送人入夔州二首其一"}
{"author":"陈恭尹","content":"年年相约荔支红，挥扇高谈几老翁。挂绿凝冰知在念，未堪邮寄海船风。","dynasty":"明代","title":"寄何孟门时客琼南二载矣三首其三"}
{"author":"陈恭尹","content":"别来无信息，归雁入残霞。故国应芳草，连宵梦落花。吹篪吴市月，垂钓越溪槎。见说佗封地，依然属汉家。","dynasty":"明代","title":"西湖杂兴四首其四"}
{"author":"陈恭尹","content":"系舸黄塘外，亭边水一篙。昔时僧院闭，前月浪痕高。短笛调新曲，行厨进浊醪。未堪穷胜事，饥溺愧吾曹。","dynasty":"明代","title":"西湖观打鱼同王紫巘若云立安朱开黄作四首其四"}
{"author":"陈恭尹","content":"白凤襜褕白玉骢，银鞍煜爚坐春风。弯弓偶失青门兔，心在天山雪色中。","dynasty":"明代","title":"游猎词"}
{"author":"陈恭尹","content":"六十流光早识春，春风只恋鬓华新。乘时燕雁知来去，启蛰龙蛇自屈伸。学稼何年为得岁，种瓜无地可称秦。偶然把钓非期获，自照须眉向水滨。","dynasty":"明代","title":"春感十二首次王础尘其一"}
{"author":"陈恭尹","content":"孤桐何生生峄阳，天家巧斫含宫商。乾坤四序在胸臆，七宝交盘双凤皇。烈皇宵衣坐璇殿，欲奏南薰和赤县。朱丝七轸轸七弦，一时迸绝君王前。君王三月骑龙去，神物潜行越河泗。罗浮道士搜遗弓，五拜亲瞻翔凤字。来归泣语临秋浦，白日晶晶倏飞雨。况乃风高水波立，海隅咫尺非吾土。豹之斑，下人间，鳄之横，出深阻。掩君泪，为君吟。彼琴者木木有心，四海男儿何至今。","dynasty":"明代","title":"崇祯皇帝御琴歌"}
{"author":"陈恭尹","content":"疏星三五未成行，鱼子花开客到乡。小妇罢啼牛女夜，大家争解駏驉囊。阶苔摊席闲眠破，邻果攀枝遍索尝。走觅城西苦吟伴，旧须添出几茎霜。","dynasty":"明代","title":"喜王东村归"}
{"author":"陈恭尹","content":"身心顷刻不相离，未得为谁得是谁。饮水入喉分冷暖，从来只有自家知。","dynasty":"明代","title":"自得居"}
{"author":"陈恭尹","content":"奈何别，感予悲，思昔与君初相知。我之北，君在南，解君之策策两骖。我之南，君将北，我马玄黄不如昔。五羊城东百尺浪，欲送归人行不得。行不得，为君歌。风乎谷中，云乎山阿。雷入于地，雨伏于河。风云雷雨飒然合，下天上地为滂沱。云摇雨散西风好，愿君且向山阴道。南北分飞自偶然，丈夫不受炎洲老。","dynasty":"明代","title":"送董无休归会稽歌二首其一"}
{"author":"陈恭尹","content":"江乡深径引茅茨，十载无忘独到时。高柳秋阴笼日薄，小堂寒磬出花迟。丹砂不秘还童诀，白发尤工幼妇词。今夕三城笑相看，先生如旧我长髭。","dynasty":"明代","title":"赠岑梵则"}
{"author":"陈恭尹","content":"惊雷收宿雨，初日现文虹。遂有青莲界，遥开积水中。磬传三径竹，香度小桥风。沧海非云渺，微波自可通。","dynasty":"明代","title":"生生园十咏其六珠晖桥"}
{"author":"陈恭尹","content":"箕尾出东隅，牛斗在其侧。如何分野内，燕越殊南北。与君隔万里，衰晚始相识。鸿飞与虬潜，事异中心得。君才具匡济，少小富学殖。方壮已为郎，纂修曾借职。雍容著作场，出入东西掖。禄养逮高年，公馀事登陟。家近盘山阳，子春有遗洫。青鞋结两耳，健足生八翼。一线天门开，三潭龙雾黑。长啸踏烟萝，高吟呵鬼蜮。虎穴亦偶眠，僧厨频寄食。越险倍骁腾，耽奇忘偪仄。细写北岳真，传之子卿墨。九重有眷命，五马来南国。始至合江楼，溪山似能忆。丰鳄涤胸怀，罗浮在封域。时当废弛后，万绪纷如织。公事有期程，案牍常充塞。然膏继落晷，伏枕思嘉则。频年滋汗漫，一旦皆修饰。驱车四百峰，聊以适吾适。维时建子月，落木飞淅沥。野烧断复明，溪声浅犹激。南中冬向暖，雪下俄盈尺。煮茗斫层冰，题诗坐孤石。韵窄语有神，杯寒酒无力。夜宿就禅衣，朝行共山屐。兹山信奇秘，抱朴初来宅。近揖鲍使君，远招浮丘伯。三十二代仙，并注长生籍。家老野人黄，孙子真人白。相示有新铭，至理符玄易。遂造飞云巅，夜半光赫赫。初日上空濛，重昏顿昭晰。建亭名子日，用示丹砂的。至后一阳生，夜气中宵觌。大道本目前，世人自沉溺。真机一似握，百感无不寂。坦步任穷通，直心以行德。见义勇于为，与民共休息。宏才旋气化，远略销奸慝。干旌孑四郊，羔裘丝五緎。湖桥时命舫，郡阁频留客。风流古有人，文采今谁敌。席门寄穷巷，往往劳熊轼。唱和靡不同，篇章渐盈百。吾生丘壑志，赖以遣晨夕。内顾何所长，诸郎谬求益。去岁雨为灾，及秋更其剧。野吏古亭西，书斋寸苔积。一跌出不虞，右股几成躄。师资谅非据，造物来深责。卧疾十馀旬，至今犹怵惕。送君川之南，远想萦肝膈。洞庭四际天，巫峡双悬壁。扁舟溯浩渺，百丈行荆棘。白帝古高城，竹王旧疆域。仍当度泸水，葛相曾于役。使节此经临，所向皆名迹。边陲况少事，行迈多馀隙。妙笔发幽妍，闲心恣摹画。文章自千古，物色增高格。西蜀宦游人，杜陆为巨擘。花溪与剑南，鼎足看今昔。弱冠事远游，中岁聊停策。河汉一沿洄，衡庐常艺植。裹足太行西，北睇徒踧踖。峨嵋心所往，拟得同探索。药石更精奇，仙灵留采摘。兔丝下有苓，乌头小为荝。绝壑长空青，方流饶水碧。老态未龙钟，馀生况鸡肋。去志乃勃然，儿曹阻行色。今晨届弧矢，几日移旌戟。四座称万年，下民歌九罭。语别在须臾，重期莫能测。各为南北人，复作东西隔。人生感知己，握手殊悯默。何以赠仁言，高明尚柔克。","dynasty":"明代","title":"送王紫诠使君观察川南兼以为寿"}
{"author":"陈恭尹","content":"故人有才女，之子产燕京。万里各南北，一朝为弟兄。高门曾列戟，灵榇望归旌。燕尔今方始，无忘楚国行。","dynasty":"明代","title":"李孝先就婚西村即事赠诗勉之二首其二"}
{"author":"陈恭尹","content":"芙蓉芳不染，灼灼出清澜。自入骚人赋，真从木末看。夏秋无异候，醒醉未殊观。莫咏寒山句，寒山本自寒。","dynasty":"明代","title":"木末"}
{"author":"陈恭尹","content":"故人笔墨醉方工，数叶垂垂亦不同。画里只今成旧雨，画溪归去是春风。","dynasty":"明代","title":"题吴山带墨竹送吴晋涛归宜兴二首其一"}
{"author":"陈恭尹","content":"离枝五日不成筐，色味何能到玉堂。汉驿枉教劳马足，李家空复舞霓裳。止堪作脯供茶宴，合取馀膏付酒娘。口腹累人垂炯戒，昔贤一疏自千霜。","dynasty":"明代","title":"次和刘沛然王础尘广州荔枝词十首其四"}
{"author":"陈恭尹","content":"青春虽共得，弱植本难工。小结藤兼竹，无妨雨复风。细香通静后，微月覆轩东。未少匡扶力，花开不任功。","dynasty":"明代","title":"花架"}
{"author":"陈恭尹","content":"海不扬波万国通，三吴闽浙各乘风。盛时不贵珍奇物，彝舶无多到粤中。","dynasty":"明代","title":"铙歌其九"}
{"author":"陈恭尹","content":"玉洁因成色，金坚遂有声。古人言不朽，皆自性情生。寡鹤夜中唳，哀猿申旦鸣。何须立文字，闻者尽沾缨。","dynasty":"明代","title":"题绣佛斋诗其二"}
{"author":"陈恭尹","content":"雁度葭菼黄，月悬江汉秋。离人喟清夜，挟瑟临高楼。西瞻赤壁涯，东思沧海流。朱弦感英声，磊砢不可收。下阶重太息，古调今谁酬。哀彼促织虫，有生亦何求。衣裳非所温，唧唧怀殷忧。","dynasty":"明代","title":"杂诗九首其二"}
{"author":"陈恭尹","content":"凤子文为羽，仙人锦作衿。有生同物化，而汝独秋深。不及芳菲日，弥伤迟暮心。因知漆园叟，所感亦犹今。","dynasty":"明代","title":"秋蝶"}
{"author":"陈恭尹","content":"嘉鱼吾旧识，高价市人争。似鲫身微削，如鲮鬣乍生。细肪凝石乳，兼味著霜橙。未入宵来馔，吟诗久不成。","dynasty":"明代","title":"嘉鱼二首其二"}
{"author":"陈恭尹","content":"平原纸飞挂长棘，幼子孤坟在西北。桄榔生风溪水黑，青坭污汝好颜色。去年四岁解学书，今日闻歌莫应识。呜呼六歌兮歌且疑，天道反覆难得知。","dynasty":"明代","title":"乙巳清明日拟杜七歌其六"}
{"author":"陈恭尹","content":"祝融帝子天人杰，凡材不敢宫前列。挺生奇树号木绵，特立南州持绛节。拔地孤根自攫拿，排空直干无旋折。生气长资渤澥宽，老鳞不受冰霜裂。青春二月当艳阳，观者千人皆叹绝。繁英贯日下无阴，丽色烧天炙能热。堂堂正正势莫当，密密疏疏随所设。落瓣全铺细草青，飞须欲满游丝缬。似闻昨日铜鼓鸣，海神黼黻朝天阙。玉女三千笑口开，电光一夜枝头掣。受命扶桑捧日车，旌旗片片裁虹蜺。六龙战胜各归来，髭髯尽化玄黄血，不尔花红何太烈。君不见四照之枝不可寻，赤松渺矣火井深，为君岁岁呈丹心。","dynasty":"明代","title":"南海神祠古木绵花歌"}
{"author":"陈恭尹","content":"乞归连岁尚踟躇，得请旋为得疾初。杜甫久闻焚谏草，所忠无复问遗书。倚闾落日悲黄发，过岭秋猿泣素车。卧病江干不能吊，生刍一咏倍愁予。","dynasty":"明代","title":"龚雨亭都谏挽诗"}
{"author":"陈恭尹","content":"昨日报春初，今朝是小除。旧枯泉脉润，新脱柳芽舒。生态看星鬓，忧端卜历书。家家勤祀灶，儿女望何如。","dynasty":"明代","title":"狱中杂纪二十六首其二十四"}
{"author":"陈恭尹","content":"大壑有藏舟，兹帆负而走。不觉动波涛，但见移星宿。寄谢济川人，清风在岩岫。","dynasty":"明代","title":"寄题王阮亭西城别墅十三咏其一石帆亭"}
{"author":"陈恭尹","content":"户外犹残月，江边已晓春。轻装来去易，孤烛别离新。角枕回怜汝，牛衣莫笑人。请看原上骨，岂得在生贫。","dynasty":"明代","title":"新别"}
{"author":"陈恭尹","content":"昔时见子初生子，今日佳儿已抱儿。家庆便多庭下彩，乡书遥慰鬓边丝。灰馀炉火重增焰，霜后高松渐著枝。三十年来天一转，深杯相对好开眉。","dynasty":"明代","title":"贺胡韶先举孙"}
{"author":"陈恭尹","content":"双江战血染朱轮，五十年前即此身。剩有箪瓢归陋巷，不劳名姓上麒麟。","dynasty":"明代","title":"刘沛叔真赞二首其一"}
{"author":"陈恭尹","content":"白日开名饮，青镫尚此堂。节歌檀板细，凝手玉箫长。立史传觞政，飞花佐酒香。山公性多可，都任嗣宗狂。","dynasty":"明代","title":"游尹澜柱铨部园林十首其十"}
{"author":"陈恭尹","content":"仙山终古少行踪，绝顶良宵不易逢。暗积落花归上界，倒悬明月照西峰。江潮应瀑声千里，海气成霞色万重。一线日轮天已晓，远鸡才报下方钟。","dynasty":"明代","title":"宿罗浮飞云峰候日出"}
{"author":"陈恭尹","content":"水晶为镜好，寄我重兼金。得此虚明质，如传妙密心。纤毫无隐尔，少壮忽于今。万卷荒疏久，从兹更一寻。","dynasty":"明代","title":"彭艾庵寄水晶眼镜率笔赋谢"}
{"author":"陈恭尹","content":"仆本草泽人，信宿滞城阙。出郊见苍翠，超然百忧失。连峰上不穷，众芳渺如一。凝云远树杂，冒水新苗出。升高望海郡，千里何飘忽。极浦映日明，沧流际天毕。旷心既以怡，素交复投漆。挥杯酹流光，百年偶兹日。","dynasty":"明代","title":"夏初郊行"}
{"author":"陈恭尹","content":"九真方域亦南隅，风雨虽同政化殊。只隔分茅重岭外，连年粟米贵如珠。","dynasty":"明代","title":"铙歌其十五"}
{"author":"陈恭尹","content":"曲渚平无浪，扁舟晚不归。如何垂绶客，亦有钓鱼矶。天月欲随我，水云微上衣。小童轻把棹，莫使白鸥飞。","dynasty":"明代","title":"游尹澜柱铨部园林十首其六"}
{"author":"陈恭尹","content":"自知消长理，岂敢恨蹉跎。子夜泉心正，南天海运多。带风鸣石岸，随月写金波。晓起看新稼，为霖不是过。","dynasty":"明代","title":"夜潮"}
{"author":"陈恭尹","content":"所爱宁容易，慈言况共持。发肤原一体，长短几千丝。塔与卢能并，峰连婺女奇。谁怜头顶上，霜雪已垂垂。","dynasty":"明代","title":"次和梁叠石发塾诗"}
{"author":"陈恭尹","content":"蓑衣箬笠好生涯，不厌频频上小艖。秋浦暗云连埤堄，远天残雨在蒹葭。青山对酒添新色，彩笔登楼尽作家。谁约一竿相伴老，鄙人亲起酹江花。","dynasty":"明代","title":"雨中放舟同诸子登青云阁"}
{"author":"陈恭尹","content":"众芳皆得岁，松柏自为冬。但使株能守，毋忧道莫容。古今同理势，王霸在心胸。举世俱沉醉，谁听永夜钟。","dynasty":"明代","title":"次答础尘留别诗四首其二"}
{"author":"陈恭尹","content":"天与和羹绝异才，年年称祝见寒梅。自缘冬日宜人久，故著南枝向暖开。香和清风传五岭，霜笼烟月下嵩台。他时结实垂垂长，霖雨还能应节来。","dynasty":"明代","title":"盐梅二律祝吴大司马其二"}
{"author":"陈恭尹","content":"亭亭直上更横垂，三尺青茎玉一枝。作态便于奇瘦处，动人多在未开时。附蝉冠薄难为赠，堕马妆残欲寄谁。不有淳于能八斗，遗簪满地亦奚为。","dynasty":"明代","title":"玉簪花"}
{"author":"陈恭尹","content":"骏马黑貂弓，悲歌燕市东。少年尚意气，不数古英雄。侠骨穷逾壮，冰心老渐空。浮云无定所，舒卷任秋风。","dynasty":"明代","title":"杂诗"}
{"author":"陈恭尹","content":"绝巘全高寄，孤根压众芳。已成空谷玉，如带掖垣霜。世想和羹实，天留暮岁香。南枝长不老，微笑傍空王。","dynasty":"明代","title":"题丹霞雪干图为澹归大师寿"}
{"author":"陈恭尹","content":"卓侯寄我一尺书，细行小字千言馀。开缄意气溢毫楮，烟云缭绕生吾庐。鸟翼欲搏南溟浪，剑锋直射牛斗墟。不平之鸣有若此，何况龙光凤彩扬天衢。伊昔休明代，朝野交驩虞。公卿折节下韦布，草野高谈皆庙谟。天南地北未相见，一字若得隋侯珠。故家文献今未坠，君门累叶名通儒。况闻忠烈有令祖，月黑归家夜骑虎。燕山潜邸龙未飞，一流南移真逆睹。终知神器固天授，不惜麋躯共殉主。文皇儿戏视方黄，独谓先生言可取。时殊世易三百年，儿孙尚守高曾矩。堂开吴越号传经，四方投赠诗盈庭。吾闻六经之传有明晦，时晦则晦明而明。壁于秦火出于汉，蝌蚪尽作丝竹声，至今大义如日星。善传善述必有以，请君为我侧耳听，请君为我侧耳听。","dynasty":"明代","title":"寄赠卓火传传经堂歌"}
{"author":"陈恭尹","content":"鹤峰清绝万山呈，却待坡公始得名。江走縠纹来百里，帆悬斜照掠孤城。当年旅寓闻钟地，此日华筵奏曲声。不有能诗贤令尹，只应长揖礼先生。","dynasty":"明代","title":"佟归善德新招宴白鹤峰同王南区太守俞介石别驾于连平南溟陈河源龚太史含五梁太史药亭方处士誉子季处士伟公"}
{"author":"陈恭尹","content":"寒来未试登山脚，积雨初消好行乐。大士岩前一揖馀，四望风光殊不恶。川原百里辨纤毫，渚稻皆收野岸高。人家小梅日皦皦，疏林赤叶风飕飕。龙江水绕山根出，诸峰秀美真无匹。上悬峭壁下崎岩，森若文人多气骨。何来五色罗浮禽，飞鸣下上好其音。洞天福地不栖息，得无有意来相寻。朱明洞口华台寺，十九年前山里事。出山如送入山迎，三人见者今馀二。岂有他奇副昔闻，巅毛种种日争新。临高且共命尊酒，不使仙禽笑妄人。","dynasty":"明代","title":"登大士岩纪事"}
{"author":"陈恭尹","content":"故都残照在，一望尚峥嵘。山拥吴云峻，天连楚水平。到秋禾黍意，为客古今情。高寝长松外，遗臣怯近城。","dynasty":"明代","title":"过金陵不泊"}
{"author":"陈恭尹","content":"琼楼香塔启重重，老脚能登不借筇。首月正逢相望日，华筵偏就最高峰。山翔远势元名凤，堤卧寒江别号龙。绕郭新阴千万树，县人争护大夫松。","dynasty":"明代","title":"上元日邑侯徐戢斋招同佘齐枢进士游允陵梁殿一殿张佘兼五卢闻仲严孚长燕集青云山阁即事赋谢二首其一"}
{"author":"陈恭尹","content":"未有出门意，篙师候水涯。故人书适至，江上夕初佳。白鹭飞闲世，青天入旷怀。还如张翰去，不复俟同侪。","dynasty":"明代","title":"出门"}
{"author":"陈恭尹","content":"已矣复何道，悠悠斯世间。日唯催貌老，天不与人闲。水定风频起，松高春未还。薄田仍恶岁，欹枕对秋山。","dynasty":"明代","title":"秋晚杂兴八首其六"}
{"author":"陈恭尹","content":"隔城闻欸乃，舟子理帆樯。夜气消群动，江声到小堂。远心秋外炯，孤烛梦边长。卧起歌残月，沧浪兴未忘。","dynasty":"明代","title":"秋园十首其二"}
{"author":"陈恭尹","content":"待欢不下帘，春风灭寒烛。云中见一星，今夜成单宿。","dynasty":"明代","title":"子夜歌二首其二"}
{"author":"陈恭尹","content":"万峰东走峡门青，岩石苍苍见列星。游子偶来停短棹，故人高卧有闲亭。花明栏槛朝长倚，月满溪桥夜不扃。四十年前文酒会，白头相对记趋庭。","dynasty":"明代","title":"过钟莘野留赠"}
{"author":"陈恭尹","content":"家家爆竹送年除，尽说新年改旧符。唐俗未妨歌蟋蟀，渑池终见奋桑榆。愚公志定山堪徙，秦帝威行石可驱。莫笑蒙庄多怪论，南鹏端的有良图。","dynasty":"明代","title":"次和王础尘辛未岁除八首其七"}
{"author":"陈恭尹","content":"至人齐出处，之子自闲闲。即此涉长道，犹如栖旧山。歌吟开笑口，风月霁清颜。努力前途事，莱衣幸可斑。","dynasty":"明代","title":"题李尚卿小影"}
{"author":"陈恭尹","content":"百种名花五色开，主人仍为具深杯。去年酒伴皆星散，只有陶潜独自来。","dynasty":"明代","title":"萧建侯邀赏菊因忆去年同游成二绝句其一"}
{"author":"陈恭尹","content":"八桂秘南经，双山雄粤望。伟哉昔所闻，于今觏其状。弥天列青霭，绝地联层嶂。掩苒草木平，陂陀溪谷壮。谁言盛积阻，极目何超旷。云峦时绝续，泉声日奔放。飞楼候朝暾，倒影排溟涨。相传蓬岛来，夐矣陶唐尚。事往诚莫稽，迹湮理无妄。捣禽应臼杵，喑虎怀仁让。虫书篆符竹，蝶化遗衣桁。繄维羽人宅，信此馀风畅。阴崖饶异产，神药滋盖藏。名遗炎帝书，类绝嵇含访。伊昔休明会，位与王侯抗。时勤玉玺封，未昧高山向。望秩礼久虚，旱魃人犹仰。我来仲夏月，溽暑阳方亢。卧闻夜来雨，飞出龙池上。何因霈九州，苍生企灵贶。","dynasty":"明代","title":"登罗浮"}
{"author":"陈恭尹","content":"青脊𩦺驴子，平生能苦辛。疾行虽后马，远到亦如人。刍秣岂云薄，衰迟宁久驯。从今卧春草，饮龁是天真。","dynasty":"明代","title":"放驴"}
{"author":"陈恭尹","content":"山半云生石作根，古墙薜荔自为村。儿童处处皆开塾，流水家家总到门。","dynasty":"明代","title":"西樵道中三首其一"}
{"author":"陈恭尹","content":"大暑已过风初秋，金陵归客停扁舟。满城冠盖争饮饯，一日三醉尉佗楼。醉来翰墨无所惜，巨笔如龙飞肘腋。盈箱绢素积未开，一篇及我山中客。鸿文铁画光陆离，义心苦调君所知。枯树王裒今老矣，白头玄晏非公谁。方公方公何潇洒，十年不复乘骢马。地生名胜咨幽人，天与闲身作游者。燕支之北昆明西，罗浮日出闻天鸡。槟榔荔枝日大嚼，丹砂石髓如红泥。为君歌，送君归。不能黄鹄比翼事四海，双犍相伴还扶犁。","dynasty":"明代","title":"方邵村以诗序见贻赋此谢之且以送别"}
{"author":"陈恭尹","content":"天际万重滩，滩边万仞山。山风吹落叶，只在客船间。多难晦冥日，少年离别颜。倚闾方白发，莫不看刀环。","dynasty":"明代","title":"送马仲融之粤西"}
{"author":"陈恭尹","content":"海门送人地，人去见波涛。东路离居久，西风病骨高。背墙施枕簟，当暑着绨袍。颇悟无生理，蝉声在远皋。","dynasty":"明代","title":"卧病"}
{"author":"陈恭尹","content":"十二年前汗漫游，佗城杯酒共登楼。榜名已自魁三象，物论还归第一流。内翰新篇传北阙，先公遗树满南州。怀中书札多时在，未敢因人造次酬。","dynasty":"明代","title":"寄怀张寄亭太史"}
{"author":"陈恭尹","content":"陂上家家好，清溪带绿筠。近闻诗社里，添汝白头人。门向何峰住，樽堪席地陈。太平遗曲在，为我拂龙唇。","dynasty":"明代","title":"送罗仲牧移家车陂"}
{"author":"陈恭尹","content":"今日花始开，昨日花尚好。欲知花故新，但看蜂多少。","dynasty":"明代","title":"荷池偶题二首其一"}
{"author":"陈恭尹","content":"从无西笑乐，不勒北山铭。艰苦应吾道，浮沉惜此生。二万已过日，千秋何限情。书斋空自叹，谁是晚能成。","dynasty":"明代","title":"岁除杂感十首其八"}
{"author":"陈恭尹","content":"廿年相见在行都，三十魁梧好丈夫。匹马射潮江上过，双龙盘剑殿头趋。诗中琢句占师律，局里敲棋识阵图。今日建牙沧海晚，秋霜飞上美髯须。","dynasty":"明代","title":"赠陈将军"}
{"author":"陈恭尹","content":"溪西千树当时种，数尺枝条柔可弄。不踏湖堤向一年，已觉繁花密无缝。经过昨日此匆匆，两夕怀思不堪诵。栽花主人隔千里，花下扁舟与谁共。虬髯逸兴迥不群，公子翩翩复殊众。折简相招到石床，新醅不惜开银瓮。远方英俊兼秦越，满座雄谈杂嘲讽。是时霜后积水清，湖西滉漾波光动。四山开朗有佳色，孤屿萧疏欲含冻。共誇密雪赋梁园，复讶行云入荆梦。幽光漠漠去岸高，素色鳞鳞压枝重。拂衣屡爱轻瓣飞，行杯更遣浓香送。逆风十里气尚满，沿流百步溪犹壅。高天可厌白日坠，厨人未报清尊空。老夫短棹欲早归，上客班骓亦停鞚。开笺意思已潦倒，下笔词章乃狂纵。寄谢梅花勿笑人，繇来韵险难为用。","dynasty":"明代","title":"石湖观梅花分得动字柬罗仲恭罗显哉兼怀湖主人罗澹峰"}
{"author":"陈恭尹","content":"铜鼓千峰击浪鸣，十帆过角九帆倾。军中胜算饶奇道，潭滘新开近且平。","dynasty":"明代","title":"铙歌"}
{"author":"陈恭尹","content":"向暖蕉全坼，新晴柳自低。闻棋知阁近，寻路到花迷。玉马摇风数，朱棂射日齐。楼头人出迓，一似隔虹蜺。","dynasty":"明代","title":"游尹澜柱铨部园林十首其二"}
{"author":"陈恭尹","content":"青山此川上，终古见如新。可叹浮生者，蹉跎即老人。暮云高不动，白鸟立无邻。独往秋光里，双桡与病身。","dynasty":"明代","title":"江上"}
{"author":"陈恭尹","content":"怅望百年内，寂寥天地间。遥山宛然绿，秋水澹何闲。风细鹤声去，月高渔火还。贫居无不可，但惜酒卮悭。","dynasty":"明代","title":"秋晚杂兴八首其一"}
{"author":"陈恭尹","content":"酒醒山衣薄，萧条林馆秋。夜虫争客语，萤火共星流。老态悲黄叶，新髭报白头。深惭北窗下，终日见罗浮。","dynasty":"明代","title":"秋晚杂兴八首其二"}
{"author":"陈恭尹","content":"月在日还上，追飞遄向西。西风昨夜梦，知是武陵溪。被服尚前古，贤愚同一畦。因悲少年意，高气吐虹蜺。","dynasty":"明代","title":"秋晚杂兴八首其三"}
{"author":"陈恭尹","content":"冷榻眠无次，闲阶立不归。池花向影落，河雁带声飞。水畔为渔父，城东即布衣。平生随分得，未觉此心非。","dynasty":"明代","title":"秋晚杂兴八首其四"}
{"author":"陈恭尹","content":"绕屋落寒叶，日高闻雁时。纸窗明野马，斋鼎熟蹲鸱。少事门开晚，多吟卧起迟。百年行已矣，辛苦立名为。","dynasty":"明代","title":"秋晚杂兴八首其五"}
{"author":"陈恭尹","content":"已矣复何道，悠悠斯世间。日唯催貌老，天不与人闲。水定风频起，松高春未还。薄田仍恶岁，欹枕对秋山。","dynasty":"明代","title":"秋晚杂兴八首其六"}
{"author":"陈恭尹","content":"莫上荒台望，无端是旅情。云光过沼慢，山影出林轻。宇宙何其旷，蜉蝣似此生。旧时歌舞地，花落美人茔。","dynasty":"明代","title":"秋晚杂兴八首其七"}
{"author":"陈恭尹","content":"枯草郭门西，泉声不辨溪。虎林人让路，鱼沼鹤争泥。托宿乱离后，当时桃李蹊。赦书宽酷吏，啧啧在蒸黎。","dynasty":"明代","title":"秋晚杂兴八首其八"}
{"author":"陈恭尹","content":"无意成投宿，心知此地稀。楼台衔石壁，灯火聚渔矶。叠浪千峰出，当门百谷归。一宵吟咏冷，多谢老僧衣。","dynasty":"明代","title":"宿西台精舍"}
{"author":"陈恭尹","content":"酒醒山衣薄，萧条林馆秋。夜虫争客语，萤火共星流。老态悲黄叶，新髭报白头。深惭北窗下，终日见罗浮。","dynasty":"明代","title":"秋晚杂兴八首其二"}
{"author":"陈恭尹","content":"萧萧君马鸣，夜夜闻歌声。马悲慕俦侣，独歌谁和汝。结束下空阶，仰瞻霜与露。缺月衔东隅，旄头没何处。思为伺晨鸟，举舌催天曙。","dynasty":"明代","title":"杂诗九首其六"}
{"author":"陈恭尹","content":"秋悴春荣各一时，中原花信尔先知。羌笛休吹断肠曲，东风只恋旧时枝。","dynasty":"明代","title":"越台新柳诗十首和王础尘其七"}
{"author":"陈恭尹","content":"临邛涤器自当垆，绝胜陶朱在五湖。美禄未教天独擅，老春唯待客能沽。琼苏南岳闻常设，仙桂罗浮酿不无。把盏为君邀月色，长生灵药岂云孤。","dynasty":"明代","title":"次屈翁山韵寿王君佐"}
{"author":"陈恭尹","content":"行止唯天所命之，不将颓暮叹斯时。亦知春到寻常事，其奈寒深益尔思。西北回风吹地转，东南初日上楼迟。苦吟昕夕频搔首，短发星星只欲垂。","dynasty":"明代","title":"次和王础尘辛未岁除八首其一"}
{"author":"陈恭尹","content":"箕尾出东隅，牛斗在其侧。如何分野内，燕越殊南北。与君隔万里，衰晚始相识。鸿飞与虬潜，事异中心得。君才具匡济，少小富学殖。方壮已为郎，纂修曾借职。雍容著作场，出入东西掖。禄养逮高年，公馀事登陟。家近盘山阳，子春有遗洫。青鞋结两耳，健足生八翼。一线天门开，三潭龙雾黑。长啸踏烟萝，高吟呵鬼蜮。虎穴亦偶眠，僧厨频寄食。越险倍骁腾，耽奇忘偪仄。细写北岳真，传之子卿墨。九重有眷命，五马来南国。始至合江楼，溪山似能忆。丰鳄涤胸怀，罗浮在封域。时当废弛后，万绪纷如织。公事有期程，案牍常充塞。然膏继落晷，伏枕思嘉则。频年滋汗漫，一旦皆修饰。驱车四百峰，聊以适吾适。维时建子月，落木飞淅沥。野烧断复明，溪声浅犹激。南中冬向暖，雪下俄盈尺。煮茗斫层冰，题诗坐孤石。韵窄语有神，杯寒酒无力。夜宿就禅衣，朝行共山屐。兹山信奇秘，抱朴初来宅。近揖鲍使君，远招浮丘伯。三十二代仙，并注长生籍。家老野人黄，孙子真人白。相示有新铭，至理符玄易。遂造飞云巅，夜半光赫赫。初日上空濛，重昏顿昭晰。建亭名子日，用示丹砂的。至后一阳生，夜气中宵觌。大道本目前，世人自沉溺。真机一似握，百感无不寂。坦步任穷通，直心以行德。见义勇于为，与民共休息。宏才旋气化，远略销奸慝。干旌孑四郊，羔裘丝五緎。湖桥时命舫，郡阁频留客。风流古有人，文采今谁敌。席门寄穷巷，往往劳熊轼。唱和靡不同，篇章渐盈百。吾生丘壑志，赖以遣晨夕。内顾何所长，诸郎谬求益。去岁雨为灾，及秋更其剧。野吏古亭西，书斋寸苔积。一跌出不虞，右股几成躄。师资谅非据，造物来深责。卧疾十馀旬，至今犹怵惕。送君川之南，远想萦肝膈。洞庭四际天，巫峡双悬壁。扁舟溯浩渺，百丈行荆棘。白帝古高城，竹王旧疆域。仍当度泸水，葛相曾于役。使节此经临，所向皆名迹。边陲况少事，行迈多馀隙。妙笔发幽妍，闲心恣摹画。文章自千古，物色增高格。西蜀宦游人，杜陆为巨擘。花溪与剑南，鼎足看今昔。弱冠事远游，中岁聊停策。河汉一沿洄，衡庐常艺植。裹足太行西，北睇徒踧踖。峨嵋心所往，拟得同探索。药石更精奇，仙灵留采摘。兔丝下有苓，乌头小为荝。绝壑长空青，方流饶水碧。老态未龙钟，馀生况鸡肋。去志乃勃然，儿曹阻行色。今晨届弧矢，几日移旌戟。四座称万年，下民歌九罭。语别在须臾，重期莫能测。各为南北人，复作东西隔。人生感知己，握手殊悯默。何以赠仁言，高明尚柔克。","dynasty":"明代","title":"送王紫诠使君观察川南兼以为寿"}
{"author":"陈恭尹","content":"酷似高人王右丞，在官萧散意如冰。时名兄弟堪方驾，家学文章是一灯。沧海乘槎曾独到，越山怀古记同登。南来新咏多如许，纸贵衡阳写未能。","dynasty":"明代","title":"寄怀王阮亭兼索其南海集"}
{"author":"陈恭尹","content":"相生奇正本无穷，制胜全资整暇功。一矢雍容升揖地，甲兵千万在胸中。","dynasty":"明代","title":"运心轩"}
{"author":"陈恭尹","content":"世人日相见，杳若不相识。如何别君三十年，此心只是长相忆。去岁书来自桂州，望之不至增离忧。今年望极思稍辍，东风忽枉禺山辙。相看一笑在舟中，仿佛芜关往时别。舳舻千里大江秋，祖生击楫横中流。澄清之志一不遂，拂衣高蹈轻王侯。洞庭之南幽州北，处处江山寄游迹。井蛙所见将无同，腐鼠相逢唯一嚇。先生掉头不与言，世间雷电徒轰奔。昆崙冈头三日火，白玉皎皎无烧痕。独抱禅心卧山月，居士身中常说法。已回火宅作清凉，尚有冰霜存鬓发。百日江城共起居，平生不乐更何如。愿移茅屋来相就，溪水长竿并钓鱼。","dynasty":"明代","title":"答别张默庵"}
{"author":"陈恭尹","content":"家居杨柳下，直路西北驰。望郎不可见，折尽门前枝。","dynasty":"明代","title":"折杨柳歌五首其二"}
{"author":"陈恭尹","content":"一簇笙歌隔渚繁，彩云飞尽日黄昏。欲知游女低徊地，朝踏苍苔见履痕。","dynasty":"明代","title":"东湖曲十首其九"}
{"author":"陈恭尹","content":"大虎门东海共天，承平不废耀戈船。楚烽昨月传双羽，五岭南边只晏眠。","dynasty":"明代","title":"铙歌其十六"}
{"author":"陈恭尹","content":"一时车马咽河津，继世论交意倍亲。五岭旧阴棠树在，八闽归兴彩衣新。江乡菊酒消长夜，驿路梅花放小春。到日趋庭问遗逸，芦中休道更无人。","dynasty":"明代","title":"送曾韬人太史归晋江省觐"}
{"author":"陈恭尹","content":"清标如玉树，四座觉风生。语有超超目，居无赫赫名。上天霖雨梦，九罭衮衣情。北望张平子，为君赋二京。","dynasty":"明代","title":"次和王孝扬将军留别韵且以送行四首其三"}
{"author":"陈恭尹","content":"连珠五曜映高旻，偕隐谁人得似君。乌反旧巢元足养，凤翔千仞更能文。","dynasty":"明代","title":"题子登感怀示弟诗后并为其尊人澹隐隐君寿二首其二"}
{"author":"陈恭尹","content":"海门东尽不生澜，景物登台极大观。红蕊点村千室曙，碧天围水数峰寒。珊瑚多入渔人网，玉食先归野客盘。倘许闲身坐垂钓，客星不拟落严滩。","dynasty":"明代","title":"市桥春望"}
{"author":"陈恭尹","content":"闲居冬已尽，独坐念将衰。霜叶不亲树，寒花多苦枝。单衣勤向日，薄命拙逢时。莫作将来计，人生未可知。","dynasty":"明代","title":"闲居其一"}
{"author":"陈恭尹","content":"葱葱郁郁未成阴，得雨朝来翠渐深。凤翼龙鳞传有赋，为谁飞檄拟陈琳。","dynasty":"明代","title":"越台新柳诗十首和王础尘其三"}
{"author":"陈恭尹","content":"边沙作霾曀衢陌，行子居人总成客。五羊城里三见君，匆匆不得论心迹。君驱高毂日涉野，我倚长竿钓山下。毛锥不及带刀人，牧马童儿笑儒者。夜梦西湖春兴生，归艎正月送君行。大小岭头雪未尽，南北峰高花始明。花光雪色遥相接，花残雪尽应停楫。六桥清浅见泥沙，潜虬何处藏鳞鬣。倒尽今时别酒樽，余亦著书终闭门。命驾相思何可易，因风书札倘能存。","dynasty":"明代","title":"送沈甸华归杭州"}
{"author":"陈恭尹","content":"游云极八表，出山如有恋。我孤望儿子，及产不相见。我行马蹄西，儿子初生啼。我行马蹄北，儿生已匍匐。此日一岁成，此时邻妪盈。空堂杂百物，嗜欲开其情。昏来各出户，拍手嗤其父。阿妇入闺房，抱儿心望郎。","dynasty":"明代","title":"儿赣晬日旅山阳作"}
{"author":"陈恭尹","content":"南风帆席到非遥，桑落洲边不上潮。入馔鲜鳞飞白版，滴窗疏雨剪红蕉。江光西望涵三楚，山色东浮见六朝。旧好君乡三拜在，并将新咏寄东樵。","dynasty":"明代","title":"花朝梁药亭招集六莹堂送姚东郊归桐城同王蒲衣姚非熊二首其二"}
{"author":"陈恭尹","content":"蔬圃人家渐作林，沥湖名胜只于今。堤连双峡为开阖，气与长江共浅深。故国豪华年少梦，片帆风雪老来心。杖头尚识星岩路，十里荷香未可寻。","dynasty":"明代","title":"沥湖冬泛"}
{"author":"陈恭尹","content":"文章频寄慨，造物久劳形。已锢函中史，难言石上铭。寄归同大梦，修短自高冥。来下王乔玉，何当燕翠屏。","dynasty":"明代","title":"次翁兄病中见柬"}
{"author":"陈恭尹","content":"少日趋庭过，中年闭户居。耻为无用学，必读有源书。衰白心徒苦，经纶事已虚。客途犹秉烛，终恐负居诸。","dynasty":"明代","title":"端江五日写怀六首其五"}
{"author":"陈恭尹","content":"灯影高低万竹间，暂移尊酒一开颜。杯浮夜色如邀月，风送凉声似在山。火树近从南尉得，烛龙遥自葛陂还。高斋秋气长如此，密笋当门且勿删。","dynasty":"明代","title":"夏夜小酌秋舫斋前悬灯数十竹间竹密灯红参差高下殊有佳致因共赋之得间字"}
{"author":"陈恭尹","content":"比来频得欲归音，知尔青山恋恋心。玉匣日疏鸲鹆砚，石床秋冷凤皇琴。一官似是添贫计，浃岁应多久客吟。翰苑此时声价重，莫将文字卖鸡林。","dynasty":"明代","title":"寄怀梁药亭三首其三"}
{"author":"陈恭尹","content":"黄金如竹色，竹老杖弥轻。拄入空山路，锵然闻玉声。高高上无极，下见云霞生。早被仙人笑，为龙卧不成。","dynasty":"明代","title":"竹杖"}
{"author":"陈恭尹","content":"长将行迹寄天涯，三十鳏居不自嗟。客有问君君大笑，丈夫无国更何家。","dynasty":"明代","title":"哭王础尘十首其五"}
{"author":"陈恭尹","content":"生来忧患日观爻，清固难居浊未淆。驷马肯回穷巷辙，一枝真愧野人巢。敢论方朔能肥遁，差免扬雄更解嘲。载读诗篇频击节，白头千里有神交。","dynasty":"明代","title":"长洲张宗肃见访别后有诗次韵奉答"}
{"author":"陈恭尹","content":"几日空亭坐不回，主人相为扫莓苔。庵分茗火连僧至，井汲香泉带月来。高树蝉寒秋叶减，方池鱼跃水萍开。闲园物色皆堪赋，羡尔江南庾信才。","dynasty":"明代","title":"题方龙媒园亭"}
{"author":"陈恭尹","content":"我衰日闭户，况兹炎暑时。偶然步林竹，小卧园东陲。有客来叩门，童子例云辞。醒来见名剌，客远不及追。寻君就旅次，兼读所贻诗。如睹渥洼龙，神骨森权奇。如运成风斤，挥斥罔不宜。忆昔少壮年，君乡曾久羁。徘徊上衡岳，沿溯越湘漓。潭州多遗逸，唱咏夕忘疲。日月不相俟，烽烟中间之。屈指四十载，存者皆孙枝。君来何所闻，欣欣如见思。老马纵识途，筋力已不支。何以赠君言，良时今在兹。","dynasty":"明代","title":"送陈大涉还长沙"}
{"author":"陈恭尹","content":"白玉有美不自言，陈生虽讷何温温。天球大贝在高阁，见之使我惭轻薄。问君何来东海滨，蓬莱宫阙浮金银。峨冠仙人挟龙杖，高步绰约行青云。觞倾松花大笑起，挥手三招鲁连子。丈夫济世有苦心，安用辛勤求不死。回车万里趋南极，神州九点秋烟黑。离家有子正孩提，发白身长不相识。夜梦三山芳草春，挂帆辞我别愁新。重来肯料相见否，尹也东西南北人。","dynasty":"明代","title":"赠别陈季长"}
{"author":"陈恭尹","content":"踟蹰城西隅，北风吹我寒。不惜风吹寒，为君故流连。人生知几何，一别逾五年。居者忽复过，行者良险艰。崔嵬上太华，纵横穷九边。文章配道义，所适生飞翰。俱为憔悴人，独有好形颜。与君同心言，自喻金石坚。两木倘相摩，朱火然其间。无为垂空文，千秋期不刊。","dynasty":"明代","title":"屈翁山归自雁门相见有诗"}
{"author":"陈恭尹","content":"已矣复何道，悠悠斯世间。日唯催貌老，天不与人闲。水定风频起，松高春未还。薄田仍恶岁，欹枕对秋山。","dynasty":"明代","title":"秋晚杂兴八首其六"}
{"author":"陈恭尹","content":"因成形自洪炉里，冷处来希热处过。贫士橐中千日计，五侯筵上一时歌。写将妙质传圆月，别出新裁付小荷。只用上边三四字，从来深愧读书多。","dynasty":"明代","title":"钱"}
{"author":"陈恭尹","content":"久奉晨昏遂寄居，乡园今始赋归欤。临岐赠我难为报，一束遗编是父书。","dynasty":"明代","title":"送陈范求奉尊人季长旅榇归闽二首其二"}
{"author":"陈恭尹","content":"不知何处问阳回，但觉残年万物催。关外虎头无定远，世间人面有牛哀。颇疑孤竹移贪水，真信昆池是劫灰。赤地比来馀万里，青春不到白龙堆。","dynasty":"明代","title":"春感十二首次王础尘其二"}
{"author":"陈恭尹","content":"维岳何须咏甫申，世家今古更谁伦。只将素位承先圣，喜有仁声慰老亲。一字可行唯用恕，四知能畏未妨贫。炎州天地回阳处，数点梅花独放春。","dynasty":"明代","title":"祝孔翕庵少府"}
{"author":"陈恭尹","content":"东风行处有花飞，十日淹留半雨霏。烛下纵谈时彻晓，山间追步亦忘归。沉深古学人皆仰，坦直天怀世所希。最是先茔依此地，春秋来往不相违。","dynasty":"明代","title":"留别吴智友"}
{"author":"陈恭尹","content":"忽闻天籁发青霄，四十年来恨始消。既有清风扬雅什，自甘黄发老渔樵。森严公府来非易，咫尺音书报亦遥。不及乘春双燕雀，得巢君屋日飘飖。","dynasty":"明代","title":"次韵答姚叔烟见赠四首其二"}
{"author":"陈恭尹","content":"好生名大德，岂独在人为。楚虎曾分乳，冰禽亦护儿。但期天下活，安问腹中饥。看子平生意，何忧鬓不丝。","dynasty":"明代","title":"生生园十咏其十生生堂"}
{"author":"陈恭尹","content":"五峰处处有名区，最是君家似画图。已割山光来屋里，不妨楼外即城隅。香垂峭壁千花细，石透盘根老树孤。两世过从今几度，快听春鸟劝提壶。","dynasty":"明代","title":"梁殿一殿章招饮雨花洞即事"}
{"author":"陈恭尹","content":"桥西新水縠文生，洞府神仙境最清。一炷名香烟未散，梧桐深有下棋声。","dynasty":"明代","title":"赠李植公行乐图二首其二"}
{"author":"陈恭尹","content":"子房元善病，耿耿在予心。岂谓参苓日，重来金玉音。神交闻自昔，古道绝于今。咫尺成修阻，云山未是深。","dynasty":"明代","title":"次答姚叔烟见怀之作六首其四"}
{"author":"陈恭尹","content":"九金神鼎几迁流，世胙西南此一州。得姓直从唐四岳，受封元比古诸侯。人存朴俗唯知信，地遍春风不识秋。酷似桃花仙子洞，问津吾欲泛渔舟。","dynasty":"明代","title":"万成州许土司"}
{"author":"陈恭尹","content":"翩翩之雁来天隅，中有一者飞而孤。自丧其雄不并宿，江中警夜甘为奴。江滨之人少慈惠，一网高张百禽殪。不虞永断匹偶恩，食肉卖毛为得计。","dynasty":"明代","title":"行路难其二"}
{"author":"陈恭尹","content":"新结茆亭匝碧波，清尊邀客更能过。天连浦溆帆争入，山杂云霞晚渐多。暑气乍消闻急雨，野风轻度送馀歌。升平旧事从今复，胜赏其如白发何。","dynasty":"明代","title":"朱式金招同王础尘张桐君潘函观朱子成周夏声周维念王紫巘集东郊珠会亭分得五歌"}
{"author":"陈恭尹","content":"青山此川上，终古见如新。可叹浮生者，蹉跎即老人。暮云高不动，白鸟立无邻。独往秋光里，双桡与病身。","dynasty":"明代","title":"江上"}
{"author":"陈恭尹","content":"十行一目古谁如，强记宁惟七箧书。一盏青灯人白发，病中犹不负居诸。","dynasty":"明代","title":"哭王础尘十首其八"}
{"author":"陈恭尹","content":"寒来未试登山脚，积雨初消好行乐。大士岩前一揖馀，四望风光殊不恶。川原百里辨纤毫，渚稻皆收野岸高。人家小梅日皦皦，疏林赤叶风飕飕。龙江水绕山根出，诸峰秀美真无匹。上悬峭壁下崎岩，森若文人多气骨。何来五色罗浮禽，飞鸣下上好其音。洞天福地不栖息，得无有意来相寻。朱明洞口华台寺，十九年前山里事。出山如送入山迎，三人见者今馀二。岂有他奇副昔闻，巅毛种种日争新。临高且共命尊酒，不使仙禽笑妄人。","dynasty":"明代","title":"登大士岩纪事"}
{"author":"陈恭尹","content":"百年天地真如寄，达士千秋名自异。与时用舍有机衡，过眼浮云等游戏。黄公岳岳立先朝，直道不逢真宰忌。玉殿传胪简在心，词场掉鞅如丝辔。六卿掌礼协神人，九重入告回天地。和羹鼎鼐到何难，脱屐山林归若弃。祖道争看少傅疏，徵书屡召山人泌。退身所幸属时平，遗荣岂必须年至。家似金张七叶貂，姓同黄绮商山四。绘工初写颊边毛，诗笔自抽囊底智。仙姿道骨落丹青，铁画银钩传指臂。先正风流渺莫攀，后生愿睹何由觊。文孙相遇五羊城，开函使我生遐思。章服如瞻汉代仪，纪年尚识神皇字。满前光霁蔼可亲，纸上须眉殁犹视。别写持竿著鹿冠，想见当年好幽致。尹生公后百馀年，不偶于时甘弃置。江海难消涕泪痕，斗牛自掩干将气。皓首无从博酒温，终身已分餐菱芰。不敢披公第一图，愿与别图居第二。","dynasty":"明代","title":"为黄驭远题其祖黄文简公画像次其自题元韵"}
{"author":"陈恭尹","content":"长将笔舌代耕芸，海岛焉能绝世尘。百里暂归贫有母，一年将尽老催人。潮光似火船头晓，梅子如珠屋角春。乱日相期无可祝，早占熊梦慰慈亲。","dynasty":"明代","title":"岁暮送区鱼山归香山"}
{"author":"陈恭尹","content":"天外千峰沈不起，铜龙漏断银蟾死。天鸡大叫惊海水，海水蒸变生火云，赤轮微转天地分。","dynasty":"明代","title":"扶胥观日出歌"}
{"author":"陈恭尹","content":"白头游兴未能忘，几度西湖上画航。失路久为狂阮籍，写经仍是懒嵇康。宵来泮水添圆月，雨后遥峰近女墙。谁道广文官独冷，醉人新酿荔支香。","dynasty":"明代","title":"写碑惠州泮宫屡醉叶御六卫立组学署即事赋柬"}
{"author":"陈恭尹","content":"妙龄专节钺，经术历儒生。星应三台座，期当五百名。威能兼子惠，高亦近人情。父老攀留意，犹思入帝京。","dynasty":"明代","title":"次和王孝扬将军留别韵且以送行四首其二"}
{"author":"陈恭尹","content":"秋日枉诗今未报，窗外梅花开正闹。君麾日驻海头城，我老犹思雪中棹。横琴山外晓风清，万里沧茫见日生。高标铜柱千年在，犹见君家旧勒铭。君流膏泽周遐邑，已饥已溺常汲汲。如何歌颂满天南，终日思归时伫立。思亲翘首望云飞，更许轻骑到小扉。贫家客至无多地，已命山童拂钓矶。","dynasty":"明代","title":"寄答马卧仙都阃"}
{"author":"陈恭尹","content":"二子何开朗，来知自翠微。旅中蔬饭毕，江上布帆归。路密关心短，情深出语希。后期能不负，家在荔枝矶。","dynasty":"明代","title":"赠别赖子弦任切刚归宁都"}
{"author":"陈恭尹","content":"潜鱼脱于渊，濡沫犹相依。何况双鹓雏，羽翼当未飞。别子未经旬，中心恒苦饥。析我园中薪，言烹菽与葵。小子从外来，有客缁其衣。披衣急出户，果谐心所思。相携历堂阶，欢极无文仪。素琴为君弦，浊酒为君开。","dynasty":"明代","title":"屈翁山见过二首其一"}
{"author":"陈恭尹","content":"君家曾入列仙书，心影无偏古所誉。好到潘山奕棋处，乾坤一局问何如。","dynasty":"明代","title":"送潘涵观之高凉二首其二"}
{"author":"陈恭尹","content":"冷榻眠无次，闲阶立不归。池花向影落，河雁带声飞。水畔为渔父，城东即布衣。平生随分得，未觉此心非。","dynasty":"明代","title":"秋晚杂兴八首其四"}
{"author":"陈恭尹","content":"惊风落归雁，渺然天一方。如何江海士，并集珠丘旁。霖雨从东来，玄云覆山冈。积旬忧旱魅，良苗今得望。高楼恣欢赏，浊酒三五行。哀彼海滨人，无家托人乡。珠丘虽我土，笳鼓如岩疆。民生日以促，后会安可常。蜉蝣迷旦暮，神龙有飞藏。明朝脱长剑，濯足归沧浪。","dynasty":"明代","title":"雨夜旅江阁述怀"}
{"author":"陈恭尹","content":"垂杨桥晚归人少，近水亭高远岫孤。正是郭西难画处，淡烟疏树似倪迂。","dynasty":"明代","title":"东湖曲十首其十"}
{"author":"陈恭尹","content":"朔南万里共年华，折柬相招路岂遐。月下满浮千日酒，火中飞出一城花。关门不禁时开钥，匣印犹封未报衙。天为主人晴此夕，鸡鸣新雨在檐牙。","dynasty":"明代","title":"上元夕姚龙友鹾司招饮诘朝而雨即事赋谢"}
{"author":"陈恭尹","content":"高台宝月旧庄严，胜概登临得尽兼。积水有涛环四面，数峰如画入重檐。传衣人远空馀树，铸鼎龙遥久坠髯。世外世间何限恨，愧无新赋拟江淹。","dynasty":"明代","title":"宝月台有作"}
{"author":"陈恭尹","content":"风吹吹台树，树叶高下飞。嗟哉两游子，远适不念归。马蹇负橐行，鞭断持竹枝。徬徨吹台下，据地擢素髭。借问客游子，飘飖欲何之。乃云适西北，又不入帝畿。闻有燕赵士，尚义如渴饥。虽则如渴饥，昔是而今非。高冈多蒺藜，下室多伊威。黄河问清水，升斗不可希。风吹吹台树，树叶落不远。嗟尔两游子，远行莫如返。","dynasty":"明代","title":"吹台"}
{"author":"陈恭尹","content":"一丘埋玉未须哀，明月偏宜老蚌胎。滴泪暂归泉客去，报恩还入掌中来。","dynasty":"明代","title":"佟声远索题连珠冢二首其二"}
{"author":"陈恭尹","content":"时来车骑此雍容，岭徼梅开已暮冬。问俗偶行南海外，看花还就故人封。清川绕郭明双塔，古堞排云见五峰。想到都亭邀重客，琴声应复满临邛。","dynasty":"明代","title":"送罗侍御闇园之凤城兼呈戢斋徐父母"}
{"author":"陈恭尹","content":"人饮浊河水，不食古井泉。古井非不清，浊河诚有源。大人略细故，琐琐安足论。鹦鹉立樊笼，焉用能人言。苍鹰无羽仪，一日翔九天。","dynasty":"明代","title":"感怀十七首其十六"}
{"author":"陈恭尹","content":"拨棹争先后，平湖望渺然。安知人在水，只似马行天。叶泛舟形小，云飞网势圆。得鱼邀上赏，公子不论钱。","dynasty":"明代","title":"西湖观打鱼同王紫巘若云立安朱开黄作四首其二"}
{"author":"陈恭尹","content":"望远孤亭尽，凭高古殿尊。碑留千岁字，神降百王言。汇水成天堑，排山作海门。登临何限意，稽首候朝暾。","dynasty":"明代","title":"南海神祠下作前有浴日亭"}
{"author":"陈恭尹","content":"操存不改旧书生，几载官衙饭菜羹。小郭自临三水上，十州同识独清名。俸钱每用填民歉，坐舫时因送客行。我从能言言不尽，口碑先已到神京。","dynasty":"明代","title":"送程三水天翼内擢"}
{"author":"陈恭尹","content":"英年异骨总超群，况复清才绝众芬。笔下词流称倒峡，赋成人意欲淩云。取途自合先高足，语勇何须问败军。曾作汨罗江上客，巫阳招尽世谁闻。","dynasty":"明代","title":"次答张亦姜二首其一"}
{"author":"陈恭尹","content":"汀洲初雁飞，送客钓鱼矶。故里我曾梦，深秋君独归。荻花迎棹起，枫叶到城稀。为问先人宅，门前柳几围。","dynasty":"明代","title":"送梁器圃归顺德"}
{"author":"陈恭尹","content":"风吹吹台树，树叶高下飞。嗟哉两游子，远适不念归。马蹇负橐行，鞭断持竹枝。徬徨吹台下，据地擢素髭。借问客游子，飘飖欲何之。乃云适西北，又不入帝畿。闻有燕赵士，尚义如渴饥。虽则如渴饥，昔是而今非。高冈多蒺藜，下室多伊威。黄河问清水，升斗不可希。风吹吹台树，树叶落不远。嗟尔两游子，远行莫如返。","dynasty":"明代","title":"吹台"}
{"author":"陈恭尹","content":"去年梅花开，君逾梅岭来。今年菊花节，君归理兰枻。天涯客久愿君归，却惜君归即成别。南山有鸟北张罗，人生知己安能多。况皆穷贱伏草莽，吴烟越水劳经过。比者追欢时快意，左把杯盘右文字。白日未尽红烛催，不肯相逢不沈醉。南溟波浪生长风，散作高言满箧中。珠玑错落映四座，星月倒影横霜空。朝汉高台雉堞古，伏波故道牂牁通。逢时自见各有以，芟彝割裂皆人雄。霸图不足迥青睐，麟阁千秋亦谁在。已甘藿食谢当时，共许著书传后辈。平生未识已相关，与子年华未老间。前路尚宽相见日，西风莫损别离颜。","dynasty":"明代","title":"赠别查韬荒"}
{"author":"陈恭尹","content":"度岭年殊少，轩车满路光。病中吾见汝，秋后客何乡。伏枕违清论，开篇得妙方。愈风文檄在，继述有诸郎。","dynasty":"明代","title":"病中承彭子安见过别后奉怀"}
{"author":"陈恭尹","content":"海不扬波已十春，时来西北又边尘。凭君下笔开生面，借取淩烟阁上人。","dynasty":"明代","title":"赠顾六纪其二"}
{"author":"陈恭尹","content":"今年月食既，叠向夏秋看。晦魄冥无色，虚轮侧未安。阴消如有象，候满欲何端。三复修刑戒，能无儆有官。","dynasty":"明代","title":"狱中杂纪二十六首其五"}
{"author":"陈恭尹","content":"颜家何必胜陶家，但是多男便足誇。欲可未妨求疠火，命名曾已筮需沙。四时序岁原兼土，五瓣同心共一华。能读父书他日事，不知谁解学诗葩。","dynasty":"明代","title":"屈翁山六十一举第五子阿需值其母八十七寿赋诗索和次韵四首其二"}
{"author":"陈恭尹","content":"浓眉方面玉肌红，骨相人言似阿翁。卧读阴符残月下，自磨雄剑乱流中。鱼开夜目常疑火，豚拜波心更起风。幕府昼长无事日，好诗吟赏与谁同。","dynasty":"明代","title":"送区四之广海幕府"}
{"author":"陈恭尹","content":"仆仆南中路，穷游亦壮游。义能存故友，分不见诸侯。五岭天磨蝎，双江地咽喉。何心成聚散，吾道正悠悠。","dynasty":"明代","title":"送朱子成之赣州"}
{"author":"陈恭尹","content":"清风千载又谁加，古庙荒坛落槿花。欲荐春薇无处采，西山元已属周家。","dynasty":"明代","title":"夷齐庙"}
{"author":"陈恭尹","content":"我从修墓初归里，子又经春不到城。雨歇尚留深巷湿，月圆谁共小窗明。卞和刖后方售玉，孙子膑馀好用兵。四海更无投足地，未妨扶杖且徐行。","dynasty":"明代","title":"何孟门以足疾不能入邑积雨新晴戏此奉简"}
{"author":"陈恭尹","content":"山水游踪此泊船，风流贤宰夜开筵。篱花对酒如含笑，霜月当头正上弦。一径细穿修竹里，诸峰忽立古台前。官衙胜处谁能到，宾主燕吴不偶然。","dynasty":"明代","title":"陪王川南饮何慎思邑侯署中登超然台作时将有西樵之游"}
{"author":"陈恭尹","content":"闻道岂必早，立德苦不固。嗟余困蒙弱，老大犹未树。五十不称夭，蹉跎已中路。逝者诚已矣，来兹可无惧。先民诏遗矩，乃在行其素。外物焉足希，澄心任所遇。每戒出位思，恒存周身虑。毋曰独居暗，几微渐成著。毋曰戏谑小，君子有常度。穴防终以决，往水不返溯。庶几日三复，反躬永无恶。","dynasty":"明代","title":"自励诗"}
{"author":"陈恭尹","content":"大暑已过风初秋，金陵归客停扁舟。满城冠盖争饮饯，一日三醉尉佗楼。醉来翰墨无所惜，巨笔如龙飞肘腋。盈箱绢素积未开，一篇及我山中客。鸿文铁画光陆离，义心苦调君所知。枯树王裒今老矣，白头玄晏非公谁。方公方公何潇洒，十年不复乘骢马。地生名胜咨幽人，天与闲身作游者。燕支之北昆明西，罗浮日出闻天鸡。槟榔荔枝日大嚼，丹砂石髓如红泥。为君歌，送君归。不能黄鹄比翼事四海，双犍相伴还扶犁。","dynasty":"明代","title":"方邵村以诗序见贻赋此谢之且以送别"}
{"author":"陈恭尹","content":"九州日炎暑，驱马有所之。岂惜道里遥，念君来几时。昔来春已徂，今去秋方初。人生不如鸟，燕燕犹未飞。鸣蜩息高林，泥潦在中逵。帝廷玉帛会，于役有恒期。况闻道维扬，可以觐慈闱。君亲谊至重，安得顾其私。匪无良朋恋，行矣勿迟迟。","dynasty":"明代","title":"送孔樵岚入都其一"}
{"author":"陈恭尹","content":"朔南万里共年华，折柬相招路岂遐。月下满浮千日酒，火中飞出一城花。关门不禁时开钥，匣印犹封未报衙。天为主人晴此夕，鸡鸣新雨在檐牙。","dynasty":"明代","title":"上元夕姚龙友鹾司招饮诘朝而雨即事赋谢"}
{"author":"陈恭尹","content":"卞和入山得璞玉，献之未售先刖足。秦王易以十五城，赵国不与终受兵。从来至宝物所忌，锥刀之末今人争。小民止可求粗足，朝饭糟糠暮饘粥。轻裘肥马不易誇，有司视尔如仇家。","dynasty":"明代","title":"行路难其五"}
{"author":"陈恭尹","content":"久无消息岭云东，有药休教为已聋。北塞坚冰犹在野，南州新草漫连空。百年饮恨孤儿在，三月伤心万国同。老泪只应镌楚竹，招魂空自赋江枫。金陵佳气松楸里，铜柱高标指顾中。莫向春光怨迟暮，与君同是白头翁。","dynasty":"明代","title":"壬申清明即事次杜韵同王础尘二首其二"}
{"author":"陈恭尹","content":"抛却儒冠学用兵，田园荒尽不思耕。终年避地青鞋破，一夜忧时白发生。松柏本来多直性，英雄何必定成名。怜君困甚还兼病，父执相逢泪满缨。","dynasty":"明代","title":"赠赵意子"}
{"author":"陈恭尹","content":"天空不碍九皋鸣，风递庭阴子和声。千六百年形始定，祝君遐寿应嘉名。","dynasty":"明代","title":"题严九皋行乐图三首其三"}
{"author":"陈恭尹","content":"张公捉笔初无意，乱点离离墨光渍。袖手方回惨澹思，满堂忽作飞腾势。尤工画鹰与画马，岂有鬼神立其臂。是何意态奇且杰，历落高深见胸次。盖闻夫子侠者流，少年唾手燕然地。纵横青史一千年，颠倒文韬三万字。破胆亲持与众尝，许身不惜为人碎。老来伏枥有馀悲，纸上鹰扬犹负气。叩心自昔飞炎霜，白虹乃为荆轲至。况君精诚委笔墨，僧繇破壁将无是。我有填胸万古愁，百神不语群仙醉。请君放笔作双鸾，夜半骑之问天帝。","dynasty":"明代","title":"张穆之画鹰马歌"}
{"author":"陈恭尹","content":"离乱相依二十年，老来犹幸返林泉。旧颜渐皱唯存笑，新句能佳不喜传。闲按茶经寻水脉，自穿芒屩踏莎田。往常谓汝生儿晚，五岳今游在目前。","dynasty":"明代","title":"刘汉水六十"}
{"author":"陈恭尹","content":"事至初为备，防身未是严。将祈苦口利，须用括囊占。物土分南北，纤微及米盐。但令人不病，蛛网尔何嫌。","dynasty":"明代","title":"药裹"}
{"author":"陈恭尹","content":"与君违世尚，勿复叹蹉跎。把钓徒缘木，逢山每树荷。秋冬元肃杀，虞夏几讴歌。倘值吾□子，从公亦荷戈。","dynasty":"明代","title":"岁除次础兄韵四首其三"}
{"author":"陈恭尹","content":"叶叶枝枝吹自东，乘潮西去更乘风。还如老马能千里，大笑舟中两老翁。","dynasty":"明代","title":"送础尘至黄脊沙舟中复题三首其二"}
{"author":"陈恭尹","content":"衡云巫雨暗江津，江上孤吟过一春。二女庙边逢泪竹，大王风急到青蘋。虚无玉驷朝天阙，惨澹云旗降楚神。终古灵均词赋在，湘南山水倍关人。","dynasty":"明代","title":"怀古十首其三楚中"}
{"author":"陈恭尹","content":"九月寒如此，今年闰较催。萧条天外雨，飞洒粤王台。风定闻新雁，人来说早梅。江山寥落处，登望几时开。","dynasty":"明代","title":"狱中杂纪二十六首其十三"}
{"author":"陈恭尹","content":"葛相当年出渭滨，杂耕心事更谁陈。身肩半壁成还败，名在千秋久愈新。高冢麒麟添宿草，遗黎蘋藻荐青春。烦君为酌湖中水，恸哭西台尚有人。","dynasty":"明代","title":"次答张鄂山二首其二"}
{"author":"陈恭尹","content":"望远孤亭尽，凭高古殿尊。碑留千岁字，神降百王言。汇水成天堑，排山作海门。登临何限意，稽首候朝暾。","dynasty":"明代","title":"南海神祠下作前有浴日亭"}
{"author":"陈恭尹","content":"结侣即诸昆，深居不凿门。小梯行木末，虚牖纳山根。念别来初夏，心伤是故园。辞君返寥寂，形影自相存。","dynasty":"明代","title":"麦叔夏斋中留别"}
{"author":"陈恭尹","content":"彩凤初育羽，高梧方引枝。赠君如白玉，追琢在今时。极浦对遥夜，新知还远离。平生颇自惜，衰苶已如斯。","dynasty":"明代","title":"赠别"}
{"author":"陈恭尹","content":"十载无双鲤，三秋在五羊。客居闻傍柳，诗梦每临塘。举世推能手，终身泣雁行。不知违侍从，玄鬓几经霜。","dynasty":"明代","title":"寻家中洲于雁水庵先寄以诗"}
{"author":"陈恭尹","content":"小园深巷里，一岁一来过。花木自春色，其如长叹何。命知休百念，老识保元和。复有闲身累，留连苦不多。","dynasty":"明代","title":"麦叔夏斋中作"}
{"author":"陈恭尹","content":"众水各得月，月光元在天。道人无去住，临别莫悽然。暑气当船小，峰形入阁圆。因依贤地主，一定出何年。","dynasty":"明代","title":"送离患上人住静惠州兼怀叶许山"}
{"author":"陈恭尹","content":"各有千秋志，俱行万里回。论交为后辈，相见慰从来。话向杯前满，心当烛下灰。十年沧海变，老尽济川才。","dynasty":"明代","title":"赠洪药倩虞部"}
{"author":"陈恭尹","content":"汝早孤能立，艰虞亦有今。虽安为圃计，未负带经心。读易知馀庆，称诗在鼓琴。先公期望意，正不必华簪。","dynasty":"明代","title":"卧病五羊闻故人蔡艮若之子约行授室情不自已伏枕上得二律感叹遂多勿作寻常诗读也"}
{"author":"陈恭尹","content":"十载亡吾友，中宵有泪痕。何曾离梦里，容易闭泉门。鹤发亲犹健，鹓雏翼渐鶱。一抔仍未卜，惭负不堪言。","dynasty":"明代","title":"卧病五羊闻故人蔡艮若之子约行授室情不自已伏枕上得二律感叹遂多勿作寻常诗读也其二"}
{"author":"陈恭尹","content":"借屋增江口，悠悠十八年。力穷群籍内，身老众人前。曲巷来风满，闲门得月偏。有生同是寓，终恋墓边田。","dynasty":"明代","title":"漫兴三首其一"}
{"author":"陈恭尹","content":"未归仍是寄，丧我孰为吾。避世无金马，潜身鲜玉壶。灯犹寒夜剔，心为昔人枯。敢望鸱夷子，功成尚五湖。","dynasty":"明代","title":"岁除杂感十首其六"}
{"author":"陈恭尹","content":"绣袷紫头巾，骁腾马上身。臂鹰飞啄鸟，手弹远追人。共窃军符夜，相邀野草春。不知营一醉，乡曲几家贫。","dynasty":"明代","title":"所见二首其二"}
{"author":"陈恭尹","content":"孤屿能高下，长江与吐吞。小如园囿物，深作海潮门。雷电生晴昼，鱼龙聚石根。往来舟不泊，心怯怒涛奔。","dynasty":"明代","title":"江行杂咏十首其八孤屿"}
{"author":"陈恭尹","content":"英英丰骨透眉棱，五老峰前作老僧。已悟心中无一法，却归林下演三乘。风摇冻壑闻冰解，水涨平湖见月升。回忆十年论剑夜，云泥今日隔千层。","dynasty":"明代","title":"送石鉴禅师住匡庐"}
{"author":"陈恭尹","content":"夭寿各归尽，三年悲亦衰。胡然既死后，转忆始生时。寡过我何赖，多才人未知。山阳今有作，不为笛声吹。","dynasty":"明代","title":"山阳逢亡友蔡艮若生日感赋"}
{"author":"陈恭尹","content":"池连深树暑皆消，酒得良朋兴更遥。片席领风来极浦，断虹将雨下青霄。楼名赵尉高相望，山有安期坐可招。三十年前同赋客，白头书札到今朝。","dynasty":"明代","title":"伏日同王础尘张桐君朱子成周文康梁药亭林叔吾董克灌王紫巘集潘亚目视苍楼分赋因寄董无休"}
{"author":"陈恭尹","content":"画布作鸿鹄，天下齐张弓。哀哉晚世士，不幸有其心。有心尚可容，有口能兴戎。愿君为坚金，不愿为贞松。松高风飕飕，众草难为秋。","dynasty":"明代","title":"赠别屈翁山二首其二"}
{"author":"陈恭尹","content":"曾于三楚识文雄，健笔翩翩大国风。衡岳万峰来纸上，洞庭千里入胸中。含香粉署高天近，奉使星槎绝域通。野老白头环堵内，干旌遥出粤城东。","dynasty":"明代","title":"赠谢榷部龙友"}
{"author":"陈恭尹","content":"鸿雪高踪未易寻，逢君三度已如今。经年怀剌无投处，一日维舟遂此心。客里杯盘元夜永，烛前风雨峡江深。家门说是同声旧，且向羲爻庆盍簪。","dynasty":"明代","title":"赠汶上郭晋公"}
{"author":"陈恭尹","content":"小园深巷里，一岁一来过。花木自春色，其如长叹何。命知休百念，老识保元和。复有闲身累，留连苦不多。","dynasty":"明代","title":"麦叔夏斋中作"}
{"author":"陈恭尹","content":"八千里外儿寻母，四十年来母见儿。昔日婴孩今已老，一时惊喜两成疑。星分婺女光长在，海隔珠厓远不辞。节孝令人生感激，老夫含泪纪新诗。","dynasty":"明代","title":"海南云节母寿诗"}
{"author":"陈恭尹","content":"少日文章世共看，绛纱随处主文坛。徒悬市骏千金价，犹坐非螭一钓竿。山润渐知琼树长，杯香初泛紫梅寒。君家门阀由来峻，不用高栖拟伯鸾。","dynasty":"明代","title":"祝梁静子六十"}
{"author":"陈恭尹","content":"昨日异今日，今吾犹故吾。春风此何时，白发不我谋。平生两干邪，动止必相须。子抱荆山珍，我握灵蛇蛛。良价不一值，千驷犹泥涂。埋骨置土中，焉辨贤与愚。修名惧不立，归哉南山隅。","dynasty":"明代","title":"怀何不偕三首其三"}
{"author":"陈恭尹","content":"耕田乐，耕田苦。乐哉乐有年，苦哉不可言。春未至，先扶犁。霜华重，土气肥。春已至，农事始。鸡未鸣，耕者起。泥汨汨，水光光。二月稻芽，三月打秧。五月收花，六月垂垂黄。再熟之田始有望。三月打秧，六月薅草。一熟之田，九月始得穫稻。近路畏马，马食犹寡。近水畏兵，兵刈何名。上官不待熟不熟，昨日取钱今取谷。西邻典衣东卖犊。黄犊用力且勿苦，屠家明日悬尔股。","dynasty":"明代","title":"耕田歌"}
{"author":"陈恭尹","content":"六鳌不守蓬瀛东，海中夜走仙人宫。如何君家素屏上，突兀乃见飞云峰。我曾候日坐峰顶，花开万壑当深冬。群鸡不动夜方半，水面火色烧天红。此时天地顿消释，白日荡荡生胸中。谁人具此大笔力，不写幽奇写标格。卷将素练十二寻，收拾罗浮送归客。罗浮山高人所钦，罗浮水清君子心。罗浮之外君何有，归对罗浮尽日吟。","dynasty":"明代","title":"罗浮山水图歌为陈岱清司李"}
{"author":"陈恭尹","content":"故人笔墨醉方工，数叶垂垂亦不同。画里只今成旧雨，画溪归去是春风。","dynasty":"明代","title":"题吴山带墨竹送吴晋涛归宜兴二首其一"}
{"author":"陈恭尹","content":"海接遥天万里清，十年旌旆是长城。东南地遍甘棠树，父子名高细柳营。马上龙腾论剑罢，酒间谈笑报诗成。草茅愿见非今日，邂逅良宵倍称情。","dynasty":"明代","title":"赠马侯乾庵二首其二"}
{"author":"陈恭尹","content":"永明潜邸万峰前，君见荆榛亦黯然。不及钟祥龙起地，至今人尚说承天。","dynasty":"明代","title":"送汤建孟之永明二首其二"}
{"author":"陈恭尹","content":"琼楼香塔启重重，老脚能登不借筇。首月正逢相望日，华筵偏就最高峰。山翔远势元名凤，堤卧寒江别号龙。绕郭新阴千万树，县人争护大夫松。","dynasty":"明代","title":"上元日邑侯徐戢斋招同佘齐枢进士游允陵梁殿一殿张佘兼五卢闻仲严孚长燕集青云山阁即事赋谢二首其一"}
{"author":"陈恭尹","content":"杜陵常怪汝曹催，孙子成行待舞莱。野竹笋当家宴出，溪花香为主人回。鹅归别沼求书去，鹤放高亭报客来。自是蓬瀛仙伴侣，不妨垂钓任公台。","dynasty":"明代","title":"再次严藕渔中允韵送之归无锡四首其二"}
{"author":"陈恭尹","content":"独将文采嗣家声，裘带雍容亦治兵。马上骁腾论剑罢，酒间谈笑报诗成。须眉合画麒麟阁，碑版先流赵尉城。公府晏归千骑散，路傍人拟是书生。","dynasty":"明代","title":"家黄公守戎招同王础尘屈翁山家位先集于署斋即事赋赠二首其二"}
{"author":"陈恭尹","content":"已戒征航香浦间，小台聊共此时闲。风声自沸阶前茗，月色遥分郭外山。笑语从容天渐曙，别离南北鬓俱班。儿孙引领听春信，消息真传一解颜。","dynasty":"明代","title":"月夜家园小台酌别吴山带"}
{"author":"陈恭尹","content":"北海开尊久，南溟世泽深。萍蓬无定聚，松竹本同林。未免艰虞日，多承缱绻心。夜台今不作，寂寞叹人琴。","dynasty":"明代","title":"挽张桐君四首其二"}
{"author":"陈恭尹","content":"本为能赋客，书剑亦从军。近逐随阳雁，天边恋旧群。五车梁惠子，八咏沈休文。好到京华日，题笺寄白云。","dynasty":"明代","title":"走笔送沈山隐"}
{"author":"陈恭尹","content":"三年相望眼犹青，千里音书问驿亭。已尽南人归化雨，更开新阁礼文星。地无高下春皆种，家有弦歌夜不扃。想见使君闲更甚，清溪时倚画阑听。","dynasty":"明代","title":"文昌阁诗寄张西宁娄涿"}
{"author":"陈恭尹","content":"山中一夜雷，十日流未歇。况乎雨九州，膏泽周穷发。上天生英才，乃为斯民役。功业贵及时，岁序如过客。使君出相门，贤声存楚越。宁期庾亮楼，却对珠江月。天镜八张弦，尧蓂十开叶。耕锄托乐郊，祝颂非昕夕。愿扇太和风，疲疆日繁息。再纪神爵年，仍升凤皇阙。","dynasty":"明代","title":"又寿冯使君次赵秋谷夜话韵"}
{"author":"陈恭尹","content":"轩盖来深巷，芳菲满一庭。小花丛作白，新柳浅为青。觅句兼春枕，挥杯到夜星。永怀西上客，江月自扬舲。","dynasty":"明代","title":"春日过刘汉水李世臣于黄木山堂王东村欧阳伟人林本茅偕至即事分赋兼怀李铎臣西行得青字"}
{"author":"陈恭尹","content":"天之为文星与月，人之为文笔与舌。自从星月一晦冥，文章正脉几于绝。挑灯昨夜读君书，字字行间皆有血。君父之辱义正同，有口莫向他人说。精卫填海海未乾，愚公移山山可裂。山崩海竭必有时，此心不与天壤灭。蘸笔须到星宿源，磨锋必用昆吾铁。但能闭户造坚车，今古修途同一辙。","dynasty":"明代","title":"答潘子登"}
{"author":"陈恭尹","content":"一肱伸缩总吾身，偶枕闲斋梦亦真。世上浮云皆外物，个中谁是独醒人。","dynasty":"明代","title":"曲肱处自得居为王云庵赋"}
{"author":"陈恭尹","content":"百战功高贼始摧，九成台下陈云开。天南父老犹能说，作赋郎君只自哀。","dynasty":"明代","title":"韶阳战绩诗为闫将军赋二首其一"}
{"author":"陈恭尹","content":"一肱伸缩总吾身，偶枕闲斋梦亦真。世上浮云皆外物，个中谁是独醒人。","dynasty":"明代","title":"曲肱处自得居为王云庵赋"}
{"author":"陈恭尹","content":"九面湘流绕岳斜，更乘山屐过丹霞。谁分太乙仙人火，来问长贫孺子家。南土柔条先着柳，东风新律正飞葭。自怜黄发同摩诘，三径荒芜对五车。","dynasty":"明代","title":"次答刘百原二首其一"}
{"author":"陈恭尹","content":"半为民舍半为兵，箕帚刀锥日有争。犹识汉廷强项在，八旗低首避骢行。","dynasty":"明代","title":"送蒋莘田大参之任河南提学五首其三"}
{"author":"陈恭尹","content":"草际相呼立渚禽，茅堂萧寂不须深。图书左右堪怡悦，脱屣浮云物外心。","dynasty":"明代","title":"题萧叔兼行乐"}
{"author":"陈恭尹","content":"潮生云起两相催，只尺江山雨不开。云自罗浮峰顶出，潮从大小虎头来。","dynasty":"明代","title":"东湖曲十首其八"}
{"author":"陈恭尹","content":"大才何处不闲身，百里新花况值春。五斗已馀供鹤米，一官仍作著书人。","dynasty":"明代","title":"题王茂名令诒南行图"}
{"author":"陈恭尹","content":"君去须登郭隗台，凭将杯酒酹荒苔。黄金骏骨招何日，赤汗龙驹只自来。","dynasty":"明代","title":"送蔡汉长入都"}
{"author":"陈恭尹","content":"西水源从六诏开，东方潮自大鹏来。南标汉界铜为柱，北纪侯封岭是台。","dynasty":"明代","title":"铙歌其三"}
{"author":"陈恭尹","content":"死前生后事无涯，只系皇天不系才。得酒直须千日卧，摊书空过十年来。身同海燕家长寄，日与河鱼夜并开。深掩柴门对童稚，一冬飞尽故园梅。","dynasty":"明代","title":"岁暮有作"}
{"author":"陈恭尹","content":"万山青不极，旷绝此登临。大化自通塞，吾人为古今。风摇千亩绿，云散一溪阴。转盼皆陈迹，弥伤志士心。","dynasty":"明代","title":"修先墓作六首其六"}
{"author":"陈恭尹","content":"之子天下才，在我梦中久。洎乎相见日，所叹皆白首。浮云变古今，落月思良友。示以录别诗，尚忆河梁手。丈夫系气运，出处原非偶。渭滨与首阳，异道同不苟。勿以带女萝，而云傲章绶。勿以居廊庙，而顾惭林薮。济物有同心，愿君践台斗。","dynasty":"明代","title":"赠别何昭侯吏部"}
{"author":"陈恭尹","content":"借屋增江口，悠悠十八年。力穷群籍内，身老众人前。曲巷来风满，闲门得月偏。有生同是寓，终恋墓边田。","dynasty":"明代","title":"漫兴三首其一"}
{"author":"陈恭尹","content":"挂帆东近列仙家，瑶室璇房路已赊。高瀑倚风时作雨，远峰含日半成霞。山人散住茏葱竹，旅食多烹巨胜花。知有妇翁为鲍靓，不劳丹灶问丹砂。","dynasty":"明代","title":"赠沈方邺兼送之罗浮二首其二"}
{"author":"陈恭尹","content":"披离中林雪，厌浥下山路。缘高凛若坠，身外不敢顾。藤藟援我行，飞鸟争我度。我下群木鸣，我上寒云冱。迹从逝溪远，心与幽赏住。万里方自今，重期岂能预。迟迟闻远钟，懔懔日将暮。","dynasty":"明代","title":"下祝融峰向白门寺道中作"}
{"author":"陈恭尹","content":"伊人洄溯咏蒹葭，小谢诗篇世所誇。知子往来非别事，罗浮勾漏足丹砂。","dynasty":"明代","title":"赠汪黼扆二首其二"}
{"author":"陈恭尹","content":"寄生在高树，树枯枝不繁。托身共生死，所惜非同根。昔我三小弟，俊迈难具论。国难一时尽，反令愚者存。岂无友朋好，终念骨肉恩。不见蒲苇中，鸿雁相飞翻。双雁飞上天，孤雁无与言。","dynasty":"明代","title":"拟古三首其二"}
{"author":"陈恭尹","content":"遂以文章著，殊乖作者心。道犹资化育，价只待璆琳。大地孤行迥，青山一卧深。人来问容色，发白已如今。","dynasty":"明代","title":"宁都魏善伯寄示其兄弟文集率题二诗报之其二"}
{"author":"陈恭尹","content":"罗浮四百总儿孙，中有麻姑独坐尊。千载丹砂馀焰暖，一村梅树著花繁。即看岐嶷娱衰白，转盼孩提便冠婚。自是北堂嘉庆在，宜男之草本名萱。","dynasty":"明代","title":"屈翁山六十一举第五子阿需值其母八十七寿赋诗索和次韵四首其四"}
{"author":"陈恭尹","content":"荒鸡宜剑舞，伤雁怯弦惊。岂谓方颓暮，犹闻事战争。春从霜雪长，治以乱离生。屈指论英俊，乾坤几老成。","dynasty":"明代","title":"客端州得王础尘书次其来韵二首其二"}
{"author":"陈恭尹","content":"昔时见子初生子，今日佳儿已抱儿。家庆便多庭下彩，乡书遥慰鬓边丝。灰馀炉火重增焰，霜后高松渐著枝。三十年来天一转，深杯相对好开眉。","dynasty":"明代","title":"贺胡韶先举孙"}
{"author":"陈恭尹","content":"当年文社狎齐盟，蔚蔚天南各擅名。继世才华吾与汝，一门风雅弟难兄。盐车岂久骅骝步，阿阁将看凤鸟鸣。韩树花生知有日，秋风先报五羊城。","dynasty":"明代","title":"柬家比之"}
{"author":"陈恭尹","content":"力穷天地外，独立夕阳时。物态皆吾巧，春风不自知。舌从荆妇笑，香遣稚儿司。究竟成何事，年年催鬓丝。","dynasty":"明代","title":"苦吟分得丝字"}
{"author":"陈恭尹","content":"一见即投分，相知宁在多。吾尤推意气，人共诵诗歌。卞璞终应剖，南圭近已磨。谁能记微贱，为报幸无他。","dynasty":"明代","title":"走笔送袁士旦归江南兼怀魏凝叔和公杨长苍二首其二"}
{"author":"陈恭尹","content":"苍鹰飞飞雀劳利，高者逢之下得计。","dynasty":"明代","title":"雀劳利歌"}
{"author":"陈恭尹","content":"两树苍松插碧天，一间亭子瀑流边。携琴策杖将何去，行到山亭是几年。","dynasty":"明代","title":"题画二首其二"}
{"author":"陈恭尹","content":"妙法非有无，一偈何可说。小阁坐默然，花光满林樾。目送海岱云，西飞过吴越。","dynasty":"明代","title":"寄题王阮亭西城别墅十三咏其三半偈阁"}
{"author":"陈恭尹","content":"卞和入山得璞玉，献之未售先刖足。秦王易以十五城，赵国不与终受兵。从来至宝物所忌，锥刀之末今人争。小民止可求粗足，朝饭糟糠暮饘粥。轻裘肥马不易誇，有司视尔如仇家。","dynasty":"明代","title":"行路难其五"}
{"author":"陈恭尹","content":"相送已云再，风花今仲春。重寻来日路，又老一年人。楚水趋吴远，闽山与越邻。便归何不可，诗卷未常贫。","dynasty":"明代","title":"送张超然"}
{"author":"陈恭尹","content":"西江秋水正汤汤，暑气初销小阁凉。归客过逢初泊舫，病身相送不离床。关山别路无杯酒，书札京华少报章。卧写新诗不成字，故人休讶懒嵇康。","dynasty":"明代","title":"送周维念"}
{"author":"陈恭尹","content":"万里初行即帝都，残年鞍马在驰驱。身经异地情应旷，语有同心兴不孤。朔雪乍晴山似玉，梅花将放蕊如珠。知君桑土绸缪计，力为司农益版图。","dynasty":"明代","title":"送梁甫山左祥瑞"}
{"author":"陈恭尹","content":"水气动群木，虚楼飞叶声。风灯无定照，峡月不终明。托宿维舟夜，临泷未济情。寸心平自若，应任险中行。","dynasty":"明代","title":"归舟四首其四"}
{"author":"陈恭尹","content":"白凤襜褕白玉骢，银鞍煜爚坐春风。弯弓偶失青门兔，心在天山雪色中。","dynasty":"明代","title":"游猎词"}
{"author":"陈恭尹","content":"曾邮萍果自京畿，布裹绵装马上飞。今日相逢无一似，暗香馀韵尚依希。","dynasty":"明代","title":"风乾萍果惠州王子千使君席上作二首其一"}
{"author":"陈恭尹","content":"东风恰与岁朝回，彻夜江城爆竹催。莫笑当歌却归去，青春非为老人来。","dynasty":"明代","title":"乙亥除夕同袁密山史蕉隐蓝公漪集王紫诠使君寓斋次东坡元旦立春韵三首时余以夜禁先归其一"}
{"author":"陈恭尹","content":"直谅今谁及，经纶世未知。禄微为养日，官小作人师。琼海麻衣返，庐溪素旐驰。六年长别泪，滴入数行诗。","dynasty":"明代","title":"李广文方水葬于东郊哭之以诗二首其二"}
{"author":"陈恭尹","content":"大暑已过风初秋，金陵归客停扁舟。满城冠盖争饮饯，一日三醉尉佗楼。醉来翰墨无所惜，巨笔如龙飞肘腋。盈箱绢素积未开，一篇及我山中客。鸿文铁画光陆离，义心苦调君所知。枯树王裒今老矣，白头玄晏非公谁。方公方公何潇洒，十年不复乘骢马。地生名胜咨幽人，天与闲身作游者。燕支之北昆明西，罗浮日出闻天鸡。槟榔荔枝日大嚼，丹砂石髓如红泥。为君歌，送君归。不能黄鹄比翼事四海，双犍相伴还扶犁。","dynasty":"明代","title":"方邵村以诗序见贻赋此谢之且以送别"}
{"author":"陈恭尹","content":"岳王犹有庙，宋帝更无宫。水夹层城丽，山盘万户雄。园陵深夜雨，松槚冷春风。无泪挥前代，吴燕在眼中。","dynasty":"明代","title":"西湖杂兴四首其二"}
{"author":"陈恭尹","content":"天不借日月，日月终经天。虎不借深山，藜藿生路边。","dynasty":"明代","title":"琅琊王歌辞八首其七"}
{"author":"陈恭尹","content":"月在日还上，追飞遄向西。西风昨夜梦，知是武陵溪。被服尚前古，贤愚同一畦。因悲少年意，高气吐虹蜺。","dynasty":"明代","title":"秋晚杂兴八首其三"}
{"author":"陈恭尹","content":"行子及清晨，鸣鸡在四邻。星沈牛女夜，烛照别离人。树势迷前侣，江涛怯病身。遥遥荡舟子，招手荻花津。","dynasty":"明代","title":"七月八日早行"}
{"author":"陈恭尹","content":"乌乌何必胜吾吾，无事悠悠守一隅。诗思尚存荒径菊，道心曾折渡江芦。嗟来路上人多食，归去林中鸟独呼。寥落风花又三月，青山空自满前途。","dynasty":"明代","title":"再次周耐庵韵送之"}
{"author":"陈恭尹","content":"人心何彼此，历数有乘除。朔雪驱残腊，东风恋旧株。菀枯情各集，今古事原符。天位虚来久，乾坤可是娱。","dynasty":"明代","title":"岁除次础兄韵四首其二"}
{"author":"陈恭尹","content":"拨棹争先后，平湖望渺然。安知人在水，只似马行天。叶泛舟形小，云飞网势圆。得鱼邀上赏，公子不论钱。","dynasty":"明代","title":"西湖观打鱼同王紫巘若云立安朱开黄作四首其二"}
{"author":"陈恭尹","content":"向暖蕉全坼，新晴柳自低。闻棋知阁近，寻路到花迷。玉马摇风数，朱棂射日齐。楼头人出迓，一似隔虹蜺。","dynasty":"明代","title":"游尹澜柱铨部园林十首其二"}
{"author":"陈恭尹","content":"白头游兴亦雄哉，三楚烟花二月开。九十甘泉曾若此，祝融峰顶去还来。","dynasty":"明代","title":"送汤建孟之永明二首其一"}
{"author":"陈恭尹","content":"孔方随处可称神，万点轻圆艳且匀。天地为炉闻自古，春王行令铸来新。时依落月堆闲砌，每借狂风送近邻。却为上林输不入，眼前都作四知人。","dynasty":"明代","title":"夜落金钱花"}
{"author":"陈恭尹","content":"五峰处处有名区，最是君家似画图。已割山光来屋里，不妨楼外即城隅。香垂峭壁千花细，石透盘根老树孤。两世过从今几度，快听春鸟劝提壶。","dynasty":"明代","title":"梁殿一殿章招饮雨花洞即事"}
{"author":"陈恭尹","content":"汗青犹可俟，荏苒夕阳西。高节含新箨，清风满旧溪。扫阶林影薄，拂水翠云低。会入伶人采，凭添乐府题。","dynasty":"明代","title":"小禺三集新篁次吴大司马"}
{"author":"陈恭尹","content":"汉代诸侯谁第一，仲华年少封高密。晋家武库杜当阳，临边著述何洋洋。将军独立千载下，颉颃二子兼其长。两河作镇始弱冠，大江节钺临荆扬。楚波西来不敢狂，吴人高枕忧可忘。清歌彻夜调笙簧，雄风披拂台岭傍。岛夷跪拜献明珰，旅獒驯象来梯航。翠禽白雉笼千双，将军所宝唯文章。清斋万轴函缥缃，军中多暇加丹黄。时挥翰墨祖二王，虎龙戏跃剑弩张。阶前爪士森两行，竦立汗下叹莫当，一画力敌千钧强。去年忆在三江口，司马舟中联句久。中央置研傍大斗，一人赋诗二饮酒。飞觞授简迭奇偶，秋菊新花映窗牖。夜阑刻烛复数首，清风白雪传林薮。如此惊才古希有，况兼制行一无苟。高堂色养有寿母，鸡鸣问寝垂紫绶。雁羽参差列前后，甘棠树老兰英秀。公家世德天所厚，立功立言同不朽，以兹三爵为公寿。","dynasty":"明代","title":"寿王大将军孝扬"}
{"author":"陈恭尹","content":"把书终日恨难平，叹息修文召已成。督亢陂前新宅兆，罗浮峰下旧师生。三年已罢升堂瑟，万里难伸自牖情。爱汝是翁知是我，只应南北各沾缨。","dynasty":"明代","title":"得王立安讣音哭之三首其一"}
{"author":"陈恭尹","content":"两株银杏江边老，花者是公实者母。天生神物必有偶，独坐空房今白首。","dynasty":"明代","title":"捉搦歌四首其二"}
{"author":"陈恭尹","content":"不将笔墨对林峦，燕坐超然静五官。老易本来无二道，河图天一是金丹。","dynasty":"明代","title":"题王惠州紫诠使君观瀑图三首其二"}
{"author":"陈恭尹","content":"出山云似住山间，南北东西独往还。十载识君曾一笑，卷中仍是旧时颜。","dynasty":"明代","title":"题顾汉小影"}
{"author":"陈恭尹","content":"玉洁因成色，金坚遂有声。古人言不朽，皆自性情生。寡鹤夜中唳，哀猿申旦鸣。何须立文字，闻者尽沾缨。","dynasty":"明代","title":"题绣佛斋诗其二"}
{"author":"陈恭尹","content":"梦登首阳山，郁哉何巍巍。上有二子坟，下有蕨与薇。宁从白鹤巢，不从凤鸟飞。白鹤来有常，凤鸟来无时。子胥耕吴野，少伯困会稽。一旦先埃尘，千秋有馀悲。","dynasty":"明代","title":"感怀十七首其十一"}
{"author":"陈恭尹","content":"古怀殊旷莽，山色入清眸。近水垂新柳，深冬有绿畴。宿云寒不散，归鸟暮相求。渐听严城角，回车不可留。","dynasty":"明代","title":"次朱汉源过长寿四首其四"}
{"author":"陈恭尹","content":"丝丝寒雨湿飞尘，草绿平田不是春。伏犊山中虽有虎，农夫争避带刀人。","dynasty":"明代","title":"增城村居即事其三"}
{"author":"陈恭尹","content":"屡有名园约，初寻洞口来。长桥行旷莽，积水接楼台。入座诸峰见，凭高远郭开。怪君辞凤阙，家自有蓬莱。","dynasty":"明代","title":"游尹澜柱铨部园林十首其一"}
{"author":"陈恭尹","content":"珠玉为心貌亦如，谢家芝草满阶除。少陵一语堪为赠，年少今开万卷书。","dynasty":"明代","title":"题陈子行乐"}
{"author":"陈恭尹","content":"曲渚平无浪，扁舟晚不归。如何垂绶客，亦有钓鱼矶。天月欲随我，水云微上衣。小童轻把棹，莫使白鸥飞。","dynasty":"明代","title":"游尹澜柱铨部园林十首其六"}
{"author":"陈恭尹","content":"金貂七叶向来传，身列崇班尚少年。白简有风存北阙，紫薇新泽满南天。树人岁育三千士，赈米朝糜百万钱。犹说报恩怀未尽，欲将心力更筹边。","dynasty":"明代","title":"寿张方伯枢侯二首其一"}
{"author":"陈恭尹","content":"季冬二十日始暝，玄云四塞天气凝。小雨初从屋角来，渐觉萧萧骇群听。开轩出立白照眼，把烛低看雪填径。纷翍相属声更希，委积争高色逾莹。童子盛归锦袖中，主人为续清尊兴。千卮酬酢未颜酡，百巧雕镂随手应。入馔犹疑虎作盐，迎春不数银为胜。夜深气象惨更急，卧久衾裯寒不瞑。俱言黍稷兆维丰，满把琼瑶晓相赠。从来见少怪者多，亦似西人惊海波。岁维丙午日亦丙，支寅时戌还相加。南州炎德济以水，此物或匪干天和。将无治世气自北，却恐侵人鬓先白。俟河之清尚有时，如粤之雪难再得。如粤之雪难再得，为君作歌兴殊极，彼苍此意谁能测。","dynasty":"明代","title":"广州客舍夜雪歌"}
{"author":"陈恭尹","content":"已矣复何道，悠悠斯世间。日唯催貌老，天不与人闲。水定风频起，松高春未还。薄田仍恶岁，欹枕对秋山。","dynasty":"明代","title":"秋晚杂兴八首其六"}
{"author":"陈恭尹","content":"溪西千树当时种，数尺枝条柔可弄。不踏湖堤向一年，已觉繁花密无缝。经过昨日此匆匆，两夕怀思不堪诵。栽花主人隔千里，花下扁舟与谁共。虬髯逸兴迥不群，公子翩翩复殊众。折简相招到石床，新醅不惜开银瓮。远方英俊兼秦越，满座雄谈杂嘲讽。是时霜后积水清，湖西滉漾波光动。四山开朗有佳色，孤屿萧疏欲含冻。共誇密雪赋梁园，复讶行云入荆梦。幽光漠漠去岸高，素色鳞鳞压枝重。拂衣屡爱轻瓣飞，行杯更遣浓香送。逆风十里气尚满，沿流百步溪犹壅。高天可厌白日坠，厨人未报清尊空。老夫短棹欲早归，上客班骓亦停鞚。开笺意思已潦倒，下笔词章乃狂纵。寄谢梅花勿笑人，繇来韵险难为用。","dynasty":"明代","title":"石湖观梅花分得动字柬罗仲恭罗显哉兼怀湖主人罗澹峰"}
{"author":"陈恭尹","content":"新篇宇内识高名，况复高门旧德声。北极暂离司马署，西风初下五羊城。天随使节星辰动，地控殊方海浪生。樽酒论文惭已老，且将一揖赋生平。","dynasty":"明代","title":"呈驾部龚蘅圃"}
{"author":"陈恭尹","content":"叶落风时埽，苔枯鹤为芟。垂萝门隐映，攒石路𡼭嵌。过午闻疏磬，凭高见远帆。客衣寒不耐，欲借赵州衫。","dynasty":"明代","title":"次朱汉源过长寿四首其二"}
{"author":"陈恭尹","content":"当年文社狎齐盟，蔚蔚天南各擅名。继世才华吾与汝，一门风雅弟难兄。盐车岂久骅骝步，阿阁将看凤鸟鸣。韩树花生知有日，秋风先报五羊城。","dynasty":"明代","title":"柬家比之"}
{"author":"陈恭尹","content":"阴阳三食此何时，一月那闻古有斯。雁羽畏炎知北向，斗杓随岁渐东欹。汉兴近酉年方建，夏厄逢壬历每移。天道即令皆可测，重华不用更陈辞。","dynasty":"明代","title":"次和王础尘辛未岁除八首其八"}
{"author":"陈恭尹","content":"岭北芭蕉树，虽多不著花。岭南花且实，香者在龙牙。","dynasty":"明代","title":"香蕉三首其一"}
{"author":"陈恭尹","content":"旬来忧旱每成嗟，两度甘霖值尔家。高树领风多在柳，小池添水半为花。凉声入耳能销酒，香气浮杯好试茶。况是主人文字饮，篝灯拈韵兴何涯。","dynasty":"明代","title":"佘兼五招同梁巨圃刘倬之梁耋符刘惇予小饮池亭大雨适至即事分赋得花字"}
{"author":"陈恭尹","content":"简讨吟诗地，江门匝海涛。渊源洙泗远，磊落楚云高。近世无真气，斯人也自豪。文章本情性，笑汝小儿曹。","dynasty":"明代","title":"漫兴三首其二"}
{"author":"陈恭尹","content":"少师生民杰，善谏何雍雍。马地飞雄笔，龙墀泣剑锋。独当天下难，乞老海头峰。百八年来事，良时不可逢。","dynasty":"明代","title":"漫兴三首其三"}
{"author":"陈恭尹","content":"未有出门意，篙师候水涯。故人书适至，江上夕初佳。白鹭飞闲世，青天入旷怀。还如张翰去，不复俟同侪。","dynasty":"明代","title":"出门"}
{"author":"陈恭尹","content":"禁里曾通籍，人前不下床。未离阿保手，已绾大夫章。一饭中人产，千金匹马装。白头蓬室者，只自爱糟糠。","dynasty":"明代","title":"所见二首其一"}
{"author":"陈恭尹","content":"绣袷紫头巾，骁腾马上身。臂鹰飞啄鸟，手弹远追人。共窃军符夜，相邀野草春。不知营一醉，乡曲几家贫。","dynasty":"明代","title":"所见二首其二"}
{"author":"陈恭尹","content":"侧首西南望，平生李左车。依人丹凤阙，近日碧鸡书。世事那能极，为心尚有初。虎头今白尽，飞跃更何如。","dynasty":"明代","title":"侧首"}
{"author":"陈恭尹","content":"挂席春风缓，融融对物华。远天排雁字，新水育鱼花。岸曲盘千树，山寒闭数家。依然西去路，今昔不同嗟。","dynasty":"明代","title":"西行"}
{"author":"陈恭尹","content":"一面今犹阻，千秋志未孤。把君兄弟作，仿佛见眉须。有力牵衰眼，多风激懦夫。宵分凉不寐，灯影落高梧。","dynasty":"明代","title":"宁都魏善伯寄示其兄弟文集率题二诗报之其一"}
{"author":"陈恭尹","content":"遂以文章著，殊乖作者心。道犹资化育，价只待璆琳。大地孤行迥，青山一卧深。人来问容色，发白已如今。","dynasty":"明代","title":"宁都魏善伯寄示其兄弟文集率题二诗报之其二"}
{"author":"陈恭尹","content":"二子何开朗，来知自翠微。旅中蔬饭毕，江上布帆归。路密关心短，情深出语希。后期能不负，家在荔枝矶。","dynasty":"明代","title":"赠别赖子弦任切刚归宁都"}
{"author":"陈恭尹","content":"燕齐一万里，风雪几人来。岳势晴犹白，河声撼不开。新吟添倚马，古意满衔杯。宫是招贤旧，无妨国士才。","dynasty":"明代","title":"送李苍水入国学兼寄相如二首其一"}
{"author":"陈恭尹","content":"李公甲子今重遘，顶上霜毛未多有。自言于世只无心，到老看经不离口。五羊城下古通津，每袖金钱赠路人。堂中会食万里客，户外日驻双珠轮。我观于古皆如此，长者多应有贤子。即今雏凤虽未飞，已觉骊珠光烛水。新正元日气佳哉，玉斗东巡万物回。一年三百六十日，此日人人笑口开。□生此日乐无涯，愿比广成千二岁，岁岁逢君柏叶杯。","dynasty":"明代","title":"寿李慧庵"}
{"author":"陈恭尹","content":"送君归去不胜情，共国犹悬两月程。黎母山前开晚照，苏公楼外正秋清。槟榔过雨垂空地，玳瑁乘潮上古城。到日从容问耆旧，为予再拜海先生。","dynasty":"明代","title":"送陈人白王问溪归琼州"}
{"author":"陈恭尹","content":"鸠鸟出草飞，毛羽何翛翛。昔为鞲上鹰，今者居无巢。岂若彩凤皇，高举乘回飙。小音合笙管，大音中咸韶。揽德一来下，至今空寂寥。肃肃虞人罗，千仞安可招。倚伏本无门，变化谁能料。何时戾天翰，从君鸣九宵。","dynasty":"明代","title":"答家中洲"}
{"author":"陈恭尹","content":"清论应为第一流，禅林相见晚山稠。文章自许藏名岳，姓字偏宜纪石楼。旧好情深劳远梦，新篇佳绝想前游。知君宅相渊源在，南望同悲宋玉楼。","dynasty":"明代","title":"次韵答罗浮山因柬其舅汪栗亭其叔罗廷锡"}
{"author":"陈恭尹","content":"拍手阶前稚子嬉，南园春色柳丝丝。郎君修洁人如玉，触目琳琅乐可知。","dynasty":"明代","title":"题行乐图二首其一"}
{"author":"陈恭尹","content":"路傍古井人所食，清浅分明辨沙砾。可邻照影多行客，不见须眉见巾帼。","dynasty":"明代","title":"捉搦歌四首其三"}
{"author":"陈恭尹","content":"银河谁下钓，天道自张弓。色借桑榆日，凉生玉笛风。山光开半面，人影在墙东。不俟居弦望，清辉万国同。","dynasty":"明代","title":"初月"}
{"author":"陈恭尹","content":"铜鼓千峰击浪鸣，十帆过角九帆倾。军中胜算饶奇道，潭滘新开近且平。","dynasty":"明代","title":"铙歌"}
{"author":"陈恭尹","content":"江北江南雪色昏，白头骑马向中原。不知天地寒如此，犹有遗民问寝园。","dynasty":"明代","title":"寄姚云望"}
{"author":"陈恭尹","content":"青枫成血立河旁，新筑河桥百尺长。犹是君侯留爱地，县人不肯种甘棠。","dynasty":"明代","title":"增城村居即事其二"}
{"author":"陈恭尹","content":"半晕犹明夜，东林独出迟。虽升人定后，得见日高时。为直常宜损，持盈岂若亏。清光能复尔，未许醉人知。","dynasty":"明代","title":"下弦月"}
{"author":"陈恭尹","content":"两世遗骸涨海边，首丘唯赖子孙贤。客来岭外三千里，泪滴棺前十二年。","dynasty":"明代","title":"送詹意友之潮阳扶其父祖旅榇还闽二首其一"}
{"author":"陈恭尹","content":"升高望千里，我心伤如何。何况千里外，送子归岩阿。岩穴匪君乡，甲第在京华。莽莽戎马时，伏处亦已多。霖雨不泽物，积之犹为波。至人不为龙，无乃将为蛇。及时念先人，匪独为君歌。","dynasty":"明代","title":"答别余生生"}
{"author":"陈恭尹","content":"黄鹤嵩台伯仲间，东南名胜莫能班。牂牁小让三巴水，石室奇于大别山。","dynasty":"明代","title":"冬日端江舟中杂咏五首其二"}
{"author":"陈恭尹","content":"薄酒眠无力，寒衾梦不真。庭闱犹顾复，箕尾已星辰。学愧为裘旧，名知汗简新。九原从岂远，寝庙未歌轮。","dynasty":"明代","title":"岁除杂感十首其二"}
{"author":"陈恭尹","content":"四十年长别，三千里寄居。生时知有子，归日已无书。老仆寻先冢，荒畬绕旧庐。要离虽可近，未若返于初。","dynasty":"明代","title":"送李孝先之蕲州扶其先大夫相如先生旅榇归粤三首其二"}
{"author":"陈恭尹","content":"浮湘昔日有知音，昨得清篇竟夕吟。便续楚些齐旷代，更于兰臭见同心。雁回万里衡阳峻，海到三春岛屿深。我老愧无娱客地，一尊何以豁烦襟。","dynasty":"明代","title":"次答刘百原二首其二"}
{"author":"陈恭尹","content":"一杯留子坐更前，沙饭藜羹亦畅然。节到重阳犹二日，人归万里是经年。疏篱问菊方抽蕊，新月窥池欲上弦。莫笑白头狂喜甚，从来风雅贵薪传。","dynasty":"明代","title":"重阳前二日李尚卿孝廉过坐晚成堂月下小饮同钟裴仙处士侄汝侯二儿赣励同赋"}
{"author":"陈恭尹","content":"树南树北各持竿，掇取枝头颗颗丹。珠玉在前疑我秽，肝肠如此为君寒。根移汉苑栽非易，路隔梅关见亦难。石蜜葡萄那可拟，子桓空羡子乔丸。","dynasty":"明代","title":"次和刘沛然王础尘广州荔枝词十首其二"}
{"author":"陈恭尹","content":"君家曾入列仙书，心影无偏古所誉。好到潘山奕棋处，乾坤一局问何如。","dynasty":"明代","title":"送潘涵观之高凉二首其二"}
{"author":"陈恭尹","content":"垂杨桥晚归人少，近水亭高远岫孤。正是郭西难画处，淡烟疏树似倪迂。","dynasty":"明代","title":"东湖曲十首其十"}
{"author":"陈恭尹","content":"一片燕山雪，千枝海上藤。结为几万字，字字读成冰。缕细常欺发，光寒不集蝇。暑天南地上，从此绝炎蒸。","dynasty":"明代","title":"藤簟"}
{"author":"陈恭尹","content":"春江何处不萋萋，掩映群峰到郭西。岸柳飞花时度水，山家开户半临溪。已知异境人间少，难得同心酒坐齐。莫指乡园便归去，舟前听取鹧鸪啼。","dynasty":"明代","title":"泛舟甘溪送薛炎州朱次公李祈年归龙江"}
{"author":"陈恭尹","content":"无意成投宿，心知此地稀。楼台衔石壁，灯火聚渔矶。叠浪千峰出，当门百谷归。一宵吟咏冷，多谢老僧衣。","dynasty":"明代","title":"宿西台精舍"}
{"author":"陈恭尹","content":"令尹今时谁独贤，平原公子号翩翩。恩州最迹登三考，端水逢君已二年。鸲鹆眼明惟制砚，龙蛇书好懒题笺。哲兄著作今多少，欲借邮筒为寄传。","dynasty":"明代","title":"寄佟恩平伟夫兼怀令兄贺县俨若"}
{"author":"陈恭尹","content":"他日谁青史，当年易姓名。门人思李固，孤子寄程婴。我愧前贤事，君犹古道行。白头怀宿昔，竟夕自沾缨。","dynasty":"明代","title":"过弼唐感旧赠庞祖如二首其二"}
{"author":"陈恭尹","content":"岭头相送昔何时，十六年来尚若斯。今日莫论天下事，只须长保鬓边丝。","dynasty":"明代","title":"送区兴甫之阳江二首其二"}
{"author":"陈恭尹","content":"昔时荒草接城东，今日弦歌满郭中。三十六年兵燹后，赖公重启太平风。","dynasty":"明代","title":"送蒋莘田大参之任河南提学五首其四"}
{"author":"陈恭尹","content":"路傍古井人所食，清浅分明辨沙砾。可邻照影多行客，不见须眉见巾帼。","dynasty":"明代","title":"捉搦歌四首其三"}
{"author":"陈恭尹","content":"濯濯清姿不易形，岭南霜树未凋零。东皇行处无人见，凭仗高枝著意青。","dynasty":"明代","title":"越台新柳诗十首和王础尘其十"}
{"author":"陈恭尹","content":"高天何寥廓，茅屋十馀尺。上有飞晨风，下有不归客。重衣垢以敝，散帙黯无色。仰首惭壮夫，垂心事雕刻。","dynasty":"明代","title":"湘上读书柬郭幼隗"}
{"author":"陈恭尹","content":"男儿堕地日，会有冲天时。泰山与鸿毛，各是人所为。","dynasty":"明代","title":"企喻歌四首其四"}
{"author":"陈恭尹","content":"分居岭北南，异地幸同心。匪石能攻玉，如兰即断金。君从卜肆隐，予卧海门深。春别不曾送，秋风劳夜吟。","dynasty":"明代","title":"寄曾省之"}
{"author":"陈恭尹","content":"一春飞电不停光，谁纵群阴共闭阳。出谷野云笼树白，漫堤湖水入江长。莺辞青帝啼犹湿，燕得晴天喜欲狂。想到六如亭下路，屐泥封尽落花香。","dynasty":"明代","title":"西湖送春次王紫诠使君韵十首时积雨八旬矣四月朔日积雨偶晴故有此作寄余索和十首其一"}
{"author":"陈恭尹","content":"何期旌旆到茅庐，十载秦中一纸书。方报循良徵北阙，却从休沐理南车。两旬旅寓青春浅，三世论交白发馀。酹酒先公祠下土，于门高大信非虚。","dynasty":"明代","title":"蒋雨亭主政来粤拜其先祖父祠部参政公遗爱祠还日奉赠二首其一"}
{"author":"陈恭尹","content":"天低野黑钟磬冷，高台火炬红无影。招魂竹竿垂至地，万众无声大师睡。林根水际光窅冥，欲动不动如有形。阴风吹沙利如箭，蚱蜢横飞扑人面。鬼王丈六须发丹，金铃召鬼争盘餐。黄香插筵月皛皛，瓦簋不盈纸衣小。倏如闻笑忽而啼，笑何丈夫啼女儿。残形败血生荒草，有棺无棺安可保。骨肉当前唤不闻，半夜依人思一饱。绿杨丝绕白杨树，魂来作风归作雨。西头落日东头来，后人仍为今人哀。","dynasty":"明代","title":"祭幽歌"}
{"author":"陈恭尹","content":"灵洲秋色净无烟，水匝山隅浪匝天。落日客寻江上寺，出林僧放月中船。渔依别港灯侵阁，鹤宿高巢影在泉。欲与故人同梦到，夜来吟咏不曾眠。","dynasty":"明代","title":"同何不偕梁器圃魏和公梁药亭陶苦子宿灵洲山寺柬王说作王大雁"}
{"author":"陈恭尹","content":"一回相见一情亲，语默周旋并是真。早得于师承学正，似难为弟较兄贫。还从合浦探珠满，别指梅关落木新。不远翠微山下路，年年空送往来人。","dynasty":"明代","title":"送曾周士还宁都兼柬翠微诸兄"}
{"author":"陈恭尹","content":"疏星三五未成行，鱼子花开客到乡。小妇罢啼牛女夜，大家争解駏驉囊。阶苔摊席闲眠破，邻果攀枝遍索尝。走觅城西苦吟伴，旧须添出几茎霜。","dynasty":"明代","title":"喜王东村归"}
{"author":"陈恭尹","content":"兴剧思凭览，人扶上小舠。客囊携薏苡，乡酒寄松毛。少食肌时减，多眠骨屡高。可怜中夜梦，跃马尚能豪。","dynasty":"明代","title":"病足舟中即事"}
{"author":"陈恭尹","content":"峰转仍波浪，源通忽石林。直拚三日棹，方尽两湖深。朴俗无台榭，贫家有织纴。村村悬敝笱，知不患年侵。","dynasty":"明代","title":"西湖观打鱼同王紫巘若云立安朱开黄作四首其三"}
{"author":"陈恭尹","content":"珠玉为心貌亦如，谢家芝草满阶除。少陵一语堪为赠，年少今开万卷书。","dynasty":"明代","title":"题陈子行乐"}
{"author":"陈恭尹","content":"制作成何代，嘉名出泗滨。难逢有心者，空学折腰人。声古宜歌颂，形方或矩身。茅斋聊借汝，终拟入韶钧。","dynasty":"明代","title":"石磬"}
{"author":"陈恭尹","content":"帝里看春最少年，比年多只恋林泉。频移隐地金囊涩，久坐穷山木榻穿。脱粟便为终岁计，道书相共午时眠。酒酣笑向妻儿说，梅尉元来是列仙。","dynasty":"明代","title":"寿易吾豫"}
{"author":"陈恭尹","content":"曲港乘潮入，轻舟与岸平。村童惊客语，江鹤避棋声。柳浪家家似，荷珠叶叶并。所思期不至，八咏且同赓。","dynasty":"明代","title":"刘仰山招同吴玉涛梁药亭家宕侯雨中泛舟半塘迟沈虹石不至同用八庚二首其二"}
{"author":"陈恭尹","content":"世讲今无几，唯君最有声。老亲双鹤发，兄弟八龙名。彩服庭前礼，青山海上城。一官淹十载，聊以代躬耕。","dynasty":"明代","title":"祝林御纶学博"}
{"author":"陈恭尹","content":"数竿浓淡复纵横，静对萧萧似有声。若使伶伦知采伐，不妨吹作凤凰鸣。","dynasty":"明代","title":"沈左臣惠墨竹赋柬五首其二"}
{"author":"陈恭尹","content":"敢言汉代朱槐里，善述龙门太史公。已化文风来岭外，更移时雨到天中。新栽桃李春争发，一顾骅骝野遂空。闻说河清方献颂，大梁佳气正葱葱。","dynasty":"明代","title":"蒋莘田学使自河南寄示新刻赋寄二首其一"}
{"author":"陈恭尹","content":"伏暑无所适，散带行前庭。轻风入檐来，嘒嘒新蝉鸣。上有梧桐树，参差闻雨声。浮云忽东驰，霖潦浩纵横。客心既云乐，况有良友生。高谈永终日，雅奏和且平。举世皆泥涂，斯人濯其缨。古学日以坠，先民犹可程。前笙与后管，相待成咸英。朝日与夕月，相续为光明。勉尔千秋业，慰我怀古情。","dynasty":"明代","title":"赠黄葵村"}
{"author":"陈恭尹","content":"百曲西村水，三春合卺杯。夭桃花路近，连理树门开。择对元难偶，题诗自得媒。尊君风义在，朋旧总能来。","dynasty":"明代","title":"李孝先就婚西村即事赠诗勉之二首其一"}
{"author":"陈恭尹","content":"结根幸在兹，绿筠长可保。涌翠为波涛，秋声满晴昊。三径净无尘，风影自能扫。","dynasty":"明代","title":"寄题王阮亭西城别墅十三咏其十二竹径"}
{"author":"陈恭尹","content":"二年岭外遍仁声，况诵诗篇字字清。拟近弦歌观雨化，恰逢车马省秋成。山衣修剌衰容拙，野浦停舟晚浪惊。有约罗浮惭后至，故人相嘱莫先行。","dynasty":"明代","title":"泊新塘遇冉增城平川投赠以诗兼柬连双河张菊水"}
{"author":"陈恭尹","content":"琪树西风粤国秋，十年前记住罗浮。山光一半来蓬岛，海色三更上石楼。云护药苗侵腊长，寺分泉响入房流。葛洪丹井分明在，一下人间渐白头。","dynasty":"明代","title":"怀罗浮"}
{"author":"陈恭尹","content":"甘苦全无与，平生薄自居。齿牙虽得利，骨肉渐应疏。","dynasty":"明代","title":"嘲剔牙杖"}
{"author":"陈恭尹","content":"凤凰之美不在毛，山间有鸟名寒号。区区文采欲自见，使我太息伤吾曹。丈夫身当能骑臂能射，姓名直冠麒麟画。不然探取金匮石室书，褒贬千秋壮心魄。谁能奡奡兀兀作孺生，朝朝暮暮咿唔声。我之蹭蹬不足道，看君健笔何纵横。盛时一第易反掌，况君昆弟人皆仰。何当鼓棹恣闲游，七泽三湘迷所往。峰头榻得岣嵝碑，苍梧云影飞参差。与予相见五羊郭，袖中千首南行诗。争奇竞秀安可极，沧江白石生涟漪。曳履侯门心不屑，怀刺江城字将灭。强开笑口学周旋，舌本犹生面颜热。寓楼正月多寒风，狂潮打岸声汹汹。痴吟对客自摇首，得句出户犹书空。咄嗟乎，眼前富贵既无取，身后空名亦徒苦。天涯此别一潸然，异日期君定何许。骊龙颔下径寸珠，因风莫惜沉香浦。","dynasty":"明代","title":"赠别董苍水"}
{"author":"陈恭尹","content":"未有出门意，篙师候水涯。故人书适至，江上夕初佳。白鹭飞闲世，青天入旷怀。还如张翰去，不复俟同侪。","dynasty":"明代","title":"出门"}
{"author":"陈恭尹","content":"解印深辞郡县劳，却烦车骑问蓬蒿。幽人逸致行藏古，名世新编卷帙高。未老闲身依净社，方春疏柳映林皋。罗浮不让匡庐胜，归去先生又姓陶。","dynasty":"明代","title":"博罗令陶雪樵解组将归过予于五羊以罗浮新志见贻诗以送之"}
{"author":"陈恭尹","content":"昨日报春初，今朝是小除。旧枯泉脉润，新脱柳芽舒。生态看星鬓，忧端卜历书。家家勤祀灶，儿女望何如。","dynasty":"明代","title":"狱中杂纪二十六首其二十四"}
{"author":"陈恭尹","content":"春云漠漠虎头东，几日移居杏再红。三径草生残雨后，数家门掩落花中。乡山久别吟兼梦，水驿多情浪与风。有约扁舟未能去，幽期空负钓鱼翁。","dynasty":"明代","title":"新塘早春怀蔡艮若何不偕"}
{"author":"陈恭尹","content":"浟浟东逝水，怆怆南征子。水逝水所归，苍天曷为此。衔悲历君庭，宵风动茅苇。东井嘒方中，天弧曜其矢。闻君旅其下，长跪愿有启。梁土多黑波，马渴君安恃。","dynasty":"明代","title":"杂诗九首其一"}
{"author":"陈恭尹","content":"前年九日登高回，月入南斗光徘徊。今年九日西风急，昨夜斗中月仍入。上天垂象每若斯，安用樽前百忧集。斗杓如柄挹银河，酌河为酒未言多。今年九日且已过，明年九日当如何，请酌大斗还高歌。","dynasty":"明代","title":"庚午九日歌和础兄"}
{"author":"陈恭尹","content":"上弦新月蔼清晖，恬澹无营世所希。绿竹黄花秋正好，一觞遥唱鹤南飞。","dynasty":"明代","title":"澹恬堂"}
{"author":"陈恭尹","content":"天与神灵自合飞，岂教时节故相违。三春雨至腾朱电，五色文成上紫微。应为庖牺重纪瑞，却于隆准倍增辉。世间谁是攀鳞者，高筑云台待尔归。","dynasty":"明代","title":"元日同王础尘赋得龙德先天天不违次唐人原韵"}
{"author":"陈恭尹","content":"故人有才女，之子产燕京。万里各南北，一朝为弟兄。高门曾列戟，灵榇望归旌。燕尔今方始，无忘楚国行。","dynasty":"明代","title":"李孝先就婚西村即事赠诗勉之二首其二"}
{"author":"陈恭尹","content":"双飞鸾凤翼天居，近典文章出石渠。夜竹已开多士榜，岭梅遥度使臣车。惔焚岁月三秋后，历乱云山百战馀。此去彤庭知有献，天涯唯读治安书。","dynasty":"明代","title":"送沈太史典试贵州事竣还都"}
{"author":"陈恭尹","content":"天下虽云弱，手援知其非。井中诚有人，所嗟无绠縻。大道陶阴阳，小亦潜肤肌。为仁得其柄，左右无不宜。爱子秉其术，攻病无坚垒。寒谷回条风，枯杨自生稊。苟能济斯民，药石皆吾师。儒生徒白首，局蹐将何为。","dynasty":"明代","title":"贽伍重驹学医"}
{"author":"陈恭尹","content":"丰歉谁无分，风雷太不情。聊随发粟使，偶作泛舟行。江雨珠争跃，山寒玉并鸣。一途新物色，吟咏不成声。","dynasty":"明代","title":"同王紫诠使君自广溯惠即事四首时积雨百馀日江潦骤涨数丈坏官私庐舍不可计使君奉令发赈四首其四"}
{"author":"陈恭尹","content":"人心何彼此，历数有乘除。朔雪驱残腊，东风恋旧株。菀枯情各集，今古事原符。天位虚来久，乾坤可是娱。","dynasty":"明代","title":"岁除次础兄韵四首其二"}
{"author":"陈恭尹","content":"七待春开便百年，少时朋辈几人全。犹为场屋诸生帽，已谢朝廷养士钱。老脚登山无万仞，小书盈纸有千篇。知君定是鹰扬老，黄石黄公未足传。","dynasty":"明代","title":"黄明经俊胤年九十三犹赴闱试诗以壮之"}
{"author":"陈恭尹","content":"万里初行即帝都，残年鞍马在驰驱。身经异地情应旷，语有同心兴不孤。朔雪乍晴山似玉，梅花将放蕊如珠。知君桑土绸缪计，力为司农益版图。","dynasty":"明代","title":"送梁甫山左祥瑞"}
{"author":"陈恭尹","content":"天地之交何固哉，罗浮一合不可开。高楼西望且招手，四百仙峰云外来。醇醪足酹江山美，杯杓未终长啸起。登临今昔几千年，坡公犹寓槎江水。前宵月尽昨宵新，未必今人异昔人。明年荔熟醉何处，为报君家酿老春。","dynasty":"明代","title":"登合江楼饮王使君南区宝坻酒次坡公韵"}
{"author":"陈恭尹","content":"众水各得月，月光元在天。道人无去住，临别莫悽然。暑气当船小，峰形入阁圆。因依贤地主，一定出何年。","dynasty":"明代","title":"送离患上人住静惠州兼怀叶许山"}
{"author":"陈恭尹","content":"归国还乡共一行，豸冠龙节有馀荣。晨昏子舍欢何极，玉帛天门礼已成。万里春风张相宅，满车甘雨赵佗城。谁人解献中和颂，白发狂歌一老生。","dynasty":"明代","title":"胡绢庵宪长入觐都门便道省亲事后还治赋之"}
{"author":"陈恭尹","content":"夕烽传顷刻，千里到云端。气足苍山暝，光添紫塞寒。万方专视听，一点是平安。莫取佳人笑，诸侯怒目看。","dynasty":"明代","title":"边烽"}
{"author":"陈恭尹","content":"去是新秋来是冬，一年踪迹岭云中。犹同遁世人无闷，独有名山路未穷。采砚每逢蕉叶白，买舟频系荔支红。罗浮括入归囊里，曾否江门梦钓翁。","dynasty":"明代","title":"赠别潘稼堂简讨二首其二"}
{"author":"陈恭尹","content":"共向东林觅远师，柳塘春色日迟迟。帆过野浦人将别，路到玄亭客自奇。茗宴已终谈未了，萍踪重会事难期。可能送子无新句，为语舟樯且勿移。","dynasty":"明代","title":"张鄂山将归四明维舟珠江同过石公精舍因次前韵送之二首其一"}
{"author":"陈恭尹","content":"潜鱼脱于渊，濡沫犹相依。何况双鹓雏，羽翼当未飞。别子未经旬，中心恒苦饥。析我园中薪，言烹菽与葵。小子从外来，有客缁其衣。披衣急出户，果谐心所思。相携历堂阶，欢极无文仪。素琴为君弦，浊酒为君开。","dynasty":"明代","title":"屈翁山见过二首其一"}
{"author":"陈恭尹","content":"青山多处一峰尊，手著麟经日满轩。廿载文坛推宿将，五花骢马自名门。帆樯驿路新霜叶，冰雪关河旧屐痕。虽是云边飞舄近，东风鹏翼好高鶱。","dynasty":"明代","title":"送李殿超北上"}
{"author":"陈恭尹","content":"中夜不成寐，忆君前可知。乍从灯下到，犹似梦归时。屈指论年月，开襟对酒卮。谁能更碌碌，辛苦话天涯。","dynasty":"明代","title":"与蔡艮若杨无见夜话"}
{"author":"陈恭尹","content":"花县新开拟筑城，百峰山下久屯兵。居人不掩柴扉卧，舟子无烦蒯剑行。","dynasty":"明代","title":"铙歌其六"}
{"author":"陈恭尹","content":"我从修墓初归里，子又经春不到城。雨歇尚留深巷湿，月圆谁共小窗明。卞和刖后方售玉，孙子膑馀好用兵。四海更无投足地，未妨扶杖且徐行。","dynasty":"明代","title":"何孟门以足疾不能入邑积雨新晴戏此奉简"}
{"author":"陈恭尹","content":"东风飞舄早相闻，一揖而今慰望云。千里故人劳问我，五峰明月喜来君。炎州地迥梅先白，泽国冬残雪未雰。幸近乐郊闻善政，旧居归拟事耕耘。","dynasty":"明代","title":"晤何慎思顺德于珠江舟中率尔投赠"}
{"author":"陈恭尹","content":"操存不改旧书生，几载官衙饭菜羹。小郭自临三水上，十州同识独清名。俸钱每用填民歉，坐舫时因送客行。我从能言言不尽，口碑先已到神京。","dynasty":"明代","title":"送程三水天翼内擢"}
{"author":"陈恭尹","content":"土室分东半，疏篱别作房。灶烟凝几研，窗雨滴帷床。昼鼠游无惮，宵虫网不妨。故人知更甚，消息隔重墙。","dynasty":"明代","title":"狱中杂纪二十六首其二"}
{"author":"陈恭尹","content":"事君如四时，成功者为客。君子慎其言，只以求忠益。小人躁于名，噭噭沽其直。疾疢卒不除，上下成乖隔。为臣固当戒，为君独宜择。曲突弗先图，头额为焦灼。忠言有如鸦，佞言有如鹊。鹊鸣人所喜，鸦鸣人所唶。","dynasty":"明代","title":"感怀十七首其七"}
{"author":"陈恭尹","content":"游云极八表，出山如有恋。我孤望儿子，及产不相见。我行马蹄西，儿子初生啼。我行马蹄北，儿生已匍匐。此日一岁成，此时邻妪盈。空堂杂百物，嗜欲开其情。昏来各出户，拍手嗤其父。阿妇入闺房，抱儿心望郎。","dynasty":"明代","title":"儿赣晬日旅山阳作"}
{"author":"陈恭尹","content":"道在宁知白发生，禅房阒寂好经行。月明满地无人会，消受菩提叶叶声。","dynasty":"明代","title":"真际上人小影"}
{"author":"陈恭尹","content":"石墨汝相得，翩翩文采多。虽居白黑外，将奈浊清何。满至先知损，群中不受磨。毋言一勺小，从古有风波。","dynasty":"明代","title":"墨池"}
{"author":"陈恭尹","content":"五月牂牁水，今年少浊波。堤连沙衍出，山落石痕多。仰食资畬米，均输恃海鹾。东陲膏雨足，西土定如何。","dynasty":"明代","title":"端江五日写怀六首其一"}
{"author":"陈恭尹","content":"水墨饶生气，𥯨簩亦自风。未能三尺节，声入八音中。","dynasty":"明代","title":"题画竹"}
{"author":"陈恭尹","content":"雪色霜姿迥绝尘，生从天一许谁论。已于润物瞻全德，更用馀波养世人。傅说命来王政远，夷吾书在霸图新。南溟天阔风涛壮，国计边防倚重臣。","dynasty":"明代","title":"盐梅二律祝吴大司马其一"}
{"author":"陈恭尹","content":"家家爆竹送年除，尽说新年改旧符。唐俗未妨歌蟋蟀，渑池终见奋桑榆。愚公志定山堪徙，秦帝威行石可驱。莫笑蒙庄多怪论，南鹏端的有良图。","dynasty":"明代","title":"次和王础尘辛未岁除八首其七"}
{"author":"陈恭尹","content":"策杖秋方晚，村桥日欲斜。树风喧万叶，山影静千家。瘠土安淳俗，澄溪漾细沙。拟寻庞氏隐，还种邵侯瓜。","dynasty":"明代","title":"过弼唐感旧赠庞祖如二首其一"}
{"author":"陈恭尹","content":"前年君自潇湘至，江上维舟初擘荔。今年荔子尚青青，数日扁舟不肯停。问君此别将何适，五月风涛下洞庭。君山一点青在眼，江汉双流何限情。送君心已登黄鹤，更向天边念脊令。","dynasty":"明代","title":"送查德尹"}
{"author":"陈恭尹","content":"复挂征帆去此都，劳劳终日在驰驱。十旬三上二禺峡，百里连分五岭符。南楚烽烟嗟往昔，东风民物望来苏。关门锁钥须公等，骨气昂藏一丈夫。","dynasty":"明代","title":"送孔樵岚宰乐昌"}
{"author":"陈恭尹","content":"须眉今若此，清镜背人看。愧共侏儒饱，难同范叔寒。梦中天莫问，钟后夜方阑。地气应南转，年来雨雪漫。","dynasty":"明代","title":"岁除杂感十首其七"}
{"author":"陈恭尹","content":"板桥东望是扶胥，照水无劳拔白须。此日合为山院长，当年曾是羽林孤。柳栽宣武围皆抱，柏近王裒树亦枯。酌酒寿君还自笑，一般霜雪各头颅。","dynasty":"明代","title":"祝黎方回"}
{"author":"陈恭尹","content":"数点寒梅渐报春，岭头北去雪花新。丰城并跃双龙剑，燕市同游两酒人。道有屈伸权在命，文无今古诀唯真。只须了却经生事，一第何常可救贫。","dynasty":"明代","title":"送詹仙洲莫百川北上"}
{"author":"陈恭尹","content":"闲云何地不堪行，近卜村居远郡城。邻曲共知元亮宅，市人先识伯休名。每为禽戏聪明长，渐见鹓雏羽翼成。到处顿教无疾苦，笑他儒术济苍生。","dynasty":"明代","title":"伍重驹移居佛山寄之"}
{"author":"陈恭尹","content":"燕齐一万里，风雪几人来。岳势晴犹白，河声撼不开。新吟添倚马，古意满衔杯。宫是招贤旧，无妨国士才。","dynasty":"明代","title":"送李苍水入国学兼寄相如二首其一"}
{"author":"陈恭尹","content":"古道今芜绝，吾乡尚有人。老于朋友内，觉汝弟兄真。岭树寒犹叶，边沙暖不春。天涯新得叔，风义好相亲。","dynasty":"明代","title":"送李苍水入国学兼寄相如二首其二"}
{"author":"陈恭尹","content":"千里西江路，多奇是桂州。裂山行巨浪，依石上孤舟。君见他乡叶，都归故国流。应书得意句，相问海东头。","dynasty":"明代","title":"送何不偕之桂林"}
{"author":"陈恭尹","content":"九原不可作，古道更谁陈。夜烛开遗草，寒斋共故人。星横骑尾气，霜老枕戈身。一读投湘赋，泉扉自此春。","dynasty":"明代","title":"秋夜王东村梁药亭刘汉水王蒲衣梁王顾家夔石过宿独漉堂读先司马遗集枉赠名篇赋答"}
{"author":"陈恭尹","content":"千古伤心地，当年洒泪馀。空还新息革，终负贾生书。绛阙恩虽满，苍生望尚虚。乾坤同气在，异代岂云疏。","dynasty":"明代","title":"秋夜王东村梁药亭刘汉水王蒲衣梁王顾家夔石过宿独漉堂读先司马遗集枉赠名篇赋答其二"}
{"author":"陈恭尹","content":"寂历霜天外，宵来有雁鸿。树声风自北，池影月方中。良会复能再，清尊况不空。登台望星彩，神剑为谁雄。","dynasty":"明代","title":"月夜姚菊里载酒招同郭清霞陶苦子邹中和简文震重集邹仪生寒玉堂同赋用空字"}
{"author":"陈恭尹","content":"故人新勿药，美酒更开瓶。虽复层城里，何妨一夕停。空阶行坠叶，疏树上寒星。细数更筹笑，人间梦未醒。","dynasty":"明代","title":"李方水疾新愈同唐明犀梁药亭陶苦子吴山带何郢人问之天乐堂分得醒字"}
{"author":"陈恭尹","content":"绝巘全高寄，孤根压众芳。已成空谷玉，如带掖垣霜。世想和羹实，天留暮岁香。南枝长不老，微笑傍空王。","dynasty":"明代","title":"题丹霞雪干图为澹归大师寿"}
{"author":"陈恭尹","content":"新年连旧雨，晴好独当人。兵气昏南纪，天心惜此晨。远峰偏耸日，一鸟自鸣春。徵敛村村急，桃花何处津。","dynasty":"明代","title":"人日新晴即事"}
{"author":"陈恭尹","content":"春色来何处，郊云密自西。酿花成大叶，催雨作新泥。野日笼无影，遥峰截欲齐。良苗今有喜，一为报烝黎。","dynasty":"明代","title":"春阴"}
{"author":"陈恭尹","content":"高亭临水次，一树报春归。荀令如曾宿，山人应白衣。同云晴不散，独鹤暮相依。莫作南华梦，闻香蝶易飞。","dynasty":"明代","title":"生生园十咏其二雪香亭"}
{"author":"陈恭尹","content":"高楼雄近郭，古驿带长堤。石室横当北，梧江抱自西。光摇虚壁动，青入画阑低。缥缈云生牖，崚嶒石作梯。四隅回曲阁，三叠跨长蜺。朱拱浮花满，明窗落照齐。佳哉行乐地，久矣困征鼙。虽复橐弓后，犹闻伏枥嘶。风高团赤叶，苔浅涩青泥。屋角闲铃语，檐牙寄鸟栖。晚帆归习习，霜𦼐远凄凄。幸有朋俦聚，还同笔砚携。读铭思跃马，临渚忆燃犀。胜会诚难得，新诗好遍题。莫嫌冬日短，今夕月如圭。","dynasty":"明代","title":"阅江楼晚眺分赋"}
{"author":"陈恭尹","content":"岭头相送昔何时，十六年来尚若斯。今日莫论天下事，只须长保鬓边丝。","dynasty":"明代","title":"送区兴甫之阳江二首其二"}
{"author":"陈恭尹","content":"已分瓠俱掊，宁期匠见收。在人思错节，于物戒悬疣。量腹为虚受，投身免贵游。同根有枝叶，灰烬已千秋。","dynasty":"明代","title":"瘿瓢"}
{"author":"陈恭尹","content":"少有文章老更成，每从林下领诸生。南溟不负抟风力，北路无嫌踏雪行。双阙晴时瞻紫气，五云开日奏新名。君家旧德黄门在，看尔飞扬继直声。","dynasty":"明代","title":"送岑圣眉北上"}
{"author":"陈恭尹","content":"珠帘明瑟瑟，之子正晨兴。翡翠为装带，珊瑚自挂绳。杂花沾未落，双燕入犹能。只觉高堂上，青山又一层。","dynasty":"明代","title":"帘"}
{"author":"陈恭尹","content":"门功先世在安边，少执金吾汉帝前。宝带尚存天府赐，箧书犹是异人传。闲中岁月耽山水，乱后文章托管弦。长记黄塘好风景，近来添得几湖船。","dynasty":"明代","title":"寄叶犹龙"}
{"author":"陈恭尹","content":"十年居委巷，上有白头亲。此别逢知己，微躯亦借人。","dynasty":"明代","title":"游侠词三首其三"}
{"author":"陈恭尹","content":"风木萧萧满若耶，暑中遥泛独归槎。东山卧挹千岩秀，南国新留几县花。血泪自沾慈母线，黄扉人识相臣家。白头相送浑忘老，计日还迎驷马车。","dynasty":"明代","title":"送吕载蕃归山阴"}
{"author":"陈恭尹","content":"一湖烟景在登楼，足耐闲人十日留。隔岸山光横枕上，远天帆影落墙头。溪多暗响常惊雨，竹有寒声不待秋。况是溪翁共疏放，玉尊开酒夜传筹。","dynasty":"明代","title":"同梁器圃宿罗澹峰石湖"}
{"author":"陈恭尹","content":"献策曾承相国知，三加亲为结冠緌。痛来礼数从兹绝，不独西台恸哭时。","dynasty":"明代","title":"哭王础尘十首其四"}
{"author":"陈恭尹","content":"怪石参差筑作台，冰纹疏密上阶苔。请君亭畔时删竹，城外山光要入来。","dynasty":"明代","title":"过梁殿一殿章山园三首其二"}
{"author":"陈恭尹","content":"二年归节钺，五岭藉恩威。士忆投醪醉，身从解组肥。马蹄犹角逐，容鬓渐霜飞。未可耽行乐，乾坤尚铁衣。","dynasty":"明代","title":"大司马吴留村寿日有灵州之行次日还值冬至补祝之四首其四"}
{"author":"陈恭尹","content":"云气方四除，明月有正色，依依照吾庐。折杨柳，斫尽碍门枝，不患秋光少。","dynasty":"明代","title":"月节折杨柳歌十三首其八八月歌"}
{"author":"陈恭尹","content":"我从修墓初归里，子又经春不到城。雨歇尚留深巷湿，月圆谁共小窗明。卞和刖后方售玉，孙子膑馀好用兵。四海更无投足地，未妨扶杖且徐行。","dynasty":"明代","title":"何孟门以足疾不能入邑积雨新晴戏此奉简"}
{"author":"陈恭尹","content":"零露已为霜，秾华不堪玩，晚菊馀芬芳。折杨柳，疏密葺藩篱，不负重阳酒。","dynasty":"明代","title":"月节折杨柳歌十三首其九九月歌"}
{"author":"陈恭尹","content":"西还虽得迩乡园，最是难分汝弟昆。春酒自浇离别地，东风含叹鹡鸰原。多年瘗玉烟犹暖，当日倾巢卵幸存。白发渐生吾老矣，幽冥将负丈人恩。","dynasty":"明代","title":"移家西归留别湛克正克茂外弟兼柬同人二首其一"}
{"author":"陈恭尹","content":"峡山清绝古来闻，为政风流迥不群。琴曲欲追单父宰，凤箫遥和二禺君。星居村户宵无警，火种畬田夏尽耘。相见跻堂称兕后，紫薇垣外更瞻云。","dynasty":"明代","title":"祝于清远"}
{"author":"陈恭尹","content":"抱月怀风倍可怜，更劳芳袖拂清弦。谢郎自足真人想，为尔移情北牖前。","dynasty":"明代","title":"题王蒲衣琵琶图二首其一"}
{"author":"陈恭尹","content":"少日文章世共看，绛纱随处主文坛。徒悬市骏千金价，犹坐非螭一钓竿。山润渐知琼树长，杯香初泛紫梅寒。君家门阀由来峻，不用高栖拟伯鸾。","dynasty":"明代","title":"祝梁静子六十"}
{"author":"陈恭尹","content":"潇潇淅淅满河干，小阁扁舟各坐看。旧雨恰来云自合，新烟初试食犹寒。悠扬逝水心俱远，只尺行泥路亦难。自有晴空生旭日，高天不用羡飞翰。","dynasty":"明代","title":"清明后一日舟泊端江骤雨忽至望王础兄寓阁不得相就承诗见贻次韵奉答"}
{"author":"陈恭尹","content":"玩世金茅子，违时独漉翁。篇章情各惬，栖宿偶能同。座为求书满，尊惭近市空。时凭写生手，绘尽小园风。","dynasty":"明代","title":"秋园十首其九"}
{"author":"陈恭尹","content":"风过松有响，石激水如滩。静入幽人耳，遥闻清夜弹。引中思走马，意内想猗兰。莫上高台坐，南音不惯寒。","dynasty":"明代","title":"生生园十咏其七琴台"}
{"author":"陈恭尹","content":"海陬别日枉新诗，妙画清才举世知。鸟在榆枋吾自笑，凤翔霄汉见何期。巫贤益大先臣业，吉甫曾将六月师。岭外小民怀世泽，几时膏雨更南垂。","dynasty":"明代","title":"寄王将军孝扬"}
{"author":"陈恭尹","content":"先传劳抄示，他年史所关。文虽传处士，藏且在名山。笔足参三立，人堪并两间。无能酬厚意，珠泪赠君还。","dynasty":"明代","title":"石仓抄其乡沈旬华处士所作先司马及家文忠张文烈诸传见示再次前韵以谢其意"}
{"author":"陈恭尹","content":"一尺长髭已皓然，目如岩电古稀年。南中久住丹砂令，海外曾归玉局仙。老骥未忘歌伏枥，高鸿何必志摩天。时来渐有西风入，好读磻溪卜猎篇。","dynasty":"明代","title":"赠沈詹山"}
{"author":"陈恭尹","content":"极浦浮无际，轻帆挂自牢。入天云片立，排日海门高。险绝行鲛室，风长引鹭涛。故人春有信，书阁坐劳劳。","dynasty":"明代","title":"春帆"}
{"author":"陈恭尹","content":"春芳憔悴不馀阴，谁遣东篱晚兴深。天为老人留菊节，君于闲处耗雄心。如云五色皆成采，映日千枝岂让金。好酌南阳潭下水，骚人陶令未知音。","dynasty":"明代","title":"萧建侯招同王础尘杨卫公李方水赏菊即事"}
{"author":"陈恭尹","content":"昔余寓西樵，兹泉最心赏。及乎匡庐游，三叠差争长。各在岭一隅，无由较修广。夜来歇孤棹，不寐心养养。肩舆历翠微，旧路多榛莽。谷深无耕樵，厓欹隔轮鞅。偪侧不可立，况乃通来往。旁睨已战兢，下视殊惚恍。未见瀑布飞，先闻风雨响。安得趫捷躯，猿猱同下上。从行数童子，体轻时用罔。奋身独先下，绝叫咸鼓掌。使君益兴发，手卓青藤杖。挟扶有力士，羽翼兼兵仗。驾肩或并腾，驻足不容两。更番叠送迎，老脚亦能强。遂造磐石颠，列坐首皆仰。白练明高空，银河垂晃朗。峭壁立如墉，激流更奔放。横敷半百尺，直下七十丈。轻风吹馀沫，散作仙翎氅。云轻玉龙池，珠泻天人帑。耳目为一新，神形顿萧爽。维时初冬候，雨潦收田瀼。壮观虽未殊，浩涆仍非曩。威凤见一毛，或可得其仿。慨此万古流，不息同天壤。谁能探其源，悠然发遐想。","dynasty":"明代","title":"寻碧玉洞瀑布同王川南作"}
{"author":"陈恭尹","content":"古怀殊旷莽，山色入清眸。近水垂新柳，深冬有绿畴。宿云寒不散，归鸟暮相求。渐听严城角，回车不可留。","dynasty":"明代","title":"次朱汉源过长寿四首其四"}
{"author":"陈恭尹","content":"寂寞空斋闭竹门，寒塘西畔暗云屯。心从灰后仍馀热，水到穷时自得源。作传敢辞朋友责，遗经深幸子孙存。朱明丹火西樵月，照尔千秋处士魂。","dynasty":"明代","title":"读梁高士寒塘辞世诗次韵哭之二首其二"}
{"author":"陈恭尹","content":"长吟登宝地，永望极南天。古意日寥廓，高楼风悄然。江明波浩浩，渚绿叶田田。俯仰自千载，浮生无百年。","dynasty":"明代","title":"怀古楼"}
{"author":"陈恭尹","content":"八月从象郡来，九月归稽山下。天生落落穆穆人，姿形不类风尘者。广州城西东篱花，酒杯偶共良朋家。匆匆含意未及道，相视颠毛俱有华。著书何处期之子，谢公精舍清晖里。云中黄鹄安可留，目送飞鸿日千里。","dynasty":"明代","title":"送张南士归山阴"}
{"author":"陈恭尹","content":"事君如四时，成功者为客。君子慎其言，只以求忠益。小人躁于名，噭噭沽其直。疾疢卒不除，上下成乖隔。为臣固当戒，为君独宜择。曲突弗先图，头额为焦灼。忠言有如鸦，佞言有如鹊。鹊鸣人所喜，鸦鸣人所唶。","dynasty":"明代","title":"感怀十七首其七"}
{"author":"陈恭尹","content":"黔山一线走滇池，转粟曾供百万师。盖代勋劳天上识，暂时膏雨岭南知。盛年早定千秋业，信宿真成九罭诗。当日声名推第一，即看雄略又如斯。","dynasty":"明代","title":"送劳书升观察赴召入都便道归石门省觐二首其一"}
{"author":"陈恭尹","content":"南雁去不极，北风声正喧。何堪衰草日，还是送王孙。再世依耕凿，空山矢寤言。与谁登冠石，放眼望中原。","dynasty":"明代","title":"送林敬臣"}
{"author":"陈恭尹","content":"鹤峰清绝万山呈，却待坡公始得名。江走縠纹来百里，帆悬斜照掠孤城。当年旅寓闻钟地，此日华筵奏曲声。不有能诗贤令尹，只应长揖礼先生。","dynasty":"明代","title":"佟归善德新招宴白鹤峰同王南区太守俞介石别驾于连平南溟陈河源龚太史含五梁太史药亭方处士誉子季处士伟公"}
{"author":"陈恭尹","content":"孤高如月万方看，至道无言仰颂难。垂老尚闻勤梵行，太平先已薄儒官。身为硕果时方剥，书满名山墨未乾。曾住朱明洞天上，仙人不敢爱还丹。","dynasty":"明代","title":"寿雷峰天然禅师"}
{"author":"陈恭尹","content":"云满空江覆渚葭，诸峰佳处不全遮。十年有约横潭路，一棹初寻处士家。深巷暮蝉和细雨，短篱疏树带高花。此来卜隐兼耕读，相过从今未有涯。","dynasty":"明代","title":"过徐拜石横潭村居"}
{"author":"陈恭尹","content":"濯濯英姿迥绝尘，清风于古或堪伦。传诗世有千秋业，脱颖曾先十九人。燕赵自来闻义侠，岭隅何意驻征轮。还将勾漏丹砂去，归日高堂寿老亲。","dynasty":"明代","title":"赠毛翀九"}
{"author":"陈恭尹","content":"干旄将发粤王台，别思逢秋不易裁。当世几人能下士，惟公随地肯怜才。珠官异政他年最，薇省新花几度开。处处甘棠歌勿剪，有人重望使车来。","dynasty":"明代","title":"送耿象翁"}
{"author":"陈恭尹","content":"十月江清不成冻，寒潮入峡微风送。峡里停舟待故人，故人书至翻言梦。梦中授笔何老翁，峨冠广袖言雍容。为言房隘笔毫损，宽之所以全其锋。故人受笔欣然久，五色光芒犹在手。既醒而寐复见之，六十衰年义何取。我持书札三四看，为君喜气横眉端。不闻帝命司徒契，五教之敷惟在宽。天人至理数必五，天曰五行人五事。包罗万有入纤毫，驱使六经为臂指。江淹鲍照不知此，中书君老而秃矣。为君大封管城子，夷吾器小安足齿。研用补天五色石，书用尚方五色纸。舂陵霸上云气多，会写龙文入青史。","dynasty":"明代","title":"五色笔歌为王础兄纪梦"}
{"author":"陈恭尹","content":"柏舟两髦犹可仪，陶婴黄鹄曾双飞。夫人为妇已头白，眼中未识君容辉。自言生长大夫女，经史胸襟炳如炬。父母有命儿有心，纵不言承已心许。心期颉颃同一林，天教殊绝成辰参。人生意气贵一诺，妾宁负天不负心。妾父有男妾有姊，君家大夫只一子。有妻于俗得立孤，无妻为殇终已矣。素车白马入君门，繇来为义非为恩。身安分命甘若荠，半生衣枕无啼痕。当年十五今五十，嗣子成立皆有孙。呜呼，男儿陷胸绝脰死容易，就义从容人所畏。青闺冉冉盛年徂，谁能独宿终不渝。千金之剑赠墓树，至今谈者犹区区，何况赠以千金躯。乃知未仕报韩者，古今所以为丈夫。","dynasty":"明代","title":"柏舟行为区母陈太君赋"}
{"author":"陈恭尹","content":"隔年相见即依依，知尔全家住翠微。穷海访人兵后去，孤身携剑雪中归。滩平横浦寒流浅，枫照淩江晚叶稀。贫贱别离那可道，寸心遥与片帆飞。","dynasty":"明代","title":"送魏和公归宁都"}
{"author":"陈恭尹","content":"七年之间三别子，两在山中一城里。休论心迹未能并，可惜头颅只如此。风尘拓落何所为，东溪片月当茅茨。老兄能歌弟能和，松花酒熟清堪携。北方苦旱南征伐，无事区区一吴越。高天且陨不自忧，杞国狂夫空白发。","dynasty":"明代","title":"送朱子蓉归嘉兴兼柬其兄子葆"}
{"author":"陈恭尹","content":"铜柱西过不易攀，却从海外出人寰。孤舟独坐如天上，高浪经行似雪山。国有中边同是岸，道存彼此孰能关。东风好借扶摇力，手散千花与八蛮。","dynasty":"明代","title":"乙亥元日送石公泛海之交趾说法"}
{"author":"陈恭尹","content":"禄虽升斗尚为儒，吏隐今时只此途。送子更添无限兴，佳辰频得到西湖。","dynasty":"明代","title":"送李尚卿司谕长宁"}
{"author":"陈恭尹","content":"菖蒲涧水记浮觞，别后音书枉数行。近日铜龙老宾客，几年金马校文章。网罗异代归迁史，羽翼高飞倚夏黄。江左岭南多轶事，颇曾为论辨兴亡。","dynasty":"明代","title":"寄黄忍庵太史"}
{"author":"陈恭尹","content":"一树菩提半已删，千年唯有古禅关。地临香浦人非昔，城化仙羊石亦顽。郢曲传来添白雪，粤天寒尽尚青山。知君使节希能暇，暂买梅花此日闲。","dynasty":"明代","title":"次和龚蘅圃驾部游光孝寺出城过长寿石濂精舍韵二首其一"}
{"author":"陈恭尹","content":"叶浓波澹好维舟，树底宜披五月裘。守望客同巢鸟卧，买山人作橘奴收。壶觞每就重阴布，攀摘都凭结驷游。胜似虹蜺生落日，石尤风雨过枝头。","dynasty":"明代","title":"次和刘沛然王础尘广州荔枝词十首其八"}
{"author":"陈恭尹","content":"上林桃子洛阳梨，更向增城问荔支。海内知君行欲遍，卷中多有故人诗。","dynasty":"明代","title":"送郑子源之香山二首其一"}
{"author":"陈恭尹","content":"大地一楸枰，日月黑白子。借问看奕人，置身局表里。","dynasty":"明代","title":"题徐虹亭看奕图"}
{"author":"陈恭尹","content":"男儿堕地日，会有冲天时。泰山与鸿毛，各是人所为。","dynasty":"明代","title":"企喻歌四首其四"}
{"author":"陈恭尹","content":"不辞行数里，相送及河桥。北路邯郸远，东风赭白骄。归身征战后，洗耳圣明朝。未有重期日，题书莫惮遥。","dynasty":"明代","title":"送人"}
{"author":"陈恭尹","content":"云敛空江月满汀，方舟行处众声停。新歌一曲清无敌，小妓生来十五龄。","dynasty":"明代","title":"东湖曲十首其七"}
{"author":"陈恭尹","content":"负土即旧茔，招提开法雨。谁知青莲花，结子中心苦。","dynasty":"明代","title":"龟峰白云为徐凤池赋四首其四"}
{"author":"陈恭尹","content":"别子三江日，木绵今又开。一年燕与粤，万里去还来。识老增新感，诗工胜昔裁。严君方北发，先待郁孤台。","dynasty":"明代","title":"又送王立安二首其一"}
{"author":"陈恭尹","content":"珊瑚洲畔柳，可以赠依依。自我此为客，而君遂不归。夜吟销画烛，春雨共寒衣。未别先惆怅，他宵明月晖。","dynasty":"明代","title":"赠袁伟振林叔吾"}
{"author":"陈恭尹","content":"昔君十五青青衿，姿颜如玉能鼓琴。再三祈请一挥手，四座宾客皆倾心。尊君虬须古侠客，坐拥楼船通绝域。我从海外一见之，及到君堂始相识。酣歌永啸乐未终，其如世事犹汹汹。君挽长弓射白雁，身骑大马能追风。珊瑚合挂渔人网，姓名忽列鹰扬榜。北台买骏尚悬金，西郭栽花还自赏。蹉跎五十鬓未霜，有子能诗与父长。看君不复愁衰老，惟忧无以答苍苍。去年荐饥民最苦，四郊就赈愁风雨。君募蓬茅数十区，瘠子愁妻各其所。荒原或有不归魂，掩之以棺埋以土。吁嗟乎，使君食禄就一官，职守所拘宁有补。不如逍遥落拓作闲人，足使饥嬴有宁宇。","dynasty":"明代","title":"赠家天池"}
{"author":"陈恭尹","content":"黄旗峰下千年树，石室斋头独坐人。虽是广文毡最冷，一星遗火亦成春。","dynasty":"明代","title":"端州雨中乏香率成二绝句柬翟五吉广文二首其二"}
{"author":"陈恭尹","content":"瓣香聊为寄湖滨，孺子生刍未易陈。事往渐忧青史误，心存空有白头新。飞从天上宜千仞，老向尘中又一春。异日相逢论故旧，笠边须作下车人。","dynasty":"明代","title":"张鄂山将归四明维舟珠江同过石公精舍因次前韵送之二首其二"}
{"author":"陈恭尹","content":"万峰谷里村路，独木桥西酒家。对客山翁白发，当垆老妇黄花。","dynasty":"明代","title":"秋行四首其二"}
{"author":"陈恭尹","content":"嫩绿轻黄遍九圻，小亭一树更依依。征西司马堪流涕，手种金城已十围。","dynasty":"明代","title":"越台新柳诗十首和王础尘其六"}
{"author":"陈恭尹","content":"月午应门未上关，尘机暂息似空山。澄清天宇谁能滓，多谢微云点缀斑。","dynasty":"明代","title":"月夜紫诠使君寓斋同蓝公漪朱甸安吴山带叠韵三首其二"}
{"author":"陈恭尹","content":"众芳皆得岁，松柏自为冬。但使株能守，毋忧道莫容。古今同理势，王霸在心胸。举世俱沉醉，谁听永夜钟。","dynasty":"明代","title":"次答础尘留别诗四首其二"}
{"author":"陈恭尹","content":"境寂难为赋，心空不问经。有生同逆旅，大地一邮亭。蝶化依丛薄，鸿飞自渺冥。与君成一笑，顽石也须听。","dynasty":"明代","title":"次朱汉源过长寿四首其三"}
{"author":"陈恭尹","content":"无事行千里，闽中与粤中。文如韩愈怪，途是步兵穷。远志伤骐骥，归心背雁鸿。因君念湖上，霜叶满西风。","dynasty":"明代","title":"送吴雁山归杭州"}
{"author":"陈恭尹","content":"三十年来坐尽惊，布衣长揖动公卿。既供菽水娱亲老，还有囊金为客倾。人到白头宁论相，士无青眼不成名。耄期愧子相期在，漫写新诗作證明。","dynasty":"明代","title":"赠曾仪文"}
{"author":"陈恭尹","content":"郊原草树正凋零，历历高楼见杳冥。鄂渚地形浮浪动，汉阳山色渡江青。昔人去路空云水，粤客归心向洞庭。莫怨鹤飞终不返，世间无处托仙翎。","dynasty":"明代","title":"岁暮登黄鹤楼"}
{"author":"陈恭尹","content":"事远难铭魏氏钟，手栽犹见大夫松。未离故寝成新庙，且喜开门对一峰。顾我垣墉书阔略，劳君升降礼雍容。先朝遗俗吾乡在，厚意深惭报莫从。","dynasty":"明代","title":"先始祖祠宇改建初成承宗戚诸公赐祭卒赋一律志谢"}
{"author":"陈恭尹","content":"别来吟兴定何如，老树庭边客渐疏。积水在门梅雨后，新蝉依岸荔香初。中州纸贵今时赋，少室峰高昨日书。犹记去年相送地，粤人千里拜干旟。","dynasty":"明代","title":"蒋莘田学使自河南寄示新刻赋寄二首其二"}
{"author":"陈恭尹","content":"请代何能格上天，千秋同穴志元坚。馀生枉作仪髦赋，一死当君属纩前。","dynasty":"明代","title":"繻葛程符氏殉节挽歌"}
{"author":"陈恭尹","content":"君家曾入列仙书，心影无偏古所誉。好到潘山奕棋处，乾坤一局问何如。","dynasty":"明代","title":"送潘涵观之高凉二首其二"}
{"author":"陈恭尹","content":"春宵犹忆奉金钟，伏暑书邮久未通。乍有清风来户外，不知新咏出函中。才高岂但惊人座，年少须邀盖代功。若问老夫同海鸟，姓名将换信天翁。","dynasty":"明代","title":"答刘汉臣见寄"}
{"author":"陈恭尹","content":"前年九日登高回，月入南斗光徘徊。今年九日西风急，昨夜斗中月仍入。上天垂象每若斯，安用樽前百忧集。斗杓如柄挹银河，酌河为酒未言多。今年九日且已过，明年九日当如何，请酌大斗还高歌。","dynasty":"明代","title":"庚午九日歌和础兄"}
{"author":"陈恭尹","content":"何处春郊布绮筵，菖蒲涧口接濂泉。竹分山色为门径，石咽溪声似管弦。野寺苍凉怀古地，东风晴暖试花天。闲来偶共山僧笑，不醉溪桥又五年。","dynasty":"明代","title":"春日王也夔招游蒲涧即事作"}
{"author":"陈恭尹","content":"爱君兄弟好，悃愊绝浮华。与世若无忤，中心良有遐。二毛依子舍，重树似山家。自种忘忧草，春来烂漫花。","dynasty":"明代","title":"赠尹尔复尔任"}
{"author":"陈恭尹","content":"薛生今世之狂简，人定不为天所限。半生好作访古游，千载独具论文眼。西游彭蠡溯湘沅，北过二陵寻灞浐。逢碑下马辄自抄，得钱随手皆镂版。结交欲尽一世豪，其家不及中人产。年来更和击缶歌，赋中屡有伤心撰。看君意兴殊落落，复上石楼穷𡾰嵼。与予相见五羊城，花边往往同飞盏。问君之生烈皇末，日月无光天道反。七日即为国破时，赋命其间宁不蹇。阴阳剥复理有然，大器从来成在晚。终期落日戈可挥，莫谓颓风力难挽。谁人画此蕉与鹤，中有一翁坐来稳。把将如意缺唾壶，直著山衣傲华衮。蕉心万束不易开，鹤寿千龄孰能损。君不见中孚九二鸣在阴，子和之声闻最远。","dynasty":"明代","title":"题薛孝穆小影"}
{"author":"陈恭尹","content":"别时蟾兔缺，不觉渐成圆。旅梦犹高馆，生涯在钓船。风轻中酒后，夜永一阳前。为有邮诗约，寒灯颇废眠。","dynasty":"明代","title":"别后寄方蒙章陶苦子兼柬何不偕梁药亭吴山带黄葵村定邮诗之约二首其一"}
{"author":"陈恭尹","content":"风木萧萧满若耶，暑中遥泛独归槎。东山卧挹千岩秀，南国新留几县花。血泪自沾慈母线，黄扉人识相臣家。白头相送浑忘老，计日还迎驷马车。","dynasty":"明代","title":"送吕载蕃归山阴"}
{"author":"陈恭尹","content":"湘竹生湘水，当年事可伤。结根逢帝子，馀泪亦文章。采作千竿笔，随归五岳装。书成无可写，天地异陶唐。","dynasty":"明代","title":"湘管"}
{"author":"陈恭尹","content":"累累双冢倚山隅，薤露风前尚缀珠。不有诗人能作诔，彭殇千载亦何殊。","dynasty":"明代","title":"佟声远索题连珠冢二首其一"}
{"author":"陈恭尹","content":"郭外樵渔接水村，比年疏浚尽公恩。家家有月归来夜，小艇乘潮直到门。","dynasty":"明代","title":"凤山骊歌十章送徐侯戢斋赴召入都其四"}
{"author":"陈恭尹","content":"多虑凭天遣，深寒到酒消。掩书吟竟夜，辞客卧终朝。霜角思江槛，风铃隔丽谯。向来临眺地，红树一萧萧。","dynasty":"明代","title":"狱中杂纪二十六首其十九"}
{"author":"陈恭尹","content":"当年诗句寄青原，此日逢君在故园。鹏翼未酬庄叟志，鸡鸣空记孟尝门。酒当深夜酲弥甚，灯近元宵蕊更繁。明月在天谁不仰，千江心印正须论。","dynasty":"明代","title":"白云庵席上次方芭宇韵"}
{"author":"陈恭尹","content":"度海空传汉伏波，高桥重架石巍峨。从前作者皆豪俊，事业曾吴孰较多。","dynasty":"明代","title":"凤山骊歌十章送徐侯戢斋赴召入都其六"}
{"author":"陈恭尹","content":"英年异骨总超群，况复清才绝众芬。笔下词流称倒峡，赋成人意欲淩云。取途自合先高足，语勇何须问败军。曾作汨罗江上客，巫阳招尽世谁闻。","dynasty":"明代","title":"次答张亦姜二首其一"}
{"author":"陈恭尹","content":"关门一夜柳条春，今古芒芒草色新。龙虎片云终王汉，诗书馀火竟烧秦。瑶池西望犹通鸟，渭水东流不待人。最是五陵游侠客，年年磨剑候风尘。","dynasty":"明代","title":"怀古十首其四咸阳"}
{"author":"陈恭尹","content":"清风千载又谁加，古庙荒坛落槿花。欲荐春薇无处采，西山元已属周家。","dynasty":"明代","title":"夷齐庙"}
{"author":"陈恭尹","content":"寂历霜天外，宵来有雁鸿。树声风自北，池影月方中。良会复能再，清尊况不空。登台望星彩，神剑为谁雄。","dynasty":"明代","title":"月夜姚菊里载酒招同郭清霞陶苦子邹中和简文震重集邹仪生寒玉堂同赋用空字"}
{"author":"陈恭尹","content":"山飞楼阁水飞霞，冷落春城宿乳鸦。天阙双峰铦似戟，海门高浪白如花。空劳御辇销王气，曾画长江作帝家。五马渡边龙化后，南方文物掩中华。","dynasty":"明代","title":"怀古十首其九金陵"}
{"author":"陈恭尹","content":"怀吴正忆浮瓜侯，访戴还须棹雪舟。君见二君烦致语，白头难复到杭州。","dynasty":"明代","title":"口占送徐紫凝三首其三"}
{"author":"陈恭尹","content":"中天悬月照龙旗，战士连营战马肥。犹带征闽功伐在，南蛮谁复抗天威。","dynasty":"明代","title":"铙歌其五"}
{"author":"陈恭尹","content":"昨日宣防尚筑堤，今朝函谷欲封泥。安攘举世俱无策，桃李公门别有蹊。老去情怀多作恶，春来朋酒直须携。扁舟不厌乘流去，洗耳先寻饮犊溪。","dynasty":"明代","title":"春感十二首次王础尘其七"}
{"author":"陈恭尹","content":"故人自有屋，屋小人日多。我已无家四十年，偶然卜隐来城阿。同时各有筑室叹，杵声橐橐遥相和。杵声缓，杵声急。未成仰屋筹，只自面墙立。","dynasty":"明代","title":"筑室谣和何不偕三首其三"}
{"author":"陈恭尹","content":"古之五窑哥官定，有明所宝唯嘉靖。五窑近者亦千年，旧物仅存希不病。肃皇临御久且宁，玄修内醮期清净。中官监制下浮梁，供奉虽多谁敢诤。无论大器小亦精，鸡缸鱼缸最得名。君之酒杯无乃是，朱鱼上下缸心明。缸之所受不容吸，四鱼与酒递出入。满时或跃酒池中，乾时不作枯鱼泣。摇鬐鼓鬣若毫芒，掉尾昂头似人立。昔闻酿者有玉缸，此缸清妙古无双。拊不留手柔无骨，虚明莹彻当银缸。质轻如纸内外见，酒浅酒深人自劝。良宵高会此何时，当杯不醉将遗恨。吾闻水者鱼所依，以酒浇之良已非。如何涸辙令心悲，如鱼得水今望谁，鱼乎鱼乎使我思。","dynasty":"明代","title":"小鱼缸"}
{"author":"陈恭尹","content":"霄汉翱翔归去闲，回头休忘岭南山。青林近夏初飞叶，碧海弥天不见湾。鸲砚眼明藏匣内，鹦禽言好入笼间。殊方草木添新状，万里经途一辙环。","dynasty":"明代","title":"又叠闲字韵四首送李宫詹山公归都门其三"}
{"author":"陈恭尹","content":"水墨饶生气，𥯨簩亦自风。未能三尺节，声入八音中。","dynasty":"明代","title":"题画竹"}
{"author":"陈恭尹","content":"文章传宇内，早已见须眉。岂谓丹青里，居然白雪滋。风云行逸足，山泽想闲仪。莫叹成樗散，千秋乃在斯。","dynasty":"明代","title":"毛会侯小影"}
{"author":"陈恭尹","content":"草际相呼立渚禽，茅堂萧寂不须深。图书左右堪怡悦，脱屣浮云物外心。","dynasty":"明代","title":"题萧叔兼行乐"}
{"author":"王实甫","content":"自别后遥山隐隐，更那堪远水粼粼。见杨柳飞绵滚滚，对桃花醉脸醺醺。透内阁香风阵阵，掩重门暮雨纷纷。怕黄昏忽地又黄昏，不销魂怎地不销魂。新啼痕压旧啼痕，断肠人忆断肠人。今春香肌瘦几分？缕带宽三寸。","dynasty":"元代","tags":"闺怨，写景，女子，思念","title":"十二月过尧民歌·别情"}
{"author":"王实甫","content":"　　（夫人、长老上云）今日送张生赴京，十里长亭，安排下筵席；我和长老先行，不见张生、小姐来到。（旦、末、红同上）（旦云）今日送张生上朝取应，早是离人伤感，况值那暮秋天气，好烦恼人也呵！“悲欢聚散一杯酒，南北东西万里程。”　　[正宫][端正好]碧云天，黄花地，西风紧，北雁南飞。晓来谁染霜林醉？总是离人泪。　　[滚绣球]恨相见得迟，怨归去得疾。柳丝长玉骢难系，恨不倩疏林挂住斜晖。马儿迍迍的行，车儿快快的随，却告了相思回避，破题儿又早别离。听得道一声“去也”，松了金钏；遥望见十里长亭，减了玉肌：此恨谁知？　　（红云）姐姐今日怎么不打扮？（旦云）你那知我的心里呵！　　[叨叨令]见安排着车儿、马儿，不由人熬熬煎煎的气；有甚么心情花儿、靥儿，打扮得娇娇滴滴的媚；准备着被儿、枕儿，只索昏昏沉沉的睡；从今后衫儿、袖儿，都揾做重重叠叠的泪。兀的不闷杀人也么哥?兀的不闷杀人也么哥？久已后书儿、信儿，索与我凄凄惶惶的寄。　　（做到）（见夫人科）（夫人云）张生和长老坐，小姐这壁坐，红娘将酒来。张生，你向前来，是自家亲眷，不要回避。俺今日将莺莺与你，到京师休辱末了俺孩儿，挣揣一个状元回来者。（末云）小生托夫人余荫，凭着胸中之才，视官如拾芥耳。（洁云）夫人主见不差，张生不是落后的人。（把酒了，坐）（旦长吁科）　　[脱布衫]下西风黄叶纷飞，染寒烟衰草萋迷。酒席上斜签着坐的，蹙愁眉死临侵地。　　[小梁州]我见他阁泪汪汪不敢垂,恐怕人知；猛然见了把头低,长吁气,推整素罗衣。　　[幺篇]虽然久后成佳配，奈时间怎不悲啼。意似痴，心如醉，昨宵今日，清减了小腰围。　　（夫人云）小姐把盏者！（红递酒，旦把盏长吁科，云）请吃酒！　　[上小楼]合欢未已，离愁相继。想着俺前暮私情，昨夜成亲，今日别离。我谂知这几日相思滋味，却原来比别离情更增十倍。　　[幺篇]年少呵轻远别，情薄呵易弃掷。全不想腿儿相挨，脸儿相偎，手儿相携。你与俺崔相国做女婿，妻荣夫贵，但得一个并头莲，煞强如状元及第。　　（夫人云）红娘把盏者！（红把酒了）（旦唱）　　[满庭芳]供食太急，须臾对面，顷刻别离。若不是酒席间子母们当回避，有心待与他举案齐眉。虽然是厮守得一时半刻，也合着俺夫妻每共桌而食。眼底空留意，寻思起就里，险化做望夫石。　　（红云）姐姐不曾吃早饭，饮一口儿汤水。（旦云）红娘，甚么汤水咽得下！　　[快活三]将来的酒共食，尝着似土和泥。假若便是土和泥，也有些土气息，泥滋味。　　[朝天子]暖溶溶玉醅，白泠泠似水，多半是相思泪。眼面前茶饭怕不待要吃，恨塞满愁肠胃。“蜗角虚名，蝇头微利”，拆鸳鸯在两下里。一个这壁，一个那壁，一递一声长吁气。　　（夫人云）辆起车儿，俺先回去，小姐随后和红娘来。（下）（末辞洁科）（洁云）此一行别无话儿，贫僧准备买登科录看，做亲的茶饭少不得贫僧的。先生在意，鞍马上保重者！“从今经忏无心礼，专听春雷第一声。”（下）（旦唱）　　[四边静]霎时间杯盘狼藉，车儿投东，马儿向西，两意徘徊，落日山横翠。知他今宵宿在那里？有梦也难寻觅。　　（旦云）张生，此一行得官不得官，疾早便回来。（末云）小生这一去白夺一个状元，正是“青霄有路终须到，金榜无名誓不归”。（旦云）君行别无所赠，口占一绝，为君送行：“弃掷今何在，当时且自亲。还将旧来意，怜取眼前人。”（末云）小姐之意差矣，张珙更敢怜谁？谨赓一绝，以剖寸心：“人生长远别，孰与最关亲？不遇知音者，谁怜长叹人？”（旦唱）　　[耍孩儿]淋漓襟袖啼红泪，比司马青衫更湿。伯劳东去燕西飞，未登程先问归期。虽然眼底人千里，且尽生前酒一杯。未饮心先醉，眼中流血，心内成灰。　　[五煞]到京师服水土，趁程途节饮食，顺时自保揣身体。荒村雨露宜眠早，野店风霜要起迟！鞍马秋风里，最难调护，最要扶持。　　[四煞]这忧愁诉与谁？相思只自知，老天不管人憔悴。泪添九曲黄河溢，恨压三峰华岳低。到晚来闷把西楼倚，见了些夕阳古道，衰柳长堤。　　[三煞]笑吟吟一处来，哭啼啼独自归。归家若到罗帏里，昨宵个绣衾香暖留春住，今夜个翠被生寒有梦知。留恋你别无意，见据鞍上马，阁不住泪眼愁眉。　　（末云）有甚言语嘱付小生咱？（旦唱）　　[二煞]你休忧文齐福不齐，我只怕你停妻再娶妻。休要一春鱼雁无消息！我这里青鸾有信频须寄，你却休“金榜无名誓不归”。此一节君须记：若见了那异乡花草，再休似此处栖迟。　　（末云）再谁似小姐？小生又生此念。（旦唱）　　[一煞]青山隔送行，疏林不做美，淡烟暮霭相遮蔽。夕阳古道无人语，禾黍秋风听马嘶。我为甚么懒上车儿内，来时甚急，去后何迟？　　（红云）夫人去好一会，姐姐，咱家去！（旦唱）　　[收尾]四围山色中，一鞭残照里。遍人间烦恼填胸臆，量这些大小车儿如何载得起？　　（旦、红下）（末云）仆童赶早行一程儿，早寻个宿处。泪随流水急，愁逐野云飞。（下）","dynasty":"元代","tags":"妇女，礼教，爱情","title":"长亭送别"}
{"author":"王实甫","content":"楔子(外扮老夫人上，开)老身姓郑，夫主姓崔，官拜前朝相国，不幸因病告殂。只生得个小姐，小字莺莺。年一十九岁，针指女工，诗词书算，无不能者。老相公在日，曾许下老身之侄--乃郑尚书之长子郑恒--为妻。因俺孩儿父丧未满，未得成合。又有个小妮子，是自幼伏侍孩儿的，唤作红娘。一个小厮，唤做欢郎。先夫弃世之后，老身与女孩儿扶柩至博陵安葬；因路途有阻，不能得去，来到河中府，将这灵柩寄在普救寺内。这寺是先夫相国修造的，是则天娘娘香火院，况兼法本长老又是俺相公剃度的和尚；因此俺就这西厢下一座宅子安下。一壁写书附京师去，唤郑恒来相扶回博陵去。我想先夫在日，食前方丈，从者数百；今日至亲则这三四口儿，好生伤感人呵！【仙吕】【赏花时】夫主京师禄命终，子母孤孀途路穷；因此上旅榇在梵王宫。盼不到博陵旧冢，血泪洒杜鹃红。今日暮春天气，好生困人，不免唤红娘出来分付他。红娘何在？(旦来，扮红见科)(夫人云)你看佛殿上没人烧香呵，和小姐闲散心耍一回去来。(红云)谨依严命。(夫人下)(红云)小姐有请。(正旦扮莺莺上)(红云)夫人着俺和姐姐佛殿上闲耍一回去来。(旦唱)【么篇】可正是人值残春蒲郡东，门掩重关萧寺中；花落水流红，闲愁万种，无语怨东风。(并下)第一折(正末扮张生骑马，引俫人上，开)小生姓张，名珙，宇君瑞，本贯西洛人也。先人拜礼部尚书，不幸五旬之上，因病身亡。后一年丧母。小生书剑飘零，功名未遂，游于四方。即今贞元十七年二月上旬，唐德宗即位，欲往上朝取应，路经河中府过。蒲关上有一故人，姓杜名确，字君实，与小生同郡同学，当初为八拜之交。后弃文就武，遂得武举状元，官拜征西大元帅，统领十万大军，镇守着蒲关。小生就望哥哥一遭，却往京师求进。暗想小生萤窗雪案，刮垢磨光，学成满腹文章，尚在湖海飘零，何日得遂大志也呵！万金宝剑藏秋水，满马春愁压绣鞍。【仙吕】【点绛唇】游艺中原，脚根无线、如蓬转。望眼连天，日近长安远。【混江龙】向诗书经传，蠹鱼似不出费钻研。将棘围守暖，把铁砚磨穿。投至得云路鹏程九万里，先受了雪窗萤火二十年。才高难入俗人机，时乖不遂男儿愿。空雕虫篆刻，缀断简残编。行路之间，早到蒲津。这黄河有九曲，此正古河内之地，你看好形势也呵！【油葫芦】九曲风涛何处显，则除是此地偏。这河带齐梁，分秦晋，隘幽燕；雪浪拍长空，天际秋云卷；竹索缆浮桥，水上苍龙偃；东西溃九州，南北串百川。归舟紧不紧如何见？却便似弩箭乍离弦。【天下乐】只疑是银河落九天；渊泉、云外悬，入东洋不离此径穿。滋洛阳千种花，润梁园万顷田，也曾泛浮槎到日月边。话说间早到城中。这里一座店儿，琴童接下马者！店小二哥那里？(小二上，云)自家是这状元店里小二哥。官人要下呵，俺这里有干净店房。(末云)头房里下，先撒和那马者！小二哥，你来，我问你：这里有甚么闲散心处？名山胜境，福地宝坊皆可。(小二云)俺这里有一座寺，名曰普救寺，是则天皇后香火院，盖造非俗：琉璃殿相近青宵，舍利塔直侵云汉。南来北往，三教九流，过者无不瞻仰；则除那里可以君子游玩。(末云)琴童料持下晌午饭！俺到那里走一遭便回来也。(童云)安排下饭，撒和了马，等哥哥回家。(下)(法聪上)小僧法聪，是这普救寺法本长老座下弟子。今日师父赴斋去了，着我在寺中，但有探长老的，便记着，待师父回来报知。山门下立地，看有甚么人来。(末上，云)却早来到也。(见聪了，聪问云)客官从何来？(末云)小生西洛至此，闻上刹幽雅清爽，一来瞻仰佛像，二来拜谒长老。敢问长老在么？(聪云)俺师父不在寺中，贫僧弟子法聪的便是，请先生方丈拜茶。(末云)既然长老不在呵，不必吃茶；敢烦和尚相引，瞻仰一遭，幸甚！(聪云)小僧取钥匙，开了佛殿、钟楼、塔院、罗汉堂、香积厨，盘桓一会，师父敢待回来。(做看科)(未云)是盖造得好也呵！。【村里迓鼓】随喜了上方佛殿，早来到下方僧院。行过厨房近西，法堂北，钟楼前面。游了洞房，登了宝塔，将回廊绕遍。数了罗汉，参了菩萨，拜了圣贤。(莺莺引红娘捻花枝上，云)红娘，俺去佛殿上耍去来。(末做见科)呀！正撞着五百年前风流业冤。【元和令】颠不剌的见了万千，似这般可喜娘的庞儿罕曾见。则着人眼花撩乱口难言，魂灵儿飞在半天。他那里尽人调戏亸着香肩，只将花笑捻。【上马娇】这的是兜率宫，休猜做了离恨天。呀，谁想着寺里遇神仙！我见他宜嗔宜喜春风面，偏、宜贴翠花钿。【胜葫芦】则见他宫样眉儿新月偃，斜侵入鬓云边。(旦云)红娘，你觑：寂寂僧房人不到，满阶苔衬落花红。(末云)我死也！未语人前先腼腆，樱桃红绽，玉粳白露，半响恰方言。【幺篇】恰便似呖呖莺声花外啭，行一步可人怜。解舞腰肢娇又软，千般袅娜，万般旖旎，似垂柳晚风前。(红云)那壁有人，咱家去来。(旦回顾觑末，下)(末云)和尚，恰怎么观音现来？(聪云)胡说，这是河中开府崔相国的小姐。(末云)世间有这等女子，岂非天姿国色乎？休说那模样儿，则那一对小脚儿，价值百缢之金。(聪云)偌远地，他在那壁，你在这壁，系着长裙儿，你便怎知他脚儿小？(末云)法聪，来、来、来，你问我怎便知，你觑：【后庭花】若不是衬残红，芳径软，怎显得步香尘底样儿浅。且休题眼角儿留情处，则这脚踪儿将心事传。慢俄延，投至到栊门儿前面，刚挪了一步远。刚刚的打个照面，风魔了张解元。似神仙归洞天，空余下杨柳烟，只闻得鸟雀喧。【柳叶儿】呀，门掩着梨花深院，粉墙儿高似青天。恨天，天不与人行方便，好着我难消遣，端的是怎留连。小姐呵，则被你兀的不引了人意马心猿？(聪云)休惹事，河中开府的小姐去远了也。(末唱)【寄生草】兰麝香仍在，珮环声渐远。东风摇曳垂杨线，游丝牵惹桃花片，珠帘掩映芙蓉面。你道是河中开府相公家，我道是南海水月观音现。\"十年不识君王面，始信婵娟解误人\"。小生便不往京师去应举也罢。(觑聪云)敢烦和尚对长老说知，有僧房借半间，早晚温习经史，胜如旅邸内冗杂。房金依例拜纳，小生明日自来也。【赚煞】饿眼望将穿，馋口涎空咽，空着我透骨髓相思病染，怎当他临去秋波那一转！休道是小生，便是铁石人也意惹情牵。近庭轩，花柳争妍，日午当庭塔影圆。春光在眼前，争奈玉人不见，将一座梵王宫疑是武陵源。(并下)第二折(夫人上，白)前日长老将钱去与老相公做好事，不见来回话。道与红娘，传着我的言语去问长老：几时好与老相公做好事？就着他办下东西的当了，来回我话者。(下)(净扮洁上)老僧法本，在这普救寺内做长老。此寺是则天皇后盖造的，后呆崩损，又是崔相国重修的，观今崔第夫人领着家眷扶柩回博陵，因路阻暂寓本寺西厢之下，待路通回博陵迁葬。夫人处事温俭，治家有方，是是非非，人莫敢犯。夜来老僧赴斋，不知曾有人来望老僧否？(唤聪问科)(聪云)夜来有一秀才自西洛而来，特谒我师，不遇而返。(洁云)山门外觑着，若再来时，报我知道。(末上)昨日见了那小姐，倒有顾盼小生之意。今日去问长老借一间僧房，早晚温习经史；倘遇那小姐出来，必当饱看一会。【中吕】【粉蝶儿】不做周方，埋怨杀你个法聪和尚！借与我半间儿客舍僧房，与我那可憎才居止处门儿相向。虽不能够窃玉偷香，且将这盼行云眼睛儿打当。【醉春风】往常时见傅粉的委实羞，画眉的敢是谎;今日多情人一见了有情娘，着小生心儿里早痒、痒。迤逗得肠慌，断送得眼乱，引惹得心忙。(末见聪科)(聪云)师父正望先生来哩，只此少待，小僧通报去。(洁出见末科)(末云)是好一个和尚呵！【迎仙客】我则见他头似雪，鬓如霜，面如童，少年得内养；貌堂堂，声朗朗，头直上只少个圆光。恰便似捏塑来的僧伽像。(洁云)请先生方丈内相见。夜来老僧不在，有失迎迓，望先生恕罪！(末云)小生久闻老和尚清誉，欲来座下听讲，何期昨日不得相遇。今能一见，是小生三生有幸矣。(洁云)先生世家何郡？敢问上姓大名，因甚至此？(末云)小生姓张，名珙，字君瑞。【石榴花】大师一一问行藏，小生仔细诉衷肠，自来西洛是吾乡，宦游在四方，寄居咸阳。先人拜礼部尚书多名望，五旬上因病身亡。(洁云)老相公弃世，必有所遗。(末唱)平生正直无偏向，止留下四海一空囊。【斗鹤鹑】俺先人甚的是浑俗和光，衠一味风清月朗。(洁云)先生此一行，必上朝取应去。(末唱)小生无意求官，有心待听讲。小生特谒长老，奈路途奔驰，无以相馈。量着穷秀才人情则是纸半张，又没甚七青八黄，尽着你说短论长，一任待掂斤播两。径禀：有白银一两，与常住公用，略表寸心，望笑留是幸！(洁云)先生客中，何故如此？(末云)物鲜不是辞，但充讲下一茶耳。【上小楼】小生特来见访，大师何须谦让。(洁云)老僧决不敢受，(末唱)这钱也难买柴薪，不够斋粮，且备茶汤。(觑聪云)这一两银末为厚礼。你若有主张，对艳妆，将言词说上，我将你众和尚死生难忘。(洁云)先生必有所请。(末云)小生不揣有恳，因恶旅邸冗杂，早晚难以温习经史；欲假一室，晨昏听讲。房金按月任意多少。(洁云)敝寺颇有数问，任先生拣选。(末唱)【幺篇】也不要香积厨，枯木堂。远着南轩，离着东墙，靠着西厢。近主廊，过耳房，都皆停当。(洁云)便不呵，就与老僧同处何如？(末笑云)要恁怎么。你是必休提着长老方丈。(红上，云)老夫人着俺问长老：几时好与老相公做好事？看得停当回话。须索走一遭去来。(见洁科)长老万福！夫人使侍妾来问：几时好与老相公做好事？着看的停当了回话。(末背云)好个女子也呵！【脱布衫】大人家举止端详，全没那半点儿轻狂。大师行深深拜了，启朱唇语言得当。【小梁州】可喜娘的庞儿浅淡妆，穿一套缟素衣裳；胡伶渌老不寻常，偷睛望，眼挫里抹张郎。【幺篇】若共他多情的小姐同鸳帐。怎舍得他叠被铺床。我将小姐央，夫人央，他不令许放，我亲门写与从良。(洁云)二月十五日，可与老相公做好事。(红云)妾与长老同去佛殿看了，却回夫人话。(洁云)先生请少坐，老僧同小娘子看一遭便来(末云)何故却小生？便同行一遭，又且何如？(洁云)便同行。(末云)着小娘子先行，俺近后些。(洁云)一个有道理的秀才。(末云)小生有一句话敢道么？(洁云)便道不妨。(末唱)【快活三】崔家女艳汝，莫不是演撒你个老洁郎？(洁云)俺出家人那有此事？(末唱)既不沙，却怎睃趁着你头上放毫光，打扮的特来晃。(洁云)先生是何言语！早是那小娘子不听得哩，若知呵，是甚意思！(红上捞殿科)(末唱)【朝天子】过得主廊，引入洞房，好事从天降。我与你看着门儿，你进去。(洁怒云)先生，此非先王之法言。岂不得罪于圣人之门乎？老僧偌大年纪，焉肯作此等之态？(末唱)好模好样忒莽撞，没则罗便罢，烦恼怎么那唐三藏？怪不得小生疑你，偌大一个宅堂，可怎生别没个儿郎，使得梅香来说勾当。(洁云)老夫人治家严肃，内外并无一个男子出入。(末背云)这秃厮巧说。你在我行、口强，硬抵着头皮撞。(洁对红云)这斋供道场都完备了，十五日请夫人小姐拈香。(末问云)何故？(洁云)这是崔相国小姐至孝，为报父母之恩。又是老相公禫日，就脱孝服，所以做好事。(末哭科，云)\"哀哀父母，生我劬劳，欲报深恩，吴天罔极。\"小姐是一女子，尚然有报父母之心；小生湖海飘零数年，自父母下世之后，并不曾有一陌纸钱相报。望和尚慈悲为本，小生亦备钱五千，怎生带得一分儿斋，追荐俺父母咱！便夫人知也不妨，以尽人子之心。(洁云)法聪与这先生带一分者。(末背问聪云)那小姐明日来么？(聪云)他父母的勾当，如何不来。(末背云)这五千钱使得有些下落者。【四边静】人间天上，看莺莺强如做道场。软玉温香，休道是相亲傍；若能够荡他一荡，倒与人消灾障。(洁云)都到方丈吃茶。(做到科)(末云)小生更衣咱。(末出科，云)那小娘子已定出来也，我只在这里等待问他咱。(红辞洁云)我不吃茶了，恐夫人怪来迟，去回话也。(红出科)(末迎红娘祗揖科)小娘子拜揖！(红云)先生万福！(末云)小娘子莫非莺莺小姐的侍妾么？(红云)我便是，何劳先生动问？(末云)小生姓张，名珙，字君瑞，本贯西洛人也，年方二十三岁，正月十七日子时建生，并不曾娶妻……(红云)谁问你来？(末云)敢问小姐常出来么？(红怒云)先生是读书君子，孟子曰：\"男女授受不亲，礼也。\"君子\"瓜田不纳履，李下不整冠。\"道不得个\"非礼勿视，非礼勿听，非礼勿言，非礼勿动。\"俺夫人治家严肃，有冰霜之操。内无应门五尺之童，年至十二三者，非呼召不敢辄入中堂。向日莺莺潜出闺房，夫人窥之，召立莺莺于庭下，责之日：\"汝为女子，不告而出闺门，倘遇游客小僧私视，岂不自耻。\"莺立谢而言曰：\"今当改过从新，毋敢再犯。\"是他亲女，尚然如此，何况以下侍妾乎？先生习先王之道，尊周公之礼，不干己事，何故用心？早是妾身，可以容恕，若夫人知其事呵，决无干休。今后得问的问，不得问的休胡说！(下)(末云)这相思索是害也！【哨遍】听说罢心怀悒怏，把一天愁都撮在眉尖上。说\"夫人节操凛冰霜，不召呼，谁敢辄入中堂？\"自思想，比及你心儿里畏惧老母亲威严，小姐呵，你不合临去也叫头儿望。待飏下教人怎飏？赤紧的情沾了肺腑，意惹了肝肠。若今生难得有情人，是前世烧了断头香。我得时节手掌里奇擎，心坎儿里温存，眼皮儿上供养。【耍孩儿】当初那巫山远隔如天样，听说罢又在巫山那厢。业身躯虽是立在回廊，魂灵儿巴在他行。本待要安排心事传幽客，我只怕漏泄春光与乃堂。夫人怕女孩儿春心荡，怪黄莺儿作对，怨粉蝶儿成双。【五煞】小姐年纪小，性气刚。张郎倘得相亲榜，乍相逢厌见何郎粉，看邂逅偷将韩寿香。才到得风流况，成就了会温存的娇婿，怕甚么能拘束的亲娘。【四煞】夫人忒虑过，小生空妄想，郎才女貌合相仿。休直待眉儿浅淡思张敞，春色飘零忆阮郎，非是咱自夸奖：他有德言工貌，小生有恭俭温良。【三煞】想着他眉儿浅浅描，脸儿淡淡妆，粉香腻玉搓咽项。翠裙鸳绣金莲小，红袖鸾销玉笋长。不想呵其实强：你撇下半天风韵，我拾得万种思量。却忘了辞长老。(见洁科)小生敢问长老，房舍如何？(洁云)塔院侧过西厢一间房，甚是潇洒，正可先生安下。现收拾下了，随先生早晚来。(末云)小生便回店中搬去。(洁云)吃斋了去。(末云)老僧收拾下斋，小生取行李便来。(洁云)既然如此，老僧准备下斋，先生是必便来。(下)(末云)若在店中人闹，倒好消遣；搬在寺中静处，怎么捱这凄凉也呵。【二煞】院宇深，枕簟凉，一灯孤影摇书幌。纵然酬得今生志，着甚支吾此夜长。睡不着如翻掌，少可有一万声长吁短叹，五千遍捣枕槌床。【尾】娇羞花解语，温柔玉有香，我和他乍相逢记不真娇模样，我则索手低着牙儿慢慢的想。(下)第三折(正旦上，云)老夫人着红娘问长老去了，这小贱人不来我行回话。(红上，云)回夫人话了，去回小姐话去。(旦云)使你问长老：几时做好事？(红云)恰回夫人话也。正待回姐姐话：二月十五日，请夫人姐姐拈香。(红笑云)姐姐，你不知，我对你说一件好笑的勾当。咱前日寺里见的那秀才，今日也在方丈里。他先出门儿外等着红娘，深深唱个喏道：\"小生姓张，名珙，字君瑞，本贯西洛人也，年二十三岁，正月十七日子时建生，并不曾娶妻。\"姐姐，却是谁问他来？他又问：\"那壁小娘子莫非莺莺小姐的侍妾乎？小姐常出来么？\"被红娘抢白了一顿呵回来了。姐姐，我不知他想甚么哩，世上有这等傻角！(旦笑云)红娘，休对夫人说。天色晚也，安排香案，咱花园内烧香去来。(下)(末上，云)搬至寺中，正近西厢居址。我问和尚每来，小姐每夜花园内烧香。这个花园和俺寺中合着。比及小姐出来，我先在太湖石畔墙角儿边等待，饱看一会。两廊僧众都睡着了。夜深人静，月朗风清，是好天气也呵！正是\"闲寻方丈高僧语，闷对西厢皓月吟。\"【越调】【斗鹌鹑】玉宇无尘，银河泻影；月色横空，花阴满庭；罗袂生寒，芳心自警。侧着耳朵儿听，蹑着脚步儿行，悄悄冥冥，潜潜等等。【紫花儿序】等待那齐齐整整，袅袅婷婷，姐姐莺莺。一更之后，万籁无声，直至莺庭。若是回廊下没揣的见俺可憎，将他来紧紧的搂定；只问你那会少离多，有影无形。(旦引红娘上，云)开了角门儿，将香桌出来者。(末唱)【金蕉叶】猛听得角门呀的一声，风过处花香细生。踮着脚儿仔细定睛，比我那初见时庞儿越整。(旦云)红娘，移香桌儿近太湖石畔放者！(末做看科，云)料想着娇厌拘束，等闲飞出广寒宫。看他容分一捻，体露半襟，辨香袖以无言，垂罗裙而不语。似湘陵妃子，斜倚舜庙朱扉；如玉殿嫦娥，微观蟾宫素影。是好女子也呵！【调笑令】我这里甫能，见娉婷，比着那月殿嫦娥也不恁般撑。遮遮掩掩穿芳径，料应来小脚儿难行。可喜娘的脸儿百媚生，兀的不引子人魂灵。(旦云)取香来！(末云)听小姐祝告甚么？(旦云)此一炷香，愿化去先人，早生天界！此一柱香，愿中堂老母，身安无事！此一炷香，……(做不语科)(红云)姐姐不祝这一炷香，我替姐姐祝告：愿俺姐姐早寻一个姐夫，拖带红娘咱！(旦再拜云)心中无限伤心事，尽在深深两拜中。(长吁科)(末云)小姐倚栏长叹，似有动情之意。【小桃红】夜深香霭散空庭。帘幕东风静。拜罢也斜将曲栏凭，长吁了两三声。剔团圝明月如悬镜。又不见轻云薄雾，都只是香烟人气，两般儿氤氲得不分明。我虽不及司马相如，我则看小姐颇有文君之意，我且高吟一绝，看他说甚的：\"月色溶溶夜，花阴寂寂春；如何临皓魄，不见月中人？\"(旦云)有人墙角吟诗。(红云)这声音便是那二十三岁不曾娶妻的那傻角。(旦云)好清新之诗，我依韵做一首。(红云)你两个是好做一首。(旦念诗云)\"兰闺久寂寞，无事度芳春；料得行吟者，应怜长叹人。\"(末云)好应酬得快也呵！【秃厮儿】早是那脸儿上扑堆着可憎，那堪那心儿里埋没着聪明。他把那新诗和得忒应声，一字字，诉衷情，堪听。【圣药王】那语句清，抒律轻，小名儿不枉了唤做莺莺。他若是共小生、厮觑定，隔墙儿酬和到天明。方信道\"惺惺的自古惜惺惺。\"我撞出去，看他说甚么。【麻郎儿】我拽起罗衫欲行，(旦做见科)他陪着笑脸儿相迎。(红云)姐姐，有人，咱家去来，怕夫人嗔着。(莺回顾下)(末唱)不做美的红娘太浅情，便做道\"谨依来命\"。【幺篇】我忽听、一声、猛惊。原来是扑剌刺宿鸟飞腾，颤巍巍花梢弄影，乱纷纷落红满径。小姐，你去了呵，那里发付小生！【络丝娘】空撇下碧澄澄苍苔露冷，明皎皎花筛月影。白日凄凉枉耽病，今夜把相思再整。【东原乐】帘垂下，户已扃，却才个悄悄相问，他那里低低应。月朗风清恰二更。厮傒争：他无缘，小生薄命。【绵搭絮】恰寻归路，伫立空庭，竹梢风摆，斗柄云横。呀！今夜凄凉有四星，他不瞅人待怎生！虽然是眼角儿传情，咱两个口不言心自省。今夜甚睡到我眼里呵！【拙鲁速】对着盏碧萤萤短檠灯，倚着扇冷清清旧帏屏。灯儿又不明，梦儿又不成；窗儿外淅零零的风儿透疏棂，忒楞楞的纸条儿鸣；枕头儿上孤另，被窝儿坐寂静。你便是铁石人，铁石人也动情。【幺篇】怨不能，恨不成，坐不安，睡不宁。有一日柳遮花映，雾帐云屏，夜阑人静，海誓山盟。恁时节风流嘉庆，锦片也似前程，美满恩情，咱两个画堂春自生。【尾】一天好事从今定，一首诗分明照证；再不向青琐闼梦儿中寻，则去那碧桃花树儿下等。(下)第四折(洁引聪上，云)今日二月十五日开启，众僧动法器者。请夫人小姐拈香。比及夫人未来，先请张生拈香。怕夫人问呵，则说道贫僧亲者。(末上，云)今日二月十五日，和尚请拈香，须索走一遭。【双调】【新水令】梵王宫殿月轮高，碧琉璃瑞烟笼罩。香烟云盖结，讽咒海波潮。幡影飘遥，诸檀越尽来到。【驻马听】法鼓金铎，二月春雷响殿角；钟声佛号，半天风雨洒松梢。侯门不许老僧敲，纱窗外定有红娘报。害相思的馋眼脑，见他时须看个十分饱。(末见洁科)(洁云)先生先拈香，恐夫人问呵，则说是老僧的亲，(末拈香科)【沈醉东风】惟愿存在的人间寿高，亡化的天上逍遥。为曾、祖、父先灵，礼佛、法、僧三宝。焚名香暗中祷告：则愿得红娘休劣，夫人休焦，犬儿休恶！佛啰，早成就了幽期密约！(夫人引旦上，云)长老请拈香，小姐，咱走一遭。(末做见科)(觑聪云)为你志诚呵，神仙下降也。(聪云)这生却早两遭儿也。(末唱)【雁儿落】我则道这玉天仙离了碧霄，原来是可意种来清醮。小子多愁多病身，怎当他倾国倾城貌。【得胜令】恰便似檀口点樱桃，粉鼻儿倚琼瑶，淡白梨花面，轻盈杨柳腰。妖娆，满面儿扑堆着俏；苗条，一团儿是娇。(洁云)贫僧一句话，夫人行敢道么？老僧有个敝亲，是个饱学的秀才，父母亡后，无可相报。对我说\"央及带一分斋，追荐父母。\"贫僧一时应允了，恐夫人见责。(夫人云)长老的亲便是我的亲，请来厮见咱。(末拜夫人科)(众僧见旦发科)(末唱)【乔牌儿】大师年纪老，法座上也凝眺；举名的班首真呆僗，觑着法聪头做金磬敲。【甜水令】老的小的，村的俏的，没颠没倒，胜似闹元宵。稔色人儿，可意冤家，怕人知道，看时节泪眼偷瞧。【折桂令】着小生迷留没乱，心痒难挠。哭声儿似莺啭乔林，泪珠儿似露滴花梢。大师也难学，把一个发慈悲的脸儿来朦着，击磬的头陀懊恼，添香的行者心焦。烛影风摇，香霭云飘；贪着莺莺，烛灭香消。(洁云)风灭灯也。（末云）小生点灯烧香。(旦与红云)那生忙了一夜。【锦上花】外像儿风流，青春年少；内性儿聪明，冠世才学。扭捏着身子儿百般做作，米往向人前卖弄俊俏。(红云)我猜那生。【幺篇】黄昏这一回，白日那一觉，窗儿外那会镬铎。到晚来向书帏里比及睡着，千万声长吁怎捱到晓。(末云)那小姐好生顾盼小子。【碧玉箫】情引眉梢，心绪你知道；愁种心苗，情思我猜着。畅懊恼！响铛铛云板敲。行者又嚎，沙弥又哨，您须不夺人之好。(洁与众僧发科了)(动法器了，洁摇铃杵宣疏了，烧纸科)(洁云)天明了也，请夫人小姐回宅。(末云)再做一会也好，那里发付小生也呵！【鸳鸯煞】有心争似无心好，多情却被无情恼。劳攘了一宵，月儿沈，钟儿响，鸡儿叫。畅道是玉人归去得疾，好事收拾得早，道场毕诸人散了。酩子里各归家，葫芦提闹到晓。(并下)【络丝娘煞尾】则为你闭月羞花相貌，少不得剪草除根大小。题目老夫人闲春院崔莺莺烧夜香正名小红娘传好事张君瑞闹道场","dynasty":"元代","title":"杂剧·崔莺莺待月西厢记·张君瑞闹道场(第一本)"}
{"author":"王实甫","content":"第一折(冲末扮刘员外领家童上，云)僧起早，道起早，礼拜三光天未晓。在城多少富豪家，不识明星直到老。老夫姓刘，双名仲实，乃洛阳人也。我有万百贯家缘过活，别无儿郎，止有个女孩儿，小字月娥，不曾许娉他人。我如今要与女孩儿寻一门亲事，恐怕不得全美，想姻缘是天之所定。今日结起彩楼，着梅香领着小姐，到彩楼上，抛绣球儿，凭天匹配。但是绣球儿落在那个人身上的，不问官员士庶，经商客旅，便招他为婿，那绣球儿便是三媒六证一般之礼也。家童，你和梅香说，着他同小姐上彩楼，抛了绣球儿，便来回我的话。休要误了喜事。则等俺女孩儿成就了亲事，称老夫平生之愿也。老夫且去后堂中安排下筵席，与孩儿庆贺，你疾去早来，着老夫欢喜咱。(下)(外扮寇准同吕蒙正上)（寇准云）曾读前书笑古今，耻随流俗共浮沉。终期直道扶元化，敢为虚名役片心。小生姓寇名准，字平仲。这兄弟姓吕，名蒙正，字圣功。俺二人同堂学业，转笔抄书。空学成满腹文章，争奈一贫如洗，在此洛阳城外破瓦窑中居止。若论俺二人的文章觑富贵如同翻掌，争奈文齐福不至。兄弟，我闻知在城刘员外家结起彩楼，要招女婿，咱二人走一遭去来。等他家招了良婿之时，咱二人写一篇庆贺新婿的诗章，他家必不虚负了咱。但得些小钱钞，就是咱一二日的盘缠。咱二人同走一遭去。(吕蒙正云)哥哥说的有理，不索久停久住，同哥哥走一遭去来。(寇准云)俺同去来。(同下)(正旦领梅香上，云)妾身姓刘，小字月娥，长年一十八岁。为因高门不答，低门不就，因此上未曾成其配偶。今日父亲结起彩楼，教我抛绣球儿，凭天匹配。梅香，咱上的这彩楼，你看那官员士庶，经商客旅，做买做卖的，端的是人稠物穰也。(梅香云)姐姐，父亲的严命，教姐姐抛绣球儿，凭天匹配。你可也休差抛了绣球儿。剩下的与我招一个，可是携带咱。(正旦云)我自有个主意。(二净扮左寻右躲上)(左寻云)柴又不贵，米又不贵，两个傻厮，恰好一对。俺两个一个是左寻，一个是右躲。打听的这刘员外家女孩儿要招女婿，结起彩楼，抛绣球儿。则说那小姐生的好，凭着咱两个这般标致，拟定绣球儿是我每。不避驱驰，俺走一遭去来。(寇准同吕蒙正上)(寇准云)兄弟也，来到这彩楼底下了，咱看那小姐抛绣球儿咱。(正旦云)梅香，你将绣球儿来者。(梅香云)姐姐，绣球儿在此。(正旦云)你看我那父亲，恐怕差配了姻缘，故结彩楼，教我抛绣球儿，以择佳婿也呵。(唱)【仙吕】【点绛唇】则我这好胜爷娘，故意娇养，如花样。招配新郎，卷翠帘在妆楼上。【混江龙】凭栏凝望，猛然间回首问梅香。(梅香云)姐姐，你问我些甚么？(正旦唱)见二人衣冠齐整，鞍马非常。能偿个守蓝桥饱醋生，料强如误桃源聪俊俏刘郎。挤眉弄眼，俐齿伶牙，攀高接贵，顺水推船，小则小偏和咱厮强。不尘俗模样，穿着些打眼目衣裳。(净做走科，云)真个一个好小姐。你把那绣球儿抛与我罢。(梅香云)姐姐，你看兀那两个，穿的锦绣衣服，不强如那等穷酸饿醋的人也。(正旦云)梅香，你那里知道也。(唱)【油葫芦】学剑攻书折桂郎，有一日开选场，半间儿书舍换做都堂。想韩信偷瓜手生扭做了元戎将，传说那筑墙板番做了头厅相。想当初王鼎臣，姜吕望，那鼎臣将柴担子横在肩头上，太公八十岁遇着文王。(梅香云)姐姐，等的到八十岁，可老了也。(正旦云)梅香，可不道君子人待时守分也。(唱)【天下乐】岂不闻有福之人不在忙，我这里参也波详，心自想。平地一声雷振响，朝为田舍郎，暮登天子堂。可不道寒门生将相。(梅香云)姐姐，好早晚了也呵。兀的不是绣球儿，你有甚么言语，嘱咐这绣球儿咱。(正旦做接绣球在手科)(唱)【金盏儿】绣球儿你寻一个心慈善性温良，有志气好文章，这一生事都在你这绣球儿上。夫妻相待，贫和富有何妨？贫和富足我命福，好共歹在你斟量。休打着那无恩情轻薄子，你寻一个知敬重画眉郎。(正旦做抛绣球科)(吕蒙正云)哥哥，你看，那小姐，将绣球儿抛在我跟前了。(寇准云)兄弟，敢这绣球儿误落在你怀中。咱且走在一边伺候，看员外怎生处断。(净云)绣球儿也抛与了别人，我和你等些甚么？咱两个一人唱一句，去了罢。(大净唱)【金字经】绣球儿今日个打着一个穷秀才，(二净唱)气的区区泪满腮，泪满腮。(大净唱)也是他缘分该，(二净唱)休相怪。(大净唱)咱拽着尾巴归去来。(同下)(梅香云)姐姐，抛了绣球，咱回父亲话去来。(同下)(刘员外领杂当上，云)灵鹊檐前噪，喜从天上来。这梅香好不会干事也，领着小姐抛绣球儿，去了一日，如何不见来回话？(正旦同梅香上，见科)(梅香云)父亲，小姐招了女婿也。(刘员外云)在那里？着过来。(梅香云)得绣球的过来。(寇准同吕蒙正见科)(冠准云)兄弟，咱则在这门首伺候着。兀的不呼唤你哩。(梅香云)兀那秀才，你过去拜丈人去。(吕蒙正见刘员外科)(刘员外云)他是谁？(梅香云)则他是新招的女婿吕蒙正。(刘员外云)孩儿也，放着官员人家财主的儿男不招，这吕蒙正在城南破瓦窖中居止，咱与他些钱钞，打发回去罢。(正旦云)父亲差矣。一向说绣球儿打着的不管官员士庶贫富之人，与他为婚。既然抛着他了，父亲，您孩儿情愿跟将他去。(刘员外云)孩儿，则怕你受不的苦(正旦云)您孩儿受的苦，好共歹我嫁他。(杂当云)员外，小姐既要嫁他，依着他罢。小姐，他那破瓦窑中，你敢住不的么。，(正旦唱)【醉中天】者莫他烧地权为炕，凿壁借偷光，一任教无底砂锅漏了饭汤。者莫足站就蜘蛛网，土炕芦席草房，那里有绣帏罗帐？(刘员外云)你再思想咱。(正旦唱)您孩儿心顺处便是天堂。(刘员外怒，云)小贱人，我的言语不中听，你怎生自嫁吕蒙正。梅香，将他的衣服头面．都与我取下来，也无那奁房断送。他受不过苦呵，他必然来家也。则今日离了我的门者，着他去。(吕蒙正云)咱两口儿辞别了父亲去来。(杂当云)倒好了你也。(出门见寇准科云)您兄弟来了也。(寇准云)如何？你见员外，说甚么来？(吕蒙正云)他嫌小生身贫无倚，又无奁房断送，将小姐的衣服头面尽数留下。赶将俺两口儿出来了。(寇准云)这般呵，小姐眼里有珍珠，你若得官呵，小姐便是夫人县君。您两口儿先回去，我便来也。(吕蒙正云)小姐，则怕你受不的苦楚么。(正旦云)我受的苦，受的苦。(唱)【尾声】到晚来月射的破窑明，风刮的蒲帘响，便是俺花烛洞房。实丕丕家私财物广，虚飘飘罗锦千箱。守着才郎，恭俭温良，憔悴了菱花镜里妆。我也不恋鸳衾象床，绣帏罗帐，则住那破窑风月射漏星堂。(同下)(寇准云)这家为富不仁，薄俗之情。我若不过去，将我似甚么人看成。(寇准见刘员外科)(刘员外云)下次孩儿每，这叫化的承俺这里怎的？(杂当云)知他又来怎的！(寇准云)谁是叫化的？我是你新招的女婿吕蒙正之兄长，寇平仲是也。我是你亲家伯伯哩。(刘员外云)我有这等亲家伯伯，愁甚么过活？(杂当云)甚么亲家伯伯！你也则是个穷秀才，(寇准云)今日以得良婿，乃天厂之喜事也。何怒之有？(刘员外云)你看那穷嘴饿舌头，一壁去。(寇准云)是何言语！硁硁小人哉。尔以贫富而弃骨肉，婿嫁而论财礼，乃夷虏之道也。古者男女之俗，各择德焉，不以其财为礼。我辈今日之贫，岂知他日不富？尔等今日之富，安知他日不贫乎？古语有云:见贫休笑富休夸，谁是常贫久富家？秋到自然山有色，春来那个树无花？哎，我是你亲家伯伯哩。(做出门科)(诗曰)状貌堂堂似北辰，面如明镜色如银。可怜此等无情物，则识衣衫不识人。自此去后，难可复言，我再过去。(又见刘员外科，云)哎，我是你亲家伯伯哩。(刘员外云)这厮又来了。这厮穷酸饿醋，我不听他。(寇准云)我辈乃白衣卿相，时间不遇，俺且乐道甘贫，何言责其贫贱！圣人云：富与贵，是人之所欲也。不以其道得之，不处也。贫与贱，是人之所恶也；不以其道得之，不去也。便似那石中稳玉蚌含珠，五色光明射大虚。人怀才义终须贵，腹有文章志有余。君子守贫盼未遂，男儿不遇气长吁。有朝但得风雷迅，方表人间真丈夫。哎，我是你亲家伯伯。(出门科)(诗旧)得受贫时且受贫，休将颜色告他人。梧桐叶落根须在，留着枝梢再等春。我待不过去，气破我肚皮，我再过去。(再见科，云)哎，我是你亲家伯伯。(杂当云)你怎么又未了？(刘员外云)这厮又未了。走将来絮絮聒聒的，我不听他穷言饿语的。(寇准云)公之富不可尽用，我之贫不可尽欺。非是我用言分劈，藐视俺贤哉娇客。我本是受齑盐一介寒儒，隐风雪八员宰相。有一日步青霄折桂蟾宫，跨青鸾钓鳌北海；卧重裀天下名知，食列鼎家门尽改；袅吟鞭满马春风，横牛带衣襟香霭；云飞般伞盖高张，雁翎般公人齐摆；皇阁中功显十年，青史内名标万载。那其间富贵荣华，(杂当云)敢又是亲家伯伯。(寇准打背推科，云)这厮才了我的。(诗曰)你富俺贫未定，一朝转过时运，他年金榜标名，我着你认的寇准蒙正。(下)。(刘员外云)那穷厮去了么？(杂当云)去了也。(刘员外云)无甚事，后堂，中饮酒去来。自恨我胡为胡做，抛绣球招婿聘妇。可可的打着个贫子，禁不的他穷酸饿醋。(下)第二折(长老引行者上)(长老云)明心不把优花捻，见性何须贝叶传。日出冰消原是水，回光月落不离天。贫僧是这白马寺中长老。为贫僧积功累行，累劫修来，得悟大乘三昧，住持在此寺，朝参暮礼。今日上堂做罢好事，在此闲坐。行者，山门前觑者，看有甚么人来。(行者云)理会的。(刘员外上，云)若无闲事恼心头，便是人间好时节。老夫刘员外是也。自从我那女孩儿嫁了吕蒙正，那厮每日长街市上搠笔为生，又在白马寺中，每日赶斋，着老夫心上好生不自在。今日无甚事，去寺中对长老说一声去。来到方丈也，行者报复去，道有刘员外特来相访。(行者云)理会的。(报科，云)报的师父得知，有员外来了也。(长老云)道有请。(行者云)有请。(做见科)(长老云)员外，此一来有何事？(刘员外云)师父，老夫无事也不来。有我的女婿吕蒙正，他每日来你这寺中赶斋。他空有满腹文章，不肯进取功名，他听的这钟声响便来赶斋。长老，老夫所烦，今后先吃了斋饭，后声钟。他赶不上斋呵，他自然发志也呵，他必然去寻他的道路去也。(长老云)我知道了也。此事易为，员外，你自请回去也。(刘员外云)师父恕罪，我回私宅中去也。自今饭后声钟响，空到斋堂怏怏归。奋志上朝去应举，恁时方见锦衣回。(下)(长老云)小和尚，每日都吃了斋时，可与我声钟。等那吕蒙正若来时呵，我自有个主意。(吕蒙正上，云)小生吕蒙正。每日长街市上，搠笔为生。时遇冬天，下着如此般大雪。寺里钟响也，我去寺中赶斋去，得的一分斋饭，与我浑家食用。来到也。(见长老科，云)师父，将斋饭来我食用。(长老云)：无了斋也。吕蒙正，你来，我和你说，俺常住家计较来，满堂僧不厌，一个俗人多。你一日吃我一分斋饭，一年吃着多少？往日先撞钟后吃斋，因为多了斋粮，先吃了斋后撞钟，唤做斋后钟。你为孔子门徒，你有满腹文章，你若应过举呵，得一官半职，不强似在寺中赶斋？既为男子汉，不识面皮羞。回去。(吕蒙正云)我出的这门来，我为男子大丈夫，受如此羞辱。为我一个，斋后声钟，我怎生回家见我浑家的面，这和尚无礼，我瓦罐中取出这笔来，我在这壁子上写四句诗，骂这和尚。(写诗科，云)男儿未遇气冲冲，懊恼阇黎斋后钟呀。后韵不来，且罢。斋也赶不的，哎，且回我那破窑中去也。(下)(长老云)吕蒙正去了也。我出的这山门来，是去的远了也。这厮心里敢怪贫僧也。(做看诗科)呀，他在我三门下写下两句诗：男儿未遇气冲冲，懊恼阇黎斋后钟。小和尚每，休着损坏了他这两句诗。此人大志不小，异日必有峥嵘之日。无甚事，回方丈中去。两廊无事僧归院，再续残灯念旧经。(下)(正旦上，云)自从嫁的吕蒙正，在这破窑中，他每日在这白马寺中赶斋，可怎生这早晚下见回来也。(唱)【正宫】【端正好】夫妇取今生，缘分关前世。穷和富是我裙带头衣食。帘儿揭起柴门倚，专等俺投斋婿。【滚绣球】听的钟声响报信息，这斋食有次第。俺知他的情意，他待俺着甚回席。虽然是时下贫，有朝发愤日，那其间报答恩德。这其间不见回归，做下碗热羹汤等待贤太冷。揣着个冻酸馅，未填还拙妇的饥，有甚希奇。(正旦云)秀才这早晚敢待来也。(刘员外同卜儿上，云)老夫刘员外，我的女孩儿嫁了吕蒙正。想我女孩儿富里生，富里长，他几曾受这等穷来？婆婆，(卜儿云)老的，为甚的？(刘员外云)咱两口儿看孩儿去来。将着一分香美茶饭，与孩儿吃，将着一套衣服，与孩儿穿。来到也，月娥，开门来。(卜儿叫门科，云)孩儿在家么？(正旦云)是谁唤门哩？我开开这门。(正旦见卜儿科，云)原来是父亲母亲。(唱)【倘秀才】今日个灵鹃儿吖吖的报喜，甚风儿吹来到俺这里？淡饭黄齑吃甚的？(刘员外云)那穷厮那里去了？(正旦唱)旋酒处舀了一碗热水，抄纸处讨了把石灰，教学处寻了管旧笔。(刘员外云)我道是做甚么买卖，原来是排门儿搠笔为生。孩儿，你眼里也识人，嫁了这么一个叫化头。孩儿，跟我家去来，兀的你母亲将着衣服，你便穿；替下旧的，与那穷厮穿。我将这茶饭，你便先吃了好的；剩下的与那穷厮吃。(正旦云)父亲，你说的差了也。(唱)【倘秀才】你着我穿新的他穿旧的，我吃好的他吃歹的？常言道夫妻是福齐。俺两口儿过日月，着他独自落便宜，怎肯教失了俺夫妻情道理。(刘员外云)女孩儿也，你恋着这个穷秀才，有甚么好处？三千年不能够发迹。孩儿，你家去来。(旦儿云)我不问了俺秀才，我不敢去。(刘员外云)你真个不去？父亲的言语，倒不中听，你则向着那穷秀才。我将这破砂锅打碎了，把这两个碗也打了，把这匙筋撧折了。孩儿也，你至死也休上我门来，我也无你这等女孩儿。婆婆，将那衣服茶饭小的每将着，咱家去来。(下)(正旦哭科，云)父亲也，你好狠也。(吕蒙正上，云)小生吕蒙正是也。赶不的斋，天色晚将来也，还我那破瓦窑中去。(见正旦科)大嫂，有甚么人到俺家里来？我一脚的不在家，把我铜斗儿家缘，都破败了也。(正旦唱)【倘秀才】撧折的匙呵如呆似痴，摔碎碗长吁叹息。(吕蒙正云)端的是谁打了来？(正旦唱)打破砂锅璺到底。俺娘将着一分充饥饭，俺父抱着一套御寒衣，他两口儿都来到这里。(吕蒙正云)原来是俺岳父岳母来。他老两口儿去了，可怎生这早晚不见哥哥来？(寇准上，云)小生寇平仲是也。这几日不曾看兄弟去，来到这破瓦窑门首，兄弟在家么？(吕蒙正云)呀，哥哥来了。(寇准云)兄弟，你两口儿敢相争来？(吕蒙正云)俺两口儿不曾相争。有我丈人丈母来到这里，要他女孩儿家去，他不肯去也，将我家活都打碎了。(冠准云)原来是这等，老员外无礼也。这家私也有我的一半儿，你怎生打坏了我家活。兄弟，你休烦恼，我恰才街市上遇着一个故交的官人，他见我贫穷，赍发与我两个银子，教我上朝应举去。兄弟，趁着这个机会，咱二人上朝应举去来。媳妇儿有甚么嘱付的言语，嘱咐兄弟咱。(吕蒙正云)小姐，你守志者，我得了官时，便回来也。(正旦云)吕蒙正，你去则去，早些儿回来。妾身在家，不必你忧心也。(唱)【尾声】则这瓦窑中将一应人皆回避，你金榜无名誓不归。(云)若得官呵，你为义夫，妾身为节妇。(唱)立一通贤达德政碑，扶起攀蟾折桂枝，带将你那金银还家来报答你那妻。你若提着一个瓦罐还家来，我可也怨不的你。(下)(寇准云)兄弟，咱收拾了行装，上朝应举，走一遭去。(吕蒙正云)哥哥，则今日收拾纸墨笔砚，俺走一遭去来。倚仗胸中七步才，攀蟾稳步上天阶。布衣走上黄金殿，凤池夺得状元来。(同下)第三折(吕蒙正引张千上，云)学而第一须当记，养子休教不看书。小官吕蒙正是也。到的帝都阙下，一举状元及第，所除本处县令。来到这城中也，不知我那小姐在那破瓦窑中怎生过活哩。张千，与我唤将官媒人婆来。(张千云)理会的。媒人婆开门来。(净媒婆上，云)说合先定千条计，花红谢礼要十倍。打发的媒婆不喜欢，调唆的两家乱一世。则我是官媒婆。门首是谁唤门？我开开这门。哥哥唤我做甚么？(张千云)过路的一个客官唤你说话。(媒婆云)咱去来。(见吕蒙正科，云)官人你唤我做甚么？(吕蒙正云)媒人婆，你认的个吕蒙正么？(媒婆云)宫人不问，我也不说。我才忘了，你又题将起来。那厮不逢好死，将他那浑家刘月娥撇在破瓦窑中，去了十年光景，音信皆无。这早晚敢死去了也。(吕蒙正云)我不说破，教他骂到我几时。你认的那吕蒙正么？(媒婆云)我不认的。(吕蒙正云)你抬起头来，睁开眼，则我便是吕蒙正。(媒婆云)早则不曾说你甚么。(吕蒙正云)你骂的我彀也。媒婆，俺那小娘子，还在这破瓦窑中里，未知是实是虚。媒婆，你将着一只金钗，一套衣服，你直到那窑中，见了那小娘子，你说你那吕蒙正死了也。如今有个过往的客官，教我将着这套衣服金钗与你。教小娘子递一杯酒便回来，看他说甚么，便来回我话。(媒婆云)我知道。不敢久停久住，直到破瓦窑中，走一遭去。(下)(吕蒙正云)媒婆去了也。小官更改了衣服，也不在这里，直至破瓦窑中，走一遭去。(下)(正旦上，云)自从吕蒙正上朝应举去了，音信皆无，好是烦恼人也。(唱)【中吕】【粉蝶儿】瓮牖桑枢，世间穷尽都在此处，有一千个不识消疏。范丹也索移，原宪也索躲，便有那颜回也难住。虽然是人不堪居，我觑的肚兰堂绿窗朱户。【醉春风】恨只恨买臣妻，学不学卓氏女，破窑中熬了我数年，多受了些个苦，苦。一饮一啄，事皆前定，也是我一生衣禄。(云)看有甚么人来。(媒婆上，云)可早来到也。小娘子在家么？(正旦云)谁唤门哩？我开开这门。(见科，云)万福。婆婆有甚么事，来到我这里？(媒婆云)小娘子，你索是烦恼来也。(正旦云)我有甚么烦恼？(媒婆云)你不知吕蒙正死了也。(正旦云)谁这般道来？(媒婆云)我听的人说，我一径的来和你说。(正旦云)你休说谎。兀的不痛杀我也！(媒婆云)小娘子休烦恼。可不道汉子犹如南来雁，去了一千有一万。你这般年纪小，如今有个过路的客官，他无人来，着我将着一套衣服，一只金钗儿，着你到那里与他递一杯酒，说一句话便来。(正旦云)这婆婆是何言语也。(唱)【上小楼】你如今知咱受苦，将咱小觑。怎肯道是连累街坊，带累亲邻，败坏风俗。冻杀我，甘心死去，则这个泼家私觑也那是不觑。(云)本待要拖你见官，看你老人家，饶了你，出去！(媒婆云)我出的这门来。(吕蒙正冲上见媒婆，云)说的如何？(媒婆云)那里那里，他也不肯，骂了我一场，叉出我门来了。(吕蒙正云)既然这等，与你些银子，你自回去。(媒婆云)多谢了相公，我回去也。(下)(吕蒙正云)我入的这窑门来，小姐正烦恼哩。我也不言语，我则立在傍边厢，看他说甚么。(正旦云)谁家个男子汉，来我窑中？可不道促风暴雨，不入寡妇之门。我向前挝了这厮脸。(吕蒙正云)我为你千山万水，来到此处，你这般下的？小姐，是我。(正旦唱)【普天乐】我这里猛然观，抬头觑，我道是谁家个奸汉，却原来是应举的儿夫。咱须足旧有姻，关连着亲肠肚。(吕蒙正云)小姐，我如今落薄了，不曾得官。(正旦云)便落薄何如？(唱)但得个身安乐还家重完聚，问其么官不官便待怎的！(云)遇与不遇，有个比喻。(唱)有一个张良也曾弃印，有一个陶潜罢职，有一个范蠡归湖。(吕蒙正云)小姐，我也不曾得官，家来了也。天色晚了，我歇息。到天明我投几个相识。得些盘缠，我再去应举去来。(正旦云)天色晚了，蒙正，你安寝咱。(唱)【十二月】走将来朝云暮雨，似水也那如鱼。又无那暖烘烘的被卧，都是些薄湿湿的衣服。叫晃晃腰间甚物？怎想你那身上埋伏。【尧民歌】呀，两三层麻布里裹珍珠，万万丈波心里钓鳌鱼。怕你得官酬志汉相如，倒做了好色荒淫鲁秋胡。儿也波夫，冤家问一句，说罢也重完了聚。(吕蒙正云)小姐，我不瞒你说，我故意的试探你，那媒婆也是我使他来，谁想小姐一片贞节之心。我得了本处县令，着我衣锦还乡。我到来日，夸官三日，我和你同享富贵。(正旦云)兀的不欢喜杀我也，谁想有今日也。(唱)【尾声】到来日慌张杀那秃院上，没乱杀俺那一双老父母。今日个显耀你那里夺来的富，折准我那从前受过的苦。(同吕蒙正下)第四折(寇准领张千上，云)龙楼凤阁九重城，新筑沙堤宰相行。我贵我荣君莫羡，十年前是一书生。小官寇准是也。到的帝都阙下，举状元及第，今拜莱国公之职。谢圣恩可怜，着小宫随处降香。一者降香，二者因为采访贤上。今日是吉日良辰，左右那里？将马来，便索降香，走一遭去。(下)(长老同行者上，云)断绝贪嗔痴妄想，坚持戒定慧圆明。自从灭了无明火，炼的身轻似鹤形。贫僧是这白马寺长老。听的人说，吕蒙正得了本处官也。我打扫的这寺院干净，将他这两句诗，着这碧纱笼罩着，必然来这里烧香也。行者，山门首觑者，若来时，报复我知道。(行者云)理会的。(吕蒙正同正旦上，住)(吕蒙正云)摆开头答，烧香去来。(正旦云)谁想有今日也呵。(唱)【双调】【新水令】破窑中节妇轿儿抬，满城人大惊小怪。驾车当酒垆，包土筑坟台。俺男儿日转千阶，我和他妆些模样做些娇态。(行者云)师父，相公来了也。(长老云)来了也，俺接待去来。(吕蒙正云)接了马者。入的这寺门来。呀，兀的不是我赶斋来吟下两句诗？可怎生的着这碧纱笼罩着？想这和尚好是世情也呵。(做见科，云)长老，你必然有个缘故。(长老跪科，云)相公不知，为相公写下这两句诗，有龙蛇之体，金石之句，往来的人看这诗，踏的此地苔藓不生，因此上着这纱罩着。(吕蒙正云)原来是这等，揭了那纱罩者，将笔砚来。(做念科，云)男儿未遇气冲冲，懊恼暗黎斋后钟。我续添两句：十年前时尘土暗，今朝始得碧纱笼。(长老云)请到佛殿拈香。(吕蒙正云)左右，看有甚么人来。(刘员外同卜儿上，云)我的女婿吕蒙正，得了本处县尹也，说道在这白马寺中。众街坊每牵羊担酒，去庆贺他去了。我去寺里，认我那女婿女儿去。咱来到寺门首也。(正旦云)甚么人大呼小叫的？(长老云)众多街坊、员外，与相公庆官来。(正旦唱)【川拨棹】我叹这个老员外，积趱下些不义财。俺男儿的受了宣牌，媳妇儿的有些人才，百姓每恭心管待，那其间谁赍发吕秀才？【七兄弟】你那时上街，百刂划。送枯柴。严寒天雪冷实难捱，贫家米贱冻难捱，则今日趁了方何碍？【梅花酒】帘儿后猛揭开，见低着擎颏。我撧耳揉腮．有口难开。那时节寻不的一升儿米，觅不的半根柴，兀的不误了斋。麻鞋破脚难抬，布衫破手难揣，牙关挫口难开，画皮冷泪难揩。【收江南】牙，你记的满头风雪却回来，今日个一天好事奔人来。(长老云)行者，开佛殿，朝中大人降香来也。(正旦唱)听的道朝中宰相降香来，百姓海等待。却正是月明千里故人来。(刘员外云)女儿，女婿，认了我者。(吕蒙正云)想着你那歹处，我不认你。祗候人与我抢出去。(刘员外云)天也，怎生得个证见来好也！(寇准上。云)锦鞯骏马三檐伞，正是男儿得志秋。小官寇平仲是也。来到这白马寺门首也。左右接了我马者，入的寺门来。(做见科)(刘员外云)相公，与小人做主咱，我的女婿忘了我的恩。(寇准云)呈词告状漫张罗，情理难容怎奈何！你告他阶下忘了亲岳父，记的你窑中打碎破砂锅。一壁有者，兄弟也在这里。兄弟也，寺门首有你丈人，你认了者。(吕蒙正云)哥哥，你问弟媳妇去也。(寇准云)弟媳妇儿，门外有你父亲母亲，你认他不认他？(正旦云)我无父母，我不认他。(寇准云)弟媳妇儿，看我的面，认了他也。(正旦云)我不认。伯伯，你认了他罢。(寇准云)好无礼也！有你父母，你认了者。你认便认，不认便罢了，你怎么教我认了去？他是我的爷娘，更待干罢。则今日写本申朝，不道的饶了你哩也。(正旦云)看伯伯的面，认了他便了(冠准云)正是千求不如一吓。(吕蒙正云)我不认他每，抢出去。(刘员外员)相公，你不说怎么？(寇准云)兄弟，弟媳妇，你近前来，我今日叮咛的说破，教你仔细的皆知。当日那富家纳婿，不容那有志书生；今日贫庶登科，岂认无情岳父？老员外怕你因贪宝贵，不肯进取功名，佯为遣赶破窑中，搠笔巡街；又教萧寺里鸣钟斋后，你挺然发愤，便去求官。弃了那穷滴滴陋巷箪瓢，你今日气昂昂腰金衣紫，咱那得钱来？可是你丈人两锭花银，都做了俺一时路费。你丈人料你必登云路，预先齐下高堂。若不是贫里相看，您怎能彀极生泰；不是这老泰山为人忒歹，亲女婿昂然不睬。既今日说破机关，将两处冤仇尽解。贤夫妇执盏擎壶，自悔罪挽回春色，重教你骨肉团圆，亏杀俺朝中贵客。老员外你认的这处事官僚，我是你亲家伯伯。(吕蒙正云)则被你瞒杀我也，丈人！(对员外云)则被你傲杀我也，女婿！(寇准云)天下喜事，无过夫妇父子团圆。则今日杀羊造酒，做一个庆喜的筵席。(吕蒙正云)令人，抬上果真来者。(正旦唱)【水仙子】状元郎仇恨汇在心怀，忤逆女将爷娘不认睬。我这里悔过也展脚舒腰拜，望慈亲免罪责，被尘埃险将我沉埋。女受了金花官诰，女婿便绯袍玉带，也是我苦尽甘来。(寇准云)住住住，您今日父子完聚，听我下断：世间人休把儒相弃，守寒窗终有峥嵘日。不信道到老受贫穷，须有个龙虎风云会。斋后钟设计忿题诗，度发的即赴科场内，黄金殿夺得状元归，穷秀才全得文章力。作县尹夫妇享荣华，糟糠妻守志穷活计。则为这刘员外云锦百尺楼，结束了吕蒙正风雪破窑记。题目刘员外云锦百尺楼正名吕蒙正风雪破窑记","dynasty":"元代","title":"杂剧·吕蒙正风雪破窑记"}
{"author":"王实甫","content":"第一折(孙飞虎上，开)自家姓孙，名彪，字飞虎。方今天下扰攘。因主将丁文雅失政，俺分统五千人马，镇守河桥，劫掳良民财物。近知先相国崔钰之女莺莺，眉黛青颦，莲脸生春，有倾国倾城之容，西子太真之颜，现在河中府普救寺借居。我心中想来：当今用武之际，主将尚然不正，我独廉何为！大小三军，听吾号令：人尽衔枚，马皆勒口，连夜进兵河中府！掳莺为妻，是我平生愿足。(下)(法本慌上)谁想孙飞虎将半万贼兵围住寺门，鸣锣击鼓，呐喊摇旗，欲掳莺莺小姐为妻，我今不敢违误，即索报知夫人走一遭。(下)(夫人慌上，云)如此却怎了！俺同到小姐卧房里商量去。(下)(旦引红上，云)自见了张生，神魂荡漾，情思不快，茶饭少进。早是离人伤感，况值暮春天道，好烦恼人也呵！好句有情怜夜月，落花无语怨东风。【仙吕】【八声甘州】恹恹瘦损，早是伤神，那值残春。罗衣宽褪，能消几度黄昏？风袅篆烟不卷帘，雨打梨花深闭门；无语凭栏干，目断行云。【混江龙】落红成阵，风飘万点正愁人。池塘梦晓，阑槛辞春；蝶粉轻沾飞絮雪，燕泥香惹落花尘。系春心情短柳丝长，隔花阴人远天涯近。香消了六朝金粉，清减了三楚精神。(红云)姐姐情思不快，我将被儿薰得香香的，睡些儿。(旦唱)【油葫芦】翠被生寒压绣裀，休将兰膺薰；便将兰曙薰尽，则索自温存。昨宵个锦囊佳制明勾引，今日个玉堂人物难亲近，这些时坐又不安，睡又不稳，我欲待登临又不快，闲行又闷。每日价情思睡昏昏。【天下乐】红娘呵！我则索搭伏定鲛绡枕头儿盹。但出闺门，影儿般不离身。(红云)不干红娘事，老夫人着我跟着姐姐来。(旦云)俺娘也好没意思！这些时直恁般堤防着人；小梅香伏侍的勤，老夫人拘系的紧，则怕俺女孩儿折了气分。(红云)姐姐往常不曾如此无情无绪；自见了那生，便觉心事不宁，却是如何？(旦唱)【那吒令】往常但见个外人，氲的早嗔；但见个客人，厌的倒褪；从见了那人，兜的便亲。想着他昨夜诗，依前韵，酬和得清新。【鹊踏枝】吟得句儿匀，念得字儿真，咏月新涛，煞强似织锦回文。谁肯把针儿将线引，向东邻通个殷勤。【寄生草】想着文章士，旖旎人；他脸儿清秀身儿俊，性儿温克情儿顺，不由人口儿里作念心儿里印。学得来\"一天星斗焕文章\"，不枉了\"十年窗下无人问。\"(飞虎领兵上，围寺科)(下)(卒子内高叫云)寺里人听者：限你每三日内将莺莺献出来与俺将军成亲，万事干休。三日之后不送出，伽蓝尽皆焚烧，僧俗寸斩，不留一个。(夫人、洁同上，敲门了)(红看了，云)姐姐，夫人和长老在房门前。(旦见了科)(夫人云)孩儿，你知道么？如今孙飞虎将半万贼兵围住寺门，道你\"眉黛青颦，莲脸生春，似倾国倾城的太真\"，要掳你做压寨夫人。孩儿，怎生是了也？(旦唱)【六幺序】听说罢魂离了壳，现放着祸灭身，将袖梢儿韫不住啼痕。好教我去往无因，进退无门，可着俺那埚儿里人急偎亲？孤孀子母无投奔，赤紧的先亡过了有福之人，耳边厢金鼓连天振，征去冉冉，土雨纷纷。【幺篇】那厮每风闻，胡云。道我\"眉黛青颦，莲脸生春，恰便似倾国倾城的太真\"；兀的不送了他三百僧人？半万贼军，半霎儿敢剪草除根？这厮每于家为国无忠信，恣情的掳掠人民，更将那天宫般盖造焚烧尽，则没那渚葛孔明，便待要博望烧屯。(夫人云)老身年六十岁，不为寿夭；奈孩儿年少，未得从夫，却如之奈何？(旦云)孩儿有一计，想来只是将我与贼汉为妻，庶可免一家儿性命。(夫人哭云)俺家无犯法之男，再婚之女，怎舍得你献与贼汉；却不辱没了俺家谱！(洁云)俺同到法堂上两廊下，问僧俗有高见者，俺一同商议个长便。(同到法堂科)(夫人云)小姐却是怎生？(旦云)不如将我与贼人，其便有五：【后庭花】第一来免摧残老太君；第二来免堂殿作灰烬；第三来诸僧无事得安存；第四来先君灵柩稳；第五来欢郎虽是未成人，(欢云)俺呵，打甚么不紧。(旦唱)须是崔家后代孙。莺莺为惜己身，不行从着乱军：渚僧众污血痕，将伽蓝火内焚，先灵为细尘，断绝了爱弟亲，割开了慈母恩。【柳叶儿】呀，将俺一家儿不留一个龆龀，待从军又怕辱没了家门。我不如白练套头儿寻个自尽，将我尸榇，献与贼人，也须得个远害全身。【青歌儿】母亲，都做了莺莺生忿，对傍人一言难尽。母亲，休爱惜莺莺这一身。你孩儿别有一计：不拣何人，建立功勋，杀退贼军，扫荡妖氛；倒陪家门，情愿与英雄结婚姻，成秦晋。(夫人云)此计较可，虽然不是门当户对，也强如陷于贼中。长老在法堂上高叫：\"两廊僧俗，但有退兵之策的，倒陪房奁，断送莺莺与他为妻。\"(洁叫了，住)(末鼓掌上，云)我有退兵之策，何不问我？(见夫人了)(洁云)这秀才便是前日带追荐的秀才。(夫人云)计将安在？(末云)\"重赏之下，必有勇夫；赏罚若明，其计必成。\"(旦背云)只愿这生退了贼者。(夫人云)恰才与长老说下，但有退得贼兵的，将小姐与他为妻。(末云)既是恁的，休唬了我浑家，请入卧房里去，俺自有退兵之策。(夫人云)小姐和红娘回去者！(旦对红云)难得此生这一片好心！【嫌煞】诸僧众各逃生，众家眷谁瞅问，这生不相识横枝儿着紧。非是书生多议论，也堤防着玉石俱焚，虽然是不关亲，可怜见命在逡巡，济不济权将秀才来尽。果若有出师表文，吓蛮书信，张生呵，则愿你笔尖儿横扫了五千人。(并下)第二折(夫人、末、洁并上)(夫人云)此事如何？(末云)小生有一计，先用着长老。(洁云)老僧不会厮杀，请秀才别换一个。(末云)休慌，不要你厮杀。你出去与贼汉说：\"夫人本待便将小姐出来，送与将军，奈有父丧在身。不争鸣锣击鼓，惊死小姐，也可惜了。将军若要做女婿呵，可按甲束兵，退一射之地。限三日功德圆满，脱了孝服，换上颜色衣服，倒陪房奁，定将小姐送与将军。不争便送来，一来父服在身，二来于君不利。\"你去说来。(洁云)三日后如何？(末云)有计在后。(洁朝鬼门道叫科)请将军打话。(飞虎引卒上，云)快送出莺莺来。(洁云)将军息怒！夫人使老僧来与将军说。(说如前了)(飞虎云)既然如此，限你三日后若不送来，我着你人人皆死，个个不存。你对夫人说去，恁的这般好性儿的女婿，教他招了者。(引卒下)(洁云)贼兵退了也，三日后不送出去，便都是死的。(末云)小子有一故人，姓杜。名确，号为白马将军。现统十万大兵，镇守着蒲关。一封书去，此人必来救我。此间离蒲关四寸五里，写了书呵，怎得人送去？(洁云)若是白马将军肯来，何虑孙飞虎。俺这里有一个徒弟，唤作惠明，则是要吃酒厮打。若使央他去，定不肯去；须将言语激着他，他便去。(末唤云)有书寄与杜将军，谁敢去？(惠明上，云)我敢去！(唱)【正宫】【端正好】不念法华经，不礼梁皇忏，飇了僧伽帽，袒下我这偏衫。杀人心逗起英雄胆，两只手将乌龙尾钢椽飇。【滚绣球】非是我贪？不是我敢，知他怎生唤做打参，大踏步直杀出虎窟龙潭。非是我搀。不是我揽，这些时吃菜馒头委实口淡，五千人也不索炙博煎熞。腔子坐热血权消渴，肺腑内生心且解馋，有甚腌臜！【叨叨令】浮沙羹，宽片粉添些杂糁。酸黄齑。烂豆腐休调啖，万余斤黑面从教暗，我将这五千人做一顿馒头馅。是必休溪了也么哥！休误了也么哥！包残余肉把行盐蘸。(洁云)张秀才着你寄书去蒲关，你敢去么？(惠唱)【倘秀才】你那里问小僧敢去也那不敢。我这里启大师用咱也不用咱。你道是飞虎将击名播斗南；那嘶能淫欲，会贪婪，城何以堪！(末云)你是出家人，却怎不看经礼忏，只厮孔为何？(惠唱)【滚绣球】我经文也不会谈，逃禅也懒去参；戒刀头近新米钢蘸，铁棒上无半星儿土渍尘缄。别的都僧个僧、俗不俗，女不女、男不男，则会斋的饱也则向那僧房中胡淹，那里怕焚烧了兜率伽蓝。则为那善文能武人千里，凭着这济困扶危书一缄，右勇无惭。(末云)他倘不放你过去如何？(惠云)他不放我呵，你放心！【白鹤子】着几个小沙弥把幢幡尘盖擎，壮行者将杆棒镬叉担。你排阵脚将众僧安，我撞钉子把贼兵米探。【二】远的破开步将铁棒飇，近的顺着于把戒刀钐；有小的提起来将脚尖足庄，有大的扳了来把髑髅勘。【一】瞅一瞅古都都翻了海波，晃一晃厮琅琅震动山岩；脚踏得赤力力地轴摇，手扳得勿刺剌天关撼。【耍孩儿】我从来驳驳劣劣，世不曾忑忑忐忐，打煞成不厌天生敢。我从来斩钉截铁常居一，不似您惹草拈花没掂三。劣性子人皆惨，舍着命提刀仗剑，更怕甚勒马停骖。【二】我从来欺硬怕软，吃苦不甘，你休只因亲事胡扑掩。若是杜将军不把干戈退，张解元干将风月提，我将不志诚的言词赚。倘或纰缪，倒大羞惭。(惠云)将书来，你等回音者。【收尾】您与我助威风擂几声鼓，仗佛力呐一声喊。绣旗下遥见英雄俺，我教那半万贼唬破胆。(下)(末云)老夫人长老都放心，此书到日，必有佳音。咱\"眼观旌节旗，耳听好消息。\"你看\"一对书札逡巡至，半万雄兵咫尺来。\"(并下)楔子(杜将军引卒子上，开)林下晒衣嫌日淡，池中濯足恨鱼腥。花根本艳公卿子，虎体鸳班，将相孙。自家姓杜，名确，字君实，本贯西洛人也。自幼与君瑞同学儒业，后弃文就武。当年武举及第，官拜征西大将军，正授管军元帅，统领十万之众，镇守着蒲关。有人自河中来，听知君瑞兄弟在普教寺中，不来望我；着人去请，亦不肯来，不知主甚意？今闻丁文雅矢政，不守国法，剽掠黎民；我为不知虚实，未敢造次兴师。孙子曰：\"凡用兵之法，将受命于君，合军聚众，圯地无舍，衢地交合，绝地无留；围地则谋，死地则战；途有所不由，军有所不击，城有所不攻，地有所不争，君命有所不受。故将通于九变之利者，知用兵矣，治兵不知九变之术，虽知五利，不能得人用矣。\"吾之未疾进兵征讨者，为不知地利浅深出没之故也。昨日探听去，不见回报。今日升账，看有甚军情来，报我知道者！(卒子引惠明和尚上，开)(惠明云)他过来！(惠打问讯了，云)贫僧是普救寺来的。今有孙飞虎作乱，将半万贼兵，围住寺门，欲劫故臣崔相国女为妻。有游客张君瑞，奉书令小僧拜投于麾下，欲求将军以解倒悬之危。(将军云)将过书来！(惠投书了)(将军拆书，念曰)珙顿首再拜大元帅将军契兄纛下：伏自洛中，拜违犀表，寒暄屡隔，积有岁月，仰德之私，铭刻如也。忆昔联床风雨，叹今彼各天涯；客况复生于肺腑，离愁于慰于羁怀。念贫处十年藜藿，走困他乡；羡威统百万貔貅，坐安边境。故知虎体食天禄，瞻天表，大德胜常；使贱子慕台颜，仰台翰，寸心为慰。辄禀：小弟辞家，欲诣帐下，以叙数载间阔之情；奈至河中府普救寺，忽值采薪之忧，不及径造。不期有贼将孙飞虎，领兵半万，欲劫故臣崔相国之女，实为迫切狼狈。小弟之命，亦在逡巡。万一朝廷知道，其罪何归？将军倘不弃旧交之情，兴一旅之师；上以报天子之恩，下以救苍生之急；使故相国虽在九泉，亦不泯将军之德。愿将军虎视去书，使小弟鹄观来旄。造次干渎，不胜惭愧！伏乞台照不宣！张珙再拜。二月十六日书。(将军云)既然如此，和尚你行，我便来。(惠明云)将军是必疾来者！【仙吕】【赏花时】那厮掳掠黎民德行短，将军镇压边庭机变宽。他弥天罪有百千般。若将军不管。纵贼寇骋无端。【幺篇】便是你坐视朝廷将帝主瞒。若是扫荡妖氛着百姓欢，干戈息，大功完。歌谣遍满，传名誉到金銮。(将军云)虽无圣旨发兵，\"将在军，君命有所不受。\"大小三军，听吾将令：速点五千人马，人尽衔枚，马皆勒口。星夜起发，直至河府中普救寺救张生走一遭。(飞虎引卒子上，开)(将军引卒子骑竹马调阵拿绑下)(夫人、洁同末上，云)下书已两日，不见回音。(末云)山门外呐喊摇旗，莫不是俺哥哥军至了。(末见将军了)(引夫人拜了)(将军云)杜确有失防御，致令老夫人受惊，切勿见罪是幸！(末拜将军了)自别兄长台颜，一向有失听教；今得一见，如拨云睹日。(夫人云)老身子母。如将军所赐之命，将何补报？(将军云)不敢，此乃职分之所当为。敢问贤弟，因甚不至戎帐？(末云)小弟欲来，奈小疾偶作，不能动止，所以失敬。今见夫人受困，所言退得贼兵者，以小姐妻之，因此愚弟作书请吾兄。(将军云)既然有此姻缘，可贺，可贺！(夫人云)安排茶饭者！(将军云)不索，尚有余党未尽，小官去捕了，却来望贤弟。左右那里，却斩孙飞虎去！(拿贼了)本欲斩首示众，具表奏闻，见丁文雅失守之罪；恐有未叛者，今将为首者各杖一百，余者尽归旧营去者！(孙飞虎谢了，下)(将军云)张生建退贼之策，夫人面许结亲；若不违前言，淑女可配君子也。(夫人云)恐小女有辱君子。(末云)请将军筵席者！(将军云)我不吃筵席了，我回营去，异日却来庆贺。(末云)不敢久留兄长，有劳台候。(将军望蒲关起发)(众念云)马离普救敲金镫，人望蒲关唱凯歌。(下)(夫人云)先生大恩，不敢忘也。自今先生休在寺里下，只着仆人寺内养马，足下来家内书院里安歇。我已收拾了，便搬来者。到明日略备草酌，着红娘来请，你是必来一会，别有商议。(下)(末云)这事都在长老身上。(问洁云)小子亲事未知何如？(洁云)莺莺亲事拟定妻君。只因兵火至，引起雨云心。(下)(末云)小子收拾行李去花园里去也。(下)第三折(夫人上，云)今日安排下小酌，单请张生酬劳。道与红娘，疾忙去书院请张生，着他是必便来，休推故。(下)(末上，云)夜来老夫人说，着红娘来请我，却怎生不见来？我打扮着等他。皂角也使过两个也，水也换了两桶也。乌妙帽擦得光挣挣的。怎么不见红娘来也呵？(红娘上，云)老夫人使我请张生。我想若非张生妙计呵，俺一家儿性命难保也呵。【中吕】【粉蝶儿】半万贼兵，卷浮云片时扫净，俺一家儿死里逃生。舒心的列山灵，陈水陆，张看瑞合当钦敬。当日所望无成；谁想一缄书倒为了媒证。【醉春风】今日个东阁玳筵开，煞强如西厢和月等。薄衾单枕有人温，早则不冷、冷。受用足宝鼎香浓，绣帘风细，绿窗人静。可早来到也。【脱布衫】幽僻处可有人行，点苍苔白露泠泠。隔窗儿咳嗽了一声，(红敲门科)(末云)是谁来也？(红云)是我。他启朱唇急来答应。(末云)拜揖小娘子。(红唱)【小梁州】则见他叉手忙将礼数迎，我这里\"万福，先生。\"乌纱小帽耀人明。白襕净，角带傲黄程。【幺篇】衣冠济楚庞儿俊，可知道引动俺莺莺。据相貌，凭才性，我从来心硬，一见了也留情。(末云)\"既来之，则安之。\"请书房内说话。小娘子此行为何？(红云)贱妾奉夫人严命，特请先生小酌数杯，勿却。(末云)便去，便去。敢问席上有莺莺姐姐么？(红唱)【上小楼】\"请\"字儿不曾出声，\"去\"字儿连忙答应；可早莺莺跟前，\"姐姐\"呼之，喏喏连声。秀才每闻道\"请\"，恰便是听将军严令，利他那五脏神愿随鞭镫。(末云)今日夫人端的为甚么筵席？(红唱)【幺篇】第一来为压惊，第二来因谢承。不请街坊，不会亲邻，不受人情。避众僧，请老兄，和莺莺匹聘。(末云)如此小生欢喜。(红唱)则见他欢天喜地，谨依来命。(末云)小生客中无镜，敢烦小娘子看小生一看何如？(红唱)【满庭芳】来回顾影，文魔秀士，风欠酸丁。下工夫将额颅十分挣，迟和疾擦倒苍蝇，光油油耀花人眼睛，酸溜溜螫得人牙疼。(未云)夫人办甚么清我？(红唱)茶饭已安排定，淘下陈仓米数升，虵下七八碗软蔓青。(末云)小生想来：自寺中一见了小姐之后，不想今日得成婚姻，岂不为前生分定？(红云)姻缘非人力所为，天意尔。【快活三】咱人一事精，百事精；一无成，百无成。世间草木本无情，自古云：\"地生连理木，水出并头莲。\"他犹有相兼并。【朝天子】休道这生，年纪儿后生，恰学害相思病。天生聪俊，打扮素净，奈夜夜成孤另。才子多情，佳人薄幸，兀的不担阁了人性命。(末云)你姐姐果有信行？(红唱)谁无一个信行，谁无一个志诚，你两个今夜亲折证。我嘱咐你咱！【四边静】今宵欢庆，软弱莺莺，可曾惯经。你索款款轻轻，灯下交鸳颈。端详可憎，好煞也无干净！(末云)小娘子先行，小生收拾书房便来。敢问那里有甚么景致？(红唱)【耍孩儿】俺那里落红满地胭脂冷，休辜负了良辰美景。夫人遣妾莫消停，请先生勿得推称。俺那水谁备着鸳鸯夜月销金帐，孔雀春风软玉屏。乐奏合欢令，有风箫象板，锦瑟鸾笙。(末云)小生书剑飘零，无以为财礼，却是怎生？(红唱)【四煞】聘财断不争，婚姻自有成，新婚燕尔安排定。你明博得跨风乘鸾客，我到晚来卧看牵牛织女早。休傒幸，不要你半丝儿红线，成就了一世儿前程。【三煞】凭着你灭寇功，举将能，两般儿功效如红定。为甚俺莺娘心下十分顺，都则为君瑞胸中百万兵。越显得文风盛，受用是珠围翠绕，结果了黄卷青灯。【二煞】夫人只一家，老兄无伴等，为嫌繁冗寻幽静。(末云)别有甚客人？(红唱)单请你个有恩有义闲中客，且回避了无是无非窗下僧。夫人的命，道是下莫教推托，和贱妾即便随行。(末云)小娘子先行，小生随后便来。(红唱)【收尾】先生休作谦，夫人专意等。常言道\"恭敬不如从命，\"休使得梅香再来请。(下)(末云)红娘去了，小生拽上书房门者。我比及到得夫人那里，夫人道\"张生，你来了也，饮几杯酒，去卧房内和莺莺做亲去！\"小生到得卧房内，和姐姐解带脱衣，颠鸾倒凤，同谐鱼水之欢，共效于飞之愿。觑他云鬟低坠，星眼微朦，被翻翡翠，袜绣鸳鸯。不知性命何如？且看下回分解。(笑云)单羡法本好和尚也：只凭说法口，遂却读书心。(下)第四折(夫人排桌子上，云)红娘去请张生，如何不见来？(红见夫人云)张生着红娘先行，随后便来也。(末上，见夫人施礼科)(夫人云)前日若非先生，焉得有今日；我一家之命，皆先生所活也。聊备小酌，非为报礼，勿嫌轻意。(末云)\"一人有庆，兆民赖之。\"此贼之败，皆夫人之福。万一杜将军不至，我辈皆无免死之术。此皆往事，不必挂齿。(夫人云)将酒来，先生满饮此杯。(末云)\"长者赐，少者不敢辞。\"(末做饮酒科)(末把夫人酒了)(夫人云)先生请坐！(末云)小子侍立座下，尚然越礼，焉敢与夫人对坐。(夫人云)道不得个\"恭敬不如从命。\"(末谢了，坐)(夫人云)红娘，去唤小姐来，与先生行礼者！(红朝鬼门道唤云)老夫人后堂待客，请小姐出来哩！(旦应云)我身子有些不停当，来不得。(红云)你道请谁哩？(巳云)请谁？(红云)请张生哩？(旦云)若请张生，扶病也索走一遭。(红发科了)(旦上)免除崔氏全家祸，尽在张生半纸书。【双调】【五供养】若不是张解元识人多，别一个怎退干戈。排着酒果，列着笙歌。篆烟微，花香细，散满东风帘幕。救了咱全家祸。殷勤呵正礼，钦敬呵当合。【新水令】恰才向碧纱窗下画了双蛾，拂试了罗衣上粉香浮涴，只将指尖儿轻轻地贴了钿窝。若不是惊觉人呵，犹压着绣衾卧。(红云)觑俺姐姐这个脸儿吹弹得破，张生有福也呵！(旦唱)【幺篇】没查没利慌偻儸，你道我宜梳妆的脸儿吹弹得破。(红云)俺姐姐天生的一个夫人的样儿。(旦唱)你那里休聒，不当一个信口开合，知他命福是如何？我做一个夫人也做得过。(红云)往常两个都害，今日早则喜也！(旦唱)【乔木查】我相思为他，他相思为我，从今后两下里相思都较可。酬贺间礼当酬贺，俺母亲也好心多。(红云)敢着小姐和张生结亲呵，怎生不做大筵席，会亲戚朋友，安排小酌为何？(旦云)红娘，你不知夫人意。【搅筝琶】他怕我是赔钱货，两当一便成合。据着他举将除贼，也消得家缘过活。费了甚一股那，便待要结丝萝；休波，省人情的奶奶忒虑过。恐怕张罗。(末云)小子更衣咱。(做撞见旦科)(旦唱)【庆宣和】门儿外，帘儿前，将小脚儿挪。我恰待目转秋波，谁想那识空便的灵心儿早瞧破。唬得我倒躲，倒躲。(末见旦科)(夫人云)小姐近前拜了哥哥者！(末背云)呀，声息不好了也！(旦云)呀，俺娘变了卦也！(红云)这相思又索害也。(旦唱)【雁儿落】荆棘剌怎动挪！死没腾无回豁！措支剌不对答！软兀剌难存坐！【得胜令】谁承望这即即世世老婆婆，着莺莺做妹妹拜哥哥。白茫茫溢起蓝桥水，不邓邓点着祅庙火。碧澄澄清波，扑刺剌将比目鱼分破；急攘攘因何，扢搭地把双眉锁纳合。(夫人云)红娘看热酒，小姐与哥哥把盏者！(旦唱)【甜水令】我这里粉颈低垂，蛾眉频蹙，芳心无那，俺可甚\"相见话偏多？\"星眼朦胧，檀门嗟咨，攧窨不过，这席面儿畅好是乌合。(旦把酒科)(夫人央科)(末云)小生量窄。(旦云)红娘接了台盏者！【折桂令】他其实咽不下玉液金波。谁承望月底西厢，变做了梦喂南柯。泪眼偷淹，酩子里揾湿香罗。他那里眼倦开软瘫做一垛；我这里手难抬称不起肩窝。病染沈疴，断然难活。则被你送了人呵，当甚么喽啰。(夫人云)再把一盏者！(红递盏了)(旦唱)【月上海棠】一杯闷酒尊前过，低首无言自摧挫。不甚醉颜酡，却早嫌玻璃盏大。从因我，酒上心来较可。(红背与旦云)姐姐，这烦恼怎生是了！(旦唱)【幺篇】而今烦恼犹闲可，久后思量怎奈何？有意诉衷肠，争奈母亲侧半。成抛躲，咫尺间如间阔。(夫人云)红娘送小姐卧房里去者！(旦辞末出科)(旦云)俺娘好口不应心也呵！【乔牌儿】老夫人转关儿没定夺，哑谜儿怎猜破；黑阁落甜话儿将人和，清将来着人个快活。【江儿水】佳人自来多命薄，秀才每从来懦，闷杀没头鹅，撇了赔钱货，不争你不成亲呵，下场头那答儿发付我！【殿前欢】恰才个笑呵呵，都做了江州司马泪痕多。若不是一封书将半万贼兵破，俺一家儿怎得仔活。他不想结姻缘想甚么？到如今难着莫。老夫人谎到天来大；当日成也是你个母亲，今日败也是您个萧何。【离亭宴带歇指煞】从今后玉容寂寞梨花朵，胭脂浅淡樱桃颗，这相思何时是可？昏邓邓黑海来深，白茫茫陆地来厚，碧悠悠青天来阔；太行山般高仰望，东洋海般深思渴。毒害的恁么。俺娘呵，将颤巍巍双头花蕊搓，香馥馥同心缕带割，长搀搀连理琼枝挫。白头娘不负荷，青春女成担搁，将俺那锦片也似前程蹬脱。俺娘把甜句儿落空了他，虚名儿误赚了我。(下)(末云)小生醉也，告退。夫人跟前，欲一言以尽意，未知可否？前者贼寇相迫，夫人所言，能退贼者，以莺莺妻之。小生挺身而出，作书与杜将军，庶几得免夫人之祸。今日命小生赴宴，将谓有喜庆之期；不知夫人何见，以兄妹之礼相待？小生非图哺啜而来，此事果若不谐，小生即当告退。(夫人云)先生纵有活我之恩，奈小姐先相国在日，曾许下老身侄儿郑恒。即日有书赴京唤去了，未见来。如若此子至，其事将如之何？莫若多以金帛相酬，先生拣豪门贵宅之女，别为之求，先生台意若何？(末云)既然夫人不与，小生何慕金帛之色？却不道\"书中有女颜如玉？\"则今日便索告刮。(夫人云)你且住者，今日有酒也。红娘扶将哥哥去书房中歇息。到明日咱别有话说。(下)(红扶末科)(末念)有分只熬萧寺夜，无缘难遇洞房春。(红云)张生，少吃一盏却不好：(末云)我吃甚么来！(末跪红科)小生为小姐，昼夜忘餐废寝，魂劳梦断，常忽忽如有所失。自寺中一见，隔墙酬和，迎风待月，受无限之苦楚。甫能得成就婚姻，夫人变了卦，使小生智竭思穷。此事几时是了！小娘子怎生可怜见小生，将此意申与小姐，知小生之心。就小娘子前解下腰间之带，寻个自尽。(末念)可怜刺股悬梁志。险作高乡背井魂。(红云)街上好贱柴，烧你个傻角。你休慌。妾当与君谋之。(末云)计将安在？小生当筑坛拜将。(红云)妾见先生有囊琴一张，必善于此。俺小姐深慕于琴。今夕妾与小姐同至花园内烧夜香，但听咳嗽为令，先生动操；看小姐听得时说甚么言语，却将先生之言达知。若有话说，明日妾来回报，道早晚怕夫人寻我，回去也。(下)第五折(末上，云)，红娘之言，深有意趣。天色晚也，月儿，你早些出来么！(焚香了)呀，却早发擂也；呀，却早撞钟也。(做理琴科)琴呵，小生与足下湖海相随数年，今夜这一场大功，都在你这神品、金徽、玉轸、蛇腹、断纹、峄阳、焦尾、冰弦之上。天那！却怎生借得一阵顺风，将小生这琴声吹入俺那小姐玉琢成、粉捏就、知音的耳朵里去者！(旦引红上，红云)小姐，烧香去来，好明月也呵！(旦云)事已无成，烧香何济！月儿，你团圆呵，咱却怎生？【越调】【斗鹤鹑】云敛晴空，冰轮乍涌；风扫残红，香阶乱拥；离恨千端，闲愁万种。夫人那，\"靡不有初，鲜克有终。\"他做了个影儿里的情郎，我做子个画儿里的爱宠。【紫花儿序】则落得心儿里念想，口儿里闲题，则索向梦儿里相逢。俺娘昨日个大开东阁，我则道怎生般炮凤烹龙？朦胧，可教我\"翠袖殷勤捧玉钟\"，却不道\"主人情重\"？则为那兄妹排连，因此上鱼水难同。(红云)姐姐，你看月阑，明日敢有风也？(旦云)风月天边有，人间好事无。【小桃红】人间看波，玉容深锁绣帏中，怕有人搬弄。想嫦娥，西没东生有谁共？怨天公，裴航不作游仙梦。这云似我罗帏数重，只恐怕嫦娥心动，因此上围住广寒宫。(红做咳嗽科)(末云)来了。(做理琴科)(旦云)这甚么响？(红发科)(旦唱)【天净沙】莫不是步摇得宝髻玲珑？莫不是裙拖得环珮玎玲？莫不是铁马儿檐前骤风？莫不是金钩双控，吉丁当敲响帘栊？【调笑令】莫不是梵工宫，夜撞钟？莫不是疏竹潇潇曲槛中？莫不是牙尺剪刀声相送？莫不是漏声长滴响壶铜？潜身再听在墙角东，元来是近西厢理结丝桐。【秃厮儿】其声壮，似铁骑刀枪冗冗；其声幽。似落花流水溶溶；其声高，似风清月朗鹤唳空；其声低，似听儿女语，小窗中，喁喁。【圣药王】他那里思不穷，我这里意已通。娇鸾雏凤失雌雄；他曲未终，我意转浓，争奈伯劳飞燕各西东：尽在不言中。我近书窗听咱。(红云)姐姐，你这里听，我瞧夫人一会便来。(末云)窗外有人，己定是小姐，我将弦改过，弹一曲，就歌一篇，名曰《凤求凰》。昔日司马相如得此曲成事，我虽不及相如，愿小姐有文君之意。(歌曰)有美人兮，见之不忘。一日不见兮，思之如狂。风飞翩翩兮，四海求凰。无奈佳人兮，不在东墙。张弦代语兮，欲诉衷肠。何时见许兮，慰我彷徨？愿言配德兮，携手相将！不得于飞兮，使我沦亡。(旦云)是弹得好也呵！其词哀，其意切，凄凄然如鹤唳天；故使妾闻之，不觉泪下。【麻郎儿】这的是令他人耳聪，诉自己情衷。知音者芳心自懂，感怀者断肠悲痛。【幺篇】这一篇与本宫、始终、不同。又不是《清夜闻钟》，又不是《黄鹤醉翁》，又不是《泣麟悲风》。【络丝娘】一字字更长漏水，一声声衣宽带松。别恨离愁，变成一弄。张生呵，越教人知重。(末云)夫人且做忘恩，小姐，你也说谎也呵！(旦云)你差怨了我。【东原乐】这的是俺娘的机变，非干是妾身脱空；若由得我呵，乞求得效鸳凤。俺娘无夜无明并女工；我若得些儿闲空，张生呵，怎教你无人处把妾身作诵。【绵搭絮】疏帘风细，幽室灯清，都则是一层儿红纸，几榥儿疏棂，兀的不是隔着云山几万重，怎得个人来信息通？便做道十二巫峰，他也会赋高唐来梦中。(红云)夫人寻小姐哩，咱家去来。(旦唱)【拙鲁速】则见他走将来气冲冲，怎不教人恨匆匆，唬得人来怕恐。早是不曾转动，女孩儿家直恁响喉咙！紧摩弄，索将他拦纵，则恐怕夫人行把我来厮葬送。(红云)姐姐则管听琴怎么？张生着我对姐姐说，他回去也。(旦云)好姐姐呵，是必再着他住一程儿！(红云)再说甚么！(旦云)你去呵，【尾】则说道夫人时下有人唧哝，好共歹不着你落空。不问俺口不应的狠毒娘，怎肯着别离了志诚种？(并下)【络丝娘煞尾】不争惹恨牵情逗引，少不得废寝忘餐病症。题目张君瑞破贼计莽和尚生杀心正名小红娘昼请客崔莺莺夜听琴","dynasty":"元代","title":"杂剧·崔莺莺待月西厢记·崔莺莺夜听琴(第二本)"}
{"author":"王实甫","content":"楔子(末引仆人上，开，云)自暮秋与小姐相别，倏经半载之际。托赖祖宗之荫，一举及第，得了头名状元。如今在客馆听候圣旨御笔除授，惟恐小姐挂念，且修一封书，琴童家去，达知夫人，便知小生得中，以安其心。琴童过来，你将文房四宝来，我写就家书一封，与我星夜到河中府去。见小姐时说：\"官人怕娘子忧，特地先看小人将书来。\"即忙接了回书来者。过日月好疾也呵！【仙吕】【赏花时】相见时红雨纷纷点绿苔，别离后黄叶萧萧凝暮霭。今日见梅开，别离半载。琴童，我嘱咐你的言语记着！则说道特地寄书来。(下)(仆云)得了这书，星夜望河中府走一遭。(下)第一折(旦引红娘上，开，云)自张生去京师，不觉半年，杳无音信。这些时神思不快，妆镜懒抬，腰肢瘦损。茜裙宽褪，好烦恼人也呵！【商调】【集贤宾】虽离了我眼前，却在心上有；不甫能离了心上，又早眉头。忘了时依然还又，恶思量无了无休。大都来一寸眉峰，怎咋他许多颦皱。新愁近来接着旧愁，厮混了难分新旧。旧愁似太行山隐隐，新愁似天堑水悠悠。(红云)姐姐往常针尖不倒，其实不曾闲了一个绣床，如今百般的闷倦。往常也曾不快，将息便可，不似这一场清减得十分利害。(旦唱)【逍遥乐】曾经消瘦，每遍犹闲，这番最陡。(红云)姐姐心儿闷呵，那里散心耍咱。(旦唱)何处忘忧？看时节独上妆楼，手卷珠帘上玉钩，空目断山明水秀；见苍烟迷树，衰草连天，野渡横舟。(旦云)红娘，我这衣裳这些时都不似我穿的。(红云)姐姐正是\"腰细不胜衣\"。(旦唱)【挂金索】裙染榴花，睡损胭脂皱；纽结丁香，掩过芙蓉扣；线脱珍珠，泪湿香罗袖；杨柳眉颦，\"人比黄花瘦\"。(仆人上，云)奉相公言语，特将书来与小姐。恰才前厅上见夫人，夫人好生欢喜，着人来见小姐，早至后堂。(咳嗽科)(红问云)谁在外面？(见科)(红见仆了)(红笑云)你几时来？可知道\"昨夜灯花报，今朝喜鹊噪。\"姐姐正烦恼哩，你自来？和哥哥来？(仆云)哥哥得了官也，着我寄书来。(红云)你则在这里等着，我对俺姐姐说了呵，你进来。(红见旦笑科)(旦云)这小妮子怎么？(红云)姐姐，大喜大喜，咱姐夫得了官也。(旦云)这妮子见我闷呵，特故哄我。(红云)琴童在门首，见了夫人了，使他进来见姐姐，姐夫有书。(旦云)惭愧，我也有盼着他的日头，唤他入来。(仆入见旦科)(旦云)琴童。你几时离京师？(仆云)离京一月多也。我来时哥哥去吃游街棍子去了，(旦云)这禽兽不省得，状元唤做夸官，游街三日。(仆云)夫人说的便是，有书在此。(旦做接书科)【金菊花】早是我只因他去减了风流，不争你寄得书来又与我添些儿症候。说来的话儿不应口，无语低头，书在手，泪凝眸。(旦开书看科)【醋葫芦】我这里开时和泪开，他那些修时和泪修。多管阁着笔尖儿未写早泪先流，寄来的书泪点儿兀自有。我将这新痕把旧痕湮透。正是一重愁翻做两重愁。(旦念书科)\"张珙百拜奉启芳卿可人妆次：自暮秋拜违，倏尔半载。上赖祖宗之荫，下托贤妻之德，举中甲第。即目于招贤馆寄迹，以伺圣旨御笔除授。惟恐夫人与贤妻忧念，特令琴童奉书驰报，庶几免虑。小生身虽遥而心常迩矣，恨不得鹣鹣比翼，邛邛并躯。重功名而薄恩爱者，诚有浅见贪饕之罪。他日面会，自当请谢不备。后成一绝，以奉清照：玉京仙府探花郎，寄语蒲东窈窕娘，指日拜恩衣昼锦，定须休作倚门妆。\"【幺篇】当日向西厢月底潜，今日向琼林宴上搊。谁承望跳东墙脚步儿占了鳌头，怎想道惜花心养成折桂手，脂粉丛里包藏着锦绣！从今后晚妆楼改做了至公楼。(旦云)你吃饭不曾？(仆云)上告夫人知道，早晨至今，空立厅前。那有饭吃。(旦云)红娘，你快取饭与他吃。(仆云)感蒙赏赐，我每就此吃饭，夫人写书。哥哥着小人索了夫人回书，至紧，至紧！(旦云)红娘，将笔砚来。(红将来科)(旦云)书却写了，无可表意，只有汗衫一领，裹肚一条，袜儿一双，瑶琴一张，玉簪一枚，斑管一枝。琴童，你收拾得好者。红娘取银十两来。就与他役缠。(红娘云)姐夫得了官，岂无这几从东西，寄与他有甚么缘故？(旦云)你不知道。这汗衫儿呀，【梧叶儿】他若是和衣卧，便是和我一处宿；但贴着他皮肉，不信不想我温柔。(红云)这裹牡要怎么？(旦唱)常则不要离了前后，守着他左右。紧紧的系在心头。(红云)这袜儿如何？(旦唱)拘管他胡行乱走。(红云)这琴他那里自有，又将去怎么？(旦唱)【后庭花】当日五言诗紧趁逐，后来因七弦琴成配偶。他怎旨冷落了诗中意，我则怕生疏了弦上。(红云)玉簪呵有甚主意？(旦唱)我须有个缘由，他如今功名成就，又怕他撇人在脑背后。(红云)斑管要怎的？(旦唱)湘江两岸秋，当日娥皇因虞舜愁，今日莺莺为君瑞忧。这九嶷山下竹，共香罗衫袖口--【青哥儿】都一般啼痕湮透。似这等泪斑斑宛然依旧，万古情缘一样愁。涕泪交流，怨慕难收，对学士叮咛说缘由，是必休忘旧！(旦云)琴童，这东西收拾好者。(仆云)理会得。(旦唱)【醋葫芦】你逐宵野店上宿，休将包袱做枕头，怕油脂腻展污了恐难酬。倘或水侵雨湿休便扭，我则怕干时节熨不开褶皱。一桩桩一件件细收留。【金菊花】书封雁足此时修，情系人心早晚休？长安望来天际头，倚遍西楼，\"人不见，水空流。\"(仆云)小人拜辞，即便去也。(旦云)琴童，你见官人对他说。(仆云)说甚么？(旦唱)【浪里来煞】他那里为我愁，我这里因他瘦。临行时啜赚人的巧舌头，指归期约定九月九，不觉的过了小春时候。到如今\"悔教夫婿觅封侯\"。(仆云)得了回书，星夜回俺哥哥话去。(并下)第二折(末上，云)\"画虎未成君莫笑，安排牙爪始惊人。\"本是举过便除，奉圣旨着翰林院编修国史。他每那知我的心，甚么文章做得成。使琴童递佳音，不见回来。这几日睡卧不宁，饮食少进，给假在驿亭中将息。早问太医院着人来看视，下药去了。我这病卢扁也医不得。自离了小姐，无一日心闲也呵！【中吕】【粉蝶儿】从到京师，思量心旦夕如是，向心头横躺着俺那莺儿。请医师，看诊罢，一星星说是。本意待推辞，则被他察虚实不须看视。【醉春风】他道是医杂症有方术，治相思无药饵。莺莺呵，你若是知我害相思，我甘心儿死、死。四海无家，一身客寄，半年将至。(仆上，云)我则道哥哥除了，原来在驿亭中抱病，须索回书去咱。(见了科)(末云)你回来了也。【迎仙客】疑怪这噪花枝灵鹊儿，垂帘幕喜蛛儿，正应着短檠上夜来灯爆时。若不是断肠词，决定是断肠诗。(仆去)小夫人有书至此。(末接科)写时管情泪如丝，既不呵，怎生泪点儿封皮上渍。(末读书科)\"薄命妾崔氏拜覆，敬奉才郎君瑞文几：自音容去后，不觉许时，仰敬之心，未尝少怠。纵云日近长安远，何故鳞鸿之杳矣。莫因花柳之心，弃妾恩情之意？正念问，琴童至，得见翰墨，始知中科，使妾喜之如狂。郎之才望，亦不辱相国之家谱也。今因琴童回，无以奉贡，聊布瑶琴一张，玉簪一枝，斑管一枚，裹肚一条，汗衫一领，袜儿一双，权表妾之真诚。匆匆草字欠恭，伏乞情恕不备。谨依来韵，遂继一绝云：阑干倚遍盼才郎，莫恋宸京黄四娘；病里得书知中甲，窗前鉴镜试新妆\"。那风风流流的姐姐，似这等女子，张珙死也死得着了。【上小楼】这的堪为字史，当为款识。有柳骨颜筋，张旭张颠，羲之献之。此一时，彼一时，佳人才思，俺莺莺世间无二。【幺篇】俺做经咒般持，符篆般使。高似金章，重似金帛，贵似金资。这上面若签个押字，使个令史，差个勾使，则是一张忙不及印赴期的咨示。(末拿汗衫儿科)休道文章，只看他这针指，人间少有。【满庭芳】怎不教张生爱尔，堪针工出色，女教为师。几千般用意针针是，可索寻思。长共短又没个样子，窄和宽想像著腰肢，好共歹无人试。想当初做时，用煞那小心儿。小姐寄来这几件东西，都有缘故，一件件我都猜着了。【白鹤子】这琴，他教我闭门学禁指，留意谱声诗，调养圣贤心，洗荡巢由耳。【二煞】这玉簪，纤长如竹笋，细白似葱枝；温润有清香，莹洁无瑕玼。【三煞】这斑管，霜枝曾栖凤凰，泪点渍胭脂。当时舜帝恸娥皇，今日淑女思君子。【四煞】这裹肚，手中一叶绵，灯下几回丝；表出腹中愁，果称心间事。【五煞】这鞋袜儿，针脚儿细似虮子，绢帛儿腻似鹅脂。既知礼不胡行，愿足下当如此。琴童，你临行小夫人对你说甚么？(仆云)着哥哥休别继良姻。(末云)小姐，你尚然不知我的心哩。【快活三】冷清清客店儿，风淅淅雨丝。雨儿零，风儿细，梦回时，多少伤，心事。【朝天子】四肢不能动止，急切里盼不到蒲东寺。小夫人须是你见时，别有其闲传示？我是个浪子官人，风流学士，怎肯去带残花折旧枝。自从到此，甚的是闲街市。【贺圣朝】少甚宰相人家，招婿的娇姿。其间或有个人儿似尔，那里取那温柔，这般才思？想莺莺意儿，怎不教人梦想眠思？琴童来，将这衣裳东西收拾好者。【耍孩儿】则在书房中倾倒个藤箱子，向箱子里面铺几张纸。放时节须索用心思，休教藤刺儿抓住绵丝。高抬在衣架上怕吹了颜色，乱裹在包袱中恐剉了褶儿。当如此，切须爱护，勿得因而。【二煞】恰新婚，才燕尔，为功名来到此，长安忆念蒲东寺。昨宵个春风桃李花开夜，今日个秋雨梧桐叶落时。愁如是，身遥心迩，坐想行思。【三煞】这天高地厚情，直到海枯石烂时，此时作念何时止？直到灯灰眼下才无泪，蚕老心中罢却丝。我不比游荡轻薄子，轻夫妇的琴瑟，拆恋凤的雄雌。【四煞】不闻黄犬音，难传红叶诗，驿长不遇梅花使。孤身去国三千里，一日归心十二时。凭栏视，听江声浩荡，看山色参差。【尾】忧则忧我在病中，喜则喜你来到此，投至得引人魂卓氏音书至，险将这害鬼病的相如盼望死，(下)第三折(净扮郑恒上，开，云)自家姓郑名恒，字伯常。先人拜礼部尚书，不幸早丧。后数年，又丧母。先人在时曾定下俺姑娘的女孩儿莺莺为妻；不想姑夫亡化，莺莺孝服未满。不曾成亲。俺姑娘将着这灵榇，引着莺莺，回博陵下葬，为因路阻。不能得去。数月前写书来唤我同扶柩去；因家中无人，来得迟了。我离京师。来到河中府，打听得孙飞虎欲掳莺莺为妻，得一个张君瑞退了贼兵，俺姑娘许了他。我如今到这里，没这个消息，便好去见他。既有这个消息，我便撞将去呵，没意思。这一件事都在红娘身上，我着人去唤他。则说\"哥哥从京师来，不敢来见姑娘，着红娘来下处来，有话去对姑娘行说去\"。去的人好一会了，不见来。见姑娘和他有话说。(红上，云)郑恒哥哥在下处，不来见夫人，却唤我说话。夫人着我来，看他说甚么。(见净科)哥哥万福！夫人道哥哥来到呵，怎么不来家里来？(净云)我有甚颜色见姑娘？我唤你来的缘故是怎生？当日姑夫在时，曾许下这门亲事；我今番到这里，姑夫孝已满了，特地央及你去夫人行说知，拣一个吉日，了这件事，好和小姐一答里下葬去。不争不成合，一答里路上难厮见。若说得肯，我重重的相谢你。(红云)这一节话再也休题，莺莺已与了别人了也。(净云)道不得\"一马不跨双鞍\"，可怎生父在时曾许了我，父丧之后，母倒悔亲？这个道理那里有！(红云)却非如此说。当日孙飞虎将半万贼兵来时，哥哥你在那里？若不是那生呵，那里得俺一家儿来？今日太平无事，却来争亲；倘被贼人掳去呵，哥哥如何去争？(净云)与了一个富家，也不枉了，却与了这个穷酸饿醋。偏我不如他？我仁者能仁、身里出身的根脚，又是亲上做亲，况兼他父命。(红云)他倒不如你，噤声：【越调】【斗鹌鹑】卖弄你仁者能仁，倚仗你身世出身；至如你官上加宫，也不合亲上做求。又不曾执羔雁邀媒，献币帛问肯。恰洗了尘，便待要过门；枉腌了他金屋银屏，枉污了他锦衾绣裀。【紫花儿序】枉蠢了他梳云掠月。枉羞了他惜玉怜香，枉村了他殢雨尤云，当日三才始判，两仪初分；乾坤：清者为乾，浊者为坤，人在中间相混。君瑞是君子清贤，郑恒是小人浊民。(净云)贼来怎地他一个人退得？都是胡说！(红云)我对与你说。【天净沙】看河桥飞虎将军，叛蒲东掳掠人民，半万贼屯合寺门，手横着霜刃，高叫道要莺莺做压寨夫人。(净云)半万贼，他一个人济甚么事？(红云)贼围之甚迫，夫人慌了，和长老商议，拍手高叫：\"两廊不问僧俗，如退得贼兵的，便将莺莺与他为妻；\"忽有游客张生，应声而前曰：\"我有退兵之筵，何不问我？\"夫人大喜，就问：\"其计何在？\"生云；\"我有一故人白马将军，现统十万之众，镇守蒲关。我修书一封，着人寄去，必来救我。\"不想书至兵来，其困即解。【小桃红】洛阳才子善属文，火急修书信。白马将军到时分，灭了烟尘。夫人小姐都心顺，则为他\"威而不猛\"，\"言而有信\"，因此上\"不敢慢于人\"。(净云)我自来未尝闻其名，知他会也不会。你这个小妮子，卖弄他偌多！(红云)便又骂我。【金蕉叶】他凭着讲性理齐论鲁论，作词赋韩文柳文，他识道理为人敬人，掩家里有信行知恩报恩。【调笑令】你值一分，他值百十分，萤火焉能比月轮？高低远近都休论，我拆白道字辨与你个清浑。(净云)这小妮子首得甚么拆白道字，你拆与我听。(红唱)君瑞是个\"肖\"字这壁着个\"立人\"，你是个\"木寸\"\"马户\"\"尸巾\"。(净云)木寸、马户、尸巾--你道我是个\"村驴尸\"。我祖代是相国之门，到不如你个白衣、饿夫、穷士！做官的则是做官。(红唱)【秃厮儿】他凭师友君子务本，你倚父兄仗势欺人。齑盐日月不嫌贫，治百姓新传、传闻。【圣药王】这厮乔议论，有向顺。你道是官人则合做官人，信口喷，不本分。你道穷民到老是穷民，却不道\"将相出寒门\"。(净云)这桩事都是那长老秃驴弟子孩儿，我明日慢慢的和他说话。(红唱)【麻郎儿)他出家儿慈悲为本，方便为门。横死眼不识好人，招祸口不知分寸。(净云)这是姑夫的遗留，我拣日牵羊担酒上门去。看姑娘怎么发落我。(红唱)【幺篇】讪筋，发村，使狠，甚的是软款温存。硬打捱强为眷姻，不睹事强谐秦晋。(净云)姑娘若不肯，着二三十个伴当，抬上轿子，到下处脱了衣裳，赶将来还你一个婆娘。(红唱)【络丝娘】你须是郑相国嫡亲的舍人。须不是孙飞虎家生的莽军。乔嘴脸、腌躯老、死身分，少不得有家难奔。(净云)兀的那小妮子，眼见得受了招安了也。我也不对你说，明日我要娶，我要娶。(红云)不嫁你，不嫁你。【收尾】佳人有意郎君俊，我待不喝采其实怎忍。(净云)你喝一声我听。(红笑云)你这般颓嘴脸，则好偷韩寿下风头香，傅何郎左壁厢粉。(下)(净脱衣科，云)这妮子拟定都和那酸丁演撒，我明日自上门去。见俺姑娘，则做不知。我则道张生赘在卫尚书家，做了女婿。俺姑娘最听是非，他自小又爱我，必有话说。休说别个，则这一套衣服也冲动他。自小京师同住，惯会寻章摘句，姑夫许我成亲，谁敢将言相拒。我若放起刁来，且看莺莺那去？且将压善欺良意，权作尤去殢雨心。(下)(夫人上，云)夜来郑恒至，不来见我，唤红娘去问亲事。据我的心则是与孩儿是;况兼相国在时已许下了，我便是违了先夫的言语。做我一个主家的不着，这厮每做下来。拟定则与郑恒，他有言语，怪他不得也。料持下酒者，今日他敢来见我也。(净上，云)来到也，不索报复，自入去见夫人。(拜夫人哭科)(夫人云)孩儿既来到这里，怎么不来见我？(净云)小孩儿有甚嘴脸来见姑娘！(夫人云)莺莺为孙飞虎一节，等你不来，无可解危，许张生也。(净云)那个张生？敢便是状元。我在京师看榜来，年纪有二十四五岁，洛阳张珙，夸官游街三日。第二日头答正来到卫尚书家门首，尚书的小姐十八也，结着彩楼，在那御街上，则一球正打着他。我也骑着马看，险些打着我。他家粗使梅香十余人，把那张生横拖倒拽入去。他口叫道：\"我自有妻，我是崔相国家女婿。\"那尚书有权势气象，那里听，则管拖将入去了。这个却才便是他本分，出于无奈。尚书说道：\"我女奉圣旨结彩楼，你着崔小姐做次妻。他是先奸后娶的，不应娶他。\"闹动京师，因此认得他。(夫人怒云)我道这秀才不中抬举，今日果然负了俺家。俺相国之家，世无与人做次妻之理。既然张生奉圣旨娶了妻，孩儿，你拣个吉日良辰，依着姑夫的言语，依旧入来做女婿者。(净云)倘或张生有言语，怎生？(夫人云)放着我哩，明日拣个吉日良辰，你便过门来。(下)(净云)中了我的计策了，准备筵席、茶、礼、花红，克日过门者。(下)(洁上，云)老僧昨日买登科记看来，张生头名状元，授着河中府尹。谁想夫人没主张，又许了郑恒亲事。老夫人不肯去接，我将着肴馔直至十里长亭接官走一遭。(下)(杜将军上，云)奉圣旨，着小官主兵蒲关，提调河中府事，上马管军，下马管民。谁想君瑞兄弟一举及第，正授河中府尹，不曾接得。眼见得在老夫人宅里下，拟定乘此机会成亲。小官牵羊担酒直至老夫人宅上，一来庆贺状元，二来就主亲，与兄弟成此大事。左右那里？将马来，到河中府走一遭。(下)第四折(夫人上，云)谁想张生上负了俺家。去上尚书家敏女婿去。今日不负老相公遗言，还招郑恒为婿。今日好个日子，过门者，准备下筵席，郑恒敢待来也。(末上，云)小官奉圣旨，正授河中府尹；今日衣锦还乡，小姐的金冠霞帔都将着，若见呵。双手索送过去。谁想有今日也呵！文章旧冠乾坤内，姓字新闻日月边。【双调】【新水令】玉鞭骄马出皇都，畅风流玉堂人物。今朝三品职，昨日一寒儒。御笔亲除，将名姓翰林注。【驻马听】张珙如愚，酬志了三尺龙泉万卷书；莺莺有福。稳请了五花官诰七香七。身荣难忘借僧居，愁来犹记题诗处。从应举，梦魂儿不离了蒲东路。(末云)接了马者(见夫人科)新状元河中府尹婿张珙参见。(夫人云)休拜，休拜，你是女圣旨的女婿，我怎消受得你拜？(末唱)【乔牌儿】我躬身问起居，夫人这慈色为谁怒？我则见丫环使数邢厮觑，莫不我身边有甚事故？(末云)小生去时，人人亲自饯行，喜不自胜。今日中选得百，夫人反行不悦，何也？(夫人云)你如今那里想着俺家？道不得个\"靡不有初，鲜克有终\"。我一个女孩儿，虽然妆残貌陋，他父为前朝相国。若非贼来，足下甚气力到得俺家？今日一旦置之度外，却于卫尚书家作婿，岂有是理？(末云)夫人听谁说？若有此事，天不盖，地不载，害老大小疗疮！【雁儿落】若说着丝鞭仕女图，端的是塞满章台路。小生呵此间怀旧恩，怎肯别处寻亲去？【得胜令】岂不闻\"君子断具初\"，我怎肯忘得有恩处？那一个贼畜生行嫉妒，走将来老夫人行厮间阻？不能够娇姝。早共晚施心数；说来的无徒，迟和疾上木驴。(夫人云)是郑恒说来，绣球儿打着马了，做女婿也。你不信呵，唤红娘来问。(红上，云)我巴不得见他，原夫得宫回来。惭愧，这是非对着也。(末背问云)红娘，小姐好么？(红云)为你别做了女婿，俺小姐依旧嫁了郑恒也。(末云)有这般跷蹊的辜！【庆东原】那里有粪堆上长出连忮树，淤泥中生出比目鱼？不明白展污了姻缘簿？莺莺呵，你嫁个油虵猢狲的丈夫；红娘呵，你伏侍个烟熏猫儿的姐夫；张生呵，你撞着个水浸老鼠的姨夫。这厮坏了风俗，伤了时务。(红唱)【乔木查】妾前来拜复，省可里心头怒！间别来安乐否？你那新夫人何处居？比俺姐姐是何如？(末云)和你也葫芦提了也。小生为小姐受过的苦，诸人不知，瞒不得你。不甫能成亲，焉有是理？【搅筝琶】小生若求了媳妇，则目下便身殂。怎肯忘得待月回廊，难撇下吹箫伴侣。受了些活地狱，下了些死工失。不甫能得做妻夫，现将着夫人诰敕，县君名称，怎生待欢天喜地，两只手儿分付与。你刬地到把人赃诬。(红对夫人云)我道张生不是这般人，则唤小姐出来自问他。(叫旦科)姐姐快来问张生，我不信他直恁般薄情。我见他呵，怒气冲天，实有缘故。(旦见末科)(末云)小姐间别无恙？(旦云)先生万福(红云)姐姐有的言语，和他说破。(旦长吁云)待说甚么的是！【沈醉东风】不见时准备着千言万语，得相逢都变做短叹长吁。他急攘攘却才来，我羞答答怎生觑。将腹中愁恰待申诉，及至相逢一句也无。只道个\"先生万福\"。(旦云)张生，俺家何负足下？足下见弃妾身，去卫尚书家为婿，此理安在？(末云)谁说来？(旦云)郑恒在夫人行说来。(末云)小姐如何听这厮？张珙之心，惟天可表！【落梅风】从离了蒲东路，来到京兆府，见个佳人世不留回顾。硬揣个卫尚书家女孩儿为了眷属，曾见他影儿的也教灭门绝户。(末云)这一桩事都在红娘身土，我则将言语傍着他，看他说甚么。红娘，我问人来，说道你与小姐将简帖儿去唤郑恒来。(红云)痴人，我不合与你作成，你便看得我一般了。(红唱)【甜水令】君瑞先生，不索踌躇。何须忧虑。那厮本意糊涂；俺家世清白，祖宗贤良，相国名誉。我怎肯他跟前寄简传书？【折桂令】那吃敲才怕不口里嚼蛆，那厮待数黑论黄，恶紫夺朱。俺姐姐更做道软弱囊揣，怎嫁那不值钱人样鰕朐。你个东君索与莺莺做主，怎肯将嫩枝柯折与樵夫。那厮本意嚣虚，将足下亏图，有口难言，气夯破胸脯。(红云)张生，你若端的不曾做女婿呵，我去夫人跟前一力保你。等那厮来，你和他两个对证。(红见夫人云)张生并不曾人家做女婿，都是郑恒谎，等他两个对证。(夫人云)既然他不曾呵，郑恒那厮来对证了呵，再做说话。(洁上，云)谁想张生一举成名，得了河中府尹，老僧一径到夫人那里庆贺。这门亲事，几时成就？当初也有老僧来，老夫人没主张，便待要与郑恒。若与了他，今日张生来却怎生？(洁见末叙寒温科)(对夫人云)夫人，今日却知老僧说的是，张生决不是那一等没行止的秀才。他如何敢忘了夫人，况兼杜将军是证见，如何悔得他这亲事？(旦云)张生，此一事必得杜将军来方可。【雁儿落】他曾笑孙庞真下愚，论贾马非英物；正授着征西元帅府，兼领着陕右河中路。【得胜令】是咱前者护身符，今日有权术。来时节定把先生助，决将贼子诛。他不识亲疏，嗓赚良人妇；你不辨贤愚，无毒不丈夫。(夫人云)着小姐去卧房里去者。(旦、红下)(杜将军上，云)下官离了蒲关，到普救寺。第一来庆贺兄弟咱，第二来就与兄弟成就了这亲事。(末对将军云)小弟托兄长虎威，得中一举。今者回来，本待做亲，有夫人的侄儿郑恒，来夫人行说道你兄弟在卫尚书家作赘了。夫人怒欲悔亲，依旧要将莺莺与郑恒，焉有此理？道不得个\"烈女不更二夫\"。(将军云)此事夫人差矣。君瑞也是礼部尚书之子，况兼又得一举。夫人世不招白衣秀士，今日反欲罢亲，莫非理上不顺？(夫人云)当初夫主在时，普许下这厮，下想遇此一难，亏张生请将军来杀退贼众。老身不负前言，欲招他为婿；不想郑恒说道，他在卫尚书家做了女婿也，因此上我怒他，依旧许了郑恒。(将军云)他是贼心，可知道徘谤他。老夫人如何便信得他？(净上，云)打扮得整整齐齐的，则等做女婿。今日好日头，牵羊担酒过门走一遭。(末云)郑恒，你来怎么？(净云)苦也！闻知状元回，特来贺喜。(将军云)你这厮怎么要诳骗良人的妻子，行不仁之事，我跟前有甚么话说？我奏闻朝廷，诛此贼子。(末唱)【落梅风】你硬撞入桃源路，不言个谁是主，被东君把你个蜜蜂儿拦住。不信呵去那绿杨影里听杜宇，一声声道\"不如归去\"。(将军云)那厮若不去呵，祗侯拿下。(净云)不必拿，小人自退亲事与张生罢。(夫人云)相公息怒，赶出去便罢。(净云)罢罢！要这性命怎么，不如触树身死。妻子空争不到头，风流自古恋风流；三寸气在千般用，一日无常万事休。(净倒科)(夫人云)俺不曾逼死他，我是他亲姑娘，他又无父母，我做主葬了者。着唤莺莺出来，今日做个庆喜的茶饭，着他两口儿成合者。(旦、红上，末、旦拜科)(末唱)【沽美酒】门迎着驷马车，户列着八椒图，娶了个四德三从宰相女，平生愿足，托赖着众亲故。【太平令】若不是大恩人拔刀相助，怎能够好夫妻似水如鱼。得意也当时题柱，正酬了今生夫妇。自古、相女、配夫，新状元花生满路。(使臣上，唱)【锦上花】四海无虞，皆称臣庶；诸国宋朝，万岁山呼；行迈羲轩，德过舜禹；圣策神机，仁文义武。【幺篇】朝中宰相贤，天下庶民富，万里河清，五谷成熟；户户安居，处处乐土；凤凰来仪，麒麟屡出。(末唱)【清江引】谢当今盛明唐圣主，敕赐为夫妇。永老无别离，万古常完聚，愿普天下有情的都成了眷属。【随尾】则因月底联诗句，成就了怨女旷夫。显得有志的状元能，无情的郑恒苦。(下)题目小琴童传捷报崔莺莺寄汗衫正名郑伯常千舍命张君瑞庆团风召总目张君瑞巧做东床婿法本师住持南赡地老夫人开宴北堂春崔莺莺待月西厢记","dynasty":"元代","title":"杂剧·崔莺莺待月西厢记·张君瑞庆团园(第五本)"}
{"author":"王实甫","content":"楔子(旦上，云)昨夜红娘传简去与张生，约今夕和他相见，等红娘来做个商量。(红上，云)姐姐着我传简帖儿与张生，约他今宵赴约。俺那小姐，我怕又有说谎，送了他性命，不是耍处。我见小姐去，看他说甚么。(旦云)红娘收拾卧房，我睡去。(红云)不争你要睡呵，那里发付那生？(旦云)甚么那生？(红云)姐姐，你又来也！送了人性命不是耍处。你若又翻悔，我出首与夫人，你着我将简帖儿约下他来。(旦云)这小贱人倒会放刁，羞人答答的，怎生去！(红云)有甚的羞，到那里只合着眼者。(红催莺云)去来去来，老夫人睡了也。(旦走科)(红云)俺姐姐语言虽是强，脚步儿早先行也。【仙吕】【端正好】因姐姐玉精神，花模样，无倒断晓夜思量。着一片志诚心盖抹了漫天谎。出画阁，向书房；离楚岫，赴高唐；学窃玉，试偷香；巫娥女，楚襄王；楚襄王敢先在阳台上。(下)第一折(末上，云)昨夜红娘所遗之简，约小生今夜成就。这早晚初更尽也，不见来呵，小姐休说谎咱！人间良夜静复静，天上美人来不来。【仙吕】【点绛唇】伫立闲阶。夜深香霭、横金界。萧洒书斋，闷杀读书客。【混江龙】彩云何在，月明如水浸楼台。僧归禅室，鸦噪眶槐。风弄竹声。则道金珮响；月移花影，疑是玉人来。意悬悬业眼，急攘攘情怀，身心一片，无处安排；则索呆答孩倚定门儿待。越越的青鸾信杳，黄犬音乖。小生一日十二时，无一刻放下小姐，你那里知道呵！【油葫芦】情思昏昏眼倦开，单枕侧，梦魂飞入梦阳台。早知道无明无夜因他害，想当初\"不如不遇倾城色\"。人有过，必自责，勿惮改。我却待\"贤贤易色\"将心戒，怎禁他兜的上心来。【天下乐】我则索倚定门儿手托腮，好着我难猜：来也那不来？夫人行料应难离侧。望得人眼欲穿，想得人心越窄，多管是冤家不自在。偌早晚不来，莫不又是谎么？【那吒令】他若是肯来，早身离贵宅；他若是到来，便春生敝斋；他若是不来，似石沉大海。数着他脚步儿行，倚定窗棂儿待。寄语多才：【鹊踏枝】恁的般恶抢白，并不曾记心怀；拔得个意转心回，夜去明来。空调眼色经今半载，这其间委实难捱。小姐这一遭若不来呵，【寄生草】安排着害，准备着抬。想着这异乡身强把茶汤捱，则为这可憎才熬得心肠耐，办一片志诚心留得形骸在。试着那司天台打算半年愁，端的是太平车约有十余载。(红上，云)姐姐，我过去，你在这里。(红敲门科)(末问云)是谁？(红云)是你前世的娘。(末云)小姐来么？(红云)你接了衾枕者，小姐入来也。张生，你怎么谢我？(末拜云)小生一言难尽，寸心相报，惟天可表！(红云)你放轻者，休唬了他！(红推旦入，云)姐姐，你入去，我在门外等你。(末见旦，跪云)张珙有何德能，敢劳神仙下降，知他是睡里梦里？【村里迓鼓】猛见他可憎模样，--小生那里得病来--早医可九分不快。先前见责，谁承望今宵欢爱！着小姐这般用心，不才张珙，合当跪拜。小生无宋玉般容，潘安般貌，子建般才；姐姐，你则是可怜见为人在客！【元和令】绣鞋儿刚半拆，柳腰儿勾一搦，羞答答不肯把头抬，只将鸳枕捱。云鬟仿佛坠金钗，偏宜髟狄髻儿歪。【上马娇】我将这纽扣儿松，把缕带儿解；兰麝散幽斋。不良会把人禁害，咍怎不肯回过脸儿来？【胜葫芦】我这里软玉温香抱满怀。呀，阮肇到天台，春至人间花弄色。将柳腰款摆，花心轻拆，露滴牡丹开。【幺篇】但蘸着些儿麻上来，鱼水得和谐，嫩蕊娇香蝶恣采。半推半就，又惊又爱，檀口揾香腮。(末跪云)谢小姐不弃，张珙今夕得就枕席，异日犬马之报。(旦石)妾千金之驱，一旦弃之。此身皆托于是下，勿以他日见弃，使妾有白头之叹。(末云)小生焉敢如此？(末看手帕科)【后庭花】春罗原莹白，早见红香点嫩色。(旦云)羞人答答的，看甚么？(末)灯下偷晴觑，胸前着肉揣。畅奇战，浑身通泰，不知春从何处来？无能的张秀才，孤身西洛客，自从逢稔色，思量的不下怀；忧愁因间隔，相思无摆划，谢芳卿不见责。【柳叶儿】我将你做心肝儿般看待，点污了小姐清白。忘餐废寝舒心害，若不是真心耐，志诚捱，怎能够这相思苦尽甘来？【青哥儿】成就了今宵欢爱，魂正在九霄云外。投至得见你多情小奶奶，憔悴形骸，瘦似麻秸。今夜和谐，犹自疑猜。露滴香埃，风静闲阶，月射书斋，云锁阳台；审问明白，只疑是昨夜梦中来，愁无奈。(旦云)我回去也，怕夫人觉来寻我。(末云)我送小姐出来。【寄生草】多丰韵，忒稔色。乍时相见教人害，霎时不见教人怪，些儿得见教人爱。今宵同会碧纱厨，何时重解香罗带。(红云)来拜你娘！张生，你喜也。姐姐，咱家去来。(末唱)【煞尾】春意透酥胸，春色横眉黛，贱却人间玉帛。杏脸桃腮，乘着月色，娇滴滴越显得红白。下香阶，懒步苍苔，动人处弓鞋凤头窄。叹鲰生不才，谢多娇错爱。若小姐不弃小生，此情一心者，你是必破工夫明夜早些来。(下)第二折(夫人引俫，云)这几日窃见莺莺语言恍惚，神思加倍，腰肢体态，比向日不同；莫不做下来了么？(俫云)前日晚夕，奶奶睡了，我见姐姐和红娘烧香，半晌不回来，我家去睡了。(夫人云)这桩事都在红娘身上，唤红娘来！(俫唤红科)(红云)哥哥唤我怎么？(俫云)奶奶知道你和姐姐去花园里去，如今要打你哩。(红云)呀！小姐，你带累我也！小哥哥，你先去，我便来也。(红唤旦科)(红云)姐姐，事发了也，老夫人唤我哩，却怎了？(旦云)好姐姐，遮盖咱！(红云)娘呵，你做的隐秀者，我道你做下来也。(旦念)月圆便有阴云蔽，花发须教急雨催。(红唱)【越调】【斗鹌鹑】则着你夜去明来，倒有个天长地久，不争你握雨携云，常使我提心在口。你则合带月披星，谁着你停眠整宿？老夫人心数多，情性亻刍；使不着我巧语花言，将没做有。【紫花儿序】老夫人猜那穷酸做了新婿，小姐做了娇妻，这小贱人做了牵头。俺小姐这些时春山低翠，秋水凝眸。别样的都休，试把你裙带儿拴，纽门儿扣，比着你旧时肥瘦，出落得精神，别样的风流。(旦云)红娘，你到那里小心回话者！(红云)我到夫人处，必问：\"这小贱人，【金蕉叶】\"我着你但去处行监坐守，谁着你拖逗的胡行乱走？\"若问着此一节呵如何诉休？你便索与他个\"知情\"的犯由。姐姐，你受责理当，我图甚么来？【调笑令】你绣帏里效绸缪，倒凤颠鸾百事有。我在窗儿外几曾轻咳嗽，立苍苔将绣鞋儿冰透。今日个嫩皮肤到将粗棍抽，姐姐呵，俺这通殷勤的着甚来由？姐姐在这里等着，我过去。说过呵，休欢喜；说不过，休烦恼。(红见夫人科)(夫人云)小贱人，为甚么不跪下！你知罪么？(红跪云)红娘不知罪。(夫人云)你故自口强哩。若实说呵，饶你；若不实说呵，我直打死你这个贱人！谁着你和小姐花园里去来？(红云)不曾去，谁见来？(夫人云)欢郎见你去来，尚故自推哩。(打科)(红云)夫人休闪了手，且。息怒停嗔，听红娘说。【鬼三台】夜坐时停了针绣，共姐姐闲穷究，说张生哥哥病久。咱两个背着夫人，向书房问候。(夫人云)问候呵，他说甚么？(红云)他说来，道\"老夫人事已休，将恩变为仇，着小生半途喜变做忧\"。他道：\"红娘你且先行，教小姐权时落后。\"(夫人云)他是个女孩儿家，着他落后怎么！(红唱)【秃厮儿】我则道神针法灸，谁承望燕侣莺俦。他两个经今月余则是一处宿，何须你一一问缘由？【圣药王】他每不识忧，不识愁，一双心意两相投。夫人得好休，便好休，这其间何必苦追求？常言道\"女大不中留\"。(夫人云)这端事都是你个贱人。(红云)非是张生小姐红娘之罪，乃夫人之过也。(夫人云)这贱人倒指下我来，怎么是我之过？(红云)信者人之根本，\"人而无信，不知其可也。大车无輗，小车无軏，其何以行之哉？\"当日军围普救，夫人所许退军者，以女妻之。张生非慕小姐颜色，岂肯区区建退军之策？兵退身安，夫人悔却前言，岂得不为失信乎？既然不肯成其事，只合酬之以金帛，令张生舍此而去。却不当留请张生于书院，使怨女旷夫，各相早晚窥视，所以夫人有此一端。目下老夫人若不息其事，一来辱没相国家谱；二来张生日后名重天下，施恩于人，忍令反受其辱哉？使至官司，夫人亦得治家不严之罪。官司若推其详，亦知老夫人背义而忘恩，岂得为贤哉？红娘不敢自专，乞望夫人台鉴：莫若恕其小过，成就大事，撋之以去其污，岂不为长便乎？【麻郎儿】秀才是文章魁首，姐姐是仕女班头；一个通彻三教九流，一个晓尽描鸾刺绣。【幺篇】世有、便休、罢手，大恩人怎做敌头？起白马将军故友，斩飞虎叛贼草寇。【络丝娘】不争和张解元参辰卯酉，便是与崔相国出乖弄丑。到底干连着自己骨肉，夫人索穷究。(夫人云)这小贱人也道得是。我不合养了这个不肖之女。待经官呵，玷辱家门。罢罢！俺家无犯法之男，再婚之女，与了这厮罢。红娘唤那贱人来！(红见旦云)且喜姐姐，那棍子则是滴溜溜在我身上，吃我直说过了。我也怕不得许多，夫人如今唤你来，待成合亲事。(旦去)羞人答答的，怎么见夫人？(红云)娘跟前有甚么羞？【小桃红】当日个月明才上柳梢头，却早人约黄昏后。羞得我脑背后将牙儿衬着衫儿袖。猛凝眸，则见鞋底尖儿瘦。一个恣情的不休，一个哑声儿厮耨。呸！那其间可怎生不害半星儿羞？(旦见夫人科)(夫人云)莺莺，我怎生抬举你来，今日做这等的勾当；则是我的孽障，待怨谁的是！我待经官来，辱没了你父亲，这等事不是俺相国人家的勾当。罢罢罢！谁似俺养女的不长俊！红娘，书房里唤将那禽兽来！(红唤末科)(末云)小娘子唤小生做甚么？(红云)你的事发了也，如今夫人唤你来，将小姐配与你哩。小姐先招了也，你过去。(末云)小生惶恐，如何见老夫人？当初谁在老夫人行说来？(红云)休佯小心，过去便了。【幺篇】既然泄漏怎甘休？是我相投首。俺家里陪酒陪茶倒撋就。你休愁，何须约定通媒媾？我弃了部署不收，你原来\"苗而不秀\"。呸！你是个银鏦枪头。(末见夫人科)(夫人云)好秀才呵，岂不闻\"非先王之德行不敢行\"？我待送你去官司里去来，恐辱没了俺家谱。如今将莺莺与你为妻。则是俺三辈儿不招白衣女婿，你明日便上朝取应去，我与你养着媳妇，得官呵，来见我；驳落呵，休来见我。(红云)张生早则喜也。【东原乐】想思事，一笔勾，早则展放从前眉儿皱，美爱幽欢恰动头。既能够，张生，你觑兀的般可喜娘庞儿也要人消受。(夫人云)明日收拾行装，安排果酒，请长老一同送张生到十里长亭去。(旦念)寄语西河堤畔柳，安排青眼送行人。(同夫人下)(红唱)【收尾】来时节画堂箫鼓鸣春昼，列着一对儿鸾交凤友。那其间才受你说媒红，方吃你谢亲酒。(并下)第三折(夫人、长老上，云)今日送张生赴京，十里长亭，安排下筵席。我和长老先行，不见张生、小姐来到。(旦、末、红同上)(旦云)今日送张生上朝取应，早是离人伤感，况值那暮秋天气，好烦恼人也呵！悲欢聚散一杯酒，南北东西万里程。【正宫】【端正好】碧云天，黄花地，西风紧，北雁南飞。晓来谁染霜林醉？总是离人泪。【滚绣球】恨相见得迟，怨归去得疾。柳丝氏玉骢难系，恨不情疏林挂住斜晖。马儿迍迍的行，乍儿快快的随，却告了相思回避，破题儿又早别离。听得道一声去也，松了金钏；遥望见十里长亭，减了玉肌：此恨谁知？(红石)姐姐今日怎么不打扮？(旦云)你那知我的心里呵？【叨叨令】见安排着车儿、马儿；不由人熬熬煎煎的气；有甚么心情花儿、靥儿打扮得娇娇滴滴的媚；准备着被儿、枕儿，则索昏昏沉沉的睡；从今后衫儿、袖儿，都揾做重重叠叠的泪。兀的不闷杀人也么哥！兀的不闷杀人也么哥！久已后书、信儿，索与我凄凄惶惶的寄。(做到)(见夫人科)(夫人云)张生和长老坐，小姐这壁坐，红娘将酒来。张生，你向前来，是自家亲眷，不要回避。俺今日将莺莺与你，到京师休辱没了俺孩儿，挣揣一个状元回来者。(末云)小生托夫人余荫，凭着胸中之才，视官如拾芥耳。(洁云)夫人主见不差，张生不是落后的人。(把酒了，坐)(旦长吁科)【脱布衫】下西风黄叶纷飞，染寒烟衰草萋迷。酒席上斜签着坐的，蹙愁眉死临侵地。【小梁州】我见他阁泪汪汪不敢垂，恐怕人知；猛然见了把头低，长吁气，推整素罗衣。【幺篇】虽然久后成佳配，奈时间怎不悲啼。意似痴，心如醉，昨宵今日，清减了小腰围。(夫人云)小姐把盏者！(红递酒，旦把盏长吁科，云)请吃酒！【上小楼】合欢未已，离愁相继。想着俺前暮私情，昨夜成亲，今日别离。我谂知这几日相思滋味，却原来比别离情更增十倍。【幺篇】年少呵轻远别，情薄呵易弃掷。全不想腿儿相挨，脸儿相偎，手儿相携。你与俺崔相国做女婿，妻荣夫贵，但得一个并头莲，煞强如状元及第。(夫人云)红娘把盏者！(红把酒科)(旦唱)【满庭芳】供食太急，须臾对面，顷刻别离。若不是酒席间子母每当回避，有心待与他举案齐眉。虽然是厮守得一时半刻，也合着俺夫妻每共桌而食。眼底空留意，寻思起就里，险化做望夫石。(红云)姐姐不曾吃早饭，饮一口儿汤水。(旦云)红娘，甚么汤水咽得下！【快活三】将来的酒共食，尝着似土和泥。假若便是上和泥，也有些土气息，泥滋味。【朝天子】暖溶溶玉醅，白泠泠似水，多半是相思泪。眼面前茶饭怕不待要吃，恨塞满愁肠胃。\"蜗角虚名，蝇头微利\"，拆鸳鸯在两下里。一个这壁，一个那壁，一递一声长吁气。(夫人云)辆起车儿，俺先回去，小姐随后和红娘来。(扣)(末辞沽科)(洁云)此一行引无话儿。贫僧准备买登科录看，做亲的茶饭少不得贫僧的。先生在意，鞍马上保重者！从今经忏无心礼，专听春雷第一声。(下)(旦唱)【四边静】霎时间杯盘狼籍，车儿投东，马儿向西，两意徘徊，落日山横翠。知他今宵宿在那里？有梦也难寻觅。张生，此一行得官不得宫，疾便回来。(末云)小生这一去白夺一个状元，正是\"青霄有路终须到，金榜无名誓不归\"。(旦云)君行别无所赠，口占一绝。为君送行：\"弃掷今何在，当时且自亲。还将旧来意，怜取限前人。\"(末云)小姐之意差矣，张珙更敢怜谁？谨赓一绝，\"以剖寸心：人生长远别，孰与最关亲？不遇知音者，谁怜长叹人？\"(旦唱)【耍孩儿】淋漓襟袖啼红泪，比司马青衫更湿。伯劳东去燕西飞，未释程九问归期。虽然眼底人千里，且尽生前洒一杯。未饮心先醉，眼中流血，心水成灰。【五煞】到京师服水土，趁程途节饮食，顺时自保揣身体。荒村雨露宜眠早，野店风霜要起迟！鞍马秋风里，最难调护，最要扶持。【四煞】这忧愁诉与谁？相思只自知，老天不管人憔悴。泪添九曲黄河溢，恨压三峰华岳低。到晚来闷把西楼倚，见了些夕阳古道，衰柳长堤。【三煞】笑吟吟一处来。哭啼啼独自归。归家若到罗帏里，昨宵个绣衾香暖留春住，今夜个翠被生寒有梦知。留恋你别无意，见据鞍上马，阁不住泪眼愁眉。(末云)有甚言语嘱咐小生咱？(旦唱)【二煞】你休忧\"文齐福不齐\"，我则怕你\"停妻再娶妻\"。休要\"一春鱼雁无消息\"！我这里青鸾有信频须寄，你却休\"金榜无名誓不归\"。此一节君须记，若见了那异乡花草，再休似此处栖迟。(末云)再谁似小妇？小生又生此念。(旦唱)【一煞】青山隔送行，疏林不做美，淡烟暮蔼相遮蔽。夕阳古道无人语，禾黍秋风听马嘶。我为甚么懒上车儿内，来时甚急，去后何迟？(红云)夫人去好一会，姐姐，咱家去！(旦唱)【收尾】四围山色中，一鞭残照里。遍人间烦恼填胸臆，量这些大小车儿如何载得起？(旦、红下)(末云)仆童赶早行一程儿，早寻个宿处。泪随渡水急，愁逐野云飞。(下)第四折(末引仆骑马上，开)离了蒲东早三十里也。兀的前面是草桥店里宿一宵，明日赶早行。这马百般儿不肯走。行色一鞭催去马，羁愁万斛引新诗。【双调】【新水令】望薄东萧寺暮云遮，惨离情半林黄叶。马迟人意懒，风急雁行斜。离恨重叠，破题儿第一夜。想着昨日受用，谁知今日凄凉？【步步娇】昨夜个心翠被香浓熏兰膊，欹珊枕把身躯儿趄。脸儿厮揾者，仔细端详，可憎的别。铺云鬓玉梳斜，恰便似半吐初生月。早到也，店小二哥那里？(小二哥上，云)宫人，俺这头房里下。(末云)琴童接了马者！点上灯，我诸般不要吃，则要睡些儿。(仆云)小人也辛苦，待歇息也。(在床前打铺做睡科)(末云)今夜甚睡得到我眼里来也！【落梅风】旅馆欹单枕，秋蛩鸣四野，助人愁的是纸窗儿风裂。乍孤眠被儿薄又怯，冷清清几时温热！(末睡科)(旦上，云)长亭畔别了张生，好生放不下。老夫人和梅香都睡了，我科奔出城，赶上和他同去。【乔木查】走荒郊旷野，把不住心娇怯，喘吁吁难将两气接。疾忙赶上者，打草惊蛇。【搅筝琶】他把我心肠扯，因此不避路途赊。瞒过俺能拘管的夫人，稳住俺厮齐攒的侍妾。想着他临上马痛伤嗟，哭得我也似痴呆。不是我心邪，自别离已后，到西日初斜，愁得来陡峻，瘦得来唓嗻。则离得半个日头，却早又宽掩过翠裙三四褶，谁曾经这般磨灭？【锦上花】有限姻缘，方才宁贴；无奈功名，使人离缺。害不了的愁怀，却才觉些；撇不下的相思，如今又也。【幺篇】清霜净碧波，白露下黄叶。下下高高，道路曲折；四野风来，左右乱踅。我这里奔驰，他何处困歇？【清江引】呆答孩店房儿里没话说，闷对如年夜。暮雨催寒蛩，晓风吹残月，今宵酒醒何处也？(旦云)在这个店儿里，不免敲门。(末云)谁敲门哩？是一个女人的声音。我且开门看咱，这早晚是谁？【庆宣和】是人呵疾忙快分说，是鬼呵合速灭。(旦云)是我。老夫人睡了。想你去了，几时再得见，特来和你同去。(末唱)听说罢将香罗袖儿拽，却原来是姐姐、姐姐。难得小姐的心勤！【乔牌儿】你是为人须为彻，将衣袂不藉。绣鞋儿被露水泥沾惹，脚心儿管踏破也。(旦云)我为足下呵，顾不得迢递。(旦唧唧了)【甜水令】想着你废寝忘餐，香消玉减，花开花谢，犹自觉争些；便枕冷衾寒，凤只鸾孤，月圆云遮，寻思来有甚伤嗟。【折桂令】想人生最苦离别，可怜见千里关山，独自跋涉。似这般割肚牵肠，倒不如义断恩绝。虽然是一时间花残月缺，休猜做瓶坠簪折。不恋豪杰，不羡骄奢；自愿的生则同衾，死则同穴。(外净一行扮卒子上，叫云)恰才见一女子渡河，不知那里去了？打起火把者。分明见他走在这店中去也，将出来！将出来！(末云)却怎了？(旦云)你近后，我自开门对他说。【水仙子】硬围着普救寺下锹钁，强当住咽喉仗剑钺。贼心肠馋眼脑天生得劣。(卒子云)你是谁家女子，夤夜渡河？(旦唱)休言语，靠后些！杜将军你知道他是英杰，觑一觑着你为了醯酱，指一指教你化做背血。骑着匹白马来也。(卒子抢旦下)(末惊觉云)呀，原来却是梦里，且将门儿推开看。只见一天露气，满地霜华，晓星初上，残月犹明。无端燕鹊高枝上，一枕鸳鸯梦不成。【雁儿落】绿依依墙高柳半遮，静悄悄门掩清秋夜，疏剌剌林梢落叶风，昏惨惨云际穿窗月。【得胜令】惊觉我的是颤巍巍竹影走龙蛇，虚飘飘庄周梦蝴蝶，絮叨叨促织儿无休歇，韵悠悠砧声儿不断绝。痛煞煞伤别，急煎煎好梦儿应难舍；冷清清的咨嗟，娇滴滴玉人儿何处也！(仆云)天明也。咱早行一程儿，前面打火去。(末云)店小二哥，还你房钱，鞴了马者。【鸳鸯煞】柳丝长咫尺情牵惹，水声幽仿佛人呜咽。斜月残灯，半明不灭。畅道是旧恨连绵，新愁郁结；别恨离愁，满肺腑难淘泻。除纸笔代喉舌，千种相思对谁说。(并下)【络丝娘煞尾】都则为一官半职，阻隔得千山万水。题目小红娘成好事老夫人问科情正名短长亭斟别酒草桥店梦莺莺","dynasty":"元代","title":"杂剧·崔莺莺待月西厢记·草桥店梦莺莺(第四本)"}
{"author":"王实甫","content":"对着盏碧荧荧短檠灯，倚着扇冷清清旧帏屏。灯儿又不明，梦儿又不成。窗儿外淅零零的风儿透疏棂，忒楞楞的纸条儿鸣。枕头儿上孤零，被窝儿里寂静。你便是铁石人，铁石人也动情。","dynasty":"元代","title":"拙鲁速"}
{"author":"王实甫","content":"楔子(旦上，云)自那夜听琴后，闻说张生有病，我如今着红娘去书院里，看他说甚么。(叫红科)(红上，云)姐姐唤我，不知有甚事，须索走一遭。(旦云)这般身子不快呵，你怎么不来看我？(红云)你想张……(旦云)张甚么？(红云)我张着姐姐哩。(旦云)我有一件事央及你咱。(红云)甚么事？(旦云)你与我望张生去走一遭，看他说甚么，你来回我话者。(红云)我不去，夫人知道不是耍。(旦云)好姐姐，我拜你两拜，你便与我走一遭！(红云)侍长请起，我去则便了。说道：\"张生，你好生病重，则俺姐姐也不弱。\"只因午夜调琴手，引起春闺爱月心。【仙吕】【赏花时】俺姐姐针线无心不待拈，脂粉香消懒去添。春恨压眉尖，若得灵犀一点，敢医可了病恹恹。(下)(旦云)红娘去了，看他回来说甚话，我自有主意。(下)第一折(末上，云)害杀小生也。自那夜听琴之后，再不能够见俺那小姐。我着长老说将去，道张生好生病重，却怎生不见人来看我？却思量上来，我睡些儿咱。(红上，云)奉小姐言语，着我看张生，须索走一遭。我想咱每一家，若非张生，怎存俺一家儿性命也？【仙吕】【点绛唇】相国行祠，寄居萧寺。因丧事，幼女孤儿，欲将从军死。【混江龙】谢张生伸志，一封书到便兴师。显得文章有用，是见天地无私。若不是剪草除根半万贼，险些儿灭门绝户了俺一家儿。莺莺君瑞，许配雄雌；夫人失信，推托别词；将婚姻打灭，以兄妹为之。如今都废却成亲事，一个价愁糊涂了胸中锦绣，一个价泪揾湿了脸上胭脂。【油葫芦】憔悴潘郎鬓有丝；杜韦娘不似旧时，带围宽清减了瘦腰肢。一个睡昏昏不待观经史，一个意悬悬懒去拈针指；一个丝桐上调弄出离恨谱，一个花笺上删抹成断肠诗；一个笔下写幽情，一个弦上传心事：两下里都一样害相思。【天下乐】方信道才子佳人信有之，红娘看时，有些乖性儿，则怕有情人不遂心也似此。他害的有些抹媚，我遭着没三思，一纳头安排着憔悴死。却早来到书院里，我把唾津儿润破窗纸，看他在书房里做甚么。【村里迓鼓】我将这纸窗儿润破，悄声儿窥视。多管是和衣儿睡起，罗衫上前襟褶祬。孤眠况味，凄凉情绪，无人伏侍。觑丁他涩滞气色，听了他微弱声息，看了他黄瘦脸儿。张生呵，你若不闷死多应是害死。【元和令】金议敲门扇儿。(末云)是谁？(红唱)我是个散相思的五瘟使，俺小姐想着风清月朗夜深时，使红娘束探尔。(末云)既然小娘子来，小姐必有言语。(红唱)俺小姐至今脂粉未曾施，念到有一千番张殿试。(末云)小姐既有见怜之心，小生有一简，敢烦小娘子达知肺腑咱。(红云)只恐他翻了面皮。【上马娇】他若是见了这诗，看了这词，他敢颠倒费神思。他拽扎起画皮来：\"查得谁的言语你将来，这妮子怎敢胡行事！\"他可敢嗤、嗤的扯做了纸条儿。(末云)小生久后多以金帛拜酬小娘子。(红唱)【腾葫芦】哎，你个馋穷酸俫没意儿，卖弄你有家私，莫不图谋你的东西来到此？先生的钱物，与红娘做赏赐，是我爱你的金资？【幺篇】你看人似桃李春风墙外枝，卖俏倚门儿。我虽是个婆娘有志气。则说道：\"可怜见小子，只身独自！\"恁的呵，颠倒有个寻思。(末云)依着姐姐，可怜见小子只身独自！(红云)兀的不是也，你写来，咱与你将去。(末写科)(红云)写得好呵，读与我听咱。(末读云)珙百拜奉书芳卿可人妆次：自别颜范，鸿稀鳞绝，悲怆不胜。孰料夫人以恩成怨，变易前姻，岂得不为失信乎？使小生目视东墙，恨不得腋翅于妆台左右。患成思渴，垂命有日。因红娘至，聊奉数字，以表寸心。万一有见怜之意，书以掷下，庶几尚可保养。造次不谨，伏乞请恕！后成五言诗一首，就书录呈：相思恨转添，谩把瑶琴弄。乐事又逢春，芳心尔亦动。此情不可违，芳誉何须基？莫负月华明，且怜花影重。(红唱)【后庭花】我则道拂花笺打稿儿，元来他染箱毫不构思。先写了儿句寒温序，后题着五言八句诗。不移时，把花笺锦字，叠做个同心方胜儿。忒聪明，忒敬思，忒风流，忒浪子。虽然是假意儿，小可的难到此。【青歌儿】颠倒写鸳鸯两字，方信道\"在心为志\"。(末云)姐姐将去，是必在意者；(红唱)看喜怒其间觑个意儿。放心波学士！我愿为之，并不推辞，自有言词。则说道：\"昨夜弹琴的那人儿，教传示。\"这简帖儿我与你将去，先生当以功名为念，休堕了志气者！【寄生草】你将那偷香手，准备着折桂枝。休教那淫词儿污了龙蛇字，藕丝儿缚定槃鹏翅，黄莺儿夺了鸿鹄志，休为这翠帏锦帐一佳人，误了你\"玉堂金马三学士。\"(末云)姐姐在意者！(红云)放心，放心！【煞尾】沈约病多般，宋玉愁无二，清减了相思样子。只你那眉眼传情未了时，中心日夜藏之。怎敢因而，\"有美玉于斯\"，我须教有发落归着这张纸。凭着我舌尖儿上说词，更和这简帖儿里心事，管教那人儿来探你一遭儿。(一下)(末云)小娘子将简帖儿去了，不是小生说口，则是一道会亲的符箓。他明日回话，必有个次第。且放下心，须索好音来也。\"且将宋玉风流策，寄与蒲东窈窕娘。\"(下)第二折(旦上，云)红娘伏侍老夫人不得空便，偌早晚敢待来也。起得早了些儿，困思上来，我再睡些儿咱。(睡科)(红上，云)奉小姐言语去看张生，因伏侍老夫人，未曾回小姐话去。不听得声音，敢又睡哩。我入去看一遭。【中吕】【粉蝶儿】风静帘闲，透纱窗麝兰香散，启朱扉摇响双环。绛台高，金荷小，银釭犹灿。比及将暖帐轻弹，先揭起这梅红罗软帘偷看。【醉春风】则见他钗亸玉斜横，髻偏云乱挽。日高犹自不明眸，畅好是懒、懒。(旦做起身长叹科)(红唱)半晌抬身，几回搔耳，一声长叹。我待便将简帖儿与他，恐俺小姐有许多假处哩。我则将这简帖儿放在妆盒儿上，看他见了说甚么。(旦做照镜科，见帖看科)(红唱)【普天乐】晚妆残，乌云亸，轻匀了粉脸，乱挽起云鬟。将简帖儿拈，把妆盒儿按，开拆封皮孜孜看，颠来倒去不害心烦。(旦怒叫)红娘！(红做意云)呀，决撒了也！厌的早扢皱了黛眉。(旦云)小贱人，不来怎么！(红唱)忽的波低垂了粉颈，氲的呵改变了朱颜。(旦云)小贱人，这东西那里将来的？我是相国的小姐，谁敢将这简帖来戏弄我，我几曾惯看这等东西？告过夫人，打下你个小贱人下截来。(红云)小姐使将我去，他着我将来。我不识字，知他写着甚么？【快活三】分明是你过犯，没来由把我摧残；使别人颠倒恶心烦，你不惯，谁曾惯？姐姐休闹，比及你对夫人说呵，我将这简帖儿去夫人行出首去来。(旦做揪住科)我逗你耍来。(红云)放手，看打下下截来。(旦云)张生近日如何？(红云)我则不说。(旦云)好姐姐，你说与我听咱！(红唱)【朝天子】张生近间、面颜，瘦得来实难看。不思量茶饭，怕待动弹；晓夜将佳期盼，废寝忘餐。黄昏清旦，望东墙淹泪眼。(旦云)请个好太医看他症侯咱。(红云)他症侯吃药不济。病患、要安，则除是出几点风流汗。(旦云)红娘，不看你面时，我将与老夫人看，看他有何面目见夫人？虽然我家亏他，只是兄妹之情，焉有外事。红娘，早是你口稳哩；若别人知呵，甚么模祥。(红云)你哄着谁哩，你把这个饿鬼弄得七死八活，却要怎么？【四边静】怕人家凋犯，\"早共晚夫人见些破绽，你我何安。\"问甚么他遭危难？撺断得上竿，掇了梯儿看。(旦云)将描笔儿过来，我写将去回他，着他下次休是这般。(旦做写科)(起身科，云)红娘，你将去说：\"小姐看望先生，相待兄妹之礼如此，非有他意。再一遭儿是这般呵，必告夫人知道。\"和你个小贱人都有话说。(旦掷书下)(红唱)【脱布衫】小孩儿家口没遮拦，一迷的将言语摧残。把似你使性子，休思量秀才，做多少好人家风范。(红做拾书科)【小梁州】他为你梦里成双觉后单，废寝忘餐。罗衣不奈五更寒，愁无限，寂寞泪阑干。【幺篇】似这等辰勾空把佳期盼，我将这角门儿世不曾牢拴，则愿你做夫妻无危难。我向这筵席头上整扮，做一个逢了口的撮合山。(红云)我若不去来，道我违拗他，那生又等我回报，我须索走一遭。(下)(末上，云)那书倩红娘将去，未见回话。我这封书去，必定成事，这早晚敢待来也。(红上，云)须索回张生话去。小姐，你性儿忒惯得娇了；有前日的心，那得今日的心来？【石榴花】当日个晚妆楼上杏花残，犹自怯衣单，那一片听琴心清露月明间。昨日个向晚，不怕春寒，几乎险被\"先生馔\"，那其间岂不胡颜。为一个不酸不醋风魔汉，隔墙儿险化做了望夫山。【斗鹌鹑】你用心儿拨雨撩云，我好意儿传书寄简。不肯搜自己狂为，则待要觅别人破绽。受艾焙权时忍这番，畅好是奸。\"张生是兄妹之礼，焉敢如此！\"对人前巧语花言：--没人处便想张生，--背地里愁眉泪眼。(红见末科)(末云)小娘子来了。擎天柱，大事如何了也？(红云)不济事了，先生休傻。(末云)小生简帖儿是一道会亲的符箓，则是小娘子不用心，故意如此。(红云)我不用心？有天理，你那简帖儿好听！【上小楼】这的是先生命悭，须不是红娘违慢。那简帖儿倒做了你的招状，他的勾头，我的公案。若不是觑面颜，厮顾盼，扭饶轻慢，先生受罪，礼之当然。贱妾何辜？争些儿把你娘拖犯。【幺篇】从今后相会少，见面难。月暗西厢，凤去秦楼，云敛巫山。你也赸，我也赸；请先生休讪，早寻个酒阑人散。(红云)只此再不必申诉是下肺腑，怕夫人寻，我回去也。(末云)小娘子此一遭去，再着谁与小生分剖；必索做一个道理，方可救得小生一命。(末跪下揪住红科)(红云)张先生是读书人，岂不知此意，其事可知矣。【满庭芳】你休要呆里撒奸，你待要恩情美满，却教我骨肉摧残。老夫人手执着棍儿摩挲看，粗麻线怎透得针关。直待我拄着拐帮闲钻懒，缝合唇送暖偷寒。待去呵，小姐性儿撮监入火，消息儿踏着泛；待不去呵，(末跪哭云)小生这一个性命，都在小娘子身上。(红唱)禁不得你甜话儿热趱：好着我两下里做人难。我没来由分说；小姐回与你的书，你自看者。(末接科，开读科)呀，有这场喜事，撮土焚香，三拜礼毕。早知小姐简至，理合远接，接待不及，勿令见罪！小娘子，和你也欢喜。(红云)怎么？(末云)小姐骂我都是假，书中之意，着我今夜花园里来，和他\"哩也波，哩也啰\"哩。(红云)你读书我听。(末云)\"待月西厢下，迎风户半开，隔墙花影动，疑是玉人来。\"(红云)怎见得他着你来？你解与我听咱。(末云)\"待月西厢下，\"着我月上来；\"迎风户半开\"，他开门待我；\"隔墙花影动，疑是玉人来\"，着我跳过墙来。(红笑云)他着你跳过墙来，你做下来。端的有此说么？(末云)俺是个猜诗谜的社家，风流隋何，浪子陆贾，我那里有差的勾当。(红云)你看我姐姐，在我行也使这般道儿。【耍孩儿】几曾见寄书的颠倒瞒着鱼雁，小则小心肠儿转关。写着道西厢待月等得更阑，着你跳东墙\"女\"字边\"干\"。元来那诗句儿里包笼着三更枣，简帖儿里埋伏着九里山。他着紧处将人慢，您会云雨闹中取静，我寄音书忙里偷闲。【四煞】纸光明玉板，字香喷麝阑，行儿边湮透非春汗？一缄情泪红犹湿，满纸春愁墨未干。从今后休疑难，放心波玉堂学士，稳情取金雀鸦鬟。【三煞】他人行别样的亲，俺跟前取次看，更做道孟光接了梁鸿案。别人行甜言美语三冬暖，我跟前恶语伤人六月寒。我为头儿看：看你个离魂倩女，怎发付掷果潘安。(末云)小生读书人，怎跳得那花园过也？(红唱)【二煞】隔墙花又低，迎风户半拴，偷香手段今番按。怕墙高怎把龙门跳，嫌花密难将仙桂攀。放心去，休辞惮；你若不去呵，望穿他盈盈秋水，蹙损他淡淡春山。(末云)小生曾到那花园里，已经两遭，不见那好处；这一遭知他又怎么？(红云)如今不比往常。【煞尾】你虽是去了两遭，我敢道不如这番。你那隔墙酬和都胡侃，证果的是今番这一简。(红下)(末云)万事自有分定，谁想小姐有此一场好处。小生是猜诗谜的社家，风流隋何，浪子陆贾，到那里扢扎帮便倒地。今日颓天百般的难得晚。天，你有万物于人，何故争此一日？疾下去波！读书继晷怕黄昏。不觉西沉强掩门；欲赴海棠花下约，太阳何苦又生根？(看天云)呀，才晌午也，再等一等。(又看科)今日万般的难得下去也呵。碧天万里无云，空劳倦客身心；恨杀鲁阳贪战，不教红日西沉！呀，却早倒西也，再等一等咱。无端三足乌，团团光烁烁，安得后羿弓，射此一轮落？谢天地！却早日下去也！呀，却早发擂也！呀，却早撞钟也！拽上书房门，到得那里，手挽着垂杨滴流扑跳过墙去。(下)第三折(红上，云)今日小姐着我寄书与张生，当面偌多般假意儿，元来诗内暗约着他来。小姐也不对我说，我也不瞧破他，则请他烧香、今夜晚妆处比每日较别，我看他到其间怎的瞒我？(红唤科)姐姐，咱烧香去来。(旦上，云)花阴重叠香风细，庭院深沉淡月明。(红云)今夜月明风清，好一派景致也呵！【双调】【新水令】晚风寒峭透窗纱，控金钩绣帘不挂。门阑凝暮霭，楼角敛残霞。恰对菱花，楼上晚妆罢。【驻马听】不近喧哗，嫩绿池塘藏睡鸭；自然幽雅，淡黄杨柳带栖鸦，金莲蹴损牡丹芽，玉簪抓住荼蘼架。夜凉苔径滑，露珠儿湿透了凌波袜。我看那生和俺小姐巴不得到晚。【乔牌儿】自从那日初时想月华，捱一刻似一夏，见柳梢斜日迟迟下，早道\"好教贤圣打\"。【搅筝琶】打扮的身子儿诈，准备着云雨会巫峡。只为这燕侣莺俦，锁不住心猿意马。不则俺那姐姐害。那生呵，二三日来水米不粘牙。因姐姐闭月羞花，真假、这其间性儿难按纳，一地里胡拿。姐姐这湖山下立地，我开了寺里角门儿。怕有人听俺说话，我且看一看。(做意了)偌早晚傻角却不来，赫赫赤赤，来。(末云)这其间正好去也，赫赫赤赤。(红云)那鸟来了。【沉醉东风】我则道槐影风摇暮鸦，原来是玉人帽侧乌纱。一个潜峰在曲槛边，一个背立在湖山下；那里叙寒温，并不曾打话。(红云)赫赫赤赤，那鸟来了。(末云)小姐，你来也。(搂住红科)(红云)禽兽，是我，你看得好仔细着，若是夫人怎了。(末云)小生害得眼花，搂得慌了些儿，不知是谁，望乞恕罪！(红唱)便做道搂得慌呵，你也索觑咱，多管是饿得你个穷神眼花。(末云)小姐在那里？(红云)在湖山下，我问你咱，真个着你来哩？(末云)小生猜诗谜社家，风流隋何，浪子陆贾，谁定扢扎帮便倒地。(红云)你休从门里去，则道我使你来。你跳过这墙去，今夜这一弄儿助你两个成亲。我说与你，依着我者。【乔牌儿】你看那淡云笼月华，似红纸护银蜡，柳丝花朵垂帘下，绿莎茵铺着绣榻。【甜水令】良夜迢迢，闲庭寂静，花枝低亚。他是个女孩儿家，你索将性儿温存，话儿摩弄，意儿谦洽；休猜做败柳残花。【折桂令】他是个娇滴滴美玉无瑕，粉脸生春，云鬓堆鸦。恁的般受怕担惊，又不图甚浪酒闲茶。则你那夹被儿时当奋发，指头儿告了消乏；打叠起嗟呀，毕罢了牵挂，收拾了忧愁，准备着撑达。(末作跳墙搂旦科)(旦云)是谁？(末去)是小生。(旦怒云)张生，你是何等之人！我在这里烧香，你无故至此；若夫人闻知，有何理说！(末云)呀，变了卦也！(红唱)【锦上花】为甚媒人，心无惊怕，赤紧的夫妻每，意不争差。我这里蹑足潜踪，悄地听咱：一个羞惭，一个怒发。【幺篇】张生无一言，呀，莺莺变了卦。一个悄悄冥冥，一个絮絮答答。却早禁住隋何，迸住陆贾，叉手躬身，装聋作哑。张生背地里嘴那里去了？向前搂住丢番，告到官司，怕羞了你！【清江引】没人处则会闲嗑牙，就里空奸诈。怎想湖山边，不配\"西厢下\"？香美娘处分破花木瓜。(旦)红娘，有贼。(红云)是谁？(末云)是小生。(红云)张生，你来这里有甚么勾当？(旦云)扯到夫人那里去！(红云)到夫人那里，怕坏了他行止。我与姐姐处分他一声。张生，你过来跪着！你既读孔圣之书，必达周公之礼，夤夜来此何干？【雁儿落】不是俺一家儿乔作衙，说几句衷肠话。我则道你文学海样深，谁知你负胆有天来大？(红云)你知罪么？(末云)小生不知罪。(红唱)【得胜令】谁着你夤夜入人家，非奸做贼拿。你本是个折桂客，做了偷花汉；不想去跳龙门，学骗马。姐姐，且看红娘面饶过这生者！(旦云)若不看红娘面，扯你到夫人那里去，看你有何面目见江东父老？起来！(红唱)谢小姐贤达，看我面遂情罢。若到官司详察，\"你既是秀才，只合苦志于寒窗之下，谁教你夤夜辄入人家花园，做得个非奸即盗。\"先生呵，准备着精皮肤吃顿打。(旦云)先生虽有活人之恩，恩则当报。既为兄妹，何生此心？万一夫人知之，先生何以自安？今后再勿如此，若更为之，与足下决无干休。(下)(末朝鬼门道云)你着我来，却怎么有偌多说话！(红板过末，云)羞也，羞也，却不\"风流隋何，浪子陆贾\"？(末云)得罪波\"社家\"，今日便早则死心塌地。(红唱)【离亭宴带歇指煞】再休题\"春宵一刻千金价\"，准备着\"寒窗更守十年寡\"。猜诗谜的社家，□拍了\"迎风户半开\"，山障了\"隔墙花影动\"，绿惨了\"待月西厢下\"。你将何郎粉面搽，他自把张敞眉儿画。强风情措大，晴干了尤云殢雨心，悔过了窃玉偷香胆，删抹了倚翠偎红话。(末云)小生再写一简，烦小娘子将去，以尽衷情如何？(红唱)淫词儿早则休，简帖儿从今罢。犹古自参不透风流调法。从今后悔罪也卓文君，你与我游学去波汉司马。(下)(末云)你这小姐送了人也！此一念小生再不敢举，奈有病体日笃，将如之奈何？夜来得简方喜，今日强扶至此，又值这一场怨气，眼见休也。则索回书房中纳闷去。桂子闲中落，槐花病里看。(下)第四折(夫人上，云)早间长老使人来，说张生病重。我着长老使人请个太医去看了。一壁道与红娘，看哥哥行问汤药去者，问太医下甚么药？症侯如何？便来回话。(下)(红上，云)老夫人才说张生病沉重，昨夜吃我那一场气，越重了。莺莺呵，你送了他人。(下)(旦上，云)我写一简，则说道药方，着红娘将去与他，症侯便可。(旦唤红科)(红云)姐姐唤红娘怎么？(旦云)张生病重，我有一个好药方儿，与我将去咱！(红云)又来也！娘呵，休送了他人！(旦云)好姐姐，救人一命，将去咱！(红云)不是你，一世也救他不得。如今老夫人使我去哩，我就与你将去走一遭。(下)(旦云)红娘去了，我绣房里等他回话。(下)(末上，云)自从昨夜花园中吃了这一场气，投着旧症侯，眼见得休了也。老夫人说着长老唤太医来看我；我这颓症侯，非是太医所治的；则除是那小姐美甘甘、香喷喷、凉渗渗、娇滴滴一点唾津儿咽下去，这屌病便可。(洁引太医上，\"双门医\"科范了)(下)(洁云)下了药了，我回夫人话去，少刻再来相望。(下)(红上，云)俺小姐送得人如此，又着我去动问，送药方儿去，越着他病沉了也。我索走一遭。异乡易得离愁病，妙药难医肠断人。【越调】【斗鹌鹑】则为你彩笔题诗，回文织锦，送得人卧枕着床，忘餐废寝，折倒得鬓似愁潘，腰如病沈。恨已深，病已沉，昨夜个热脸儿对面抢白，今日个冷句儿将人厮侵。昨夜这般抢白他呵！【紫花儿序】把似你休倚着栊门儿待月，依着韵脚儿联诗，侧着耳朵儿听琴。见了他撇假偌多话：\"张生，我与你兄妹之礼，甚么勾当！\"怒时节把一个书生来迭噷，欢时节--\"红娘，好姐姐，去望他一遭！\"--将一个侍妾来逼临。难禁，好着我似线脚儿般殷勤不离了针。从今后教他一任，这的是俺老夫人的不是：将人的义海恩山，都做了远水遥岑。(红见末，问云)哥哥病体若何？(末云)害杀小生也！我若是死呵，小娘子，阎王殿前，少不得你做个干连人。(红叹云)普天下害相思的不似你这个傻角。【天净沙】心不存学海文林，梦不离柳影花阴，则去那窃玉偷香上用心。又不曾得甚，自从海棠开想到如今。因甚的便病得这般了？(末云)都因你行--怕说的谎--因小侍长上来，当夜书房一气一个死。小生救了人，反被害了。自古人云：\"痴心女子负心汉。\"今日反其事了。(红唱)【调笑令】我这里自审，这病为邪淫；尸骨岩岩鬼病侵。更做道秀才们从来恁，似这般干相思的好撒口吞！功名上早则不遂心，婚姻上更返吟复吟。(红云)老夫人着我来，看哥哥要甚么汤药。小姐再三伸敬，有一药方送来与先生。(末做慌科)在那里？(红云)用着几般儿生药，各有制度，我说与你；【小桃红】\"桂花\"摇影夜深沉，酸醋当归浸。(末云)桂花性温，当归活血，怎生制度？(红唱)面靠着湖山背阴里窨，这方儿最难寻。一服两服令人恁。(末云)忌甚么物？(红唱)忌的是\"知母\"未寝，怕的是\"红娘\"撒沁。吃了呵，稳情取\"使君子\"一星儿\"参\"。这药方儿小姐亲笔写的。(末看药方大笑科)(末云)早知姐姐书来，只合远接。小娘子--(红云)又怎么？却早两遭儿也。(末云)--不知这首诗意，小姐待和小生\"哩也波\"哩。(红云)不少了一些儿？【鬼三台】是下其实啉，休装口吞。笑你个风魔的翰林，无处问佳音，向简帖儿上计禀。得了个纸条儿恁般绵里针，若见玉天仙怎生软厮禁？俺那小姐忘恩，亦紧的偻人负心。书上如何说？你读与我听咱。(末念云)\"休将闲事苦萦怀，取次摧残天赋才。不意当时完妾命，岂防今日作君灾？仰图厚德难从礼，谨奉新诗可当媒。寄语高唐休咏赋，今宵端的雨云来。\"此韵非前日之比，小姐必来。(红云)他来呵怎生？【秃厮儿】身卧着一条布衾，头枕着三尺瑶琴；他来时怎生和你一处寝？冻得来战兢兢，说甚知音？【圣药王】果若你有心，他有心，昨日秋千院宇夜深沉；花有阴，月有阴，\"春宵一刻抵千金\"，何须\"诗对会家吟\"？(末云)小生有花银十两，有铺盖赁与小生一付。(红唱)【东原乐】俺那鸳鸯枕，翡翠衾，便遂杀了人心，如何自赁？至如你不脱解和衣儿更怕甚？不强如于执定指尖儿恁。倘或成亲，到大宋福荫。(末云)小生为小姐如此容色，莫不小姐为小生也减动丰韵么？(红唱)【绵搭絮】他眉弯远山铺翠，眼横秋水无尘；体若凝酥，腰如嫩柳，俊的是庞儿俏的是心，体态温柔性格儿沉。虽不会法灸神针，更胜似救苦难观世音。(末云)今夜成了事，小生不敢有忘。(红唱)【幺篇】你口儿里漫沉吟，梦儿里苦追寻。往事已沉，只言目今，今夜相逢管教恁。不图你甚白壁黄金，则要你满头花，拖地锦。(末云)怕夫人拘系，不能够出来。(红云)则怕小姐不肯，果有意呵，【煞尾】虽然是老夫人晓夜将门禁，好共歹须教你称心。(末云)休似昨夜不肯。(红云)你挣揣咱，来时节肯不肯尽由他，见时节亲不亲在于您。(并下)【络丝娘煞尾】因今宵传言送语，看明日携云握雨。题目老夫人命医士崔莺莺寄情诗正名小红娘问汤药张君瑞害相思","dynasty":"元代","title":"杂剧·崔莺莺待月西厢记·张君瑞害相思(第三本)"}
{"author":"王实甫","content":"第一折(冲末扮押宴官引祗从上，诗云)小帽虬头裹绛纱，征袍砌就雁衔花。花根本艳公卿子，虎体鹓班将相家。老夫完颜女真人氏。小字徒单克宁，祖居莱州人也。幼年善骑射，有勇略，曾为山东路兵马都总管行军都统，后迁枢密院副使，兼知大兴府事，官拜右丞相。老夫受恩甚厚，以年老乞归田里。圣人言曰：\"朕念众臣之功，无出卿右者。\"今拜左丞相之职。时遇蕤宾节届，奉圣人的命，但是文武官员，都到御园中赴射柳会。老夫为押宴官，射着者有赏，射不着者无赏。老夫在此久等，这早晚官人每敢待来也。(正末引属官上，云)老夫完颜女真人氏，小字乐善。老夫幼年跟随郎主，南征北讨，东荡西除，多有功劳汗马。谢圣恩可怜，官拜右丞相，领大兴府事。正受管军元帅之职。今日五月端午，蕤宾节令，奉圣人命，都着俺文武官员御园中赴射柳会。圣人着左丞相徒单克宁为押宴官。想老夫幼年问苦争恶战。得到今日，非同容易也呵。(唱)【仙吕】【点绛唇】破虏平戎，灭辽取宋，中原统。建四十里金镛，率万国来朝贡。【混江龙】端的是走轮飞鞚，车如流水马如龙。绮罗香里，箫鼓声中，盛世黎民歌岁稔，太平圣主庆年丰。正遇着蕤宾节届，今日个宴赏群公。光禄寺醖江酿海，尚食局炮凤烹龙，教坊司趋跄妓女，仙音院整理丝桐。都一时向御苑来供奉。恰便似众星拱北。万水朝东。(带云)是好一座御园也。(唱)【油葫芦】则见贝阙蓬壶一望中，从地涌。看了这五云楼阁日华东，恰似那访天台误入桃源洞。端的便往扬州移得琼花种。胜太子独秀岩，冠神龙万寿峰。则他这云间一派箫韶动，不弱似天蕊珠宫。【天下乐】可正是气压山河百二雄，元也波戎，将军校统。宰臣每为头儿又尽忠，文官每守正直，武将每建大功，到今日可也乐升平，好受用。(云)令人报复去，道某家来了也。(祗从报科，云)有四丞相来了也。(押宴官云)道有请。(见科)(押宴官云)老丞相，今奉圣人的命，教俺文武官员今日赴射柳会。左右那里，都摆布下了也未？(祗从云)都摆布了也。(净扮李圭上，诗云)幼年习兵器，都夸咱武艺，也会做院本，也会唱杂剧。要饱一只羊，好酒十瓶醉，听的去厮杀，躲在帐房睡。某普察人氏，姓李名圭，见为右副统军使。我这官不为那武艺上得的，为我唱得好，弹得好，舞的好。今日是蕤宾节令，圣人的命着俺大小官员赴射柳会。到那里我便射不着呵，也有我的赏赐。可早来到也，令人报复去，道我李监军来了也。(祗从报科)(押宴官云)着过来。(李圭见科，云)老大人，小子李圭来了也。(押宴官云)李监军，你来了也。我奉圣人的命，在此押宴。左右那里，将这圣人赐来的锦袍玉带。若射着的，将这锦袍玉带赏与他。先饮酒．射不着的，则饮酒，无赏。(祗从云)理会得。(押宴官云)老丞相，圣人前日分付操练的军马如何？(正末云)大人，数日前分付老夫操练的军马，都有了也。(押宴官云)如今有那几员上将？(正末唱)【那吒令】掩如今要取讨呵，有普察副统，要辨真呵，有得满具中，要做准呵，有完颜内奉：非是咱卖蕴藉，夸强勇，端的结束威风。【鹊踏枝】衲袄子绣搀绒，兔鹘碾玉玲珑。一个个跃马扬鞭，插箭弯弓。他每那祖宗足斑斓的大虫，料想俺将门下无犬迹狐踪。(押宴官云)老丞相先射。(正末云)您官人每那个先射？(李圭云)老丞相勿罪，小官先射。(押宴官云)你若射着，这锦袍玉带便与你。(李圭做射不中科，云)我本射着了，我这马眼叉，走了箭也。(押宴官云)李副统。你不中，靠后，老丞相请射。(正末云)老夫射来，孩儿先领马者。(做射中，众呐喊擂鼓科)(正末唱)。【赏花时】万草千花御苑东，簌翠偎红彩绣巾，满地绿茸茸。更打着军兵簇拥，可兀的似锦胡同。【胜葫芦】不剌刺引马儿先将箭道通，伸猿臂揽银鬃，靶内先知箭有功。忽的呵弓开秋月，扑的呵箭明飞金电，脱的呵马过似飞熊。【幺篇】俺只见一缕垂杨落晓风。(押宴官云)老丞相射中三箭也。将过那锦袍玉带来。送与老丞相。令人将酒来，老水相满饮-杯。(正末唱)人列绣芙蓉，翠袖殷勤捧玉钟。赢的这千花锦段，万金玉带，拚却醉颜红。(押宴官云)老丞相再饮一杯。(正末做醉科)(李圭云)我也吃一杯。(押宴官云)老丞相，今日吃酒已散。圣人的命，教您这管军元帅明日都到香山赏玩，排有筵宴，管待您咱。(正末云)感谢圣恩。大人，老夫酒彀了也。(押宴官云)老丞相再饮几杯。(正末唱)【赚煞】公吏紧相随，虞候忙扶捧，休落后了一行步从。得胜归来喜笑浓，气昂昂志卷长虹。饮千钟满面春风，回首金銮紫雾重。足乞登登催着玉骢，笑吟吟袖窝着丝鞚。(做上马科)(押宴官云)老丞相慢慢的行。(正末唱)我可便醉醺醺扶出御园中。(下)(押宴官云)你众人每都散罢。令人将马来，我回圣人的话去也。(下)(李圭云)大人，俺回去也。(出云)羞杀人！我为副将军，一连三箭无一箭中的，将锦袍玉带都着四丞相赢将去了，怎么气得过。这也容易，他说道明早叫俺这几个管军的元帅都到香山赏玩，安排筵宴管待俺。前人赐与我的一领八宝珠衣，明日穿到香山去。我与四丞相不射箭，和他打双陆，将我这八宝珠衣，赌他那锦袍玉带，他必然输与我也。我若赢了他呵，便是我平生之愿。(诗云)我一生好唱曲，弓马原不熟。明日到香山，只与他赌双陆。(下)。第二折(押宴官引祗从上，云)老夫左丞相是也。昨日在御园中射柳已过，今日在此香山设宴，着老夫仍旧做押宴官。这早晚人每敢待来也。(正末上，云)昨日在御园中射柳，今日在香山设宴，须索走一遭。是好香山也呵。(唱)【中吕】【粉蝶儿】山势崔巍，倚晴岚数层金碧，照皇都一片琉璃。端的个路盘桓，山掩映，堆蓝叠翠。俺这里伫立丹梯，则见那广寒宫在五云乡内。【醉春风】堪写在画图中，又添入诗句里。则我这紫藤兜轿趁着浓阴，直等凉些儿个起、起。受用足万壑清风，半阶凉影，一襟爽气。(云)可早来到也，令人报复去，道某家来也。(祗从报科)(押宴官云)有请。(见科)(押宴官云)老丞相，昨日再饮几杯去也好。(正末云)大人，老夫昨日沉醉，多有失礼也。(唱)【迎仙客】不知几时节离御苑，多早晚出庭闱，不记得是谁人扶下这白玉梯。(押宴宫云)老丞相昨日也不曾饮甚么酒。(正末唱)怎当他酬酢处两三巡，揭席时五六杯。醉的我将宫锦淋漓，莫不我触犯着尊严罪。(押宴官云)老丞相请坐。则有李圭不曾来，着人觑者，若来时报复知道。(李圭上，云)小官李圭，我今日就穿着这八宝珠衣，和四丞相打双陆，那锦袍玉带，必然输与我。可早来到也，接了马者，令人报复去，道有李圭来了也。(祗从报见科)(李圭云)大人，老丞相，昨日恕罪，可不是我射不着，我那马眼生，他躲一躲，把我那箭擦过去了。(押宴官云)你也说不过老丞相、李监军。您众官每听者，我非私来，奉圣人的命，如今八方宁静，四海晏然．五谷丰登，万民乐业，俺文武官僚，同享太平之福。昨日在御园中射柳，今日教您这管军元帅在此香山，一者饮宴，二者教您游赏取乐。随你官人每手谈博戏，盘桓一会，慢慢的次酒。(正末云)比及饮酒呵，我等且博戏一会咱。(李圭云)住、住、住。老丞相，我与你打一会儿双陆。(正末云)你要和我打双陆，好波，我和你打。(李圭云)老丞相，这般打无兴，可赌些利物。(押宴官云)你二位，老夫奉圣人的命，在此押宴，则许你作欢取乐，不许你闹吵争。但有搅扰，着老夫便奏知圣人，决无轻恕。(李圭云)谁敢吵闹？我将这圣人赐与我的八宝珠衣为赌赛。老丞相，你将甚么配的我这八宝珠衣，(正末云)是好一领袍也。(唱)【红绣鞋】金彩凤玲珑翡翠，绣蟠龙璎珞珠玑，他怎生下工夫达着俺那大人机？则俺那仁慈的明圣主，掌-统锦华夷，可则是平安了十万里。(李圭云)老丞相，你将甚么配得我这八宝珠衣的？(正末云)要配的过那八宝珠衣．孩儿，将先王赐与我的那剑来。(卒子做拿剑科)(李圭云)苦也，他怎么拿出那件来？老丞相，这剑有甚好处？(正末云)怎生我这剑不好？(唱)【上小楼】且休说白虹贯日，青龙藏地，这剑比那太阿无光，镆铘无神，巨阙无威。你可你将他小觑的轻微不贵，端的个有吹毛风力。(云)这剑上立了多少大功，你那珠衣怎比的我这剑？(李圭云)你这剑也不值钱、(正末云)你不知，这剑先帝赐与我的。(李圭云)老丞相，虽然如此，我这珠衣是无价之宝哩。(正末唱)【幺篇】你的是无价宝，则我的也不是无名器，是祖宗遗留，兄弟相传，辈辈承袭。(李圭云)老丞相，则怕我如今一回双陆，赢了你这剑可怎了？(正末唱)饶你便会泛迟，快打疾。能那能递，怎赢的俺这三辈儿齐天福。(李圭输科，云)色不顺，不是我输了？(押宴官云)老丞相赢了也。(正末唱)【满道芳】这都是托赖着大人的虎势，赢的他急难措手，打的他马不停蹄，做色数唤点儿皆随意。(李圭云)我可生悔气，这色儿不顺，(正末云)你昨日也说马眼叉哩。(唱)不比你射柳处也推着马眼迷奚。(押宴官云)李监军，你输了这翡翠珠衣也。老丞相你饶他一掷波。(正末唱)我不觑大人而皮，直赢的他与我跟随。(李圭云)你说这大话，赢的我跟随，我和你如今别赌些利物，看那个赢那个输。(正末云)我如今再和你打。饶你一掷。(唱)饶先递。(李圭云)我怎么要你饶？(正末唱)则你那赤瓦不刺强嘴，兀白说兵机。(押宴官云)你两个便再打一会。(李圭云)恰才我翡翠珠衣输与他了，我如今再打一会。若输了的，扶一个黑脸，(正末云)我待不和你打，你输了你忍不的这口气，料着我便输了呵，他便怎敢抹我个黑脸？我再和你打。(李圭云)也罢，我若赢了呵，搽他小黑脸，也出了这场气。咱打来。(正末唱)。【石榴花】紫云堆里月如眉，几点晓星稀，岸滑霜冷玉尘飞。已抛下二掷，似啄木寻食。从来那捻无凝滞，疾局到底便宜。(李圭云)这一盘是我赢了(正末唱)我见他那头盘里打一个无粱意。(李圭云)你这马不得到家，可不输了。(正末云)则我要一个幺六。(做喝科)(李圭云)他喝幺六就是幺六，这骰子是你的骨头做的？(正末唱)口喝着个幺六是赢的。(李圭云)可知叫不出，是你输了。(正未唱)【斗鹌鹑】这本是贱骨无知，怎肯便应声也那做美？不争我连胜连赢。却教你越羞越耻。也是我不合单行强出了底。便输呵怕甚的。虽然是作耍难当，怎敢失了尊卑道理？(云)呀，我输了也。(李圭云)你输了。将墨来搽脸。(末怒做拂双陆科，云)李圭，你是甚么人，敢如此无礼？(李圭云)一言为定，元说道输了的搽墨脸。(押宴官云)你两个休得吵闹，与圣人的命在此。(正末唱)【耍孩儿】这泼徒怎敢将人戏，你托赖着谁人气力，(李圭云)难道我托赖你的气力？(正末唱)睁开你那驴眼可便觑着阿谁？我更歹杀者波是将相的苗裔。大人呵。尚兀自高擎着玉液来酬我，你待浓蘸着霜毫敢抹耻？这厮也个称你那戎职。(李圭云)甚么这厮那笋，只管骂谁？(正末云)我不敢骂你，敢打你。(做打科，唱)我则待一拳两脚，打的他似土如泥。(李圭云)好也，打下我两个门牙来也。(押宴官云)你两个不得无礼。你既是大臣，怎敢不尊上命！(李圭云)大人可怜见，昨日射柳是他赢了锦袍玉带，今日打双陆，又赢了我翡辈珠衣，我恰才赢了他。他就不许我抹黑脸，咱须是赌赛哩。(押宴官云)你都回去。(正末唱)【尾声】我与那左丞相是兄弟，我和你须叔侄。若不为圣人言怕搅了香山会，我不打你这泼无徒，可也放不过你。(下)(押宴官云)不想四丞相将李圭殴打，搅了筵宴。老夫不敢欺隐，须回圣人话去。(诗云)则为李监军素性琉狂，狂香山会搅乱非常。也不是我有心私向，从实的奏与君王。(下)第三折(外扮孤上，诗云)声名德化九天闻，长夜家家不闭门。雨后有人耕绿野，月明无犬吠荒村。小官完颜女真人氏，自幼跟随郎主，多有功勋，今除小官在此济南府为府尹。近闻京师有四丞相，因打李圭，如今贬在济南府歇马。想小官幼年间都是四丞相手里操练成的，不料今日到俺这里。这四丞相每日则在溪边钓鱼饮酒。我知他平日好歌舞，小官今日带着酒肴，携一歌妓，直至溪边与四丞相解闷，走一遭去。(下)(左相上，云)变幻者浮云，无定者流水，君看仕路间，升沉亦如此。自从四丞相打了李圭，圣人见怒，贬去济南府歇马去了。不想圣人思起此人往日功劳，又值草寇作乱，今奉圣人命，着老夫使臣星夜赶到济南府，取四丞相还朝，依旧为官。左右，说与去的使命，小心在意，疾去早来。(下)(正末拿渔竿上，云)自从香山会被李圭所奏，圣人见怒，贬在济南府闲住。老夫每日饮酒看山，好是快活也呵。(唱)【越调】【斗鹌鹑】闲对着绿树青山，消遣我烦心倦目，潜入那水国渔乡，早跳出龙潭虎窟。披着领箬笠蓑衣。堤防他斜风细雨。长则是琴一张，酒-壶，自饮自斟，自歌门舞。【紫花儿序】也不学刘伶荷锸，也不学屈子投江，且做个范蠡归湖，绕一滩红蓼，过两岸青蒲。渔夫，将我这小小船儿棹将过去，惊起那几行鸥鹭。似这等乐以忘忧，胡必少归欤？(云)我暂停短棹，看一派好景致也。(唱)【小桃红】水声山色两模糊，闲看云来去，则我怨结愁肠对谁诉。自踌躇，想这场烦恼都也由咱取。感今怀古，旧荣新辱，都装入酒葫芦。(云)家童，将渔竿来者。(孤引旦儿上，云)此女子乃有名歌妓，小字琼英，谈谐歌舞，无不通晓。今日将着酒肴，直到溪边，与老丞相脱闷，走一遭去。琼英，你到那里，好生追欢作乐，要丞相喜欢。来到这里，左右人远避者。唤着你，你便来，不唤你，你休来。兀的不是老丞相在那里钓鱼。(正末唱)【金蕉叶】撑到这芦花密处，款款将船儿缆住。见垂柳风摇翠缕，荡的这几朵儿荷花似舞。【调笑令】我向这浅处，扭定身躯。呀，慢慢的将钓儿我便垂将下去，银丝界破波文绿，可怎生浮蝣儿不动纤须？(旦儿云)老爷好快活也。(正末做回头科，唱)我这里回头猛然觑艳姝，可知道落雁沉鱼。(孤云)小可闻知老丞相在此，特来与老丞相脱闷。将酒来，琼英，你唱一曲者。(旦儿云)理会的。(做唱科)(正末唱)【秃厮儿】可人意清歌妙舞，酬吾志美酒鲜鱼。则这春风一枝花解语，似出塞美人图，可便妆梳。【圣药王】乐有余，饮未足，樽前无酒无衣沽。倒玉壶，听〔金缕〕，直吃的满身花影情人扶，我可也不让楚三闾。(孤云)想老丞相在京时，那般书画阁兰堂，锦茵绣褥，香车宝马，歌儿舞女，那般受用快活。今日在此闲居，索是忧闷也。(正末唱)【麻郎儿】昨日个深居华屋，今日个流窜荒墟，冷落了歌儿舞女，空闲了宝马香车。【幺篇】知他是断与甚处外府，则落的绕青山十里平湖。驾一叶扁舟睡足，抖擞着绿蓑归去。(孤云)老丞相也则一时间在此闲居，久后圣人还有任用。(正末云)府尹，你不知，老夫为官，不如在此闲居也。(唱)【东原乐】纵得山林趣，惯将礼法疏，顿忘了马上燕南旧来路。如今拣溪山好处居，为甚么懒归去，被一片野云留住。【绵搭絮】也无那采薪的樵子，耕种的农夫，往来的商贾，谈笑的鸿儒，做伴的茶药琴棋笔砚书。秋草人情即惭疏。出落的满地江湖，我可也钓贤不钓愚。【络丝娘】到今日身无所如，想天公也有安排我处。可不道吕望、严陵自千古，这便算的我春风一度。(孤云)老丞相，再饮一杯。(旦儿云)妾与老丞相把一杯咱。(做递酒科)(使命上，云)小官天朝使命。为四丞相贬在济南府歇马，如今草寇作乱，奉圣人的命，着小官直往济南府取他回朝。今日到此处，说他在河边钓鱼，不在家中，一径寻来，兀的不是四丞相？左右，接了马者。四丞相听圣人的命。(孤云)老丞相，天朝使命至也。(正末做跪科)(使命云)圣人的命，将你前项罪尽皆饶免。今因草寇作乱，着你星夜还朝，将你那在先手下操练过的头目每选拣几个，收捕草寇。若收伏了时，依旧着你为右丞相之职。望阙谢恩者。(正末拜谢科)(使命云)老丞相，恭喜贺喜。(正末云)官人每鞍马上驱驰，辛苦了也。(使命云)小官索回圣人话去。老相不必延迟，早早建功，以慰圣意。(正末云)官人稳登前途。(使命云)左右的将马来，则今日便回京师去也。(下)(孤云)小官说是么，今日果来宣取老丞相，复还旧职也。(正末云)我去呵，我则放不过李圭那匹夫。(孤云)老丞相，量那李圭，何足道哉。(正末唱)【拙鲁速】我今日赴京都，见銮舆，也不是我倚仗着功劳，敢喝金吾，其实的瞒不过这近御。我去处便去，那一个闲人敢言语。那无徒甚的是通晓兵书，他怎敢我跟前、我跟前无怕惧。(孤云)老丞相临行，有甚么话分付小官者？(正末唱)【幺篇】我如今上路途，你听我再嘱付。则要你抚恤军卒，爱惜军户，兄弟和睦，伴当宾伏。从今一上，有的文书，申到区区，再也不用支吾，你跟前、你跟前敢做主。(孤云)老丞相若到朝中，必然重用也。(正末云)我去之后，则是辜负了这派好景也。(唱)【收尾】则我这好山好水难将去，待写入丹青画图。白日里对酒赏无休，到晚来挑灯看不足。(下)(孤云)不想天朝使命来，还取的四丞相往京师去了。琼英，(旦儿云)有。(孤云)我与你将酒肴整备，再到十里长亭，与丞相送行，走一遭去。(诗云)香山设宴逞粗豪，久矣闲居更入朝。不知此去成功后，李圭头上可能饶。(下)第四折(老旦扮夫人上，诗云)花有重开日，人无再少年。一从夫主去，皓月几回圆。老身完颜女真人氏，夫主是四丞相。因与李圭在香山饮会吵闹，圣人见怒，将俺丞相汗马功劳一旦忘了，贬在济南府闲住。今因草寇作乱，圣人遣使命去济南府取他去了。使命昨日来，说道俺老丞相今日下马。下次小的每，便安排酒食茶饭，伺候丞相回来。(使命领众官上，云)小官天朝使命，奉圣人的命，着我往济南府取四丞相，小官先回来复命圣人，着众官人都到他宅上接待。这早晚四丞相敢待来也。左右，接了马者，报复与老夫人知道，说俺众官人都在门首。(左右报科，云)老夫人，众官人每都在门外。(夫人云)有请。(出见科)(夫人云)众官人每，为何到此？(使命云)老夫人，恭喜贺喜。某等非是私来，奉圣人的命，着众官每都来接待老丞相。(夫人云)众官人每，里面请坐。(使命云)老夫人，俺这里安排酒果，都在门外等待，想四丞相只在早晚来也。(正末引家僮持钓竿上，云)老夫自谪济南歇马，倒也清闲自在。今奉圣人的命，宣我还朝，收捕草寇，暗想俺这为官的好似翻掌也呵。(唱)【双调】【五供养】我觑了这穷客程，旧行装，我可甚么衣锦还乡？(家僮云)这里比那济南不同。(正末唱)我恰离了这云水窟，早来到是非场。你与我弃了长竿，抛了短棹，我又怕惹起风波千丈。我这里凝眸望，元来是文官武职，一刬地济济跄跄。(众官接科，云)老丞相，贺万千之喜。(正未云)众公卿每，间别无恙也。(唱)【乔木查】自别来间阔，幸得俱无恙。这里是土长根生父母邦，怎将咱流窜在济南天一方？这些时怎不凄凉？(众官云)左右，将酒来。老丞相，满饮一杯，一壁厢虎儿赤那都着与我动乐者。(做作乐科)(正末唱)【一锭银】玉管轻吹引凤凰，余韵尚悠扬。他将那〔阿那忽〕腔儿合唱，越感起我悲伤。【相公爱】泪滴千行与万行，那一日不登楼长望。我平也波常，何曾道离故乡，那一日离的我这心儿上？(众官云)老丞相请。(正末云)众官人每请。(正末与夫人见打悲科)(夫人云)相公，今日圣恩取你回朝，为何又烦恼，(正末云)夫人，教我怎生不烦恼？(唱)【醉娘子】刚道不思量，教人越凄惶。我家里撇下一个红妆，守着一间空房，如何教我不思量？【金字经】早是人寂寞，更那堪更漏长？点点声声被他滴断肠，到晓光。到晓光，便道他不断肠，又被这家私上，横枝儿有一万桩。(夫人云)自从老相公去后，俺一家儿每日则是烦恼，望老相公回来。(正末唱)【山石榴】夫人也，我则道你一身亡，全家丧，三百口老小添悲怆。我怕你断送了别头项。(夫人云)老相公，当初一日，是你的不是也。谢圣恩可怜，还取你来家，实是万千之喜。(正末唱)【幺篇】平白地这一场，从天降。想也不想。谁承望，大人也，谁承望又到俺这前厅上。(众官云)老夫人，去取的新衣服与老丞相换了者。(夫人云)下次孩儿每，将那相公旧日穿的衣服来。(杂当云)衣服在此。(夫人云)请老相公换了者。(正末云)夫人，这是几时做的衣服？(夫人云)老相公，是你旧时穿的衣服。(正末云)是呵。(唱)【落梅风】这山字领缘何慢？(夫人云)老相公，兀的带。(正末唱)玉免鹘因甚长？(夫人云)都是你旧时穿的。(正末唱)待道是我旧衣服怎生虚儾？(云)夫人将镜儿来。(夫人云)镜儿在此。(正末云)我试照咱。(唱)我这里对青镜猛然见我两鬓霜。哎，可怎生个似我旧时形象？(夫人云)孩儿每，一壁厢安排茶饭来。(左相上，云)小官是左丞相。奉圣人命，去四丞相宅上加官赐赏，走一遭去。可早来到也。左右，接了马者。四丞相，听圣人的命。(正末同夫人安排香案科)(唱)【雁儿落】你与我拂绰了白象床，整顿了销金帐，高擎着鹦鹉杯，满捧着羊羔酿。【得胜令】准备着翠袖舞《霓裳》，却又早丹诏下茅堂。未见真龙画，先闻宝篆香。托赖着君王，高力士休拦挡，我若不斟量，又只怕李太白贬夜郎。(使命上，云)听圣人的命，因你有功在前，将你的罪尽皆饶免。如今取你回朝，本要差你破除草寇，不想革寇听的你回，都来投降了。圣人大喜，教你依旧统军，复你右丞相之职，赐你黄金千两，香酒百瓶，就在丽春堂大吹大擂，做一个庆喜的筵席。望阙谢恩者。(正末叩谢科)(左相同众官云)老丞相，贺喜。(正末昌)【风流体】我则道官封做、官封做一字王，位不过、位不过头厅相。想着老无知，老无知焉敢当？(左相云)老丞相你受了官职者，何必太谦？(正末唱)哎，怎比的你左承相，左丞相洪福量。【古都白】愿陛下圣寿无疆，顿首诚惶。唬的我手儿脚儿忙也波忙。俺如今托赖着君王，可怜我疏狂，直来到宅上，死生应难忘。【唐兀歹】端的是万万载千秋圣主昌，地久天长。老臣怎敢道不谦让？可是当也波当。(左相云)老丞相，今日众官人都在此，圣人着李圭到丞相跟前负荆请罪，丞相休记前仇。(正末云)老夫怎敢？(左相云)既然如此，教李圭来见老丞相。(李圭负荆上，见科，云)老丞相，是李圭不是，今来负荆请罪。(正末云)呀，元帅请起。(李圭云)老丞相不分付起来，李圭怎敢起。(正末唱)【搅筝琶】他背着些粗荆杖，(众官云)请老丞相责罚他几下。(正末唱)谁敢道先打后商量。(李圭云)都因那一日与老丞相射柳时的冤仇。(正末唱)且休说百步穿杨，我和你九打-盘无梁。从今后你也要安详，我也不夸强。(李圭云)老丞相打我几下倒等我放下心者。(正末唱)休慌，我若是手梢儿在你身上荡，(李圭云)老丞相打几下怕怎么？(正末云)不中。(唱)义只怕惹起风霜。(云)李圭，既然圣人饶了，我和你也不记旧仇。(左相云)好，将酒来，我与你一位把一杯，做一个和合者。(夫人云)老相公稳便，我着那歌儿舞女来伏侍老相公。(正末云)夫人，你执壶，我与众官每把一杯酒。左右，动起细乐者。(唱)【沽美酒】舞蹁跹翠袖长，击鼍鼓奏笙簧。高髻云鬟宫样妆，金钗列数行。欢声动一座丽春堂。【太平令】歌〔金缕〕清音嘹亮，品鸾箫余韵悠扬。大筵会公卿宰相，早先声把烟尘扫荡。从今后四方，八荒，万邦，齐仰贺当今皇上。(左相诗云)在香山作耍难当。圣人怒谪贬他方。念功臣重加宣召，依然的衣锦还乡。题目李监军大闹香山会正名四丞相高宴丽春堂","dynasty":"元代","title":"杂剧·四丞相高会丽春堂"}
{"author":"葛闳","content":"胜地藏东越，严城从二岑。万灯迎日旱，孤声出云深。雪霁茗初试，雨涵山斗阴。兹焉即方广，有路到天心。","dynasty":"宋代","title":"巾山广轩"}
{"author":"葛闳","content":"山泉飞出白云寒，来献灵芽秉烛看。俄頃有花过数百，三瓯如吸玉腴乾。","dynasty":"宋代","title":"罗汉阁煎茶应供"}
{"author":"葛闳","content":"丹霞飘渺海三峰，归去琼台第几重。仙骥一声风驭远，月明清露滴金松。","dynasty":"宋代","title":"送神"}
{"author":"葛闳","content":"归老云边一翠岑，静中观动照人心。溪湖北上又东去，不似青山无古今。","dynasty":"宋代","title":"题清辉堂"}
{"author":"葛闳","content":"昔贤书洞石，台有伯阳经。碧海船多却，金霞夜不扃。炉成九转药，阶布六符星。捷径非君意，深游浅死庭。","dynasty":"宋代","title":"桐柏崇道观"}
{"author":"葛闳","content":"桃花烂熳春溪暖，紫玉箫沉月树昏。未觉台中光景晚，人间归去见来孙。","dynasty":"宋代","title":"桐柏观"}
{"author":"葛闳","content":"符法千年人尚畏，神林三鼓酒盈杯。油囊为取天河水，更折蟠桃海上来。","dynasty":"宋代","title":"迎神"}
{"author":"葛闳","content":"无事之时无事身，天将冲淡养吾真。鸱鸢啄腐成滋味，岂识朝霞吐嚥人。","dynasty":"宋代","title":"游白云轩赠冲一道正"}
{"author":"葛闳","content":"六时香火集宗雷，日上云收紫翠开。应笑守麾公暇少，二年官满一曾来。","dynasty":"宋代","title":"游日出"}
{"author":"葛闳","content":"海岭重重接紫虚，高人还肯敞仙裾。玉蟾点滴有清露，少费研朱写道书。","dynasty":"宋代","title":"招桐柏李道士"}
{"author":"葛闳","content":"六月好风吹玉林，地浮鳌海越山深。爱师终日无馀事，一点尘埃不受侵。","dynasty":"宋代","title":"题白云环翠亭"}
{"author":"葛闳","content":"丹霞缥缈海三峰，归去琼台第几重。仙骥一声风驭远，月明清露滴金松。","dynasty":"宋代","title":"送神"}
{"author":"龚南标","content":"值杖层波挂酒瓶，春风良会屐初停。楼高百尺虚窗白，浪涌千重列岫青。闲就客吟泉上石，话同僧过竹边亭。醉于马上乘船过，松外春涛万古醒。","dynasty":"清代","title":"石浪庵山楼社集分体分韵得七律青字"}
{"author":"龚南标","content":"兴废非偶然，当年事犹昨。只今久沦灭，屈指频惊愕。废池春草封，古蔓残碑络。青山独无恙，空翠向人落。我欲共素心，卜此山居乐。回念山中人，高风久不作。俯仰竟茫茫，斜阳没村郭。","dynasty":"清代","title":"寻碧山吟社遗址怀兴复诸先生"}
{"author":"谭用之","content":"江上阴云锁梦魂，江边深夜舞刘琨。秋风万里芙蓉国，暮雨千家薜荔村。乡思不堪悲橘柚，旅游谁肯重王孙。渔人相见不相问，长笛一声归岛门。","dynasty":"唐代","tags":"秋天，写雨，怀才不遇","title":"秋宿湘江遇雨"}
{"author":"谭用之","content":"秦树朦胧春色微，香风烟暖树依依。边城夜静月初上，芳草路长人未归。折柳且堪吟晚槛，弄花何处醉残晖。钓乡千里断消息，满目碧云空自飞。","dynasty":"唐代","title":"渭城春晚"}
{"author":"谭用之","content":"孤云无定鹤辞巢，自负焦桐不说劳。服药几年期碧落，验符何处咒丹毫。子陵山晓红云密，青草湖平雪浪高。从此人稀见踪迹，还应选地种仙桃。","dynasty":"唐代","title":"送丁道士归南中"}
{"author":"谭用之","content":"谁如南浦傲烟霞，白葛衣轻称帽纱。碧玉蜉蝣迎客酒，黄金毂辘钓鱼车。吟歌云鸟归樵谷，卧爱神仙入画家。他日凤书何处觅，武陵烟树半桃花。","dynasty":"唐代","title":"贻费道人"}
{"author":"谭用之","content":"长竿一系白龙吟，谁和驺虞发素琴。野客碧云魂易断，故人芳草梦难寻。天从补后星辰稳，海自潮来岛屿深。好向明庭拾遗事，莫教玄豹老泉林。","dynasty":"唐代","title":"寄徐拾遗"}
{"author":"谭用之","content":"铸时天匠待英豪，紫焰寒星匣倍牢。三尺何年拂尘土，四溟今日绝波涛。雄应垓下收蛇阵，滞想溪头伴豹韬。惜是真龙懒抛掷，夜来冲斗气何高。","dynasty":"唐代","title":"古剑"}
{"author":"谭用之","content":"鸟尽弓藏良可哀，谁知归钓子陵台。炼多不信黄金耗，吟苦须惊白发催。喘月吴牛知夜至，嘶风胡马识秋来。燕歌别后休惆怅，黍已成畦菊已开。","dynasty":"唐代","title":"寄王侍御"}
{"author":"谭用之","content":"三皇上人春梦醒，东侯老大麒麟生。洞连龙穴全山冷，窗透鳌波尽室清。计拙耻居岩麓老，气狂惭与斗牛平。谁人为向青编上，直傍巢由写一名。","dynasty":"唐代","title":"别何处士陵俊老"}
{"author":"谭用之","content":"流水物情谙世态，落花春梦厌尘劳。（《贻僧》）织槛锦纹苔乍结，堕书花印菊初残。（《宿西溪隐士》）光阴老去无成事，富贵不来争奈何。（《途中》）眠云无限好知己，应笑不归花满樽。（《入关》，以上并《吟窗杂录》）","dynasty":"唐代","title":"句"}
{"author":"谭用之","content":"岐山高兴陇山连，制锦无私服晏眠。鹦鹉语中分百里，凤凰声里过三年。秦无旧俗云烟媚，周有遗风父老贤。莫役生灵种杨柳，一枝枝折灞桥边。","dynasty":"宋代","title":"寄岐山林逢吉明府"}
{"author":"谭用之","content":"认为梅花怨未平，一声高唤百龙惊。风当阊阖庭初静，月在姑苏秋正明。曲尽绿杨涵野渡，管吹青玉动江城。临流不欲殷勤听，芳划王孙旧有情。","dynasty":"宋代","title":"江上闻笛"}
{"author":"谭用之","content":"仆射陂陂前是传邮，去程鵰鹗弄高秋。吟抛芍药裁诗圃，醉下茱萸饮酒楼。向日迥飞驹皎皎，临风谁和鹿呦呦。明年二月仙山下，莫遗桃花逐水流。","dynasty":"宋代","title":"秋日圃田送人随计"}
{"author":"谭用之","content":"鵰鹗途程在碧天，彩衣东去复何言。二千宾客旧知己，十二山河新故园。吟看桂生溪月上，醉听鲲化海涛翻。好期圣代重相见，莫学袁生老竹轩。","dynasty":"宋代","title":"送友人归青社"}
{"author":"谭用之","content":"罢吟鹦武草芊芊，又泛鸳鸯水上天。一棹冷涵杨柳雨，片帆香挂芰荷烟。绿遥江澹萍离岸，红点云疏橘满川。何处邈将归画府，数茎红蓼一渔船。","dynasty":"宋代","title":"贻钓鱼李处士"}
{"author":"谭用之","content":"钵略城边日欲西，游人却忆旧山归。牛羊集水烟黏步，雕鹗盘空雪满围。猎骑静逢边气薄，戍楼寒对暮烟微。横行总是男儿事，早晚重来似汉飞。","dynasty":"唐代","title":"塞上其二"}
{"author":"谭用之","content":"织槛锦纹苔乍结，堕书花印菊初残。","dynasty":"唐代","title":"句其二"}
{"author":"谭用之","content":"光阴老去无成事，富贵不来争奈何。","dynasty":"唐代","title":"句其三"}
{"author":"谭用之","content":"眠云无限好知己，应笑不归花满樽。","dynasty":"唐代","title":"句其四"}
{"author":"谭用之","content":"白玉堆边蒋径横，空涵二十四滩声。老无征战轩辕国，贫有茅茨帝舜城。丹凤昼飞群木冷，一龙秋卧九江清。时人莫笑非经济，还待中原致太平。","dynasty":"唐代","title":"贻南康陈处士陶"}
{"author":"谭用之","content":"不随黄鹤起烟波，应笑无成返薜萝。看尽好花春卧稳，醉残红日夜吟多。高添雅兴松千尺，暗养清音竹数科。珍重仙曹旧知己，往来星骑一相过。","dynasty":"唐代","title":"山中春晚寄贾员外"}
{"author":"谭用之","content":"秋池云下白莲香，池上吟仙寄竹房。闲颂国风文字古，静消心火梦魂凉。三春蓬岛花无限，八月银河路更长。此境空门不曾有，从头好语与医王。","dynasty":"唐代","title":"贻净居寺新及第"}
{"author":"谭用之","content":"千钟紫酒荐菖蒲，松岛兰舟潋滟居。曲内橘香江客笛，字中岚气岳僧书。吟期汗漫驱金虎，坐约丹青跨玉鱼。七色花虬一声鹤，几时乘兴上清虚。","dynasty":"唐代","title":"江边秋夕"}
{"author":"谭用之","content":"琵琶峡口月溪边，玉乳头佗忆旧川。一锡冷涵兰径路，片帆香挂橘洲烟。苔封石锦栖霞室，水迸衣珠喷玉蝉。莫道翩翩去如梦，本来吟鸟在林泉。","dynasty":"唐代","title":"送僧中孚南归"}
{"author":"谭用之","content":"耿耿银河雁半横，梦欹金碧辘轳轻。满窗谢练江风白，一枕齐纨海月明。杨柳败梢飞叶响，芰荷香柄折秋鸣。谁人更唱阳关曲，牢落烟霞梦不成。","dynasty":"唐代","title":"江馆秋夕"}
{"author":"谭用之","content":"露下银河雁度频，囊中垆火几时真。数茎白发生浮世，一盏寒灯共故人。云外簟凉吟峤月，岛边花暖钓江春。何当归去重携手，依旧红霞作近邻。","dynasty":"唐代","title":"秋夜同友人话旧"}
{"author":"谭用之","content":"昔年南去得娱宾，顿逊杯前共好春。蚁泛羽觞蛮酒腻，凤衔瑶句蜀笺新。花怜游骑红随辔，草恋征车碧绕轮。别后青青郑南陌，不知风月属何人。","dynasty":"唐代","title":"寄许下前管记王侍御"}
{"author":"谭用之","content":"仆射陂前是传邮，去程雕鹗弄高秋。吟抛芍药裁诗圃，醉下茱萸饮酒楼。向日迥飞驹皎皎，临风谁和鹿呦呦。明年二月仙山下，莫遣桃花逐水流。","dynasty":"唐代","title":"秋日圃田送人随计"}
{"author":"谭用之","content":"千里崤函一梦劳，岂知云馆共萧骚。半帘绿透偎寒竹，一榻红侵坠晚桃。蛮酒客稀知味长，蜀琴风定觉弦高。感君岩下闲招隐，细缕金盘鲙错刀。","dynasty":"唐代","title":"途次宿友人别墅"}
{"author":"谭用之","content":"暖掠红香燕燕飞，五云仙珮晓相携。花开鹦鹉韦郎曲，竹亚虬龙白帝溪。富贵万场归紫酒，是非千载逐芳泥。不知多少开元事，露泣春丛向日低。","dynasty":"唐代","title":"春日期巢湖旧事"}
{"author":"谭用之","content":"鹊岩烟断玉巢欹，罨画春塘太白低。马踏翠开垂柳寺，人耕红破落花蹊。千年胜概咸原上，几代荒凉绣岭西。碧吐红芳旧行处，岂堪回首草萋萋。","dynasty":"唐代","title":"再游韦曲山寺"}
{"author":"谭用之","content":"秋风汉北雁飞天，单骑那堪绕贺兰。碛暗更无岩树影，地平时有野烧瘢。貂披寒色和衣冷，剑佩胡霜隔匣寒。早晚横戈似飞尉，拥旄深入异田单。钵略城边日欲西，游人却忆旧山归。牛羊集水烟黏步，雕鹗盘空雪满围。猎骑静逢边气薄，戍楼寒对暮烟微。横行总是男儿事，早晚重来似汉飞。","dynasty":"唐代","title":"塞上"}
{"author":"谭用之","content":"不将桂子种诸天，长得寻君水石边。玄豹夜寒和雾隐，骊龙春暖抱珠眠。山中宰相陶弘景，洞里真人葛稚川。一度相思一惆怅，水寒烟澹落花前。","dynasty":"唐代","title":"赠索处士"}
{"author":"谭用之","content":"金鼎光辉照雪袍，雒阳春梦忆波涛。尘埃满眼人情异，风雨前程马足劳。接塞峨眉通蜀险，过山仙掌倚秦高。别来无限幽求子，应笑区区味六韬。","dynasty":"唐代","title":"别雒下一二知己"}
{"author":"谭用之","content":"莫学区区老一经，夷门关吏旧书生。晋朝灭后无中散，韩国亡来绝上卿。龙变洞中千谷冷，剑横天外八风清。好携长策干时去，免逐渔樵度太平。","dynasty":"唐代","title":"约张处士游梁"}
{"author":"谭用之","content":"雕鹗途程在碧天，彩衣东去复何言。二千宾客旧知己，十二山河新故园。吟看桂生溪月上，醉听鲲化海涛翻。好期圣代重相见，莫学袁生老竹轩。","dynasty":"唐代","title":"送友人归青社"}
{"author":"谭用之","content":"剑气徒劳望斗牛，故人别后阻仙舟。残春谩道深倾酒，好月那堪独上楼。何处是非随马足，由来得丧白人头。清风未许重携手，几度高吟寄水流。","dynasty":"唐代","title":"月夜怀寄友人"}
{"author":"谭用之","content":"闲居何处得闲名，坐掩衡茅损性灵。破梦晓钟闻竹寺，沁心秋雨浸莎庭。瓮边难负千杯绿，海上终眠万仞青。珍重先生全太古，应看名利似浮萍。","dynasty":"唐代","title":"闲居寄陈山人"}
{"author":"谭用之","content":"碧江头与白云门，别后秋霜点鬓根。长记学禅青石寺，最思共醉落花村。林间竹有湘妃泪，窗外禽多杜宇魂。未棹扁舟重回首，采薇收橘不堪论。","dynasty":"唐代","title":"忆南中"}
{"author":"谭用之","content":"病多慵引架书看，官职无才思已阑。穴凤瑞时来却易，人龙别后见何难。琴樽风月闲生计，金玉松筠旧岁寒。早晚烟村碧江畔，挂罾重对蓼花滩。","dynasty":"唐代","title":"寄友人"}
{"author":"谭用之","content":"国风千载务重华，须逐浮云背若耶。无地可归堪种玉，有天教上且乘槎。白纶巾卸苏门月，红锦衣裁御苑花。他日成都却回首，东山看取谢鲲家。","dynasty":"唐代","title":"别江上一二友生"}
{"author":"谭用之","content":"岐山高与陇山连，制锦无私服晏眠。鹦鹉语中分百里，凤凰声里过三年。秦无旧俗云烟媚，周有遗风父老贤。莫役生灵种杨柳，一枝枝折灞桥边。","dynasty":"唐代","title":"寄岐山林逢吉明府"}
{"author":"谭用之","content":"十年流落赋归鸿，谁傍昏衢驾烛龙。竹屋乱烟思梓泽，酒家疏雨梦临邛。千年别恨调琴懒，一片年光览镜慵。早晚休歌白石烂，放教归去卧群峰。","dynasty":"唐代","title":"感怀呈所知"}
{"author":"谭用之","content":"谁为梅花怨未平，一声高唤百龙惊。风当阊阖庭初静，月在姑苏秋正明。曲尽绿杨涵野渡，管吹青玉动江城。临流不欲殷勤听，芳草王孙旧有情。","dynasty":"唐代","title":"江上闻笛"}
{"author":"谭用之","content":"依旧池边草色芳，故人何处忆山阳。书回科斗江帆暮，曲罢驺虞海树苍。吟望晓烟思桂渚，醉依残月梦馀杭。别来南国知谁在，空对襜褕一断肠。","dynasty":"唐代","title":"寄孟进士"}
{"author":"谭用之","content":"织锦歌成下翠微，岂劳西去问支机。未开水府珠先见，不掘丰城剑自辉。鳌逐玉蟾攀桂上，马随青帝踏花归。相逢半是云霄客，应笑歌牛一布衣。","dynasty":"唐代","title":"寄阎记室"}
{"author":"谭用之","content":"几年帝里阻烟波，敢向明时叩角歌。看尽好花春卧稳，醉残红日夜吟多。印开夕照垂杨柳，画破寒潭老芰荷。昨夜前溪有龙斗，石桥风雨少人过。","dynasty":"唐代","title":"幽居寄李秘书"}
{"author":"谭用之","content":"罢吟鹦鹉草芊芊，又泛鸳鸯水上天。一棹冷涵杨柳雨，片帆香挂芰荷烟。绿摇江澹萍离岸，红点云疏橘满川。何处邈将归画府，数茎红蓼一渔船。","dynasty":"唐代","title":"贻钓鱼李处士"}
{"author":"谭用之","content":"芙蓉帘幕扇秋红，蛮府新郎夜宴同。满座马融吹笛月，一楼张翰过江风。杯黏紫酒金螺重，谈转凋珰玉麈空。深荷良宵慰憔悴，德星池馆在江东。","dynasty":"唐代","title":"河桥楼赋得群公夜宴"}
{"author":"谭用之","content":"狂歌白鹿上青天，何似兰塘钓紫烟。万卷祖龙坑外物，一泓孙楚耳中泉。翩翾蛮榼薰晴浦，毂辘鱼车响夜船。学取青莲李居士，一生杯酒在神仙。","dynasty":"唐代","title":"寄左先辈"}
{"author":"温庭皓","content":"一树寒林外，何人此地栽。春光先自暖，阳艳暗相催。晓觉霜添白，寒迷月借开。馀香低惹袖，堕蕊逐流杯。零落移新暖，飘飏上故台。雪繁莺不识，风袅蝶空回。羌吹应愁起，征徒异渴来。莫贪题咏兴，商鼎待盐梅。","dynasty":"唐代","title":"梅"}
{"author":"温庭皓","content":"九枝应并耀，午夜忽潜然。景集青山外，萤分碧草前。辉华侵月影，历乱写星躔。望极高楼上，摇光满绮筵。","dynasty":"唐代","title":"观山灯献徐尚书其二"}
{"author":"温庭皓","content":"春山收暝色，爝火集馀辉。丽景饶红焰，祥光出翠微。白榆行自比，青桂影相依。唯有偷光客，追游欲忘归。","dynasty":"唐代","title":"观山灯献徐尚书其三"}
{"author":"温庭皓","content":"一峰当胜地，万点照严城。势异昆冈发，光疑玄圃生。焚书翻见字，举燧不招兵。况遇新春夜，何劳秉烛行。九枝应并耀，午夜忽潜然。景集青山外，萤分碧草前。辉华侵月影，历乱写星躔。望极高楼上，摇光满绮筵。春山收暝色，爝火集馀辉。丽景饶红焰，祥光出翠微。白榆行自比，青桂影相依。唯有偷光客，追游欲忘归。","dynasty":"唐代","title":"观山灯献徐尚书"}
{"author":"陈谋道","content":"征人三十万，一夕度龙沙。北望天山迥，南临斗柄斜。雕弓含月影，宝剑拂霜华。会见烽烟静，铙歌入汉家。","dynasty":"清代","title":"塞下曲"}
{"author":"陈谋道","content":"连云高阁郁峥嵘，俯接澄潭百尺盈。竹映帘前分晓色，泉流石畔起秋声。初闻仙梵空堂细，却听疏钟下界清。为爱当年飞锡地，中宵长对月华明。","dynasty":"清代","title":"幽兰禅院柬西莲禅师"}
{"author":"陈谋道","content":"携屐南屏四望宽，凌空高阁俯清湍。风生古渡千帆急，雨湿秋林万壑寒。碧海波涛当槛出，沧江烟雾隔城看。百盘树杪飞流挂，有客登临兴未阑。","dynasty":"清代","title":"登南屏"}
{"author":"李廷忠","content":"玉女翠帷熏，香粉开妆面。不是占春迟，羞被群花见。纤手折柔条，绛雪飞千片。流入紫金卮，未许停歌扇。","dynasty":"宋代","title":"生查子"}
{"author":"李廷忠","content":"风流最数宣城，奇山秀水神仙府。琴高台畔，花姑坛上，鸾翔凤舞。春度玉墀，月升金掌，荣分铜虎。想少陵，知有异人间出，三百载、留佳句。岁岁椒盘柏斝，到明朝、又还重举。阳和散作，千岩瑞雪，两溪甘雨。汲取恩波，酿成禄酒，庆公初度。有东风传报，都人已为，筑沙堤路。","dynasty":"宋代","title":"水龙吟（寿宁国太守王大卿正月二日）"}
{"author":"李廷忠","content":"幕府增辉，前度刘郎，又还到来。看芙蓉池畔，神凝秋水，绮罗丛里，欢动春雷。彩笔新题，金钗半醉，当日英雄安在哉。开筵处，是真仙福地，不着纤埃。堪怜倦客情怀。听吹竹弹丝金奏谐。有黄花插鬓，何妨欹帽，绿橙醒酒，莫惜空罍。坐上疏狂，帘间姝丽，应想横波一笑回。停杯久，待娇歌缓劝，归骑休催。","dynasty":"宋代","title":"沁园春（刘总干会饮同寮，出示新词，席上用韵）"}
{"author":"李廷忠","content":"抚景几今古，遗恨此江山。百年形胜，但见幽草杂枯菅。多少名流登览，赖有神扶坏栋，诗墨尚斑斑。风月要磨洗，顾我已衰颜。擎天手，携玉斧，到江干。一新奇观，领客觞咏有馀闲。烟草半川开霁，城郭两州相望，都在画屏间。便拟骑黄鹄，直上扣云关。","dynasty":"宋代","title":"水调歌头（武昌南楼落成，次王漕韵）"}
{"author":"李廷忠","content":"槛外长江浪拍空。萧萧红蓼白苹风。三秋告稔三农庆，九日追欢九客同。烟渚北，月岩东。莫嫌光景太匆匆。登龙戏马英雄事，都在南数一啸中。","dynasty":"宋代","title":"鹧鸪天（九日南楼和范总干韵）"}
{"author":"李廷忠","content":"星野涵辉，云峰环翠，南园迎腊开梅蕊。瑶台仙子笑相逢，金钗行里拚沉醉。照乘骊珠，出闲天骥。相随寿母多年纪。春风侍宴宝花楼，五枝七叶都荣贵。","dynasty":"宋代","title":"踏莎行（赵宽夫十二月十二日生，赋此为寿）"}
{"author":"李廷忠","content":"濯锦江头路。望祥云、密拥旌幢，初开天府。冰露壶中秋玉莹，不着人间烦暑。现物表、神仙风度。回首太清宫阙杳，是鸣珂簪笔遨游处。万舟斛，却西诉。筹边堂上兵无数。笑当年、蜀山谅将，夜分旗鼓。听取今朝宣阃令，洗尽蛮烟塞雾。便催唤、衮衣归去。运应河清逢岳诞，办中兴事业须申甫，看岁岁，寿觞举。","dynasty":"宋代","title":"贺新凉（寿制帅董侍郎）"}
{"author":"李廷忠","content":"洞天仙伯。总是梅标格。来索东风一笑，香浮动、潜溪月。寿尊谁共酌。少年花县客。试问日边春信，梁园上、正飞雪。","dynasty":"宋代","title":"霜天晓月（庆高尉）"}
{"author":"李廷忠","content":"昨夜一星明，太微西畔。应得良朝诞名将。豹韬龙节，谈笑坐清江汉。年年梅雪里、开华宴。铁券高勋，金钟洪算。要同宗社流芳远。玺书褒异，自得君王深眷。看看登剑履、明光殿。","dynasty":"宋代","title":"感皇恩（寿王节使）"}
{"author":"李廷忠","content":"秋到三山呈瑞气，斑斑绣虎广章。早分桂殿一枝香。婉谋参幕府，华署等朝行。驾月姮娥来献寿，胜如昨夜辉光。十分满劝紫霞觞。年年花萼宴，相约侍君王。","dynasty":"宋代","title":"临江仙（寿师幕）"}
{"author":"李廷忠","content":"天启重光，地钟上瑞，有人起自东山。当年谢传，几曾鹤发貂冠。不似文章隽老，重来鸣步斗枢间。洪钧转，五原草绿，太白兵闲。运庆今朝初度，正日添纹线，月挂冰盘。恩重御壶宣劝，喜溢天颜。听取沙堤好语，金科红篆押千官。春长在，调元鼎里，不假还丹。","dynasty":"宋代","title":"庆清朝（上楼大参·十一月十五）"}
{"author":"李廷忠","content":"草际雪痕消，梅上春心动。碧幕红裙簇画筵，横玉声三弄。雅兴杂鱼龙，妙舞回鸾凤。莫道司空眼惯□，还入清宵梦。","dynasty":"宋代","title":"卜算子（萧计议席上）"}
{"author":"李廷忠","content":"抚景几今古，遗恨此江山。百年形胜，但见幽草杂枯菅。多少名流登览，赖有神扶坏栋，诗墨尚斑斑。风月要磨洗，顾我已衰颜。擎天手，携玉斧，到江干。一新奇观，领客觞咏有馀闲。烟草半川开霁，城郭两州相望，都在画屏间。便拟骑黄鹄，直上扣云关。","dynasty":"宋代","title":"水调歌头·抚景几今古"}
{"author":"李廷忠","content":"玉帐西来，道前是、绣衣使者。游览处、秋风鼓吹，自天而下。湘水得霜清可鉴，巫峰过雨森如画。有神仙、佳致在胸襟，真潇洒。荆州宝，元无价。夔门政，长多暇。听谈兵樽俎，百川倾泻。此日寿觞容我劝，他年枢柄还公把。趁桂花、时节去朝天，香随马。","dynasty":"宋代","title":"满江红·玉帐西来"}
{"author":"李廷忠","content":"人物风流真罕见，何须尘外求仙。绿龟千岁稳巢莲。醉倾金凿落，笑拥玉и娟。须信日边消息好，寒花也作春妍。笙歌乐地酒中天。功名无限事，都在寿觞前。","dynasty":"宋代","title":"临江仙·人物风流真罕见"}
{"author":"李廷忠","content":"天启重光，地锺上瑞，有人起自东山。当年谢傅，几曾鹤发貂冠。不似文章隽老，重来鸣步斗枢间。洪钧转，五原草绿，太白兵闲。运庆今朝初度，正日添纹线，月挂冰盘。恩重御壶宣劝，喜溢天颜。听取沙堤好语，金科红篆押千官。春长在，调元鼎里，不假还丹。","dynasty":"宋代","title":"庆清朝·天启重光"}
{"author":"李廷忠","content":"清溪路入武陵源，鸡犬人家隔近村。拔地一峰危作柱，栖云五洞窄开门。空庭有客扫松影，古径无人踏藓痕。我欲白云岩畔宿，月明一夜听啼猿。","dynasty":"宋代","title":"游大涤"}
{"author":"李廷忠","content":"抚景几今古，遗恨此江山。百年形胜，但见幽草杂枯菅。多少名流登览，赖有神扶坏栋，诗墨尚斑斑。风月要磨洗，顾我已衰颜。擎天手，携玉斧，到江干。一新奇观，领客觞咏有馀闲。烟草半川开霁，城郭两州相望，都在画屏间。便拟骑黄鹄，直上扣云关。","dynasty":"宋代","title":"水调歌头武昌南楼落成，次王漕韵"}
{"author":"李廷忠","content":"洛浦风光烂漫时。千金开宴醉为期。花方着雨犹含笑，蝶不禁寒总是痴。香腮擎吐浓华艳，不随桃李竞春菲。东君自有回天力，看把花枝带月归。","dynasty":"宋代","title":"瑞鹧鸪"}
{"author":"杨继盛","content":"浩气还太虚，丹心照千古。生平未报国，留作忠魂补。","dynasty":"明代","tags":"古诗三百首，爱国，壮志","title":"就义诗"}
{"author":"杨继盛","content":"天意昭殊节，犴庭产异瓜。可怜成落寞，徒自吐英华。疏蔓牵瑶草，幽香杂瑞花。苍生悬望切，何事思烟霞。","dynasty":"明代","title":"和商中丞狱中生瓜二首其一"}
{"author":"杨继盛","content":"久狱半为家，真同故里瓜。行藏俱梦幻，阒寂亦繁华。天遗东陵种，云封西域花。机心久已息，即此是烟霞。","dynasty":"明代","title":"和商中丞狱中生瓜二首其二"}
{"author":"杨继盛","content":"乾坤一草阁，宇宙半胸襟。宿雨千年泪，明霞万古心。疏灯暗客梦，佳兴带愁吟。肌骨浑如铁，寒威任尔侵。","dynasty":"明代","title":"寒夜和敬所韵"}
{"author":"杨继盛","content":"忧时分外阃，何事囚西台。君为河山死，谁悲梁木摧。法星仍近月，此日独怜才。魂魄心犹壮，奸谀骨已灰。","dynasty":"明代","title":"哀商中丞少峰和徐龙湾韵其一"}
{"author":"杨继盛","content":"中外欲交驩，书生虚将坛。可怜当日狱，乃尔借星冠。白昼燕山暮，红云渭水寒。他年麟阁上，遗像许谁看。","dynasty":"明代","title":"哀商中丞少峰和徐龙湾韵其二"}
{"author":"杨继盛","content":"燕囚羞对泣，梁狱共萧骚。功业半尘土，秋风一羽毛。云连寇老竹，星暗吕虔刀。遥忆潇湘水，悠悠咽楚濠。","dynasty":"明代","title":"哀商中丞少峰和徐龙湾韵其三"}
{"author":"杨继盛","content":"吁嗟成永隔，生死事相关。气节云霄上，勋名宇宙间。孤魂忧国泪，万古锁愁颜。寇运将衰绝，燕然未许攀。","dynasty":"明代","title":"哀商中丞少峰和徐龙湾韵其四"}
{"author":"杨继盛","content":"未酬𢬵死恨，虚负再生身。和泪原非假，谊书太任真。寒收燕谷夕，烟锁汉宫春。扰扰欲投石，君何相问频。","dynasty":"明代","title":"和凤洲王年兄诗韵"}
{"author":"杨继盛","content":"母为姑存身未死，姑因嫂节老空楼。萱阶花泣百年泪，漆室人含万古愁。寂寂风侵机杼冷，阴阴月暗镜台秋。从来多少冠裳客，曾似沂阳妇女否。","dynasty":"明代","title":"节母贞女诗并序"}
{"author":"杨继盛","content":"江南有梅不见雪，冀北雪多梅花稀。惟有中州风土好，梅花雪花相映晖。孤根深托云石里，天与清香岂偶尔。不向春光藉艳阳，宁随上苑争桃李。老干雪铺翻助清，层冰万丈影涵明。幽姿皎皎尘埃绝，琴瑟逼人冷气生。万树丛中呈淡妆，百花头上吐寒芳。翛然远峤轻风起，吹落乾坤草木香。一枝洁素羞粉白，娟娟月姬着新裳。一枝黄萼梁园发，攒金缀粟色微茫。一枝朱英丹换骨，错认夭桃带浅霜。一枝紫蕤蕾初破，晓霞飞落绯衣傍。一枝同心并头开，晴沙酣睡双鸳鸯。疏影笼月，瘦骨插天。劲稍穿石，枯隙藏烟。莺蝶不相识，风雨更媥妍。冰葩冻蒂应难落，一任凄凉羌管弄前川。古瘦清香原太始，品题群花更无比。一段幽闲惟自知，岂容凡眼窥红紫。羡君孤梗迥绝俗，梅花如人人如玉。得意移来轩后栽，松竹交映惬衷曲。樽酒相看花解语，似促早上金门去。商家正须和羹材，休为花神滞野墅。花落结实调鼎春，烹来端可荐枫宸。惟愿分种千万山，以解苍生万斛之渴尘。","dynasty":"明代","title":"题梅轩号"}
{"author":"杨继盛","content":"二月江南气尚寒，石头城外水漫漫。云连削壁千屏合，日映离觞两鉴看。近渚晴花香细细，傍人风柳絮团团。圣朝此际求贤切，补牍还思旧谏官。","dynasty":"明代","title":"送万枫潭少参山东"}
{"author":"杨继盛","content":"巴国指南思定祖，九真遗泽长孙留。琴台藓合乾坤老，篆水烟横天地秋。寂寂寒云覆陇树，凄凄疏雨暗江楼。欲知身后流芳远，今日龙池有豸头。","dynasty":"明代","title":"挽任侍御乃尊二首"}
{"author":"杨继盛","content":"生刍庐外悲风鸣，一曲哀吟万古情。五友亭闲山树暗，三槐堂寂月华明。巴人泪落嘉陵水，澄野歌连上蔡城。海内知公身不死，南台伯雨振家声。","dynasty":"明代","title":"挽任侍御乃尊二首其二"}
{"author":"杨继盛","content":"南极星临衡岳动，北堂萱映潇湘明。汉宫瑶轴封仙检，涂水梅花照楚城。海日蟠桃开寿域，天风青鸟下蓬瀛。金陵江夏隔千里，西望白云无限情。","dynasty":"明代","title":"寿太常汪春谷母七十"}
{"author":"杨继盛","content":"十月征车辞建业，三山霜叶照离杯。晴烟千里孤城暮，寒雁三声万壑哀。水国暮云连渭树，郎官前宿近中台。阿戎诗礼趋庭后，为道雷门指日开。","dynasty":"明代","title":"送史沱村考绩其一"}
{"author":"杨继盛","content":"一上离亭几度愁，十年尘梦叹沈浮。悠悠月笛山城夕，漠漠寒云江树秋。作客南来俱万里，送君北去独孤舟。他乡正有思归兴，况复征旌出石头。","dynasty":"明代","title":"送史沱村考绩其二"}
{"author":"杨继盛","content":"官阁不传迁转报，红亭厌咏送君诗。昔乘骢老人犹识，旧泣珠还今始知。征雁迥随云树没，德星暗逐使旌移。彤庭久惜南迁客，共听丝纶出凤池。","dynasty":"明代","title":"送史沱村考绩其三"}
{"author":"杨继盛","content":"七载青毡多士服，九重紫诏五云开。熙城桃李含春雨，渭水鱼龙惊夜雷。怅望德星辞壁野，相思明月照秦台。弦歌漫奏别离调，衰柳西风无限哀。","dynasty":"明代","title":"送狄道训导李南峰掌教清水"}
{"author":"杨继盛","content":"台斗光芒临紫极，东风行色动江干。春归吴苑晴花合，天入燕云晓旆寒。礼乐百年开万国，星辰入座肃千官。彤庭旧识尚书履，天下苍生属谢安。","dynasty":"明代","title":"送大宗伯两洲王公考绩二首其一"}
{"author":"杨继盛","content":"风送老莺啼禁树，春随红旆过江干。文昌夜度三台近，玉剑晴浮五月寒。一代云龙虚鼎席，百年礼乐属春官。相逢若问留台客，为道归思鬓已残。","dynasty":"明代","title":"送大宗伯两洲王公考绩二首其二"}
{"author":"杨继盛","content":"南极星辉莱屿动，北堂萱映海天明。百年花老秋风冷，千里云孤暮树平。赤圃生烟回紫气，青鸾传诏下黄城。题诗增我斑裳恨，几遍停思无限情。","dynasty":"明代","title":"贺狱吏孙东渠母寿"}
{"author":"杨继盛","content":"寂寂朱葵着意栽，相投情景自徘徊。每因擎露含珠泣，恐误倾阳带晓开。疏影风移摇夜月，晴烟云拥覆西台。幽香暗度重华殿，时有游蜂送雨来。","dynasty":"明代","title":"和商中丞朱葵其一"}
{"author":"杨继盛","content":"得意葵花斩草栽，暂时相对且徘徊。百年殊色因谁瘦，万古丹心向日开。不共群花发上苑，却怜异种出燕台。老天似惜倾诚苦，欲借夭桃雨露来。","dynasty":"明代","title":"和商中丞朱葵其二"}
{"author":"杨继盛","content":"检点红芳荷雨栽，平分清景共徘徊。醉倾晴日翩翻舞，笑领天风次第开。吟席珠玑超翰苑，德星芒彩动天台。西山不减东山兴，佳事还随花事来。","dynasty":"明代","title":"和商中丞朱葵其三"}
{"author":"杨继盛","content":"共说山中好甲子，百年林下见高人。醒初幻枕俱为梦，归去此身方属君。昏夜法星辞帝座，秋风行色动乾坤。西台多少含冤者，一听离歌泪满巾。","dynasty":"明代","title":"送宋司狱致仕"}
{"author":"杨继盛","content":"风吹枷锁满城香，簇簇争看员外郎。岂愿同声称义士，可怜长板见亲王。圣明厚德如天地，廷尉称平过汉唐。性癖从来归视死，此身原自不随杨。","dynasty":"明代","title":"朝审途中口吟"}
{"author":"杨继盛","content":"破窗不奈西风冷，况复萧条一敝裘。疏雪飘残忧国泪，寒更敲碎贯城愁。悲歌劳扰惭燕士，坐卧浑忘是楚囚。四海寻家何处是，此身死外更无求。","dynasty":"明代","title":"小雪"}
{"author":"杨继盛","content":"疏狂忘却一身忧，思入苍生始解愁。万事无成怜我拙，百年有恨倩谁收。每思北阙开宣室，羞对西风泣楚囚。且喜阴云薄欲散，依稀遥见凤凰楼。","dynasty":"明代","title":"雪晴"}
{"author":"杨继盛","content":"锁合西台烟雾浮，孤灯相对夜悠悠。寒欺草榻凉如洗，风卷星河动欲流。报主独怜成孟浪，论交谁复忆同游。相知旧月情如许，犹自偷穿入气楼。","dynasty":"明代","title":"夜感月有怀"}
{"author":"杨继盛","content":"阴阴朔气满皇州，烈烈悲风暗凤楼。吹合冻云寒欲雪，蹴低霜干鸟应愁。百年执法归廷尉，四海何人怜楚囚。闻说右军曾远寄，蒲葵珠玉莫空投。","dynasty":"明代","title":"大风中凤洲年兄赐顾言及先寄诗扇未到"}
{"author":"杨继盛","content":"寒灯高照影参差，樽酒长吟慰梦思。十载交游仍倚玉，百年骨肉更相知。追谈云雨如前日，品第亲朋异昔时。明月不嫌草榻冷，徘徊照我去迟迟。","dynasty":"明代","title":"族兄东城亲家鹤峰狱中赐顾同宿二夜感作"}
{"author":"杨继盛","content":"风满孤城泪满巾，高寒偏傍薄衣人。晴烟亦逐阴云冷，诗思应随白发新。归去此身方属我，愁来何事最伤神。边陲戍马中原盗，惆怅羞称自靖臣。","dynasty":"明代","title":"因冷感兴"}
{"author":"杨继盛","content":"老天留我报君身，惆怅蹉跎又一春。几度丹心连血呕，数茎白发带愁新。回思往事真堪笑，自幸更生似有神。璞在不妨仍泣献，踟蹰无计达枫宸。","dynasty":"明代","title":"元旦"}
{"author":"杨继盛","content":"残雪禁春亦不迟，晴烟送暖入帘帏。香飞别院梅初发，影过新痕日渐移。风卷寒云山曝画，晴归庭树鸟吟诗。年来疏懒涩佳句，欲报琼瑶愧项斯。","dynasty":"明代","title":"立春和平山韵"}
{"author":"杨继盛","content":"寥落云司庭半虚，有功此去更何如。西台月下幽人榻，南国星随使者车。寒雁不堪云暝夕，秋风况是叶飞初。秣陵若遇相知问，为道疏狂病未除。","dynasty":"明代","title":"送徐龙湾审录江南"}
{"author":"杨继盛","content":"怅望霓旌拂曙晖，嗟君此去故人稀。南山判草更谁易，北极恩光伴尔归。晚树喜承新雨露，春风醉舞旧斑衣。汉廷此日须元礼，早促仙舟赴帝闱。","dynasty":"明代","title":"送李东明审录北直隶"}
{"author":"杨继盛","content":"短鬓娑婆乌布巾，分明天地一狂人。忧时泪应笙歌落，报主心希宇宙新。寇贼共传知有我，孤危不死岂无神。寥寥勋业将蓬鬓，虚负当年献纳臣。","dynasty":"明代","title":"有感"}
{"author":"杨继盛","content":"残魂零落又经年，尽日凄然掩泪眠。啼鸟似怜人寂寂，空楼独对月娟娟。死生浪寄乾坤外，勋业虚思泰岳巅。还草万言书欲上，踟蹰何处是尧天。","dynasty":"明代","title":"和赵兵马海壑韵"}
{"author":"杨继盛","content":"我期玄素回天力，何事赤符此日行。几度为亲焚谏草，百僚忌尔着时名。莺啼晴树秦烟暮，旌拂庐云曙色明。若遇超然同志问，为言终不负平生。","dynasty":"明代","title":"送张对溪之任庐州"}
{"author":"杨继盛","content":"我已因官累，尔何又爱官。街前骑马者，轰烈万人看。","dynasty":"明代","title":"小儿索余画骑马官因索诗随吟父子问答口号"}
{"author":"杨继盛","content":"风蹴水晶碎，彩联珠翠浮。何如皎皎月，是我大灯球。","dynasty":"明代","title":"元旦狱中自制弃纸灯笼狱卒以无文彩索诗赋此其一"}
{"author":"杨继盛","content":"有月何须烛，无云不怕风。借谁竿百尺，光照九天中。","dynasty":"明代","title":"元旦狱中自制弃纸灯笼狱卒以无文彩索诗赋此其二"}
{"author":"杨继盛","content":"冻日摧寒色，狂风送冷尘。慢愁衣服薄，眼底是阳春。","dynasty":"明代","title":"苦冷其一"}
{"author":"杨继盛","content":"彤云迷白昼，凉落暗风尘。宇宙谁知己，圜城别有春。","dynasty":"明代","title":"苦冷其二"}
{"author":"杨继盛","content":"寂寂门常掩，素衣无缁尘。谁吹邹子律，寒谷欲回春。","dynasty":"明代","title":"苦冷其三"}
{"author":"杨继盛","content":"浩气还太虚，丹心照万古。生前未了事，留与后人补。","dynasty":"明代","title":"临刑诗其一"}
{"author":"杨继盛","content":"天王自圣明，制度高千古。平生未报恩，留作忠魂补。","dynasty":"明代","title":"临刑诗其二"}
{"author":"杨继盛","content":"杨子有心涉扬子，椒山无意合焦山。地灵人杰天然巧，彷佛神游太古间。","dynasty":"明代","title":"扬子江望焦山"}
{"author":"杨继盛","content":"出门已觉精神爽，况复阳回宇宙清。野树含烟迷寺迥，晴山披雪倚云明。","dynasty":"明代","title":"同门生五十人游卧龙山寺"}
{"author":"杨继盛","content":"三月不知春色暮，重门深锁贯城寒。东风错认王候院，误送飞钱落枕单。","dynasty":"明代","title":"风送榆钱入户"}
{"author":"杨继盛","content":"万里河山俱帝业，如何谋计只神京。备边自是千年计，塞外谁人筑五城。","dynasty":"明代","title":"闻筑外城其一"}
{"author":"杨继盛","content":"病急须从标上治，如何缓处用工夫。庸医费尽箧中药，待得良医药有无。","dynasty":"明代","title":"闻筑外城其二"}
{"author":"杨继盛","content":"逐日课程惟有睡，百年勋业本无心。圣君赐我安闲地，好做羲皇世上人。","dynasty":"明代","title":"夏午睡胡敬所年兄因见教作此和谢其一"}
{"author":"杨继盛","content":"一息若存还报主，万年不死是吾心。于今秖合昏昏睡，笑杀当时勋业人。","dynasty":"明代","title":"夏午睡胡敬所年兄因见教作此和谢其二"}
{"author":"杨继盛","content":"疏懒百年还旧癖，功名此日负初心。本来面目频频照，恐落寰中第二人。","dynasty":"明代","title":"夏午睡胡敬所年兄因见教作此和谢其三"}
{"author":"杨继盛","content":"寒柝凄凄哀怨绝，阴云黯黯郁愁结。西风满地苔痕红，尽是渭囚冤泪血。","dynasty":"明代","title":"狱中红苔"}
{"author":"杨继盛","content":"眼底浮云片片飞，吉凶消长只几希。自从会得羲皇易，始觉前时大半非。","dynasty":"明代","title":"读易有感"}
{"author":"杨继盛","content":"万树红芳带露残，独怜黄菊对霜看。东君不与花为主，一任西风落砌寒。","dynasty":"明代","title":"题残菊"}
{"author":"杨继盛","content":"一饮初歌第一歌，乾坤万物属中和。醉乡能发天然乐，况复幽人情兴多。","dynasty":"明代","title":"九日昆峰赐饮拟和刘静修先生九日九饮歌韵体其一"}
{"author":"杨继盛","content":"二饮停杯歌二歌，西风短发任婆娑。四时佳兴俱堪赏，谁道当秋百感多。","dynasty":"明代","title":"九日昆峰赐饮拟和刘静修先生九日九饮歌韵体其二"}
{"author":"杨继盛","content":"三饮幽人发浩歌，百年风月属予多。此身不是乾坤蒂，留我苍天欲若何。","dynasty":"明代","title":"九日昆峰赐饮拟和刘静修先生九日九饮歌韵体其三"}
{"author":"杨继盛","content":"四饮须听第四歌，傍人休笑醉颜酡。曾经雪浪翻天涌，风落杯中漫起波。","dynasty":"明代","title":"九日昆峰赐饮拟和刘静修先生九日九饮歌韵体其四"}
{"author":"杨继盛","content":"五饮起来鼓缶歌，万年宇宙一红螺。闲中看破盈虚壳，聚散浮沈总太和。","dynasty":"明代","title":"九日昆峰赐饮拟和刘静修先生九日九饮歌韵体其五"}
{"author":"杨继盛","content":"六饮将酣豪兴多，仰天长啸奈吾何。片云忽暗楼头月，只欲凌虚一拂摩。","dynasty":"明代","title":"九日昆峰赐饮拟和刘静修先生九日九饮歌韵体其六"}
{"author":"杨继盛","content":"七饮相关乐趣多，风吹万籁尽笙歌。区区怀抱俱春意，笑尔高秋奈我何。","dynasty":"明代","title":"九日昆峰赐饮拟和刘静修先生九日九饮歌韵体其七"}
{"author":"杨继盛","content":"八饮还惊饮量过，疏狂成癖竟如何。纵然痛饮珍珠酒，为却愁怀愁转多。","dynasty":"明代","title":"九日昆峰赐饮拟和刘静修先生九日九饮歌韵体其八"}
{"author":"杨继盛","content":"九饮浑忘披翠蓑，圣明恩厚复如何。酿成四海合欢酒，欲共苍生同醉歌。","dynasty":"明代","title":"九日昆峰赐饮拟和刘静修先生九日九饮歌韵体其九"}
{"author":"杨继盛","content":"踏碎塞城谁问罪，深居台阁亦加封。圣明恩阔同天地，不论无功与有功。","dynasty":"明代","title":"赏功喜作"}
{"author":"杨继盛","content":"云穿石榻丹书湿，亭枕泉崖白昼闲。樽酒相看浑不厌，知君原是见真山。","dynasty":"明代","title":"见山"}
{"author":"杨继盛","content":"万里风烟何日尽，百年宇宙几人闲。春来应有桃千树，休认天台作故山。","dynasty":"明代","title":"见山其二"}
{"author":"杨继盛","content":"市朝自有武陵趣，一息无心一息闲。得意不须登华岳，樽前卷石亦青山。","dynasty":"明代","title":"见山其三"}
{"author":"杨继盛","content":"云烟收尽酒卮间，风静一帘明月闲。不解红尘寻远壑，漫将诗思傍青山。","dynasty":"明代","title":"见山其四"}
{"author":"杨继盛","content":"凤历初看小雪时，百年甲子只须臾。回头往事浑如梦，识破尘寰半局棋。","dynasty":"明代","title":"观新历"}
{"author":"杨继盛","content":"报最归来宠命新，问君何以答枫宸。闲中检点案头簿，三载平反多少人。","dynasty":"明代","title":"刘司狱考满索诗口占以赠之"}
{"author":"杨继盛","content":"梦里忽闻长乐钟，自惊误却上新封。觉来月照西窗白，寂寂柝声杂晓舂。","dynasty":"明代","title":"至日早醒偶成"}
{"author":"杨继盛","content":"都城夜半初飞雪，台省应多祥瑞诗。眼底饿夫寒欲死，来年总稔济谁饥。","dynasty":"明代","title":"微雪有感"}
{"author":"杨继盛","content":"良知好向孩提看，天下无如父子亲。我有乾坤大父母，孝情不似尔情真。","dynasty":"明代","title":"五岁儿入视遣归不去同宿数夜有感"}
{"author":"杨继盛","content":"屋梁落月应怀我，春草池塘更梦谁。记得别时悬泪眼，佯为笑语怕相思。","dynasty":"明代","title":"怀鹤峰东城因寄其一"}
{"author":"杨继盛","content":"久惜离群恨见迟，谁知相见倍相思。从今忆弟休怜弟，又恐别时胜此时。","dynasty":"明代","title":"怀鹤峰东城因寄其二"}
{"author":"杨继盛","content":"再入天台云浦开，金丹一粒脱凡胎。逼人岚气浮眉宇，闻自神仙洞里来。","dynasty":"明代","title":"闻有送赠与中官方士而起用者因遣祈雪秪风不应其一"}
{"author":"杨继盛","content":"风卷寒云落照斜，郊原无日不飞沙。可怜万里琼瑶雪，化作银杯散宦家。","dynasty":"明代","title":"闻有送赠与中官方士而起用者因遣祈雪秪风不应其二"}
{"author":"杨继盛","content":"君去霜台无御史，君来秋省有刑官。百年节操惟松柏，休负当时旧岁寒。","dynasty":"明代","title":"题郭剑泉岁寒松柏卷"}
{"author":"杨继盛","content":"一点丹心一点忠，竹花难入万花丛。年来不见青松友，独喜晴梅相映红。","dynasty":"明代","title":"次梅轩韵"}
{"author":"杨继盛","content":"恶事先传应早避，喜来不报亦何伤。平生最爱鸦声好，野鹊毋劳噪夕阳。","dynasty":"明代","title":"陈平山鹊噪诗以此答之其一"}
{"author":"杨继盛","content":"好音惟恐隔深树，一听恶声共弹罗。啼鸟亦知随世变，鸦鸣何少鹊何多。","dynasty":"明代","title":"陈平山鹊噪诗以此答之其二"}
{"author":"杨继盛","content":"宇宙到头俱梦幻，生人何必叹云泥。疏狂见惯荣枯事，鸦鹊从今俱慢啼。","dynasty":"明代","title":"因前作谕鸦鹊其一"}
{"author":"杨继盛","content":"可厌老鸦常折翅，依人喜鹊亦空啼。长安公子多飞弹，且向云山深树栖。","dynasty":"明代","title":"因前作谕鸦鹊其二"}
{"author":"杨继盛","content":"春树苍苍春浦晴，红亭黯黯送霓旌。留连鸟语怜人别，荏苒杨花共酒倾。桃坞雨余香气合，锦江潮尽浪痕明。烟浮晓巘巑岏碧，霞逐征帆缥缈轻。牛渚曲通瀛海泽，缑峰迥倚秣陵城。月高鸥在镜中宿，溪涨樯疑天际行。牛野分星惊太史，燕云如幕覆神京。枫宸报政恩波润，椿座称觞彩袖轻。知己渐随流水远，离愁端与削山平。论交每惜松颜落，折柳应悲雁序更。旅病偏因归客剧，梦思秪为故乡生。送君惟有东风泪，点点沾巾无限情。","dynasty":"明代","title":"送刘苏涯乡兄考绩北上"}
{"author":"杨继盛","content":"相知每恨未相识，闻说远游情更亲。晓日初分温室树，文风先度偃城闉。稀微残月明霜剑，密羃孤烟逐晚尘。野鸟迥随征旆没，客袍犹带曙光新。东观海气冲晴汉，南望嵩云接紫宸。避俗秪应求吏隐，此行原不为家贫。河阳桃李蓓蕾合，洛渚鱼龙变化均。毡榻谩劳悲冷局，清朝亦自重儒臣。心旌摇落悬双泪，守拙支离愧一身。君爱寒官侬爱死，古来天地几痴人。","dynasty":"明代","title":"送张观海分教偃城十韵"}
{"author":"杨继盛","content":"云黯黯兮郁愁结，雷隐隐兮哀怨绝。雨潸潸兮血泪下，水泠泠兮悲声咽。鸟乱啼兮怜人苦，花零落兮谁是主。欲入深兮无永穴，欲高飞兮无翰羽。扪胸问心心转迷，仰面呼天天不语。混宇宙兮不分，蔼烟雾兮氤氲。西风起兮天霁，挂远树兮夕曛。聚还散兮暮云平，晦复明兮日初晴。何时回怒兮天王圣明。","dynasty":"明代","title":"苦阴雨"}
{"author":"裴延","content":"徒闻管弦切，不见舞腰回。赖有歌梁合，尘飞一半来。","dynasty":"唐代","title":"隔壁闻奏伎（一作陈萧琳诗）"}
{"author":"裴延","content":"花寒未聚蝶，色艳已惊人。悬知陌上柳，应妒手中春。","dynasty":"唐代","title":"咏剪花"}
{"author":"董史","content":"书家宝晋殆犹龙，妙用通神五指中。墨海波澜无定势，玄云夭矫欲随空。格高韵胜存人品，脚阔头空笑俗工。建绍圣人精鉴赏，夺真移在玉屏风。","dynasty":"宋代","title":"题米元章书迹拓本"}
{"author":"魏夫人","content":"记得来时春未暮，执手攀花，袖染花梢露。暗卜春心共花语，争寻双朵争先去。多情因甚相辜负，轻拆轻离，欲向谁分诉。泪湿海棠花枝处，东君空把奴分付。","dynasty":"宋代","tags":"写花，追忆，爱情","title":"卷珠帘·记得来时春未暮"}
{"author":"魏夫人","content":"波上清风，画船明月人归后。渐消残酒，独自凭栏久。聚散匆匆，此恨年年有。重回首，淡烟疏柳，隐隐芜城漏。","dynasty":"宋代","tags":"婉约，写景，抒情","title":"点绛唇·波上清风"}
{"author":"魏夫人","content":"溪山掩映斜阳里，楼台影动鸳鸯起。隔岸两三家，出墙红杏花。绿杨堤下路，早晚溪边去。三见柳绵飞，离人犹未归。","dynasty":"宋代","tags":"婉约，写景，妇女，怀远","title":"菩萨蛮·溪山掩映斜阳里"}
{"author":"魏夫人","content":"雨后晓寒轻，花外早莺啼歇。愁听隔溪残漏，正一声凄咽。不堪西望去程赊，离肠万回结。不似海棠阴下，按《凉州》时节。","dynasty":"宋代","tags":"婉约，写景，妇女，怀远","title":"好事近·雨后晓寒轻"}
{"author":"魏夫人","content":"小院无人帘半卷，独自倚阑时。宽尽春来金缕衣。憔悴有谁知。玉人近日书来少，应是怨来迟。梦里长安早晚归。和泪立斜晖。","dynasty":"宋代","title":"武陵春"}
{"author":"魏夫人","content":"不是无心惜落花。落花无意恋春华。昨日盈盈枝上笑。谁道。今朝吹去落谁家。把酒临风千种恨。难问。梦回云散见无涯。妙舞清歌谁是主。回顾。高城不见夕阳斜。","dynasty":"宋代","title":"定风波"}
{"author":"魏夫人","content":"红楼斜倚连溪曲。楼前溪水凝寒玉。荡漾木兰船。船中人少年。荷花娇欲语。笑入鸳鸯浦。波上暝烟低。菱歌月下归。","dynasty":"宋代","title":"菩萨蛮"}
{"author":"魏夫人","content":"灯花耿耿漏迟迟。人别后、夜凉时。西风潇洒梦初回。谁念我，就单枕，皱双眉。锦屏绣幌与秋期。肠欲断、泪偷垂。月明还到小窗西。我恨你，我忆你，你争知。","dynasty":"宋代","title":"系裙腰"}
{"author":"魏夫人","content":"别郎容易见郎难。几何般。懒临鸾。憔悴容仪，陡觉缕衣宽。门外红梅将谢也，谁信道、不曾看。晓妆楼上望长安。怯轻寒。莫凭阑。嫌怕东风，吹恨上眉端。为报归期须及早，休误妾、一春闲。","dynasty":"宋代","title":"江城子（春恨）"}
{"author":"魏夫人","content":"西楼明月。掩映梨花千树雪。楼上人归。愁听孤城一雁飞。玉人何处。又见江南春色暮。芳信难寻。去后桃花流水深。","dynasty":"宋代","title":"减字木兰花"}
{"author":"魏夫人","content":"落花飞絮。杳杳天涯人甚处。欲寄相思。春尽衡阳雁渐稀。离肠泪眼。肠断泪痕流不断。明月西楼。一曲阑干一倍愁。","dynasty":"宋代","title":"减字木兰花"}
{"author":"魏夫人","content":"夕阳楼外落花飞。晴空碧四垂。去帆回首已天涯。孤烟卷翠微。楼上客，鬓成丝。归来未有期。断魂不忍下危梯。桐阴月影移。","dynasty":"宋代","title":"阮郎归"}
{"author":"魏夫人","content":"东风已绿瀛洲草。画楼帘卷清霜晓。清绝比湖梅。花开未满枝。长天音信断。又见南归雁。何处是离愁。长安明月楼。","dynasty":"宋代","title":"菩萨蛮"}
{"author":"魏夫人","content":"使君自为君恩厚，不是区区爱华山。","dynasty":"宋代","title":"句"}
{"author":"沈蔚","content":"落花迤逦层阴少，青梅竞弄枝头小。红色雨和烟，行人江那边。好花都过了，满地空芳草。落日醉醒问，一春无此寒。","dynasty":"宋代","tags":"婉约，写景，惜春","title":"菩萨蛮·落花迤逦层阴少"}
{"author":"沈蔚","content":"旧追游处，思前事、俨如昔。过尽莺花，横雨暴风初息。杏子枝头，又自然、别是般天色。好傍垂杨，系画船桥侧。小欢幽会，一霎时、光景也堪惜。对酒当歌，故人情分难觅。水远山长，不成空相忆。这归去重来，又却是、几时来得。","dynasty":"宋代","title":"梦玉人引"}
{"author":"沈蔚","content":"日过重帘未卷。袅袅欲残香线。午醉却醒来，柳外一声莺啭。不见。不见。门掩落花深院。","dynasty":"宋代","title":"不见"}
{"author":"沈蔚","content":"回首芜城旧苑。还是绿深红浅。春意已无多，斜日满帘飞燕。不见。不见。花上雨来风转。","dynasty":"宋代","title":"汉宫春"}
{"author":"沈蔚","content":"深深院宇小池塘。一径碧梧长。青春又归何处，新笋绿成行。多少事，恼人肠。懒思量。香消一炷，睡起霎时，日过东窗。","dynasty":"宋代","title":"诉衷情"}
{"author":"沈蔚","content":"相逢无处无尊酒。尊前未必皆朋旧。酒到任教倾。莫思今夜醒。明朝相别后。江上空回首。欲去不胜情。为君歌数声。","dynasty":"宋代","title":"菩萨蛮"}
{"author":"沈蔚","content":"楚天来驾春相送。半醉侧、花冠重。瑶台清宴，群仙戏手，剪出彩衣犹动。谁拂瑶琴巧弄。舞丹山、三千雏凤。艳冶轻盈放纵。倚东风、从来遍宠。桃花溪上，相思未断，愁掩五云真洞。算曾揖、飞鸾双控。等间入、襄王春梦。","dynasty":"宋代","title":"柳初新"}
{"author":"沈蔚","content":"雪底寻梅，冰痕观水，晚来天气尤寒。渐闻歌笑，轻暖发春妍。赏尽十洲新景，依稀见、三岛风烟。判深夜，一年月色，只是这般圆。熙然。千里地，何妨载酒，频上湖船。况坐中高客，不日朝天。须信人间好处，没个事、胜得尊前。东风近，侵寻桃李，别做醉夤缘。","dynasty":"宋代","title":"满庭芳"}
{"author":"沈蔚","content":"疏木藏钟，轻烟笼角，几家帘幕灯光。暮砧声断，空壁锁寒浆。入袂西风阵阵，彻醉骨、都不胜凉。栏干外，依稀嫩竹，月色冷如霜。仙乡。何处是，云深路杳，不念刘郎。但画桥流水，依旧垂杨。要见时时便是，一向价、只作寻常。争知道，愁肠泪眼，独自个重阳。","dynasty":"宋代","title":"满庭芳"}
{"author":"沈蔚","content":"过尽清明三月雨，东风才到溪滨。画工传得已非真。青君著意处，桃李未为伦。倚槛盈盈如欲语，就中拈足花神。自然亭馆一番新。从今观绝品，不独洛阳人。","dynasty":"宋代","title":"临江仙"}
{"author":"沈蔚","content":"溪上清明初过雨。春色无多，叶底花如许。轻暖时闻燕双语。等闲飞入谁家去。短墙东畔新朱户。前日花前，把酒人何处。仿佛桥边船上路。绿杨风里黄昏鼓。","dynasty":"宋代","title":"转调蝶恋花/蝶恋花"}
{"author":"沈蔚","content":"今年早觉花信蹉。想芳心、未应误我。一月小径几回过。始朝来寻见，雪痕微破。眼前大抵情无那。好景色、只消些个。春风烂熳却且可。是而今、枝上一朵两朵。","dynasty":"宋代","title":"寻梅"}
{"author":"沈蔚","content":"旧追游处，思前事、俨如昔。过尽莺花，横雨暴风初息。杏子枝头，又自然、别是般天色。好傍垂杨，系画船桥侧。小欢幽会，一霎时、光景也堪惜。对酒当歌，故人情分难觅。水远山长，不成空相忆。这归去重来，又却是、几时来得。","dynasty":"宋代","title":"梦玉人引·旧追游处"}
{"author":"沈蔚","content":"今年早觉花信蹉。想芳心、未应误我。一月小径几回过。始朝来寻见，雪痕微破。眼前大抵情无那。好景色、只消些个。春风烂熳却且可。是而今、枝上一朵两朵。","dynasty":"宋代","title":"寻梅·今年早觉花信蹉"}
{"author":"沈蔚","content":"春城迤逦层阴绕。青梅竞弄枝头小。江色雨和烟。行人江那边。好花都过了。满地空芳草。落日醉醒闲。一春无此寒。","dynasty":"宋代","title":"菩萨?/菩萨蛮"}
{"author":"沈蔚","content":"柳与堤回，桥随波转，望中如在蓬莱。水禽高下，烟雾敛还开。认是仙翁住处，都不见、一点尘埃。壶天晚，清寒带雪，光景自徘徊。高才。廊庙手，当年平步，直到尧阶。况今朝调鼎，尤待盐梅。只恐身闲不久，难留恋、花月楼台。看新岁，春风且送，五马过江来。","dynasty":"宋代","title":"满庭芳"}
{"author":"沈蔚","content":"想伊不住。船在蓝桥路。别语未甘听，更拟问、而今是去。门前杨柳，几日转西风，将行色，欲留心，忽忽城头鼓。一番幽会，只觉添愁绪。邂逅却相逢，又还有、此时欢否。临岐把酒，莫惜十分斟，尊前月，月中人，明夜知何处。","dynasty":"宋代","title":"蓦山溪"}
{"author":"沈蔚","content":"别酒初醒。似一番梦觉，屈指堪惊。犹疑送消寄息，遇著人听。当初唤作，据眼前、略略看承。及去了，从头想伊，心下始觉宁宁。黄昏画角重城。更伤高念远，怀抱何胜。良时好景，算来半为愁生。幽期暂阻，便就中、月白风清。千万计，年年断除不得，是这些情。","dynasty":"宋代","title":"汉宫春"}
{"author":"沈蔚","content":"今年早觉花信蹉。想芳心、未应误我。一月小径几回过。始朝来寻见，雪痕微破。眼前大抵情无那。好景色、只消些个。春风烂熳却且可。是而今、枝上一朵两朵。","dynasty":"宋代","title":"寻梅"}
{"author":"沈蔚","content":"花过园林清荫浓。琅玕新脱笋，绿丛丛。雨声只在小池东。闲欹枕，直面芰荷风。长日敞帘栊。轻尘飞不到，画堂空。一尊今夜与谁同。人如玉，相对月明中。","dynasty":"宋代","title":"小重山"}
{"author":"沈蔚","content":"鸡上清明初过雨。春色无多，叶底花如许。轻暖时闻燕双语。等闲飞入谁家去。短墙东畔新朱户。前日花前，把酒人何处。仿佛桥边船上路。绿杨风里黄昏鼓。","dynasty":"宋代","title":"转调蝶恋花"}
{"author":"沈蔚","content":"渐近朱门香夹道。一片笙歌，依约楼台杪。野色和烟满芳草。溪光曲曲山回抱。物华不逐人间老。日日春风，在处花枝好。莫恨云深路难到。刘郎可惜归来早。","dynasty":"宋代","title":"转调蝶恋花"}
{"author":"沈蔚","content":"景物因人成胜概。满目更无尘可碍。等闲帘幕小栏干，衣未解。心先快。明月清风如有待。谁信门前车马隘。别是人间闲世界。坐中无物不清凉，山一带。水一派。流水白云长自在。","dynasty":"宋代","title":"天仙子"}
{"author":"沈蔚","content":"梅英弄粉。尚浅寒、腊雪消未尽。布彩箔、层楼高下，灯火万点，金莲相照映。香径纵横，听画鼓、声声随步紧。渐霄汉无云，月华如水，夜久露清风迅。轻车趁马，微尘杂雾，带晓色、绮罗生润。花阴下、瞥见仍回，但时闻、笑音中香阵阵。奈酒阑人困。残漏里、年年馀恨。归来沉醉何处，一片笙歌又近。","dynasty":"宋代","title":"倾杯"}
{"author":"沈蔚","content":"城上鸦啼斗转。渐渐玉壶冰满。月淡寒梅，清香来小院。谁遣鸾笺写怨。翻锦字、叠叠如愁卷。梦破胡笳，江南烟树远。","dynasty":"宋代","title":"清商怨"}
{"author":"沈蔚","content":"微含清露真珠滴。怯晓寒脉脉。秉烛倚雕栏，今日尊前，尽是多情客。从来应与春相得。有动人标格。半笑倚春风，醉脸生红，不是胭脂色。","dynasty":"宋代","title":"醉花阴（和江宣德醉红妆词）"}
{"author":"沈蔚","content":"相将初下蕊珠殿。似醉粉、生香未遍。爱惜娇心春不管。被东风、赚开一半。中黄宫里赐仙衣，斗浅深、妆成笑面。放出妖娆难系管。笑东君、自家肠断。","dynasty":"宋代","title":"柳摇金"}
{"author":"吕坤","content":"身可漆，炭可吞。哑癞何足辞，难酬国士恩。君头为饮器，安用我头存。桥下厕中谁在此，义士甘心赵襄子。君不见东邻再嫁妻，能为后死夫。","dynasty":"明代","title":"豫国士"}
{"author":"吕坤","content":"长清六月才禾黍，大家小家愁无雨。草根挑尽木如冬，又见探雏啖野鼠。沙中稚子哭欲绝，阿爷卧路不能语。三年长饿一息在，那复余情念儿女。破屋一叟捣榆皮，我问捣之欲何为？土性多沉糠性浮，榆末和之可为糜。极知强活能几时，暂于肠胃勉撑持。妻子填壑老我存，死者长乐生者饥。恸哭无声但有泪，瘦骨令人摧肝脾。道旁一庙有神坐，黄金为身受香火。","dynasty":"明代","title":"靳庄行"}
{"author":"钱仲鼎","content":"舟摇摇兮，风嫋嫋兮。波鳞鳞兮，鸥翩翩兮。扣舷渔歌兮，孰知其他兮。","dynasty":"宋代","title":"水村歌"}
{"author":"钱仲鼎","content":"闭门雪卧远，咏史风情留。诗有三百篇，令子手所裒。汝翁秀儒林，殖学媲前修。六经穷窔奥，万象工雕锼。广矣雅音正，悕矣骚情幽。照耀明月珠，珍重珊瑚钩。一读令人喜，再读令人愁。李杜骨已朽，江湖名同流。忆昔托末契，东城得追游。平时少契阔，暇日多唱酬。栎材自揣劣，藻思谁与俦。老我岁冉冉，霜鬓风飚飚。索居破茅屋，寒拥敝貂裘。夜来清梦飞，故绕松江头。梦中不识路，修亭渺悠悠。粲然见梅花，落月香影浮。性情阅千古，感发交未休。神交赴冥冥，知我双白鸥。","dynasty":"宋代","title":"题静春堂集"}
{"author":"钱仲鼎","content":"在昔洛阳，雪深丈余。士也高卧，来令尹车。今年吴淞，雪复何如。积素一色，鸥鹭有无。之子江臯，修亭是居。有琴有书，有酒有鱼。赏静独眺，聊以自娱。挹兹清风，凜凜起予。此景此图，再卷再舒。","dynasty":"宋代","title":"题赵鸥波高士图"}
{"author":"宋鼎","content":"汉上登飞幰，荆南历旧居。已尝临砌橘，更睹跃池鱼。盛德继微渺，深衷能卷舒。义申蓬阁际，情切庙堂初。郡挹文章美，人怀燮理馀。皇恩傥照亮，岂厌承明庐。","dynasty":"唐代","title":"赠张丞相"}
{"author":"宋鼎","content":"举棹乘春水，归山抚岁华。碧潭宵见月，红树晚开花。肃穆轻风度，依微隐径斜。危亭暗松石，幽涧落云霞。思鸟吟高树，游鱼戏浅沙。安知馀兴尽，相望紫烟赊。","dynasty":"唐代","title":"酬故人还山"}
{"author":"宋鼎","content":"紫气朝明主，丹丘送老臣。谁知探穴处，更有散金人。陌上神仙日，城东梅柳春。遥知归隐处，烟浪隔嚣尘。","dynasty":"唐代","title":"送贺秘监归会稽诗"}
{"author":"陈焕","content":"云里溪桥独树春，客来惊起晓妆匀。试从意外看风味，方信留侯似妇人。","dynasty":"宋代","title":"梅苍村咏梅作"}
{"author":"陈焕","content":"一点残灯照夜阑，洞深云气逼人寒。仙翁从此乘鸾去，不见遗衣见古坛。","dynasty":"宋代","title":"遗衣坛"}
{"author":"陈焕","content":"雪裹溪桥独树春，客来惊起晓姜匀。试从意外看风味，方信留侯似妇人。","dynasty":"宋代","title":"梅苍村咏梅作"}
{"author":"陈焕","content":"雪里溪桥独树春，客来惊起晓妆匀。试从意外看风味，方信留侯似妇人。","dynasty":"宋代","title":"梅花村咏梅作"}
{"author":"陈焕","content":"脚底晴雷殷殷过，浮山四面布干戈。枪旗不染阴山血，留与人间战睡魔。","dynasty":"宋代","title":"茶庵观茶"}
{"author":"陈焕","content":"露泣新芽九节筇，芽如雀舌节如龙。烹来习习风生腋，拄上罗浮第一峰。","dynasty":"宋代","title":"黄龙洞口道人送茶及筇竹杖"}
{"author":"程善之","content":"天地风云外，江山指顾中。登临话今古，成败几英雄。杯酒招屠狗，千金得画龙。不须草天问，此意已惺忪。","dynasty":"近代","title":"登北极阁"}
{"author":"程善之","content":"荐书囊剑踏山河，白面书生绝塞过。黑海伐冰通铁勒，黄云横地望沙陀。东西辽水征尘急，左右贤王侯骑多。为问北平豪太守，近来射虎意如何。","dynasty":"近代","title":"丁未寄子实辽东"}
{"author":"程善之","content":"春魂半睇鸳鸯红，美人一笑花玲珑。鸦鬟醉亸玉钗溜，星眸冷送玻璃风。揉粉搓酥作春蕊，燕昵莺娇不成语。绛焰时飘蜡凤香，彩云自拥山鸡舞。舞罢歌阑巧笑多，家家儿女门双蛾。黄尘十里东风晚，宝马香车奈若何。","dynasty":"近代","title":"歇浦冶春词"}
{"author":"超一","content":"静中无个事，反复弄虚空。地老天荒后，魂飞魄丧中。有诗开道统，无法度愚蒙。忽底虚空碎，夕阳依旧红。","dynasty":"清代","title":"遗诗"}
{"author":"超一","content":"土来浇灌水来栽，颠倒工夫任我来。满院春风花自语，不将颜色向人开。","dynasty":"清代","title":"看花"}
{"author":"封彦卿","content":"莲府才为绿水宾，忽乘骢马入咸秦。为君唱作西河调，日暮偏伤去住人。","dynasty":"唐代","title":"和李尚书命妓饯崔侍御"}
{"author":"许仲琳","content":"短杆长线守磻溪，这个机关那个知。只钓当朝君与相，何尝意在水中鱼。","dynasty":"明代","title":"磻溪歌"}
{"author":"柳公权","content":"不分前时忤主恩，已甘寂寞守长门。今朝却得君王顾，重入椒房拭泪痕。","dynasty":"唐代","title":"应制为宫嫔咏"}
{"author":"柳公权","content":"朱审偏能视夕岚，洞边深墨写秋潭。与君一顾西墙画，从此看山不向南。","dynasty":"唐代","title":"题朱审寺壁山水画"}
{"author":"柳公权","content":"耕夫占募逐楼船，春草青青万顷田。试上吴门看郡郭，清明几处有新烟。","dynasty":"唐代","title":"阊门即事"}
{"author":"柳公权","content":"挟纩非真纩，分衣是假衣。从今貔武士，不惮戍金微。","dynasty":"唐代","title":"应制贺边军支春衣其二"}
{"author":"柳公权","content":"去岁虽无战，今年未得归。皇恩何以报，春日得春衣。挟纩非真纩，分衣是假衣。从今貔武士，不惮戍金微。","dynasty":"唐代","title":"应制贺边军支春衣"}
{"author":"王周","content":"素律铄欲脆，青女妒复稀。月冷天风吹，叶叶干红飞。","dynasty":"唐代","title":"落叶"}
{"author":"王周","content":"冰雪肌肤力不胜，落花飞絮绕风亭。不知何事秋千下，蹙破愁眉两点青。梨花如雪已相迷，更被惊乌半夜啼。帘卷玉楼人寂寂，一钩新月未沈西。","dynasty":"宋代","title":"无题二首"}
{"author":"王周","content":"画船晚过淘金碛，不见黄金惟见石。犹恐黄金价未高，见得锱铢几多力。","dynasty":"唐代","title":"淘金碛"}
{"author":"王周","content":"桃李栽成艳格新，数枝留得小园春。半红半白无风雨，随分夭容解笑人。","dynasty":"唐代","title":"小园桃李始花，偶以成咏"}
{"author":"王周","content":"渡水采桑归，蚕老催上机。扎扎得盈尺，轻素何人衣。采桑知蚕饥，投梭惜夜迟。谁夸罗绮丛，新画学月眉。","dynasty":"唐代","title":"采桑女二首"}
{"author":"王周","content":"拂拂生残晖，层层如裂绯。天风剪成片，疑作仙人衣。","dynasty":"唐代","title":"霞"}
{"author":"王周","content":"南陵直上路盘盘，平地凌云势万端。堪笑巴民不厌足，更嫌山少画山看。","dynasty":"唐代","title":"巫山公署壁有无名氏戏书二韵（施州路一百八盘）"}
{"author":"王周","content":"仙中姑射接瑶姬，成阵清香拥路岐。半出驿墙谁画得，雪英相倚两三枝。","dynasty":"唐代","title":"大石岭驿梅花（己卯十一月十三日）"}
{"author":"王周","content":"水中有片月，照耀婵娟姿。庭前有孤柏，竦秀岁寒期。坚然物莫迁，寂焉心为师。声发响必答，形存影即随。雪花安结子，雪叶宁附枝。兰死不改香，井寒岂生澌。晨炉烟袅袅，病发霜丝丝。丈室冰凛冽，一衲云离披。顾此名利场，得不惭冠绥。","dynasty":"唐代","title":"赠怤师"}
{"author":"王周","content":"冷杉枯柏路盘空，毛发生寒略略风。两汉真仙在何处，巡香行绕蕊珠宫。","dynasty":"唐代","title":"游仙都观"}
{"author":"王周","content":"制之居首尾，俾之辨斜正。首动尾聿随，斜取正为定。有如提吏笔，有如执时柄。有如秉师律，有如宣命令。守彼方与直，得其刚且劲。既能济险难，何畏涉辽夐。招招俾作主，泛泛实司命。风乌愧斟酌，画鹢空辉映。古人存丰规，猗欤聊引证。","dynasty":"唐代","title":"志峡船具诗。梢"}
{"author":"王周","content":"用之大曰橹，冠乎小者楫。通津既能济，巨浸即横涉。身之使者颊，虎之拏者爪。鱼之拨者鬣，弩之进者筴.此实为相须，相须航一叶。","dynasty":"唐代","title":"志峡船具诗。橹"}
{"author":"王周","content":"箭飞峡中水，锯立峡中石。峡与水为隘，水与石相击。濆为生险艰，声发甚霹雳。三老航一叶，百丈空千尺。苍黄徒尔为，倏忽何可测。篙之小难制，戙之独有力。猗嗟戙之为，彬彬坚且直。有如用武人，森森矗戈戟。有如敢言士，落落吐胸臆。拯危居坦夷，济险免兢惕。志彼哲匠心，俾其来者识。","dynasty":"唐代","title":"志峡船具诗。戙"}
{"author":"王周","content":"引步携筇竹，西园小径通。雪欹梅蒂绿，春入杏梢红。静意崖穿溜，孤愁笛破空。如何将此景，收拾向图中。","dynasty":"唐代","title":"早春西园"}
{"author":"王周","content":"今春从南陵，得草名金盘。金盘有仁性，生在林一端。根节岁一节，食之甘而酸。风俗竞采掇，俾人防急难。巴中蛇虺毒，解之如走丸。巨叶展六出，软干分长竿。摇摇绿玉活，袅袅香荷寒。世云暑酷月，郁有神物看。天之产于此，意欲生民安。今之为政者，何不反此观。知彼苛且猛，慎勿虐而残。一物苟失所，万金惟可叹。莫并蒿与莱，岂羡芝及兰。勤渠护根本，栽植当庭栏。寄言好生者，休说神仙丹。","dynasty":"唐代","title":"金盘草诗（生宁江巫山南陵林木中）"}
{"author":"王周","content":"公事公言地，标名姓必臧。江山如得助，谈笑若为妨。均赋乡原肃，详刑郡邑康。官箴居座右，夙夜算难忘。","dynasty":"唐代","title":"和程刑部三首。公会亭"}
{"author":"王周","content":"飋飋笼清籁，萧萧锁翠阴。向高思尽节，从直美虚心。迥砌滋苍藓，幽窗伴素琴。公馀时引步，一径静中深。","dynasty":"唐代","title":"和程刑部三首。碧鲜亭"}
{"author":"王周","content":"照影翻窗绮，层纹滉额波。丝青迷岸柳，茸绿蘸汀莎。片雪翘饥鹭，孤香卷嫩荷。凭栏堪入画，时听竹枝歌。","dynasty":"唐代","title":"和程刑部三首。清涟閤"}
{"author":"王周","content":"予念天之生，生本空疏器。五岁禀慈训，愤悱读书志。七岁辨声律，勤苦会诗赋。九岁执公卷，倜傥干名意。乞荐乡老书，幸会春官试。折桂愧巍峨，依莲何气味。性拙绝不佞，才短无馀地。前年会知己，荐章实非据。宁见民说平，空荷君恩寄。瞿唐抵巴渝，往来名揽辔。孤舟一水中，艰险实可畏。群操百丈牵，临难无苟避。濆向江底发，水在石中沸。槌鼓称打宽，系纫呼下纬。善恶胡可分，死生何足讳。骑衡与垂堂，非不知前喻。临渊与履冰，非不知深虑。我今縻搢绅，善地谁人致。城狐与社鼠，巧佞谁从庇。奴颜与婢膝，丑直谁从媚。妻儿夐限越，容颜几憔悴。致身霄汉人，呃嚱尽贤智。","dynasty":"唐代","title":"自喻"}
{"author":"王周","content":"庙前溪水流潺潺，庙中修竹声珊珊。襄王一梦杳难问，晚晴天气归云闲。","dynasty":"唐代","title":"巫山庙"}
{"author":"王周","content":"春寒天气下瞿塘，大壤溪前柳线长。须信孤云似孤宦，莫将乡思附归艎。","dynasty":"唐代","title":"下瞿塘寄时同年"}
{"author":"王周","content":"随柳参差破绿芽，此中依约欲飞花。春光是处伤离思，何况归期未有涯。始看菊蕊开篱下，又见梅花寄岭头。揽辔巴西官局冷，几凭春酒沃乡愁。花品姚黄冠洛阳，巴中春早羡孤芳。不知别有栽培力，流咏新诗与激昂。","dynasty":"唐代","title":"和杜运使巴峡地暖节物与中土异黯然有感诗三首"}
{"author":"王周","content":"虞人初获酉江西，长臂难将意马齐。今日未啼头已白，不堪深入白云啼。","dynasty":"唐代","title":"施南太守以猿儿为寄作诗答之（得之黔中，生即头白）"}
{"author":"王周","content":"巴水走若箭，峡山开如屏。汹涌匹练白，崷崒浓蓝青。崖空蓄云雨，滩恶惊雷霆。神仙宅幽邃，庙貌横杳冥。隐约可一梦，缥缈馀千龄。名利有所役，舟楫无暂停。悉窣垂肸蚃，祠祷希安宁。鸦鸦尔何物，飞飞来庙庭。纷纷飏寥泬，远近随虚舲.铁石砺觜爪，金碧辉光翎。翔集托阴险，鵮啄贪膻腥。日既恃威福，岁久为精灵。依草与附木，诬诡殊不经。城狐与社鼠，琐细何足听。况乎人假人，心阔吞沧溟。","dynasty":"唐代","title":"巫庙"}
{"author":"王周","content":"帐前斫案决大议，赤壁火船烧战旗。若使曹瞒忠汉室，周郎焉敢破王师。","dynasty":"宋代","title":"赤壁"}
{"author":"王周","content":"瑟瑟笼清籁，萧萧锁翠阴。向高思尽节，從直美虚心。迥砌滋苍藓，幽窗伴素琴。公馀时引步，一径静中深。","dynasty":"宋代","title":"和程刑部三首其二·碧鲜亭"}
{"author":"王周","content":"公事公言地，标名信必臧。江山如得助，谈笑若为妨。均赋乡原肃，祥刑郡邑康。官箴居座右，夙夜筭难忘。","dynasty":"宋代","title":"和程刑部三首其一·公会亭"}
{"author":"王周","content":"两山斗咽喉，群石矗牙齿。行客无限愁，横吞一江水。","dynasty":"宋代","title":"金口步"}
{"author":"王周","content":"今春從南陵，得草名金盘。金盘有仁性，生在林一端。根节岁一节，食之甘而酸。风俗竞采缀，俾人防急难。巴中蛇虺毒，解之如走丸。巨叶展六出，软干分长竿。摇摇绿玉活，褭褭香荷寒。世云暑酷月，郁有神物看。天之产于此，意欲生民安。今之为政者，何不反此观。知彼苛且猛，慎勿虐而残。一物苟失所，万金惟可欢。莫并蒿与莱，岂羡芝及兰。勤渠护根本，栽植当庭栏。寄言好生者，休说神仙丹。","dynasty":"宋代","title":"金盘草"}
{"author":"王周","content":"船樯相望荆江中，岸薦汀树烟濛濛。路间隄缺水如箭，未知何日生南风。","dynasty":"宋代","title":"藕池阻风寄同行抚牧裘驾"}
{"author":"王周","content":"虞人初获西江西，长臂难将意马齐。今日未啼头已白，不堪深入白云啼。","dynasty":"宋代","title":"施南太守以猿儿为寄作诗答之"}
{"author":"王周","content":"拂拂生残晕，层层如裂绯。天风翦成片，疑作仙人衣。","dynasty":"宋代","title":"霞"}
{"author":"王周","content":"秭归城邑昔曾过，旧诚无人奈老何。独有凄清难改处，月明闻唱竹枝歌。","dynasty":"宋代","title":"再经秭归"}
{"author":"王周","content":"水中有片月，照辉婵娟姿。庭前有孤柏，竦秀岁寒期。坚然物莫迁，寂焉心为师。声发响必答，形存影即随。雪花安结子，雪叶宁附枝。兰死不改香，井寒岂生澌。晨鑪烟褭褭，病发霜丝丝。丈室冰凛冽，一衲云离披。顾此名利场，得不惭冠绥。","dynasty":"宋代","title":"赠{上付下心}师"}
{"author":"王周","content":"製之居首尾，俾之辨斜正。首动尾聿随，斜取正为定。有如提吏笔，有如执时柄。有如秉师律，有如宣命令。守彼方与直，得其刚且劲。既能济险难，何畏涉辽敻。招招俾作主，泛泛实司命。风乌愧斟酌，画鷁空辉映。","dynasty":"宋代","title":"志峡船具诗·梢"}
{"author":"王周","content":"帐前斲案决大议，赤壁火船烧战旗。若使曹瞒忠汉室，周郎焉敢破王师。","dynasty":"唐代","title":"赤壁"}
{"author":"王周","content":"白日人稀到，帘垂道院深。雨苔生古壁，雪雀聚寒林。忘虑凭三乐，消闲信五禽。谁知是官府，烟缕满炉沈。","dynasty":"唐代","title":"道院"}
{"author":"王周","content":"渝州江上忽相逢，说隐西山最上峰。略坐移时又分别，片云孤鹤一枝筇。","dynasty":"唐代","title":"会哙岑山人（戊寅仲冬六日）"}
{"author":"王周","content":"巴江江水色，一带浓蓝碧。仙女瑟瑟衣，风梭晚来织。","dynasty":"唐代","title":"巴江"}
{"author":"王周","content":"渡溪溪水急，水溅罗衣湿。日暮犹未归，盈盈水边立。","dynasty":"唐代","title":"渡溪"}
{"author":"王周","content":"秋染棠梨叶半红，荆州东望草平空。谁知孤宦天涯意，微雨萧萧古驿中。","dynasty":"唐代","title":"宿疏陂驿"}
{"author":"王周","content":"总角曾随上峡船，寻思如梦可凄然。夜来孤馆重来宿，枕底滩声似旧年。秭归城邑昔曾过，旧识无人奈老何。独有凄清难改处，月明闻唱竹枝歌。","dynasty":"唐代","title":"再经秭归二首"}
{"author":"王周","content":"杳杳金陵路，难禁欲断魂。雨晴山有态，风晚水无痕。远色千樯岸，愁声一笛村。如何遣怀抱，诗毕自开尊。","dynasty":"唐代","title":"泊姑熟口"}
{"author":"王周","content":"柴桑分邑载图经，屈曲山光展画屏。最是芦洲东北望，人家残照隔烟汀。","dynasty":"唐代","title":"湖口县"}
{"author":"王周","content":"众湖湖口系兰船，睡起中餐又却眠。风伯如何解回怒，数宵樯倚碧芦烟。偶系扁舟枕绿莎，旋移深处避惊波。晓来闲共渔人话，此去巴陵路几多。","dynasty":"唐代","title":"岳州众湖阻风二首"}
{"author":"王周","content":"游丝垂幄雨依依，枝上红香片片飞。把酒问春因底意，为谁来后为谁归。","dynasty":"唐代","title":"问春"}
{"author":"王周","content":"花枝千万趁春开，三月瓓珊即自回。剩向东园种桃李，明年依旧为君来。","dynasty":"唐代","title":"春答"}
{"author":"王周","content":"西塞名山立翠屏，浓岚横入半江青。千寻铁锁无由问，石壁空存道者形。匹妇顽然莫问因，匹夫何去望千春。翻思岵屺传诗什，举世曾无化石人。","dynasty":"唐代","title":"西塞山二首（今谓之道士矶，即兴国军大冶县所隶也）"}
{"author":"王周","content":"风起即千里，风回翻问津。沈思宦游者，何啻使风人。","dynasty":"唐代","title":"使风"}
{"author":"王周","content":"首出崔嵬占上游，迥存浓翠向荆州。空闻别有回山力，却见长江曲尺流。","dynasty":"唐代","title":"石首山"}
{"author":"王周","content":"两山斗咽喉，群石矗牙齿。行客无限愁，横吞一江水。","dynasty":"唐代","title":"金口步（在江北汉阳军，下必铁也）"}
{"author":"王周","content":"公居门馆静，旅寄万州城。山共秋烟紫，霜并夜月清。无愁干酒律，有句入诗评。何必须林下，方驰吏隐名。","dynasty":"唐代","title":"公居"}
{"author":"王周","content":"扁舟闲引望，望极更盘桓。山密碍江曲，雨多饶地寒。短莎烟苒苒，惊浪雪漫漫。难写愁何限，乡关在一端。","dynasty":"唐代","title":"富池口"}
{"author":"王周","content":"隐几经旬疾未痊，孤灯孤驿若为眠。郡楼昨夜西风急，一一更筹到枕前。","dynasty":"唐代","title":"夔州病中"}
{"author":"王周","content":"永日无他念，孤清吏隐心。竹声并雪碎，溪色共烟深。数息闲凭几，缘情默寄琴。谁知同寂寞，相与结知音。","dynasty":"唐代","title":"题厅壁"}
{"author":"王周","content":"行过武宁县，初晴物景和。岸回惊水急，山浅见天多。细草浓蓝泼，轻烟匹练拖。晚来何处宿，一笛起渔歌。","dynasty":"唐代","title":"过武宁县（九月十九日）"}
{"author":"王周","content":"曾上青泥蜀道难，架空成路入云寒。如何却向巴东去，三十六盘天外盘。","dynasty":"唐代","title":"路次覆盆驿"}
{"author":"王周","content":"船樯相望荆江中，岸芦汀树烟濛濛。路间堤缺水如箭，未知何日生南风。","dynasty":"唐代","title":"藕池阻风，寄同行抚牧裘驾"}
{"author":"王周","content":"大石岭头梅欲发，南陵陂上雪初飞。苦无酒解愁成阵，又附兰桡向秭归。","dynasty":"唐代","title":"施南路偶书"}
{"author":"王周","content":"偶泊巴东古县前，宦情乡思两绵绵。不堪蜡炬烧残泪，雨打船窗半夜天。","dynasty":"唐代","title":"泊巴东"}
{"author":"王周","content":"粉英香萼一般般，无限行人立马看。村女浴蚕桑柘绿，枉将颜色忍春寒。","dynasty":"唐代","title":"道中未开木杏花"}
{"author":"王周","content":"公局长清淡，池亭晚景中。蔗竿闲倚碧，莲朵静淹红。半引弯弯月，微生飋飋风。无思复无虑，此味几人同。","dynasty":"唐代","title":"西山晚景"}
{"author":"王周","content":"一片残阳景，朦胧淡月中。兰芽纡嫩紫，梨颊抹生红。琴阮资清格，冠簪养素风。烟霄半知足，吏隐少相同。","dynasty":"唐代","title":"自和"}
{"author":"王周","content":"己卯至庚辰，仲夏晦之暮。吾齿右排上，一齿脱而去。呼吸缺吾防，咀嚼欠吾助。年龠惜不返，日驭走为蠹。唇亡得无寒，舌在从何诉。辅车宜长依，发肤可增惧。不须考前古，聊且为近喻。有如云中雨，雨散绝回顾。有如枝上叶，叶脱难再附。白发非独愁，红颜岂私驻。何必郁九回，何必牵百虑。开尊复开怀，引笔作长句。","dynasty":"唐代","title":"齿落词"}
{"author":"陈文起","content":"榻旁鼾睡容难信，画里登临旧有情。立马吴山前事在，神州回望泪纵横。","dynasty":"清代","title":"书所见"}
{"author":"高拱枢","content":"登眺为逃秦，偏余惯惜春。风高通雨气，云薄透山身。鸟接探梅客，天容着屐人。禅房花径古，野语隐盟真。","dynasty":"清代","title":"穹庐山中望晴"}
{"author":"独孤及","content":"　　阴阳开阖，元气变化，泄为百川，凝为崇山，山川之作，与天地并，疑有真宰而未知尸其功者。有若巨灵赑屃，攘臂其间，左排首阳，右拓太华，绝地轴使中裂，坼山脊为两道，然后导河而东，俾无有害，留此巨迹于峰之巅。后代揭厉于玄踪者，聆其风而骇之，或谓诙诡不经，存而不议。　　及以为学者拘其一域，则惑于余方。曾不知创宇宙，作万象，月而日之，星而辰之，使轮转环绕，箭驰风疾，可骇于俗有甚于此者。徒观其阴骘无眹，未尝骇焉。而巨灵特以有迹骇世，世果惑矣。天地有官，阴阳有藏，锻炼六气，作为万形。形有不遂其性，气有不达于物，则造物者取元精之和，合而散之，财而成之，如埏埴炉锤之为瓶为缶，为钩为棘，规者矩者，大者细者，然则黄河、华岳之在六合，犹陶冶之有瓶缶钩棘也。巨灵之作于自然，盖万化之一工也。天机冥动而圣功启，元精密感而外物应。故有无迹之迹，介于石焉。可以见神行无方，妙用不测。彼管窥者乃循迹而求之，揣其所至于巨细之境，则道斯远矣。　　夫以手执大象，力持化权，指挥太极，蹴蹋颢气，立乎无间，行乎无穷，则捩长河如措杯，擘太华若破块，不足骇也。世人方以禹凿龙门以导西河为神奇，可不为大哀乎？峨峨灵掌，仙指如画，隐辚磅礴，上挥太清。远而视之，如欲扪青天以掬皓露，攀扶桑而捧白日，不去不来，若飞若动，非至神曷以至此？　　唐兴百三十有八载，余尉于华阴，华人以为纪嶖嵫，勒之罘，颂峄山，铭燕然，旧典也。玄圣巨迹，岂帝者巡省伐国之不若欤？其古之阙文以俟知言欤？仰之叹之，斐然琢石为志。其词曰：　　天作高山，设险西方。至精未分，川壅而伤。帝命巨灵，经启地脉。乃眷斯顾，高掌远跖。砉如剖竹，騞若裂帛。川开山破，天动地坼。黄河太华，自此而辟。神返虚极，迹挂石壁。迹岂我名？神非我灵。变化翕忽，希夷杳冥。道本不生，化亦无形。天何言哉！山川以宁。断鳌补天。世未睹焉。夸父愚公，莫知其踪。屹彼灵掌，悬诸巃嵸。介二大都，亭亭高耸。霞赩烟喷，云抱花捧。百神依凭，万峰朝拱。长于上古，以阅群动。下视众山，蜉蝣蠛蠓。彼邦人士，永揖遗烈。瞻之在前，如揭日月。三川有竭，此掌不灭。","dynasty":"唐代","title":"仙掌铭"}
{"author":"独孤及","content":"北登渤澥岛，回首秦东门。谁尸造物功，凿此天池源。澒洞吞百谷，周流无四垠。廓然混茫际，望见天地根。白日自中吐，扶桑如可扪。超遥蓬莱峰，想像金台存。秦帝昔经此，登临冀飞翻。扬旌百神会，望日群山奔。徐福竟何成，羡门徒空言。唯见石桥足，千年潮水痕。","dynasty":"唐代","title":"观海"}
{"author":"独孤及","content":"少读黄帝书，肯不笑机事。意犹负深衷，未免名迹累。厌贫学干禄，欲徇宾王利。甘为风波人，岂复江海意。担簦平台下，是日饮羁思。逢君道寸心，暂喜一交臂。绪言未及竟，离念已复至。甯陵望南丘，云雨成两地。途殊迹方间，河广流且驶。暮帆望不及，览赠心欲醉。爱君如金锡，昆弟皆茂异。奕赫连丝衣，荣养能锡类。君子道未长，深藏青云器。巨鳞有纵时，今日不足议。唯当加餐饭，好我袖中字。别离动经年，莫道分首易。","dynasty":"唐代","title":"酬梁二十宋中所赠兼留别梁少府"}
{"author":"独孤及","content":"海岸望青琐，云长天漫漫。十年不一展，知有关山难。适逢阮始平，立马问长安。取公咏怀诗，示我江海澜。暂若窥武库，森然矛戟寒。眼明遗头风，心悦忘朝餐。大驾今返正，熊罴扈鸣銮。公游凤凰沼，献可在笔端。系越有长缨，封关只一丸。冏然翔寥廓，仰望惭羽翰。嘉会不我与，相思岁云殚。唯当袖佳句，持比青琅玕.","dynasty":"唐代","title":"贾员外处见中书贾舍人巴陵诗集览之怀旧代书寄赠"}
{"author":"独孤及","content":"皖水望番禺，迢迢青天末。鸿雁飞不到，音尘何由达。独有舆人歌，隔云声喧聒。皆称府君仁，百越赖全活。推诚鱼鳖信，持正魑魅怛。疲民保中和，性足无夭阏。天子咨四岳，伫公济方割。几时复旋归，入践青琐闼。贱子托明德，缭若松上葛。别离鄙吝生，结念思所豁。门栏关山阻，岐路天地阔。唯凭万里书，持用慰饥渴。","dynasty":"唐代","title":"代书寄上李广州"}
{"author":"独孤及","content":"朔风剪塞草，寒露日夜结。行行到瀛壖，归思生暮节。驿楼见万里，延首望辽碣。远海入大荒，平芜际穷发。旧国在梦想，故人胡且越。契阔阻风期，荏苒成雨别。海西望京口，两地各天末。索居动经秋，再笑知曷月。日南望中尽，唯见飞鸟灭。音尘未易得，何由慰饥渴。","dynasty":"唐代","title":"海上寄萧立"}
{"author":"独孤及","content":"结绿处燕石，卞和不必知。所以王佐才，未能忘茅茨。罢官梁山外，获稻楚水湄。适会傅岩人，虚舟济川时。天网忽摇顿，公才难弃遗。凤凰翔千仞，今始一鸣岐。上马指国门，举鞭谢书帷。预知大人赋，掩却归来词。天子方在宥，朝廷张四维。料君能献可，努力副畴咨。旧友满皇州，高冠飞翠蕤。相逢绛阙下，应道轩车迟。高侯秉戎翰，策马观西夷。方从幕中事，参谋王者师。贾生去洛阳，焜耀琳琅姿。芳名动北步，逸韵凌南皮。肃肃举鸿毛，冷然顺风吹。波流有同异，由是限别离。汉塞隔陇底，秦川连镐池。白云日夜满，道里安可思。梦想浩盈积，物华愁变衰。因君附错刀，送远益凄其。四海各横绝，九霄应易期。不知故巢燕，决起栖何枝。","dynasty":"唐代","title":"送陈兼应辟兼寄高適、贾至"}
{"author":"独孤及","content":"mH々叶成幄，璀璀花落架。花前离心苦，愁至无日夜。人去藤花千里强，藤花无主为谁芳。相思历乱何由尽，春日迢迢如线长。","dynasty":"唐代","title":"和题藤架"}
{"author":"独孤及","content":"万峰苍翠色，双溪清浅流。已符东山趣，况值江南秋。白露天地肃，黄花门馆幽。山公惜美景，肯为芳樽留。五马照池塘，繁弦催献酬。临风孟嘉帽，乘兴李膺舟。骋望傲千古，当歌遗四愁。岂令永和人，独擅山阴游。","dynasty":"唐代","title":"同徐侍郎五云溪新庭重阳宴集作"}
{"author":"独孤及","content":"望远思归心易伤，况将衰鬓偶年光。时攀芳树愁花尽，昼掩高斋厌日长。甘比流波辞旧浦，忍看新草遍横塘。因君赠我江枫咏，春思如今未易量。","dynasty":"唐代","title":"同皇甫侍御斋中春望见示之作"}
{"author":"独孤及","content":"谓子文章达，当年羽翼高。一经俄白首，三命尚青袍。未遇须藏器，安卑莫告劳。盘根倘相值，试用发硎刀。","dynasty":"唐代","title":"送虢州王录事之任"}
{"author":"独孤及","content":"殷疑曙霞染，巧类匣刀裁。不怕南风热，能迎小暑开。游蜂怜色好，思妇感年催。览赠添离恨，愁肠日几回。","dynasty":"唐代","title":"答李滁州题庭前石竹花见寄"}
{"author":"独孤及","content":"胶漆常投分，荆蛮各倦游。帝乡今独往，沟水便分流。甘作远行客，深惭不系舟。思君带将缓，岂直日三秋。","dynasty":"唐代","title":"将赴京答李纾赠别"}
{"author":"独孤及","content":"至公无暇日，高阁闭秋天。肘印拘王事，篱花思长年。绩成心不有，虑澹物犹牵。窃效泉鱼跃，因闻郢曲妍。","dynasty":"唐代","title":"和张大夫秋日有怀呈院中诸公"}
{"author":"独孤及","content":"上略当分阃，高情善闭关。忘机群动息，无战五兵闲。铃阁风传漏，书窗月满山。方知秋兴作，非惜二毛斑。","dynasty":"唐代","title":"和大夫秋夜书情即事"}
{"author":"独孤及","content":"春物行将老，怀君意讵堪。朱颜因酒强，白发对花惭。日日思琼树，书书话玉潭。知同百口累，曷日办抽簪。","dynasty":"唐代","title":"得李滁州书以玉潭庄见托，因书春思，以诗代答"}
{"author":"独孤及","content":"从来招隐地，未有剖符人。山水能成癖，巢夷拟独亲。猪肝无足累，马首敢辞勤。扫洒潭中月，他时望德邻。","dynasty":"唐代","title":"答李滁州忆玉潭新居见寄"}
{"author":"独孤及","content":"驷马上太行，修途亘辽碣。王程无留驾，日昃未遑歇。请问此何时，恢台朱明月。长蛇稽天讨，上将方北伐。明主命使臣，皇华得时杰。已忘羊肠险，岂惮温风入。摇策汗滂沱，登崖思纡结。炎云如烟火，溪谷将恐竭。昼景赩可畏，凉飙何由发。山长飞鸟堕，目极行车绝。赵魏方俶扰，安危俟明哲。归路岂不怀，饮冰有苦节。会同传檄至，疑议立谈决。况有阮元瑜，翩翩秉书札。起予歌赤坂，永好逾白雪。维念剖竹人，无因执羁绁。","dynasty":"唐代","title":"杂曲歌辞。太行苦热行"}
{"author":"独孤及","content":"临难敢横行，遭时取盛名。五兵常典校，四十又专城。浪逐楼船破，风从虎竹生。岛夷今可料，系颈有长缨。","dynasty":"唐代","title":"送长孙将军拜歙州之任"}
{"author":"独孤及","content":"夙昔皆黄绶，差池复琐闱。上田无晚熟，逸翮果先飞。前路舟休系，故山云不归。王程倘未复，莫遣鲤书稀。","dynasty":"唐代","title":"送何员外使湖南"}
{"author":"独孤及","content":"冢司方慎选，剧县得英髦。固是攀云渐，何嗟趋府劳。楚山迎驿路，汉水涨秋涛。鶱翥方兹始，看君六翮高。","dynasty":"唐代","title":"送江陵全少卿赴府任"}
{"author":"独孤及","content":"充赋名今遂，安亲事不违。甲科文比玉，归路锦为衣。海运同鹍化，风帆若鸟飞。知君到三径，松菊有光辉。","dynasty":"唐代","title":"送虞秀才擢第归长沙"}
{"author":"独孤及","content":"旧闻阳翟县，西接凤高山。作吏同山隐，知君处剧闲。少年当效用，远道岂辞艰。迟子扬名后，方期彩服还。","dynasty":"唐代","title":"送阳翟张主簿之任"}
{"author":"独孤及","content":"多君有奇略，投笔佐元戎。已佩郎官印，兼乘御史骢。使星随驿骑，归路有秋风。莫道无书札，他年怀袖空。","dynasty":"唐代","title":"送游员外赴淮西"}
{"author":"独孤及","content":"使君朱两轓，春日整东辕。芳草成皋路，青山凉水源。勉修循吏迹，以谢主人恩。当使仁风动，遥听舆颂喧。","dynasty":"唐代","title":"送马郑州"}
{"author":"独孤及","content":"妙年能致身，陈力复安亲。不惮关山远，宁辞簿领勤。过江云满路，到县海为邻。每叹违心赏，吴门正早春。","dynasty":"唐代","title":"送义乌韦明府"}
{"author":"独孤及","content":"论齿弟兄列，为邦前后差。十年方一见，此别复何嗟。极目故关道，伤心南浦花。少时相忆处，招手望行车。","dynasty":"唐代","title":"送陈王府张长史还京"}
{"author":"独孤及","content":"单醪敢献酢，曲沼荷经过。泛览亲鱼鸟，夤缘涉芰荷。剧谈增惠爱，美景借清和。明日汀洲草，依依奈别何。","dynasty":"唐代","title":"水西馆泛舟送王员外"}
{"author":"独孤及","content":"政成机不扰，心惬宴忘疲。去烛延高月，倾罍就小池。舞盘回雪动，弦奏跃鱼随。自是山公兴，谁令下士知。","dynasty":"唐代","title":"李卿东池夜宴得池字"}
{"author":"独孤及","content":"是菊花开日，当君乘兴秋。风前孟嘉帽，月下庾公楼。酒解留征客，歌能破别愁。醉归无以赠，只奉万年酬。","dynasty":"唐代","title":"九月九日李苏州东楼宴"}
{"author":"独孤及","content":"檀栾千亩绿，知是辟疆园。远岫当庭户，诸花覆水源。主人邀尽醉，林鸟助狂言。莫问愁多少，今皆付酒樽。","dynasty":"唐代","title":"萧文学山池宴集"}
{"author":"独孤及","content":"三径何寂寂，主人山上山。亭空檐月在，水落钓矶闲。药院鸡犬静，酒垆苔藓班。知君少机事，当待暮云还。","dynasty":"唐代","title":"与韩侍御同寻李七舍人不遇，题壁留赠"}
{"author":"独孤及","content":"各牵于役间游遨，独坐相思正郁陶。长跪读书心暂缓，短章投我曲何高。宦情缘木知非愿，王事敦人敢告劳。所叹在官成远别，徒言岏水才容舠.","dynasty":"唐代","title":"喜辱韩十四郎中书兼封近诗示代书题赠"}
{"author":"独孤及","content":"沙禽相呼曙色分，渔浦鸣桹十里闻。正当秋风渡楚水，况值远道伤离群。津头却望后湖岸，别处已隔东山云。停舻目送北归翼，惜无瑶华持寄君。","dynasty":"唐代","title":"早发龙沮馆舟中寄东海徐司仓郑司户"}
{"author":"独孤及","content":"爱君修政若修身，鳏寡来归乳雉驯。堂上五弦销暇日，邑中千室有阳春。谓乘凫舄朝天子，却愧猪肝累主人。辞后读君怀县作，定知三岁字犹新。","dynasty":"唐代","title":"酬常郿县见赠"}
{"author":"独孤及","content":"梵宫香阁攀霞上，天柱孤峰指掌看。汉主马踪成蔓草，法王身相示空棺。云扶踊塔青霄庳，松荫禅庭白日寒。不见戴逵心莫展，赖将新赠比琅玕.","dynasty":"唐代","title":"登山谷寺上方答皇甫侍御卧疾阙陪车骑之后"}
{"author":"独孤及","content":"正当楚客伤春地，岂是骚人道别时。俱徇空名嗟欲老，况将行役料前期。劳生多故应同病，羸马单车莫自悲。明日相望隔云水，解颜唯有袖中诗。","dynasty":"唐代","title":"答皇甫十六侍御北归留别作"}
{"author":"独孤及","content":"相逢遽叹别离牵，三见江皋蕙草鲜。白发俱生欢未再，沧洲独往意何坚。愁看郡内花将歇，忍过山中月屡圆。终日望君休汝骑，愧无堪报起予篇。","dynasty":"唐代","title":"答李滁州见寄"}
{"author":"独孤及","content":"郎官作掾心非好，儒服临戎政已闻。说剑尝宗漆园吏。戒严应笑棘门军。遥知抵掌论皇道，时复吟诗向白云。百越待君言即叙，相思不敢怆离群。","dynasty":"唐代","title":"得柳员外书封寄近诗书中兼报新主行营兵马因代书戏答"}
{"author":"独孤及","content":"去水流年日并驰，年光客思两相随。咨嗟斑鬓今承弁，惭愧新荷又发池。杨柳逶迤愁远道，鹧鸪啁哳怨南枝。忆君何啻同琼树，但向春风送别离。","dynasty":"唐代","title":"伤春赠远"}
{"author":"独孤及","content":"汉家金马署，帝座紫微郎。图籍凌群玉，歌诗冠柏梁。阴阴万年树，肃肃五经堂。挥翰忘朝食，研精待夕阳。晴空露盘迥，秋月琐窗凉。远兴生斑鬓，高情寄缥囊。葳蕤双鸑鷟，夙昔并翱翔。汲冢同刊谬，蓬山共补亡。差池摧羽翮，流落限江湘。禁省一分袂，昊天三雨霜。石渠遗迹满，水国暮云长。早晚朝宣室，归时道路光。","dynasty":"唐代","title":"奉和中书常舍人晚秋集贤院即事寄赠徐薛二侍御"}
{"author":"独孤及","content":"往年脱缝掖，接武仕关西。结绶腰章并，趋阶手板齐。仙山不用买，朋酒日相携。抵掌夸潭壑，忘情向组珪。事迁时既往，年长迹逾暌。何为青云器，犹嗟浊水泥。役牵方远别，道在或先迷。莫见良田晚，遭时亦杖藜。","dynasty":"唐代","title":"江宁酬郑县刘少府兄赠别作"}
{"author":"独孤及","content":"宗室刘中垒，文场谢客儿。当为天北斗，曾使海西陲。毛节精诚著，铜楼羽翼施。还申供帐别，言赴倚门期。恩渥沾行李，晨昏在路岐。君亲两报遂，不敢议伤离。","dynasty":"唐代","title":"送李宾客荆南迎亲"}
{"author":"独孤及","content":"碧玉徒强名，冰壶难比德。唯当寂照心，可并奫沦色。","dynasty":"唐代","title":"题玉潭"}
{"author":"独孤及","content":"凉风台上三峰月，不夜城边万里沙。离别莫言关塞远，梦魂长在子真家。","dynasty":"唐代","title":"海上怀华中旧游寄郑县刘少府造、渭南王少府崟"}
{"author":"独孤及","content":"金屋琼台萧史家，暮春三月渭州花。到君仙洞不相见，谓已吹箫乘早霞。","dynasty":"唐代","title":"和虞部韦郎中寻杨驸马不遇"}
{"author":"独孤及","content":"洞庭正波蘋叶衰，岂是秦吴远别时。谢君箧中绮端赠，何以报之长相思。","dynasty":"唐代","title":"李张皇甫阎权等数公并有送别之作见寄因答"}
{"author":"独孤及","content":"客鸟倦飞思旧林，裴徊犹恋众花阴。他时相忆双航苇，莫问吴江深不深。","dynasty":"唐代","title":"将还越留别豫章诸公"}
{"author":"独孤及","content":"輶车骆马往从谁，梦浦兰台日更迟。欲识桃花最多处，前程问取武陵儿。","dynasty":"唐代","title":"送别荆南张判官"}
{"author":"独孤及","content":"劝酒论心夜不疲，含情有待问谁思。伫看晴月澄澄影，来照江楼酩酊时。","dynasty":"唐代","title":"陪王员外北楼宴待月"}
{"author":"独孤及","content":"紫蔓青条拂酒壶，落花时与竹风俱。归时自负花前醉，笑向鲦鱼问乐无。","dynasty":"唐代","title":"垂花坞醉后戏题（赋得俱字韵）"}
{"author":"独孤及","content":"海岸望青琐，云长天漫漫。十年不一展，知有关山难。适逢阮始平，立马问长安。取公咏怀诗，示我江海澜。暂若窥武库，森然矛戟寒。眼明遗头风，心悦忘朝餐。大驾今返正，熊罴扈鸣銮。公游凤凰沼，献可在笔端。系越有长缨，封关只一丸。冏然翔寥廓，仰望惭羽翰。嘉会不我与，相思岁云殚。唯当袖佳句，持比青琅玕。","dynasty":"唐代","title":"贾员外处见中书贾舍人巴陵诗集览之怀旧代书"}
{"author":"独孤及","content":"尊尊叶成幄，璀璀花落架。花前离心苦，愁至无日夜。人去藤花千里强，藤花无主为谁芳。相思历乱何由尽，春日迢迢如线长。","dynasty":"唐代","title":"和题藤架"}
{"author":"独孤及","content":"天书到法堂，朽质被荣光。自笑无功德，殊恩谬激扬。还登建礼署，犹忝会稽章。佳句惭相及，称仁岂易当。","dynasty":"唐代","title":"暮春于山谷寺上方遇恩命加官赐服酬皇甫侍御"}
{"author":"独孤及","content":"天书到法堂，朽质被荣光。自笑无功德，殊恩谬激扬。还登建礼署，犹忝会稽章。佳句惭相及，称仁岂易当。","dynasty":"唐代","title":"暮春于山谷寺上方遇恩命加官赐服詶皇甫侍御见贺之作"}
{"author":"独孤及","content":"结绿处燕石，卞和不必知。所以王佐才，未能忘茅茨。罢官梁山外，穫稻楚水湄。适会傅岩人，虚舟济川时。天网忽摇顿，公才难弃遗。凤凰翔千仞，今始一鸣岐。上马指国门，举鞭射书帷。预知大人赋，掩却归来词。天子方在宥，朝廷张四维。料君能献可，努力副畴咨。旧友满皇州，高冠飞翠蕤。相逢绛阙下，应道轩车迟。高侯秉戎翰，策马观西夷。方从幕中事，参谋王者师。贾生去洛阳，焜耀琳琅姿。芳名动北步，逸韵陵南皮。肃肃举鸿毛，冷然顺风吹。波流有同异，由是限别离。汉塞隔陇底，秦川连镐池。白云日夜满，道里安可思。梦想浩盈积，物华愁变衰。因君附错刀，送远益凄其。四海各横绝，九霄应易期。不知故巢燕，决起栖何枝。","dynasty":"唐代","title":"送陈兼应辟兼寄高适贾至"}
{"author":"独孤及","content":"日沈诸山昏，寂历群动宿。孤舟独不系，风水夜相逐。云归恒星白，霜下天地肃。月轮大如盘，金波入空谷。魏阙万里道，羁念千虑束。倦飞思故巢，敢望桐与竹。沈吟登楼赋，中夜起三复。忧来无良方，归候春酒熟。","dynasty":"唐代","title":"寒夜溪行舟中作"}
{"author":"独孤及","content":"䔿䔿叶成幄，璀璀花落架。花前离心苦，愁至无日夜。人去藤花千里强，藤花无主为谁芳。相思历乱何由尽，春日迢迢如线长。","dynasty":"唐代","title":"和题藤架"}
{"author":"独孤及","content":"明月借秋兴，流光在此池。山公顾我厚，酩酊称未疲。勿谓嘉会易，但忧离别随。饱君醉中德，敢使松心移。","dynasty":"唐代","title":"扬州崔行军水亭泛舟望月宴集赋诗"}
{"author":"独孤及","content":"远山媚平楚，宿雨涨清溪。沿溯任舟楫，欢言无町畦。酒酣相视笑，心与白鸥齐。","dynasty":"唐代","title":"雨晴后陪王员外泛后湖得溪字"}
{"author":"独孤及","content":"溪口闻法鼓，停桡登翠屏。攀云到金界，合掌开禅扃。郁律众山抱，空濛花雨零。老僧指香楼，云是不死庭。眇眇於越路，茫茫春草青。远山喷百谷，缭绕驰东溟。目极道何在，境照心亦冥。騞然诸根空，破结如破瓶。下视三界狭，但闻五浊腥。山中有良药，吾欲隳天形。","dynasty":"唐代","title":"题思禅寺上方"}
{"author":"独孤及","content":"皇运偶中变，长蛇食中土。天盖西北倾，众星陨如雨。胡尘动地起，千里闻战鼓。死人成为阜，流血涂草莽。策马何纷纷，捐躯抗豺虎。甘心赴国难，谁谓荼叶苦。天子初受命，省方造区宇。斩鲸安溟波，截鳌作天柱。三微复正统，五玉归文祖。不图汉官仪，今日忽再睹。升高望京邑，佳气连海浦。宝鼎歊景云，明堂舞干羽。虎臣□激昂，□□□御侮。腐儒著缝掖，何处议邹鲁。西上轘辕山，丘陵横今古。和气蒸万物，腊月春霭吐。得为太平人，穷达不足数。他日遇封禅，著书继三五。","dynasty":"唐代","title":"季冬自嵩山赴洛道中作"}
{"author":"独孤及","content":"雨罢山翠鲜，泠泠东风好。断崖云生处，是向峰顶道。谁谓峰顶远，跂予可瞻讨。忘缘祛天机，脱屣恨不早。只恐岁云暮，遂与空名老。心往迹未并，惭愧山上草。","dynasty":"唐代","title":"早发若岘驿望庐山"}
{"author":"独孤及","content":"日沉诸山昏，寂历群动宿。孤舟独不系，风水夜相逐。云归恒星白，霜下天地肃。月轮大如盘，金波入空谷。魏阙万里道，羁念千虑束。倦飞思故巢，敢望桐与竹。沉吟登楼赋，中夜起三复。忧来无良方，归候春酒熟。","dynasty":"唐代","title":"寒夜溪行舟中作"}
{"author":"独孤及","content":"少年事远游，出入燕与秦。离居岁周天，犹作劳歌人。负剑渡颍水，归马自知津。缘源到旧庐，揽涕寻荒榛。邻里喜相劳，壶觞展殷勤。酒阑击筑语，及此离会因。丈夫随世波，岂料百年身。今日负鄙愿，多惭故山春。","dynasty":"唐代","title":"壬辰岁过旧居"}
{"author":"独孤及","content":"往岁衣褐见，受服金马门。拟将忠与贞，来酬主人恩。天地暂雷雨，洪波生平原。穷鳞遂蹭蹬，夙昔事罕存。幸逢帝出震，授钺清东藩。白日忽再中，万方咸骏奔。王风从西来，春光满乾坤。蛰虫竞飞动，余亦辞笼樊。遭遇思自强，宠辱安足言。唯将四方志，回首谢故园。","dynasty":"唐代","title":"丙戌岁正月出洛阳书怀"}
{"author":"独孤及","content":"谁谓乡可望，望在天地涯。但有时命同，万里共岁华。昨夜南山雨，殷雷坼萌芽。源桃不余欺，先发秦人家。寂寂户外掩，迟迟春日斜。源桃默无言，秦人独长嗟。不惜中肠苦，但言会合赊。思归吾谁诉，笑向南枝花。","dynasty":"唐代","title":"伤春怀归"}
{"author":"独孤及","content":"百花结成子，春物舍我去。流年惜不得，独坐空闺暮。心自有所待，甘为物华误。未必千黄金，买得一人顾。","dynasty":"唐代","title":"杂诗"}
{"author":"独孤及","content":"獭祭川水大，人家春日长。独谣昼不暮，搔首惭年芳。靡草知节换，含葩向新阳。不嫌三径深，为我生池塘。亭午井灶闲，雀声响空仓。花落没屐齿，风动群木香。归路云水外，天涯杳茫茫。独卷万里心，深入山鸟行。芳景勿相迫，春愁未遽忘。","dynasty":"唐代","title":"山中春思"}
{"author":"独孤及","content":"崖口雨足收，清光洗高天。虹蜺敛残霭，山水含碧鲜。远空霞破露月轮，薄云片片成鱼鳞。五陵如荠渭如带，目极千里关山春。朝来爽气未易说，画取花峰赠远人。","dynasty":"唐代","title":"雨后公超谷北原眺望寄高拾遗"}
{"author":"独孤及","content":"关西仕时俱稚容，彪彪之鬓始相逢。天地变化县城改，独有故人交态在。不言会合迹未并，犹以岁寒心相待。洛阳居守寄酂侯，君著貂冠参运筹。高阁连云骑省夜，新文会友凉风秋。青袍白面昔携手，冉冉府趋君记否。云分雨散十五年，始得一笑樽酒前。未遑少留骤远别，况值旅雁鸣秋天。二华旧游如梦想，他时再会何由缘。赖君赠我郢中曲，别后相思被管弦。","dynasty":"唐代","title":"自东都还濠州，奉酬王八谏议见赠"}
{"author":"独孤及","content":"君不见官渡河两岸，三月杨柳枝。千条万条色，一一胜绿丝。花作铅粉絮，叶成翠羽帐。此时送远人，怅望春水上。远客折杨柳，依依两含情。夹郎木兰舟，送郎千里行。郎把紫泥书，东征觐庭闱。脱却貂襜褕，新著五彩衣。双凤并两翅，将雏东南飞。五两得便风，几日到扬州。莫贪扬州好，客行剩淹留。郎到官渡头，春阑已应久。殷勤道远别，为谢大堤柳。攀条倘相忆，五里一回首。明年柳枝黄，问郎还家否。","dynasty":"唐代","title":"官渡柳歌送李员外承恩往扬州觐省"}
{"author":"独孤及","content":"驿楼涨海壖，秋月寒城边。相见自不足，况逢主人贤。夜清酒浓人如玉，一斗何啻直十千。木兰为樽金为杯，江南急管卢女弦。齐童如花解郢曲，起舞激楚歌采莲。固知别多相逢少，乐极哀至心婵娟。少留莫辞醉，前路方悠然。明日分飞倘相忆，只应遥望西南天。","dynasty":"唐代","title":"东平蓬莱驿夜宴平卢杨判官醉后赠别姚太守置酒留宴"}
{"author":"独孤及","content":"东风动地只花发，渭城桃李千树雪。芳菲可爱不可留，武陵归客心欲绝。金华省郎惜佳辰，只持棣萼照青春。君家自是成蹊处，况有庭花作主人。","dynasty":"唐代","title":"同岑郎中屯田韦员外花树歌"}
{"author":"独孤及","content":"饥虎呀呀立当路，万夫震恐百兽怒。彤弓金镞当者谁，鸣鞭飞控流星驰。居然画中见真态，若务除恶不顾私。时和年丰五兵已，白额未诛壮士耻。分铢远迩悬彀中，不中不发思全功。舍矢如破石可裂，应弦尽敌山为空。杀气满堂观者骇，飒若崖谷生长风。精微入神在毫末，作缋造物可同功。方叔秉钺受命新，丹青起予气益振，底绥静难巧可拟，嗟叹不足声成文。他时代天育万物，亦以此道安斯民。","dynasty":"唐代","title":"和李尚书画射虎图歌"}
{"author":"独孤及","content":"忆得去年春风至，中庭桃李映琐窗。美人挟瑟对芳树，玉颜亭亭与花双。今年新花如旧时，去年美人不在兹。借问离居恨深浅，只应独有庭花知。","dynasty":"唐代","title":"和赠远"}
{"author":"独孤及","content":"何地离念剧，江皋风雪时。艰难伤远道，老大怯前期。畴昔行藏计，只将力命推。能令书信数，犹足缓相思。","dynasty":"唐代","title":"江上代书寄裴使君"}
{"author":"独孤及","content":"障深闻道晚，根钝出尘难。浊劫相从惯，迷途自谓安。得知身垢妄，始喜额珠完。欲识真如理，君尝法味看。","dynasty":"唐代","title":"诣开悟禅师问心法次第寄韩郎中"}
{"author":"独孤及","content":"昨日看摇落，惊秋方怨咨。几经开口笑，复及看花时。世事空名束，生涯素发知。山山春草满，何处不相思。","dynasty":"唐代","title":"登后湖（一作登凌湖亭）伤春怀京师故旧"}
{"author":"独孤及","content":"天书到法堂，朽质被荣光。自笑无功德，殊恩谬激扬。还登建礼署，犹忝会稽章。佳句惭相及，称仁岂易当。","dynasty":"唐代","title":"暮春于山谷寺上方遇恩命加官赐服酬皇甫侍御见贺之作"}
{"author":"独孤及","content":"君把一尺诏，南游济沧浪。受恩忘险艰，不道歧路长。戎狄方构患，休牛殊未遑。三秦千仓空，战卒如饿狼。委输资外府，诹谋寄贤良。有才当陈力，安得遂翱翔。岂不慎井赋，赋均人亦康。遥知轩车到，万室安耕桑。火伏金气腾，昊天欲苍茫。寒蝉惨巴邓，秋色愁沅湘。昨日携手西，于今芸再黄。欢娱讵几许，复向天一方。蹢躅话世故，惆怅举离觞。共求数刻欢，戏谑君此堂。今日把手笑，少时各他乡。身名同风波，聚散未易量。曷月还朝天，及时开智囊。前期傥犹阔，加饭勉自强。","dynasty":"唐代","title":"送相里郎中赴江西"}
{"author":"独孤及","content":"年长心易感，况为忧患缠。壮图迫世故，行止两茫然。王旅方伐叛，虎臣皆被坚。鲁人著儒服，甘就南山田。挈榼上高磴，超遥望平川。沧江大如綖，隐映入远天。荒服何所有，山花雪中然。寒泉得日景，吐霤鸣湔湔。举酒劝白云，唱歌慰颓年。微风度竹来，韵我号钟弦。一弹一引满，耳热知心宣。曲终余亦酣，起舞山水前。人生几何时，太半百忧煎。今日羁愁破，始知浊酒贤。","dynasty":"唐代","title":"初晴抱琴登马退山对酒望远醉后作"}
{"author":"独孤及","content":"祗役匪遑息，经时客三秦。还家问节候，知到上巳辰。山县何所有，高城闭青春。和风不吾欺，桃杏满四邻。旧友适远别，谁当接欢欣。呼儿命长瓢，独酌湘吴醇。一酌一朗咏，既酣意亦申。言筌暂两忘，霞月只相新。裴子尘表物，薛侯席上珍。寄书二傲吏，何日同车茵。讵肯使空名，终然羁此身。他年解桎梏，长作海上人。","dynasty":"唐代","title":"三月三日，自京到华阴，于水亭独酌，寄裴六、薛八"}
{"author":"独孤及","content":"昔余马首东，君在海北汭.尽屏簿领书，相与议岩穴。载来诣佳境，每山有车辙。长啸林木动，高歌唾壶缺。此辞月未周，虏马嘶绛阙。猛虎踞大道，九州当中裂。闻君弃孤城，犹自握汉节。耻栖恶木影，忍与故山别。脱舄挂岭云，冏然若鸟逝。唯留潺湲水，分付练溪月。尔来大谷梨，白花再成雪。关梁限天险，欢乐竟两绝。大盗近削平，三川今底宁。句芒布春令，屏翳收雷霆。伊洛日夜涨，鸣皋兰杜青。鶱鶱两黄鹄，何处游青冥。畴昔切玉刃，应如新发硎。及时当树勋，高悬景钟铭。莫抱白云意，径往丹丘庭。功成傥长揖，然后谋沧溟。","dynasty":"唐代","title":"代书寄上裴六冀、刘二颍"}
{"author":"独孤及","content":"乡路风雪深，生事忧患迫。天长波澜广，高举无六翮。独立寒夜移，幽境思弥积。霜月照胆净，银河入檐白。沽酒聊自劳，开樽坐檐隙。主人奏丝桐，能使高兴剧。清机暂无累，献酢更络绎。慷慨葛天歌，愔愔广陵陌。既醉万事遗，耳热心亦适。视身兀如泥，瞪目傲今昔。故人间城阙，音信两脉脉。别时前盟在，寸景莫自掷。心与白日斗，十无一满百。寓形薪火内，甘作天地客。与物无亲疏，斗酒胜竹帛。何必用自苦，将贻古贤责。","dynasty":"唐代","title":"客舍月下对酒，醉后寄毕四耀"}
{"author":"独孤及","content":"故乡隔西日，水去连长天。前路知几许，但指天南边。怆恨极浦外，隐映青山连。东风满帆来，五两如弓弦。遥羡绣衣客，冏然马首先。得餐武昌鱼，不顾浔阳田。屈指数别日，忽乎成两年。百花已满眼，春草渐碧鲜。岂是离居时，奈何于役牵。洞庭有深涉，曷日期归旋。且作异乡料，讵知携手缘。离忧未易销，莫道樽酒贤。","dynasty":"唐代","title":"下弋阳江舟中代书寄裴侍御"}
{"author":"独孤及","content":"种田不遇岁，策名不遭时。胡尘晦落日，西望泣路岐。猛虎啸北风，麇麚皆载驰。深泥架疲牛，踸踔余何之。诘屈白道转，缭绕清溪随。荒谷啸山鬼，深林啼子规。长叹指故山，三奏归来词。不逢眼中人，调苦车逶迟。士繇松筠操，幼深琼树姿。别来平安否，何阶一申眉。白云失帝乡，远水恨天涯。昂藏双威凤，曷月还西枝。努力爱华发，盛年振羽仪。但令迍难康，不负沧洲期。莫作新亭泣，徒使夷吾嗤。","dynasty":"唐代","title":"癸卯岁赴南丰道中闻京师失守寄权士繇韩幼深"}
{"author":"独孤及","content":"救物智所昧，学仙愿未从。行藏两乖角，蹭蹬风波中。薄宦耻降志，卧痾非养蒙。闭关涉两旬，羁思浩无穷。鸑鷟何处来，双舞下碧空。离别隔云雨，惠然此相逢。把手贺疾间，举杯欣酒浓。新诗见久要，清论激深衷。高馆舒夜簟，开门延微风。火云赫嵯峨，日暮千万峰。遥指故山笑，相看抚号钟。声和由心清，事感知气同。出处未易料，且歌缓愁容。愿君崇明德，岁暮如青松。","dynasty":"唐代","title":"夏中酬于逖毕耀问病见赠"}
{"author":"独孤及","content":"沧海疾风起，洪波骇恬鳞。已无济川分，甘作乘桴人。挥手谢秣陵，举帆指瓯闽。安和风尘表，偶与琼瑶亲。共悲行路难，况逢江南春。故园忽如梦，返复知何辰。旷野豺虎满，深山兰蕙新。枉君灞陵什，回首徒酸辛。","dynasty":"唐代","title":"庚子岁避地至玉山，酬韩司马所赠"}
{"author":"独孤及","content":"早岁慕五岳，尝为尘机碍。孰知天柱峰，今与郡斋对。隐嶙抱元气，氤氲含青霭。云崖媚远空，石壁寒古塞。汉皇南游日，望秩此昭配。法驾到谷口，礼容振荒外。焚柴百神趋，执玉万方会。天旋物顺动，德布泽滂霈。讲武威已耀，学仙功未艾。黄金竟何成，洪业遽沦昧。度世若一瞬，昨朝已千载。如今封禅坛，唯见云雨晦。长望哀往古，劳生惭大块。清晖幸相娱，幽独知所赖。寒城春方正，初日明可爱。万殊喜阳和，余亦荷时泰。山色日夜绿，下有清浅濑。愧作拳偻人，沈迷簿书内。登临叹拘限，出处悲老大。况听郢中曲，复识湘南态。思免物累牵，敢令道机退。瞒然诵佳句，持此秋兰佩。","dynasty":"唐代","title":"酬皇甫侍御望天灊山见示之作"}
{"author":"袁袠","content":"大路调仙驭，朱旗列禁城。帝牛三月系，田烛九衢明。日并龙旒出，山将彩旄迎。横汾卑汉咏，禋祀秉皇情。","dynasty":"明代","title":"大驾视牲南郊"}
{"author":"袁袠","content":"虎旅驱中道，钩陈警六飞。圜丘群望毕，宣室受釐归。旭日迎芝盖，晴云拂羽旂。笙歌前路拥，拜舞接光辉。","dynasty":"明代","title":"大明门候驾"}
{"author":"袁袠","content":"藤峡韩丞绩，昆仑狄帅功。左江仍略定，八寨未全通。舞剑狼家健，弯弧达舍雄。卢苏谁养寇，何事枉姚公。¤","dynasty":"明代","title":"自柳至平乐书所见（四首）"}
{"author":"袁袠","content":"昭平滩险恶，最险是龙头。药弩弦齐彀，铜刀鞘屡抽。红巾翻把隘，白昼竞钩舟。倘得山韩将，狐群岂足忧。","dynasty":"明代","title":"自柳至平乐书所见（四首）"}
{"author":"袁袠","content":"最爱堂前燕，高飞忽复低。趁风穿柳絮，冒雨掠花泥。帘影朝双舞，梁尘晚并栖。绿窗离思切，肠断各东西。","dynasty":"明代","title":"燕"}
{"author":"袁袠","content":"仙仗行宫旧内居，花间往往驻鸾舆。徒闻汉帝横汾曲，不见长卿谏猎书。天子射蛟开水殿，奚官牧马遍郊墟。蒹葭苜蓿秋无限，怅望烟云万里余。","dynasty":"明代","title":"秋兴二首"}
{"author":"袁袠","content":"停桡暗相语，妾在长干住。郎亦秣陵人，便可同舟去。","dynasty":"明代","title":"长干曲"}
{"author":"袁袠","content":"秋雁集复飞，寒潮明更灭。日暮风起时，芦子花如雪。","dynasty":"明代","title":"西芦词"}
{"author":"袁袠","content":"夹岸垂杨起画楼，秦淮烟浪接天流。朝朝桂桨来江口，夜夜兰灯集渡头。","dynasty":"明代","title":"金陵歌"}
{"author":"袁袠","content":"花发台城苑殿荒，六朝遗事使人伤。翠华想像宸游处，碧草萋萋辇路长。","dynasty":"明代","title":"金陵歌"}
{"author":"段倚","content":"正星杓首舍，月律开祥，嗣兴芳序。梦协长庚，诞清朝仪羽。运继姬周，庆流嵩岳，认再生申甫。职尹京华，功宣国计，声猷兼著。子建文章，懿侯宗范，叔度襟怀，紫芝眉宇。燕启佳辰，满东风兰雾。脆管繁弦，绣茵檀板，会饭中仙侣。世仰真贤，朝尊大老，长亲尧主。","dynasty":"宋代","title":"醉蓬莱"}
{"author":"德元","content":"谢却兰桡信杖藜，千峰盘磴入花畦。晴云度影迷三径，暗水流香冷一溪。僧寺多藏深树里，人家半在夕阳西。登临更上朝元阁，满壁苔痕没旧题。","dynasty":"清代","tags":"登高，赏花，梅花","title":"玄墓看梅"}
{"author":"德元","content":"江接伍胥水，山围泰伯城。芳园丛木暗，细路野花明。客到溪云合，吟成春水生。名泉携汲便，日日听茶声。","dynasty":"清代","title":"寓秦对岩先生园"}
{"author":"德元","content":"青嶂一回别，黄河千里程。念君临远道，何日到神京。暮霭群鸦集，西风只雁鸣。天涯离索恨，吹入晚潮声。","dynasty":"清代","title":"送王次令入都"}
{"author":"德元","content":"君将归旧隐，相送出东林。一锡几时到，千峰何处寻。云门溪路远，天竺冷泉深。若渡钱塘水，双鱼慰好音。","dynasty":"清代","title":"送白上人还越"}
{"author":"德元","content":"几人称避世，羡尔独弥天。漫拟青莲作，还参黄檗禅。鹤迎过岭锡，龙护渡江船。他日蜚声在，新诗次第传。","dynasty":"清代","title":"送介上人别"}
{"author":"德元","content":"四海无家者，惟吾与使君。已怜成浪迹，岂忍复离群。驿路兼秋雨，关河隔暮云。前途逢九日，最忆孟参军。","dynasty":"清代","title":"送孟德懋"}
{"author":"德元","content":"奇石尽良友，好山皆故乡。见时应下拜，去后总难忘。残日染寒翠，秋风吹古香。昔游空剩迹，尘佛闭虚堂。","dynasty":"清代","title":"过旧游有感"}
{"author":"德元","content":"玉勒萧萧践绿芜，王孙游骑出姑苏。黯然欲别看长剑，行矣当歌击唾壶。禅室自开欢喜地，画船争渡莫愁湖。江南处处花如绮，一路春风听鹧鸪。","dynasty":"清代","title":"送朱有枚之金陵"}
{"author":"德元","content":"萧萧乡路往来频，一度看花一度新。病里无端过好景，客中又复送残春。苏台歌舞销魂梦，茂苑芳华付劫尘。只有堤边杨柳树，年年长拂渡江人。","dynasty":"清代","title":"胥江春暮"}
{"author":"德元","content":"石墙茅屋老梅丛，仄径危崖处处通。半岭人烟香雪里，下方鸡犬白云中。溪边杨柳萌新绿，谷口栅桃缀小红。还拟放舟明月夜，虎山桥北太湖东。","dynasty":"清代","title":"玄墓看梅二首其二"}
{"author":"德元","content":"种树绕溪头，为园就山足。夜静月上扉，春深花履屋。幽情既满抱，采香自盈掬。主人乐偃眠，床头酒新漉。","dynasty":"清代","title":"题沈别山园居"}
{"author":"德元","content":"月色浸虚窗，梧风乱湘帙。果落岭猿争，草深水萤入。爱此一轮好，相看如旧识。披衣下庭除，独傍松根立。顾影还自怜，人苦不努力。览此盈复亏，方之得与失。况我岩栖者，于中本无得。","dynasty":"清代","title":"月"}
{"author":"德元","content":"天台最奇峭，不与人閒通。崖断涧千尺，石梁架虚空。群峰发云表，如涌莲花丛。鹤巢古松顶，龙吟阴涧中。招提结微翠，钟梵随溪风。花木四时变，岩谷千秋同。君将归草庐，乃在赤城东。相送出林麓，晓日初曈矇。矫首吴江头，越岭青无穷。傥或遇寒、拾，为余谢二公。","dynasty":"清代","title":"送杰上人归四明"}
{"author":"一分儿","content":"红叶落火龙褪甲，青松枯怪蟒张牙。可咏题，堪描画，喜觥筹席上交杂。答剌苏频斟入礼厮麻，不醉呵休扶上马。","dynasty":"元代","title":"【双调】沉醉东风_红叶落火龙"}
{"author":"蔡戡","content":"纤手工夫，采丝五色交相映。同心端正。上有双鸳并。皓腕轻缠，结就相思病。凭谁信。玉肌宽尽。却系心儿紧。","dynasty":"宋代","title":"点绛唇（百索）"}
{"author":"蔡戡","content":"肃霜靡衰草，骤雨洗寒空。刀弓斗力增劲，万马骤西风。细看外围合阵，忽变横斜曲直，妙在指麾中。号令肃诸将，谈笑听元戎。坐中客，休笑我，已衰翁。十年重到，今日此会与谁同。差把龙钟鹤发，来对虎头燕颔，年少总英雄。飞镞落金碗，酣醉吸长虹。","dynasty":"宋代","title":"水调歌头（南徐秋阅宴诸将，代老人作）"}
{"author":"蔡戡","content":"拥节出闽峤，易镇上岷山。东西崄岨，分陕初不在荣观。痛念两河未复，独作中流砥柱，屹若障狂澜。极目神京远，百万虎貔闲。趁良时，摅豹略，勇声欢。风飞雷厉，威行逆虏胆生寒。汉寝周原如旧，一扫腥膻丑类，谈笑定三关。认取投机会，莫作等闲看。","dynasty":"宋代","title":"前调（送赵帅镇成都）"}
{"author":"蔡戡","content":"拥节出闽峤，易镇上岷山。东西崄岨，分陕初不在荣观。痛念两河未复，独作中流砥柱，屹若障狂澜。极目神京远，百万虎貔闲。趁良时，摅豹略，勇声欢。风飞雷厉，威行逆虏胆生寒。汉寝周原如旧，一扫腥膻丑类，谈笑定三关。认取投机会，莫作等闲看。","dynasty":"宋代","title":"水调歌头·拥节出闽峤"}
{"author":"蔡戡","content":"归来筑室傍城阴，旋揭新名雅意深。因病爱閒多得趣，逢场作戏亦何心。鸟鱼飞泳全真性，水石风流有至音。衰朽自知无所用，量才只合在山林。","dynasty":"宋代","title":"爱闲堂"}
{"author":"蔡戡","content":"世论可怜哉，无心任去来。狙公徒自喜，鸥鸟浪相猜。塞马宁非福，池鱼枉见灾。扁舟从此去，回首谢氛埃。","dynasty":"宋代","title":"丙辰罢郡得祠"}
{"author":"蔡戡","content":"我生天地间，甲子倏一周。岁与命相近，灾釁非人谋。抱病卧漳浦，荏苒久不瘳。伛偻腰欲折，偃仰筋如抽。痛楚彻心膂，呻吟损咽喉。浃背汗淋沥，环膝寒飕飗。晨兴服絺綌，夜卧重衾裯。垢腻生虮虱，爬搔变疮疣。寝食殆俱废，起处宁自由。跬步远千里，窘局如拘囚。艾火既妄灼，药剂还轻投。以此千金躯，寄命庸医流。展转几十旬，初夏俄清秋。去死一间耳，自叹如浮沤。有身即有患，无生乃无忧。彭殇齐寿矢，蝼蚁同王侯。四大非我有，外物何劳求。委心以待尽，死生任浮休。","dynasty":"宋代","title":"病中纪事"}
{"author":"蔡戡","content":"短褐颓然一病僧，支离瘦骨伴枯藤。扫除习气嗟犹在，摆脱尘缘愧未能。案上纵横堆药裹，箧中颠倒贮书縢。青鞋布袜从兹始，试叩如来大小乘。","dynasty":"宋代","title":"病中书"}
{"author":"蔡戡","content":"朝来衙集事还生，不觉文书几上盈。顾我尘埃败佳思，羡君心迹得双清。也知静色撩诗兴，无奈芜辞愧俊英。得句已推三昧手，论交当拜十年兄。","dynasty":"宋代","title":"拨置吏牍再作一诗以酬相恼之什"}
{"author":"蔡戡","content":"独卧虚斋百念衰，枕边犹有数枝梅。青灯看尽愁肠断，画角吹残旅梦回。发为忧时浑欲雪，心存报国未全灰。功名蹭蹬身先老，那更駸駸急景催。","dynasty":"宋代","title":"不寐"}
{"author":"蔡戡","content":"舟人指点长风沙，寂寞烟村三数家。寒日荧荧照枫叶，霜风槭槭飞芦花。江头景物自不恶，买鱼沽酒时独酌。扁舟日日弄烟波，此生空羡渔家乐。","dynasty":"宋代","title":"长风沙"}
{"author":"蔡戡","content":"一犁春雨欲平塍，预卜今年穑事成。天意却愁人意懒，故令布谷苦催耕。","dynasty":"宋代","title":"春郊即事"}
{"author":"蔡戡","content":"忆昨南游日，今余二十年。扶舆潘母健，举案孟光贤。远宦徒劳耳，重来倍怆然。若非吾小阮，只影更谁怜。","dynasty":"宋代","title":"淳熙戊戌将命广东侍亲携孥十一月至安仁留"}
{"author":"蔡戡","content":"玄冥作意逞雄豪，陵压东君惨不骄。一气回春何太晚，群阴见晛未全消。漫夸呈瑞宜新麦，那似为霖救旱苗。造物深机虽莫测，愿言六气自均调。","dynasty":"宋代","title":"次蔡介卿雪中风寄"}
{"author":"蔡戡","content":"等閒栽遍小园花，剩拟春来赏物华。不觉琼英先满树，更看缟带暗随车。光摇玉镜冰初泮，冻屈金钩草未芽。料得小桥人不到，江梅欺压任横斜。","dynasty":"宋代","title":"次蔡介卿雪中风寄"}
{"author":"蔡戡","content":"谁把吴园较辋川，画图犹复想当年。要知故国非乔木，文采风流尚宛然。","dynasty":"宋代","title":"次张伯信韵题吴园画轴"}
{"author":"蔡戡","content":"玄冥一怒天地黑，巽二前驱声摵摵。须臾白帝振轩裳，龙凤幡旂交委积。旧传洛邑深丈余，今比常山才数尺。天公作意逞阴机，翦水裁霜巧无隙。云涛万顷俱浩荡，海风吹散琉璃碧。坤轴摧压几欲颓，日轮埋没浑无迹。定知谪堕万玉妃，紫府清都削名籍。可惜飞琼天不管，等閒幻作神仙宅。诗人嘲弄困万象，苦思不妨闭门索。攒眉呵手捻冻髯，得意忻然见颜色。英词逸气吞江湖，窃比君才如楚国。看花君子待新晴，又见春风摇燕麦。我方叠石筑小坡，人笑老翁似儿剧。何当蹑履共登临，一览山川皆尽得。","dynasty":"宋代","title":"大雪不止再交前"}
{"author":"蔡戡","content":"此士不可得，乡人今始思。迎宾多事日，教子废科时。望屋讼自止，弄丸争者谁。京华携手处，忆著最伤悲。","dynasty":"宋代","title":"代赵仪可挽刘叔丙"}
{"author":"蔡戡","content":"篮舆兀兀梦初回，怪底幽香触鼻来。日暮天寒正愁绝，谁家篱落数枝开。","dynasty":"宋代","title":"道中见梅"}
{"author":"蔡戡","content":"分阃南来两见秋，不才多病合归休。奔驰水陆三千里，经历江湖十四洲。鲈脍莼丝怀古里，梅花雪片送行舟。自惭尸素终无补，只为忧边白尽头。","dynasty":"宋代","title":"道中述怀"}
{"author":"蔡戡","content":"晚岁光阴只自惊，眼中乐事叹何曾。雕鞍绣幰多游子，纸帐蒲龛一病僧。尘翳扫除方寸地，光明散作百千灯。维摩丈室跏趺坐，千息调匀唤不应。","dynasty":"宋代","title":"灯夕不出偶成"}
{"author":"蔡戡","content":"病足蹒跚好罢休，又登绝顶故迟留。霜明枫叶红如染，露挹岚光翠欲流。远目无穷休更望，赏心未足卜重游。超然胜绝非人世，疑是身居麟凤洲。","dynasty":"宋代","title":"登岸山观用前韵"}
{"author":"蔡戡","content":"公余赢得暂时休，归骑匆匆更少留。古木千章环美荫，危亭百尺枕清流。诗翁仙去留遗迹，病守重来访昔游。坐久西山衔落照，一行鸥鹭起汀洲。","dynasty":"宋代","title":"登榕溪阁"}
{"author":"蔡戡","content":"我为莼鲈得得来，三高亭上且徘徊。老来心事无机械，寄语群鸥勿浪猜。","dynasty":"宋代","title":"登三高亭"}
{"author":"蔡戡","content":"元佑名卿后，甘盘旧学臣。肯堂真有子，论世岂无人。仕至二千石，年垂八十春。哀荣子毋憾，全福更谁论。","dynasty":"宋代","title":"丁收仲寺丞挽诗"}
{"author":"蔡戡","content":"耆旧凋零尽，吾犹及此公。典刑前辈近，气概古人同。抵掌谈如在，掀髯笑已空。堂堂宁复见，萧瑟九原中。","dynasty":"宋代","title":"丁收仲寺丞挽诗"}
{"author":"蔡戡","content":"华屋平生处，伤心事已非。彩衣方共乐，宝剑忽双飞。漫说乘鸾去，终期化鹤归。长年如有泪，感慨一沾衣。","dynasty":"宋代","title":"丁收仲寺丞挽诗"}
{"author":"蔡戡","content":"不觉身年四十七，此身虽在鬓如霜。平生意气空摧索，老去功名付渺茫。愁里不知佳节至，尊前那复少年狂。梅花纸帐焚香坐，感旧伤怀泪两行。","dynasty":"宋代","title":"丁未立春日读白乐天浩歌行不觉身年四十七"}
{"author":"蔡戡","content":"投老何堪再落南，病躯宁敢望生还。空惭马援标铜柱，自分班超老玉关。万里梅花愁思外，五湖烟水梦魂间。诏恩幸喜归田里，旋筑新堂榜爱閒。","dynasty":"宋代","title":"东归喜而有作"}
{"author":"蔡戡","content":"耆旧频凋丧，怀人念里闾。哦诗三叹息，废卷一嗟嘘。造膝言犹在，谋身计亦疏。功名今已矣，英爽竟何如。","dynasty":"宋代","title":"读龚实之参政诗"}
{"author":"蔡戡","content":"独立寒江上，萧然一秃翁。梦魂惊雪浪，病骨怯霜风。远树斜阳外，荒村暮霭中。閒身无一事，樽酒与谁同。","dynasty":"宋代","title":"独立"}
{"author":"蔡戡","content":"先生出语已惊人，戏作梅花又逼真。眼底江山诗有助，胸中丘壑画精神。","dynasty":"宋代","title":"端约遗墨梅以诗谢之"}
{"author":"蔡戡","content":"清香素质恼诗情，更倩挥毫为写真。共挽东风拼一醉，不须摹仿费精神。","dynasty":"宋代","title":"端约遗墨梅以诗谢之"}
{"author":"蔡戡","content":"屈指駸駸向六旬，每于春事尚关情。病逢时节还虚度，老去光阴只暗惊。剩喜清新诗句好，休辞潋滟酒杯盈。荣枯代谢年年事，怪底莺声诉不平。","dynasty":"宋代","title":"奉酬介卿惜春之什"}
{"author":"蔡戡","content":"老来不复叹飘零，游宦真如水上萍。绵力何堪分阃寄，宽恩犹许奉祠庭。休夸仙去骑鲸李，剩喜归来化鹤丁。料得亲朋相慰藉，还惊双鬓失青青。","dynasty":"宋代","title":"奉祠东归"}
{"author":"蔡戡","content":"书生贱分动多奇，浪得声名毁亦随。绝口不须谈世事，扪心唯有仗天知。人间变态浑如戏，眼底风光总是诗。白石清泉无限好，挂冠神武未为迟。","dynasty":"宋代","title":"奉祠东归"}
{"author":"蔡戡","content":"千里同云欲曛黑，风掠寒郊声摵摵。初疑窗外忽增明。俄见阶前已纷积。晓来戏作漫天飞，腊后喜占平地尺。回飙凌乱竞穿帘，作态横斜巧投隙。乾坤浩荡迷俯仰，唯有寒江湛空碧。扁舟远访漫乘兴，败履徐行间留迹。向晚渔蓑入画图，清夜鸡窗映文籍。从教高卧野人庐，未饶低谒王侯宅。灞桥才子更清绝，强把枯肠苦搜索。最怜扰扰雪中人，晨突无烟有饥色。何当三白兆丰年，尽挽八荒归乐国。不但新春压空瘴，且喜明年饫麩麦。我家赖有二顷田，老去功名慵转剧。人生一饱复何求，卒岁优游聊自得。","dynasty":"宋代","title":"奉和子真学士咏雪之什"}
{"author":"蔡戡","content":"多病身先懒，閒居乐有余。山林真可老，故事未应疏。性与禽鱼适，身便水竹居。非无轩冕志，吾亦爱吾庐。","dynasty":"宋代","title":"丐祠得请喜而有作示介卿"}
{"author":"蔡戡","content":"人心轻万仞，吾志在兼山。知止今真止，求閒复得閒。天应念衰病，人免笑痴顽。二老风流在，何妨日往还。","dynasty":"宋代","title":"丐祠得请喜而有作示介卿"}
{"author":"蔡戡","content":"亲旧频凋丧，于今能几人。光阴双转毂，富贵一微尘。自叹凝顽老，人怜衰病身。直饶心似铁，未免鬓如银。安乐能延寿，忧劳漫损神。平生齐得丧，六十六年春。","dynasty":"宋代","title":"感事"}
{"author":"蔡戡","content":"动人春色不须多，一点幽香叵奈何。檐卜林中谁折得，故令相恼病维摩。","dynasty":"宋代","title":"龚彦则送水栀小盆口占为谢"}
{"author":"蔡戡","content":"家风惟孝友，世系本神仙。丹药能延寿，衣冠不乏贤。享龄余七十，积行满三千。存殁无遗恨，青毡有子传。","dynasty":"宋代","title":"故庐陵府君葛公挽诗"}
{"author":"蔡戡","content":"耆旧如公少，明时岂弃材。一麾聊出守，三径即归来。白璧人可在，黄粱梦已回。秋风正摇落，楚挽不胜哀。","dynasty":"宋代","title":"故庐陵府君葛公挽诗"}
{"author":"蔡戡","content":"卧听跳珠落瓦沟，晓来飞雪冻云稠。晃观佛国三千界，幻出仙家十二楼。公子休夸梁苑宴，高人空泛剡溪舟。何如缚取吴元济，夜半衔枚入蔡州。","dynasty":"宋代","title":"观雪"}
{"author":"蔡戡","content":"乾坤浩荡渺无涯，龙凤纵横落万家。似与宓妃矜态度，未应姑射并容华。排檐巧缀纖纖玉，著树齐开种种花。料得琼瑶天不惜，等閒狼籍委泥沙。","dynasty":"宋代","title":"观雪"}
{"author":"蔡戡","content":"多谢江神不世情，为怜逐客送归程。一帆风力如飞疾，千里湖光似掌平。要是吾生仗忠信，自然此意格神明。反思宦路风波恶，屡触危机梦亦惊。","dynasty":"宋代","title":"过鄱阳湖适遇便风湖面如镜喜而有作"}
{"author":"蔡戡","content":"际会中兴日，来归异姓王。艰危从战陈，淑谨自闺房。眼看儿孙盛，身膺福寿长。平生修净业，一念即西方。","dynasty":"宋代","title":"韩子温母秦国太夫人挽诗"}
{"author":"蔡戡","content":"八座太夫人，疏封大国秦。酂侯仍有子，陶母不忧贫。四纪恩光渥，三朝锡赉频。哀荣极终始，当代更谁伦。","dynasty":"宋代","title":"韩子温母秦国太夫人挽诗"}
{"author":"蔡戡","content":"独占秋光自一奇，深藏岩壑少人知。招还茉莉同为伴，欺压黄花不得施。","dynasty":"宋代","title":"和胡秉彝敷文岩桂四首"}
{"author":"蔡戡","content":"移根月窟最珍奇，料得姮娥谁不知。挽住西风拼一醉，玉杯从此不徒施。","dynasty":"宋代","title":"和胡秉彝敷文岩桂四首"}
{"author":"蔡戡","content":"秋入东山景物奇，花开亦遣野人知。二难佳句真连璧，顾我深惭嫫与施。","dynasty":"宋代","title":"和胡秉彝敷文岩桂四首"}
{"author":"蔡戡","content":"万妃蕊佩影珊珊，沉水薰肌粟玉颜。曾记广寒吕里见，谁移仙种下人间。","dynasty":"宋代","title":"和胡端约岩桂六首"}
{"author":"蔡戡","content":"蔷薇清露染衣裳，绰约仙姿淡淡妆。碧玉参差张翠幄，黄金错落缀珠璫。","dynasty":"宋代","title":"和胡端约岩桂六首"}
{"author":"蔡戡","content":"羞涩东篱九日黄，拒霜粗俗不宜霜。此花底事小如许，无那恼人风味长。","dynasty":"宋代","title":"和胡端约岩桂六首"}
{"author":"蔡戡","content":"幽香拂拂影珊珊，宜在江梅伯仲间。懒对春风争妩媚，从他桃李自漫山。","dynasty":"宋代","title":"和胡端约岩桂六首"}
{"author":"蔡戡","content":"勿愁金蕊堕秋风，自是灵犀一点通。醉魄薰成宝篝细，香脂匀就玉肌丰。","dynasty":"宋代","title":"和胡端约岩桂六首"}
{"author":"蔡戡","content":"一枝小摘间簪冠，酌酒酬花莫作难。唯有诗情被花恼，冥搜应作孟郊寒。","dynasty":"宋代","title":"和胡端约岩桂六首"}
{"author":"蔡戡","content":"西园清夜喜追随，唯恐冰轮出海迟。不但旷怀皆我辈，要知痛饮是吾师。十分未放蟾盈魄，三匝先惊鹊绕枝。此夕清欢那复有，世间能得几人知。","dynasty":"宋代","title":"和李子真八月十四日夜赏月之什"}
{"author":"蔡戡","content":"我来戏作南海游，两惊落叶鸣新秋。文书暇日得胜侣，登临清赏追遨头。万壑争流如爪裂，天公幻出神仙窟。岩前滴水七月寒，岩下飞涛四时雪。要当蹑履携枯藤，跻攀石磴褰裳行。勿令俗物败人意，暂止喝道听松声。安期已去宁复见，井灶漫传丹九转。尚余玉舄在人间，特特追寻不辞远。脚力已尽病莫兴，好山无穷相送迎。山林钟鼎虽异趣，嵌崎荦确皆劳生。更上危楼临峭壁，时见疏林鸟飞白。一峰突兀郁相望，万顷沧波湛空碧。此身疑是在蓬壶，下瞰城郭如盘盂。恨无诗才可八斗，领略群山但卮酒。人生上寿不百年，白云驾我我即仙。从此去天只尺五，俯仰人间自今古。","dynasty":"宋代","title":"和杨廷秀游蒲涧之什"}
{"author":"蔡戡","content":"为爱东篱九日黄，孤标正色占秋光。如何却被胭脂污，也学人间时世妆。","dynasty":"宋代","title":"红菊"}
{"author":"曹燕","content":"身世本无主，居停寒暑迁。篱疏云欲补，屋小月能穿。诗意风前远，花光雨后妍。寄言招隐者，曾足买山钱。","dynasty":"清代","title":"葺庐"}
{"author":"曹燕","content":"腊尽江皋好放春，更逢今日是灵辰。草茅兄弟多词客，落拓乾坤一酒人。风破玉梅寒减未，话长银箭漏添频。朝来池草谁传句？且听西堂鼓吹新。","dynasty":"清代","title":"人日小兰亭社集"}
{"author":"邓士琎","content":"一声柔橹破空濛，叉手间吟倚短篷。山色送青新雨后，水光摇翠早春中。伯图从古夸荆国，花事于今忆渚宫。却怪石尤多作恶，乡情应是两人同。","dynasty":"清代","title":"舟发丹阳"}
{"author":"张煌言","content":"国亡家破欲何之？西子湖头有我师。日月双悬于氏墓，乾坤半壁岳家祠。惭将赤手分三席，敢为丹心借一枝。他日素车东浙路，怒涛岂必属鸱夷！","dynasty":"明代","tags":"情怀","title":"甲辰八月辞故里\\将入武林"}
{"author":"张煌言","content":"战罢秋风笑物华，野人偏自献黄花。已看铁骨经霜老，莫遣金心带雨斜。","dynasty":"明代","tags":"菊花，抒怀","title":"野人饷菊有感"}
{"author":"张煌言","content":"梦里相逢西子湖，谁知梦醒却模糊。高坟武穆连忠肃，添得新祠一座无。","dynasty":"明代","title":"忆西湖"}
{"author":"张煌言","content":"屈指兴亡，恨南北、黄图消歇。便几个、孤忠大义，冰清玉烈。赵信城边羌笛雨，李陵台上胡笳月。惨模糊、吹出玉关情，声凄切。汉宫露，梁园雪。双龙逝，一鸿灭。剩逋臣怒击，唾壶皆缺。豪杰气吞白凤髓，高怀眦饮黄羊血。试排云、待把捧日心，诉金阙。","dynasty":"明代","tags":"抒怀，述志，亡国","title":"满江红·屈指兴亡"}
{"author":"张煌言","content":"去年新燕至，新巢在大厦；今年旧燕来，旧垒多败瓦。问主人，呢喃泪盈把。画梁不可望，画舫聊相傍。肃羽恨依栖，衔呢叹飘飏。自言“昨辞秋社归，北来春社添恶况。一处靡芜兵燹红，朱门那得还无恙！最怜寻常百姓家，荒烟总似乌衣巷。”君不见，晋室中叶乱五胡，烟火萧条千里孤；春燕巢林木，空山啼鹧鸪。只今胡马复南牧，江村古木竄鼪鼯。万户千门徒四壁，燕来亦随樯上鸟。海翁顾燕且太息，风帘雨（左巾右莫）胡为乎","dynasty":"明代","title":"辛丑秋虏迁闽浙沿海居民，壬寅春余舣棹海滨"}
{"author":"张煌言","content":"炎熇如酷吏，入夜气犹蒸。晞发凉初透，撚须兴欲乘。风斜穿密牖，月午漏疏藤。四壁虫声咽，谁堪一语冰！","dynasty":"明代","title":"暑夜独坐"}
{"author":"张煌言","content":"不尽沧浪兴，孤洲眺晚晖。海翁称地主，野父说天妃。舴艋风前出，镰锄雨后归。侏禽虽未解，一笑亦忘机。","dynasty":"明代","title":"登湄洲"}
{"author":"张煌言","content":"客自浯州至，萧然野鹤姿；青云犹冉冉，白雪故离离。混俗原无我，廉顽更有谁？蒲轮指日下，莫漫采江蓠！","dynasty":"明代","title":"赠骆亦至二首"}
{"author":"张煌言","content":"唐室当中叶，君家有右丞；雄文堪讨贼，苦节亦为僧。踪迹今相似，遭逢古未曾。会须负日月，沧海见鳣升！","dynasty":"明代","title":"赠骆亦至二首其二"}
{"author":"张煌言","content":"今弟将南迈，元方又北征；炎荒万里节，越绝一归旌。欲聚非麋鹿，难分是鹡鸰。祗应山鬼语，但见送人行。","dynasty":"明代","title":"送万美功还越，时其弟静斋将赴行在"}
{"author":"张煌言","content":"几年卧节梦金銮，绵蕞犹班旧握兰。葭管初开周甲子，葱珩重见汉衣冠。嵩呼恍觉炉香近，海曙还疑扇影寒。惟有臣心冰雪净，誓将綵线续双丸。","dynasty":"明代","title":"丁亥留节翁城，同诸公行长至礼"}
{"author":"张煌言","content":"椒花几度颂千春，惆怅瞻云祗远臣！海国尚留桑版旧，山家又见柳条新。三年啮雪双蓬鬓，万里乘风七尺身。赖有老成迟剑履，相看端笏对枫宸。","dynasty":"明代","title":"戊子元旦，步张鲵渊太傅韵"}
{"author":"张煌言","content":"骏驭遥巡断赭鞭，孤臣频岁纪星躔。晓筹冷落鸡人唱，寒管惊回龙子眠。旧放梅花知汉腊，新添蓂叶是尧年。义熙何用陶潜载，日月中天正朗悬。","dynasty":"明代","title":"和肃虏侯黄虎痴承制颁历韵"}
{"author":"张煌言","content":"中原何地足依墙，惆怅徵师日出方。龙节卧持豸斧客，鱼书泣捧豹衣郎。黄河北去浮青雀，沧海东回献白狼。伫听无衣万里客，绣弧应复挂扶桑。","dynasty":"明代","title":"送黄金吾、冯侍御乞师日本"}
{"author":"张煌言","content":"避莽争誇汉两龚，逋臣浩气正如虹。何期士雅鞭先著，转觉宾王檄未工。华表应归千载鹤，夜台谁避五花骢！独怜江左风流尽，禾黍依然满故宫！","dynasty":"明代","title":"挽杨玄石侍御"}
{"author":"张煌言","content":"何人重上望夫山，血影模糊不可攀！漆室有忧曾曳缟，崩城无计竟投缳！沈来婺彩光犹映，挥到湘筠泪自斑。多少须眉巾帼态，却留彤管叹红颜。","dynasty":"明代","title":"侍御室人从容就义"}
{"author":"张煌言","content":"雉坛曾记探阴符，共挽天戈指羯胡。我似鲁连还抗节，君为翟义竟捐躯！旄头应避祁连冢，匕首空藏督亢图。归去延陵须挂剑，只愁零落是楷模！","dynasty":"明代","title":"追挽屠天生兵部"}
{"author":"张煌言","content":"碧血流乾沧海尘，深闺谁是未亡人！曾闻脱珥都忘纬，岂惜磨笄并化燐！荀女尚惭珠未碎，明妃莫怨玉难春！临危犹作离鸿调，字字遗丹在缟巾。","dynasty":"明代","title":"天生元配投缳殉夫，临终有诗"}
{"author":"张煌言","content":"泽国繇来已坠天，敢云补缺有青毡。欲逃东海波难挽，纵饿西山蕨亦膻。屋上几时曾集鵩，堂前从此不升鳣。相遭犹记言珍重，岂意归吟「薤露」篇！","dynasty":"明代","title":"挽杨瑶仲广文"}
{"author":"张煌言","content":"鱼檄才传身已危，英魂烈骨任披离！「华夷」两字书生辨，节义千秋史氏知。逝去玉楼堪作赋，投来铁匣尚留诗。更闻锻鍊神偏壮，慷慨如歌「易水」辞。","dynasty":"明代","title":"挽华吉甫明经"}
{"author":"张煌言","content":"昨夜贪狼照越军，早嗟玉折与兰焚。孤臣错拟清河客，力士空求沧海君！函谷丸泥封未得，丰城剑气杳难分。悲歌不独为姻娅，雁影遥天奈失群！","dynasty":"明代","title":"挽董若思明经"}
{"author":"张煌言","content":"汉帜年来半壁标，何期贤令赋同袍。睢阳自昔犹瞠目，彭泽于今暂折腰。好为家声看魏笏，还将国耻问苏旄！龙荒多少江南客，老皱胡颜说北朝！","dynasty":"明代","title":"答古虞伪令"}
{"author":"张煌言","content":"浓云似墨滞行旌，点染春郊最有情。话到桑麻风自古，灾余草木雨还生。土龙不用胡僧咒，竹马偏喧徲子迎。烟火几家寥落尽，空山布谷一声声。","dynasty":"明代","title":"劝农遇雨，时余屯兵山寨"}
{"author":"张煌言","content":"猎火年年急羽书，飘零子舍竟何如！不因阃外惊投袂，那见庭前叹绝裾！燕语空梁泥自落，鹃啼细柳血应枯。遥知今夜关山月，独照龙钟人倚闾。","dynasty":"明代","title":"余自丙戌蹈海，奉违家君定省已四载矣。兹待罪军次，每一念至，为之黯然"}
{"author":"张煌言","content":"铁衣何事换斑衣，朔雪炎风归未归。莫慰兕觥娱昼锦，聊凭龙盾报春晖。停云转悔辞家易，夹日还惭报国微！记得青箱多旧训，丹心玄发敢相违！","dynasty":"明代","title":"余自丙戌蹈海，奉违家君定省已四载矣。兹待罪军次，每一念至，为之黯然其二"}
{"author":"张煌言","content":"斗柄春来又几旋，昨宵今夕倍堪怜。一年那得灯重满，五夜何曾月再圆！星汉依稀火树里，风光次第杏花前。上元别是佳游节，选胜还疑小有天。","dynasty":"明代","title":"闰元宵"}
{"author":"张煌言","content":"艳阳玉树正堪攀，一捻柔枝翠幕间。赋就「梅魂」谁竞爽，赓来「柳絮」自幽閒。鸾回欲写轻蛾样，燕婉偏谐小凤班。最是流苏春煖夜，余香宜傍御炉还。","dynasty":"明代","title":"赋赠翁永年中翰燕尔之喜"}
{"author":"张煌言","content":"海国悬符为辟兵，驱来雷檄又纵横。中天雨露天中节，半夜风云夜半晴。繁露何须灾异对，商霖原为相公生。忧民幸慰祈年意，笑把菖蒲泛酒觥。","dynasty":"明代","title":"端阳喜雨，呈张相国鲵渊"}
{"author":"张煌言","content":"斫入云根便卧云，禅师真可鹤为群。数竿渐觉龙孙长，一径斜从鸟道分。山似骨余原太古，僧无肉相即斯文。胆瓶印处应如许，我亦来参未得闻。","dynasty":"明代","title":"游芥瓶庵，赠希闻上人"}
{"author":"张煌言","content":"曲江花事已阑珊，春富名园色可餐；香韵乍经羞后见，风流恰向醉中看。不妨艳质偏丛绿，却羡芳心自渥丹。小雨疏窗遥望断，轻绡低护绛云团。","dynasty":"明代","title":"春暮，张鲵渊相国招赏玉楼春，向晚更酌，漫赋"}
{"author":"张煌言","content":"看花相对数花筹，绮谷偏宜清夜游；欲比酒容来叶底，频疑灯影上枝头。妆残莲粉精神别，梦入梨云颜色浮。暮霭迷离浑一片，湘帘挂处隐朱楼。","dynasty":"明代","title":"春暮，张鲵渊相国招赏玉楼春，向晚更酌，漫赋其二"}
{"author":"张煌言","content":"一身真可系危安，垂死威仪尚汉官；魂返黄垆应化碧，颜留青史即还丹。千秋共惜遗金鉴，十载何惭戴铁冠。也识公归箕尾上，定依日月倍芒寒。","dynasty":"明代","title":"挽张鲵渊相公"}
{"author":"张煌言","content":"纱笼姓氏迥无瑕，晚节何如五柳家。欲报君恩余白发，祗留相业在黄麻。楼空燕子从风坠，门冷龙孙带两斜。一自墨胎歌断后，华亭鹤唳更堪嗟！","dynasty":"明代","title":"挽张鲵渊相公其二"}
{"author":"张煌言","content":"羽声落日泣兵残，斗大孤城独据难；虎体拚随朝露尽，龙精空向暮云寒。数奇偏少封侯骨，力竭惟余报主肝。岁岁芳洲腥草绿，飞燐犹绕旧登坛。","dynasty":"明代","title":"挽安洋将军刘胤之"}
{"author":"张煌言","content":"冰棱玉尺倚容台，一片孤忠天地哀。俨尔须眉留四皓，黯然慧孛入三台。引年难遂悬车去，逐日徒悲化杖回！深负先生归骨望，吴江枫冷鹤还来。","dynasty":"明代","title":"挽大宗伯吴峦徲先生"}
{"author":"张煌言","content":"一掌河山亦践蹂，老臣霜雪正盈头。掀髯犹抱沧桑恨，扼吭甘从孤竹游？自是泽宫堪荐俎，岂无夜壑可藏舟！趋朝当日称先达，惆怅生刍何处投！","dynasty":"明代","title":"挽大宗伯吴峦徲先生其二"}
{"author":"张煌言","content":"忆君被褐草间来，慷慨论兵未易才。薄海谁堪师昼邑，下江应许画云台。星沈汉垒贪狼耀，风竞胡营战马哀。伏剑犹闻歌「正气，」心悬陵母亦悲哉！","dynasty":"明代","title":"挽王完勋侍御"}
{"author":"张煌言","content":"风流名节总相兼，冰鉴高从北斗瞻。老去汉臣犹避莽，归来陶令本名潜。一官直与夔龙并，七尺甘随豺虎歼！试向星辰还听履，炎轮应为返西崦。","dynasty":"明代","title":"挽朱闻玄少宰"}
{"author":"张煌言","content":"极目烽烟点鬓毛，间关已识两难逃；黍离社稷无薪胆，草昧朝廷有节旄。自许孤忠遗海岸，人悲启事失山涛！临风不尽招魂赋，那忍重看旧佩刀！","dynasty":"明代","title":"挽朱闻玄少宰其二"}
{"author":"张煌言","content":"一夜烽烟五丈原，文星早共将星昏。埋肝尚拟扶宗社，洒血何辞溅庙门！同穴先悲梁上燕，覆巢早泣峡中猿。只今大树还零落，异域谁招冯母魂。","dynasty":"明代","title":"挽冯跻仲侍御"}
{"author":"张煌言","content":"百年心事总休论，堕泪凭看石上痕。竹帛早应传魏胜，河山终不负刘琨。当时杖履知何在，此日衣冠赖孰存？一自将台星殒后，胡尘天地尚黄昏！","dynasty":"明代","title":"吊肃虏侯黄虎痴"}
{"author":"张煌言","content":"香台咫尺渺人琴，万里寒潮送夕阴。报国千年藏碧血，毁家十载散黄金。名山难瘗孤臣骨，瀚海空磨战士镡。留得荒祠姓氏古，春归唯有杜鹃吟。","dynasty":"明代","title":"吊沈五梅中丞"}
{"author":"张煌言","content":"穷途长日更难消，剩有图书伴寂寥；伯业徒看秦望气，客愁似潟广陵潮。共歌丛桂山中发，谁识焦桐爨下烧？潦倒未应犹倔强，文人久已学承蜩。","dynasty":"明代","title":"步韵答徐闇公"}
{"author":"张煌言","content":"小雨江天倍渺茫，翩然有客度鸣榔。坐来知己忘觞薄，话到英雄看剑长。残角分明悲渤海，孤篷辗转忆潇湘。相怜身世真飘泊，岂为春风欲断肠！","dynasty":"明代","title":"舟中听雨分得「长」字"}
{"author":"张煌言","content":"回首乡关北海滨，南来犹见故乡人。君因久客翻为主，我亦同仇况比邻。八载沧桑愁欲老，一樽清酒话相亲。共悲吴楚烽烟急，太史占星正聚闽。","dynasty":"明代","title":"同姚兴公、万美功过访陈齐莫小酌"}
{"author":"张煌言","content":"昨夜惊涛势转雄，孤帆何处御长风？沃焦不信胶舟解，博望初疑银汉通。欲问冯夷愁莫应，倘成精卫恨何穷！袖归当有支机石，岂遂骑鲸向碧空？","dynasty":"明代","title":"沈彤庵阁学舣舟南日山，遭风失维，不知所之；虽存亡未卜，余犹望其来归也"}
{"author":"张煌言","content":"一剑横磨近十霜，端然搔首看天狼。勋名几误乘槎客，意气全轻执戟郎。圯上书传失绛灌，隆中策定起高光。山河纵破人犹在，试把兴亡细较量。","dynasty":"明代","title":"书怀"}
{"author":"张煌言","content":"醉余散步兴遄飞，挈伴耽看素月辉；濠濮自然成独往，关山几处照人归。横襟坐啸风微至，曳履行吟星渐稀。清影自怜同鹤瘦，可能肥遁遂初衣？","dynasty":"明代","title":"同诸子步月"}
{"author":"张煌言","content":"世事惊心强自娱，萧条旅馆日提壶。尝言诸葛真名士，犹作高阳一酒徒。座上何须分雅俗，杯中原不入荣枯。且须杖策舂陵去，王粲登楼赋有无？","dynasty":"明代","title":"饮酒"}
{"author":"张煌言","content":"闻君揽辔向苍梧，三月椰花媚客途。星汉初回英簜节，风流未减绣蝥弧。岭梅见使欢相接，岸柳怀人强自扶。莫怨胡尘连瘴雨，王师传说下荆湖。","dynasty":"明代","title":"送万静斋复命行在"}
{"author":"张煌言","content":"经旬客邸正相寻，君去应嗟径草深。帝子偏安犹半壁，王孙尽报只千金。梁鸿自是难分手，范蠡何堪有隐心！好向属车勤献策，楚材莫作楚骚吟！","dynasty":"明代","title":"步答万静斋留别韵，兼以劝驾"}
{"author":"张煌言","content":"春光客路转飘零，拟踏平芜探小青；自觉草生偏入梦，可怜花醉未曾醒。松楸云隔千峰断，杨柳烟迷两岸瞑。欲隐尚违惭介子，年年寒食卧江汀！","dynasty":"明代","title":"舟次清明，拈得「青」字"}
{"author":"张煌言","content":"频年北极未回銮，万里朝宗行路难。孝直终当扶蜀鼎，太真时亦奉刘丸。垂风共听尚书履，近日应随御史冠。此去君家铜柱在，长缨好请系楼兰。","dynasty":"明代","title":"赠马尔毓职方奉表行在，后不果行"}
{"author":"张煌言","content":"王、谢风流谁更传，雄文廿载国门悬。胡床高踞谈经日，汉室初徵射策年。每拟珊瑚为架笔，雅闻缨组并当筵。岂知把臂蓬壶外，江左衣冠傲昔贤！","dynasty":"明代","title":"赠徐闇公年丈三首"}
{"author":"张煌言","content":"竹箭东南横得名，飞来龙剑却争鸣。谁云四海同科第，自是中原一社盟。悬榻君应称快事，乘槎我亦叹劳生！他年若遂蒪鲈兴，拟共山阴道上行。","dynasty":"明代","title":"赠徐闇公年丈三首其二"}
{"author":"张煌言","content":"吾道沧洲任所遭，岂因标榜益名高！重逢尚握苏卿节，久别谁弹钟子操？明月开尊皆胜侣，春风入座似醇醪。伟长未便从军老，已羡文章晚更豪。","dynasty":"明代","title":"赠徐闇公年丈三首其三"}
{"author":"张煌言","content":"紫橐玄戈事几秋，伤心忠孝竟何酬！投閒肯寄通侯庑，招隐空登学士舟。沧海拂来惟两袖，赤霄携去有双钩。月明倘下缑山鹤，准拟追陪伊洛游。","dynasty":"明代","title":"拟别义阳王"}
{"author":"张煌言","content":"炎乡白昼苦难眠，也逐孤云学问禅。行到精庐知浴佛，坐来古洞亿飞仙。远公暂向名山住，管子初从辽海还。不是宰官能说法，疏泉品石总随缘。","dynasty":"明代","title":"四月八日过仙洞访石田和尚"}
{"author":"张煌言","content":"云林次第望中收，碧涧清泉曲曲流。山势有情留古寺，海潮无意到孤洲。素冠却许黄冠伍，芳草浑同衰草愁。自觉行踪犹廓落，五湖烟雨钓鱼舟。","dynasty":"明代","title":"游龙教寺"}
{"author":"张煌言","content":"溟南见说筑金台，长揖诸侯壁上来。地险分明形似米，天骄窃据势如嵬。愁登广武论刘项，倦向梁园逐马枚。却听雄风归楚望，聊当饮至一衔杯。","dynasty":"明代","title":"我师围漳郡，余过觇之，赋以志慨"}
{"author":"张煌言","content":"经春作客傍龙门，春去犹怜蛱蝶魂。花醉可曾浇白堕？草成尽道胜玄言。江河满地愁偏入，湖海频年病尚存。正为陆沈惭石隐，那堪风雨更烦喧！","dynasty":"明代","title":"同陈文生坐雨步韵"}
{"author":"张煌言","content":"偶逢南海菖蒲节，转忆西山薇蕨生。风俗不殊乡国异，年华一去梦魂惊。何须系缕为长命，安得悬符尽辟兵！客况凄其聊对酒，莫辜好景是朱明！","dynasty":"明代","title":"端阳客鹭门"}
{"author":"张煌言","content":"鹊石文垂早建牙，归来长啸饵丹砂；漫言赤社千秋恨，且种青门五色瓜。匣内芙蓉堪捧日，杯中薏苡当流霞。兴朝若复论人物，自是云台第一家！","dynasty":"明代","title":"寿安福伯邓如盘"}
{"author":"张煌言","content":"怒飞夹日势排空，蛮触何云又伏戎！半壁雄才终抱石，三台杀气已成虹。高名未许容周顗，正色繇来忌孔融。犹忆钱塘留战血，至今春草带残红。","dynasty":"明代","title":"吊熊雨殷相公"}
{"author":"张煌言","content":"沧江一卧已心灰，避地何人赋「七哀？」欲遣新愁悟后去，翻抬往恨醉中来。六桥归梦催衰柳，五月寒岩听「落梅。」拟学冥鸿差强意，回看玄发又徘徊。","dynasty":"明代","title":"感怀二首"}
{"author":"张煌言","content":"浮名世上长蓬心，我自商歌独抱琴；流水非因钟子调，阳春只合郢人吟。乾坤大抵分王霸，治乱繇来半古今。转悔十年尘事拙，不如经济在山林。","dynasty":"明代","title":"感怀二首"}
{"author":"张煌言","content":"五陵豪客彻侯封，翼折天门第几重！陈胜亡秦先发难，刘琨为晋竟罹凶！稽山甲盾从今散，横海楼船不自容。一似鸱夷乘浪去，我来何处吊遗踪！","dynasty":"明代","title":"吊义兴侯郑履公"}
{"author":"张煌言","content":"炎风吹客到穷途，慷慨逢君意气孤。此日高才追大树，多年长剑枕阴符。金城不独留天险，铜柱还应入地图。最羡祭遵饶雅度，时时缓带一投壶。","dynasty":"明代","title":"赠金门蔡元戎"}
{"author":"张煌言","content":"拟向平台一问津，惊涛无奈拍江滨！去留转觉随龙子，来往何能逐雁臣！似放沅湘犹恋主，非关河朔肯迎宾？缘知歧路风波恶，决计寻山学隐沦。","dynasty":"明代","title":"将朝王，阻飓不果"}
{"author":"张煌言","content":"入林偏爱晚凉生，灌木疏疏坠月明。鹤梦到山原独醒，蝉声绕树有余清。不堪归兴逢人急，真觉炎趋较世轻。相对素心聊一醉，盘飧何用五侯鲭！","dynasty":"明代","title":"夏日过鼓浪屿，饮程玙嘉将军署中"}
{"author":"张煌言","content":"一剑南来说曳裾，铗声早怨出无舆。粉曹回忆冯唐节，油幕閒誇阮瑀书。应悔鹤翎先自剪，翻怜鸡肘转成虚。烟霞清供难分寄，恐尔蓬心尚未除。","dynasty":"明代","title":"马尔毓有从军之叹，戏成二律诒之"}
{"author":"张煌言","content":"北山何奈又移文，投笔雄情谁似君？掉舌尚能高揖客，掀髯谁许薄参军！尝秦白璧归何处？间楚黄金费几觔？始信卧龙明出处，草庐先已定三分。","dynasty":"明代","title":"马尔毓有从军之叹，戏成二律诒之其二"}
{"author":"张煌言","content":"孤屿苍凉沁客心，偏宜散发坐长林。山川战后形容改，草木秋来情性深。影乱鞦韆知坠叶，声飘络纬似鸣琴。披襟已在芳洲上，尘俗何能解盍簪！","dynasty":"明代","title":"新秋鼓浪屿纳凉，分得「簪」字"}
{"author":"张煌言","content":"火云蒸雨势难降，斜倚绳床听石淙。愁满风尘侵鄂被，梦回烟树绕吴艭。萧条莫怪壶堪碎，锈涩历怜剑自双。客路幸逢好友在，且须乘兴倒春缸。","dynasty":"明代","title":"暑雨同诸子限韵，仍禁「江窗」二字"}
{"author":"张煌言","content":"几年辛苦拥油幢，留得閒身鼎漫扛。风雨似为驱热至，衣冠终不受魔降。沽来浊酒卮如斗，赋就新诗笔若杠。最忆鉴湖晚霁后，采莲人尽唱吴腔。","dynasty":"明代","title":"暑雨同诸子限韵，仍禁「江窗」二字其二"}
{"author":"张煌言","content":"柴门巷口硕人宽，尽日相寻河朔欢。说剑不妨烦脱辖，悬壶何必学投竿！主贤高拥乌皮几，客醉同弹紫箨冠。佳兴迩来真半减，为君一笑谱幽兰。","dynasty":"明代","title":"饮吴山人"}
{"author":"张煌言","content":"碧汉生波荡素秋，良宵又向客中流；银钩暗处虚穿巧，玉玺分来总织愁。天上何尝须驾鹊，人间那得似牵牛！故乡风物空回首，谁买罗㬋戏綵楼？","dynasty":"明代","title":"七夕微雨"}
{"author":"张煌言","content":"尘缨濯罢便投纶，忍道风云起孟津。岂有龙文成五色，犹然鹿走在三秦？赤符奉去应非谬，黄石传来自是真。安得此身生羽翰，高抟横击待攀鳞！","dynasty":"明代","title":"与蔡无能论兴复"}
{"author":"张煌言","content":"客拟巢居为避炎，晓来秋气忽窥帘：山因寥寂容偏肃，水到澄清意自廉。荷盖初低看坠粉，蒪丝乍忆下晶盐。沧江物色撩人甚，刷羽丹霄莫久淹！","dynasty":"明代","title":"立秋同诸子限韵，分得「盐咸」二字"}
{"author":"张煌言","content":"肺病朝来谢酒监，迎秋偏爱试单衫；楼中岂独愁王粲，林下何曾醉阮咸！清露微微沾薜荔，凉风澹澹拂松杉。故乡消息浑无据，满望鸿来寄一函！","dynasty":"明代","title":"立秋同诸子限韵，分得「盐咸」二字其二"}
{"author":"张煌言","content":"偶乘越榜向南飞，客梦惊回起拂衣。瀛海屡经龙战后，沧江渐见雁来稀。杜陵入蜀悲难去，枚叟游梁笑未归。今夜刀头明月满，临歧那得竟忘机！","dynasty":"明代","title":"别陈齐莫"}
{"author":"张煌言","content":"淡荡秋光客路长，兰桡桂棹泛天香。月明圆峤人千里，风急轻帆雁一行。此夜衔杯惭庾亮，几年持斧笑吴刚！观涛岂必钱塘上，碧海银潢自渺茫。","dynasty":"明代","title":"舟次中秋"}
{"author":"张煌言","content":"自怜错节尚千盘，信是人间行路难！落拓何曾誇马骨，淹留岂为恋猪肝？交游乱后知谁在，故老閒来旁若看。多少雄心空对酒，能无清泪滴琅玕？","dynasty":"明代","title":"感遇三首"}
{"author":"张煌言","content":"相传霸越有神山，国破空留匹马还！赤堇纯钩难复铸，黄间劲弩似堪弯。此时始识通侯贵，何事翻令傲客閒？总是是非千古定，好将腐史手重删。","dynasty":"明代","title":"感遇三首其二"}
{"author":"张煌言","content":"片石谁能砥乱流，冠裳无计且依刘。未须名附青云显，祗觉心同白日留。避地幸存周甲子，论人漫著「晋春秋！」微躯虑向风尘老，后死终惭清惠侯！","dynasty":"明代","title":"感遇三首其三"}
{"author":"张煌言","content":"到处青山足住家，无端归梦绕天涯。中宵细语蘋蘩节，满地离愁芦荻花。约略刀环窥月影，分明砧杵唤霜华。蘧然一枕成何事，乱逐秋风向若耶？","dynasty":"明代","title":"梦内"}
{"author":"张煌言","content":"木落江皋阊阖风，翩然尺鲤下娄东。已知种菊惟陶令，谁复围棋似谢公！三泖霜深丹叶老，双锋星散紫霓同。书邮却问逃虚客，诗律何如在剡中！","dynasty":"明代","title":"步韵答沈东生"}
{"author":"张煌言","content":"土圭才见景初长，忽报天声出五羊。始信玄阴消北陆，悬知赤伏耀南荒。金鱼尚自唐分锡，铜马翻为汉辟疆。此日孤臣淹涨海，衣冠拂拭待从王。","dynasty":"明代","title":"至夜，传王师出东粤志喜"}
{"author":"张煌言","content":"浪迹天涯又岁寒，强将枯影对辛盘。乡思暗逐鲸波写，世事明随渔火看。柏叶尊前催律吕，莲花漏上换支干。江山百战浑非旧，留得磻溪把钓竿。","dynasty":"明代","title":"壬辰除夕，寓湄洲禅院"}
{"author":"张煌言","content":"棘人经岁解朝簪，忧国江湖一片心。太史徒然吹凤律，诸侯空自哕鸾音！风尘飘泊随南北，云物凄凉变古今。慰藉新阳来六管，朝霜朔雪不须侵！","dynasty":"明代","title":"师次湄岛，诸勋镇行长至礼；余以服制不预，志感"}
{"author":"张煌言","content":"阳回曙鼓动楼船，遥忆千官上寿年。汉殿彻侯原裂地，周庐亚相尽朝天。香炉重傍疑难望，綵线初添喜复怜。犹恨身违冠带会，心随日影到虞渊。","dynasty":"明代","title":"师次湄岛，诸勋镇行长至礼；余以服制不预，志感其二"}
{"author":"张煌言","content":"灵槎容易度流年，海角春云思黯然！地近虹津堪浴日，潮生蜃市欲黏天。东来已识阳当震，北望谁云岁在燕！先甲后庚应有象，抽毫预拟「中兴篇。」","dynasty":"明代","title":"癸巳元日和友人韵"}
{"author":"张煌言","content":"春到何关乡国情，无言芳草自分明。一经作客流离久，几度逢人妩媚生。雄剑携来空顾影，祥琴弹罢不成声。閒身总绝浮云意，特为须眉未放行。","dynasty":"明代","title":"春到"}
{"author":"张煌言","content":"劳生了不解宜春，梅笑重惊物候新。俗入秦余疑近古，时从夏正识生寅。土风薄似村醪恶，海错鲜兼寒具陈。野草年年依旧发，王孙何许一沾巾！","dynasty":"明代","title":"人日立春客湄岛二首"}
{"author":"张煌言","content":"海外行藏不计春，起看天地亦维新；鼓鼙往岁闻呼癸，斗柄今年说指寅。读「礼」每思笺「大戴，」授「书」尚拟续「君陈。」东风似为羁人至，煖气偏吹白氎巾。","dynasty":"明代","title":"人日立春客湄岛二首其二"}
{"author":"张煌言","content":"苍茫一曲带烟霞，闻说飞仙此驻家。石髓沁香流乳酪，云根滃雾想铅华。楼前缥缈凌波袜，槛外参差贯月槎。湘女雒妃多往迹，曾无精爽遍天涯？","dynasty":"明代","title":"登湄洲谒天妃宫"}
{"author":"张煌言","content":"弃繻犹及到燕关，惨淡风云十载还。狼鬣自从当日舞，龙髯能得几人攀！汉陵弓剑存亡后，晋室衣冠兴废间。转眼书生成故老，惭无娲石补江山！","dynasty":"明代","title":"追往八首"}
{"author":"张煌言","content":"六朝遗迹雨花台，旧识先皇草昧开。南渡尚留龙种在，东迁祗避犬戎来。却悲羯鼓荒原动，不见羊车复道回！国破何人犹抱膝，当年应有管、萧才。","dynasty":"明代","title":"追往八首其二"}
{"author":"张煌言","content":"长驱胡骑几曾经，草木江南半带腥。肝脑总拚涂旧阙，须眉谁复叹新亭！椎飞博浪沙皆走，弩注钱塘潮亦停。回首河山空血战，只留风雨响青萍。","dynasty":"明代","title":"追往八首其三"}
{"author":"张煌言","content":"王业分明记昔年，乾坤日月尚双悬。虹霓初亘牵牛际，雨露遥承附凤偏。握节可曾干斗象，持签时亦傍炉烟。繇来国脉难调久，自省原惭士雅鞭！","dynasty":"明代","title":"追往八首其四"}
{"author":"张煌言","content":"浮生踪迹笑劳薪，倒挽天河又几春！细柳屯中称汉使，扶桑洲上避秦人。曾尝虎口身仍在，为历羊肠性已驯。窥镜每怜形影瘦，谁从百折饱风尘！","dynasty":"明代","title":"追往八首其五"}
{"author":"张煌言","content":"几投珥笔几雕戈，屈指沧桑意若何！金狄岂愁王气尽，铜焦谁说死声多？五千甲盾收余烬，百二山河挽逝波。天梦到今疑未醒，沈吟转忆「采薇歌。」","dynasty":"明代","title":"追往八首其六"}
{"author":"张煌言","content":"曾挂星槎沧海东，冠裳涕泪捧重瞳。禹余风物成离黍，越绝功名类转蓬。早岁频书惟羽檄，经年徒读是「檀弓！」无家况复鹃啼急，肠断江花烂漫红。","dynasty":"明代","title":"追往八首其七"}
{"author":"张煌言","content":"危峰斜日照疏墩，往事苍凉那可论！司马名因方外贵，卧龙才合世间尊。一时市道看梁苑，千古交情问翟门。高踞绳床还睥睨，几回海沸与山奔！","dynasty":"明代","title":"追往八首其八"}
{"author":"张煌言","content":"曲逆勋名盖代才，却从祖帐献霞杯。威弧自昔悬仙峤，宝剑新经挂将台。桃实偏随榴火焰，星精正向阵云开。归来燕喜歌铙日，席上还应张仲陪。","dynasty":"明代","title":"寿忠靖伯陈灿珠兼统师北伐"}
{"author":"张煌言","content":"叠鼓鸣笳出佽飞，将军此日挂征衣。千屯夜失欃枪耀，万壑朝阳组练威。共喜龙骧临溟渤，已知鹤唳动淮淝。捷书好向潜夫寄，拟趁轻帆便北归。","dynasty":"明代","title":"送谢仲彝元戎"}
{"author":"张煌言","content":"客中送客复何言，门外骊歌酒一尊。芒屩故应寻帝子，藜床岂必恋公孙！只愁白社高风散，况看沧州落日昏。吴越交游如见问，鸡声竟夜舞刘琨。","dynasty":"明代","title":"送姚兴公北还"}
{"author":"张煌言","content":"三山几度费逢迎，今日重辞万里行。短发虽凋犹晋士，长裾不系是侯生。苍茫挂席供图画，萧涩空囊剩墨兵。此去莫愁无遇合，姚崇原有救时名。","dynasty":"明代","title":"送姚兴公北还其二"}
{"author":"张煌言","content":"倚天秋锷老芙蓉，鼎内神丹碧色同。露浥沧洲饶爽气，烟飞赤壁想雄风。大椿不独传蒙叟，细柳还应拜上公。此日辕门群献寿，铙歌取次奏平戎。","dynasty":"明代","title":"寿闽安侯周九苞"}
{"author":"张煌言","content":"鱼檄朝来幕府传，夕携龙节上楼船；元卿未许先开径，士雅还期共著鞭。始识山中留宰相，非关海外觅神仙。伫看露布横飞处，不是凉州倚柱年。","dynasty":"明代","title":"送徐闇公监军北上二首"}
{"author":"张煌言","content":"炎凉虽世态，不信在同舟。自去梁间燕，真同水上鸥。婢原无赤脚，仆已鲜苍头。亭午炊烟绝，何能免百忧！","dynasty":"明代","title":"绝炊"}
{"author":"张煌言","content":"晓起看双鬓，衰容变二毛；须眉长自照，筋骨总徒劳！物态离情换，年华苦节销。自怜蒲柳质，秋意蚤萧骚！","dynasty":"明代","title":"鬓有丝"}
{"author":"张煌言","content":"贺监抽簪去，君恩赐鉴湖。至今高尚宅，犹在四明无？此地能真隐，斯人亦不孤。所愁溪鸟笑，閒杀辋川图。","dynasty":"明代","title":"朱伯迁将避地小溪索诗，口佔授之"}
{"author":"张煌言","content":"国难驱人出，家倾待子归；可能磨墨盾，其奈冷斑衣！金革三年泪，冰霜寸草晖。发肤虽不毁，犹恨故园非。","dynasty":"明代","title":"追慕二首"}
{"author":"张煌言","content":"廿载嗟何时，长衔杯捲愁！节旄看尽落，斧鬣悔迟谋。燕去巢应改，乌号屋仅留。在堂有委蜕，无计剪青楸！","dynasty":"明代","title":"追慕二首其二"}
{"author":"张煌言","content":"尺牍胡然至，寒温不自通；殷勤报阃外，辛苦叹闺中。铛釜原兼绝，机梭亦屡空。鹿车谁共挽，羞杀是梁鸿！","dynasty":"明代","title":"得友人书，道内子艰难状"}
{"author":"张煌言","content":"家计深行恻，朱颜亦固穷；渐来应化石，遮莫但飞蓬！寄托诚交道，支持仗女工。可怜织箔手，不得到从戎！","dynasty":"明代","title":"得友人书，道内子艰难状其二"}
{"author":"张煌言","content":"故园春意满，花枝解照人。驮笙还出郭，烧笋或呼邻。此事真无价，吾行未有津。繁华岂不爱，天步属艰辛！","dynasty":"明代","title":"客有谈故园花事者，感而有赋"}
{"author":"张煌言","content":"秋色来何许，沧江对晚潮。宜人偏淡荡，似我总萧条。隼翮凭谁健？狼心尚尔骄。也知云意薄，聊自拟丹霄。","dynasty":"明代","title":"秋怀三首"}
{"author":"张煌言","content":"屈指金行半，流光不我予！鲈腮味信美，雁足耗全疏。客散黄金尽，兵饥白粲虚。只愁绵力弱，何以慰皇舆！","dynasty":"明代","title":"秋怀三首其二"}
{"author":"张煌言","content":"几年独立金华省，此日重登青翰舟。准拟真人开北极，岂容高士卧南州！锦帆直指天声壮，羽扇轻挥王气浮。匏系如余甘瓠落，秋风倘许脱鹰鞲！","dynasty":"明代","title":"送徐闇公监军北上二首其二"}
{"author":"张煌言","content":"谁云仲蔚长蒿莱，白板双扉随意开。扫石我饶笼翠兴，磨岚君擅草玄才。杖头时挂千峰月，箧里争鸣万壑雷。自是主人能慰客，顿忘鸿雁已南回。","dynasty":"明代","title":"郭圣竑见访，出诗相示；依韵酬之"}
{"author":"张煌言","content":"木落天空肃气森，重来海岸怅人琴！从秦狐偃空投璧，去越鸱夷枉铸金。渭曲璜随双鲤逝，延津剑化一龙吟。只今桑下谁相语，独倚孤篷泪不禁！","dynasty":"明代","title":"重经南日，吊沈彤庵相国"}
{"author":"张煌言","content":"南浮北泛几经春，死别生还总此身！湖海尚容奔鬲客，山川应识报韩人。国从去后占兴废，家近归时问假真？一寸丹心三尺剑，更无余物答君亲。","dynasty":"明代","title":"北还入浙偶成"}
{"author":"张煌言","content":"自昔公为兵使者，于时我作上书人。鉴湖一曲皆棠树，碧海重逢并葛巾。剑气终当开日月，履声早已傍星辰。并州正有来苏望，忍说桃源可避秦！","dynasty":"明代","title":"赠庐牧舟大司马"}
{"author":"张煌言","content":"琅江东去水如油，拜墓停桡古渡头。赤手曾扶板荡运，黄肠犹带黍离愁。波涛腥壑蛟龙蜕，风雨荒茔麋鹿游！悬拟䡺车归兆日，同天应已靖旃裘。","dynasty":"明代","title":"舟次琅琦，谒钱希声相国殡宫"}
{"author":"张煌言","content":"勾余霸气已成灰，转忆当年汉帜开。王、谢声名原伯仲，温、刘事业总追陪。自从化剑分丰狱，谁复调琴到夜台！戎马南方犹未息，故人空负炙鸡来！","dynasty":"明代","title":"舟次琅琦，谒钱希声相国殡宫其二"}
{"author":"张煌言","content":"归帆一挂鹭江涛，紫气南回望转高；关塞羽书偏间隔，乾坤蓬鬓正萧骚。山中到处巢玄鹤，海外何人钓大鳌！极目寒云空在抱，不知鸿雁为谁劳？","dynasty":"明代","title":"寄纪石青年丈"}
{"author":"张煌言","content":"万里寒江一棹过，连天野烧奈愁何！风云矫首怜毛羽，霜雪攒眉羡薜萝。闽峤骏归骨自好，滇池龙起瘴犹多。年来出处浑无据，见说苍生倍轗轲！","dynasty":"明代","title":"入吴"}
{"author":"张煌言","content":"往岁南中不见雪，今年吴地雪偏浓。繁华转逐冰心冷，瑞色还疑锁甲同。湖海看来元复旦，江山战后渐成翁。穆王此际犹巡狩，黄竹歌词总漫工。","dynasty":"明代","title":"入吴见雪，忽忆车驾南巡"}
{"author":"张煌言","content":"相传霸越有神山，国破空留匹马还！赤堇纯钩难复铸，黄间劲弩似堪弯。此时始识通侯贵，何事翻令傲客閒？总是是非千古定，好将腐史手重删。","dynasty":"明代","title":"感遇三首其二"}
{"author":"张煌言","content":"故园春意满，花枝解照人。驮笙还出郭，烧笋或呼邻。此事真无价，吾行未有津。繁华岂不爱，天步属艰辛！","dynasty":"明代","title":"客有谈故园花事者，感而有赋"}
{"author":"张煌言","content":"自怜错节尚千盘，信是人间行路难！落拓何曾誇马骨，淹留岂为恋猪肝？交游乱后知谁在，故老閒来旁若看。多少雄心空对酒，能无清泪滴琅玕？","dynasty":"明代","title":"感遇三首"}
{"author":"张煌言","content":"洛下仙舟不可寻，长因秋水忆横襟。云翔闽峤谁高枕？枫冷吴江独抱琴。歧路行藏空扼腕，乱流闻见倍关心。莼丝千里犹无恙，那得君来共醉吟！","dynasty":"明代","title":"寄怀徐闇公年丈"}
{"author":"张煌言","content":"梦里相逢西子湖，谁知梦醒却模糊。高坟武穆连忠肃，添得新祠一座无。","dynasty":"明代","title":"忆西湖"}
{"author":"张煌言","content":"奇葩香韵自廉纤，不压冰霜瘦转添；只恐枝头滋味贵，他年调得许多盐。","dynasty":"明代","title":"墙角红梅，九月发花一朵，偶成四绝；时羁狱舍，用「盐」字其二"}
{"author":"张煌言","content":"潘鬓萧疏已自惊，何当二竖复纵横！渐安药灶同舟鼎，早废诗瓢共酒铛。侠骨风中添肮脏，雄心云外失峥嵘。明朝把镜还相看，华发星星又几茎？","dynasty":"明代","title":"病中遣怀"}
{"author":"张煌言","content":"肺病朝来谢酒监，迎秋偏爱试单衫；楼中岂独愁王粲，林下何曾醉阮咸！清露微微沾薜荔，凉风澹澹拂松杉。故乡消息浑无据，满望鸿来寄一函！","dynasty":"明代","title":"立秋同诸子限韵，分得「盐咸」二字其二"}
{"author":"张煌言","content":"江声万古似闻鼙，天际依然渡水犀。涿鹿亦曾经再战，卢龙应复待三犁。雕弓挽处驱玄武，锁甲擐来失白题。兵气至今犹未洗，自惭无计慰云霓！","dynasty":"明代","title":"再入长江"}
{"author":"张煌言","content":"壶天乍可一枝安，歧路危机转自叹。骇浪扁舟轻似叶，重围匹马跳如丸。创深已信伤弓数，痛定应愁捲土难。但使胡尘终隔断，余生犹足老衣冠。","dynasty":"明代","title":"壶江即事二首其二"}
{"author":"张煌言","content":"越裳行阙复为烽，痛哭敷天左袒空；结约更无燕太子，匡扶那得窦周公！祚移云梦谁收烬！势屈微卢亦伏戎。岂是十旬还帝醉，故教三日借神丛？","dynasty":"明代","title":"悲愤二首"}
{"author":"张煌言","content":"箕子明夷后，还从徼外居；端然殊宋恪，终莫挽殷墟！青海浮天阔，黄山裂地虚。岂应千载下，摹拟到扶余！","dynasty":"明代","title":"感事四首"}
{"author":"张煌言","content":"已自伤余烬，何劳厨传灾！早应防厝火，空复冀燃灰。鼎俎浑轻掷，盘盂且尽隤。明朝添菜色，那得爨烟开！","dynasty":"明代","title":"庖焚"}
{"author":"张煌言","content":"瓢泊终何济，萧然一抚襟。呼童删白发，结客鍊黄金。击水垂天翅，依风缩地心。得閒聊把卷，非敢学书淫！","dynasty":"明代","title":"沙关感怀"}
{"author":"张煌言","content":"海国天空一柱撑，重过画鹢似逢迎。双牙旧忆联翩驻，八翼新看跳荡行。化去鸾旂难入梦，分来龙剑尚孤鸣。羊山亦有羊公泪，片石应同岘首情！","dynasty":"明代","title":"重经羊山，忆旧与定西侯维舟于此"}
{"author":"张煌言","content":"寒暄原物候，忽忽且扬舲；岁月偏如鹘，乾坤总似萍。江声浮碧落，海气混玄冥。笑问银河上，曾无犯客星？","dynasty":"明代","title":"舟行立冬"}
{"author":"张煌言","content":"即看江鸟尽流离，精卫何从借一枝；最恨蹛林秋祭后，天骄犹自灼羊脾。","dynasty":"明代","title":"杂感三首其二"}
{"author":"张煌言","content":"春光何处不迷离，江月江花带雨时。玉晕浮波千万里，檀痕浸水两三枝。人行濠濮清辉湿，天入沧浪翠霭奇。若使扁舟乘夜去，暗香疏影更相宜。","dynasty":"明代","title":"春江花月夜，值微雨"}
{"author":"张煌言","content":"澄江春色夜犹明，云汉微茫星斗横。银蒜万条垂甲帐，火珠千结挂霓旌。烛龙敕水张鬐出，彩鹢凝烟衔尾行。何处香尘空杂遝，却教灯市满蓬瀛。","dynasty":"明代","title":"楼船灯火"}
{"author":"张煌言","content":"骏驭遥巡断赭鞭，孤臣频岁纪星躔。晓筹冷落鸡人唱，寒管惊回龙子眠。旧放梅花知汉腊，新添蓂叶是尧年。义熙何用陶潜载，日月中天正朗悬。","dynasty":"明代","title":"和肃虏侯黄虎痴承制颁历韵"}
{"author":"张煌言","content":"盘龙小袖称身裁，马上雕弓抱月开；太液池边金弹落，疑从紫塞射雕来。","dynasty":"明代","title":"建夷宫词十首其三"}
{"author":"张煌言","content":"柳色河桥弄晚阴，临歧攀折思偏淫。乍来紫气原干斗，此去皇华为溉鬵。殿上未归和氏璧，橐中谁赐陆生金？飘零莫漫愁书剑，六传平驱正在今！","dynasty":"明代","title":"送黎大行，濒行以途穷为恨，赋诗见示；仍用前韵答之"}
{"author":"张煌言","content":"秋云一片自苍凉，千里鸿心对夕阳。兰蕙年来宛似雪，蒹葭露下正为霜。惊闻尺素干戈泪，赋得联珠襟袖香。解道安危关出处，可能无意扫天狼？","dynasty":"明代","title":"答纪石青年丈二首"}
{"author":"张煌言","content":"入林偏爱晚凉生，灌木疏疏坠月明。鹤梦到山原独醒，蝉声绕树有余清。不堪归兴逢人急，真觉炎趋较世轻。相对素心聊一醉，盘飧何用五侯鲭！","dynasty":"明代","title":"夏日过鼓浪屿，饮程玙嘉将军署中"}
{"author":"张煌言","content":"十年心事半江湖，浮泊真同五石瓠。多难交游浑陌路，至尊警跸尚泥涂。已知世态供谈虎，岂为微名重忆鲈！蚤晚封题通动定，报余旌旆指勾吴！","dynasty":"明代","title":"答纪石青年丈二首其二"}
{"author":"张煌言","content":"王业分明记昔年，乾坤日月尚双悬。虹霓初亘牵牛际，雨露遥承附凤偏。握节可曾干斗象，持签时亦傍炉烟。繇来国脉难调久，自省原惭士雅鞭！","dynasty":"明代","title":"追往八首其四"}
{"author":"张煌言","content":"屈指金行半，流光不我予！鲈腮味信美，雁足耗全疏。客散黄金尽，兵饥白粲虚。只愁绵力弱，何以慰皇舆！","dynasty":"明代","title":"秋怀三首其二"}
{"author":"张煌言","content":"海门潮咽越王城，霸业萧条风雨惊。独少囊金堪结客，犹留袖铁足鏖兵。驯来龙性峥嵘在，狎罢鸥心汗漫行。若论两河毫杰客，登坛岂必让齐盟！","dynasty":"明代","title":"和于湛之海上原韵六首其三"}
{"author":"张煌言","content":"鹭江一别榻空悬，滃水槎来意惘然！君较虎头原独步，我甘龙尾尚高眠。天声到处凭挥羽，国耻谈间欲置铅。若问归帆何所载？祗应图得越山川。","dynasty":"明代","title":"送陈立之还闽"}
{"author":"张煌言","content":"十载冰霜誓枕戈，岂应歧路转风波？和戎魏绛终当谬，结客燕丹恐亦讹！剖竹已非秦郡县，分茅可是汉山河？孤臣独有干将在，紫气青雯自不磨。","dynasty":"明代","title":"即事，柬定西侯张侯服二首"}
{"author":"张煌言","content":"梦里相逢西子湖，谁知梦醒却模糊。高坟武穆连忠肃，添得新祠一座无。","dynasty":"明代","title":"忆西湖"}
{"author":"张煌言","content":"竹箭东南横得名，飞来龙剑却争鸣。谁云四海同科第，自是中原一社盟。悬榻君应称快事，乘槎我亦叹劳生！他年若遂蒪鲈兴，拟共山阴道上行。","dynasty":"明代","title":"赠徐闇公年丈三首其二"}
{"author":"张煌言","content":"燕燕何来素质稀，寒光晓幕正熹微。衔泥自合栖银蒜，掠水分明曳缟衣。月满空梁偏失影，云封旧垒倍增辉。羽毛自爱天然种，不傍寻常王、谢飞。","dynasty":"明代","title":"白燕，次友人韵"}
{"author":"张煌言","content":"盛年不惜别，客久始怀惭。我非蓬蒿人，江湖遂屡淹；况复避豺虎，谁能解征衫！孤雁自西来，仿佛堕书函；书中寄珍重，书外泪重缄。恍中秀，吞声写素缣；卿今陷虎穴，双鱼何从探！珊珊魂魄来，关河谅非谙。棘林魑，骨肉各生嫌；徲子亦囊头，狼狈形影兼。忆我初行役，兵戈未戒严；驱驰悲九折，辗转岁华添。白云空缭绕，长此伤乌衔；水鸥虽忘机，安得比鹣鹣！名教自束躬，柔情非所耽；怜卿持门户，鼎俎心已甘！丰狱有埋剑，紫气若烟炎。莫邪独掩抑，干将惨不铦。神物庶终合，造化焉能歼！生当挽鹿车，死当驾云骖。","dynasty":"明代","title":"拟答内人狱中有寄"}
{"author":"张煌言","content":"艳阳玉树正堪攀，一捻柔枝翠幕间。赋就「梅魂」谁竞爽，赓来「柳絮」自幽閒。鸾回欲写轻蛾样，燕婉偏谐小凤班。最是流苏春煖夜，余香宜傍御炉还。","dynasty":"明代","title":"赋赠翁永年中翰燕尔之喜"}
{"author":"张煌言","content":"秋云一片自苍凉，千里鸿心对夕阳。兰蕙年来宛似雪，蒹葭露下正为霜。惊闻尺素干戈泪，赋得联珠襟袖香。解道安危关出处，可能无意扫天狼？","dynasty":"明代","title":"答纪石青年丈二首"}
{"author":"张煌言","content":"故园春意满，花枝解照人。驮笙还出郭，烧笋或呼邻。此事真无价，吾行未有津。繁华岂不爱，天步属艰辛！","dynasty":"明代","title":"客有谈故园花事者，感而有赋"}
{"author":"张煌言","content":"家计深行恻，朱颜亦固穷；渐来应化石，遮莫但飞蓬！寄托诚交道，支持仗女工。可怜织箔手，不得到从戎！","dynasty":"明代","title":"得友人书，道内子艰难状其二"}
{"author":"张煌言","content":"云林次第望中收，碧涧清泉曲曲流。山势有情留古寺，海潮无意到孤洲。素冠却许黄冠伍，芳草浑同衰草愁。自觉行踪犹廓落，五湖烟雨钓鱼舟。","dynasty":"明代","title":"游龙教寺"}
{"author":"张煌言","content":"谁云仲蔚长蒿莱，白板双扉随意开。扫石我饶笼翠兴，磨岚君擅草玄才。杖头时挂千峰月，箧里争鸣万壑雷。自是主人能慰客，顿忘鸿雁已南回。","dynasty":"明代","title":"郭圣竑见访，出诗相示；依韵酬之"}
{"author":"张煌言","content":"芳信天涯谁过存，一枝瞥见慰离魂。寄来庾岭应无驿，疑到罗浮别有村。仙史轻华宜淡墨，故人萧散足清尊。巡檐为弄阳春曲，羌笛何须恼故园！","dynasty":"明代","title":"索居岛上，童子折梅来献，喜而有赋；限「十三元」二首"}
{"author":"张煌言","content":"晦明本如毂，日日相推移。寒暄亦如环，岁岁迭乘除。白云自西来，告我商秋期；林皋色惨淡，蛩声哀似思。昔也苦炎威，今含摇落悲；天气始肃杀，草木讵能违！百卉欻披靡，宁复艳阳时！岂识持晚节，独有凌霜枝；寄言桃李子，慎勿恃芳菲！","dynasty":"明代","title":"拟古三首其二"}
{"author":"张煌言","content":"乾坤竟如此，刺眼尽猴冠。射昴天方醉，骑箕地较宽。难中惭馆谷，梦里忆堂餐。一笑甘兵解，何曾有泪弹！","dynasty":"明代","title":"武林狱中作又一首"}
{"author":"张煌言","content":"三旬九遇食，我闻古有之。不贪以为宝，无受故无辞。奈何饕餮者，朵颐鼎鼎来。乞哀在暮夜，余羹仅一杯。斟酌既饱满，犹吟和陶诗。缅维珠树鹤，高清未易才。芝田谅足耕，嘉谷聊自贻。","dynasty":"明代","title":"山中屡空，泊如也。偶读渊明「饥驱」句，犹觉其未介；遂作反乞食诗，仍用陶韵其三"}
{"author":"张煌言","content":"炎乡白昼苦难眠，也逐孤云学问禅。行到精庐知浴佛，坐来古洞亿飞仙。远公暂向名山住，管子初从辽海还。不是宰官能说法，疏泉品石总随缘。","dynasty":"明代","title":"四月八日过仙洞访石田和尚"}
{"author":"张煌言","content":"十载曾经犯斗槎，天门昨夜特宣麻；乘流只恐排阊阖，故遣长鲸斗浪花。","dynasty":"明代","title":"舟行阻风，口号二首"}
{"author":"张煌言","content":"十洲曾卜筑，师过化为薪；荆棘任公宅，蓬蒿夸父津。老麖避客去，旧犬逐人亲。不忍乖初服，茅檐又日新。","dynasty":"明代","title":"岛居八首其七"}
{"author":"张煌言","content":"寒烧荒原映夕烽，海槎犹阻石尤风；故园梅信今何似，可有鸿书云外通？","dynasty":"明代","title":"寄远"}
{"author":"张煌言","content":"浮槎非我好，恋恋为衣冠。豫让桥应近，田横岛正宽。芦中长磬折，圯上独盘桓。虽未成嘉遁，人呼管幼安。","dynasty":"明代","title":"岛居八首其六"}
{"author":"张煌言","content":"入夏园林长新绿，小庭疏雨黄梅熟。主宾杂坐觞数巡，清言玄论驱烦燠。座中有客伯牙俦，起抚瑶琴弄寒玉。初弹秋意满潇湘，再弹忽唱阳关曲；挥弦捩轸转繁音，往鹤来云节更促。我闻三湘烟景自苍凉，泪痕斑斑犹在竹；得君谱入龙门桐，无数离情纷相触。况复骊歌纤指间，羁人听之泪盈掬。愿君翻作洞庭声，莫怨孤鸿与寡鹄！君不见少文动操响众山，又不见中散绝唱广陵寒？寥寥同调千载难，今遇知音为一弹！","dynasty":"明代","title":"赋赠琴师"}
{"author":"张煌言","content":"椒花几度颂千春，惆怅瞻云祗远臣！海国尚留桑版旧，山家又见柳条新。三年啮雪双蓬鬓，万里乘风七尺身。赖有老成迟剑履，相看端笏对枫宸。","dynasty":"明代","title":"戊子元旦，步张鲵渊太傅韵"}
{"author":"张煌言","content":"寒暄原物候，忽忽且扬舲；岁月偏如鹘，乾坤总似萍。江声浮碧落，海气混玄冥。笑问银河上，曾无犯客星？","dynasty":"明代","title":"舟行立冬"}
{"author":"张煌言","content":"似闻天地悔疮痍，片羽居然十万师。走檄故嫌阮瑀拙，射书正觉鲁连迟。丸中但说明三表，麾下宁忘试六奇！要说遗民垂涕处，当年司隶有威仪。","dynasty":"明代","title":"王师北发，草檄有感二首"}
{"author":"张煌言","content":"萧瑟风云，埋没尽，英雄本色。最发指，酡酥羊酪，故宫旧阙。青山未筑祁连冢，沧海犹衔精卫石。又谁知，铁马也郎当，雕弓折。谁讨贼？颜卿檄；谁抗虏？苏武节。拚三台坠紫、九京藏碧。燕语呢喃新旧雨，雁声嘹呖兴亡月。怕他年，西台恸哭，人泪成血！","dynasty":"明代","title":"满江红示同难宾从罗子慕于武陵狱邸"}
{"author":"张煌言","content":"枯鱼过河泣，道上阳侯揖；此方介族难与立。","dynasty":"明代","title":"枯鱼过河泣"}
{"author":"张煌言","content":"相逢俱是岁寒人，迟暮偏惊摇落辰。鸿雁接天关塞影，渔樵满地雪霜身。论交四海惭兄弟，抗迹千秋泣鬼神。此日炎趋应不少，道旁裘马正纷纶。","dynasty":"明代","title":"赋得「相逢俱是岁寒人」"}
{"author":"张煌言","content":"妒妇死津头，津亦名「妒妇；」少女相经过，风雨不得渡。或为蓬垢颜，窃恐逢彼怒。古云粥仓庚，可以疗此痼；惜哉彼妇愚，虽死犹弗悟！","dynasty":"明代","title":"妒妇津"}
{"author":"张煌言","content":"大隐从兹始，悠然见古心。地非关胜览，天不碍幽寻。石发溪头长，云衣谷口深。此中有佳趣，好作「采薇吟。」","dynasty":"明代","title":"入山"}
{"author":"张煌言","content":"朝宗百谷识君臣，江汉依然拱赤真。烽靖三湘先得蜀，瘴消五岭复通闽。水犀飞渡扶桑远，燧象横驱贵竹新。指顾楼兰堪立马，肯令胡骑饮江津！","dynasty":"明代","title":"和定西侯张侯服留题金山原韵六首其二"}
{"author":"张煌言","content":"何用高吟昔昔盐，也应索笑到巡檐；独惊梅菊争先吐，东阁东篱韵两拈。","dynasty":"明代","title":"墙角红梅，九月发花一朵，偶成四绝；时羁狱舍，用「盐」字其三"}
{"author":"张煌言","content":"故园春意满，花枝解照人。驮笙还出郭，烧笋或呼邻。此事真无价，吾行未有津。繁华岂不爱，天步属艰辛！","dynasty":"明代","title":"客有谈故园花事者，感而有赋"}
{"author":"张煌言","content":"海外行藏不计春，起看天地亦维新；鼓鼙往岁闻呼癸，斗柄今年说指寅。读「礼」每思笺「大戴，」授「书」尚拟续「君陈。」东风似为羁人至，煖气偏吹白氎巾。","dynasty":"明代","title":"人日立春客湄岛二首其二"}
{"author":"张煌言","content":"失鹿何曾得鹿期，重来岂献牡丹枝；隍中蕉叶原非梦，为待仙人夹毂随。","dynasty":"明代","title":"鹿走勿逐自复，戏成"}
{"author":"张煌言","content":"五载真如梦，秦川恨旧游。地分山闽越，天阔水沈浮。鸿鹄难羁绁，蛟龙空负舟！包胥洵国士，复郢便辞侯。","dynasty":"明代","title":"三过沙关"}
{"author":"张煌言","content":"行矣何梁别，翻为送陇西。胡天应误雁，汉地孰亡羝？冰雪危孤胆，风云怯四蹄。玉关虽咫尺，敢复望芝泥！","dynasty":"明代","title":"瓯行志慨三首"}
{"author":"张煌言","content":"割云半壁倚中流，天劈东南形胜收。铁瓮潮函飞鹫岭，牙樯影撼浴龙洲。画江何代空鼍鼓，横海今来驻虎斿。咫尺金陵王气在，可能瞻扫问松楸？","dynasty":"明代","title":"同定西侯登金山，以上游师未至，遂左次崇明二首"}
{"author":"张煌言","content":"清酒今朝买百壶，拟邀佳客醉屠苏；玉山倒处人争看，可有连城一璧无？","dynasty":"明代","title":"招赵友饮禅院"}
{"author":"张煌言","content":"屈指蒙尘近十秋，每怀若作济川舟。公卿宁忆朝元暮，士庶空余思汉讴。报越有君谁共难，椎秦无力独胜愁。螭龙岂是池中物，文叔当年自谓刘。","dynasty":"明代","title":"海上二首其二"}
{"author":"张煌言","content":"椒花几度颂千春，惆怅瞻云祗远臣！海国尚留桑版旧，山家又见柳条新。三年啮雪双蓬鬓，万里乘风七尺身。赖有老成迟剑履，相看端笏对枫宸。","dynasty":"明代","title":"戊子元旦，步张鲵渊太傅韵"}
{"author":"张煌言","content":"天星岁岁在余皇，一去延津剑渺茫；最误文皮包甲冑，漫誇卉服奉冠裳！望乡台上分羹冷，建业城边遗镞黄。闽峤祗今皆蔓草，不知三矢有谁囊！","dynasty":"明代","title":"有所思二首其二"}
{"author":"张煌言","content":"秋酣寒骨自亭亭，借问东篱夜醉醒？不为严威怜晚节，正因雨色忆孤馨。全开丹面娇堪摘，半吐金心淡欲零。想像高人清影瘦，黄鞋道服倚围屏。","dynasty":"明代","title":"忆菊限「屏」字"}
{"author":"张煌言","content":"中原方逐鹿，何暇问虹梁！欲揽南溟胜，聊随北雁翔。鲎帆天外落，虾岛水中央。应笑青河客，输君是望洋！","dynasty":"明代","title":"送罗子木往台湾二首"}
{"author":"张煌言","content":"偶乘越榜向南飞，客梦惊回起拂衣。瀛海屡经龙战后，沧江渐见雁来稀。杜陵入蜀悲难去，枚叟游梁笑未归。今夜刀头明月满，临歧那得竟忘机！","dynasty":"明代","title":"别陈齐莫"}
{"author":"张煌言","content":"即看江鸟尽流离，精卫何从借一枝；最恨蹛林秋祭后，天骄犹自灼羊脾。","dynasty":"明代","title":"杂感三首其二"}
{"author":"张煌言","content":"曲江花事已阑珊，春富名园色可餐；香韵乍经羞后见，风流恰向醉中看。不妨艳质偏丛绿，却羡芳心自渥丹。小雨疏窗遥望断，轻绡低护绛云团。","dynasty":"明代","title":"春暮，张鲵渊相国招赏玉楼春，向晚更酌，漫赋"}
{"author":"张煌言","content":"故人即非寒，使者殊不薄；交满天地间，绨袍何落莫！","dynasty":"明代","title":"读史"}
{"author":"张煌言","content":"阊阖不可极，投荒「小有天。」行藏疑橘叟，变化愧梅仙。野火渔镫外，樵风雁字前。到来生百感，太息理诗篇。","dynasty":"明代","title":"岛居八首其五"}
{"author":"张煌言","content":"孤剑苍茫十载余，扁舟东过重踌躇；黄金客散韩何在？白璧人归赵自如。大泽鱼龙聊混迹，中原豺虎正端居。莫嫌介子勋名晚，麟阁而今席尚虚。","dynasty":"明代","title":"赠傅惕庵二首其二"}
{"author":"张煌言","content":"生当为凤友，死不作雁奴；我自名禽不可辱，莫待燕婉生胡雏！","dynasty":"明代","title":"秦吉了其二"}
{"author":"张煌言","content":"寒枝堆尽水精盐，欲捲孤山雪一帘；何事西风能点缀，先吹霞片到花尖！","dynasty":"明代","title":"墙角红梅，九月发花一朵，偶成四绝；时羁狱舍，用「盐」字其四"}
{"author":"张煌言","content":"当年群盗满长安，仓猝宫车弃百官。旗散黄龙争解甲，桁虚朱雀罢鸣銮。攀髯犹惜须眉少，压纽空悲羽翼单！独使至尊殉社稷，千秋青史未曾宽。","dynasty":"明代","title":"三月十九，有感甲申之变三首其二"}
{"author":"张煌言","content":"炙凤笙，弹鹅筝，弄入阳关第几情，铜壶滴漏明。一更更，一星星，都是商声与羽声，离人不忍听！","dynasty":"明代","title":"长相思中夜闻筝"}
{"author":"张煌言","content":"青山叠叠晚烟迷，几点疏磷断涧西；夜雨寂寥山鬼泣，春风无主鹧鸪啼。酒炉如故生荆棘，画栋凄凉落燕泥。开谢桃花谁过问，萋萋芳草牧群归。","dynasty":"明代","title":"阙题"}
{"author":"张煌言","content":"掖庭又说册阏氏，妙选孀闺足母仪。椒寝梦回云雨散，错将虾子作龙儿。","dynasty":"明代","title":"建夷宫词十首其八"}
{"author":"张煌言","content":"秋酣寒骨自亭亭，借问东篱夜醉醒？不为严威怜晚节，正因雨色忆孤馨。全开丹面娇堪摘，半吐金心淡欲零。想像高人清影瘦，黄鞋道服倚围屏。","dynasty":"明代","title":"忆菊限「屏」字"}
{"author":"张煌言","content":"南有鲋鱼，实生泉穴；臣于鼋君，鳖行仰沫。水族失欢，暴腮勿活；岂其撄鳞，贪饵故绝。","dynasty":"明代","title":"泉穴鱼"}
{"author":"张煌言","content":"汉家磐石重天宗，奕叶金枝并剪桐；入塞乌孙骄射日，开基赤帝冷歌风。虚传马渡江皋外，尚忆龙潜海峤中。却望绛衣愁不见，舂陵夜夜气成虹。","dynasty":"明代","title":"悲愤二首"}
{"author":"张煌言","content":"忆昔同堂勉圣贤，正当国难慨沧田；桃源有路君知避，博浪无椎我欲颠。卧雪山中坚晚节，扬波海上怒冲天。赤松游在安刘后，郭、李功名史并传。","dynasty":"明代","title":"寄纪侍御衷文二首其一"}
{"author":"张煌言","content":"汉腊谁留十五年，琴亡岛屿尚苍然；野人偏爱甘棠树，义士犹吟「华屋篇。」海有浮鸥怜后死，村无眠犊忆前贤。请看缑岭今宵月，可得将军勒马还！","dynasty":"明代","title":"寄宿石塘庵，与居人道定西侯往事"}
{"author":"张煌言","content":"吾道沧洲任所遭，岂因标榜益名高！重逢尚握苏卿节，久别谁弹钟子操？明月开尊皆胜侣，春风入座似醇醪。伟长未便从军老，已羡文章晚更豪。","dynasty":"明代","title":"赠徐闇公年丈三首其三"}
{"author":"张煌言","content":"天方尊肃气，人已苦兵声。高枕真无事，扁舟似有情。静同仁者寿，隘得圣之清。遣放应如此，毋劳造物争！","dynasty":"明代","title":"秋怀三首其三"}
{"author":"张煌言","content":"风雨添新涨，荒洲几尺潮；场禾悲滞穗，渚荻响丛条。茅舍炊烟淡，蓬窗暝色骄。秋飙毋乃妒，未敢说摩霄。","dynasty":"明代","title":"大安沙坐风雨，复叠前韵三首"}
{"author":"张煌言","content":"不解因人热，新凉忽起予。单衫轻自好，双鬓落应疏。冷暖秋中节，升沈觉后虚。九州多怪事，无复问堪舆。","dynasty":"明代","title":"大安沙坐风雨，复叠前韵三首其二"}
{"author":"张煌言","content":"寻常悲旅况，可复杂秋声？砧杵千家梦，莼菰八月情。寒螀啼露重，健鹘喜霜清。始识乘除理，玄心了不争。","dynasty":"明代","title":"大安沙坐风雨，复叠前韵三首其三"}
{"author":"张煌言","content":"荒坟三尺土，宿草几经秋！鬼亦离乡贱，人胡渡海游？鹿场残炤淡，蚁垤野花幽。不用山阳笛，凄然泪自流。","dynasty":"明代","title":"吊旅墓"}
{"author":"张煌言","content":"仆贞良不易，旅琐更为难。已任辞鞲去，还同恋栈看。敝帷原有待，堕履未应拚；自是无银鹿，犹胜形影单。","dynasty":"明代","title":"仆还"}
{"author":"张煌言","content":"落魄须眉在，招魂部曲稀。生还非众望，死战有谁归！蹈险身谋拙，包羞心事违。江东父老见，一一问重围。","dynasty":"明代","title":"生还四首"}
{"author":"张煌言","content":"痛定悲畴昔，江皋望阵云。飞熊先失律，骑虎竟孤军。卤莽焚舟计，虺隤汗马勋。至今频扼腕，野哭不堪闻！","dynasty":"明代","title":"生还四首其二"}
{"author":"张煌言","content":"本以扬旌去，胡为弃甲旋！名城空绣错，故老尽株连。百折终何补，千秋倘复怜！亦知收烬易，萧索愧金钱。","dynasty":"明代","title":"生还四首其三"}
{"author":"张煌言","content":"奔北谁能殿，图南我亦迷；翻令百步笑，未得一枝栖。孤岛摇烽燧，登坛恃鼓鼙。风云蹉跌后，无计展霜蹄！","dynasty":"明代","title":"生还四首其四"}
{"author":"张煌言","content":"黄埃胡骑猎桑乾，长狄笳声九塞寒。金雁俄从别殿识，铜驼几向故宫看！星槎飘泊留旄节，云树依栖拂羽翰。不是孤臣甘浪迹，曾将独茧著渔竿。","dynasty":"明代","title":"和于湛之海上原韵六首"}
{"author":"张煌言","content":"尺牍胡然至，寒温不自通；殷勤报阃外，辛苦叹闺中。铛釜原兼绝，机梭亦屡空。鹿车谁共挽，羞杀是梁鸿！","dynasty":"明代","title":"得友人书，道内子艰难状"}
{"author":"张煌言","content":"悲风变陵谷，余行将安之？浩然怀黄绮，烨烨紫芝辞。清声在金石，孤情独往来；彭泽何人斯，东篱恋酒杯？微禄已不耽，沾沾「乞食诗。」乞固自有意，可以观其才。吾则爱吾鼎，白云尚分贻。","dynasty":"明代","title":"山中屡空，泊如也。偶读渊明「饥驱」句，犹觉其未介；遂作反乞食诗，仍用陶韵其一"}
{"author":"张煌言","content":"艳阳玉树正堪攀，一捻柔枝翠幕间。赋就「梅魂」谁竞爽，赓来「柳絮」自幽閒。鸾回欲写轻蛾样，燕婉偏谐小凤班。最是流苏春煖夜，余香宜傍御炉还。","dynasty":"明代","title":"赋赠翁永年中翰燕尔之喜"}
{"author":"张煌言","content":"自昔公为兵使者，于时我作上书人。鉴湖一曲皆棠树，碧海重逢并葛巾。剑气终当开日月，履声早已傍星辰。并州正有来苏望，忍说桃源可避秦！","dynasty":"明代","title":"赠庐牧舟大司马"}
{"author":"张煌言","content":"家破原因我，何堪玉并焚；亢宗空有子，函夏已无君。左衽兴亡决，南冠生死分。拊棺犹未得，挥泪结玄云。","dynasty":"明代","title":"闻家难有恸四首其二"}
{"author":"张煌言","content":"漫道诗书债未偿，满身枷锁梦魂香；可怜今夜官亭月，无数清光委路傍！","dynasty":"明代","title":"宿官亭"}
{"author":"张煌言","content":"海岸真孤绝，青青三两峰；月圆清梵塔，潮上翠微钟。鹤梦来何处？龙吟隔几重！迎门有镫火，僧话旧时踪。","dynasty":"明代","title":"月夜重登普陀山二首其二"}
{"author":"张煌言","content":"轻寒三月恰春阴，苍雾青岚苦滞淫。客至梅花初满瓮，官贫柏子尚充鬵。樱桃红晕枝枝玉，杨柳黄疏树树金。笑语东风何恶薄，独迟芳信到于今？","dynasty":"明代","title":"春岛雾雨，次壁间旧韵"}
{"author":"张煌言","content":"名山繄慧业，遐览情亦怡。恭闻永嘉胜，拱揖乃失之！吴子骨森秀，独往良所私；白袷被苍烟，短筇横指挥。归来气色骄，岚光生须眉；磬折前问讯，抵掌登眺奇。云根插万笏，一一攀青霓；梯霞转磴道，众妙来参差。灵岩割元气，阴洞碍朝曦；岩中何所妙？万象迸崴蕤：林立丈人峰，高冠肃羽仪；危岑古形容，箕踞各随宜。洞中何所妙？复道夹轩墀；宛转石窦间，仿佛阴风吹。居然天地房，日月安敢窥！更复扪浮屠，寂观豁天机；老僧相候门，为告山灵疑。飞柯攒石栈，丛棘闷天池；所以回双屐，恒惧鬼神诒。但见饮长虹，蜿蜒挂翠微；时或展湘帘，散作千珠玑。闻言殊嚄唶，两腋出寒飔；岂无济胜具，而为尘鞅羁！拍手问愚公，兹山讵可移！","dynasty":"明代","title":"吴佩远游雁宕山归，备述名胜；因为诗纪略，亦志余企望之怀也"}
{"author":"张煌言","content":"口碑载道是还非，谁识蹉跎心事违！既熟熊蹯宁复待，纵生马角竟安归。纶巾原当苏卿节，葛帔犹然晋代衣。得与墨胎相把臂，九原应不恨知希！","dynasty":"明代","title":"甲辰九月感怀"}
{"author":"张煌言","content":"贺监抽簪去，君恩赐鉴湖。至今高尚宅，犹在四明无？此地能真隐，斯人亦不孤。所愁溪鸟笑，閒杀辋川图。","dynasty":"明代","title":"朱伯迁将避地小溪索诗，口佔授之"}
{"author":"张煌言","content":"书来惜分手，正忆皖城秋。入海仍精卫，还山尚蒯缑；参差非恨事，仓卒少良谋。异日传「心史，」孤忠冀见收！","dynasty":"明代","title":"得朱子成书"}
{"author":"张煌言","content":"一纪戎衣有寸尘，到来江汉只孤臣。龙编未达刘琨表，蛟岛空存豫让身。甑堕妻孥宁复惜，剑悬朋友更谁亲！频年惭负苍生望，敢向桃源别问津！","dynasty":"明代","title":"一纪"}
{"author":"张煌言","content":"闽国旌旗越国船，春风奚倖到江天！未能捧日真虚岁，且复占云似往年。辛苦椒盘一纪后，衰凉菱镜二毛先。夜来见说旄头暗，拂拭吴钩竞祖鞭。","dynasty":"明代","title":"丁酉元旦，余驻师秦川"}
{"author":"张煌言","content":"春光客路转飘零，拟踏平芜探小青；自觉草生偏入梦，可怜花醉未曾醒。松楸云隔千峰断，杨柳烟迷两岸瞑。欲隐尚违惭介子，年年寒食卧江汀！","dynasty":"明代","title":"舟次清明，拈得「青」字"}
{"author":"张煌言","content":"黄湓贾客百金装，湓口长年醉索郎；闻说江干烽火急，停桡一曲「古襄阳。」","dynasty":"明代","title":"黄湓谣二首其二"}
{"author":"张煌言","content":"萧风苦雨逐潮来，惨淡危舟倍足哀。身比伛偻长似曲，心疑混沌不知开。海翁蜃蛤还相饷，山鬼揶揄且莫猜！往事分明堪击筑，浮生那得数衔杯！","dynasty":"明代","title":"愁泊"}
{"author":"张煌言","content":"回首乡关北海滨，南来犹见故乡人。君因久客翻为主，我亦同仇况比邻。八载沧桑愁欲老，一樽清酒话相亲。共悲吴楚烽烟急，太史占星正聚闽。","dynasty":"明代","title":"同姚兴公、万美功过访陈齐莫小酌"}
{"author":"张煌言","content":"宗国既飘摇，家门遂颠覆；感此多难心，欲泣不成哭。我生实数奇，乾坤方百六；猰貐满中原，赤灵社已屋。逋臣骨可糜，岂敢惜孥戮！所悲诸父行，班白撄三木。女兄与所天，株连遭拲梏；幸或作流人，否恐登鬼箓。徲子竟何辜？十载尚淹狱。仳离有寡妻，墨幪兼缁帼。国亡家亦亡，我固甘湛族；迩闻告密风，旧游复被录。白虹惨欲垂，黄金贫莫赎！天地岂不宽，谁念忠之属！唯应千秋名，芬芳追王蠋；洒涕慰亲朋，安知此非福！","dynasty":"明代","title":"虏庭以余倡义既久，屡复名城，遂逮及族属；旦开告密之门，波及亲朋，搒掠备至，闻之泫然"}
{"author":"张煌言","content":"枫落红残秋渐横，楚臣芰制正寒生。晚香爱插黄金菊，倚醉思调白玉笙。风急鼋鼍吹浪走，云高雕鹗负空行。欲知我独淹留意，露掌西京无限情！","dynasty":"明代","title":"愁思"}
{"author":"张煌言","content":"土圭才见景初长，忽报天声出五羊。始信玄阴消北陆，悬知赤伏耀南荒。金鱼尚自唐分锡，铜马翻为汉辟疆。此日孤臣淹涨海，衣冠拂拭待从王。","dynasty":"明代","title":"至夜，传王师出东粤志喜"}
{"author":"张煌言","content":"寥落吹台望紫宸，上觞此日正千春。乾坤缥缈灵光殿？江汉潆洄黯黮津。一自玉舆蒙雾露，遂令金鉴转风尘。可怜节下遥称庆，独有瑶池旧从臣。","dynasty":"明代","title":"五月既望，行营恭祝监国鲁王千秋有感"}
{"author":"张煌言","content":"江涛日夜堆云屋，有酒难向江濑漉。忽闻笛韵横江来，金山数峰爱青簇。笛声不似水声幽，声惨潮生响飞瀑；月痕淡洗天为空，一曲潇湘醒倦目。亦有羁人青雀舫，稳载客愁二千斛；起舞鸲鹆江影底，四顾茫苍复恸哭。独汲江心水一盂，活火烹来涤烦燠；余情袅袅笛转清，拍手长吟和孤竹。歌者有意吹无心，嘈然那分竹与肉。嗟嗟江上听笛人，独抱琵琶就人宿。知音若我世所稀，邻舟逋客眠初熟。","dynasty":"明代","title":"江上闻笛"}
{"author":"张煌言","content":"冰棱玉尺倚容台，一片孤忠天地哀。俨尔须眉留四皓，黯然慧孛入三台。引年难遂悬车去，逐日徒悲化杖回！深负先生归骨望，吴江枫冷鹤还来。","dynasty":"明代","title":"挽大宗伯吴峦徲先生"}
{"author":"张煌言","content":"萧条春事又今年，岛树江蓠最可怜！悲至泪因孤燕下，閒来魂在杜鹃前。雄图谁复能窥足，雌节何如且息肩！记得古人曾化杖，邓林孤影亦参天。","dynasty":"明代","title":"春暮，怅然有作"}
{"author":"张煌言","content":"书来惜分手，正忆皖城秋。入海仍精卫，还山尚蒯缑；参差非恨事，仓卒少良谋。异日传「心史，」孤忠冀见收！","dynasty":"明代","title":"得朱子成书"}
{"author":"张煌言","content":"十洲三岛忆登攀，烟火仙源半阓阛。岂意晋阳仍祸水，枉传越国有神山。荒城睥睨眠还立，虚殿罘罳废莫关。谁与海翁争地主，到来却让白鸥閒！","dynasty":"明代","title":"舟山感旧四首其二"}
{"author":"张煌言","content":"云本依龙翔，风亦附虎烈。古来王佐才，往往待圣哲。白水产真人，乃能显高密。先生自枭雄，隆中愿荡涤。卓哉一臣靡，赤手挽禹历。浇浞既迭生，鄩灌且并灭。君方娠有仍，臣也奔有鬲；国亡四十年，兴灭复继绝。祀夏伊谁功，万古冠臣节！","dynasty":"明代","title":"怀古二首其二"}
{"author":"张煌言","content":"沧江岁月深，老去惜春心。花到辛夷候，人归杜宇音。閒眠迟独醒，繁恨寄孤吟。天骨原萧散，能消许事侵！","dynasty":"明代","title":"春心"}
{"author":"张煌言","content":"叠鼓鸣笳出佽飞，将军此日挂征衣。千屯夜失欃枪耀，万壑朝阳组练威。共喜龙骧临溟渤，已知鹤唳动淮淝。捷书好向潜夫寄，拟趁轻帆便北归。","dynasty":"明代","title":"送谢仲彝元戎"}
{"author":"张煌言","content":"江村烟雨复何如，野外人家云外居。松爨苍寒春杜曲，茅檐清迥古秦余。水云半入渔樵宅，烟火堪传风俗书。最爱阴晴刚社日，衔泥小燕傍精庐。","dynasty":"明代","title":"春雨望茅舍炊烟"}
{"author":"张煌言","content":"乱后年光似客邮，每逢腊日更生愁。伤心绕树犹三匝，屈指浮槎又一周。国事存亡关正闰，人情冷暖逐春秋。衔杯却问东皇信，应为催花出岭头。","dynasty":"明代","title":"丙申徐夕"}
{"author":"张煌言","content":"萧萧岩畔竹，亭亭涧底松。植根非不高，孤峭虑难容。骨肉缘枝叶，分飞类转蓬。非关恩义薄，根株良不同。越鸟栖南技，代马立朔风；藐焉长怆恻，道阻谁适从！","dynasty":"明代","title":"拟古三首其一"}
{"author":"张煌言","content":"柴桑杯酒寄东篱，种菊书成在义熙；今日风光如昨否？殷勤且自把花枝。","dynasty":"明代","title":"野人饷菊有感四首其二"}
{"author":"张煌言","content":"朔气偏萧瑟，千山落木声；征帆残烧外，隐隐见孤城。","dynasty":"明代","title":"舟行望野烧"}
{"author":"张煌言","content":"纱笼姓氏迥无瑕，晚节何如五柳家。欲报君恩余白发，祗留相业在黄麻。楼空燕子从风坠，门冷龙孙带两斜。一自墨胎歌断后，华亭鹤唳更堪嗟！","dynasty":"明代","title":"挽张鲵渊相公其二"}
{"author":"张煌言","content":"楼船十万石头城，钟阜依然拱旧京。弓剑秋藏云五色，旌旗夜度月三更。中原父老还扶杖，绝塞河山自寝兵。不信封侯皆上将，前茅独让弃繻生。","dynasty":"明代","title":"师次观音门"}
{"author":"张煌言","content":"拟向平台一问津，惊涛无奈拍江滨！去留转觉随龙子，来往何能逐雁臣！似放沅湘犹恋主，非关河朔肯迎宾？缘知歧路风波恶，决计寻山学隐沦。","dynasty":"明代","title":"将朝王，阻飓不果"}
{"author":"张煌言","content":"何须南国更招魂，瓯脱江山几处存！豫让有身还未漆，要离无族已先燔。最怜燕子来孤岛，独负梅花到故园。总使须眉仍健在，严风朔雪不堪言！","dynasty":"明代","title":"冬怀八首其七"}
{"author":"张煌言","content":"叠鼓鸣笳出佽飞，将军此日挂征衣。千屯夜失欃枪耀，万壑朝阳组练威。共喜龙骧临溟渤，已知鹤唳动淮淝。捷书好向潜夫寄，拟趁轻帆便北归。","dynasty":"明代","title":"送谢仲彝元戎"}
{"author":"张煌言","content":"仆贞良不易，旅琐更为难。已任辞鞲去，还同恋栈看。敝帷原有待，堕履未应拚；自是无银鹿，犹胜形影单。","dynasty":"明代","title":"仆还"}
{"author":"张煌言","content":"尺牍胡然至，寒温不自通；殷勤报阃外，辛苦叹闺中。铛釜原兼绝，机梭亦屡空。鹿车谁共挽，羞杀是梁鸿！","dynasty":"明代","title":"得友人书，道内子艰难状"}
{"author":"张煌言","content":"闽国旌旗越国船，春风奚倖到江天！未能捧日真虚岁，且复占云似往年。辛苦椒盘一纪后，衰凉菱镜二毛先。夜来见说旄头暗，拂拭吴钩竞祖鞭。","dynasty":"明代","title":"丁酉元旦，余驻师秦川"}
{"author":"张煌言","content":"中华正朔古相传，永历于今十四年。玉几南荒新日月，金戈北道旧山川。春来水逐桃花长，老去人憎柏叶先。犹幸此身仍健在，拟随斗柄独回天。","dynasty":"明代","title":"庚子元旦驻师林门"}
{"author":"张煌言","content":"吁嗟乎！沧海扬尘兮日月盲，神州陆沈兮陵谷崩！藐孤军之屹立兮，呼癸呼庚；予悯此孑遗兮，遂息机而寝兵。方壶圆峤兮，聊税驾以埋名；岂神龙鱼服兮，罹彼豫且之罾！予生则中华兮，死则大明；寸丹为重兮，七尺为轻。维彼文山兮，亦羁绁于燕京；黄冠故乡兮，非予心之所欣。欲慷慨以自裁兮，既束缚而严更；学谢公以绝粒兮，奈群诼之相并！等鸿毛于一掷兮，何难谈笑而委形！忆唐臣之嚼齿兮，视鼎镬其犹冰！念先人之浅土兮，忠孝无成；翳嗣子于牢笼兮，痛宗祀之云倾！已矣乎！荀琼、谢玉亦有时而凋零，予之浩气兮化为风霆，余之精魂兮化为日星。尚足留纲常于万祀兮，垂节义于千龄，夫何分孰为国祚兮孰为家声！歌以言志兮，肯浮慕乎箕子之贞；若以拟夫「正气」兮，或无愧乎先生！","dynasty":"明代","title":"放歌"}
{"author":"张煌言","content":"碧血流乾沧海尘，深闺谁是未亡人！曾闻脱珥都忘纬，岂惜磨笄并化燐！荀女尚惭珠未碎，明妃莫怨玉难春！临危犹作离鸿调，字字遗丹在缟巾。","dynasty":"明代","title":"天生元配投缳殉夫，临终有诗"}
{"author":"张煌言","content":"岁华方剥极，何意泰重来！国脉真如线，天心亦似灰。山呼愁节脱，海宴待槎回！赖有黄钟动，梅花雪自开。","dynasty":"明代","title":"辛丑长至，舟次祝圣二首其二"}
{"author":"张煌言","content":"新秋萧飒北窗凉，一枕羲皇梦亦长；试问漆园蝴蝶影，可曾逆旅闹黄粱？","dynasty":"明代","title":"卜天种昼寝，戏成"}
{"author":"张煌言","content":"楚歌声里霸图空，匹马归来势自雄；四百年余炎火断，谁知隆准一重瞳！","dynasty":"明代","title":"经乌江二首"}
{"author":"张煌言","content":"元戎小队压江关，面缚长鲸敢逆颜。吴楚衣冠左衽后，萧梁城郭暮笳间。王师未必皆无战，胡马相传已不还。寄语壶浆休怨望，悬军端欲慰民艰。","dynasty":"明代","title":"师次芜湖，时余所遣前军已受降"}
{"author":"张煌言","content":"不解因人热，新凉忽起予。单衫轻自好，双鬓落应疏。冷暖秋中节，升沈觉后虚。九州多怪事，无复问堪舆。","dynasty":"明代","title":"大安沙坐风雨，复叠前韵三首其二"}
{"author":"张煌言","content":"空青不可极，俯视但云光；众妙含其中，疑为天地房。","dynasty":"明代","title":"山居即景四首其三"}
{"author":"张煌言","content":"羽书经岁杳，犹说衮衣东。此莫非王土，胡为用远攻？围师原将略，墨守亦夷风。别有刍荛见，回戈定犬戎！","dynasty":"明代","title":"送罗子木往台湾二首其二"}
{"author":"张煌言","content":"仇国言终验，衰门祚亦危。痛心惟骨肉，耄及受参夷。白首青枫暗，黄肠广柳迟。百端交集处，能不碎心脾！","dynasty":"明代","title":"闻家难有恸四首"}
{"author":"张煌言","content":"广陵春拥雪涛来，万里江声亦壮哉！忽讶龙文临越峤，何须骏价起燕台！阴符欲捲沧溟阔，借箸能令瘴疠开！帝室至今还卜猎，飞熊好待后车回。","dynasty":"明代","title":"维扬姜、张二友浮海来晤，赋赠"}
{"author":"张煌言","content":"绝岛寒宵亦荐阴，聊从越俗祀非淫。曾闻五祭尊盆盎，却忆西归赋釜鬵。老妇倘能来绛节，少君空说致黄金。只怜汉腊无多地，柏叶梅花自古今！","dynasty":"明代","title":"岛上祀灶"}
{"author":"张煌言","content":"浓云似墨滞行旌，点染春郊最有情。话到桑麻风自古，灾余草木雨还生。土龙不用胡僧咒，竹马偏喧徲子迎。烟火几家寥落尽，空山布谷一声声。","dynasty":"明代","title":"劝农遇雨，时余屯兵山寨"}
{"author":"张煌言","content":"淡荡秋光客路长，兰桡桂棹泛天香。月明圆峤人千里，风急轻帆雁一行。此夜衔杯惭庾亮，几年持斧笑吴刚！观涛岂必钱塘上，碧海银潢自渺茫。","dynasty":"明代","title":"舟次中秋"}
{"author":"张煌言","content":"鳌背霜寒菊自开，欣看萸佩宴吹台。尚书履近东山驻，大将旗联西府回。香冷金华双使至，秋明玉树二难来。追陪谁复题糕字，愧向銮坡问笔才！","dynasty":"明代","title":"九日，陪安昌王、黄肃虏虎痴、张定西侯服、张太傅鲵渊、朱太常闻玄、徐给谏闇公及沈公子昆季登锁山和韵"}
{"author":"张煌言","content":"已自伤余烬，何劳厨传灾！早应防厝火，空复冀燃灰。鼎俎浑轻掷，盘盂且尽隤。明朝添菜色，那得爨烟开！","dynasty":"明代","title":"庖焚"}
{"author":"张煌言","content":"益部今何似，孤悬一使星。满思匡汉室，虚拟乞秦庭。鹤立孤臣泪，龙潜旧主灵。倡予还和汝，天梦倘然醒。","dynasty":"明代","title":"赠陈文生侍御返命闽峤"}
{"author":"张煌言","content":"恨别还如昔，忧危较独多。孤槎偏局蹐，故节已蹉跎。羽翼犹吾否？须眉奈尔何！南阳雄虽在，努力向滹沱！","dynasty":"明代","title":"赠陈文生侍御返命闽峤其二"}
{"author":"张煌言","content":"萧瑟干戈事，浮踪已似萍。半床留破席，一室欠疏棂。霜月窥人白，渔灯入夜青。天涯知己在，犹自叹零丁！","dynasty":"明代","title":"萍踪同邱含山感赋"}
{"author":"张煌言","content":"投老犹垂橐，忘归未拂衣。江山双泪迸，家国寸心违。作客悲王粲，为郎忆紫薇。入林还怅望，吾道已全非！","dynasty":"明代","title":"送邱含山还长亭山房"}
{"author":"张煌言","content":"何处纤鳞至，琼云落满函？虎溪闻卓锡，鹭岛忆归帆。诗律随人老，禅锋已不凡；惭予尘梦在，兀兀趁征衫。","dynasty":"明代","title":"得姚兴公书，以「舫音集」见寄其一"}
{"author":"张煌言","content":"救世嗟无具，为僧亦自嘉。只愁新旧雨，总属暮朝霞。枫落江烟淡，梅横溪月斜。何时双舄下，相对饭胡麻！","dynasty":"明代","title":"得姚兴公书，以「舫音集」见寄其二"}
{"author":"张煌言","content":"天地劳何甚，空山足息机；玄黄悲鼎沸，苍莽看帆飞。误世芙蓉剑，撩人薜荔衣；迷途知未远，还复卧凫矶？","dynasty":"明代","title":"岛居八首"}
{"author":"张煌言","content":"岛事几沧桑，何劳更辨亡！人能扶日毂，我且挟云囊。傲骨甘鸥鹭，雄心怯虎狼。诛茅还辟土，海外有封疆。","dynasty":"明代","title":"岛居八首其二"}
{"author":"张煌言","content":"古贤多大隐，岂必尽攀龙！所惜辜三辅，其如碍两雄。计疏凭铸错，道废漫书空！仰止羊裘客，千秋一冥鸿。","dynasty":"明代","title":"岛居八首其三"}
{"author":"张煌言","content":"山中仍逐鹿，却喜小雄雌。蜑户供新错，蜃楼献秘嬉。凿坏聊偃蹇，拜石故支离。试问门前雀，何如翟尉时？","dynasty":"明代","title":"岛居八首其四"}
{"author":"张煌言","content":"阊阖不可极，投荒「小有天。」行藏疑橘叟，变化愧梅仙。野火渔镫外，樵风雁字前。到来生百感，太息理诗篇。","dynasty":"明代","title":"岛居八首其五"}
{"author":"张煌言","content":"浮槎非我好，恋恋为衣冠。豫让桥应近，田横岛正宽。芦中长磬折，圯上独盘桓。虽未成嘉遁，人呼管幼安。","dynasty":"明代","title":"岛居八首其六"}
{"author":"张煌言","content":"十洲曾卜筑，师过化为薪；荆棘任公宅，蓬蒿夸父津。老麖避客去，旧犬逐人亲。不忍乖初服，茅檐又日新。","dynasty":"明代","title":"岛居八首其七"}
{"author":"张煌言","content":"鸠工严部勒，治屋亦犹兵；据水轩辕法，依山壁垒横。短垣缭却月，中溜贯长庚。只此扶桑国，居然细柳营。","dynasty":"明代","title":"岛居八首其八"}
{"author":"张煌言","content":"书来惜分手，正忆皖城秋。入海仍精卫，还山尚蒯缑；参差非恨事，仓卒少良谋。异日传「心史，」孤忠冀见收！","dynasty":"明代","title":"得朱子成书"}
{"author":"张煌言","content":"寒山一息影，岐路总忘机。敢望充藜藿，其如断蕨薇！徘徊贪有发，惆怅赋无衣。此地兼烽火，孤踪何所依！","dynasty":"明代","title":"寒山"}
{"author":"张煌言","content":"挥泪东南信，初闻群盗狂；扁舟哀望帝，匹马类康王。流彘终何限，依斟倘不妨！只今谋税驾，天地已沧桑。","dynasty":"明代","title":"闻监国鲁王以盗警奔金门所"}
{"author":"张煌言","content":"不尽萧萧意，还从子夜生；草枯沙碛气，木落洞庭声。攲枕闻疏密，敲篷辨浊清。浑疑刁斗静，铁骑暗纵横。","dynasty":"明代","title":"秋夜舟中听雨"}
{"author":"张煌言","content":"一水真衣带，金行报几签。回飙何震荡，飞沫更廉纤。啮岸潮声壮，胶舟风势严。丛祠堪蔽雨，分旅向山尖。","dynasty":"明代","title":"新河口雨泊二首"}
{"author":"张煌言","content":"四时冬不用，况乃问舟程。自与泅人伍，还令飓母轻。枯槎粘水骨，虚枕挂鱼睛。珍重阳侯意，毋劳费送迎！","dynasty":"明代","title":"新河口雨泊二首其二"}
{"author":"张煌言","content":"商声八月愁，万木尽凋秋；空谷音初到，同袍赋足酬。珠崖仍复汉，玉垒亦宗周。从此投天隙，群雄好兆谋。","dynasty":"明代","title":"秋日传蜀郡克复、琼海反正，喜而有赋"}
{"author":"张煌言","content":"五载真如梦，秦川恨旧游。地分山闽越，天阔水沈浮。鸿鹄难羁绁，蛟龙空负舟！包胥洵国士，复郢便辞侯。","dynasty":"明代","title":"三过沙关"}
{"author":"张煌言","content":"瓢泊终何济，萧然一抚襟。呼童删白发，结客鍊黄金。击水垂天翅，依风缩地心。得閒聊把卷，非敢学书淫！","dynasty":"明代","title":"沙关感怀"}
{"author":"张煌言","content":"箕子明夷后，还从徼外居；端然殊宋恪，终莫挽殷墟！青海浮天阔，黄山裂地虚。岂应千载下，摹拟到扶余！","dynasty":"明代","title":"感事四首"}
{"author":"张煌言","content":"闻说扶桑国，依稀弱水东；人皆传燕语，地亦辟蚕丛。荜路曾无异，桃源恐不同。鲸波万里外，倘是大王风！","dynasty":"明代","title":"感事四首其二"}
{"author":"张煌言","content":"田横尝避汉，徐福亦逃秦；试问三千女，何如五百人！槎归应有恨，剑在岂无嗔！惭愧荆蛮长，空文采药身。","dynasty":"明代","title":"感事四首其三"}
{"author":"张煌言","content":"古曾称白狄，今乃纪红夷；蛮触谁相斗，雌雄未可知！鸠居粗得计，蜃市转生疑。独惜炎洲路，春来断子规。","dynasty":"明代","title":"感事四首其四"}
{"author":"张煌言","content":"中原方逐鹿，何暇问虹梁！欲揽南溟胜，聊随北雁翔。鲎帆天外落，虾岛水中央。应笑青河客，输君是望洋！","dynasty":"明代","title":"送罗子木往台湾二首"}
{"author":"张煌言","content":"羽书经岁杳，犹说衮衣东。此莫非王土，胡为用远攻？围师原将略，墨守亦夷风。别有刍荛见，回戈定犬戎！","dynasty":"明代","title":"送罗子木往台湾二首其二"}
{"author":"张煌言","content":"朔气行将尽，今来复一阳。书云存珥笔，挽日仗冠裳。社稷千帆影，乾坤一剑芒。微臣无限恨，稽首俨天王！","dynasty":"明代","title":"辛丑长至，舟次祝圣二首其一"}
{"author":"张煌言","content":"岁华方剥极，何意泰重来！国脉真如线，天心亦似灰。山呼愁节脱，海宴待槎回！赖有黄钟动，梅花雪自开。","dynasty":"明代","title":"辛丑长至，舟次祝圣二首其二"}
{"author":"张煌言","content":"海若波俱恶，春阴意倍寒。征帆浑出没，窥镜尽阑珊。镫谜凭谁赌，棋声让客弹。劳生兼浪迹，节物肯为欢！","dynasty":"明代","title":"元夕金乡道中"}
{"author":"张煌言","content":"最是蹉跎恨，都从此夕来。几年春烂熳，共月影徘徊。每拟银钩满，当看玉历开。逢时还寂寂，辜负夜光杯。","dynasty":"明代","title":"元夕金乡道中其二"}
{"author":"张煌言","content":"沧江岁月深，老去惜春心。花到辛夷候，人归杜宇音。閒眠迟独醒，繁恨寄孤吟。天骨原萧散，能消许事侵！","dynasty":"明代","title":"春心"}
{"author":"张煌言","content":"利钝宁能料，孤军又北回。同仇计左矣，遗老思深哉！破斧烝徒义，持筹参佐才。古来忠孝事，天地每相哀！","dynasty":"明代","title":"北回示将吏"}
{"author":"张煌言","content":"大隐从兹始，悠然见古心。地非关胜览，天不碍幽寻。石发溪头长，云衣谷口深。此中有佳趣，好作「采薇吟。」","dynasty":"明代","title":"入山"}
{"author":"张煌言","content":"倚杖绿天中，清音自不穷：莺枝传古调，蝉叶散玄风；谷响丁丁发，溪声曲曲通。由来尘梦断，遮莫是心空。","dynasty":"明代","title":"清音"}
{"author":"张煌言","content":"升木何须教，奔林岂为惊！胡然婴一疾，不复听三声？肠断巫山暗，魂归楚水明。争如孙供奉，能报主人情！","dynasty":"明代","title":"小猿畜之久矣，以病抱树而死；为之恻然"}
{"author":"张煌言","content":"幽栖得名理，双屐转从容。渴涧扪龙乳，荒蹊采鹿茸。振衣空翠袭，拥树蔚蓝封。不识鸿濛外，苍岚更几重？","dynasty":"明代","title":"林中漫兴其一"}
{"author":"张煌言","content":"选胜非吾意，长林一送穷。天供青玉案，人坐碧纱笼。道貌癯人似，机心海鹤空。独嫌遗世晚，所以逊庞公。","dynasty":"明代","title":"林中漫兴其二"}
{"author":"张煌言","content":"孤竹羞周粟，余怀胡不然。暂将吞炭恨，并作茹荼怜！一匕分毡雪，三杯酌乳泉。终当从辟谷，岂羡赤松仙！","dynasty":"明代","title":"羁恨二首其二"}
{"author":"张煌言","content":"乾坤竟如此，刺眼尽猴冠。射昴天方醉，骑箕地较宽。难中惭馆谷，梦里忆堂餐。一笑甘兵解，何曾有泪弹！","dynasty":"明代","title":"武林狱中作又一首"}
{"author":"张煌言","content":"洒血今何地，红殷罟汉冠。云台图画杳，雪窖梦魂宽。岂望黄羊乳，无劳白鹿餐。广陵有绝操，琴碎不堪弹！","dynasty":"明代","title":"武林狱中作三首其一"}
{"author":"张煌言","content":"曾闻古侠士，相送白衣冠。生死关原重，兴亡案肯宽！空思供橐膳，谁识报壶餐！羞杀无鱼铗，从今莫浪弹！","dynasty":"明代","title":"武林狱中作三首其二"}
{"author":"张煌言","content":"文山不柴市，故里一黄冠；此意谁非屈，何人可自宽？羽微谁石饮，舌在任刀餐。今古纲常事，因吾好细弹。","dynasty":"明代","title":"武林狱中作三首其三"}
{"author":"张煌言","content":"初闻购孺子，何幸脱芦中！执手哀吾姊，囊头并若翁。死生尽一别，忠孝已双穷！凄绝青山外，鹃啼血倍红。","dynasty":"明代","title":"显甥奔至"}
{"author":"张煌言","content":"仇国言终验，衰门祚亦危。痛心惟骨肉，耄及受参夷。白首青枫暗，黄肠广柳迟。百端交集处，能不碎心脾！","dynasty":"明代","title":"闻家难有恸四首"}
{"author":"张煌言","content":"家破原因我，何堪玉并焚；亢宗空有子，函夏已无君。左衽兴亡决，南冠生死分。拊棺犹未得，挥泪结玄云。","dynasty":"明代","title":"闻家难有恸四首其二"}
{"author":"张煌言","content":"孤竹行吟后，家无四壁存。更闻宗欲坠，不但族先燔。蹭蹬孤臣节，踉跄孝子魂。愿为双白鹤，飞去叩天阍。","dynasty":"明代","title":"闻家难有恸四首其三"}
{"author":"张煌言","content":"淫威何太甚，原外鹡鸰鸣。空拟班昭疏，甘成聂政名！肝埋有处士，肠断是零丁。遥识江胥路，霜飞独满城。","dynasty":"明代","title":"闻家难有恸四首其四"}
{"author":"张煌言","content":"九日素秋晴，霜容淡倍明。香孤知菊傲，寒逼觉衣轻。萧瑟茱萸佩，踌躇鸿雁声！不愁吹帽落，华发故多情。","dynasty":"明代","title":"重阳偶成"}
{"author":"张煌言","content":"寒暄原物候，忽忽且扬舲；岁月偏如鹘，乾坤总似萍。江声浮碧落，海气混玄冥。笑问银河上，曾无犯客星？","dynasty":"明代","title":"舟行立冬"}
{"author":"张煌言","content":"瓯水秋堪掬，频来五两轻。岂知魏胜垒，欲化李陵城。苦口吾同泽，甘心彼丧名。张陈千古恨，谁更负今盟！","dynasty":"明代","title":"瓯行志慨三首"}
{"author":"张煌言","content":"不信炎灵断，还留七尺身；吹笳悲自壮，击筑和谁亲？故主呼迎莒，遗民泣避秦。所愁惟甲脆，徙倚倍沾巾！","dynasty":"明代","title":"瓯行志慨三首其二"}
{"author":"张煌言","content":"行矣何梁别，翻为送陇西。胡天应误雁，汉地孰亡羝？冰雪危孤胆，风云怯四蹄。玉关虽咫尺，敢复望芝泥！","dynasty":"明代","title":"瓯行志慨三首"}
{"author":"张煌言","content":"孤情深一往，初夜扪云峰；古色空山树，玄音暮海钟。衣痕盛月淡，香迹踏花重。渐觉浮生冗，何劳来去踪！","dynasty":"明代","title":"月夜重登普陀山二首"}
{"author":"张煌言","content":"海岸真孤绝，青青三两峰；月圆清梵塔，潮上翠微钟。鹤梦来何处？龙吟隔几重！迎门有镫火，僧话旧时踪。","dynasty":"明代","title":"月夜重登普陀山二首其二"}
{"author":"张煌言","content":"挥手归鸿望已乖，风尘依旧两芒鞋。人居閒处非佳境，事到难时且放怀。无限兴亡看越绝，何妨奇怪说「齐谐。」孤踪转觉支离甚，一任苍苔自上阶。","dynasty":"明代","title":"閒居"}
{"author":"张煌言","content":"鳌背霜寒菊自开，欣看萸佩宴吹台。尚书履近东山驻，大将旗联西府回。香冷金华双使至，秋明玉树二难来。追陪谁复题糕字，愧向銮坡问笔才！","dynasty":"明代","title":"九日，陪安昌王、黄肃虏虎痴、张定西侯服、张太傅鲵渊、朱太常闻玄、徐给谏闇公及沈公子昆季登锁山和韵"}
{"author":"刘致","content":"云山有意，轩裳无计，被西风吹断功名泪。去来兮，再休提！青山尽解招人醉，得失到头皆物理。得，他命里；失，咱命里。","dynasty":"元代","tags":"咏史怀古，感叹，命运，怀才不遇","title":"山坡羊·燕城述怀"}
{"author":"刘致","content":"麋鹿应知易代频，《吴趋》谁唱不堪闻。捧心台暗梨花月，抉目门深薜荔云。江阅水犀欧冶剑，气腾金虎阖庐坟。计然己死鸱夷逝，寂寞五湖西日曛。","dynasty":"元代","title":"姑苏台"}
{"author":"刘致","content":"荆卿坟上草离离，郭隗台前对落晖。战国山河秋气肃，中原豪杰晓星稀。乾坤纳纳无人识，南北年年有雁飞。谁似芦沟桥畔柳，安排青眼送将归。","dynasty":"元代","title":"燕中怀古"}
{"author":"刘致","content":"凉霄在前墀，佳月堕我侧。此月如此心，旷朗一片白。开尊起相娱，佳月即佳客。月如感知己，为我好颜色。此时还独醒，奈此明月夕。","dynasty":"元代","title":"对月"}
{"author":"刘致","content":"门巷寡辙迹，静对溪南竹。溪水净堪染，竹色与分绿。有时澹相向，襟抱如莹玉。安得万苍筤，遮植青溪曲。岂无嵇阮辈，遁世尊往躅。浩歌日酣燕，达生亦云足。","dynasty":"元代","title":"题钱玉潭竹林七贤图"}
{"author":"刘致","content":"峭寒暗袭云蓝绮，鲛帐愔愔夜如水。美人骨醉红玉软，满眼春酣不忺起。幽禽关关唤霜曙，金壁屠苏溢香雾。有生只合老温柔，璧月长教挂璚树。鸳鸯同心暗中结，满意芳兰煖红雪。痴云騃雨自年年，不管人间有离别。","dynasty":"元代","title":"青楼曲"}
{"author":"刘致","content":"湿萤闪光飞不起，八尺风漪夜如水。仙姝不眠肌骨清，起驭夜凉吹玉笙。曲中忽作孤凤鸣，天帝感泣秋雨零。旱龙暍死嗟莫及，坐见扶桑落叶湿。前溪水高龙夜吟，不管西郊老农泣。","dynasty":"元代","title":"秋雨吟"}
{"author":"刘致","content":"甓社湖中出明月，斯须千山万山白。烛龙驰影不敢眠，淮上风烟黯无色。鼪鼯起啼鳅鳝舞，荷风惊涛战南浦。湖天无光湖水立，夜半行空洒飞雨。东方摇摇天欲曙，毕逋啼老扶桑树。淮天幽幽澹空素，老蚌潜辉寂无处。","dynasty":"元代","title":"淮南歌"}
{"author":"刘致","content":"长安女儿淑且浓，日日采莲溪水中。笑插荷花照溪水，韶容欲与花争红。溪中荷花深几许，溪上时时闻笑语。红酣绿缛不见人，应在荷花更深处。归时夜凉溪水清，扣舷踏歌荡桨行。荷叶盖头花㔩鬓，溪上月明潮已平。","dynasty":"元代","title":"古采莲曲"}
{"author":"刘致","content":"望夫山头日欲颓，望夫山下江声哀。山头日日风雨恶，江上不见行人回。空山亭亭几朝暮，独记行人去时路。知君渡河长不归，恨不当年逐君去。此身化石千仞矶，石犹可转心不移。长江水涸黄埃飞，行人应有归来时。","dynasty":"元代","title":"望夫石"}
{"author":"刘致","content":"朝朝琼树，家家朱户，骄嘶过沽酒楼前路。贵何如，贱何如？六桥都是经行处，花落水流深院宇。闲，天定许；忙，人自取。","dynasty":"元代","title":"山坡羊"}
{"author":"苏轼","content":"丙辰中秋，欢饮达旦，大醉，作此篇，兼怀子由。明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？(何似一作：何时；又恐一作：惟/唯恐)转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向一作：偏向)","dynasty":"宋代","tags":"宋词三百首，宋词精选，初中古诗，高中古诗，豪放，中秋节，月亮，怀人，祝福","title":"水调歌头·明月几时有"}
{"author":"苏轼","content":"大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。(樯橹一作：强虏)故国神游，多情应笑我，早生华发。人生如梦，一尊还酹江月。(人生一作：人间；尊通：樽)","dynasty":"宋代","tags":"宋词三百首，豪放，长江，咏史怀古，抒怀，怀才不遇，人生","title":"念奴娇·赤壁怀古"}
{"author":"苏轼","content":"十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断一作：断肠)","dynasty":"宋代","tags":"宋词三百首，婉约，悼亡，爱情，记梦，思念","title":"江城子·乙卯正月二十日夜记梦"}
{"author":"苏轼","content":"游蕲水清泉寺，寺临兰溪，溪水西流。山下兰芽短浸溪，松间沙路净无泥，潇潇暮雨子规啼。(潇潇一作：萧萧)谁道人生无再少？门前流水尚能西！休将白发唱黄鸡。","dynasty":"宋代","tags":"宋词三百首，小学古诗，写景，感叹，人生，哲理","title":"浣溪沙·游蕲水清泉寺"}
{"author":"苏轼","content":"老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。","dynasty":"宋代","tags":"宋词三百首，初中古诗，豪放，狩猎，爱国，猖狂","title":"江城子·密州出猎"}
{"author":"苏轼","content":"横看成岭侧成峰，远近高低各不同。不识庐山真面目，只缘身在此山中。","dynasty":"宋代","tags":"古诗三百首，小学古诗，纪游，写景，写山，庐山，哲理，早教古诗100首","title":"题西林壁"}
{"author":"苏轼","content":"元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻荇交横，盖竹柏影也。何夜无月？何处无竹柏？但少闲人如吾两人者耳。","dynasty":"宋代","tags":"初中文言文，纪游，写景，感叹，人生","title":"记承天寺夜游/记承天夜游"}
{"author":"苏轼","content":"水光潋滟晴方好，山色空蒙雨亦奇。(蒙通：濛)欲把西湖比西子，淡妆浓抹总相宜。","dynasty":"宋代","tags":"古诗三百首，小学古诗，西湖，写雨，写景，早教古诗100首","title":"饮湖上初晴后雨二首·其二"}
{"author":"苏轼","content":"三月七日，沙湖道中遇雨。雨具先去，同行皆狼狈，余独不觉，已而遂晴，故作此词。莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。","dynasty":"宋代","tags":"宋词三百首，春天，写雨，豪放","title":"定风波·莫听穿林打叶声"}
{"author":"苏轼","content":"花褪残红青杏小。燕子飞时，绿水人家绕。枝上柳绵吹又少。天涯何处无芳草！墙里秋千墙外道。墙外行人，墙里佳人笑。笑渐不闻声渐悄。多情却被无情恼。","dynasty":"宋代","tags":"宋词三百首，婉约，写景，伤春","title":"蝶恋花·春景"}
{"author":"苏轼","content":"蝶懒莺慵春过半。花落狂风，小院残红满。午醉未醒红日晚，黄昏帘幕无人卷。云鬓鬅松眉黛浅。总是愁媒，欲诉谁消遣。未信此情难系绊，杨花犹有东风管。","dynasty":"宋代","tags":"少女，伤春，孤独","title":"蝶恋花·蝶懒莺慵春过半"}
{"author":"苏轼","content":"翠蛾羞黛怯人看。掩霜纨，泪偷弹。且尽一尊，收泪唱《阳关》。漫道帝城天样远，天易见，见君难。画堂新构近孤山。曲栏干，为谁安？飞絮落花，春色属明年。欲棹小舟寻旧事，无处问，水连天。","dynasty":"宋代","tags":"离别，相思","title":"江城子·孤山竹阁送述古"}
{"author":"苏轼","content":"墨云拖雨过西楼。水东流。晚烟收。柳外残阳，回照动帘钩。今夜巫山真个好，花未落，酒新篘。美人微笑转星眸。月花羞。捧金瓯。歌扇萦风，吹散一春愁。试问江南诸伴侣，谁似我，醉扬州。","dynasty":"宋代","title":"江城子·墨云拖雨过西楼"}
{"author":"苏轼","content":"湖上与张先同赋，时闻弹筝凤凰山下雨初晴，水风清，晚霞明。一朵芙蕖，开过尚盈盈。何处飞来双白鹭，如有意，慕娉婷。忽闻江上弄哀筝，苦含情，遣谁听！烟敛云收，依约是湘灵。欲待曲终寻问取，人不见，数峰青。","dynasty":"宋代","tags":"婉约，山水，音乐","title":"江城子·江景"}
{"author":"苏轼","content":"　　匹夫而为百世师，一言而为天下法。是皆有以参天地之化，关盛衰之运，其生也有自来，其逝也有所为。故申、吕自岳降，傅说为列星，古今所传，不可诬也。孟子曰：“我善养吾浩然之气。”是气也，寓于寻常之中，而塞乎天地之间。卒然遇之，则王公失其贵，晋、楚失其富，良、平失其智，贲、育失其勇，仪、秦失其辩。是孰使之然哉？其必有不依形而立，不恃力而行，不待生而存，不随死而亡者矣。故在天为星辰，在地为河岳，幽则为鬼神，而明则复为人。此理之常，无足怪者。　　自东汉以来，道丧文弊，异端并起，历唐贞观、开元之盛，辅以房、杜、姚、宋而不能救。独韩文公起布衣，谈笑而麾之，天下靡然从公，复归于正，盖三百年于此矣。文起八代之衰，而道济天下之溺；忠犯人主之怒，而勇夺三军之帅：此岂非参天地，关盛衰，浩然而独存者乎？　　盖尝论天人之辨，以谓人无所不至，惟天不容伪。智可以欺王公，不可以欺豚鱼；力可以得天下，不可以得匹夫匹妇之心。故公之精诚，能开衡山之云，而不能回宪宗之惑；能驯鳄鱼之暴，而不能弭皇甫镈、李逢吉之谤；能信于南海之民，庙食百世，而不能使其身一日安于朝廷之上。盖公之所能者天也，其所不能者人也。　　始潮人未知学，公命进士赵德为之师。自是潮之士，皆笃于文行，延及齐民，至于今，号称易治。信乎孔子之言，“君子学道则爱人，小人学道则易使”也。潮人之事公也，饮食必祭，水旱疾疫，凡有求必祷焉。而庙在刺史公堂之后，民以出入为艰。前太守欲请诸朝作新庙，不果。元佑五年，朝散郎王君涤来守是邦。凡所以养士治民者，一以公为师。民既悦服，则出令曰：“愿新公庙者，听！”民欢趋之，卜地于州城之南七里，期年而庙成。　　或曰：“公去国万里，而谪于潮，不能一岁而归。没而有知，其不眷恋于潮也，审矣。”轼曰：“不然！公之神在天下者，如水之在地中，无所往而不在也。而潮人独信之深，思之至，焄蒿凄怆，若或见之。譬如凿井得泉，而曰水专在是，岂理也哉？”元丰七年，诏拜公昌黎伯，故榜曰：“昌黎伯韩文公之庙。”潮人请书其事于石，因作诗以遗之，使歌以祀公。其辞曰：“公昔骑龙白云乡，手抉云汉分天章，天孙为织云锦裳。飘然乘风来帝旁，下与浊世扫秕糠。西游咸池略扶桑，草木衣被昭回光。追逐李、杜参翱翔，汗流籍、湜走且僵，灭没倒影不能望。作书抵佛讥君王，要观南海窥衡湘，历舜九嶷吊英、皇。祝融先驱海若藏，约束蛟鳄如驱羊。钧天无人帝悲伤，讴吟下招遣巫阳。犦牲鸡卜羞我觞，於粲荔丹与蕉黄。公不少留我涕滂，翩然被发下大荒。”","dynasty":"宋代","tags":"古文观止，碑文，赞颂，写人","title":"潮州韩文公庙碑"}
{"author":"苏轼","content":"手种堂前桃李，无限绿阴青子。帘外百舌儿，惊起五更春睡。居士，居士。莫忘小桥流水。","dynasty":"宋代","tags":"回忆，生活","title":"如梦令·春思"}
{"author":"苏轼","content":"徐州石潭谢雨，道上作五首。潭在城东二十里，常与泗水增减清浊相应。软草平莎过雨新，轻沙走马路无尘。何时收拾耦耕身？日暖桑麻光似泼，风来蒿艾气如薰。使君元是此中人。","dynasty":"宋代","tags":"田园，生活，向往","title":"浣溪沙·软草平莎过雨新"}
{"author":"苏轼","content":"持杯摇劝天边月。愿月圆无缺。持杯复更劝花枝。且愿花枝长在、莫离披。持杯月下花前醉。休问荣枯事。此欢能有几人知。对酒逢花不饮、待何时。","dynasty":"宋代","title":"虞美人"}
{"author":"苏轼","content":"谁作桓伊三弄，惊破绿窗幽梦？新月与愁烟，满江天。欲去又还不去，明日落花飞絮。飞絮送行舟，水东流。","dynasty":"宋代","tags":"典故，离别，写景","title":"昭君怨·送别"}
{"author":"苏轼","content":"三年枕上吴中路。遣黄耳、随君去。若到松江呼小渡。莫惊鸥鹭，四桥尽是，老子经行处。辋川图上看春暮。常记高人右丞句。作个归期天已许。春衫犹是，小蛮针线，曾湿西湖雨。","dynasty":"宋代","tags":"写景，思归","title":"青玉案·送伯固归吴中"}
{"author":"苏轼","content":"文非经国武非英，终日虚谈取盛名。至竟开门延羯寇，始知清论误苍生。","dynasty":"宋代","title":"读《王衍传》"}
{"author":"苏轼","content":"华山东麓秦遗民，当时依山来避秦。至今风俗含古意，柔桑渌水招行人。行人掉臂不回首，争入崤函土囊口。惟有使君千里来，欲饮三堂无事酒。三堂本来一事无，日长睡起闻投壶。床头砚石开云月，涧底松根劚雪腴。山棚盗散人安寝，劝买耕牛发陈廪。归来只作水衡卿，我欲携壶就君饮。","dynasty":"宋代","title":"送王伯AA28守虢"}
{"author":"苏轼","content":"两翁留滞各皤然，人笑迂疏老更坚。共把鹅儿?一作鸱夷?一樽酒，相逢卵色五湖天。江边遗爱啼斑白，海上先声入管弦。早晚渊明赋归去，浩歌长笑老斜川。","dynasty":"宋代","title":"和林子中待制"}
{"author":"苏轼","content":"开缄奕奕满银钩，书尾题诗语更遒。八法旧闻宗长史，五言今复拟苏州。笔踪好在留台寺，旗队遥知到石沟。欲寄鼠须并茧纸，请君章草赋黄楼。","dynasty":"宋代","title":"答王定民"}
{"author":"苏轼","content":"南漪杜鹃天下无，披香殿上红氍毹。鹤林兵火真一梦，不归阆苑归西湖。","dynasty":"宋代","title":"菩提寺南漪堂杜鹃花"}
{"author":"苏轼","content":"归去来兮，世不汝求胡不归？汹北望之横流兮，渺西顾之尘霏。纷野马之决骤兮，幸余首之未鞿。出彭城而南骛兮，眷丘陇而增欷。乱清淮而俯鉴兮，惊昔容之是非。念东坡之遗老兮，轻千里而款余扉。共雪堂之清夜兮，揽明月之馀辉。曾鸡黍之未熟兮，叹空室之伊威。我挽袖而莫留兮，仆夫在门歌《式微》。归去来兮，路渺渺其何极。将税驾于何许兮，北江之南，南江之北。于此有人兮，俨峨峨其丰硕。孰居约而尔肥兮，非糠窍其何食。久抱一而不试兮，愈温温而自克。吾居世之荒浪兮，视昏昏而听默默。非之子莫振吾过兮，久不见恐自贼。吾欲往而道无由兮，子何畏而不即。","dynasty":"宋代","title":"《归来引》送王子立归筠州"}
{"author":"苏轼","content":"至和无攫醳，至平无按抑。不知微妙声，究竟从何出？散我不平气，洗我不和心。此心知有在，尚复此微吟。","dynasty":"宋代","title":"听僧昭素琴"}
{"author":"苏轼","content":"浮世功劳食与眠，季鹰真得水中仙。不须更说知机早，直为鲈鱼也自贤。","dynasty":"宋代","title":"戏书吴江三贤画像三首其二"}
{"author":"苏轼","content":"佳谷卧风雨，稂莠登我场。陈前漫方丈，玉食惨无光。大哉天宇间，美恶更臭香。君看五六月，飞蚊殷回廊。兹时不少暇，俯仰霜叶黄。期君蟠桃枝，千岁终一尝。顾我如苦李，全生依路傍。纷纷不足愠，悄悄徒自伤。空山学仙子，妄意笙箫声。千金得奇药，开视皆豨苓。不知市人中，自有安期生。今君已度世，坐阅霜中蒂。摩挲古铜人，岁月不可计。阆风安在哉，要君相指似。","dynasty":"宋代","title":"次韵黄鲁直见赠古风二首"}
{"author":"苏轼","content":"卧看落月横千丈，起唤清风得半帆。且并水村攲侧过，人间何处不巉岩。","dynasty":"宋代","title":"慈湖夹阻风五首其五"}
{"author":"苏轼","content":"罗带双垂画不成。殢人娇态最轻盈。酥胸斜抱天边月，玉手轻弹水面冰。无限事，许多情。四弦丝竹苦丁宁。饶君拨尽相思调，待听梧桐叶落声。","dynasty":"宋代","tags":"写人，歌女，音乐，相思","title":"鹧鸪天·佳人"}
{"author":"苏轼","content":"二山在咫尺，灵药非草木。玄芝生太元，黄精出长谷。仙都浩如海，岂不供一浴。何当从山火，束缊分寸烛。","dynasty":"宋代","title":"和陶读《山海经》，并引其六"}
{"author":"苏轼","content":"淮海虽故楚，无复轻扬风。斋厨圣贤杂，无事时一中。谁言大道远，正赖三杯通。使君不夕坐，衙门散刀弓。","dynasty":"宋代","title":"和陶饮酒二十首"}
{"author":"苏轼","content":"谱牒推关右，风流出靖恭。时情任险陂，家法故雍容。南去河千顷，?大水中相别。?余惟酒一钟。更谁哀老子，令得放疏慵。","dynasty":"宋代","title":"送杨奉礼"}
{"author":"苏轼","content":"朝曦迎客艳重冈，晚雨留人入醉乡。此意自佳君不会，一杯当属水仙王。","dynasty":"宋代","tags":"赞美，西湖，美景","title":"饮湖上初晴后雨二首·其一"}
{"author":"苏轼","content":"已将镜镊投诸地，喜见苍颜白发新。历数三朝轩冕客，色声谁是独完人。","dynasty":"宋代","title":"书寄韵"}
{"author":"苏轼","content":"涉世恨形役，告休成老夫。良欣就归路，不复向迷途。去去径犹菊，行行田欲芜。情亲有还往，清酒引樽壶。","dynasty":"宋代","title":"归去来集字十首"}
{"author":"苏轼","content":"半夜欺陵范叔袍，更兼风力助威豪。地炉火暖犹无奈，怪得山林酒价高。","dynasty":"宋代","title":"雪诗八首"}
{"author":"苏轼","content":"停云在空，黯其将雨。嗟我怀人，道修且阻。眷此区区，俯仰再抚。良辰过鸟，逝不我伫。","dynasty":"宋代","title":"和陶停云四首"}
{"author":"苏轼","content":"西湖处士骨应槁，只有此诗君压倒。东坡先生心已灰，为爱君诗被花恼。多情立马待黄昏，残雪消迟月出早。江头千树春欲暗，竹外一枝斜更好。孤山山下醉眠处，点缀裙腰纷不扫。万里春随逐客来，十年花送佳人老。去年花开我已病，今年对花还草草。不如风雨卷春归，收拾余香还畀昊。","dynasty":"宋代","title":"和秦太虚梅花"}
{"author":"苏轼","content":"枪棋携到齐西境，更试城南金线奇。","dynasty":"宋代","title":"句：诗二句其一"}
{"author":"苏轼","content":"橐泉在城东，墓在城中无百步。乃知昔未有此城，秦人以泉识公墓。昔公生不诛孟明，岂有死之日而忍用其良。乃知三子徇公意，亦如齐之二子従田横。古人感一饭，尚能杀其身。今人不复见此等，乃以所见疑古人。古人不可望，今人益可伤。","dynasty":"宋代","title":"秦穆公墓"}
{"author":"苏轼","content":"三军喜气铄飞花，睡起空惊月在沙。未集骅骝金騕褭，故残鳷鹊玉横斜。偶还仗内身如寄，尚忆江南酒可赊。宣劝不多心自醉，强扶衰白拜君嘉。","dynasty":"宋代","title":"次韵王仲至喜雪御筵"}
{"author":"苏轼","content":"众峰来自天目山，势若骏马奔平川。中途勒破千里足，金鞭玉镫相回旋。人言山住水亦住，下有万古蛟龙渊。道人天眼识王气，结茅宴坐荒山巅。精诚贯山石为裂，天女下试颜如莲。寒窗暖足来朴朔，夜钵咒水降蜿蜒。雪眉老人朝叩门，愿为弟子长参禅。尔来废兴三百载，奔走吴会输金钱。飞楼涌殿压山破，朝钟暮鼓惊龙眠。晴空仰见浮海蜃，落日下数投林鸢。有生共处覆载内，扰扰膏火同烹煎。近来愈觉世路隘，每到宽处差安便。嗟余老矣百事废，却寻旧学心茫然。问龙乞水归洗眼，欲看细字销残年。","dynasty":"宋代","title":"游径山"}
{"author":"苏轼","content":"洞里吹箫子，终年守独幽。石泉为晓镜，山月当帘钩。岁晚杉枫尽，人归雾雨愁。送迎应鄙陋，谁继楚臣讴。","dynasty":"宋代","title":"玉女洞"}
{"author":"苏轼","content":"投扇昔年笑温峤，握刀晚岁战刘郎。不须戚戚如冯衍，便与时时说李阳。","dynasty":"宋代","title":"戏孙公素"}
{"author":"苏轼","content":"小殿黄金榜，珠帘白玉钩。一声双日跸，春色满皇州。","dynasty":"宋代","title":"太皇太后阁六首"}
{"author":"苏轼","content":"寂寂珠帘蛛网满。","dynasty":"宋代","title":"失调名"}
{"author":"苏轼","content":"君不见潞州别驾眼如电，左手挂弓横撚箭。又不见雪中骑驴孟浩然，皱眉吟诗肩耸山。饥寒富贵两安在，空有遗像留人间。此身常拟同外物，浮云变化无踪迹。问君何苦写我真，君言好之聊自适。黄冠野服山家容，意欲置我山岩中。勋名将相今何限，往写褒公与鄂公。","dynasty":"宋代","title":"赠写真何充秀才"}
{"author":"苏轼","content":"要知太守怜孤客，不惜阳春和俚歌。坐睡樽前呼不应，为公雕琢损天和。","dynasty":"宋代","title":"和王胜之三首其三"}
{"author":"苏轼","content":"欲寻遗迹强沾裳，本自无生可得亡。今夜生公讲堂月，满庭依旧冷如霜。生死犹如臂屈伸，情钟我辈一酸辛。乐天不是蓬莱客，凭仗西方作主人。欲访浮云起灭因，无缘却见梦中身。安心好住王文度，此理何须更问人。","dynasty":"宋代","title":"吊天竺海月辩师三首"}
{"author":"苏轼","content":"籋尽霜须照碧铜，依然春雪在长松。朝行犀浦催收芋，夜渡绳桥看伏龙。莫叹倦游无驷马，要将老健敌千钟。子云三世惟身在，为向西南说病容。","dynasty":"宋代","title":"送鲜于都曹归灌口旧居"}
{"author":"苏轼","content":"小人真闇事，闲退岂公难。道大吾何病，言深听者寒。忧时虽早白，住世有还丹。得酒相逢乐，无心所遇安。去年行万里，蜀路走千盘。投老身弥健，登山意未阑。西游为樱笋，东道尽鹓鸾。杖履携儿去，园亭借客看。折花斑竹寺，弄水石楼滩。鬻马衰怜白，惊雷怯笑韩。藓书标洞府，（欧阳永叔尝游嵩山，日暮，于绝壁上见苔藓成文，云神清之洞。明日复寻，不见。）松盖偃天坛。试与刘夫子，重寻靖长官。（刘几云：曾见人嵩山幽绝处，眼光如猫，意其为靖长官也。）","dynasty":"宋代","title":"送范景仁游洛中"}
{"author":"苏轼","content":"富贵本先定，世人自荣枯。嚣嚣好名心，嗟我岂独无。不能便退缩，但使进少徐。我行念西国，已分田园芜。南来竟何事，碌碌随商车。自进苟无补，乃是懒且愚。人生重意气，出处夫岂徒。永怀江阳叟，种藕春满湖。","dynasty":"宋代","title":"浰阳早发"}
{"author":"苏轼","content":"三年枕上吴中路。遣黄耳、随君去。若到松江呼小渡。莫惊鸥鹭，四桥尽是，老子经行处。辋川图上看春暮。常记高人右丞句。作个归期天已许。春衫犹是，小蛮针线，曾湿西湖雨。","dynasty":"宋代","tags":"写景，思归","title":"青玉案·送伯固归吴中"}
{"author":"苏轼","content":"已分酒杯欺浅懦，敢将诗律斗深严。渔蓑句好应须画，柳絮才高不道盐。败履尚存东郭足，飞花又舞谪仙檐。书生事业真堪笑，忍冻孤吟笔退尖。九陌凄风战齿牙，银杯逐马带随车。也知不作坚牢玉，无奈能开顷刻花。得酒强欢愁底事，闭门高卧定谁家。台前日暖君须爱，冰下寒鱼渐可叉。","dynasty":"宋代","title":"谢人见和前篇二首"}
{"author":"苏轼","content":"离歌添唧唧，古曲拟行行。不作相随燕，空吟久住莺。瞢腾君上马，寂寞我回城。明日东门外，空舟独自横。","dynasty":"宋代","title":"和王定国"}
{"author":"苏轼","content":"千骑试春游。小雨如酥落便收。能使江东归老客。迟留。白酒无声滑泻油。飞火乱星球。浅黛横波翠欲流。不似白云乡外冷，温柔。此去淮南第一州。","dynasty":"宋代","title":"南乡子（宿州上元）"}
{"author":"苏轼","content":"何处觅新秋？萧然北台上。秋来未云几，风日已清亮。云间耸孤翠，林表浮远涨。新枣渐堪剥，晚瓜犹可饷。西风送落日，万窍含悽怆。念当急行乐，白发不汝放。","dynasty":"宋代","title":"七月五日二首其二"}
{"author":"苏轼","content":"突兀隘空虚，他山总不如。君看道傍石，尽是补天馀。","dynasty":"宋代","title":"儋耳山"}
{"author":"苏轼","content":"诏语春温昨夜班，屋头鸣鴃便关关。游仙梦觉月临幌，贺雨诗成云满山。怜我白头来仗下，看君黄气发眉间。凤池故事同机务，火急开撙及尚闲。","dynasty":"宋代","title":"次韵穆父舍人再赠之什"}
{"author":"苏轼","content":"泛泛东风初破五。江柳微黄，万万千千缕。佳气郁葱来绣户。当年江上生奇女。一盏寿觞谁与举。三个明珠，膝上王文度，放尽穷鳞看圉圉。天公为下曼陀雨。","dynasty":"宋代","title":"蝶恋花（同安生日放鱼，取金光明经救鱼事）"}
{"author":"苏轼","content":"冯颠久已攲残雪，戎眼何曾眩落晖。朔野按行犹爵跃，东台瞑坐觉乌飞。漫誇年少容吾在，若斗尊前举世稀。待向嵩阳求水竹，一犁烟雨伴公归。","dynasty":"宋代","title":"次韵张昌言给事省宿"}
{"author":"苏轼","content":"旧病应逢医口药，新妆渐画入时眉。信知诗是穷人物，近觉王郎不作诗。","dynasty":"宋代","title":"呈定国"}
{"author":"苏轼","content":"陶渊明赋《归去来》，有其词而无其声。余治东坡，筑雪堂于上。人俱笑其陋，独鄱阳董毅夫过而悦之，有卜邻之意。乃取《归去来》词，稍加檃括，使就声律，以遗毅夫。使家童歌之，时相从于东坡，释耒而和之，扣牛角而为之节，不亦乐乎？为米折腰，因酒弃家，口体交相累。归去来，谁不遣君归。觉从前皆非今是。露未晞。征夫指予归路，门前笑语喧童稚。嗟旧菊都荒，新松暗老，吾年今已如此。但小窗容膝闭柴扉。策杖看孤云暮鸿飞。云出无心，鸟倦知还，本非有意。噫！归去来兮。我今忘我兼忘世。亲戚无浪语，琴书中有真味。步翠麓崎岖，泛溪窈窕，涓涓暗谷流春水。观草木欣荣，幽人自感，吾生行且休矣。念寓形宇内复几时。不自觉皇皇欲何之？委吾心、去留谁计。神仙知在何处？富贵非吾志。但知临水登山啸咏，自引壶觞自醉。此生天命更何疑。且乘流、遇坎还止。","dynasty":"宋代","tags":"田园，生活，抒怀","title":"哨遍·为米折腰"}
{"author":"苏轼","content":"与可画竹时，见竹不见人。岂独不见人，嗒然遗其身。其身与竹化，无穷出清新。庄周世无有，谁知此凝神。若人今已无，此竹宁复有。那将春蚓笔，画作风中柳。君看断崖上，瘦节蛟蛇走。保时此霜竿，复入江湖手。晁子拙生事，举家闻食粥。朝来又绝倒，谀墓得霜竹。可怜先生槃，朝日照苜蓿。吾诗固云尔，可使食无肉。（吾旧诗云：可使食无肉，不可居无竹。）","dynasty":"宋代","title":"书晁补之所藏与可画竹三首"}
{"author":"苏轼","content":"二年相伴影随身，踏遍江湖草木春。擿石旧痕犹在眼，闭门高节欲生鳞。畏途自卫真无敌，捷径争先却累人。远寄知公不嫌重，笔端犹自斡千钧。","dynasty":"宋代","title":"乐全先生生日，以铁拄杖为寿，二首"}
{"author":"苏轼","content":"楚人少井饮，地气常不泄。蓄之为惠泉，坌若有所折。泉源本无情，岂问浊与澈。贪愚彼二水，终古耻莫雪。只应所处然，遂使语异别。泉傍地平衍，泉上山嵽嵲。君子慎所居，此义安可缺。古人贵言赠，敢用况高节。不为冬霜干，肯畏夏日裂。泠泠但不已，海远要当彻。","dynasty":"宋代","title":"次韵答荆门张都官维见和惠泉诗"}
{"author":"苏轼","content":"雨足谁言春麦短，城坚不怕秋涛卷。日长惟有睡相宜，半脱纱巾落纨扇。芳草不锄当户长，珍禽独下无人见。觉来身世都是梦，坐久枕痕犹著面。城西忽报故人来，急扫风轩炊麦饭。伏波论兵初矍铄，中散谈仙更清远。南都从事亦学道，不惜肠空誇脑满。问羊他日到金华，应许相将游阆苑。","dynasty":"宋代","title":"和子由送将官梁左藏仲通"}
{"author":"苏轼","content":"一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。","dynasty":"宋代","title":"江月五首，并引其一"}
{"author":"苏轼","content":"放生鱼鳖逐人来，无主荷花到处开。水枕能令山俯仰，风船解与月徘徊。","dynasty":"宋代","title":"六月二十七日望湖楼醉书五绝其二"}
{"author":"苏轼","content":"百尺长松涧下摧，知君此意为谁来。霜枝半折孤根出，尚有狂风急雨催。","dynasty":"宋代","title":"观子美病中作，嗟叹不足，因次韵"}
{"author":"苏轼","content":"飞仙亦偶然，脱命瞬息中。惟诗不可拟，如写天日容。梦中哦七言，玉丹已入怀。一语遭绰虐，失身堕蓬莱。蓬莱至今空，护短不养才。上界足官府，谪仙应退休。可怜吴与苏，肮脏雪满头。雪满头，终当却与丹元子，笑指东海乘桴浮。","dynasty":"宋代","title":"丹元子示诗飘飘然有谪仙风气吴传正继作复次"}
{"author":"苏轼","content":"上苑夭桃自作行，刘郎去后几回芳。厌从年少追新赏，闲对宫花识旧香。欲赠佳人非泛洧，好纫幽佩吊沉湘。鹤林神女无消息，为问何年返帝乡。","dynasty":"宋代","title":"刁景纯赏瑞香花，忆先朝侍宴，次韵"}
{"author":"苏轼","content":"昔我在广陵，怅望柴桑陌。长吟饮酒诗，颇获一笑适。当时已放浪，朝坐夕不夕。矧今长闲人，一劫展过隙。江山互隐见，出没为我役。斜川追渊明，东皋友王绩。诗成竟何为，六博本无益。","dynasty":"宋代","title":"和陶归园田居六首"}
{"author":"苏轼","content":"柳絮飞时笋箨斑，风流二老对开关。雪芽我为求阳羡，乳水君应饷惠山。竹簟水风眠昼永，玉堂制草落人间。应容缓急烦闾里，桑柘聊同十亩闲。","dynasty":"宋代","title":"次韵完夫再赠之什某已卜居毗陵与完夫有庐里"}
{"author":"苏轼","content":"银铮旋品。不用缠头千尺锦。妙思如泉。一洗闲愁十五年。为公少止。起舞属公公莫起。风里银山。摆撼鱼龙我自闲。","dynasty":"宋代","title":"减字木兰花·银铮旋品"}
{"author":"苏轼","content":"昔葬衣冠今在否？近来消息不须疑。曾闻圯上逢黄石，久矣留侯不见欺。","dynasty":"宋代","title":"寄欧阳叔弼"}
{"author":"苏轼","content":"泽国梅雨馀，衰年困蒸溽。高堂磨新砖，颇觉利腰足。松根百尺井，两绠飞净渌。流觞聚儿童，一笑为捧腹。清风信可御，刚气在岩麓。始知共此世，物外无三伏。长歌入云去，不待弦管逐。西湖真西子，烟树点眉目。涛江少酝藉，高浪翻雪屋。俯仰拊四海，百世飞鸟速。远追钱氏馀，近吊祖侯躅。吾生如寄耳，寸晷轻尺玉。谁似刘将军，逸韵谢边幅。千言一挥手，五车不再读。春岩彩鸡舞，月峡哀猿哭。朝先啼鴃起，暮与寒螀续。我老废吟哦，赖君时击触。从今事远览，发轫此幽谷。清游得三昧，至乐谢五欲。莫作狂道士，气压刘师服。","dynasty":"宋代","title":"次韵刘景文登介亭"}
{"author":"苏轼","content":"竹椽茅屋半摧倾，肯向蜂窠寄此生。长恐波头卷室去，欲将船尾载君行。小诗试拟孟东野，大草闲临张伯英。消遣百年须底物，故应怜我不归耕。","dynasty":"宋代","title":"赠葛苇"}
{"author":"苏轼","content":"霜乾木落爱秦川，兴发身轻逐鸟翩。贪看暮山忘远近，强陪归客更留连。貂裘犯雪观形胜，骏马随鹰抟野鲜。为问南溪李夫子，壮心应未逐流年。","dynasty":"宋代","title":"与李彭年同送崔岐归二曲，马上口占"}
{"author":"苏轼","content":"惭愧今年二麦丰，千畦细浪舞晴空。化工余力染夭红。归去山公应倒载，阑街拍手笑儿童。甚时名作锦薰笼。","dynasty":"宋代","tags":"农民，丰收，喜悦","title":"浣溪沙·徐州藏春阁园中"}
{"author":"苏轼","content":"心似已灰之木，身如不系之舟。问汝平生功业，黄州惠州儋州。","dynasty":"宋代","tags":"追忆，抒情，壮志未酬","title":"自题金山画像"}
{"author":"苏轼","content":"秘殿扶疏夏木深，雨馀初有一蝉吟。应将嬴女乘鸾扇，更助南风长棘心。","dynasty":"宋代","title":"端午帖子词：皇太后阁六首其四"}
{"author":"苏轼","content":"彩胜镂新语，酥盘滴小诗。升平多乐事，应许外庭知。","dynasty":"宋代","title":"夫人阁四首"}
{"author":"苏轼","content":"莫笑官居如传舍，故应人世等浮云。百年父老知谁在，惟有双松识使君。","dynasty":"宋代","title":"别东武流杯"}
{"author":"苏轼","content":"诵诗得非子夏学，紬史正作丘明书。天公戏人亦薄相，略遣幻医生明珠。赖君年来屏鲜腴，百千灯光同一如。书成自写蝇头表，端就君王觅镜湖。","dynasty":"宋代","title":"次韵黄鲁直赤目"}
{"author":"苏轼","content":"秘殿扶疏夏木深，雨余初有一蝉吟。应将嬴女乘鸾扇，更助南风长棘心。","dynasty":"宋代","title":"皇太后阁六首"}
{"author":"苏轼","content":"馀刃西屠横海鲲，应余诗谶是游魂。归来趁别陶弘景，看挂衣冠神武门。","dynasty":"宋代","title":"再送二首其二"}
{"author":"苏轼","content":"冈陵来势远，幽处更依山。一片湖景内，千家市井间。","dynasty":"宋代","title":"无题"}
{"author":"苏轼","content":"申、韩本自圣，陋古不复稽。巨君纵独欲，借经作岩崖。遂令青衿子，珠璧人人怀。凿齿井蛙耳，信谓天可弥。大道久分裂，破碎日愈离。我如终不言，谁悟角与羁。吾琴岂得已，昭氏有成亏","dynasty":"宋代","title":"和陶杂诗十一首"}
{"author":"苏轼","content":"秋来欲见紫髯翁，待得梅花细萼红。记取上元灯火夜，道人犹在水晶宫。","dynasty":"宋代","title":"欲往湖州，见孙莘老，别公辅、希元、彦远、"}
{"author":"苏轼","content":"我家六儿子，流落三四州。辛苦见不识，今与农圃俦。买田带修竹，筑室依清流。未能遣一力，分汝薪水忧。坐念北归日，此劳未易酬。我独遗以安，鹿门有前修。","dynasty":"宋代","title":"和陶贫士七首"}
{"author":"苏轼","content":"丙辰中秋，欢饮达旦，大醉，作此篇，兼怀子由。明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？(何似一作：何时；又恐一作：惟/唯恐)转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向一作：偏向)","dynasty":"宋代","tags":"宋词三百首，宋词精选，初中古诗，高中古诗，豪放，中秋节，月亮，怀人，祝福","title":"水调歌头·明月几时有"}
{"author":"苏轼","content":"平生贺老惯乘舟，骑马风前怕打头。欲问君王乞符竹，但忧无蟹有监州。","dynasty":"宋代","title":"金门寺中见李西台与二钱唱和四绝句，戏用其"}
{"author":"苏轼","content":"芍药樱花两斗新。名园高会送芳辰。洛阳初夏广陵春。红玉半开菩萨面，丹砂浓点柳枝唇。尊前还有个中人。","dynasty":"宋代","title":"浣溪沙（同上）"}
{"author":"苏轼","content":"上帝高居悯世顽，故留琼馆在凡间。青山九锁不易到，作者七人相对闲。庭下流泉翠蛟舞，洞中飞鼠白鸦翻。长松怪石宜霜鬓，不用金丹苦驻颜。","dynasty":"宋代","title":"洞霄宫"}
{"author":"苏轼","content":"明月入我池，皎皎铺紵缟。何日变成缁？太玄吾懒草。","dynasty":"宋代","title":"横池"}
{"author":"苏轼","content":"海中方士觅三山，万古明知去不还。咫尺秦陵是商监，朝元何必苦跻攀。","dynasty":"宋代","title":"骊山三绝句"}
{"author":"苏轼","content":"隐约安幽奥，萧骚雪薮西。交加工结构，茂密渺冥迷。引叶油云远，攒丛聚族齐。奔鞭迸壁背，脱箨吐天梯。烟筱散孙息，高竿拱桷枅。漏兰零露落，庭度独蜩啼。扫洗修纤笋，窥看诘曲溪。玲珑绿醽醴，邂逅盍闲携。","dynasty":"宋代","title":"戏作切语竹诗"}
{"author":"苏轼","content":"雨过浮萍合，蛙声满四邻。海棠真一梦，梅子欲尝新。拄杖闲挑菜，秋千不见人。殷勤木芍药，独自殿余春。高亭废已久，下有种鱼塘。暮色千山入，春风百草香。市桥人寂寂，古寺竹苍苍。鹳鹤来何处，号鸣满夕阳。","dynasty":"宋代","title":"雨晴后步至四望亭下鱼池上遂自乾明寺前东冈"}
{"author":"苏轼","content":"阮生古狂达，遁世默无言。犹余胸中气，长啸独轩轩。高情遗万物，不与世俗论。登临偶自写，激越荡乾坤。醒为啸所发，饮为醉所昏。谁能与之较，乱世足自存。","dynasty":"宋代","title":"阮籍啸台?在尉氏?"}
{"author":"苏轼","content":"钱塘西湖有诗僧清顺，所居藏春坞，门前有二古松，各有凌霄花络其上，顺常昼卧其下。时余为郡，一日屏骑从过之，松风骚然，顺指落花求韵，余为赋此。双龙对起，白甲苍髯烟雨里。疏影微香，下有幽人昼梦长。湖风清软，双鹊飞来争噪晚。翠飐红轻，时下凌霄百尺英。","dynasty":"宋代","tags":"写景，自然","title":"减字木兰花·双龙对起"}
{"author":"苏轼","content":"孤馆灯青，野店鸡号，旅枕梦残。渐月华收练，晨霜耿耿；云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安，似二陆初来俱少年。有笔头千字，胸中万卷；致君尧舜，此事何难？用舍由时，行藏在我，袖手何妨闲处看。身长健，但优游卒岁，且斗尊前。","dynasty":"宋代","tags":"议论，抒怀，人生","title":"沁园春·孤馆灯青"}
{"author":"苏轼","content":"老手王摩诘，穷交孟浩然。论诗曾伴直，话旧已忘年。北上难陪骥，东行且趁船。离亭花映肉，醉眼鹭窥莲。柂转三山没，风回五两偏。荒祠过瓜步，古甃堕松巅。闻道清香阁，新篘白玉泉。莫教门掩夜，坐待月流天。小院檀槽闹，空庭桦独烟。公诗便堪唱，为付小婵娟。公颜如雪柏，千载故依然。笑我无根柳，空中不待年。肯留归阙旆，坐待逆风船。特许门传钥，那知箭起莲。相逢月上后，小语坐西偏。流落千帆侧，追思百尺巅。躬耕怀谷口，水石羡平泉。茅屋归元亮，霓裳醉乐天。行闻宣室召，归近御炉烟。未用歌池上，随宜教李娟。","dynasty":"宋代","title":"至真州再和二首"}
{"author":"苏轼","content":"城中担上卖莲房，未抵西湖泛野航。旋折荷花剥莲子，露为风味月为香。","dynasty":"宋代","title":"莲"}
{"author":"苏轼","content":"熔铅煮白石，作玉真自欺。琢削为酒杯，规摹定州瓷。荷心虽浅狭，镜面良渺弥。持此寿佳客，到手不容辞。曹侯天下平，定国岂其师。一饮至数石，温克颇似之。风流越王孙，诗酒屡出奇。喜我有此客，玉杯不徒施。请君诘欧陈，问疾来何迟。呼儿扫月榭，扶病及良时。","dynasty":"宋代","title":"独酌试药玉滑盏，有怀诸君子。明日望夜，月"}
{"author":"苏轼","content":"世事一场大梦，人生几度秋凉。夜来风叶已鸣廊。看取眉头鬓上。酒贱常愁客少，月明多被云妨。中秋谁与共孤光。把盏凄然北望。","dynasty":"宋代","title":"西江月黄州中秋"}
{"author":"苏轼","content":"二山在咫尺，灵药非草木。玄芝生太元，黄精出长谷。仙都浩如海，岂不供一浴。何当从山火，束缊分寸烛。","dynasty":"宋代","title":"和陶读《山海经》，并引其六"}
{"author":"苏轼","content":"既聚伏波米，还数魏舒筹。应笑苏夫子，侥幸得湖州。","dynasty":"宋代","title":"泗州过仓中刘景文老兄戏赠一绝"}
{"author":"苏轼","content":"龙枝已逐风雷变，减却虚窗半日凉。天爱禅心圆且洁，故添明月伴清光。","dynasty":"宋代","title":"风折松联句"}
{"author":"苏轼","content":"先生依旧广文贫，老守时遭醉尉嗔。汝辈何曾堪一笑，吾侪相对复三人。黄鸡催晓凄凉曲，白发惊秋见在身。一别胶西旧朋友，扁舟归钓五湖春。","dynasty":"宋代","title":"过密州次韵赵明叔乔禹功"}
{"author":"苏轼","content":"閒燕言仁义，是非安可无。非非义之属，是是仁之徒。非非近乎讪，是是近乎谀。当为感麟翁，善恶分锱铢。抑为阮嗣宗，臧否两含糊。刘君有家学，三世道益孤。陈古以刺今，紬史行天诛。皎如大明镜，百陋逢一姝。鹗立时四顾，何由扰群狐。作堂名是是，自说行坦途。孜孜称善人，不善自远徂。愿君置座右，此语禹所谟。","dynasty":"宋代","title":"刘壮舆长官是是堂"}
{"author":"苏轼","content":"楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。","dynasty":"宋代","tags":"端午节，风俗，怀古","title":"屈原塔"}
{"author":"苏轼","content":"南山北阙两非真，东颍西湖迹已陈。季子来归初可喜，老聃新沐定非人。酒清不醉休休暖，睡稳如禅息息匀。自笑尘劳馀一念，明年同泛越溪春。","dynasty":"宋代","title":"沐浴启圣僧舍与赵德麟邂逅"}
{"author":"苏轼","content":"一曲阳关情几许。知君欲向秦川去。白马皂貂留不住。回首处。孤城不见天霖雾。到日长安花似雨。故关杨柳初飞絮。渐见靴刀迎夹路。谁得似。风流膝上王文度。","dynasty":"宋代","title":"渔家傲（送张元唐省亲秦州）"}
{"author":"苏轼","content":"短衫压手气横秋，更着仙人紫绮裘。使我有名全是酒，従他作病且忘忧。诗无定律君应将，醉有真乡我可侯。且倒余樽尽今夕，睡蛇已死不须钩。","dynasty":"宋代","title":"次韵王定国得晋卿酒相留夜饮"}
{"author":"苏轼","content":"田三昔同僚，向我每倾倒。当年或龃龉，反覆看愈好。寇三我部民，孝弟化邻保。有如袁伯业，苦学到衰老。石生吾邑子，劲立风中草。宦游甑生尘，菽水媚翁媪。我穷交旧绝，计拙集枯槁。三子尤见存，往复纷纻缟。迎我淮水北，送我睢阳道。愿存金石契，凛凛贯华皓。","dynasty":"宋代","title":"留别叔通、元弼、坦夫"}
{"author":"苏轼","content":"少年独识晁新城，闭门却扫卷旆旌。胸中自有谈天口，坐却秦军发墨守。有子不为谋置锥，虹霓吞吐忘寒饥。端如太史牛马走，严徐不敢连尻脽。裴回未用疑相待，枉尺知君有家戒。避人聊复去瀛洲，伴我真能老淮海。梦中仇池千仞岩。便欲揽我青霞幨。且须还家与妇计，我本归路连西南。老人饮酒无人佐，独看红药倾白堕。每到平山忆醉翁，悬知他日君思我。路傍小儿笑相逢，齐歌万事转头空。赖有风流贤别驾，犹堪十里卷春风。","dynasty":"宋代","title":"次韵和晁无咎学士相迎"}
{"author":"苏轼","content":"紫陌寻春去，红尘拂面来。无人不道看花回。惟见石榴新蕊、一枝开。冰簟堆云髻，金尊滟玉醅。绿阴青子相催。留取红巾千点、照池台。","dynasty":"宋代","title":"南歌子（暮春）"}
{"author":"苏轼","content":"春事阑珊芳草歇。客里风光，又过清明节。小院黄昏人忆别。落红处处闻啼鴂。咫尺江山分楚越。目断魂销，应是音尘绝。梦破五更心欲折。角声吹落梅花月。","dynasty":"宋代","tags":"清明，思念，家乡","title":"蝶恋花·春事阑珊芳草歇"}
{"author":"苏轼","content":"春牛春杖，无限春风来海上。便与春工，染得桃红似肉红。春幡春胜，一阵春风吹酒醒。不似天涯，卷起杨花似雪花。","dynasty":"宋代","tags":"春天，习俗，写景，抒怀","title":"减字木兰花·立春"}
{"author":"苏轼","content":"江汉西来，高楼下、蒲萄深碧。犹自带、岷峨云浪，锦江春色。君是南山遗爱守，我为剑外思归客。对此间、风物岂无情，殷勤说。江表传，君休读。狂处士，真堪惜。空洲对鹦鹉，苇花萧瑟。不独笑书生争底事，曹公黄祖俱飘忽。愿使君、还赋谪仙诗，追黄鹤。","dynasty":"宋代","tags":"写景，山水，咏史怀古，思乡，友情","title":"满江红·寄鄂州朱使君寿昌"}
{"author":"苏轼","content":"携手江村。梅雪飘裙。情何限、处处消魂。故人不见，旧曲重闻。向望湖楼，孤山寺，涌金门。寻常行处，题诗千首，绣罗衫、与拂红尘。别来相忆，知是何人。有湖中月，江边柳，陇头云。","dynasty":"宋代","tags":"写景，追忆，思念，友人","title":"行香子·丹阳寄述古"}
{"author":"苏轼","content":"　　蜀中有杜处士，好书画，所宝以百数。有戴嵩《牛》一轴，尤所爱，锦囊玉轴，常以自随.。一日曝书画，而一牧童见之,拊掌见笑，曰：“此画斗牛也，牛斗力在角，尾搐入两股间。今乃掉尾而斗，谬矣！”处士笑而然之。　　古语云：“耕当问奴，织当问婢。”不可改也。","dynasty":"宋代","tags":"寓理，故事","title":"杜处士好书画"}
{"author":"苏轼","content":"游人脚底一声雷，满座顽云拨不开。天外黑风吹海立，浙东飞雨过江来。十分潋滟金樽凸，千杖敲铿羯鼓催。唤起谪仙泉洒面，倒倾鲛室泻琼瑰。","dynasty":"宋代","tags":"写雨，赞美","title":"有美堂暴雨"}
{"author":"苏轼","content":"簌簌无风花自堕。寂寞园林，柳老樱桃过。落日有情还照坐，山青一点横云破。路尽河回人转舵。系缆渔村，月暗孤灯火。凭仗飞魂招楚些，我思君处君思我。","dynasty":"宋代","tags":"送别","title":"蝶恋花·暮春别李公择"}
{"author":"苏轼","content":"游九仙山，闻里中儿歌陌上花，父老云，吴越王妃每岁春必归临安，王以书遗妃曰：“陌上花开，可缓缓归矣。”吴人用其语为歌，含思宛转，听之凄然。而其词鄙野，为易之云。陌上花开蝴蝶飞，江山犹是昔人非。遗民几度垂垂老，游女长歌缓缓归。陌上山花无数开，路人争看翠軿来。若为留得堂堂去，且更从教缓缓回。生前富贵草头露，身后风流陌上花。已作迟迟君去鲁，犹教缓缓妾还家。","dynasty":"宋代","tags":"怀古，咏史","title":"陌上花三首"}
{"author":"苏轼","content":"忘却成都来十载，因君未免思量。凭将清泪洒江阳。故山知好在，孤客自悲凉。坐上别愁君未见，归来欲断无肠。殷勤且更尽离觞。此身如传舍，何处是吾乡。","dynasty":"宋代","tags":"送别，悼亡，失意，思乡","title":"临江仙·送王缄"}
{"author":"苏轼","content":"点点楼头细雨，重重江外平湖。当年戏马会东徐，今日凄凉南浦。莫恨黄花未吐，且教红粉相扶。酒阑不必看茱萸，俯仰人间今古。","dynasty":"宋代","tags":"感伤，时光","title":"西江月·重九"}
{"author":"苏轼","content":"扫白非黄精，轻身岂胡麻。怪君仁而寿，未觉生有涯。曾经丹化米，亲授枣如瓜。云蒸作雾楷，火灭噀雨巴。自此养铅鼎，无穷走河车。至今许玉斧，犹事萼绿华。（君曾见永州何仙姑得药饵之，人疑其以此寿也，故有丹化米、萼绿华之句，皆女仙事。）我本三生人，畴昔一念差。前生或草圣，习气馀惊蛇。儒臞谢赤松，佛缚惭丹霞。时时一篇出，扰扰四座哗。清诗得可惊，信美辞多夸。回车入官府，治具随贫家。萍齑与豆粥，亦可成咄嗟。","dynasty":"宋代","title":"次韵致政张朝奉仍招晚饮"}
{"author":"苏轼","content":"周诗记荼苦，茗饮出近世。初缘厌粱肉，假此雪昏滞。嗟我五亩园，桑麦苦蒙翳。不令寸地闲，更乞茶子蓺。饥寒未知免，已作太饱计。庶将通有无，农末不相戾。春来冻地裂，紫笋森已锐。牛羊烦呵叱，筐筥未敢睨。江南老道人，齿发日夜逝。他年雪堂品，空记桃花裔。","dynasty":"宋代","title":"问大冶长老乞桃花茶栽东坡"}
{"author":"苏轼","content":"海中方士觅三山，万古明知去不还。咫尺秦陵是商监，朝元何必苦跻攀。","dynasty":"宋代","title":"骊山三绝句"}
{"author":"苏轼","content":"泛泛东风初破五。江柳微黄，万万千千缕。佳气郁葱来绣户。当年江上生奇女。一盏寿觞谁与举。三个明珠，膝上王文度，放尽穷鳞看圉圉。天公为下曼陀雨。","dynasty":"宋代","title":"蝶恋花（同安生日放鱼，取金光明经救鱼事）"}
{"author":"苏轼","content":"代北寒荠捣韭萍，奇苞零落似晨星。逢盐久已成枯腊，得蜜犹疑是薄刑。欲就左慈求拄杖，使随李白跨沧溟。攀条与立新名字，儿女称呼恐不经。","dynasty":"宋代","title":"次韵曾仲锡承议食蜜渍生荔支"}
{"author":"苏轼","content":"aa33絺方暑亦堪朝，岁晚凄风忆皂貂。共喜鹓鸾归禁御，心知日月在重霄。君如老骥初遭络，我似枯桑不受条。强镊霜须簪彩胜，苍颜得酒尚能韶。","dynasty":"宋代","title":"叶公秉王仲至见和次韵答之"}
{"author":"苏轼","content":"瘴雾三年恬不怪，反畏北风生体疥。朝来缩颈似寒鸦，焰火生薪聊一快。红波翻屋春风起，先生默坐春风里。浮空眼缬散云霞，无数心花发桃李。悠然独觉午窗明，欲觉犹闻醉鼾声。回首向来萧瑟处，也无风雨也无晴。","dynasty":"宋代","title":"独觉"}
{"author":"苏轼","content":"云烟缥缈郁孤台，积翠浮空雨半开。想见之罘观海市，绛宫明灭是蓬莱。","dynasty":"宋代","title":"《虔州八境图》八首"}
{"author":"苏轼","content":"胡骑入云中，急烽连夜过。短刀穿虏阵，溅血貂裘涴。一来辇毂下，愁闷惟欲卧。今朝従公猎，稍觉天宇大。一双铁丝箭，未发手先唾。射杀雪毛狐，腰间馀一个。","dynasty":"宋代","title":"将官雷胜得过字代作"}
{"author":"苏轼","content":"可怜倦鸟不知时，空羡骑鲸得所归。玉局西南天一角，万人沙苑看孤飞。","dynasty":"宋代","title":"次韵郭功甫观予画雪雀有感二首其二"}
{"author":"苏轼","content":"龙焙今年绝品，谷帘自古珍泉。雪芽双井散神仙。苗裔来从北苑。汤发云腴酽白，盏浮花乳轻圆。人间谁敢更争妍。斗取红窗粉面。","dynasty":"宋代","title":"西江月　茶词"}
{"author":"苏轼","content":"为向东坡传语。人在玉堂深处。别後有谁来，雪压小桥无路。归去。归去。江上一犁春雨。","dynasty":"宋代","title":"如梦令·为向东坡传语"}
{"author":"苏轼","content":"叶随流水归何处，牛载寒鸦过别村。","dynasty":"宋代","title":"诗二句"}
{"author":"苏轼","content":"仲尼忧世接舆狂，臧谷虽殊竟两亡。吴客漫陈豪士赋，桓侯初笑越人方。名高不朽终安用，日饮无何计亦良。独掩陈编吊兴废，窗前山雨夜浪浪。","dynasty":"宋代","title":"和刘道原咏史"}
{"author":"苏轼","content":"世事方艰便猛回，此心未老已先灰。何时梦入真君殿，也学传呼观主来。","dynasty":"宋代","title":"送柳子玉赴灵仙"}
{"author":"苏轼","content":"凄音怨乱不成歌，纵使重来奈老何。泪眼无穷似梅雨，一番匀了一番多。天上麒麟岂混尘，笼中翡翠不由身。那知昨夜香闺里，更有偷啼暗别人。莲子劈开须见臆，楸枰著尽更无期。破衫却有重逢处，一饭何曾忘却时。","dynasty":"宋代","title":"席上代人赠别三首"}
{"author":"苏轼","content":"雨足谁言春麦短，城坚不怕秋涛卷。日长惟有睡相宜，半脱纱巾落纨扇。芳草不锄当户长，珍禽独下无人见。觉来身世都是梦，坐久枕痕犹著面。城西忽报故人来，急扫风轩炊麦饭。伏波论兵初矍铄，中散谈仙更清远。南都从事亦学道，不惜肠空誇脑满。问羊他日到金华，应许相将游阆苑。","dynasty":"宋代","title":"和子由送将官梁左藏仲通"}
{"author":"苏轼","content":"龙枝已逐风雷变，减却虚窗半日凉。天爱禅心圆且洁，故添明月伴清光。","dynasty":"宋代","title":"风折松联句"}
{"author":"苏轼","content":"我贫如饥鼠，长夜空咬齧。瓦池研灶煤，苇管书柿叶。近者唐夫子，远致乌玉玦。先生又继之，圭璧烂箱箧。晴窗洗砚坐，蛇蚓稍蟠结。便有好事人，敲门求醉帖。","dynasty":"宋代","title":"孙莘老寄墨四首其三"}
{"author":"苏轼","content":"郑君故多方，元翁所亲指。奇文二百篇，了未出生死。素书在黄石，岂敢乱跪履。万法等成坏，金丹差可恃。","dynasty":"宋代","title":"和陶读《山海经》"}
{"author":"苏轼","content":"露寒烟冷蒹葭老，天外征鸿寥唳。银河秋晚，长门灯悄，一声初至。应念潇湘，岸遥人静，水多菰米。乍望极平田，徘徊欲下，依前被、风惊起。须信衡阳万里，有谁家、锦书遥寄。万重云外，斜行横阵，才疏又缀。仙掌月明，石头城下，影摇寒水。念征衣未捣，佳人拂杵，有盈盈泪。","dynasty":"宋代","tags":"咏物，言志，向往，美好，生活","title":"水龙吟·露寒烟冷蒹葭老"}
{"author":"苏轼","content":"蒜山渡口挽归艎，朱雀桥边看道装。供帐已应烦百两，击鲜毋久溷诸郎。问禅时到长干寺，载酒闲过绿野堂。此味只忧儿辈觉，逢人休道北窗凉。","dynasty":"宋代","title":"次韵许遵"}
{"author":"苏轼","content":"闻有古学舍，窃怀渊明欣。摄衣造两塾，窥户无一人。邦风方杞夷，庙貌犹殷因。先生馔已缺，弟子散莫臻。忍饥坐谈道，嗟我亦晚闻。永言百世祀，未补平生勤。今此复何国，岂与陈蔡邻。永愧虞仲翔，弦歌沧海滨。","dynasty":"宋代","title":"和陶示周掾祖谢"}
{"author":"苏轼","content":"送客客已去，寻花花未开。未能城里去，且复水边来。父老借问我，使君安在哉。今年好风雪，会见麦千堆。春来六十日，笑口几回开。会作堂堂去，何妨得得来。倦游行老矣，旧隐赋归哉。东望峨眉小，卢山翠作堆。（郡东卢山，绝类峨眉而小。）","dynasty":"宋代","title":"出城送客不及步至溪上二首"}
{"author":"苏轼","content":"东风嫋嫋泛崇光，香雾空蒙月转廊。只恐夜深花睡去，故烧高烛照红妆。","dynasty":"宋代","title":"海棠"}
{"author":"苏轼","content":"熊白来山北，猪红削剑南。春盘得青韭，腊酒寄黄柑。","dynasty":"宋代","title":"元祐九年立春"}
{"author":"苏轼","content":"公业平时劝用儒，诸公何事起相图。只言天下无健者，岂信车中有布乎。","dynasty":"宋代","title":"董卓"}
{"author":"苏轼","content":"金橙纵复里人知，不见鲈鱼价自低。须是松江烟雨里，小船烧薤捣香齑。","dynasty":"宋代","title":"和文与可洋川园池三十首金橙径"}
{"author":"苏轼","content":"笔工近岁说吴俞，李葛虚名总不如。虽是玉堂挥翰手，自怜白首尚抄书。","dynasty":"宋代","title":"觅俞俊笔"}
{"author":"苏轼","content":"讲馀交翟转回廊，始觉深宫夏日长。扬子江心空百鍊，只将《无逸》鉴兴亡。","dynasty":"宋代","title":"端午帖子词：皇帝阁六首其五"}
{"author":"苏轼","content":"西槛新来玉宇风，侍臣茗碗得雍容。庭槐似识天颜喜，舞破清阴作两龙。","dynasty":"宋代","title":"端午帖子词"}
{"author":"苏轼","content":"宝刀匣不见，但见龙雀环。何曾斩蛟蛇，亦未切琅玕。胡为穿窬辈，见之要领寒。吾刀不汝问，有愧在其肝。念此力自藏，包之虎皮斑。湛然如古井，终岁不复澜。不忧无所用，忧在用者难。佩之非其人，匣中自长叹。我老众所易，屡遭非意干。惟有王玄通，阶庭秀芝兰。知子后必大，故择刀所便。屠狗非不用，一岁六七刓。欲试百炼刚，要须更泥蟠。作诗铭其背，以待知者看。","dynasty":"宋代","title":"以双刀遗子由子由有诗次其韵"}
{"author":"苏轼","content":"君不登郎省，还应上谏坡。才高殊未识，岁晚幸无他。枥马羸难出，邻鸡冻不歌。寒炉余几火，灰里拨阴何。惊人得佳句，或以傲王公。处士还清节，滑稽安足雄。深沉似康乐，简远到安丰。一点无俗气，相期林下风。欲舞腰身柳一窠，小梅催拍大梅歌。舞余片片梨花落，争奈当涂风物何。","dynasty":"宋代","title":"答子勉三首?此诗为黄庭坚作?"}
{"author":"苏轼","content":"过眼荣枯电与风，久长那得似花红。上人宴坐观空阁，观色观空色即空。","dynasty":"宋代","title":"吉祥寺僧求阁名"}
{"author":"苏轼","content":"三句，只最后一句作“怜此腰肢袅”，文字小异。当为讹成无疑。?","dynasty":"宋代","title":"余归自道场何山遇大风因憩耘老溪亭命官奴秉"}
{"author":"苏轼","content":"鸭头春水浓如染，水面桃花弄春脸。衰翁送客水边行，沙衬马蹄乌帽点。昂头问客几时归，客道秋风落叶飞。系马绿杨开口笑，傍山依约见斜晖。","dynasty":"宋代","title":"送别"}
{"author":"苏轼","content":"往岁追欢地，寒窗梦不成。笑谈惊半夜，风雨暗长檠。鸡唱山椒晓，钟鸣霜外声。只今那复见，仿佛似三生。","dynasty":"宋代","title":"去岁与子野游逍遥堂日欲没因并西山叩罗浮道"}
{"author":"苏轼","content":"京口年来耆旧衰，高人沦丧路人悲。空闻韦叟一经在，不见恬侯万石时。贫病只知为善乐，逍遥却恨弃官迟。七年一别真如梦，犹记萧然瘦鹤姿。","dynasty":"宋代","title":"姚屯田挽诗"}
{"author":"苏轼","content":"风卷飞花自入帷，一樽遥想破愁眉。泥深厌听鸡头鹘，（蜀人谓泥滑滑为鸡头鹘。）酒浅欣尝牛尾狸。通印子鱼犹带骨，披绵黄雀漫多脂。殷勤送去烦纤手，为我磨刀削玉肌。","dynasty":"宋代","title":"送牛尾狸与徐使君（时大雪中。）"}
{"author":"苏轼","content":"日日移床趁下风，清香不尽思何穷。若为化作龟千岁，巢向田田乱叶中。","dynasty":"宋代","title":"和文与可洋川园池三十首菡萏亭"}
{"author":"苏轼","content":"敝裘羸马古河滨，野阔天低糁玉尘。自笑餐毡典属国，来看换酒谪仙人。宦游到处身如寄，农事何时手自亲。剩作新诗与君和，莫因风雨废鸣晨。夜拥笙歌霅水滨，回头乐事总成尘。今年送汝作太守，到处逢君是主人。聚散细思都是梦，身名渐觉两非亲。相従继烛何须问，蝙蝠飞时日正晨。","dynasty":"宋代","title":"至济南李公择以诗相迎次其韵二首"}
{"author":"苏轼","content":"何人生得宁馨子，今夜初逢掣笔郎。莫怪围棋忘瓜葛，已能作赋继《灵光》。","dynasty":"宋代","title":"赠王觏"}
{"author":"苏轼","content":"昨夜醉归还独寝，晓来宿雨鸣孤枕。扁舟小棹截湖来，正见青山驳云锦。须知老人兴不浅，莫学公荣不共饮。与君歌鼓乐丰年，唤取千夫食陈廪。","dynasty":"宋代","title":"和公济饮湖上?一作：袁公济饮客湖上，东坡"}
{"author":"苏轼","content":"凛然清臞，落其骄荣。馈奠化之，廓兮忘情。万里迟子，晨兴宵征。远虎在侧，以宁先生。","dynasty":"宋代","title":"和陶停云四首"}
{"author":"苏轼","content":"知君仙骨无寒暑。千载相逢犹旦暮。故将别语恼佳人，要看梨花枝上雨。落花已逐回风去。花本无心莺自诉。明朝归路下塘西，不见莺啼花落处。","dynasty":"宋代","tags":"友人，赠答，抒情","title":"木兰花令·次马中玉韵"}
{"author":"苏轼","content":"别酒劝君君一醉，清润潘郎，又是何郎婿。记取钗头新利市，莫将分付东邻子。回首长安佳丽地，三十年前，我是风流帅。为向青楼寻旧事，花枝缺处馀名字。","dynasty":"宋代","tags":"赠友，抒怀，志向","title":"蝶恋花·送潘大临"}
{"author":"苏轼","content":"爱君东阁能延客，顾我闲官不计员。策杖频过如未厌，卜居相近岂辞迁。莫将诗句惊摇落，渐喜樽罍省扑缘。待约月明池上宿，夜深同看水中天。","dynasty":"宋代","title":"次韵王诲夜坐"}
{"author":"苏轼","content":"旧笑桓司马，今师郑大夫。不知徂岁月，空觉老楸梧。祭礼传家法，阡名载版图。会看千字诔，木杪见龟趺。","dynasty":"宋代","title":"同年程筠德林求先坟二诗其二归真亭"}
{"author":"苏轼","content":"腊酒诗催熟，寒梅雪斗新。杜陵休叹老，韦曲已先春。独秀惊凡目，遗英卧逸民。高歌对三白，迟暮慰安仁。","dynasty":"宋代","title":"次韵陈四雪中赏梅"}
{"author":"苏轼","content":"二马并驱攒八蹄，二马宛颈??尾齐。一马任前双举后，一马却避长鸣嘶。老髯奚官骑且顾，前身作马通马语。后有八匹饮且行，微流赴吻若有声。前者既济出林鹤，后者欲涉鹤俯啄。最后一匹马中龙，不嘶不动尾摇风。韩生画马真是马，苏子作诗如见画。世无伯乐亦无韩，此诗此画谁当看。有言郡东北荆山下可以沟畎积水因与吴正字王户曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首侧手区区未易遮，奔流一瞬卷千家。共疑智伯初围赵，犹有张汤欲漕斜。已坐迂疏来此地，分将劳苦送生涯。使君下策真堪笑，隐隐惊雷响踏车。茫茫清泗绕孤岑，归路相将得暂临。试著芒鞋穿荦确，更然松炬照幽深。纵令司马能镵石，奈有中郎解摸金。强写苍崖留岁月，他年谁识此时心。","dynasty":"宋代","title":"韩干马十四匹"}
{"author":"苏轼","content":"万卷明窗小字，眼花只有斓斑。一炷烟消火冷，半生身老心闲。","dynasty":"宋代","title":"和黄鲁直烧香二首其二"}
{"author":"苏轼","content":"夕阳飞絮乱平芜，万里春前一酒壶。铁化双鱼沉远素，剑分二岭隔中区。花曾识面香仍好，鸟不知名声自呼。梦想平生消未尽，满林烟月到西湖。","dynasty":"宋代","title":"惠州近城数小山类蜀道春与进士许毅野步会意"}
{"author":"苏轼","content":"天岂无情，天也解、多情留客。春向暖、朝来底事，尚飘轻雪。君过春来纡组绶，我应归去耽泉石。恐异时、杯酒忽相思，云山隔。浮世事，俱难必。人纵健、头应白。何辞更一醉，此欢难觅。欲向佳人诉离恨，泪珠先已凝双睫。但莫遣、新燕却来时，音书绝。","dynasty":"宋代","title":"满江红正月十三日。雪中送文安国还朝"}
{"author":"苏轼","content":"旧时日南郡，野女出成群。此去尚应远，东风已如云。蚩氓托丝布，相就通殷勤。可怜秋胡子，不遇卓文君。","dynasty":"宋代","title":"雷州八首其八"}
{"author":"苏轼","content":"西第开东阁，初筵点后尘。笙歌邀白发，灯火乐青春。扶路三更罢，回头一梦新。赋诗犹墨湿，把卷独沾巾。","dynasty":"宋代","title":"韩康公挽词三首其三"}
{"author":"苏轼","content":"一轩高为黄花设，富拟人间万石君。佳本尽从方外得，异香多在月中闻。引泉北涧分清露，开径南山破白云。此意欲为知者道，陶翁犹自未离群。","dynasty":"宋代","title":"万菊轩"}
{"author":"苏轼","content":"野菊生秋涧，芳心空自知。无人惊岁晚，惟有暗蛩悲。花开涧水上，花落涧水湄。菊衰蛩亦蛰，与汝岁相期。楚客方多感，秋风咏江蓠。落英不满掬，何以慰朝饥。","dynasty":"宋代","title":"和子由记园中草木十一首其十一"}
{"author":"苏轼","content":"凭君说与埋轮使，速寄长松作解嘲。无复青黏和漆叶，枉将钟乳敌仙茅。","dynasty":"宋代","title":"谢王泽州寄长松兼简张天觉二首其二"}
{"author":"苏轼","content":"似知金马客，时梦碧鸡坊。冰雪消残腊，烟波写故乡。鸣鸾自容与，立马久回翔。乞与三韩使，新图到乐浪。","dynasty":"宋代","title":"次韵蒋颖叔二首其二凝祥池"}
{"author":"苏轼","content":"忆子少年时，肺喘疲坐卧。喊呀或终日，势若风雨过。虚阳作浮涨，客冷仍下堕。妻孥恐怅望，脍炙不登坐。终年禁晚食，半夜发清饿。胃强鬲苦满，肺敛腹辄破。三彭恣啖啮，二竖肯逋播。寸田可治生，谁劝耕黄糯。（新法方田谓上腴为黄糯。）探怀得真药，不待君臣佐。初如雪花积，渐作樱珠大。隔墙闻三咽，隐隐如转磨。自兹失故疾，阳唱阴辄和。神仙多历试，中路或坎坷。平生不尽器，痛饮知无奈。旧人眼看尽，老伴余几个。残年一斗粟，待子同舂簸。云何不自珍，醉病又一挫。真源结梨枣，世味等糠?。耕耘当待获，愿子勤自课。相将赋远游，仙语不用些。","dynasty":"宋代","title":"次韵子由病酒肺疾发"}
{"author":"苏轼","content":"日日移床趁下风，清香不尽思何穷。若为化作龟千岁，巢向田田乱叶中。","dynasty":"宋代","title":"和文与可洋川园池三十首菡萏亭"}
{"author":"苏轼","content":"使君未来襄阳愁，提戈入市裹毡裘。自从毡裘南渡沔，襄阳无事多春游。襄阳春游乐何许。岘山之阳汉江浦。使君朱旆来翻翻，人道使君似羊杜。道边逢人问洛阳，中原苦战春田荒。北人闻道襄阳乐，目送飞鸿应断肠。","dynasty":"宋代","title":"襄阳乐"}
{"author":"苏轼","content":"沉香作庭燎，甲煎粉相和。岂若炷微火，萦烟嫋清歌。贪人无饥饱，胡椒亦求多。朱刘两狂子，陨坠如风花。本欲竭泽渔，奈此明年何。","dynasty":"宋代","title":"和陶拟古九首"}
{"author":"苏轼","content":"东武南城，新堤固、涟漪初溢。隐隐遍、长林高阜，卧红堆碧。枝上残花吹尽也，与君更向江头觅。问向前、犹有几多春，三之一。官里事，何时毕。风雨外，无多日。相将泛曲水，满城争出。君不见兰亭修禊事，当时坐上皆豪逸。到如今、修竹满山阴，空陈迹。","dynasty":"宋代","title":"满江红　东武会流怀亭"}
{"author":"苏轼","content":"大雅初微缺，流风困暴豪。张为词客赋，变作楚臣骚。展转更崩坏，纷纶阅俊髦。地偏蕃怪产，源失乱狂涛。粉黛迷真色，鱼虾易豢牢。谁知杜陵杰，名与谪仙高。扫地收千轨，争标看两艘。诗人例穷苦，天意遣奔逃。尘暗人亡鹿，溟翻帝斩鳌。艰危思李牧，述作谢王褒。失意各千里，哀鸣闻九皋。骑鲸遁沧海，捋虎得绨袍。巨笔屠龙手，微官似马曹。迂疏无事业，醉饱死游遨。简牍仪刑在，儿童篆刻劳。今谁主文字，公合把旌旄。开卷遥相忆，知音两不遭。般斤思郢质，鲲化陋aa2濠。恨我无佳句，时蒙致白醪。殷勤理黄菊，未遣没蓬蒿。","dynasty":"宋代","title":"次韵张安道读杜诗"}
{"author":"苏轼","content":"雨昏南浦曾相对，雪满荆州喜再逢。有子才如不羁马，知君心似后凋松。闲看书册应多味，老傍人门想更慵。何日晴轩观笔砚，一杯相属更従容。","dynasty":"宋代","title":"赠仲勉子文?此诗为黄庭坚作?"}
{"author":"苏轼","content":"古院枫篁里，寥寥隔市喧。仙禽发异响，惊起老僧禅。","dynasty":"宋代","title":"慈云四景鹦鹉院"}
{"author":"苏轼","content":"纱笼擎烛迎门入，银叶烧香见客邀。金鼎转丹光吐夜，宝珠穿蚁闹连宵。波翻焰里元相激，鱼舞汤中不畏焦。明日酒醒空想像，清吟半逐梦魂销。","dynasty":"宋代","title":"祥符寺九曲观灯"}
{"author":"苏轼","content":"予初赴中山，连日风埃，未尝了了见太行也。今将适岭表，颇以是为恨。过临城、内丘，天气忽清彻，西望太行，草木可数，冈峦北走，崖谷秀杰。忽悟叹曰：吾南迁其速返乎，退之衡山之祥也。书以付迈，使志之。逐客何人著眼看，太行千里送征鞍。未应愚谷能留柳，可独衡山解识韩。","dynasty":"宋代","title":"临城道中作（并引）"}
{"author":"苏轼","content":"郁郁苍梧海上山，蓬莱方丈有无间。旧闻草木皆仙药，欲弃妻孥守市阛。雅志未成空自叹，故人相对若为颜。酒醒却忆儿童事，长恨双凫去莫攀。","dynasty":"宋代","title":"次韵陈海州书怀"}
{"author":"苏轼","content":"可怜倦鸟不知时，空羡骑鲸得所归。玉局西南天一角，万人沙苑看孤飞。","dynasty":"宋代","title":"次韵郭功甫观予画雪雀有感二首其二"}
{"author":"苏轼","content":"似闻高隐在前村，坐膝扶床戏子孙。自赏春光携桂酒，喜逢晴色款柴门。屏间带日金人活，头上迎风彩胜翻。蓬鬓扶疏吾老矣，岂能旧貌改新元。","dynasty":"宋代","title":"雅安人日次旧韵二首"}
{"author":"苏轼","content":"惆怅沙河十里春，一番花老一番新。小楼依旧斜阳里，不见楼中垂手人。","dynasty":"宋代","title":"戏赠"}
{"author":"苏轼","content":"汴泗遶吾城，城坚如削铁。中有李临淮，号令肝胆裂。古来彭城守，未省怕恶客。恶客云是谁？祥符相公孙。是家豪逸生有种，千金一掷颇黎盆。连车载酒来，不饮外酒嫌其村。子有千瓶酒，我有万株菊。任子满头插，团团见花不见目。醉中插花归，花重压折轴。问客何所须？客言：我爱山，青山自绕郭，不要买山铁。此外有黄楼，楼下一河水，美哉洋洋乎，可以疗饥并洗耳。彭城之游乐复乐，客恶何如主人恶。","dynasty":"宋代","title":"答王巩"}
{"author":"苏轼","content":"扫白非黄精，轻身岂胡麻。怪君仁而寿，未觉生有涯。曾经丹化米，亲授枣如瓜。云蒸作雾楷，火灭噀雨巴。自此养铅鼎，无穷走河车。至今许玉斧，犹事萼绿华。（君曾见永州何仙姑得药饵之，人疑其以此寿也，故有丹化米、萼绿华之句，皆女仙事。）我本三生人，畴昔一念差。前生或草圣，习气馀惊蛇。儒臞谢赤松，佛缚惭丹霞。时时一篇出，扰扰四座哗。清诗得可惊，信美辞多夸。回车入官府，治具随贫家。萍齑与豆粥，亦可成咄嗟。","dynasty":"宋代","title":"次韵致政张朝奉仍招晚饮"}
{"author":"苏轼","content":"有客远方来，酌我一杯茗。我醉方不啜，强啜忽复醒。既凿浑沌氏，遂远华胥境。操戈逐儒生，举觞还酩酊。","dynasty":"宋代","title":"饮酒四首"}
{"author":"苏轼","content":"残杯失春温，破被生夜悄。开门千山白，俯仰同一照。虽时出圭角，固自绝瑕窍。儿童勿惊怪，调汝得一笑。","dynasty":"宋代","title":"梦雪"}
{"author":"苏轼","content":"君王有意诛骄虏，椎破铜山铸铜虎。联翩三十七将军，走马西来各开府。南山伐木作车轴，东海取鼍漫战鼓。汗流奔走谁敢后，恐乏军兴污质斧。保甲连村团未遍，方田讼牒纷如雨。尔来手实降新书，抉剔根株穷脉缕。诏书恻怛信深厚，吏能浅薄空劳苦。平生学问止流俗，众里笙竽谁比数。忽令独奏凤将雏，仓卒欲吹那得谱。况复连年苦饥馑，剥啮草木啖泥土。今年雨雪颇应时，又报蝗虫生翅股。忧来洗盏欲强醉，寂寞虚斋卧空甒。公厨十日不生烟，更望红裙踏筵舞。故人屡寄山中信，只有当归无别语。方将雀鼠偷太仓，未肯衣冠挂神武。吴兴丈人真得道，平日立朝非小补。自从四方冠盖闹，归作二浙湖山主。高踪已自杂渔钓，大隐何曾弃簪组。去年相从殊未足，问道已许谈其粗。逝将弃官往卒业，俗缘未尽那得睹。公家只在霅溪上，上有白云如白羽。应怜进退苦皇皇，更把安心教初祖。","dynasty":"宋代","tags":"讽刺，社会，政治","title":"寄刘孝叔"}
{"author":"苏轼","content":"吾闻君子，蹈常履素。晦明风雨，不改其度。平生丘壑，散发箕裾。坠车天全，颠沛何惧。腰适忘带，足适忘屦。不知有我，帽复奚数。流水莫系，浮云暂寓。飘然随风，非去非取。我冠明月，佩服宝璐。不缨而结，不簪而附。歌诗甯择，请饮相鼠。罚此陋人，俾出童羖。","dynasty":"宋代","title":"龙山补亡"}
{"author":"苏轼","content":"天骥虽老，举鞭脱逸。交驰蚁封，步中衡石。旁睨驽骀，丰肉灭节。徐行方轨，动辄吃蹶。天资相绝，未易致诘。","dynasty":"宋代","title":"数日前，梦人示余一卷文字，大略若谕马者，"}
{"author":"苏轼","content":"千花未分出梅余，遣雪摧残计已疏。卧闻点滴如秋雨，知是东风为扫除。阆苑千葩映玉宸，人间只有此花新。飞霙要欲先桃李，散作千林火迫春。蹀躞娇黄不受鞿，东风暗与色香归。偶逢白堕争春手，遣入王孙玉斝飞。","dynasty":"宋代","title":"次韵赵德麟雪中惜梅且饷柑酒三首"}
{"author":"苏轼","content":"岑寂东园可散愁，胶胶扰扰梦神州。万竿苦竹旌旗卷，一部鸣蛙鼓吹收。雨后月前天欲冷，身闲心远地偏幽。杜门谢客恐生谤，且作人间鹏鹖游。","dynasty":"宋代","title":"东园?此诗当为黄庭坚作?"}
{"author":"苏轼","content":"自昔遥闻太守高，明爻象彖日忘劳。洞中陈迹今如扫，斯道何曾损一毛。","dynasty":"宋代","title":"治易洞"}
{"author":"苏轼","content":"茅茨破不补，嗟子乃尔贫。菜肥人愈瘦，灶闲井常勤。我欲致薄少，解衣劝坐人。临池作虚堂，雨急瓦声新。客来有美载，果熟多幽欣。丹荔破玉肤，黄柑溢芳津。借我三亩地，结茅为子邻。鴃舌倘可学，化为黎母民。","dynasty":"宋代","title":"和陶田舍始春怀古二首"}
{"author":"苏轼","content":"武林千叶照观空，别后湖山几信风。自笑眼花红绿眩，还将白首对鞓红。","dynasty":"宋代","title":"常州太平寺观牡丹"}
{"author":"苏轼","content":"人皆种榆柳，坐待十亩阴。我独种松柏，守此一寸心。君看闾里间，盛衰日骎骎。种木不种德，聚散如飞禽。老时吾不识，用意一何深。知人得数士，重义忘千金。西园手所开，珍木来千岑。养此霜雪根，迟彼鸾凤吟。池塘得流水，龟鱼自浮沉。幽桂日夜长，白花乱青衿。岂独蕃草木，子孙已成林。拱把不知数，会当出千寻。樊侯种梓漆，寿张富华簪。我作西园诗，以为里人箴。","dynasty":"宋代","title":"滕县时同年西园"}
{"author":"苏轼","content":"除夜雪相留，元日晴相送。东风吹宿酒，瘦马兀残梦。葱昽晓光开，旋转余花弄。下马成野酌，佳哉谁与共。须臾晚云合，乱洒无缺空。鹅毛垂马骏，自怪骑白凤。三年东方旱，逃户连欹栋。老农释耒叹，泪入饥肠痛。春雪虽云晚，春麦犹可种。敢怨行役劳，助尔歌饭瓮。","dynasty":"宋代","title":"除夜大雪留潍州元日早晴遂行中途雪复作"}
{"author":"苏轼","content":"．海南有五色雀，常以两绛者为长，进止必随焉，俗谓之凤凰，云久旱而见辄雨，潦则反是。吾卜居儋耳城南，尝一至庭下，今日又见之进士黎子云及其弟威家。既去，吾举酒祝之曰：若为吾来者，当再集也。已而果然，乃为赋诗。粲粲五色羽，炎方凤之徒。青黄缟玄服，翼卫两绂朱。仁心知闵农，常告雨霁符。我穷惟四壁，破屋无瞻乌。惠然此粲者，来集竹与梧。锵鸣如玉佩，意欲相嬉娱。寂寞两黎生，食菜真臞儒。小圃散春物，野桃陈雪肤。举杯得一笑，见此红鸾雏。高情如飞仙，未易握粟呼。胡为去复来，眷眷岂属吾。回翔天壤间，何必怀此都。","dynasty":"宋代","title":"五色雀?并引?"}
{"author":"苏轼","content":"江令苍苔围故宅，谢家语燕集华堂。先生笑说江南事，只有青山绕建康。","dynasty":"宋代","title":"次韵子由赠吴子野先生二绝句其二"}
{"author":"苏轼","content":"吾州之豪任公子，少年盛壮日千里。无媒自进谁识之，有才不用今老矣。别来十年学不厌，读破万卷诗愈美。黄州小郡隔溪谷，茅屋数家依竹苇。知命无忧子何病，见贤不荐谁当耻。平泉老令更可悲，六十青衫贫欲死。桐乡遗老至今泣，颍川大姓谁能箠。因君寄声问消息，莫对黄鹞矜爪觜。","dynasty":"宋代","title":"送任伋通判黄州兼寄其兄孜"}
{"author":"苏轼","content":"置酒未逢休沐，便同越北燕南。且复歌呼相和，隔墙知是曹参。丹青已自前世，竹石时窥一斑。五字当还靖节，数行谁似高闲。","dynasty":"宋代","title":"再和二首（来诗言饮酒、画竹石、草书。）"}
{"author":"苏轼","content":"巡城已困尘埃眯，执扑仍遭虮虱缘。欲脱布衫携素手，试开病眼点黄连。","dynasty":"宋代","title":"寒食日答李公择三绝次韵其三"}
{"author":"苏轼","content":"东郊欲寻春，未见莺花迹。春风在流水，凫雁先拍拍。孤帆信溶漾，弄此半篙碧。舣舟桓山下，长啸理轻策。弹琴石室中，幽响清磔磔。吊彼泉下人，野火失枯腊。悟此人间世，何者为真宅。暮回百步洪，散坐洪上石。愧我非王襄，子渊肯见客。临流吹洞箫，水月照连璧。（谓王氏兄弟也。）此欢真不朽，回首岁月隔。想像斜川游，作诗寄彭泽。","dynasty":"宋代","title":"游桓山会者十人以春水满四泽夏云多奇峰为韵"}
{"author":"苏轼","content":"归去来兮，吾方南迁安得归。卧江海之澒洞，吊鼓角之凄悲。迹泥蟠而愈深，时电往而莫追。怀西南之归路，梦良是而觉非。悟此生之何常，犹寒暑之异衣。岂袭裘而念葛，盖得觕而丧微。我归甚易，匪驰匪奔。俯仰还家，下车阖门。藩垣虽缺，堂室故存。挹吾天醴，注之洼尊。饮月露以洗心，餐朝霞而眩颜。混客主而为一，俾妇姑之相安。知盗窃之何有，乃掊门而折关。廓圜镜以外照，纳万象而中观。治废井以晨汲，滃百泉之夜还。守静极以自作，时爵跃而鲵桓。归去来兮，请终老于斯游。我先人之敝庐，复舍此而焉求？均海南与汉北，挈往来而无忧。畸人告予以一言，非八卦与九畴。方饥须粮，已济无舟。忽人牛之皆丧，但乔木与高丘。警六用之无成，自一根之返流。望故家而求息，曷中道之三休。已矣乎，吾生有命归有时，我初无行亦无留。驾言随子听所之，岂以师南华而废从安期。谓汤稼之终枯，遂不溉而不耔。师渊明之雅放，和百篇之新诗。赋归来之清引，我其後身盖无疑。","dynasty":"宋代","title":"和陶归去来兮辞"}
{"author":"苏轼","content":"人在画屏中住，客依明月边游。未卜柴桑旧宅，须乘五湖扁舟。","dynasty":"宋代","title":"忆江南寄纯如五首其三"}
{"author":"苏轼","content":"风浪忽如此，吾行欲安归。挂帆却西迈，此计未为非。洪泽三十里，安流去如飞。居民见我还，劳问亦依依。携酒就船卖，此意厚莫违。醒来夜已半，岸木声向微。明日淮阴市，白鱼能许肥。我行无南北，适意乃所祈。何劳弄澎湃，终夜摇窗扉。妻孥莫忧色，更有箧中衣。","dynasty":"宋代","title":"发洪泽中途遇大风复还"}
{"author":"苏轼","content":"晃荡平川尽，坡陀翠麓横。忽逢孤塔迥，独向乱山明。信足幽寻远，临风却立惊。原田浩如海，衮衮尽东倾。仙游潭五首。（潭上有寺三。二在潭北，循黑水而上为东路，至南寺。渡黑水西里余，従马北上为西路，至北寺。东路险，不可骑马，而西路隔潭，潭水深不可测，上以一木为桥，不敢过。故南寺有塔，望之可爱而终不能到。）","dynasty":"宋代","title":"大秦寺"}
{"author":"苏轼","content":"纵横忧患满人间，颇怪先生日日闲。昨夜清风眠北牖，朝来爽气在西山。","dynasty":"宋代","title":"和文与可洋川园池三十首吏隐亭"}
{"author":"苏轼","content":"闻说楼居似地仙，不知门外有尘寰。幽人隐几寂无语，心在飞鸿灭没间。","dynasty":"宋代","title":"单同年求德兴俞氏聚远楼诗三首其三"}
{"author":"苏轼","content":"一篇泷吏可书绅，莫向长沮更问津。老去常忧伴新鬼，归来且喜是陈人。曾陪令尹苍髯古，又见郎君白发新。回首天涯一惆怅，却登梅岭望枫宸。青山只在古城隅，万里归来卜筑初。会见四山朝鹤驾，更看二李控鲸鱼。欲従抱朴传家学，应怪中郎得异书。待我丹成驭风去，借君琼佩与霞裾。?仆昔为开封幕，先公为赤令，暇日相与论内外丹，且出其丹示仆。今三十年，而见君曲江，同游南华，行山水间数日，道旧感叹，且劝我卜居于舒，故诗中皆及之。?","dynasty":"宋代","title":"次韵韶倅李通直二首"}
{"author":"苏轼","content":"多情多感仍多病，多景楼中。尊酒相逢。乐事回头一笑空。停杯且听琵琶语，细捻轻拢。醉脸春融。斜照江天一抹红。","dynasty":"宋代","tags":"写景，饮酒，抒情","title":"采桑子·润州多景楼与孙巨源相遇"}
{"author":"苏轼","content":"元丰七年四月一日，余将去黄移汝，留别雪堂邻里二三君子，会仲览自江东来别，遂书以遗之。归去来兮，吾归何处？万里家在岷峨。百年强半，来日苦无多。坐见黄州再闰，儿童尽楚语吴歌。山中友，鸡豚社酒，相劝老东坡。云何，当此去，人生底事，来往如梭。待闲看秋风，洛水清波。好在堂前细柳，应念我，莫剪柔柯。仍传语，江南父老，时与晒渔蓑。","dynasty":"宋代","title":"满庭芳·归去来兮"}
{"author":"苏轼","content":"江南腊尽，早梅花开后，分付新春与垂柳。细腰肢自有入格风流，仍更是、骨体清英雅秀。永丰坊那畔，尽日无人，谁见金丝弄晴昼？断肠是飞絮时，绿叶成阴，无个事、一成消瘦。又莫是东风逐君来，便吹散眉间一点春皱。","dynasty":"宋代","tags":"咏物，柳树，同情，少女","title":"洞仙歌·咏柳"}
{"author":"苏轼","content":"回首乱山横。不见居人只见城。谁似临平山上塔，亭亭。迎客西来送客行。归路晚风清。一枕初寒梦不成。今夜残灯斜照处，荧荧。秋雨晴时泪不晴。","dynasty":"宋代","tags":"送别，追忆，怀友，思念","title":"南乡子·送述古"}
{"author":"苏轼","content":"湿云不动溪桥冷。嫩寒初透东风影。桥下水声长。一枝和月香。人怜花似旧。花比人应瘦。莫凭小栏干。夜深花正寒。","dynasty":"宋代","tags":"夜晚，月亮，写景，抒情，凄清","title":"菩萨蛮·湿云不动溪桥冷"}
{"author":"苏轼","content":"马趁香微路远，沙笼月淡烟斜。渡波清彻映妍华。倒绿枝寒凤挂。挂凤寒枝绿倒，华妍映彻清波。渡斜烟淡月笼沙。远路微香趁马。","dynasty":"宋代","tags":"梅花，品格，喻人","title":"西江月·咏梅"}
{"author":"苏轼","content":"　　凡物皆有可观。苟有可观，皆有可乐，非必怪奇伟丽者也。　　哺糟啜醨皆可以醉；果蔬草木，皆可以饱。推此类也，吾安往而不乐？　　夫所为求褔而辞祸者，以褔可喜而祸可悲也。人之所欲无穷，而物之可以足吾欲者有尽，美恶之辨战乎中，而去取之择交乎前。则可乐者常少，而可悲者常多。是谓求祸而辞褔。夫求祸而辞褔，岂人之情也哉？物有以盖之矣。彼游于物之内，而不游于物之外。物非有大小也，自其内而观之，未有不高且大者也。彼挟其高大以临我，则我常眩乱反复，如隙中之观斗，又焉知胜负之所在。是以美恶横生，而忧乐出焉，可不大哀乎！　　余自钱塘移守胶西，释舟楫之安，而服车马之劳；去雕墙之美，而蔽采椽之居；背湖山之观，而适桑麻之野。始至之日，岁比不登，盗贼满野，狱讼充斥；而斋厨索然，日食杞菊。人固疑余之不乐也。处之期年，而貌加丰，发之白者，日以反黑。予既乐其风俗之淳，而其吏民亦安予之拙也。于是治其园圃，洁其庭宇，伐安丘、高密之木，以修补破败，为苟全之计。　　而园之北，因城以为台者旧矣，稍葺而新之。时相与登览，放意肆志焉。南望马耳、常山，出没隐见，若近若远，庶几有隐君子乎！而其东则庐山，秦人卢敖之所从遁也。西望穆陵，隐然如城郭，师尚父、齐桓公之遗烈，犹有存者。北俯潍水，慨然太息，思淮阴之功，而吊其不终。台高而安，深而明，夏凉而冬温。雨雪之朝，风月之夕，予未尝不在，客未尝不从。撷园蔬，取池鱼，酿秫酒，瀹脱粟而食之，曰：“乐哉游乎！\"　　方是时，予弟子由，适在济南，闻而赋之，且名其台曰“超然”，以见余之无所往而不乐者，盖游于物之外也。","dynasty":"宋代","tags":"古文观止，写景，抒怀","title":"超然台记"}
{"author":"苏轼","content":"　　熙宁十年秋，彭城大水。云龙山人张君之草堂，水及其半扉。明年春，水落，迁于故居之东，东山之麓。升高而望，得异境焉，作亭于其上。彭城之山，冈岭四合，隐然如大环，独缺其西一面，而山人之亭，适当其缺。春夏之交，草木际天；秋冬雪月，千里一色；风雨晦明之间，俯仰百变。　　山人有二鹤，甚驯而善飞，旦则望西山之缺而放焉，纵其所如,或立于陂(bēi)田，或翔于云表；暮则傃东山而归。故名之曰“放鹤亭”。　　郡守苏轼，时从宾佐僚吏往见山人，饮酒于斯亭而乐之。挹山人而告之曰：“子知隐居之乐乎？虽南面之君，未可与易也。《易》曰：‘鸣鹤在阴，其子和之。’《诗》曰：‘鹤鸣于九皋，声闻于天。’盖其为物，清远闲放，超然于尘埃之外，故《易》《诗》人以比贤人君子。隐德之士，狎而玩之，宜若有益而无损者；然卫懿公好鹤则亡其国。周公作《酒诰》，卫武公作《抑戒》，以为荒惑败乱，无若酒者；而刘伶、阮籍之徒，以此全其真而名后世。嗟夫！南面之君，虽清远闲放如鹤者，犹不得好，好之则亡其国；而山林遁世之士，虽荒惑败乱如酒者，犹不能为害，而况于鹤乎？由此观之，其为乐未可以同日而语也。”山人忻然而笑曰：“有是哉！”乃作放鹤、招鹤之歌曰：　　鹤飞去兮西山之缺，高翔而下览兮择所适。翻然敛翼，宛将集兮，忽何所见，矫然而复击。独终日于涧谷之间兮，啄苍苔而履白石。　　鹤归来兮，东山之阴。其下有人兮，黄冠草屦，葛衣而鼓琴。躬耕而食兮，其馀以汝饱。归来归来兮，西山不可以久留。　　元丰元年十一月初八日记《放鹤亭记》。","dynasty":"宋代","tags":"古文观止，隐逸，生活","title":"放鹤亭记"}
{"author":"苏轼","content":"一颗樱桃樊素口。不爱黄金，只爱人长久。学画鸦儿犹未就。眉尖已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。","dynasty":"宋代","title":"蝶恋花（佳人）"}
{"author":"苏轼","content":"姑熟再见胜之，次前韵别梦已随流水，泪巾犹浥香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。","dynasty":"宋代","tags":"怀人，感慨，人生","title":"西江月·别梦已随流水"}
{"author":"苏轼","content":"人情难强回，天性可微感。世人争曲直，苦语费摇撼。大夫言何柔，暴主意自惨。荒祠旁孤冢，古隧有残坎。千年惟茅焦，世亦贵其胆。不解此微言，脱衣徒勇敢。","dynasty":"宋代","title":"颍大夫庙?颍考叔也，庙在汝州颍桥?"}
{"author":"苏轼","content":"阮生古狂达，遁世默无言。犹余胸中气，长啸独轩轩。高情遗万物，不与世俗论。登临偶自写，激越荡乾坤。醒为啸所发，饮为醉所昏。谁能与之较，乱世足自存。","dynasty":"宋代","title":"阮籍啸台?在尉氏?"}
{"author":"苏轼","content":"葱茜门前路，行穿翠密中。却来堂上看，岩谷意无穷。","dynasty":"宋代","title":"留题石经院三首其一"}
{"author":"苏轼","content":"举酒属雩泉，白发日夜新。何时泉中天，复照泉上人。二年饮泉水，鱼鸟亦相亲。还将弄泉手，遮日向西秦。","dynasty":"宋代","title":"留别雩泉"}
{"author":"苏轼","content":"扰扰万生同大块，枪榆不羡培风背。青丘已吞云梦芥，黄河复缭天门带。长讥韩子隘且陋，一饱鲸鱼何足脍。东坡也是可怜人，披抉泥沙收细碎。逝将归修八节滩，又欲往钓七里濑。正似此鱼逃网中，未与造物游数外。且将新句调二子，湖上秋高风月会。为君更唤木肠儿，却扣两舷歌小海。","dynasty":"宋代","title":"复次放鱼前韵答赵承议陈教授"}
{"author":"苏轼","content":"踏遍江南南岸山，逢山未免更留连。独携天上小团月，来试人间第二泉。石路萦回九龙脊，水光翻动五湖天。孙登无语空归去，半岭松声万壑传。","dynasty":"宋代","title":"惠山谒钱道人烹小龙团登绝顶望太湖"}
{"author":"苏轼","content":"虚白堂前合抱花，秋风落日照横斜。阅人此地知多少，物化无涯生有涯。","dynasty":"宋代","title":"次韵钱穆父紫薇花二首"}
{"author":"苏轼","content":"当欢有馀乐，在戚亦颓然。渊明得此理，安处故有年。嗟我与先生，所赋良奇偏。人间少宜适，惟有归耘田。我昔堕轩冕，毫釐真市廛。困来卧重裀，忧愧自不眠。如今破茅屋，一夕或三迁。风雨睡不知，黄叶满枕前。宁当出怨句，惨惨如孤烟。但恨不早悟，犹推渊明贤。","dynasty":"宋代","title":"和陶怨诗示庞邓"}
{"author":"苏轼","content":"商也哀未散，岁月忽已秋。祥琴虽未调，余悲不敢留。矧此乃韵语，未入金石流。羲之生五子，总角出银钩。吾家有二许，下笔两不休。君言不能诗，此语人信不。千钟斯为尧，百榼斯为丘。陋矣陶士衡，当以大白浮。酒中那有失，醉则不惊鸥。明当罚二子，已洗两玉舟。","dynasty":"宋代","title":"次韵赵景贶督两欧阳诗破陈酒戒"}
{"author":"苏轼","content":"禅居何所有？户牖白云分。直待谭玄後，相随花雨纷。","dynasty":"宋代","title":"慈云四景白云居"}
{"author":"苏轼","content":"闲倚胡床，庾公楼外峰千朵。与谁同坐。明月清风我。别乘一来，有唱应须和。还知么。自从添个。风月平分破。","dynasty":"宋代","tags":"叙事，山水，抒情","title":"点绛唇·闲倚胡床"}
{"author":"苏轼","content":"老手王摩诘，穷交孟浩然。论诗曾伴直，话旧已忘年。北上难陪骥，东行且趁船。离亭花映肉，醉眼鹭窥莲。柂转三山没，风回五两偏。荒祠过瓜步，古甃堕松巅。闻道清香阁，新篘白玉泉。莫教门掩夜，坐待月流天。小院檀槽闹，空庭桦烛烟。公诗便堪唱，为付小婵娟。","dynasty":"宋代","title":"至真州再和二首其一"}
{"author":"苏轼","content":"残花怨久病，剩雨泣馀妍。不见双旌出，空令九陌迁。知君苦寂寞，妙语嚼芳鲜。浅紫从争发，浮红任蚤蔫。天葩尚青萼，国色待华颠。载酒邀诗将，臞儒不是仙。","dynasty":"宋代","title":"雪后，便欲与同僚寻春，一病弥月，杂花都尽，独牡丹在尔，刘景文左藏和顺阇黎诗见赠，次韵答之"}
{"author":"苏轼","content":"春兰如美人，不采羞自献。时闻风露香，蓬艾深不见。丹青写真色，欲补离骚传。对之如灵均，冠佩不敢燕。","dynasty":"宋代","title":"题杨次公春兰"}
{"author":"苏轼","content":"与君相従非一日，笔势翩翩疑可识。平时谩说古战场，过眼终迷日五色。我惭不出君大笑，行止皆天子何责。青袍白纻五千人，知子无怨亦无德。买羊沽酒谢玉川，为我醉倒春风前。归家但草凌雪赋，我相夫子非癯仙。","dynasty":"宋代","title":"余与李廌方叔相知久矣领贡举事而李不得第愧"}
{"author":"苏轼","content":"鱼龙随水落，猿鹤喜君还。旧隐丘墟外，新堂紫翠间。野麋驯杖履，幽桂出榛菅。洒扫门前路，山公亦爱山。（张故居为大水所坏，新卜此室故居之东。）万木锁云龙，（山名。）天留与戴公。路迷山向背，人在瀼西东。荠麦余春雪，樱桃落晚风。入城都不记，归路醉眠中。","dynasty":"宋代","title":"访张山人得山中字二首"}
{"author":"苏轼","content":"樊素阿蛮皆已出，使君应作玉筝歌。可怜病士西窗下，一夜丹田手自摩。","dynasty":"宋代","title":"傅子美召公择饮，偶以病不及往，公择有诗，"}
{"author":"苏轼","content":"　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。　　余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。　　独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？　　然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？　　余闻光、黄间多异人，往往阳狂垢污，不可得而见。方山子倘见之欤？","dynasty":"宋代","tags":"古文观止，写人，隐居，生活，抒怀","title":"方山子传"}
{"author":"苏轼","content":"塘上钩帘对晚香，不知斜日已侵床。江妃自惜凌波□，长在高荷扇影凉。","dynasty":"宋代","title":"同景文咏莲塘"}
{"author":"苏轼","content":"独遶樱桃树，酒醒喉肺乾。莫除枝上露，从向口中漙。","dynasty":"宋代","title":"樱桃"}
{"author":"苏轼","content":"姑恶姑恶，姑不恶，妾命薄。君不见东海孝妇死作三年乾，不如广汉庞姑去却还。","dynasty":"宋代","title":"五禽言五首"}
{"author":"苏轼","content":"诗翁爱酒长如渴，瓶尽欲沽囊已竭。灯青火冷不成眠，一夜捻须吟喜雪。诗成就我觅欢处，我穷正与君仿佛。曷不走投陈孟公，有酒醉君仍饱德。琼瑶欲尽天应惜，更遣清光续残月。安得佳人擢素手，笑捧玉碗两奇绝。艳歌一曲回阳春，坐使高堂生暖热。","dynasty":"宋代","title":"和柳子玉喜雪次韵仍呈述古"}
{"author":"苏轼","content":"雨折霜干不耐秋，白花黄叶使人愁。月明小艇湖边宿，便是江南鹦鹉洲。","dynasty":"宋代","title":"和文与可洋川园池三十首荻蒲"}
{"author":"苏轼","content":"送君应典鹔鹴裘，凭仗千钟洗别愁。脱帽风流余长史，（君喜草书而不工，故以此为戏。）埋轮家世本留侯。（张纲，子房七世孙也，犍为武阳人。墓在今彭山，君岂其后耶？）子河骏马方争出，（麟府马，出子河汊。）昭义疲兵亦少休。（唐称昭义步兵，盖泽潞弓箭手。）定向秋山得嘉句，故关黄叶满行辀。","dynasty":"宋代","title":"次韵孔常父送张天觉河东提刑"}
{"author":"苏轼","content":"寒食未明至湖上。太守未来，两县令先在。城头月落尚啼乌。朱舰红船早满湖。鼓吹未容迎五马，水云先已漾双凫。映山黄帽螭头舫，夹岸青烟鹊尾炉。老病逢春只思睡，独求僧榻寄须臾。","dynasty":"宋代","tags":"记游，写景，抒情，厌倦","title":"瑞鹧鸪·城头月落尚啼乌"}
{"author":"苏轼","content":"去年送君守解梁，今年送君守历阳。年年送人作太守，坐受尘土堆胸肠。君家联翩三将相，富贵未已今方将。凤雏骥子生有种，毛骨往往传诸郎。观君崛郁负奇表，便合剑佩趋明光。胡为小郡屡奔走，征马未解风帆张。我生本自便江海，忍耻未去犹彷徨。无言赠君有长叹，美哉河水空洋洋。","dynasty":"宋代","title":"送吕希道知和州"}
{"author":"苏轼","content":"翠壁下无路，何年雷雨穿。光摇岩上寺，深到影中天。我欲然犀看，龙应抱宝眠。谁能孤石上，危坐试僧禅。","dynasty":"宋代","title":"潭"}
{"author":"苏轼","content":"泉源従高来，走下随石脉。纷纷白沫乱，隐隐苍崖坼。萦回成曲沼，清澈见肝膈。众泻为长溪，奔驶荡蛙蝈。初开不容椀，渐去已如帛。传闻此山中，神物懒遭谪。不能致雷雨，滟滟吐寒碧。遂令山前人，千古灌稻麦。","dynasty":"宋代","title":"荆门惠泉"}
{"author":"苏轼","content":"马趁香微路远，沙笼月淡烟斜。渡波清彻映妍华。倒绿枝寒凤挂。挂凤寒枝绿倒，华妍映彻清波。渡斜烟淡月笼沙。远路微香趁马。","dynasty":"宋代","tags":"梅花，品格，喻人","title":"西江月·咏梅"}
{"author":"苏轼","content":"我有方外客，颜如琼之英。十年尘土窟，一寸冰雪清。朅来従我游，坦率见真情。顾我无足恋，恋此山水清。新诗如弹丸，脱手不暂停。昨日放鱼回，衣襟满浮萍。今日扁舟去，白酒载乌程。山头见月出，江路闻鼍鸣。莫作孺子歌，沧浪濯吾缨。吾诗自堪唱，相子棹歌声。","dynasty":"宋代","title":"次韵答王巩（一题：次韵答参寥）"}
{"author":"苏轼","content":"黄省文书分道山，静传钟鼓建章闲。天边玉树西风起，知有新秋到世间。","dynasty":"宋代","title":"入馆"}
{"author":"苏轼","content":"何处倚阑干（杜牧）。弦管高楼月正圆（杜牧）。胡蝶梦中家万里（崔涂），依然。老去愁来强自宽（杜甫）。明镜借红颜（李商隐）。须著人间比梦间（韩愈）。蜡烛半笼金翡翠（李商隐），更阑。绣被焚香独自眠（许浑）。","dynasty":"宋代","title":"南乡子（集句）"}
{"author":"苏轼","content":"去乡三十年，风雨荒旧宅。惟存一束书，寄食无定迹。每用愧渊明，尚取禾三百。颀然六男子，粗可传清白。於吾岂不多，何事复叹息。","dynasty":"宋代","title":"和陶饮酒二十首"}
{"author":"苏轼","content":"晚途流落不堪言，海上春泥手自翻。汉使节空馀皓首，故侯瓜在有颓垣。平生多难非天意，此去残年尽主恩。误辱使君相抆拭，宁闻老鹤更乘轩。","dynasty":"宋代","title":"次韵王郁林"}
{"author":"苏轼","content":"寒食未明至湖上。太守未来，两县令先在。城头月落尚啼乌。朱舰红船早满湖。鼓吹未容迎五马，水云先已漾双凫。映山黄帽螭头舫，夹岸青烟鹊尾炉。老病逢春只思睡，独求僧榻寄须臾。","dynasty":"宋代","tags":"记游，写景，抒情，厌倦","title":"瑞鹧鸪·城头月落尚啼乌"}
{"author":"苏轼","content":"郁葱佳气夜充闾，始见徐卿第二雏。甚欲去为汤饼客，惟愁错写弄aa14书。参军新妇贤相敌，阿大中郎喜有馀。我亦従来识英物，试教啼看定何如。","dynasty":"宋代","title":"贺陈述古弟章生子"}
{"author":"苏轼","content":"初见煌煌秀两岐，俄惊落磑雪霏霏。可烦都尉热承汗，绝胜临淄贫易衣。尚有清才对风月，未妨便腹贮书诗。知君货殖夸长袖，满籴千箱待一饥。","dynasty":"宋代","title":"奉酬仲闵食新面汤饼，仍闻籴麦甚盛，因以戏"}
{"author":"苏轼","content":"臣闻帝武造周，已兆兴王之迹；日符祚汉，实开受命之祥。非天私我有邦，惟圣乃作神主。仰止诞弥之庆，集於建丑之正。瑞玉旅庭，爰讲比邻之好；虎臣在泮，复通西域之琛。式燕示慈，与人均福。恭惟皇帝陛下，睿思冠古，浚哲自天。焕乎有文，日讲六经之训；述而不作，思齐累圣之仁。夷夏宅心，神人协德。卜年七百，方过历以承天；有臣三千，咸一心而戴后。彤庭振万，玉座传觞。诵干戈载戢之诗，作君臣相悦之乐。斯民何幸，白首太平。臣猥以微生，亲逢盛日。始庆猗兰之会，愿赓击壤之音。下采民言，上陈口号。凛凛重瞳日月新，四方惊喜识天人。共知若木初升旦，且种蟠桃莫计春。请吏黑山归属国，给扶黄发拜严宸。紫皇应在红云里，试问清都侍从臣。","dynasty":"宋代","title":"兴龙节集英殿宴教坊词致语口号"}
{"author":"苏轼","content":"朝罢人人识郑崇，直声如在履声中。卧闻疏响梧桐雨，独咏微凉殿阁风。谏苑君方续承业，醉乡我欲访无功。陶然一枕谁呼觉，牛蚁新除病后聪。","dynasty":"宋代","title":"次韵朱光庭初夏"}
{"author":"苏轼","content":"腥涎不满壳，聊足以自濡。升高不知回，竟作粘壁枯。","dynasty":"宋代","title":"蜗牛"}
{"author":"苏轼","content":"冰肌自是生来瘦。那更分飞后。日长帘幕望黄昏。及至黄昏时候、转销魂。君还知道相思苦。怎忍抛奴去。不辞迢递过关山。只恐别郎容易、见郎难。","dynasty":"宋代","title":"虞美人"}
{"author":"苏轼","content":"携儿过岭今七年，晚途更著黎衣冠。白头穿林要藤帽，赤脚渡水须花缦。不愁故人惊绝倒，但使俚俗相恬安。见君合浦如梦寐，挽须握手俱汍澜。妻缝接?雾縠细，儿送琴枕冰徽寒。无弦且寄陶令意，倒载犹作山公看。我怀汝阴六一老，眉宇秀发如春峦。羽衣鹤氅古仙伯，岌岌两柱扶霜纨。至今画像作此服，凛如退之加渥丹。尔来前辈皆鬼录，我亦带脱巾欹宽。作诗颇似六一语，往往亦带梅公酸。","dynasty":"宋代","title":"欧阳晦夫遗接?琴枕戏作此诗谢之"}
{"author":"苏轼","content":"山骨裁方斛，江珍拾浅滩。清池上几案，碎月落杯盘。老去怀三友，平生困一箪。坚姿聊自儆，秀色亦堪餐。好去髯卿舍，凭将道眼看。东坡最后供，霜雪照人寒。","dynasty":"宋代","title":"寄怪石石斛与鲁元翰"}
{"author":"苏轼","content":"不肯惺惺骑马回，玉山知为玉人颓。紫云有语君知否？莫唤分司御史来。","dynasty":"宋代","title":"闻李公择饮傅国博家大醉二首其二"}
{"author":"苏轼","content":"莫负黄花九日期，人生穷达可无时。十年且就三都赋，万户终轻千首诗。天静伤鸿犹戢翼，月明惊鹊未安枝。君看六月河无水，万斛龙骧到自迟。","dynasty":"宋代","title":"杭州牡丹开时，仆犹在常、润，周令作诗见寄，次其韵，复次一首送赴阙其二"}
{"author":"苏轼","content":"（一题作小饮西湖，怀欧阳叔弼兄弟，赠赵景贶、陈履常）岁暮自急景，我闲方缓觞。醉饮西湖晚，步转北渚长。地坐略少长，意行无涧冈。久知荠麦青，稍喜榆柳黄。盎盎春欲动，潋潋夜未央。水天鸥鹭静，月雾松桧香。抚景方婉娩，怀人重凄凉。岂无一老兵，坐念两欧阳。我意正麋鹿，君才亦圭璋。此会恐难久，此欢不可忘。","dynasty":"宋代","title":"竹间亭小酌怀欧阳叔弼季默呈赵景贶陈履常"}
{"author":"苏轼","content":"　　权白孟德足下：辱书开示祸福，使之内杀子布，外擒刘备以自效。书辞勤款，若出至诚，虽三尺童子，亦晓然知利害所在矣。然仆怀固陋，敢略布。　　昔田横，齐之遗虏，汉高祖释郦生之憾，遣使海岛，谓横来大者王，小者侯，犹能以刀自刭，不肯以身辱于刘氏。韩信以全齐之地，束手于汉，而不能死于牖下。自古同功一体之人，英雄豪杰之士，世乱则藉以剪伐，承平则理必猜疑，与其受韩信之诛，岂若死田横之节也哉！　　仆先将军破虏，遭汉陵夷，董卓僭乱，焚烧宗庙，发掘陵寝，故依袁术以举义师，所指城邑响应，天下思得董卓而食之不厌。不幸此志未遂，而无禄早世。先兄伯符嗣命，驰驱锋镝，周旋江汉，岂有他哉？上以雪天子之耻，下以毕先将军之志耳。不意袁术亦僭位号，污辱义师，又闻诸君各盗名字，伯符提偏师，进无所归，退无所守，故资江东为之业耳，不幸有荆轲、舞阳之变。不以权不肖，使统部曲，以卒先臣之志。仆受遗以来，卧薪尝胆，悼日月之逾迈，而叹功名之不立，上负先臣未报之忠，下忝伯符知人之明。且权先世以德显于吴，权若效诸君有非常之志，纵不蒙显戮，岂不坠其家声耶？　　汉自桓、灵以来，上失其道，政出多门，宦官之乱才息，董卓之祸复兴，傕、汜未诛，袁、刘割据，天下所恃，惟权与公及刘备三人耳。比闻卓已鲸鲵，天子反正，仆意公当扫除余孽，同奖王室，上助天子，与宗庙社稷之灵，退守藩国，无失春秋朝觐之节。而足下乃有欺孤之志，威挟天子，以令天下，妄引历数，阴构符命，昔笑王莽之愚，今窃叹足下蹈覆车也。仆与公有婚姻之旧，加之同好相求，然自闻求九锡，纳椒房，不唯同志失望，天下甚籍籍也。刘备之兵虽少，然仆观其为人，雄才大略，宽而有容，拙于攻取，巧于驭人，有汉高祖之余风，辅以孔明，未可量也，且以忠义不替曩昔，仆以为今海内所望，惟我二人耳。仆之有张昭，正如备之孔明，左提右挈，以就大事，国中文武之事，尽以委之，而见教杀昭与备，仆岂病狂也哉。古谚有之：“辅车相依，唇亡齿寒。”仆与刘备，实有唇齿相须之势。足下所以不能取武昌，又不能到成都者，吴、蜀皆存也。今使仆取蜀，是吴不得独存也。蜀亡，吴亦随之矣。晋以垂棘屈产，假道于虞以伐虢，夫灭虢是所以取虞，虞以不知，故及祸。足下意何以异此。　　古人有言曰：“白首如新，倾盖如故”。言以身托人，必择所安。孟德视仆，岂惜此尺寸之土者哉，特以公非所托故也。荀文若与公共起艰危，一旦劝公让九锡，意便憾，使卒忧死。矧仆与公有赤壁之隙，虽复尽释前憾，然岂敢必公不食斯言乎？今日归朝，一匹夫耳，何能为哉。纵公不见害，交锋两阵之间，所杀过当，今其父兄子弟，实在公侧，怨仇多矣，其能安乎？季布数窘汉王，及即位，犹下三族之令，矧足下记人之过，忘人之功，不肯忘文若于九锡，其肯赦仆于赤壁乎？孔文举与杨德祖，海内奇士，足下杀之如皂隶，岂复有爱于权！天下之才在公右者，即害之矣，一失江东，岂容复悔耶？甘言重币，幸勿复再。","dynasty":"宋代","tags":"书信","title":"拟孙权答曹操书"}
{"author":"苏轼","content":"寒玉细凝肤。清歌一曲倒金壶。冶叶倡条遍相识，净如。豆蔻花梢二月初。年少即须臾。芳时偷得醉工夫。罗帐细垂银烛背，欢娱。豁得平生俊气无。","dynasty":"宋代","tags":"写人，妻子，生活，美好","title":"南乡子·寒玉细凝肤"}
{"author":"苏轼","content":"青衫别泪尚斓斑，十载江湖困抱关。老去上书还北阙，朝来拄笏望西山。相従杯酒形骸外，笑说平生醉梦间。万事会须咨伯始，白头容我占清闲。","dynasty":"宋代","title":"次韵胡完夫"}
{"author":"苏轼","content":"三句，只最后一句作“怜此腰肢袅”，文字小异。当为讹成无疑。?","dynasty":"宋代","title":"余归自道场何山遇大风因憩耘老溪亭命官奴秉"}
{"author":"苏轼","content":"多买黄封作洗泥，使君来自陇山西。高才得兔人人羡，争欲寻踪觅旧蹄。","dynasty":"宋代","title":"次韵钱穆父马上寄蒋颖叔二首其二"}
{"author":"苏轼","content":"三吴行尽千山水，犹道桐庐更清美。岂惟浊世隐狂奴，时平亦出佳公子。初冠惠文读城旦，晚入奉常陪剑履。方将华省起弹冠，忽忆钓台归洗耳。未应良木弃大匠，要使名驹试千里。奉亲官舍当有择，得郡江南差可喜。白粲连樯一万艘，红妆执乐三千指。簿书期会得余闲，亦念人生行乐耳。","dynasty":"宋代","title":"送江公著知吉州"}
{"author":"苏轼","content":"我憎孟郊诗，复作孟郊语。饥肠自鸣唤，空壁转饥鼠。诗从肺腑出，出辄愁肺腑。有如黄河鱼，出膏以自煮。尚爱《铜斗歌》，鄙俚颇近古。桃弓射鸭罢，独速短蓑舞。不忧踏船翻，踏浪不踏土。吴姬霜雪白，赤脚浣白纻。嫁与踏浪儿，不识离别苦。歌君江湖曲，感我长羁旅。","dynasty":"宋代","title":"读孟郊诗二首其二"}
{"author":"苏轼","content":"缥缈危楼紫翠间，良辰乐事古难全。感时怀旧独凄然。璧月琼枝空夜夜，菊花人貌自年年。不知来岁与谁看。","dynasty":"宋代","tags":"写景，抒情，离别，愁绪","title":"浣溪沙·菊节"}
{"author":"苏轼","content":"　　天可必乎？贤者不必贵，仁者不必寿。天不可必乎？仁者必有后。二者将安取衷哉？吾闻之申包胥曰：“人定者胜天，天定亦能胜人。”世之论天者，皆不待其定而求之，故以天为茫茫。善者以怠，恶者以肆。盗跖之寿，孔、颜之厄，此皆天之未定者也。松柏生于山林，其始也，困于蓬蒿，厄于牛羊；而其终也，贯四时、阅千岁而不改者，其天定也。善恶之报，至于子孙，则其定也久矣。吾以所见所闻考之，而其可必也审矣。　　国之将兴，必有世德之臣，厚施而不食其报，然后其子孙能与守文太平之主、共天下之福。故兵部侍郎晋国王公，显于汉、周之际，历事太祖、太宗，文武忠孝，天下望以为相，而公卒以直道不容于时。盖尝手植三槐于庭，曰：“吾子孙必有为三公者。”已而其子魏国文正公，相真宗皇帝于景德、祥符之间，朝廷清明，天下无事之时，享其福禄荣名者十有八年。今夫寓物于人，明日而取之，有得有否；而晋公修德于身，责报于天，取必于数十年之后，如持左契，交手相付。吾是以知天之果可必也。　　吾不及见魏公，而见其子懿敏公，以直谏事仁宗皇帝，出入侍从将帅三十馀年，位不满其德。天将复兴王氏也欤！何其子孙之多贤也？世有以晋公比李栖筠者，其雄才直气，真不相上下。而栖筠之子吉甫，其孙德裕，功名富贵，略与王氏等；而忠恕仁厚，不及魏公父子。由此观之，王氏之福盖未艾也。　　懿敏公之子巩与吾游，好德而文，以世其家，吾以是铭之。铭曰：　　“呜呼休哉！魏公之业，与槐俱萌；封植之勤，必世乃成。既相真宗，四方砥平。归视其家，槐阴满庭。吾侪小人，朝不及夕，相时射利，皇恤厥德？庶几侥幸，不种而获。不有君子，其何能国？王城之东，晋公所庐；郁郁三槐，惟德之符。呜呼休哉！","dynasty":"宋代","tags":"古文观止，赞颂，写人","title":"三槐堂铭"}
{"author":"苏轼","content":"绛阙云台总有名，应须极贵又长生。鼎中龙虎黄金贱，松下龟蛇绿骨轻。霅水未浑缨可濯，弁峰初见眼应明。两卮春酒真堪羡，独占人间公外荣。","dynasty":"宋代","title":"和章七出守湖州二首"}
{"author":"苏轼","content":"生计曾无聚沫，孤踪谩有清风。治产犹嫌范蠡，携孥颇笑梁鸿。","dynasty":"宋代","title":"忆江南寄纯如五首"}
{"author":"苏轼","content":"卧闻禅老入南山，净扫清风五百间。我与世疏宜独往，君缘诗好不容攀。自知乐事年年减，难得高人日日闲。欲问云公觅心地，要知何处是无还。","dynasty":"宋代","title":"病中独游净慈，谒本长老，周长官以诗见寄，仍邀游灵隐，因次韵答之"}
{"author":"苏轼","content":"风卷云舒合两班，曈曈瑞日映天颜。观书已获千秋镜，积德长为万岁山。腊雪未消三务起，壬人不用五兵闲。相逢父老争相贺，却笑华胥是梦间。","dynasty":"宋代","title":"兴龙节集英殿宴教坊词致语口号臣闻天所眷命"}
{"author":"苏轼","content":"曈曈晓日上三竿，客向东风竞倚栏。穿竹鸟声惊步武，入檐花影落杯盘。勿嫌步月临玄圃，冷笑乘槎向海滩。胜概直应吟不尽，凭君寄与画图看。","dynasty":"宋代","title":"题潭州徐氏春晖亭"}
{"author":"苏轼","content":"诗句端来磨我钝，钝锥不解生芒。欢颜为我解冰霜。酒阑清梦觉，春草满地塘。应念雪堂坡下老，昔年共采芸香。功成名遂早还乡。回车来过我，乔木拥千章。","dynasty":"宋代","title":"临江仙（赠送）"}
{"author":"苏轼","content":"我观文忠公，四子皆超越。仲也珠径寸，照夜光如月。好诗真脱兔，下笔先落鹘。知音如周郎，议论亦英发。文章乃余事，学道探玄窟。死为长白主，名字书绛阙。（熙宁之末，仲纯父见仆于京城之东，曰：“吾梦道士持告身授吾曰：上帝命汝为长白山主，此何祥也？”明年，仲纯父没。）伤心清颍尾，已伴白鸥没。喜见三少年，俱有千里骨。千里不难到，莫遣历块蹶。临分出苦语，愿子书之笏。","dynasty":"宋代","tags":"送别，赞美，写人","title":"送欧阳推官赴华州监酒"}
{"author":"苏轼","content":"灯烬不挑垂暗蕊，炉灰重拨尚馀薰。清风欲发鸦翻树，缺月初升犬吠云。闭眼此心新活计，随身孤影旧知闻。雷州别驾应危坐，跨海清光与子分。","dynasty":"宋代","title":"十二月十七日夜坐达晓，寄子由"}
{"author":"苏轼","content":"妙龄驰誉百夫雄，晚节忘怀大隐中。悃愊无华真汉吏，文章尔雅称吾宗。趋时肯负平生志，有子还应不死同。惟我闲思十年事，数行老泪寄西风。","dynasty":"宋代","title":"苏潜圣挽词"}
{"author":"苏轼","content":"从君觅数珠，老境仗消遣。未能转千佛，且从千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适从海上回，蓬莱又清浅。","dynasty":"宋代","title":"乞数珠赠南禅湜老"}
{"author":"苏轼","content":"彼哉嵇阮曹，终以明自膏。靖节固昭旷，归来侣蓬蒿。新霜著疏柳，大风起江涛。东篱理黄华，意不在芳醪。白衣挈壶至，径醉还游遨。悠然见南山，意与秋气高。","dynasty":"宋代","title":"题李伯时渊明东篱图"}
{"author":"苏轼","content":"居士身心如槁木，旅馆孤眠体生粟。谁能相思琢白玉，服药千朝偿一宿。天寒日短银灯续，欲往従之车脱轴。何人吹断参差竹，泗水茫茫鸭头绿。","dynasty":"宋代","title":"次韵王巩独眠"}
{"author":"苏轼","content":"乐天双鬓如霜菅，始知谢遣素与蛮。我兄绿发蔚如故，已了梦幻齐人间。蛾眉劝酒聊尔耳，处仲太忍茂弘孱。三杯径醉便归卧，海上知复几往还。连娟六ㄠ趁蹋踘，杳眇三叠萦阳关。酒醒梦断何所有，落花流水空青山。忽惊铙鼓发夜半，明月不许幽人攀。赠行无物惟一语，莫遣瘴雾侵云鬟。罗浮道人一倾盖，欲击白日留君颜。应知我是香案吏，他年许缀蓬莱班。","dynasty":"宋代","title":"再用前韵"}
{"author":"苏轼","content":"霏霏雨露作清妍，烁烁明灯照欲然。明日春阴花未老，故应未忍着酥煎。","dynasty":"宋代","title":"雨中明庆赏牡丹"}
{"author":"苏轼","content":"明月妙高台，盘涡月照开。琳宫龙久住，珠树鹤能来。云雾空中绕，帆樯槛外回。无言卷石小，江左拟蓬莱。","dynasty":"宋代","title":"过金山寺一首"}
{"author":"苏轼","content":"从君觅数珠，老境仗消遣。未能转千佛，且从千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适从海上回，蓬莱又清浅。","dynasty":"宋代","title":"乞数珠赠南禅湜老其一"}
{"author":"苏轼","content":"凉飙呼不来，流汗方被体。稀星乍明灭，暗水光弥弥。香风过莲芡，惊枕裂鲂鲤。欠伸宿酒余，起坐濯清泚。火云势方壮，未受月露洗。身微欲安适，坐待东方启。","dynasty":"宋代","title":"七月一日出城舟中苦热"}
{"author":"苏轼","content":"五更山吐月，窗迥室幽幽。玉钩还挂户，江练却明楼。星河澹欲晓，鼓角冷知秋。不眠翻五咏，清切变蛮讴。","dynasty":"宋代","title":"江月五首，并引其五"}
{"author":"苏轼","content":"一朵妖红翠欲流，春光回照雪霜羞。化工只欲呈新巧，不放闲花得少休。花开时节雨连风，却向霜余染烂红。漏泄春光私一物，此心未信出天工。当时只道鹤林仙，能遣秋花发杜鹃。谁信诗能回造化，直教霜卉放春妍。不分清霜入小园，故将诗律变寒暄。使君欲见蓝关咏，更倩韩郎为染根。","dynasty":"宋代","title":"和述古冬日牡丹四首"}
{"author":"苏轼","content":"岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。","dynasty":"宋代","tags":"春节，乡风，思念","title":"馈岁/别岁/守岁"}
{"author":"苏轼","content":"旧病应逢医口药，新妆渐画入时眉。信知诗是穷人物，近觉王郎不作诗。","dynasty":"宋代","title":"呈定国"}
{"author":"苏轼","content":"长记鸣琴子溅堂。朱颜绿发映垂杨。如今秋鬓数茎霜。聚散交游如梦寐，升沉闲事莫思量。仲卿终不避桐乡。","dynasty":"宋代","tags":"感叹，时光，忆旧","title":"浣溪沙·忆旧"}
{"author":"苏轼","content":"一双罗帕未分珍，林下先尝愧逐臣。露叶霜枝剪寒碧，金盘玉指破芳辛。清泉蔌蔌先流齿，香雾霏霏欲噀人。坐客殷勤为收子，千奴一掬奈吾贫。","dynasty":"宋代","title":"食柑"}
{"author":"苏轼","content":"绣帘高卷倾城出。灯前潋滟横波溢。皓齿发清歌。春愁入翠蛾。凄音休怨乱。我已先肠断。遗响下清虚。累累一串珠。","dynasty":"宋代","title":"菩萨蛮（歌妓）"}
{"author":"苏轼","content":"白头逢国士，青眼酒尊开。","dynasty":"宋代","title":"残句白头逢国士"}
{"author":"苏轼","content":"我似老牛鞭不动，雨滑泥深四蹄重。汝如黄犊走却来，海阔山高百程送。庶几门户有八慈，不恨居邻无二仲。他年汝曹笏满床，中夜起舞踏破瓮。会当洗眼看腾跃，莫指痴腹笑空洞。誉儿虽是两翁癖，积德已自三世种。岂惟万一许生还，尚恐九十烦珍従。六子晨耕箪瓢出，众妇夜绩灯火共。春秋古史乃家法，诗笔离骚亦时用。但令文字还照世，粪土腐余安足梦。","dynasty":"宋代","title":"过于海舶得迈寄书酒作诗远和之皆粲然可观子"}
{"author":"苏轼","content":"上巳日作。城南有坡，土色如丹，其下有堤，壅郑淇水入城。东武城南，新堤固、涟漪初溢。隐隐遍、长林高阜，卧红堆碧。枝上残花吹尽也，与君更向江头觅。问向前、犹有几多春，三之一。官里事，何时毕。风雨外，无多日。相将泛曲水，满城争出。君不见兰亭修禊事，当时坐上皆豪逸。到如今、修竹满山阴，空陈迹。","dynasty":"宋代","tags":"惜春，感慨，时间，哲理","title":"满江红·东武会流杯亭"}
{"author":"苏轼","content":"残花带叶暗，新笋出林香。但见竹阴绿，不知汧水黄。树高倾陇鸟，池浚落河鲂。栽种良辛苦，孤僧瘦欲尫。","dynasty":"宋代","title":"大老寺竹间阁子"}
{"author":"苏轼","content":"小圃傍城郭，闭门芝朮香。名随市人隐，德与佳木长。元化善养性，仓公多禁方。所活不可数，相逢旋相忘。但喜宾客来，置酒花满堂。我欲东南去，再观双桧苍。山茶想出屋，湖橘应过墙。木老德亦熟，吾言岂荒唐。","dynasty":"宋代","title":"种德亭，并叙"}
{"author":"苏轼","content":"自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕脂雪。暗中偷负去，夜半真有力。何殊病少年，病起头已白。","dynasty":"宋代","title":"寒食雨二首其一"}
{"author":"苏轼","content":"元丰七年十二月二十四日，从泗州刘倩叔游南山细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。","dynasty":"宋代","tags":"婉约，纪游，写景","title":"浣溪沙·细雨斜风作晓寒"}
{"author":"苏轼","content":"小莲初上琵琶弦，弹破碧云天。分明绣阁幽恨，都向曲中传。肤莹玉，鬓梳蝉，绮窗前。素娥今夜，故故随人，似斗婵娟。","dynasty":"宋代","tags":"写人，赞美","title":"诉衷情·琵琶女"}
{"author":"苏轼","content":"仗下千官散紫庭，微闻小语说苏程。长身自昔传甥舅，寿骨遥知是弟兄。（予与君皆寿骨贯耳，班列中多指予二人不问而知其为中表也。）曾活万人宁望报，（君在楚州，予在杭州，皆遇饥岁，活数万人。）只求五亩却归耕。四朝遗老凋零尽，鹤发他年几个迎。","dynasty":"宋代","title":"表弟程德孺生日"}
{"author":"苏轼","content":"嘉祐中，翰林学士承旨邓公圣求为武昌令，常游寒溪西山，山中人至今能言之。轼谪居黄冈，与武昌相望，亦常往来溪山间。元祐元年十一月二十九日，考试馆职，与圣求会宿玉堂，偶话旧事。圣求尝作《元次山洼樽铭》刻之岩石，因为此诗，请圣求同赋，当以遗邑人，使刻之铭侧。春江渌涨蒲萄醅，武昌官柳知谁栽。忆従樊口载春酒，步上西山寻野梅。西山一上十五里，风驾两腋飞崔嵬。同游困卧九曲岭，褰衣独到吴王台。中原北望在何许，但见落日低黄埃。归来解剑亭前路，苍崖半入云涛堆。浪翁醉处今尚在，石臼杯饮无樽罍。尔来古意谁复嗣，公有妙语留山隈。至今好事除草棘，常恐野火烧苍苔。当时相望不可见，玉堂正对金銮开。岂知白首同夜直，卧看椽烛高花摧。江边晓梦忽惊断，铜环玉锁鸣春雷。山人帐空猿鹤怨，江湖水生鸿雁来。请公作诗寄父老，往和万壑松风哀。","dynasty":"宋代","title":"武昌西山（并叙）"}
{"author":"苏轼","content":"银涛无际捲蓬瀛。落霞明。暮云平。曾见青鸾、紫凤下层城。二十五弦弹不尽，空感慨，惜离情。苍梧烟水断归程。捲霓旌。为谁迎。空有千行。流泪寄幽贞。舞罢鱼龙云海晚，千古恨，入江声。","dynasty":"宋代","title":"江城子"}
{"author":"苏轼","content":"秋归南浦蟪蛄鸣，霜落横湖沙水清。卧雨幽花无限思，抱丛寒蝶不胜情。","dynasty":"宋代","title":"和文与可洋川园池三十首蓼屿"}
{"author":"苏轼","content":"诗翁爱酒长如渴，瓶尽欲沽囊已竭。灯青火冷不成眠，一夜捻须吟喜雪。诗成就我觅欢处，我穷正与君仿佛。曷不走投陈孟公，有酒醉君仍饱德。琼瑶欲尽天应惜，更遣清光续残月。安得佳人擢素手，笑捧玉碗两奇绝。艳歌一曲回阳春，坐使高堂生暖热。","dynasty":"宋代","title":"和柳子玉喜雪次韵仍呈述古"}
{"author":"苏轼","content":"万劫互起灭，百年一踟躇。漂流四十年，今乃言卜居。且喜天壤间，一席亦吾庐。稍理兰桂丛，尽平狐兔墟。黄橼出旧枿，紫茗抽新畲。我本早衰人，不谓老更劬。邦君助畚锸，邻里通有无。竹屋从低深，山窗自明疏。一饱便终日，高眠忘百须，无妻老相如。","dynasty":"宋代","title":"和陶和刘柴桑"}
{"author":"苏轼","content":"野人献竹𪕋，腰腹大如盎。自言道旁得，采不费罝网。鸱夷让圆滑，混沌惭瘦爽。两牙虽有馀，四足仅能仿。逢人自惊蹶，闷若儿脱襁。念此微陋质，刀几安足枉。就擒太仓卒，羞愧不能飨。南山有孤熊，择兽行舐掌。","dynasty":"宋代","title":"竹𪕋"}
{"author":"苏轼","content":"烟红露绿晓风香，燕舞莺啼春日长。谁道使君贫且老，绣屏锦帐咽笙簧。","dynasty":"宋代","title":"和文与可洋川园池三十首披锦亭"}
{"author":"苏轼","content":"金钱石竹道傍秋，翠带红裙马上讴。无限小儿齐拍手，山公又作习池游。","dynasty":"宋代","title":"奉和成伯兼戏禹功"}
{"author":"苏轼","content":"花光红满栏，草色绿无岸。不逢青眼人，长歌白石涧。","dynasty":"宋代","title":"霅上访道人不遇"}
{"author":"苏轼","content":"碧山影里小红旗。侬是江南踏浪儿。拍手欲嘲山简醉，齐声争唱浪婆词。西兴渡口帆初落，渔浦山头日未欹。侬欲送潮歌底曲？尊前还唱使君诗。","dynasty":"宋代","tags":"写人，赞美","title":"瑞鹧鸪·观潮"}
{"author":"苏轼","content":"昔与徐使君，共赏钱塘春。爱此小天竺，时来中圣人。松如迁客老，酒似使君醇。系舟藤城下，弄月镡江滨。江月夜夜好，云山朝朝新。使君有令子，真是石麒麟。我子乃散材，有如木轮囷。二老白接?，两郎乌角巾。醉卧松下石，扶归江上津。浮桥半没水，揭此碧鳞鳞。","dynasty":"宋代","title":"徐元用使君与其子端常邀仆与小儿过同游东山"}
{"author":"苏轼","content":"纱笼擎烛逢门入，银叶烧香见客邀。金鼎转丹光吐夜，宝珠穿蚁闹连朝。波翻焰里元相激，鱼舞汤中不畏焦。明日酒醒空想像，清吟半逐梦魂销。","dynasty":"宋代","title":"祥符寺九曲观灯"}
{"author":"苏轼","content":"西塞山边白鹭飞，散花洲外片帆微。桃花流水鳜鱼肥。自庇一身青箬笠，相随到处绿蓑衣。斜风细雨不须归。","dynasty":"宋代","tags":"写景，田园，写人，热爱，自然","title":"浣溪沙·渔父"}
{"author":"苏轼","content":"轻肌弱骨散幽葩，更将金蕊泛流霞。欲知却老延龄药，百草摧时始起花。","dynasty":"宋代","tags":"咏物，菊花，品格","title":"赵昌寒菊"}
{"author":"苏轼","content":"　　尧、舜、禹、汤、文、武、成、康之际，何其爱民之深，忧民之切，而待天下以君子长者之道也。有一善，从而赏之，又从而咏歌嗟叹之，所以乐其始而勉其终。有一不善，从而罚之，又从而哀矜惩创之，所以弃其旧而开其新。故其吁俞之声，欢忻惨戚，见于虞、夏、商、周之书。成、康既没，穆王立，而周道始衰，然犹命其臣吕侯，而告之以祥刑。其言忧而不伤，威而不怒，慈爱而能断，恻然有哀怜无辜之心，故孔子犹有取焉。　　《传》曰：“赏疑从与，所以广恩也；罚疑从去，所以慎刑也。当尧之时，皋陶为士。将杀人，皋陶曰“杀之”三，尧曰“宥之”三。故天下畏皋陶执法之坚，而乐尧用刑之宽。四岳曰“鲧可用”，尧曰“不可，鲧方命圮族”，既而曰“试之”。何尧之不听皋陶之杀人，而从四岳之用鲧也？然则圣人之意，盖亦可见矣。　　《书》曰：“罪疑惟轻，功疑惟重。与其杀不辜，宁失不经。”呜呼，尽之矣。可以赏，可以无赏，赏之过乎仁；可以罚，可以无罚，罚之过乎义。过乎仁，不失为君子；过乎义，则流而入于忍人。故仁可过也，义不可过也。古者赏不以爵禄，刑不以刀锯。赏之以爵禄，是赏之道行于爵禄之所加，而不行于爵禄之所不加也。刑之以刀锯，是刑之威施于刀锯之所及，而不施于刀锯之所不及也。先王知天下之善不胜赏，而爵禄不足以劝也；知天下之恶不胜刑，而刀锯不足以裁也。是故疑则举而归之于仁，以君子长者之道待天下，使天下相率而归于君子长者之道。故曰：忠厚之至也。　　《诗》曰：“君子如祉，乱庶遄已。君子如怒，乱庶遄沮。”夫君子之已乱，岂有异术哉？时其喜怒，而无失乎仁而已矣。《春秋》之义，立法贵严，而责人贵宽。因其褒贬之义，以制赏罚，亦忠厚之至也。","dynasty":"宋代","tags":"古文观止，策论","title":"刑赏忠厚之至论"}
{"author":"苏轼","content":"山与歌眉敛，波同醉眼流。游人都上十三楼。不羡竹西歌吹、古扬州。菰黍连昌歜，琼彝倒玉舟。谁家水调唱歌头。声绕碧山飞去、晚云留。","dynasty":"宋代","tags":"端午节，游赏，景点，抒情","title":"南歌子·游赏"}
{"author":"苏轼","content":"人生识字忧患始，姓名粗记可以休。何用草书夸神速，开卷惝恍令人愁。我尝好之每自笑，君有此病何年瘳。自言其中有至乐，适意无异逍遥游。近者作堂名醉墨，如饮美酒销百忧。乃知柳子语不妄，病嗜土炭如珍羞。君于此艺亦云至，堆墙败笔如山丘。兴来一挥百纸尽，骏马倏忽踏九州。我书意造本无法，点画信手烦推求。胡为议论独见假，只字片纸皆藏收。不减钟张君自足，下方罗赵我亦优。不须临池更苦学，完取绢素充衾裯。","dynasty":"宋代","tags":"书法","title":"石苍舒醉墨堂"}
{"author":"苏轼","content":"记得画屏初会遇。好梦惊回，望断高唐路。燕子双飞来又去。纱窗几度春光暮。那日绣帘相见处。低眼佯行，笑整香云缕。敛尽春山羞不语。人前深意难轻诉。","dynasty":"宋代","tags":"爱情，相思","title":"蝶恋花·记得画屏初会遇"}
{"author":"苏轼","content":"自笑平生为口忙，老来事业转荒唐。长江绕郭知鱼美，好竹连山觉笋香。逐客不妨员外置，诗人例作水曹郎。只惭无补丝毫事，尚费官家压酒囊。","dynasty":"宋代","tags":"地方，抒情，心情，乐观","title":"初到黄州"}
{"author":"苏轼","content":"万顷风涛不记苏。雪晴江上麦千车。但令人饱我愁无。翠袖倚风萦柳絮，绛唇得酒烂樱珠。尊前呵手镊霜须。","dynasty":"宋代","tags":"婉约，贬谪，忧思，写景","title":"浣溪沙·万顷风涛不记苏"}
{"author":"苏轼","content":"雨暗初疑夜，风回忽报晴。淡云斜照著山明。细草软沙溪路、马蹄轻。卯酒醒还困，仙材梦不成。蓝桥何处觅云英。只有多情流水、伴人行。","dynasty":"宋代","tags":"纪行，写景，抒怀","title":"南歌子·寓意"}
{"author":"苏轼","content":"灯火钱塘三五夜，明月如霜，照见人如画。帐底吹笙香吐麝，更无一点尘随马。寂寞山城人老也！击鼓吹箫，却入农桑社。火冷灯稀霜露下，昏昏雪意云垂野。","dynasty":"宋代","tags":"元宵节，思念，忧国忧民","title":"蝶恋花·密州上元"}
{"author":"苏轼","content":"小池新凿会天雨，一部鼓吹従何来。有蟾正碧乱草色，时泅出没东南隈。井干跳梁亦足乐，洞庭鱼龙何有哉。能歌德声莫入月，清池与尔俱忘回。不作太白梦日边，还同乐天赋池上。池上新年有荷叶，细雨鱼儿噞轻浪。男儿学易不应举，幽人一友吾得尚。此池便可当长江，欲榜茅斋来荡漾。","dynasty":"宋代","title":"池上二首"}
{"author":"苏轼","content":"道人出山去，山色如死灰。白云不解笑，青松有馀哀。忽闻道人归，鸟语山容开。神光出宝髻，法雨洗浮埃。想见南北山，花发前后台。寄声问道人，借禅以为诙。何所闻而去，何所见而回？道人笑不答，此意安在哉。昔年本不住，今者亦无来。此语竟非是，且食白杨梅。","dynasty":"宋代","title":"闻辩才法师复归上天竺，以诗戏问"}
{"author":"苏轼","content":"炉锤一手赋形殊，造物无心敢忘渠。我本疏顽固当尔，子犹沦落况其余。龚黄侧畔难言政，罗赵前头且眩书。（莘老见称政事与书，而莘老书至不工。）惟有阳关一杯酒，殷勤重唱赠离居。","dynasty":"宋代","title":"次韵孙莘老见赠时莘老移庐州因以别之"}
{"author":"苏轼","content":"寂寂东坡一病翁，白发萧散满霜风。小儿误喜朱颜在，一笑那知是酒红。","dynasty":"宋代","title":"纵笔三首其一"}
{"author":"苏轼","content":"小舟真一叶，下有暗浪喧。夜棹醉中发，不知枕几偏。天明问前路，已度千重山。嗟我亦何为，此道常往还。未来宁早计，既往复何言。","dynasty":"宋代","title":"和陶饮酒二十首"}
{"author":"苏轼","content":"东武旧俗，每岁四月大会于南禅、资福两寺，以芍药供佛。而今岁最盛，凡七千余朵，皆重跗累萼，繁丽丰硕。中有白花正圆如覆盂，其下十余叶稍大，承之如盘，姿格绝异，独出于七千朵之上，云得之于城北苏氏园中，周宰相莒公之别业也，而其名俚甚，乃为易之。杂花狼藉占春余，芍药开时扫地无。两寺妆成宝缨络，一枝争看玉盘盂。佳名会作新翻曲，绝品难逢旧画图。従此定知年谷熟，姑山亲见雪肌肤。花不能言意可知，令君痛饮更无疑。但持白酒劝嘉客，直待琼舟覆玉彝。负郭相君初择地，看羊属国首吟诗。吾家岂与花相厚，更问残芳有几枝。","dynasty":"宋代","title":"玉盘盂二首（并叙）"}
{"author":"苏轼","content":"环州多白水，际海皆苍山。以彼无尽景，寓我有限年。东家著孔丘，西家著颜渊。市为不二价，农为不争田。周公与管、蔡，恨不茅三间。我饱一饭足，薇蕨补食前。门生馈薪米，救我厨无烟。斗酒与只鸡，酣歌饯华颠。禽鱼岂知道，我适物自闲。悠悠未必尔，聊乐我所然。","dynasty":"宋代","title":"和陶归园田居六首其一"}
{"author":"苏轼","content":"今年粳稻熟苦迟，庶见霜风来几时。霜风来时雨如泻，杷头出菌鎌生衣。眼枯泪尽雨不尽，忍见黄穗卧青泥！茆苫一月垅上宿，天晴获稻随车归。汗流肩赪载入市，价贱乞与如糠粃。卖牛纳税拆屋炊，虑浅不及明年饥。官今要钱不要米，西北万里招羌儿。龚黄满朝人更苦，不如却作河伯妇！","dynasty":"宋代","title":"吴中田妇叹（和贾收韵。）"}
{"author":"苏轼","content":"吾闻君子，蹈常履素。晦明风雨，不改其度。平生丘壑，散发箕裾。坠车天全，颠沛何惧。腰适忘带，足适忘屦。不知有我，帽复奚数。流水莫系，浮云暂寓。飘然随风，非去非取。我冠明月，佩服宝璐。不缨而结，不簪而附。歌诗甯择，请饮相鼠。罚此陋人，俾出童羖。","dynasty":"宋代","title":"龙山补亡"}
{"author":"苏轼","content":"哓哓六男子，弦诵各一经。复生五丈夫，戢戢丁欲成。归田了门户，与国充践更。普儿初学语，玉骨开天庭。淮老如鹤雏，破壳已长鸣。举酒属千里，一欢愧凡情。","dynasty":"宋代","title":"和陶饮酒二十首"}
{"author":"苏轼","content":"羡君华发起琳宫，右辅初还鼓角雄。千里农桑歌子产，一时冠盖慕萧嵩。那知聚散舂粮外，便有悲欢过隙中。京兆同僚几人在，犹思对案笔生风。","dynasty":"宋代","title":"王郑州挽词"}
{"author":"苏轼","content":"物生有象象乃滋，梦幻无根成斯须。方其梦时了非无，泡影一失俯仰殊。清露未晞电已徂，此灭灭尽乃真吾。云如死灰实不枯，逢场作戏三昧俱。化身为医忘其躯，草书非学聊自娱。落笔已唤周越奴，苍鼠奋髯饮松腴。剡藤玉版开雪肤，游龙天飞万人呼，莫作羞涩羊氏姝。（六观，取《金刚经》梦、幻等六物也。老人，僧了性，精于医而善草书，下笔有远韵，而人莫知贵，故作此诗。）","dynasty":"宋代","title":"六观堂老人草书诗"}
{"author":"苏轼","content":"日日出东门，步寻东城游。城门抱关卒，笑我此何求。我亦无所求，驾言写我忧。意适忽忘返，路穷乃归休。悬知百岁后，父老说故侯。古来贤达人，此路谁不由。百年寓华屋，千载归山丘。何事羊公子，不肯过西州。","dynasty":"宋代","title":"日日出东门"}
{"author":"苏轼","content":"禅居何所有？户牖白云分。直待谭玄後，相随花雨纷。","dynasty":"宋代","title":"慈云四景白云居"}
{"author":"苏轼","content":"西湖处士骨应槁，只有此诗君压倒。东坡先生心已灰，为爱君诗被花恼。多情立马待黄昏，残雪消迟月出早。江头千树春欲暗，竹外一枝斜更好。孤山山下醉眠处，点缀裙腰纷不扫。万里春随逐客来，十年花送佳人老。去年花开我已病，今年对花还草草。不如风雨卷春归，收拾余香还畀昊。","dynasty":"宋代","title":"和秦太虚梅花"}
{"author":"苏轼","content":"观鱼惠子台芜没，梦蝶庄生冢木秋。惟有清淮供四望，年年依旧背城流。","dynasty":"宋代","title":"题清淮楼"}
{"author":"苏轼","content":"雨过浮萍合，蛙声满四邻。海棠真一梦，梅子欲尝新。拄杖闲挑菜，秋千不见人。殷勤木芍药，独自殿余春。高亭废已久，下有种鱼塘。暮色千山入，春风百草香。市桥人寂寂，古寺竹苍苍。鹳鹤来何处，号鸣满夕阳。","dynasty":"宋代","title":"雨晴后步至四望亭下鱼池上遂自乾明寺前东冈"}
{"author":"苏轼","content":"数弦已品龙香拨，半面犹遮凤尾槽。新曲翻従玉连锁，旧声终爱郁轮袍。梦回只记归舟字，赋罢双垂紫锦绦。何异乌孙送公主，碧天无际雁行高。","dynasty":"宋代","title":"宋叔达家听琵琶"}
{"author":"苏轼","content":"余谪居黄，三见重九，每岁与太守徐君猷会于栖霞。今年公将去，乞郡湖南。念此惘然，故作此词。笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。","dynasty":"宋代","tags":"生活，抒情","title":"醉蓬莱·重九上君猷"}
{"author":"苏轼","content":"纤手搓来玉色匀，碧油煎出嫩黄深。夜来春睡知轻重，压匾佳人缠臂金。","dynasty":"宋代","title":"戏咏馓子赠邻妪"}
{"author":"苏轼","content":"西风初作十分凉，喜见新橙透甲香。迟暮赏心惊节物，登临病眼怯秋光。惯眠处士云庵里，倦醉佳人锦瑟旁。犹有梦回清兴在，卧闻归路乐声长。","dynasty":"宋代","title":"初自径山归述古召饮介亭以病先起"}
{"author":"苏轼","content":"一径绕山翠，萦纡去似蛇。忽惊溪水急，争看洞门呀。滑磴攀秋蔓，飞桥踏古槎。三扉迎北吹，一穴向西斜。叹息烟云去，追思岁月遐。唐人昔未到，古俗此为家。洞暖无风雪，山深富鹿豭。相逢衣尽草，环坐髻应髽。灶突依岩黑，樽罍就石洼。洪荒无传记，想像在羲娲。此事今安有，遗踪我独嗟。山翁劝留句，强为写槎牙。","dynasty":"宋代","title":"游三游洞游洞之日有亭吏乞诗既为留三绝句于"}
{"author":"苏轼","content":"山堂夜岑寂，灯下看传灯。不觉灯花落，茶毗一个僧。","dynasty":"宋代","title":"曹溪夜观传灯录灯花落一僧字上口占"}
{"author":"苏轼","content":"挂轻帆，飞急桨，还过钓台路。酒病无聊，欹枕听鸣舻。断肠簇簇云山，重重烟树，回首望、孤城何处。闲离阻。谁念萦损襄王，何曾梦云雨。旧恨前欢，心事两无据。要知欲见无由，痴心犹自，倩人道道、一声传语。","dynasty":"宋代","tags":"神话，讽刺，抒情，忧愁","title":"祝英台近·挂轻帆"}
{"author":"苏轼","content":"别日已苦迫，见日未可期。曷不惜此日，相从把酒卮。人生初甚乐，譬若枰上棋。纵横听汝手，聚散岂吾知。胡为复嗟叹，实恨相识迟。念昔非亲旧，闻名自童儿。不见常隐忧，见之百忧披。相从未云几，别泪遽已垂。有如云间鹤，影过落寒池。举头已千里，可见不可追。我本蜀诸生，能言公少时。初为成都掾，治狱官苦卑。高才绝伦辈，邦伯忘等夷。是时最少年，白晰未有髭。风流能痛饮，敏捷好论诗。勇于韝上鹰，不啻囊中锥。去蜀曾未久，得县复来眉。簿书纷满前，指画涣无疑。一年吏已服，渐能省鞭笞。二年民尽信，不复烦文移。三年厌闲寂，终日事桐丝。客来投其辖，醉倒不容辞。至今三十年，父老犹嗟咨。东川晚乃至，观者塞路岐。但见东人喜，不知西人悲。如今又继往，人事亦可奇。嗟此信偶然，或云数使之。王城多高爵，要路人争驰。公来席未暖，去不淅晨炊。屡为蜀人得，毋乃天见私。吾徒本学道，穷达理素推。况为二千石，所至搔乐嬉。细思为县日，宾友存者谁。或终卧茅屋，或去悬金龟。或已登鬼籍，墓木如门楣。感时何倏忽，抚旧应涕洟。紫绶著更好，红颜蔚不衰。权奇玉勒马，阿那胡琴姬。逢人可与乐，慎勿苦相思。","dynasty":"宋代","title":"送司勋子才丈赴梓州"}
{"author":"苏轼","content":"十日春寒不出门，不知江柳已摇村。稍闻决决流冰谷，尽放青青没烧痕。数亩荒园留我住，半瓶浊酒待君温。去年今日关山路，细雨梅花正断魂。","dynasty":"宋代","tags":"送别，友情，写景","title":"正月二十日往岐亭郡人潘古郭三人送余于女王城东禅庄院"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"西山无时春，巉岩锁顽阴。分明倚天壁，点缀无风林。物固为人出，兴谁于此深。穷奇真自蠹，诗句且娱心。","dynasty":"宋代","title":"雪林砚屏率鲁直同赋"}
{"author":"苏轼","content":"淡月疏星绕建章，仙风吹下御炉香。侍臣鹄立通明殿，一朵红云捧玉皇。","dynasty":"宋代","tags":"应制诗，皇宫，歌颂","title":"上元侍宴"}
{"author":"苏轼","content":"冷官门户日萧条，亲旧音书半寂寥。惟有太原张县令，年年专遣送蒲桃。","dynasty":"宋代","title":"谢张太原送蒲桃"}
{"author":"苏轼","content":"独绕樱桃树，酒醒喉肺乾。莫除枝上露，从向口中漙。","dynasty":"宋代","title":"次韵子由岐下诗，并引其十五樱桃"}
{"author":"苏轼","content":"予昔梦食石芝，作诗记之，今乃真得石芝于海上，子由和前诗见寄。予顷在京师，有凿井得如小儿手以献者，臂指皆具，肤理若生。予闻之隐者曰，此肉芝也，与子由烹而食之。追记其事，复次前韵。土中一掌婴儿新，爪指良是肌骨匀。见之怖走谁敢食，天赐我尔不及宾。旌阳远游同一许，长史玉斧皆门户。我家韦布三百年，只有阴功不知数。跪陈八簋加六瑚，化人视之真块苏。肉芝烹熟石芝老，笑唾熊掌嚬雕胡。老蚕作茧何时脱，梦想至人空激烈。古来大药不可求，真契当如磁石铁。","dynasty":"宋代","title":"石芝诗（并引）"}
{"author":"苏轼","content":"蔓菁宿根已生叶，韭芽戴土拳如蕨。烂烝香荠白鱼肥，碎点青蒿凉饼滑。宿酒初消春睡起，细履幽畦掇芳辣。茵陈甘菊不负渠，绘缕堆盘纤手抹。北方苦寒今未已，雪底波棱如铁甲。岂如吾蜀富冬蔬，霜叶露牙寒更茁。久抛菘葛犹细事，苦笋江豚那忍说。明年投劾径须归，莫待齿摇并发脱。","dynasty":"宋代","title":"春菜"}
{"author":"苏轼","content":"过淮山渐好，松桧亦苍然。霭霭藏孤寺，泠泠出细泉。故人真吏隐，小槛带岩偏。却望临淮市，东风语笑传。","dynasty":"宋代","title":"过淮三首赠景山兼寄子由其二"}
{"author":"苏轼","content":"曲士赋《怀沙》，草木伤莽莽。德人无荆棘，坐失岭峤阻。我兄瑚琏姿，流落瘴江浦。净眼见桃花，纷纷堕红雨。萧然振衣裓，笑问散花女。我观解语花，粉色如黄土。一言破千偈，况尔初不语。可怜一转话，他日如何举。故复此微吟，聊和鸥鸦橹。江边闲草木，闲客当为主。尔来子美瘦，正坐作诗苦。袖手焚笔砚，清篇真漫与。愿兄理北辕，六辔去如组。上林桃花开，水暖鸿北翥。","dynasty":"宋代","title":"次韵正辅表兄江行见桃花"}
{"author":"苏轼","content":"香叆雕盘，寒生冰箸，画堂别是风光。主人情重，开宴出红妆。腻玉圆搓素颈，藕丝嫩、新织仙裳。双歌罢，虚檐转月，余韵尚悠扬。人间，何处有，司空见惯，应谓寻常。坐中有狂客，恼乱愁肠。报道金钗坠也，十指露、春笋纤长。亲曾见，全胜宋玉，想像赋高唐。","dynasty":"宋代","tags":"宴会，写人，女子","title":"满庭芳·香叆雕盘"}
{"author":"苏轼","content":"兰菊有生意，微阳回寸根。方忧集暮雪，复喜迎朝暾。忆我故居室，浮光动南轩。松竹半倾泻，未数葵与萱。三径瑶草合，一瓶井花温。至今行吟处，尚余履舄痕。一朝出従仕，永愧李仲元。晚岁益可羞，犯雪方南奔。山城买废圃，槁叶手自掀。长使齐安人，指说故侯园。铅膏染髭须，旋露霜雪根。不如闭目坐，丹府夜自暾。谁知忧患中，方寸寓羲轩。大雪従压屋，我非儿女萱。平生学踵息，坐觉两?登温。下马作雪诗，满地鞭箠痕。伫立望原野，悲歌为黎元。道逢射猎子，遥指狐兔奔。踪迹尚可寻，窟穴何足掀。寄谢李丞相，吾将反丘园。","dynasty":"宋代","title":"正月十八日蔡州道上遇雪子由韵二首"}
{"author":"苏轼","content":"残花怨久病，剩雨泣馀妍。不见双旌出，空令九陌迁。知君苦寂寞，妙语嚼芳鲜。浅紫从争发，浮红任蚤蔫。天葩尚青萼，国色待华颠。载酒邀诗将，臞儒不是仙。","dynasty":"宋代","title":"雪后，便欲与同僚寻春，一病弥月，杂花都尽，独牡丹在尔，刘景文左藏和顺阇黎诗见赠，次韵答之"}
{"author":"苏轼","content":"儿童笑使君，忧愠常悄悄。谁拈白接䍦，令跨金騕袅。东风吹湿雪，手冷怯清晓。忽发两鸣髇，相趁飞虻小。放弓一长啸，目送孤鸿矫。吟诗忘鞭辔，不语头自掉。归来仍脱粟，盐豉煮芹蓼。何似雷将军，两眼霜鹘皎。黑头已为将，百战意未了。马上倒银瓶，得兔不暇燎。少年负奇志，蹭蹬百忧绕。回首英雄人，老死已不少。青春还一梦，馀年真过鸟。莫上呼鹰台，平生笑刘表。","dynasty":"宋代","title":"人日猎城南，会者十人，以「身轻一鸟过，枪急万人呼」为韵，得鸟字"}
{"author":"苏轼","content":"南溪得雪真无价，走马来看及未消。独自披榛寻履迹，最先犯晓过朱桥。谁怜屋破眠无处，坐觉村饥语不嚣。惟有暮鸦知客意，惊飞千片落寒条。","dynasty":"宋代","title":"十二月十四日，夜，微雪，明日早，往南溪小酌，至晚"}
{"author":"苏轼","content":"天公自著思。","dynasty":"宋代","title":"残句天公自著思"}
{"author":"苏轼","content":"雨过浮萍合，蛙声满四邻。海棠真一梦，梅子欲尝新。拄杖闲挑菜，鞦韆不见人。殷勤木芍药，独自殿馀春。","dynasty":"宋代","title":"雨晴后，步至四望亭下鱼池上，遂自乾明寺前东冈上归，二首其一"}
{"author":"苏轼","content":"蜂腰鹤膝嘲希逸，春蚓秋蛇病子云。醉里自书醒自笑，如今二绝更逢君。","dynasty":"宋代","title":"和孔密州五绝其四和流杯石上草书小诗"}
{"author":"苏轼","content":"土晕铜花蚀秋水，要须悍石相砻砥。十年冰蘖战膏粱，万里烟波濯纨绮。归来诗思转清激，百丈空潭数鲂鲤。逝将桂浦撷兰荪，不记槐堂收剑履。却思庾岭今何在，更说彭城真梦耳。（来诗述彭城旧游。）君知先竭是甘井，我愿得全如苦李。妄心不复九回肠，至道终当三洗髓。广陵阳羡何足较，（余买田阳羡，来诗以为不如广陵。）只有无何真我里。乐全老子今禅伯，（谓张安道也，定国其婿。）掣电机锋不容拟。心通岂复问云何，印可聊须答如是。相逢为我话留滞，桃花春涨孤舟起。","dynasty":"宋代","title":"次韵王定国南迁回见寄"}
{"author":"苏轼","content":"竹椽茅屋半摧倾，肯向蜂窠寄此生。长恐波头卷室去，欲将船尾载君行。小诗试拟孟东野，大草闲临张伯英。消遣百年须底物，故应怜我不归耕。","dynasty":"宋代","title":"赠葛苇"}
{"author":"苏轼","content":"悽音怨乱不成歌，纵使重来奈老何。泪眼无穷似梅雨，一番匀了一番多。","dynasty":"宋代","title":"席上代人赠别三首其一"}
{"author":"苏轼","content":"轻汗微微透碧纨，明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。","dynasty":"宋代","tags":"端午节，风俗","title":"浣溪沙·端午"}
{"author":"苏轼","content":"落日绣帘捲，亭下水连空。知君为我，新作窗户湿青红。长记平山堂上，攲枕江南烟雨，渺渺没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。","dynasty":"宋代","title":"水调歌头黄州快哉亭赠张偓佺"}
{"author":"苏轼","content":"微官共有田园兴，老罢方寻隐退庐。栽种成阴十年事，仓黄求买万金无。先生卜筑临清济，乔木如今似画图。邻里亦知偏爱竹，春来相与护龙雏。","dynasty":"宋代","title":"傅尧俞济源草堂（此诗亦载山谷集）"}
{"author":"苏轼","content":"蓬头三獠奴，谁谓愿且端。晨兴洒扫罢，饱食不自安。愿治此圃畦，少资主游观。昼功不自觉，夜气乃潜还。早韭欲争春，晚菘先破寒。人间无正味，美好出艰难。早知农圃乐，岂有非意干。尚恨不持锄，未免騂我颜。此心苟未降，何适不间关。休去复歇去，菜食何所叹。","dynasty":"宋代","title":"和陶西田获早稻"}
{"author":"苏轼","content":"竹西失却上方老，石塔还逢惠照师。我亦化身东海去，姓名莫遣世人知。","dynasty":"宋代","title":"余将赴文登，过广陵，而择老移住石塔，相送"}
{"author":"苏轼","content":"尊酒何人怀李白，草堂遥指江东。珠帘十里卷香风。花开又花谢，离恨几千重。轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。","dynasty":"宋代","tags":"伤怀，感慨，愁闷","title":"临江仙·夜到扬州席上作"}
{"author":"苏轼","content":"幽芳本长春，暂瘁如蚀月。且当付造物，未易料枯枿。也知宿根深，便作紫笋茁。乘时出婉娩，为我暖栗冽。先生蚤贵重，庙论推英拔。如今城东瓜，不记召南茇。陋居有远寄，小圃无阔蹑。还为久处计，坐待行年匝。?子由明年六十。?腊果缀梅枝，春杯浮竹叶。谁言一萌动，已觉万木活。聊将玉蕊新，?世谓此玫瑰花。?插向纶巾折。","dynasty":"宋代","title":"次韵子由月季花再生"}
{"author":"苏轼","content":"一与子由别，却数七端午。身随彩丝系，心与昌歜苦。今年匹马来，佳节日夜数。儿童喜我至，典衣具鸡黍。水饼既怀乡，饭筒仍愍楚。谓言必一醉，快作西川语。宁知是官身，糟曲困熏者。独携三子出，古刹访禅祖。高谈付梁罗，（梁、罗，迟、适小名）。诗律到阿虎。归来一调笑，慰此长龃龉。","dynasty":"宋代","title":"端午游真如迟适远従子由在酒局"}
{"author":"苏轼","content":"雀鷇含淳音，竹萌抱静节。诵我先君诗，肝肺为澄澈。犹如鸣鹤和，未作获麟绝。愿因骑鲸李，追此御风列。丈夫贵出世，功名岂人杰。家书三万卷，独取《服食诀》。地行即空飞，何必挟日月。","dynasty":"宋代","title":"和陶郭主簿二首，并引其二"}
{"author":"苏轼","content":"博士雅好饮，空山谁与娱。莫向骊山去，君王不喜儒。","dynasty":"宋代","title":"卢山五咏饮酒台"}
{"author":"苏轼","content":"昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。","dynasty":"宋代","tags":"秋天，感叹，生活","title":"行香子·秋与"}
{"author":"苏轼","content":"明月入我池，皎皎铺纻缟。何日变成缁？《太玄》吾懒草。","dynasty":"宋代","title":"次韵子由岐下诗，并引其二横池"}
{"author":"苏轼","content":"搅辔金房道，崎岖难具陈。浮岚常作雨，冷气不知春。少见宽平路，多逢臃肿民。欲知何处远，巫峡是西邻。","dynasty":"宋代","title":"题女唱驿"}
{"author":"苏轼","content":"我本麋鹿性，谅非伏辕姿。君如汗血马，作驹已权奇。齐驱大道中，并带銮镳驰。闻声自决骤，那复受絷维。谓君朝发燕，秣楚日未攲。云何中道止，连蹇驴骡随。金鞍冒翠锦，玉勒垂青丝。旁观信美矣，自揣良厌之。均为人所劳，何必陋盐辎。君看立仗马，不敢鸣且窥。调习困鞭箠，仅存骨与皮。人生各有志，此论我久持。他人闻定笑，聊与吾子期。空斋卧积雨，病骨烦撑支。秋草上垣墙，霜叶鸣阶墀。门前自无客，敢作扬雄麾。候吏报君来，弭节江之湄。一对高人谈，稍忘俗吏卑。今朝枉诗句，粲如凤来仪。上山绝梯磴，堕海迷津涯。怜我枯槁质，借润生华滋。肯效世俗人，洗刮求瘢痍。贤明日登用，清庙歌缉熙。胡不学长卿，预作封禅词。","dynasty":"宋代","title":"次韵孔文仲推官见赠"}
{"author":"苏轼","content":"篮舆兀醉守，路转古城隅。酒力如过雨，清风消半途。前山正可数，後骑且勿驱。我缘在东南，往寄白发余。遥知万松岭，下有三亩居。","dynasty":"宋代","title":"和陶饮酒二十首"}
{"author":"苏轼","content":"游人出三峡，楚地尽平川。北客随南贾，吴樯间蜀船。江侵平野断，风卷白沙旋。欲问兴亡意，重城自古坚。南方旧战国，惨澹意犹存。慷慨因刘表，凄凉为屈原。废城犹带井，古姓聚成村。亦解观形胜，升平不敢论。楚地阔无边，苍茫万顷连。耕牛未尝汗，投种去如捐。农事谁当劝，民愚亦可怜。平生事游惰，那得怨凶年。朱槛城东角，高王此望沙。江山非一国，烽火畏三巴。战骨沦秋草，危楼倚断霞。百年豪杰尽，扰扰见鱼虾。沙头烟漠漠，来往厌喧卑。野市分獐闹，官帆过渡迟。游人多问卜，伧叟尽携龟。日暮江天静，无人唱楚辞。太守王夫子，山东老俊髦。壮年闻猛烈，白首见雄豪。食雁君应厌，驱车我正劳。中书有安石，慎勿赋离骚。残腊多风雪，荆人重岁时。客心何草草，里巷自嬉嬉。爆竹惊邻鬼，驱傩逐小儿。故人应念我，相望各天涯。江水深成窟，潜鱼大似犀。赤鳞如琥珀，老枕胜玻璃。上客举雕俎，佳人摇翠篦。登疱更作器，何以免屠刲。北雁来南国，依依似旅人。纵横遭折翼，感恻为沾巾。平日谁能挹，高飞不可驯。故人持赠我，三嗅若为珍。柳门京国道，驱马及春阳。野火烧枯草，东风动绿芒。北行运许邓，南去极衡湘。楚境横天下，怀王信弱王。","dynasty":"宋代","title":"荆州十首"}
{"author":"苏轼","content":"阶下有龙潭，一泓寒且碧。不须抚两掌，流出仙人液。","dynasty":"宋代","title":"慈云四景甘露泉"}
{"author":"苏轼","content":"石眼杯泉举世无，要知杯渡是凡夫。可怜狡狯维摩老，戏取江湖入钵盂。","dynasty":"宋代","title":"游中峰杯泉"}
{"author":"苏轼","content":"羞归应为负花期，已是成阴结子时。与物寡情怜我老，遣春无恨赖君诗。玉台不见朝酣酒，金缕犹歌空折枝。従此年年定相见，欲师老圃问樊迟。莫负黄花九日期，人生穷达可无时。十年且就三都赋，万户终轻千首诗。天静伤鸿犹戢翼，月明惊鹊未安枝。君看六月河无水，万斛龙骧到自迟。","dynasty":"宋代","title":"杭州牡丹开时仆犹在常润周令作诗见寄次其韵"}
{"author":"苏轼","content":"别日已苦迫，见日未可期。曷不惜此日，相从把酒卮。人生初甚乐，譬若枰上棋。纵横听汝手，聚散岂吾知。胡为复嗟叹，实恨相识迟。念昔非亲旧，闻名自童儿。不见常隐忧，见之百忧披。相从未云几，别泪遽已垂。有如云间鹤，影过落寒池。举头已千里，可见不可追。我本蜀诸生，能言公少时。初为成都掾，治狱官苦卑。高才绝伦辈，邦伯忘等夷。是时最少年，白晰未有髭。风流能痛饮，敏捷好论诗。勇于韝上鹰，不啻囊中锥。去蜀曾未久，得县复来眉。簿书纷满前，指画涣无疑。一年吏已服，渐能省鞭笞。二年民尽信，不复烦文移。三年厌闲寂，终日事桐丝。客来投其辖，醉倒不容辞。至今三十年，父老犹嗟咨。东川晚乃至，观者塞路岐。但见东人喜，不知西人悲。如今又继往，人事亦可奇。嗟此信偶然，或云数使之。王城多高爵，要路人争驰。公来席未暖，去不淅晨炊。屡为蜀人得，毋乃天见私。吾徒本学道，穷达理素推。况为二千石，所至搔乐嬉。细思为县日，宾友存者谁。或终卧茅屋，或去悬金龟。或已登鬼籍，墓木如门楣。感时何倏忽，抚旧应涕洟。紫绶著更好，红颜蔚不衰。权奇玉勒马，阿那胡琴姬。逢人可与乐，慎勿苦相思。","dynasty":"宋代","title":"送司勋子才丈赴梓州"}
{"author":"苏轼","content":"八月十五夜，月色随处好。不择茅檐与市楼，况我官居似蓬岛。凤咮堂前野桔香，剑潭桥畔秋荷老。八月十八潮，壮观天下无。鲲鹏水击三千里，组练长驱十万夫。红旗青盖互明灭，黑沙白浪相吞屠。人生会合古难必，此景此行那两得。愿君闻此添蜡烛，门外白袍如立鹄。","dynasty":"宋代","title":"催试官考较戏作"}
{"author":"苏轼","content":"浮金最好溪南景，古木楼台画不成。天籁远兼流水韵，云璈常听步虚声。青鸾白鹤蟠空下，翠草玄芝匝地生。咫尺仙都隔尘世，门前车马任纵横。","dynasty":"宋代","title":"瑞金东明观"}
{"author":"苏轼","content":"桑麻已零落，藻荇复销沉。园宅在人境，岁时伤我心。强穿南埭路，遥望北山岑。欲与道人语，跨鞍聊一寻。","dynasty":"宋代","title":"与道源游西庄遇齐道人同往草堂为齐书此?此"}
{"author":"苏轼","content":"君门如天深几重，君王如帝坐法宫。人生难处是安稳，何为来此骊山中。复道凌云接金阙，楼观隐烟横翠空。林深雾暗迷八骏，朝东暮西劳六龙。六龙西幸峨眉栈，悲风便入华清院。霓裳萧散羽衣空，麋鹿来游猿鹤怨。我上朝元春半老，满地落花无人扫。羯鼓楼高挂夕阳，长生殿古生青草。可怜吴楚两醯鸡，筑台未就已堪悲。长杨五柞汉幸免，江都楼成隋自迷。由来留连多丧国，宴安鸩毒因奢惑。三风十愆古所戒，不必骊山可亡国。","dynasty":"宋代","title":"骊山?此诗为李廌作?"}
{"author":"苏轼","content":"夷陵虽小邑，自古控荆吴。形胜今无用，英雄久已无。谁知有文伯，远谪自王都。人去年年改，堂倾岁岁扶。追思犹咎吕，感叹亦怜朱。?时朱太守为公筑此堂。?旧种孤楠老，新霜一橘枯。清篇留峡洞，醉墨写邦图。?三游洞有诗，《夷陵图》后有留题处。?故老问行客，长官今白须。著书多念虑，许国减欢娱。寄语公知否，还须数倒壶。","dynasty":"宋代","title":"夷陵县欧阳永叔至喜堂"}
{"author":"苏轼","content":"一声鸣雁破江云，万叶梧桐卷露银。我自飘零足羁旅，更堪秋晚送行人。","dynasty":"宋代","title":"送惠州押监"}
{"author":"苏轼","content":"乐天双鬓如霜菅，始知谢遣素与蛮。我兄绿发蔚如故，已了梦幻齐人间。蛾眉劝酒聊尔耳，处仲太忍茂弘孱。三杯径醉便归卧，海上知复几往还。连娟六ㄠ趁蹋踘，杳眇三叠萦阳关。酒醒梦断何所有，落花流水空青山。忽惊铙鼓发夜半，明月不许幽人攀。赠行无物惟一语，莫遣瘴雾侵云鬟。罗浮道人一倾盖，欲击白日留君颜。应知我是香案吏，他年许缀蓬莱班。","dynasty":"宋代","title":"再用前韵"}
{"author":"苏轼","content":"屋雪号风苦战贫，纸窗迎日稍知春。正如薝蔔林中坐，更对芙蓉城里人。昨想玉堂空冷彻，谁分银榼送清醇。海山知有东南角，正看归鸿作小颦。","dynasty":"宋代","title":"正月八日招王子高饮和王晋卿"}
{"author":"苏轼","content":"九日独何日，欣然惬平生。四时靡不佳，乐此古所名。龙山忆孟子，栗里怀渊明。鲜鲜霜菊艳，溜溜糟床声。闲居知令节，乐事满馀龄。登高望云海，醉觉三山倾。长歌振履商，起舞带索荣。坎坷识天意，淹留见人情。但愿饱粳稌，年年乐秋成。","dynasty":"宋代","title":"和陶九日闲居，并引"}
{"author":"苏轼","content":"吟哦傲兀，仰晤岩月。遇巘迎崖，银刓玉啮。源鱼噞喁，岸雁臲卼。卧玩我语，聱牙岌嶪。","dynasty":"宋代","title":"山行见月四言"}
{"author":"苏轼","content":"霏霏点轻素，渺渺开重阴。风花乱紫翠，雪外有烟林。雪近势方壮，林远意殊深。会有无事人，支颐识此心。","dynasty":"宋代","title":"狄咏石屏"}
{"author":"苏轼","content":"恩放归阳羡，复作一篇归去来兮，清溪无底，上有千仞嵯峨。画楼东畔，天远夕阳多。老去君恩未报，空回首、弹铗悲歌。船头转，长风万里，归马驻平坡。无何。何处有，银潢尽处，天女停梭。问何事人间，久戏风波。顾谓同来稚子，应烂汝、腰下长柯。青衫破，群仙笑我，千缕挂烟蓑。","dynasty":"宋代","title":"满庭芳"}
{"author":"苏轼","content":"有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。(正暮一作：正春)","dynasty":"宋代","tags":"写水，感叹，人生，哲理，离别，友情","title":"八声甘州·寄参寥子"}
{"author":"苏轼","content":"可怜堂堂十八公，老死不入明光宫。万牛不来难自献，裁作团团手中扇。屈身蒙垢君一洗，挂名君家诗集里。犹胜汉宫悲婕妤，网虫不见乘鸾子。","dynasty":"宋代","title":"和张耒高丽松扇"}
{"author":"苏轼","content":"我归自南山，山翠犹在目。心随白云去，梦绕山之麓。汝从何方来，笑齿粲如玉。探怀出新诗，秀语夺山绿。觉来已茫昧，但记说秋菊。有如采樵人，入洞听琴筑。归来写遗声，犹胜人间曲。","dynasty":"宋代","title":"和子由记园中草木十一首其十"}
{"author":"苏轼","content":"蜂腰鹤膝嘲希逸，春蚓秋蛇病子云。醉里自书醒自笑，如今二绝更逢君。","dynasty":"宋代","title":"和孔密州五绝其四和流杯石上草书小诗"}
{"author":"苏轼","content":"妙龄驰誉百夫雄，晚节忘怀大隐中。悃愊无华真汉吏，文章尔雅称吾宗。趋时肯负平生志，有子还应不死同。惟我闲思十年事，数行老泪寄西风。","dynasty":"宋代","title":"苏潜圣挽词"}
{"author":"苏轼","content":"楚有孙叔敖，长城隐千里。哀哉练裙子，负薪蹑破履。岂无故交亲，逝去如覆水。不如老优孟，谈笑托谐美。世家不可恃，如倚折足几。祥符有贤相，手握天下砥。懿敏亦名公，三贵德爵齿。盖棺今几日，公子谁料理。谁要卿料理，欲说且止止。宅相开府公，久为苍生起。如何垂老别，冰盘馈苍耳。亲嫌妨鹗荐，相对发微泚。新诗如弹丸，脱手不移晷。我亦老宾客，苦语落纨绮。莫辞三上章，有道贫贱耻。","dynasty":"宋代","title":"次韵王定国谢韩子华过饮"}
{"author":"苏轼","content":"烟火动村落，晨光尚熹微。田园处处好，渊明胡不归。","dynasty":"宋代","title":"出都来陈，所乘船上有题小诗八首，不知何人有感于余心者，聊为和之其三"}
{"author":"苏轼","content":"罗细无纹角浪平，半丸犀璧浦云泓。午窗睡起人初静，时听西风拉瑟声。","dynasty":"宋代","title":"偶于龙井辨才处得歙砚甚奇作小诗"}
{"author":"苏轼","content":"小园香雾晓蒙笼，醉手狂词未必工。鲁叟录诗应有取，曲收彤管邶鄘风。","dynasty":"宋代","title":"和孔周翰二绝再观邸园留题"}
{"author":"苏轼","content":"独遶樱桃树，酒醒喉肺乾。莫除枝上露，从向口中漙。","dynasty":"宋代","title":"樱桃"}
{"author":"苏轼","content":"灵寿扶孔光，菊潭饮伯始。虽云闲草木，岂乐蒙此耻。一时偶收用，千载相瘢aa39。海南无嘉植，野果名黄子。坚瘦多节目，天材任操倚。嗟我始剪裁，世用或缘此。贵従老夫手，往配先生几。相従归故山，不愧仙人杞。?《本草》：枸杞一名仙人杖。?","dynasty":"宋代","title":"以黄子木拄杖为子由生日之寿"}
{"author":"苏轼","content":"齐酿如渑涨绿波，公诗句句可弦歌。流觞曲水无多日，更作新诗继永和。","dynasty":"宋代","title":"和王胜之三首其二"}
{"author":"苏轼","content":"月次于房历三星，斗牛不神箕独灵。簸摇桑榆尽西靡，影落苏子砚与屏。天工与我两厌事，孰居无事为此形。与君持橐侍帷幄，同到温室观尧蓂。自怜太史牛马走，伎等卜祝均倡伶。欲留衣冠挂神武，便击云水归南溟。陶泓不称管城沐，醉石可助平泉醒，故持二物与夫子，欲使妙质留天庭。但令滋液到枯槁，勿遣光景生晦冥。上书挂名岂待我，独立自可当雷霆。我时醉眠风林下，夜与渔火同青荧。抚物怀人应独叹，作诗寄子谁当听。","dynasty":"宋代","title":"次韵范纯父涵星砚月石风林屏诗"}
{"author":"苏轼","content":"窗前暗响鸣枯叶，龙公试手行初雪。映空先集疑有无，作态斜飞正愁绝。众宾起舞风竹乱，老守先醉霜松折。恨无翠袖点横斜，只有微灯照明灭。归来尚喜更鼓永，晨起不待铃索掣。未嫌长夜作衣棱，却怕初阳生眼缬。欲浮大白追余赏，幸有回飙惊落屑。模糊桧顶独多时，历乱瓦沟裁一瞥。汝南先贤有故事，醉翁诗话谁续说。当时号令君听取，白战不许持寸铁。","dynasty":"宋代","tags":"咏雪，宴会，抒情，豪迈，忧国忧民","title":"聚星堂雪"}
{"author":"苏轼","content":"冰肌自是生来瘦。那更分飞后。日长帘幕望黄昏。及至黄昏时候、转销魂。君还知道相思苦。怎忍抛奴去。不辞迢递过关山。只恐别郎容易、见郎难。","dynasty":"宋代","title":"虞美人"}
{"author":"苏轼","content":"二陈既妙士，两欧惟德人。王孙乃龙种，世有籋云麟。五君従我游，倾写出怪珍。俗物败人意，兹游实清醇。那知有聚散，佳梦失欠伸。我舟下清淮，沙水吹玉尘。君行踏晓月，疏木挂寸银。尚寄别后诗，剪刻淮南春。","dynasty":"宋代","title":"和赵德麟送陈传道"}
{"author":"苏轼","content":"高会日陪山简醉，狂言屡发次公醒。酒如人面天然白，山向吾曹分外青。江上飞云来北固，槛前修竹忆南屏。六朝兴废馀丘垅，空使奸雄笑宁馨。","dynasty":"宋代","title":"平山堂次王居卿祠部韵"}
{"author":"苏轼","content":"太守亲从千骑祷，神翁远借一杯清。云阴黯黯将嘘遍，雨意昏昏欲酝成。已觉微风吹袂冷，不堪残日傍山明。今年秋熟君知否，应向江南饱食粳。","dynasty":"宋代","title":"真兴寺阁祷雨"}
{"author":"苏轼","content":"得郡书生荣，还家昔人重。而况东西川，千骑许上冢。里门下车入，父老自惊耸。端如何武贤，不事长卿宠。清时养材杰，杞梓方培拥。未应遗合抱，取用及把拱。如君尚出麾，顾我宜耕垄。先归谢先手，求去悔不勇。岂云慕廉退，实自知衰冗。为君扫棠阴，画像或相踵。（蜀中太守无不画像者。）","dynasty":"宋代","title":"送周正孺知东川"}
{"author":"苏轼","content":"寿樽余沥到朋簪，要与郎君夜语深。敢问阿婆开后阁，井中车辖任浮沉。","dynasty":"宋代","title":"太夫人以无咎生日置酒书壁一绝"}
{"author":"苏轼","content":"蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。(尽放我一作：须放我)思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。","dynasty":"宋代","tags":"议论，讽刺，感叹，人生","title":"满庭芳·蜗角虚名"}
{"author":"苏轼","content":"少年带刀剑，但识从军乐。老大服犁锄，解佩付镕铄。虽无献捷功，会赐力田爵。敲冰春捣纸，刈苇秋织箔。栎林斩冬炭，竹坞收夏箨。四时俯有取，一饱天所酢。君生纨绮间，欲学非其脚。左右玉纤纤，束薪谁为缚。勿令闻此语，翠黛頩将恶。笑我一间茅，妇姑纷六凿。","dynasty":"宋代","title":"次韵和王巩六首其二"}
{"author":"苏轼","content":"四面垂杨十里荷，问云何处最花多。画楼南畔夕阳和。天气乍凉人寂寞，光阴须得酒消磨。且来花里听笙歌。","dynasty":"宋代","tags":"秋天，荷花，抒怀，寂寞","title":"浣溪沙·荷花"}
{"author":"苏轼","content":"二月十五夜，与赵德麟小酌聚星堂春庭月午，摇荡香醪光欲舞。步转回廊，半落梅花婉娩香。轻云薄雾，总是少年行乐处。不似秋光，只与离人照断肠。","dynasty":"宋代","tags":"宋词精选，婉约，春天，月亮，伤怀","title":"减字木兰花·春月"}
{"author":"苏轼","content":"　　竹之始生，一寸之萌耳，而节叶具焉。自蜩腹蛇蚶以至于剑拔十寻者，生而有之也。今画者乃节节而为之，叶叶而累之，岂复有竹乎？故画竹必先得成竹于胸中，执笔熟视，乃见其所欲画者，急起从之，振笔直遂，以追其所见，如兔起鹘落，少纵则逝矣。与可之教予如此。予不能然也，而心识其所以然。夫既心识其所以然，而不能然者，内外不一，心手不相应，不学之过也。故凡有见于中而操之不熟者，平居自视了然，而临事忽焉丧之，岂独竹乎？　　子由为《墨竹赋》以遗与可曰：“庖丁，解牛者也，而养生者取之；轮扁，斫轮者也，而读书者与之。今夫夫子之托于斯竹也，而予以为有道者则非邪？“子由未尝画也，故得其意而已。若予者，岂独得其意，并得其法。　　与可画竹，初不自贵重，四方之人持缣素而请者，足相蹑于其门。与可厌之，投诸地而骂曰：“吾将以为袜材。“士大夫传之，以为口实。及与可自洋州还，而余为徐州。与可以书遗余曰：“近语士大夫，吾墨竹一派，近在彭城，可往求之。袜材当萃于子矣。“书尾复写一诗，其略云：“拟将一段鹅溪绢，扫取寒梢万尺长。“予谓与可：“竹长万尺，当用绢二百五十匹，知公倦于笔砚，愿得此绢而已。“与可无以答，则曰：“吾言妄矣。世岂有万尺竹哉？“余因而实之，答其诗曰：“世间亦有千寻竹，月落庭空影许长。“与可笑曰：“苏子辩则辩矣，然二百五十匹绢，吾将买田而归老焉。“因以所画筼筜谷偃竹遗予曰：“此竹数尺耳，而有万尺之势。“筼筜谷在洋州，与可尝令予作洋州三十咏，《筼筜谷》其一也。予诗云：“汉川修竹贱如蓬，斤斧何曾赦箨龙。料得清贫馋太守，渭滨千亩在胸中。“与可是日与其妻游谷中，烧笋晚食，发函得诗，失笑喷饭满案。　　元丰二年正月二十日，与可没于陈州。是岁七月七日，予在湖州曝书画，见此竹，废卷而哭失声。昔曹孟德祭桥公文，有“车过“、“腹痛“之语。而予亦载与可畴昔戏笑之言者，以见与可于予亲厚无间如此也。","dynasty":"宋代","tags":"悼念，观点","title":"文与可画筼筜谷偃竹记"}
{"author":"苏轼","content":"　　非才之难，所以自用者实难。惜乎！贾生，王者之佐，而不能自用其才也。　　夫君子之所取者远，则必有所待；所就者大，则必有所忍。古之贤人，皆负可致之才，而卒不能行其万一者，未必皆其时君之罪，或者其自取也。　　愚观贾生之论，如其所言，虽三代何以远过？得君如汉文，犹且以不用死。然则是天下无尧、舜，终不可有所为耶？仲尼圣人，历试于天下，苟非大无道之国，皆欲勉强扶持，庶几一日得行其道。将之荆，先之以冉有，申之以子夏。君子之欲得其君，如此其勤也。孟子去齐，三宿而后出昼，犹曰：“王其庶几召我。”君子之不忍弃其君，如此其厚也。公孙丑问曰：“夫子何为不豫？”孟子曰：“方今天下，舍我其谁哉？而吾何为不豫？”君子之爱其身，如此其至也。夫如此而不用，然后知天下果不足与有为，而可以无憾矣。若贾生者，非汉文之不能用生，生之不能用汉文也。　　夫绛侯亲握天子玺而授之文帝，灌婴连兵数十万，以决刘、吕之雌雄，又皆高帝之旧将，此其君臣相得之分，岂特父子骨肉手足哉？贾生，洛阳之少年。欲使其一朝之间，尽弃其旧而谋其新，亦已难矣。为贾生者，上得其君，下得其大臣，如绛、灌之属，优游浸渍而深交之，使天子不疑，大臣不忌，然后举天下而唯吾之所欲为，不过十年，可以得志。安有立谈之间，而遽为人“痛哭”哉！观其过湘为赋以吊屈原，纡郁愤闷，趯然有远举之志。其后以自伤哭泣，至于夭绝。是亦不善处穷者也。夫谋之一不见用，则安知终不复用也？不知默默以待其变，而自残至此。呜呼！贾生志大而量小，才有余而识不足也。　　古之人，有高世之才，必有遗俗之累。是故非聪明睿智不惑之主，则不能全其用。古今称苻坚得王猛于草茅之中，一朝尽斥去其旧臣，而与之谋。彼其匹夫略有天下之半，其以此哉！愚深悲生之志，故备论之。亦使人君得如贾生之臣，则知其有狷介之操，一不见用，则忧伤病沮，不能复振。而为贾生者，亦谨其所发哉！","dynasty":"宋代","tags":"古文观止，议论，写人，壮志难酬","title":"贾谊论"}
{"author":"苏轼","content":"琅琊幽谷，山水奇丽，泉鸣空涧，若中音会，醉翁喜之，把酒临听，辄欣然忘归。既去十余年，而好奇之士沈遵闻之往游，以琴写其声，曰《醉翁操》，节奏疏宕而音指华畅，知琴者以为绝伦。然有其声而无其辞。翁虽为作歌，而与琴声不合。又依《楚词》作《醉翁引》，好事者亦倚其辞以制曲。虽粗合韵度而琴声为词所绳约，非天成也。后三十余年，翁既捐馆舍，遵亦没久矣。有庐山玉涧道人崔闲，特妙于琴，恨此曲之无词，乃谱其声，而请于东坡居士以补之云。琅然。清圜。谁弹。响空山。无言。惟翁醉中知其天。月明风露娟娟。人未眠。荷蒉过山前。曰有心也哉此贤。醉翁啸咏，声和流泉。醉翁去后，空有朝吟夜怨。山有时而童颠，水有时而回川。思翁无岁年，翁今为飞仙。此意在人间，试听徽外三两弦。","dynasty":"宋代","tags":"乐曲","title":"醉翁操·琅然"}
{"author":"苏轼","content":"野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。","dynasty":"宋代","tags":"题咏，秋天，水乡，写景","title":"书李世南所画秋景二首"}
{"author":"苏轼","content":"山苍苍，水茫茫，大孤小孤江中央。崖崩路绝猿鸟去，惟有乔木搀天长。客舟何处来，棹歌中流声抑扬。沙平风软望不到，孤山久与船低昂。峨峨两烟鬟，晓镜开新妆。舟中贾客莫漫狂，小姑前年嫁彭郎。","dynasty":"宋代","tags":"题画，写景，山水","title":"李思训画长江绝岛图"}
{"author":"苏轼","content":"道字娇讹苦未成。未应春阁梦多情。朝来何事绿鬟倾。彩索身轻长趁燕，红窗睡重不闻莺。困人天气近清明。","dynasty":"宋代","tags":"婉约，写人，少女","title":"浣溪沙·春情"}
{"author":"苏轼","content":"红杏飘香，柳含烟翠拖轻缕。水边朱户。尽卷黄昏雨。烛影摇风，一枕伤春绪。归不去。凤楼何处。芳草迷归路。","dynasty":"宋代","tags":"春天，忆往，相思","title":"点绛唇·红杏飘香"}
{"author":"苏轼","content":"寸恨谁云短，绵绵岂易裁。半年眉绿未曾开。明月好风闲处、是人猜。春雨消残冻，温风到冷灰。尊前一曲为谁哉。留取曲终一拍、待君来。","dynasty":"宋代","tags":"思念，妻子，抒情","title":"南歌子·感旧"}
{"author":"苏轼","content":"浮生知几何，仅熟一釜羹。那于俯仰间，用此委曲情。自怜无他肠，偶亦得此生，悬知当去客，中有不亡存。但恐宿缘重，每为习气昏。似闻梅子真，近在吴市门。未能肩拍洪，但欲目击温。不敢叩门呼，恐作逾垣奔。且令绍介先，徐以方便论。不学刘更生，黄金铸尚方。不学房次律，身事问颍阳。王烈亦何人，叔夜未可量。独见神山开，遽餐石髓香。至道尚听莹，粗才终蹶张。先生喜而笑，幅巾登我堂。苦誓指黄壤，要言刻青琅。蓬莱在何许，弱水空相望。且当従嵇阮，聊复数山王。达人友四海，曲士守一疆。慎勿使形谍，儿童惊夜光。","dynasty":"宋代","title":"次丹元姚先生韵（〔底本二首诗合为一首，今"}
{"author":"苏轼","content":"曈曈晓日上三竿，客向东风竞倚栏。穿竹鸟声惊步武，入檐花影落杯盘。勿嫌步月临玄圃，冷笑乘槎向海滩。胜概直应吟不尽，凭君寄与画图看。","dynasty":"宋代","title":"题潭州徐氏春晖亭"}
{"author":"苏轼","content":"乖崖公在蜀，有录曹参军老病废事，公责之曰：“胡不归？”明日，参军求去，且以诗留别。其略曰：秋光都似宦情薄，山色不如归意浓。公惊谢之，曰：“吾过矣，同僚有诗人而吾不知。”因留而慰荐之。予幼时闻父老言，恨不问其姓名。今都曹路君以小疾求致仕，予诵此事留之，不可，乃采前人意作诗送之，并邀赵德麟、陈履常各赋一篇。积雪困桃李，春心谁为容。淮光酿山色，先作归意浓。我亦倦游者，君恩系疏慵。欲留耿介士，伴我衰迟踪。吏课升斗积，崎岖等铅舂。那将露电身，坐待收千钟。结发空百战，市人看先封。谁能搔白首，抱关望夕烽。子意谅已成，我言宁复従。恨无乖崖老，一洗芥蒂胸。我田荆溪上，伏腊亦粗供。怀哉江南路，会作林下逢。","dynasty":"宋代","title":"送路都曹（并引）"}
{"author":"苏轼","content":"十年读《易》费膏火，尽日吟诗愁肺肝。不解丹青追世好，欲将芹芷荐君盘。谁为善相宁嫌瘦，复有知音可废弹。拄杖挂经须倍道，故乡春蕨已阑干。","dynasty":"宋代","title":"送蜀僧去尘?此诗为苏洵作?"}
{"author":"苏轼","content":"功成惟欲善持盈，可叹前王恃太平。辛苦骊山山下土，阿房才废又华清。","dynasty":"宋代","title":"骊山三绝句"}
{"author":"苏轼","content":"长记鸣琴子溅堂。朱颜绿发映垂杨。如今秋鬓数茎霜。聚散交游如梦寐，升沉闲事莫思量。仲卿终不避桐乡。","dynasty":"宋代","tags":"感叹，时光，忆旧","title":"浣溪沙·忆旧"}
{"author":"苏轼","content":"文武固天纵，钦明又日新。化民何止圣，妙物独称神。政已三王上，言皆六籍醇。巍巍本无象，刻画愧孤臣。未易名尧德，何须数舜功。小心仍致孝，余事及平戎。典礼従周旧，官仪与汉隆。谁知本无作，千古自承风。接统真千岁，膺期止一章。周南稍留滞，宣室遂凄凉。病马空嘶枥，枯葵已泫霜。余生卧江海，归梦泣嵩邙。","dynasty":"宋代","title":"神宗皇帝挽词三首"}
{"author":"苏轼","content":"一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊通：樽)","dynasty":"宋代","tags":"豪放，送别，友情，慰勉","title":"临江仙·送钱穆父"}
{"author":"苏轼","content":"二子本无我，其初因物著。岂惟老变衰，念念不如故。知君非金石，安得长托附。莫从老君言，亦莫用佛语。仙山与佛国，终恐无是处。甚欲随陶翁，移家酒中住。醉醒要有尽，未易逃诸数。平生逐儿戏，处处余作具。所至人聚观，指目生毁誉。如今一弄火，好恶都焚去。既无负载劳，又无寇攘惧。仲尼晚乃觉，天下何思虑。","dynasty":"宋代","title":"和陶神释"}
{"author":"苏轼","content":"蓬莱海上峰，玉立色不改。孤根捍滔天，云骨有破碎。阳侯杀廉角，阴火发光彩。累累弹丸间，琐细成珠琲。阎浮一沤耳，真妄果安在。我持此石归，袖中有东海。垂慈老人眼，俯仰了大块。置之盆盎中，日与山海对。明年菖蒲根，连络不可解。倘有蟠桃生，旦暮犹可待。","dynasty":"宋代","title":"文登蓬莱阁下石壁千丈为海浪所战时有碎裂淘"}
{"author":"苏轼","content":"五斗尘劳尚足留，闭关却欲治幽忧。羞为毛遂囊中颖，未许朱云地下游。无事会须成好饮，思归时欲赋登楼。羡君幕府如僧舍，日向城南看浴鸥。","dynasty":"宋代","title":"次答邦直、子由五首"}
{"author":"苏轼","content":"八月渡长湖，萧条万象疏。秋风片帆急，暮霭一山孤。许国心犹在，康时术已虚。岷峨家万里，投老得归无。","dynasty":"宋代","title":"望湖亭"}
{"author":"苏轼","content":"连骑思思画鼓喧，喜君新夺锦标还。金罍浮菊催开宴，红蕊将春待入关。他日曾陪控禹穴，白头重见赋南山。何时共乐升平事，风月笙箫坐夜闲。","dynasty":"宋代","title":"鹿鸣宴"}
{"author":"苏轼","content":"送客客已去，寻花花未开。未能城里去，且复水边来。父老借问我，使君安在哉。今年好风雪，会见麦千堆。春来六十日，笑口几回开。会作堂堂去，何妨得得来。倦游行老矣，旧隐赋归哉。东望峨眉小，卢山翠作堆。（郡东卢山，绝类峨眉而小。）","dynasty":"宋代","title":"出城送客不及步至溪上二首"}
{"author":"苏轼","content":"海上涛头一线来，楼前指顾雪成堆。从今潮上君须上，更看银山二十回。横风吹雨入楼斜，壮观应须好句夸。雨过潮平江海碧，电光时掣紫金蛇。青山断处塔层层，隔岸人家唤欲应。江上秋风晚来急，为传钟鼓到西兴。楼下谁家烧夜香，玉笙哀怨弄初凉。临风有客吟秋扇，拜月无人见晚妆。沙河灯火照山红，歌鼓喧喧笑语中。为问少年心在否，角巾欹侧鬓如蓬。","dynasty":"宋代","tags":"咏物，写景，抒情","title":"望海楼晚景五绝"}
{"author":"苏轼","content":"白足高僧解达观，安排春事满幽栏。不须天女来相试，总把空花眼里看。","dynasty":"宋代","title":"赠江州景德长老"}
{"author":"苏轼","content":"过湖携手屡沾襟。","dynasty":"宋代","title":"失调名"}
{"author":"苏轼","content":"金丹不可成，安期渺云海。谁谓黄门妻，至道乃近在。尸解竟不传，化去空馀悔。丹成亦安用，御气本无待。","dynasty":"宋代","title":"和陶读《山海经》，并引其十"}
{"author":"苏轼","content":"青山偃蹇如高人，常时不肯入官府。高人自与山有素，不待招邀满庭户。卧龙蟠屈半东州，万室鳞鳞枕其股。背之不见与无同，狐裘反衣无乃鲁。张君眼力觑天奥，能遣荆棘化堂宇。持颐宴坐不出门，收揽奇秀得十五。才多事少厌闲寂。卧看云烟变风雨。笋如玉箸椹如簪，强饮且为山作主。不忧儿辈知此乐，但恐造物怪多取。春浓睡足午窗明，想见新茶如泼乳。","dynasty":"宋代","title":"越州张中舍寿乐堂"}
{"author":"苏轼","content":"薄薄酒，胜茶汤。粗粗布，胜无裳。丑妻恶妾胜空房。五更待漏靴满霜，不如三伏日高睡足北窗凉。珠襦玉柙万人祖送归北邙，不如悬鹑百结独坐负朝阳。生前富贵，死后文章，百年瞬息万世忙。夷齐、盗蹠俱亡羊，不如眼前一醉是非忧乐两都忘。","dynasty":"宋代","title":"薄薄酒二首，并引其一"}
{"author":"苏轼","content":"六秩行当启，区中缘更疏。不贪为我宝，安步当君车。故国多乔木，先人有敝庐。誓将闲散好，不著一行书。","dynasty":"宋代","title":"无题"}
{"author":"苏轼","content":"苍颜华发，故山归计何时决！旧交新贵音书绝，惟有佳人，犹作殷勤别。离亭欲去歌声咽，潇潇细雨凉吹颊。泪珠不用罗巾浥，弹在罗衫，图得见时说。","dynasty":"宋代","tags":"赠别，写人","title":"醉落魄·苏州阊门留别"}
{"author":"苏轼","content":"今日散幽忧，弹冠及新沐。况闻万里孙，已报三日浴。朋来四男子，大壮泰临复。开书喜见面，未饮春生腹。无官一身轻，有子万事足。举家传吉梦，殊相惊凡目。烂烂开眼电，硗硗峙头玉。?李贺诗云：头玉硗硗眉宇翠，杜郎生得真男子。?但令强筋骨，可以耕衍沃。不须富文章，端解耗纸竹。君归定何日，我计久已熟。长留五车书，要使九子读。?吾与子由共九孙男矣。?箪瓢有内乐，轩冕无流瞩。人言适似我，穷达已可卜。早谋二顷田，莫待八州督。?吾前后典八州。?","dynasty":"宋代","title":"借前韵贺子由生第四孙斗老"}
{"author":"苏轼","content":"蒜山渡口挽归艎，朱雀桥边看道装。供帐已应烦百两，击鲜毋久溷诸郎。问禅时到长干寺，载酒闲过绿野堂。此味只忧儿辈觉，逢人休道北窗凉。","dynasty":"宋代","title":"次韵许遵"}
{"author":"苏轼","content":"君不登郎省，还应上谏坡。才高殊未识，岁晚幸无他。枥马羸难出，邻鸡冻不歌。寒炉余几火，灰里拨阴何。惊人得佳句，或以傲王公。处士还清节，滑稽安足雄。深沉似康乐，简远到安丰。一点无俗气，相期林下风。欲舞腰身柳一窠，小梅催拍大梅歌。舞余片片梨花落，争奈当涂风物何。","dynasty":"宋代","title":"答子勉三首?此诗为黄庭坚作?"}
{"author":"苏轼","content":"碧纱微露纤掺玉。朱唇渐煖参差竹。越调变新声。龙吟彻骨清。夜阑残酒醒。惟觉霜袍冷，不见敛眉人。胭脂觅旧痕。","dynasty":"宋代","title":"菩萨蛮赠徐君猷笙妓"}
{"author":"苏轼","content":"澹月倾云晓角哀，小风吹水碧鳞开。此生定向江湖老，默数淮中十往来。","dynasty":"宋代","title":"淮上早发"}
{"author":"苏轼","content":"公子眼花乱发，老夫鼻观先通。领巾飘下瑞香风。惊起谪仙春梦。后土祠中玉蕊，蓬莱殿后鞓红。此花清绝更纤秾。把酒何人心动。","dynasty":"宋代","title":"西江月宝云真觉院赏瑞香"}
{"author":"苏轼","content":"草没河堤雨暗村，寺藏修竹不知门。拾薪煮药怜僧病，扫地焚香净客魂。农事未休侵小雪，佛灯初上报黄昏。年来渐识幽居味，思与高人对榻论。长嫌钟鼓聒湖山，此境萧条却自然。乞食绕村真为饱，无言对客本非禅。披榛觅路冲泥入，洗足关门听雨眠。遥想后身穷贾岛，夜寒应耸作诗肩。","dynasty":"宋代","title":"是日宿水陆寺寄北山清顺僧二首"}
{"author":"苏轼","content":"举酒属雩泉，白发日夜新。何时泉中天，复照泉上人。二年饮泉水，鱼鸟亦相亲。还将弄泉手，遮日向西秦。","dynasty":"宋代","title":"留别雩泉"}
{"author":"苏轼","content":"城中楼阁似鱼鳞，不见清风起白苹。试选苕溪最深处，仍呼我辈不羁人。窥船野鹤何曾下，见烛飞虫空自驯。绕郭荷花一千顷，谁知六月下塘春。苦热诚知处处皆，何当危坐学心斋。海螯要共诗人把，溪月行遭雾雨霾。乡国飘零断书信，弟兄流落隔江淮。便应筑室苕溪上，荷叶遮门水浸阶。紫蟹鲈鱼贱如土，得钱相付何曾数。碧筒时作象鼻弯，白酒微带荷心苦。运肘风生看斫脍，随刀雪落惊飞缕。不将醉语作新诗，饱食应惭腹如鼓。桥上游人夜未厌，共依水槛立风檐。楼中煮酒初尝芡，月下新妆半出帘。南郭清游继颜谢，北窗归卧等羲炎。人间寒热无穷事，自笑疏顽不受aa20。","dynasty":"宋代","title":"泛舟城南会者五人分韵赋诗得人皆若炎字四首"}
{"author":"苏轼","content":"买田且乞墨竹次其韵酒中真复有何好，孟生虽贤未闻道。醉时万虑一扫空，醒后纷纷如宿草。十年揩洗见真妄，石女无儿焦谷槁。此身何异贮酒瓶，满辄予人空自倒。武昌痛饮岂吾意，性不违人遭客恼。君家长松十亩阴，借我一庵聊洗心。我田方寸耕不尽，何用百顷糜千金。枕书熟睡呼不起，好学怜君工杂拟。且将墨竹换新诗，润色何须待东里。","dynasty":"宋代","title":"孔毅甫以诗戒饮酒问"}
{"author":"苏轼","content":"飘零洛社数遗民，诗酒当年困恶宾。元亮本无适俗韵，孝章要是有名人。蒜山小隐虽为客，江水西来亦带岷。卷却西湖千顷葑，笑看鱼尾更莘莘。","dynasty":"宋代","title":"次韵林子中见寄"}
{"author":"苏轼","content":"龙眼与荔支，异出同父祖。端如甘与橘，未易相可否。异哉西海滨，琪树罗玄圃。累累似桃李，一一流膏乳。坐疑星陨空，又恐珠还浦。图经未尝说，玉食远莫数。独使皴皮生，弄色映琱俎。蛮荒非汝辱，幸免妃子污。","dynasty":"宋代","title":"廉州龙眼质味殊绝可敌荔支"}
{"author":"苏轼","content":"□火初晴，绿遍禁池芳草。斗锦绣、火城驰道。踏青游，拾翠惜，袜罗弓小。莲步袅。腰支佩兰轻妙。行过上林春好。今困天涯，何限旧情相恼。念摇落、玉京寒早。任刘郎、目断蓬山难到。仙梦杳。良宵又过了。楼台万家清晓。","dynasty":"宋代","title":"踏青游·□火初晴"}
{"author":"苏轼","content":"六花薝卜林间佛，九节菖蒲石上仙。何似东坡铁拄杖，一时惊散野狐禅。","dynasty":"宋代","title":"常州太平寺法华院薝卜亭醉题"}
{"author":"苏轼","content":"早知身寄一沤中，晚节尤惊落木风。（近闻莘老、公择皆逝，故有此句。）昨梦已论三世事，岁寒犹喜五人同。（轼与子中、彦祖、子敦、完夫同试举人景德寺，今皆健。）雨余北固山围座，春尽西湖水映空。差胜四明狂监在，更将老眼犯尘红。","dynasty":"宋代","title":"次韵林子中王彦祖唱酬"}
{"author":"苏轼","content":"雪髯霜鬓语伧狞，淡荡园林取次行。要识将军不凡意，从来祇啜小人羹。","dynasty":"宋代","title":"三月二十日开园三首其一"}
{"author":"苏轼","content":"溶溶晴港漾春晖，芦笋生时柳絮飞。还有江南风物否，桃花流水鮆鱼肥。","dynasty":"宋代","title":"和文与可洋川园池三十首寒芦港"}
{"author":"苏轼","content":"伽花彩甚奇，谓有初春之兴。因作二首，寄袁公济雪颔霜髯不自惊。更将翦彩发春荣。羞颜未醉已先赪。莫唱黄鸡并白发，且呼张丈唤殷兄。有人归去欲卿卿。","dynasty":"宋代","tags":"春天，写景，抒情，时间","title":"浣溪沙·雪颔霜髯不自惊"}
{"author":"苏轼","content":"东风陌上惊微尘，游人初乐岁华新。人闲正好路旁饮，麦短未怕游车轮。城中居人厌城郭，喧阗晓出空四邻。歌鼓惊山草木动，箪瓢散野乌鸢驯。何人聚众称道人？遮道卖符色怒嗔：宜蚕使汝茧如瓮，宜畜使汝羊如麇。路人未必信此语，强为买服禳新春。道人得钱径沽酒，醉倒自谓吾符神！","dynasty":"宋代","tags":"回忆，思乡，怀人","title":"和子由踏青"}
{"author":"苏轼","content":"身世相忘久自知，此行闲看古黄腄。自非北海孔文举，谁识东莱太史慈。落笔已吞云梦客，抱琴欲访水仙师。莫嫌五日匆匆守，归去先传乐职诗。","dynasty":"宋代","title":"留别登州举人"}
{"author":"苏轼","content":"有一老翁老无齿，处处无人问年纪。白发如丝向下垂，一双眸子碧如水。不裹头，又无履，相识虽多少知己。问翁毕竟何所止？笑言只在红尘里。秋风猎猎行云飞，老人此意无人会，目注云归心自知。黄口小儿莫相笑，老人旧日曾年少。浪迹常如不系舟，地角天涯知自跳。亦曾乐半夜，传筹醉朱阁。美人如花弄弦索，只恨尊前明月落。亦曾忧羁旅，他乡迫暮秋。故国日边无信息，断鸿空逐水长流。或安贫，或安富，或爵通侯封万户。一任秋霜换鬓毛，本来面目长如故。水有苹兮山有芝，人意虽存事已非。有时却忆经游处，都似茫茫春梦归。尔来尤解安贫贱，不为公卿强陪面。皎如明月在秋潭，动著依前还不见。还不见，可奈何，空使远人增眷恋。但祗从他随物转，青楼黄阁长相见。若相见，莫殷勤，却是翁家旧主人。","dynasty":"宋代","title":"老人行"}
{"author":"苏轼","content":"东邻多白杨，夜作雨声急。窗下独无眠，秋虫见灯入。","dynasty":"宋代","title":"轩窗"}
{"author":"苏轼","content":"闲燕言仁义，是非安可无。非非义之属，是是仁之徒。非非近乎讪，是是近乎谀。当为感麟翁，善恶分锱铢。抑为阮嗣宗，臧否两含糊。刘君有家学，三世道益孤。陈古以刺今，紬史行天诛。皎如大明镜，百陋逢一姝。鹗立时四顾，何由扰群狐。作堂名是是，自说行坦途。孜孜称善人，不善自远徂。愿君置座右，此语禹所谟。","dynasty":"宋代","title":"刘壮舆长官是是堂"}
{"author":"苏轼","content":"似知金马客，时梦碧鸡坊。冰雪消残腊，烟波写故乡。鸣鸾自容与，立马久回翔。乞与三韩使，新图到乐浪。","dynasty":"宋代","title":"次韵蒋颖叔二首其二凝祥池"}
{"author":"苏轼","content":"苏州定慧长老守钦，使其徒卓契顺来惠州，问予安否，且寄《拟寒山十颂》。语有璨、忍之通，而诗无岛、可之寒，吾甚嘉之，为和八首。左角看破楚，南柯闻长滕。钩帘归乳燕，穴纸出痴蝇。为鼠常留饭，怜蛾不点灯。崎岖真可笑，我是小乘僧。铁桥本无柱，石楼岂有门。舞空五色羽，吠云千岁根。松花酿仙酒，木客馈山飧。我醉君且去，陶云吾亦云。罗浮高万仞，下看扶桑卑。默坐朱明洞，玉池自生肥。従来性坦率，醉语漏天机。相逢莫相问，我不记吾谁。幽人白骨观，大士甘露灭。根尘各清净，心境两奇绝。真源未纯熟，习气馀陋劣。譬如已放鹰，中夜时掣绁。谁言穷巷士，乃窃造物权。所见皆我有，安居受其全。戏作一篇书，千古发争端。儒墨起相杀，予初本无言。闲居蓄百毒，救彼跛与盲。依山作陶穴，掩此暴骨横。区区效一溉，岂能济含生。力恶不己出，时哉非汝争。少壮欲及物，老闲余此心。微生山海间，坐受瘴雾侵。可怜邓道士，摄衣问呻吟。覆舟却私渡，断桥费千金。净名毗耶中，妙喜恒沙外。初无往来相，二土同一在。云何定慧师，尚欠行脚债。请判维摩凭，一到东坡界。","dynasty":"宋代","title":"次韵定慧钦长老见寄八首（并引）"}
{"author":"苏轼","content":"北风吹寒江，来自两山口。初闻似摇扇，渐觉平沙走。飞云满岩谷，舞雪穿窗牖。滩下三日留，识尽滩?一作山?前叟。孤舟倦鸦轧，短缆困牵揉。尝闻不终朝，今此何其久。只应留远人，此意固亦厚。吾今幸无事，闭户为饮酒。","dynasty":"宋代","title":"新滩阻风"}
{"author":"苏轼","content":"寓形天宇间，出处会有役。澹然都无营，百年何由毕。山林等忧患，轩冕亦戏剧。我未即归休，师宁便安逸。王城满豪杰，议论纷黑白。圣谛第一义，对面谁不识。师来亦何事，孤月挂空碧。是身如浮云，安得限南北。出岫本无心，既雨归亦得。珠泉有旧约，何年挂瓶锡。","dynasty":"宋代","title":"送小本禅师赴法云"}
{"author":"苏轼","content":"清晨振衣起，起步方池侧。徘徊俯丹楹，到影见攲仄。不识陶靖节，定非风尘格。遥怀谢灵运，本自林泉客。予生忽世事，不以形为役。顾彼冕弁人，冕弁非予适。","dynasty":"宋代","title":"富阳道中"}
{"author":"苏轼","content":"春雨如暗尘，春风吹倒人。东坡数间屋，巢子与谁邻。空床敛败絮，破灶郁生薪。相对不言寒，哀哉知我贫。我有一瓢酒，独饮良不仁。未能赪我颊，聊复濡子唇。故人千钟禄，驭吏醉吐茵。那知我与子，坐作寒蛩呻。努力莫怨天，我尔皆天民。行看花柳动，共享无边春。","dynasty":"宋代","title":"大寒步至东坡赠巢三"}
{"author":"苏轼","content":"千花未分出梅馀，遣雪摧残计已疏。卧闻点滴如秋雨，知是东风为扫除。","dynasty":"宋代","title":"次韵赵德麟雪中惜梅且饷柑酒三首其一"}
{"author":"苏轼","content":"老人八十余，不识城市娱。造物偶遗漏，同侪尽丘墟。平生不渡江，水北有幽居。手插荔支子，合抱三百株。莫言陈家紫，甘冷恐不如。君来坐树下，饱食携其余。归舍遗儿子，怀抱不可虚。有酒持饮我，不问钱有无。","dynasty":"宋代","title":"和陶归园田居六首"}
{"author":"苏轼","content":"南溪得雪真无价，走马来看及未消。独自披榛寻履迹，最先犯晓过朱桥。谁怜屋破眠无处，坐觉村饥语不嚣。惟有暮鸦知客意，惊飞千片落寒条。","dynasty":"宋代","title":"十二月十四日，夜，微雪，明日早，往南溪小酌，至晚"}
{"author":"苏轼","content":"凭高眺远，见长空，万里云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月对，影成三客。起舞徘徊，风露下，今夕不知何夕。便欲乘风，翻然归去，何用骑鹏翼。水晶宫里，一声吹断横笛。","dynasty":"宋代","title":"念奴娇·凭高眺远"}
{"author":"苏轼","content":"见和西湖月下听琴谡谡松下风，蔼蔼垅上云。聊将窃比我，不堪持寄君。半生寓轩冕，一笑当琴尊。良辰饮文字，晤语无由醺。我有夙鸣枝，背作蛇蚹纹。月明委静照，心清得奇闻。当呼玉涧手。一洗羯鼓昏。请歌南风曲，犹作虞书浑。（家有雷琴甚奇古，玉涧道人崔闲妙于雅声，当呼使弹。）见和仇池上穷非想亦非非，下与风轮共一痴。翠羽若知牛有角，空瓶何必井之眉。还朝暂接鹓鸾翼，谢病行收麋鹿姿。记取和诗三益友，他年弭节过仇池。玉津园承平苑囿杂耕桑，六圣勤民计虑长。碧水东流还旧派，（玉津分蔡河上流，复合于下。）紫坛南峙表连冈。不逢迟日莺花乱，空想疏林雪月光。千亩何时躬帝藉，斜阳寂历锁云庄。藉田窃脂方纪瑞，布谷未催耕。鱼沫依蘋渚，蜗涎上彩楹。江湖来梦寐，蓑笠负平生。琴里思归曲，因君一再行。","dynasty":"宋代","title":"次韵奉和钱穆父蒋颍叔王仲至诗四首"}
{"author":"苏轼","content":"山翁不复见新诗，疑是河南石壁曦。海水岂容鲸饮尽，然犀何处觅琼枝。","dynasty":"宋代","title":"答海上翁?一作答玉师?"}
{"author":"苏轼","content":"城西千叶岂不好，笑舞春风醉脸丹。何似后堂冰玉洁，游蜂非意不相干。","dynasty":"宋代","title":"和孔密州五绝其五堂后白牡丹"}
{"author":"苏轼","content":"雨後东风渐转和，扣门迁客一经过。王孙采地空珪璧，长者芳声动薜萝。正尔谪居怀北阙，聊同笑语说东坡。山林台阁原无异，促席论心酌叵罗。","dynasty":"宋代","title":"金沙台"}
{"author":"苏轼","content":"只写东坡不著名，此身已是一长亭。壮心无复春流起，衰鬓従教病叶零。知有雪儿供笔砚，应嗤灶妇洗盆瓶。回来索酒公应厌，京口新传作客经。","dynasty":"宋代","title":"和人见赠"}
{"author":"苏轼","content":"故居剑阁隔锦官，柑果姜蕨交荆菅。奇孤甘挂汲古绠，侥觊敢揭钩金竿。已归耕稼供藁秸，公贵干蛊高巾冠。改更句格各蹇吃，姑因狡狯加间关。?王方平谓麻姑云：姑固少年，吾老矣，不复作此狡狯变化也。?","dynasty":"宋代","title":"戏和正辅一字韵"}
{"author":"苏轼","content":"胶西高处望西川，应在孤云落照边。瓦屋寒堆春后雪，峨眉翠扫雨余天。治经方笑《春秋》学，好士今无六一贤。（君以《春秋》受知于欧阳文忠公，公自号六一居士。）且待渊明赋归去，共将诗酒趁流年。","dynasty":"宋代","title":"寄黎眉州"}
{"author":"苏轼","content":"边城岁暮多风雪，强压春醪与君别。玉帐夜谈霜月苦，铁骑晓出冰河裂。断蓬飞叶卷黄沙，只有千林{髟蒙}松花。应为王孙朝上国，珠幢玉节与排衙。左援公孝右孟博，我居其间啸且诺。仆夫为我催归来，要与北海春水争先回。","dynasty":"宋代","title":"送曾仲锡通判如京师"}
{"author":"苏轼","content":"蝶懒莺慵春过半。花落狂风，小院残红满。午醉未醒红日晚，黄昏帘幕无人卷。云鬓鬅松眉黛浅。总是愁媒，欲诉谁消遣。未信此情难系绊，杨花犹有东风管。","dynasty":"宋代","tags":"少女，伤春，孤独","title":"蝶恋花·蝶懒莺慵春过半"}
{"author":"苏轼","content":"城中楼阁似鱼鳞，不见清风起白苹。试选苕溪最深处，仍呼我辈不羁人。窥船野鹤何曾下，见烛飞虫空自驯。绕郭荷花一千顷，谁知六月下塘春。苦热诚知处处皆，何当危坐学心斋。海螯要共诗人把，溪月行遭雾雨霾。乡国飘零断书信，弟兄流落隔江淮。便应筑室苕溪上，荷叶遮门水浸阶。紫蟹鲈鱼贱如土，得钱相付何曾数。碧筒时作象鼻弯，白酒微带荷心苦。运肘风生看斫脍，随刀雪落惊飞缕。不将醉语作新诗，饱食应惭腹如鼓。桥上游人夜未厌，共依水槛立风檐。楼中煮酒初尝芡，月下新妆半出帘。南郭清游继颜谢，北窗归卧等羲炎。人间寒热无穷事，自笑疏顽不受aa20。","dynasty":"宋代","title":"泛舟城南会者五人分韵赋诗得人皆若炎字四首"}
{"author":"苏轼","content":"山苍苍，水茫茫，大孤小孤江中央。崖崩路绝猿鸟去，惟有乔木搀天长。客舟何处来，棹歌中流声抑扬。沙平风软望不到，孤山久与船低昂。峨峨两烟鬟，晓镜开新妆。舟中贾客莫漫狂，小姑前年嫁彭郎。","dynasty":"宋代","tags":"题画，写景，山水","title":"李思训画长江绝岛图"}
{"author":"苏轼","content":"春光亭下。流水如今何在也。岁月如梭。白首相看拟奈何。故人重见。世事年来千万变。官况阑珊。惭愧青松守岁寒。","dynasty":"宋代","title":"减字木兰花送赵令晦之"}
{"author":"苏轼","content":"月上九门开，星河绕露台。君方枕中梦，我亦化人来。光动仙毬缒，香馀步辇回。相从穿万马，衰病若为陪。","dynasty":"宋代","title":"次韵王晋卿上元侍宴端门"}
{"author":"苏轼","content":"天公胡为不自怜，结土融石为铜山。万人探斫富媪泣，只有金帛资豪奸。脱身献佛意可料，一瓦坐待千金还。月华三火岂天意，至今茇舍依榛菅。僧言此地本龙象，兴废反掌曾何艰。高岩夜吐金碧气，晓得异石青斓斑。坑流窟发钱涌地，暮施百镒朝千锾。此山出宝以自贼，地脉已断天应悭。我愿铜山化南亩，烂漫黍麦苏茕鳏。道人修道要底物，破铛煮饭茅三间。","dynasty":"宋代","title":"月华寺（寺邻岑水场施者皆坑户也，百年间盖"}
{"author":"苏轼","content":"古观正依林麓断，居民来说水泉甘。乱溪赴渭争趋北，飞鸟迎山不复南。羽客衣冠朝上象，野人香火祝春蚕。汝师岂解言符命，山鬼何知托老聃。（观有明皇碑，言梦老子告以享国长久之意。","dynasty":"宋代","title":"五郡"}
{"author":"苏轼","content":"漾水东流旧见经，银潢左界上通灵。此台试向天文觅，阁道中间第几星。","dynasty":"宋代","title":"和文与可洋川园池三十首天汉台"}
{"author":"苏轼","content":"庭下梧桐树，三年三见汝。前年适汝阴，见汝鸣秋雨。去年秋雨时，我自广陵归。今年中山去，白首归无期。客去莫叹息，主人亦是客。对床定悠悠，夜雨空萧瑟。起折梧桐枝，赠汝千里行。重来知健否，莫忘此时情。","dynasty":"宋代","title":"东府雨中别子由"}
{"author":"苏轼","content":"万木锁云龙，天留与戴公。路迷山向背，人在瀼西东。荠麦馀春雪，樱桃落晚风。入城都不记，归路醉眠中。","dynasty":"宋代","title":"访张山人得山中字二首其二"}
{"author":"苏轼","content":"璃玻千顷照神州，此夕人间别是秋。地与楼台相上下，天随星斗共沉浮。一尘不向山中住，万象都从物外求。醉吸清华游碧落，更于何处觅瀛洲。","dynasty":"宋代","title":"潮中观月"}
{"author":"苏轼","content":"青裙缟袂于潜女，两足如霜不穿屦。?奢沙鬓发丝穿柠，蓬沓障前走风雨。老濞宫妆传父祖，至今遗民悲故主。苕溪杨柳初飞絮，照溪画眉渡溪去。逢郎樵归相媚妩，不信姬姜有齐鲁。","dynasty":"宋代","title":"于潜女"}
{"author":"苏轼","content":"翠筒初裹栋，芗黍复缠菰。水殿开冰监，琼浆冻玉壶。","dynasty":"宋代","title":"皇太后阁六首"}
{"author":"苏轼","content":"雨足谁言春麦短，城坚不怕秋涛卷。日长惟有睡相宜，半脱纱巾落纨扇。芳草不锄当户长，珍禽独下无人见。觉来身世都是梦，坐久枕痕犹著面。城西忽报故人来，急扫风轩炊麦饭。伏波论兵初矍铄，中散谈仙更清远。南都从事亦学道，不惜肠空誇脑满。问羊他日到金华，应许相将游阆苑。","dynasty":"宋代","title":"和子由送将官梁左藏仲通"}
{"author":"苏轼","content":"万古他池穴，归心负雪堂。殷勤竹林咏，犹得比晁山王。","dynasty":"宋代","title":"初贬英州过杞赠马梦得"}
{"author":"苏轼","content":"言中谋猷行中经，关西人物数清英。欲过叔度留终日，未识鲁山空此生。论议凋零三益友，功名分付二难兄。老来尚有忧时叹，此涕无従何处倾。","dynasty":"宋代","title":"吕与叔学士挽词"}
{"author":"苏轼","content":"瓮间毕卓防偷酒，壁后匡衡不点灯。待凿平江百尺井，要分清暑一壶冰。佐卿恐是归来鹤，次律宁非过去僧。他日莫寻王粲宅，梦中来往本何曾。","dynasty":"宋代","title":"白鹤峰新居欲成，夜过西邻翟秀才，二首其二"}
{"author":"苏轼","content":"去国光阴春雪消，还家踪迹野云飘。功名正自妨行乐，迎送才堪博早朝。虽去友朋亲吏卒，却辞谗谤得风谣。明年我亦江东去，不问繁华与寂寥。","dynasty":"宋代","title":"和孙莘老次韵"}
{"author":"苏轼","content":"春已老，春服几时成。曲水浪低蕉叶稳，舞雩风软纻罗轻。酣咏乐升平。微雨过，何处不催耕。百舌无言桃李尽，柘林深处鹁鸪鸣。春色属芜菁。","dynasty":"宋代","tags":"自然，春天，游玩，山水","title":"望江南·暮春"}
{"author":"苏轼","content":"长庚与残月，耿耿如相依。以我旦暮心，惜此须臾晖。青天无今古，谁知织乌飞。我欲作九原，独与渊明归。俗子不自悼，顾忧斯人饥。堂堂谁有此，千驷良可悲。","dynasty":"宋代","title":"和陶贫士七首"}
{"author":"苏轼","content":"半熟黄粱日未斜，玉堂阴合手栽花。却寻三十年前味，未饭钟时已饭茶。梦觉还惊屟响廊，故人来炷影前香。鬓发白尽成何事，一帖空存老遂良。（法贴中有褚遂良书云，即日，遂良须发尽白。）尺一东来唤我归，衰年已迫故山期。文章曹植今堪笑，却卷波澜入小诗。","dynasty":"宋代","title":"元祐六年六月自杭州召还汶公馆我于东堂阅旧"}
{"author":"苏轼","content":"蝶懒莺慵春过半。花落狂风，小院残红满。午醉未醒红日晚，黄昏帘幕无人卷。云鬓鬅松眉黛浅。总是愁媒，欲诉谁消遣。未信此情难系绊，杨花犹有东风管。","dynasty":"宋代","tags":"少女，伤春，孤独","title":"蝶恋花·蝶懒莺慵春过半"}
{"author":"苏轼","content":"金炉犹暖麝煤残。惜香更把宝钗翻。重闻处，余熏在，这一番、气味胜从前。背人偷盖小蓬山。更将沈水暗同然。且图得，氤氲久，为情深、嫌怕断头烟。","dynasty":"宋代","tags":"怀人，妻子，思念","title":"翻香令·金炉犹暖麝煤残"}
{"author":"苏轼","content":"我本海南民，寄生西蜀州。忽然跨海去，譬如事远游。平生生死梦，三者无劣优。知君不再见，欲去且少留。","dynasty":"宋代","title":"别海南黎民表"}
{"author":"苏轼","content":"久客厌虏馔，枵然思南烹。故人知我意，千里寄竹萌。骈头玉婴儿，一一脱锦䙀。庖人应未识，旅人眼先明。我家拙厨膳，彘肉芼芜菁。送与江南客，烧煮配香粳。","dynasty":"宋代","title":"送笋芍药与公择二首其一"}
{"author":"苏轼","content":"新浴觉身轻，新沐感发稀。风乎悬瀑下，却行咏而归。仰观江摇山，俯见月在衣。步从父老语，有约吾敢违。","dynasty":"宋代","title":"和陶归园田居六首"}
{"author":"苏轼","content":"山鸡舞破半岩云，菱叶开残野水春。应笑武都山下土，枉教明月殉佳人。","dynasty":"宋代","title":"临安三绝石镜"}
{"author":"苏轼","content":"书生苦信书，世事仍臆度。不量力所负，轻出千钧诺。当时一快意，事过有馀怍。不知几州铁，铸此一大错。我生涉忧患，常恐长罪恶。静观殊可喜，脚浅犹容却。而况钱夫子，万事初不作。相逢更何言，无病亦无药。","dynasty":"宋代","title":"赠钱道人"}
{"author":"苏轼","content":"堆几盏埃简，攻之如蠹虫。谁知圣人意，不在古书中。曲尽弦犹在，器成机见空。妙哉斫轮手，堂下笑桓公。","dynasty":"宋代","title":"嘲子由"}
{"author":"苏轼","content":"怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。","dynasty":"宋代","title":"西江月再用前韵戏曹子方。坐客云瑞香为紫丁香。遂以此曲辨證之"}
{"author":"苏轼","content":"陈植文华斗石高，景宗诗句复称豪。数奇不得封龙额，禄仕何妨似马曹。囊简久藏科斗字，剑锋新莹鸊鹈膏。南州山水能为助，更有英辞胜《广骚》。","dynasty":"宋代","title":"谢曹子方惠新茶"}
{"author":"苏轼","content":"诗里将军已筑坛，后来裨将欲登难。已惊老健苏梅在，更作风流王谢看。○出定知书满腹，瘦生应为语雕肝。○○洒落江山外，留与人间激懦官。","dynasty":"宋代","title":"村醪二尊献张平阳其二"}
{"author":"苏轼","content":"汝阴多老桧，处处屯苍云。地连丹砂井，物化青牛君。时有再生枝，（颍之灵坛观，亦有再生桧。）还作左纽纹。王孙有古意，书室延清芬。应怜四孺子，不堕凡木群。体备松柏姿，气含芝?薰。初扶鹤立骨，未出龙缠筋。巢根白蚁乱，网叶秋虫纷，乃知蔽芾初，甚要封植勤。他年皮三寸，狐鼠了不闻。","dynasty":"宋代","title":"和赵景贶栽桧"}
{"author":"苏轼","content":"别酒劝君君一醉，清润潘郎，又是何郎婿。记取钗头新利市，莫将分付东邻子。回首长安佳丽地，三十年前，我是风流帅。为向青楼寻旧事，花枝缺处馀名字。","dynasty":"宋代","tags":"赠友，抒怀，志向","title":"蝶恋花·送潘大临"}
{"author":"苏轼","content":"东邻主人游不归，悲歌夜夜闻春相。门前人闹马嘶急，一家喜气如春酿。王事何曾怨独贤，室人岂忍交谪谤。大儿踉蹡越门限，小儿咿哑语绣帐。定教舞袖掣伊凉，更想夜庖鸣瓮盎。题诗送酒君勿诮，免使退之嘲一饷。","dynasty":"宋代","title":"赵郎中往莒县，逾月而归，复以一壶遗之，仍用前韵"}
{"author":"苏轼","content":"云岫不知远，巾车行复前。仆夫寻老木，童子引清泉。矫首独傲世，委心还乐天。农夫告春事，扶老向良田。","dynasty":"宋代","title":"归去来集字十首"}
{"author":"苏轼","content":"夫子自逐客，尚能哀楚囚。奔驰二百里，径来宽我忧。相逢知有得，道眼清不流。别来未一年，落尽骄气浮。嗟我晚闻道，款启如孙休。至言虽久服，放心不自收。悟彼善知识，妙药应所投。纳之忧患场，磨以百日愁。冥顽虽难化，镌发亦已周。平时种种心，次第去莫留。但余无所还，永与夫子游。此别何足道，大江东西州。畏蛇不下榻，睡足吾无求。便为齐安民，何必归故丘。","dynasty":"宋代","title":"子由自南都来陈三日而别"}
{"author":"苏轼","content":"　　国于南山之下，宜若起居饮食与山接也。四方之山，莫高于终南；而都邑之丽山者，莫近于扶风。以至近求最高，其势必得。而太守之居，未尝知有山焉。虽非事之所以损益，而物理有不当然者。此凌虚之所为筑也。　　方其未筑也，太守陈公杖履逍遥于其下。见山之出于林木之上者，累累如人之旅行于墙外而见其髻也。曰：“是必有异。”使工凿其前为方池，以其土筑台，高出于屋之檐而止。然后人之至于其上者，恍然不知台之高，而以为山之踊跃奋迅而出也。公曰：“是宜名凌虚。”以告其从事苏轼，而求文以为记。　　轼复于公曰：“物之废兴成毁，不可得而知也。昔者荒草野田，霜露之所蒙翳，狐虺之所窜伏。方是时，岂知有凌虚台耶？废兴成毁，相寻于无穷，则台之复为荒草野田，皆不可知也。尝试与公登台而望，其东则秦穆之祈年、橐泉也，其南则汉武之长杨，五柞，而其北则隋之仁寿，唐之九成也。计其一时之盛，宏杰诡丽，坚固而不可动者，岂特百倍于台而已哉？然而数世之后，欲求其仿佛，而破瓦颓垣，无复存者，既已化为禾黍荆棘丘墟陇亩矣，而况于此台欤！夫台犹不足恃以长久，而况于人事之得丧，忽往而忽来者欤！而或者欲以夸世而自足，则过矣。盖世有足恃者，而不在乎台之存亡也。”既以言于公，退而为之记。","dynasty":"宋代","tags":"古文观止，叙事，抒怀","title":"凌虚台记"}
{"author":"苏轼","content":"　　权白孟德足下：辱书开示祸福，使之内杀子布，外擒刘备以自效。书辞勤款，若出至诚，虽三尺童子，亦晓然知利害所在矣。然仆怀固陋，敢略布。　　昔田横，齐之遗虏，汉高祖释郦生之憾，遣使海岛，谓横来大者王，小者侯，犹能以刀自刭，不肯以身辱于刘氏。韩信以全齐之地，束手于汉，而不能死于牖下。自古同功一体之人，英雄豪杰之士，世乱则藉以剪伐，承平则理必猜疑，与其受韩信之诛，岂若死田横之节也哉！　　仆先将军破虏，遭汉陵夷，董卓僭乱，焚烧宗庙，发掘陵寝，故依袁术以举义师，所指城邑响应，天下思得董卓而食之不厌。不幸此志未遂，而无禄早世。先兄伯符嗣命，驰驱锋镝，周旋江汉，岂有他哉？上以雪天子之耻，下以毕先将军之志耳。不意袁术亦僭位号，污辱义师，又闻诸君各盗名字，伯符提偏师，进无所归，退无所守，故资江东为之业耳，不幸有荆轲、舞阳之变。不以权不肖，使统部曲，以卒先臣之志。仆受遗以来，卧薪尝胆，悼日月之逾迈，而叹功名之不立，上负先臣未报之忠，下忝伯符知人之明。且权先世以德显于吴，权若效诸君有非常之志，纵不蒙显戮，岂不坠其家声耶？　　汉自桓、灵以来，上失其道，政出多门，宦官之乱才息，董卓之祸复兴，傕、汜未诛，袁、刘割据，天下所恃，惟权与公及刘备三人耳。比闻卓已鲸鲵，天子反正，仆意公当扫除余孽，同奖王室，上助天子，与宗庙社稷之灵，退守藩国，无失春秋朝觐之节。而足下乃有欺孤之志，威挟天子，以令天下，妄引历数，阴构符命，昔笑王莽之愚，今窃叹足下蹈覆车也。仆与公有婚姻之旧，加之同好相求，然自闻求九锡，纳椒房，不唯同志失望，天下甚籍籍也。刘备之兵虽少，然仆观其为人，雄才大略，宽而有容，拙于攻取，巧于驭人，有汉高祖之余风，辅以孔明，未可量也，且以忠义不替曩昔，仆以为今海内所望，惟我二人耳。仆之有张昭，正如备之孔明，左提右挈，以就大事，国中文武之事，尽以委之，而见教杀昭与备，仆岂病狂也哉。古谚有之：“辅车相依，唇亡齿寒。”仆与刘备，实有唇齿相须之势。足下所以不能取武昌，又不能到成都者，吴、蜀皆存也。今使仆取蜀，是吴不得独存也。蜀亡，吴亦随之矣。晋以垂棘屈产，假道于虞以伐虢，夫灭虢是所以取虞，虞以不知，故及祸。足下意何以异此。　　古人有言曰：“白首如新，倾盖如故”。言以身托人，必择所安。孟德视仆，岂惜此尺寸之土者哉，特以公非所托故也。荀文若与公共起艰危，一旦劝公让九锡，意便憾，使卒忧死。矧仆与公有赤壁之隙，虽复尽释前憾，然岂敢必公不食斯言乎？今日归朝，一匹夫耳，何能为哉。纵公不见害，交锋两阵之间，所杀过当，今其父兄子弟，实在公侧，怨仇多矣，其能安乎？季布数窘汉王，及即位，犹下三族之令，矧足下记人之过，忘人之功，不肯忘文若于九锡，其肯赦仆于赤壁乎？孔文举与杨德祖，海内奇士，足下杀之如皂隶，岂复有爱于权！天下之才在公右者，即害之矣，一失江东，岂容复悔耶？甘言重币，幸勿复再。","dynasty":"宋代","tags":"书信","title":"拟孙权答曹操书"}
{"author":"苏轼","content":"知君仙骨无寒暑。千载相逢犹旦暮。故将别语恼佳人，要看梨花枝上雨。落花已逐回风去。花本无心莺自诉。明朝归路下塘西，不见莺啼花落处。","dynasty":"宋代","tags":"友人，赠答，抒情","title":"木兰花令·次马中玉韵"}
{"author":"苏轼","content":"梧桐叶上三更雨。惊破梦魂无觅处。夜凉枕簟已知秋，更听寒蛩促机杼。梦中历历来时路。犹在江亭醉歌舞。尊前必有问君人，为道别来心与绪。","dynasty":"宋代","tags":"思亲，忧愁","title":"木兰花令·梧桐叶上三更雨"}
{"author":"苏轼","content":"横风吹雨入楼斜，壮观应须好句夸。雨过潮平江海碧，电光时掣紫金蛇。","dynasty":"宋代","tags":"写雨","title":"望海楼晚景/望湖楼晚景"}
{"author":"苏轼","content":"东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。","dynasty":"宋代","tags":"春天，写景，喜悦，热爱，自然","title":"新城道中二首"}
{"author":"苏轼","content":"　　曷(盍)尝观于富人之稼乎？其田美而多，其食足而有余。其田美而多，则可以更休，而地力得全；其食足而有余，则种之常不后时，而敛之常及其熟。故富人之稼常美，少秕而多实，久藏而不腐。　　今吾十口之家，而共百亩之田。寸寸而取之，日夜以望之，锄、铚、耰、艾，相寻于其上者如鱼鳞，而地力竭矣。种之常不及时，而敛之常不待其熟。此岂能复有美稼哉？　　古之人，其才非有以大过今之人也。平居所以自养而不敢轻用，以待其成者，闵闵焉，如婴儿之望之长也。弱者养之，以至于刚；虚者养之，以至于充。三十而后仕，五十而后爵。信于久屈之中，而用于至足之后；流于既溢之余，而发于持满之末。此古之人所以大过人，而今之君子所以不及也。　　吾少也有志于学，不幸而早得与吾子同年，吾子之得，亦不可谓不早也。吾今虽欲自以为不足，而众已妄推之矣。呜呼!吾子其去此，而务学也哉!博观而约取，厚积而薄发，吾告子止于此矣。　　子归过京师而问焉，有曰辙、子由者，吾弟也，其亦以是语之。","dynasty":"宋代","tags":"送别，劝勉，寓理","title":"稼说送张琥"}
{"author":"苏轼","content":"罗带双垂画不成。殢人娇态最轻盈。酥胸斜抱天边月，玉手轻弹水面冰。无限事，许多情。四弦丝竹苦丁宁。饶君拨尽相思调，待听梧桐叶落声。","dynasty":"宋代","tags":"写人，歌女，音乐，相思","title":"鹧鸪天·佳人"}
{"author":"苏轼","content":"情若连环，恨如流水，甚时是休。也不须惊怪，沈郎易瘦，也不须惊怪，潘鬓先愁。总是难禁，许多魔难，奈好事教人不自由。空追想，念前欢杳杳，后会悠悠。凝眸，悔上层楼，谩惹起、新愁压旧愁。向彩笺写遍，相思字了，重重封卷，密寄书邮。料到伊行，时时开看，一看一回和泪收。须知道，口这般病染，两处心头。","dynasty":"宋代","tags":"女子，爱情，相思","title":"沁园春·情若连环"}
{"author":"苏轼","content":"寒雀满疏篱，争抱寒柯看玉蕤。忽见客来花下坐，惊飞。蹋散芳英落酒卮。痛饮又能诗，坐客无毡醉不知。花尽酒阑春到也，离离。一点微酸已著枝。","dynasty":"宋代","tags":"咏物，梅花，饮酒","title":"南乡子·梅花词和杨元素"}
{"author":"苏轼","content":"漫郎天骨清，生与世俗异。学道新有得，为贫聊复仕。每于红尘中，常起青霞志。屏山辍赠子，莫遣污簪珥。寓目紫翠间，安眠本非睡。梦中化为鹤，飞入长松寺。","dynasty":"宋代","title":"以屏山赠欧阳叔弼"}
{"author":"苏轼","content":"枝上稀疏地上稠，忍看红糁落墙头。风流别乘多才思，归趁西园秉烛游。","dynasty":"宋代","title":"再次韵答田国博部夫还二首其二"}
{"author":"苏轼","content":"月与高人本有期，挂檐低户映蛾眉。只従昨夜十分满，渐觉冰轮出海迟。","dynasty":"宋代","title":"和文与可洋川园池三十首待月台"}
{"author":"苏轼","content":"要知西掖承平事，记取刘郎种竹初。旧德终呼名字外，后生谁续笑谈余。（昔李公择种竹馆中，戏语同舍，后人指此竹，必云李文正手植。贡父笑曰：文正不独系笔，亦知种竹耶？时有笔工李文正。）成阴障日行当见，取笋供庖计已疏。白首林间望天上，平安时报故人书。（李卫公北都童子寺竹，寺僧日报平安。）","dynasty":"宋代","title":"次韵刘贡父西省种竹"}
{"author":"苏轼","content":"窃禄忘归我自羞，丰年底事汝忧愁。不须更待飞鸢堕，方念平生马少游。","dynasty":"宋代","title":"山村五绝其五"}
{"author":"苏轼","content":"建茶三十片，不审味如何。奉赠包居士，僧房战睡魔。","dynasty":"宋代","title":"赠包安静先生茶二首"}
{"author":"苏轼","content":"既聚伏波米，还数魏舒筹。应笑苏夫子，侥幸得湖州。","dynasty":"宋代","title":"泗州过仓中刘景文老兄戏赠一绝"}
{"author":"苏轼","content":"新月生魄迹未安，才破五六渐盘桓。今夜吐艳如半璧，游人得向三更看。","dynasty":"宋代","title":"夜泛西湖五绝其一"}
{"author":"苏轼","content":"爱君东阁能延客，顾我闲官不计员。策杖频过如未厌，卜居相近岂辞迁。莫将诗句惊摇落，渐喜樽罍省扑缘。待约月明池上宿，夜深同看水中天。","dynasty":"宋代","title":"次韵王诲夜坐"}
{"author":"苏轼","content":"定知玉兔十分圆，化作霜风九月寒。寄语重门休上钥，夜潮流向月中看。万人鼓噪慑吴侬，犹似浮江老阿童。欲识潮头高几许？越山浑在浪花中。江边身世两悠悠，久与沧波共白头。造物亦知人易老，故叫江水向西流。吴儿生长狎涛渊，冒利轻生不自怜。东海若知明主意，应教斥卤变桑田。江神河伯两醯鸡，海若东来气吐霓。安得夫差水犀手，三千强弩射潮低。","dynasty":"宋代","tags":"写水，抒情","title":"八月十五日看潮五绝"}
{"author":"苏轼","content":"落帆谢公渚，日脚东西平。孤亭得小憩，暮景含余清。坐待斗与牛，错落挂南甍。老僧如夙昔，一笑意已倾。新诗出故人，旧事疑前生。吾生七往来，送老海上城。逢人辄自哂，得鱼不忍烹。似闻绩溪老，复作东都行。小诗如秋菊，艳艳霜中明。过此感我言，长篇发春荣。","dynasty":"宋代","title":"次韵孙莘老斗野亭寄子由在邵伯堰"}
{"author":"苏轼","content":"南山之下，汧渭之间，想见开元天宝年。八坊分屯隘秦川，四十万匹如云烟。骓駓骃骆骊骝騵，白鱼赤兔骍騜鶾。龙颅凤颈狞且妍，奇姿逸态隐驽顽。碧眼胡儿手足鲜，岁时翦刷供帝闲。柘袍临池侍三千，红妆照日光流渊。楼下玉螭吐清寒，往来蹙踏生飞湍。众工舐笔和朱铅，先生曹霸弟子韩。厩马多肉尻脽圆，肉中画骨夸尤难。金羁玉勒绣罗鞍，鞭箠刻烙伤天全，不如此图近自然。平沙细草荒芊绵，惊鸿脱兔争后先。王良挟策飞上天，何必俯首服短辕？","dynasty":"宋代","tags":"咏物，写马，述志","title":"书韩干牧马图"}
{"author":"苏轼","content":"宛丘先生自不饱，更笑老崔穷百巧。一更相过三更归，古柏阴中看参昴。去年举君苜蓿盘，夜倾闽酒赤如丹。今年还看去年月，露冷遥知范叔寒。典衣自种一顷豆，那知积雨生科斗。归来四壁草虫鸣，不如王江长饮酒。（王江，陈州道人。）","dynasty":"宋代","title":"八月十日夜看月有怀子由并崔度贤良"}
{"author":"苏轼","content":"过淮风气清，一洗尘埃容。水木渐幽茂，菰蒲杂游龙。可怜夜合花，青枝散红茸。美人游不归，一笑当谁供。故园在何处，已偃手种松。我行忽失路，归梦山千重。闻君有负郭，二顷收横従。卷野毕秋获，殷床闻夜舂。乐哉何所忧，社酒粥面aa38。宦游岂不好，毋令到千钟。","dynasty":"宋代","title":"过高邮寄孙君孚"}
{"author":"苏轼","content":"宝刀匣不见，但见龙雀环。何曾斩蛟蛇，亦未切琅玕。胡为穿窬辈，见之要领寒。吾刀不汝问，有愧在其肝。念此力自藏，包之虎皮斑。湛然如古井，终岁不复澜。不忧无所用，忧在用者难。佩之非其人，匣中自长叹。我老众所易，屡遭非意干。惟有王玄通，阶庭秀芝兰。知子后必大，故择刀所便。屠狗非不用，一岁六七刓。欲试百炼刚，要须更泥蟠。作诗铭其背，以待知者看。","dynasty":"宋代","title":"以双刀遗子由子由有诗次其韵"}
{"author":"苏轼","content":"天工点酥作梅花，此有蜡梅禅老家。蜜蜂采花作黄蜡，取蜡为花亦其物。天工变化谁得知，我亦儿嬉作小诗。君不见万松岭上黄千叶，玉蕊檀心两奇绝。醉中不觉度千山，夜闻梅香失醉眠。归来却梦寻花去，梦里花仙觅奇句。此间风物属诗人，我老不饮当付君。君行适吴我适越，笑指西湖作衣钵。","dynasty":"宋代","title":"蜡梅一首赠赵景贶（〔一题：次履常蜡梅韵。"}
{"author":"苏轼","content":"我家小冯君，天性颇醇至。清坐不饮酒，而能容我醉。归休要相依，谢病当以次。岂知山林士，肮脏乃尔贵。乞身当念早，过是恐少味。","dynasty":"宋代","title":"和陶饮酒二十首"}
{"author":"苏轼","content":"敝裘羸马古河滨，野阔天低糁玉尘。自笑餐毡典属国，来看换酒谪仙人。宦游到处身如寄，农事何时手自亲。剩作新诗与君和，莫因风雨废鸣晨。夜拥笙歌霅水滨，回头乐事总成尘。今年送汝作太守，到处逢君是主人。聚散细思都是梦，身名渐觉两非亲。相従继烛何须问，蝙蝠飞时日正晨。","dynasty":"宋代","title":"至济南李公择以诗相迎次其韵二首"}
{"author":"苏轼","content":"城上湖光暖欲波，美人唱我踏春歌。鲁公宾客皆诗酒，谁是神仙张志和。斋酿如渑涨绿波，公诗句句可弦歌。流觞曲水无多日，更作新诗继永和。要知太守怜孤客，不惜阳春和俚歌。坐睡樽前呼不应，为公雕琢损天和。","dynasty":"宋代","title":"和王胜之三首"}
{"author":"苏轼","content":"君不登郎省，还应上谏坡。才高殊未识，岁晚幸无他。枥马羸难出，邻鸡冻不歌。寒炉余几火，灰里拨阴何。惊人得佳句，或以傲王公。处士还清节，滑稽安足雄。深沉似康乐，简远到安丰。一点无俗气，相期林下风。欲舞腰身柳一窠，小梅催拍大梅歌。舞余片片梨花落，争奈当涂风物何。","dynasty":"宋代","title":"答子勉三首?此诗为黄庭坚作?"}
{"author":"苏轼","content":"余旧有赠元素〔词〕云天涯同是伤流落，元素以为今日之先兆，且悲当时六客之存亡。六客盖张子野、刘孝叔、陈令举、李公择及元素与余也。不愁春尽絮随风，但喜丹砂入颊红。流落天涯先有谶，摩挲金狄会当同。蘧蘧未必都非梦，了了方知不落空。莫把存亡悲六客，已将地狱等天宫。","dynasty":"宋代","title":"次韵答元素（并引）"}
{"author":"苏轼","content":"此生别袖几回麾，梦里黄州空自疑。何处青山不堪老，当时明月巧相随。穷通等是思家意，衰病难堪送客悲。好去江鱼煮江水，剑南归路有姜诗。","dynasty":"宋代","title":"次韵李修孺留别二首其二"}
{"author":"苏轼","content":"壁间一轴烟萝子，盆里千枝锦被堆。惯与先生为酒伴，不嫌刺史亦颜开。纤纤入麦黄花乱，飒飒催诗白雨来。闻道君家好井水，归轩乞得满瓶回。","dynasty":"宋代","title":"游张山人园"}
{"author":"苏轼","content":"山翁不出山，溪翁长在溪。（前二令作二翁亭。）不如野翁来往溪山间，上友麋鹿下凫鹥，问翁何所乐，三年不去烦推挤。翁言此间亦有乐，非丝非竹非蛾眉。山人醉后铁冠落，溪女笑时银栉低。我来观政问风谣，皆云吠犬足生氂。但恐此翁一旦舍此去，长使山人索寞溪女啼。（天目山唐道士常冠铁冠，于潜妇女皆插大银栉，长尺许，谓之蓬沓。）","dynasty":"宋代","title":"于潜令刁同年野翁亭"}
{"author":"苏轼","content":"余生欲老南海村，帝遣巫阳召我魂[1]。杳杳天低鹊没处，青山一发是中原。","dynasty":"宋代","title":"澄迈驿通潮阁二首"}
{"author":"苏轼","content":"蔓菁宿根已生叶，韭芽戴土拳如蕨。烂烝香荠白鱼肥，碎点青蒿凉饼滑。宿酒初消春睡起，细履幽畦掇芳辣。茵陈甘菊不负渠，绘缕堆盘纤手抹。北方苦寒今未已，雪底波棱如铁甲。岂如吾蜀富冬蔬，霜叶露牙寒更茁。久抛菘葛犹细事，苦笋江豚那忍说。明年投劾径须归，莫待齿摇并发脱。","dynasty":"宋代","title":"春菜"}
{"author":"苏轼","content":"君先鲁东家，门户照千古。文章固应尔，须鬣余似处。虽非蒙倛状，尚有历国苦。诵书口澜翻，布谷杂杜宇。十年困奔走，栉沐饱风雨。吾道其非耶，野处岂兕虎。灞陵闲老将，柏直口尚乳。自君兄弟还，鼎立知有补。蓬山耆旧散，故事谁删去。来迎冯翊传，出饯会稽组。吾犹及前辈，诗酒盛册府。愿君唱此风，扬觯斯杜举。","dynasty":"宋代","title":"见子由与孔常父唱和诗辄次其韵余昔在馆中同"}
{"author":"苏轼","content":"归来病鹤记城闉，旧踏松枝雨露新。半白不羞垂领发，软红犹恋属车尘。雨收九陌丰登后，日丽三元下降辰。粗识君王为民意，不才何以助精禋。","dynasty":"宋代","title":"次韵蒋颖叔、钱穆父从驾景灵宫二首其一"}
{"author":"苏轼","content":"今日何山是胜游，乱峰萦转绕沧洲。云含老树明还灭，石碍飞泉咽复流。遍岭烟霞迷俗客，一溪风雨送归舟。自嗟尘土先衰老，底事孤僧亦白头。","dynasty":"宋代","title":"游何山"}
{"author":"苏轼","content":"伟人谋议不求多，事定纷纷自唯阿。尽放龟鱼还绿净，肯容萧苇障前坡。一朝美事谁能纪，百尺苍崖尚可磨。天上列星当亦喜，月明时下浴明波。","dynasty":"宋代","title":"观开西湖次吴左丞韵?此诗为道潜作?"}
{"author":"苏轼","content":"朝菌无晦朔，蟪蛄疑春秋。南柯已一世，我眠未转头。仙人视吾曹，何异蜂蚁稠。不知蛮触氏，自有两国忧。我观去来今，未始一念留。奔驰竟何得，而起无穷羞。王郎误涉世，屡献久不酬。黄金散行乐，清诗出穷愁。俯仰四十年，始知此生浮。轩裳陈道路，往往儿童收。封侯起大第，或是君家驺。似闻负贩人，中有第一流。炯然径寸珠，藏此百结裘。意行无车马，倏忽略九州。邂逅独见之，天与非人谋。笑我方醉梦，衣冠戏沐猴。力尽病骐骥，伎穷老伶优。北山有云根，寸田自可櫌。会当无何乡，同作逍遥游。归来城郭是，空有累累丘。","dynasty":"宋代","title":"九日次定国韵"}
{"author":"苏轼","content":"蒲团蟠两膝，竹几阁双肘。此间道路熟，径到无何有。身心两不见，息息安且久。睡蛇本亦无，何用钩与手。神凝疑夜禅，体适剧卯酒。我生有定数，禄尽空余寿。枯杨不飞花，膏泽回衰朽。谓我此为觉，物至了不受。谓我今方梦，此心初不垢。非梦亦非觉，请问希夷叟。","dynasty":"宋代","title":"午窗坐睡"}
{"author":"苏轼","content":"　　凡物皆有可观。苟有可观，皆有可乐，非必怪奇伟丽者也。　　哺糟啜醨皆可以醉；果蔬草木，皆可以饱。推此类也，吾安往而不乐？　　夫所为求褔而辞祸者，以褔可喜而祸可悲也。人之所欲无穷，而物之可以足吾欲者有尽，美恶之辨战乎中，而去取之择交乎前。则可乐者常少，而可悲者常多。是谓求祸而辞褔。夫求祸而辞褔，岂人之情也哉？物有以盖之矣。彼游于物之内，而不游于物之外。物非有大小也，自其内而观之，未有不高且大者也。彼挟其高大以临我，则我常眩乱反复，如隙中之观斗，又焉知胜负之所在。是以美恶横生，而忧乐出焉，可不大哀乎！　　余自钱塘移守胶西，释舟楫之安，而服车马之劳；去雕墙之美，而蔽采椽之居；背湖山之观，而适桑麻之野。始至之日，岁比不登，盗贼满野，狱讼充斥；而斋厨索然，日食杞菊。人固疑余之不乐也。处之期年，而貌加丰，发之白者，日以反黑。予既乐其风俗之淳，而其吏民亦安予之拙也。于是治其园圃，洁其庭宇，伐安丘、高密之木，以修补破败，为苟全之计。　　而园之北，因城以为台者旧矣，稍葺而新之。时相与登览，放意肆志焉。南望马耳、常山，出没隐见，若近若远，庶几有隐君子乎！而其东则庐山，秦人卢敖之所从遁也。西望穆陵，隐然如城郭，师尚父、齐桓公之遗烈，犹有存者。北俯潍水，慨然太息，思淮阴之功，而吊其不终。台高而安，深而明，夏凉而冬温。雨雪之朝，风月之夕，予未尝不在，客未尝不从。撷园蔬，取池鱼，酿秫酒，瀹脱粟而食之，曰：“乐哉游乎！\"　　方是时，予弟子由，适在济南，闻而赋之，且名其台曰“超然”，以见余之无所往而不乐者，盖游于物之外也。","dynasty":"宋代","tags":"古文观止，写景，抒怀","title":"超然台记"}
{"author":"苏轼","content":"山平村坞迷，野寺钟相答。晚阴云失莽，?一作杪，?落日犹在塔。行招两社僧，共步青山月。送客渡石桥，迎客出林樾。幽寻本真性，往事听徐说。钱王方壮年，此邦事轻侠。乡人鄙贫贱，异类识英杰。立石像兴王，遗址今岌aa40。功勋三吴定，富贵四海甲。归来父老藏，崇高畏倾压。诗人工讥病，此欲恣挑抉。流传后世人，谈笑资口舌。是非今已矣，兴废何仓卒。持归问禅翁，笑指浮沤没。","dynasty":"宋代","title":"游杭州山"}
{"author":"苏轼","content":"熊白来山北，猪红削剑南。春盘得青韭，腊酒寄黄柑。","dynasty":"宋代","title":"元祐九年立春"}
{"author":"苏轼","content":"碧玉碗盛红玛瑙，井华水养石菖蒲。也知法供无穷尽，试问禅师得饱无。","dynasty":"宋代","title":"赠常州报恩长老二首其一"}
{"author":"苏轼","content":"料峭东风翠幕惊。云何不饮对公荣。水晶盘莹玉鳞赪。花影莫孤三夜月，朱颜未称五年兄。翰林子墨主人卿。","dynasty":"宋代","title":"浣溪沙（前韵）"}
{"author":"苏轼","content":"此生别袖几回麾，梦里黄州空自疑。何处青山不堪老，当时明月巧相随。穷通等是思家意，衰病难堪送客悲。好去江鱼煮江水，剑南归路有姜诗。","dynasty":"宋代","title":"次韵李修孺留别二首其二"}
{"author":"苏轼","content":"投绂归来万事轻，消磨未尽只风情。旧因莼菜求长假，新为杨枝作短行。不祷自安缘寿骨，苦藏难没是诗名。浅斟杯酒红生颊，细琢歌词稳称声。蜗壳殳卜居心自放，蝇头写字眼能明。盛衰阅过君应笑，宠辱年来我亦平。跪履数従圯下老，逸书闲问济南生。东风屈指无多日，只恐先春鶗鴂鸣。","dynasty":"宋代","title":"和致仕张郎中春昼"}
{"author":"苏轼","content":"哓哓六男子，弦诵各一经。复生五丈夫，戢戢丁欲成。归田了门户，与国充践更。普儿初学语，玉骨开天庭。淮老如鹤雏，破壳已长鸣。举酒属千里，一欢愧凡情。","dynasty":"宋代","title":"和陶饮酒二十首"}
{"author":"苏轼","content":"芙蓉杂金菊，枝叶长阑干。遥怜退朝人，糕酒出大官。岂知江海上，落英亦可餐。典衣作重阳，徂岁惨将寒。无衣粟我肤，无酒嚬我颜。贫居真可叹，二事长相关。","dynasty":"宋代","title":"和陶贫士七首，并引其五"}
{"author":"苏轼","content":"泻汤旧得茶三昧，觅句近窥诗一斑。清夜漫漫困披览，?一作搜览?，斋肠那得许悭顽。","dynasty":"宋代","title":"赠僧思谊?一题：又赠老谦或谓为刘贡父作?"}
{"author":"苏轼","content":"湖上野芙蓉，含思愁脉脉。娟然如静女，不肯傍阡陌。诗人杳未来，霜艳冷难宅。君行逐鸥鹭，出处浩莫测。苇间闻拏音，云表已飞屐。使我终日寻，逢花不忍摘。人生如朝露，要作百年客。喟彼终岁劳，幸兹一日泽。愿言竟不遂，人事多乖隔。悟此知有命，沉忧伤魂魄。","dynasty":"宋代","title":"九日湖上寻周李二君不见君亦见寻于湖上以诗"}
{"author":"苏轼","content":"予过庐山下，云物腾涌，默有祷焉。未午，众峰凛然，故作是诗。乱云欲霾山，势与飘风南。群隮相应和，勇往争骖驔。可怜荟蔚中，时出紫翠岚。雁没失东岭，龙腾见西龛。一时供坐笑，百态变立谈。暴雨破坱圠，清飙扫浑酣。廓然归何处，陋矣安足戡。亭亭紫霄峰，窈窈白石庵。五老数松雪，双溪落天潭。虽云默祷应，顾有移文惭。","dynasty":"宋代","title":"过庐山下（并引）"}
{"author":"苏轼","content":"江湖不在眼，尘土坐满颜。系舟清洛尾，初见淮南山。淮山相媚好，晓镜开烟鬟。持此娱使君，一笑簿领间。使君如天马，朝燕暮荆蛮。时无王良手，空老十二闲。聊当出毫末，化服狡与顽。勿谓无人知，古佛临涛湾。赤子视万类，流萍阅人寰。但使此可人，余事真茅菅。","dynasty":"宋代","title":"送程七表弟知泗州"}
{"author":"苏轼","content":"缟裙练帨玉川家，肝胆清新冷不邪。穠李争春犹办此，更教踏雪看梅花。","dynasty":"宋代","title":"餈韵杨公济奉议梅花十首"}
{"author":"苏轼","content":"従君觅数珠，老境仗消遣。未敢转千佛，且従千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适従海上回，蓬莱又清浅。","dynasty":"宋代","title":"乞数珠一首赠南禅湜老"}
{"author":"苏轼","content":"我歌月徘徊，我舞影凌乱。","dynasty":"宋代","title":"水调歌"}
{"author":"苏轼","content":"东阡在何许，寒食江头路。哀哉魏城君，宿草荒新墓。","dynasty":"宋代","title":"伯父《送先人下第归蜀》诗云︰人稀野店休安"}
{"author":"苏轼","content":"柳真龄字安期，闽人也。家宝一铁拄杖，如ω栗木，牙节宛转天成，中空有簧，行辄微响。柳云得之浙中，相传王审知以遗钱镠，镠以赐一僧。柳偶得之以遗余，作此诗谢之。柳公手中黑蛇滑，千年老根生乳节。忽闻铿然爪甲声，四坐惊顾知是铁。含簧腹中细泉语，迸火石上飞星裂。公言此物老有神，自昔闽王饷吴越。不知流落几人手，坐看变灭如春雪。忽然赠我意安在，两脚未许甘衰歇。便寻辙迹访崆峒，径渡洞庭探禹穴。披榛觅药采芝菌，刺虎鏦蛟擉蛇蝎。会教化作两钱锥，归来见公未华发。问我铁君无恙否，取出摩挲向公说。","dynasty":"宋代","title":"铁拄杖（并叙）"}
{"author":"苏轼","content":"中和堂后石楠树，与君对床听夜雨。玉笙哀怨不逢人，但见香烟横碧缕。讴吟思归出无计，坐想蟋蟀空房语。明朝开锁放观潮，豪气正与潮争怒。银山动地君不看，独爱清香生雪雾。别来聚散如宿昔，城郭空存鹤飞去。我老人间万事休，君亦洗心従佛祖。手香新写法界观，眼净不觑登伽女。余姚古县亦何有，龙井白泉甘胜乳。千金买断顾渚春，似与越人降日注。","dynasty":"宋代","title":"送刘寺丞赴余姚"}
{"author":"苏轼","content":"白简威犹凛，青山兴已aa6。鹤闲云作氅，驼卧草埋峰。跪履若可教，卜邻应见容。因公问回老，何处定相逢。太常斋未解，不肯对纤穠。只遣三千履，来游十二峰。林空答清唱，潭净写衰容。归去瑶台路，还应月下逢。","dynasty":"宋代","title":"和刘孝叔会虎丘时王规甫斋素祈雨不至二首"}
{"author":"苏轼","content":"煌煌帝王都，赫赫走群彦。嗟汝独何为，闭门观物变。微物岂足观，汝独观不倦。牵牛与葵蓼，采摘入诗卷。吾闻东山傅，置酒携燕婉。富贵未能忘，声色聊自遣。汝今又不然，时节看瓜蔓。怀宝自足珍，艺兰那计畹。吾归于汝处，慎勿嗟岁晚。荒园无数亩，草木动成林。春阳一已敷，妍丑各自矜。蒲萄虽满架，困倒不能任。可怜病石榴，花如破红襟。葵花虽粲粲，蒂浅不胜簪。丛蓼晚可喜，轻红随秋深。物生感时节，此理等废兴。飘零不自由，盛亦非汝能。江湖不可到，移植苦勤劬。安得双野鸭，飞来成画图。种柏待其成，柏成人亦老。不如种丛篲，春种秋可倒。阴阳不择物，美恶随意造。柏生何苦艰，似亦费天巧。天工巧有几，肯尽为汝耗。君看藜与藿，生意常草草。萱草虽微花，孤秀自能拔。亭亭乱叶中，一一芳心插。牵牛独何畏，诘曲自牙蘖。走寻荆与榛，如有宿昔约。南斋读书处，乱翠晓如泼。偏工贮秋雨，岁岁坏篱落。芦笋初似竹，稍开叶如蒲。方春节抱甲，渐老根生须。不爱当夏绿，爱此及秋枯。黄叶倒风雨，白花摇。行乐惜芳晨，秋风常苦早。谁知念离别，喜见秋瓜老。秋瓜感霜霰，茎叶飒已槁。宦游归无时，身若马系早。悲鸣念千里，耿耿志空抱。多忧竟何为，使汝玄发缟。官舍有丛竹，结根问囚厅。下为人所径，上密不容钉。殷勤戒吏卒，插棘护中庭。远砌忽坟裂，走鞭瘦竛竮。我常携枕簟，来此荫寒青。日暮不能去，卧听窗风泠。芎藭生蜀道，白芷来江南。漂流到关辅，犹不失芳甘。濯濯翠径满，愔愔清露涵。及其未花实，可以资筐篮。秋节忽已老，苦寒非所堪。劚根取其实，对此微物惭。自我来关辅，南山得再游。山中亦何有，草木媚深幽。菖蒲人不识，生此乱石沟。山高霜雪苦，苗叶不得抽。下有千岁根，蹙缩如蟠虬。长为鬼神守，德薄安敢偷。我归自南山，山翠犹在目。心随白云去，梦绕山之麓。汝従何方来，笑齿粲如玉。探怀出新诗，秀语夺山绿。觉来已茫昧，但记说秋菊。有如采樵子，入洞听琴筑。归来写遗声，犹胜人间曲。（八月十一日夜宿府学，方和此诗，梦与弟游南山，出诗数十篇，梦中甚爱之。乃觉唯记一句云蟋蟀悲秋菊。）野菊生秋涧，芳心空自知。无人惊岁晚，唯有暗蛩悲。花开涧水上，花落涧水湄。菊衰蛩亦蛰，与汝岁相期。楚客方多感，秋风咏江篱。落英不满掬，何以慰朝饥。","dynasty":"宋代","title":"和子由记园中草木十一首"}
{"author":"苏轼","content":"毗卢海上妙高峰，二老遥知说此翁。聊复舣舟寻紫翠，不妨持节散陈红。高怀却有云门兴，好句真传雪窦风。唱我三人无谱曲，冯夷亦合舞幽宫。","dynasty":"宋代","title":"再和并答杨次公其二"}
{"author":"苏轼","content":"归去来兮，清溪无底，上有千仞嵯峨。画楼东畔，天远夕阳多。老去君恩未报，空回首、弹铗悲歌。船头转，长风万里，归马驻平坡。无何，何处有，银潢尽处，天女停梭。问何事人间，久戏风波。顾谓同来稚子，应烂汝、腰下长柯。青衫破，群仙笑我，千缕挂烟蓑。","dynasty":"宋代","title":"满庭芳余谪居黄州五年，将赴临汝，作满庭芳一篇别黄人。既至南郡，蒙恩放归阳羡，复作一篇"}
{"author":"苏轼","content":"昌身如饱腹，饱尽还复饥。昌诗如膏面，为人作容姿。不如昌其气，郁郁老不衰。虽云老不衰，劫坏安所之。不如昌其志，志一气自随。养之塞天地，孟轲不吾欺。人言魏勃勇，股栗向小儿。何如鲁连子，谈笑却秦师。慎勿怨谤谗，乃我得道资。淤泥生连花，粪壤出菌芝。赖此善知识，使我枯生荑。吾言岂须多，冷暖子自知。","dynasty":"宋代","title":"韩退之孟郊墓铭云以昌其诗举此问王定国当昌"}
{"author":"苏轼","content":"野鹰来，万山下。荒山无食鹰苦饥，飞来为尔系綵丝。北原有兔老且白，年年养子秋食菽。我欲击之不可得，年深兔老鹰力弱。野鹰来，城东有台高崔巍。台中公子著皮袖，东望万里心悠哉。心悠哉，鹰何在！嗟尔公子归无劳，使鹰可呼亦凡曹，天阴月黑狐夜嗥。","dynasty":"宋代","title":"襄阳古乐府三首其一野鹰来"}
{"author":"苏轼","content":"吟哦傲兀，仰晤岩月。遇巘迎崖，银刓玉啮。源鱼噞喁，岸雁臲卼。卧玩我语，聱牙岌嶪。","dynasty":"宋代","title":"山行见月四言"}
{"author":"苏轼","content":"红藷与紫芽，远插墙四周。且放幽兰春，莫争霜菊秋。穷冬出瓮盎，磊落胜农畴。淇上白玉延，能复过此不？一饱忘故山，不思马少游。","dynasty":"宋代","title":"和陶酬刘柴桑"}
{"author":"苏轼","content":"亭亭石塔东峰上，此老初来百神仰。虎移泉眼趁行脚，龙作浪花供抚掌。至今游人灌濯罢，卧听空阶环玦响。故知此老如此泉，莫作人间去来想。","dynasty":"宋代","title":"虎跑泉"}
{"author":"苏轼","content":"海上涛头一线来，楼前指顾雪成堆。从今潮上君须上，更看银山二十回。横风吹雨入楼斜，壮观应须好句夸。雨过潮平江海碧，电光时掣紫金蛇。青山断处塔层层，隔岸人家唤欲应。江上秋风晚来急，为传钟鼓到西兴。楼下谁家烧夜香，玉笙哀怨弄初凉。临风有客吟秋扇，拜月无人见晚妆。沙河灯火照山红，歌鼓喧喧笑语中。为问少年心在否，角巾欹侧鬓如蓬。","dynasty":"宋代","tags":"咏物，写景，抒情","title":"望海楼晚景五绝"}
{"author":"苏轼","content":"短衫压手气横秋，更着仙人紫绮裘。使我有名全是酒，従他作病且忘忧。诗无定律君应将，醉有真乡我可侯。且倒余樽尽今夕，睡蛇已死不须钩。","dynasty":"宋代","title":"次韵王定国得晋卿酒相留夜饮"}
{"author":"苏轼","content":"娟娟缺月西南落。相思拨断琵琶索。枕泪梦魂中。觉来眉晕重。华堂堆烛泪。长笛吹新水。醉客各西东。应思陈孟公。","dynasty":"宋代","title":"菩萨蛮（述古席上）"}
{"author":"苏轼","content":"昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。","dynasty":"宋代","tags":"思乡，婉约","title":"蝶恋花·昨夜秋风来万里"}
{"author":"苏轼","content":"我家铜剑如赤蛇，君家石砚苍璧橢而洼。君持我剑向何许，大明宫里玉佩鸣冲牙。我得君砚亦安用，雪堂窗下尔雅笺虫虾。二物与人初不异，飘落高下随风花。蒯缑玉具皆外物，视草草玄无等差。君不见秦赵城易璧，指图睨柱相矜夸。又不见二生妾换马，骄鸣啜泣思其家。不如无情两相与，永以为好譬之桃李与琼华。","dynasty":"宋代","title":"张近几仲有龙尾子石砚以铜剑易之"}
{"author":"苏轼","content":"乌喙本海獒，幸我为之主。食余已瓠肥，终不忧鼎俎。昼驯识宾客，夜悍为门户。知我当北还，掉尾喜欲舞。跳踉趁僮仆，吐舌喘汗雨。长桥不肯蹑，径度清深浦。拍浮似鹅鸭，登岸剧虓虎。盗肉亦小疵，鞭箠当贳汝。再拜谢恩厚，天不遣言语。何当寄家书，黄耳定乃祖。","dynasty":"宋代","title":"予来儋耳得吠狗曰乌觜甚猛而驯随予迁合浦过"}
{"author":"苏轼","content":"老身倦马河堤永，踏尽黄榆绿槐影。荒鸡号月未三更，客梦还家得俄倾。归老江湖无岁月，未填沟壑犹朝请。黄门殿中奏事罢，诏许来迎先出省。已飞青盖在河梁，定饷黄封兼赐茗。远来无物可相赠，一味丰年说淮颍。","dynasty":"宋代","title":"召还至都门先寄子由"}
{"author":"苏轼","content":"江郊葱曨，云水蒨绚。碕岸斗入，洄潭轮转。先生悦之，布席闲燕。初日下照，潜鳞俯见。意钓忘鱼，乐此竿线。优哉悠哉，玩物之变。","dynasty":"宋代","title":"江郊"}
{"author":"苏轼","content":"露寒烟冷蒹葭老，天外征鸿寥唳。银河秋晚，长门灯悄，一声初至。应念潇湘，岸遥人静，水多菰米。乍望极平田，徘徊欲下，依前被、风惊起。须信衡阳万里，有谁家、锦书遥寄。万重云外，斜行横阵，才疏又缀。仙掌月明，石头城下，影摇寒水。念征衣未捣，佳人拂杵，有盈盈泪。","dynasty":"宋代","tags":"咏物，言志，向往，美好，生活","title":"水龙吟·露寒烟冷蒹葭老"}
{"author":"苏轼","content":"露宿风餐六百里，明朝饮马南江水。未见丰盈犀角儿，先逢玉雪王郎子。对床欲作连夜语，念汝还须戴星起。夜来梦见小于菟，犹是髧髦垂两耳。忆过济南春未动，三子出迎残雪里。我时移守古河东，酒肉淋漓浑舍喜。而今憔悴一羸马，逆旅担夫相汝尔。出城见我定惊嗟，身健穷愁不须耻。我为乃翁留十日，掣电一欢何足恃。惟当火急作新诗，一醉两翁胜酒美。","dynasty":"宋代","title":"将至筠，先寄迟、适、远三犹子"}
{"author":"苏轼","content":"栘中老监本虚名，懒作燕山万里行。（余与高君奉使契丹，辞免不行。）坐看飞鸿迎使节，归来骏马换倾城。高才本不缘勋阀，余力还思治蜀兵。西望雪山烽火尽，不妨樽酒寄平生。","dynasty":"宋代","title":"次许冲元韵送成都高士敦钤辖"}
{"author":"苏轼","content":"闲里有深趣，常忧儿辈知。已成归蜀计，谁惜买山赀。世事久已谢，故人犹见思。平生不饮酒，对子敢论诗。","dynasty":"宋代","title":"答任师中次韵（来诗劝以诗酒自娱。）"}
{"author":"苏轼","content":"至和无攫醳，至平无按抑。不知微妙声，究竟从何出？散我不平气，洗我不和心。此心知有在，尚复此微吟。","dynasty":"宋代","title":"听僧昭素琴"}
{"author":"苏轼","content":"与君皆丙子，各已三万日。一日一千偈，电往那容诘。大患缘有身，无身则无疾。平生笑罗什，神咒真浪出。","dynasty":"宋代","title":"答径山琳长老"}
{"author":"苏轼","content":"雨暗初疑夜，风回便报晴。淡云斜照著山明。细草软沙溪路、马蹄轻。卯酒醒还困，仙材梦不成。蓝桥何处觅云英。只有多情流水、伴人行。","dynasty":"宋代","title":"南歌子"}
{"author":"苏轼","content":"不嫌冰雪绕池看，谁似诗人巧耐寒。记取羲之洗砚处，碧琉璃下黑蛟蟠。","dynasty":"宋代","title":"和文与可洋川园池三十首冰池"}
{"author":"苏轼","content":"煌煌帝王都，赫赫走群彦。嗟汝独何为，闭门观物变。微物岂足观，汝独观不倦。牵牛与葵蓼，采摘入诗卷。吾闻东山傅，置酒携燕婉。富贵未能忘，声色聊自遣。汝今又不然，时节看瓜蔓。怀宝自足珍，艺兰那计畹。吾归于汝处，慎勿嗟岁晚。荒园无数亩，草木动成林。春阳一已敷，妍丑各自矜。蒲萄虽满架，困倒不能任。可怜病石榴，花如破红襟。葵花虽粲粲，蒂浅不胜簪。丛蓼晚可喜，轻红随秋深。物生感时节，此理等废兴。飘零不自由，盛亦非汝能。江湖不可到，移植苦勤劬。安得双野鸭，飞来成画图。种柏待其成，柏成人亦老。不如种丛篲，春种秋可倒。阴阳不择物，美恶随意造。柏生何苦艰，似亦费天巧。天工巧有几，肯尽为汝耗。君看藜与藿，生意常草草。萱草虽微花，孤秀自能拔。亭亭乱叶中，一一芳心插。牵牛独何畏，诘曲自牙蘖。走寻荆与榛，如有宿昔约。南斋读书处，乱翠晓如泼。偏工贮秋雨，岁岁坏篱落。芦笋初似竹，稍开叶如蒲。方春节抱甲，渐老根生须。不爱当夏绿，爱此及秋枯。黄叶倒风雨，白花摇。行乐惜芳晨，秋风常苦早。谁知念离别，喜见秋瓜老。秋瓜感霜霰，茎叶飒已槁。宦游归无时，身若马系早。悲鸣念千里，耿耿志空抱。多忧竟何为，使汝玄发缟。官舍有丛竹，结根问囚厅。下为人所径，上密不容钉。殷勤戒吏卒，插棘护中庭。远砌忽坟裂，走鞭瘦竛竮。我常携枕簟，来此荫寒青。日暮不能去，卧听窗风泠。芎藭生蜀道，白芷来江南。漂流到关辅，犹不失芳甘。濯濯翠径满，愔愔清露涵。及其未花实，可以资筐篮。秋节忽已老，苦寒非所堪。劚根取其实，对此微物惭。自我来关辅，南山得再游。山中亦何有，草木媚深幽。菖蒲人不识，生此乱石沟。山高霜雪苦，苗叶不得抽。下有千岁根，蹙缩如蟠虬。长为鬼神守，德薄安敢偷。我归自南山，山翠犹在目。心随白云去，梦绕山之麓。汝従何方来，笑齿粲如玉。探怀出新诗，秀语夺山绿。觉来已茫昧，但记说秋菊。有如采樵子，入洞听琴筑。归来写遗声，犹胜人间曲。（八月十一日夜宿府学，方和此诗，梦与弟游南山，出诗数十篇，梦中甚爱之。乃觉唯记一句云蟋蟀悲秋菊。）野菊生秋涧，芳心空自知。无人惊岁晚，唯有暗蛩悲。花开涧水上，花落涧水湄。菊衰蛩亦蛰，与汝岁相期。楚客方多感，秋风咏江篱。落英不满掬，何以慰朝饥。","dynasty":"宋代","title":"和子由记园中草木十一首"}
{"author":"苏轼","content":"夏潦涨湖深更幽，西风落木芙蓉秋。飞雪暗天云拂地，新蒲出水柳映洲。湖上四时看不足，惟有人生飘若浮。解颜一笑岂易得，主人有酒君应留。君不见钱塘宦游客，朝推囚，暮决狱，不因人唤何时休。城市不识江湖幽，如与蟪蛄语春秋。试令江湖处城市，却似麋鹿游汀洲。高人无心无不可，得坎且止乘流浮。公卿故旧留不得，遇所得意终年留。君不见抛官彭泽令，琴无弦，巾有酒，醉欲眠时遣客休。田间决水鸣幽幽，插秧未遍麦已秋。相携烧笋苦竹寺，却下踏藕荷花洲。船头斫鲜细缕缕，船尾炊玉香浮浮。临风饱食得甘寝，肯使细故胸中留。君不见壮士憔悴时，饥谋食，渴谋饮，功名有时无罢休。","dynasty":"宋代","title":"和蔡准郎中见邀游西湖三首"}
{"author":"苏轼","content":"东君意浅著寒梅，千朵深红未暇裁。安得道人殷七七，不论时节遣花开。","dynasty":"宋代","title":"后十余日复至"}
{"author":"苏轼","content":"身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。","dynasty":"宋代","title":"新城道中二首其二"}
{"author":"苏轼","content":"大邦安静治，小院得闲游。赣水雨已涨，廉泉春未流。同烹贡茗雪，一洗瘴茅秋。秋思生莼鲙，寒衣待橘洲。扬雄未有宅，王粲且登楼。老景无多日，归心梦几州。敢因逃酒去，端为和诗留。旧箧藏新语，清风自满舟。","dynasty":"宋代","title":"虔守霍大夫、监郡许朝奉见和，复次前韵"}
{"author":"苏轼","content":"岐山宰王君绅，其祖故蜀人也，避乱来长安，而遂家焉。其居第园有名长安城中，号中隐堂者是也。予之长安，王君以书戒其子弟邀予游，且乞诗甚勤，因为作此五篇。去蜀初逃难，游秦遂不归。园荒乔木老，堂在昔人非。凿石清泉激，开门野鹤飞。退居吾久念，长恐此心违。径转如修蟒，坡垂似伏鳌。树従何代有，人与此堂高。好古嗟生晚，偷闲厌久劳。王孙早归隐，尘土污君袍。二月惊梅晚，幽香此地无。依依慰远客，皎皎似吴姝。不恨故园隔，空嗟芳岁徂。春深桃杏乱，笑汝益羁孤。翠石如鹦鹉，何年别海堧。贡随南使远，载压渭舟偏。已伴乔松老，那知故国迁。金人解辞汉，汝独不潸然。都城更几姓，到处有残碑。古隧埋蝌蚪，崩崖露伏龟。安排壮亭榭，收拾费金赀。岣嵝何须到，韩公浪自悲。","dynasty":"宋代","title":"中隐堂诗（SS〗并叙）"}
{"author":"苏轼","content":"春机满织回文锦，粉泪挥残露井桐。人远寄情书字小，柳丝低目晚庭空。红笺短写空深恨，锦句新翻欲断肠。风叶落残惊梦蝶，戍边回雁寄情郎。羞云敛惨伤春暮，细缕诗成织意深。头伴枕屏山掩恨，日昏尘暗玉窗琴。","dynasty":"宋代","title":"再次前韵?系织锦图上回文?"}
{"author":"苏轼","content":"暮年眼力嗟犹在，多病颠毛却未华。故作明窗书小字，更开幽室养丹砂。","dynasty":"宋代","title":"南堂五首其二"}
{"author":"苏轼","content":"不分清霜入小园，故将诗律变寒暄。使君欲见蓝关咏，更倩韩郎为染根。","dynasty":"宋代","title":"和述古冬日牡丹四首其四"}
{"author":"苏轼","content":"一轩高为黄花设，富拟人间万石君。佳本尽从方外得，异香多在月中闻。引泉北涧分清露，开迳南山破白云。此意欲为知者道，陶翁犹自未离群。","dynasty":"宋代","title":"万菊轩"}
{"author":"苏轼","content":"海国困蒸溽，新居利高寒。以彼陟降劳，易此寝处干。但苦江路峻，常惭汲腰酸。矻矻烦四夫，硗硗斫层峦。弥旬得寻丈，下有青石盘。终日但迸火，何时见飞澜。丰我粲与醪，利汝椎与钻。山石有时尽，我意殊未阑。今朝僮仆喜，黄土复可抟。晨瓶得雪乳，暮瓮渟冰湍。我生类如此，何适不艰难。一勺亦天赐，曲肱有馀欢。","dynasty":"宋代","title":"白鹤山新居凿井四十尺遇盘石石尽乃得泉"}
{"author":"苏轼","content":"午夜胧胧淡月黄，梦回犹有暗尘香。纵横满地霜槐影，寂寞莲灯半在亡。","dynasty":"宋代","title":"四十年前元夕与故人夜游得此句"}
{"author":"苏轼","content":"月照无枝林，夜栋立万础。眇眇云间扇，荫此九月暑。上有垂房子，下绕绛刺御。风欺紫凤卵，雨暗苍龙乳。裂包一堕地，还以皮自煮。北客初未谙，劝食俗难阻。中虚畏泄气，始嚼或半吐。吸津得微甘，著齿随亦苦。面目太严冷，滋味绝媚妩。诛彭勋可策，推毂勇宜贾。瘴风作坚顽，导利时有补。药储固可尔，果录讵用许。先生失膏粱，便腹委败鼓。日啖过一粒，肠胃为所侮。蛰雷殷脐肾，藜藿腐亭午。书灯看膏尽，钲漏历历数。老眼怕少睡，竟使赤眦努。渴思梅林咽，饥念黄独举。柰何农经中，收此困羁旅。牛舌不饷人，一斛肯多与。乃知见本偏，但可酬恶语。","dynasty":"宋代","title":"食槟榔"}
{"author":"苏轼","content":"青盖前头点皂旗，黄茅冈下出长围。弄风骄马跑空立，趁兔苍鹰掠地飞。回望白云生翠巘，归来红叶满征衣。圣明若用西凉簿，白羽犹能效一挥。","dynasty":"宋代","title":"祭常山回小猎"}
{"author":"苏轼","content":"神閒意定。万籁收声天地静。玉指冰弦。未动宫商意已传。悲风流水，写出寥寥千古意。归去无眠。一夜馀音在耳边。","dynasty":"宋代","title":"减字木兰花琴"}
{"author":"苏轼","content":"江湖流落岂关天，禁省相望亦偶然。等是新年未相见，此身应坐不归田。","dynasty":"宋代","title":"和子由除夜元日省宿致斋三首"}
{"author":"苏轼","content":"高士例须怜曲糵，此语尝闻退之说。我今有说殆不然，曲糵未必高士怜。醉者坠车庄生言，全酒未若全于天。达人本自不亏缺，何暇更求全处全。景山沉迷阮籍傲，毕卓盗窃刘伶颠。贪狂嗜怪无足取，世俗喜异矜其贤。杜陵诗客尤可笑，罗列八子参群仙。流涎露顶置不说，为问底处能逃禅。我今不饮非不饮，心月皎皎长孤圆。有时客至亦为酌，琴虽未去聊忘弦。吾宗先生有深意，百里双罂远将寄。且言不饮固亦高，举世皆同吾独异。不如同异两俱冥，得鹿亡羊等嬉戏。决须饮此勿复辞，何用区区较醒醉。","dynasty":"宋代","title":"谢苏自之惠酒"}
{"author":"苏轼","content":"稚川虽独善，爱物均孔颜。欲使蟪蛄流，知有龟鹤年。辛勤破封蛰，苦语剧移山。博哉无穷利，千载食此言。","dynasty":"宋代","title":"和陶读《山海经》"}
{"author":"苏轼","content":"家山忘了脚腾腾，试作巴谈却解譍。不为游人问乡里，岂知身是锦城僧。","dynasty":"宋代","title":"天圣二僧皆蜀人，不见，留二绝"}
{"author":"苏轼","content":"木生不愿回万牛，愿终天年仆沙洲。时来幸逢河伯秋，掀然见怪推不流。蓬婆雪岭巧雕锼，蛰虫行蚁为豪酋。阿咸大胆忽持去，河伯好事不汝尤。城中古沼浸坤轴，一林瘦竹吾菟裘。二顷良田不难买，三年桤木行可槱。会将白发对苍巘，鲁人不厌东家丘。","dynasty":"宋代","title":"木山，并叙"}
{"author":"苏轼","content":"玉龟山。东皇灵媲统群山。绛阙岧峣，翠房深迥，倚霏烟。幽闲。志萧然。金城千里锁婵娟。当时穆满巡狩，翠华曾到海西边。风露明霁，鲸波极目，势浮舆盖方圆。正迢迢丽日，玄圃清寂，琼草芊绵。争解绣勒香鞯。鸾辂驻跸，八马戏芝田。瑶池近、画楼隐隐，翠鸟翩翩。肆华筵。间作脆管鸣弦。宛若帝所钧天。稚颜皓齿，绿发方瞳，圆极恬淡高妍。尽倒琼壶酒，献金鼎药，固大椿年。缥缈飞琼妙舞，命双成、奏曲醉留连。云璈韵响泻寒泉。浩歌畅饮，斜月低河汉。渐渐绮霞、天际红深浅。动归思、回首尘寰。烂漫游、玉辇东还。杏花风、数里响鸣鞭。望长安路，依稀柳色，翠点春妍。","dynasty":"宋代","title":"戚氏·玉龟山"}
{"author":"苏轼","content":"掖垣老吏识郎君，并辔天街两绝尘。汗血固应生有种，夜光那复困无因。岂知西省深严地，也著东坡病瘦身。免使谪仙明月下，狂歌对影只三人。","dynasty":"宋代","title":"再次韵答完夫穆父（二公自言，先世同在西掖"}
{"author":"苏轼","content":"漾水东流旧见经，银潢左界上通灵。此台试向天文觅，阁道中间第几星。","dynasty":"宋代","title":"和文与可洋川园池三十首天汉台"}
{"author":"苏轼","content":"病中闻汝免来商，旅雁何时更著行。远别不知官爵好，思归苦觉岁年长。著书多暇真良计，従宦无功谩去乡。惟有王城最堪隐，万人如海一身藏。近従章子闻渠说，苦道商人望汝来。说客有灵惭直道，逋翁久没厌凡才。夷音仅可通名姓，瘿俗无由辨颈腮。答策不堪宜落此，上书求免亦何哉。（章子，惇也。）辞官不出意谁知，敢向清时怨位卑。万事悠悠付杯酒，流年冉冉入霜髭。策曾忤世人嫌汝，《易》可忘忧家有师。此外知心更谁是，梦魂相觅苦参差。","dynasty":"宋代","title":"病中闻子由得告不赴商州三首"}
{"author":"苏轼","content":"风压轻云贴水飞，乍晴池馆燕争泥。沈郎多病不胜衣。沙上不闻鸿雁信，竹间时听鹧鸪啼。此情惟有落花知！","dynasty":"宋代","tags":"春天，写景，怀人","title":"浣溪沙·风压轻云贴水飞"}
{"author":"苏轼","content":"山色横侵蘸晕霞，湘川风静吐寒花。远林屋散尚啼鸦。梦到故园多少路，酒醒南望隔天涯。月明千里照平沙。","dynasty":"宋代","tags":"秋天，写景，抒情","title":"浣溪沙·山色横侵蘸晕霞"}
{"author":"苏轼","content":"覆块青青麦未苏，江南云叶暗随车。临皋烟景世间无。雨脚半收檐断线，雪林初下瓦疏珠。归来冰颗乱黏须。","dynasty":"宋代","tags":"写景，赞美，友谊","title":"浣溪沙·覆块青青麦未苏"}
{"author":"苏轼","content":"神闲意定。万籁收声天地静。玉指冰弦。未动宫商意已传。悲风流水。写出寥寥千古意。归去无眠。一夜余音在耳边。","dynasty":"宋代","title":"减字木兰花（琴）"}
{"author":"苏轼","content":"孙巨源以八月十五日离海州，坐别于景疏楼上。既而与余会于润州，至楚州乃别。余以十一月十五日至海州，与太守会于景疏楼上，作此词以寄巨源。长忆别时，景疏楼上，明月如水。美酒清歌，留连不住，月随人千里。别来三度，孤光又满，冷落共谁同醉？卷珠帘、凄然顾影，共伊到明无寐。今朝有客，来从濉上，能道使君深意。凭仗清淮，分明到海，中有相思泪。而今何在？西垣清禁，夜永露华侵被。此时看、回廊晓月，也应暗记。","dynasty":"宋代","tags":"月亮，友人，怀念","title":"永遇乐·长忆别时"}
{"author":"苏轼","content":"昨夜渡江何处宿，望中疑是秦淮。月明谁起笛中哀。多情王谢女，相逐过江来。云雨未成还又散，思量好事难谐。凭陵急桨两相催。相伊归去后，应似我情怀。","dynasty":"宋代","tags":"写人，凄凉，批判","title":"临江仙·昨夜渡江何处宿"}
{"author":"苏轼","content":"好睡慵开莫厌迟。自怜冰脸不时宜。偶作小红桃杏色，闲雅，尚馀孤瘦雪霜姿。休把闲心随物态，何事，酒生微晕沁瑶肌。诗老不知梅格在，吟咏，更看绿叶与青枝。","dynasty":"宋代","tags":"咏物，梅花，言志","title":"定风波·红梅"}
{"author":"苏轼","content":"自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕支雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。","dynasty":"宋代","tags":"寒食节，写雨，感叹，岁月","title":"寒食雨二首"}
{"author":"苏轼","content":"十日春寒不出门，不知江柳已摇村。稍闻决决流冰谷，尽放青青没烧痕。数亩荒园留我住，半瓶浊酒待君温。去年今日关山路，细雨梅花正断魂。","dynasty":"宋代","tags":"送别，友情，写景","title":"正月二十日往岐亭郡人潘古郭三人送余于女王城东禅庄院"}
{"author":"苏轼","content":"带酒冲山雨，和衣睡晚晴。不知钟鼓报天明。梦里栩然蝴蝶、一身轻。老去才都尽，归来计未成。求田问舍笑豪英。自爱湖边沙路、免泥行。","dynasty":"宋代","tags":"旅途，抒情，愉悦","title":"南歌子·再用前韵"}
{"author":"苏轼","content":"自昔遥闻太守高，明爻象彖日忘劳。洞中陈迹今如扫，斯道何曾损一毛。","dynasty":"宋代","title":"治易洞"}
{"author":"苏轼","content":"东坡虽是湖州派，竹石风流各一时。前世画师今姓李，不妨还作辋川诗。","dynasty":"宋代","title":"憩寂图"}
{"author":"苏轼","content":"缺月不早出，长林踏青冥。犬吠主人怒，愧此闾里情。怪我夜不归，茜袂窥柴荆。云间与地上，待我两友生。惊鹊再三起，树端已微明。白露净原野，始觉丘陵平。暗蛩方夜绩，孤萤亦宵征。归来闭户坐，寸田且默耕。莫赴花月期，免为诗酒萦。诗人如布谷，聒聒常自名。","dynasty":"宋代","title":"和陶赴假江陵夜行郊行步月作"}
{"author":"苏轼","content":"昔年尝羡任夫子，卜居新息临淮水。怪君便尔忘故乡，稻熟鱼肥信清美。竹陂雁起天为黑，（小竹陂在县北。）桐柏烟横山半紫。（桐柏庙在县南。）知君坐受儿女困，悔不先归弄清泚。尘埃我亦失收身，此行蹭蹬尤可鄙。寄食方将依白足，附书未免烦黄耳。往虽不及来有年，诏恩倘许归田里。却下关山入蔡州，为买乌犍三百尾。（黄州出水牛。）","dynasty":"宋代","title":"过新息留示乡人任师中（任时知泸州，亦坐事"}
{"author":"苏轼","content":"五綵萦筒秫稻香，千门结艾鬓髯张。旋开宝典寻风物，要及灵辰共祓禳。","dynasty":"宋代","title":"端午帖子词：夫人阁四首其三"}
{"author":"苏轼","content":"盖公偶谈道，齐相独识真。颓然不事事，客至先饮醇。当时刘项罢，四海疮痍新。三杯洗战国，一斗消强秦。寂寞千载後，阳公嗣前尘。醉卧客怀中，言笑徒多勤。我时阅旧史，独与三人亲。未暇餐脱粟，苦心学平津。草书亦何用，醉墨淋衣巾。一挥三十幅，持去听坐人。","dynasty":"宋代","title":"和陶饮酒二十首"}
{"author":"苏轼","content":"昔年罢东武，曾过北海县。白河翻雪浪，黄土如蒸面。桑麻冠东方，一熟天下贱。是时累饥馑，常苦盗贼变。每怜追胥官，野宿风裂面。君为淮南秀，文采照金殿。（君尝考中进士第一人。）胡为事奔走，投笔腰羽箭。更被髯将军，豪篇来督战。（其兄莘老以诗寄之，皆言战事。）亲程三郡士，玉石不能衒。欲知君得人，失者亦称善。君才无不可，要欲经百炼。吾诗堪咀嚼，聊送别酒咽。","dynasty":"宋代","title":"送孙勉"}
{"author":"苏轼","content":"居杭积五岁，自意本杭人。故山归无家，欲卜西湖邻。良田不难买，静士谁当亲。髯张既超然，老潜亦绝伦。李子冰玉姿，文行两清淳。归従三人游，便足了此身。公堤不改作，姥岭行开新。幽梦随子去，松花落衣巾。","dynasty":"宋代","title":"送襄阳従事李友谅归钱塘"}
{"author":"苏轼","content":"我卜我居，居非一朝。龟不吾欺，食此江郊。废井已塞，乔木干霄。昔人伊何，谁其裔苗。","dynasty":"宋代","title":"和陶时运四首"}
{"author":"苏轼","content":"春事阑珊芳草歇。客里风光，又过清明节。小院黄昏人忆别。落红处处闻啼鴂。咫尺江山分楚越。目断魂销，应是音尘绝。梦破五更心欲折。角声吹落梅花月。","dynasty":"宋代","tags":"清明，思念，家乡","title":"蝶恋花·春事阑珊芳草歇"}
{"author":"苏轼","content":"余生欲老南海村，帝遣巫阳召我魂[1]。杳杳天低鹊没处，青山一发是中原。","dynasty":"宋代","title":"澄迈驿通潮阁二首"}
{"author":"苏轼","content":"千年古木卧无梢，浪捲沙翻去似瓢。几度过秋生藓晕，至今流润应江潮。泫然疑有蛟龙吐，断处人言霹雳焦。材大古来无适用，不须郁郁慕山苗。","dynasty":"宋代","title":"和子由木山引水二首其二"}
{"author":"苏轼","content":"亭下佳人锦绣衣，满身璎珞缀明玑。晚香消歇无寻处，花已飘零露已晞。","dynasty":"宋代","title":"和文与可洋川园池三十首露香亭"}
{"author":"苏轼","content":"我生天地间，一蚁寄大磨。区区欲右行，不救风轮左。虽云走仁义，未免违寒饿。剑米有危炊，针毡无稳坐。岂无佳山水，借眼风雨过。归田不待老，勇决凡几个。幸兹废弃余，疲马解鞍驮。全家占江驿，绝境天为破。饥贫相乘除，未见可吊贺。澹然无忧乐，苦语不成些。晓至巴河口迎子由去年御史府，举动触四壁。幽幽百尺井，仰天无一席。隔墙闻歌呼，自恨计之失。留诗不忍写，苦泪渍纸笔。余生复何幸，乐事有今日。江流镜面净，烟雨轻aa25aa25。孤舟如凫鹥，点破千顷碧。闻君在磁湖，欲见隔咫尺。朝来好风色，旗尾西北掷。行当中流见，笑脸清光溢。此邦疑可老，修竹带泉石。欲买柯氏林，兹谋待君必。","dynasty":"宋代","title":"迁居临皋亭"}
{"author":"苏轼","content":"三年无日不思归，梦里还家旋觉非。腊酒送寒催去国，东风吹雪满征衣。三峰已过天浮翠，四扇行看日照扉。里堠消磨不禁尽，速携家饷劳骖騑。","dynasty":"宋代","title":"华阴寄子由"}
{"author":"苏轼","content":"属国新从海外归，君平且莫下帘帷。前生恐是卢行者，後学过呼韩退之。死後人传戒定慧，生时宿直斗牛箕。凭君为算行年看，便数生时到死时。","dynasty":"宋代","title":"赠虔州术士谢晋臣"}
{"author":"苏轼","content":"一一窗扉面水开，更于何处觅蓬莱。天香满袖人知否，曾到旃檀小殿来。","dynasty":"宋代","title":"韩康公坐上侍儿求书扇上二首其二"}
{"author":"苏轼","content":"代北寒荠捣韭萍，奇苞零落似晨星。逢盐久已成枯腊，得蜜犹疑是薄刑。欲就左慈求拄杖，使随李白跨沧溟。攀条与立新名字，儿女称呼恐不经。","dynasty":"宋代","title":"次韵曾仲锡承议食蜜渍生荔支"}
{"author":"苏轼","content":"老李威名八十年，壁间精悍见遗颜。自闻出守风流似，稍觉承平气象还。但遣诗人歌杖杜，不妨侍女唱阳关。内朝接武知何日，白发羞归供奉班。","dynasty":"宋代","title":"次韵王雄州还朝留别"}
{"author":"苏轼","content":"别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。","dynasty":"宋代","title":"西江月姑熟再见胜之。次前韵"}
{"author":"苏轼","content":"珍重绣衣直指，远烦白绢斜封。惊破卢仝幽梦，北窗起看云龙。","dynasty":"宋代","title":"马子约送茶作六言谢之"}
{"author":"苏轼","content":"窗前堆梧桐，床下鸣络纬。佳人尺书到，客子中夜喟。朝来一樽酒，晤语聊自慰。秋蝇已无声，霜蟹初有味。当为壮士饮，眦裂须磔?胃。勿作儿女怀，坐念?萧蛸畏。山城亦何有，一笑泻肝胃。泛舟以娱君，鱼鳖多可饩。纵为十日饮，未遽主人费。吾侪俱老矣，耿耿知自贵。宁能傍门户，啼笑杂猩狒。要将百篇诗，一吐千丈气。萧条岁行暮，迨此霜雪未。明朝出城南，遗迹观楚魏。西风迫吹帽，金菊乱如沸。愿君勿言归，轻别吾所讳。","dynasty":"宋代","title":"与顿起孙勉泛舟探韵得未字"}
{"author":"苏轼","content":"从来直道不辜身，得向西湖两过春。沂上已成曾点服，泮宫初采鲁侯芹。休惊岁岁年年貌，且对朝朝暮暮人。细雨晴时一百六，画船鼍鼓莫违民。","dynasty":"宋代","title":"常润道中，有怀钱塘，寄述古五首其一"}
{"author":"苏轼","content":"花时腊酒照人光，归路春风洒面凉。刘氏宅边霜竹老，戴公山下野桃香。岩头匹练兼天净，泉底真珠溅客忙。安得道人携笛去，一声吹裂翠崖冈。","dynasty":"宋代","title":"同柳子玉游鹤林招隐醉归呈景纯"}
{"author":"苏轼","content":"门外黄尘不见山，个中草木亦常闲。履声如渡薄冰过，催粥华鲸守夜兰。","dynasty":"宋代","title":"题净因院"}
{"author":"苏轼","content":"泉源従高来，走下随石脉。纷纷白沫乱，隐隐苍崖坼。萦回成曲沼，清澈见肝膈。众泻为长溪，奔驶荡蛙蝈。初开不容椀，渐去已如帛。传闻此山中，神物懒遭谪。不能致雷雨，滟滟吐寒碧。遂令山前人，千古灌稻麦。","dynasty":"宋代","title":"荆门惠泉"}
{"author":"苏轼","content":"阴晴朝暮几回新，已向虚空付此身。出本无心归亦好，白云还似望云人。","dynasty":"宋代","title":"和文与可洋川园池三十首望云楼"}
{"author":"苏轼","content":"予昔梦食石芝，作诗记之，今乃真得石芝于海上，子由和前诗见寄。予顷在京师，有凿井得如小儿手以献者，臂指皆具，肤理若生。予闻之隐者曰，此肉芝也，与子由烹而食之。追记其事，复次前韵。土中一掌婴儿新，爪指良是肌骨匀。见之怖走谁敢食，天赐我尔不及宾。旌阳远游同一许，长史玉斧皆门户。我家韦布三百年，只有阴功不知数。跪陈八簋加六瑚，化人视之真块苏。肉芝烹熟石芝老，笑唾熊掌嚬雕胡。老蚕作茧何时脱，梦想至人空激烈。古来大药不可求，真契当如磁石铁。","dynasty":"宋代","title":"石芝诗（并引）"}
{"author":"苏轼","content":"紫陌寻春去，红尘拂面来。无人不道看花回。惟见石榴新蕊、一枝开。冰簟堆云髻，金尊滟玉醅。绿阴青子相催。留取红巾千点、照池台。","dynasty":"宋代","title":"南歌子（暮春）"}
{"author":"苏轼","content":"拼沈醉、金荷须满。怕年年此际，催归禁篽，侍黄柑宴。","dynasty":"宋代","title":"失调名"}
{"author":"苏轼","content":"薄薄酒，饮两钟。粗粗布，著两重。美恶虽异醉暖同，丑妻恶妾寿乃公。隐居求志义之从，本不计较东华尘土北窗风。百年虽长要有终，富死未必输生穷。但恐珠玉留君容，千载不朽遭樊崇。文章自足欺盲聋，谁使一朝富贵面发红。达人自达酒何功，世间是非忧乐本来空。","dynasty":"宋代","title":"薄薄酒二首，并引其二"}
{"author":"苏轼","content":"欲知垂岁尽，有似赴壑蛇，修鳞半已没，去意谁能遮？况欲系其尾，虽勤知奈何！儿童强不食，相守应欢哗。晨鸡旦勿鸣，更鼓畏添过。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。","dynasty":"宋代","title":"守岁诗"}
{"author":"苏轼","content":"一枝价重万琼琚，直恐姑山雪不如。尽爱丹铅竞时好，不如风雪养天姝。","dynasty":"宋代","title":"忆黄州梅花五绝"}
{"author":"苏轼","content":"海国困蒸溽，新居利高寒。以彼陟降劳，易此寝处干。但苦江路峻，常惭汲腰酸。矻矻烦四夫，硗硗斫层峦。弥旬得寻丈，下有青石盘。终日但迸火，何时见飞澜。丰我粲与醪，利汝椎与钻。山石有时尽，我意殊未阑。今朝僮仆喜，黄土复可抟。晨瓶得雪乳，暮瓮渟冰湍。我生类如此，何适不艰难。一勺亦天赐，曲肱有馀欢。","dynasty":"宋代","title":"白鹤山新居凿井四十尺遇盘石石尽乃得泉"}
{"author":"苏轼","content":"高门元世旧，客路晚追游。清绝闻诗语，疏通岂法流。传家有衣钵，断狱尽春秋。邂逅陪车马，寻芳谢朓洲。凄凉望乡国，得句仲宣楼。恨赋投湘水，悲歌祀柳州。何如五字律，相与一樽留。更约登尘外，归时月满舟。","dynasty":"宋代","title":"用前韵再和许朝奉"}
{"author":"苏轼","content":"幽姿不可惜，后日东风起。酒醒何所见，金粉抱青子。千花与百草，共尽无妍鄙。未忍污泥沙，牛酥煎落蕊。","dynasty":"宋代","title":"雨中看牡丹三首其三"}
{"author":"苏轼","content":"泛泛东风初破五。江柳微黄，万万千千缕。佳气郁葱来绣户。当年江上生奇女。一盏寿觞谁与举。三个明珠，膝上王文度，放尽穷鳞看圉圉。天公为下曼陀雨。","dynasty":"宋代","title":"蝶恋花（同安生日放鱼，取金光明经救鱼事）"}
{"author":"苏轼","content":"大雅初微缺，流风困暴豪。张为词客赋，变作楚臣骚。展转更崩坏，纷纶阅俊髦。地偏蕃怪产，源失乱狂涛。粉黛迷真色，鱼虾易豢牢。谁知杜陵杰，名与谪仙高。扫地收千轨，争标看两艘。诗人例穷苦，天意遣奔逃。尘暗人亡鹿，溟翻帝斩鳌。艰危思李牧，述作谢王褒。失意各千里，哀鸣闻九皋。骑鲸遁沧海，捋虎得绨袍。巨笔屠龙手，微官似马曹。迂疏无事业，醉饱死游遨。简牍仪刑在，儿童篆刻劳。今谁主文字，公合把旌旄。开卷遥相忆，知音两不遭。般斤思郢质，鲲化陋aa2濠。恨我无佳句，时蒙致白醪。殷勤理黄菊，未遣没蓬蒿。","dynasty":"宋代","title":"次韵张安道读杜诗"}
{"author":"苏轼","content":"夜入磻溪如入峡，照山炬火落惊猿。山头孤月耿犹在，石上寒波晓更喧。至人旧隐白云合，神物已化遗踪蜿。安得梦随霹雳驾，马上倾倒天瓢翻。","dynasty":"宋代","title":"二十六日五更起行至磻溪未明"}
{"author":"苏轼","content":"昔日朱公子，雄豪不可追。今来游故国，大冢屈称儿。平日轻公相，千金弃若遗。梁人不好事，名字寄当时。鲁史盗齐豹，求名谁复知。慎无怨世俗，犹不遭仲尼。","dynasty":"宋代","title":"朱亥墓?俗谓屠儿原?"}
{"author":"苏轼","content":"岁岁开园成故事，年年行乐不辜春。今年太守忧难继，慈爱聪明惠利人。","dynasty":"宋代","title":"和孔密州五绝春步西园见寄"}
{"author":"苏轼","content":"髯尹超然定逸群，南游端为访云门。谪仙归侍玉皇案，老鹤来乘刺史轓。已觉簿书哀老子，故知笾豆有司存。年来齿颊生荆棘，习气因君又一言。","dynasty":"宋代","title":"次韵钱越州"}
{"author":"苏轼","content":"博士雅好饮，空山谁与娱。莫向骊山去，君王不喜儒。","dynasty":"宋代","title":"卢山五咏饮酒台"}
{"author":"苏轼","content":"烟雨蒙蒙鸡犬声，有生何处不安生。但令黄犊无人佩，布谷何劳也劝耕。","dynasty":"宋代","title":"山村五绝"}
{"author":"苏轼","content":"篮舆三日山中行，山中信美少旷平。下投黄泉上青冥，线路每与猿猱争。重楼束缚遭涧坑，两股酸辛饥肠鸣。北度飞桥踏彭铿，缭垣百步如古城。大钟横撞千指迎，高堂延客夜不扃。杉槽漆斛江河倾，本来无垢洗更轻。倒床鼻息四邻惊，紞如五鼓天未明。木鱼呼粥亮且清，不闻人声闻履声。","dynasty":"宋代","title":"宿海会寺"}
{"author":"苏轼","content":"推倒垣墙也不难，一轩复作两轩看。若教从此成千里，巧历如今也被谩。","dynasty":"宋代","title":"游灵隐寺戏赠开轩李居士"}
{"author":"苏轼","content":"过湖摧手屡沾襟。","dynasty":"宋代","title":"失调名"}
{"author":"苏轼","content":"吾家蜀江上，江水绿如蓝。尔来走尘土，意思殊不堪。况当岐山下，风物尤可惭。有山秃如赭，有水浊如泔。不谓郡城东，数步见湖潭。入门便清奥，怳如梦西南。泉源従高来，随流走涵涵。东去触重阜，尽为湖所贪。但见苍石螭，开口吐清甘。借汝腹中过，胡为目眈眈。新荷弄晚凉，轻棹极幽探。飘摇忘远近，偃息遗佩篸。深有龟与鱼，浅有螺与蚶。曝晴复戏雨，戢戢多于蚕。浮沉无停饵，倏忽遽满篮。丝缗虽强致，琐细安足戡。闻昔周道兴，翠凤栖孤岚。飞鸣饮此水，照影弄毵毵。（此古饮凤池也。）至今多梧桐，合抱如彭聃。彩羽无复见，上有鹯搏aa12。嗟予生虽晚，考古意所aa13。图书已漫漶。犹复访侨郯。《卷阿》诗可继，此意久已含。扶风古三辅，政事岂汝谙。聊为湖上饮，一纵醉后谈。门前远行客，劫劫无留骖。问胡不回首，毋乃趁朝参。予今正疏懒，官长幸见函。不辞日游再，行恐岁满三。暮归还倒载，钟鼓已aa4aa4（音谙）。","dynasty":"宋代","title":"东湖"}
{"author":"苏轼","content":"南轩前头两佳木，先生抚翫常不足。尤爱薰风五月初，白银花开光照屋。","dynasty":"宋代","title":"题双楠轩"}
{"author":"苏轼","content":"高门元世旧，客路晚追游。清绝闻诗语，疏通岂法流。传家有衣钵，断狱尽春秋。邂逅陪车马，寻芳谢朓洲。凄凉望乡国，得句仲宣楼。恨赋投湘水，悲歌祀柳州。何如五字律，相与一樽留。更约登尘外，归时月满舟。","dynasty":"宋代","title":"用前韵再和许朝奉"}
{"author":"苏轼","content":"欲识当年杜伯升，飘然云水一孤僧。若教俯首随缰锁，料得如今似我能。（柳子玉云，通若及第，不过似我。）","dynasty":"宋代","title":"成都进士杜暹伯升出家名法通往来吴中"}
{"author":"苏轼","content":"酸酒如虀汤，甜酒如蜜汁。三年黄州城，饮酒但饮湿。我如更拣择，一醉岂易得。几思压茅柴，禁网日夜急。西邻椎瓮盎，醉倒猪与鸭。君家大如掌，破屋无遮幂。何从得此酒，冷面妒君赤。定应好事人，千石供李白。为君三日醉，蓬发不暇帻。夜深欲踰垣，卧想春瓮泣。君奴亦笑我，鬓齿行秃缺。三年已四至，岁岁遭恶客。人生几两屐，莫厌频来集。","dynasty":"宋代","title":"岐亭五首"}
{"author":"苏轼","content":"偶作郊原十日游，未应回首厌笼囚。但教尘土驱驰足，终把云山烂漫酬。闻道逢春思濯锦，更须到处觅菟裘。恨君不上东封顶，夜看金轮出九幽。","dynasty":"宋代","title":"和子由四首韩太祝送游太山"}
{"author":"苏轼","content":"君不学白公引泾东注渭，五斗黄泥一钟水。又不学哥舒横行西海头，归来羯鼓打凉州。但向空山石壁下，爱此有声无用之清流。流泉无纟玄石无窍，强名水乐人人笑。惯见山僧已厌听，多情海月空留照。洞庭不复来轩辕，至今鱼龙舞钧天。闻道磬襄东入海，遗声恐在海山间。锵然涧谷含宫徵，节奏未成君独喜。不须写入薰风纟玄，纵有此声无此耳。","dynasty":"宋代","title":"东阳水乐亭（为东阳令王都官概作。）"}
{"author":"苏轼","content":"衡门老苔藓，竹柏千兵屯。开樽邀落日，未对乌鸟言。清风举吹籁，散乱书帙翻。传呼一何急，人马从车奔。贫居少宾客，邻妇窥篱藩。墙头过春酒，绿泛田家盆。比来伏青蒲，坐捉白兽樽。王猷修润色，亦有簿领烦。朝廷贵二陆，屡闻天语温。犹能整笔阵，愧我非韩孙。","dynasty":"宋代","title":"用王巩韵赠其侄震"}
{"author":"苏轼","content":"虽老于梅心未衰，今朝谁赠楚江枝。旋倾尊酒临清影，正是吴姬一笑时。","dynasty":"宋代","title":"忆黄州梅花五绝"}
{"author":"苏轼","content":"半醒半醉问诸黎，竹刺藤梢步步迷。但寻牛矢觅归路，家在牛栏西复西。总角黎家三小童，口吹葱叶送迎翁。莫作天涯万里意，溪边自有舞雩风。符老风情奈老何，朱颜减尽鬓丝多，投梭每困东邻女，换扇惟逢春梦婆。?是日复见符林秀才，言换扇之事。?","dynasty":"宋代","title":"被酒独行遍至子云威徽先觉四黎之舍三首"}
{"author":"苏轼","content":"野鸟游鱼信往还，此身同寄水云间。谁家晚吹残红叶，一夜归心满旧山。可慰摧颓仍健食，此生通脱屡酡颜。年华岂是催人老，双鬓无端只自斑。故里依然一梦前，相携重上钓鱼船。尝陪大幕今陈迹，谬忝承明愧昔年。报国无成空白首，退耕何处有名田。黄鸡白酒云山约，此计当时已浩然。浴凤池边星斗光，宴余香满上书囊。楼前夜月低韦曲，云里车声出未央。去国何年双鬓雪，黄花重见一枝霜。伤心无限厌厌梦，长似秋宵一倍长。","dynasty":"宋代","title":"秋兴三首"}
{"author":"苏轼","content":"我家峨眉阴，与子同一邦。相望六十里，共饮玻璃江。江山不违人，遍满千家窗。但苦窗中人，寸心不自降。子归治小国，洪钟噎微撞。我留侍玉坐，弱步欹丰扛。后生多高才，名与黄童双。不肯入州府，故人余老庞。殷勤与问讯，爱惜霜眉厖。何以待我归，寒醅发春缸。","dynasty":"宋代","title":"送杨孟容"}
{"author":"苏轼","content":"．湖口人李正臣蓄异石九峰，玲珑宛转，若窗棂然。余欲以百金买之，与仇池石为偶，方南迁未暇也。名之曰壶中九华，且以诗识之。我家岷蜀最高峰?，一作清溪电转失云峰。?梦里犹惊翠扫空。五岭莫愁千嶂外，九华今在一壶中。天池水落层层见，?一作石泉影落涓涓滴。?玉女窗明处处通。念我仇池太孤绝，百金归买小?一作碧?玲珑。","dynasty":"宋代","title":"壶中九华诗"}
{"author":"苏轼","content":"六秩行当启，区中缘更疏。不贪为我宝，安步当君车。故国多乔木，先人有敝庐。誓将闲散好，不著一行书。","dynasty":"宋代","title":"无题"}
{"author":"苏轼","content":"远公沽酒饮陶潜，佛印烧猪待子瞻。采得百花成蜜後，不知辛苦为谁甜。","dynasty":"宋代","title":"戏答佛印"}
{"author":"苏轼","content":"立着巫娥多少时，安排云雨待清词。酒酣鲁叟频相忆，曲罢周郎尚不知。海鹞无踪飞过速，云龙有报发来迟。从今莫入寻春会，为欠梅花一首诗。","dynasty":"宋代","title":"法惠小饮以诗索周开祖所作"}
{"author":"苏轼","content":"春晚落花余碧草，夜凉低月半枯桐。人随远雁边城暮，雨映疏帘绣阁空。红手素丝千字锦，故人新曲九回肠。风吹絮雪愁萦骨，泪洒缣书恨见郎。羞看一首回文锦，锦似文君别恨深。头白自吟悲赋客，断肠愁是断弦琴。","dynasty":"宋代","title":"题织锦图上回文三首"}
{"author":"苏轼","content":"吾今那复梦周公，尚喜秋来过故宫。翠凤旧依山硉兀，清泉长与世穷通。至今游客伤离黍，故国诸生咏雨蒙。牛酒不来乌鸟散，白杨无数暮号风。","dynasty":"宋代","title":"周公庙庙在岐山西北八九里庙后百许步有泉依"}
{"author":"苏轼","content":"风卷云舒合两班，曈曈瑞日映天颜。观书已获千秋镜，积德长为万岁山。腊雪未消三务起，壬人不用五兵闲。相逢父老争相贺，却笑华胥是梦间。","dynasty":"宋代","title":"兴龙节集英殿宴教坊词致语口号臣闻天所眷命"}
{"author":"苏轼","content":"真人已不死，外慕堕空虚。犹余好名意，满树写天书。","dynasty":"宋代","title":"过安乐山，闻山上木叶有文，如道士篆符，云"}
{"author":"苏轼","content":"帝城父老，三岁望尧心。天远玉楼深。龙颜仿佛笙箫远，肠断属车音。离宫春色琐瑶林。云阙海沈沈。遗民犹唱当时曲，秋雁起汾阴。","dynasty":"宋代","title":"导引·帝城父老"}
{"author":"苏轼","content":"楸树高花欲插天，暖风迟日共茫然。落英满地君方见，惆怅春光又一年。","dynasty":"宋代","title":"梦中绝句"}
{"author":"苏轼","content":"嫋嫋春风送度关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首"}
{"author":"苏轼","content":"屋雪号风苦战贫，纸窗迎日稍知春。正如薝蔔林中坐，更对芙蓉城里人。昨想玉堂空冷彻，谁分银榼送清醇。海山知有东南角，正看归鸿作小颦。","dynasty":"宋代","title":"正月八日招王子高饮和王晋卿"}
{"author":"苏轼","content":"近别不改容，远别涕沾胸。咫尺不相见，实与千里同。人生无离别，谁知恩爱重。始我来宛丘，牵衣舞儿童。便知有此恨，留我过秋风。秋风亦已过，别恨终无穷。问我何年归？我言岁在东。离合既循环，忧喜迭相攻。语此长太息，我生如飞蓬。多忧发早白，不见六一翁。","dynasty":"宋代","title":"颍州初别子由二首其二"}
{"author":"苏轼","content":"岩泉未入井，蒙然冒沙石。泉嫩石为厌，石老生罅隙。异哉寸波中，露此横海脊。先生酌泉笑，泉秀神龙蛰。举手玉箸插，忽去银钉掷。大身何时布，大翮翔霹雳。谁言鹏背大，更觉宇宙窄。","dynasty":"宋代","title":"双井白龙"}
{"author":"苏轼","content":"裙带石榴红。却水殷勤解赠侬。应许逐鸡鸡莫怕，相逢。一点灵犀必暗通。何处遇良工。琢刻天真半欲空。愿作龙香双凤拨，轻拢。长在环儿白雪胸。","dynasty":"宋代","title":"南乡子（沈强辅雯上出犀丽玉作胡琴，送元素还朝，同子野各赋一首）"}
{"author":"苏轼","content":"一与子由别，却数七端午。身随綵丝系，心与昌歜苦。今年匹马来，佳节日夜数。儿童喜我至，典衣具鸡黍。水饼既怀乡，饭筒仍悯楚。谓言必一醉，快作西川语。宁知是官身，糟曲困熏煮。独携三子出，古刹访禅祖。高谈付梁罗，诗律到阿虎。归来一调笑，慰此长龃龉。","dynasty":"宋代","title":"端午游真如，迟、适、远从，子由在酒局"}
{"author":"苏轼","content":"江水深成窟，潜鱼大似犀。赤鳞如琥珀，老枕胜玻璃。上客举雕俎，佳人摇翠篦。登庖更作器，何以免屠刲。","dynasty":"宋代","title":"荆州十首其八"}
{"author":"苏轼","content":"簌簌无风花自堕。寂寞园林，柳老樱桃过。落日有情还照坐，山青一点横云破。路尽河回人转舵。系缆渔村，月暗孤灯火。凭仗飞魂招楚些，我思君处君思我。","dynasty":"宋代","tags":"送别","title":"蝶恋花·暮春别李公择"}
{"author":"苏轼","content":"菰蒲无边水茫茫，荷花夜开风露香。渐见灯明出远寺，更待月黑看湖光。","dynasty":"宋代","title":"夜泛西湖五绝其四"}
{"author":"苏轼","content":"大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。(樯橹一作：强虏)故国神游，多情应笑我，早生华发。人生如梦，一尊还酹江月。(人生一作：人间；尊通：樽)","dynasty":"宋代","tags":"宋词三百首，豪放，长江，咏史怀古，抒怀，怀才不遇，人生","title":"念奴娇·赤壁怀古"}
{"author":"苏轼","content":"白首归来种万松，待看千尺舞霜风。年抛造物陶甄外，春在先生杖屦中。杨柳长齐低户暗，樱桃烂熟滴?皆红。何时却与徐元直，共访襄阳庞德公。","dynasty":"宋代","title":"寄题刁景纯藏春坞"}
{"author":"苏轼","content":"庄周昔贷粟，犹欲舂脱之。鲁公亦乞米，炊煮尚不辞。渊明端乞食，亦不避嗟来。呜呼天下士，死生寄一杯。斗水何所直，远汲苦姜诗。幸有余薪米，养此老不才。至味久不坏，可为子孙贻。","dynasty":"宋代","title":"和陶乞食"}
{"author":"苏轼","content":"暴雨涨荒溪，尺水生洪流。中有泼泼鲤，泛然方快游。安知赤日烁，沸浪生浮沤。石密岸狭束，鳞鬣窘若囚。一失在藻乐，遂有辙鲋忧。誓将泛江湖，雪此喣沫羞。江湖与荒溪，巨细虽不侔。此流彼之派，联接讵阻修。超然奋跃去，势若鹰离韝。浮沉谢群蛙，窟穴依长洲。洗刷沮洳泥，被服白纹裘。谁知岁月久，涌浪生咽喉。赖尔溪中物，虽困有远谋。不似沼沚间，四合狱万鲰。纵知有江湖，绵绵隔山丘。人生岂异此，穷达皆有由。吾乡广平君，少与轻薄游。堆金等屋梁，{左禾右罢}稏百顷秋。朝廷罗红颜，夜庖炙肥牛。落魄穷书生，多以金帛收。高赀一朝尽，里巷谁青眸。儿女号饥寒，亲友寡馈賙。中夜起长叹，慷慨商声讴。我非田农家，安能事粗耰。又非将帅种，不惯挥戈矛。平生负壮气，岂可遂尔休。今我中丞公，位隆职兼优。官爵连九族，一门千骅骝。虽云富贵殊，敢以贫贱投。姻戚苦未远，我困岂我{左寿右鬼}。八月秋风高，驾言动轻輈。将行来告别，求赠安敢廋。嗟子穷已甚，倚伏理亦周。溪鱼解如此，况子知公侯。马壮仆正健，去去其无留。","dynasty":"宋代","title":"送宋君用游辇下"}
{"author":"苏轼","content":"中原百国东南倾，流膏输液归南溟。祝融司方发其英，沐日浴月百宝生。水娠黄金山空青，丹砂晨暾朱夜明。百卉甘辛角芳馨，旃檀沈水乃公卿。大夫芝兰士蕙蘅，桂君独立冬鲜荣。无所摄畏时靡争，酿为我醪淳而清。甘终不坏醉不酲，辅安五神伐三彭。肌肤渥丹身毛轻，冷然风飞罔水行。谁其传者疑方平，教我常作醉中醒。","dynasty":"宋代","title":"桂酒颂"}
{"author":"苏轼","content":"槎牙乱峰合，晃荡绝壁横。遥知紫翠间，古来仙释并。阳崖射朝日，高处连玉京。阴谷叩白月，梦中游化城。果然石门开，中有银河倾。幽龛入窈窕，别户穿虚明。泉流下珠琲，乳盖交缦缨。我行畏人知，恐为仙者迎。小语辄响答，空山自雷惊。策杖归去来，治具烦方平。","dynasty":"宋代","title":"碧落洞（在英州下十五里。）"}
{"author":"苏轼","content":"　　黄州东南三十里为沙湖，亦曰螺师店。予买田其间，因往相田得疾。闻麻桥人庞安常善医而聋。遂往求疗。安常虽聋，而颖悟绝人，以纸画字，书不数字，辄深了人意。余戏之曰：“余以手为口，君以眼为耳，皆一时异人也。”疾愈，与之同游清泉寺。寺在蕲水郭门外二里许。有王逸少洗笔泉，水极甘，下临兰溪，溪水西流。余作歌云：“山下兰芽短浸溪，松间沙路净无泥，萧萧暮雨子规啼。谁道人生无再少？君看流水尚能西，休将白发唱黄鸡。”是日剧饮而归。","dynasty":"宋代","tags":"游记，写人，抒怀，乐观，旷达","title":"游兰溪/游沙湖"}
{"author":"苏轼","content":"生刍不独比前人，束藁端以废谢鲲。子达想无身后念，吾衰不复梦中论。已知毅、豹为均死，未识荆、凡定孰存？堪笑东坡痴钝老，区区犹记刻舟痕。","dynasty":"宋代","title":"王中甫哀辞，并叙"}
{"author":"苏轼","content":"黄鸡啄蠍如啄黍，窗间守宫称蝎虎。闇中缴尾伺飞虫，巧捷功夫在腰膂。跂跂脉脉善缘壁，陋质从来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"夕阳飞絮乱平芜，万里春前一酒壶。铁化双鱼沉远素，剑分二岭隔中区。花曾识面香仍好，鸟不知名声自呼。梦想平生消未尽，满林烟月到西湖。","dynasty":"宋代","title":"惠州近城数小山类蜀道春与进士许毅野步会意"}
{"author":"苏轼","content":"天骥德力备，马外龙麟中。皇天不遣言，兀与图画同。驽骀饱官粟，未受一洗空。十驾均一至，何事籋云风。","dynasty":"宋代","title":"和叔盎画马"}
{"author":"苏轼","content":"武林千叶照观空，别后湖山几信风。自笑眼花红绿眩，还将白首对鞓红。","dynasty":"宋代","title":"常州太平寺观牡丹"}
{"author":"苏轼","content":"怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。","dynasty":"宋代","tags":"写花，赞美，友人","title":"西江月·再用前韵戏曹子方"}
{"author":"苏轼","content":"漱石先生难可意，啮毡校尉久无朋。应知客路愁无奈，故遣吟诗调李陵。","dynasty":"宋代","title":"次韵孙巨源，寄涟水李、盛二著作，并以见寄"}
{"author":"苏轼","content":"江左风流王谢家，尽携书画到天涯。却因梅雨丹青暗，洗出徐熙落墨花。","dynasty":"宋代","title":"徐熙杏花"}
{"author":"苏轼","content":"掖垣老吏识郎君，并辔天街两绝尘。汗血固应生有种，夜光那复困无因。岂知西省深严地，也著东坡病瘦身。免使谪仙明月下，狂歌对影只三人。","dynasty":"宋代","title":"再次韵答完夫穆父（二公自言，先世同在西掖"}
{"author":"苏轼","content":"野人献竹𪕋，腰腹大如盎。自言道旁得，采不费罝网。鸱夷让圆滑，混沌惭瘦爽。两牙虽有馀，四足仅能仿。逢人自惊蹶，闷若儿脱襁。念此微陋质，刀几安足枉。就擒太仓卒，羞愧不能飨。南山有孤熊，择兽行舐掌。","dynasty":"宋代","title":"竹𪕋"}
{"author":"苏轼","content":"碧玉碗盛红玛瑙，井花水养石菖蒲。也知法供无穷尽，试问禅师得饱无。荐福老怀真巧便，净慈两本更尖新。凭师为作铁门限，准备人间请话人。","dynasty":"宋代","title":"赠常州报恩长老"}
{"author":"苏轼","content":"缺月不早出，长林踏青冥。犬吠主人怒，愧此闾里情。怪我夜不归，茜袂窥柴荆。云间与地上，待我两友生。惊鹊再三起，树端已微明。白露净原野，始觉丘陵平。暗蛩方夜绩，孤萤亦宵征。归来闭户坐，寸田且默耕。莫赴花月期，免为诗酒萦。诗人如布谷，聒聒常自名。","dynasty":"宋代","title":"和陶赴假江陵夜行郊行步月作"}
{"author":"苏轼","content":"惟见眉间一点黄。诏书催发羽书忙。从教娇泪洗红妆。上殿云霄生羽翼，论兵齿颊带风霜。归来衫袖有天香。","dynasty":"宋代","title":"浣溪沙（有赠）"}
{"author":"苏轼","content":"国老安荣心自闲，紫袍金带旧簪冠。星骑箕簸扬糠秕，斗掌权衡表汉桓。冬有愆阳嫌薄热，夏多沴气畏轻寒。赖得五贤清雅出，俾人敬慕肃容看。","dynasty":"宋代","title":"次韵借观《睢阳老五图》"}
{"author":"苏轼","content":"同年友李君讳惇，字宪仲。贤而有文，不幸早世，轼不及与之游也，而识其子廌有年矣。廌自阳翟见余于南京，泣曰：吾祖母边、母马、前母张与君之丧，皆未葬，贫不敢以饥寒为戚，顾四丧未举，死不瞑目矣。适会故人梁先吉老闻余当归耕阳羡，以绢十匹、丝百两为赆，辞之不可。乃以遗存，曰：此亦仁人之馈也。既又作诗，以告知君与廌者，庶几皆有以助之。廌年二十五，其文晔然，气节不凡，此岂终穷者哉。大梦行当觉，百年特未满。遑哀已逝人，长眠寄孤馆。念我同年生，意长日月短。盐车困骐骥，烈火废圭瓚。后生有奇骨，出语已精悍。萧然野鹤姿，谁复识中散。有生寓大块，死者谁不窾。嗟君独久客，不识黄土暖。推衣助孝子，一溉滋汤旱。谁能脱左骖，大事不可缓。","dynasty":"宋代","title":"李宪仲哀词（并叙）"}
{"author":"苏轼","content":"红杏了，夭桃尽，独自占春芳。不比人间兰麝，自然透骨生香。对酒莫相忘。似佳人、兼合明光。只忧长笛吹花落，除是宁王。","dynasty":"宋代","tags":"写花，抒怀，豁达","title":"占春芳·红杏了"}
{"author":"苏轼","content":"昨日出东城，拭探春情。墙头红杏暗如倾。槛内群芳芽未吐，早已回春。绮陌敛香尘，雪霁前村。东君用意不辞辛。料想春光先到处，吹绽梅英。","dynasty":"宋代","tags":"春天，写景，抒情","title":"浪淘沙·探春"}
{"author":"苏轼","content":"别酒劝君君一醉，清润潘郎，又是何郎婿。记取钗头新利市，莫将分付东邻子。回首长安佳丽地，三十年前，我是风流帅。为向青楼寻旧事，花枝缺处馀名字。","dynasty":"宋代","tags":"赠友，抒怀，志向","title":"蝶恋花·送潘大临"}
{"author":"苏轼","content":"柳花飞处麦摇波，晚湖净鉴新磨。小舟飞棹去如梭，齐唱采菱歌。平野水云溶漾，小楼风日晴和。济南何在暮云多，归去奈愁何。","dynasty":"宋代","tags":"写景，抒情，思念","title":"画堂春·寄子由"}
{"author":"苏轼","content":"长记鸣琴子溅堂。朱颜绿发映垂杨。如今秋鬓数茎霜。聚散交游如梦寐，升沉闲事莫思量。仲卿终不避桐乡。","dynasty":"宋代","tags":"感叹，时光，忆旧","title":"浣溪沙·忆旧"}
{"author":"苏轼","content":"玉房金蕊。宜在玉人纤手里。淡月朦胧。更有微微弄袖风。温香熟美。醉慢云鬟垂两耳。多谢春工。不是花红是玉红。","dynasty":"宋代","tags":"咏物，写花，牡丹","title":"减字木兰花·花"}
{"author":"苏轼","content":"霜余已失长淮阔。空听潺潺清颍咽。佳人犹唱醉翁词，四十三年如电抹。草头秋露流珠滑。三五盈盈还二八。与余同是识翁人，惟有西湖波底月。","dynasty":"宋代","tags":"感慨，思念，怀念，恩师","title":"木兰花令·次欧公西湖韵"}
{"author":"苏轼","content":"　　天可必乎？贤者不必贵，仁者不必寿。天不可必乎？仁者必有后。二者将安取衷哉？吾闻之申包胥曰：“人定者胜天，天定亦能胜人。”世之论天者，皆不待其定而求之，故以天为茫茫。善者以怠，恶者以肆。盗跖之寿，孔、颜之厄，此皆天之未定者也。松柏生于山林，其始也，困于蓬蒿，厄于牛羊；而其终也，贯四时、阅千岁而不改者，其天定也。善恶之报，至于子孙，则其定也久矣。吾以所见所闻考之，而其可必也审矣。　　国之将兴，必有世德之臣，厚施而不食其报，然后其子孙能与守文太平之主、共天下之福。故兵部侍郎晋国王公，显于汉、周之际，历事太祖、太宗，文武忠孝，天下望以为相，而公卒以直道不容于时。盖尝手植三槐于庭，曰：“吾子孙必有为三公者。”已而其子魏国文正公，相真宗皇帝于景德、祥符之间，朝廷清明，天下无事之时，享其福禄荣名者十有八年。今夫寓物于人，明日而取之，有得有否；而晋公修德于身，责报于天，取必于数十年之后，如持左契，交手相付。吾是以知天之果可必也。　　吾不及见魏公，而见其子懿敏公，以直谏事仁宗皇帝，出入侍从将帅三十馀年，位不满其德。天将复兴王氏也欤！何其子孙之多贤也？世有以晋公比李栖筠者，其雄才直气，真不相上下。而栖筠之子吉甫，其孙德裕，功名富贵，略与王氏等；而忠恕仁厚，不及魏公父子。由此观之，王氏之福盖未艾也。　　懿敏公之子巩与吾游，好德而文，以世其家，吾以是铭之。铭曰：　　“呜呼休哉！魏公之业，与槐俱萌；封植之勤，必世乃成。既相真宗，四方砥平。归视其家，槐阴满庭。吾侪小人，朝不及夕，相时射利，皇恤厥德？庶几侥幸，不种而获。不有君子，其何能国？王城之东，晋公所庐；郁郁三槐，惟德之符。呜呼休哉！","dynasty":"宋代","tags":"古文观止，赞颂，写人","title":"三槐堂铭"}
{"author":"苏轼","content":"　　苏子夜坐，有鼠方啮。拊床而止之，既止复作。使童子烛之，有橐中空。嘐嘐聱聱，声在橐中。曰：“噫！此鼠之见闭而不得去者也。”发而视之，寂无所有，举烛而索，中有死鼠。童子惊曰：“是方啮也，而遽死也？向为何声，岂其鬼耶？”覆而出之，堕地乃走，虽有敏者，莫措其手。　　苏子叹曰：“异哉，是鼠之黠也！闭于橐中，橐坚而不可穴也。故不啮而啮，以声致人；不死而死，以形求脱也。吾闻有生，莫智于人。扰龙伐蛟，登龟狩麟，役万物而君之，卒见使于一鼠，堕此虫之计中，惊脱兔于处女，乌在其为智也？”　　坐而假寐，私念其故。若有告余者，曰：“汝为多学而识之，望道而未见也，不一于汝而二于物，故一鼠之啮而为之变也。人能碎千金之璧而不能无失声于破釜，能搏猛虎不能无变色于蜂虿，此不一之患也。言出于汝而忘之耶！”余俛而笑，仰而觉。使童子执笔，记余之作。","dynasty":"宋代","tags":"故事，写鼠","title":"黠鼠赋"}
{"author":"苏轼","content":"腻红匀脸衬檀唇。晚妆新。暗伤春。手捻花枝，谁会两眉颦。连理带头双□□，留待与、个中人。淡烟笼月绣帘阴。画堂深。夜沈沈、谁道□□，□系得人心。一自绿窗偷见后，便憔悴、到如今。","dynasty":"宋代","tags":"宫廷，生活，女子","title":"江城子·腻红匀脸衬檀唇"}
{"author":"苏轼","content":"扰扰万生同大块，枪榆不羡培风背。青丘已吞云梦芥，黄河复缭天门带。长讥韩子隘且陋，一饱鲸鱼何足脍。东坡也是可怜人，披抉泥沙收细碎。逝将归修八节滩，又欲往钓七里濑。正似此鱼逃网中，未与造物游数外。且将新句调二子，湖上秋高风月会。为君更唤木肠儿，却扣两舷歌小海。","dynasty":"宋代","title":"复次放鱼前韵答赵承议陈教授"}
{"author":"苏轼","content":"南方旧战国，惨澹意犹存。慷慨因刘表，凄凉为屈原。废城犹带井，古姓聚成村。亦解观形胜，升平不敢论。","dynasty":"宋代","title":"荆州十首其二"}
{"author":"苏轼","content":"一声清跸雾开天，百辟心庄岂貌虔。回顾惊君珠玉侧，同升愧我粃糠前。裴回月色留坛影，缥缈松香泛蜡烟。（近制，以椽烛松明易糁盆。）莫叹郎潜生白发，圣朝求旧鄙鸢肩。","dynasty":"宋代","title":"次天字韵答岑岩起"}
{"author":"苏轼","content":"乱文龟壳殳细相连，惯卧青绫恐未便。洁似僧巾白氎布，暖于蛮帐紫茸毡。锦衾速卷持还客，破屋那愁仰见天。但恐娇儿还恶睡，夜深踏裂不成眠。","dynasty":"宋代","title":"次韵柳子玉二首纸帐"}
{"author":"苏轼","content":"拆却相公庵，泥却驸马竹。天下人总知，流入传灯录。","dynasty":"宋代","title":"戏赠秀老"}
{"author":"苏轼","content":"我在黄楼上，欲作黄楼诗。忽得故人书，中有黄楼词。黄楼高十丈，下建五丈旗。楚山以为城，泗水以为池。我诗无杰句，万景骄莫随。夫子独何妙，雨雹散雷椎。雄辞杂今古，中有屈宋姿。南山多磬石，清滑如流脂。朱蜡为摹刻，细妙分毫厘。佳处未易识，当有来者知。","dynasty":"宋代","title":"太虚以黄楼赋见寄作诗为谢"}
{"author":"苏轼","content":"有客高吟拥鼻。","dynasty":"宋代","title":"句：大雨联句"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"轩轩青田鹤，郁郁在樊笼。既为物所縻，遂与吾辈同。今来始谢去，万事一笑空。新诗如洗出，不受外垢蒙。清风入齿牙，出语如风松。霜髭茁病骨，饥坐听午钟。非诗能穷人，穷者诗乃工。此语信不妄，吾闻诸醉翁。","dynasty":"宋代","title":"僧惠勤初罢僧职"}
{"author":"苏轼","content":"我生孤僻本无邻，老病年来益自珍。肯对红裙辞白酒，但愁新进笑陈人。北山怨鹤休惊夜，南亩巾车欲及春。多谢清时屡推毂，狶膏那解转方轮。","dynasty":"宋代","title":"述古以诗见责屡不赴会，复次前韵"}
{"author":"苏轼","content":"杏花飞帘散余春，明月入户寻幽人。褰衣步月踏花影，炯如流水涵青苹。花间置酒清香发，争挽长条落香雪。山城薄酒不堪饮，劝君且吸杯中月。洞箫声断月明中，惟忧月落酒杯空。明朝卷地春风恶，但见绿叶栖残红。","dynasty":"宋代","tags":"春天，月夜，抒情，感慨","title":"月夜与客饮酒杏花下"}
{"author":"苏轼","content":"济南春好雪初晴，行到龙山马足轻。使君莫忘霅溪女，时作阳关肠断声。","dynasty":"宋代","title":"阳关词三首答李公择"}
{"author":"苏轼","content":"（太和中刺史刘嗣之立，李绅以太子宾客分司东都，过濠，为作记。记今存而亭废者数年矣。）颓垣破础没柴荆，故老犹言短李亭。敢请使君重起废，落霞孤鹜换新铭。","dynasty":"宋代","title":"濠州七绝四望亭"}
{"author":"苏轼","content":"冻雨霏霏半成雪，游人屦冻苍苔滑。不辞携被岩底眠，洞口云深夜无月。","dynasty":"宋代","title":"游三游洞"}
{"author":"苏轼","content":"人情难强回，天性可微感。世人争曲直，苦语费摇撼。大夫言何柔，暴主意自惨。荒祠旁孤冢，古隧有残坎。千年惟茅焦，世亦贵其胆。不解此微言，脱衣徒勇敢。","dynasty":"宋代","title":"颍大夫庙?颍考叔也，庙在汝州颍桥?"}
{"author":"苏轼","content":"?此诗卷十六已收，题：再用前韵。?","dynasty":"宋代","title":"西山诗和者三十余人再次前韵为谢"}
{"author":"苏轼","content":"析尘妙质本来空，（梦中于此句若了然有所得者。）更积微阳一线功。照夜一灯长耿耿，闭门千息自濛濛。养成丹灶无烟火，点尽人间有晕铜。寄语山神停伎俩，不闻不见我何穷。","dynasty":"宋代","title":"十一月九日夜梦与人论神仙道术因作一诗八句"}
{"author":"苏轼","content":"倾盖相欢一笑中，従来未省马牛风。卜邻尚可容三径，投社终当作两翁。古意已将兰缉佩，招词闲咏桂生丛。此身自断天休问，白发年来渐不公。朝见新荑出旧槎，骚人孤愤苦思家。五噫处士太穷约，三赋先生多诞夸。帐外鹤鸣奁有镜，筒中钱尽案无鲑。玉川何日朝金阙，白昼关门守夜叉。（时贾欲再娶。）生涯到处似樯乌，科第无心摘颔须。黄帽刺船忘岁月，白衣担酒慰鳏孤。狙公欺病来分栗，水伯知馋为出鲈。莫向洞庭歌楚曲，烟波渺渺正愁予。","dynasty":"宋代","title":"和邵同年戏赠贾收秀才三首"}
{"author":"苏轼","content":"夕阳飞絮乱平芜，万里春前一酒壶。铁化双鱼沉远素，剑分二岭隔中区。花曾识面香仍好，鸟不知名声自呼。梦想平生消未尽，满林烟月到西湖。","dynasty":"宋代","title":"惠州近城数小山类蜀道春与进士许毅野步会意"}
{"author":"苏轼","content":"蟆背似覆盂，蟆颐如偃月。谓是月中蟆，开口吐月液。根源来甚远，百尺苍崖裂。当时龙破山，此水随龙出。入江江水浊，犹作深碧色。禀受苦洁清，独与凡水隔。岂惟煮茶好，酿酒应无敌。","dynasty":"宋代","title":"虾蟆培"}
{"author":"苏轼","content":"从君觅数珠，老境仗消遣。未能转千佛，且从千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适从海上回，蓬莱又清浅。","dynasty":"宋代","title":"乞数珠赠南禅湜老其一"}
{"author":"苏轼","content":"辟兵已佩灵符小，续命仍萦彩缕长。不为祈禳得天助，要令风俗乐时康。","dynasty":"宋代","title":"皇太妃阁五首"}
{"author":"苏轼","content":"先生生长匡庐山，山中读书三十年。旧闻饮水师颜渊，不知治剧乃所便。偷儿夜探赤白丸，奋髯忽逢朱子元。半年群盗诛七百，谁信家书藏九千。春风无事秋月闲，红妆执乐豪且妍。紫衫玉带两部全，琵琶一抹四十弦，客来留饮不计钱。齐人爱公如子产，儿啼卧路呼不还，我惭山郡空留连。牙兵部吏笑我寒，邀公饮酒公无难。约束官奴买花钿，薰衣理鬓夜不眠。晓来颠风尘暗天，我思其由岂坐悭。作诗愧谢公笑欢，归来瑟缩愈不安。要当啖公八百里，豪气一洗儒生酸。","dynasty":"宋代","title":"约公择饮是日大风"}
{"author":"苏轼","content":"一一窗扉面水开，更於何处觅蓬莱。天香满袖人知否，曾到旃檀小殿来。","dynasty":"宋代","title":"韩康公坐上侍儿求书扇上二首"}
{"author":"苏轼","content":"aa33絺方暑亦堪朝，岁晚凄风忆皂貂。共喜鹓鸾归禁御，心知日月在重霄。君如老骥初遭络，我似枯桑不受条。强镊霜须簪彩胜，苍颜得酒尚能韶。","dynasty":"宋代","title":"叶公秉王仲至见和次韵答之"}
{"author":"苏轼","content":"我昔尝为径山客，至今诗笔余山色。师住此山三十年，妙语应须得山骨。溪城六月水云蒸，飞蚊猛捷如花鹰。羡师方丈冰雪冷，兰膏不动长明灯。山中故人知我至，争来问讯今何似。为言百事不如人，两眼犹能书细字。（径山夏无蚊。余旧诗云：问龙乞水归洗眼，欲看细字销残年。）","dynasty":"宋代","title":"送渊师归径山"}
{"author":"苏轼","content":"我家衡山公，清而畏人知。臧否不出口，默识如蓍龟。擢子拱把中，云有骥aa35姿。胡为三十载，尚作穷苦词。丈夫不妄语，未效此何疑。朅来清颍上，泪湿中郎诗。怪我一年长，而作十年衰。同时几人在，岂敢怨白髭。愿言指松柏，永与霜雪期。（伯父为衡州日，与君相知，有送行诗。）","dynasty":"宋代","title":"送王竦朝散赴阙"}
{"author":"苏轼","content":"我不如陶生，世事缠绵之。云何得一适，亦有如生时。寸田无荆棘，佳处正在兹。纵心与事往，所遇无复疑。偶得酒中趣，空杯亦常持。","dynasty":"宋代","title":"和陶饮酒二十首"}
{"author":"苏轼","content":"簿书颠倒梦魂间，知我疏慵肯见原。闲作闭门僧舍冷，病闻吹枕海涛喧。忘怀杯酒逢人共，引睡文书信手翻。欲吐狂言喙三尺，怕君瞋我却须吞。（邦直屡以此见戒。）城南短李好交游，箕踞狂歌总自由。尊主庇民君有道，乐天知命我无忧。醉呼妙舞留连夜，闲作清诗断送秋。潇洒使君殊不俗，樽前容我揽须不。（邦直家中舞者甚多。）老弟东来殊寂寞，故人留饮慰酸寒。草荒城角开新径，雨入河洪失旧滩。车马追陪迹未扫，唱酬往复字应漫。此诗更欲凭君改，待与江南子布看。君虽为我此迟留，别后凄凉我已忧。不见便同千里远，退归终作十年游。恨无扬子一区宅，懒卧元龙百尺楼。闻道鹓鸿满台阁，网罗应不到沙鸥。","dynasty":"宋代","title":"次韵答邦直子由四首"}
{"author":"苏轼","content":"爱之义也山中举头望日边，长安不见空云烟。归来长安望山上，时移事改应潸然。管弦去尽宾客散，惟有马埒编金泉。渥洼故自千里足，要饱风雪轻山川。屈居华屋啖枣脯，十年俯仰龙旗前。却因病瘦出奇骨，监车之厄宁非天。风流文采磨不尽，水墨自与诗争妍。画山何必山中人，田歌自古非知田。郑虔三绝君有二，笔势挽回三百年。欲将岩谷乱窈窕，眉峰修嫮夸连娟。人间何有春一梦，此身将老蚕三眠。山中幽绝不可久，要作平地家居仙。能令水石长在眼，非君好我当谁缘。愿君终不忘在莒，乐时更赋囚山篇。（柳子厚有《囚山赋》。）","dynasty":"宋代","title":"王晋卿作烟江叠嶂图仆赋诗十四韵晋卿和之语"}
{"author":"苏轼","content":"不种夭桃与绿杨，使君应欲候农桑。春畦雨过罗纨腻，夏垅风来饼饵香。","dynasty":"宋代","title":"和文与可洋川园池三十首南园"}
{"author":"苏轼","content":"熙宁中，柯侯仲常通守漳州，以救饥得民。有二鹊栖其厅事，讫侯之去，鹊亦送之，漳人异焉。为赋此诗。昔我先君子，仁孝行于家。家有五亩园，幺凤集桐花。是时乌与鹊，巢鷇可俯拏。忆我与诸儿，饲食观群呀。里人惊瑞异，野老笑而嗟。云此方乳哺，甚畏鸢与蛇。手足之所及，二物不敢加。主人若可信，众鸟不我遐。故知中孚化，可及鱼与豭。柯侯古循吏，悃愊真无华。临漳所全活，数等江干沙。仁心格异族，两鹊栖其衙。但恨不能言，相对空楂楂。善恶以类应，古语良非夸。君看彼酷吏，所至号鬼车。","dynasty":"宋代","title":"异鹊（并叙）"}
{"author":"苏轼","content":"閒燕言仁义，是非安可无。非非义之属，是是仁之徒。非非近乎讪，是是近乎谀。当为感麟翁，善恶分锱铢。抑为阮嗣宗，臧否两含糊。刘君有家学，三世道益孤。陈古以刺今，紬史行天诛。皎如大明镜，百陋逢一姝。鹗立时四顾，何由扰群狐。作堂名是是，自说行坦途。孜孜称善人，不善自远徂。愿君置座右，此语禹所谟。","dynasty":"宋代","title":"刘壮舆长官是是堂"}
{"author":"苏轼","content":"我贫如饥鼠，长夜空咬齧。瓦池研灶煤，苇管书柿叶。近者唐夫子，远致乌玉玦。先生又继之，圭璧烂箱箧。晴窗洗砚坐，蛇蚓稍蟠结。便有好事人，敲门求醉帖。","dynasty":"宋代","title":"孙莘老寄墨四首其三"}
{"author":"苏轼","content":"吴王池馆遍重城，闲草幽花不记名。青盖一归无觅处，只留双桧待升平。","dynasty":"宋代","title":"王复秀才所居双桧二首其一"}
{"author":"苏轼","content":"烟外倚危楼，初见远灯明灭。却跨玉虹归去、看洞天星月。当时张范风流在，况一尊浮雪。莫问世间何事、与剑头微吷。","dynasty":"宋代","tags":"写景，抒情，人生","title":"好事近·烟外倚危楼"}
{"author":"苏轼","content":"微风萧萧吹菰蒲，开门看雨月满湖。舟人水鸟两同梦，大鱼惊窜如奔狐。夜深人物不相管，我独形影相嬉娱。暗潮生渚吊寒蚓，落月挂柳看悬蛛。此生忽忽忧患里，清境过眼能须臾。鸡鸣钟动百鸟散，船头击鼓还相呼。","dynasty":"宋代","tags":"夜晚，写景","title":"舟中夜起"}
{"author":"苏轼","content":"汗血驾鼓车，何従致千里。纷纷糟曲间，欲试贤公子。君家江南英，濯足沧浪水。却渡旧黄河，涨沙埋马耳。由来付造物，倚伏何穷已。当念楚子文，三仕无愠喜。","dynasty":"宋代","title":"送欧阳辩监澶州酒"}
{"author":"苏轼","content":"芙蓉在秋水，时节自阖开。清风亦何意，入我芝兰怀。一随采折去，永与江湖乖。断丝不复续，斗水何足栖。不如玉井莲，结根天池泥。感此每自慰，吾事幸不谐。醉中有归路，了了初不迷。乘流且复逝，抵曲吾当回。","dynasty":"宋代","title":"和陶饮酒二十首"}
{"author":"苏轼","content":"新第谁来作并邻，旧官宁复忆星辰。请君置酒吾当贺，知向江湖拜散人。","dynasty":"宋代","title":"监洞霄宫俞康直郎中所居四咏逸堂"}
{"author":"苏轼","content":"流水随弦滑，清风入指寒。坐中有狂客，莫近绣帘弹。","dynasty":"宋代","title":"题赠田辨之琴姬"}
{"author":"苏轼","content":"初见煌煌秀两岐，俄惊落磑雪霏霏。可烦都尉热承汗，绝胜临淄贫易衣。尚有清才对风月，未妨便腹贮书诗。知君货殖夸长袖，满籴千箱待一饥。","dynasty":"宋代","title":"奉酬仲闵食新面汤饼，仍闻籴麦甚盛，因以戏"}
{"author":"苏轼","content":"君不见阮嗣宗，臧否不挂口，莫夸舌在牙齿牢，是中惟可饮醇酒。读书不用多，作诗不须工，海边无事日日醉，梦魂不到蓬莱宫。秋风昨夜入庭树，莼丝未老君先去。君先去，几时回。刘郎应白发，桃花开不开。","dynasty":"宋代","title":"送刘分攵倅海陵"}
{"author":"苏轼","content":"文武固天纵，钦明又日新。化民何止圣，妙物独称神。政已三王上，言皆六籍醇。巍巍本无象，刻画愧孤臣。","dynasty":"宋代","title":"神宗皇帝挽词三首其一"}
{"author":"苏轼","content":"才大古难用，论高常近迂。君看赵魏老，乃为滕大夫。浮云无根蒂，黄潦能须臾。知经几成败，得见真贤愚。羽旄照城阙，谈笑安边隅。当年老使君，赤手降於菟。诸郎更何事，折箠鞭其雏。吾知邓平叔，不斗月支胡。","dynasty":"宋代","title":"送范纯粹守庆州"}
{"author":"苏轼","content":"渔父醒，春江午，梦断落花飞絮。酒醒还醉醉还醒，一笑人间今古。","dynasty":"宋代","tags":"写人，饮酒","title":"渔父·渔父醒"}
{"author":"苏轼","content":"仗下千官散紫庭，微闻小语说苏程。长身自昔传甥舅，寿骨遥知是弟兄。（予与君皆寿骨贯耳，班列中多指予二人不问而知其为中表也。）曾活万人宁望报，（君在楚州，予在杭州，皆遇饥岁，活数万人。）只求五亩却归耕。四朝遗老凋零尽，鹤发他年几个迎。","dynasty":"宋代","title":"表弟程德孺生日"}
{"author":"苏轼","content":"衣中甲厚行何惧，坞里金多退足凭。毕竟英雄谁得似，脐脂自照不须灯。","dynasty":"宋代","title":"郿坞"}
{"author":"苏轼","content":"江月照我心，江水洗我肝。端如径寸珠，堕此白玉盘。我心本如此，月满江不湍。起舞者谁欤，莫作三人看。峤南瘴毒地，有此江月寒。乃知天壤间，何人不清安。床头有白酒，盎若白露漙。独醉还独醒，夜气清漫漫。仍呼邵道士，取琴月下弹。相将乘一叶，夜下苍梧滩。","dynasty":"宋代","title":"藤州江下夜起对月赠邵道士"}
{"author":"苏轼","content":"人事无涯生有涯，逝将归钓汉江槎。乘桴我欲従安石，遁世谁能识子嗟。日上红波浮碧巘，潮来白浪卷青沙。清谈美景双奇绝，不觉归鞍带月华。","dynasty":"宋代","title":"次韵陈海州乘槎亭"}
{"author":"苏轼","content":"葱茜门前路，行穿翠密中。却来堂上看，岩谷意无穷。","dynasty":"宋代","title":"留题石经院三首其一"}
{"author":"苏轼","content":"月上九门开，星河绕露台。君方枕中梦，我亦化人来。光动仙球缒，香余步辇回。相従穿万马，衰病若为陪。","dynasty":"宋代","title":"次韵王晋卿上元侍燕端门"}
{"author":"苏轼","content":"黄鸡啄蠍如啄黍，窗间守宫称蝎虎。闇中缴尾伺飞虫，巧捷功夫在腰膂。跂跂脉脉善缘壁，陋质从来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"今日南风来，吹乱庭前竹。低昂中音会，甲刃纷相触。萧然风雪意，可折不可辱。风霁竹已回，猗猗散青玉。故山今何有，秋雨荒篱菊。此君知健否，归扫南轩绿。","dynasty":"宋代","title":"御史台榆、槐、竹、柏四首其三竹"}
{"author":"苏轼","content":"君先鲁东家，门户照千古。文章固应尔，须鬣余似处。虽非蒙倛状，尚有历国苦。诵书口澜翻，布谷杂杜宇。十年困奔走，栉沐饱风雨。吾道其非耶，野处岂兕虎。灞陵闲老将，柏直口尚乳。自君兄弟还，鼎立知有补。蓬山耆旧散，故事谁删去。来迎冯翊传，出饯会稽组。吾犹及前辈，诗酒盛册府。愿君唱此风，扬觯斯杜举。","dynasty":"宋代","title":"见子由与孔常父唱和诗辄次其韵余昔在馆中同"}
{"author":"苏轼","content":"其间绝品非不佳，张禹纵贤非鱼鲠。","dynasty":"宋代","title":"残句其间绝品非不佳"}
{"author":"苏轼","content":"征帆挂西风，别泪滴清颍。留连知无益，惜此须臾景。我生三度别，此别尤酸冷。念子似先君，木讷刚且静。寡词真吉人，介石乃机警。至今天下士，去莫如子猛。嗟我久病狂，意行无坎井。有如醉且坠，幸未伤辄醒。従今得闲暇，默坐消日永。作诗解子忧，持用日三省。近别不改容，远别涕沾胸。咫尺不相见，实与千里同。人生无离别，谁知恩爱重。始我来宛丘，牵衣舞儿童。便知有此恨，留我过秋风。秋风亦已过，别恨终无穷。问我何年归，我言岁在东。离合既循环，忧喜迭相攻。悟此长太息，我生如飞蓬。多忧发早白，不见六一翁。","dynasty":"宋代","title":"颍州初别子由二首"}
{"author":"苏轼","content":"天下风流笋饼餤，人间济楚蕈馒头。事须莫与谬汉吃，送与麻田吴远游。","dynasty":"宋代","title":"约吴远游与姜君弼吃蕈馒头"}
{"author":"苏轼","content":"散庭空雀噪入檐，闭门独宿夜厌厌。似闻梨枣同时种，应与杉篁刻日添。糟麴有神熏不醉，雪霜夸健巧相沾。先生坐待清阴满，空使人人叹滞淹。","dynasty":"宋代","title":"次韵子由种杉竹"}
{"author":"苏轼","content":"有道难行不如醉，有口难言不如睡。先生醉卧此石间，万古无人知此意。","dynasty":"宋代","title":"醉睡者"}
{"author":"苏轼","content":"空翠娱人意自还。明窗一榻共秋闲。会知名利不到处，定把清觞属此山。","dynasty":"宋代","title":"过泗上喜见张嘉父二首"}
{"author":"苏轼","content":"恶酒如恶人，相攻剧刀箭。颓然一榻上，胜之以不战。诗翁气雄拔，禅老语清软。我醉都不知，但觉红绿眩。醒时江月堕，摵摵风响变。惟有一龛灯，二豪俱不见。","dynasty":"宋代","title":"金山寺与柳子玉饮大醉卧宝觉禅榻夜分方醒书"}
{"author":"苏轼","content":"雨昏南浦曾相对，雪满荆州喜再逢。有子才如不羁马，知君心似后凋松。闲看书册应多味，老傍人门想更慵。何日晴轩观笔砚，一杯相属更従容。","dynasty":"宋代","title":"赠仲勉子文?此诗为黄庭坚作?"}
{"author":"苏轼","content":"蟆背似覆盂，蟆颐似偃月。谓是月中蟆，开口吐月液。根源来甚远，百尺苍崖裂。当时龙破山，此水随龙出。入江江水浊，犹作深碧色。禀受苦洁清，独与凡水隔。岂惟煮茶好，酿酒应无敌。","dynasty":"宋代","title":"虾蟆背"}
{"author":"苏轼","content":"百叠漪漪风皱，六铢纵纵云轻。植立含风广殿，微闻环佩摇声。","dynasty":"宋代","title":"梦中赋裙带"}
{"author":"苏轼","content":"莲子劈开须见臆，楸枰著尽更无期。破衫却有重逢处，一饭何曾忘却时。","dynasty":"宋代","title":"席上代人赠别三首其三"}
{"author":"苏轼","content":"白首归来种万松，待看千尺舞霜风。年抛造物陶甄外，春在先生杖屦中。杨柳长齐低户暗，樱桃烂熟滴?皆红。何时却与徐元直，共访襄阳庞德公。","dynasty":"宋代","title":"寄题刁景纯藏春坞"}
{"author":"苏轼","content":"征帆挂西风，别泪滴清颍。留连知无益，惜此须臾景。我生三度别，此别尤酸冷。念子似先君，木讷刚且静。寡词真吉人，介石乃机警。至今天下士，去莫如子猛。嗟我久病狂，意行无坎井。有如醉且坠，幸未伤辄醒。従今得闲暇，默坐消日永。作诗解子忧，持用日三省。近别不改容，远别涕沾胸。咫尺不相见，实与千里同。人生无离别，谁知恩爱重。始我来宛丘，牵衣舞儿童。便知有此恨，留我过秋风。秋风亦已过，别恨终无穷。问我何年归，我言岁在东。离合既循环，忧喜迭相攻。悟此长太息，我生如飞蓬。多忧发早白，不见六一翁。","dynasty":"宋代","title":"颍州初别子由二首"}
{"author":"苏轼","content":"记其云何也次韵答之退之仙人也，游戏于斯文。谈笑出伟奇，鼓舞南海神。顷年三韩使，几为鲛鳄吞。归来筑祠宇，要使百贾奔。（板桥，商贾所聚。）我欲迁其庙，下数浮空群。（谓登州海市。）移书竟不従，信非磊落人。公胡为拳拳，系此空中云。作诗颂其美，何异刻剑痕。我今已括囊，象在六四坤。","dynasty":"宋代","title":"顷年杨康功使高丽还奏乞立海神庙于板桥仆嫌"}
{"author":"苏轼","content":"一气混沦生复生，有形有心即有情。共见利欲饮食事，各有爪牙头角争。争时怒发霹雳火，险处直在嵌岩坑。人伪相加有余怨，天真丧尽无纯诚。徒自取先用极力，谁知所得皆空名。少微处士松柏寒，蓬莱真人冰玉清。山是心兮海为腹，阳为神兮阴为精。渴饮灵泉水，饥食玉树枝。白虎化坎青龙离，锁禁奼女关婴儿。楼台十二红玻璃，木公金母相东西。纯铅真汞星光辉，乌升兔降无年期。停颜却老只如此，哀哉世人迷不迷。","dynasty":"宋代","title":"赠陈守道"}
{"author":"苏轼","content":"裙带石榴红。却水殷勤解赠侬。应许逐鸡鸡莫怕，相逢。一点灵犀必暗通。何处遇良工。琢刻天真半欲空。愿作龙香双凤拨，轻拢。长在环儿白雪胸。","dynasty":"宋代","title":"南乡子（沈强辅雯上出犀丽玉作胡琴，送元素还朝，同子野各赋一首）"}
{"author":"苏轼","content":"去年御史府，举动触四壁。幽幽百尺井，仰天无一席。隔墙闻歌呼，自恨计之失。留诗不忍写，苦泪渍纸笔。余生复何幸，乐事有今日。江流镜面净，烟雨轻幂幂。孤舟如凫鷖，点破千顷碧。闻君在磁湖，欲见隔咫尺。朝来好风色，旗脚西北掷。行当中流见，笑眼清光溢。此邦疑可老，修竹带泉石。欲买柯氏林，兹谋待君必。","dynasty":"宋代","title":"晓至巴河口迎子由"}
{"author":"苏轼","content":"两见黄花扫落英，南山山寺遍题名。宗成不独依岑范，鲁卫终当似弟兄。去岁云涛浮汴泗，与君泥土满衣缨。如今别酒休辞醉，试听双洪落后声。","dynasty":"宋代","title":"次颜长道韵送傅倅"}
{"author":"苏轼","content":"左手持蟹螯，举觞瞩云汉。天生此神物，为我洗忧患。山川同恍惚，鱼鸟共萧散。客至壶自倾，欲去不得间。","dynasty":"宋代","title":"饮酒四首"}
{"author":"苏轼","content":"睅目知谁瞋，皤腹空自胀。慎勿困蜈蚣，饥蛇不汝放。","dynasty":"宋代","title":"虾蟆"}
{"author":"苏轼","content":"人皆种榆柳，坐待十亩阴。我独种松柏，守此一寸心。君看闾里间，盛衰日骎骎。种木不种德，聚散如飞禽。老时吾不识，用意一何深。知人得数士，重义忘千金。西园手所开，珍木来千岑。养此霜雪根，迟彼鸾凤吟。池塘得流水，龟鱼自浮沉。幽桂日夜长，白花乱青衿。岂独蕃草木，子孙已成林。拱把不知数，会当出千寻。樊侯种梓漆，寿张富华簪。我作西园诗，以为里人箴。","dynasty":"宋代","title":"滕县时同年西园"}
{"author":"苏轼","content":"水涵空，山照市。西汉二疏乡里。新白发，旧黄金。故人恩义深。海东头，山尽处。自古空槎来去。槎有信，赴秋期。使君行不归。","dynasty":"宋代","tags":"送别，抒情，赞美","title":"更漏子·送孙巨源"}
{"author":"苏轼","content":"雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。","dynasty":"宋代","title":"少年游（元丰六年七月六日，王文甫家饮酿白酒，大醉。集古句作墨竹词）"}
{"author":"苏轼","content":"春已老，春服几时成。曲水浪低蕉叶稳，舞雩风软纻罗轻。酣咏乐升平。微雨过，何处不催耕。百舌无言桃李尽，柘林深处鹁鸪鸣。春色属芜菁。","dynasty":"宋代","tags":"自然，春天，游玩，山水","title":"望江南·暮春"}
{"author":"苏轼","content":"故人送我东来时，手栽荔子待我归。荔子已丹吾发白，犹作江南未归客。江南春尽水如天，肠断西湖春水船。想见青衣江畔路，白鱼紫笋不论钱。霜髯三老如霜桧，旧交零落今谁在。莫従唐举问封侯，但遣麻姑更爬背。","dynasty":"宋代","title":"寄蔡子华"}
{"author":"苏轼","content":"?一作：吕倚梦得承事借示古今书一轴作诗代跋尾倚年八十一?扬雄老无子，冯衍终不遇。不识孔方兄，但有灵照女。家藏古今帖，墨色照箱筥。饥来据空案，一字不堪煮。枯肠五千卷，磊落相撑拄。吟为蜩蛩声，时有岛可句。为语里长者，德齿敬已古。如翁有几人，薄少可时助。","dynasty":"宋代","title":"虔州吕倚承事年八十三读书作诗不已好收古今"}
{"author":"苏轼","content":"与子甥舅氏，摧颓各苍颜。并为东诸侯，长此佳江山。寒松无时花，安得插髻鬟。惟将老不死，一笑荣枯间。我甚似乐天，但无素与蛮。挂冠及未耄，当获一纪闲。子亦拙进取，才高命坚顽。譬如万斛舟，行此九折湾。仲氏新得道，一沤目尘寰。岁晚家乡路，莫遣生榛菅。","dynasty":"宋代","title":"次京师韵送表弟程懿叔赴夔州运判"}
{"author":"苏轼","content":"云幢烟节十洲人，犀甲檀枪百万军。翳荟丛生何足道，此君真是此君君。","dynasty":"宋代","title":"此君轩"}
{"author":"苏轼","content":"安州老人心似铁，老人心肝小儿舌。不食五谷惟食蜜，笑指蜜蜂作檀越。蜜中有诗人不知，千花百草争含姿。老人咀嚼时一吐，还引世间痴小儿。小儿得诗如得蜜，蜜中有药治百疾。东坡先生取人廉，几人相欢几人嫌。恰似饮茶甘苦杂，不如食蜜中边甜。因君寄与双龙饼，镜空一照双龙影。三吴六月水如汤，老人心似双龙井。","dynasty":"宋代","title":"安州老人食蜜歌"}
{"author":"苏轼","content":"南行度关山，沙水清练练。行人已愁绝，日暮集微霰。殷勤小梅花，仿佛吴姬面。暗香随我去，回首惊千片。至今开画图，老眼凄欲泫。幽怀不可写，归梦君家倩。","dynasty":"宋代","title":"王伯敭所藏赵昌花四首梅花"}
{"author":"苏轼","content":"三年无日不思归，梦里还家旋觉非。腊酒送寒催去国，东风吹雪满征衣。三峰已过天浮翠，四扇行看日照扉。里堠消磨不禁尽，速携家饷劳骖騑。","dynasty":"宋代","title":"华阴寄子由"}
{"author":"苏轼","content":"巴俗深留客，吴侬但忆归。直知难共语，不是故相违。东县闻铜臭，江陵换夹衣。丁宁巫峡雨，慎莫暗朝晖。","dynasty":"宋代","title":"戏题巫山县用杜子美韵?此诗为黄庭坚作?"}
{"author":"苏轼","content":"白露下众草，碧空卷微云。孤光为谁来，似为我与君。水天浮四坐，河汉落酒樽。使我冰雪肠，不受曲蘖醺。尚恨琴有弦，出鱼乱湖纹。哀弹本旧曲，妙耳非昔闻。良时失俯仰，此见宁朝昏。悬知一生中，道眼无由浑。","dynasty":"宋代","title":"九月十五日观月听琴西湖一首示坐客"}
{"author":"苏轼","content":"山鸡舞破半岩云，菱叶开残野水春。应笑武都山下土，枉教明月殉佳人。","dynasty":"宋代","title":"临安三绝石镜"}
{"author":"苏轼","content":"嗣宗虽不言，叔宝犹理遣。东坡但熟睡，一夕一展转。南迁昔虞翻，却扫今冯衍。古佛既手提，诸方皆席卷。当年清隐老，鹤瘦龟不喘。和我弹丸诗，百发亦百反。耆年日凋丧，但有犊角茧。时来窥方丈，共笑虎毛浅。","dynasty":"宋代","title":"用数珠韵赠湜长老"}
{"author":"苏轼","content":"一纸行书两绝诗，遂良须鬓已成丝。何当火急传家法，欲见诚悬笔谏时。","dynasty":"宋代","title":"柳氏二外甥求笔迹二首其二"}
{"author":"苏轼","content":"深深庭院清明过。桃李初红破。柳丝搭在玉阑干。帘外潇潇微雨、做轻寒。晚晴台榭增明媚。已拚花前醉。更阑人静月侵廊。独自行来行去、好思量。","dynasty":"宋代","title":"虞美人"}
{"author":"苏轼","content":"归来病鹤记城闉，旧踏松枝雨露新。半白不羞垂领发，软红犹恋属车尘。雨收九陌丰登后，日丽三元下降辰。粗识君王为民意，不才何以助精禋。","dynasty":"宋代","title":"次韵蒋颖叔、钱穆父从驾景灵宫二首其一"}
{"author":"苏轼","content":"吟诗莫作秋虫声，天公怪汝钩物情，使汝未老华发生。芝兰得雨蔚青青，何用自燔以出馨。细书千纸杂真行，新音百变口如莺。异议蜂起弟子争，舌翻涛澜卷齐城。万卷堆胸兀相撑，以病为乐子未惊。我有至味非煎烹，是中之乐吁难名。绿槐如山暗广庭，飞虫绕耳细而清。败席展转卧看经，亦自不嫌翠织成。意行信足无沟坑，不识五郎呼作卿。吏民哀我老不明，相戒毋复烦鞭刑。时临泗水照星星，微风不起镜面平。安得一舟如叶轻，卧闻邮签报水程。莼羹羊酪不须评，一饱且救饥肠鸣。","dynasty":"宋代","title":"次韵答刘泾"}
{"author":"苏轼","content":"斜风细雨到来时，我本无家何处归。仰看云天真蒻笠，旋收江海入蓑衣。","dynasty":"宋代","title":"西塞风雨"}
{"author":"苏轼","content":"仙人子真後，还隐吴市门。不惜十年力，治此五亩园。初期橘为奴，渐见桐有孙。清池压丘虎，异石来湖鼋。敲门无贵贱，遂性各琴樽。我本放浪人，家寄西南坤。敝庐虽尚在，小圃谁当樊。羡君欲归去，柰此未报恩。爱子幸僚友，久要疑弟昆。明年过君西，饮我空瓶盆。","dynasty":"宋代","title":"寄题梅宣义园亭"}
{"author":"苏轼","content":"季子东周负郭田，须知力穑是家传。细思种薤五十本，大胜取禾三百廛。若得与君连北巷，故应终老忘西川。短衣匹马非吾事，只拟关门不问天。","dynasty":"宋代","title":"次韵段缝见赠"}
{"author":"苏轼","content":"少壮欲及物，老闲馀此心。微生山海间，坐受瘴雾侵。可怜邓道士，摄衣问呻吟。覆舟却私渡，断桥费千金。","dynasty":"宋代","title":"次韵定慧钦长老见寄八首，并引其七"}
{"author":"苏轼","content":"我居青空里，君隐黄埃中。声形不相吊，心事难形容。欲乘明月光，访君开素怀。天杯饮清露，展翼登蓬莱。佳人持玉尺，度君多少才。玉尺不可尽，君才无时休。对面一笑语，共蹑金鳌头。绛宫楼阙百千仞，霞衣谁与云烟浮。","dynasty":"宋代","title":"李白谪仙诗此诗或谓李白作"}
{"author":"苏轼","content":"当年我作表忠碑，坐觉江山气未衰。舞凤尚従天目下，收驹时有渥洼姿。踞床到处堪吹笛，横槊何人解赋诗。知是丹霞破佛手，先声应已慑群夷。（广西僧寺顷有佛动之异，钱君碎而投之江中。）","dynasty":"宋代","title":"送钱承制赴广西路分都监"}
{"author":"苏轼","content":"雪花飞暖融香颊。颊香融暖飞花雪。欺雪任单衣。衣单任雪欺。别时梅子结。结子梅时别。归不恨开迟。迟开恨不归。","dynasty":"宋代","tags":"妇女，思念，怀人","title":"菩萨蛮·回文冬闺怨"}
{"author":"苏轼","content":"济南春好雪初晴。才到龙山马足轻。使君莫忘霅溪女，还作阳关肠断声。","dynasty":"宋代","tags":"写景，回忆，友人","title":"阳关曲·答李公择"}
{"author":"苏轼","content":"轻云微月，二更酒醒船初发。孤城回望苍烟合。记得歌时，不记归时节。巾偏扇坠藤床滑，觉来幽梦无人说。此生飘荡何时歇？家在西南，常作东南别。","dynasty":"宋代","tags":"写景，抒情，思乡","title":"醉落魄·离京口作"}
{"author":"苏轼","content":"十里一置飞尘灰，五里一堠兵火催。颠坑仆谷相枕藉，知是荔枝龙眼来。飞车跨山鹘横海，风枝露叶如新采。宫中美人一破颜，惊尘溅血流千载。永元荔枝来交州，天宝岁贡取之涪。至今欲食林甫肉，无人举觞酹伯游。我愿天公怜赤子，莫生尤物为疮痏。雨顺风调百谷登，民不饥寒为上瑞。君不见，武夷溪边粟粒芽，前丁后蔡相宠加。(相宠加一作：相笼加)争新买宠各出意，今年斗品充官茶。吾君所乏岂此物，致养口体何陋耶？洛阳相君忠孝家，可怜亦进姚黄花。","dynasty":"宋代","tags":"讽谕","title":"荔枝叹"}
{"author":"苏轼","content":"宁可食无肉，不可居无竹。无肉令人瘦，无竹令人俗。人瘦尚可肥，士俗不可医。旁人笑此言，似高还似痴。若对此君仍大嚼，世间那有扬州鹤？","dynasty":"宋代","tags":"议论，歌颂，批判","title":"於潜僧绿筠轩"}
{"author":"苏轼","content":"昨夜扁舟京口，今朝马首长安。旧官何物与新官。只有湖山公案。此景百年几变，个中下语千难。使君才气卷波澜。与把新诗判断。","dynasty":"宋代","tags":"仕途，无奈","title":"西江月·送别"}
{"author":"苏轼","content":"十八新娘八十郎，苍苍白发对红妆。鸳鸯被里成双夜，一树梨花压海棠。","dynasty":"宋代","tags":"写人，友人","title":"一树梨花压海棠"}
{"author":"苏轼","content":"　　汉用陈平计，间疏楚君臣，项羽疑范增与汉有私，稍夺其权。增大怒曰：“天下事大定矣，君王自为之，愿赐骸骨，归卒伍。”未至彭城，疽发背，死。　　苏子曰：“增之去，善矣。不去，羽必杀增。独恨其不早尔。”然则当以何事去？增劝羽杀沛公，羽不听，终以此失天下，当以是去耶？曰：“否。增之欲杀沛公，人臣之分也；羽之不杀，犹有君人之度也。增曷为以此去哉？《易》曰：‘知几其神乎！’《诗》曰：‘如彼雨雪，先集为霰。’增之去，当于羽杀卿子冠军时也。”　　陈涉之得民也，以项燕。项氏之兴也，以立楚怀王孙心；而诸侯之叛之也，以弑义帝。且义帝之立，增为谋主矣。义帝之存亡，岂独为楚之盛衰，亦增之所与同祸福也；未有义帝亡而增独能久存者也。羽之杀卿子冠军也，是弑义帝之兆也。其弑义帝，则疑增之本也，岂必待陈平哉？物必先腐也，而后虫生之；人必先疑也，而后谗入之。陈平虽智，安能间无疑之主哉？　　吾尝论义帝，天下之贤主也。独遣沛公入关，而不遣项羽；识卿子冠军于稠人之中，而擢为上将，不贤而能如是乎？羽既矫杀卿子冠军，义帝必不能堪，非羽弑帝，则帝杀羽，不待智者而后知也。增始劝项梁立义帝，诸侯以此服从。中道而弑之，非增之意也。夫岂独非其意，将必力争而不听也。不用其言，而杀其所立，羽之疑增必自此始矣。　　方羽杀卿子冠军，增与羽比肩而事义帝，君臣之分未定也。为增计者，力能诛羽则诛之，不能则去之，岂不毅然大丈夫也哉？增年七十，合则留，不合即去，不以此时明去就之分，而欲依羽以成功名，陋矣！虽然，增，高帝之所畏也；增不去，项羽不亡。亦人杰也哉！","dynasty":"宋代","tags":"古文观止，史论","title":"范增论"}
{"author":"苏轼","content":"送行无酒亦无钱，劝尔一杯菩萨泉。何处低头不见我？四方同此水中天。","dynasty":"宋代","tags":"送别，旷达","title":"武昌酌菩萨泉送王子立"}
{"author":"苏轼","content":"凉簟碧纱厨。一枕清风昼睡馀。睡听晚衙无一事，徐徐。读尽床头几卷书。搔首赋归欤。自觉功名懒更疏。若问使君才与术，何如。占得人间一味愚。","dynasty":"宋代","tags":"咏怀，生活，感慨","title":"南乡子·自述"}
{"author":"苏轼","content":"吾州之豪任公子，少年盛壮日千里。无媒自进谁识之，有才不用今老矣。别来十年学不厌，读破万卷诗愈美。黄州小郡隔溪谷，茅屋数家依竹苇。知命无忧子何病，见贤不荐谁当耻。平泉老令更可悲，六十青衫贫欲死。桐乡遗老至今泣，颍川大姓谁能箠。因君寄声问消息，莫对黄鹞矜爪觜。","dynasty":"宋代","title":"送任伋通判黄州兼寄其兄孜"}
{"author":"苏轼","content":"列子御风殊不恶，犹被庄生讥数数。步兵饮酒中散琴，于此得全非至乐。乐全居士全于天，维摩丈室空翛然。平生痛饮今不饮，无琴不独琴无弦。我公天与英雄表，龙章凤姿照鱼鸟。但令端委坐庙堂，北狄西戎谈笑了。如今老去苦思归，小字亲书寄我诗。试问乐全全底事，无全何处更相亏。","dynasty":"宋代","title":"张安道乐全堂"}
{"author":"苏轼","content":"寂寂珠帘蛛网满。","dynasty":"宋代","title":"失调名"}
{"author":"苏轼","content":"楚山澹无尘，赣水清可厉。散策尘外游，麾手谢此世。山高惜人力，十步辄一憩。却立浮云端，俯视万井丽。幽人宴坐处，龙虎为斩薙。马驹独何疑，岂堕山鬼计。夜垣非助我，谬敬欲其逝。戏留一转语，千载起攘袂。","dynasty":"宋代","title":"尘外亭"}
{"author":"苏轼","content":"身轻步稳去忘归，四柱亭前野彴微。忽悟过溪还一笑，水禽惊落翠毛衣。","dynasty":"宋代","title":"过溪亭"}
{"author":"苏轼","content":"秋来霜露满东园，芦菔生儿芥有孙。我与何曾同一饱，不知何苦食鸡豚。","dynasty":"宋代","title":"撷菜"}
{"author":"苏轼","content":"先生真是地行仙，住世因循五百年。每向铜人话畴昔，故教铁杖斗清坚。入怀冰雪生秋思，倚壁蛟龙护昼眠。遥想人天会方丈，众中惊倒野狐禅。三年相伴影随身，踏遍江湖草木春。擿石旧痕犹作眼，闭门高节欲生鳞。畏途自卫真无敌，捷径争先却累人。远寄知公不嫌重，笔端犹自斡千钧。","dynasty":"宋代","title":"乐全先生生日以铁拄杖为寿二首"}
{"author":"苏轼","content":"五字古原春草，千金汉殿长门。经纬尚馀三策，典刑留与诸孙。","dynasty":"宋代","title":"次韵刘景文送钱蒙仲三首其三"}
{"author":"苏轼","content":"白衣送酒舞渊明，急扫风轩洗破觥。岂意青州六従事，化为乌有一先生。空烦左手持新蟹，漫绕东篱嗅落英。南海使君今北海，定分百榼饷春耕。","dynasty":"宋代","title":"章质夫送酒六壶书至而酒不达戏作小诗问之"}
{"author":"苏轼","content":"云海相望寄此身，那因远适更沾巾。不辞驿骑凌风雪，要使天骄识凤麟。沙漠回看清禁月，湖山应梦武林春。单于若问君家世，莫道中朝第一人。","dynasty":"宋代","tags":"送别","title":"送子由使契丹"}
{"author":"苏轼","content":"南轩前头两佳木，先生抚翫常不足。尤爱薰风五月初，白银花开光照屋。","dynasty":"宋代","title":"题双楠轩"}
{"author":"苏轼","content":"火星岩下石凌壁，阁上相忘止一僧。莫问人间兴废事，门前流水几前灯。","dynasty":"宋代","title":"火星岩"}
{"author":"苏轼","content":"造物知吾久念归，似怜衰病不相违。风来震泽帆初饱，雨入松江水渐肥。","dynasty":"宋代","title":"次韵沈长官三首其三"}
{"author":"苏轼","content":"元祐六年九月，与朱逊之会议于颍。或言洛人善接花，岁出新枝，而菊品尤多。逊之曰：“菊当以黄为正，余可鄙也。”昔叔向闻鬷蔑一言，知其为人，予于逊之亦云。黄花候秋节，远自夏小正。坤裳有正色，鞠衣亦令名。一従人伪胜，遂与天力争。易性寓非族，改颜随所令。新奇既易售，粹驳宜相倾。疾恶逢伯厚，识真似渊明。君言我所印，世论谁改评。愿君为霜风，一扫紫与赪。","dynasty":"宋代","title":"赠朱逊之（并引）"}
{"author":"苏轼","content":"绀绾双蟠髻，云欹小偃巾。轻盈红脸小腰身。叠鼓忽催花拍、斗精神。空阔轻红歇，风和约柳春。蓬山才调最清新。胜似缠头千锦、共藏珍。","dynasty":"宋代","title":"南歌子（楚守周豫出舞鬟，因作二首赠之）"}
{"author":"苏轼","content":"凉飙呼不来，流汗方被体。稀星乍明灭，暗水光弥弥。香风过莲芡，惊枕裂鲂鲤。欠伸宿酒余，起坐濯清泚。火云势方壮，未受月露洗。身微欲安适，坐待东方启。","dynasty":"宋代","title":"七月一日出城舟中苦热"}
{"author":"苏轼","content":"簿书常苦百忧集，樽酒今应一笑开。京兆从教思广汉，会稽聊喜得方回。","dynasty":"宋代","title":"送钱穆父出守越州绝句二首其一"}
{"author":"苏轼","content":"才极谈惠州风物之美到处聚观香案吏，此邦宜著玉堂仙。江云漠漠桂花湿，海雨翛翛荔子然。闻道黄柑常抵鹊，不容朱橘更论钱。恰従神武来弘景，便向罗浮觅稚川。","dynasty":"宋代","title":"舟行至清远县见顾秀"}
{"author":"苏轼","content":"至矣吾三后，功高汉已还。复推元祐冠，盖得永昭全。（臣尝于经筵论奏仁宗皇帝谥日明孝：若明而不仁，则民畏而不爱；仁而不明，则民爱而不畏。今大行太皇太后亦兼此二德，故天下思慕，庶几于仁宗也。）有作犹非圣，无私乃是天。侍臣谈要道，家法信家传。（宰相以下，尝于经筵论奏祖宗以来家法十余事，书于记注。）却狄安诸夏，先王社稷臣。固应祠百世，何止活千人。定策天知我，忘家帝念亲。万方何以报，得疾为勤民。","dynasty":"宋代","title":"大行太皇太后挽词二首"}
{"author":"苏轼","content":"与君相从非一日，笔势翩翩疑可识。平生谩说古战场，过眼终迷日五色。我惭不出君大笑，行止皆天子何责。青袍白紵五千人，知子无怨亦无德。买羊酤酒谢玉川，为我醉倒春风前。归家但草凌云赋，我相夫子非臞仙。","dynasty":"宋代","title":"余与李廌方叔相知久矣，领贡举事，而李不得"}
{"author":"苏轼","content":"三吴雨连月，湖水日夜添。寻僧去无路，潋潋水拍檐。驾言徂北山，得与幽人兼。清风洗昏翳，晚景分浓纤。缥缈朱楼人，斜阳半疏帘。临风一挥手，怅焉起遐瞻。世人骛朝市，独向溪山廉。此乐得有命，轻薄神所歼。","dynasty":"宋代","title":"五月十日与吕仲甫周邠僧惠勤惠思清顺可久惟"}
{"author":"苏轼","content":"窃禄忘归我自羞，丰年底事汝忧愁。不须更待飞鸢堕，方念平生马少游。","dynasty":"宋代","title":"山村五绝其五"}
{"author":"苏轼","content":"万岁菖蒲酒，千金琥珀杯。年年行乐处，新月挂池台。","dynasty":"宋代","title":"皇太后阁六首"}
{"author":"苏轼","content":"我墙东北隅，张王维老谷。树先樗栎大，叶等桑柘沃。流膏马乳涨，堕子杨梅熟。胡为寻丈地，养此不材木。蹶之得舆薪，规以种松菊。静言求其用，略数得五六。肤为蔡侯纸，子入桐君录。黄缯练成素，黝面颒作玉。灌洒烝生菌，腐余光吐烛。虽无傲霜节，幸免狂酲毒。孤根信微陋，生理有倚伏。投斧为赋诗，德怨聊相赎。","dynasty":"宋代","title":"宥老楮"}
{"author":"苏轼","content":"醒各赋一篇明日朝中以示定国也天风淅淅飞玉沙，诏恩归沐休早衙。遥知清虚堂里雪，正似薝卜林中花。出门自笑无所诣，呼酒持劝惟君家。踏冰凌兢战疲马，扣门剥啄惊寒鸦。羡君五字入诗律，欲与六出争天葩。头风已倩檄手愈，背痒恰得仙爪爬。银瓶泻油浮蚁酒，紫碗铺粟盘龙茶。幅巾起作瞿?鹆舞，叠鼓谁掺渔阳挝。九衢灯火杂梦寐，十年聚散空咨嗟。明朝握手殿门外，共看银阙暾朝霞。","dynasty":"宋代","title":"兴龙节侍宴前一日微雪与子由同访王定国小饮"}
{"author":"苏轼","content":"玉房金蕊。宜在玉人纤手里。淡月朦胧。更有微微弄袖风。温香熟美。醉慢云鬟垂两耳。多谢春工。不是花红是玉红。","dynasty":"宋代","title":"减字木兰花花"}
{"author":"苏轼","content":"孤生知永弃，末路嗟长勤。久安儋耳陋，日与雕题亲。海国此奇士，官居我东邻。卯酒无虚日，夜棋有达晨。小瓮多自酿，一瓢时见分。仍将对床梦，伴我五更春。暂聚水上萍，忽散风中云。恐无再见日，笑谈来生因。空吟清诗送，不救归装贫。","dynasty":"宋代","title":"和陶与殷晋安别"}
{"author":"苏轼","content":"岐阳九月天微雪，已作萧条岁暮心。短日送寒砧杵急，冷官无事屋庐深。愁肠别后能消酒，白发秋来已上簪。近买貂裘堪出塞，忽思乘传问西琛。江上同舟诗满箧，郑西分马涕垂膺。未成报国惭书剑，岂不怀归畏友朋。官舍度秋惊岁晚，寺楼见雪与谁登。遥知读《易》东窗下，车马敲门定不应。","dynasty":"宋代","title":"九月二十日微雪怀子由弟二首"}
{"author":"苏轼","content":"点点楼头细雨，重重江外平湖。当年戏马会东徐，今日凄凉南浦。莫恨黄花未吐，且教红粉相扶。酒阑不必看茱萸，俯仰人间今古。","dynasty":"宋代","tags":"感伤，时光","title":"西江月·重九"}
{"author":"苏轼","content":"今日忽不乐，折尽园中花。园中亦何有，芍药袅残葩。久旱复遭雨，纷披乱泥沙。不折亦安用，折去还可嗟。弃掷亮未能，送与谪仙家。还将一枝春，插向两髻丫。","dynasty":"宋代","title":"送笋芍药与公择二首其二"}
{"author":"苏轼","content":"蔼蔼君诗似岭云，従来不许醉红裙。不知野屐穿山翠，惟见轻桡破浪纹。颇忆呼卢袁彦道，难邀骂座灌将军。（皆取其有服也。）晚风落日元无主，不惜清凉与子分。载酒无人过子云，掩关昼卧客书裙。歌喉不共听珠贯，醉面何因作缬纹。僧侣且陪香火社，诗坛欲敛鹳鹅军。凭君遍绕湖边寺，涨渌晴来已十分。","dynasty":"宋代","title":"会客有美堂周邠长官与数僧同泛湖往北山湖中"}
{"author":"苏轼","content":"师唱谁家曲，宗风嗣阿谁。借君拍板与门槌。我也逢场作戏、莫相疑。溪女方偷眼，山僧莫眨眉。却愁弥勒下生迟。不见老婆三五、少年时。","dynasty":"宋代","title":"南歌子·师唱谁家曲"}
{"author":"苏轼","content":"荦确何人似退之，意行无路欲从谁。宿云解駮晨光漏，独见山红涧碧时。","dynasty":"宋代","title":"王晋卿所藏《著色山》二首其二"}
{"author":"苏轼","content":"竹笥与练裙，随时毕婚嫁。无事若相思，征鞍还一跨。","dynasty":"宋代","title":"伯父《送先人下第归蜀》诗云︰人稀野店休安"}
{"author":"苏轼","content":"今日我重九，谁谓秋冬交。黄花与我期，草中实後凋。香余白露乾，色映青松高。怅望南阳野，古潭霏庆霄。伯始真粪土，平生夏畦劳。饮此亦何益，内热中自焦。持我万家春，一酬五柳陶。夕英幸可掇，继此木兰朝。","dynasty":"宋代","title":"和陶己酉岁九月九日"}
{"author":"苏轼","content":"霭霭君诗似岭云，从来不许醉红裙。不知野屐穿山翠，惟见轻桡破浪纹。颇忆呼卢袁彦道，难邀骂座灌将军。晚风落日元无主，不惜清凉与子分。","dynasty":"宋代","title":"会客有美堂，周邠长官与数僧同泛湖往北山，湖中闻堂上歌笑声，以诗见寄，因和二首，时周有服其一"}
{"author":"苏轼","content":"鲜鲫经年秘醽aa41，团脐紫蟹脂填腹。后春莼茁活如酥，先社姜芽肥胜肉。鸟子累累何足道，点缀盘餐亦时欲。淮南风俗事瓶罂，方法相传竟留蓄。且同千里寄鹅毛，何用孜孜饮麋鹿。","dynasty":"宋代","title":"扬州以土物寄少游?此诗为秦观作?"}
{"author":"苏轼","content":"得句牛女夕，转头参尾中。青春先入睡，白发不遗穷。酒社我为敌，诗坛子有功。缩头先夏鳖，（见《玉川子》。）实腹鄙秋虫。莫唱裙垂绿，无人脸断红。旧交怀贺老，新进谢终童。袍鹘双双瑞，腰犀一一通。小蛮知在否，试问嗫嚅翁。","dynasty":"宋代","title":"元日次韵张先子野见和七夕寄莘老之作"}
{"author":"苏轼","content":"去年送君守解梁，今年送君守历阳。年年送人作太守，坐受尘土堆胸肠。君家联翩三将相，富贵未已今方将。凤雏骥子生有种，毛骨往往传诸郎。观君崛郁负奇表，便合剑佩趋明光。胡为小郡屡奔走，征马未解风帆张。我生本自便江海，忍耻未去犹彷徨。无言赠君有长叹，美哉河水空洋洋。","dynasty":"宋代","title":"送吕希道知和州"}
{"author":"苏轼","content":"吴中梅雨既过，飒然清风弥旬，岁岁如此，湖人谓之舶aa19风。是时海舶初回，云此风自海上与舶俱至云尔。三旬已过梅黄雨，万里初来舶aa19风。几处萦回度山曲，一时清驶满江东。惊飘簌簌先秋叶，唤醒昏昏嗜睡翁。欲作兰台快哉赋，却嫌分别问雌雄。","dynasty":"宋代","title":"舶AA19风（并引。）"}
{"author":"苏轼","content":"谁识天闲老骥，不争日暮长途。送尽青云九子，归去扁舟五湖。","dynasty":"宋代","title":"次韵刘景文送钱蒙仲三首其一"}
{"author":"苏轼","content":"去年送刘郎，醉语已惊众。如今各漂泊，笔砚谁能弄。我命不在天，羿彀未必中。作诗聊遣意，老大慵讥讽。夫子少年时，雄辩轻子贡。尔来再伤弓，戢翼念前痛。广陵三日饮，相对怳如梦。况逢贤主人，白酒泼春瓮。竹西已挥手，湾口犹屡送。羡子去安闲，吾邦正喧哄。","dynasty":"宋代","title":"广陵会三同舍各以其字为韵仍邀同赋刘贡父"}
{"author":"苏轼","content":"拆却相公庵，泥却驸马竹。天下人总知，流入传灯录。","dynasty":"宋代","title":"戏赠秀老"}
{"author":"苏轼","content":"客去室幽幽，鵩鸟来座隅。引吭伸两翅，太息意不舒。吾生如寄耳，何者为吾庐。去此复何之，少安与汝居。夜中闻长啸，月露荒榛芜。无问亦无答，吉凶两何如。","dynasty":"宋代","title":"和陶拟古九首其三"}
{"author":"苏轼","content":"庭柏阴阴昼掩门，乌知有赦闹黄昏。汉宫自种三生福，楚客还招九死魂。纵有锄犁及田亩，已无面目见丘园。只应圣主如尧舜，犹许先生作正言。","dynasty":"宋代","title":"己未十月十五日狱中恭闻太皇太后不豫有赦作"}
{"author":"苏轼","content":"送君应典鹔鹴裘，凭仗千钟洗别愁。脱帽风流余长史，（君喜草书而不工，故以此为戏。）埋轮家世本留侯。（张纲，子房七世孙也，犍为武阳人。墓在今彭山，君岂其后耶？）子河骏马方争出，（麟府马，出子河汊。）昭义疲兵亦少休。（唐称昭义步兵，盖泽潞弓箭手。）定向秋山得嘉句，故关黄叶满行辀。","dynasty":"宋代","title":"次韵孔常父送张天觉河东提刑"}
{"author":"苏轼","content":"物生有象象乃滋，梦、幻无根成斯须。方其梦时了非无，泡、影一失俯仰殊。清露未晞电已徂，此灭灭尽乃真吾。云如死灰实不枯，逢场作戏三昧俱。化身为医忘其躯，草书非学聊自娱。落笔已唤周越奴，苍鼠奋髯饮松腴，剡藤玉版开雪肤。游龙天飞万人呼，莫作羞涩羊氏姝。","dynasty":"宋代","title":"六观堂老人草书"}
{"author":"苏轼","content":"耡田种紫芝，有根未堪采。逡巡岁月度，太息毛发改。晨朝玉露下，滴沥投沧海。须芽忽长茂，枝叶行可待。夜烧沉水香，持戒勿中悔。","dynasty":"宋代","title":"和陶拟古九首"}
{"author":"苏轼","content":"淮西功业冠吾唐，吏部文章日月光。千载断碑人脍炙，不知世有段文昌。","dynasty":"宋代","title":"沿流馆中得二绝句"}
{"author":"苏轼","content":"倦客愁闻归路遥，眼明飞阁俯长桥。贪看白鹭横秋浦，不觉青林没晚潮。余生欲老海南村，帝遣巫阳招我魂。杳杳天低鹘没处，青山一发是中原。","dynasty":"宋代","tags":"羁旅，思乡，抒怀","title":"澄迈驿通潮阁二首"}
{"author":"苏轼","content":"金钱石竹道傍秋，翠带红裙马上讴。无限小儿齐拍手，山公又作习池游。","dynasty":"宋代","title":"奉和成伯兼戏禹功"}
{"author":"苏轼","content":"长安自不远，蜀客苦思归。莫教名障日，唤作小峨眉。","dynasty":"宋代","title":"卢山五咏障日峰（其状类峨眉，但小耳。）"}
{"author":"苏轼","content":"上苑夭桃自作行，刘郎去后几回芳。厌从年少追新赏，闲对宫花识旧香。欲赠佳人非泛洧，好纫幽佩吊沉湘。鹤林神女无消息，为问何年返帝乡。","dynasty":"宋代","title":"刁景纯赏瑞香花，忆先朝侍宴，次韵"}
{"author":"苏轼","content":"阿堵不解醉，谁欤此颓然。误入无功乡，掉臂嵇阮间。饮中八仙人，与我俱得仙渊明岂知道，醉语忽谈天。偶见此物真，遂超天地先。醉醒可还酒，此觉无所还。清风洗徂暑，连雨催丰年。床头伯雅君，此子可与言。","dynasty":"宋代","title":"和陶连雨独饮二首"}
{"author":"苏轼","content":"．湖口人李正臣蓄异石九峰，玲珑宛转，若窗棂然。余欲以百金买之，与仇池石为偶，方南迁未暇也。名之曰壶中九华，且以诗识之。我家岷蜀最高峰?，一作清溪电转失云峰。?梦里犹惊翠扫空。五岭莫愁千嶂外，九华今在一壶中。天池水落层层见，?一作石泉影落涓涓滴。?玉女窗明处处通。念我仇池太孤绝，百金归买小?一作碧?玲珑。","dynasty":"宋代","title":"壶中九华诗"}
{"author":"苏轼","content":"世俗眩名实，至人疑有无。怒移水中蟹，爱及屋上乌。坐令此溪水，名与先生俱。先生本全德，廉退乃一隅。因抛彭泽米，偶似西山夫。遂即世所知，以为溪之呼。先生岂我辈，造物乃其徒。应同柳州柳，聊使愚溪愚。","dynasty":"宋代","title":"故周茂叔先生濂溪（溪在庐山下。）"}
{"author":"苏轼","content":"人老家何在，龙眠雨未惊。酒船回太白，稚子候渊明。幸与登仙郭，同依坐啸成。小楼看月上，剧饮到参横。钟鼓江南岸，归来梦自惊。浮云世事改，孤月此心明。雨已倾盆落，诗仍翻水成。二江争送客，木杪看桥横。","dynasty":"宋代","title":"次韵江晦叔二首"}
{"author":"苏轼","content":"一士千金未易偿，我从陈、赵两欧阳。举鞭拍手笑山简，祇有并州一葛强。","dynasty":"宋代","title":"西湖戏作一绝"}
{"author":"苏轼","content":"元丰七年十二月二十四日，从泗州刘倩叔游南山细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。","dynasty":"宋代","tags":"婉约，纪游，写景","title":"浣溪沙·细雨斜风作晓寒"}
{"author":"苏轼","content":"今夜雨。断送一年残暑。坐听潮声来别浦。明朝何处去。孤负金尊绿醑。来岁今宵圆否。酒醒梦回愁几许。夜阑还独语。","dynasty":"宋代","tags":"秋天，夜晚，写雨，友人，抒怀","title":"谒金门·秋感"}
{"author":"苏轼","content":"玉堂昼掩春日闲，中有郭熙画春山。鸣鸠乳燕初睡起，白波青嶂非人间。离离短幅开平远，漠漠疏林寄秋晚。恰似江南送客时，中流回头望云巘。伊川佚老鬓如霜，卧看秋山思洛阳。为君纸尾作行草，炯如嵩洛浮秋光。我従公游如一日，不觉青山映黄发。为画龙门八节滩，待向伊川买泉石。","dynasty":"宋代","title":"郭熙画秋山平远（潞公为跋尾。）"}
{"author":"苏轼","content":"身轻步稳去忘归，四柱亭前野彴微。忽悟过溪还一笑，水禽惊落翠毛衣。","dynasty":"宋代","title":"过溪亭"}
{"author":"苏轼","content":"金丹不可成，安期渺云海。谁谓黄门妻，到道乃近在。尸解竟不传，化去空余悔。丹成亦安用，御气本无待。","dynasty":"宋代","title":"和陶读《山海经》"}
{"author":"苏轼","content":"何处觅新秋？萧然北台上。秋来未云几，风日已清亮。云间耸孤翠，林表浮远涨。新枣渐堪剥，晚瓜犹可饷。西风送落日，万窍含悽怆。念当急行乐，白发不汝放。","dynasty":"宋代","title":"七月五日二首其二"}
{"author":"苏轼","content":"白发四老人，何曾在商颜。烦君纸上影，照我胸中山。山中亦何有，木老土石顽。正赖天日光，涧谷纷斓斑。我心空无物，斯文定何间。君看古井水，万象自往还。君归岭北初逢雪，我亦江南五见春。寄语风流王武子，三人俱是识山人。","dynasty":"宋代","title":"书王定国所藏王晋卿画著色山二首"}
{"author":"苏轼","content":"忘却成都来十载，因君未免思量。凭将清泪洒江阳。故山知好在，孤客自悲凉。坐上别愁君未见，归来欲断无肠。殷勤且更尽离觞。此身如传舍，何处是吾乡。","dynasty":"宋代","tags":"送别，悼亡，失意，思乡","title":"临江仙·送王缄"}
{"author":"苏轼","content":"倾盖相欢一笑中，従来未省马牛风。卜邻尚可容三径，投社终当作两翁。古意已将兰缉佩，招词闲咏桂生丛。此身自断天休问，白发年来渐不公。朝见新荑出旧槎，骚人孤愤苦思家。五噫处士太穷约，三赋先生多诞夸。帐外鹤鸣奁有镜，筒中钱尽案无鲑。玉川何日朝金阙，白昼关门守夜叉。（时贾欲再娶。）生涯到处似樯乌，科第无心摘颔须。黄帽刺船忘岁月，白衣担酒慰鳏孤。狙公欺病来分栗，水伯知馋为出鲈。莫向洞庭歌楚曲，烟波渺渺正愁予。","dynasty":"宋代","title":"和邵同年戏赠贾收秀才三首"}
{"author":"苏轼","content":"道人自嫌三世将，弃家十年今始壮。玉骨犹含富贵余，漆瞳已照人天上。去年相见古长干，众中矫矫如翔鸾。今年过我江西寺，病瘦已作霜松寒。朱颜不办供岁月，风中蒿火汤中雪。如问君家面黄翁，乞得摩尼照生灭。莫学王郎与支遁，臂鹰走马怜神骏。还君图画君自收，不如木人骑土牛。","dynasty":"宋代","title":"赠僧"}
{"author":"苏轼","content":"乱叶和凄雨，投空如散丝。游年一如此，游子去何之。节义古所重，艰危方自兹。他时著清德，仍复畏人知。","dynasty":"宋代","title":"送胡掾"}
{"author":"苏轼","content":"流水照朱栏，浮萍乱明监。谁见槛上人，无言观物泛。","dynasty":"宋代","title":"曲槛"}
{"author":"苏轼","content":"定场贺老今何在，几度新声改。怨声坐使旧声阑，俗耳只知繁手，不须弹。断弦试问谁能晓，七岁文姬小。试教弹作辊雷声，应有开元遗老，泪纵横。","dynasty":"宋代","tags":"音乐，怀古伤今","title":"虞美人·琵琶"}
{"author":"苏轼","content":"徙倚秋原上，凄凉晚照中。水流天不尽，人远思何穷。问谍知秦过，看山识禹功。（余杭，始皇所舍舟也。西北舟杭山，尧时洪水，系舟山上。）稻凉初吠蛤，柳老半书虫。荷背风翻白，莲腮雨退红。追游慰迟暮，觅句效儿童。北望苕溪转，遥怜震泽通。烹鱼得尺素，好在紫髯翁。","dynasty":"宋代","title":"宿余杭法喜寺寺后绿野亭望吴兴诸山怀孙莘老"}
{"author":"苏轼","content":"经旬未识东君信。一夕薰风来解愠。红绡衣薄麦秋寒，绿绮韵低梅雨润。瓜头绿染山光嫩。弄色金桃新傅粉。日高慵卷水晶帘，犹带春醪红玉困。","dynasty":"宋代","title":"木兰花令"}
{"author":"苏轼","content":"当欢有余乐，在戚亦颓然。渊明得此理，安处故有年。嗟我与先生，所赋良奇偏。人间少宜适，惟有归耘田。我昔堕轩冕，毫厘真市廛。困来卧重裀，忧愧自不眠。如今破茅屋，一夕或三迁。风雨睡不知，黄叶满枕前。宁当出怨句，惨惨如孤烟。但恨不早悟，犹推渊明贤。","dynasty":"宋代","title":"和陶怨诗示庞邓"}
{"author":"苏轼","content":"秋池阁。风傍晓庭帘幕。霜叶未衰吹未落。半惊鸦喜鹊。自笑浮名情薄。似与世人疏略。一片懒心双懒脚。好教闲处著。","dynasty":"宋代","tags":"秋天，写景，抒怀，感慨","title":"谒金门·秋兴"}
{"author":"苏轼","content":"去岁游新堂，春风雪消后。池中半篙水，池上千尺柳。佳人如桃李，胡蝶入衫袖。山川今何许，疆野已分宿。岁月不可思，驶若船放溜。繁华真一梦，寂寞两荣朽。惟有当时月，依然照杯酒。应怜船上人，坐稳不知漏。明月入华池，反照池上堂。堂中隐几人，心与水月凉。风萤已无迹，露草时有光。起观河汉流，步屐响长廓。名都信繁会，千指调丝簧。先生病不饮，童子为烧香。独作五字诗，清卓如韦郎。诗成月渐侧，皎皎两相望。","dynasty":"宋代","title":"和鲜于子骏郓州新堂月夜二首（前次韵，后不"}
{"author":"苏轼","content":"惠崇烟雨芦雁，坐我潇湘洞庭。欲买扁舟归去，故人云是丹青。","dynasty":"宋代","title":"惠崇芦雁"}
{"author":"苏轼","content":"家鸡野鹜同登俎，春蚓秋蛇总入奁。君家两行十二字，气压邺侯三万签。","dynasty":"宋代","title":"书刘景文左藏所藏王子敬帖"}
{"author":"苏轼","content":"余杭自是山水窟，仄闻吴兴更清绝。湖中桔林新著霜，溪上苕花正浮雪。顾渚茶牙白于齿，梅溪木瓜红胜颊。吴儿鲙缕薄欲飞，未去先说馋涎垂。亦知谢公到郡久，应怪杜牧寻春迟。鬓丝只好封禅榻，湖亭不用张水嬉。","dynasty":"宋代","title":"将之湖州戏赠莘老"}
{"author":"苏轼","content":"旧时日南郡，野女出成群。此去尚应远，东风已如云。蚩氓托丝布，相就通殷勤。可怜秋胡子，不遇卓文君。","dynasty":"宋代","title":"雷州八首"}
{"author":"苏轼","content":"长养恩深动植均，只忧贪吏尚残民。外廷已拜枭羹赐，应助吾君去不仁。","dynasty":"宋代","title":"太皇太后阁六首"}
{"author":"苏轼","content":"十月九日，孟亨之置酒秋香亭。有双拒霜，独向君猷而开，坐客喜笑，以为非使君莫可当此花，故作是篇。两两轻红半晕腮，依依独为使君回。若道使君无此意，何为，双花不向别人开。但看低昂烟雨里，不已。劝君休诉十分杯。更问尊前狂副使。来岁。花开时节与谁来。","dynasty":"宋代","tags":"人格","title":"定风波·两两轻红半晕腮"}
{"author":"苏轼","content":"二山在咫尺，灵药非草木。玄芝生太元，黄精出长谷。仙都浩如海，岂不供一浴。何当从山火，束缊分寸烛。","dynasty":"宋代","title":"和陶读《山海经》，并引其六"}
{"author":"苏轼","content":"生还粗胜虞，早退不如疏。垂死初闻道，平生误信书。风涛惊夜半，疾病送灾余。赖有萧夫子，幽怀得少摅。心闲诗自放，笔老语翻疏。赠我皆强韵，知君得异书。滔滔沮叟是，绰绰孟生余。一笑沧溟侧，应无愤可摅。","dynasty":"宋代","title":"广倅萧大夫借前韵见赠复和答之"}
{"author":"苏轼","content":"昔我先君子，仁孝行于家。家有五亩园，么凤集桐花。是时乌与鹊，巢鷇可俯拿。忆我与诸儿，饲食观群呀。里人惊瑞异，野老笑而嗟。云此方乳哺，甚畏鸢与蛇。手足之所及，二物不敢加。主人若可信，众鸟不我遐。故知中孚化，可及鱼与豭。柯侯古循吏，悃愊真无华。临漳所全活，数等江干沙。仁心格异族，两鹊栖其衙。但恨不能言，相对空楂楂。善恶以类应，古语良非誇。君看彼酷吏，所至号鬼车。","dynasty":"宋代","title":"异鹊，并叙"}
{"author":"苏轼","content":"今日忽不乐，折尽园中花。园中亦何有，芍药袅残葩。久旱复遭雨，纷披乱泥沙。不折亦安用，折去还可嗟。弃掷亮未能，送与谪仙家。还将一枝春，插向两髻丫。","dynasty":"宋代","title":"送笋芍药与公择二首其二"}
{"author":"苏轼","content":"船上看山如走马，倏忽过去数百群。前山槎牙忽变态，后岭杂沓如惊奔。仰看微径斜缭绕，上有行人高缥渺。舟中举手欲与言，孤帆南去如飞鸟。","dynasty":"宋代","tags":"写景，抒情，喜悦","title":"江上看山"}
{"author":"苏轼","content":"香叆雕盘，寒生冰箸，画堂别是风光。主人情重，开宴出红妆。腻玉圆搓素颈，藕丝嫩、新织仙裳。双歌罢，虚檐转月，余韵尚悠扬。人间，何处有，司空见惯，应谓寻常。坐中有狂客，恼乱愁肠。报道金钗坠也，十指露、春笋纤长。亲曾见，全胜宋玉，想像赋高唐。","dynasty":"宋代","tags":"宴会，写人，女子","title":"满庭芳·香叆雕盘"}
{"author":"苏轼","content":"此身江海寄天游，一落红尘不易收。未许相如还蜀道，空教何逊在扬州。又惊白酒催黄菊，尚喜朱颜映黑头。火急著书千古事，虞卿应未厌穷愁。","dynasty":"宋代","title":"次韵王定国倅扬州"}
{"author":"苏轼","content":"生刍不独比前人，束藁端以废谢鲲。子达想无身后念，吾衰不复梦中论。已知毅、豹为均死，未识荆、凡定孰存？堪笑东坡痴钝老，区区犹记刻舟痕。","dynasty":"宋代","title":"王中甫哀辞，并叙"}
{"author":"苏轼","content":"此身与世真悠悠，苍颜华发谁汝留。强名太守古徐州，忘归不如楚沐猴。鲁人岂独不知丘，蹸藉夫子无罪尤。异哉梁子清而修，不远千里従我游。了然正色悬双眸，世之所驰子独不。一经通明传节侯，小楷精绝规摹欧。（梁生学欧阳公书。）我衰废学懒且媮，畏见问事贾长头。别来红叶黄花秋，夜梦见之起坐愁。遗我驳石盆与瓯，黑质白章声琳球。谓言山石生涧沟。追琢尚可王公羞。感子佳意能无酬，反将木瓜报珍投。学如富贾在博收，仰取俯拾无遗筹。道大如天不可求，修其可见致其幽。愿子笃实慎勿浮，发愤忘食乐忘忧。","dynasty":"宋代","title":"代书答梁先"}
{"author":"苏轼","content":"水垢何曾相受。细看两俱无有。寄语揩背人，尽日劳君挥肘。轻手，轻手，居士本来无垢。","dynasty":"宋代","tags":"叙事","title":"如梦令·水垢何曾相受"}
{"author":"苏轼","content":"阳羡姑苏已买田。相逢谁信是前缘。莫教便唱水如天。我作洞霄君作守，白头相对故依然。西湖知有几同年。","dynasty":"宋代","tags":"送别，友人，抒情，感慨","title":"浣溪沙·送叶淳老"}
{"author":"苏轼","content":"尘容已似服辕驹，野性犹同纵壑鱼。出入岩峦千仞表，较量筋力十年初。虽无窈窕驱前马，还有鸱夷挂后车。莫笑吟诗淡生活，当令阿买为君书。","dynasty":"宋代","title":"游卢山次韵章传道"}
{"author":"苏轼","content":"到处相逢是偶然，梦中相对各华颠。还来一醉西湖雨，不见跳珠十五年。","dynasty":"宋代","title":"与莫同年雨中饮湖上"}
{"author":"苏轼","content":"青衫别泪尚斓斑，十载江湖困抱关。老去上书还北阙，朝来拄笏望西山。相従杯酒形骸外，笑说平生醉梦间。万事会须咨伯始，白头容我占清闲。","dynasty":"宋代","title":"次韵胡完夫"}
{"author":"苏轼","content":"北渚集群鹭，新年何所之。尽归乔木寺，分占结巢枝。生物会有役，谋身各及时。何当禁毕弋，看引雪衣儿。","dynasty":"宋代","title":"新年五首其二"}
{"author":"苏轼","content":"红杏飘香，柳含烟翠拖轻缕。水边朱户。尽卷黄昏雨。烛影摇风，一枕伤春绪。归不去。凤楼何处。芳草迷归路。","dynasty":"宋代","tags":"春天，忆往，相思","title":"点绛唇·红杏飘香"}
{"author":"苏轼","content":"画檐初挂弯弯月。孤光未满先忧缺。遥认玉帘钩。天孙梳洗楼。佳人言语好。不愿求新巧。此恨固应知。愿人无别离。","dynasty":"宋代","title":"菩萨蛮（新月）"}
{"author":"苏轼","content":"属国新従海外归，君平且莫下帘帷。前生恐是卢行者，后学过呼韩退之。死后人传戒定慧，生时宿直斗牛箕。凭君为算行年看，便数生时到死时。","dynasty":"宋代","title":"赠虔州术士谢君"}
{"author":"苏轼","content":"四大从来都遍满，此间风水何疑。故应为我发新诗。幽花香涧谷，寒藻舞沦漪。借与玉川生两腋，天仙未必相思。还凭流水送人归。层巅余落日，草露已沾衣。","dynasty":"宋代","tags":"写景，山水，田园，抒情","title":"临江仙·风水洞作"}
{"author":"苏轼","content":"闲倚胡床，庾公楼外峰千朵。与谁同坐。明月清风我。别乘一来，有唱应须和。还知么。自从添个。风月平分破。","dynasty":"宋代","tags":"叙事，山水，抒情","title":"点绛唇·闲倚胡床"}
{"author":"苏轼","content":"九十日春都过了，贪忙何处追游。三分春色一分愁。雨翻榆荚阵，风转柳花球。我与使君皆白首，休夸少年风流。佳人斜倚合江楼，水光都眼净，山色总眉愁。","dynasty":"宋代","tags":"抒情，感慨，忧愁","title":"临江仙·惠州改前韵"}
{"author":"苏轼","content":"清淮浊汴。更在江西岸。红旆到时黄叶乱。霜入梁王故苑。秋原何处携壶。停骖访古踟蹰。双庙遗风尚在，漆园傲吏应无。","dynasty":"宋代","tags":"秋天，写景，怀人","title":"清平乐·秋词"}
{"author":"苏轼","content":"楚山修竹如云，异材秀出千林表。龙须半翦，凤膺微涨，玉肌匀绕。木落淮南，雨睛云梦，月明风袅。自中郎不见，桓伊去后，知孤负、秋多少。闻道岭南太守，后堂深、绿珠娇小。绮窗学弄，梁州初遍，霓裳未了。嚼徵含宫，泛商流羽，一声云杪。为使君洗尽，蛮风瘴雨，作霜天晓。","dynasty":"宋代","tags":"写人","title":"水龙吟·赠赵晦之吹笛侍儿"}
{"author":"苏轼","content":"为向东坡传语。人在玉堂深处。别后有谁来，雪压小桥无路。归去。归去。江上一犁春雨。","dynasty":"宋代","tags":"抒情，怀乡，思念","title":"如梦令·有寄"}
{"author":"苏轼","content":"波声拍枕长淮晓，隙月窥人小。无情汴水自东流，只载一船离恨别西州。竹溪花浦曾同醉，酒味多于泪。谁教风鉴在尘埃？酝造一场烦恼送人来！","dynasty":"宋代","tags":"送别，友谊","title":"虞美人·波声拍枕长淮晓"}
{"author":"苏轼","content":"峤南江浅红梅小，小梅红浅江南峤。窥我向疏篱，篱疏向我窥。老人行即到，到即行人老。离别惜残枝，枝残惜别离。","dynasty":"宋代","tags":"写花，梅花，赞美","title":"菩萨蛮·回文"}
{"author":"苏轼","content":"春光亭下。流水如今何在也。岁月如梭。白首相看拟奈何。故人重见。世事年来千万变。官况阑珊。惭愧青松守岁寒。","dynasty":"宋代","tags":"回忆，友人，感慨","title":"减字木兰花·送赵令"}
{"author":"苏轼","content":"有王长官者，弃官黄州三十三年，黄人谓之王先生。因送陈慥来过余，因为赋此。三十三年，今谁存者？算只君与长江。凛然苍桧，霜干苦难双。闻道司州古县，云溪上、竹坞松窗。江南岸，不因送子，宁肯过吾邦？摐摐，疏雨过，风林舞破，烟盖云幢。愿持此邀君，一饮空缸。居士先生老矣，真梦里、相对残釭。歌声断，行人未起，船鼓已逢逢。","dynasty":"宋代","tags":"抒怀，感慨","title":"满庭芳·三十三年"}
{"author":"苏轼","content":"水垢何曾相受。细看两俱无有。寄语揩背人，尽日劳君挥肘。轻手，轻手，居士本来无垢。","dynasty":"宋代","tags":"叙事","title":"如梦令·水垢何曾相受"}
{"author":"苏轼","content":"沧海横流血作津，犬羊角出竞称真。中原岂是无豪杰，天遣群雄杀晋人。","dynasty":"宋代","title":"读《晋史》"}
{"author":"苏轼","content":"巡城已困尘埃眯，执扑仍遭虮虱缘。欲脱布衫携素手，试开病眼点黄连。","dynasty":"宋代","title":"寒食日答李公择三绝次韵其三"}
{"author":"苏轼","content":"淋漓十幅草兼真，玉立如山老健身。梦裹赤猿真月纪，舆前白凤似年辰。将寻贺老船虚返，欲近要离烈可亲。忍死来还天有意，免称圣代杀文人。","dynasty":"宋代","title":"附米黻所作挽诗五首"}
{"author":"苏轼","content":"〔熙宁十年，诏以龙山废佛祠为表忠观。元丰二年，通教自杭来，见予于吴兴。问：“观亦卒工乎？”曰：“未也，杭人比岁不登，莫有助我者。”余曰：“异哉，杭人重施轻财，是不独为福田也，将自托于不朽，今岁成矣，子其行乎？”及还，作诗送之。”〕先王旧德在民心，著令称忠上意深。堕泪行看会祠下，挂名争欲刻碑阴。凄凉破屋尘凝座，憔悴云孙雪满簪。未信诸豪容郭解，却従他县施千金。","dynasty":"宋代","title":"送表忠观钱道士归杭"}
{"author":"苏轼","content":"千株玉槊搀云立，一穗珠旒落镜寒。何处霜眉碧眼客，结为三友冷相看。","dynasty":"宋代","title":"佛日山荣长老方丈五绝其二"}
{"author":"苏轼","content":"美人如月。乍见掩暮云，更增妍绝。算应无恨，安用阴晴圆缺。娇甚空只成愁，待下床又懒，未语先咽。数日不来，落尽一庭红叶。今朝置酒强起，问为谁减动，一分香雪。何事散花却病，维摩无疾。却低眉、惨然不答。唱金缕、一声怨切。堪折便折。且惜取、少年花发。","dynasty":"宋代","title":"三部乐（情景）"}
{"author":"苏轼","content":"庭柏阴阴昼掩门，乌知有赦闹黄昏。汉宫自种三生福，楚客还招九死魂。纵有锄犁及田亩，已无面目见丘园。只应圣主如尧舜，犹许先生作正言。","dynasty":"宋代","title":"己未十月十五日狱中恭闻太皇太后不豫有赦作"}
{"author":"苏轼","content":"汝阴多老桧，处处屯苍云。地连丹砂井，物化青牛君。时有再生枝，（颍之灵坛观，亦有再生桧。）还作左纽纹。王孙有古意，书室延清芬。应怜四孺子，不堕凡木群。体备松柏姿，气含芝?薰。初扶鹤立骨，未出龙缠筋。巢根白蚁乱，网叶秋虫纷，乃知蔽芾初，甚要封植勤。他年皮三寸，狐鼠了不闻。","dynasty":"宋代","title":"和赵景贶栽桧"}
{"author":"苏轼","content":"时新满座闻名字，别久何人记色香。叶似杨梅蒸雾雨，花如卢橘傲风霜。每怜莼菜下盐豉，肯与葡萄压酒浆。回首惊尘卷飞雪，诗情真合与君尝。","dynasty":"宋代","title":"次韵刘焘抚勾蜜渍荔支"}
{"author":"苏轼","content":"城隅静女何人见。先生日夜歌彤管。谁识蔡姬贤。江南顾彦先。先生那久困。汤沐须名郡。惟有谢夫人。从来见拟伦。","dynasty":"宋代","title":"菩萨蛮（有寄）"}
{"author":"苏轼","content":"帝城如海欲寻难，肯舍渔舟到杏坛。剥啄扣君容膝户，巍峨笑我切云冠。问羊独怪初平在，牧豕应同德曜看。肯把参同较同异，小窗相对为研丹。","dynasty":"宋代","title":"次秦少游韵赠姚安世"}
{"author":"苏轼","content":"南山北阙两非真，东颍西湖迹已陈。季子来归初可喜，老聃新沐定非人。酒清不醉休休暖，睡稳如禅息息匀。自笑尘劳馀一念，明年同泛越溪春。","dynasty":"宋代","title":"沐浴启圣僧舍与赵德麟邂逅"}
{"author":"苏轼","content":"帝息此壤，以藩幽台。有神司之，随取而培。帝敕下民，无敢或开。惟帝不言，以雷以雨。惟民知之，幸帝之怒。帝茫不知，谁敢以告。帝怒不常，下土是震。使民前知，是役於民。无是坟者，谁取谁干。惟其的之，是以射之。","dynasty":"宋代","title":"息壤诗"}
{"author":"苏轼","content":"晚途流落不堪言，海上春泥手自翻。汉使节空馀皓首，故侯瓜在有颓垣。平生多难非天意，此去残年尽主恩。误辱使君相抆拭，宁闻老鹤更乘轩。","dynasty":"宋代","title":"次韵王郁林"}
{"author":"苏轼","content":"舞羽诸羌伏，销兵万汇苏。只应黄纸诰，便是赤灵符。","dynasty":"宋代","title":"太皇太后阁六首"}
{"author":"苏轼","content":"受降城下紫髯郎。戏马台南旧战场。恨君不取契丹首，金甲牙旗归故乡。","dynasty":"宋代","title":"阳关曲（军中）"}
{"author":"苏轼","content":"青派连淮上，黄楼冠海隅。此诗尤伟丽，夫子计魁梧。世俗轻瑚琏，巾箱袭武夫。坐令乘传遽，奔走为储须。邂逅我已失，登临谁与俱。贫贪仓氏粟，身听冶家模。会合难前定，归休试后图。腴田未可买，穷鬼却须呼。二水何年到，双洪不受舻。至今清夜梦，飞辔策天吴。","dynasty":"宋代","title":"次韵和刘贡父登黄楼见寄并寄子由二首其一"}
{"author":"苏轼","content":"银涛无际捲蓬瀛。落霞明。暮云平。曾见青鸾、紫凤下层城。二十五弦弹不尽，空感慨，惜离情。苍梧烟水断归程。捲霓旌。为谁迎。空有千行。流泪寄幽贞。舞罢鱼龙云海晚，千古恨，入江声。","dynasty":"宋代","title":"江城子"}
{"author":"苏轼","content":"见和西湖月下听琴谡谡松下风，蔼蔼垅上云。聊将窃比我，不堪持寄君。半生寓轩冕，一笑当琴尊。良辰饮文字，晤语无由醺。我有夙鸣枝，背作蛇蚹纹。月明委静照，心清得奇闻。当呼玉涧手。一洗羯鼓昏。请歌南风曲，犹作虞书浑。（家有雷琴甚奇古，玉涧道人崔闲妙于雅声，当呼使弹。）见和仇池上穷非想亦非非，下与风轮共一痴。翠羽若知牛有角，空瓶何必井之眉。还朝暂接鹓鸾翼，谢病行收麋鹿姿。记取和诗三益友，他年弭节过仇池。玉津园承平苑囿杂耕桑，六圣勤民计虑长。碧水东流还旧派，（玉津分蔡河上流，复合于下。）紫坛南峙表连冈。不逢迟日莺花乱，空想疏林雪月光。千亩何时躬帝藉，斜阳寂历锁云庄。藉田窃脂方纪瑞，布谷未催耕。鱼沫依蘋渚，蜗涎上彩楹。江湖来梦寐，蓑笠负平生。琴里思归曲，因君一再行。","dynasty":"宋代","title":"次韵奉和钱穆父蒋颍叔王仲至诗四首"}
{"author":"苏轼","content":"天公水墨自奇绝，瘦竹枯松写残月。梦回疏影在东窗，惊怪霜枝连夜发。生成变坏一弹指，乃知造物初无物。古来画师非俗士，妙想实与诗同出。龙眠居士本诗人，能使龙池飞霹雳。君虽不作丹青手，诗眼亦自工识拔。龙眠胸中有千驷，不独画肉兼画骨。但当与作少陵诗，或自与君拈秃笔。东南山水相招呼，万象入我摩尼珠。尽将书画散朋友，独与长铗归来乎。","dynasty":"宋代","title":"次韵吴传正枯木歌"}
{"author":"苏轼","content":"昔年罢东武，曾过北海县。白河翻雪浪，黄土如蒸面。桑麻冠东方，一熟天下贱。是时累饥馑，常苦盗贼变。每怜追胥官，野宿风裂面。君为淮南秀，文采照金殿。（君尝考中进士第一人。）胡为事奔走，投笔腰羽箭。更被髯将军，豪篇来督战。（其兄莘老以诗寄之，皆言战事。）亲程三郡士，玉石不能衒。欲知君得人，失者亦称善。君才无不可，要欲经百炼。吾诗堪咀嚼，聊送别酒咽。","dynasty":"宋代","title":"送孙勉"}
{"author":"苏轼","content":"双阙浮空照短亭，至今猿鸟啸青荧。君王自此西巡狩，再使鱼龙舞洞庭。蜀人文赋楚人辞，尧在崇山舜九疑。圣主若非真得道，南来万里亦何为。岭海东南月窟西，功成天已锡玄圭。此方定是神仙宅，禹亦东来隐会稽。","dynasty":"宋代","title":"宿建封寺晓登尽善亭望韶石三首"}
{"author":"苏轼","content":"草书妙绝吾所兄，真书小低犹抗行。论文作诗俱不敌，看君谈笑收降旌。去年逾月方出昼，（予去年留齐月余。）为君剧饮几濡首。今年过我虽少留，寂寞陶潜方止酒。（此行公择病酒，多不饮。）别时流涕揽君须，悬知此欢坠空虚。松下纵横余屐齿，门前轣辘想君车。怪君一身都是德，近之清润沦肌骨。细思还有可恨时，不许蓝桥见倾国。（公择有婢名云英，屡欲出，不果。）","dynasty":"宋代","title":"次韵舒教授寄李公择"}
{"author":"苏轼","content":"一颗樱桃樊素口。不爱黄金，只爱人长久。学画鸦儿犹未就。眉尖已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。","dynasty":"宋代","title":"蝶恋花（佳人）"}
{"author":"苏轼","content":"葱蒨门前路，行穿翠密中。却来堂上看，岩谷意无穷。夭矫庭中桧，枯枝鹊踏消。瘦皮缠鹤骨，高顶转龙腰。窈窕山头井，潜通伏涧清。欲知深几许，听放辘轳声。","dynasty":"宋代","title":"留题石经院三首"}
{"author":"苏轼","content":"少学不为身，宿志固有在。虽然敢自必，用舍置度外。天初若相我，发迹造弘大。岂敢负所付，捐躯欲投会。宁知事大谬，举步得狼狈。我已无可言，堕甑难追悔。子虽仅自免，鸡肋安足赖。低回畏罪罟，黾俛敢言退。若人疑或使，为子得微罪。时哉归去来，共抱东坡耒。","dynasty":"宋代","title":"闻子由为郡僚所捃恐当去官"}
{"author":"苏轼","content":"风流王谢古仙真，一去空山五百春。玉室金堂馀汉士，桃花流水失秦人。困眠一榻香凝帐，梦绕千岩冷逼身。夜半老僧呼客起，云峰缺处涌冰轮。","dynasty":"宋代","title":"宿九仙山（九仙谓左元放、许迈、王、谢之流"}
{"author":"苏轼","content":"书窗拾轻煤，佛帐扫余馥。辛勤破千夜，收此一寸玉。痴人畏老死，腐朽同草木。欲将东山松，涅尽南山竹。墨坚人苦脆，未用叹不足。且当注虫鱼，莫草三千牍。","dynasty":"宋代","title":"欧阳季默以油烟墨二丸见饷各长寸许戏作小诗"}
{"author":"苏轼","content":"门外黄尘不见山，个中草木亦常闲。履声如渡薄冰过，催粥华鲸守夜兰。","dynasty":"宋代","title":"题净因院"}
{"author":"苏轼","content":"一枕清风直万钱，无人肯买北窗眠。开心暖胃门冬饮，知是东坡手自煎。","dynasty":"宋代","title":"睡起闻米元章冒热到东园送麦门冬饮子"}
{"author":"苏轼","content":"缟裙练帨玉川家，肝胆清新冷不邪。穠李争春犹办此，更教踏雪看梅花。","dynasty":"宋代","title":"餈韵杨公济奉议梅花十首"}
{"author":"苏轼","content":"安心守玄牝，闭眼觅《黄庭》。问疾来三士，浇愁有半瓶。风权时落蕊，病鹤不梳翎。樽空我归去，山月照君醒。","dynasty":"宋代","title":"二月八日与黄焘僧昙颖过逍遥堂何道士宗一问"}
{"author":"苏轼","content":"南寺千佛阁古邑居民半海涛，师来构筑便能高。千金用尽身无事，坐看香烟绕白毫。北寺悟空禅师塔（名齐安，宣宗微时，师知其非凡人。）已将世界等微尘，空里浮花梦里身。岂为龙颜更分别，只应天眼识天人。塔前古桧当年双桧是双童，相对无言老更恭。庭雪到腰埋不死，如今化作雨苍龙。僧爽白鸡（养二十余年，常立坐侧听经。）断尾雄鸡本畏烹，年来听法伴修行。还须却置莲花漏，老怯风霜恐不鸣。","dynasty":"宋代","title":"盐官绝句四首"}
{"author":"苏轼","content":"万劫互起灭，百年一踟躇。漂流四十年，今乃言卜居。且喜天壤间，一席亦吾庐。稍理兰桂丛，尽平狐兔墟。黄橼出旧枿，紫茗抽新畲。我本早衰人，不谓老更劬。邦君助畚锸，邻里通有无。竹屋从低深，山窗自明疏。一饱便终日，高眠忘百须，无妻老相如。","dynasty":"宋代","title":"和陶和刘柴桑"}
{"author":"苏轼","content":"东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋《招魂》。","dynasty":"宋代","tags":"春游，叙事","title":"正月二十日与潘郭二生出郊寻春忽记去年是日同至女王城作诗乃和前韵"}
{"author":"苏轼","content":"阿坚泽畔菰蒲节，玄德墙头羽葆桑。不会世间闲草木，与人何事管兴亡。","dynasty":"宋代","title":"临安三绝将军树"}
{"author":"苏轼","content":"凡圣无异居，清浊共此世。心闲偶自见，念起忽已逝。欲知真一处，要使六用废。桃源信不远，杖藜可小憩。躬耕任地力，绝学抱天艺。臂鸡有时鸣，尻驾无可税。苓龟亦晨吸，杞狗或夜吠。耘樵得甘芳，齕啮谢炮制。子骥虽形隔，渊明已心诣。高山不难越，浅水何足厉。不如我仇池，高举复几岁。从来一生死，近又等痴慧。蒲涧安期境，罗浮稚川界。梦往从之游，神交发吾蔽。桃花满庭下，流水在户外。却笑逃秦人，有畏非真契。","dynasty":"宋代","title":"和陶桃花源"}
{"author":"苏轼","content":"冰蚕不知寒，火鼠不知暑。知闲见闲地，已觉非闲侣。君看东坡翁，懒散谁比数。形骸堕醉梦，生事委尘土。早眠不见灯，晚食或欺午。卧看毡取盗，坐视麦漂雨。语希舌颊强，行少腰脚偻。五年黄州城，不踏黄州鼓。人言我闲客，置此闲处所。问闲作何味，如眼不自睹。颇讶徐孝廉，得闲能几许。介子愿奉使，翁归备文武。应缘不耐闲，名字挂庭宇。我诗为闲作，更得不闲语。君如汗血驹，转盼略燕楚。莫嫌銮辂重，终胜盐车苦。","dynasty":"宋代","title":"徐大正闲轩"}
{"author":"苏轼","content":"北方正气名祛邪，东郊西应归中华。离南为室坎为家，先凝白雪生黄芽。黄河流驾紫河车，水精池产红莲花。赤龙腾霄惊盘蛇，奼女含笑婴儿呀。十二楼瞰灵泉洼，华池玉液阴交加。子驰午前无停差，三田聚宝真生涯。龟精凤髓填谽谺，天地骇有鬼神嗟。一丹休别内外砂，长修久饵须升遐。肠中澄结无余祖，俗骨变换颜如葩。哀哉世人争齿牙，指伪为真正为哇。轻肥甘美形骄奢，谲诡诈妄言矜夸。游鱼在网兔在罝，一气顿尽犹呕哑。余生所托诚栖槎，九原枯髀如乱麻。胡不断众如镆邪，空与利名交撑拏。胡不腾踏如文騧，可惜贪爱相漫洿。真心道意非不嘉，餐金闲暇非虚哗。何须横议相疵瘕，众口并发鸣群鸦。安知聚散同鱼虾，自缠如茧居如蜗。日怀嗔喜甘笼笯，其去死地犹猎豭。吾恨尔见有所遮，海波或到惊井蛙。乌轮即晚蟾影斜，吾时俱睹超云霞。","dynasty":"宋代","title":"辨道歌"}
{"author":"苏轼","content":"昨夜霜风入裌衣，晓来病骨更支离。疏狂似我人谁顾，坎轲怜君志未移。但恨不携桃叶女，尚能来趁菊花时。南台二谢无人继，直恐君诗胜义熙。（二谢従宋武帝九日燕戏马台。）","dynasty":"宋代","title":"次韵王定国马上见寄"}
{"author":"苏轼","content":"缺月挂疏桐，漏断人初静。时见幽人独往来，缥缈孤鸿影。(时见一作：谁见)惊起却回头，有恨无人省。拣尽寒枝不肯栖，寂寞沙洲冷。","dynasty":"宋代","tags":"宋词三百首，豪放，月夜，写景，抒怀，孤独","title":"卜算子·黄州定慧院寓居作"}
{"author":"苏轼","content":"鹍弦铁拨世无有，乐府旧工惟尚叟。一生喙硬眼无人，坐此困穷今白首。翠鬟女子年十七，指法已似呼韩妇。轻帆渡海风掣回，满面尘沙和泪垢。青衫不逢湓浦客，红袖漫插曹纲手。尔来一见哀骀佗，便著臂韝躬井臼。我惭贫病百不足，强对黄花饮白酒。转关护索动有神，雷辊空堂战窗牖。四弦一抹拥袂立，再拜十分为我寿。世人只解锦缠头，与汝作诗传不朽。","dynasty":"宋代","title":"古缠头曲"}
{"author":"苏轼","content":"半夜银山上积苏，朝来九陌带随车。涛江烟渚一时无。空腹有诗衣有结，湿薪如桂米如珠。冻吟谁伴捻髭须。","dynasty":"宋代","tags":"冬天，写景，写雪，怀人","title":"浣溪沙·半夜银山上积苏"}
{"author":"苏轼","content":"珍重绣衣直指，远烦白绢斜封。惊破卢仝幽梦，北窗起看云龙。","dynasty":"宋代","title":"马子约送茶作六言谢之"}
{"author":"苏轼","content":"我贫如饥鼠，长夜空咬齧。瓦池研灶煤，苇管书柿叶。近者唐夫子，远致乌玉玦。先生又继之，圭璧烂箱箧。晴窗洗砚坐，蛇蚓稍蟠结。便有好事人，敲门求醉帖。","dynasty":"宋代","title":"孙莘老寄墨四首其三"}
{"author":"苏轼","content":"近从章子闻渠说，苦道商人望汝来。说客有灵惭直道，逋翁久没厌凡才。夷音仅可通名姓，瘿俗无由辨颈腮。答策不堪宜落此，上书求免亦何哉。","dynasty":"宋代","title":"病中闻子由得告不赴商州三首"}
{"author":"苏轼","content":"愁闻巴叟卧荒村，来打三更月下门。往事过年如昨日，此身未死得重论。老非怀土情相得，病不开堂道益尊。惟有孤栖旧时鹤，举头见客似长言。","dynasty":"宋代","title":"夜至永乐文长老院文时卧病退院"}
{"author":"苏轼","content":"南山之幽，云冥冥兮。孰居此者？帝侧之神君。君胡为兮山之幽，顾宫殿兮久淹留。又曷为一朝去此而不顾兮，悲此空山之人也。来不可得而知兮，去固不可得而讯也。君之来兮天门空，从千骑兮驾飞龙。隶辰星兮役太岁，俨画降兮雷隆隆。朝发轸兮帝庭，夕弭节兮山宫。懭有妖兮虐下士，精为星兮气为虹。爱流血之滂沛兮，又嗜疟疠与螟虫。啸盲风而涕雨兮，时又吐旱火之爞融。衔帝命以下讨兮，建千仞之修锋。乘飞霆而追逸景兮，歙砉扫灭而无踪。忽崩播其来会兮，走海岳之神公，龙车兽鬼不知其数兮，旗晻霭而冥蒙。渐俯伛以旅进兮，锵剑佩之相砻。司杀生之必信兮，知上帝之不汝容。既约束以反职兮，退战栗而愈恭。泽充塞于四海兮，独澹然其无功。君之去兮天门开，款阊阖兮朝玉台。群仙迎兮塞云汉，俨前导兮纷后陪。历玉阶兮帝迎劳，君良苦兮马豗颓。闵人世兮迫隘，陈下土兮帝所哀。返琼宫之嵯峨兮，役万灵之喧豗。默清净以无为兮，时节狩于斗魁。诣通明而献黜陟兮，轶荡荡其无回。忽表里之焕霍兮，光下烛于九垓。时游目以下览兮，五岳为豆，四溟为杯。俯故宫之千柱兮，若毫端之集埃。来非以为乐兮，去非以为悲。谓神君之既返兮，曾颜咫尺之不违。升秘殿以内悸兮，魂凛凛而上驰。忽寤寐以有得兮，敢沐浴而献辞。是耶非耶，臣不可得而知也。","dynasty":"宋代","title":"上清词"}
{"author":"苏轼","content":"衡茅稚子璠玙器。","dynasty":"宋代","title":"句：上联一句其二"}
{"author":"苏轼","content":"去年相送，馀杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。","dynasty":"宋代","title":"少年游　润州作，代人寄远"}
{"author":"苏轼","content":"惆怅沙河十里春，一番花老一番新。小楼依旧斜阳里，不见楼中垂手人。","dynasty":"宋代","title":"戏赠"}
{"author":"苏轼","content":"世多以墨画山水竹石人物者，未有以画花者也。汴人尹白能之，为赋一首。造物本无物，忽然非所难。花心起墨晕，春色散毫端。缥缈形才具，扶疏态自完。莲风尽倾倒，杏雨半披残。独有狂居士，求为黑牡丹。兼书平子赋，归向雪堂看。","dynasty":"宋代","title":"墨花（并叙）"}
{"author":"苏轼","content":"至和无攫醳，至平无按抑。不知微妙声，究竟从何出？散我不平气，洗我不和心。此心知有在，尚复此微吟。","dynasty":"宋代","title":"听僧昭素琴"}
{"author":"苏轼","content":"清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。","dynasty":"宋代","tags":"怀人，胞弟","title":"满江红·怀子由作"}
{"author":"苏轼","content":"山阴不见换鹅经，京口空传瘱鹤铭。潇洒谪仙来作郡，风流太守为开亭。两篇玉蕊尘初涤，四体银钩迹尚青。我久临池无所得，愿观遗法快沉冥。","dynasty":"宋代","title":"宝墨亭"}
{"author":"苏轼","content":"仁义大捷径，诗书一旅亭。相夸绶若若，犹诵麦青青。腐鼠何劳吓，高鸿本自冥。颠狂不用唤，酒尽渐须醒。","dynasty":"宋代","title":"和刘道原寄张师民"}
{"author":"苏轼","content":"今岁花时深院，尽日东风，荡扬茶烟。但有绿苔芳草，柳絮榆钱。闻道城西，长廊古寺，甲第名园。有国艳带酒。天香染袂，为我留连。清明过了，残红无处，对此泪洒尊前。秋向晚，一枝何事，向我依然。高会聊追短景，清商不暇余妍。不如留取，十分春态，付与明年。","dynasty":"宋代","title":"雨中花/夜行船"}
{"author":"苏轼","content":"无限青山散不收，云奔浪卷入帘钩。直将眼力为疆界，何啻人间万户侯。","dynasty":"宋代","title":"单同年求德兴俞氏聚远楼诗三首其二"}
{"author":"苏轼","content":"风为幄，云为盖。满堂烂，神既至。纷醉饱，锡以雨。百川溢，施沟渠，歌且舞兮。","dynasty":"宋代","title":"太白词"}
{"author":"苏轼","content":"五綵萦筒秫稻香，千门结艾鬓髯张。旋开宝典寻风物，要及灵辰共祓禳。","dynasty":"宋代","title":"端午帖子词：夫人阁四首其三"}
{"author":"苏轼","content":"露宿泥行草棘中，十年春雨养髯龙。如今尺五城南杜，欲问东坡学种松。君方扫雪收松子，我已开榛得茯苓。为问何如插杨柳，明年飞絮作浮萍。","dynasty":"宋代","title":"予少年颇知种松手植数万株皆中梁柱矣都梁山"}
{"author":"苏轼","content":"帘外东风交雨霰。帘里佳人，笑语如莺燕。深惜今年正月暖。灯光酒色摇金盏。掺鼓渔阳挝未遍。舞褪琼钗，汗湿香罗软。今夜何人吟古怨。清诗未就冰生砚。","dynasty":"宋代","title":"蝶恋花（密州冬夜文安国席上作）"}
{"author":"苏轼","content":"梦时良是觉是非，汲井埋盆故自旖。但见玉峰横太白，便从鸟道绝峨眉。秋风兴作烟云意，晓日令涵草木姿。一点空明是何处，老人真欲住仇池。","dynasty":"宋代","title":"双石"}
{"author":"苏轼","content":"昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。","dynasty":"宋代","tags":"思乡，婉约","title":"蝶恋花·昨夜秋风来万里"}
{"author":"苏轼","content":"花时腊酒照人光，归路春风洒面凉。刘氏宅边霜竹老，戴公山下野桃香。岩头匹练兼天净，泉底真珠溅客忙。安得道人携笛去，一声吹裂翠崖冈。","dynasty":"宋代","title":"同柳子玉游鹤林招隐醉归呈景纯"}
{"author":"苏轼","content":"驭风骑气我何劳，且要长松作土毛。亦如诃佛丹霞老，却向清凉礼白毫。","dynasty":"宋代","title":"次韵答张天觉二首其二"}
{"author":"苏轼","content":"二年相伴影随身，踏遍江湖草木春。擿石旧痕犹在眼，闭门高节欲生鳞。畏途自卫真无敌，捷径争先却累人。远寄知公不嫌重，笔端犹自斡千钧。","dynasty":"宋代","title":"乐全先生生日，以铁拄杖为寿，二首"}
{"author":"苏轼","content":"教子通经古所贤，安贫守道节尤坚。当熊遣烈传家世，投烛诸郎慰眼前。不待金花书诰命，忽惊玉树掩新阡。凯风吹棘君休咏，我亦孤怀一泫然。","dynasty":"宋代","title":"周夫人挽词"}
{"author":"苏轼","content":"仙山灵草湿行云，洗遍香肌粉未匀。明月来投玉川子，清风吹破武林春。要知冰雪心肠好，不是膏油首面新。戏作小诗君一笑，从来佳茗似佳人。","dynasty":"宋代","title":"次韵曹辅寄壑源试焙新芽"}
{"author":"苏轼","content":"得郡书生荣，还家昔人重。而况东西川，千骑许上冢。里门下车入，父老自惊耸。端如何武贤，不事长卿宠。清时养材杰，杞梓方培拥。未应遗合抱，取用及把拱。如君尚出麾，顾我宜耕垄。先归谢先手，求去悔不勇。岂云慕廉退，实自知衰冗。为君扫棠阴，画像或相踵。（蜀中太守无不画像者。）","dynasty":"宋代","title":"送周正孺知东川"}
{"author":"苏轼","content":"魏王大瓢实五石，种成濩落将安适。可怜公子持十牛，海上三年竟何得。先生少负不羁才，从军数到单于台。天山直欲三箭取，白衣将军何人哉。夜逢怪石曾饮羽，戏中戟枝何足数。誓将马革裹尸还，肯学班超苦儿女。封侯卫霍知几许，老矣先生困羇旅。酒酣聊复说平生，结袜犹堪一再鼓。弃书捐剑学万人，纨裤儒冠皆误身。穷途政似不龟手，与世羞为西子颦。如今惟有谈天口，云梦胸中吞八九。世间万事寄黄粱，且与先生说乌有。","dynasty":"宋代","title":"赠李兕彦威秀才"}
{"author":"苏轼","content":"长养恩深动植均，只忧贪吏尚残民。外廷已拜枭羹赐，应助吾君去不仁。","dynasty":"宋代","title":"太皇太后阁六首"}
{"author":"苏轼","content":"光风为花好，奕奕弄清温。撩理莺情趣，留连蝶梦魂。饮酣浮倒晕，舞倦怯新翻。水竹傍□意，明红似故园。","dynasty":"宋代","title":"牡丹和韵"}
{"author":"苏轼","content":"三旬已过黄梅雨，万里初来舶趠风。几处萦回度山曲，一时清驶满江东。惊飘蔌蔌先秋叶，唤醒昏昏嗜睡翁。欲作兰台快哉赋，却嫌分别问雌雄。","dynasty":"宋代","title":"舶趠风"}
{"author":"苏轼","content":"宛转回文锦，萦盈连理花。何须郭忠恕，匹素画缫车。","dynasty":"宋代","title":"书刘文所藏宗少文《一笔画》"}
{"author":"苏轼","content":"曲池流水细鳞鳞，高会传觞似洛滨。红粉翠蛾应不要，画船来往胜于人。","dynasty":"宋代","title":"和文与可洋川园池三十首禊亭"}
{"author":"苏轼","content":"绿发寻春湖畔回，万松岭上一枝开。而今纵老霜根在，得见刘郎又独来。","dynasty":"宋代","title":"餈韵杨公济奉议梅花十首"}
{"author":"苏轼","content":"四大从来都遍满，此间风水何疑。故应为我发新诗。幽花香涧谷，寒藻舞沦漪。借与玉川生两腋，天仙未必相思。还凭流水送人归。层巅余落日，草露已沾衣。","dynasty":"宋代","tags":"写景，山水，田园，抒情","title":"临江仙·风水洞作"}
{"author":"苏轼","content":"斓斑碎玉养菖蒲，一勺清泉潢石盂。净几明窗书小楷，便同尔雅注虫鱼。","dynasty":"宋代","title":"过文觉显公房"}
{"author":"苏轼","content":"玉枕冰寒消暑气。碧簟沙厨，向午朦胧睡。莺舌惺忪如会意。无端画扇惊飞起。雨后初凉生水际。人面桃花，的的遥相似。眼看红芳犹抱蕊。丛中已结新莲子。","dynasty":"宋代","title":"蝶恋花"}
{"author":"苏轼","content":"天公自著思。","dynasty":"宋代","title":"残句天公自著思"}
{"author":"苏轼","content":"仙山灵草湿行云，洗遍香肌粉未匀。明月来投玉川子，清风吹破武林春。要知冰雪心肠好，不是膏油首面新。戏作小诗君一笑，从来佳茗似佳人。","dynasty":"宋代","title":"次韵曹辅寄壑源试焙新芽"}
{"author":"苏轼","content":"秋早川原净丽，雨余风日清酣。従此归耕剑外，何人送我池南。但有樽中若下，何须墓上征西。闻道乌衣巷口，而今烟草萋迷。","dynasty":"宋代","title":"西太一见王荆公旧诗偶次其韵二首"}
{"author":"苏轼","content":"江上松楠深复深，满山风雨作龙吟。年来老干都生菌，下有孙枝欲出林。白发未成归隐计，青衫倘有济时心。闭门试草三千牍，仄席求人少似今。","dynasty":"宋代","title":"次韵子由送千之侄"}
{"author":"苏轼","content":"故人送我东来时，手栽荔子待我归。荔子已丹吾发白，犹作江南未归客。江南春尽水如天，肠断西湖春水船。想见青衣江畔路，白鱼紫笋不论钱。霜髯三老如霜桧，旧交零落今谁在。莫従唐举问封侯，但遣麻姑更爬背。","dynasty":"宋代","title":"寄蔡子华"}
{"author":"苏轼","content":"曈曈晓日上三竿，客向东风竞倚栏。穿竹鸟声惊步武，入檐花影落杯盘。勿嫌步月临玄圃，冷笑乘槎向海滩。胜概直应吟不尽，凭君寄与画图看。","dynasty":"宋代","title":"题潭州徐氏春晖亭"}
{"author":"苏轼","content":"西南归路远萧条，倚槛魂飞不可招。野阔牛羊同雁鹜，天长草树接云霄。昏昏水气浮山麓，泛泛春风弄麦苗。谁使爱官轻去国，此身无计老渔樵。","dynasty":"宋代","title":"题宝鸡县斯飞阁"}
{"author":"苏轼","content":"舍棹忽逾月，沙尘困远行。襄阳逢汉水，偶似蜀江清。蜀江固浩荡，中有蛟与鲸。汉水亦云广，欲涉安敢轻。文王化南国，游女俨如卿。洲中浣纱子，环珮锵锵鸣。古风随世变，寒水空泠泠。过之不敢慢，伫立整冠缨。","dynasty":"宋代","title":"汉水"}
{"author":"苏轼","content":"仙山佛国本同归，世路玄关两背驰。到处不妨闲卜筑，流年自可数期颐。遥知小槛临廛市，定有新松长棘茨。谁道茅檐劣容膝，海天风雨看纷披。","dynasty":"宋代","title":"东亭"}
{"author":"苏轼","content":"独绕樱桃树，酒醒喉肺乾。莫除枝上露，从向口中漙。","dynasty":"宋代","title":"次韵子由岐下诗，并引其十五樱桃"}
{"author":"苏轼","content":"渚宫寂寞依古郢，楚地荒茫非故基。二王台阁已卤莽，?湘东王、高氏。?何况远问纵横时。楚王猎罢击灵鼓，猛士操舟张水嬉。钓鱼不复数鱼鳖，大鼎千石烹蛟螭。当时郢人架宫殿，意思绝妙般与倕。飞楼百尺照湖水，上有燕赵千峨眉。临风扬扬意自得，长使宋玉作楚词。秦兵西来取钟虡，故宫禾黍秋离离。千年壮观不可复，今之存者盖已卑。池空野迥楼阁小，惟有深竹藏狐狸。台中绛帐谁复见，台下野水?一作鸭?浮清漪。绿窗朱户春昼闭，想见深屋弹朱丝。腐儒亦解爱声色，何用白首谈孔姬。沙泉半涸草堂在，破窗无纸风飔飔。陈公踪迹最未远，七瑞寥落今何之。百年人事知几变，直恐荒废成空陂。谁能为我访遗迹，草中应有湘东碑。","dynasty":"宋代","title":"渚宫"}
{"author":"苏轼","content":"西园牡籥夜沉沉，尚有游人卧柳阴。鹤睡觉时风露下，落花飞絮满衣襟。","dynasty":"宋代","title":"三月二十日开园三首其二"}
{"author":"苏轼","content":"百年三万日，老病常居半。其间互忧乐，歌笑杂悲叹。颠倒不自知，直为神所玩。须臾便堪笑，万事风雨散。自従识此理，久谢少年伴。逝将游无何，岂暇读城旦。非才更多病，二事可并案。愧烦贤使者，弭节整纷乱。乔侯瑚琏质，清庙尝荐盥。奋髯百吏走，坐变齐俗缓。未遭甘鹢退，并进耻鱼贯。每闻议论馀，凛凛激贪懦。莫邪当自跃，岂复烦炉炭。便庆朝秣越，未暮刷燕馆。胡为守故丘，眷恋桑榆暖。为君叩牛角，一咏南山粲。","dynasty":"宋代","title":"乔太博见和复次韵答之"}
{"author":"苏轼","content":"横风吹雨入楼斜，壮观应须好句夸。雨过潮平江海碧，电光时掣紫金蛇。","dynasty":"宋代","tags":"写雨","title":"望海楼晚景/望湖楼晚景"}
{"author":"苏轼","content":"百日归期恰及春，馀年乐事最关身。出门便旋风吹面，走马联翩鹊啅人。却对酒杯疑是梦，试拈诗笔已如神。此灾何必深追咎，窃禄从来岂有因。","dynasty":"宋代","title":"十二月二十八日，蒙恩责授检校水部员外郎黄州团练副使，复用韵二首其一"}
{"author":"苏轼","content":"今日我重九，谁谓秋冬交。黄花与我期，草中实後凋。香余白露乾，色映青松高。怅望南阳野，古潭霏庆霄。伯始真粪土，平生夏畦劳。饮此亦何益，内热中自焦。持我万家春，一酬五柳陶。夕英幸可掇，继此木兰朝。","dynasty":"宋代","title":"和陶己酉岁九月九日"}
{"author":"苏轼","content":"无复龙山对孟嘉，西来河伯意雄夸。霜风可使吹黄帽，（舟人黄帽，土胜水也。樽酒那能泛浪花。漫遣鲤鱼传尺素，却将燕石报琼华。何时得见悲秋老，醉里题诗字半斜。","dynasty":"宋代","title":"九日邀仲屯田为大水所隔以诗见寄次其韵"}
{"author":"苏轼","content":"墨云拖雨过西楼。水东流。晚烟收。柳外残阳，回照动帘钩。今夜巫山真个好，花未落，酒新篘。美人微笑转星眸。月花羞。捧金瓯。歌扇萦风，吹散一春愁。试问江南诸伴侣，谁似我，醉扬州。","dynasty":"宋代","title":"江城子·墨云拖雨过西楼"}
{"author":"苏轼","content":"东风陌上惊微尘，游人初乐岁华新。人闲正好路旁饮，麦短未怕游车轮。城中居人厌城郭，喧阗晓出空四邻。歌鼓惊山草木动，箪瓢散野乌鸢驯。何人聚众称道人？遮道卖符色怒嗔：宜蚕使汝茧如瓮，宜畜使汝羊如麇。路人未必信此语，强为买服禳新春。道人得钱径沽酒，醉倒自谓吾符神！","dynasty":"宋代","tags":"回忆，思乡，怀人","title":"和子由踏青"}
{"author":"苏轼","content":"黑云翻墨未遮山，白雨跳珠乱入船。卷地风来忽吹散，望湖楼下水如天。放生鱼鳖逐人来，无主荷花到处开。水枕能令山俯仰，风船解与月裴回。乌菱白芡不论钱，乱系青菰裹绿盘。忽忆尝新会灵观，滞留江海得加餐。献花游女木兰桡，细雨斜风湿翠翘。无限芳洲生杜若，吴儿不识楚辞招。未成小隐聊中隐，可得长闲胜暂闲。我本无家更安往，故乡无此好湖山。","dynasty":"宋代","tags":"西湖，写雨","title":"六月二十七日望湖楼醉书"}
{"author":"苏轼","content":"　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯通：凭)　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。　　苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适一作：共食)　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。","dynasty":"宋代","tags":"辞赋精选，高中文言文，古文观止，写景，饮酒，感叹，哲理","title":"前赤壁赋"}
{"author":"苏轼","content":"竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。","dynasty":"宋代","tags":"古诗三百首，题画，想象，写景，春天，写水，早教古诗100首","title":"惠崇春江晚景二首/惠崇春江晓景二首"}
{"author":"苏轼","content":"荷尽已无擎雨盖，菊残犹有傲霜枝。一年好景君须记，最是橙黄橘绿时。(最是一作：正是)","dynasty":"宋代","tags":"古诗三百首，小学古诗，写景，勉励，惜时","title":"赠刘景文"}
{"author":"苏轼","content":"徐门石潭谢雨，道上作五首。潭在城东二十里，常与泗水增减清浊相应。簌簌衣巾落枣花，村南村北响缲车，牛衣古柳卖黄瓜。(缲通：缫)酒困路长惟欲睡，日高人渴漫思茶。敲门试问野人家。","dynasty":"宋代","tags":"宋词三百首，初中古诗，乡村，生活，风俗","title":"浣溪沙·簌簌衣巾落枣花"}
{"author":"苏轼","content":"中秋作本名小秦王，入腔即阳关曲暮云收尽溢清寒，银汉无声转玉盘。此生此夜不长好，明月明年何处看。","dynasty":"宋代","tags":"宋词精选，中秋节，月亮，离别","title":"阳关曲·中秋月"}
{"author":"苏轼","content":"缺月挂疏桐，漏断人初静。时见幽人独往来，缥缈孤鸿影。(时见一作：谁见)惊起却回头，有恨无人省。拣尽寒枝不肯栖，寂寞沙洲冷。","dynasty":"宋代","tags":"宋词三百首，豪放，月夜，写景，抒怀，孤独","title":"卜算子·黄州定慧院寓居作"}
{"author":"苏轼","content":"春未老，风细柳斜斜。试上超然台上看，半壕春水一城花。烟雨暗千家。寒食后，酒醒却咨嗟。休对故人思故国，且将新火试新茶。诗酒趁年华。","dynasty":"宋代","tags":"春天，写景，抒情，思乡","title":"望江南·超然台作"}
{"author":"苏轼","content":"似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。","dynasty":"宋代","tags":"宋词三百首，宋词精选，柳树，婉约","title":"水龙吟·次韵章质夫杨花词"}
{"author":"苏轼","content":"世事一场大梦，人生几度秋凉？夜来风叶已鸣廊。看取眉头鬓上。(秋凉一作：新凉)酒贱常愁客少，月明多被云妨。中秋谁与共孤光。把盏凄然北望。","dynasty":"宋代","tags":"宋词三百首，宋词精选，婉约，中秋节，贬谪，感叹，人生","title":"西江月·世事一场大梦"}
{"author":"苏轼","content":"今年春浅腊侵年，冰雪破春妍。东风有信无人见，露微意、柳际花边。寒夜纵长，孤衾易暖，钟鼓渐清圆。朝来初日半衔山，楼阁淡疏烟。游人便作寻芳计，小桃杏、应已争先。衰病少悰，疏慵自放，惟爱日高眠。","dynasty":"宋代","tags":"春天，写景，抒情","title":"一丛花·初春病起"}
{"author":"苏轼","content":"天欲雪，云满湖，楼台明灭山有无。水清出石鱼可数，林深无人鸟相呼。腊日不归对妻孥，名寻道人实自娱。道人之居在何许？宝云山前路盘纡。孤山孤绝谁肯庐？道人有道山不孤。纸窗竹屋深自暖，拥褐坐睡依团蒲。天寒路远愁仆夫，整驾催归及未晡。出山回望云木合，但见野鹘盘浮图。兹游淡薄欢有余，到家恍如梦蘧蘧。作诗火急追亡逋，清景一失后难摹。","dynasty":"宋代","tags":"写景，生活，纪游","title":"腊日游孤山访惠勤惠思二僧"}
{"author":"苏轼","content":"捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。","dynasty":"宋代","tags":"行舟，感叹，人生，哲理","title":"慈湖夹阻风"}
{"author":"苏轼","content":"　　臣等猥以空疏，备员讲读。圣明天纵，学问日新。臣等才有限而道无穷，心欲言而口不逮，以此自愧，莫知所为。　　窃谓人臣之纳忠，譬如医者之用药，药虽进于医手，方多传于古人。若已经效于世间，不必皆从于己出。　　伏见唐宰相陆贽，才本王佐，学为帝师。论深切于事情，言不离于道德。智如子房而文则过，辩如贾谊而术不疏，上以格君心之非，下以通天下之志。但其不幸，仕不遇时。德宗以苛刻为能，而贽谏之以忠厚；德宗以猜疑为术，而贽劝之以推诚；德宗好用兵，而贽以消兵为先；德宗好聚财，而贽以散财为急。至于用人听言之法，治边驭将之方，罪己以收人心，改过以应天道，去小人以除民患，惜名器以待有功，如此之流，未易悉数。可谓进苦口之乐石，针害身之膏肓。使德宗尽用其言，则贞观可得而复。　　臣等每退自西阁，即私相告言，以陛下圣明，必喜贽议论。但使圣贤之相契，即如臣主之同时。昔冯唐论颇、牧之贤，则汉文为之太息；魏相晁、董之对，则孝宣以致中兴。若陛下能自得师，莫若近取诸贽。夫六经三史，诸子百家，非无可观，皆足为治。但圣言幽远，末学支离，譬如山海之崇深，难以一二而推择。如贽之论，开卷了然。聚古今之精英，实治乱之龟鉴。臣等欲取其奏议，稍加校正，缮写进呈。愿陛下置之坐隅，如见贽面，反覆熟读，如与贽言。必能发圣性之高明，成治功于岁月。臣等不胜区区之意，取进止。","dynasty":"宋代","tags":"古文观止，奏议","title":"乞校正陆贽奏议进御札子"}
{"author":"苏轼","content":"　　黄州东南三十里为沙湖，亦曰螺师店。予买田其间，因往相田得疾。闻麻桥人庞安常善医而聋。遂往求疗。安常虽聋，而颖悟绝人，以纸画字，书不数字，辄深了人意。余戏之曰：“余以手为口，君以眼为耳，皆一时异人也。”疾愈，与之同游清泉寺。寺在蕲水郭门外二里许。有王逸少洗笔泉，水极甘，下临兰溪，溪水西流。余作歌云：“山下兰芽短浸溪，松间沙路净无泥，萧萧暮雨子规啼。谁道人生无再少？君看流水尚能西，休将白发唱黄鸡。”是日剧饮而归。","dynasty":"宋代","tags":"游记，写人，抒怀，乐观，旷达","title":"游兰溪/游沙湖"}
{"author":"苏轼","content":"海上葱昽气佳哉，二江合处朱楼开。蓬莱方丈应不远，肯为苏子浮江来。江风初凉睡正美，楼上啼鸦呼我起。我今身世两相违，西流白日东流水。楼中老人日清新，天上岂有痴仙人。三山咫尺不归去，一杯付与罗浮春。（予家酿酒名罗浮春。）","dynasty":"宋代","title":"寓居合江楼"}
{"author":"苏轼","content":"金陵赏心亭送王胜之龙图。王守金陵，视事一日移南郡。千古龙蟠并虎踞。从公一吊兴亡处。渺渺斜风吹细雨。芳草渡。江南父老留公住。公驾飞车凌彩雾。红鸾骖乘青鸾驭。却讶此洲名白鹭。非吾侣。翩然欲下还飞去。","dynasty":"宋代","tags":"写人，送别，赞美","title":"渔家傲·千古龙蟠并虎踞"}
{"author":"苏轼","content":"余谪居黄，三见重九，每岁与太守徐君猷会于栖霞。今年公将去，乞郡湖南。念此惘然，故作此词。笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。","dynasty":"宋代","tags":"生活，抒情","title":"醉蓬莱·重九上君猷"}
{"author":"苏轼","content":"相逢不觉又初寒。对尊前。惜流年。风紧离亭，冰结泪珠圆。雪意留君君不住，从此去，少清欢。转头山下转头看。路漫漫。玉花翻。银海光宽，何处是超然。知道故人相念否，携翠袖，倚朱阑。","dynasty":"宋代","title":"江神子（冬景）"}
{"author":"苏轼","content":"缥缈危楼紫翠间，良辰乐事古难全。感时怀旧独凄然。璧月琼枝空夜夜，菊花人貌自年年。不知来岁与谁看。","dynasty":"宋代","tags":"写景，抒情，离别，愁绪","title":"浣溪沙·菊节"}
{"author":"苏轼","content":"天与化工知。赐得衣裳总是绯。每向华堂深处见，怜伊。两个心肠一片儿。自小便相随。绮席歌筵不暂离。苦恨人人分拆破，东西。怎得成双似旧时。","dynasty":"宋代","tags":"写物，同情，抒情","title":"南乡子·双荔枝"}
{"author":"苏轼","content":"今日我重九，谁谓秋冬交。黄花与我期，草中实後凋。香余白露乾，色映青松高。怅望南阳野，古潭霏庆霄。伯始真粪土，平生夏畦劳。饮此亦何益，内热中自焦。持我万家春，一酬五柳陶。夕英幸可掇，继此木兰朝。","dynasty":"宋代","title":"和陶己酉岁九月九日"}
{"author":"苏轼","content":"老来百事懒，身垢犹念浴。衰发不到耳，尚烦月一沐。山城足薪炭，烟雾濛汤谷。尘垢能几何，翛然脱羁梏。披衣坐小阁，散发临修竹。心困万缘空，身安一床足。岂惟忘净秽，兼以洗荣辱。默归毋多谈，此理观要熟。","dynasty":"宋代","title":"安国寺浴"}
{"author":"苏轼","content":"将军破贼自草檄，论诗说剑俱第一。彭城老守本虚名，识字劣能欺项籍。风流别驾贵公子，欲把笙歌暖锋镝。红旆朝开猛士噪，翠帷暮卷佳人出。东堂醉卧呼不起，啼鸟落花春寂寂。试教长笛傍耳根，一声吹裂阶前石。","dynasty":"宋代","title":"与梁左藏会饮傅国埔家"}
{"author":"苏轼","content":"陶潜一县令，独饮仍独醒。犹将公田二顷五十亩，种秫作酒不种秔。我今号为二千石，岁酿百石何以醉宾客。请君莫笑银杯小，尔来岁旱东海窄。会当拂衣归故丘，作书贷粟监河侯。万斛船中着美酒，与君一生长拍浮。","dynasty":"宋代","title":"莫笑银杯小答乔太博"}
{"author":"苏轼","content":"一曲阳关情几许。知君欲向秦川去。白马皂貂留不住。回首处。孤城不见天霖雾。到日长安花似雨。故关杨柳初飞絮。渐见靴刀迎夹路。谁得似。风流膝上王文度。","dynasty":"宋代","title":"渔家傲（送张元唐省亲秦州）"}
{"author":"苏轼","content":"针头如麦芒，气出如车轴。间关络脉中，性命寄毛粟。而况清净眼，内景含天烛。琉璃贮沆瀣，轻脆不任触。而子于其间，来往施锋镞。笑谈纷自若，观者颈为缩。运针如运斤，去翳如拆屋。常疑子善幻，他技杂符祝。子言吾有道，此理君未瞩。形骸一尘垢，贵贱两草木。世人方重外，妄见瓦与玉。而我初不知，刺眼如刺肉。君看目与翳，是翳要非目。目翳苟二物，易分如麦菽。宁闻老农夫，去草更伤谷。鼻端有余地，肝胆分楚蜀。吾于五轮间，荡荡见空曲。如行九轨道，并驱无击毂。空花谁开落，明月自朏朒。请问乐全堂，忘言老尊宿。（彦若，乐全先生门下医也。）","dynasty":"宋代","title":"赠眼医王生彦若"}
{"author":"苏轼","content":"一炉香对紫宫起，万点雨随青盖归。","dynasty":"宋代","title":"残句一炉香对紫宫起"}
{"author":"苏轼","content":"咫尺殊非少，阴晴自不齐。径蟠趋后崦，水会赴前溪。自说非人意，曾经入马蹄。他年宦游处，应指剑山西。","dynasty":"宋代","title":"宋复古画《潇湘晚景图》三首其三"}
{"author":"苏轼","content":"朔野方赤地，河堧但黄尘。秋霖暗豆漆，夏旱臞麦人。逆旅唱晨粥，行疱得时珍。青班照匕箸，脆响鸣牙龈。玉食谢故吏，风餐便逐臣。漂零竟何适，浩荡寄此身。争劝加餐食，实无负吏民。何当万里客，归及三年新。","dynasty":"宋代","title":"过汤阴市得豌豆大麦粥示三儿子"}
{"author":"苏轼","content":"睡起风清酒在亡，身随残梦两茫茫。江边曳杖桄榔瘦，林下寻苗荜拨香。独步倘逢勾漏令，远来莫恨曲江张。遥知鲁国真男子，独忆平生盛孝章。","dynasty":"宋代","title":"桄榔杖寄张文潜一首时初闻黄鲁直迁黔南范淳"}
{"author":"苏轼","content":"游蜂掠尽粉丝黄，落蕊犹收蜜露香。待得春风几枝在，年来杀菽有飞霜。","dynasty":"宋代","title":"山茶"}
{"author":"苏轼","content":"与世不相入，膝琴聊自欢。风光归笑傲，云物寄游观。言话审无倦，心怀良独安。东皋清有趣，植杖日盘桓。","dynasty":"宋代","title":"归去来集字十首"}
{"author":"苏轼","content":"急景归来早，穷阴晚不开。倾杯不能饮，留待卯君来。","dynasty":"宋代","title":"出局偶书"}
{"author":"苏轼","content":"一声鸣雁破江云，万叶梧桐卷露银。我自飘零足羁旅，更堪秋晚送行人。","dynasty":"宋代","title":"送惠州押监"}
{"author":"苏轼","content":"日永蚕收簇，风高麦上场。朝来藉田令，菰黍献时芳。","dynasty":"宋代","title":"太皇太后阁六首"}
{"author":"苏轼","content":"□火初晴，绿遍禁池芳草。斗锦绣、火城驰道。踏青游，拾翠惜，袜罗弓小。莲步袅。腰支佩兰轻妙。行过上林春好。今困天涯，何限旧情相恼。念摇落、玉京寒早。任刘郎、目断蓬山难到。仙梦杳。良宵又过了。楼台万家清晓。","dynasty":"宋代","title":"踏青游·□火初晴"}
{"author":"苏轼","content":"蜀士李八百，穴居吴山阴。默坐但形语，从者纷如林。其后有李宽，鸡鹄非同音。口耳固多伪，识真要在心。","dynasty":"宋代","title":"和陶读《山海经》，并引其七"}
{"author":"苏轼","content":"举世争称邺瓦坚，一枚不换百金颁。岂知好事王夫子，自采临潼绣领山。经火尚含泉脉暖，吊秦应有泪痕潸。封题寄去吾无用，近日従戎拟学班。","dynasty":"宋代","title":"次韵和子由欲得骊山澄泥砚"}
{"author":"苏轼","content":"雪人春分省见稀，半开桃李不胜威。应惭落地梅花识，却作漫天柳絮飞。不分东君专节物，故将新巧发阴机。从今造物尤难料，更暖须留御腊衣。","dynasty":"宋代","title":"癸丑春分後雪"}
{"author":"苏轼","content":"白头逢国士，青眼酒尊开。","dynasty":"宋代","title":"残句白头逢国士"}
{"author":"苏轼","content":"料峭东风翠幕惊。云何不饮对公荣。水晶盘莹玉鳞赪。花影莫孤三夜月，朱颜未称五年兄。翰林子墨主人卿。","dynasty":"宋代","title":"浣溪沙（前韵）"}
{"author":"苏轼","content":"日出冰澌散水花，野梅官柳渐攲斜。西郊欲就诗人饮，黄四娘东子美家。","dynasty":"宋代","title":"餈韵杨公济奉议梅花十首"}
{"author":"苏轼","content":"庐山烟雨浙江潮，未至千般恨不消。到得还来别无事，庐山烟雨浙江潮。","dynasty":"宋代","tags":"写景，地方，抒情，悠闲","title":"庐山烟雨浙江潮"}
{"author":"苏轼","content":"病为兀兀安身物，酒作逢逢入脑声。堪笑钱塘十万户，官家付与老书生。","dynasty":"宋代","title":"病后醉中"}
{"author":"苏轼","content":"．布算以步五星，不如仰观之捷；吹律以求中声，不如耳齐之审。铅汞以为药，策易以候火，不如天造之真也。是故神宅空，乐出虚，蹋?匊者以气升，孰能推是理以求天造之药乎？于此有物，其名曰真一，远游先生方治此道，不饮不食，而饮此酒，食此药，居此堂。予亦窃其一二，故作《真一》之歌。其词曰：空中细茎插天芒，不生沮泽生陵冈。涉阅四气更六阳，森然不受螟与蝗。飞龙御月作秋凉，苍波改色屯云黄。天旋雷动玉尘香，起搜十裂照坐光。跏趺牛噍安且详，动摇天关出琼桨。壬公飞空丁女藏，三伏遇井了不尝。酿为真一和而庄，三杯俨如侍君王。湛然寂照非楚狂，终身不入无功乡。","dynasty":"宋代","title":"真一酒歌?并引?"}
{"author":"苏轼","content":"上人学苦空，百念已灰冷。剑头唯一吷，焦谷无新颖。胡为逐吾辈，文字争蔚炳？新诗如玉屑，出语便清警。退之论草书，万事未尝屏。忧愁不平气，一寓笔所骋。颇怪浮屠人，视身如丘井。颓然寄淡泊，谁与发豪猛？细思乃不然，真巧非幻影。欲令诗语妙，无厌空且静。静故了群动，空故纳万境。阅世走人间，观身卧云岭。成酸杂众好，中有至味永。诗法不相妨，此语当更请。","dynasty":"宋代","tags":"叙事，议论","title":"送参寥师"}
{"author":"苏轼","content":"十二东秦比汉京，去年古寺共题名。早衰怪我遽如许，苦学怜君太瘦生。茅屋拟归田二顷，金丹终扫雪千茎。何人更似苏司业，和遍新诗满洛城。","dynasty":"宋代","title":"次韵答顿起二首其二"}
{"author":"苏轼","content":"漱石先生难可意，啮毡校尉久无朋。应知客路愁无奈，故遣吟诗调李陵。","dynasty":"宋代","title":"次韵孙巨源，寄涟水李、盛二著作，并以见寄"}
{"author":"苏轼","content":"咫尺殊非少，阴晴自不齐。径蟠趋后崦，水会赴前溪。自说非人意，曾经入马蹄。他年宦游处，应指剑山西。","dynasty":"宋代","title":"宋复古画《潇湘晚景图》三首其三"}
{"author":"苏轼","content":"乱山环合水侵门，身在淮南尽处村。五亩渐成终老计，九重新扫旧巢痕。岂惟见惯沙鸥熟，已觉来多钓石温。长与东风约今日，暗香先返玉梅魂。","dynasty":"宋代","title":"六年正月二十日复出东门仍用前韵"}
{"author":"苏轼","content":"澹月疏星绕建章，仙风吹下御炉香。侍臣鹄立通明观，一朵红云捧玉皇。薄雪初消野未耕，卖薪买酒看升平。吾君勤俭倡优拙，自是丰年有笑声。老病行穿万马群，九衢人散月纷纷。归来一点残灯在，犹有传柑遗细君。（侍饮楼上，则贵戚争以黄柑遗近臣，谓之传柑，盖尚矣。）","dynasty":"宋代","title":"上元侍饮楼上三首呈同列（一作正月十四日夜"}
{"author":"苏轼","content":"山西从古说三明，谁信儒冠也捍城。竿上鲸鲵犹未掩，草中狐兔不须惊。东州赵叟饮无敌，南国梅仙诗有声。向不如皋闲射雉，归来何以得卿卿。","dynasty":"宋代","title":"和梅户曹会猎铁沟"}
{"author":"苏轼","content":"圣主新除秘祝，侍臣来乞丰年。寿宫神君欲至，半夜灵风肃然。玉玺亲题御笔，金童来侍天香。礼罢祝融参乘，前驱已过衡湘。解剑独行残月，披衣困卧清风。梦蝶犹飞旅枕，粥鱼已响枯桐。陂水初含晓渌，稻花半作秋香。皂盖却迎朝日，红云正绕宫墙。","dynasty":"宋代","title":"奉敕祭西太一和韩川韵四首"}
{"author":"苏轼","content":"乐天霜鬓如霜菅，始知谢遣素与蛮。我兄绿发蔚如故，已了梦幻齐人间。蛾眉劝酒聊尔耳，处仲太忍茂弘孱。三杯径醉便归卧，海上知复几往还。连娟六幺趁蹋鞠，杳眇三叠萦阳关。酒醒梦断何所有，落花流水空青山。忽惊铙鼓发半夜，明月不许幽人攀。赠行无物惟一语，莫遣瘴雾侵云鬟。罗浮道人一倾盖，欲系白日留君颜。应知我是香案吏，他年许缀蓬莱班。","dynasty":"宋代","title":"再用前韵赋"}
{"author":"苏轼","content":"昔桥本千柱，挂湖如断霓。浮梁陷积淖，破板随奔溪。笑看远岸没，坐觉孤城低。聊因三农隙，稍进百步堤。炎州无坚植，潦水轻推挤。千年谁在者，铁柱罗浮西。独有石盐木，白蚁不敢跻。似开铜驼峰，如凿铁马蹄。岌岌类鞭石，山川非会稽。嗟我久阁笔，不书纸尾鹥。萧然无尺箠，欲构飞空梯。百夫下一杙，椓此百尺泥。探囊赖故侯，宝钱出金闺。父老喜云集，箪壶无空携。三日饮不散，杀尽西村鸡。似闻百岁前，海近湖有犀。那知陵谷变，枯渎生茭藜。后来勿忘今，冬涉水过脐。","dynasty":"宋代","title":"两桥诗，并引其二西新桥"}
{"author":"苏轼","content":"我少知子由，天资和而清。好学老益坚，表里渐融明。岂独为吾弟，要是贤友生。不见六七年，微言谁与赓。常恐坦率性，放纵不自程。会合亦何事，无言对空枰。使人之意消，不善无由萌。森然有六女，包裹布与荆。无忧赖贤妇，藜藿等大烹。使子得行意，青衫陋公卿。明日无晨炊，倒床作雷鸣。秋眠我东阁，夜听风雨声。悬知不久别，妙理重细评。昨日忽出门，孤舟转西城。归来北堂上，古屋空峥嵘。退食悮相従，入门中自惊。南都信繁会，人事水火争。念当闭阁坐，颓然寄聋盲。妻子亦细事，文章固虚名。会须扫白发，不复用黄精。","dynasty":"宋代","title":"初别子由"}
{"author":"苏轼","content":"平明坐衙不暖席，归来闭阁闲终日。卧闻客至倒屣迎，两眼蒙笼余睡色。城东泗水步可到，路转河洪翻雪白。安得青丝络骏马，蹙踏飞波柳阴下。奋身三丈两蹄间，振鬣长鸣声自干。少年狂兴久已谢，但忆嘉陵绕剑关。剑关大道车方轨，君自不去归何难。山中故人应大笑，筑室种柳何时还。","dynasty":"宋代","title":"和子由与颜长道同游百步洪相地筑亭种柳"}
{"author":"苏轼","content":"人物一衰谢，微言难重寻。殷勤永嘉末，复闻正始音。清谈未足多，感时意殊深。少年有奇志，欲和南风琴。荒森蜩蚻乱，废沼蛙蝈淫。遂欲掩两耳，临文但噫喑。萧然王郎子，来自缑山阴。（其婿王巩携来。）云见浮丘伯，吹箫明月岑。遗声落淮泗，蛟鼍为悲吟。愿公正王度，祈招继愔愔。","dynasty":"宋代","title":"张安道见示近诗"}
{"author":"苏轼","content":"老人八十馀，不识城市娱。造物偶遗漏，同侪尽丘墟。平生不渡江，水北有幽居。手插荔支子，合抱三百株。莫言陈家紫，甘冷恐不如。君来坐树下，饱食携其馀。归舍遗儿子，怀抱不可虚。有酒持饮我，不问钱有无。","dynasty":"宋代","title":"和陶归园田居六首其四"}
{"author":"苏轼","content":"舜不作六器，谁知贵玙璠。哀哉楚狂士，抱璞号空山。相如起睨柱，头璧相与还。何如郑子产，有礼国自闲。虽微韩宣子，鄙夫亦辞环。至今不贪宝，凛然照尘寰。","dynasty":"宋代","title":"梦中作寄朱行中"}
{"author":"苏轼","content":"红杏了，夭桃尽，独自占春芳。不比人间兰麝，自然透骨生香。对酒莫相忘。似佳人、兼合明光。只忧长笛吹花落，除是宁王。","dynasty":"宋代","tags":"写花，抒怀，豁达","title":"占春芳·红杏了"}
{"author":"苏轼","content":"昔为太室花，卢岩在东麓。直上登封坛，一夜茧生足。径归不复往，蛮壑空在目。安知有千老，舒卷不盈轴。一处一卢生，裘褐荫乔木。方为世外人，行止何须录。百年入箧笥，犬马同一束。嗟予缚世累，归未有茆屋。江干百亩田，清泉映修竹。尚欲逃世名，岂须上图轴。","dynasty":"宋代","title":"题卢鸿学士堂图?此诗当为苏辙作?"}
{"author":"苏轼","content":"袅袅春风送度关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首其二"}
{"author":"苏轼","content":"露叶风枝晓自匀，绿阴青子净无尘。闲吟绕屋扶疏句，须信渊明是可人。","dynasty":"宋代","title":"广陵后园题申公扇子"}
{"author":"苏轼","content":"一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。","dynasty":"宋代","title":"江月五首"}
{"author":"苏轼","content":"杂花狼藉占春馀，芍药开时扫地无。两寺妆成宝璎珞，一枝争看玉盘盂。佳名会作新翻曲，绝品难逢旧画图。从此定知年谷熟，姑山亲见雪肌肤。","dynasty":"宋代","title":"玉盘盂，并引其一"}
{"author":"苏轼","content":"鸡鸣发余杭，到寺已亭午。参禅固未暇，饱食良先务。平生睡不足，急扫清风宇。闭门群动息，香篆起烟缕。觉来烹石泉，紫笋发轻乳。晚凉沐浴罢，衰发稀可数。浩歌出门去，暮色入村坞。微月半隐山，圆荷争泻露。相携石桥上，夜与故人语。明朝入山房，石镜炯当路。昔照熊虎姿，今为猿鸟顾。废兴何足吊，万世一仰俯。","dynasty":"宋代","title":"宿临安净土寺"}
{"author":"苏轼","content":"谁将射御教吴儿，长笑申公为夏姬。却遣姑苏有麋鹿，更怜夫子得西施。（范蠡。）浮世功劳食与眠，季鹰真得水中仙。不须更说知机早，直为鲈鱼也自贤。（张翰。）千首文章二顷田，囊中未有一钱看。却因养得能言鸭，惊破王孙金弹丸。（陆龟蒙。）","dynasty":"宋代","title":"戏书吴江三贤画像三首"}
{"author":"苏轼","content":"芙蓉仙人旧游处，苍藤翠壁初无路。戏将桃核裹黄泥，石间散掷如风雨。坐令空山出锦绣，倚天照海花无数。花间石室可容车，流苏宝盖窥灵宇。何年霹雳起神物，玉棺飞出王乔墓。当时醉卧动千日，至今石缝余糟醑。仙人一去五十年，花老室空谁作主。手植数松今偃盖，苍髯白甲低琼户。我来取酒酹先生，后车仍载胡琴女。一声冰铁散岩谷，海为澜翻松为舞。尔来心赏复何人，持节中郎醉无伍。独临断岸呼日出，红波碧巘相吞吐。径寻我语觅余声，拄杖彭铿叩铜鼓。长篇小字远相寄，一唱三叹神凄楚。江风海雨入牙颊，似听石室胡琴语。我今老病不出门，海山岩洞知何许。门外桃花自开落，床头酒瓮生尘土。前年开合放柳枝，今年洗心归佛祖。梦中旧事时一笑，坐觉俯仰成今古。愿君不用刻此诗，东海桑田真旦暮。","dynasty":"宋代","title":"和蔡景繁海州石室"}
{"author":"苏轼","content":"纷纷青子落红盐，正味森森苦且严。待得微甘回齿颊，已输崖蜜十分甜。","dynasty":"宋代","title":"橄榄"}
{"author":"苏轼","content":"萧萧发垂素，晡日迫西隅。道人闵我老，元气时卷舒。岁晚风雨交，何不完子庐。万法灭无余，方寸可久居。将扫道上尘，先拔庭中芜。一净百亦净，物我皆如如。","dynasty":"宋代","title":"和陶拟古九首"}
{"author":"苏轼","content":"少年才气冠当时，晚节孤风益自奇。君胜宜为夫子后，林宗不愧蔡邕碑。南荒尚记诛元恶，东越谁能事细儿，耆旧如今几人在，为君无憾为时悲。小堰门头柳系船，吴山堂上月侵筵。潮声夜半千岩响，诗句明朝万口传。（长源自越过杭，夜饮有美堂上联句。长源诗云，天目远随双凤落，海门遥蹙两潮趋，一坐称善。）岂意日斜庚子后，忽惊岁在巳辰年。佳城一闭无穷事，南望题诗泪洒笺。","dynasty":"宋代","title":"孔长源挽词二首"}
{"author":"苏轼","content":"元丰三年五月十一日癸酉，夜梦游何人家，开堂西门有小园古井，井上皆苍石，石上生紫藤如龙蛇，枝叶如赤箭。主人言，此石芝也。余率尔折食一枝，众皆惊笑，其味如鸡苏而甘，明日作此诗。空堂明月清且新，幽人睡息来初匀。了然非梦亦非觉，有人夜呼祁孔宾。披衣相従到何许，朱栏碧井开琼户。忽惊石上堆龙蛇，玉芝紫笋生无数。锵然敲折青珊瑚，味如蜜藕和鸡苏。主人相顾一抚掌，满堂坐客皆卢胡。亦知洞府嘲轻脱，终胜嵇康羡王烈。神山一合五百年，风吹石髓坚如铁。","dynasty":"宋代","title":"石芝（并叙）"}
{"author":"苏轼","content":"过加禄镇南二十五里大许店，休焉于逆旅祁宗祥家。见壁上有幅纸题诗云：满院秋光浓欲滴，老僧倚杖青松侧。只怪高声问不应，瞋余踏破苍苔色。其后题云滏水僧宝黁。宗祥谓余，此光黄间狂僧也。年百三十，死于熙宁十年，既死，人有见之者。宗祥言其异事甚多。作是诗以识之。黁公本名清戒，俗谓之戒和尚云。黁公昔未化，来往淮山曲。寿逾两甲子，气压诸尊宿。但嗟浊恶世，不受龙象蹴。我来不及见，怅望空遗躅。霜颅隐白毫，锁骨埋青玉。皆云似达摩，只履还天竺。壁间余清诗，字势颇拔俗。为吟五字偈，一洗凡眼肉。","dynasty":"宋代","title":"书黁公诗后（并叙）"}
{"author":"苏轼","content":"役名则已勤，徇身则已媮。我诚愚且拙，身名两无谋。始者学书判，近亦知问囚。但知今当为，敢问向所由。士方其未得，唯以不得忧。既得又忧失，此心浩难收。譬如倦行客，中路逢清流。尘埃虽未脱，暂憩得一漱。我欲走南涧，春禽始嘤呦。鞅掌久不决，尔来已徂秋。桥山日月迫，府县烦差抽。王事谁敢愬，民劳吏宜羞。中间罹旱?，欲学唤雨鸠。千夫挽一木，十步八九休。渭水涸无泥，菑堰旋插修。对之食不饱，余事更遑求。近日秋雨足，公余试新篘。劬劳幸已过，朽钝不任锼。秋风迫吹帽，西阜可纵游。聊为一日乐，慰此百日愁。","dynasty":"宋代","title":"和子由闻子瞻将如终南太平宫溪堂读书"}
{"author":"苏轼","content":"别日已苦迫，见日未可期。曷不惜此日，相从把酒卮。人生初甚乐，譬若枰上棋。纵横听汝手，聚散岂吾知。胡为复嗟叹，实恨相识迟。念昔非亲旧，闻名自童儿。不见常隐忧，见之百忧披。相从未云几，别泪遽已垂。有如云间鹤，影过落寒池。举头已千里，可见不可追。我本蜀诸生，能言公少时。初为成都掾，治狱官苦卑。高才绝伦辈，邦伯忘等夷。是时最少年，白晰未有髭。风流能痛饮，敏捷好论诗。勇于韝上鹰，不啻囊中锥。去蜀曾未久，得县复来眉。簿书纷满前，指画涣无疑。一年吏已服，渐能省鞭笞。二年民尽信，不复烦文移。三年厌闲寂，终日事桐丝。客来投其辖，醉倒不容辞。至今三十年，父老犹嗟咨。东川晚乃至，观者塞路岐。但见东人喜，不知西人悲。如今又继往，人事亦可奇。嗟此信偶然，或云数使之。王城多高爵，要路人争驰。公来席未暖，去不淅晨炊。屡为蜀人得，毋乃天见私。吾徒本学道，穷达理素推。况为二千石，所至搔乐嬉。细思为县日，宾友存者谁。或终卧茅屋，或去悬金龟。或已登鬼籍，墓木如门楣。感时何倏忽，抚旧应涕洟。紫绶著更好，红颜蔚不衰。权奇玉勒马，阿那胡琴姬。逢人可与乐，慎勿苦相思。","dynasty":"宋代","title":"送司勋子才丈赴梓州"}
{"author":"苏轼","content":"轻云微月，二更酒醒船初发。孤城回望苍烟合。记得歌时，不记归时节。巾偏扇坠藤床滑，觉来幽梦无人说。此生飘荡何时歇？家在西南，常作东南别。","dynasty":"宋代","tags":"写景，抒情，思乡","title":"醉落魄·离京口作"}
{"author":"苏轼","content":"火冷饧稀杏粥稠，青裙缟袂饷田头。大夫行役家人怨，应羡居乡马少游。","dynasty":"宋代","title":"次韵田国博部夫南京见寄二绝其二"}
{"author":"苏轼","content":"峤南江浅红梅小，小梅红浅江南峤。窥我向疏篱，篱疏向我窥。老人行即到，到即行人老。离别惜残枝，枝残惜别离。","dynasty":"宋代","tags":"写花，梅花，赞美","title":"菩萨蛮·回文"}
{"author":"苏轼","content":"去乡三十年，风雨荒旧宅。惟存一束书，寄食无定迹。每用愧渊明，尚取禾三百。颀然六男子，粗可传清白。于吾岂不多，何事复叹息。","dynasty":"宋代","title":"和陶饮酒二十首其十五"}
{"author":"苏轼","content":"君家兄弟真连璧，门十朱轮家万石。竹使犹分刺史符，尚方行赐尚书舄。前年持节发仓廪，到处卖刀收茧栗。归来闭口不论功，却走渡江谁复惜。君才不用如涧松，我老得全犹社栎。青衫莫厌百僚底，白首上有千薪积。忆昔江湖一钓舟，无数云山供点笔。未应便障西风扇，只恐先移北山檄。凭君寄谢江南叟，念我空见长安日。浮江氵斥蜀有成言，江水在此吾不食。","dynasty":"宋代","title":"次前韵送程六表弟"}
{"author":"苏轼","content":"千首文章二顷田，囊中未有一钱看。却因养得能言鸭，惊破王孙金弹丸。","dynasty":"宋代","title":"戏书吴江三贤画像三首其三"}
{"author":"苏轼","content":"小槛徘徊日自斜，只愁春尽委泥沙。丹青欲写倾城色，世上今无扬子华。","dynasty":"宋代","title":"牡丹"}
{"author":"苏轼","content":"散庭空雀噪入檐，闭门独宿夜厌厌。似闻梨枣同时种，应与杉篁刻日添。糟麴有神熏不醉，雪霜夸健巧相沾。先生坐待清阴满，空使人人叹滞淹。","dynasty":"宋代","title":"次韵子由种杉竹"}
{"author":"苏轼","content":"倦客愁闻归路遥，眼明飞阁俯长桥。贪看白鹭横秋浦，不觉青林没晚潮。余生欲老海南村，帝遣巫阳招我魂。杳杳天低鹘没处，青山一发是中原。","dynasty":"宋代","tags":"羁旅，思乡，抒怀","title":"澄迈驿通潮阁二首"}
{"author":"苏轼","content":"清献先生无一钱，故应琴鹤是家传。谁知默鼓无弦曲，时向珠宫舞幻仙。丑石寒松未易亲，聊将短曲调长人。乘轩故自非明眼，终日僛僛舞爨薪。","dynasty":"宋代","title":"题李伯时画赵景仁琴鹤图二首"}
{"author":"苏轼","content":"黄昏犹作雨纤纤，夜静无风势转严。但觉衾裯如泼水，不知庭院已堆盐。五更晓色来书幌，半夜寒声落画檐。试扫北台看马耳，未随埋没有双尖。城头初日始翻鸦，陌上晴泥已没车。冻合玉楼寒起粟，光摇银海眼生花。遗蝗入地应千尺，宿麦连云有几家。老病自嗟诗力退，空吟冰柱忆刘叉。","dynasty":"宋代","tags":"写景，抒情，怀才不遇","title":"雪后书北台壁二首"}
{"author":"苏轼","content":"自昔怀幽赏，今兹得纵探。长江连楚蜀，万派泻东南。合水来如电，黔波绿似蓝。余流细不数，远势竞相参。入峡初无路，连山忽似龛。萦纡收浩渺，蹙缩作渊潭。风过如呼吸，云生似吐含。坠崖鸣窣窣，垂蔓绿毵毵。冷翠多崖竹，孤生有石楠。飞泉飘乱雪，怪石走惊骖。绝涧知深浅，樵童忽两三。人烟偶逢郭，沙岸可乘篮。野戍荒州县，邦君古子男。放衙鸣晚鼓，留客荐霜柑。闻道黄精草，丛生绿玉篸。尽应充食饮，不见有彭聃。气候冬犹暖，星河夜半涵。遗民悲昶衍，?孟昶従此入觐，王衍亦蜀主。?旧俗接鱼蚕。版屋漫无瓦，岩居窄似庵。伐薪常冒崄，得米不盈甔。叹息生何陋，劬劳不自惭。叶舟轻远氵斥，大浪固尝谙。矍铄空相视，呕哑莫与谈。蛮荒安可驻，幽邃信难妉。独爱孤栖鹘，高超百尺岚。横飞应自得，远飏似无贪。振翮游霄汉，无心顾雀鹌。尘劳世方病，局促我何堪。尽解林泉好，多为富贵酣。试看飞鸟乐，高遁此心甘。","dynasty":"宋代","title":"入峡"}
{"author":"苏轼","content":"昔年尝羡任夫子，卜居新息临淮水。怪君便尔忘故乡，稻熟鱼肥信清美。竹陂雁起天为黑，（小竹陂在县北。）桐柏烟横山半紫。（桐柏庙在县南。）知君坐受儿女困，悔不先归弄清泚。尘埃我亦失收身，此行蹭蹬尤可鄙。寄食方将依白足，附书未免烦黄耳。往虽不及来有年，诏恩倘许归田里。却下关山入蔡州，为买乌犍三百尾。（黄州出水牛。）","dynasty":"宋代","title":"过新息留示乡人任师中（任时知泸州，亦坐事"}
{"author":"苏轼","content":"我有方外客，颜如琼之英。十年尘土窟，一寸冰雪清。朅来従我游，坦率见真情。顾我无足恋，恋此山水清。新诗如弹丸，脱手不暂停。昨日放鱼回，衣襟满浮萍。今日扁舟去，白酒载乌程。山头见月出，江路闻鼍鸣。莫作孺子歌，沧浪濯吾缨。吾诗自堪唱，相子棹歌声。","dynasty":"宋代","title":"次韵答王巩（一题：次韵答参寥）"}
{"author":"苏轼","content":"至和无攫醳，至平无按抑。不知微妙声，究竟从何出？散我不平气，洗我不和心。此心知有在，尚复此微吟。","dynasty":"宋代","title":"听僧昭素琴"}
{"author":"苏轼","content":"老人痴钝已逃寒，子复辞行理亦难。要到卢龙看古塞，投文易水吊燕丹。（余昔年辞免使北。）胡羊代马得安眠，穷发之南共一天。又见子卿持汉节，遥知遗老泣山前。毡毳年来亦甚都，时时鴂舌问三苏。（予与子由入京时，北使已问所在。后余馆伴，北使屡诵三苏文。）那知老病浑无用，欲问君王乞镜湖。始忆庚寅降屈原，旋看蜡凤戏僧虔。随翁万里心如铁，此子何劳为买田。（时犹子迟侍行。）","dynasty":"宋代","title":"次韵子由使契丹至涿州见寄四首"}
{"author":"苏轼","content":"丱妙侍侧，两髦丫分。歌舞寿我，永为欢欣。曲终栖然，仰视浮云。此曲此声，何时复闻。","dynasty":"宋代","title":"和陶答庞参军六首"}
{"author":"苏轼","content":"异时长怪谪仙人，舌有风雷笔有神。闻道骑鲸游汗漫，忆尝扪虱话悲辛。气吞余子无全目，诗到诸郎尚绝伦。白发故交空掩卷，泪河东注问苍旻。袅袅春风送渡关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首（斿，平父子。）"}
{"author":"苏轼","content":"溪边石蟹小如钱，喜见轮囷赤玉盘。半壳含黄宜点酒，两螯斫雪劝加餐。蛮珍海错闻名久，怪雨腥风入座寒。堪笑吴兴馋太守，一诗换得两尖团。","dynasty":"宋代","title":"丁公默送蝤蛑"}
{"author":"苏轼","content":"凄音怨乱不成歌，纵使重来奈老何。泪眼无穷似梅雨，一番匀了一番多。天上麒麟岂混尘，笼中翡翠不由身。那知昨夜香闺里，更有偷啼暗别人。莲子劈开须见臆，楸枰著尽更无期。破衫却有重逢处，一饭何曾忘却时。","dynasty":"宋代","title":"席上代人赠别三首"}
{"author":"苏轼","content":"左手持蟹螯，举觞瞩云汉。天生此神物，为我洗忧患。山川同恍惚，鱼鸟共萧散。客至壶自倾，欲去不得间。","dynasty":"宋代","title":"饮酒四首"}
{"author":"苏轼","content":"若耶溪水云门寺，贺监荷花空自开。我恨今犹在泥滓，劝君莫棹酒船回。","dynasty":"宋代","title":"送钱穆父出守越州绝句二首其二"}
{"author":"苏轼","content":"綵胜镂新语，酥盘滴小诗。升平多乐事，应许外庭知。","dynasty":"宋代","title":"春帖子词：夫人阁四首其一"}
{"author":"苏轼","content":"落帆谢公渚，日脚东西平。孤亭得小憩，暮景含余清。坐待斗与牛，错落挂南甍。老僧如夙昔，一笑意已倾。新诗出故人，旧事疑前生。吾生七往来，送老海上城。逢人辄自哂，得鱼不忍烹。似闻绩溪老，复作东都行。小诗如秋菊，艳艳霜中明。过此感我言，长篇发春荣。","dynasty":"宋代","title":"次韵孙莘老斗野亭寄子由在邵伯堰"}
{"author":"苏轼","content":"双阙浮空照短亭，至今猿鸟啸青荧。君王自此西巡狩，再使鱼龙舞洞庭。蜀人文赋楚人辞，尧在崇山舜九疑。圣主若非真得道，南来万里亦何为。岭海东南月窟西，功成天已锡玄圭。此方定是神仙宅，禹亦东来隐会稽。","dynasty":"宋代","title":"宿建封寺晓登尽善亭望韶石三首"}
{"author":"苏轼","content":"十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断一作：断肠)","dynasty":"宋代","tags":"宋词三百首，婉约，悼亡，爱情，记梦，思念","title":"江城子·乙卯正月二十日夜记梦"}
{"author":"苏轼","content":"昨夜风月清，梦到西湖上。朝来闻好语，扣户得吴饷。轻圆白晒荔，脆酽红螺酱。更将西庵茶，劝我洗江瘴。故人情义重，说我必西向。一年两仆夫，千里问无恙。相期结书社，（故人相约醵钱雇仆夫，一岁再至黄。）未怕供诗帐。（仆顷以诗得罪，有司移杭取境内所留诗，杭州供数百首，谓之诗帐。）还将梦魂去，一夜到江涨。（江涨，杭州桥名。）","dynasty":"宋代","title":"杭州故人信至齐安"}
{"author":"苏轼","content":"从君觅数珠，老境仗消遣。未能转千佛，且从千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适从海上回，蓬莱又清浅。","dynasty":"宋代","title":"乞数珠赠南禅湜老其一"}
{"author":"苏轼","content":"理发千梳净，风晞胜汤沐。闭息万窍通，雾散名干浴。颓然语默丧，静见天地复。时令具薪水，漫欲濯腰腹。陶匠不可求，盆斛何由足。?海南无浴器，故常干浴而已。?老鸡卧粪土，振羽双瞑目。倦马?展风沙，奋鬣一喷玉。垢净各殊性，快惬聊自沃。云母透蜀纱，琉璃莹蕲竹。稍能梦中觉，渐使生处熟。《楞严》在床头，妙偈时仰读。返流归照性，独立遗所瞩。未知仰山禅，已就季主卜。安心会自得，助长毋相督。","dynasty":"宋代","title":"次韵子由浴罢"}
{"author":"苏轼","content":"见说岷峨悽怆，旋闻江汉澄清。但觉秋来归梦好，西南自有长城。东府三人最少，西山八国初平。莫负花溪纵赏，何妨药市微行。试问当垆人在否，空教是处闻名。唱著子渊新曲，应须分外含情。","dynasty":"宋代","title":"河满子湖州寄南守冯当世"}
{"author":"苏轼","content":"琴上遗声久不弹，琴中古意本长存。苦心欲记常迷旧，信指如归自着痕。应有仙人依树听，空教瘦鹤舞风骞。谁知千里溪堂夜，时引惊猿撼竹轩。?过终南日，令道士赵宗有弹琴溪堂。?","dynasty":"宋代","title":"次韵子由弹琴?一作：次韵子由以诗见报编礼"}
{"author":"苏轼","content":"郊原雨初霁，春物有馀妍。古寺满修竹，深林闻杜鹃。睡馀柳花堕，目眩山樱然。西窗有病客，危坐看香烟。行歌白云岭，坐咏修竹林。风轻花自落，日薄山半阴。涧草谁复识，闻香杳难寻。时见城市人，幽居惜未深。","dynasty":"宋代","title":"游鹤林招隐二首"}
{"author":"苏轼","content":"我诗如病骥，悲鸣向衰草。有儿真骥子，一喷群马倒。养气勿吟哦，声名忌太早。风涛借笔力，势逐孤云扫。何如陶家儿，绕舍觅梨枣。君看押强韵，已胜郊与岛。","dynasty":"宋代","title":"迨作淮口遇见诗戏用其韵"}
{"author":"苏轼","content":"双眉卷铁丝，两翅晕金碧。初来花争妍，忽去鬼无迹。","dynasty":"宋代","title":"雍秀才画草虫八物其八鬼蝶"}
{"author":"苏轼","content":"閒燕言仁义，是非安可无。非非义之属，是是仁之徒。非非近乎讪，是是近乎谀。当为感麟翁，善恶分锱铢。抑为阮嗣宗，臧否两含糊。刘君有家学，三世道益孤。陈古以刺今，紬史行天诛。皎如大明镜，百陋逢一姝。鹗立时四顾，何由扰群狐。作堂名是是，自说行坦途。孜孜称善人，不善自远徂。愿君置座右，此语禹所谟。","dynasty":"宋代","title":"刘壮舆长官是是堂"}
{"author":"苏轼","content":"湖光非鬼亦非仙，风恬浪静光满川。须臾两两入寺去，就视不见空茫然。","dynasty":"宋代","title":"夜泛西湖五绝其五"}
{"author":"苏轼","content":"脯青苔，炙青蒲，烂蒸鹅鸭乃瓠壶。煮豆作乳脂为酥，高烧油烛斟蜜酒，贫家百物初何有。古来百巧出穷人，搜罗假合乱天真。诗书与我为曲蘖，酝酿老夫成搢绅。质非文是终难久，脱冠还作扶犁叟。不如蜜酒无燠寒，冬不加甜夏不酸。老夫作诗殊少味，爱此三篇如酒美。封胡羯末已可怜，不知更有王郎子。","dynasty":"宋代","title":"又一首答二犹子与王郎见和"}
{"author":"苏轼","content":"昔我先君子，仁孝行於家。家有五亩园，么凤集桐花。是时乌与鹊，巢*可俯拏。忆我与诸儿，饲食观群呀。里人惊瑞异，野老笑而嗟。云此方乳哺，甚畏鸢与蛇。手足之所及，二物不敢加。主人若可信，众鸟不我遐。故知中孚化，可及鱼与豭。柯侯古循吏，悃愊真无华。临漳所全活，数等江干沙。仁心格异族，两鹊栖其衙。但恨不能言，相对空楂楂。善恶以类应，古语良非夸。君看彼酷吏，所至号鬼车。","dynasty":"宋代","title":"异鹊"}
{"author":"苏轼","content":"苍龙已没牛斗横，东方芒角升长庚。渔人收筒及未晓，船过惟有菰蒲声。","dynasty":"宋代","title":"夜泛西湖五绝其三"}
{"author":"苏轼","content":"燕子人亡三百秋，卷帘那复似扬州。西行未必能胜此，空唱崔徽上白楼。我击藤床君唱歌，明年六十奈君何。醉颠只要装风景，莫向人前自洗磨。（赵每醉歌毕，辄曰明年六十矣。）","dynasty":"宋代","title":"和赵郎中见戏二首（赵以徐妓不如东武诗中见"}
{"author":"苏轼","content":"汝阴多老桧，处处屯苍云。地连丹砂井，物化青牛君。时有再生枝，（颍之灵坛观，亦有再生桧。）还作左纽纹。王孙有古意，书室延清芬。应怜四孺子，不堕凡木群。体备松柏姿，气含芝?薰。初扶鹤立骨，未出龙缠筋。巢根白蚁乱，网叶秋虫纷，乃知蔽芾初，甚要封植勤。他年皮三寸，狐鼠了不闻。","dynasty":"宋代","title":"和赵景贶栽桧"}
{"author":"苏轼","content":"芦笋初似竹，稍开叶如蒲。方春节抱甲，渐老根生须。不爱当夏绿，爱此及秋枯。黄叶倒风雨，白花摇江湖。江湖不可到，移植苦勤劬。安得双野鸭，飞来成画图。","dynasty":"宋代","title":"和子由记园中草木十一首其五"}
{"author":"苏轼","content":"天岂无情，天也解、多情留客。春向暖、朝来底事，尚飘轻雪。君过春来纡组绶，我应归去耽泉石。恐异时、怀酒忽相思，云山隔。浮世事，俱难必。人纵健，头应白。何辞更一醉，此欢难觅。欲向佳人诉离恨，泪珠先已凝双睫。但莫遣、新燕却来时，音书绝。","dynasty":"宋代","tags":"友人，离别，不舍","title":"满江红·正月十三日送文安国还朝"}
{"author":"苏轼","content":"霭霭龙旂色，琅琅木铎音。数行宽大诏，四海发生心。","dynasty":"宋代","title":"春帖子词：皇帝阁六首其一"}
{"author":"苏轼","content":"凛凛人言君似雪，我言凛凛雪如君。时人尽怪苏司业，不解将钱与广文。","dynasty":"宋代","title":"谒敦诗先生因留一绝"}
{"author":"苏轼","content":"朝罢人人识郑崇，直声如在履声中。卧闻疏响梧桐雨，独咏微凉殿阁风。谏苑君方续承业，醉乡我欲访无功。陶然一枕谁呼觉，牛蚁新除病后聪。","dynasty":"宋代","title":"次韵朱光庭初夏"}
{"author":"苏轼","content":"朔风催入峡，惨惨去何之。共指苍山路，来朝白帝祠。荒城秋草满，古树野藤垂。浩荡荆江远，凄凉蜀客悲。迟回问风俗，涕泗悯兴衰。故国依然在，遗民岂复知。一方称警跸，万乘拥旌旗。远略初吞汉，雄心岂在夔。崎岖来野庙，闵默愧常时。破甑蒸山麦，长歌唱竹枝。荆邯真壮士，吴柱本经师。失计虽无及，图王固已奇。犹余帝王号，皎皎在门楣。","dynasty":"宋代","title":"白帝庙"}
{"author":"苏轼","content":"回首濉阳幕，簿书高没人。保时桐柏水，一洗庾公尘。此去渐佳境，独游长惨神。待君诗百首，来写浙西春。","dynasty":"宋代","title":"过淮三首赠景山兼寄子由其三"}
{"author":"苏轼","content":"人生不满百，一别费三年。三年吾有几，弃掷理无还。长恐别离中，摧我鬓与颜。念昔喜著书，别来不成篇。细思平时乐，乃谓忧所缘。吾従天下士，莫如与子欢。羡子久不出，读书虱生毡。丈夫重出处，不退要当前。西羌解仇隙，猛士忧塞壖。庙谋虽不战，虏意久欺天。山西良家子，锦缘貂裘鲜。千金买战马，百宝妆刀环。何时逐汝去，与虏试周旋。","dynasty":"宋代","tags":"抒怀，赠友，愿望，战争","title":"和子由苦寒见寄"}
{"author":"苏轼","content":"熊白来山北，猪红削剑南。春盘得青韭，腊酒寄黄柑。","dynasty":"宋代","title":"元祐九年立春"}
{"author":"苏轼","content":"千古风流阮步兵。平生游宦爱东平。千里远来还不住。归去。空留风韵照人清。红粉尊前深懊恼。休道。怎生留得许多情。记得明年花絮乱。须看。泛西湖是断肠声。","dynasty":"宋代","title":"少年游（送元素）"}
{"author":"苏轼","content":"欲访浮云起灭因，无缘却见梦中身。安心好住王文度，此理何须更问人。","dynasty":"宋代","title":"吊天竺海月辩师三首其三"}
{"author":"苏轼","content":"亡友文与可有四绝，诗一，楚词二，草书三，画四。与可尝云：世无知我者，惟子瞻一见，识吾妙处。既没七年，睹其遗迹，而作是诗。笔与子皆逝，诗今谁为新。空遗运斤质，却吊断弦人。","dynasty":"宋代","title":"书文与可墨竹（并叙）"}
{"author":"苏轼","content":"既聚伏波米，还数魏舒筹。应笑苏夫子，侥幸得湖州。","dynasty":"宋代","title":"泗州过仓中刘景文老兄戏赠一绝"}
{"author":"苏轼","content":"涂香莫惜莲承步。长愁罗袜凌波去。只见舞回风，都无行处踪。偷穿宫样稳，并立双趺困。纤妙说应难，须从掌上看。","dynasty":"宋代","tags":"写物，抒情，愤懑","title":"菩萨蛮·咏足"}
{"author":"苏轼","content":"黄鸡啄蝎如啄黍，窗间守宫称蝎虎。暗中缴尾伺飞虫，巧捷功夫在腰膂。跂跂脉脉善缘壁，陋质従来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"衰迟何幸得同朝，温劲如君合珥貂。谁惜异材蒙径寸，自惭枯枿借凌霄。光风泛泛初浮水，红糁离离欲缀条。后日一樽何处共，奉常端冕作咸韶。","dynasty":"宋代","title":"再和"}
{"author":"苏轼","content":"潭潭古屋云幕垂，省中文书如乱丝。忽见伯时画天马，朔风胡沙生落锥。天马西来従西极，势与落日争分驰。龙膺豹股头八尺，奋迅不受人间羁。元狩虎脊聊可友，开元玉花何足奇。伯时有道真吏隐，饮啄不羡山梁雌。丹青弄笔聊尔耳，意在万里谁知之。干惟画肉不画骨，而况失实空余皮。烦君巧说腹中事，妙语欲遣黄泉知。君不见韩生自言无所学，厩马万匹皆吾师。","dynasty":"宋代","title":"次韵子由书李伯时所藏韩干马"}
{"author":"苏轼","content":"再世忠清德，三朝翊赞勋。功成不归国，就访敢忘君。旧学严诗律，馀威靖塞氛。何当继《韩奕》，故吏总能文。","dynasty":"宋代","title":"韩康公挽词三首其二"}
{"author":"苏轼","content":"北望平川。野水荒湾。共寻春、飞步孱颜。和风弄袖，香雾萦鬟。正酒酣时，人语笑，白云间。飞鸿落照，相将归去，淡娟娟、玉宇清闲。何人无事，宴坐空山。望长桥上，灯火乱，使君还。","dynasty":"宋代","tags":"登山，写景，抒情，喜悦","title":"行香子·与泗守过南山晚归作"}
{"author":"苏轼","content":"今日何山是胜游，乱峰萦转绕沧洲。云含老树明还灭，石碍飞泉咽复流。遍岭烟霞迷俗客，一溪风雨送归舟。自嗟尘土先衰老，底事孤僧亦白头。","dynasty":"宋代","title":"游何山"}
{"author":"苏轼","content":"夜梦披发翁，骑驎下大荒。独行无与游，闯然疑我堂。高论何峥嵘，微言何渺茫。我徐听其说，未离翰墨场。平生气如虹，宜不葬北邙。少年慕遗文，奇姿揖昂扬。衰罢百无用，渐以圆斲方。隐约就所安，老退还自伤。","dynasty":"宋代","title":"和陶拟古九首"}
{"author":"苏轼","content":"孤村微雨送秋凉，逆旅愁人怨夜长。不寐相看惟枥马，悲歌互答有寒螀。天寒滞穗犹横亩，岁晚空机任倚墙。劝尔一杯聊复睡，人间贫富海茫茫。","dynasty":"宋代","title":"赠杨耆，并引"}
{"author":"苏轼","content":"簿书常苦百忧集，樽酒今应一笑开。京兆从教思广汉，会稽聊喜得方回。","dynasty":"宋代","title":"送钱穆父出守越州绝句二首其一"}
{"author":"苏轼","content":"爱酒陶元亮，能诗张志和。青山来水槛，白雨满渔蓑。泪垢添丁面，贫低举案蛾。不知何所乐，竟夕独酣歌。袅袅风蒲乱，猗猗水荇长。小舟浮鸭绿，大杓泻鹅黄。得意诗酒社，终身鱼稻乡。乐哉无一事，何处不清凉。曳杖青苔岸，系船枯柳根。德公方上冢，季路独留言。已占蒲鱼港，更开松菊园。従兹来往数，儿女自应门。","dynasty":"宋代","title":"乘舟过贾收水阁收不在见其子三首"}
{"author":"苏轼","content":"未成小隐聊中隐，可得长闲胜暂闲。我本无家更安往，故乡无此好湖山。","dynasty":"宋代","title":"六月二十七日望湖楼醉书五绝其五"}
{"author":"苏轼","content":"翠栝东南美，近生神岳阴。惜哉不可致，霜根络云岑。仙风振高标，香实陨平林。偶随樗栎生，不为樵牧侵。忽惊黄茅岭，稍出青玉针。好事虽力取，王城少知音。岂无换鹅手，但知觅来禽。高怀独夫子，一见捐橐金。得之喜不寐，赠我意殊深。公堂开后阁，凡木愧华簪。栽培一寸根，寄子百年心。常恐樊笼中，摧我鸾鹤襟。谁知积雨后，寒芒晓森森。恨我迫归老，不见汝十寻。苍皮护玉骨，旦暮视古今。何人风雨夜，卧听饥龙吟。","dynasty":"宋代","title":"王仲至侍郎见惠稚栝种之礼曹北垣下今百余日"}
{"author":"苏轼","content":"啼鴃催天明，喧喧相诋谯。暗蛩泣夜永，唧唧自相吊。饮风蝉至洁，长吟不改调。食土蚓无肠，亦自终夕叫。鸢贪声最鄙，鹊喜意可料。皆缘不平鸣，恸哭等嬉笑。阮生已粗率，孙子亦未妙。道人开此轩，清坐默自照。冲风振河海，不能号无窍。累尽吾何言，风来竹自啸。","dynasty":"宋代","title":"定惠院顒师为余竹下开啸轩"}
{"author":"苏轼","content":"大通愠形于色。东坡作长短句，令妓歌之师唱谁家曲，宗风嗣阿谁。借君拍板与门槌。我也逢场作戏、莫相疑。溪女方偷眼，山僧莫眨眉。却愁弥勒下生迟。不见老婆三五、少年时。","dynasty":"宋代","title":"南歌子"}
{"author":"苏轼","content":"千年古木卧无梢，浪捲沙翻去似瓢。几度过秋生藓晕，至今流润应江潮。泫然疑有蛟龙吐，断处人言霹雳焦。材大古来无适用，不须郁郁慕山苗。","dynasty":"宋代","title":"和子由木山引水二首其二"}
{"author":"苏轼","content":"我昔在田间，但知羊与牛。川平牛背稳，如驾百斛舟。舟行无人岸自移，我卧读书牛不知。前有百尾羊，听我鞭声如鼓鼙。我鞭不妄发，视其後者而鞭之。泽中草木长，草长病牛羊。寻山跨坑谷，腾趠筋骨强。烟蓑雨笠长林下，老去而今空见画。世间马耳射东风，悔不长作多牛翁。","dynasty":"宋代","title":"书晁说之《考牧图》後"}
{"author":"苏轼","content":"我梦扁舟浮震泽。雪浪摇空千顷白。觉来满眼是庐山，倚天无数开青壁。此生长接淅。与君同是江南客。梦中游，觉来清赏，同作飞梭掷。明日西风还挂席。唱我新词泪沾臆。灵均去后楚山空，澧阳兰芷无颜色。君才如梦得。武陵更在西南极。《竹枝词》，莫傜新唱，谁谓古今隔。","dynasty":"宋代","tags":"写景，抒怀，胸襟","title":"归朝欢·我梦扁舟浮震泽"}
{"author":"苏轼","content":"田田抗朝阳，节节卧春水。平铺乱萍叶，屡动报鱼子。","dynasty":"宋代","title":"次韵子由岐下诗，并引其七荷叶"}
{"author":"苏轼","content":"南来三见岁云徂，直恐终身走道途。老去怕看新历日，退归拟学旧桃符。烟花已作青春意，霜雪偏寻病客须。但把穷愁博长健，不辞最后饮屠苏。","dynasty":"宋代","title":"除夜野宿常州城外二首其二"}
{"author":"苏轼","content":"超然台闻周翰乞此郡客有诵其诗者乃次其韵二篇以为他日一笑?此诗一题“和鲁人孔周翰题诗二首”，而以现题为引。底本原收孔诗，今删。?坏壁题诗已五年，故人风物两依然。定知来岁中秋月，又照先生枕曲眠。更邀明月说明年，记取孤吟孟浩然。此去宦游如传舍，拣枝惊鹊几时眠。","dynasty":"宋代","title":"孔周翰尝令仙源中秋以事留东武时陈君荣右王"}
{"author":"苏轼","content":"代北初辞没马尘，江南来见卧云人。问禅不契前三语，施佛空留丈六身。老去山林徒梦想，雨馀钟鼓更清新。会须一洗黄茅瘴，未用深藏白巾。","dynasty":"宋代","title":"赠清凉寺和长老"}
{"author":"苏轼","content":"自首归来种万松，待看千尺舞霜风。年抛造物陶甄外，春在先生杖屦中。杨柳长齐低户暗，樱桃烂熟滴阶红。何时却与徐元直，共访襄阳庞德公。","dynasty":"宋代","title":"寄题刁景纯藏春坞"}
{"author":"苏轼","content":"流水照朱栏，浮萍乱明鉴。谁见槛上人，无言观物泛。","dynasty":"宋代","title":"次韵子由岐下诗，并引其五曲槛"}
{"author":"苏轼","content":"太仓失陈红，狡穴得余腐。既兴丞相叹，又发廷尉怒。磔肉饲饥猫，分髯杂霜兔。插架刀槊健，落纸龙蛇骛。物理未易诘，时来即所遇。穿墉何卑微，托此得佳誉。","dynasty":"宋代","title":"鼠须笔"}
{"author":"苏轼","content":"日落红雾生，系舟宿牛口。居民偶相聚，三四依古柳。负薪出深谷，见客喜且售。煮蔬为夜餐，安识肉与酒。朔风吹茅屋，破壁见星斗。儿女自咿aa43，亦足乐且久。人生本无事，苦为世味诱。富贵耀吾前，贫贱独难守。谁知深山子，甘与麋鹿友。置身落蛮荒，生意不自陋。今予独何者，汲汲强奔走。","dynasty":"宋代","title":"夜泊牛口"}
{"author":"苏轼","content":"朱颜发过如春醅，胸中梨枣初未栽。丹砂未易扫白发，赤松却欲参黄梅。寒溪本自远公社，白莲翠竹依崔嵬。当时石泉照金像，神光夜发如五台。饮泉鉴面得真意，坐视万物皆浮埃。欲收暮景返田里，远溯江水穷离堆。还朝岂独羞老病，自叹才尽倾空罍。诸公渠渠若夏屋，吞吐风月清隅隈。我如废井久不食，古甃缺落生阴苔。数诗往复相感发，汲新除旧寒光开。遥知二月春江阔，雪浪倒卷云峰摧。石中无声水亦静，云何解转空山雷。欲就诸公评此语，要识忧喜何従来。愿求南宗一勺水，往与屈贾湔余哀。（韦应物诗云：水性本云静，石中固无声。如何两相激，雷转空山惊。）","dynasty":"宋代","title":"再用前韵"}
{"author":"苏轼","content":"身轻步隐去忘归，四柱亭前野约微。忽悟过溪还一笑，水禽惊落翠毛衣。","dynasty":"宋代","title":"和文与可洋川园池三十首过溪亭"}
{"author":"苏轼","content":"君不见滹沱流澌车折轴，公孙仓皇奉豆粥。湿薪破灶自燎衣，饥寒顿解刘文叔。又不见金谷敲冰草木春，帐下烹煎皆美人。萍齑豆粥不传法，咄嗟而办石季伦。干戈未解身如寄，声色相缠心已醉。身心颠倒自不知，更识人间有真味。岂如江头千顷雪色芦，茅檐出没晨烟孤。地碓舂秔光似玉，沙瓶煮豆软如酥。我老此身无着处，卖书来问东家住。卧听鸡鸣粥熟时，蓬头曳履君家去。","dynasty":"宋代","title":"豆粥"}
{"author":"苏轼","content":"咨尔汉黎，均是一民。鄙夷不训，夫岂其真。怨愤劫质，寻戈相因。欺谩莫诉，曲自我人。","dynasty":"宋代","title":"和陶劝农六首"}
{"author":"苏轼","content":"居人几番老，枣树未成槎。汝长才堪轴，吾归已及瓜。","dynasty":"宋代","title":"枣"}
{"author":"苏轼","content":"幽居乱蛙黾，生理半人禽。跫然已可喜，况闻弦诵音。儿声自圆美，谁家两青衿。且欣习齐咻，未敢笑越吟。九龄起韶石，姜子家日南。吾道无南北，安知不生今。海阔尚挂斗，天高欲横参。荆榛短墙缺，灯火破屋深。引书与相和，置酒仍独斟。可以侑我醉，琅然如玉琴。","dynasty":"宋代","title":"迁居之夕闻邻舍儿诵书欣然而作"}
{"author":"苏轼","content":"两见黄花扫落英，南山山寺遍题名。宗成不独依岑范，鲁卫终当似弟兄。去岁云涛浮汴泗，与君泥土满衣缨。如今别酒休辞醉，试听双洪落后声。","dynasty":"宋代","title":"次颜长道韵送傅倅"}
{"author":"苏轼","content":"游遍钱塘湖上山，归来文字带芳鲜。羸僮瘦马従吾饮，陋巷何人似子贤。公业有田常乏食，广文好客竟无毡。东归不趁花时节，开尽春风谁与妍。","dynasty":"宋代","title":"送郑户曹"}
{"author":"苏轼","content":"净居寺，在光山县南四十里大苏山之南、小苏山之北。寺僧居仁为余言：齐天保中，僧思惠过此，见父老问其姓，曰苏氏，又得二山名。乃叹曰：吾师告我，遇三苏则住。遂留结庵。而父老竟无有，盖山神也。其后僧智凯见思于此山而得法焉，则世所谓思大和尚、智者大师是也。唐神龙中，道岸禅师始建寺于其地，广明庚子之乱，寺废于兵火，至乾兴中乃复，而赐名曰梵天云。十载游名山，自制山中衣。愿言毕婚嫁，携手老翠微。不悟俗缘在，失身蹈危机。刑名非夙学，陷阱损积威。遂恐死生隔，永与云山违。今日复何日，芒鞋自轻飞。稽首两足尊，举头双涕挥。灵山会未散，八部犹光辉。愿従二圣往，一洗千劫非。徘徊竹溪月，空翠摇烟霏。钟声自送客，出谷犹依依。回首吾家山，岁晚将焉归。","dynasty":"宋代","title":"游净居寺（并叙）"}
{"author":"苏轼","content":"君家有二镜，光景如湛卢。或长如芭蕉，或圆如芙蕖。飞电着子壁，明月入我庐。月下合三壁，日月跳明珠。问子是非我，我是非文殊。","dynasty":"宋代","title":"数日前梦一僧出二镜求诗僧以镜置日中其影甚"}
{"author":"苏轼","content":"趺坐化去子由闻之乃作二绝一以答予一以答慎明年余过圆通始得其诗乃追次慎韵君到高安几日回，一时斗薮旧尘埃。赠君一笼牢收取，盛取东轩长老来。（余送曹诗。）大士何曾有生死，小儒底处觅穷通。偶留一吷千山上，散作人间万窍风。（余和慎诗。）","dynasty":"宋代","title":"子由在筠作东轩记或戏之为东轩长老其婿曹焕"}
{"author":"苏轼","content":"见说岷峨凄怆，旋闻江汉澄清。但觉秋来归梦好，西南自有长城。东府三人最少，西山八国初平。莫负花溪纵赏，何妨药市微行。试问当垆人在否，空教是处闻名。唱著子渊新曲，应须分外含情。","dynasty":"宋代","tags":"感慨，历史，抒情","title":"河满子·湖州作寄益守冯当世"}
{"author":"苏轼","content":"日射回廊午枕明，水沉销尽碧烟横。山人睡觉无人见，只有飞蚊绕鬓鸣。","dynasty":"宋代","title":"佛日山荣长老方丈五绝其五"}
{"author":"苏轼","content":"谁言穷巷士，乃窃造化权。所见皆我有，安居受其全。戏作一篇书，千古发争端。儒墨起相杀，予初本无言。","dynasty":"宋代","title":"次韵定慧钦长老见寄八首"}
{"author":"苏轼","content":"洛邑从来天地中，嵩高苍翠北邙红。风流耆旧消磨尽，只有青山对病翁。","dynasty":"宋代","title":"追和子由去岁试举人洛下所寄九首暴雨初晴楼"}
{"author":"苏轼","content":"凭高眺远，见长空，万里云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月对，影成三客。起舞徘徊，风露下，今夕不知何夕。便欲乘风，翻然归去，何用骑鹏翼。水晶宫里，一声吹断横笛。","dynasty":"宋代","title":"念奴娇·凭高眺远"}
{"author":"苏轼","content":"旧时日南郡，野女出成群。此去尚应远，东风已如云。蚩氓托丝布，相就通殷勤。可怜秋胡子，不遇卓文君。","dynasty":"宋代","title":"雷州八首其八"}
{"author":"苏轼","content":"旧闻老蚌生明珠，未省老兔生於菟。老兔自谓月中物，不骑快马骑蟾蜍。蟾蜍爬沙不肯行，坐令青衫垂白须。於菟骏猛不类渠，指挥黄熊驾黑貙。丹砂紫麝不用涂，眼光百步走妖狐。妖狐莫夸智有余，不劳摇牙咀尔徒。","dynasty":"宋代","title":"虎儿"}
{"author":"苏轼","content":"寒食今年二月晦，树林深翠已生烟。绕城骏马谁能借，到处名园意尽便。但挂酒壶那计盏，偶题诗句不须编。忽闻啼鵙惊羁旅，江上何人治废田。","dynasty":"宋代","title":"和子由寒食"}
{"author":"苏轼","content":"牡丹松桧一时栽，付与春风自在开。试问壁间题字客，几人不为看花来。","dynasty":"宋代","title":"又和刘景文韵"}
{"author":"苏轼","content":"千首文章二顷田，囊中未有一钱看。却因养得能言鸭，惊破王孙金弹丸。","dynasty":"宋代","title":"戏书吴江三贤画像三首其三"}
{"author":"苏轼","content":"萧萧发垂素，晡日迫西隅。道人闵我老，元气时卷舒。岁晚风雨交，何不完子庐。万法灭无余，方寸可久居。将扫道上尘，先拔庭中芜。一净百亦净，物我皆如如。","dynasty":"宋代","title":"和陶拟古九首"}
{"author":"苏轼","content":"何人筑东台，一郡坐可得。亭亭古浮图，独立表众惑。芜城阅兴废，雷塘几开塞。明年起华堂，置酒吊亡国。无令竹西路，歌吹久寂默。","dynasty":"宋代","title":"和陶饮酒二十首"}
{"author":"苏轼","content":"乞得纷纷扰扰身，结茅都峤与仙邻。少而寡欲颜常好，老不求名语益真。许迈有妻还学道，陶潜无酒亦従人。相随十日还归去，万劫清游结此因。","dynasty":"宋代","title":"送邵道士彦肃还都峤"}
{"author":"苏轼","content":"吾生如寄耳，岭外亦闲游。赣石三百里，寒江尺五流。楚山微有霰，越瘴久无秋。望断横云峤，魂飞咤雪洲。晓钟时出寺，暮鼓各鸣楼。归路迷千嶂，劳生阅百州。不随猿鹤化，甘作贾胡留。只有貂裘在，犹堪买钓舟。","dynasty":"宋代","title":"郁孤台?再过虔州，和前韵?"}
{"author":"苏轼","content":"帝息此壤，以藩幽台。有神司之，随取而培。帝敕下民，无敢或开。惟帝不言，以雷以雨。惟民知之，幸帝之怒。帝茫不知，谁敢以告。帝怒不常，下土是震。使民前知，是役於民。无是坟者，谁取谁干。惟其的之，是以射之。","dynasty":"宋代","title":"息壤诗"}
{"author":"苏轼","content":"南岭过云开紫翠，北江飞雨送凄凉。酒醒梦回春尽日，闭门隐几坐烧香。门外橘花犹的皪，墙头荔子已斓斑。树暗草深人静处，卷帘欹枕卧看山。","dynasty":"宋代","title":"三月二十九日二首"}
{"author":"苏轼","content":"　　天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。　　天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。　　昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。　　古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。　　夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。　　当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？　　嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！","dynasty":"宋代","tags":"古文观止，议论，写人，抒情","title":"晁错论"}
{"author":"苏轼","content":"燕子人亡三百秋，捲帘那复似扬州。西行未必能胜此，空唱崔徽上白楼。","dynasty":"宋代","title":"和赵郎中见戏二首其一"}
{"author":"苏轼","content":"麦光铺几净无瑕，入夜青灯照眼花。従此剡藤真可吊，半纡春蚓绾秋蛇。","dynasty":"宋代","title":"和人求笔迹"}
{"author":"苏轼","content":"闻君开龟轩，东槛俯乔木。人言君畏事，欲作龟头缩。我知君不然，朝饭仰旸谷。馀光幸分我，不死安可独。","dynasty":"宋代","title":"陈季常见过三首其三"}
{"author":"苏轼","content":"绀绾双蟠髻，云敧小偃巾。轻盈红脸小腰身。叠鼓忽催花拍、斗精神。空阔轻红歇，风和约柳春。蓬山才调更清新。胜似缠头千锦、共藏珍。","dynasty":"宋代","title":"南歌子楚守周豫出舞鬟"}
{"author":"苏轼","content":"洞外复空中，千千万万同。劳师向竹颂，清是阿谁风。","dynasty":"宋代","title":"和庐山上人竹轩"}
{"author":"苏轼","content":"泉源从高来，走下随石脉。纷纷白沫乱，隐隐苍崖坼。萦回成曲沼，清澈见肝膈。泻为长溪，奔驶荡蛙蝈。初开不容碗，渐去已如帛。传闻此山中，神物懒遭谪。不能致雷雨，灩灩吐寒碧。遂令山前人，千古灌稻麦。","dynasty":"宋代","title":"荆门惠泉"}
{"author":"苏轼","content":"身世相忘久自知，此行闲看古黄腄。自非北海孔文举，谁识东莱太史慈。落笔已吞云梦客，抱琴欲访水仙师。莫嫌五日匆匆守，归去先传乐职诗。","dynasty":"宋代","title":"留别登州举人"}
{"author":"苏轼","content":"虎符缠臂，佳节又端午。门前艾蒲青翠，天淡纸鸢舞。粽叶香飘十里，对酒携樽俎。龙舟争渡，助威呐喊，凭吊祭江诵君赋。感叹怀王昏聩，悲戚秦吞楚。异客垂涕淫淫，鬓白知几许？朝夕新亭对泣，泪竭陵阳处。汨罗江渚，湘累已逝，惟有万千断肠句。","dynasty":"宋代","tags":"节日，端午节","title":"六幺令·天中节"}
{"author":"苏轼","content":"闲来披氅学王恭，姑射群仙邂逅逢。只为肌肤酷相似，绕庭无处觅行踪。","dynasty":"宋代","title":"雪诗八首"}
{"author":"苏轼","content":"雨昏石砚寒云色，风动牙签乱叶声。庭下已生书带草，使君疑是郑康成。","dynasty":"宋代","title":"和文与可洋川园池三十首书轩"}
{"author":"苏轼","content":"留灯坐达晓，要与影晤言。下帷对古人，何暇复窥园。使君本学武，少诵《十三篇》。颇能口击贼，戈戟亦森然。才智谁不如，功名叹无缘。独来向我说，愤懑当奚宣。一见胜百闻，往鏖皋兰山。白衣挟三矢，趁此征辽年。","dynasty":"宋代","title":"和陶答庞参军三送张中。"}
{"author":"苏轼","content":"已分酒杯欺浅懦，敢将诗律斗深严。渔蓑句好应须画，柳絮才高不道盐。败履尚存东郭足，飞花又舞谪仙檐。书生事业真堪笑，忍冻孤吟笔退尖。九陌凄风战齿牙，银杯逐马带随车。也知不作坚牢玉，无奈能开顷刻花。得酒强欢愁底事，闭门高卧定谁家。台前日暖君须爱，冰下寒鱼渐可叉。","dynasty":"宋代","title":"谢人见和前篇二首"}
{"author":"苏轼","content":"横风吹雨入楼斜，壮观应须好句夸。雨过潮平江海碧，电光时掣紫金蛇。","dynasty":"宋代","tags":"写雨","title":"望海楼晚景/望湖楼晚景"}
{"author":"苏轼","content":"霜降红梨熟，柔柯已不胜。未尝蠲夏渴，长见助春冰。","dynasty":"宋代","title":"梨"}
{"author":"苏轼","content":"煌煌世冑馀，夫子非碌碌。由来有诗书，所以能绝俗。得官本河朔，瓜期未易促。扁舟下南来，逸驾追鸣鹄。遇胜即徜徉，风餐兼露宿。嗟余偶倾盖，一笑外羁束。杖策每过从，相携访山谷。东风披鲜云，绣错出林麓。松门有时尽，幽景无断续。崖转闻钟声，林疏见华屋。衔山馀落景，归迹犹踯躅。谁云邺下欢，往事不可复。吾曹二三子，取乐亦云足。愿公寄新诗，一一能见录。船头行北归，囊橐有美玉。尘埃京洛人，亦与洗心目。","dynasty":"宋代","title":"游山呈通判承议写寄参寥师"}
{"author":"苏轼","content":"玉笙不受朱唇暖。离声凄咽胸填满。遗恨几千秋。恩留人不留。他年京国酒。泫泪攀枯柳。莫唱短因缘。长安远似天。","dynasty":"宋代","title":"菩萨蛮（感旧）"}
{"author":"苏轼","content":"南村诸杨北村卢，（谓杨梅、卢橘也。）白花青叶冬不枯。垂黄缀紫烟雨里，特与荔支为先驱。海山仙人绛罗襦，红纱中单白玉肤。不须更待妃子笑，风骨自是倾城姝。不知天公有意无，遣此尤物生海隅。云山得伴松桧老，霜雪自困楂梨粗。先生洗盏酌桂醑，冰盘荐此赪虬珠。似闻江鳐斫玉柱，更洗河豚烹腹腴。（予尝谓荔支厚味高格两绝，果中无比，惟江鳐柱、河豚鱼近之耳。）我生涉世本为口，一官久已轻莼鲈。人间何者非梦幻，南来万里真良图。","dynasty":"宋代","title":"四月十一日初食荔支"}
{"author":"苏轼","content":"初见煌煌秀两岐，俄惊落磑雪霏霏。可烦都尉热承汗，绝胜临淄贫易衣。尚有清才对风月，未妨便腹贮书诗。知君货殖夸长袖，满籴千箱待一饥。","dynasty":"宋代","title":"奉酬仲闵食新面汤饼，仍闻籴麦甚盛，因以戏"}
{"author":"苏轼","content":"露簟琴书冷，雕盘𩜾饵新。深宫犹畏日，应念暑耘人。","dynasty":"宋代","title":"端午帖子词：皇太后阁六首其一"}
{"author":"苏轼","content":"圣人与天通，有诏宽狱市。好语夜喧街，湿云朝覆砌。纷然退朝后，色映宫槐媚。欲夸剪刻工，故上朱蓝袂。我方执笔待，未敢书上瑞。君犹伏阁争，高论亦少慰。霏霏止还作，盎盎风与气。神龙久潜伏，一怒势必倍。行当见三白，拜舞欢万岁。归来饮君家，酣咏追既醉。","dynasty":"宋代","title":"次韵王觌正言喜雪"}
{"author":"苏轼","content":"酴醿不争春，寂寞开最晚。青蛟走玉骨，羽盖蒙珠幰。不妆艳已绝，无风香自远。凄凉吴宫阙，红粉埋故苑。至今微月夜，笙箫来绝巘。余妍入此花，千载尚清婉。怪君呼不归，定为花所挽。昨宵雷雨恶，花尽君应返。君言西山顶，自古流白泉。上为千牛乳，下有万石铅。不愧惠山味，但无陆子贤。愿君扬其名，庶托文字传。寒泉比吉士，清浊在其源。不食我心恻，于泉非所患。嗟我本何有，虚名空自缠。不见子柳子，余愚污溪山。","dynasty":"宋代","title":"杜沂游武昌以酴醿花菩萨泉见饷二首"}
{"author":"苏轼","content":"别驾来时，灯火荧煌无数。向青琐、隙中偷覰。元来便是，共采鸾仙侣。方见了，管须低声说与。百子流苏，千枝宝炬。人间有、洞房烟雾。春来何事，故抛人别处。坐望断，楼中远山归路。","dynasty":"宋代","title":"殢人娇"}
{"author":"苏轼","content":"马趁香微路远，沙笼月淡烟斜。渡波清彻映妍华。倒绿枝寒凤挂。挂凤寒枝绿倒，华妍映彻清波。渡斜烟淡月笼沙。远路微香趁马。","dynasty":"宋代","tags":"梅花，品格，喻人","title":"西江月·咏梅"}
{"author":"苏轼","content":"玉镮坠耳黄金饰。轻衫罩体香罗碧，缓步困春醪。春融脸上桃。花钿从委地。谁与郎为意。长爱月华清。此时憎月明。","dynasty":"宋代","title":"菩萨蛮"}
{"author":"苏轼","content":"琵琶绝艺。年纪都来十一二。拨弄么弦。未解将心指下传。主人瞋小。欲向东风先醉倒。已属君家。且更从容等待他。","dynasty":"宋代","title":"减字木兰花·琵琶绝艺"}
{"author":"苏轼","content":"暴雨涨荒溪，尺水生洪流。中有泼泼鲤，泛然方快游。安知赤日烁，沸浪生浮沤。石密岸狭束，鳞鬣窘若囚。一失在藻乐，遂有辙鲋忧。誓将泛江湖，雪此喣沫羞。江湖与荒溪，巨细虽不侔。此流彼之派，联接讵阻修。超然奋跃去，势若鹰离韝。浮沉谢群蛙，窟穴依长洲。洗刷沮洳泥，被服白纹裘。谁知岁月久，涌浪生咽喉。赖尔溪中物，虽困有远谋。不似沼沚间，四合狱万鲰。纵知有江湖，绵绵隔山丘。人生岂异此，穷达皆有由。吾乡广平君，少与轻薄游。堆金等屋梁，{左禾右罢}稏百顷秋。朝廷罗红颜，夜庖炙肥牛。落魄穷书生，多以金帛收。高赀一朝尽，里巷谁青眸。儿女号饥寒，亲友寡馈賙。中夜起长叹，慷慨商声讴。我非田农家，安能事粗耰。又非将帅种，不惯挥戈矛。平生负壮气，岂可遂尔休。今我中丞公，位隆职兼优。官爵连九族，一门千骅骝。虽云富贵殊，敢以贫贱投。姻戚苦未远，我困岂我{左寿右鬼}。八月秋风高，驾言动轻輈。将行来告别，求赠安敢廋。嗟子穷已甚，倚伏理亦周。溪鱼解如此，况子知公侯。马壮仆正健，去去其无留。","dynasty":"宋代","title":"送宋君用游辇下"}
{"author":"苏轼","content":"近从章子闻渠说，苦道商人望汝来。说客有灵惭直道，逋翁久没厌凡才。夷音仅可通名姓，瘿俗无由辨颈腮。答策不堪宜落此，上书求免亦何哉。","dynasty":"宋代","title":"病中闻子由得告不赴商州三首"}
{"author":"苏轼","content":"两峰苍苍暗石壁，中有百道飞来泉。人间何处有此景，便欲往买二顷田。","dynasty":"宋代","title":"题王晋卿画"}
{"author":"苏轼","content":"是身如虚空，万物皆我储。胡为强分别。百金买田庐。不见袁夫子，神马载尻舆。游于无何有，一饭不愿余。官湖为我池，学舍为我居。何以遗子孙，此身自蘧蒢。薰风暗杨柳，秋水净芙蕖。应观我知子，不怪子知鱼。","dynasty":"宋代","title":"赠袁陟"}
{"author":"苏轼","content":"天岂无情，天也解、多情留客。春向暖、朝来底事，尚飘轻雪。君过春来纡组绶，我应归去耽泉石。恐异时、杯酒忽相思，云山隔。浮世事，俱难必。人纵健、头应白。何辞更一醉，此欢难觅。欲向佳人诉离恨，泪珠先已凝双睫。但莫遣、新燕却来时，音书绝。","dynasty":"宋代","title":"满江红正月十三日。雪中送文安国还朝"}
{"author":"苏轼","content":"我生有天禄，玄膺流玉泉。何事陶彭泽，乏酒每形言。仙人与道士，自养岂在繁。但使荆棘除，不忧梨枣愆。我年六十一，颓景薄西山。岁暮似有得，稍觉散亡还。有如千丈松，常苦弱蔓缠。养我岁寒枝，会有解脱年。米尽初不知，但怪饥鼠迁。二子真我客，不醉亦陶然。","dynasty":"宋代","title":"和陶岁暮作和张常侍"}
{"author":"苏轼","content":"跨历商周看盛衰，欲将齿发斗蛇龟。空餐云母连山尽，不见蟠桃著子时。","dynasty":"宋代","title":"濠州七绝彭祖庙（有云母山，云彭祖所采服"}
{"author":"苏轼","content":"谓公方壮须似雪，谓公已老光浮颊。朅来湖上饮美酒，醉后剧谈犹激烈。湖边草木新着霜，芙蓉晚菊争煌煌。插花起舞为公寿，公言百岁如风狂。赤松共游也不恶，谁能忍饥啖仙药。已将寿夭付天公，彼徒辛苦吾差乐。城上乌栖暮霭生，银釭画烛照湖明。不辞歌诗劝公饮，坐无桓伊能抚筝。","dynasty":"宋代","title":"陪欧阳公燕西湖"}
{"author":"苏轼","content":"□火初晴，绿遍禁池芳草。斗锦绣、火城驰道。踏青游，拾翠惜，袜罗弓小。莲步袅。腰支佩兰轻妙。行过上林春好。今困天涯，何限旧情相恼。念摇落、玉京寒早。任刘郎、目断蓬山难到。仙梦杳。良宵又过了。楼台万家清晓。","dynasty":"宋代","title":"踏青游·□火初晴"}
{"author":"苏轼","content":"安期生，世知其为仙者也，然太史公曰：蒯通善齐人安期生，生尝以策干项羽，羽不能用，羽欲封此两人，两人终不肯受，亡去。予每读此，未尝不废书而叹，嗟乎，仙者非斯人而谁为之。故意战国之士，如鲁连、虞卿，皆得道者欤？安期本策士，平日交蒯通。尝干重瞳子，不见隆准公。应如鲁仲连，抵掌吐长虹。难堪踞床洗，宁挹扛鼎雄。事既两大缪，飘然籋遗风。乃知经世士，出世或乘龙。岂比山泽臞，忍饥啖柏松。纵使偶不死，正堪为仆僮。茂陵秋风客，望祀犹蚁蜂。海上如瓜枣，可闻不可逢。","dynasty":"宋代","title":"安期生?并引?"}
{"author":"苏轼","content":"白云出山初无心，栖乌何必恋山林。道人偶爱山水故，纵步不知湖岭深。空岩已礼百千相，曹溪更欲瞻遗像。要知水味孰冷暖，始信梦时非幻妄。袖中忽出贝叶书，中有璧月缀星珠。人间胜绝略已遍，匡庐南岭并西湖。西湖北望三千里，大堤冉冉横秋水。诵师佳句说南屏，瘴云应逐秋风靡。胡为只作十日欢，杖策复寻归路难。留师笋蕨不足道，怅望荔子何时丹。","dynasty":"宋代","title":"赠昙秀"}
{"author":"苏轼","content":"双颊凝酥发抹漆，眼光入帘珠的皪。故将白练作仙衣，不许红膏污天质。吴音娇软带儿痴，无限闲愁总未知。自古佳人多命薄，闭门春尽杨花落。","dynasty":"宋代","title":"薄命佳人"}
{"author":"苏轼","content":"玉盆沉李灩清泉，金鸭嘘空袅细烟。自有梧揪障畏日，仍欣麦黍报丰年。","dynasty":"宋代","title":"皇太妃阁五首"}
{"author":"苏轼","content":"秋禾不满眼，宿麦种亦稀。永愧此邦人，芒刺在肤肌。平生五千卷，一字不救饥。方将怨无襦，忽复歌缁衣。堂堂孔北海，直气凛群儿。朱轮未及郊，清风已先驰。何以累君子，十万贫与羸。滔滔满四方，我行竟安之。何时剑关路，春山闻子规。","dynasty":"宋代","title":"和孔郎中荆林马上见寄"}
{"author":"苏轼","content":"颓垣破础没柴荆，故老犹言短李亭。敢请使君重起废，落霞孤鹜换新铭。","dynasty":"宋代","title":"濠州七绝其六四望亭"}
{"author":"苏轼","content":"天厩新颁玉鼻骍，故人共敝亦常情。相如虽老犹能赋，换马还应继二生。","dynasty":"宋代","title":"戏周正孺二绝其二"}
{"author":"苏轼","content":"五日一见花猪肉，十日一遇黄鸡粥。土人顿顿食署芋，荐以薰鼠烧蝙蝠。旧闻蜜唧尝呕吐，稍近虾蟆缘习俗。十年京国厌肥羜，日日烝花压红玉。従来此腹负将军，今者固宜安脱粟。?俗谚云：大将军食饱扪腹而叹曰：我不负汝。左右曰：将军固不负此腹，此腹负将军，未尝出少智虑也。?人言天下无正味，蝍蛆未遽贤麋鹿。海康别驾复何为，帽宽带落惊僮仆。相看会作两臞仙，还乡定可骑黄鹄。","dynasty":"宋代","title":"闻子由瘦?儋耳至难得肉食?"}
{"author":"苏轼","content":"天与化工知。赐得衣裳总是绯。每向华堂深处见，怜伊。两个心肠一片儿。自小便相随。绮席歌筵不暂离。苦恨人人分拆破，东西。怎得成双似旧时。","dynasty":"宋代","tags":"写物，同情，抒情","title":"南乡子·双荔枝"}
{"author":"苏轼","content":"寒厅不知春，独立耿玉雪。闭门愁永夜，置酒及明发。忽惊庭户晓，未受烟雨没。浮光风宛转，照影水方折。鬓霜未易扫，眉斧真自伐。惟当此花前，醉卧黄昏月。","dynasty":"宋代","title":"次韵钱穆父王仲至同赏田曹梅花"}
{"author":"苏轼","content":"银筝旋品。不用缠头千尺锦。妙思如泉。一洗闲愁十五年。为公少止。起舞属公公莫起。风里银山。摆撼鱼龙我自闲。","dynasty":"宋代","tags":"友人，相遇，心情，愉悦","title":"减字木兰花·银筝旋品"}
{"author":"苏轼","content":"江山虽有余，亭榭苦难稳。登临不得要，万象各偃蹇。惜哉垂云轩，此地得何晚。天功争向背，诗眼巧增损。路穷朱栏出，山破石壁狠。海门浸坤轴，湖尾抱云巘。葱葱城郭丽，淡淡烟村远。纷纷乌鹊去，一一渔樵返。雄观快新获，微景收昔遁。道人真古人，啸咏慕嵇阮。空斋卧蒲褐，芒屦每自捆。天怜诗人穷，乞与供诗本。我诗久不作，荒涩旋锄垦。従君觅佳句，咀嚼废朝饭。","dynasty":"宋代","title":"僧清顺新作垂云亭"}
{"author":"苏轼","content":"汴泗绕吾城，城坚如削铁。中有李临淮，号令肝胆裂。古来彭城守，未省怕恶客。恶客云是谁，祥符相公孙。是家豪逸生有种，千金一掷颇黎盆。连车载酒来，不饮外酒嫌其村。子有千瓶酒，我有万株菊。任子满头插，团团见花不见目。醉中插花归，花重压折轴。问客何所须，客言我爱山。青山自绕郭，不要买山钱。此外有黄楼，楼下一河水。美哉洋洋乎，可以疗饥并洗耳。彭城之游乐复乐，客恶何如主人恶。","dynasty":"宋代","title":"答王巩（巩将见过，有诗自谓恶客，戏之。）"}
{"author":"苏轼","content":"夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。长恨此身非我有，何时忘却营营。夜阑风静縠纹平。小舟从此逝，江海寄余生。","dynasty":"宋代","tags":"宋词三百首，饮酒，抒怀，旷达","title":"临江仙·夜饮东坡醒复醉"}
{"author":"苏轼","content":"泽国梅雨余，衰年困蒸溽。高堂磨新塼，颇觉利腰足。松根百尺井，两绠飞净渌。流觞聚儿童，一笑为捧腹。清风信可御，刚气在岩麓。始知共此世，物外无三伏。长歌入云去，不待弦管逐。西湖真西子，烟树点眉目。涛沙少酝籍，高浪翻雪屋。俯仰拊四海，百世飞鸟速。远追钱氏余，近吊祖侯躅。吾生如寄耳，寸晷轻尺玉。谁似刘将军，逸韵谢边幅。千言一挥手，五车不再读。春岩彩鸡舞，月峡哀猿哭。朝先鶗鴂起，暮与寒螀续。我老废吟哦，赖君时击触。従今事远览，发轫此幽谷。清游得三昧，至乐谢五欲。莫作狂道士，气压刘师服。","dynasty":"宋代","title":"次韵刘景文登介亭"}
{"author":"苏轼","content":"彫弓挂壁耻言勋，笑人渔樵便作群。五马亲来看射虎，不愁醉尉恼将军。","dynasty":"宋代","title":"刘顗宫苑，退老于庐山石碑庵，顗，陕西人，本进士换武，家有声伎其二"}
{"author":"苏轼","content":"故人文与可为道师王执中作墨竹，且谓执中勿使他人书字，待苏子瞻来，令作诗其侧。与可既没八年而轼始还朝，见之，乃赋一首。斯人定何人，游戏得自在。诗鸣草圣余，兼入竹三昧。时时出木石，荒怪轶象外。举世知珍之，赏会独予最。知音古难合，奄忽不少待。谁云死生隔，相见如龚隗。","dynasty":"宋代","title":"题文与可墨竹（并叙）"}
{"author":"苏轼","content":"绣鞅玉镮游。灯晃帘疏笑却收。久立香车催欲上，还留。更且檀唇点杏油。花遍六么毬。面旋回风带雪流。春入腰肢金缕细，轻柔。种柳应须柳柳州。","dynasty":"宋代","title":"南乡子用前韵赠田叔通家舞鬟"}
{"author":"苏轼","content":"嫋嫋春风送度关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首"}
{"author":"苏轼","content":"花好长患稀，花多信佳否。未有四十枝，枝枝大如斗。","dynasty":"宋代","title":"牡丹"}
{"author":"苏轼","content":"先生依旧广文贫，老守时遭醉尉嗔。汝辈何曾堪一笑，吾侪相对复三人。黄鸡催晓凄凉曲，白发惊秋见在身。一别胶西旧朋友，扁舟归钓五湖春。","dynasty":"宋代","title":"过密州次韵赵明叔、乔禹功"}
{"author":"苏轼","content":"闻君谈西戎，废食忘早晚。王师本不陈，贼垒何足刬。守边在得士，此语要而简。知君论将口，似予识画眼。笑指尘壁间，此是老牛戬。平生师卫玠，非意尝理遣。愬君定何人，未用市朝显。置之勿复道，世俗固多舛。归去亦何须，单车度殽渑。如虫得羽化，已脱安用茧。家书空万轴，凉暴困舒卷。念当扫长物，闭息默自煖。此画聊付君，幽处得小展。新诗勿纵笔，群吠惊邑犬。时来未可知，妙斲待轮扁。","dynasty":"宋代","title":"次韵李端叔谢送牛戬《鸳鸯竹石图》"}
{"author":"苏轼","content":"世多以墨画山水竹石人物者，未有以画花者也。汴人尹白能之，为赋一首。造物本无物，忽然非所难。花心起墨晕，春色散毫端。缥缈形才具，扶疏态自完。莲风尽倾倒，杏雨半披残。独有狂居士，求为黑牡丹。兼书平子赋，归向雪堂看。","dynasty":"宋代","title":"墨花（并叙）"}
{"author":"苏轼","content":"君家文律冠西京，旋筑诗坛按酒兵。袖手莫轻真将种，致师须得老门生。明朝郑伯降谁受，昨夜条侯壁已惊。従此醉翁天下乐，还应一举百觞倾。（文忠公赠苏、梅诗云：我亦愿助勇，鼓旗噪其旁。快哉天下乐，一酹宜百觞。）","dynasty":"宋代","title":"景贶履常屡有诗督叔弼季默唱和已许诺矣复以"}
{"author":"苏轼","content":"苦雾收残文豹别，怒涛惊起老蟠□。","dynasty":"宋代","title":"残句苦雾收残文豹别"}
{"author":"苏轼","content":"团扇经秋似败荷，丹青彷佛旧松萝。一时用舍非吾事，举世炎时奈尔何。","dynasty":"宋代","title":"扇"}
{"author":"苏轼","content":"北雁来南国，依依似旅人。纵横遭折翼，感恻为沾巾。平日谁能挹，高飞不可驯。故人持赠我，三嗅若为珍。","dynasty":"宋代","title":"荆州十首其九"}
{"author":"苏轼","content":"有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。(正暮一作：正春)","dynasty":"宋代","tags":"写水，感叹，人生，哲理，离别，友情","title":"八声甘州·寄参寥子"}
{"author":"苏轼","content":"不用长竿矫绣衣，南园北第两参差。青山有约长当户，流水无情自入池。岁久酴?縻浑欲合，春来杨柳不胜垂。主人不用匆匆去，正是红梅着子时。","dynasty":"宋代","title":"刁同年草堂"}
{"author":"苏轼","content":"捣香筛辣入瓶盆，盎盎春溪带雨浑。收拾小山藏社瓮，招呼明月到芳樽。酒材已遣门生致，菜把仍叨地主恩。烂煮葵羹斟桂醑，风流可惜在蛮村","dynasty":"宋代","title":"新酿桂酒"}
{"author":"苏轼","content":"道人晓出南屏山，来试点茶三昧手。忽惊午盏兔毛斑，打作春瓮鹅儿酒。天台乳花世不见，玉川风腋今安有。先生有意续《茶经》，会使老谦名不朽。","dynasty":"宋代","title":"送南屏谦师，并引"}
{"author":"苏轼","content":"三度别君来，此别真迟暮。白尽老髭须，明日淮南去。酒罢月随人，泪湿花如雾。後月逐君还，梦绕湖边路。","dynasty":"宋代","title":"生查子"}
{"author":"苏轼","content":"凉簟碧纱厨。一枕清风昼睡馀。睡听晚衙无一事，徐徐。读尽床头几卷书。搔首赋归欤。自觉功名懒更疏。若问使君才与术，何如。占得人间一味愚。","dynasty":"宋代","tags":"咏怀，生活，感慨","title":"南乡子·自述"}
{"author":"苏轼","content":"黄鸡啄蠍如啄黍，窗间守宫称蝎虎。闇中缴尾伺飞虫，巧捷功夫在腰膂。跂跂脉脉善缘壁，陋质从来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"大任刚烈世无有，疾恶如风朱伯厚。小任温毅老更文，聪明慈爱小冯君。两任才行不须说，畴昔并友吾先人。相看半作晨星没，可怜太白与残月。大任先去冢未乾，小任相继呼不还。强寄一樽生死别，樽中有泪酒应酸。贵贱贤愚同尽耳，君家不尽缘贤子。人间得丧了无凭，只有天公终可倚。","dynasty":"宋代","title":"任师中挽词"}
{"author":"苏轼","content":"月入秋帷病枕凉，霜飞夜簟故衾香。可怜吹帽狂司马，空对亲舂老孟光。不作雍容倾座上，翻成肮脏倚门旁。人间此会论今古，细看茱萸感叹长。","dynasty":"宋代","title":"明日重九亦以病不赴述古会再用前韵"}
{"author":"苏轼","content":"引手攀红樱，红樱落如线。仰首看红日，红日走如箭。年光与时景，顷刻互衰变。何当血肉身，安得常强健。人心苦执迷，富贵忧贫贱。忧色常在眉，欢容不上面。吾今头半白，把镜非不见。惟应花下杯，更待他人劝。","dynasty":"宋代","title":"无题?此为白居易诗?"}
{"author":"苏轼","content":"缥蔕缃枝出绛房，绿阴青子送春忙。涓涓泣露紫含笑，焰焰烧空红佛桑。落日孤烟知客恨，短篱破屋为谁香。主人白发青裙袂，子美诗中黄四娘。","dynasty":"宋代","title":"正月二十六日，偶与数客野步嘉佑僧舍东南野"}
{"author":"苏轼","content":"岑寂东园可散愁，胶胶扰扰梦神州。万竿苦竹旌旗卷，一部鸣蛙鼓吹收。雨后月前天欲冷，身闲心远地偏幽。杜门谢客恐生谤，且作人间鹏鹖游。","dynasty":"宋代","title":"东园?此诗当为黄庭坚作?"}
{"author":"苏轼","content":"病为兀兀安身物，酒作逢逢入脑声。堪笑钱塘十万户，官家付与老书生。","dynasty":"宋代","title":"病后醉中"}
{"author":"苏轼","content":"暴雨涨荒溪，尺水生洪流。中有泼泼鲤，泛然方快游。安知赤日烁，沸浪生浮沤。石密岸狭束，鳞鬣窘若囚。一失在藻乐，遂有辙鲋忧。誓将泛江湖，雪此喣沫羞。江湖与荒溪，巨细虽不侔。此流彼之派，联接讵阻修。超然奋跃去，势若鹰离韝。浮沉谢群蛙，窟穴依长洲。洗刷沮洳泥，被服白纹裘。谁知岁月久，涌浪生咽喉。赖尔溪中物，虽困有远谋。不似沼沚间，四合狱万鲰。纵知有江湖，绵绵隔山丘。人生岂异此，穷达皆有由。吾乡广平君，少与轻薄游。堆金等屋梁，{左禾右罢}稏百顷秋。朝廷罗红颜，夜庖炙肥牛。落魄穷书生，多以金帛收。高赀一朝尽，里巷谁青眸。儿女号饥寒，亲友寡馈賙。中夜起长叹，慷慨商声讴。我非田农家，安能事粗耰。又非将帅种，不惯挥戈矛。平生负壮气，岂可遂尔休。今我中丞公，位隆职兼优。官爵连九族，一门千骅骝。虽云富贵殊，敢以贫贱投。姻戚苦未远，我困岂我{左寿右鬼}。八月秋风高，驾言动轻輈。将行来告别，求赠安敢廋。嗟子穷已甚，倚伏理亦周。溪鱼解如此，况子知公侯。马壮仆正健，去去其无留。","dynasty":"宋代","title":"送宋君用游辇下"}
{"author":"苏轼","content":"前梦后梦真是一，彼幻此幻非有二。正好长松水石间，更忆前生后生事。","dynasty":"宋代","title":"王晋卿得破墨三昧，又尝闻祖师第一义，故画"}
{"author":"苏轼","content":"甘山庐阜郁相望，林隙熹微漏日光。吴国晚蚕初断叶，占城蚤稻欲移秧。迢迢涧水随人急，冉冉岩花扑马香。望眼尽从飞鸟远，白云深处是吾乡。","dynasty":"宋代","title":"白塔铺歇马"}
{"author":"苏轼","content":"朔风催入峡，惨惨去何之。共指苍山路，来朝白帝祠。荒城秋草满，古树野藤垂。浩荡荆江远，凄凉蜀客悲。迟回问风俗，涕泗悯兴衰。故国依然在，遗民岂复知。一方称警跸，万乘拥旌旗。远略初吞汉，雄心岂在夔。崎岖来野庙，闵默愧常时。破甑蒸山麦，长歌唱竹枝。荆邯真壮士，吴柱本经师。失计虽无及，图王固已奇。犹余帝王号，皎皎在门楣。","dynasty":"宋代","title":"白帝庙"}
{"author":"苏轼","content":"洞外复空中，千千万万同。劳师向竹颂，清是阿谁风。","dynasty":"宋代","title":"和庐山上人竹轩"}
{"author":"苏轼","content":"生逢尧舜仁，得作岭海游。虽怀跫然喜，岂免跕堕忧。暮雨侵重膇，晓烟腾郁攸。朝盘见蜜唧，夜枕闻鸺鹠。几欲烹郁屈，固尝馔钩辀。舌音渐獠变，面汗尝骍羞。赖我存黄庭，有时仍丹丘。目听不任耳，踵息殆废喉。稍欣素月夜，遂度黄茅秋。我兄清庙器，持节瘴海头。萧然三家步，横此万斛舟。人言得汉吏，天遣活楚囚。惠然再过我，乐哉十日留。但恨参语贤，忽潜九原幽。万里倘同归，两鳏当对耰。强歌非真达，何必师庄周。","dynasty":"宋代","title":"闻正辅表兄将至，以诗迎之"}
{"author":"苏轼","content":"建茶三十片，不审味如何。奉赠包居士，僧房战睡魔。","dynasty":"宋代","title":"赠包安静先生茶二首其二"}
{"author":"苏轼","content":"积火焚大槐，蓄油灾武库。惊然丞相井，疑浣将军布。自怜耳目隘，未测阴阳故。郁攸火山烈，觱沸汤泉注。岂惟渴兽骇，坐使痴儿怖。安能长鱼鳖，仅可燅狐兔。山中惟木客，户外时芒屦。虽无倾城浴，幸免亡国污。","dynasty":"宋代","title":"咏汤泉（在白水山。）"}
{"author":"苏轼","content":"横看成岭侧成峰，远近高低各不同。不识庐山真面目，只缘身在此山中。","dynasty":"宋代","tags":"古诗三百首，小学古诗，纪游，写景，写山，庐山，哲理，早教古诗100首","title":"题西林壁"}
{"author":"苏轼","content":"三朝出处共雍容，岁晚交情见二公。乘兴不辞千里远，放怀还喜一樽同。嘉谋定国垂青史，盛事传家有素风。自顾缨尘犹未濯，九霄终日羡冥鸿。","dynasty":"宋代","title":"题永叔会老堂"}
{"author":"苏轼","content":"江东贾客木绵裘，会散金山月满楼。夜半潮来风又熟，卧吹箫管到扬州。","dynasty":"宋代","title":"金山梦中作"}
{"author":"苏轼","content":"岐阳九月天微雪，已作萧条岁暮心。短日送寒砧杵急，冷官无事屋庐深。愁肠别后能消酒，白发秋来已上簪。近买貂裘堪出塞，忽思乘传问西琛。江上同舟诗满箧，郑西分马涕垂膺。未成报国惭书剑，岂不怀归畏友朋。官舍度秋惊岁晚，寺楼见雪与谁登。遥知读《易》东窗下，车马敲门定不应。","dynasty":"宋代","title":"九月二十日微雪怀子由弟二首"}
{"author":"苏轼","content":"造物本儿戏，风噫雷电笑。谁令妄惊怪，失匕号万窍。人人走江湖，一一操网钓。偶然连六鳌，便谓此手妙。空令任公子，三岁蹲海徼。长贫固不辞，一死实未料。难将蓍草算，除用佛眼照。何人嗣家学，恨子儿尚少。嗟我与曹君，衰老世不要。空言今无救，奇志后必耀。吟公五字诗，义重千金吊。收藏慎勿出，免使群儿谯。","dynasty":"宋代","title":"曹既见和复次其韵"}
{"author":"苏轼","content":"西湖小雨晴，滟滟春渠长。来従古城角，夜半传新响。使君欲春游，浚沼役千掌。纷纭具畚锸，闹若蚁运壤。夭桃弄春色，生意寒犹怏。惟有落残梅，标格若矜爽。游人坌已集，挈榼三且两。醉客卧道傍，扶起尚偃仰。池台信宏丽，贵与民同赏。但恐城市欢，不知田野怆。颍川七不登，野气长苍莽。谁知万里客，湖上独长想。","dynasty":"宋代","title":"许州西湖"}
{"author":"苏轼","content":"楚山修竹如云，异材秀出千林表。龙须半翦，凤膺微涨，玉肌匀绕。木落淮南，雨睛云梦，月明风袅。自中郎不见，桓伊去后，知孤负、秋多少。闻道岭南太守，后堂深、绿珠娇小。绮窗学弄，梁州初遍，霓裳未了。嚼徵含宫，泛商流羽，一声云杪。为使君洗尽，蛮风瘴雨，作霜天晓。","dynasty":"宋代","tags":"写人","title":"水龙吟·赠赵晦之吹笛侍儿"}
{"author":"苏轼","content":"得时行道善知终，猛退如公世罕逢。掷弃浮名同敝屣，保全高节似寒松。文章千古进谟诰，勋业三朝镂鼎锺。见说新堂频燕会，故时宾客定相容。","dynasty":"宋代","title":"寄汝阴少师"}
{"author":"苏轼","content":"塔上一铃独自语，明日颠风当断渡。朝来白浪打苍崖，倒射轩窗作飞雨。龙骧万斛不敢过，渔舟一叶従掀舞。细思城市有底忙，却笑蛟龙为谁怒。无事久留童仆怪，此风聊得妻孥忏。潜山道人独何事，半夜不眠听粥鼓。","dynasty":"宋代","tags":"写景，抒情，人生","title":"大风留金山两日"}
{"author":"苏轼","content":"乱文龟壳细相连，惯卧青绫恐未便。洁似僧巾白㲲布，暖于蛮帐紫茸毡。锦衾速卷持还客，破屋那愁仰见天。但恐娇儿还恶睡，夜深踏裂不成眠。","dynasty":"宋代","title":"次韵柳子玉二首其二纸帐"}
{"author":"苏轼","content":"玉堂清冷不成眠，伴直难呼孟浩然。暂借好诗消永夜，每逢佳处辄参禅。愁侵砚滴初含冻，喜入灯花欲斗妍。寄语君家小儿子，他时此句一时编。","dynasty":"宋代","title":"夜直玉堂携李之仪端叔诗百余首读至夜半书其"}
{"author":"苏轼","content":"久客厌虏馔，枵然思南烹。故人知我意，千里寄竹萌。骈头玉婴儿，一一脱锦䙀。庖人应未识，旅人眼先明。我家拙厨膳，彘肉芼芜菁。送与江南客，烧煮配香粳。","dynasty":"宋代","title":"送笋芍药与公择二首其一"}
{"author":"苏轼","content":"过吴兴，李公择生子三日，会客，作此词戏之。维熊佳梦，释氏老君亲抱送。壮气横秋，未满三朝已食牛。犀钱玉果，利市平分沾四座。多谢无功，此事如何着得侬。","dynasty":"宋代","tags":"祝福，友人","title":"减字木兰花·维熊佳梦"}
{"author":"苏轼","content":"野饮松下，设松黄汤，作此阕。罗袜空飞洛浦尘。锦袍不见谪仙人。携壶藉草亦天真。玉粉轻黄千岁药，雪花浮动万家春。醉归江路野梅新。","dynasty":"宋代","title":"浣溪沙"}
{"author":"苏轼","content":"霭霭青城云，娟娟峨嵋月。随我西北来，照我光不灭。我在尘土中，白云呼我归。我游江湖上，明月湿我衣。岷峨天一方，云月在我侧。谓是山中人，相望了不隔。梦寻西南路，默数长短亭。似闻嘉陵江，跳波吹枕屏。送君无一物，清江饮君马。路穿慈竹林，父老拜马下。不用惊走藏，使者我友生。听讼如家人，细说为汝评。若逢山中友，问我归何日。为话腰脚轻，犹堪踏泉石。","dynasty":"宋代","title":"送运判朱朝奉入蜀"}
{"author":"苏轼","content":"人众者胜天，天定亦胜人。邓通岂不富，郭解安得贫。惊飞贺夏燕，走散入幕宾。醉眠中山酒，梦结南柯姻。宠辱能几何，悲欢浩无垠。回视人间世，了无一事真。洒扫古玉局，香火通帝闉。我室思无邪，我堂德有邻。所至为乡里，事贤友其仁。之子富经术，蔚如井大春。蜿蟺楚南极，淑气生此民。唱高和自寡，非我谁当亲。譬彼嶰谷竹，剪栽待伶伦。俗学吁可鄙，纸缯配刍银。聊将调痴鬼，亦复争华新。愿子事笃实，浮言扫谵谆。穷通付造物，得丧理本均。期子如太仓，会当发陈陈。","dynasty":"宋代","title":"用前韵再和孙志举"}
{"author":"苏轼","content":"小槛徘徊日自斜，只愁春尽委泥沙。丹青欲写倾城色，世上今无扬子华。","dynasty":"宋代","title":"牡丹"}
{"author":"苏轼","content":"散人出入无町畦，朝游湖北暮淮西。高安酒官虽未上，两脚垂欲穿尘泥。与君聚散若云雨，共惜此日相提携。千摇万兀到樊口，一箭放溜先凫鹥。层层草木暗西岭，浏浏霜雪鸣寒溪。空山古寺亦何有，归路万顷青玻璃。我今漂泊等鸿雁，江南江北无常栖。幅巾不拟过城市，欲踏径路开新蹊。（路有直入寒溪不过武昌者。）却忧别后不忍到，见子行迹空余忄妻。吾侪流落岂天意，自坐迂阔非人挤。行逢山水辄羞叹，此去未免勤盐齑。何当一遇李八百，相哀白发分刀圭。（李八百宅在筠州，〔相传能拄拐日八百里。〕）","dynasty":"宋代","title":"与子由同游寒溪西山"}
{"author":"苏轼","content":"当年大白此相浮，老守娱宾得二丘。（郡人有闾丘公。太守王规父尝云：不谒虎丘，即谒闾丘。规父，忠玉伯父也。）白发重来故人尽，空余丛桂小山幽。青盖红旗映玉山，新诗小草落玄泉。风流使者人争看，知有真娘立道边。（虎丘中路有真娘墓。）舞衣歌扇转头空，只有青山杳霭中。莫共吴王斗百草，使君未敢借惊鸿。","dynasty":"宋代","title":"次韵王忠玉游虎丘绝句三首"}
{"author":"苏轼","content":"消尽琼瑶云驭归，余寒犹复助风威。垂帘渐学秋霖滴，满地犹疑夜月辉。冻壤相和开荜户，流澌半释拥苔矶。可怜乌鹊饥无食，日暮空林何所依。","dynasty":"宋代","title":"和人雪晴书事"}
{"author":"苏轼","content":"词锋虽作楚骚寒，德意还同汉诏宽。好遣秦郎供帖子，尽驱春色入毫端。","dynasty":"宋代","title":"次韵秦少游王仲至元日立春三首其三"}
{"author":"苏轼","content":"微官共有田园兴，老罢方寻隐退庐。栽种成阴十年事，仓黄求买万金无。先生卜筑临清济，乔木如今似画图。邻里亦知偏爱竹，春来相与护龙雏。","dynasty":"宋代","title":"傅尧俞济源草堂（此诗亦载山谷集）"}
{"author":"苏轼","content":"欲将同异较锱铢，肝胆犹能楚越如。若信万殊归一理，子今知我我知鱼。","dynasty":"宋代","title":"濠州七绝观鱼台"}
{"author":"苏轼","content":"先生依旧广文贫，老守时遭醉尉嗔。汝辈何曾堪一笑，吾侪相对复三人。黄鸡催晓凄凉曲，白发惊秋见在身。一别胶西旧朋友，扁舟归钓五湖春。","dynasty":"宋代","title":"过密州次韵赵明叔、乔禹功"}
{"author":"苏轼","content":"二公诗格老弥新，醉后狂吟许野人。坐看青丘吞泽芥，自惭黄潦荐溪蘋。两邦旌纛光相照，十亩锄犁手自亲。何似秦郎妙天下，明年献颂请东巡。","dynasty":"宋代","title":"次韵滕元发许仲途秦少游"}
{"author":"苏轼","content":"首断故应无断者，冰销那复有冰知。主人苦苦令侬认，认主人人竟是谁。有主还须更有宾，不如无境自无尘。只従半夜安心后，失却当前觉痛人。","dynasty":"宋代","title":"钱道人有诗云直须认取主人翁作两绝戏之"}
{"author":"苏轼","content":"贞观之德来万邦，浩如沧海吞河江，音容伧狞服奇庞。横绝岭海逾涛泷，珍禽瑰产争牵扛，名王解辫却盖幢。粉本遗墨开明窗，我喟而作心未降，魏征封伦恨不双。","dynasty":"宋代","title":"阎立本职贡图"}
{"author":"苏轼","content":"自甘茅屋老三间，岂意彤庭缀两班。纸落云烟供醉后，诗成珠玉看朝还。谁言载酒山无贺，记取啼乌巷有颜。但恐跛牂随赤骥，青云飞步不容攀。","dynasty":"宋代","title":"次韵答满思复"}
{"author":"苏轼","content":"曲，余尝作数绝以纪其事矣。玉人家在凤凰山。水云间。掩门关。门外行人，立马看弓弯。十里春风谁指似，斜日映，绣帘斑。多情好事与君还。闵新鳏。拭余潸。明月空江，香雾著云鬟。陌上花开春尽也，闻旧曲，破朱颜。","dynasty":"宋代","title":"江神子"}
{"author":"苏轼","content":"嗟君七岁知念母，怜君壮大心愈苦。羡君临老得相逢，喜极无言泪如雨。不羡白衣作三公，不爱白日升青天。爱君五十著彩服，儿啼却得偿当年。烹龙为炙玉为酒，鹤发初生千万寿。金花诏书锦作囊，白藤肩舆帘蹙绣。感君离合我酸辛，此事今无古或闻。长陵朅来见大姊，仲孺岂意逢将军。开皇苦桃空记面，建中天子终不见。西河郡守谁复讥，颍谷封人羞自荐。","dynasty":"宋代","title":"朱寿昌郎中少不知母所在刺血写经求之五十年"}
{"author":"苏轼","content":"入门无平田，石路穿细岭。阴风生涧壑，古木翳潭井。湛卢谁复见，秋水光耿耿。铁花秀岩壁，杀气噤蛙黾。幽幽生公堂，左右立顽矿。当年或未信，异类服精猛。胡为百岁后，仙鬼互驰骋。窈然留新诗，读者为悲哽。东轩有佳致，云水丽千顷。熙熙览生物，春意颇凄冷。我来属无事，暖日相与永。喜鹊翻初旦，愁鸢蹲落景。坐见渔樵还，新月溪上影。悟彼良自咍，归田行可请。","dynasty":"宋代","title":"虎丘寺"}
{"author":"苏轼","content":"得时行道善知终，猛退如公世罕逢。掷弃浮名同敝屣，保全高节似寒松。文章千古进谟诰，勋业三朝镂鼎锺。见说新堂频燕会，故时宾客定相容。","dynasty":"宋代","title":"寄汝阴少师"}
{"author":"苏轼","content":"反观皆自直，相诋竟谁谀。事过始堪笑，梦中今了无。珍材尚空谷，疲马正长途。未识造化意，茫然同一炉。","dynasty":"宋代","title":"和晁美叔"}
{"author":"苏轼","content":"风转鸣空穴，泉幽泻石门。虚心闻地籁，妄意觅桃源。过客诗难好，居僧语不繁。归瓶得冰雪，清冷慰文园。山前雨水隔尘凡，山上仙风舞桧杉。细细龙鳞生乱石，团团羊角转空岩。冯夷窟宅非梁栋，御寇车舆谢辔衔。世事渐艰吾欲去，永随二子脱讥谗。","dynasty":"宋代","title":"风水洞二首和李节推"}
{"author":"苏轼","content":"欲访浮云起灭因，无缘却见梦中身。安心好住王文度，此理何须更问人。","dynasty":"宋代","title":"吊天竺海月辩师三首其三"}
{"author":"苏轼","content":"何妨红粉唱迎仙，来伴山僧到处禅。陆地生花安足怪，而今更有火中莲。","dynasty":"宋代","title":"陆莲庵"}
{"author":"苏轼","content":"得句牛女夕，转头参尾中。青春先入睡，白发不遗穷。酒社我为敌，诗坛子有功。缩头先夏鳖，（见《玉川子》。）实腹鄙秋虫。莫唱裙垂绿，无人脸断红。旧交怀贺老，新进谢终童。袍鹘双双瑞，腰犀一一通。小蛮知在否，试问嗫嚅翁。","dynasty":"宋代","title":"元日次韵张先子野见和七夕寄莘老之作"}
{"author":"苏轼","content":"楚水别来十载，蜀山望断千重。毕竟拟为伧父，凭君说与吴侬。","dynasty":"宋代","title":"忆江南寄纯如五首其一"}
{"author":"苏轼","content":"舜不作六器，谁知贵玙璠。哀哉楚狂士，抱璞号空山。相如起睨柱，头璧相与还。何如郑子产，有礼国自闲。虽微韩宣子，鄙夫亦辞环。至今不贪宝，凛然照尘寰。","dynasty":"宋代","title":"梦中作寄朱行中"}
{"author":"苏轼","content":"寂寂东坡一病翁，白须萧散满霜风。小儿误喜朱颜在，一笑那知是酒红。父老争看乌角巾，应缘曾现宰官身。溪边古路三叉口，独立斜阳数过人。北船不到米如珠，醉饱萧条半月无。明日东家知祀灶，只鸡斗酒定膰吾。","dynasty":"宋代","title":"纵笔三首"}
{"author":"苏轼","content":"柿叶满庭红颗秋，薰炉沉水度春篝。松风梦与故人遇，自驾飞鸿跨九州。","dynasty":"宋代","title":"睡起"}
{"author":"苏轼","content":"卧闻百舌呼春风，起寻花柳村村同。城南古寺修竹合，小房曲槛欹深红。看花叹老忆年少，对酒思家愁老翁。病眼不羞云母乱，鬓丝强理茶烟中。遥知二月王城外，玉仙洪福花如海。薄罗匀雾盖新妆，快马争风鸣杂珮。玉川先生真可怜，一生耽酒终无钱。病过春风九十日，独抱添丁看花发。","dynasty":"宋代","title":"安国寺寻春"}
{"author":"苏轼","content":"孤松吟风细泠泠，独茧长缫女娲笙。陋哉石鼎逢弥明，蚯蚓窍作苍蝇声。瓶中宫商自相赓，昭文无亏亦无成。东坡醉熟呼不醒，但云作劳吾耳鸣。","dynasty":"宋代","title":"瓶笙，并引"}
{"author":"苏轼","content":"春来何处不归鸿，非复羸牛踏旧踪。但愿老师真似月，谁家瓮里不相逢。","dynasty":"宋代","title":"次韵法芝举旧诗"}
{"author":"苏轼","content":"鸡鸣发余杭，到寺已亭午。参禅固未暇，饱食良先务。平生睡不足，急扫清风宇。闭门群动息，香篆起烟缕。觉来烹石泉，紫笋发轻乳。晚凉沐浴罢，衰发稀可数。浩歌出门去，暮色入村坞。微月半隐山，圆荷争泻露。相携石桥上，夜与故人语。明朝入山房，石镜炯当路。昔照熊虎姿，今为猿鸟顾。废兴何足吊，万世一仰俯。","dynasty":"宋代","title":"宿临安净土寺"}
{"author":"苏轼","content":"欲将同异较锱铢，肝胆犹能楚越如。若信万殊归一理，子今知我我知鱼。","dynasty":"宋代","title":"濠州七绝观鱼台"}
{"author":"苏轼","content":"君为县令元丰中，吏贪功利以病农。君欲言之路无従，移书谏臣以自通，（谏臣，蹇受之也。）元丰天子为改容。我时匹马江西东，问之逆旅言颇同。老人爱君如刘宠，小儿敬君如鲁恭。尔来明目达四聪，收拾驵骏冀北空。君为赤令有古风，政声直入明光宫。天厩如海养群龙，并收其子岂不公，（君之子祁举制策，文学行义，为时所称。）白沙何必烦此翁。","dynasty":"宋代","title":"送程德林赴真州"}
{"author":"苏轼","content":"杖藜里饭去匆匆，过眼青钱转手空。赢得儿童语音好，一年强半在城中。","dynasty":"宋代","title":"山村五绝"}
{"author":"苏轼","content":"一朵妖红翠欲流，春光回照雪霜羞。化工只欲呈新巧，不放闲花得少休。花开时节雨连风，却向霜余染烂红。漏泄春光私一物，此心未信出天工。当时只道鹤林仙，能遣秋花发杜鹃。谁信诗能回造化，直教霜卉放春妍。不分清霜入小园，故将诗律变寒暄。使君欲见蓝关咏，更倩韩郎为染根。","dynasty":"宋代","title":"和述古冬日牡丹四首"}
{"author":"苏轼","content":"常羡人间琢玉郎，天应乞与点酥娘。自作清歌传皓齿，风起，雪飞炎海变清凉。万里归来年愈少，微笑，笑时犹带岭梅香。试问岭南应不好？却道：此心安处是吾乡。","dynasty":"宋代","title":"定风波·常羡人间琢玉郎"}
{"author":"苏轼","content":"长忆故山寒食夜，野荼蘼发暗香来。分无素手簪罗髻，且折霜蕤浸玉醅。","dynasty":"宋代","title":"和文与可洋川园池三十首荼蘼洞"}
{"author":"苏轼","content":"谁将射御教吴儿，长笑申公为夏姬。却遣姑苏有麋鹿，更怜夫子得西施。（范蠡。）浮世功劳食与眠，季鹰真得水中仙。不须更说知机早，直为鲈鱼也自贤。（张翰。）千首文章二顷田，囊中未有一钱看。却因养得能言鸭，惊破王孙金弹丸。（陆龟蒙。）","dynasty":"宋代","title":"戏书吴江三贤画像三首"}
{"author":"苏轼","content":"陈公弼家藏《柏石图》，其子慥季常传宝之。东坡居士作诗，以为之铭。柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗（并叙）"}
{"author":"苏轼","content":"生逢尧舜仁，得作岭海游。虽怀跫然喜，岂免跕堕忧。暮雨侵重膇，晓烟腾郁攸。朝盘见蜜唧，夜枕闻鸺鹠。几欲烹郁屈，固尝馔钩辀。舌音渐獠变，面汗尝骍羞。赖我存黄庭，有时仍丹丘。目听不任耳，踵息殆废喉。稍欣素月夜，遂度黄茅秋。我兄清庙器，持节瘴海头。萧然三家步，横此万斛舟。人言得汉吏，天遣活楚囚。惠然再过我，乐哉十日留。但恨参语贤，忽潜九原幽。万里倘同归，两鳏当对耰。强歌非真达，何必师庄周。","dynasty":"宋代","title":"闻正辅表兄将至，以诗迎之"}
{"author":"苏轼","content":"天涯流落思无穷。既相逢。却匆匆。携手佳人，和泪折残红。为问东风馀几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。","dynasty":"宋代","title":"江神子/江城子"}
{"author":"苏轼","content":"兽在薮，鱼在湖，一入池槛归期无。误随弓旌落尘土，坐使鞭箠环呻呼。追胥连保罪及孥，（近屡获盐贼，皆坐同保徙其家。）百日愁叹一日娱。白云旧有终老约，朱绶岂合山人纡。人生何者非蘧庐，故山鹤怨秋猿孤。何时自驾鹿车去，扫除白发烦菖蒲。麻鞋短后随猎夫，射弋狐兔供朝晡。陶潜自作五柳传，潘阆画入三峰图。吾年凛凛今几余，知非不去惭卫蘧。岁荒无术归亡逋，鹄则易画虎难摹。","dynasty":"宋代","title":"李杞寺丞见和前篇复用元韵答之"}
{"author":"苏轼","content":"卧闻禅老入南山，净扫清风五百间。我与世疏宜独往，君缘诗好不容攀。自知乐事年年减，难得高人日日闲。欲问云公觅心地，要知何处是无还。（《楞严经》云：我今示汝无所还地。）","dynasty":"宋代","title":"病中独游净慈谒本长老周长官以诗见寄仍邀游"}
{"author":"苏轼","content":"深谷下窈窕，高林合扶疏。美哉新堂成，及此秋风初。我来适过雨，物至如娱予。稚竹真可人，霜节已专车。老槐苦无赖，风花欲填渠。山鸦争呼号，溪蝉独清虚。寄怀劳生外，得句幽梦馀。古今正自同，岁月何必书。","dynasty":"宋代","title":"谷林堂"}
{"author":"苏轼","content":"过淮风气清，一洗尘埃容。水木渐幽茂，菰蒲杂游龙。可怜夜合花，青枝散红茸。美人游不归，一笑当谁供。故园在何处，已偃手种松。我行忽失路，归梦山千重。闻君有负郭，二顷收横従。卷野毕秋获，殷床闻夜舂。乐哉何所忧，社酒粥面aa38。宦游岂不好，毋令到千钟。","dynasty":"宋代","title":"过高邮寄孙君孚"}
{"author":"苏轼","content":"笑捻红梅亸翠翘。扬州十里最娇饶。夜来绮席亲曾见，撮得精神滴滴娇。娇后眼，舞时腰。刘郎几度欲魂消。明朝酒醒知何处，肠断云间紫玉箫。","dynasty":"宋代","title":"鹧鸪天（陈公密出侍儿素娘，歌紫玉箫曲，劝老人酒。老人饮尽因为赋此词）"}
{"author":"苏轼","content":"鸣鸠乳燕寂无声，日射西窗泼眼明。午醉醒来无一事，只将春睡赏春晴。","dynasty":"宋代","title":"春日"}
{"author":"苏轼","content":"凛凛人言君似雪，我言凛凛雪如君。时人尽怪苏司业，不解将钱与广文。","dynasty":"宋代","title":"谒敦诗先生因留一绝"}
{"author":"苏轼","content":"曲，余尝作数绝以纪其事矣。玉人家在凤凰山。水云间。掩门关。门外行人，立马看弓弯。十里春风谁指似，斜日映，绣帘斑。多情好事与君还。闵新鳏。拭余潸。明月空江，香雾著云鬟。陌上花开春尽也，闻旧曲，破朱颜。","dynasty":"宋代","title":"江神子"}
{"author":"苏轼","content":"幽人无事不出门，偶逐东风转良夜。参差玉宇飞木末，缭绕香烟来月下。江云有态清自媚，竹露无声浩如泻。已惊弱柳万丝垂，尚有残梅一枝亚。清诗独吟还自和，白酒已尽谁能借。不辞青春忽忽过，但恐欢意年年谢。自知醉耳爱松风，会拣霜林结茅舍。浮浮大甑长炊玉，溜溜小槽如压蔗。饮中真味老更浓，醉里狂言醒可怕。但当谢客对妻子，倒冠落佩従嘲骂。","dynasty":"宋代","title":"定惠院寓居月夜偶出"}
{"author":"苏轼","content":"见说岷峨凄怆，旋闻江汉澄清。但觉秋来归梦好，西南自有长城。东府三人最少，西山八国初平。莫负花溪纵赏，何妨药市微行。试问当垆人在否，空教是处闻名。唱著子渊新曲，应须分外含情。","dynasty":"宋代","tags":"感慨，历史，抒情","title":"河满子·湖州作寄益守冯当世"}
{"author":"苏轼","content":"乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。","dynasty":"宋代","tags":"宋词精选，婉约，夏天，写景，写花，女子，孤独","title":"贺新郎·夏景"}
{"author":"苏轼","content":"东坡虽是湖州派，竹石风流各一时。前世画师今姓李，不妨还作辋川诗。","dynasty":"宋代","title":"憩寂图"}
{"author":"苏轼","content":"不用长竿矫绣衣，南园北第两参差。青山有约长当户，流水无情自入池。岁久酴?縻浑欲合，春来杨柳不胜垂。主人不用匆匆去，正是红梅着子时。","dynasty":"宋代","title":"刁同年草堂"}
{"author":"苏轼","content":"大雅初微缺，流风困暴豪。张为词客赋，变作楚臣骚。展转更崩坏，纷纶阅俊髦。地偏蕃怪产，源失乱狂涛。粉黛迷真色，鱼虾易豢牢。谁知杜陵杰，名与谪仙高。扫地收千轨，争标看两艘。诗人例穷苦，天意遣奔逃。尘暗人亡鹿，溟翻帝斩鳌。艰危思李牧，述作谢王褒。失意各千里，哀鸣闻九皋。骑鲸遁沧海，捋虎得绨袍。巨笔屠龙手，微官似马曹。迂疏无事业，醉饱死游遨。简牍仪刑在，儿童篆刻劳。今谁主文字，公合把旌旄。开卷遥相忆，知音两不遭。般斤思郢质，鲲化陋aa2濠。恨我无佳句，时蒙致白醪。殷勤理黄菊，未遣没蓬蒿。","dynasty":"宋代","title":"次韵张安道读杜诗"}
{"author":"苏轼","content":"孤云出岫岂求伴，锡杖凌空自要飞。为问庭松尚西指，不知老壮几年归。","dynasty":"宋代","title":"合浦愈上人以诗名岭外将访道南岳留诗壁上云"}
{"author":"苏轼","content":"高安更过几重山。","dynasty":"宋代","title":"失调名"}
{"author":"苏轼","content":"酒渴思茶漫扣门，那知竹里是仙村。已闻龟策通神语，更看龙蛇落笔痕。色瘁形枯应笑屈，道存目击岂非温。归来独扫空斋卧，犹恐微言入梦魂。","dynasty":"宋代","title":"是日偶至野人汪氏之居有神降于其室自称天人"}
{"author":"苏轼","content":"新浴觉身轻，新沐感发稀。风乎悬瀑下，却行咏而归。仰观江摇山，俯见月在衣。步从父老语，有约吾敢违。","dynasty":"宋代","title":"和陶归园田居六首"}
{"author":"苏轼","content":"大江从西来，上有千仞山。江山自环拥，恢诡富神奸。深渊鼍鳖横，巨壑蛇龙顽。旌阳斩长蛟，雷雨移沧湾。蜀守降老蹇，至今带连寰。纵横若无主，荡逸侵人环。上帝降瑶姬，来处荆巫间。神仙岂在猛？玉座幽且闲。飘萧驾风驭，弭节朝天关。倏忽巡四方，不知道里艰。古妆具法服，邃殿罗烟鬟。百神自奔走，杂沓来趋班。云兴灵怪聚，云散鬼神还。茫茫夜潭静，皎皎秋月弯。还应摇玉佩，来听水潺潺。","dynasty":"宋代","title":"神女庙"}
{"author":"苏轼","content":"相従倾盖只今年，送别南台便黯然。入夜更歌金缕曲，他时莫忘角弓篇。（是日，与宋君同栽松寺中。）三年不顾东邻女，（取宋玉。）二顷方求负郭田。（取季子。）我欲归休君未可，茂先方议劚龙泉。","dynasty":"宋代","title":"台头寺送宋希元"}
{"author":"苏轼","content":"蕙本兰之族，依然臭味同。曾为水仙佩，相识楚词中。幻色虽非实，真香亦竟空。发何起微馥，鼻观已先通。","dynasty":"宋代","title":"题杨次公蕙"}
{"author":"苏轼","content":"泉源从高来，走下随石脉。纷纷白沫乱，隐隐苍崖坼。萦回成曲沼，清澈见肝膈。泻为长溪，奔驶荡蛙蝈。初开不容碗，渐去已如帛。传闻此山中，神物懒遭谪。不能致雷雨，灩灩吐寒碧。遂令山前人，千古灌稻麦。","dynasty":"宋代","title":"荆门惠泉"}
{"author":"苏轼","content":"幽居有古意，义井分西墙。谁云三伏热，止须一杯凉。先生坐忍渴，群嚣自披猖。众散徐酌饮，逡巡味尤长。","dynasty":"宋代","title":"次韵子由所居六咏其三"}
{"author":"苏轼","content":"巍然开济两朝勋，信矣才难十乱臣。原庙固应祠百世，先王何止活千人。和熹未圣犹贪位，明德虽贤不及民。月落风悲天雨泣，谁将椽笔写光尘。","dynasty":"宋代","title":"十月二十日，恭闻太皇太后升遐，以轼罪人，"}
{"author":"苏轼","content":"南北一山门，上下两天竺。中有老法师，瘦长如鹳鹄。不知修何行，碧眼照山谷。见之自清凉，洗尽烦恼毒。坐令一都会，男女礼白足。我有长头儿，角颊峙犀玉。四岁不知行，抱负烦背腹。师来为摩顶，起走趁奔鹿。乃知戒律中，妙用谢羁束。何必言《法华》，佯狂啖鱼肉。","dynasty":"宋代","title":"赠上天竺辩才师"}
{"author":"苏轼","content":"晓色兼秋色，蝉声杂鸟声。壮怀销铄尽，回首尚心惊。","dynasty":"宋代","title":"吴江岸?或谓为苏舜钦作?"}
{"author":"苏轼","content":"少年才气冠当时，晚节孤风益自奇。君胜宜为夫子后，林宗不愧蔡邕碑。南荒尚记诛元恶，东越谁能事细儿，耆旧如今几人在，为君无憾为时悲。小堰门头柳系船，吴山堂上月侵筵。潮声夜半千岩响，诗句明朝万口传。（长源自越过杭，夜饮有美堂上联句。长源诗云，天目远随双凤落，海门遥蹙两潮趋，一坐称善。）岂意日斜庚子后，忽惊岁在巳辰年。佳城一闭无穷事，南望题诗泪洒笺。","dynasty":"宋代","title":"孔长源挽词二首"}
{"author":"苏轼","content":"汝阴多老桧，处处屯苍云。地连丹砂井，物化青牛君。时有再生枝，（颍之灵坛观，亦有再生桧。）还作左纽纹。王孙有古意，书室延清芬。应怜四孺子，不堕凡木群。体备松柏姿，气含芝?薰。初扶鹤立骨，未出龙缠筋。巢根白蚁乱，网叶秋虫纷，乃知蔽芾初，甚要封植勤。他年皮三寸，狐鼠了不闻。","dynasty":"宋代","title":"和赵景贶栽桧"}
{"author":"苏轼","content":"飓作海浑，天水溟蒙。云屯九河，雪立三江。我不出门，寤寐北窗。念彼海康，神驰往从。","dynasty":"宋代","title":"和陶停云四首"}
{"author":"苏轼","content":"煌煌帝王都，赫赫走群彦。嗟汝独何为，闭门观物变。微物岂足观，汝独观不倦。牵牛与葵蓼，采摘入诗卷。吾闻东山傅，置酒携燕婉。富贵未能忘，声色聊自遣。汝今又不然，时节看瓜蔓。怀宝自足珍，艺兰那计畹。吾归于汝处，慎勿嗟岁晚。荒园无数亩，草木动成林。春阳一已敷，妍丑各自矜。蒲萄虽满架，困倒不能任。可怜病石榴，花如破红襟。葵花虽粲粲，蒂浅不胜簪。丛蓼晚可喜，轻红随秋深。物生感时节，此理等废兴。飘零不自由，盛亦非汝能。江湖不可到，移植苦勤劬。安得双野鸭，飞来成画图。种柏待其成，柏成人亦老。不如种丛篲，春种秋可倒。阴阳不择物，美恶随意造。柏生何苦艰，似亦费天巧。天工巧有几，肯尽为汝耗。君看藜与藿，生意常草草。萱草虽微花，孤秀自能拔。亭亭乱叶中，一一芳心插。牵牛独何畏，诘曲自牙蘖。走寻荆与榛，如有宿昔约。南斋读书处，乱翠晓如泼。偏工贮秋雨，岁岁坏篱落。芦笋初似竹，稍开叶如蒲。方春节抱甲，渐老根生须。不爱当夏绿，爱此及秋枯。黄叶倒风雨，白花摇。行乐惜芳晨，秋风常苦早。谁知念离别，喜见秋瓜老。秋瓜感霜霰，茎叶飒已槁。宦游归无时，身若马系早。悲鸣念千里，耿耿志空抱。多忧竟何为，使汝玄发缟。官舍有丛竹，结根问囚厅。下为人所径，上密不容钉。殷勤戒吏卒，插棘护中庭。远砌忽坟裂，走鞭瘦竛竮。我常携枕簟，来此荫寒青。日暮不能去，卧听窗风泠。芎藭生蜀道，白芷来江南。漂流到关辅，犹不失芳甘。濯濯翠径满，愔愔清露涵。及其未花实，可以资筐篮。秋节忽已老，苦寒非所堪。劚根取其实，对此微物惭。自我来关辅，南山得再游。山中亦何有，草木媚深幽。菖蒲人不识，生此乱石沟。山高霜雪苦，苗叶不得抽。下有千岁根，蹙缩如蟠虬。长为鬼神守，德薄安敢偷。我归自南山，山翠犹在目。心随白云去，梦绕山之麓。汝従何方来，笑齿粲如玉。探怀出新诗，秀语夺山绿。觉来已茫昧，但记说秋菊。有如采樵子，入洞听琴筑。归来写遗声，犹胜人间曲。（八月十一日夜宿府学，方和此诗，梦与弟游南山，出诗数十篇，梦中甚爱之。乃觉唯记一句云蟋蟀悲秋菊。）野菊生秋涧，芳心空自知。无人惊岁晚，唯有暗蛩悲。花开涧水上，花落涧水湄。菊衰蛩亦蛰，与汝岁相期。楚客方多感，秋风咏江篱。落英不满掬，何以慰朝饥。","dynasty":"宋代","title":"和子由记园中草木十一首"}
{"author":"苏轼","content":"大耿疲劳已离群，小冯慈爱且当门。（轼本以舍弟亲嫌请郡。）玉堂不著扶犁手，霜鬓偏宜画鹿轓。豪杰虽无两王继，（子直、深父。）风流犹有二欧存。（叔弼、季默。）清诗已入新歌舞，要使邦人识雅言。","dynasty":"宋代","title":"次韵答钱穆父以轼得汝阴用杭越唱酬韵作诗见"}
{"author":"苏轼","content":"归雁。归雁。饮啄江南南岸。将飞却下盘桓。塞外春来苦寒。寒苦。寒苦。藻荇欲生且住。","dynasty":"宋代","title":"调笑令"}
{"author":"苏轼","content":"一念失垢污，身心洞清净。浩然天地间，惟我独也正。今日岭上行，身世永相忘。仙人拊我顶，结发授长生。","dynasty":"宋代","title":"过大庾岭"}
{"author":"苏轼","content":"去乡三十年，风雨荒旧宅。惟存一束书，寄食无定迹。每用愧渊明，尚取禾三百。颀然六男子，粗可传清白。于吾岂不多，何事复叹息。","dynasty":"宋代","title":"和陶饮酒二十首其十五"}
{"author":"苏轼","content":"田三昔同寮，向我每倾倒。当年或龃龉，反覆看愈好。寇三我部民，孝悌化邻保。有如袁伯业，苦学到衰老。石生吾邑子，劲立风中草。宦游甑生尘，菽水媚翁媪。我穷交旧绝，计拙集枯槁。三子尤见存，往复纷纻缟。迎我淮水北，送我睢阳道。愿存金石契，凛凛贯华皓。","dynasty":"宋代","title":"留别叔通元弼坦夫"}
{"author":"苏轼","content":"退之身外无穷事，子美生前有尽花。更有多情君未识，不随柳絮落人家。莫寻群玉峰头路，莫看玄都观里花。但解闭门留我住，主人休问是谁家。朱阁前头露井多，碧桃枝下美人过。寒泉未必能如此，奈有银床素绠何。","dynasty":"宋代","title":"藏春坞三首?此诗之第三首为陆龟蒙作?"}
{"author":"苏轼","content":"天生蒸民，为之鼻口。美者可嚼，芬者可嗅。美必有恶，芬必有臭。我无天游，六凿交斗。骛而不返，硅步商受。伟哉先师，安此微陋。孟贲股栗，虎豹却走。眇然其身，中亦何有。我求至乐，千载无偶。执瓢从之，忽焉在後。","dynasty":"宋代","title":"颜乐亭诗"}
{"author":"苏轼","content":"人事无涯生有涯，逝将归钓汉江槎。乘桴我欲従安石，遁世谁能识子嗟。日上红波浮碧巘，潮来白浪卷青沙。清谈美景双奇绝，不觉归鞍带月华。","dynasty":"宋代","title":"次韵陈海州乘槎亭"}
{"author":"苏轼","content":"家鸡野鹜同登俎，春蚓秋蛇总入奁。君家两行十二字，气压邺侯三万签。","dynasty":"宋代","title":"书刘景文左藏所藏王子敬帖"}
{"author":"苏轼","content":"　　苏子夜坐，有鼠方啮。拊床而止之，既止复作。使童子烛之，有橐中空。嘐嘐聱聱，声在橐中。曰：“噫！此鼠之见闭而不得去者也。”发而视之，寂无所有，举烛而索，中有死鼠。童子惊曰：“是方啮也，而遽死也？向为何声，岂其鬼耶？”覆而出之，堕地乃走，虽有敏者，莫措其手。　　苏子叹曰：“异哉，是鼠之黠也！闭于橐中，橐坚而不可穴也。故不啮而啮，以声致人；不死而死，以形求脱也。吾闻有生，莫智于人。扰龙伐蛟，登龟狩麟，役万物而君之，卒见使于一鼠，堕此虫之计中，惊脱兔于处女，乌在其为智也？”　　坐而假寐，私念其故。若有告余者，曰：“汝为多学而识之，望道而未见也，不一于汝而二于物，故一鼠之啮而为之变也。人能碎千金之璧而不能无失声于破釜，能搏猛虎不能无变色于蜂虿，此不一之患也。言出于汝而忘之耶！”余俛而笑，仰而觉。使童子执笔，记余之作。","dynasty":"宋代","tags":"故事，写鼠","title":"黠鼠赋"}
{"author":"苏轼","content":"冰雪透香肌。姑射仙人不似伊。濯锦江头新样锦，非宜。故著寻常淡薄衣。暖日下重帏。春睡香凝索起迟。曼倩风流缘底事，当时。爱被西真唤作儿。","dynasty":"宋代","tags":"写人，赞美","title":"南乡子·有感"}
{"author":"苏轼","content":"具区吞灭三州界，浩浩汤汤纳千派。従来不著万斛船，一苇渔舟恣奔快。仙坛古洞不可到，空听余澜鸣湃湃。今朝偶上法华岭，纵观始觉人寰隘。山头卧碣吊孤冢，下有至人僵不坏。空余白棘网秋虫，无复青莲出幽怪。（事见本院碑。）我来徙倚长松下，欲掘茯苓亲洗晒。闻道山中富奇药，往往灵芝杂葵薤。诗人空腹待黄精，生事只看长柄械。（杜子美诗云，长镵长镵白木柄，我生托子以为命。）今年大熟期一饱，食叶微虫真癣疥。（贾云，今岁有小虫食叶，不甚为害。）白花半落紫穟香，攘臂欲助磨鎌铩。安得山泉变春酒，与子一洗寻常债。","dynasty":"宋代","title":"又次前韵赠贾耘老"}
{"author":"苏轼","content":"暂著南冠不到头，却随北雁与归休。平生不作兔三窟，今古何殊貉一丘。当日无人送临贺，至今有庙祀潮州。剑关西望七千里，乘兴真为玉局游。","dynasty":"宋代","title":"过岭"}
{"author":"苏轼","content":"过湖摧手屡沾襟。","dynasty":"宋代","title":"失调名"}
{"author":"苏轼","content":"万卷明窗小字，眼花只有斓斑。一炷烟消火冷，半生身老心闲。","dynasty":"宋代","title":"和黄鲁直烧香二首其二"}
{"author":"苏轼","content":"馀杭门外叶飞秋，尚记居人挽去舟。一别临平山上塔，五年云梦泽南州。凄凉楚些缘吾发，邂逅秦淮为子留。寄谢西湖旧风月，故应时许梦中游。","dynasty":"宋代","title":"次韵杭人裴维甫"}
{"author":"苏轼","content":"谁能如铁牛，横身负黄河。滔天不能没，尺箠未易诃。世俗自无常，徐公故逶迤。别来不可说，事与浮云多。当时无限人，毁誉即墨阿。虚声了无实，夜虫鸣机梭。相逢一笑外，奈此白发何。天骥皆籋云，长鸣饱刍禾。王庭旅百宝，大贝随弓戈。君独一麾去，欲赓五袴歌。甘棠古乐国，白酒金叵罗。知君不久留，治行中新科。过客足嗔喜，东堂记分鹅。此外但坐啸，后生工揣摩。","dynasty":"宋代","title":"次韵子由送陈侗知陕州"}
{"author":"苏轼","content":"君王有意诛骄虏，椎破铜山铸铜虎。联翩三十七将军，走马西来各开府。南山伐木作车轴，东海取鼍漫战鼓。汗流奔走谁敢后，恐乏军兴污质斧。保甲连村团未遍，方田讼牒纷如雨。尔来手实降新书，抉剔根株穷脉缕。诏书恻怛信深厚，吏能浅薄空劳苦。平生学问止流俗，众里笙竽谁比数。忽令独奏凤将雏，仓卒欲吹那得谱。况复连年苦饥馑，剥啮草木啖泥土。今年雨雪颇应时，又报蝗虫生翅股。忧来洗盏欲强醉，寂寞虚斋卧空甒。公厨十日不生烟，更望红裙踏筵舞。故人屡寄山中信，只有当归无别语。方将雀鼠偷太仓，未肯衣冠挂神武。吴兴丈人真得道，平日立朝非小补。自从四方冠盖闹，归作二浙湖山主。高踪已自杂渔钓，大隐何曾弃簪组。去年相从殊未足，问道已许谈其粗。逝将弃官往卒业，俗缘未尽那得睹。公家只在霅溪上，上有白云如白羽。应怜进退苦皇皇，更把安心教初祖。","dynasty":"宋代","tags":"讽刺，社会，政治","title":"寄刘孝叔"}
{"author":"苏轼","content":"小园香雾晓蒙笼，醉手狂词未必工。鲁叟录诗应有取，曲收彤管邶鄘风。","dynasty":"宋代","title":"和孔周翰二绝再观邸园留题"}
{"author":"苏轼","content":"喜逢门外白衣人，欲脍湖中赤玉鳞。游舫已妆吴榜稳，舞衫初试越罗新。欲将渔钓追黄帽，未要靴刀抹绛巾。芳意十分强半在，为君先踏水边春。","dynasty":"宋代","title":"有以官法酒见饷者因用前韵求述古为移厨饮湖"}
{"author":"苏轼","content":"一声鸣?一作鸿?雁破江云，万叶梧桐卷露银。我自飘零是羁旅，更堪秋晚送行人。","dynasty":"宋代","title":"送惠州监押"}
{"author":"苏轼","content":"嵇绍似康为有子，郗超叛鉴是无孙。如今更恨贾梁道，不杀公闾杀子元。","dynasty":"宋代","title":"戏作贾梁道诗，并引"}
{"author":"苏轼","content":"一尾追风抹万蹄，昆崙玄圃谓朝隮。回看世上无伯乐，却道盐车胜月题。","dynasty":"宋代","title":"次韵参寥师寄秦太虚三绝句，时秦君举进士不得其二"}
{"author":"苏轼","content":"定知玉兔十分圆，化作霜风九月寒。寄语重门休上钥，夜潮流向月中看。万人鼓噪慑吴侬，犹似浮江老阿童。欲识潮头高几许？越山浑在浪花中。江边身世两悠悠，久与沧波共白头。造物亦知人易老，故叫江水向西流。吴儿生长狎涛渊，冒利轻生不自怜。东海若知明主意，应教斥卤变桑田。江神河伯两醯鸡，海若东来气吐霓。安得夫差水犀手，三千强弩射潮低。","dynasty":"宋代","tags":"写水，抒情","title":"八月十五日看潮五绝"}
{"author":"苏轼","content":"白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知贫是病，神仙可学道之馀。但知白酒留佳客，不问黄公觅素书。符离道士晨兴际，华岳先生尸解馀。忽见黄庭丹篆句，犹传青纸小朱书。凄凉雨露三年后，仿佛尘埃数字馀。至用榴皮缘底事，中书君岂不中书。","dynasty":"宋代","title":"回先生过湖州东林沈氏饮醉以石榴皮书其家东"}
{"author":"苏轼","content":"雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。","dynasty":"宋代","title":"少年游（元丰六年七月六日，王文甫家饮酿白酒，大醉。集古句作墨竹词）"}
{"author":"苏轼","content":"昨夜东风入律新，玉关知有受降人。圣恩与解河湟冻，共得中原草木春。","dynasty":"宋代","title":"春帖子词"}
{"author":"苏轼","content":"乐全先生梦人以诗三篇示之，字皆旁行而不可识。傍有人道衣古貌，为读其中一篇云：人事且常在，留质悟圆间。凡四句，觉而忘其二，以告其客苏轼。轼以私意广之云。圆间有物物间空，岂有圆空入井中。不信天形真个样，故应眼力自先穷。连环已解如神手，万窍犹号未济风。稽首问公公大笑，本来谁碍更求通。","dynasty":"宋代","title":"记梦（并叙）"}
{"author":"苏轼","content":"去乡三十年，风雨荒旧宅。惟存一束书，寄食无定迹。每用愧渊明，尚取禾三百。颀然六男子，粗可传清白。於吾岂不多，何事复叹息。","dynasty":"宋代","title":"和陶饮酒二十首"}
{"author":"苏轼","content":"遣化何时取众香，法筵斋钵久凄凉。寒蔬病甲谁能采，落叶空畦半已荒。老楮忽生黄耳菌，故人兼致白芽姜。萧然放箸东南去，又入春山笋蕨乡。","dynasty":"宋代","title":"与参寥师行园中得黄耳蕈"}
{"author":"苏轼","content":"鹍弦铁拨世无有，乐府旧工惟尚叟。一生喙硬眼无人，坐此困穷今白首。翠鬟女子年十七，指法已似呼韩妇。轻帆渡海风掣回，满面尘沙和泪垢。青衫不逢湓浦客，红袖漫插曹纲手。尔来一见哀骀佗，便著臂韝躬井臼。我惭贫病百不足，强对黄花饮白酒。转关护索动有神，雷辊空堂战窗牖。四弦一抹拥袂立，再拜十分为我寿。世人只解锦缠头，与汝作诗传不朽。","dynasty":"宋代","title":"古缠头曲"}
{"author":"苏轼","content":"师唱谁家曲，宗风嗣阿谁。借君拍板与门槌。我也逢场作戏、莫相疑。溪女方偷眼，山僧莫眨眉。却愁弥勒下生迟。不见老婆三五、少年时。","dynasty":"宋代","title":"南歌子·师唱谁家曲"}
{"author":"苏轼","content":"兰菊有生意，微阳回寸根。方忧集暮雪，复喜迎朝暾。忆我故居室，浮光动南轩。松竹半倾泻，未数葵与萱。三径瑶草合，一瓶井花温。至今行吟处，尚余履舄痕。一朝出従仕，永愧李仲元。晚岁益可羞，犯雪方南奔。山城买废圃，槁叶手自掀。长使齐安人，指说故侯园。铅膏染髭须，旋露霜雪根。不如闭目坐，丹府夜自暾。谁知忧患中，方寸寓羲轩。大雪従压屋，我非儿女萱。平生学踵息，坐觉两?登温。下马作雪诗，满地鞭箠痕。伫立望原野，悲歌为黎元。道逢射猎子，遥指狐兔奔。踪迹尚可寻，窟穴何足掀。寄谢李丞相，吾将反丘园。","dynasty":"宋代","title":"正月十八日蔡州道上遇雪子由韵二首"}
{"author":"苏轼","content":"暴雨涨荒溪，尺水生洪流。中有泼泼鲤，泛然方快游。安知赤日烁，沸浪生浮沤。石密岸狭束，鳞鬣窘若囚。一失在藻乐，遂有辙鲋忧。誓将泛江湖，雪此喣沫羞。江湖与荒溪，巨细虽不侔。此流彼之派，联接讵阻修。超然奋跃去，势若鹰离韝。浮沉谢群蛙，窟穴依长洲。洗刷沮洳泥，被服白纹裘。谁知岁月久，涌浪生咽喉。赖尔溪中物，虽困有远谋。不似沼沚间，四合狱万鲰。纵知有江湖，绵绵隔山丘。人生岂异此，穷达皆有由。吾乡广平君，少与轻薄游。堆金等屋梁，{左禾右罢}稏百顷秋。朝廷罗红颜，夜庖炙肥牛。落魄穷书生，多以金帛收。高赀一朝尽，里巷谁青眸。儿女号饥寒，亲友寡馈賙。中夜起长叹，慷慨商声讴。我非田农家，安能事粗耰。又非将帅种，不惯挥戈矛。平生负壮气，岂可遂尔休。今我中丞公，位隆职兼优。官爵连九族，一门千骅骝。虽云富贵殊，敢以贫贱投。姻戚苦未远，我困岂我{左寿右鬼}。八月秋风高，驾言动轻輈。将行来告别，求赠安敢廋。嗟子穷已甚，倚伏理亦周。溪鱼解如此，况子知公侯。马壮仆正健，去去其无留。","dynasty":"宋代","title":"送宋君用游辇下"}
{"author":"苏轼","content":"醉中虽可乐，犹是生灭境。云何得此身，不醉亦不醒。痴如景升牛，莫保尻与领。黠如东郭{左俊去亻右免}，束缚作毛颖。乃知嵇叔夜，非坐虎文炳。","dynasty":"宋代","title":"和陶饮酒二十首"}
{"author":"苏轼","content":"飞仙亦偶然，脱命瞬息中。惟诗不可拟，如写天日容。梦中哦七言，玉丹已入怀。一语遭绰虐，失身堕蓬莱。蓬莱至今空，护短不养才。上界足官府，谪仙应退休。可怜吴与苏，肮脏雪满头。雪满头，终当却与丹元子，笑指东海乘桴浮。","dynasty":"宋代","title":"丹元子示诗飘飘然有谪仙风气吴传正继作复次"}
{"author":"苏轼","content":"役役倦人事，来归车载奔。征夫问前路，稚子候衡门。入息亦诗策，出游常酒樽。交亲书已绝，云壑自相存。","dynasty":"宋代","title":"归去来集字十首"}
{"author":"苏轼","content":"青盖前头点皂旗，黄茅冈下出长围。弄风骄马跑空立，趁兔苍鹰掠地飞。回望白云生翠巘，归来红叶满征衣。圣明若用西凉簿，白羽犹能效一挥。","dynasty":"宋代","title":"祭常山回小猎"}
{"author":"苏轼","content":"麻叶层层苘叶光，谁家煮茧一村香。隔篱娇语络丝娘。垂白杖藜抬醉眼，捋青捣麨软饥肠。问言豆叶几时黄。","dynasty":"宋代","title":"浣溪沙"}
{"author":"苏轼","content":"溪石琢马肝，剡藤开玉版。嘘嘘云雾出，奕奕龙蛇绾。此中有何好，秀色纷满眼。故人归天禄，古漆窥蠹简。隃麋给尚方，老手擅编刬。分馀幸见及，流落一叹赧。","dynasty":"宋代","title":"孙莘老寄墨四首其二"}
{"author":"苏轼","content":"家鸡野鹜同登俎，春蚓秋蛇总入奁。君家两行十二字，气压邺侯三万签。","dynasty":"宋代","title":"书刘景文左藏所藏王子敬帖"}
{"author":"苏轼","content":"白发相望两故人，眼看时事几番新。曲无和者应思郢，论少卑之且借秦。岁恶诗人无好语，（公择来诗，皆道吴中饥苦之事。）夜长鳏守向谁亲。（贡父近丧偶。）少思多睡无如我，鼻息雷鸣撼四邻。何人劝我此间来，弦管生衣甑有埃。绿蚁濡唇无百斛，蝗虫扑面已三回。磨刀入谷追穷寇，洒涕循城拾弃孩。为郡鲜欢君莫叹，犹胜尘土走章台。","dynasty":"宋代","title":"次韵刘贡父李公择见寄二首"}
{"author":"苏轼","content":"野鸟游鱼信往还，此身同寄水云间。谁家晚吹残红叶，一夜归心满旧山。可慰摧颓仍健食，此生通脱屡酡颜。年华岂是催人老，双鬓无端只自斑。故里依然一梦前，相携重上钓鱼船。尝陪大幕今陈迹，谬忝承明愧昔年。报国无成空白首，退耕何处有名田。黄鸡白酒云山约，此计当时已浩然。浴凤池边星斗光，宴余香满上书囊。楼前夜月低韦曲，云里车声出未央。去国何年双鬓雪，黄花重见一枝霜。伤心无限厌厌梦，长似秋宵一倍长。","dynasty":"宋代","title":"秋兴三首"}
{"author":"苏轼","content":"我从庐山来，目送孤飞云。路逢陆道士，知是千岁人。试问当时友，虎溪已埃尘。似闻佚老堂，知是几世孙。能为五字诗，仍戴漉酒巾。人呼小靖节，自号葛天民。","dynasty":"宋代","title":"陶骥子骏佚老堂二首"}
{"author":"苏轼","content":"寒食未明至湖上。太守未来，两县令先在。城头月落尚啼乌。朱舰红船早满湖。鼓吹未容迎五马，水云先已漾双凫。映山黄帽螭头舫，夹岸青烟鹊尾炉。老病逢春只思睡，独求僧榻寄须臾。","dynasty":"宋代","tags":"记游，写景，抒情，厌倦","title":"瑞鹧鸪·城头月落尚啼乌"}
{"author":"苏轼","content":"纵横忧患满人间，颇怪先生日日闲。昨夜清风眠北牖，朝来爽气在西山。","dynasty":"宋代","title":"和文与可洋川园池三十首吏隐亭"}
{"author":"苏轼","content":"词源滟滟波头展，清唱一声岩谷满。未容雪积句先高，岂独湖开心自远。云山已作歌眉浅，山下碧流清似眼。樽前侑酒只新诗，何异书鱼餐蠹简。","dynasty":"宋代","title":"次韵曹子方运判雪中同游西湖"}
{"author":"苏轼","content":"甲第非真有，闲花亦偶栽。聊为清净供，却对道人开。","dynasty":"宋代","title":"次荆公韵四绝其四"}
{"author":"苏轼","content":"荔子无几何，黄甘遽如许。迁臣不惜日，恣意移寒暑。层巢俯云木，信美非吾土。草芳自有时，鶗鴃何关汝。","dynasty":"宋代","title":"雷州八首"}
{"author":"苏轼","content":"风流王谢古仙真，一去空山五百春。玉室金堂馀汉士，桃花流水失秦人。困眠一榻香凝帐，梦绕千岩冷逼身。夜半老僧呼客起，云峰缺处涌冰轮。","dynasty":"宋代","title":"宿九仙山（九仙谓左元放、许迈、王、谢之流"}
{"author":"苏轼","content":"百亩清池傍郭斜，居人行乐路人夸。自言官长如灵运，能使江山似永嘉。纵饮座中遗白帢，幽寻尽处见桃花。不堪山鸟号归去，长遣王孙苦忆家。","dynasty":"宋代","title":"寄题兴州晁太守新开古东池"}
{"author":"苏轼","content":"霜霏碧瓦尚生烟，日泛彤庭已集仙。霭霭四门多吉士，熙熙万国屡丰年。高秋爽气明宫殿，元佑和声入管弦。菊有芳兮兰有秀，从臣谁和白云篇。","dynasty":"宋代","title":"集英殿秋宴教坊词致语口号臣闻天无言而四时"}
{"author":"苏轼","content":"露寒烟冷蒹葭老，天外征鸿寥唳。银河秋晚，长门灯悄，一声初至。应念潇湘，岸遥人静，水多菰米。乍望极平田，徘徊欲下，依前被、风惊起。须信衡阳万里，有谁家、锦书遥寄。万重云外，斜行横阵，才疏又缀。仙掌月明，石头城下，影摇寒水。念征衣未捣，佳人拂杵，有盈盈泪。","dynasty":"宋代","tags":"咏物，言志，向往，美好，生活","title":"水龙吟·露寒烟冷蒹葭老"}
{"author":"苏轼","content":"玉镮坠耳黄金饰。轻衫罩体香罗碧，缓步困春醪。春融脸上桃。花钿从委地。谁与郎为意。长爱月华清。此时憎月明。","dynasty":"宋代","title":"菩萨蛮"}
{"author":"苏轼","content":"江海相忘十五年，羡君松柏蔚苍颜。四朝耆旧冰霜后，两郡风流水石间。旧政犹传蜀父老，先声已振越溪山。樽前俱是蓬莱守，莫放高楼雪月闲。","dynasty":"宋代","title":"送穆越州"}
{"author":"苏轼","content":"公旧序云：大雪有怀朱康叔使君，亦知使君之念我也，作《江神子》以寄之。黄昏犹是雨纤纤。晓开帘，欲平檐。江阅天低、无处认青帘。孤坐冻吟谁伴我？揩病目，捻衰髯。使君留客醉厌厌。水晶盐，为谁甜？手把梅花、东望忆陶潜。雪似故人人似雪，虽可爱，有人嫌。","dynasty":"宋代","tags":"怀人，友人，友谊","title":"江神子·黄昏犹是雨纤纤"}
{"author":"苏轼","content":"谱牒推关右，风流出靖恭。时情任险陂，家法故雍容。南去河千顷，?大水中相别。?余惟酒一钟。更谁哀老子，令得放疏慵。","dynasty":"宋代","title":"送杨奉礼"}
{"author":"苏轼","content":"江东贾客木绵裘，会散金山月满楼。夜半潮来风又熟，卧吹箫管到扬州。","dynasty":"宋代","title":"金山梦中作"}
{"author":"苏轼","content":"民劳吏无德，岁美天有道。暑雨避麦秋，温风送蚕老。三咽初有闻，一溉未濡槁。诏书宽积欠，父老颜色好。再拜贺吾君，获此不贪宝。颓然笑阮籍，醉几书谢表。","dynasty":"宋代","title":"和陶饮酒二十首"}
{"author":"苏轼","content":"千古风流阮步兵。平生游宦爱东平。千里远来还不住。归去。空留风韵照人清。红粉尊前深懊恼。休道。怎生留得许多情。记得明年花絮乱。须看。泛西湖是断肠声。","dynasty":"宋代","title":"少年游（送元素）"}
{"author":"苏轼","content":"国艳夭娆酒半酣，去年同赏寄僧檐。但知扑扑晴香软，谁见森森晓态岩。谷雨共惊无几日，蜜蜂未许辄先甜。应须火急回征棹，一片辞枝可得黏。","dynasty":"宋代","title":"常润道中，有怀钱塘，寄述古五首其四"}
{"author":"苏轼","content":"天工点酥作梅花，此有蜡梅禅老家。蜜蜂采花作黄蜡，取蜡为花亦其物。天工变化谁得知，我亦儿嬉作小诗。君不见万松岭上黄千叶，玉蕊檀心两奇绝。醉中不觉度千山，夜闻梅香失醉眠。归来却梦寻花去，梦里花仙觅奇句。此间风物属诗人，我老不饮当付君。君行适吴我适越，笑指西湖作衣钵。","dynasty":"宋代","title":"蜡梅一首赠赵景贶（〔一题：次履常蜡梅韵。"}
{"author":"苏轼","content":"妙供来香积，珍烹具太官。拣芽分雀舌，赐茗出龙团。晓日云庵暖，春风浴殿寒。聊将试道眼，莫作两般看。","dynasty":"宋代","title":"怡然以垂云新茶见饷，报以大龙团，仍戏作小诗"}
{"author":"苏轼","content":"冰盘未荐含酸子，雪岭先看耐冻枝。应笑春风木芍药，丰肌弱骨要人医。","dynasty":"宋代","title":"餈韵杨公济奉议梅花十首"}
{"author":"苏轼","content":"小舟真一叶，下有暗浪喧。夜棹醉中发，不知枕几偏。天明问前路，已度千重山。嗟我亦何为，此道常往还。未来宁早计，既往复何言。","dynasty":"宋代","title":"和陶饮酒二十首"}
{"author":"苏轼","content":"人生识字忧患始，姓名粗记可以休。何用草书夸神速，开卷惝恍令人愁。我尝好之每自笑，君有此病何年瘳。自言其中有至乐，适意无异逍遥游。近者作堂名醉墨，如饮美酒销百忧。乃知柳子语不妄，病嗜土炭如珍羞。君于此艺亦云至，堆墙败笔如山丘。兴来一挥百纸尽，骏马倏忽踏九州。我书意造本无法，点画信手烦推求。胡为议论独见假，只字片纸皆藏收。不减钟张君自足，下方罗赵我亦优。不须临池更苦学，完取绢素充衾裯。","dynasty":"宋代","tags":"书法","title":"石苍舒醉墨堂"}
{"author":"苏轼","content":"莫怪归心甚速，西湖自有蛾眉。若见故人须细说，白发倍当时。小郑非常强记，二南依旧能诗。更有鲈鱼堪切脍，儿辈莫教知。","dynasty":"宋代","title":"乌夜啼（寄远）"}
{"author":"苏轼","content":"我生固多忧，肉食尝苦墨。轩然就一笑，犹得好饮力。闻君过云龙，对酒两静默。急携清歌女，出郭及未昃。一欢难力致，邂逅有胜特。喧蜂集晚花，乱雀啅丛棘。山人乐此耳，寂寞谁侍侧。何当求好人，聊使治要襋。使君自孤偾，此理谁相值。不如学养生，一气服千息。","dynasty":"宋代","title":"闻公择过云龙张山人，辄往从之，公择有诗，戏用其韵"}
{"author":"苏轼","content":"使君置酒莫相违，守舍何妨独掩扉。静看月窗盘晰蜴，卧闻风幔落蛜蝛。灯花结尽吾犹梦，香篆消时汝欲归。搔首凄凉十年事，传柑归遗满朝衣。","dynasty":"宋代","title":"上元夜过赴儋守召独坐有感?戊寅岁?"}
{"author":"苏轼","content":"自我来关辅，南山得再游。山中亦何有，草木媚深幽。菖蒲人不识，生此乱石沟。山高霜雪苦，苗叶不得抽。下有千岁根，蹙缩如蟠虬。长为鬼神守，德薄安敢偷。","dynasty":"宋代","title":"和子由记园中草木十一首其九"}
{"author":"苏轼","content":"道丧虽云久，吾犹及老成。如今各衰晚，那更治刑名。懒惰便樗散，疏狂托圣明。阿奴须碌碌，门户要全生。旧隐三年别，杉松好在不。我今尚眷眷，此意恐悠悠。闭户时寻梦，无人可说愁。还来送别处，双泪寄南州。","dynasty":"宋代","title":"和子由初到陈州见寄二首次韵"}
{"author":"苏轼","content":"春来何处不归鸿，非复羸牛踏旧踪。但愿老师真似月，谁家瓮里不相逢。","dynasty":"宋代","title":"次韵法芝举旧诗"}
{"author":"苏轼","content":"凤凰览德辉，远引不待遣。鷾鸸恋庭宇，倏忽来千转。那将坐井蛙，而比谈天衍。蠹鱼著文字，槁死犹遭卷。老牛疲耕作，见月亦妄喘。东坡方三问，南禅已五反。老人但目击，侍者方足茧。最后六虫篇，深寄恨语浅。","dynasty":"宋代","title":"南禅长老和诗不已故作六虫篇答之"}
{"author":"苏轼","content":"门外黄尘不见山，个中草木亦常闲。履声如渡薄冰过，催粥华鲸守夜兰。","dynasty":"宋代","title":"题净因院"}
{"author":"苏轼","content":"林外一声青竹笋，坐间半醉白头翁。春山最好不归去，惭愧春禽解劝侬。","dynasty":"宋代","title":"风水洞闻二禽"}
{"author":"苏轼","content":"天工翦刻为谁妍，抱蕊游蜂自作团。把酒惜春都是梦，不如闲客此闲看。","dynasty":"宋代","title":"杏花白鹇"}
{"author":"苏轼","content":"月丛号耿耿，露叶泣漙漙。夜长不自暖，那忧公子寒。","dynasty":"宋代","title":"促织"}
{"author":"苏轼","content":"乱山环合水侵门，身在淮南尽处村。五亩渐成终老计，九重新扫旧巢痕。岂惟见惯沙鸥熟，已觉来多钓石温。长与东风约今日，暗香先返玉梅魂。","dynasty":"宋代","title":"六年正月二十日复出东门仍用前韵"}
{"author":"苏轼","content":"太仓失陈红，狡穴得余腐。既兴丞相叹，又发廷尉怒。磔肉饲饥猫，分髯杂霜兔。插架刀槊健，落纸龙蛇骛。物理未易诘，时来即所遇。穿墉何卑微，托此得佳誉。","dynasty":"宋代","title":"鼠须笔"}
{"author":"苏轼","content":"日月转双毂，古今同一丘。惟此鹤骨老，凛然不知秋。去住两无碍，人天争挽留。去如龙出山，雷雨卷潭湫。来如珠还浦，鱼鳖争骈头。此生暂寄寓，常恐名实浮。我比陶令愧，师为远公优。送我还过溪，溪水当逆流。聊使此山人，永记二老游。大千在掌握，宁中别离忧。","dynasty":"宋代","title":"辩才老师退居龙井，不复出入。余往见之。尝"}
{"author":"苏轼","content":"东风袅袅泛崇光，香雾空蒙月转廊。只恐夜深花睡去，故烧高烛照红妆。","dynasty":"宋代","tags":"古诗三百首，初中古诗，赏花","title":"海棠"}
{"author":"苏轼","content":"五斗尘劳尚足留，闭关却欲治幽忧。羞为毛遂囊中颖，未许朱云地下游。无事会须成好饮，思归时欲赋登楼。羡君幕府如僧舍，日向城南看浴鸥。","dynasty":"宋代","title":"次答邦直、子由五首"}
{"author":"苏轼","content":"帝城春日帽檐斜，二陆初来尚忆家。未肯将盐下莼菜，已应知雪似杨花。生平贺老惯乘舟，骑马风前怕打头。欲问君王乞符竹，但忧无蟹有监州。（皆世所传钱氏故事。）西台妙迹继杨风，（凝式）。无限龙蛇洛寺中。一纸清诗吊兴废，尘埃零落梵王宫。五季文章堕劫灰，升平格力未全回。故知前辈宗徐庚，数首风流似玉台。","dynasty":"宋代","title":"金门寺中见李西台与二钱（惟演易）唱和四绝"}
{"author":"苏轼","content":"百川日夜逝，物我相随去。惟有宿昔心，依然守故处。忆在怀远驿，闭门秋暑中。藜羹对书史，挥汗与子同。西风忽凄厉，万叶穿户牖。子起寻裌衣，感叹执我手。朱颜不可恃，此语君勿疑。别离恐不免，功名定难期。当时已凄断，况此两衰老。失途既难追，学道恨不早。买田秋已议，筑室春堂成。雪堂风雨夜，已作对床声。","dynasty":"宋代","title":"初秋寄子由"}
{"author":"苏轼","content":"弹冠恨不早，挂冠常苦迟。盛服每假寐，角阙时伏思。东门未祖道，西山空拄颐。逝将江海去，安此麋鹿姿。要当谋三径，何暇择一枝。与君几合散，得酒忘淳漓。君谈似落屑，我饮如弈棋。（世有作诗如弈棋，弈棋如饮酒，饮酒乃天戒之语。仆于棋、酒二事俱不能也。）居官不任事，造物真见私。主人独贤劳，金谷方流驰。行人亦结束，杖杜乃归期。公卿虽少安，河流正东酾。我得会稽去，方回良不痴。","dynasty":"宋代","title":"次韵钱穆父会饮"}
{"author":"苏轼","content":"二豪诋醉客，气涌胸中山。漼然似冰释，亦复在一言。啬气实其腹，云当享长年。少饮得径醉，此秘君勿传。","dynasty":"宋代","title":"和陶饮酒二十首"}
{"author":"苏轼","content":"吾今那复梦周公，尚喜秋来过故宫。翠凤旧依山硉兀，清泉长与世穷通。至今游客伤离黍，故国诸生咏雨蒙。牛酒不来乌鸟散，白杨无数暮号风。","dynasty":"宋代","title":"周公庙庙在岐山西北八九里庙后百许步有泉依"}
{"author":"苏轼","content":"钱塘风景古来奇，太守例能诗。先驱负弩何在，心已誓江西。花尽后，叶飞时。雨凄凄。若为情绪，更问新官，向旧官啼。","dynasty":"宋代","tags":"秋天，写景，赞美","title":"诉衷情·送述古迓元素"}
{"author":"苏轼","content":"更厌劳生能几日，莫将归思扰衰年。片云会得无心否，南北东西只一天。","dynasty":"宋代","title":"蜀僧明操思归龙丘子书壁"}
{"author":"苏轼","content":"千年谁复继夷齐，凛凛霜筠此斗奇。要识苍龙联蜺意，拟容丹凤宿凰枝。扶持有伴雪应怕，裁剪无人风自吹。莫遣骚人说连理，君看高节孰如雌。","dynasty":"宋代","title":"次韵陈时发太博双竹"}
{"author":"苏轼","content":"临皋亭中一危坐，三见清明改新火。沟中枯木应笑人，钻斫不然谁似我。黄州使君怜久病，分我五更红一朵。従来破釜跃江鱼，只有清诗嘲饭颗。起携蜡炬绕空屋，欲事烹煎无一可。为公分作无尽灯，照破十方昏暗锁。","dynasty":"宋代","title":"徐使君分新火"}
{"author":"苏轼","content":"．予往在武昌，西山九曲亭上有题一句云：玄鸿横号黄槲岘。九曲亭即吴王岘山，一山皆槲叶，其旁即元结陂湖也，荷花极盛。因为对云：皓鹤下浴红荷湖。坐客皆笑，同请赋此诗。江干高居坚关扃，犍耕躬稼角挂经。篙竿系舸菰茭隔，笳鼓过军鸡狗惊。解襟顾景各箕踞，击剑赓歌几举觥。荆笄供脍愧搅聒，干锅更戛甘瓜羹。","dynasty":"宋代","title":"西山戏题武昌王居士?并引?"}
{"author":"苏轼","content":"还朝如梦中，双阙眩金碧。复穿鹓鹭行，强寄麋鹿迹。劳生苦昼短，展转不能夕。默坐数更鼓，流水夜自逆。故人为我谋，此志何由毕。越吟知听否，谁念病庄舄。（时方请越。）","dynasty":"宋代","title":"次韵定国见寄"}
{"author":"苏轼","content":"太上虚皇出灵篇，黄庭真人舞胎仙。髯耆两卿相后前，丱妙夹侍清且妍。十有二神服锐坚，巍巍堂堂人中天。问我何修果此缘，是心朝空夕了然，恐非其人世莫传。殿以二士苍鹄骞，南随道师历山渊。山人迎笑喜我还，问谁遣化老龙眠。","dynasty":"宋代","title":"书《黄庭内景经》尾，并叙"}
{"author":"苏轼","content":"世事非吾事，驾言归路寻。向时迷有命，今日悟无心。庭内菊归酒，窗前风入琴。寓形知已老，犹未倦登临。","dynasty":"宋代","title":"归去来集字十首"}
{"author":"苏轼","content":"《凤翔八观》诗，记可观者八也。昔司马子长登会稽，探禹穴，不远千里；而李太白亦以七泽之观至荆州。二子盖悲世悼俗，自伤不见古人，而欲一观其遗迹，故其勤如此。凤翔当秦、蜀之交，士大夫之所朝夕往来此八观者，又皆跬步可至，而好事者有不能遍观焉，故作诗以告欲观而不知者。","dynasty":"宋代","title":"凤翔八观（并叙）"}
{"author":"苏轼","content":"净因大觉琏师，以阎立本画水官遗编礼公。公既报之以诗，谓某：汝亦作。某顿首再拜次韵，仍录二诗为一卷以献。高人岂学画，用笔乃其天。譬如善游人，一一能操船。阎子本逢掖，畴昔慕云渊。丹青偶为戏，染指初尝鼋。爱之不自已，笔势如风翻。传闻贞观中，左衽解椎鬟。南夷羞白雉，佛国贡青莲。诏令拟王会，别殿写戎蛮。熊冠金络额，豹袖拥幡aa44。传入应门内，俯伏脱剑弮。天姿俨龙凤，杂沓朝鹏鳣。神功与绝迹，后世两莫扳。自従李氏亡，群盗窃山川。长安三日火，至宝随飞烟。尚有脱身者，漂流出东关。三官岂容独，得此今已编。吁嗟至神物，会合当有年。京城诸权贵，欲取百计难。赠以玉如意，岂能动高禅。信应一篇诗，皎若画在前。","dynasty":"宋代","title":"次韵水官诗?并引原收有老泉水官诗，今删?"}
{"author":"苏轼","content":"玉堂昼掩春日闲，中有郭熙画春山。鸣鸠乳燕初睡起，白波青嶂非人间。离离短幅开平远，漠漠疏林寄秋晚。恰似江南送客时，中流回头望云巘。伊川佚老鬓如霜，卧看秋山思洛阳。为君纸尾作行草，炯如嵩洛浮秋光。我従公游如一日，不觉青山映黄发。为画龙门八节滩，待向伊川买泉石。","dynasty":"宋代","title":"郭熙画秋山平远（潞公为跋尾。）"}
{"author":"苏轼","content":"霜叶投空雀啅篱，上楼筋力强扶持。对花把酒未甘老，膏面染须聊自欺。无事亦知君好饮，多才终恐世相縻。请看平日衔杯口，会有金椎为控颐。","dynasty":"宋代","title":"次韵王廷老和张十七九日见寄二首其一"}
{"author":"苏轼","content":"庄周昔贷粟，犹欲舂脱之。鲁公亦乞米，炊煮尚不辞。渊明端乞食，亦不避嗟来。呜呼天下士，死生寄一杯。斗水何所直，远汲苦姜诗。幸有余薪米，养此老不才。至味久不坏，可为子孙贻。","dynasty":"宋代","title":"和陶乞食"}
{"author":"苏轼","content":"已分江湖送此生，会稽行复得岑成。镜湖席捲八百里，坐啸因君又得名。","dynasty":"宋代","title":"余旧在钱塘，同苏伯固开西湖，今方请越，戏谓伯固，可复来开镜湖耶？伯固有诗，因次韵"}
{"author":"苏轼","content":"自古相从休务日，何妨低唱微吟。天垂云重作春阴。坐中人半醉，帘外雪将深。闻道分司狂御史，紫云无路追寻。凄风寒雨是骎骎。问囚长损气，见鹤忽惊心。","dynasty":"宋代","tags":"送别，友人，寂寞","title":"临江仙·冬日即事"}
{"author":"苏轼","content":"我虽不解饮，把盏欢意足。试呼白发感秋人，令唱黄鸡催晓曲。与君登科如隔晨，敝袍霜叶空残绿。如今莫问老与少，儿子森森如立竹。黄鸡催晓不须愁，老尽世人非我独。","dynasty":"宋代","title":"与临安令宗人同年剧饮"}
{"author":"苏轼","content":"湖上与张先同赋，时闻弹筝凤凰山下雨初晴，水风清，晚霞明。一朵芙蕖，开过尚盈盈。何处飞来双白鹭，如有意，慕娉婷。忽闻江上弄哀筝，苦含情，遣谁听！烟敛云收，依约是湘灵。欲待曲终寻问取，人不见，数峰青。","dynasty":"宋代","tags":"婉约，山水，音乐","title":"江城子·江景"}
{"author":"苏轼","content":"墨云拖雨过西楼。水东流。晚烟收。柳外残阳，回照动帘钩。今夜巫山真个好，花未落，酒新篘。美人微笑转星眸。月花羞。捧金瓯。歌扇萦风，吹散一春愁。试问江南诸伴侣，谁似我，醉扬州。","dynasty":"宋代","title":"江城子·墨云拖雨过西楼"}
{"author":"苏轼","content":"瓶居本近危，甑坠不知完。梦求亡楚弓，笑解适越冠。忽然返自照，识我本来颜。归路在脚底，殽潼失重关。屡从渊明游，云山出毫端。借君无弦琴，寓我非指弹。岂惟舞独鹤，便可摄飞鸾。还将岭茅瘴，一洗月阙寒。","dynasty":"宋代","title":"和陶东方有一士"}
{"author":"苏轼","content":"伛偻山前叟，迎我如迎新。那知梦幻躯，念念非昔人。江湖久放浪，朝市谁相亲。却寻泉源去，桃花逢避秦。","dynasty":"宋代","title":"再过常山和昔年留别诗"}
{"author":"苏轼","content":"闻说官军取乞誾，将军旗鼓捷如神。故知无定河边柳，得共中原雪絮春。","dynasty":"宋代","title":"闻捷"}
{"author":"苏轼","content":"野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。","dynasty":"宋代","tags":"题咏，秋天，水乡，写景","title":"书李世南所画秋景二首"}
{"author":"苏轼","content":"岁月翩翩下坂轮，归来杏子已生仁。深红落尽东风恶，柳絮榆钱不当春。火冷饧稀杏粥稠，青裙缟袂饷田头。大夫行役家人怨，应羡居乡马少游。","dynasty":"宋代","title":"次韵田国博部夫南京见寄二绝"}
{"author":"苏轼","content":"我昔在田间，但知羊与牛。川平牛背稳，如驾百斛舟。舟行无人岸自移，我卧读书牛不知。前有百尾羊，听我鞭声如鼓鼙。我鞭不妄发，视其後者而鞭之。泽中草木长，草长病牛羊。寻山跨坑谷，腾趠筋骨强。烟蓑雨笠长林下，老去而今空见画。世间马耳射东风，悔不长作多牛翁。","dynasty":"宋代","title":"书晁说之《考牧图》後"}
{"author":"苏轼","content":"江海相忘十五年，羡公松柏蔚苍颜。四朝耆旧冰霜后，两郡风流水石间。旧政犹传蜀父老，先声已振越溪山。樽前俱是蓬莱守，莫放高楼雪月闲。","dynasty":"宋代","title":"送穆越州"}
{"author":"苏轼","content":"徐邈能中酒圣贤，刘伶席地幕青天，潘郎白璧为谁连。无可奈何新白发，不如归去旧青山，恨无人借买山钱。","dynasty":"宋代","tags":"写人，赞美，政治，向往","title":"浣溪沙·徐邈能中酒圣贤"}
{"author":"苏轼","content":"春已老，春服几时成。曲水浪低蕉叶稳，舞雩风软纻罗轻。酣咏乐升平。微雨过，何处不催耕。百舌无言桃李尽，柘林深处鹁鸪鸣。春色属芜菁。","dynasty":"宋代","tags":"自然，春天，游玩，山水","title":"望江南·暮春"}
{"author":"苏轼","content":"每得君诗如得书，宣心写妙书不如。眼前百种无不有，知君一以诗驱除。传闻都下十日雨，青泥没马街生鱼。旧雨来人今不来，油然独酌卧清虚。（堂名。）我虽作郡古云乐，山川信美非吾庐。愿君不废重九约，念此衰冷勤呵嘘。","dynasty":"宋代","title":"次韵答王定国"}
{"author":"苏轼","content":"客去室幽幽，鵩鸟来座隅。引吭伸两翅，太息意不舒。吾生如寄耳，何者为吾庐。去此复何之，少安与汝居。夜中闻长啸，月露荒榛芜。无问亦无答，吉凶两何如。","dynasty":"宋代","title":"和陶拟古九首其三"}
{"author":"苏轼","content":"偶寻流水上崔嵬，五老苍颜一笑开。若见谪仙烦寄语，康山头白早归来。","dynasty":"宋代","title":"书李公择白石山房"}
{"author":"苏轼","content":"子政洵奇逸，妙算穷阴阳。淮南枕中诀，养炼岁月长。岂伊臭浊中，争此顷刻光。安知青藜火，丈人非中黄。","dynasty":"宋代","title":"和陶读《山海经》"}
{"author":"苏轼","content":"閒卧藤床观社柳。","dynasty":"宋代","title":"定风波"}
{"author":"苏轼","content":"舍棹忽逾月，沙尘困远行。襄阳逢汉水，偶似蜀江清。蜀江固浩荡，中有蛟与鲸。汉水亦云广，欲涉安敢轻。文王化南国，游女俨如卿。洲中浣纱子，环珮锵锵鸣。古风随世变，寒水空泠泠。过之不敢慢，伫立整冠缨。","dynasty":"宋代","title":"汉水"}
{"author":"苏轼","content":"太上虚皇出灵篇，黄庭真人舞胎仙。髯耆两卿相后前，丱妙夹侍清且妍。十有二神服锐坚，巍巍堂堂人中天。问我何修果此缘，是心朝空夕了然，恐非其人世莫传。殿以二士苍鹄骞，南随道师历山渊。山人迎笑喜我还，问谁遣化老龙眠。","dynasty":"宋代","title":"书《黄庭内景经》尾，并叙"}
{"author":"苏轼","content":"十八新娘八十郎，苍苍白发对红妆。鸳鸯被里成双夜，一树梨花压海棠。","dynasty":"宋代","tags":"写人，友人","title":"一树梨花压海棠"}
{"author":"苏轼","content":"武林千叶照观空，别后湖山几信风。自笑眼花红绿眩，还将白首对鞓红。","dynasty":"宋代","title":"常州太平寺观牡丹"}
{"author":"苏轼","content":"清晨振衣起，起步方池侧。徘徊俯丹楹，到影见攲仄。不识陶靖节，定非风尘格。遥怀谢灵运，本自林泉客。予生忽世事，不以形为役。顾彼冕弁人，冕弁非予适。","dynasty":"宋代","title":"富阳道中"}
{"author":"苏轼","content":"霜筠细破为双掩，中有长鱼如卧剑。紫荇穿腮气惨凄，红鳞照坐光磨闪。携来虽远鬣尚动，烹不待熟指先染。坐客相看为解颜，香粳饱送如填堑。早岁尝为荆渚客，黄鱼屡食沙头店。滨江易采不复珍，盈尺辄弃无乃僭。自従西征复何有，欲致南烹嗟久欠。游aa2琐细空自腥，乱骨纵横动遭砭。故人远馈何以报，客俎久空惊忽赡。东道无辞信使频，西邻幸有庖齑酽。","dynasty":"宋代","title":"渼陂鱼（陂在鄠县。）"}
{"author":"苏轼","content":"士作岁寒知松柏诗龙蛰虽高卧，鸡鸣不废时。炎凉徒自变，茂悦两相知。已负栋梁质，肯为儿女姿。那忧霜贸贸，未喜日迟迟。难与夏虫语，永无秋实悲。谁知此植物，亦解秉天彝。","dynasty":"宋代","title":"次韵黄鲁直效进"}
{"author":"苏轼","content":"徐邈能中酒圣贤，刘伶席地幕青天，潘郎白璧为谁连。无可奈何新白发，不如归去旧青山，恨无人借买山钱。","dynasty":"宋代","tags":"写人，赞美，政治，向往","title":"浣溪沙·徐邈能中酒圣贤"}
{"author":"苏轼","content":"惊人得佳句，或以傲王公。处士还清节，滑稽安足雄。深沉似康乐，简远到安丰。一点无俗气，相期林下风。","dynasty":"宋代","title":"答子勉三首"}
{"author":"苏轼","content":"针头如麦芒，气出如车轴。间关脉络中，性命寄毛粟。而况清净眼，内景含天烛。琉璃贮沆瀣，轻脆不任触。而子于其间，来往施锋镞。笑谈纷自若，观者颈为缩。运针如运斤，去翳如拆屋。常疑子善幻，他技杂符祝。子言吾有道，此理君未瞩。形骸一尘垢，贵贱两草木。世人方重外，妄见瓦与玉。而我初不知，刺眼如刺肉。君看目与翳，是翳要非目。目翳苟二物，易分如麦菽。宁闻老农夫，去草更伤谷。鼻端有馀地，肝胆分楚蜀。吾于五轮间，荡荡见空曲。如行九轨道，并驱无击毂。空花谁开落，明月自朏朒。请问乐全堂，忘言老尊宿。","dynasty":"宋代","title":"赠眼医天彦若"}
{"author":"苏轼","content":"道人晓出南屏山，来试点茶三昧手。忽惊午盏兔毛斑，打作春瓮鹅儿酒。天台乳花世不见，玉川风腋今安有。先生有意续茶经，会使老谦名不朽。","dynasty":"宋代","title":"送南屏谦师"}
{"author":"苏轼","content":"寒食未明至湖上。太守未来，两县令先在。城头月落尚啼乌。朱舰红船早满湖。鼓吹未容迎五马，水云先已漾双凫。映山黄帽螭头舫，夹岸青烟鹊尾炉。老病逢春只思睡，独求僧榻寄须臾。","dynasty":"宋代","tags":"记游，写景，抒情，厌倦","title":"瑞鹧鸪·城头月落尚啼乌"}
{"author":"苏轼","content":"春风吹榆林，乱荚飞作堆。荒园一雨过，戢戢千万栽。青松种不生，百株望一枚。一枚已有馀，气压千亩槐。野人易斗粟，云自鲁徂徕。鲁人不知贵，万灶飞青煤。束缚同一车，胡为乎来哉。泫然解其缚，清泉洗浮埃。枝伤叶尚困，生意未肯回。山僧老无子，养护如婴孩。坐待走龙蛇，清阴满南台。孤根裂山石，直干排风雷。我今百日客，养此千岁材。（时去替不百日。）茯苓无消息，双鬓日夜摧。古今一俯仰，作诗寄余哀。","dynasty":"宋代","title":"种松得徕字（其四在怀古堂，其六在石经院。"}
{"author":"苏轼","content":"江左风流王谢家，尽携书画到天涯。却因梅雨丹青暗，洗出徐熙落墨花。","dynasty":"宋代","title":"徐熙杏花"}
{"author":"苏轼","content":"我性喜临水，得颍意甚奇。到官十日来，九日河之湄。吏民笑相语，使君老而痴。使君实不痴，流水有令姿。绕郡十余里，不驶亦不迟。上流直而清，下流曲而漪。画船俯明镜，笑问汝为谁。忽然生鳞甲，乱我须与眉。散为百东坡，顷刻复在兹。此岂水薄相，与我相娱嬉。声色与臭味，颠倒眩小儿。等是儿戏物，水中少磷淄。赵陈两欧阳，同参天人师。观妙各有得，共赋泛颍诗。","dynasty":"宋代","title":"泛颍"}
{"author":"苏轼","content":"怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂夭桃杏，半点微酸已著枝。幽人自恨探春迟，不见檀心未吐时。丹鼎夺胎那是宝，玉人頩颊更多姿。抱丛暗蕊初含子，落盏穠香已透肌。乞与徐熙新画样，竹间璀璨出斜枝。","dynasty":"宋代","tags":"咏物，梅花，托物咏志","title":"红梅三首"}
{"author":"苏轼","content":"旧时日南郡，野女出成群。此去尚应远，东风已如云。蚩氓托丝布，相就通殷勤。可怜秋胡子，不遇卓文君。","dynasty":"宋代","title":"雷州八首其八"}
{"author":"苏轼","content":"张公晚为龙，抑自龙中来。伊昔风云会，咄嗟潭洞开。精诚苟可贯，宾主真相陪。洞箫振羽舞，白酒浮云罍。言従关洲妃，远去焦氏台。倒倾瓶中雨，一洗麦上埃。破旱不论功，乘云却空回。嗟龙与我辈，用意岂远哉。使君今子义，英风冠东莱。笑说龙为友，幽明莫相猜。","dynasty":"宋代","title":"祷雨龙公既应刘景文有诗次韵"}
{"author":"苏轼","content":"引手攀红樱，红樱落如线。仰首看红日，红日走如箭。年光与时景，顷刻互衰变。何当血肉身，安得常强健。人心苦执迷，富贵忧贫贱。忧色常在眉，欢容不上面。吾今头半白，把镜非不见。惟应花下杯，更待他人劝。","dynasty":"宋代","title":"无题?此为白居易诗?"}
{"author":"苏轼","content":"琉璃百顷水仙家，风静湖平响钓车。寂历疏松欹晚照，伶俜寒蝶抱秋花。困眠不觉依蒲褐，归路相将踏桂华。更著纶巾披鹤氅，他年应作画图夸。","dynasty":"宋代","title":"次韵周长官寿星院同饯鲁少卿"}
{"author":"苏轼","content":"十里一置飞尘灰，五里一堠兵火催。颠坑仆谷相枕藉，知是荔枝龙眼来。飞车跨山鹘横海，风枝露叶如新采。宫中美人一破颜，惊尘溅血流千载。永元荔枝来交州，天宝岁贡取之涪。至今欲食林甫肉，无人举觞酹伯游。我愿天公怜赤子，莫生尤物为疮痏。雨顺风调百谷登，民不饥寒为上瑞。君不见，武夷溪边粟粒芽，前丁后蔡相宠加。(相宠加一作：相笼加)争新买宠各出意，今年斗品充官茶。吾君所乏岂此物，致养口体何陋耶？洛阳相君忠孝家，可怜亦进姚黄花。","dynasty":"宋代","tags":"讽谕","title":"荔枝叹"}
{"author":"苏轼","content":"琵琶绝艺。年纪都来十一二。拨弄么弦。未解将心指下传。主人瞋小。欲向东风先醉倒。已属君家。且更从容等待他。","dynasty":"宋代","title":"减字木兰花·琵琶绝艺"}
{"author":"苏轼","content":"明月未出群山高，瑞光千丈生白毫。一杯未尽银阙涌，乱云脱坏如崩涛。谁为天公洗眸子，应费明河千斛水。遂令冷看世间人，照我湛然心不起。西南火星如弹丸，角尾奕奕苍龙蟠。今宵注眼看不见，更许萤火争清寒。何人舣舟临古汴，千灯夜作鱼龙变。曲折无心逐浪花，低昂赴节随歌板。青荧灭没转前山，浪飐风回岂复坚。明月易低人易散，归来呼酒更重看。堂前月色愈清好，咽咽寒螀鸣露草。卷帘推户寂无人，窗下咿哑惟楚老。南都从事莫羞贫，对月题诗有几人。明朝人事随日出，恍然一梦瑶台客。","dynasty":"宋代","tags":"节日，中秋节，咏物，写月","title":"中秋见月和子由"}
{"author":"苏轼","content":"秋来欲见紫髯翁，待得梅花细萼红。记取上元灯火夜，道人犹在水晶宫。","dynasty":"宋代","title":"欲往湖州，见孙莘老，别公辅、希元、彦远、"}
{"author":"苏轼","content":"双眉卷铁丝，两翅晕金碧。初来花争妍，忽去鬼无迹。","dynasty":"宋代","title":"鬼蝶"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"嘉谷卧风雨，稂莠登我场。陈前漫方丈，玉食惨无光。大哉天宇间，美恶更臭香。君看五六月，飞蚊殷回廊。兹时不少假，俯仰霜叶黄。期君蟠桃枝，千岁终一尝。顾我如苦李，全生依路傍。纷纷不足愠，悄悄徒自伤。","dynasty":"宋代","title":"次韵黄鲁直见赠古风二首"}
{"author":"苏轼","content":"朔野方赤地，河堧但黄尘。秋霖暗豆漆，夏旱臞麦人。逆旅唱晨粥，行疱得时珍。青班照匕箸，脆响鸣牙龈。玉食谢故吏，风餐便逐臣。漂零竟何适，浩荡寄此身。争劝加餐食，实无负吏民。何当万里客，归及三年新。","dynasty":"宋代","title":"过汤阴市得豌豆大麦粥示三儿子"}
{"author":"苏轼","content":"旌旆满江湖。诏发楼船万舳舻。投笔将军因笑我，迂儒。帕首腰刀是丈夫。粉泪怨离居。喜子垂窗报捷书。试问伏波三万语，何如。一斛明珠换绿珠。","dynasty":"宋代","title":"南乡子·旌旆满江湖"}
{"author":"苏轼","content":"持杯遥劝天边月。愿月圆无缺。持杯更复劝花枝。且愿花枝长在、莫离披。持杯月下花前醉。休问荣枯事。此欢能有几人知。对酒逢花不饮、待何时。","dynasty":"宋代","title":"虞美人"}
{"author":"苏轼","content":"湖光非鬼亦非仙，风恬浪静光满川。须臾两两入寺去，就视不见空茫然。","dynasty":"宋代","title":"夜泛西湖五绝其五"}
{"author":"苏轼","content":"富贵本无定，世人自荣枯。嚣嚣好名心，嗟我岂独无。不能便退缩，但使进少徐。我行念西国，已分田园芜。南来竟何事，碌碌随商车。自进苟无补，乃是懒且愚。人生重出处夫岂徒。永怀江阳叟，种藕春满湖。","dynasty":"宋代","title":"浰阳早发"}
{"author":"苏轼","content":"今日散幽忧，弹冠及新沐。况闻万里孙，已报三日浴。朋来四男子，大壮泰临复。开书喜见面，未饮春生腹。无官一身轻，有子万事足。举家传吉梦，殊相惊凡目。烂烂开眼电，硗硗峙头玉。?李贺诗云：头玉硗硗眉宇翠，杜郎生得真男子。?但令强筋骨，可以耕衍沃。不须富文章，端解耗纸竹。君归定何日，我计久已熟。长留五车书，要使九子读。?吾与子由共九孙男矣。?箪瓢有内乐，轩冕无流瞩。人言适似我，穷达已可卜。早谋二顷田，莫待八州督。?吾前后典八州。?","dynasty":"宋代","title":"借前韵贺子由生第四孙斗老"}
{"author":"苏轼","content":"渐觉东风料峭寒，青蒿黄韭试春盘。遥想庆州千嶂里，暮云衰草雪漫漫。","dynasty":"宋代","title":"送范德孺"}
{"author":"苏轼","content":"种柏待其成，柏成人已老。不如种丛彗，春种秋可倒。阴阳不择物，美恶随意造。柏生何苦艰，似亦费天巧。天工巧有几，肯尽为汝耗。君看藜与藿，生意常草草。","dynasty":"宋代","title":"和子由记园中草木十一首其三"}
{"author":"苏轼","content":"漱石先生难可意，齧毡校尉久无朋。应知客路愁无奈，故遣吟诗调李陵。","dynasty":"宋代","title":"次韵孙巨源，寄涟水李、盛二著作，并以见寄五绝其三"}
{"author":"苏轼","content":"儿童笑使君，忧愠长悄悄。谁拈白接?，令跨金騕褭。东风吹湿雪，手冷怯清晓。忽发两鸣髇，相趁飞aa18小。放弓一长啸，目送孤鸿矫。吟诗忘鞭辔，不语头自掉。归来仍脱粟，盐豉煮芹蓼。何似雷将军，两眼霜鹘皎。黑头已为将，百战意未了。马上倒银瓶，得兔不暇燎。少年负奇志，蹭蹬百忧绕。回首英雄人，老死已不少。青春还一梦，余年真过鸟。莫上呼鹰台，平生笑刘表。","dynasty":"宋代","title":"人日猎城南会者十人以身轻一鸟过枪急万人呼"}
{"author":"苏轼","content":"璃玻千顷照神州，此夕人间别是秋。地与楼台相上下，天随星斗共沉浮。一尘不向山中住，万象都从物外求。醉吸清华游碧落，更于何处觅瀛洲。","dynasty":"宋代","title":"潮中观月"}
{"author":"苏轼","content":"捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。","dynasty":"宋代","tags":"行舟，感叹，人生，哲理","title":"慈湖夹阻风"}
{"author":"苏轼","content":"闻君谈西戎，废食忘早晚。王师本不陈，贼垒何足刬。守边在得士，此语要而简。知君论将口，似我识画眼。笑指尘壁间，此是老牛戬。平生师卫玠，非意常理遣。诉君定何人，未用市朝显。置之勿复道，世俗固多舛。归去亦何须，单车渡殽渑。如虫得羽化，已脱安用茧。家书空万轴，凉曝困舒卷。念当扫长物，闭息默自暖。此画聊付君，幽处得小展。新诗勿纵笔，群吠惊邑犬。时来未可知，妙斫待轮扁。","dynasty":"宋代","title":"次韵李端叔谢送牛戬鸳鸯竹石图"}
{"author":"苏轼","content":"乱文龟壳细相连，惯卧青绫恐未便。洁似僧巾白㲲布，暖于蛮帐紫茸毡。锦衾速卷持还客，破屋那愁仰见天。但恐娇儿还恶睡，夜深踏裂不成眠。","dynasty":"宋代","title":"次韵柳子玉二首其二纸帐"}
{"author":"苏轼","content":"平生无一女，谁复叹耳耳。滞留生此儿，足慰周南史。那知非真实，造物聊戏尔。烦恼初无根，恩爱为种子。烦公为假说，反复相指似。欲除苦海浪，先干爱河水。弃置一寸鳞，悠然笑侯喜。为公写余习，瓶罍一时耻。闻公少已悟，拄杖久倚床。笑我老而痴，负鼓欲求亡。庶几东门子，柱史安敢望。嗜毒戏猛兽，虑患先不详。囊破蛇已走，尚未省啮伤。妙哉两篇诗，洗我千结肠。黠蚕不作茧，未老辄自僵。永谢汤火厄，泠然超无方。","dynasty":"宋代","title":"叶涛致远见和二诗复次其韵（涛颠倒元韵。）"}
{"author":"苏轼","content":"远望若可爱，朱栏碧瓦沟。聊为一驻足，且慰百回头。水落见山石，尘高昏市楼。临风莫长啸，遗涕浩难收。","dynasty":"宋代","title":"扶风天和寺"}
{"author":"苏轼","content":"城南有荒池，琐细谁复采。幽姿小芙蕖，香色独未改。欲为中州信，浩荡绝云海。遥知玉井莲，落蕊不相待。攀跻及少壮，已失那容悔。","dynasty":"宋代","title":"和陶拟古九首"}
{"author":"苏轼","content":"我诗如病骥，悲鸣向衰草。有儿真骥子，一喷群马倒。养气勿吟哦，声名忌太早。风涛借笔力，势逐孤云扫。何如陶家儿，绕舍觅梨枣。君看押强韵，已胜郊与岛。","dynasty":"宋代","title":"迨作《淮口遇风诗》，戏用其韵"}
{"author":"苏轼","content":"东君意浅著寒梅，千朵深红未暇裁。安得道人殷七七，不论时节遣花开。","dynasty":"宋代","title":"后十余日复至"}
{"author":"苏轼","content":"书窗涴壁常遭骂。","dynasty":"宋代","title":"句其十三"}
{"author":"苏轼","content":"飓作海浑，天水溟濛。云屯九河，雪立三江。我不出门，寤寐北窗。念彼海康，神驰往从。","dynasty":"宋代","title":"和陶停云四首，并引其二"}
{"author":"苏轼","content":"两两归鸿欲破群，依依还似北归人。遥知朔漠多风雪，更待江南半月春。","dynasty":"宋代","title":"惠崇春江晚景二首其二"}
{"author":"苏轼","content":"出临皋而东骛兮，并丛祠而北转。走雪堂之陂陀兮，历黄泥之长坂。大江汹以左缭兮，渺云涛之舒卷。草木层累而右附兮，蔚柯丘之囱蒨。余旦往而夕还兮，步徙倚而盘桓。虽信美而不可居兮，苟娱余于一眄。余幼好此奇服兮，袭前人之诡幻。老更变而自哂兮，悟惊俗之来患。释宝璐而被缯絮兮，杂市人而无辨。路悠悠其莫往来兮，守一席而穷年。时游步而远览兮，路穷尽而旋反。朝嬉黄泥之白云兮，暮宿雪堂之青烟。喜鱼鸟之莫余惊兮，幸樵苏之我嫚。初被酒以行歌兮，忽放杖而醉偃。草为茵而块为枕兮，穆华堂之清宴。纷坠露之湿衣兮，升素月之团团。感父老之呼觉兮，恐牛羊之予践。于是蹶然而起，起而歌曰月明兮星稀，迎余往兮饯余归。岁既宴兮草木腓，归来归来兮，黄泥不可以久嬉。","dynasty":"宋代","title":"黄泥坂词"}
{"author":"苏轼","content":"缺月不早出，长林踏青冥。犬吠主人怒，愧此闾里情。怪我夜不归，茜袂窥柴荆。云间与地上，待我两友生。惊鹊再三起，树端已微明。白露净原野，始觉丘陵平。暗蛩方夜绩，孤萤亦宵征。归来闭户坐，寸田且默耕。莫赴花月期，免为诗酒萦。诗人如布谷，聒聒常自名。","dynasty":"宋代","title":"和陶赴假江陵夜行郊行步月作"}
{"author":"苏轼","content":"白雪清词出坐间。爱君才器两俱全。异乡风景却依然。可恨相逢能几日，不知重会是何年。茱萸子细更重看。","dynasty":"宋代","tags":"重阳节，送别，友人，抒情","title":"浣溪沙·重九旧韵"}
{"author":"苏轼","content":"嫋嫋风蒲乱，猗猗水荇长。小舟浮鸭绿，大杓泻鹅黄。得意诗酒杜，终身鱼稻乡。乐哉无一事，何处不清凉。","dynasty":"宋代","title":"乘舟过贾收水阁，收不在，见其子，三首"}
{"author":"苏轼","content":"惊尘急雪满貂裘，泪洒东风别宛丘。又向邯郸枕中见，却来云梦泽南州。暌离动作三年计，牵挽当为十日留。早晚青山映黄发，相看万事一时休。（柳子厚《别刘梦得》诗云：皇恩若许归田去，黄发相看万事休。〔此注二句诗，上句为柳诗，下句为刘诗，东坡误记，合二为一。〕）","dynasty":"宋代","title":"今年正月十四日与子由别于陈州五月子由复至"}
{"author":"苏轼","content":"水光潋滟晴方好，山色空蒙雨亦奇。(蒙通：濛)欲把西湖比西子，淡妆浓抹总相宜。","dynasty":"宋代","tags":"古诗三百首，小学古诗，西湖，写雨，写景，早教古诗100首","title":"饮湖上初晴后雨二首·其二"}
{"author":"苏轼","content":"冠盖相望起隐沦，先生那得老江村。古来真遁何曾遁，笑杀逾垣与闭门。","dynasty":"宋代","title":"监洞霄宫俞康直郎中所居四咏遁轩"}
{"author":"苏轼","content":"仁宗朝以制策登科者十五人，轼忝冒时，尚有富彦国、张安道、钱子飞、吴长文、夏公酉、陈令举、钱醇老、王中父并轼与家弟辙，九人存焉。其后十有五年，哭中父于密州，作诗吊之，则子飞、长文、令举殁矣。又八年，轼自黄州量移汝海，与中父之子沇之相遇于京口，相持而泣，则十五人者独三人存耳，盖安道及轼与家弟而已，呜呼悲夫。乃复次前韵，以遗沇之，时沇之亦以罪谪，家于钱塘云。生刍不独比前人，束藁端能废谢鲲。子达想无身后念，吾衰不复梦中论。已知毅豹为均死，未识荆凡定孰存。堪笑东坡痴钝老，区区犹记刻舟痕。","dynasty":"宋代","title":"王中父哀词（并叙）"}
{"author":"苏轼","content":"娲皇得道自神仙，金母长生不计年。甲子会逢三朔旦，岁星行看两周天。消兵渐觉腰无犊，种德方知福有田。彤管何人书後会，椒花椿颂一时编。","dynasty":"宋代","title":"斋日致语口号旋复阴阳，配五支於六干；诞弥"}
{"author":"苏轼","content":"殷勤稽首维摩诘，敢问如何是法门。弹指未终千偈了，向人还道本无言。","dynasty":"宋代","title":"和文与可洋川园池三十首无言亭"}
{"author":"苏轼","content":"白简威犹凛，青山兴已aa6。鹤闲云作氅，驼卧草埋峰。跪履若可教，卜邻应见容。因公问回老，何处定相逢。太常斋未解，不肯对纤穠。只遣三千履，来游十二峰。林空答清唱，潭净写衰容。归去瑶台路，还应月下逢。","dynasty":"宋代","title":"和刘孝叔会虎丘时王规甫斋素祈雨不至二首"}
{"author":"苏轼","content":"人物一衰谢，微言难重寻。殷勤永嘉末，复闻正始音。清谈未足多，感时意殊深。少年有奇志，欲和南风琴。荒森蜩蚻乱，废沼蛙蝈淫。遂欲掩两耳，临文但噫喑。萧然王郎子，来自缑山阴。（其婿王巩携来。）云见浮丘伯，吹箫明月岑。遗声落淮泗，蛟鼍为悲吟。愿公正王度，祈招继愔愔。","dynasty":"宋代","title":"张安道见示近诗"}
{"author":"苏轼","content":"粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。","dynasty":"宋代","tags":"送别，议论，读书，写人，修养","title":"和董传留别"}
{"author":"苏轼","content":"自净方能净彼，我自汗流呀气。寄语澡浴人，且共肉身游戏。但洗，但洗，俯为人间一切。","dynasty":"宋代","tags":"人生，哲理","title":"如梦令·自净方能净彼"}
{"author":"苏轼","content":"元丰七年十二月二十四日，从泗州刘倩叔游南山细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。","dynasty":"宋代","tags":"婉约，纪游，写景","title":"浣溪沙·细雨斜风作晓寒"}
{"author":"苏轼","content":"天宝诸王爱名马，千金争致华轩下。当时不独玉花骢，飞电流云绝潇洒。两坊岐薛宁与申，凭陵内厩多清新。肉騣汗血尽龙种，紫袍玉带真天人。骊山射猎包原隰，御前急诏穿围入。扬鞭一蹙破霜蹄，万骑如风不能及。雁飞兔走惊弦开，翠华按辔从天回。五家锦绣变山谷，百里舄珥遗纤埃。青骡蜀栈西超忽，高准浓娥散荆棘。苜蓿连天鸟自飞，五陵佳气春萧瑟。","dynasty":"宋代","title":"申王画马图"}
{"author":"苏轼","content":"馀杭门外叶飞秋，尚记居人挽去舟。一别临平山上塔，五年云梦泽南州。凄凉楚些缘吾发，邂逅秦淮为子留。寄谢西湖旧风月，故应时许梦中游。","dynasty":"宋代","title":"次韵杭人裴维甫"}
{"author":"苏轼","content":"雪入春分省见稀，半开桃李不胜威。应惭落地梅花识，却作漫天柳絮飞。不分东君专节物，故将新巧发阴机。従今造物尤难料，更暖须留御腊衣。","dynasty":"宋代","title":"癸丑春分后雪"}
{"author":"苏轼","content":"春云蒙蒙雨凄凄，春秧欲老翠剡齐。嗟我妇子行水泥，朝分一垄暮千畦。腰如箜篌首啄鸡，筋烦骨殆声酸嘶。我有桐马手自提，头尻轩昂腹胁低。背如覆瓦去角圭，以我两足为四蹄。耸踊滑汰如凫鷖，纤纤束胁亦可齎。何用繁缨与月题，却从畦东走畦西。山城欲闭闻鼓鼙，忽作的庐跃檀溪。归来挂壁从高栖，了无刍秣饥不啼。少壮骑汝逮老黧，何曾蹶轶防颠隮。锦鞯公子朝金闺，笑我一生蹋牛犁，不知自有木駃騠。","dynasty":"宋代","title":"秧马"}
{"author":"苏轼","content":"明月妙高台，盘涡月照开。琳宫龙久住，珠树鹤能来。云雾空中绕，帆樯槛外回。无言卷石小，江左拟蓬莱。","dynasty":"宋代","title":"过金山寺一首"}
{"author":"苏轼","content":"岁寒冰冷天地闭，为我起{上左幸右丸下虫}鞭鱼龙。","dynasty":"宋代","title":"残句岁寒冰冷天地闭"}
{"author":"苏轼","content":"绀绾双蟠髻，云敧小偃巾。轻盈红脸小腰身。叠鼓忽催花拍、斗精神。空阔轻红歇，风和约柳春。蓬山才调更清新。胜似缠头千锦、共藏珍。","dynasty":"宋代","title":"南歌子楚守周豫出舞鬟"}
{"author":"苏轼","content":"海山葱曨气佳哉，二江合处朱楼开。蓬莱方丈应不远，肯为苏子浮江来。江风初凉睡正美，楼上啼鸦呼我起。我今身世两相违，西流白日东流水。楼中老人日清新，天上岂有痴仙人。三山咫尺不归去，一杯付与罗浮春。","dynasty":"宋代","title":"寓居合江楼"}
{"author":"苏轼","content":"乐全先生梦人以诗三篇示之，字皆旁行而不可识。傍有人道衣古貌，为读其中一篇云：人事且常在，留质悟圆间。凡四句，觉而忘其二，以告其客苏轼。轼以私意广之云。圆间有物物间空，岂有圆空入井中。不信天形真个样，故应眼力自先穷。连环已解如神手，万窍犹号未济风。稽首问公公大笑，本来谁碍更求通。","dynasty":"宋代","title":"记梦（并叙）"}
{"author":"苏轼","content":"宛转回纹锦，萦盈连理花。何须郭忠恕，匹素画缫车。","dynasty":"宋代","title":"书刘景文所藏宗少文一笔画"}
{"author":"苏轼","content":"自昔有微泉，来从远岭背。穿城过聚落，流恶壮蓬艾。去为柯氏陂，十亩鱼虾会。岁旱泉亦竭，枯萍黏破块。昨夜南山云，雨到一犁外。泫然寻故渎，知我理荒荟。泥芹有宿根，一寸嗟独在。雪芽何时动，春鸠行可脍。","dynasty":"宋代","title":"东坡八首"}
{"author":"苏轼","content":"夜光明月非所投，逢年遇合百无忧。将军百战竟不侯，伯郎一斗得凉州。翘关负重君无力，十年不入纷华域。故人坐上见君文，谓是古人吁莫测。新诗说尽万物情，硬黄小字临黄庭。故人已去君未到，空吟河畔草青青。谁谓他乡各异县，天遣君来破吾愿。一闻君语识君心，短李髯孙眼中见。江湖放浪久全真，忽然一鸣惊倒人。纵横所值无不可，知君不怕新书新。千金敝帚那堪换，我亦淹留岂长算。山中既未决同归，我聊尔耳君其漫。","dynasty":"宋代","title":"次韵秦观秀才见赠秦与孙莘老李公择甚熟将入"}
{"author":"苏轼","content":"　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。　　余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。　　独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？　　然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？　　余闻光、黄间多异人，往往阳狂垢污，不可得而见。方山子倘见之欤？","dynasty":"宋代","tags":"古文观止，写人，隐居，生活，抒怀","title":"方山子传"}
{"author":"苏轼","content":"满地春风扫落花，几番曾醉长官衙。诗成锦绣开胸臆，论极冰霜绕齿牙。别后与谁同把酒，客中无日不思家。田园知有儿孙委，早晚扁舟到海涯。","dynasty":"宋代","title":"寄高令"}
{"author":"苏轼","content":"何处觅新秋？萧然北台上。秋来未云几，风日已清亮。云间耸孤翠，林表浮远涨。新枣渐堪剥，晚瓜犹可饷。西风送落日，万窍含悽怆。念当急行乐，白发不汝放。","dynasty":"宋代","title":"七月五日二首其二"}
{"author":"苏轼","content":"孤村微雨送秋凉，逆旅愁人怨夜长。不寐相看惟枥马，悲歌互答有寒螀。天寒滞穗犹横亩，岁晚空机任倚墙。劝尔一杯聊复睡，人间贫富海茫茫。","dynasty":"宋代","title":"赠杨耆，并引"}
{"author":"苏轼","content":"一新柱石壮严闉，更值西风落帽辰。不用游从夸燕子，直将气焰压波神。山川尚遶当时国，城郭犹飘广陌尘。谁凭阑干赏风月，使君留意在斯民。","dynasty":"宋代","title":"黄楼致语口号百川反壑，五稼登场。初成百尺"}
{"author":"苏轼","content":"凛然高节照时人，不信微官解浼君。蒋济谓能来阮籍，薛宣直欲吏朱云。好诗冲口谁能择，俗子疑人未遣闻。乞取千篇看俊逸，不将轻比鲍参军","dynasty":"宋代","title":"重寄一首"}
{"author":"苏轼","content":"雪消鸳瓦已流澌，风暖犀盘尚镇帷。缥缈紫箫明月下，璧门桂影夜参差。","dynasty":"宋代","title":"夫人阁四首"}
{"author":"苏轼","content":"东家近新富，满地有苔钱。","dynasty":"宋代","title":"残句东家近新富"}
{"author":"苏轼","content":"今年果起故将军，幽梦清诗信有神。马革裹尸真细事，虎头食肉更何人。阵云冷压黄茅瘴，羽扇斜挥白葛巾。痛饮従今有几日，西轩月色夜来新。","dynasty":"宋代","title":"闻乔太博换左藏知钦州以诗招饮"}
{"author":"苏轼","content":"闭户端居念独深，小轩朱槛忆同临。燎须谁识英公意，黄发聊知子建心。已托西风传绝唱，且邀明月伴孤斟。他时内集应呼我，下客先判醉堕簪。","dynasty":"宋代","title":"次韵刘贡父所和韩康公忆持国二首其二"}
{"author":"苏轼","content":"雨折霜干不耐秋，白花黄叶使人愁。月明小艇湖边宿，便是江南鹦鹉洲。","dynasty":"宋代","title":"和文与可洋川园池三十首荻蒲"}
{"author":"苏轼","content":"先生鲁诸儒，饮食清不溽。空肠出秀句，吟嚼五味足。华堂闹丝管，眸子涨春渌。先生疾走避，面冷毒在腹。归来煮瓠叶，弟子歌《旱麓》。声淫及《灵台》，中有麀鹿伏。功名一走兔，何用千人逐。故应容我辈，清坐时闭目。高亭石排衙，木杪挂飞屋。我来无时节，客亦不待速。似闻雪髯叟，西岭访遗躅。朝阳入潭洞，金碧涵水玉。泉扉夜不扃，云袂本无幅。慈皇付宝偈，神侣得幽读。讷庵有老人，宴坐天魔哭。时来献璎珞，法供灯相续。吾侪诗酒污，欲往无乃触。齐厨费晨炊，车骑满山谷。愿闻第一义，钵饭非所欲。便投切云冠，予幼好奇服。","dynasty":"宋代","title":"叶教授和溽字韵诗，复次韵为戏，记龙井之游"}
{"author":"苏轼","content":"蒲团蟠两膝，竹几阁双肘。此间道路熟，径到无何有。身心两不见，息息安且久。睡蛇本亦无，何用钩与手。神凝疑夜禅，体适剧卯酒。我生有定数，禄尽空余寿。枯杨不飞花，膏泽回衰朽。谓我此为觉，物至了不受。谓我今方梦，此心初不垢。非梦亦非觉，请问希夷叟。","dynasty":"宋代","title":"午窗坐睡"}
{"author":"苏轼","content":"不分清霜入小园，故将诗律变寒暄。使君欲见蓝关咏，更倩韩郎为染根。","dynasty":"宋代","title":"和述古冬日牡丹四首其四"}
{"author":"苏轼","content":"金橙纵复里人知，不见鲈鱼价自低。须是松江烟雨里，小船烧薤捣香齑。","dynasty":"宋代","title":"和文与可洋川园池三十首金橙径"}
{"author":"苏轼","content":"樊素阿蛮皆已出，使君应作玉筝歌。可怜病士西窗下，一夜丹田手自摩。","dynasty":"宋代","title":"傅子美召公择饮，偶以病不及往，公择有诗，"}
{"author":"苏轼","content":"佳人未肯回秋波，幼舆欲语防飞梭。轻舟弄水买一笑，醉中荡桨肩相摩。不学长安闾里侠，貂裘夜走胭脂坡。独将诗句拟鲍、谢，涉江共采秋江荷。不知诗中道何语，但觉两颊生微涡。我时羽服黄楼上，坐见织女初斜河。归来笛声满山谷，明月正照金叵罗。奈何舍我入尘土，扰扰毛群欺卧驼。不念空斋老病叟，退食谁与同委蛇。时来洪上看遗迹，忍见屐齿青苔窠。诗成不觉双泪下，悲吟相对惟羊、何。欲遣佳人寄锦字，夜寒手冷无人呵。","dynasty":"宋代","title":"百步洪二首其二"}
{"author":"苏轼","content":"桃李溪边驻画轮。鹧鸪声里倒清尊。夕阳虽好近黄昏。香在衣裳妆在臂，水连芳草月连云。几时归去不销魂。","dynasty":"宋代","tags":"春天，写景，爱情","title":"浣溪沙·春情"}
{"author":"苏轼","content":"雄雉曳修尾，惊飞向日斜。空中纷格斗，彩羽落如花。喧呼勇不顾，投网谁复嗟。百钱得一双，新味时所佳。烹煎杂鸡鹜，爪距漫槎牙。谁知化为蜃，海上落飞鸦。","dynasty":"宋代","title":"食雉"}
{"author":"苏轼","content":"入峡喜巉岩，出峡爱平旷。吾心淡无累，遇境即安畅。东西径千里，胜处颇屡访。幽寻远无厌，高绝每先上。前诗尚遗略，不录久恐忘。忆従巫庙回，中路寒泉涨。汲归真可爱，翠碧光满盎。忽惊巫峡尾，岩腹有穿圹。仰见天苍苍，石室开南向。宣尼古庙宇，丛木作帏帐。铁楯横半空，俯瞰不计丈。古人谁架构，下有不测浪。石窦见天囷，瓦棺悲古葬。新滩阻风雪，村落去携杖。亦到龙马溪，茅屋沽村酿。玉虚悔不至，实为舟人诳。闻道石最奇，寤寐见怪状。峡山富奇伟，得一知几丧。苦恨不知名，历历但想像。今朝脱重险，楚水渺平荡。鱼多客庖足，风顺行意王。追思偶成篇，聊助舟人唱。","dynasty":"宋代","title":"出峡"}
{"author":"苏轼","content":"月入秋帷病枕凉，霜飞夜簟故衾香。可怜吹帽狂司马，空对亲舂老孟光。不作雍容倾座上，翻成肮脏倚门旁。人间此会论今古，细看茱萸感叹长。","dynasty":"宋代","title":"明日重九亦以病不赴述古会再用前韵"}
{"author":"苏轼","content":"湖上野芙蓉，含思愁脉脉。娟然如静女，不肯傍阡陌。诗人杳未来，霜艳冷难宅。君行逐鸥鹭，出处浩莫测。苇间闻拿音，云表已飞屐。使我终日寻，逢花不忍摘。人生如朝露，要作百年客。喟彼终岁劳，幸兹一日泽。愿言竟不遂，人事多乖隔。悟此知有命，沉忧伤魂魄。","dynasty":"宋代","title":"九日，湖上寻周、李二君，不见，君亦见寻于湖上，以诗见寄，明日乃次其韵"}
{"author":"苏轼","content":"曾闻五月到渝州，水拍长亭砌下流。惟有梦魂长缭绕，共论唐史更绸缪。舟经故国岁时改，霜落寒江波浪收。归梦不成冬夜永，厌闻船上报更筹。","dynasty":"宋代","title":"渝州寄王道矩"}
{"author":"苏轼","content":"吴王池馆遍重城，闲草幽花不记名。青盖一归无觅处，只留双桧待升平。","dynasty":"宋代","title":"王复秀才所居双桧二首其一"}
{"author":"苏轼","content":"鸟噪猿呼昼闭门，寂寥谁识古皇尊。青牛久已辞辕轭，白鹤时来访子孙。山近朔风吹积雪，天寒落日淡孤村。道人应怪游人众，汲尽阶前井水浑。","dynasty":"宋代","title":"自清平镇游楼观五郡大秦延生仙游往返四日得"}
{"author":"苏轼","content":"吴兴连月雨，釜甑生鱼蛙。往问卞山龙，曷不安厥家。梯空上巉绝，俯视惊谽谺。神井涌云盖，阴崖垂藓花。交流百道泉，赴谷走群蛇。不知落何处，隐隐如缫车。我来叩石户，飞鼠翻白鸦。寄语洞中龙，睡味岂不嘉。雨师少弭节，雷师亦停挝。积水得反壑，稻苗出泥沙。农夫免菜色，龙亦饱豚豭。看君拥黄紬，高卧放晚衙。","dynasty":"宋代","title":"和孙同年卞山龙洞祷晴"}
{"author":"苏轼","content":"朝罢金铺掩，人闲宝瑟尘。欲知慈俭德，书史乐青春。","dynasty":"宋代","title":"皇太后阁六首"}
{"author":"苏轼","content":"讲余交翟转回廊，始觉深宫夏日长。扬子江心空百链，只将无逸监兴亡。","dynasty":"宋代","title":"端午帖子词"}
{"author":"苏轼","content":"寒时便具热时风，饥汉那知食药功。莫怪禅师向西笑，缘师身在长安东。","dynasty":"宋代","title":"皎然禅师《赠吴凭处士》诗云\"世人不知心是"}
{"author":"苏轼","content":"此生归路愈茫然，无数青山水拍天。犹有小船来卖饼，喜闻墟落在山前。","dynasty":"宋代","title":"慈湖夹阻风五首其二"}
{"author":"苏轼","content":"清淮浊汴。更在江西岸。红旆到时黄叶乱。霜入梁王故苑。秋原何处携壶。停骖访古踟蹰。双庙遗风尚在，漆园傲吏应无。","dynasty":"宋代","tags":"秋天，写景，怀人","title":"清平乐·秋词"}
{"author":"苏轼","content":"浮金最好溪南景，古木楼台画不成。天籁远兼流水韵，云璈常听步虚声。青鸾白鹤蟠空下，翠草玄芝匝地生。咫尺仙都隔尘世，门前车马任纵横。","dynasty":"宋代","title":"瑞金东明观"}
{"author":"苏轼","content":"寄傲疑今是，求荣感昨非。聊欣樽有酒，不恨室无衣。丘壑世情远，田园生事微。柯庭还独眄，时有鸟归飞。","dynasty":"宋代","title":"归去来集字十首"}
{"author":"苏轼","content":"江西山水真吾邦，白沙翠竹石底江。舟行十里磨九泷，篙声荦确相舂撞。醉卧欲醒闻淙淙，真欲一口吸老庞。何人得俊窥鱼矼，举叉绝叫尺鲤双。","dynasty":"宋代","title":"江西"}
{"author":"苏轼","content":"净居寺，在光山县南四十里大苏山之南、小苏山之北。寺僧居仁为余言：齐天保中，僧思惠过此，见父老问其姓，曰苏氏，又得二山名。乃叹曰：吾师告我，遇三苏则住。遂留结庵。而父老竟无有，盖山神也。其后僧智凯见思于此山而得法焉，则世所谓思大和尚、智者大师是也。唐神龙中，道岸禅师始建寺于其地，广明庚子之乱，寺废于兵火，至乾兴中乃复，而赐名曰梵天云。十载游名山，自制山中衣。愿言毕婚嫁，携手老翠微。不悟俗缘在，失身蹈危机。刑名非夙学，陷阱损积威。遂恐死生隔，永与云山违。今日复何日，芒鞋自轻飞。稽首两足尊，举头双涕挥。灵山会未散，八部犹光辉。愿従二圣往，一洗千劫非。徘徊竹溪月，空翠摇烟霏。钟声自送客，出谷犹依依。回首吾家山，岁晚将焉归。","dynasty":"宋代","title":"游净居寺（并叙）"}
{"author":"苏轼","content":"嗟我与君皆丙子，四十九年穷不死。君随幕府战西羌，夜渡冰河斫云垒。飞尘涨天箭洒甲，归对妻孥真梦耳。我谪黄冈四五年，孤舟出没烟波里。故人不复通问讯，疾病饥寒疑死矣。相逢握手一大笑，白发苍颜略相似。我方北渡脱重江，君复南行轻万里。功名如幻何足计，学道有涯真可喜。勾漏丹砂已付君，汝阳瓮盎吾何耻。君归趁我鸡黍约，买田筑室従今始。","dynasty":"宋代","title":"送沈逵赴广南"}
{"author":"苏轼","content":"小酒生黎法，干糟瓦盎中。芳辛知有毒，滴沥取无穷。冻醴寒初泫，春醅暖更饛。华夷两樽合，醉笑一欢同。里闬峨山北，田园震泽东。归期那敢说，安讯不曾通。鹤鬓惊全白，犀围尚半红。愁颜解符老，寿耳斗吴翁。得谷鹅初饱，亡猫鼠益丰。黄姜收土芋，苍耳斫霜丛。儿瘦缘储药，奴肥为种松。频频非窃食，数数尚乘风。河伯方夸若，灵娲自舞冯。归途陷泥淖，炬火燎茅蓬。膝上王文度，家传张长公。和诗仍醉墨，戏海乱群鸿。?符、吴皆坐客，其余皆即事实录也。?","dynasty":"宋代","title":"用过韵冬至与诸生饮酒"}
{"author":"苏轼","content":"自昔怀清赏，神游杳霭间。如今不是梦，真个在卢山。","dynasty":"宋代","title":"初入芦山三首"}
{"author":"苏轼","content":"宛转回文锦，萦盈连理花。何须郭忠恕，匹素画缫车。","dynasty":"宋代","title":"书刘文所藏宗少文《一笔画》"}
{"author":"苏轼","content":"谪居澹无事，何异老且休。虽过靖节年，未失斜川游。春江渌未波，人卧船自流。我本无所适，泛泛随鸣鸥。中流遇洑洄，舍舟步层丘。有口可与饮，何必逢我俦。过子诗似翁，我唱而轧酬。未知陶彭泽，颇有此乐不。问点尔何如，不与圣同忧。问翁何所笑，不为由与求。","dynasty":"宋代","title":"和陶游斜川正月五日，与儿子过出游作"}
{"author":"苏轼","content":"古汴从西来，迎我向南京。东流入淮泗，送我东南行。暂别复还见，依然有余情。春雨涨微波，一夜到彭城。过我黄楼下，朱栏照飞＊。可怜洪上石，谁听月中声。","dynasty":"宋代","title":"罢徐州，往南京，马上走笔寄子由五首"}
{"author":"苏轼","content":"无限青山散不收，云奔浪卷入帘钩。直将眼力为疆界，何啻人间万户侯。","dynasty":"宋代","title":"单同年求德兴俞氏聚远楼诗三首其二"}
{"author":"苏轼","content":"晚雨纤纤变玉aa17，小庵高卧有余清。梦惊忽有穿窗片，夜静惟闻泻竹声。稍压冬温聊得健，未濡秋旱若为耕。天公用意真难会，又作春风烂漫晴。","dynasty":"宋代","title":"雪夜独宿柏仙庵"}
{"author":"苏轼","content":"楼上烟云怪不来，楼前飞纸落成堆。非关文字须重看，却被江山未收回。眼昏烛暗细行斜，考阅精强外已夸。明日失怀君莫怪，早知安足不成蛇。乱山遮晓拥千层，睡美初凉撼不应。昨夜酒行君屡叹，定知归梦到吴兴。天台桂子为谁香，倦听空阶夜点凉。赖有明朝看潮在，万人空巷斗新妆。秋花不见眼花红，身在孤舟兀兀中。细雨作寒知有意，未教金菊出蒿蓬。","dynasty":"宋代","title":"八月十七复登望海楼自和前篇是日榜出余与试"}
{"author":"苏轼","content":"寓形天宇间，出处会有役。澹然都无营，百年何由毕。山林等忧患，轩冕亦戏剧。我未即归休，师宁便安逸。王城满豪杰，议论纷黑白。圣谛第一义，对面谁不识。师来亦何事，孤月挂空碧。是身如浮云，安得限南北。出岫本无心，既雨归亦得。珠泉有旧约，何年挂瓶锡。","dynasty":"宋代","title":"送小本禅师赴法云"}
{"author":"苏轼","content":"自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕支雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。","dynasty":"宋代","tags":"寒食节，写雨，感叹，岁月","title":"寒食雨二首"}
{"author":"苏轼","content":"何处倚阑干。弦管高楼月正圆。胡蝶梦中家万里，依然。老去愁来强自宽。明镜借红颜。须著人间比梦间。蜡烛半笼金翡翠，更阑。绣被焚香独自眠。","dynasty":"宋代","title":"南乡子·何处倚阑干"}
{"author":"苏轼","content":"旸谷宾初日，清台告协风。愿如风有信，长与日俱中。","dynasty":"宋代","title":"春帖子词：皇帝阁六首其二"}
{"author":"苏轼","content":"风压轻云贴水飞，乍晴池馆燕争泥。沈郎多病不胜衣。沙上不闻鸿雁信，竹间时听鹧鸪啼。此情惟有落花知！","dynasty":"宋代","tags":"春天，写景，怀人","title":"浣溪沙·风压轻云贴水飞"}
{"author":"苏轼","content":"三年无日不思归，梦里还家旋觉非。腊酒送寒催去国，东风吹雪满征衣。三峰已过天浮翠，四扇行看日照扉。里堠消磨不禁尽，速携家饷劳骖騑。","dynasty":"宋代","title":"华阴寄子由"}
{"author":"苏轼","content":"徂徕无老松，易水无良工。珍材取乐浪，妙手惟潘翁。（潘谷作墨，杂用高丽煤。）鱼胞熟万杵，犀角盘双龙。墨成不敢用，进入蓬莱宫。蓬莱春昼永，玉殿明房栊。金笺洒飞白，瑞雾萦长虹。遥怜醉常侍，一笑开天容。溪石琢马肝，剡藤开玉版。嘘嘘云雾出，奕奕龙蛇绾。此中有何好，秀色纷满眼。故人归天禄，古漆窥蠹简。隃麋给尚方，老手擅编划。分余幸见及，流落一叹赧。我贫如饥鼠，长夜空咬啮。瓦池研灶煤，苇管书柿叶。近者唐夫子，远致乌玉玦。（唐林夫寄张迈墨半丸。）先生又继之，圭璧烂箱箧。晴窗洗砚坐，蛇蚓稍蟠结。便有好事人，敲门求醉帖。吾穷本坐诗，久服朋友戒。五年江湖上，闭口洗残债。今来复稍稍，快痒如爬疥。先生不讥诃，又复寄诗械。幽光发奇思，点黮出荒怪。诗成一自笑，故疾逢虾蟹。","dynasty":"宋代","title":"孙莘老寄墨四首"}
{"author":"苏轼","content":"惊风击面黄沙走，西出崤函脱尘垢。使君来自古徐州，声振河潼殷关右。十里长亭闻鼓角，一川秀色明花柳。北临飞槛卷黄流，南望青山如岘首。东风吹开锦绣谷，渌水翻动蒲萄酒。讼庭生草数开樽，过客如云牢闭口。","dynasty":"宋代","title":"送孔郎中赴陕郊"}
{"author":"苏轼","content":"京口年来耆旧衰，高人沦丧路人悲。空闻韦叟一经在，不见恬侯万石时。贫病只知为善乐，逍遥却恨弃官迟。七年一别真如梦，犹记萧然瘦鹤姿。","dynasty":"宋代","title":"姚屯田挽诗"}
{"author":"苏轼","content":"我昔在田间，但知羊与牛。川平牛背稳，如驾百斛舟。舟行无人岸自移，我卧读书牛不知。前有百尾羊，听我鞭声如鼓鼙。我鞭不妄发，视其後者而鞭之。泽中草木长，草长病牛羊。寻山跨坑谷，腾趠筋骨强。烟蓑雨笠长林下，老去而今空见画。世间马耳射东风，悔不长作多牛翁。","dynasty":"宋代","title":"书晁说之《考牧图》後"}
{"author":"苏轼","content":"湖面初惊片片飞，樽前吹折最繁枝。何人会得春风意，怕见梅黄雨细时。","dynasty":"宋代","title":"再和杨公济梅花十绝"}
{"author":"苏轼","content":"．宋玉对楚王：“此独大王之雄风也，庶人安得而共之？”讥楚王知己而不知人也。柳公权小子与文宗联句，有美而无箴，故为足成其篇云。人皆苦炎热，我爱夏日长。薰风自南来，殿阁生微凉。一为居所移，苦乐永相忘。愿言均此施，清阴分四方。","dynasty":"宋代","title":"补唐文宗柳公权联句?并引?"}
{"author":"苏轼","content":"首断故应无断者，冰销那复有冰知。主人苦苦令侬认，认主人人竟是谁。有主还须更有宾，不如无境自无尘。只従半夜安心后，失却当前觉痛人。","dynasty":"宋代","title":"钱道人有诗云直须认取主人翁作两绝戏之"}
{"author":"苏轼","content":"十里清淮上，长堤转雪龙。冰崖落屐齿，风叶乱裘茸。万顷穿银海，千寻渡玉峰。従来修月手，合在广寒宫。攒眉有底恨，得句不妨清。霁雾开寒谷，饥鸦舞雪城。桥声春市散，塔影暮淮平。不用残灯火，船窗夜自明。","dynasty":"宋代","title":"正月一日雪中过淮谒客回作二首"}
{"author":"苏轼","content":"环非环，玦非玦，中有迷离玉兔儿。一似佳人裙上月，月圆还缺缺还圆，此月一缺圆何年。君不见斗茶公子不忍斗小团，上有双衔绶带双飞鸾。","dynasty":"宋代","title":"月兔茶"}
{"author":"苏轼","content":"东池浮萍半粘块，裂碧跳青出鱼背。西池秋水尚涵空，舞阔摇深吹荇带。吾僚有意为迁居，老守纵馋那忍脍。纵横争看银刀出，瀺灂初惊玉花碎。但愁数罟损鳞鬣，未信长堤隔涛濑。aa34aa34发发须臾间，圉圉洋洋寻丈外。安知中无蛟龙种，尚恐或有风云会。明年春水涨西湖，好去相忘渺淮海。","dynasty":"宋代","title":"西湖秋涸东池鱼窘甚因会客呼网师迁之西池为"}
{"author":"苏轼","content":"久厌劳生能几日，莫将归思扰衰年。片云会得无心否，南北东西只一天。","dynasty":"宋代","title":"蜀僧明操思归书龙丘子壁"}
{"author":"苏轼","content":"玉龟山。东皇灵媲统群山。绛阙岧峣，翠房深迥，倚霏烟。幽闲。志萧然。金城千里锁婵娟。当时穆满巡狩，翠华曾到海西边。风露明霁，鲸波极目，势浮舆盖方圆。正迢迢丽日，玄圃清寂，琼草芊绵。争解绣勒香鞯。鸾辂驻跸，八马戏芝田。瑶池近、画楼隐隐，翠鸟翩翩。肆华筵。间作脆管鸣弦。宛若帝所钧天。稚颜皓齿，绿发方瞳，圆极恬淡高妍。尽倒琼壶酒，献金鼎药，固大椿年。缥缈飞琼妙舞，命双成、奏曲醉留连。云璈韵响泻寒泉。浩歌畅饮，斜月低河汉。渐渐绮霞、天际红深浅。动归思、回首尘寰。烂漫游、玉辇东还。杏花风、数里响鸣鞭。望长安路，依稀柳色，翠点春妍。","dynasty":"宋代","title":"戚氏（此词始终指意，言周穆王宾于西王母事）"}
{"author":"苏轼","content":"爱蜀蕲舒嘉代富，新登高棣桂常芳。","dynasty":"宋代","title":"句：联"}
{"author":"苏轼","content":"挺然直节庇峨岷，谋道従来不计身。属纩家无十金产，过车巷哭六州民。尘埃辇寺三年别，樽俎岐阳一梦新。他日思贤见遗像，不论宿草更沾巾。（成都有思贤阁，画诸公像。）","dynasty":"宋代","title":"陆龙图诜挽词"}
{"author":"苏轼","content":"何人遗公石屏风，上有水墨希微踪。不画长林与巨植，独画峨嵋山西雪岭上万岁不老之孤松。崖崩涧绝可望不可到，孤烟落日相溟濛。含风偃蹇得真态，刻画始信天有工。我恐毕宏韦偃死葬虢山下，骨可朽烂心难穷。神机巧思无所发，化为烟霏沦石中。古来画师非俗士，摹写物像略与诗人同。愿公作诗慰不遇，无使二子含愤泣幽宫。","dynasty":"宋代","title":"欧阳少师令赋所蓄石屏"}
{"author":"苏轼","content":"东麓云根露角牙，细泉幽咽走金沙。不堪土肉埋山骨，未放苍龙浴渥洼。","dynasty":"宋代","title":"佛日山荣长老方丈五绝其三"}
{"author":"苏轼","content":"东风弱柳万丝垂，的皪残梅尚一枝。茧馆乍欣蚕浴後，禖坛犹记燕来时。","dynasty":"宋代","title":"皇太妃阁五首"}
{"author":"苏轼","content":"策杖徐徐步此山，拨云寻径兴飘然。凿开海眼知何代，种出菱花不计年。烹茗僧誇瓯泛雪，炼丹人化骨成仙。当年陆羽空收拾，遗却安平一片泉。","dynasty":"宋代","title":"安平泉"}
{"author":"苏轼","content":"井桐双照新妆冷，冷妆新照双桐井。羞对井花愁，愁花井对羞。影孤怜夜永，永夜怜孤影。楼上不宜秋，秋宜不上楼。","dynasty":"宋代","tags":"秋天，闺怨","title":"菩萨蛮·回文秋闺怨"}
{"author":"苏轼","content":"青泥赤日午相烘，走访?一作和?船窗柳影中。辍我东坡无限睡，赏君南浦不赀风。坐观邸报谈迂叟，闲说滁山忆醉翁。此去澄江三万顷，只应明月照还空。?郑，滁人也。是日坐中观邸报，云叟已押入门下省。?","dynasty":"宋代","title":"小饮公瑾舟中"}
{"author":"苏轼","content":"楚有孙叔敖，长城隐千里。哀哉练裙子，负薪蹑破履。岂无故交亲，逝去如覆水。不如老优孟，谈笑托谐美。世家不可恃，如倚折足几。祥符有贤相，手握天下砥。懿敏亦名公，三贵德爵齿。盖棺今几日，公子谁料理。谁要卿料理，欲说且止止。宅相开府公，久为苍生起。如何垂老别，冰盘馈苍耳。亲嫌妨鹗荐，相对发微泚。新诗如弹丸，脱手不移晷。我亦老宾客，苦语落纨绮。莫辞三上章，有道贫贱耻。","dynasty":"宋代","title":"次韵王定国谢韩子华过饮"}
{"author":"苏轼","content":"二陈既妙士，两欧惟德人。王孙乃龙种，世有籋云麟。五君従我游，倾写出怪珍。俗物败人意，兹游实清醇。那知有聚散，佳梦失欠伸。我舟下清淮，沙水吹玉尘。君行踏晓月，疏木挂寸银。尚寄别后诗，剪刻淮南春。","dynasty":"宋代","title":"和赵德麟送陈传道"}
{"author":"苏轼","content":"青春不觉老朱颜，强半销磨簿领间。愁客倦吟花以酒，佳人休唱日衔山。共知寒食明朝过，且赴僧窗半日闲。命驾吕安邀不至，浴沂曾点暮方还。","dynasty":"宋代","title":"同曾元恕游龙山吕穆仲不至"}
{"author":"苏轼","content":"云鬟倾倒。醉倚阑干风月好。凭仗相扶。误入仙家碧玉壶。连天衰草。下走湖南西去道。一舸姑苏。便逐鸱夷去得无。","dynasty":"宋代","title":"减字木兰花"}
{"author":"苏轼","content":"绣鞅玉钚游。灯晃帘疏笑却收。久立香车催欲上，还留。更且檀唇点杏油。花遍六么球。面旋回风带雪流。春入腰肢金缕细，轻柔。种柳应须柳柳州。","dynasty":"宋代","title":"南乡子（用前韵赠田叔通家舞鬟）"}
{"author":"苏轼","content":"仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。","dynasty":"宋代","tags":"宋词三百首，女子，生活，感叹，人生","title":"洞仙歌·冰肌玉骨"}
{"author":"苏轼","content":"天涯流落思无穷。既相逢。却匆匆。携手佳人，和泪折残红。为问东风馀几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。","dynasty":"宋代","title":"江神子/江城子"}
{"author":"苏轼","content":"我生亦何须，一饱万想灭。胡为设方丈，养此肤寸舌。尔来又衰病，过午食辄噎。缪为淮海帅，每愧厨传缺。爨无欲清人，奉使免内热。空烦赤泥印，远致紫玉玦。为君伐羔豚，歌舞菰黍节。禅窗丽午景，蜀井出冰雪。坐客皆可人，鼎器手自洁。金钗候汤眼，鱼蟹亦应诀。遂令色香味，一日备三绝。报君不虚授，知我非轻啜。","dynasty":"宋代","title":"到官病倦未尝会客毛正仲惠茶乃以端午小集石"}
{"author":"苏轼","content":"久苦赵盾日，欣逢傅说霖。坐知千里足，初觉两河深。破屋常持伞，无薪欲爨琴。清诗似庭燎，虽美未忘箴。","dynasty":"宋代","title":"次韵朱光庭喜雨"}
{"author":"苏轼","content":"雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂妖桃杏，数点微酸已著枝。","dynasty":"宋代","title":"红梅三首其二"}
{"author":"苏轼","content":"梦时良是觉是非，汲井埋盆故自旖。但见玉峰横太白，便从鸟道绝峨眉。秋风兴作烟云意，晓日令涵草木姿。一点空明是何处，老人真欲住仇池。","dynasty":"宋代","title":"双石"}
{"author":"苏轼","content":"东都寄食似孤云，aa36被真成一宿宾。收得玉堂挥翰手，却为淮月弄舟人。羡君湖上斋摇碧，笑我花时甑有尘。为报年来杀风景，连江梦雨不知春。（来诗有芍药春之句。扬州近岁率为此会，用花十余万枝，吏缘为奸，民极病之，故罢此会。）","dynasty":"宋代","title":"次韵林子中春日新堤书事见寄"}
{"author":"苏轼","content":"大雅初微缺，流风困暴豪。张为词客赋，变作楚臣骚。展转更崩坏，纷纶阅俊髦。地偏蕃怪产，源失乱狂涛。粉黛迷真色，鱼虾易豢牢。谁知杜陵杰，名与谪仙高。扫地收千轨，争标看两艘。诗人例穷苦，天意遣奔逃。尘暗人亡鹿，溟翻帝斩鳌。艰危思李牧，述作谢王褒。失意各千里，哀鸣闻九皋。骑鲸遁沧海，捋虎得绨袍。巨笔屠龙手，微官似马曹。迂疏无事业，醉饱死游遨。简牍仪刑在，儿童篆刻劳。今谁主文字，公合把旌旄。开卷遥相忆，知音两不遭。般斤思郢质，鲲化陋aa2濠。恨我无佳句，时蒙致白醪。殷勤理黄菊，未遣没蓬蒿。","dynasty":"宋代","title":"次韵张安道读杜诗"}
{"author":"苏轼","content":"流落江湖万里归，相逢自慰已差池。初闻好句惊人倒，悔过东庭识面迟。握手宁知无贺监，结交谁复许袁丝。塞鸿正欲摩天去，垂老追攀岂可期。","dynasty":"宋代","title":"次韵马元宾"}
{"author":"苏轼","content":"已将镜镊投诸地，喜见苍颜白发新。历数三朝轩冕客，色声谁是独完人。","dynasty":"宋代","title":"书寄韵"}
{"author":"苏轼","content":"春兰如美人，不采羞自献。时闻风露香，蓬艾深不见。丹青写真色，欲补离骚传。对之如灵均，冠佩不敢燕。","dynasty":"宋代","title":"题杨次公春兰"}
{"author":"苏轼","content":"海石来珠宫，秀色如蛾绿。坡陀尺寸间，宛转陵峦足。连娟二华顶，空洞三茅腹。初疑仇池化，又恐瀛洲蹙。殷勤峤南使，馈饷扬州牧。（仆在扬州，程德孺自岭南解官，以此石见遗。）得之喜无寐，与汝交不渎。盛以高丽盆，藉以文登玉。（仆以高丽所饷大铜盆贮之，又以登州海石如碎玉者附其足。）幽光先五夜，冷气压三伏。老人生如寄，茅舍久未卜。一夫幸可致，千里还相逐。风流贵公子，窜谪武当谷。见山应已厌，何事夺所欲。欲留嗟赵弱，宁许负秦曲。传观慎勿许，间道归应速。","dynasty":"宋代","title":"仆所藏仇池石希代之宝也王晋卿以小诗借观，"}
{"author":"苏轼","content":"疾雷破屋雨翻河，一扫清风未觉多。应似画师吴道子，高堂巨壁写降魔。","dynasty":"宋代","title":"追和子由去岁试举人洛下所寄五首，暴雨初晴楼上晚景其四"}
{"author":"苏轼","content":"秋早川原净丽，雨余风日清酣。従此归耕剑外，何人送我池南。但有樽中若下，何须墓上征西。闻道乌衣巷口，而今烟草萋迷。","dynasty":"宋代","title":"西太一见王荆公旧诗偶次其韵二首"}
{"author":"苏轼","content":"湖面初惊片片飞，樽前吹折最繁枝。何人会得春风意，怕见梅黄雨细时。","dynasty":"宋代","title":"再和杨公济梅花十绝"}
{"author":"苏轼","content":"?此诗四句，前人向以为是卷二十二“立春日小集呈李端叔”一诗中的“白啖本河朔”以下四句讹成，其说有理，但因字面差别较大，故不删。?熊白来北山，猪红削剑南。春盘得青韭，腊酒寄黄柑。","dynasty":"宋代","title":"元祐九年立春"}
{"author":"苏轼","content":"十年江海寄浮沉，梦绕江南黄苇林。谁谓风流贵公子，笔端还有五湖心。","dynasty":"宋代","title":"书皇亲画扇"}
{"author":"苏轼","content":"山坡陀兮下属江，势崖绝兮游波所荡如颓墙。松茀律兮百尺旁，拔此惊葛之。上不见日兮下可依，吾曳杖兮吾僮亦吾之书随。藐余望兮水中汦，颀然而长者黄冠而羽衣。澣颐坦腹盘石箕坐兮，山亦有趾安不危，四无人兮可忘饥。仙人偓佺自言其居瑶之圃，一日一夜飞相往来不可数。使其开口言兮，岂惟河汉无极惊余心。默不言兮，蹇昭氏之不鼓琴。憺将山河与日月长在，若有人兮，梦中仇池我归路。此非小有兮，噫乎何以乐此而不去。昔余游于葛天兮，身非陶氏犹与偕。乘渺茫良未果兮，仆夫悲余马怀。聊逍遥兮容与，晞余发兮兰之渚。余论世兮千载一人犹并时，余行诘曲兮欲知余者稀。峨峨洋洋余方乐兮，譬余系舟於水，鱼潜鸟举亦不知。何必每念辄得，应余若响，坐有如此兮人子期。","dynasty":"宋代","tags":"写景，抒情，壮志难酬，无奈","title":"山坡陀行"}
{"author":"苏轼","content":"十里清淮上，长堤转雪龙。冰崖落屐齿，风叶乱裘茸。万顷穿银海，千寻渡玉峰。従来修月手，合在广寒宫。攒眉有底恨，得句不妨清。霁雾开寒谷，饥鸦舞雪城。桥声春市散，塔影暮淮平。不用残灯火，船窗夜自明。","dynasty":"宋代","title":"正月一日雪中过淮谒客回作二首"}
{"author":"苏轼","content":"家鸡野骛同登俎，春蚓秋蛇总入奁。君家两行十二字，气压邺侯三万签。","dynasty":"宋代","title":"书刘景文左藏所藏王子敬帖"}
{"author":"苏轼","content":"石室先生清兴动，落笔纵横飞小凤。借君妙意写篔簹，留与诗人发吟讽。","dynasty":"宋代","title":"自题临文与可画竹"}
{"author":"苏轼","content":"人日滞留江上村，定知芳草怨王孙。题诗寄远方挥翰，扶杖登高独出门。柳色忍看成感叹，花前归思自飞翻。浮阳披冻虽才弄，已觉春工漏一元。","dynasty":"宋代","title":"雅安人日次旧韵二首"}
{"author":"苏轼","content":"从君觅数珠，老境仗消遣。未能转千佛，且从千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适从海上回，蓬莱又清浅。","dynasty":"宋代","title":"乞数珠赠南禅湜老其一"}
{"author":"苏轼","content":"佳谷卧风雨，稂莠登我场。陈前漫方丈，玉食惨无光。大哉天宇间，美恶更臭香。君看五六月，飞蚊殷回廊。兹时不少暇，俯仰霜叶黄。期君蟠桃枝，千岁终一尝。顾我如苦李，全生依路傍。纷纷不足愠，悄悄徒自伤。空山学仙子，妄意笙箫声。千金得奇药，开视皆豨苓。不知市人中，自有安期生。今君已度世，坐阅霜中蒂。摩挲古铜人，岁月不可计。阆风安在哉，要君相指似。","dynasty":"宋代","title":"次韵黄鲁直见赠古风二首"}
{"author":"苏轼","content":"柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗，并叙"}
{"author":"苏轼","content":"缥带缃枝出绛房，绿阴青子送春忙。涓涓泣露紫含笑，焰焰烧空红佛桑。落日孤烟知客恨，短篱破屋为谁香。主人白发青裙袂，子美诗中黄四娘。","dynasty":"宋代","title":"正月二十六日偶与数客野步嘉祐僧舍东南野人"}
{"author":"苏轼","content":"我本糜鹿性，谅非伏辕姿。君如汗血马，作驹已权奇。齐驱大道中，并带銮镳驰。闻声自决骤，那复受絷维。谓君朝发燕，秣楚日未欹。云何中道止，连蹇驴骡随。金鞍冒翠锦，玉勒垂青丝。旁观信美矣，自揣良厌之。均为人所势，何必陋盐辎。君看立仗马，不敢鸣且窥。调习困鞭箠，仅存骨与皮。人生各有志，此论我久持。他人闻定笑，聊与吾子期。空斋卧积雨，病骨烦撑支。秋草上垣墙，霜叶鸣阶墀。门前自无客，敢作扬雄麾。候吏报君来，弭节江之湄。一对高人谈，稍忘俗吏卑。今朝枉诗句，粲如凤来仪。上山绝梯磴，坠海迷津涯。怜我枯槁质，借润生华滋。肯效世俗人，洗刮求瘢痍。贤明日登用，清庙歌缉熙。胡不学长卿，预作封禅词。","dynasty":"宋代","title":"次韵孔文仲推官见赠"}
{"author":"苏轼","content":"孟公好饮宁论斗，醉后关门防客走。不妨闲过左阿君，百谪终为贤太守。老居闾里自浮沉，笑问伯松何苦心。忽然载酒従陋巷，为爱扬雄作酒箴。长安富儿求一过，千金寿君君笑唾。汝家安得客孟公，従来只识陈惊座。","dynasty":"宋代","title":"陈季常自岐亭见访郡中及旧州诸豪争欲邀致之"}
{"author":"苏轼","content":"楼上烟云怪不来，楼前飞纸落成堆。非关文字须重看，却被江山未收回。眼昏烛暗细行斜，考阅精强外已夸。明日失怀君莫怪，早知安足不成蛇。乱山遮晓拥千层，睡美初凉撼不应。昨夜酒行君屡叹，定知归梦到吴兴。天台桂子为谁香，倦听空阶夜点凉。赖有明朝看潮在，万人空巷斗新妆。秋花不见眼花红，身在孤舟兀兀中。细雨作寒知有意，未教金菊出蒿蓬。","dynasty":"宋代","title":"八月十七复登望海楼自和前篇是日榜出余与试"}
{"author":"苏轼","content":"论画以形似，见与儿童邻。赋诗必此诗，定非知诗人。诗画本一律，天工与清新。边鸾雀写生，赵昌花传神。何如此两幅，疏澹含精匀。谁言一点红，解寄无边春。瘦竹如幽人，幽花如处女。低昂枝上雀，摇荡花间雨。双翎决将起，众叶纷自举。可怜采花蜂，清蜜寄两股。若人富天巧，春色入毫楮。悬知君能诗，寄声求妙语。","dynasty":"宋代","title":"书鄢陵王主簿所画折枝二首"}
{"author":"苏轼","content":"余谪居黄，三见重九，每岁与太守徐君猷会于栖霞。今年公将去，乞郡湖南。念此惘然，故作此词。笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。","dynasty":"宋代","tags":"生活，抒情","title":"醉蓬莱·重九上君猷"}
{"author":"苏轼","content":"彼美玉山果，粲为金盘实。瘴雾脱蛮溪，清樽奉佳客。客行何以赠，一语当加璧。祝君如此果，德膏以自泽。驱攘三彭仇，已我心腹疾。愿君如此木，凛凛傲霜雪。斫为君倚几，滑净不容削。物微兴不浅，此赠毋轻掷。","dynasty":"宋代","title":"送郑户曹赋席上果得榧子"}
{"author":"苏轼","content":"世人只数曹将军，谁知虎头非痴人。腰间大羽何足道，颊上三毛自有神。平生狎侮诸公子，戏著幼舆岩石里。故教世世作黄冠，布袜青鞋弄云水。千年鼻祖守关门，一念还为李耳孙。香火旧缘何日尽，丹青馀习至今存。五十之年初过二，衰颜记我今如此。他时要指集贤人，知是香山老居士。","dynasty":"宋代","title":"赠李道士，并叙"}
{"author":"苏轼","content":"归去复归去，帝乡安可期。鸟还知已倦，云出欲何之。入室还携幼，临流亦赋诗。春风吹独往，不是傲亲知。","dynasty":"宋代","title":"归去来集字十首"}
{"author":"苏轼","content":"多病休文都瘦损，不堪金带垂腰。望湖楼上暗香飘。和风春弄袖，明月夜闻箫。酒醒梦回清漏永，隐床无限更潮。佳人不见董娇饶。徘徊花上月，空度可怜宵。","dynasty":"宋代","tags":"送别，抒情，孤寂","title":"临江仙·疾愈登望湖楼赠项长官"}
{"author":"苏轼","content":"冰盘未荐含酸子，雪岭先看耐冻枝。应笑春风木芍药，丰肌弱骨要人医。","dynasty":"宋代","title":"餈韵杨公济奉议梅花十首"}
{"author":"苏轼","content":"江令苍苔围故宅，谢家语燕集华堂。先生笑说江南事，只有青山绕建康。","dynasty":"宋代","title":"次韵子由赠吴子野先生二绝句其二"}
{"author":"苏轼","content":"落帆古戍下，积雪高如丘。强邀诗老出，疏髯散飕飗。僧房有宿火，手足渐和柔。静士素寡言，相对自忘忧。铜炉擢烟穗，石鼎浮霜沤。征夫念前路，急鼓催行舟。我行虽有程，坐稳且复留。大哉天地间，此生得浮游。","dynasty":"宋代","title":"雪后至临平与柳子玉同至僧舍见陈尉列"}
{"author":"苏轼","content":"墨突不暇黔，孔席未尝暖。安知渭上叟，跪石留双骭。一朝婴世故，辛苦平多难。亦欲就安眠，旅人讥客懒。","dynasty":"宋代","title":"磻溪石"}
{"author":"苏轼","content":"渔父醉，蓑衣舞，醉里却寻归路。轻舟短棹任斜横，醒后不知何处。","dynasty":"宋代","tags":"写人，饮酒","title":"渔父·渔父醉"}
{"author":"苏轼","content":"（一题作小饮西湖，怀欧阳叔弼兄弟，赠赵景贶、陈履常）岁暮自急景，我闲方缓觞。醉饮西湖晚，步转北渚长。地坐略少长，意行无涧冈。久知荠麦青，稍喜榆柳黄。盎盎春欲动，潋潋夜未央。水天鸥鹭静，月雾松桧香。抚景方婉娩，怀人重凄凉。岂无一老兵，坐念两欧阳。我意正麋鹿，君才亦圭璋。此会恐难久，此欢不可忘。","dynasty":"宋代","title":"竹间亭小酌怀欧阳叔弼季默呈赵景贶陈履常"}
{"author":"苏轼","content":"梦时良是觉时非，汲水埋盆故自痴。但见玉峰横太白，便从鸟道绝峨眉。秋风与作烟云意，晓日令涵草木姿。一点空明是何处，老人真欲住仇池。","dynasty":"宋代","title":"双石，并叙"}
{"author":"苏轼","content":"未倦长卿游。漫舞夭歌烂不收。不是使君矫世，谁留。教有琼梳脱麝油。香粉镂金球。花艳红笺笔欲流。从此丹唇并皓齿，清柔。唱遍山东一百州。","dynasty":"宋代","title":"南乡子（用韵和道辅）"}
{"author":"苏轼","content":"卧闻百舌呼春风，起寻花柳村村同。城南古寺修竹合，小房曲槛欹深红。看花叹老忆年少，对酒思家愁老翁。病眼不羞云母乱，鬓丝强理茶烟中。遥知二月王城外，玉仙洪福花如海。薄罗匀雾盖新妆，快马争风鸣杂珮。玉川先生真可怜，一生耽酒终无钱。病过春风九十日，独抱添丁看花发。","dynasty":"宋代","title":"安国寺寻春"}
{"author":"苏轼","content":"怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。","dynasty":"宋代","title":"西江月　再用前韵戏曹子方"}
{"author":"苏轼","content":"老衍清篇墨未枯，小冯新作语尤殊。呼儿净洗涵星砚，为子赓歌堕月湖。闻道牂江空抱珥，年来合浦自还珠。请君多酿莲花酒，准拟王乔下履凫。?南诏有西珥河，即古牂牁江也，河形如月抱珥，故名之西珥云。?","dynasty":"宋代","title":"题冯通直明月湖诗后"}
{"author":"苏轼","content":"峥嵘开元寺，仿佛祈年观。旧筑扫成空，古碑埋不烂。诅书虽可读，字法嗟久换。词云秦嗣王，敢使祝用瓒。先君穆公世，与楚约相捍。质之于巫咸，万叶期不叛。今其后嗣王，乃敢搆多难。刳胎杀无罪，亲族遭圉绊。计其所称诉，何啻桀、纣乱。吾闻古秦俗，面诈背不汗。岂惟公子卬，社鬼亦遭谩。辽哉千载后，发我一笑粲。","dynasty":"宋代","title":"凤翔八观，并叙其二诅楚文"}
{"author":"苏轼","content":"我歌月徘徊，我舞影凌乱。","dynasty":"宋代","title":"水调歌"}
{"author":"苏轼","content":"一枕清风直万钱，无人肯买北窗眠。开心暖胃门冬饮，知是东坡手自煎。","dynasty":"宋代","title":"睡起闻米元章冒热到东园送麦门冬饮子"}
{"author":"苏轼","content":"叩槛出鱼鼋，诗成一笑粲。","dynasty":"宋代","title":"诗二句"}
{"author":"苏轼","content":"暂著南冠不到头，却随北雁与归休。平生不作兔三窟，今古何殊貉一丘。当日无人送临贺，至今有庙祀潮州。剑关西望七千里，乘兴真为玉局游。","dynasty":"宋代","title":"过岭"}
{"author":"苏轼","content":"雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。","dynasty":"宋代","title":"少年游（元丰六年七月六日，王文甫家饮酿白酒，大醉。集古句作墨竹词）"}
{"author":"苏轼","content":"湖上移鱼子，初生不畏人。自从识钩饵，欲见更无因。","dynasty":"宋代","title":"鱼"}
{"author":"苏轼","content":"阿堵不解醉，谁欤此颓然。误入无功乡，掉臂嵇、阮间。饮中八仙人，与我俱得仙。渊明岂知道，醉语忽谈天。偶见此物真，遂超天地先。醉醒可还酒，此觉无所还。清风洗徂暑，连雨催丰年。床头伯雅君，此子可与言。","dynasty":"宋代","title":"和陶连雨独饮二首，并引其二"}
{"author":"苏轼","content":"具区吞灭三州界，浩浩汤汤纳千派。従来不著万斛船，一苇渔舟恣奔快。仙坛古洞不可到，空听余澜鸣湃湃。今朝偶上法华岭，纵观始觉人寰隘。山头卧碣吊孤冢，下有至人僵不坏。空余白棘网秋虫，无复青莲出幽怪。（事见本院碑。）我来徙倚长松下，欲掘茯苓亲洗晒。闻道山中富奇药，往往灵芝杂葵薤。诗人空腹待黄精，生事只看长柄械。（杜子美诗云，长镵长镵白木柄，我生托子以为命。）今年大熟期一饱，食叶微虫真癣疥。（贾云，今岁有小虫食叶，不甚为害。）白花半落紫穟香，攘臂欲助磨鎌铩。安得山泉变春酒，与子一洗寻常债。","dynasty":"宋代","title":"又次前韵赠贾耘老"}
{"author":"苏轼","content":"长安大雪年，束薪抱衾裯。云安市无井，斗水宽百忧。今我逃空谷，孤城啸鸺鹠。得米如得珠，食菜不敢留。况有松风声，釜鬲鸣飕飕。瓦盎深及膝，时复冷暖投。明灯一爪剪，快若鹰辞鞲。天低瘴云重，地薄海气浮。土无重膇药，独以薪水瘳。谁能更包裹，冠履装沐猴。","dynasty":"宋代","title":"夜卧濯足"}
{"author":"苏轼","content":"与可画竹时，见竹不见人。岂独不见人，嗒然遗其身。其身与竹化，无穷出清新。庄周世无有，谁知此凝神。若人今已无，此竹宁复有。那将春蚓笔，画作风中柳。君看断崖上，瘦节蛟蛇走。保时此霜竿，复入江湖手。晁子拙生事，举家闻食粥。朝来又绝倒，谀墓得霜竹。可怜先生槃，朝日照苜蓿。吾诗固云尔，可使食无肉。（吾旧诗云：可使食无肉，不可居无竹。）","dynasty":"宋代","title":"书晁补之所藏与可画竹三首"}
{"author":"苏轼","content":"笙磬分均上下堂，游鱼舞兽自奔忙。朱弦初识孤桐韵，玉琯犹闻秬黍香。万事今方咨伯始，一斑亦我愧真长。此生会见三雍就，无复寥寥叹未央。","dynasty":"宋代","title":"范景仁和赐酒烛诗复次韵谢之"}
{"author":"苏轼","content":"乐事难并真实语，坐排用意多乖误。兴来取次或成欢，瓦钩却胜黄金注。我生祸患久不择，肯为一时风雨阻。天公变化岂有常，明月行看照归路。","dynasty":"宋代","title":"奉和成伯大雨中会客解嘲"}
{"author":"苏轼","content":"溪上青山三百叠，快马轻衫来一抹。倚山修竹有人家，横道清泉知我渴。芒鞋竹杖自轻软，蒲荐松床亦香滑。夜深风露满中庭，惟见孤萤自开阖。","dynasty":"宋代","title":"自兴国往筠宿石田驿南二十五里野人舍"}
{"author":"苏轼","content":"独绕樱桃树，酒醒喉肺乾。莫除枝上露，从向口中漙。","dynasty":"宋代","title":"次韵子由岐下诗，并引其十五樱桃"}
{"author":"苏轼","content":"鸳鸯湖边月如水，孤舟夜傍鸳鸯起。平明击缆石桥亭，惭愧冒寒髯御史。结交最晚情独厚，论心无数今有几。寂寞抱关叹萧生，耆老执戟哀扬子。怪君颜采却秀发，无乃迁谪反便美。天公欲困无奈何，世人共抑真疏矣。毗陵高山锡为骨，陆子遗味泉冰齿。贤哉仲氏早拂衣，占断此山长洗耳。山头望湖光泼眼，山下濯足波生指。倘容逸少问金堂，记与嵇康留石髓。","dynasty":"宋代","title":"至秀州赠钱端公安道并寄其弟惠山山人"}
{"author":"苏轼","content":"一朵妖红翠欲流，春光回照雪霜羞。化工只欲呈新巧，不放闲花得少休。花开时节雨连风，却向霜余染烂红。漏泄春光私一物，此心未信出天工。当时只道鹤林仙，能遣秋花发杜鹃。谁信诗能回造化，直教霜卉放春妍。不分清霜入小园，故将诗律变寒暄。使君欲见蓝关咏，更倩韩郎为染根。","dynasty":"宋代","title":"和述古冬日牡丹四首"}
{"author":"苏轼","content":"北亭谁人筑短墙，横绝拥吾堂。不作新亭槛，幽花为谁香。","dynasty":"宋代","title":"次韵子由岐下诗"}
{"author":"苏轼","content":"南来三见岁云徂，直恐终身走道途。老去怕看新历日，退归拟学旧桃符。烟花已作青春意，霜雪偏寻病客须。但把穷愁博长健，不辞最后饮屠苏。","dynasty":"宋代","title":"除夜野宿常州城外二首其二"}
{"author":"苏轼","content":"流落江湖万里归，相逢自慰已差池。初闻好句惊人倒，悔过东庭识面迟。握手宁知无贺监，结交谁复许袁丝。塞鸿正欲摩天去，垂老追攀岂可期。","dynasty":"宋代","title":"次韵马元宾"}
{"author":"苏轼","content":"居人几番老，枣树未成槎。汝长才堪轴，吾归已及瓜。","dynasty":"宋代","title":"枣"}
{"author":"苏轼","content":"二妙凋零笔法空，忽惊云海戏群鸿。清诗不敢私囊箧，人道黄门有父风。","dynasty":"宋代","title":"游宝云寺，得唐彦猷为杭州日送客舟中手昼一"}
{"author":"苏轼","content":"忽忆韩公二妙姝，琵琶筝韵落空无。犹胜江左狂灵运，空斗东昏百草须。马上胡琴塞上姝，郑中丞后有人无。诗成画烛飘金烬，八尺英公欲燎须。荻花枫叶忆秦姝，切切幺弦细欲无。莫把胡琴挑醉客，回看霜戟褚公须。","dynasty":"宋代","title":"次韵景文山堂听筝三首"}
{"author":"苏轼","content":"养气如养儿，弃官如弃泥。人皆笑子拙，事定竟谁迷。归耕独患贫，问子何所赍。尺宅足自庇，寸田有余畦。明珠照短褐，陋室生虹霓。虽无孔方兄，顾有法喜妻。弹琴一长啸，不答阮与嵇。曹南刘夫子，名与子政齐。家有鸿宝书，不铸金褭蹄。促膝问道要，遂蒙分刀圭。不忍独不死，尺书肯见梯。我生本强鄙，少以气自挤。孤舟倒江河，赤手揽象犀。年来稍自笑，留气下暖脐。苦恨闻道晚，意象飒已凄。空见孙思邈，区区赋病梨。","dynasty":"宋代","title":"赠王仲素寺丞（名景纯。）"}
{"author":"苏轼","content":"书窗拾轻煤，佛帐扫馀馥。辛勤破千夜，收此一寸玉。痴人畏老死，腐朽同草木。欲将东山松，涅尽南山竹。墨坚人苦脆，未用叹不足。且当注虫鱼，莫草三千牍。","dynasty":"宋代","title":"欧阳季默以油烟墨二丸见饷，各长寸许，戏作小诗"}
{"author":"苏轼","content":"一纸行书两绝诗，遂良须鬓已成丝。何当火急传家法，欲见诚悬笔谏时。","dynasty":"宋代","title":"柳氏二外甥求笔迹二首其二"}
{"author":"苏轼","content":"倦客愁闻归路遥，眼明飞阁俯长桥。贪看白鹭横秋浦，不觉青林没晚潮。余生欲老海南村，帝遣巫阳招我魂。杳杳天低鹘没处，青山一发是中原。","dynasty":"宋代","tags":"羁旅，思乡，抒怀","title":"澄迈驿通潮阁二首"}
{"author":"苏轼","content":"山雨潇潇过，溪桥浏浏清。小园幽榭枕苹汀。门外月华如水、彩舟横。苕岸霜花尽，江湖雪阵平。两山遥指海门青。回首水云何处、觅孤城。","dynasty":"宋代","title":"南歌子（湖州作）"}
{"author":"苏轼","content":"床下龟寒且耐支，杯中蛇去未应衰。殿门明日逢王傅，櫑具争先看不疑。坐觉香烟携袖少，独愁花影上廊迟。何妨一笑千痾散，绝胜仓公饮上池。","dynasty":"宋代","title":"次韵钱舍人病起"}
{"author":"苏轼","content":"一时冠盖尽严终，旧德年来岂易逢。闻道堂中延盖叟，定应床下拜梁松。蠹鱼自晒闲箱箧，科斗长收古鼎钟。我欲弃官重问道，寸莛何以得舂容。","dynasty":"宋代","title":"和欧阳少师会老堂次韵"}
{"author":"苏轼","content":"彭城古战国，孤客倦登临。汴泗交流处，清潭百丈深。故人轻千里，茧足来相寻。何以娱嘉客，潭水洗君心。","dynasty":"宋代","title":"与梁先、舒焕泛舟，得临酿字，二首其一"}
{"author":"苏轼","content":"省事天公厌两回，新年春日并相催。殷勤更下山阴雪，要与梅花作伴来。己卯嘉辰寿阿同，愿渠无过亦无功。明年春日江湖上，回首觚棱一梦中。（子由一字同叔，元日己卯渠本命也。）词锋虽作楚骚寒，德意还同汉诏宽，好遣秦郎供贴子，尽驱春色入毫端。（立春日，翰林学士供诗帖子。）","dynasty":"宋代","title":"次韵秦少游王仲至元日立春三首"}
{"author":"苏轼","content":"病中闻汝免来商，旅雁何时更著行。远别不知官爵好，思归苦觉岁年长。著书多暇真良计，従宦无功谩去乡。惟有王城最堪隐，万人如海一身藏。近従章子闻渠说，苦道商人望汝来。说客有灵惭直道，逋翁久没厌凡才。夷音仅可通名姓，瘿俗无由辨颈腮。答策不堪宜落此，上书求免亦何哉。（章子，惇也。）辞官不出意谁知，敢向清时怨位卑。万事悠悠付杯酒，流年冉冉入霜髭。策曾忤世人嫌汝，《易》可忘忧家有师。此外知心更谁是，梦魂相觅苦参差。","dynasty":"宋代","title":"病中闻子由得告不赴商州三首"}
{"author":"苏轼","content":"江东贾客木绵裘，会散金山月满楼。夜半潮来风又熟，卧吹箫管到扬州。","dynasty":"宋代","title":"金山梦中作"}
{"author":"苏轼","content":"乔木卷苍藤，浩浩崩云积。谢家堂前燕，对语悲宿昔。仰看桄榔树，玄鹤舞长翮。新年结荔子，主人黄壤隔。溪阴宜馆我，稍省薪水役。相如卖车骑，五亩亦可易。但恐鵩鸟来，此生还荡析。谁能插篱槿，护此残竹柏。","dynasty":"宋代","title":"和陶使都经钱溪"}
{"author":"苏轼","content":"倚天巉绝玉浮屠，肯与彭郎作小姑。独秀江南知有意，要三二别四三壶。","dynasty":"宋代","title":"予初谪岭南过田氏水阁东南一峰丰下锐上俚人"}
{"author":"苏轼","content":"长恨漫天柳絮轻，只将飞舞占清明。寒梅似与春相避，未解无私造物情。","dynasty":"宋代","title":"再和杨公济梅花十绝"}
{"author":"苏轼","content":"陂湖欲尽山为界，始见寒泉落高派。道人未放泉出山，曲折虚堂泻清快。使君年老尚儿戏，绿棹红船舞澎湃。一笑翻杯水溅裙，余欢濯足波生隘。长松搀天龙起立，苍藤倒谷云崩坏。仰穿蒙密得清旷，一览震泽吁可怪。谁云四万八千顷，渺渺东尽日所晒。归途十里尽风荷，清唱一声闻露薤。嗟予少小慕真隐，白发青衫天所械。忽逢佳士与名山，何异枯杨便马疥。君犹鸾鹤偶飘堕，六翮如云岂长铩。不将新句纪兹游，恐负山中清净债。","dynasty":"宋代","title":"与胡祠部游法华山"}
{"author":"苏轼","content":"昔我先君子，仁孝行於家。家有五亩园，么凤集桐花。是时乌与鹊，巢*可俯拏。忆我与诸儿，饲食观群呀。里人惊瑞异，野老笑而嗟。云此方乳哺，甚畏鸢与蛇。手足之所及，二物不敢加。主人若可信，众鸟不我遐。故知中孚化，可及鱼与豭。柯侯古循吏，悃愊真无华。临漳所全活，数等江干沙。仁心格异族，两鹊栖其衙。但恨不能言，相对空楂楂。善恶以类应，古语良非夸。君看彼酷吏，所至号鬼车。","dynasty":"宋代","title":"异鹊"}
{"author":"苏轼","content":"郁郁苍梧海上山，蓬莱方丈有无间。旧闻草木皆仙药，欲弃妻孥守市阛。雅志未成空自叹，故人相对若为颜。酒醒却忆儿童事，长恨双凫去莫攀。","dynasty":"宋代","title":"次韵陈海州书怀"}
{"author":"苏轼","content":"袗絺方暑亦堪朝，岁晚凄风忆皁貂。共喜鵷鸾归禁篽，心知日月在重霄。君如老骥初遭络，我似枯桑不受条。强镊霜须簪彩胜，苍颜得洒尚能韶。","dynasty":"宋代","title":"叶公秉、王仲至见和，次韵答之"}
{"author":"苏轼","content":"玉堂给札气如云，初喜湘累复佩银。樊口凄凉已陈迹，（昔与张同游武昌樊口，来诗中及之。）班心突兀见长身。（台吏谓御史立处为班心。）江湖前日真成梦，鄠杜他年恐卜邻。此去若容陪坐啸，故应客主尽诗人。","dynasty":"宋代","title":"次韵张舜民自御史出倅虢州留别"}
{"author":"苏轼","content":"汉水巴山乐有馀，一麾从此首归途。北园草木凭君问，许我他年作主无？","dynasty":"宋代","title":"和文与可洋川园池三十首其三十北园"}
{"author":"苏轼","content":"一轩高为黄花设，富拟人间万石君。佳本尽从方外得，异香多在月中闻。引泉北涧分清露，开迳南山破白云。此意欲为知者道，陶翁犹自未离群。","dynasty":"宋代","title":"万菊轩"}
{"author":"苏轼","content":"酒尽君可起，我歌已三终。由来竹林人，不数涛与戎。有酒从孟公，慎勿从扬雄。崎岖颂沙麓，尘埃污西风。昔我未尝达，今者亦安穷。穷达不到处，我在阿堵中。","dynasty":"宋代","title":"和陶拟古九首"}
{"author":"苏轼","content":"越山春始寒，霜菊晚愈好。朝来出细粟，稍觉芳岁老。孤根荫长松，独秀无众草。晨光虽照耀，秋雨半摧倒。先生卧不出，黄叶纷可扫。无人送酒壶，空腹嚼珠宝。香风入牙颊，楚些发天藻。新荑蔚已满，宿根寒不槁。扬扬弄芳蝶，生死何足道。颇讶昌黎翁，恨尔生不早。","dynasty":"宋代","title":"甘菊"}
{"author":"苏轼","content":"八月渡长湖，萧条万象疏。秋风片帆急，暮霭一山孤。许国心犹在，康时术已虚。岷峨家万里，投老得归无。","dynasty":"宋代","title":"望湖亭"}
{"author":"苏轼","content":"松风溜溜作春寒，伴我饥肠响夜阑。牛粪火中烧芋子，山人更吃懒残残。","dynasty":"宋代","title":"除夕，访子野食烧芋，戏作"}
{"author":"苏轼","content":"黄昏已作风翻絮，半夜犹惊月在沙。照汴玉峰明佛刹，隔淮云海暗人家。来牟有信迎三白，薝卜无香散六花。（薝卜，栀子花也，与雪花皆六出。）欲唤阿咸来守岁，林乌枥马斗喧哗。分无纤手裁春胜，况有新诗点蜀酥。醉里冰髭失缨络，梦回布被起廉隅。君应旅睫寒生晕，我亦饥肠夜自呼。明日南山春色动，不知谁佩紫微壶。","dynasty":"宋代","title":"章钱二君见和复次韵答之"}
{"author":"苏轼","content":"只耳兽齧环，长唇鹅擘喙。三趾下锐春蒲短，两柱高张秋菌细。君看翻覆俯仰间，覆成三角翻两髻。古书虽满腹，苟有用我亦随世。嗟君一见呼作鼎，才注升合已漂逝。不如学鸱夷，尽日盛酒真良计。","dynasty":"宋代","title":"胡穆秀才遗古铜器，似鼎而小，上有两柱，可以覆而不蹶，以为鼎则不足，疑其饮器也，胡有诗，答之"}
{"author":"苏轼","content":"峨峨叠石立何孤，赖有萧萧翠竹俱。日暮无人鸥鸟散，空留野水伴寒芦。","dynasty":"宋代","title":"绝句二首"}
{"author":"苏轼","content":"少年辛苦事犁锄，刚厌青山绕故居。老觉华堂无意味，却须时到野人庐。","dynasty":"宋代","title":"和文与可洋川园池三十首野人庐"}
{"author":"苏轼","content":"远公沽酒饮陶潜，佛印烧猪待子瞻。采得百花成蜜後，不知辛苦为谁甜。","dynasty":"宋代","title":"戏答佛印"}
{"author":"苏轼","content":"送客客已去，寻花花未开。未能城里去，且复水边来。父老借问我，使君安在哉。今年好风雪，会见麦千堆。春来六十日，笑口几回开。会作堂堂去，何妨得得来。倦游行老矣，旧隐赋归哉。东望峨眉小，卢山翠作堆。（郡东卢山，绝类峨眉而小。）","dynasty":"宋代","title":"出城送客不及步至溪上二首"}
{"author":"苏轼","content":"民劳吏无德，岁美天有道。暑雨避麦秋，温风送蚕老。三咽初有闻，一溉未濡槁。诏书宽积欠，父老颜色好。再拜贺吾君，获此不贪宝。颓然笑阮籍，醉几书谢表。","dynasty":"宋代","title":"和陶饮酒二十首"}
{"author":"苏轼","content":"狄生臂鹰来，见客不会揖。踞床咤得隽，借箸数禽入。短后掬豹裘，犹溅猩血湿。指呼索酒尝，快把长鲸吸。半酣论刀槊，怒发欲起立。北方老猘子，狂突尚不絷。要须此慓悍，气压边烽急。夜走追锋车，生斩活离级。持归献天王，封侯稳可拾。何为走猎师，日使群毛泣。","dynasty":"宋代","title":"赠狄崇班季子"}
{"author":"苏轼","content":"彩胜镂新语，酥盘滴小诗。升平多乐事，应许外庭知。","dynasty":"宋代","title":"夫人阁四首"}
{"author":"苏轼","content":"我歌月徘徊，我舞影凌乱。","dynasty":"宋代","title":"水调歌/水调"}
{"author":"苏轼","content":"一落泥途迹愈深，尺薪如桂米如金。长庚到晓空陪月，太岁今年合守心。相与啮毡持汉节，何妨振履出商音。孤云倦鸟空来往，自要闲飞不作霖。一生忧患萃残年，心似惊蚕未易眠。海上偶来期汗漫，苇间犹得见延缘。良医自要经三折，老将何妨败两甄。收取桑榆种梨枣，祝君眉寿似增川。","dynasty":"宋代","title":"次韵郑介夫二首"}
{"author":"苏轼","content":"山城九月冒朝寒，讲武台南路屈盘。驺子雨中乘马去，村童烟外倚墙看。鸦啼冢木秋风急，鹭立渔船夜水干。花似去年堪折赠，插花人去泪阑干。","dynasty":"宋代","title":"讲武台南有感?此诗为黄庭坚作?"}
{"author":"苏轼","content":"孟德黠老狐，奸言嗾鸿豫。哀哉丧乱世，枭鸾各腾翥。逝者知几人，文举独不去。天方斲汉室，岂计一郗虑。昆虫正相啮，乃比蔺相如。我知公所坐，大名难久住。细德方险微，岂有容公处。既往不可悔，庶为来者惧。","dynasty":"宋代","title":"和陶杂诗十一首"}
{"author":"苏轼","content":"白发苍颜，正是维摩境界。空方丈、散花何碍。朱唇箸点，更髻鬟生彩。这些个，千生万生只在。好事心肠，著人情态。闲窗下、敛云凝黛。明朝端午，待学纫兰为佩。寻一首好诗，要书裙带。","dynasty":"宋代","tags":"回忆，写人，女子","title":"殢人娇·或云赠朝云"}
{"author":"苏轼","content":"东都寄食似孤云，aa36被真成一宿宾。收得玉堂挥翰手，却为淮月弄舟人。羡君湖上斋摇碧，笑我花时甑有尘。为报年来杀风景，连江梦雨不知春。（来诗有芍药春之句。扬州近岁率为此会，用花十余万枝，吏缘为奸，民极病之，故罢此会。）","dynasty":"宋代","title":"次韵林子中春日新堤书事见寄"}
{"author":"苏轼","content":"先生饮东坡，独舞无所属。当时挹明月，对影三人足。醉眠草棘间，虫虺莫予毒。醒来送归雁，一寄千里目。怅然怀公子，旅食久不玉。欲书加餐字，远托西飞鹄。谓言相濡沫，未足救沟渎。吾生如寄耳，何者为祸福。不如两相忘，昨梦那可逐。上书得自便，归老湖山曲。躬耕二顷田，自种十年木。岂知垂老眼，却对金莲烛。公子亦生还，仍分刺史竹。贤愚有定分，樽俎守尸祝。文章何足云，执技等医卜。朝廷方西顾，羌虏骄未伏。遥知重阳酒，白羽落黄菊。羡君真将家，浮面气可掬。何当请长缨，一战河湟复。","dynasty":"宋代","title":"和王晋卿"}
{"author":"苏轼","content":"从君觅数珠，老境仗消遣。未能转千佛，且从千佛转。儒生推变化，乾策数大衍。道士守玄牝，龙虎看舒卷。我老安能为，万劫付一喘。默坐阅尘界，往来八十反。区区我所寄，蹙缩蚕在茧。适从海上回，蓬莱又清浅。","dynasty":"宋代","title":"乞数珠赠南禅湜老"}
{"author":"苏轼","content":"三年客京辇，憔悴难具论。挥汗红尘中，但随马蹄翻。人情贵往返，不报生祸根。坐令平生友，终岁不及门。南来实清旷，但恨无与言。不谓广陵城，得逢刘与孙。异趣不两立，譬如王孙猿。吾侪久相聚，恐见疑排拫。我褊类中散，子通真巨源。绝交固未敢，且复东南奔。","dynasty":"宋代","title":"孙巨源"}
{"author":"苏轼","content":"我老诗坛仆鼓旗，借君佳句发良时。但空贺监杯中物，莫示孙郎帐下儿。夜烛催诗金烬落，秋芳压帽露华滋。故应好语如爬痒，有味难名只自知。","dynasty":"宋代","title":"次韵答刘景文左藏（有美堂燕集，景文有诗。"}
{"author":"苏轼","content":"馀杭自是山水窟，仄闻吴兴更清绝。湖中橘林新著霜，溪上苕花正浮雪。顾渚茶芽白于齿，梅溪木瓜红胜颊。吴儿脍缕薄欲飞，未去先说馋涎垂。亦知谢公到郡久，应怪杜牧寻春迟。鬓丝只可对禅榻，湖亭不用张水嬉。","dynasty":"宋代","title":"将之湖州戏赠莘老"}
{"author":"苏轼","content":"小池新凿会天雨，一部鼓吹従何来。有蟾正碧乱草色，时泅出没东南隈。井干跳梁亦足乐，洞庭鱼龙何有哉。能歌德声莫入月，清池与尔俱忘回。不作太白梦日边，还同乐天赋池上。池上新年有荷叶，细雨鱼儿噞轻浪。男儿学易不应举，幽人一友吾得尚。此池便可当长江，欲榜茅斋来荡漾。","dynasty":"宋代","title":"池上二首"}
{"author":"苏轼","content":"新渠之民，自淮及潭。挈其妇姑，或走而颠。王命赵侯，宥我新民。无与王事，以讫七年。","dynasty":"宋代","title":"新渠诗其三"}
{"author":"苏轼","content":"南山之幽，云冥冥兮。孰居此者？帝侧之神君。君胡为兮山之幽，顾宫殿兮久淹留。又曷为一朝去此而不顾兮，悲此空山之人也。来不可得而知兮，去固不可得而讯也。君之来兮天门空，从千骑兮驾飞龙。隶辰星兮役太岁，俨画降兮雷隆隆。朝发轸兮帝庭，夕弭节兮山宫。懭有妖兮虐下士，精为星兮气为虹。爱流血之滂沛兮，又嗜疟疠与螟虫。啸盲风而涕雨兮，时又吐旱火之爞融。衔帝命以下讨兮，建千仞之修锋。乘飞霆而追逸景兮，歙砉扫灭而无踪。忽崩播其来会兮，走海岳之神公，龙车兽鬼不知其数兮，旗晻霭而冥蒙。渐俯伛以旅进兮，锵剑佩之相砻。司杀生之必信兮，知上帝之不汝容。既约束以反职兮，退战栗而愈恭。泽充塞于四海兮，独澹然其无功。君之去兮天门开，款阊阖兮朝玉台。群仙迎兮塞云汉，俨前导兮纷后陪。历玉阶兮帝迎劳，君良苦兮马豗颓。闵人世兮迫隘，陈下土兮帝所哀。返琼宫之嵯峨兮，役万灵之喧豗。默清净以无为兮，时节狩于斗魁。诣通明而献黜陟兮，轶荡荡其无回。忽表里之焕霍兮，光下烛于九垓。时游目以下览兮，五岳为豆，四溟为杯。俯故宫之千柱兮，若毫端之集埃。来非以为乐兮，去非以为悲。谓神君之既返兮，曾颜咫尺之不违。升秘殿以内悸兮，魂凛凛而上驰。忽寤寐以有得兮，敢沐浴而献辞。是耶非耶，臣不可得而知也。","dynasty":"宋代","title":"上清词"}
{"author":"苏轼","content":"翻翻联联衔尾鸦，荦荦确确蜕骨蛇。分畴翠浪走云阵，刺水绿针抽稻芽。洞庭五月欲飞沙，鼍鸣窟中如打衙。天公不见老农泣，唤取阿香推雷车。","dynasty":"宋代","title":"无锡道中赋水车"}
{"author":"苏轼","content":"保康桥上夜观灯，喝石岩前夏饮冰。莫把山林笑朝市，老夫手里有乌藤。","dynasty":"宋代","title":"碣石庵戏赠湛庵主"}
{"author":"苏轼","content":"室空惟法喜，心定有天游。摩诘元无病，须洹不入流。苦嫌寻直枉，坐待寸田秋。虽未麒麟阁，已逃鹦鹉洲。酒醒风动竹，梦断月窥楼。众谓元德秀，自称阳道州。拔葵终相鲁，辟谷会封留。用舍俱无碍，飘然不系舟。","dynasty":"宋代","title":"和阳行先?用郁孤台韵?"}
{"author":"苏轼","content":"二年阅三州，我老不自惜。团团如磨牛，步步踏陈迹。岂知世外人，长与鱼鸟逸。老芝如云月，炯炯时一出。比年三见之，常若有所适。逝将走庐阜，计阔道愈密。吾生如寄耳，出处谁能必。江南千万峰，何处访子室。","dynasty":"宋代","title":"送芝上人游庐山"}
{"author":"苏轼","content":"定场贺老今何在，几度新声改。怨声坐使旧声阑，俗耳只知繁手，不须弹。断弦试问谁能晓，七岁文姬小。试教弹作辊雷声，应有开元遗老，泪纵横。","dynasty":"宋代","tags":"音乐，怀古伤今","title":"虞美人·琵琶"}
{"author":"苏轼","content":"佳谷卧风雨，稂莠登我场。陈前漫方丈，玉食惨无光。大哉天宇间，美恶更臭香。君看五六月，飞蚊殷回廊。兹时不少暇，俯仰霜叶黄。期君蟠桃枝，千岁终一尝。顾我如苦李，全生依路傍。纷纷不足愠，悄悄徒自伤。空山学仙子，妄意笙箫声。千金得奇药，开视皆豨苓。不知市人中，自有安期生。今君已度世，坐阅霜中蒂。摩挲古铜人，岁月不可计。阆风安在哉，要君相指似。","dynasty":"宋代","title":"次韵黄鲁直见赠古风二首"}
{"author":"苏轼","content":"林行婆家初闭户，翟夫子舍尚留关。连娟缺月黄昏后，缥缈新居紫翠间。击闷岂无罗带水，割愁还有剑铓山。中原北望无归日，邻火村舂自往还。","dynasty":"宋代","title":"白鹤峰新居欲成，夜过西邻翟秀才，二首其一"}
{"author":"苏轼","content":"破匣哀呜出素虯，倦看鶂鶂听呦呦。明朝只恐兼烹鹤，此去还须却佩牛。便可先呼报恩子，不妨仍带醉乡侯。他年万骑归应好，奈有移文在故丘。","dynasty":"宋代","title":"乔将行，烹鹅鹿出刀剑以饮客，以诗戏之"}
{"author":"苏轼","content":"吟哦傲兀，仰晤岩月。遇巘迎崖，银刓玉啮。源鱼噞喁，岸雁臲卼。卧玩我语，聱牙岌嶪。","dynasty":"宋代","title":"山行见月四言"}
{"author":"苏轼","content":"大弦春温和且平，小弦廉折亮以清。平生未识宫与角，但闻牛鸣盎中雉登木。门前剥啄谁叩门，山僧未闲君勿嗔。归家且觅千斛水，净洗従前筝笛耳。","dynasty":"宋代","title":"听贤师琴"}
{"author":"苏轼","content":"篮舆西出登山门，嘉与我友寻仙村。丹青明灭风篁岭，环佩空响桃花源。前朝欲上已蜡屐，黑云白雨如倾盆。今晨积雾卷千里，岂畏触热生病根。在家头陀无为子，久与青山为弟昆。孤峰尽处亦何有，西湖镜天江抹坤。临高挥手谢好住，清风万壑传其言。风回响答君听取，我亦到处随君轩。","dynasty":"宋代","title":"介亭饯杨杰次公"}
{"author":"苏轼","content":"道人晓出南屏山，来试点茶三昧手。忽惊午盏兔毛斑，打作春瓮鹅儿酒。天台乳花世不见，玉川风腋今安有。先生有意续《茶经》，会使老谦名不朽。","dynasty":"宋代","title":"送南屏谦师，并引"}
{"author":"苏轼","content":"王郎西去路漫漫，野店无人霜月寒。泪尽粉笺书不得，凭君送与卯君看。","dynasty":"宋代","title":"王定国自彭城往南都，时子由在宋幕，求家书"}
{"author":"苏轼","content":"岁暮风雨交，客舍凄薄寒。夜烧松明火，照室红龙鸾。快焰初煌煌，碧烟稍团团。幽人忽富贵，繐帐芬椒兰。珠煤缀屋梢，香氵诣?音诣，松沥也。出《本草》注。?流铜盘。坐看十八公，俯仰灰烬残。齐奴朝爨蜡，莱公夜长叹。海康无此物，烛尽更未阑。","dynasty":"宋代","title":"夜烧松明火"}
{"author":"苏轼","content":"巍然开济两朝勋，信矣才难十乱臣。原庙固应祠百世，先王何止活千人。和熹未圣犹贪位，明德虽贤不及民。月落风悲天雨泣，谁将椽笔写光尘。","dynasty":"宋代","title":"十月二十日，恭闻太皇太后升遐，以轼罪人，"}
{"author":"苏轼","content":"白发思家万里回，小轩临水为花开。故应剩作诗千首，知是多情得得来。","dynasty":"宋代","title":"再和杨公济梅花十绝"}
{"author":"苏轼","content":"忘归不觉鬓毛斑，好事乡人尚往还。断岭不遮西望眼，送君直过楚王山。云龙山下试春衣，放鹤亭前送落晖。一色杏花红十里，新郎君去马如飞。","dynasty":"宋代","title":"送蜀人张师厚赴殿试二首"}
{"author":"苏轼","content":"夜光不自献，天骥良难知。从来一狐腋，或出五羖皮。贤哉江东守，收此幕中奇。无华岂易识，既得不自随。留君望此府，助我怜其衰。二年促膝语，一旦长揖辞。林深伏猛在，岸改潜珍移。去此当安从，失君徒自悲。念君瑚琏质，当今台阁宜。去矣会有合，岂当怀其私。","dynasty":"宋代","title":"送程之邵签判赴阙"}
{"author":"苏轼","content":"残花怨久病，剩雨泣余妍。不见双旌出，空令九陌迁。（开园时市井皆入。）知君苦寂寞，妙语嚼芳鲜。浅紫従争发，深红任蚤蔫。天葩尚青萼，国色待华颠。载酒邀诗将，癯儒不是仙。","dynasty":"宋代","title":"雪后便欲与同僚寻春一病弥月杂花都尽独牡丹"}
{"author":"苏轼","content":"葱茜门前路，行穿翠密中。却来堂上看，岩谷意无穷。","dynasty":"宋代","title":"留题石经院三首其一"}
{"author":"苏轼","content":"渔父笑，轻鸥举，漠漠一江风雨。江边骑马是官人，借我孤舟南渡。","dynasty":"宋代","tags":"写人，写景","title":"渔父"}
{"author":"苏轼","content":"倾盖相逢胜白头。故山空复梦松楸。此心安处是菟裘。卖剑买牛吾欲老，乞浆得酒更何求。愿为辞社宴春秋。","dynasty":"宋代","title":"浣溪沙（自适）"}
{"author":"苏轼","content":"昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。","dynasty":"宋代","tags":"思乡，婉约","title":"蝶恋花·昨夜秋风来万里"}
{"author":"苏轼","content":"昔日朱公子，雄豪不可追。今来游故国，大冢屈称儿。平日轻公相，千金弃若遗。梁人不好事，名字寄当时。鲁史盗齐豹，求名谁复知。慎无怨世俗，犹不遭仲尼。","dynasty":"宋代","title":"朱亥墓?俗谓屠儿原?"}
{"author":"苏轼","content":"何处访吴画？普门与开元。开元有东塔，摩诘留手痕。吾观画品中，莫如二子尊。道子实雄放，浩如海波翻。当其下手风雨快，笔所未到气已吞。亭亭双林间，彩晕扶桑暾。中有至人谈寂灭，悟者悲涕迷者手自扪。蛮君鬼伯千万万，相排竞进头如鼋。摩诘本诗老，佩芷袭芳荪。今观此壁画，亦若其诗清且敦。祇园弟子尽鹤骨，心如死灰不复温。门前两丛竹，雪节贯霜根。交柯乱叶动无数，一一皆可寻其源。吴生虽妙绝，犹以画工论。摩诘得之以象外，有如仙翮谢笼樊。吾观二子皆神俊，又于维也敛衽无间言。","dynasty":"宋代","tags":"写人，赞美","title":"王维吴道子画"}
{"author":"苏轼","content":"平生我亦轻馀子，晚岁人谁念此翁。巧语屡曾遭薏苡，廋词聊复托芎藭。子还可责同元亮，妻却差贤胜敬通。若问我贫天所赋，不因迁谪始囊空。","dynasty":"宋代","title":"次韵和王巩六首其五"}
{"author":"苏轼","content":"洛城春晚。垂杨乱掩红楼半。小池轻浪纹如篆。烛下花前，曾醉离歌宴。自惜风流云雨散。关山有限情无限。待君重见寻芳伴。为说相思、目断西楼燕。","dynasty":"宋代","tags":"春天，写景，抒情，感慨","title":"一斛珠·洛城春晚"}
{"author":"苏轼","content":"列子御风殊不恶，犹被庄生讥数数。步兵饮酒中散琴，于此得全非至乐。乐全居士全于天，维摩丈室空翛然。平生痛饮今不饮，无琴不独琴无弦。我公天与英雄表，龙章凤姿照鱼鸟。但令端委坐庙堂，北狄西戎谈笑了。如今老去苦思归，小字亲书寄我诗。试问乐全全底事，无全何处更相亏。","dynasty":"宋代","title":"张安道乐全堂"}
{"author":"苏轼","content":"半熟黄粱日未斜，玉堂阴合手栽花。却寻三十年前味，未饭钟时已饭茶。梦觉还惊屟响廊，故人来炷影前香。鬓发白尽成何事，一帖空存老遂良。（法贴中有褚遂良书云，即日，遂良须发尽白。）尺一东来唤我归，衰年已迫故山期。文章曹植今堪笑，却卷波澜入小诗。","dynasty":"宋代","title":"元祐六年六月自杭州召还汶公馆我于东堂阅旧"}
{"author":"苏轼","content":"北苑传呼陛楯郎，东夷初识令君香。天山自可三箭取，海国何劳一苇航。宣劝不辞金碗侧，醉归争看玉鞭长。锦囊诗草勤收拾，莫遣鸡林得夜光。","dynasty":"宋代","title":"次韵王晋卿奉诏押高丽燕射"}
{"author":"苏轼","content":"大哉天宇内，植物知几族。灵品独标奇，迥超凡草木。名従姬旦始，渐播桐君录。赋咏谁最先，厥传惟杜育。唐人未知好，论著始于陆。常李亦清流，当年慕高躅。遂使天下士，嗜此偶于俗。岂但中土珍，兼之异邦鬻。鹿门有佳士，博览无不瞩。邂逅天随翁，篇章互赓续。开园颐山下，屏迹松江曲。有兴即挥毫，灿然存简牍。伊予素寡爱，嗜好本不笃。粤自少年时，低回客京毂。虽非曳裾者，庇荫或华屋。颇见绮纨中，齿牙厌粱肉。小龙得屡试，粪土视珠玉。团凤与葵花，?式砆杂鱼目。贵人自矜惜，捧玩且缄椟。未数日注卑，定知双井辱。于兹自研讨，至味识五六。自尔入江湖，寻僧访幽独。高人固多暇，探究亦颇熟。闻道早春时，携aa45赴初旭。惊雷未破蕾，采采不盈掬。旋洗玉泉蒸，芳罄岂停宿。须臾布轻缕，火候谨盈缩。不惮顷间劳，经时废藏蓄。髹筒净无染，箬笼匀且复。苦畏梅润侵，暖须人气燠。有如刚耿性，不受纤芥触。又若廉夫心，难将微秽渎。晴天敞虚府，石碾破轻绿。永日遇闲宾，乳泉发新馥。香浓夺兰露，色嫩欺秋菊。闽俗竞传夸，丰腴面如粥。自云叶家白，颇胜中山aa41。好是一杯深，午窗春睡足。清风击两腋，去欲凌鸿鹄。嗟我乐何深，水经亦屡读。陆子咤中泠，次乃康王谷。?麻培顷曾尝，瓶罂走僮仆。如今老且懒，细事百不欲。美恶两俱忘，谁能强追逐。姜盐拌白土，稍稍従吾蜀。沿欲外形体，安能徇心腹。由来薄滋味，日饭止脱粟。外慕既已矣，胡为此羁束。昨日散幽步，偶上天峰麓。山圃正春风，蒙茸万旗簇。呼儿为佳客，采制聊亦复。地僻谁我従，包藏置厨簏。何尝较优劣，但喜破睡速。况此夏日长，人间正炎毒。幽人无一事，午饭饱蔬菽。困卧北窗风，风微动窗竹。乳瓯十分满，人世真局促。意爽飘欲仙，头轻快如沐。昔人固多癖，我癖良可赎。为问刘伯伦，胡然枕糟曲。","dynasty":"宋代","title":"寄周安孺茶"}
{"author":"苏轼","content":"至和无攫aa7，至平无按抑。不知微妙声，究竟何従出。散我不平气，洗我不和心。此心知有在，尚复此微吟。","dynasty":"宋代","title":"听僧昭素琴"}
{"author":"苏轼","content":"湿云不动溪桥冷。嫩寒初透东风影。桥下水声长。一枝和月香。人怜花似旧。花比人应瘦。莫凭小栏干。夜深花正寒。","dynasty":"宋代","tags":"夜晚，月亮，写景，抒情，凄清","title":"菩萨蛮·湿云不动溪桥冷"}
{"author":"苏轼","content":"再入都门万事空，闲看清洛漾东风。当年帷幄几人在，回首觚棱一梦中。采药会须逢蓟子，问禅何处识庞翁。归来邻里应迎笑，新长淮南旧桂丛。","dynasty":"宋代","title":"送杜介归扬州"}
{"author":"苏轼","content":"穷猿既投林，疲马初解鞅。心空饱新得，境熟梦余想。江鸥渐驯集，蜑叟已还往。南池绿钱生，北岭紫笋长。提壶岂解饮，好语时见广。春江有佳句，我醉堕渺莽。","dynasty":"宋代","title":"和陶归园田居六首"}
{"author":"苏轼","content":"徂徕无老松，易水无良工。珍材取乐浪，妙手惟潘翁。（潘谷作墨，杂用高丽煤。）鱼胞熟万杵，犀角盘双龙。墨成不敢用，进入蓬莱宫。蓬莱春昼永，玉殿明房栊。金笺洒飞白，瑞雾萦长虹。遥怜醉常侍，一笑开天容。溪石琢马肝，剡藤开玉版。嘘嘘云雾出，奕奕龙蛇绾。此中有何好，秀色纷满眼。故人归天禄，古漆窥蠹简。隃麋给尚方，老手擅编划。分余幸见及，流落一叹赧。我贫如饥鼠，长夜空咬啮。瓦池研灶煤，苇管书柿叶。近者唐夫子，远致乌玉玦。（唐林夫寄张迈墨半丸。）先生又继之，圭璧烂箱箧。晴窗洗砚坐，蛇蚓稍蟠结。便有好事人，敲门求醉帖。吾穷本坐诗，久服朋友戒。五年江湖上，闭口洗残债。今来复稍稍，快痒如爬疥。先生不讥诃，又复寄诗械。幽光发奇思，点黮出荒怪。诗成一自笑，故疾逢虾蟹。","dynasty":"宋代","title":"孙莘老寄墨四首"}
{"author":"苏轼","content":"绿发寻春湖畔回，万松岭上一枝开。而今纵老霜根在，得见刘郎又独来。","dynasty":"宋代","title":"餈韵杨公济奉议梅花十首"}
{"author":"苏轼","content":"杀鸡未肯邀季路，裹饭先须问子来。但见中年隐槐市，岂知平日赋兰台。海山入梦方东去，风雨留人得暂陪。若说峨眉眼前是，故乡何处不堪回。","dynasty":"宋代","title":"次韵徐积"}
{"author":"苏轼","content":"桑麻已零落，藻荇复消沉。园宅在人境，岁时伤我心。强穿南埭路，遥望北山岑。欲与道人语，跨鞍聊一寻。","dynasty":"宋代","title":"与道源游西庄，遇齐道人，同往草堂，为齐书此"}
{"author":"苏轼","content":"窈眇文章宜和寡，峥嵘肝肺亦交难。未能飞瓦弹清角，肯便投泥戏泼寒。忽见秋风吹落水，遥知霜叶满长安。诗成送与刘夫子，莫遣孙郎帐下看。","dynasty":"宋代","title":"次韵刘景文赠傅曦秀才"}
{"author":"苏轼","content":"我从庐山来，目送孤飞云。路逢陆道士，知是千岁人。试问当时友，虎溪已埃尘。似闻佚老堂，知是几世孙。能为五字诗，仍戴漉酒巾。人呼小靖节，自号葛天民。","dynasty":"宋代","title":"陶骥子骏佚老堂二首其二"}
{"author":"苏轼","content":"老来日月似车轮，此去知逢几个春。昨夜冰花犹作柱，晓来梅子已生人。","dynasty":"宋代","title":"和钱四寄其弟龢"}
{"author":"苏轼","content":"麤缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。","dynasty":"宋代","title":"和董传留别"}
{"author":"苏轼","content":"葱蒨门前路，行穿翠密中。却来堂上看，岩谷意无穷。夭矫庭中桧，枯枝鹊踏消。瘦皮缠鹤骨，高顶转龙腰。窈窕山头井，潜通伏涧清。欲知深几许，听放辘轳声。","dynasty":"宋代","title":"留题石经院三首"}
{"author":"苏轼","content":"春未老，风细柳斜斜。试上超然台上看，半壕春水一城花。烟雨暗千家。寒食后，酒醒却咨嗟。休对故人思故国，且将新火试新茶。诗酒趁年华。","dynasty":"宋代","tags":"春天，写景，抒情，思乡","title":"望江南·超然台作"}
{"author":"苏轼","content":"白水满时双鹭下，绿槐高处一蝉吟。酒醒门外三竿日，卧看溪南十亩阴。","dynasty":"宋代","title":"溪阴堂"}
{"author":"苏轼","content":"三度别君来，此别真迟暮。白尽老髭须，明日淮南去。酒罢月随人，泪湿花如雾。后夜逐君还，梦绕湖边路。","dynasty":"宋代","title":"生查子送苏伯固"}
{"author":"苏轼","content":"柏堂南畔竹如云，此阁何人是主人。但遣先生披鹤氅，不须更画乐天真。","dynasty":"宋代","title":"和张子野见寄三绝句竹阁见忆"}
{"author":"苏轼","content":"飓作海浑，天水溟蒙。云屯九河，雪立三江。我不出门，寤寐北窗。念彼海康，神驰往从。","dynasty":"宋代","title":"和陶停云四首"}
{"author":"苏轼","content":"潘郎晓踏河阳春，明珠白璧惊市人。那知望拜马蹄下，胸中一斛泥与尘。何似墨潘穿破褐，琅琅翠饼敲玄笏。布衫漆黑手如龟，未害冰壶贮秋月。世人重耳轻目前，区区张李争媸妍。一朝入海寻李白，空看人间画墨仙。","dynasty":"宋代","title":"赠潘谷"}
{"author":"苏轼","content":"使君九万击鹏鲲，肯为阳关一断魂。不用宽心九千里，安西都护国西门。余刃西屠横海鲲，应予诗谶是游魂。归来趁别陶弘景，看挂衣冠神武门。","dynasty":"宋代","title":"再送蒋颖叔帅熙河二首"}
{"author":"苏轼","content":"白雪清词出坐间。爱君才器两俱全。异乡风景却依然。可恨相逢能几日，不知重会是何年。茱萸子细更重看。","dynasty":"宋代","tags":"重阳节，送别，友人，抒情","title":"浣溪沙·重九旧韵"}
{"author":"苏轼","content":"之众人事纷扰，志士独悄悄。何异琵琶弦，常遭腰鼓闹。三杯忘万虑，醒后还皎皎。有如辘轳索，已脱重萦绕。家人自约敕，始慕陈妇孝。可怜原巨先，放荡今谁吊。平生嗜羊炙，识味肯轻饱。烹蛇啖蛙蛤，颇讶能稍稍。忧来自不寐，起视天汉渺。阑干玉绳纸，耿耿太白晓。","dynasty":"宋代","title":"正月九日有美堂饮醉归径睡五鼓方醒不复能眠"}
{"author":"苏轼","content":"异时长怪谪仙人，舌有风雷笔有神。闻道骑鲸游汗漫，忆尝扪虱话悲辛。气吞余子无全目，诗到诸郎尚绝伦。白发故交空掩卷，泪河东注问苍旻。袅袅春风送渡关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首（斿，平父子。）"}
{"author":"苏轼","content":"齐酿如渑涨绿波，公诗句句可弦歌。流觞曲水无多日，更作新诗继永和。","dynasty":"宋代","title":"和王胜之三首"}
{"author":"苏轼","content":"芙蓉杂金菊，枝叶长阑干。遥怜退朝人，糕酒出大官。岂知江海上，落英亦可餐。典衣作重阳，徂岁惨将寒。无衣粟我肤，无酒嚬我颜。贫居真可叹，二事长相关。","dynasty":"宋代","title":"和陶贫士七首"}
{"author":"苏轼","content":"悽音怨乱不成歌，纵使重来奈老何。泪眼无穷似梅雨，一番匀了一番多。","dynasty":"宋代","title":"席上代人赠别三首其一"}
{"author":"苏轼","content":"野鹰来，万山下。荒山无食鹰苦饥，飞来为尔系綵丝。北原有兔老且白，年年养子秋食菽。我欲击之不可得，年深兔老鹰力弱。野鹰来，城东有台高崔巍。台中公子著皮袖，东望万里心悠哉。心悠哉，鹰何在！嗟尔公子归无劳，使鹰可呼亦凡曹，天阴月黑狐夜嗥。","dynasty":"宋代","title":"襄阳古乐府三首其一野鹰来"}
{"author":"苏轼","content":"大江从西来，上有千仞山。江山自环拥，恢诡富神奸。深渊鼍鳖横，巨壑蛇龙顽。旌阳斩长蛟，雷雨移沧湾。蜀守降老蹇，至今带连寰。纵横若无主，荡逸侵人环。上帝降瑶姬，来处荆巫间。神仙岂在猛？玉座幽且闲。飘萧驾风驭，弭节朝天关。倏忽巡四方，不知道里艰。古妆具法服，邃殿罗烟鬟。百神自奔走，杂沓来趋班。云兴灵怪聚，云散鬼神还。茫茫夜潭静，皎皎秋月弯。还应摇玉佩，来听水潺潺。","dynasty":"宋代","title":"神女庙"}
{"author":"苏轼","content":"我家峨眉阴，与子同一邦。相望六十里，共饮玻璃江。江山不违人，遍满千家窗。但苦窗中人，寸心不自降。子归治小国，洪钟噎微撞。我留侍玉坐，弱步欹丰扛。后生多高才，名与黄童双。不肯入州府，故人余老庞。殷勤与问讯，爱惜霜眉厖。何以待我归，寒醅发春缸。","dynasty":"宋代","title":"送杨孟容"}
{"author":"苏轼","content":"人间斤斧日创夷，谁见龙蛇百尺姿。不是溪山成独往，何人解作挂猿枝。","dynasty":"宋代","title":"书李世南所画秋景二首其二"}
{"author":"苏轼","content":"一士千金未易偿，我从陈、赵两欧阳。举鞭拍手笑山简，祇有并州一葛强。","dynasty":"宋代","title":"西湖戏作一绝"}
{"author":"苏轼","content":"藤梢橘刺元无路，竹杖棕鞋不用扶。风自远来闻笑语，水分流处见江湖。回观佛骨青螺髻，踏遍仙人碧玉壶。野客归时山月上，棠梨叶战暝禽呼。","dynasty":"宋代","title":"宝山新开径"}
{"author":"苏轼","content":"鲛绡剪碎玉簪轻，檀晕妆成雪月明。肯伴老人春一醉，悬知欲落更多情。","dynasty":"宋代","title":"餈韵杨公济奉议梅花十首"}
{"author":"苏轼","content":"客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。","dynasty":"宋代","tags":"离别，感叹，人生，友情","title":"送顿起"}
{"author":"苏轼","content":"予昔梦食石芝，作诗记之，今乃真得石芝于海上，子由和前诗见寄。予顷在京师，有凿井得如小儿手以献者，臂指皆具，肤理若生。予闻之隐者曰，此肉芝也，与子由烹而食之。追记其事，复次前韵。土中一掌婴儿新，爪指良是肌骨匀。见之怖走谁敢食，天赐我尔不及宾。旌阳远游同一许，长史玉斧皆门户。我家韦布三百年，只有阴功不知数。跪陈八簋加六瑚，化人视之真块苏。肉芝烹熟石芝老，笑唾熊掌嚬雕胡。老蚕作茧何时脱，梦想至人空激烈。古来大药不可求，真契当如磁石铁。","dynasty":"宋代","title":"石芝诗（并引）"}
{"author":"苏轼","content":"凭高眺远，见长空，万里云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月对，影成三客。起舞徘徊，风露下，今夕不知何夕。便欲乘风，翻然归去，何用骑鹏翼。水晶宫里，一声吹断横笛。","dynasty":"宋代","title":"念奴娇·凭高眺远"}
{"author":"苏轼","content":"贫家净扫地，贫女好梳头。下士晚闻道，聊以拙自修。叩门有嘉客，一饭相邀留。舂炊勿草草，此客未易媮。慎勿用劳薪，感我如薰莸。德人抱衡石，铢黍安可瘦。","dynasty":"宋代","title":"贫家净扫地"}
{"author":"苏轼","content":"穷猿既投林，疲马初解鞅。心空饱新得，境熟梦余想。江鸥渐驯集，蜑叟已还往。南池绿钱生，北岭紫笋长。提壶岂解饮，好语时见广。春江有佳句，我醉堕渺莽。","dynasty":"宋代","title":"和陶归园田居六首"}
{"author":"苏轼","content":"平明坐衙不暖席，归来闭阁闲终日。卧闻客至倒屣迎，两眼蒙笼余睡色。城东泗水步可到，路转河洪翻雪白。安得青丝络骏马，蹙踏飞波柳阴下。奋身三丈两蹄间，振鬣长鸣声自干。少年狂兴久已谢，但忆嘉陵绕剑关。剑关大道车方轨，君自不去归何难。山中故人应大笑，筑室种柳何时还。","dynasty":"宋代","title":"和子由与颜长道同游百步洪相地筑亭种柳"}
{"author":"苏轼","content":"故国非乔木，兴王有世臣。嗟余后死者，犹及老成人。德业经文武，风流表搢绅。空馀行乐地，处处泣遗民。","dynasty":"宋代","title":"韩康公挽词三首其一"}
{"author":"苏轼","content":"富贵本先定，世人自荣枯。嚣嚣好名心，嗟我岂独无。不能便退缩，但使进少徐。我行念西国，已分田园芜。南来竟何事，碌碌随商车。自进苟无补，乃是懒且愚。人生重意气，出处夫岂徒。永怀江阳叟，种藕春满湖。","dynasty":"宋代","title":"浰阳早发"}
{"author":"苏轼","content":"昔谢自然欲过海求师蓬莱，至海中，或谓自然，“蓬莱隔弱水三十万里，不可到。天台有司马子微，身居赤域，名在绛阙，可往从之。”自然乃还，受道于子微，白日仙去。子微著《坐忘论》七篇，《枢》一篇，年百余。将终，谓弟子曰：“吾居玉霄峰，东望蓬莱，尝有真灵降焉。今为东海青童君所召。”乃蝉脱而去。其后，李太白作《大鹏赋》云：“尝见子微于江陵，谓余有仙风道骨，可与神游八极之表。”元丰七年冬，余过临淮，而湛然先生梁公在焉。童颜清澈，如二三十许人，然人亦有自少见之者。善吹铁笛，嘹然有穿云裂石之声。乃作《水龙吟》一首，记子微、太白之事，倚其声而歌之。古来云海茫茫，道山绛阙知何处。人间自有，赤城居士，龙蟠凤举。清净无为，坐忘遗照，八篇奇语。向玉霄东望，蓬莱晻霭，有云驾、骖风驭。行尽九州四海，笑纷纷、落花飞絮。临江一见，谪仙风采，无言心许。八表神游，浩然相对，酒酣箕踞。待垂天赋就，骑鲸路稳，约相将去。","dynasty":"宋代","tags":"神话，现实，生活","title":"水龙吟·古来云海茫茫"}
{"author":"苏轼","content":"明月入我池，皎皎铺紵缟。何日变成缁？太玄吾懒草。","dynasty":"宋代","title":"横池"}
{"author":"苏轼","content":"欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。","dynasty":"宋代","tags":"春节，勉励，惜时","title":"守岁"}
{"author":"苏轼","content":"惊风击面黄沙走，西出崤函脱尘垢。使君来自古徐州，声振河潼殷关右。十里长亭闻鼓角，一川秀色明花柳。北临飞槛卷黄流，南望青山如岘首。东风吹开锦绣谷，渌水翻动蒲萄酒。讼庭生草数开樽，过客如云牢闭口。","dynasty":"宋代","title":"送孔郎中赴陕郊"}
{"author":"苏轼","content":"可怜堂堂十八公，老死不入明光宫。万牛不来难自献，裁作团团手中扇。屈身蒙垢君一洗，挂名君家诗集里。犹胜汉宫悲婕妤，网虫不见乘鸾子。","dynasty":"宋代","title":"和张耒高丽松扇"}
{"author":"苏轼","content":"欲晓铜瓶下井栏，铿鍠金殿发清寒。似闻人世南风热，日上墙东问几竿。","dynasty":"宋代","title":"夫人阁四首"}
{"author":"苏轼","content":"人老家何在，龙眠雨未惊。酒船回太白，稚子候渊明。幸与登仙郭，同依坐啸成。小楼看月上，剧饮到参横。钟鼓江南岸，归来梦自惊。浮云世事改，孤月此心明。雨已倾盆落，诗仍翻水成。二江争送客，木杪看桥横。","dynasty":"宋代","title":"次韵江晦叔二首"}
{"author":"苏轼","content":"　　熙宁十年秋，彭城大水。云龙山人张君之草堂，水及其半扉。明年春，水落，迁于故居之东，东山之麓。升高而望，得异境焉，作亭于其上。彭城之山，冈岭四合，隐然如大环，独缺其西一面，而山人之亭，适当其缺。春夏之交，草木际天；秋冬雪月，千里一色；风雨晦明之间，俯仰百变。　　山人有二鹤，甚驯而善飞，旦则望西山之缺而放焉，纵其所如,或立于陂(bēi)田，或翔于云表；暮则傃东山而归。故名之曰“放鹤亭”。　　郡守苏轼，时从宾佐僚吏往见山人，饮酒于斯亭而乐之。挹山人而告之曰：“子知隐居之乐乎？虽南面之君，未可与易也。《易》曰：‘鸣鹤在阴，其子和之。’《诗》曰：‘鹤鸣于九皋，声闻于天。’盖其为物，清远闲放，超然于尘埃之外，故《易》《诗》人以比贤人君子。隐德之士，狎而玩之，宜若有益而无损者；然卫懿公好鹤则亡其国。周公作《酒诰》，卫武公作《抑戒》，以为荒惑败乱，无若酒者；而刘伶、阮籍之徒，以此全其真而名后世。嗟夫！南面之君，虽清远闲放如鹤者，犹不得好，好之则亡其国；而山林遁世之士，虽荒惑败乱如酒者，犹不能为害，而况于鹤乎？由此观之，其为乐未可以同日而语也。”山人忻然而笑曰：“有是哉！”乃作放鹤、招鹤之歌曰：　　鹤飞去兮西山之缺，高翔而下览兮择所适。翻然敛翼，宛将集兮，忽何所见，矫然而复击。独终日于涧谷之间兮，啄苍苔而履白石。　　鹤归来兮，东山之阴。其下有人兮，黄冠草屦，葛衣而鼓琴。躬耕而食兮，其馀以汝饱。归来归来兮，西山不可以久留。　　元丰元年十一月初八日记《放鹤亭记》。","dynasty":"宋代","tags":"古文观止，隐逸，生活","title":"放鹤亭记"}
{"author":"苏轼","content":"斓斑碎玉养菖蒲，一勺清泉潢石盂。净几明窗书小楷，便同尔雅注虫鱼。","dynasty":"宋代","title":"过文觉显公房"}
{"author":"苏轼","content":"见说东园好，能消北客愁。虽非吾土且登楼，行尽江南南岸，此淹留。短日明枫缬，清霜暗菊球。流年回首付东流，凭仗挽回潘鬓，莫教秋。","dynasty":"宋代","tags":"咏物，抒怀，感慨，人生","title":"南歌子·见说东园好"}
{"author":"苏轼","content":"红薯与紫芽，远插墙四周。且放幽兰春，莫争霜菊秋。穷冬出瓮盎，磊落胜农畴。淇上白玉延，能复过此不，不思马少游。","dynasty":"宋代","title":"和陶酬刘柴桑"}
{"author":"苏轼","content":"楚水别来十载，蜀山望断千重。毕竟拟为伧父，凭君说与吴侬。","dynasty":"宋代","title":"忆江南寄纯如五首"}
{"author":"苏轼","content":"咨尔汉黎，均是一民。鄙夷不训，夫岂其真。怨愤劫质，寻戈相因。欺谩莫诉，曲自我人。","dynasty":"宋代","title":"和陶劝农六首"}
{"author":"苏轼","content":"风为幄，云为盖。满堂烂，神既至。纷醉饱，锡以雨。百川溢，施沟渠，歌且舞兮。","dynasty":"宋代","title":"太白词，并叙其三"}
{"author":"苏轼","content":"停云在空，黯其将雨。嗟我怀人，道修且阻。眷此区区，俯仰再抚。良辰过鸟，逝不我伫。","dynasty":"宋代","title":"和陶停云四首"}
{"author":"苏轼","content":"送君四十里，只使一帆风。江边千树柳，落我酒杯中。此行非远别，此乐固无穷。但愿长如此，来往一生同。","dynasty":"宋代","title":"陈季常见过三首其二"}
{"author":"苏轼","content":"霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。","dynasty":"宋代","tags":"宋词精选，秋天，写景，抒怀","title":"南乡子·重九涵辉楼呈徐君猷"}
{"author":"苏轼","content":"入峡喜巉岩，出峡爱平旷。吾心淡无累，遇境即安畅。东西径千里，胜处颇屡访。幽寻远无厌，高绝每先上。前诗尚遗略，不录久恐忘。忆従巫庙回，中路寒泉涨。汲归真可爱，翠碧光满盎。忽惊巫峡尾，岩腹有穿圹。仰见天苍苍，石室开南向。宣尼古庙宇，丛木作帏帐。铁楯横半空，俯瞰不计丈。古人谁架构，下有不测浪。石窦见天囷，瓦棺悲古葬。新滩阻风雪，村落去携杖。亦到龙马溪，茅屋沽村酿。玉虚悔不至，实为舟人诳。闻道石最奇，寤寐见怪状。峡山富奇伟，得一知几丧。苦恨不知名，历历但想像。今朝脱重险，楚水渺平荡。鱼多客庖足，风顺行意王。追思偶成篇，聊助舟人唱。","dynasty":"宋代","title":"出峡"}
{"author":"苏轼","content":"珍重绣衣直指，远烦白绢斜封。惊破卢仝幽梦，北窗起看云龙。","dynasty":"宋代","title":"马子约送茶作六言谢之"}
{"author":"苏轼","content":"晚节先生道转孤，岁寒惟有竹相娱。粗才杜牧真堪笑，唤作军中十万夫。","dynasty":"宋代","title":"和文与可洋川园池三十首竹坞"}
{"author":"苏轼","content":"忆子少年时，肺喘疲坐卧。喊呀或终日，势若风雨过。虚阳作浮涨，客冷仍下堕。妻孥恐怅望，脍炙不登坐。终年禁晚食，半夜发清饿。胃强鬲苦满，肺敛腹辄破。三彭恣啖啮，二竖肯逋播。寸田可治生，谁劝耕黄糯。（新法方田谓上腴为黄糯。）探怀得真药，不待君臣佐。初如雪花积，渐作樱珠大。隔墙闻三咽，隐隐如转磨。自兹失故疾，阳唱阴辄和。神仙多历试，中路或坎坷。平生不尽器，痛饮知无奈。旧人眼看尽，老伴余几个。残年一斗粟，待子同舂簸。云何不自珍，醉病又一挫。真源结梨枣，世味等糠?。耕耘当待获，愿子勤自课。相将赋远游，仙语不用些。","dynasty":"宋代","title":"次韵子由病酒肺疾发"}
{"author":"苏轼","content":"劝农使者古丈夫，不惜春衫践泥涂。王事靡盐君甚劬，奉常客卿虬两须。东武县令天马驹，泮宫先生非俗儒。相与野饮四子俱，乐哉此乐城中无。溪边策杖自携壶，腰笏不烦何易于。胶西病守老且迂，空斋愁坐纷墨朱。四十岂不知头颅，畏人不出何其愚。","dynasty":"宋代","title":"送段屯田分得于字"}
{"author":"苏轼","content":"古来静治得清闲，我愧真常也一班。举酒东荣挹江海，回樽落日劝湖山。平生倾盖悲欢里，早晚抽身簿领间。笑指西南是归路，倦飞弱羽久知还。","dynasty":"宋代","title":"九日袁公济有诗次其韵"}
{"author":"苏轼","content":"前人初用茗饮时，煮之无问叶与骨。浸穷厥味臼始用，复计其初碾方出。计尽功极至于磨，信哉智者能创物。破槽折杵向墙角，亦其遭遇有伸屈。岁久讲求知处所，佳者出自衡山窟。巴蜀石工强镌凿，理疏性软良可咄。予家江陵远莫致，尘土何人为披拂。","dynasty":"宋代","title":"次韵黄夷仲茶磨"}
{"author":"苏轼","content":"相従倾盖只今年，送别南台便黯然。入夜更歌金缕曲，他时莫忘角弓篇。（是日，与宋君同栽松寺中。）三年不顾东邻女，（取宋玉。）二顷方求负郭田。（取季子。）我欲归休君未可，茂先方议劚龙泉。","dynasty":"宋代","title":"台头寺送宋希元"}
{"author":"苏轼","content":"孤松吟风细泠泠，独茧长缫女娲笙。陋哉石鼎逢弥明，蚯蚓窍作苍蝇声。瓶中宫商自相赓，昭文无亏亦无成。东坡醉熟呼不醒，但云作劳吾耳鸣。","dynasty":"宋代","title":"瓶笙，并引"}
{"author":"苏轼","content":"花光红满栏，草色绿无岸。不逢青眼人，长歌白石涧。","dynasty":"宋代","title":"霅上访道人不遇"}
{"author":"苏轼","content":"东坡先生未归时，自种来禽与青李。五年不踏江头路，梦逐东风泛蘋芷。江梅山杏为谁容，独笑依依临野水。此间风物君未识，花浪翻天雪相激。明年我复在江湖，知君对花三叹息。","dynasty":"宋代","title":"和王晋卿送梅花次韵"}
{"author":"苏轼","content":"千古风流贺季真，最怜嗜酒谪仙人。狂吟醉舞知无益，粟饭藜羹问养神。","dynasty":"宋代","title":"送乔仝寄贺君六首，并叙其六"}
{"author":"苏轼","content":"上党天下脊，辽东真井底。玄泉倾海腴，白露洒天醴。灵苗此孕毓，肩肢或具体。移根到罗浮，越水灌清泚。地殊风雨隔，臭味终祖祢。青桠缀紫萼，圆实堕红米。穷年生意足，黄土手自启。上药无炮炙，龁啮尽根柢。开心定魂魄，忧恚何足洗。糜身辅吾生，既食首重稽。","dynasty":"宋代","title":"人参"}
{"author":"苏轼","content":"诵诗得非子夏学，紬史正作丘明书。天公戏人亦薄相，略遣幻医生明珠。赖君年来屏鲜腴，百千灯光同一如。书成自写蝇头表，端就君王觅镜湖。","dynasty":"宋代","title":"次韵黄鲁直赤目"}
{"author":"苏轼","content":"天教日饮欲全丝，美酒生林不待仪。自漉疏巾邀醉客，更将空壳付冠师。规模简古人争看，簪导轻安发不知。更著短檐高屋帽，东坡何事不违时。","dynasty":"宋代","title":"次韵子由三首其三椰子冠"}
{"author":"苏轼","content":"先生堂前霜月苦，弟子读书喧两庑。推门入室书纵横，蜡纸灯笼晃云母。先生骨清少眠卧，长夜默坐数更鼓。耐寒石砚欲生冰，得火铜瓶如过雨。郎君欲出先自赞，坐客敛衽谁敢侮。明朝阮籍过阿戎，应作羲之羡怀祖。","dynasty":"宋代","title":"夜过舒尧文戏作"}
{"author":"苏轼","content":"今日南风来，吹乱庭前竹。低昂中音会，甲刃纷相触。萧然风雪意，可折不可辱。风霁竹已回，猗猗散青玉。故山今何有，秋雨荒篱菊。此君知健否，归扫南轩绿。","dynasty":"宋代","title":"御史台榆、槐、竹、柏四首其三竹"}
{"author":"苏轼","content":"城西千叶岂不好，笑舞春风醉脸丹。何似后堂冰玉洁，游蜂非意不相干。","dynasty":"宋代","title":"和孔密州五绝其五堂后白牡丹"}
{"author":"苏轼","content":"翻翻联联衔尾鸦，荦荦确确蜕骨蛇。分畴翠浪走云阵，刺水绿针抽稻芽。洞庭五月欲飞沙，鼍鸣窟中如打衙。天公不见老农泣，唤取阿香推雷车。","dynasty":"宋代","title":"无锡道中赋水车"}
{"author":"苏轼","content":"荒园无数亩，草木动成林。春阳一以敷，妍丑各自矜。蒲萄虽满架，囷倒不能任。可怜病石榴，花如破红襟。葵花虽粲粲，蒂浅不胜簪。丛蓼晚可喜，轻红随秋深。物生感时节，此理等废兴。飘零不自由，盛亦非汝能。","dynasty":"宋代","title":"和子由记园中草木十一首其二"}
{"author":"苏轼","content":"昭君本楚人，艳色照江水。楚人不敢娶，谓是汉妃?一作家?子。谁知去乡国，万里为胡鬼。人言生女作门楣，昭君当时忧色衰。古来人事尽如此，反覆纵横安可知。","dynasty":"宋代","title":"昭君村"}
{"author":"苏轼","content":"舒子在汶上，闭门相对清。郑子向河朔，孤舟连夜行。顿子虽咫尺，兀如在牢扃。赵子寄书来，《水调》有馀声。悠哉四子心，共此千里明。明月不解老，良辰难合并。回头坐上人，聚散如流萍。尝闻此宵月，万里同阴晴。天公自著意，此会那可轻。明年各相望，俯仰今古情。","dynasty":"宋代","title":"中秋月寄子由三首其三"}
{"author":"苏轼","content":"橐泉在城东，墓在城中无百步。乃知昔未有此城，秦人以泉识公墓。昔公生不诛孟明，岂有死之日而忍用其良。乃知三子徇公意，亦如齐之二子従田横。古人感一饭，尚能杀其身。今人不复见此等，乃以所见疑古人。古人不可望，今人益可伤。","dynasty":"宋代","title":"秦穆公墓"}
{"author":"苏轼","content":"我公厌富贵，常苦勋业寻。相期赤松子，永望白云岑。清风出谈笑，万窍为号吟。吟成超然诗，洗我蓬之心。嗟我本何人，麋鹿强冠襟。身微空志大，交浅屡言深。嘱公如得谢，呼我幸寄音。但恐酒钱尽，烦公挥橐金。","dynasty":"宋代","title":"和潞公超然台次韵"}
{"author":"苏轼","content":"海石来珠浦，秀色如蛾绿。坡陀尺寸间，宛转陵峦足。连娟二华顶，空洞三茅腹。初疑仇池化，又恐瀛州蹙。殷勤峤南使，馈饷淮东牧。得之喜无寐，与汝交不渎。盛以高丽盆，藉以文登玉。幽光先五夜，冷气压三伏。老人生如寄，茅舍久未卜。一夫幸可致，千里常相逐。风流贵公子，窜谪武当谷。见山应已厌，何事夺所欲。欲留嗟赵弱，宁许负秦曲。传观慎勿许，间道归应速。","dynasty":"宋代","title":"仆所藏仇池石，希代之宝也，王晋卿以小诗借观，意在于夺，仆不敢不借，然以此诗先之"}
{"author":"苏轼","content":"高会日陪山简醉，狂言屡发次公醒。酒如人面天然白，山向吾曹分外青。江上飞云来北固，槛前修竹忆南屏。六朝兴废馀丘垅，空使奸雄笑宁馨。","dynasty":"宋代","title":"平山堂次王居卿祠部韵"}
{"author":"苏轼","content":"物生有象象乃滋，梦幻无根成斯须。方其梦时了非无，泡影一失俯仰殊。清露未晞电已徂，此灭灭尽乃真吾。云如死灰实不枯，逢场作戏三昧俱。化身为医忘其躯，草书非学聊自娱。落笔已唤周越奴，苍鼠奋髯饮松腴。剡藤玉版开雪肤，游龙天飞万人呼，莫作羞涩羊氏姝。（六观，取《金刚经》梦、幻等六物也。老人，僧了性，精于医而善草书，下笔有远韵，而人莫知贵，故作此诗。）","dynasty":"宋代","title":"六观堂老人草书诗"}
{"author":"苏轼","content":"冉冉绿雾生人衣。","dynasty":"宋代","title":"残句冉冉绿雾生人衣"}
{"author":"苏轼","content":"青山若无素，偃蹇不相亲。要识庐山面，他年是故人。自昔怀清赏，神游杳蔼间。如今不是梦，真个在庐山。芒鞋青竹杖，自挂百钱游。可怪深山里，人人识故侯。","dynasty":"宋代","title":"初入庐山三首"}
{"author":"苏轼","content":"推挤不去已三年，鱼鸟依然笑我顽。人未放归江北路，天教看尽浙西山。尚书清节衣冠后，处士风流水石间。一笑相逢那易得，数诗狂语不须删。路转山腰足未移，水清石瘦便能奇。白云自占东西岭，明月谁分上下池。黑黍黄粱初熟后，朱柑绿橘半甜时。人生此乐须天付，莫遣儿曹取次知。","dynasty":"宋代","title":"与毛令方尉游西菩提寺二首"}
{"author":"苏轼","content":"净居寺，在光山县南四十里大苏山之南、小苏山之北。寺僧居仁为余言：齐天保中，僧思惠过此，见父老问其姓，曰苏氏，又得二山名。乃叹曰：吾师告我，遇三苏则住。遂留结庵。而父老竟无有，盖山神也。其后僧智凯见思于此山而得法焉，则世所谓思大和尚、智者大师是也。唐神龙中，道岸禅师始建寺于其地，广明庚子之乱，寺废于兵火，至乾兴中乃复，而赐名曰梵天云。十载游名山，自制山中衣。愿言毕婚嫁，携手老翠微。不悟俗缘在，失身蹈危机。刑名非夙学，陷阱损积威。遂恐死生隔，永与云山违。今日复何日，芒鞋自轻飞。稽首两足尊，举头双涕挥。灵山会未散，八部犹光辉。愿従二圣往，一洗千劫非。徘徊竹溪月，空翠摇烟霏。钟声自送客，出谷犹依依。回首吾家山，岁晚将焉归。","dynasty":"宋代","title":"游净居寺（并叙）"}
{"author":"苏轼","content":"偶随樵父采都梁，（南山名都梁山，山出都梁香故也。）竹屋松扉试乞浆。但见东轩堪隐几，不知公子是监仓。溪中乱石墙垣古，山下寒蔬匕箸香。我是江南旧游客，挂冠知有老萧郎。北望飞尘苦昼霾，洗心聊复寄东斋。珍禽声好犹思越，野橘香清未过淮。有信微泉来远岭，无心明月转空阶。一官仓庾真堪老，坐看松根络断崖。","dynasty":"宋代","title":"泗州南山监仓萧渊东轩二首"}
{"author":"苏轼","content":"居士无尘堪洗沐，道人有句借宣扬。窗间但见蝇钻纸，门外唯闻佛放光。遍界难藏真薄相，一丝不挂且逢场。却须重说圆通偈，千眼熏笼是法王。","dynasty":"宋代","title":"赠虔州慈云寺鉴老"}
{"author":"苏轼","content":"江上东风浪接天，苦寒无赖破春妍。试开云梦羔儿酒，快泻钱塘药玉船。蚕市光阴非故国，马行灯火记当年。冷烟湿雪梅花在，留得新春作上元。","dynasty":"宋代","title":"二月三日点灯会客"}
{"author":"苏轼","content":"冯颠久已欹残雪，戎眼何曾眩落晖。朔野按行犹雀跃，东台瞑坐觉乌飞。（道家有乌飞入兔宫之说。）漫夸年少容吾在，（乐天诗云：犹有夸张少年处，笑呼张丈唤殷兄。）若斗樽前举世稀。待向崧阳求水竹，一犁烟雨伴公归。","dynasty":"宋代","title":"次韵张昌言给事省宿"}
{"author":"苏轼","content":"江山虽有余，亭榭苦难稳。登临不得要，万象各偃蹇。惜哉垂云轩，此地得何晚。天功争向背，诗眼巧增损。路穷朱栏出，山破石壁狠。海门浸坤轴，湖尾抱云巘。葱葱城郭丽，淡淡烟村远。纷纷乌鹊去，一一渔樵返。雄观快新获，微景收昔遁。道人真古人，啸咏慕嵇阮。空斋卧蒲褐，芒屦每自捆。天怜诗人穷，乞与供诗本。我诗久不作，荒涩旋锄垦。従君觅佳句，咀嚼废朝饭。","dynasty":"宋代","title":"僧清顺新作垂云亭"}
{"author":"苏轼","content":"送君应典鹔鹴裘，凭仗千钟洗别愁。脱帽风流余长史，（君喜草书而不工，故以此为戏。）埋轮家世本留侯。（张纲，子房七世孙也，犍为武阳人。墓在今彭山，君岂其后耶？）子河骏马方争出，（麟府马，出子河汊。）昭义疲兵亦少休。（唐称昭义步兵，盖泽潞弓箭手。）定向秋山得嘉句，故关黄叶满行辀。","dynasty":"宋代","title":"次韵孔常父送张天觉河东提刑"}
{"author":"苏轼","content":"屡把铅刀齿步光，更遭华衮照厖凉。苏门山上莫长啸，薝卜林中无别香。烛烬已残终夜刻，槐花还似昔年忙。背城借一吾何敢，慎莫樽前替戾冈。","dynasty":"宋代","title":"景纯复以二篇，一言其亡兄与伯父同年之契，一言今者唱酬之意，仍次其韵其二"}
{"author":"苏轼","content":"风为幄，云为盖。满堂烂，神既至。纷醉饱，锡以雨。百川溢，施沟渠，歌且舞兮。","dynasty":"宋代","title":"太白词，并叙其三"}
{"author":"苏轼","content":"富郑公之客李君讳常，登人也。故太守李公讳师中，榜其闾曰遗直。而其子大方，求诗于轼，为赋一首。使君不浪出，羔雁亲扣门。先生但清坐，薤水已多言。当时邦人化，市无晨饮豚。岁月曾几何，客主皆九原。鲁经有余叹，楚些无归魂。我作遗直诗，过者式其藩。","dynasty":"宋代","title":"遗直坊（并叙）"}
{"author":"苏轼","content":"波湖欲尽山为界，始见寒泉落高派。道人未放泉出山，曲折虚堂泻清快。使君年老尚儿戏，绿棹红船舞澎湃。一笑翻杯水溅裙，余欢濯足波生隘。长松搀天龙起立，苍藤倒谷云崩坏。仰穿蒙密得清旷，一览震泽吁可怪。谁云四万八千顷，渺渺东尽日所晒。归途十里尽风荷，清唱一声闻露薤。（是日，乐工有作此声者。）嗟余少小慕真隐，白发青衫天所械。忽逢佳士与名山，何异枯杨便马疥。君犹鸾鹤偶飘堕，六翮如云岂长锻。不将新句纪兹游，恐负山中清净债。","dynasty":"宋代","title":"与胡祠部游法华山"}
{"author":"苏轼","content":"馀杭门外叶飞秋，尚记居人挽去舟。一别临平山上塔，五年云梦泽南州。凄凉楚些缘吾发，邂逅秦淮为子留。寄谢西湖旧风月，故应时许梦中游。","dynasty":"宋代","title":"次韵杭人裴维甫"}
{"author":"苏轼","content":"楼上新诗二百篇，三吴处士最应贤。非夷非惠真天隐，忘世忘身恐地仙。散尽黄金犹好客，归来碧瓦自生烟。灵犀美璞无人识，蔚蔚空惊草木妍。","dynasty":"宋代","title":"题沈氏天隐楼"}
{"author":"苏轼","content":"草没河堤雨暗村，寺藏修竹不知门。拾薪煮药怜僧病，扫地焚香净客魂。农事未休侵小雪，佛灯初上报黄昏。年来渐识幽居味，思与高人对榻论。长嫌钟鼓聒湖山，此境萧条却自然。乞食绕村真为饱，无言对客本非禅。披榛觅路冲泥入，洗足关门听雨眠。遥想后身穷贾岛，夜寒应耸作诗肩。","dynasty":"宋代","title":"是日宿水陆寺寄北山清顺僧二首"}
{"author":"苏轼","content":"新落霜馀两岸隆，尘埃举袂识西风。临淮自古多名士，樽酒相从乐寓公。半日偷闲歌啸里，百年暗尽往来中。知君不向穷愁老，尚有清诗气吐虹。","dynasty":"宋代","title":"次韵张琬"}
{"author":"苏轼","content":"阴晴朝暮几回新，已向虚空付此身。出本无心归亦好，白云还似望云人。","dynasty":"宋代","title":"和文与可洋川园池三十首望云楼"}
{"author":"苏轼","content":"翠筒初裹栋，芗黍复缠菰。水殿开冰监，琼浆冻玉壶。","dynasty":"宋代","title":"皇太后阁六首"}
{"author":"苏轼","content":"西台妙迹继杨风，无限龙蛇洛寺中。一纸清诗吊兴废，尘埃零落梵王宫。","dynasty":"宋代","title":"金门寺中见李西台与二钱唱和四绝句，戏用其"}
{"author":"苏轼","content":"何年顾陆丹青手，画作《朱陈嫁娶图》。闻道一村惟两姓，不将门户买崔卢。我是朱陈旧使君，（朱陈村，在徐州萧县。）劝耕曾入杏花村。而今风物那堪画，县吏催钱夜打门。","dynasty":"宋代","title":"陈季常所蓄朱陈村嫁娶图"}
{"author":"苏轼","content":"见说东园好，能消北客愁。虽非吾土且登楼，行尽江南南岸，此淹留。短日明枫缬，清霜暗菊球。流年回首付东流，凭仗挽回潘鬓，莫教秋。","dynasty":"宋代","tags":"咏物，抒怀，感慨，人生","title":"南歌子·见说东园好"}
{"author":"苏轼","content":"（太和中刺史刘嗣之立，李绅以太子宾客分司东都，过濠，为作记。记今存而亭废者数年矣。）颓垣破础没柴荆，故老犹言短李亭。敢请使君重起废，落霞孤鹜换新铭。","dynasty":"宋代","title":"濠州七绝四望亭"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"道人出山去，山色如死灰。白云不解笑，青松有馀哀。忽闻道人归，鸟语山容开。神光出宝髻，法雨洗浮埃。想见南北山，花发前后台。寄声问道人，借禅以为诙。何所闻而去，何所见而回？道人笑不答，此意安在哉。昔年本不住，今者亦无来。此语竟非是，且食白杨梅。","dynasty":"宋代","title":"闻辩才法师复归上天竺，以诗戏问"}
{"author":"苏轼","content":"南山有佳色，无人空自奇。清诗为题品，草木变芬菲。谢女得秀句，留待中郎归。便当勤鞭策，仆倦马亦饥。（段有侄女在密州。）","dynasty":"宋代","title":"和段屯田荆林馆"}
{"author":"苏轼","content":"白水满时双鹭下，绿槐高处一蝉吟。酒醒门外三竿日，卧看溪南十亩阴。","dynasty":"宋代","title":"溪阴堂"}
{"author":"苏轼","content":"坐重青草公，意合沧海滨。渺渺独见水，悠悠不闻人。镜浪洗手渌，剡花入心春。虽然防外触，眼前遶衣新。行当译文字，慰此吟殷勤。","dynasty":"宋代","title":"送淡公二首"}
{"author":"苏轼","content":"无情流水多情客，劝我如曾识。杯行到手休辞却，这公道难得。曲水池上，小字更书年月。还对茂林修竹，似永和节。纤纤素手如霜雪，笑把秋花插。尊前莫怪歌声咽，又还是轻别。此去翱翔，遍赏玉堂金阙。欲问再来何岁，应有华发。","dynasty":"宋代","tags":"送别，友人，友谊","title":"劝金船·无情流水多情客"}
{"author":"苏轼","content":"四句烧香偈子，随香遍满东南。不是闻思所及，且令鼻观先参。万卷明窗小字，眼花只有斓斑。一炷烟消火冷，半生身老心闲。","dynasty":"宋代","title":"和黄鲁直烧香二首"}
{"author":"苏轼","content":"炯炯明珠照双璧，当年三老苏程石。里人下道避鸠杖，刺史迎门倒凫舄。我时与子皆儿童，狂走従人觅梨栗。健如黄犊不可恃，隙过白驹那暇惜。醴泉寺古垂橘柚，石头山高暗松栎。诸孙相逢万里外，一笑未解千忧积。子方得郡古山阳，老手风生谢刀笔。我正含毫紫微阁，病眼昏花困书檄。莫教印绶系余年，去扫坟墓当有日。功成头白早归来，共藉梨花作寒食。","dynasty":"宋代","title":"送表弟程六知楚州"}
{"author":"苏轼","content":"白云出山初无心，栖乌何必恋山林。道人偶爱山水故，纵步不知湖岭深。空岩已礼百千相，曹溪更欲瞻遗像。要知水味孰冷暖，始信梦时非幻妄。袖中忽出贝叶书，中有璧月缀星珠。人间胜绝略已遍，匡庐南岭并西湖。西湖北望三千里，大堤冉冉横秋水。诵师佳句说南屏，瘴云应逐秋风靡。胡为只作十日欢，杖策复寻归路难。留师笋蕨不足道，怅望荔子何时丹。","dynasty":"宋代","title":"赠昙秀"}
{"author":"苏轼","content":"从来苏李得名双，只恐全齐笑陋邦。诗似悬河供不办，故欺张籍陇头泷。","dynasty":"宋代","title":"寒食日答李公择三绝次韵"}
{"author":"苏轼","content":"寸恨谁云短，绵绵岂易裁。半年眉绿未曾开。明月好风闲处、是人猜。春雨消残冻，温风到冷灰。尊前一曲为谁哉。留取曲终一拍、待君来。","dynasty":"宋代","tags":"思念，妻子，抒情","title":"南歌子·感旧"}
{"author":"苏轼","content":"别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。","dynasty":"宋代","title":"西江月姑熟再见胜之。次前韵"}
{"author":"苏轼","content":"老衍清篇墨未枯，小冯新作语尤殊。呼儿净洗涵星砚，为子赓歌堕月湖。闻道牂江空抱珥，年来合浦自还珠。请君多酿莲花酒，准拟王乔下履凫。?南诏有西珥河，即古牂牁江也，河形如月抱珥，故名之西珥云。?","dynasty":"宋代","title":"题冯通直明月湖诗后"}
{"author":"苏轼","content":"喜见西风吹麦秋，年年为逭老农忧。沾涂手足经年种，荐载珠玑一倍收。壮齿君能亲稼穑，异时我亦困耡耰。独怜紫竹堂前月，清夜娟娟照客愁。","dynasty":"宋代","title":"读仲闵诗卷，因成长句"}
{"author":"苏轼","content":"手种堂前桃李。无限绿阴青子。帘外百舌儿，惊起五更春睡。居士。居士。莫忘小桥流水。","dynasty":"宋代","title":"如梦令"}
{"author":"苏轼","content":"醉中眼缬自斓斑，天雨曼陀照玉盘。一朵淡黄微拂掠，鞓红、魏紫不须看。","dynasty":"宋代","title":"游太平寺净土院，观牡丹中有淡黄一朵，特奇，为作小诗"}
{"author":"苏轼","content":"沙河灯火照山红，歌鼓喧呼笑语中。为问少年心在否？角巾攲侧鬓如蓬。","dynasty":"宋代","title":"望海楼晚景五绝其五"}
{"author":"苏轼","content":"空翠娱人意自还。明窗一榻共秋闲。会知名利不到处，定把清觞属此山。","dynasty":"宋代","title":"过泗上喜见张嘉父二首"}
{"author":"苏轼","content":"长独坐黄昏谁是伴紫薇花对紫薇郎翌日各以表谢又进诗一篇臣轼诗云绣裳画衮云垂地，不作成王剪桐戏。日高黄繖下西清，风动槐龙舞交翠。（迩英阁前有双槐，樛然属地如龙形。）壁中蠹简今千年，漆书蝌蚪光射天。诸儒不复忧吻燥，东宫赐酒如流泉。酒酣复拜千金赐，一纸惊鸾回凤字。苍颜白发便生光，袖有骊珠三十四。（臣所赐诗并题目及臣姓名，凡三十四字。）归来车马已喧阗，争看银钩墨色鲜。人间一日传万口，喜见云章第一篇。（上前此未尝以御书赐群臣。）玉堂昼掩文书静，铃索不摇钟漏永。莫言弄笔数行书，须信时平由主圣。犬羊散尽沙漠空，捷烽夜到甘泉宫。似闻指麾筑上郡，已觉谈笑无西戎。（时熙河新获鬼章。是日，泾原复奏夏贼数十万人皆遁去。）文思天子师文母，终闭玉关辞马武。小臣愿对紫薇花，试草尺书招赞普。（谨案唐制：翰林学士带知制诰，许缀中书舍人班。今臣以知制诰待罪禁林，故得以紫薇为故事。）","dynasty":"宋代","title":"九月十五日迩英讲论语终篇赐执政讲读史官燕"}
{"author":"苏轼","content":"下里冯生宁屑去，湖海陈侯犹肯来。诗书好在家四壁，蒲柳蓊然城一隈。骑上下山亦疏矣，鲦従容出何为哉。市桥十步即尘土，晚雨潇潇殊未回。","dynasty":"宋代","title":"陈伯比和回字复次韵?此诗为晁补之作?"}
{"author":"苏轼","content":"我见异人，且得异书。挟书从人，何适不娱。罗浮之趾，卜我新居。子非玄德，三顾我庐。","dynasty":"宋代","title":"和陶答庞参军六首"}
{"author":"苏轼","content":"七年来往我何堪，又试曹溪一勺甘。梦里似曾迁海外，醉中不觉到江南。波生濯足鸣空涧，雾绕征衣滴翠岚。谁遣山鸡忽惊起，半岩花雨落毵毵。投章献策谩多谈，能雪冤忠死亦甘。一片丹心天日下，数行清泪岭云南。光荣归佩呈佳瑞，瘴疠幽居弄晚岚。従此西风庾梅谢，却迎谁与马毵毵。山林瘴雾老难堪，归去中原茶亦甘。有命谁怜终反北，无心却笑亦巢南。蛮音惯习疑伧语，脾病萦缠带岭岚。赖有祖师清净水，尘埃一洗落毵毵。","dynasty":"宋代","title":"过岭寄子由三首?此诗第三首为子由作?"}
{"author":"苏轼","content":"甲观开千柱，飞楼擢九层。雪残乌鹊喜，翔舞下觚棱。","dynasty":"宋代","title":"皇太妃阁五首"}
{"author":"苏轼","content":"山茶相对阿?一作本?谁栽，细雨无人我独来。说似与君君不会?一作见?，烂红如火雪中开。","dynasty":"宋代","title":"邵伯梵行寺山茶"}
{"author":"苏轼","content":"挽袖推腰踏破绅，旧闻携手上天门。相逢应觉声容似，欲话先惊岁月奔。新学已皆従许子，诸生犹自畏何蕃。殿庐直宿真如梦，犹记忧时策万言。（顿君及第时，余为殿试编排官，见其答策语颇直。其后与子由试举人西京，既罢，同登嵩山绝顶。尝见其唱酬诗十余首，顿诗中及之。）十二东秦比汉京，去年古寺共题名。（去岁见之于青州。）早衰怪我遽如许，苦学怜君太瘦生。茅屋拟归田二顷，金丹终扫雪千径。何人更似苏司业。和遍新诗满洛城。","dynasty":"宋代","title":"次韵答顿起二首"}
{"author":"苏轼","content":"诗句端来磨我钝，钝锥不解生芒。欢颜为我解冰霜。酒阑清梦觉，春草满地塘。应念雪堂坡下老，昔年共采芸香。功成名遂早还乡。回车来过我，乔木拥千章。","dynasty":"宋代","title":"临江仙（赠送）"}
{"author":"苏轼","content":"湖上棠阴手自栽，问公更得几回来。水仙亦恐公归去，故遣双莲一夜开。诏书行捧缕金笺，乐府应歌相府莲。莫忘今年花发处，西湖西畔北山前。","dynasty":"宋代","title":"沈谏议召游湖不赴明日得双莲于北山下作一绝"}
{"author":"苏轼","content":"醉梦醺醺晓未苏。门前辘辘使君车。扶头一盏怎生无。废圃寒蔬挑翠羽，小槽春酒冻真珠。清香细细嚼梅须。","dynasty":"宋代","title":"浣溪沙（前韵）"}
{"author":"苏轼","content":"拾遗被酒行歌处，野梅官柳西郊路。闻道华阳版籍中，至今尚有城南杜。我欲归寻万里桥，水花风叶暮萧萧。芋魁径尺谁能尽，桤木三年已足烧。百岁风狂定何有，羡君今作峨眉叟。纵未家生执戟郎，也应世出埋轮守。莫欺老病未归身，玉局他年第几人。会待子猷清兴发，还须雪夜去寻君。","dynasty":"宋代","title":"送戴蒙赴成都玉局观将老焉"}
{"author":"苏轼","content":"岭南气候不常。吾尝云：菊花开时乃重阳，凉天佳月即中秋，不须以日月为断也。今岁九月，残暑方退，既望之后，月出愈迟。予尝夜起登合江楼，或与客游丰湖，入栖禅寺，叩罗浮道院，登逍遥堂，逮晓乃归。杜子美云：四更山吐月，残夜水明楼。此殆古今绝唱也。因其句作五首，仍以“残夜水明楼”为韵。一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。二更山吐月，幽人方独夜。可怜人与月，夜夜江楼下。风枝夕未停。露草不可籍。归来掩关卧，唧唧虫夜话。三更山吐月，栖鸟亦惊起。起寻梦中游，清绝正如此。驱云扫众宿，俯仰迷空水。幸可饮我牛，不须违洗耳。四更山吐月，皎皎为谁明。幽人赴我约，坐待玉绳横。野桥多断板，山寺有微行。今夕定何夕，梦中游化城。五更山吐月，窗迥室幽幽。玉钩还挂户，江练却明楼。星河澹欲晓，鼓角冷知秋。不眠翻五咏，清切变蛮讴。","dynasty":"宋代","title":"江月五首（并引）"}
{"author":"苏轼","content":"曈曈晓日上三竿，客向东风竞倚栏。穿竹鸟声惊步武，入檐花影落杯盘。勿嫌步月临玄圃，冷笑乘槎向海滩。胜概直应吟不尽，凭君寄与画图看。","dynasty":"宋代","title":"题潭州徐氏春晖亭"}
{"author":"苏轼","content":"一尾追风抹万蹄，昆崙玄圃谓朝隮。回看世上无伯乐，却道盐车胜月题。","dynasty":"宋代","title":"次韵参寥师寄秦太虚三绝句，时秦君举进士不得其二"}
{"author":"苏轼","content":"保康桥上夜观灯，喝石岩前夏饮冰。莫把山林笑朝市，老夫手里有乌藤。","dynasty":"宋代","title":"碣石庵戏赠湛庵主"}
{"author":"苏轼","content":"筑室于唐，孔硕且坚。生为唐民，饱粥与饘。死葬于唐，祭有鸡豚。天子有命，我惟尔安。","dynasty":"宋代","title":"新渠诗其五"}
{"author":"苏轼","content":"一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。","dynasty":"宋代","title":"江月五首，并引其一"}
{"author":"苏轼","content":"斜风细雨到来时，我本无家何处归。仰看云天真蒻笠，旋收江海入蓑衣。","dynasty":"宋代","title":"西塞风雨"}
{"author":"苏轼","content":"兰玉当年刺史家，双鞬驰射笑穿花。而今白首闲骢马，只有清樽照画蛇。寂寂小轩蛛网遍，阴阴垂柳雁行斜。手柔弓燥春风后，置酒看君中戟牙。","dynasty":"宋代","title":"刘乙新作射堂（乙父尝知眉州。此题一作：书"}
{"author":"苏轼","content":"蜕形浊污中，羽翼便翾好。秋来闲何阔，已抱寒茎槁。","dynasty":"宋代","title":"蝉"}
{"author":"苏轼","content":"归去来兮，吾方南迁安得归。卧江海之澒洞，吊鼓角之凄悲。迹泥蟠而愈深，时电往而莫追。怀西南之归路，梦良是而觉非。悟此生之何常，犹寒暑之异衣。岂袭裘而念葛，盖得觕而丧微。我归甚易，匪驰匪奔。俯仰还家，下车阖门。藩垣虽缺，堂室故存。挹吾天醴，注之洼尊。饮月露以洗心，餐朝霞而眩颜。混客主而为一，俾妇姑之相安。知盗窃之何有，乃掊门而折关。廓圜镜以外照，纳万象而中观。治废井以晨汲，滃百泉之夜还。守静极以自作，时爵跃而鲵桓。归去来兮，请终老于斯游。我先人之敝庐，复舍此而焉求？均海南与汉北，挈往来而无忧。畸人告予以一言，非八卦与九畴。方饥须粮，已济无舟。忽人牛之皆丧，但乔木与高丘。警六用之无成，自一根之返流。望故家而求息，曷中道之三休。已矣乎，吾生有命归有时，我初无行亦无留。驾言随子听所之，岂以师南华而废从安期。谓汤稼之终枯，遂不溉而不耔。师渊明之雅放，和百篇之新诗。赋归来之清引，我其後身盖无疑。","dynasty":"宋代","title":"和陶归去来兮辞"}
{"author":"苏轼","content":"酒尽君可起，我歌已三终。由来竹林人，不数涛与戎。有酒从孟公，慎勿从扬雄。崎岖颂沙麓，尘埃污西风。昔我未尝达，今者亦安穷。穷达不到处，我在阿堵中。","dynasty":"宋代","title":"和陶拟古九首"}
{"author":"苏轼","content":"洛城春晚。垂杨乱掩红楼半。小池轻浪纹如篆。烛下花前，曾醉离歌宴。自惜风流云雨散。关山有限情无限。待君重见寻芳伴。为说相思，目断西楼燕。","dynasty":"宋代","title":"一斛珠"}
{"author":"苏轼","content":"人言卢祀是奸邪，我觉魏公真妩媚。","dynasty":"宋代","title":"联"}
{"author":"苏轼","content":"不用山僧导我前，自寻云外出山泉。千章古木临无地，百尺飞涛泻漏天。昔日菖蒲方士宅，后来薝卜祖师禅。而今只有花含笑，笑道秦皇欲学仙。","dynasty":"宋代","title":"广州蒲涧寺"}
{"author":"苏轼","content":"西来烟障塞空虚，洒遍秋田雨不如。新法清平那有此，老身穷苦自招渠。无人可诉乌衔肉，忆弟难凭犬寄书。自笑迂疏皆此类，区区犹欲理蝗馀。霜风渐欲作重阳，熠熠溪边野菊黄。久废山行疲荦确，尚能村醉舞淋浪。独眠林下梦魂好，回首人间忧患长。杀马毁车従此逝，子来何处问行藏。","dynasty":"宋代","title":"捕蝗至浮云岭山行疲苦有怀子由弟二首"}
{"author":"苏轼","content":"燕南垂，赵北际，其间不合大如砺。至今父老哀公孙，烝土为城铁作门。城中积谷三百万，猛士如云骄不战。一朝鼓角鸣地中，帐下美人空掩面。岂如千骑平时来，笑谈謦欬生风雷。葛巾羽扇红尘静，投壶雅歌清燕开。东方健儿虓虎样，泣涕怀思廉耻将。彭城老守亦凄然，不见君家雪儿唱。","dynasty":"宋代","title":"送将官梁左藏赴莫州"}
{"author":"苏轼","content":"揭起裙儿，一阵油盐酱醋香。","dynasty":"宋代","title":"失调名"}
{"author":"苏轼","content":"多君贵公子，爱山如爱色。心随叶舟去，梦绕千山碧。新诗到中路，令我喜折屐。古来轩冕徒，操舍两悲忄栗。数朝辞簪笏，两脚得暂赤。归来不入府，却走湖上宅。宠辱吾久忘，宁畏官长诘。飘然便欲去，谁在子思侧。君能従我游，出郭及未黑。","dynasty":"宋代","title":"自径山回得吕察推诗用其韵招之宿湖上"}
{"author":"苏轼","content":"吾生如寄耳，岭海亦闲游。赣石三百里，寒江尺五流。楚山微有霰，越瘴久无秋。望断横云峤，魂飞吒雪洲。晓钟时出寺，暮鼓各鸣楼。归路迷千嶂，劳生阅百州。不随猿鹤化，甘作贾胡留。祇有貂裘在，犹堪买钓舟。","dynasty":"宋代","title":"郁孤台其二再过虔州，和前韵"}
{"author":"苏轼","content":"撞钟浮玉山，迎我三千指。众中闻謦欬，未语知乡里。我非个中人，何以默识子。振衣忽归去，只影千山里。涪江与中泠，共此一味水。冰盘荐琥珀，何似糖霜美。","dynasty":"宋代","tags":"送别","title":"送金山乡僧归蜀开堂"}
{"author":"苏轼","content":"万劫互起灭，百年一踟躇。漂流四十年，今乃言卜居。且喜天壤间，一席亦吾庐。稍理兰桂丛，尽平狐兔墟。黄橼出旧枿，紫茗抽新畲。我本早衰人，不谓老更劬。邦君助畚锸，邻里通有无。竹屋从低深，山窗自明疏。一饱便终日，高眠忘百须，无妻老相如。","dynasty":"宋代","title":"和陶和刘柴桑"}
{"author":"苏轼","content":"令节陈诗岁岁新，从官何以寿吾君。愿储医国三年艾，不作沉湘九辩文。","dynasty":"宋代","title":"太皇太后阁六首"}
{"author":"苏轼","content":"折为督邮腰，悬作山人室。殊非濮上音，信是泗滨石。","dynasty":"宋代","title":"题云龙草堂石磬"}
{"author":"苏轼","content":"莫叹平原落落，且应去鲁迟迟。与君各记少年时。须信人生如寄。白发千茎相送，深杯百罚休辞。拍浮何用酒为池。我已为君德醉。","dynasty":"宋代","title":"西江月（送钱待制）"}
{"author":"苏轼","content":"云海相望寄此身，那因远适更沾巾。不辞驿骑凌风雪，要使天骄识凤麟。沙漠回看清禁月，湖山应梦武林春。单于若问君家世，莫道中朝第一人。","dynasty":"宋代","tags":"送别","title":"送子由使契丹"}
{"author":"苏轼","content":"读书想前辈，每恨生不早。纷纷少年场，犹得见此老。此老如松柏，不受霜雪槁。直従毫末中，自养到合抱。宏材乏近用，千岁自枯倒。文章余正始，风节贯华皓。平生为人尔，自为薄如缟。是非虽难齐，反覆看愈好。前年旅吴越，把酒庆寿考。扣门无晨夜，百过迹未扫。但知従德公，未省厌丘嫂。别时公八十，后会知难保。昨日故人书，连年丧翁媪。（景纯妻先亡。）伤心范桥水，漾漾舞寒藻。华堂不见人，瘦马空恋帡。我欲江东去，匏樽酌行潦。镜湖无贺监，恸哭稽山道。忍见万松冈，荒池没秋草。","dynasty":"宋代","title":"哭刁景纯"}
{"author":"苏轼","content":"我昔少年日，种松满东冈。初移一寸根，琐细如插秧。二年黄茅下，一一攒麦芒。三年出蓬艾，满山散牛羊。不见十余年，想作龙蛇长。夜风破浪碎，朝露珠玑香。我欲食其膏，已伐百本桑。（煮松脂法，用桑柴灰水。）人事多乖迕，神药竟渺茫。朅来齐安野，夹路须髯苍。会开龟蛇窟，不惜斤斧疮。纵未得茯苓，且当拾流肪。釜盎百出入，皎然散飞霜。槁死三彭仇，澡换五谷肠。青骨凝绿髓，丹田发幽光。白发何足道，要使双瞳方。却后五百年，骑鹤还故乡。","dynasty":"宋代","title":"戏作种松"}
{"author":"苏轼","content":"酸酒如虀汤，甜酒如蜜汁。三年黄州城，饮酒但饮湿。我如更拣择，一醉岂易得。几思压茅柴，禁网日夜急。西邻椎瓮盎，醉倒猪与鸭。君家大如掌，破屋无遮幂。何从得此酒，冷面妒君赤。定应好事人，千石供李白。为君三日醉，蓬发不暇帻。夜深欲踰垣，卧想春瓮泣。君奴亦笑我，鬓齿行秃缺。三年已四至，岁岁遭恶客。人生几两屐，莫厌频来集。","dynasty":"宋代","title":"岐亭五首"}
{"author":"苏轼","content":"渔父。渔父。江上微风细雨。青蓑黄箬裳衣。红酒白鱼暮归。归暮。长笛一声何处。","dynasty":"宋代","title":"调笑令"}
{"author":"苏轼","content":"轩裳大炉鞲，陶冶一世人。従衡落模范，谁复甘饥贫。可怜方回痴，初不疑嘉宾。颇念怀祖黠，瞋儿与兵姻。失身堕浩渺，投老无涯垠。回看十年旧，谁似数子真。孙郎表独立，霜戟交重闉。深居不汝觌，岂问亲与邻。连枝皆秀杰，英气推伯仁。我従海外归，喜及崆峒春。新年得异书，西郭有逸民。?阳行先以《登真隐诀》见借。?小孙又过我，欢若平生亲。清诗五百言，句句皆绝伦。养火虽未伏，要是丹砂银。我家六男子，朴学非时新。诗词各璀璨，老语徒周谆。愿言敦夙好，永与竹林均。六子岂可忘，従我屡厄陈。","dynasty":"宋代","title":"和犹子迟赠孙志举"}
{"author":"苏轼","content":"莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。","dynasty":"宋代","tags":"春天，惜春","title":"减字木兰花·莺初解语"}
{"author":"苏轼","content":"青裙缟袂于潜女，两足如霜不穿屦。?奢沙鬓发丝穿柠，蓬沓障前走风雨。老濞宫妆传父祖，至今遗民悲故主。苕溪杨柳初飞絮，照溪画眉渡溪去。逢郎樵归相媚妩，不信姬姜有齐鲁。","dynasty":"宋代","title":"于潜女"}
{"author":"苏轼","content":"江夏无双种奇茗，汝阴六一誇新书。磨成不敢付僮仆，自看雪汤生玑珠。列仙之儒瘠不腴，只有病渴同相如。明年我欲东南去，画舫何妨宿太湖。","dynasty":"宋代","title":"黄鲁直以诗馈双井茶，次韵为谢"}
{"author":"苏轼","content":"衡茅稚子璠玙器。","dynasty":"宋代","title":"句：上联一句其二"}
{"author":"苏轼","content":"不种夭桃与绿杨，使君应欲候农桑。春畦雨过罗纨腻，夏垅风来饼饵香。","dynasty":"宋代","title":"和文与可洋川园池三十首南园"}
{"author":"苏轼","content":"巍然开济两朝勋，信矣才难十乱臣。原庙固应祠百世，先王何止活千人。和熹未圣犹贪位，明德虽贤不及民。月落风悲天雨泣，谁将椽笔写光尘。","dynasty":"宋代","title":"十月二十日，恭闻太皇太后升遐，以轼罪人，"}
{"author":"苏轼","content":"袅袅春风送度关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首其二"}
{"author":"苏轼","content":"陶渊明赋《归去来》，有其词而无其声。余治东坡，筑雪堂于上。人俱笑其陋，独鄱阳董毅夫过而悦之，有卜邻之意。乃取《归去来》词，稍加檃括，使就声律，以遗毅夫。使家童歌之，时相从于东坡，释耒而和之，扣牛角而为之节，不亦乐乎？为米折腰，因酒弃家，口体交相累。归去来，谁不遣君归。觉从前皆非今是。露未晞。征夫指予归路，门前笑语喧童稚。嗟旧菊都荒，新松暗老，吾年今已如此。但小窗容膝闭柴扉。策杖看孤云暮鸿飞。云出无心，鸟倦知还，本非有意。噫！归去来兮。我今忘我兼忘世。亲戚无浪语，琴书中有真味。步翠麓崎岖，泛溪窈窕，涓涓暗谷流春水。观草木欣荣，幽人自感，吾生行且休矣。念寓形宇内复几时。不自觉皇皇欲何之？委吾心、去留谁计。神仙知在何处？富贵非吾志。但知临水登山啸咏，自引壶觞自醉。此生天命更何疑。且乘流、遇坎还止。","dynasty":"宋代","tags":"田园，生活，抒怀","title":"哨遍·为米折腰"}
{"author":"苏轼","content":"簿书颠倒梦魂间，知我疏慵肯见原。闲作闭门僧舍冷，病闻吹枕海涛喧。忘怀杯酒逢人共，引睡文书信手翻。欲吐狂言喙三尺，怕君瞋我却须吞。（邦直屡以此见戒。）城南短李好交游，箕踞狂歌总自由。尊主庇民君有道，乐天知命我无忧。醉呼妙舞留连夜，闲作清诗断送秋。潇洒使君殊不俗，樽前容我揽须不。（邦直家中舞者甚多。）老弟东来殊寂寞，故人留饮慰酸寒。草荒城角开新径，雨入河洪失旧滩。车马追陪迹未扫，唱酬往复字应漫。此诗更欲凭君改，待与江南子布看。君虽为我此迟留，别后凄凉我已忧。不见便同千里远，退归终作十年游。恨无扬子一区宅，懒卧元龙百尺楼。闻道鹓鸿满台阁，网罗应不到沙鸥。","dynasty":"宋代","title":"次韵答邦直子由四首"}
{"author":"苏轼","content":"先王旧德在民心，著令称忠上意深。堕泪行看会祠下，挂名争欲刻碑阴。凄凉破屋尘凝坐，憔悴云孙雪满簪。未信诸豪容郭解，却从他县施千金。","dynasty":"宋代","title":"送表忠观钱道士归杭，并引"}
{"author":"苏轼","content":"杖藜里饭去匆匆，过眼青钱转手空。赢得儿童语音好，一年强半在城中。","dynasty":"宋代","title":"山村五绝"}
{"author":"苏轼","content":"书窗宛壁常遭骂。","dynasty":"宋代","title":"残句书窗宛壁常遭骂"}
{"author":"苏轼","content":"面颊照人元自赤，眉毛覆眼见来乌。倦游不拟谈玄牝，示病何妨出白须。绝学已生真定惠，说禅长笑老浮屠。东坡若肯三年住，亲与先生看药炉。","dynasty":"宋代","title":"赠黄山人"}
{"author":"苏轼","content":"推挤不去已三年，鱼鸟依然笑我顽。人未放归江北路，天教看尽浙西山。尚书清节衣冠后，处士风流水石间。一笑相逢那易得，数诗狂语不须删。路转山腰足未移，水清石瘦便能奇。白云自占东西岭，明月谁分上下池。黑黍黄粱初熟后，朱柑绿橘半甜时。人生此乐须天付，莫遣儿曹取次知。","dynasty":"宋代","title":"与毛令方尉游西菩提寺二首"}
{"author":"苏轼","content":"瑞日明天仗，仙云拥寿山。倚栏春昼永，金母在人间。","dynasty":"宋代","title":"皇太后阁六首"}
{"author":"苏轼","content":"衡茅稚子璠玙器。","dynasty":"宋代","title":"句：上联一句其二"}
{"author":"苏轼","content":"西山烟雨捲疏帘，北户星河落短檐。不独江天解空阔，地偏心远似陶潜。","dynasty":"宋代","title":"监洞霄宫俞康直郎中所居四咏其四远楼"}
{"author":"苏轼","content":"银涛无际捲蓬瀛。落霞明。暮云平。曾见青鸾、紫凤下层城。二十五弦弹不尽，空感慨，惜离情。苍梧烟水断归程。捲霓旌。为谁迎。空有千行。流泪寄幽贞。舞罢鱼龙云海晚，千古恨，入江声。","dynasty":"宋代","title":"江城子"}
{"author":"苏轼","content":"我家小冯君，天性颇醇至。清坐不饮酒，而能容我醉。归休要相依，谢病当以次。岂知山林士，肮脏乃尔贵。乞身当念早，过是恐少味。","dynasty":"宋代","title":"和陶饮酒二十首"}
{"author":"苏轼","content":"当年双桧是双音，相对无言老更恭。庭雪到腰埋不死，如今化作两苍龙。","dynasty":"宋代","title":"塔前古桧"}
{"author":"苏轼","content":"雪入春分省见稀，半开桃李不胜威。应惭落地梅花识，却作漫天柳絮飞。不分东君专节物，故将新巧发阴机。従今造物尤难料，更暖须留御腊衣。","dynasty":"宋代","title":"癸丑春分后雪"}
{"author":"苏轼","content":"西征忆南国，堂上画潇湘。照眼云山出，浮空野水长。旧游心自省，信手笔都忘。会有衡阳客，来看意渺茫。落落君怀抱，山川自屈蟠。经营初有适，挥洒不应难。江市人家少，烟村古木攒。知君有幽意，细细为寻看。咫尺殊非少，阴晴自不齐。径蟠趋后崦，水会赴前溪。自说非人意，曾经是马蹄。他年宦游处，应话剑山西。","dynasty":"宋代","title":"宋复古画潇湘晚景图三首"}
{"author":"苏轼","content":"暮归走马沙河塘，炉烟袅袅十里香。朝行曳杖青牛岭，崖泉咽咽千山静。君勿笑老僧，耳聋唤不闻，百年俱是可怜人。明朝且复城中去，白云却在题诗处。","dynasty":"宋代","title":"青牛岭高绝处有小寺人迹罕到"}
{"author":"苏轼","content":"颂声歌盛旦，多黍乐丰年。近见藏高廪，遥知熟大田。在畴纷已获，如阜隐相连。鲁史详而记，神仓赋且全。舂人洪蓄积，祖庙享恭虔。圣后忧农切，宜哉报自天。","dynasty":"宋代","title":"丰年有高廪诗"}
{"author":"苏轼","content":"白鹊楼前翠作堆，萦云岭路若为开。故人应在千山外，不寄梅花远信来。","dynasty":"宋代","title":"《虔州八境图》八首，并引其三"}
{"author":"苏轼","content":"安眠海自运，浩浩朝黄宫。日出露未晞，郁郁濛霜松。老栉从我久，齿疏含清风。一洗耳目明，习习万窍通。少年苦嗜睡，朝谒常匆匆。爬搔未云足，已困冠巾重。何异服辕马，沙尘满风騣。雕鞍响珂月，实与杻械同。解放不可期，枯柳岂易逢。谁能书此乐，献与腰金翁。","dynasty":"宋代","title":"谪居三适三首其一旦起理发"}
{"author":"苏轼","content":"洄潭转碕岸，我作江郊诗。今为一廛氓，此邦乃得之。葺为无邪斋，思我无所思。古观废已久，白鹤归何时。我岂丁令威，千岁复还兹。江山朝福地，古人不我欺。","dynasty":"宋代","title":"和陶移居二首"}
{"author":"苏轼","content":"城里田员外，城西贺秀才。不愁家四壁，自有锦千堆。珍重尤奇品，艰难最后开。芳心困落日，薄艳战轻雷。老守仍多病，壮怀先已灰。殷勤此粲者，攀折为谁哉。玉腕揎红袖，金樽泻白醅。何当镊霜鬓，强插满头回。","dynasty":"宋代","title":"谢郡人田、贺二生献花"}
{"author":"苏轼","content":"古院枫篁里，寥寥隔市喧。仙禽发异响，惊起老僧禅。","dynasty":"宋代","title":"慈云四景鹦鹉院"}
{"author":"苏轼","content":"秋池阁。风傍晓庭帘幕。霜叶未衰吹未落。半惊鸦喜鹊。自笑浮名情薄。似与世人疏略。一片懒心双懒脚。好教闲处著。","dynasty":"宋代","tags":"秋天，写景，抒怀，感慨","title":"谒金门·秋兴"}
{"author":"苏轼","content":"自昔怀清赏，神游杳霭间。如今不是梦，真个在卢山。","dynasty":"宋代","title":"初入芦山三首"}
{"author":"苏轼","content":"九陌凄风战齿牙，银杯逐马带随车。也知不作坚牢玉，无奈能开顷刻花。得酒强欢愁底事，闭门高卧定谁家。台前日暖君须爱，冰下寒鱼渐可叉。","dynasty":"宋代","title":"谢人见和前篇二首其二"}
{"author":"苏轼","content":"海康杂蛮蜑，礼俗久未完。我居久闾阎，愿先化衣冠。衣冠一有耻，其下胡为颜。东邻有一士，读书寄贤关。归来奉亲友，跬步行必端。慨然顾流俗，叹息未敢弹。提提乌鸢中，见此孤翔鸾。渐能衣裘褐，袒裼知恶寒。","dynasty":"宋代","title":"和陶拟古九首"}
{"author":"苏轼","content":"已向闲中作地仙，更于酒里得天全。従教世路风波恶，贺监偏工水底眠。君且归休我欲眠，人言此语出天然。醉中对客眠何害，须信陶潜未若贤。孝先风味也堪怜，肯为周公昼日眠。枕麹先生犹笑汝，枉将空腹贮遗编。","dynasty":"宋代","title":"李行中秀才醉眠亭三首"}
{"author":"苏轼","content":"燕子人亡三百秋，卷帘那复似扬州。西行未必能胜此，空唱崔徽上白楼。我击藤床君唱歌，明年六十奈君何。醉颠只要装风景，莫向人前自洗磨。（赵每醉歌毕，辄曰明年六十矣。）","dynasty":"宋代","title":"和赵郎中见戏二首（赵以徐妓不如东武诗中见"}
{"author":"苏轼","content":"朝市日已远，此身良自如。三杯软饱后，（浙人谓饮酒为软饱。）一枕黑甜余。（俗谓睡为黑甜。）蒲涧疏钟外，黄湾落木初。天涯未觉远，处处各樵渔。","dynasty":"宋代","title":"发广州"}
{"author":"苏轼","content":"一曲阳关情几许。知君欲向秦川去。白马皂貂留不住。回首处。孤城不见天霖雾。到日长安花似雨。故关杨柳初飞絮。渐见靴刀迎夹路。谁得似。风流膝上王文度。","dynasty":"宋代","title":"渔家傲（送张元唐省亲秦州）"}
{"author":"苏轼","content":"精神洞元化，白日升高旻。俯仰凌倒景，龙行逸如神。半道过紫府，弭节聊逡巡。金床设宝几，璀璨明月珍。仙者二三子，眷然骨肉亲。饮我霞石杯，放杯恍如春。遂朝玉虚上，冠剑班列真。无端拜失仪，放弃令自新。云霄难遽返，下土多埃尘。淮南守天庖，嗟我复何人。","dynasty":"宋代","title":"古风?此秦观诗?"}
{"author":"苏轼","content":"木落沙明秋浦，云卧烟淡潇湘。曾学扁舟范蠡，五湖深处鸣榔。","dynasty":"宋代","title":"失题三道"}
{"author":"苏轼","content":"金粟钗头次第多，起看缺月带斜河。悬知瑞草桥边夜，笑指灯花说老坡。","dynasty":"宋代","title":"灯花一首赠王十六"}
{"author":"苏轼","content":"海山葱曨气佳哉，二江合处朱楼开。蓬莱方丈应不远，肯为苏子浮江来。江风初凉睡正美，楼上啼鸦呼我起。我今身世两相违，西流白日东流水。楼中老人日清新，天上岂有痴仙人。三山咫尺不归去，一杯付与罗浮春。","dynasty":"宋代","title":"寓居合江楼"}
{"author":"苏轼","content":"白水满时双鹭下，绿槐高处一蝉吟。酒醒门外三竿日，卧看溪南十亩阴。","dynasty":"宋代","title":"溪阴堂"}
{"author":"苏轼","content":"孟嘉嗜酒桓温笑，徐邈狂言孟德疑。公独未知其趣尔，臣今时复一中之。风流自有高人识，通介宁随薄俗移。二子有灵应抚掌，吾孙还有独醒时。","dynasty":"宋代","title":"太守徐君猷通守孟亨之皆不饮酒以诗戏之云"}
{"author":"苏轼","content":"翠筒初裹栋，芗黍复缠菰。水殿开冰监，琼浆冻玉壶。","dynasty":"宋代","title":"皇太后阁六首"}
{"author":"苏轼","content":"到郡席不暖，居民空惘然。好山无十里，遗恨恐他年。欲款南朝寺，同登北郭船。朱门收画戟，绀宇出青莲。（荆公宅已为寺。）夹路苍髯古，迎人翠麓偏。龙腰蟠故国，鸟爪寄层巅。竹杪飞华屋，松根泫细泉。峰多巧障日，江远欲浮天。略彴横秋水，浮图插暮烟。归来踏人影，云细月娟娟。","dynasty":"宋代","title":"同王胜之游蒋山"}
{"author":"苏轼","content":"少年多病怯杯觞，老去方知此味长。万斛羁愁都似雪，一壶春酒若为汤。次韵乐著作天庆观醮浊世纷纷肯下临，梦寻飞步五云深。无因上到通明殿，只许微闻玉佩音。","dynasty":"宋代","title":"次韵乐著作送酒"}
{"author":"苏轼","content":"天上麒麟岂混尘，笼中翡翠不由身。那知昨夜香闺里，更有偷啼暗别人。","dynasty":"宋代","title":"席上代人赠别三首其二"}
{"author":"苏轼","content":"次旧诗韵赠宝觉长老谁能斗酒博西凉，但爱斋厨法豉香。旧事真成一梦过，高谈为洗五年忙。清风偶与山阿曲，明月聊随屋角方。稽首愿师怜久客，直将归路指茫茫。","dynasty":"宋代","title":"余去金山五年而复至"}
{"author":"苏轼","content":"东武望馀杭。云海天涯两杳茫。何日功成名遂了，还乡。醉笑陪公三万场。不用诉离觞。痛饮从来别有肠。今夜送归灯火冷，河塘。堕泪羊公却姓杨。","dynasty":"宋代","title":"南乡子·东武望馀杭"}
{"author":"苏轼","content":"自古相从休务日，何妨低唱微吟。天垂云重作春阴。坐中人半醉，帘外雪将深。闻道分司狂御史，紫云无路追寻。凄风寒雨是骎骎。问囚长损气，见鹤忽惊心。","dynasty":"宋代","tags":"送别，友人，寂寞","title":"临江仙·冬日即事"}
{"author":"苏轼","content":"徐州石潭谢雨，道上作五首。潭在城东二十里，常与泗水增减清浊相应。软草平莎过雨新，轻沙走马路无尘。何时收拾耦耕身？日暖桑麻光似泼，风来蒿艾气如薰。使君元是此中人。","dynasty":"宋代","tags":"田园，生活，向往","title":"浣溪沙·软草平莎过雨新"}
{"author":"苏轼","content":"归去来兮，吾方南迁安得归。卧江海之澒洞，吊鼓角之凄悲。迹泥蟠而愈深，时电往而莫追。怀西南之归路，梦良是而觉非。悟此生之何常，犹寒暑之异衣。岂袭裘而念葛，盖得觕而丧微。我归甚易，匪驰匪奔。俯仰还家，下车阖门。藩垣虽缺，堂室故存。挹吾天醴，注之洼尊。饮月露以洗心，餐朝霞而眩颜。混客主而为一，俾妇姑之相安。知盗窃之何有，乃掊门而折关。廓圜镜以外照，纳万象而中观。治废井以晨汲，滃百泉之夜还。守静极以自作，时爵跃而鲵桓。归去来兮，请终老于斯游。我先人之敝庐，复舍此而焉求？均海南与汉北，挈往来而无忧。畸人告予以一言，非八卦与九畴。方饥须粮，已济无舟。忽人牛之皆丧，但乔木与高丘。警六用之无成，自一根之返流。望故家而求息，曷中道之三休。已矣乎，吾生有命归有时，我初无行亦无留。驾言随子听所之，岂以师南华而废从安期。谓汤稼之终枯，遂不溉而不耔。师渊明之雅放，和百篇之新诗。赋归来之清引，我其後身盖无疑。","dynasty":"宋代","title":"和陶归去来兮辞"}
{"author":"苏轼","content":"城西千叶岂不好，笑舞春风醉脸丹。何似后堂冰玉洁，游蜂非意不相干。","dynasty":"宋代","title":"和孔密州五绝其五堂后白牡丹"}
{"author":"苏轼","content":"半脱莲房露压欹，绿荷深处有游龟。只应翡翠兰苕上，独见玄夫曝日时。","dynasty":"宋代","title":"莲龟"}
{"author":"苏轼","content":"越山春始寒，霜菊晚愈好。朝来出细粟，稍觉芳岁老。孤根荫长松，独秀无众草。晨光虽照耀，秋雨半摧倒。先生卧不出，黄叶纷可扫。无人送酒壶，空腹嚼珠宝。香风入牙颊，楚些发天藻。新荑蔚已满，宿根寒不槁。扬扬弄芳蝶，生死何足道。颇讶昌黎翁，恨尔生不早。","dynasty":"宋代","title":"甘菊"}
{"author":"苏轼","content":"我笑陶渊明，种秫二顷半。妇言既不用，还有责子叹。无弦则无琴，何必劳抚玩。我笑刘伯伦，醉发蓬茅散。二豪苦不纳，独以锸自伴。既死何用埋，此身同夜旦。孰云二子贤，自结两重案。笑人还自笑，出口谈治乱。一生溷尘垢，晚以道自盥。无成空得懒，坐此百事缓。仄闻顿夫子，讲道出新贯。岂无一尺书，恐不记庸懦。陋邦贫且病，数米铢称炭。惭愧章先生，十日坐空馆。袖中出子诗，贪读酒屡暖。狂言各须慎，勿使输薪粲。","dynasty":"宋代","title":"和顿教授见寄用除夜韵"}
{"author":"苏轼","content":"斜日照孤隙，始知空有尘。微风动众窍，谁信我忘身。一笑问儿子，与汝定何亲。从我来海南，幽绝无四邻。耿耿如缺月，独与长庚晨。此道固应尔，不当怨尤人。","dynasty":"宋代","title":"和陶杂诗十一首"}
{"author":"苏轼","content":"罗带双垂画不成。殢人娇态最轻盈。酥胸斜抱天边月，玉手轻弹水面冰。无限事，许多情。四弦丝竹苦丁宁。饶君拨尽相思调，待听梧桐叶落声。","dynasty":"宋代","tags":"写人，歌女，音乐，相思","title":"鹧鸪天·佳人"}
{"author":"苏轼","content":"扫地焚香闭阁眠，簟纹如水帐如烟。客来梦觉知何处，挂起西窗浪接天。","dynasty":"宋代","title":"南堂五首其五"}
{"author":"苏轼","content":"荒凉废圃秋，寂历幽花晚。山城已穷僻，况与城相远。我来亦何事，徙倚望云巘。不见苦吟人，清樽为谁满。","dynasty":"宋代","title":"新城陈氏园次晁补之韵"}
{"author":"苏轼","content":"白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知贫是病，神仙可学道之馀。但知白酒留佳客，不问黄公觅素书。符离道士晨兴际，华岳先生尸解馀。忽见黄庭丹篆句，犹传青纸小朱书。凄凉雨露三年后，仿佛尘埃数字馀。至用榴皮缘底事，中书君岂不中书。","dynasty":"宋代","title":"回先生过湖州东林沈氏饮醉以石榴皮书其家东"}
{"author":"苏轼","content":"析尘妙质本来空，（梦中于此句若了然有所得者。）更积微阳一线功。照夜一灯长耿耿，闭门千息自濛濛。养成丹灶无烟火，点尽人间有晕铜。寄语山神停伎俩，不闻不见我何穷。","dynasty":"宋代","title":"十一月九日夜梦与人论神仙道术因作一诗八句"}
{"author":"苏轼","content":"　　臣等猥以空疏，备员讲读。圣明天纵，学问日新。臣等才有限而道无穷，心欲言而口不逮，以此自愧，莫知所为。　　窃谓人臣之纳忠，譬如医者之用药，药虽进于医手，方多传于古人。若已经效于世间，不必皆从于己出。　　伏见唐宰相陆贽，才本王佐，学为帝师。论深切于事情，言不离于道德。智如子房而文则过，辩如贾谊而术不疏，上以格君心之非，下以通天下之志。但其不幸，仕不遇时。德宗以苛刻为能，而贽谏之以忠厚；德宗以猜疑为术，而贽劝之以推诚；德宗好用兵，而贽以消兵为先；德宗好聚财，而贽以散财为急。至于用人听言之法，治边驭将之方，罪己以收人心，改过以应天道，去小人以除民患，惜名器以待有功，如此之流，未易悉数。可谓进苦口之乐石，针害身之膏肓。使德宗尽用其言，则贞观可得而复。　　臣等每退自西阁，即私相告言，以陛下圣明，必喜贽议论。但使圣贤之相契，即如臣主之同时。昔冯唐论颇、牧之贤，则汉文为之太息；魏相晁、董之对，则孝宣以致中兴。若陛下能自得师，莫若近取诸贽。夫六经三史，诸子百家，非无可观，皆足为治。但圣言幽远，末学支离，譬如山海之崇深，难以一二而推择。如贽之论，开卷了然。聚古今之精英，实治乱之龟鉴。臣等欲取其奏议，稍加校正，缮写进呈。愿陛下置之坐隅，如见贽面，反覆熟读，如与贽言。必能发圣性之高明，成治功于岁月。臣等不胜区区之意，取进止。","dynasty":"宋代","tags":"古文观止，奏议","title":"乞校正陆贽奏议进御札子"}
{"author":"苏轼","content":"江上西山半隐堤，此邦台馆一时西。南堂独有西南向，卧看千帆落浅溪。暮年眼力嗟犹在，多病颠毛却未华。故作明窗书小字，更开幽室养丹砂。他年雨夜困移床，坐厌愁声点客肠。一听南堂新瓦响，似闻东坞小荷香。山家为割千房蜜，稚子新畦五亩蔬。更有南堂堪著客，不忧门外故人车。扫地焚香闭阁眠，簟纹如水帐如烟。客来梦觉知何处，挂起西窗浪接天。次韵子由种杉竹吏散庭空雀噪檐，闭门独宿夜厌厌。似闻梨枣同时种，应与杉篁刻日添。糟曲有神熏不醉，雪霜夸健巧相沾。先生坐待清阴满，空使人人叹滞淹。","dynasty":"宋代","title":"南堂五首"}
{"author":"苏轼","content":"江左风流王谢家，尽携书画到天涯。却因梅雨丹青暗，洗出徐熙落墨花。","dynasty":"宋代","title":"徐熙杏花"}
{"author":"苏轼","content":"终南太白横翠微，自我不见心南飞。行穿古县并山麓，野水清滑溪鱼肥。须臾渡溪踏乱石，山光渐近行人稀。穷探愈好去愈锐，意未满足枵如饥。忽闻奔泉响巨碓，隐隐百步摇窗扉。跳波溅沫不可响，散为白雾纷霏霏。醉中相与弃拘束，顾劝二子解带围。褰裳试入插两足，飞浪激起冲人衣。君看麋鹿隐丰草，岂羡玉勒黄金鞿。人生何以易此乐，天下谁肯从我归。","dynasty":"宋代","title":"二月十六日，与张、李二君游南溪，醉後，相"}
{"author":"苏轼","content":"涨水返旧壑，飞云思故岑。念君忘家客，亦有怀归心。三间得幽寂，数步藏清深。攒金卢橘坞，散火杨梅林。茶笋尽禅味，松杉真法音。云崖有浅井，玉醴常半寻。遂名参寥泉，可濯幽人襟。相携横岭上，未觉衰年侵。一眼吞江湖，万象涵古今。愿君更小筑，岁晚解我簪。","dynasty":"宋代","title":"参寥上人初得智果院会者十六人分韵赋诗轼得"}
{"author":"苏轼","content":"倦枕厌长夜，小窗终未明。孤村一犬吠，残月几人行。衰鬓久已白，旅怀空自清。荒园有络纬，虚织竟何成。","dynasty":"宋代","tags":"夜晚，抒怀，孤寂，写狗古诗18首","title":"倦夜"}
{"author":"苏轼","content":"不作太白梦日边，还同乐天赋池上。池上新年有荷叶，细雨鱼儿噞轻浪。男儿学易不应举，幽人一友吾得尚。此池便可当长江，欲榜茅斋来荡漾。","dynasty":"宋代","title":"池上二首其二"}
{"author":"苏轼","content":"草木生故墟，牛羊满空渎。春江围草市，夜浪浮竹屋。已连涨海白，尚带霍山绿。坎离更休王，鱼鳖横陵陆。得非昆仑囚，欲报陆浑衄。行看北风竞，来救南国蹙。长驱连山烧，一扫含沙毒。孤吟愍造化，何时停倚伏。当怜水旱氓，不作舟车蓄。江流倘席卷，社酒期茅缩。","dynasty":"宋代","title":"江涨用过韵"}
{"author":"苏轼","content":"沐罢巾冠快晚凉，睡馀齿颊带茶香。舣舟北岸何时渡，晞发东轩未肯忙。康济此身殊有道，医治外物本无方。风流二老长还往，顾我归期尚渺茫。","dynasty":"宋代","title":"留别金山宝觉圆通二长老"}
{"author":"苏轼","content":"上帝高居悯世顽，故留琼馆在凡间。青山九锁不易到，作者七人相对闲。庭下流泉翠蛟舞，洞中飞鼠白鸦翻。长松怪石宜霜鬓，不用金丹苦驻颜。","dynasty":"宋代","title":"洞霄宫"}
{"author":"苏轼","content":"南岭过云开紫翠，北江飞雨送凄凉。酒醒梦回春尽日，闭门隐几坐烧香。门外橘花犹的皪，墙头荔子已斓斑。树暗草深人静处，卷帘欹枕卧看山。","dynasty":"宋代","title":"三月二十九日二首"}
{"author":"苏轼","content":"余刃西屠横海鲲，应余诗谶是游魂。归来趁别陶弘景，看挂衣冠神武门。","dynasty":"宋代","title":"再送二首"}
{"author":"苏轼","content":"霏霏雨露作清妍，烁烁明灯照欲然。明日春阴花未老，故应未忍着酥煎。","dynasty":"宋代","title":"雨中明庆赏牡丹"}
{"author":"苏轼","content":"撞钟浮玉山，迎我三千指。众中闻謦欬，未语知乡里。我非个中人，何以默识子。振衣忽归去，只影千山里。涪江与中泠，共此一味水。冰盘荐琥珀，何似糖霜美。","dynasty":"宋代","tags":"送别","title":"送金山乡僧归蜀开堂"}
{"author":"苏轼","content":"谪居澹无事，何异老且休。虽过靖节年，未失斜川游。春江渌未波，人卧船自流。我本无所适，泛泛随鸣鸥。中流遇洑洄，舍舟步层丘。有口可与饮，何必逢我俦。过子诗似翁，我唱而轧酬。未知陶彭泽，颇有此乐不。问点尔何如，不与圣同忧。问翁何所笑，不为由与求。","dynasty":"宋代","title":"和陶游斜川正月五日，与儿子过出游作"}
{"author":"苏轼","content":"江城地瘴蕃草木，只有名花苦幽独。嫣然一笑竹篱间，桃李满山总粗俗。也知造物有深意，故遣佳人在空谷。自然富贵出天姿，不待金盘荐华屋。朱唇得酒晕生脸，翠袖卷纱红映肉。林深雾暗晓光迟，日暖风轻春睡足。雨中有泪亦凄怆，月下无人更清淑。先生食饱无一事，散步逍遥自扪腹。不问人家与僧舍，拄杖敲门看修竹。忽逢绝艳照衰朽，叹息无言揩病目。陋邦何处得此花，无乃好事移西蜀。寸根千里不易到，衔子飞来定鸿鹄。天涯流落俱可念，为饮一樽歌此曲。明朝酒醒还独来，雪落纷纷哪忍触。","dynasty":"宋代","title":"寓居定惠院之东杂花满山有海棠一株土人不知贵也"}
{"author":"苏轼","content":"五年一梦南司州，饥寒疾病为子忧。东来六月井无水，仰看古堰横奔牛。平生管鲍我知子，今日陈蔡谁従丘。夜航争渡泥水涩，牵挽直欲来瓜洲。自言嗜酒得风痺，故乡不敢居温柔。空将泛爱救沟壑，衰病不复従前乐。今年太守真卧龙，笑语炎天出冰雹。时低九尺苍须髯，过我三间小池阁。故人改观争来贺，小儿不信犹疑错。为君置酒饮且哦，草间秋虫亦能歌。可怜老骥真老矣，无心更秣天山禾。","dynasty":"宋代","title":"次韵答贾耘老"}
{"author":"苏轼","content":"青唐有逋寇，白首已穷妖。窃据临洮郡，潜通讲渚桥。庙谋周召虎，边帅汉班超。坚垒千兵破，连航一炬烧。擒奸従窟穴，奏捷上烟霄。诡异人图像，欢娱路载谣。千诛非一事，伐叛自先朝。取道经陵寝，前期告庙祧。西来闻几日，面缚见今朝。二圣临云陛，千官溢海潮。载囚车轳辘，失主马萧条。横拜如蹲犬，胡装尚衣貂。理卿辞具服，译长舌初调。缓死恩殊厚，求生尾屡摇。慈仁逢太母，宽厚戴唐尧。赤手真擒虎，和羹未赐枭。藁街虚授首，东市偶全腰。困兽何须杀，遗雏或可招。威声西振夏，武节北通辽。帝道有强弱，天时或长消。羌情防报复，军胜忌矜骄。慎重关西将，奇功勿再要。","dynasty":"宋代","title":"获鬼章二十二韵"}
{"author":"苏轼","content":"北雁来南国，依依似旅人。纵横遭折翼，感恻为沾巾。平日谁能挹，高飞不可驯。故人持赠我，三嗅若为珍。","dynasty":"宋代","title":"荆州十首其九"}
{"author":"苏轼","content":"鹤骨霜髯心已灰，青松合抱手亲栽。问翁大庾岭头住，曾见南迁几个回。","dynasty":"宋代","title":"赠岭上老人"}
{"author":"苏轼","content":"仿佛曾游岂梦中，欣然鸡犬识新丰。吏民惊怪坐何事，父老相携迎此翁。苏武岂知还漠北，管宁自欲老辽东。岭南万户皆春色，（岭南万户酒。）会有幽人客寓公。","dynasty":"宋代","title":"十月二日初到惠州"}
{"author":"苏轼","content":"可使食无肉，不可使居无竹。无肉令人瘦，无竹令人俗。人瘦尚可肥，俗士不可医。旁人笑此言，似高还似痴。若对此君仍大嚼，世间那有扬州鹤。","dynasty":"宋代","title":"于潜僧绿筠轩"}
{"author":"苏轼","content":"将行复止，眷言孜孜。苟有於中，倾倒出之。奕奕千言，粲焉陈诗。觞行笔落，了不容思。","dynasty":"宋代","title":"和陶答庞参军六首"}
{"author":"苏轼","content":"青李扶疏禽自来，清真逸少手亲栽。深红浅紫従争发，雪白鹅黄也斗开。斫竹穿花破绿苔，小诗端为觅桤栽。细看造物初无物，春到江南花自开。骑驴渺渺入荒陂，想见先生未病时。劝我试求三亩宅，従公已觉十年迟。甲第非真有，闲花亦偶栽。聊为清净供，却对道人开。（公病后，舍宅作寺。）","dynasty":"宋代","title":"次荆公韵四绝"}
{"author":"苏轼","content":"夷齐耻周粟，高歌诵虞轩。产禄彼何人，能致绮与园。古来避世士，死灰或余烟，末路益可羞，朱墨手自研。渊明初亦仕，弦歌本诚言。不乐乃径归，视世羞独贤。","dynasty":"宋代","title":"和陶贫士七首"}
{"author":"苏轼","content":"得句牛女夕，转头参尾中。青春先入睡，白发不遗穷。酒社我为敌，诗坛子有功。缩头先夏鳖，（见《玉川子》。）实腹鄙秋虫。莫唱裙垂绿，无人脸断红。旧交怀贺老，新进谢终童。袍鹘双双瑞，腰犀一一通。小蛮知在否，试问嗫嚅翁。","dynasty":"宋代","title":"元日次韵张先子野见和七夕寄莘老之作"}
{"author":"苏轼","content":"步来禅榻畔，凉气逼团蒲。花雨檐前乱，茶烟竹下孤。乘闲携画卷，习静对香罏。到此忽终日，浮生一事无。","dynasty":"宋代","title":"雨中邀李范庵过天竺寺作"}
{"author":"苏轼","content":"予素不解棋，尝独游庐山白鹤观，观中人皆阖户昼寝，独闻棋声于古松流水之间，意欣然喜之，自尔欲学，然终不解也。儿子过乃粗能者，儋守张中日従之戏，予亦隅坐，竟日不以为厌也。五老峰前，白鹤遗址。长松荫庭，风日清美。我时独游，不逢一士。谁欤棋者，户外屦二。不闻人声，时闻落子。纹枰坐对，谁究此味。空钩意钓，岂在鲂鲤。小儿近道，剥啄信指。胜固欣然，败亦可喜。优哉游哉，聊复尔耳。","dynasty":"宋代","title":"观棋?并引?"}
{"author":"苏轼","content":"道人出山去，山色如死灰。白云不解笑，青松有馀哀。忽闻道人归，鸟语山容开。神光出宝髻，法雨洗浮埃。想见南北山，花发前后台。寄声问道人，借禅以为诙。何所闻而去，何所见而回？道人笑不答，此意安在哉。昔年本不住，今者亦无来。此语竟非是，且食白杨梅。","dynasty":"宋代","title":"闻辩才法师复归上天竺，以诗戏问"}
{"author":"苏轼","content":"多病休文都瘦损，不堪金带垂腰。望湖楼上暗香飘。和风春弄袖，明月夜闻箫。酒醒梦回清漏永，隐床无限更潮。佳人不见董娇饶。徘徊花上月，空度可怜宵。","dynasty":"宋代","tags":"送别，抒情，孤寂","title":"临江仙·疾愈登望湖楼赠项长官"}
{"author":"苏轼","content":"床头枕驰道，双阙夜未央。车毂鸣枕中，客梦安得长。新秋入梧叶，风雨惊洞房。独行残月影，怅焉感初凉。筮仕记怀远，谪居念黄冈。一往三十年，此怀未始忘。扣门呼阿同，安寝已太康。青山映华发，归计三月粮。我欲自汝阴，径上潼江章。想见冰盘中，石蜜与柿霜。怜子遇明主，忧患已再尝。报国何时毕，我心久已降。","dynasty":"宋代","title":"感旧诗，并叙"}
{"author":"苏轼","content":"虽老于梅心未衰，今朝谁赠楚江枝。旋倾尊酒临清影，正是吴姬一笑时。","dynasty":"宋代","title":"忆黄州梅花五绝"}
{"author":"苏轼","content":"凭高眺远，见长空万里，云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月，对影成三客。起舞徘徊风露下，今夕不知何夕？便欲乘风，翻然归去，何用骑鹏翼。水晶宫里，一声吹断横笛。","dynasty":"宋代","tags":"中秋节，月亮，想象，向往","title":"念奴娇·中秋"}
{"author":"苏轼","content":"蝶懒莺慵春过半。花落狂风，小院残红满。午醉未醒红日晚，黄昏帘幕无人卷。云鬓鬅松眉黛浅。总是愁媒，欲诉谁消遣。未信此情难系绊，杨花犹有东风管。","dynasty":"宋代","tags":"少女，伤春，孤独","title":"蝶恋花·蝶懒莺慵春过半"}
{"author":"苏轼","content":"不辞清晓扣松扉，却值支公久不归。山鸟不鸣天欲雪，卷帘惟见白云飞。","dynasty":"宋代","title":"书辩才白云堂壁"}
{"author":"苏轼","content":"莱公昔未遇，寂寞在巴东。闻道山中树，犹余手种松。江山养豪俊，礼数困英雄。执版迎官长，趋尘拜下风。当年谁刺史，应未识三公。","dynasty":"宋代","title":"过巴东县不泊闻颇有莱公遗迹"}
{"author":"苏轼","content":"游人脚底一声雷，满座顽云拨不开。天外黑风吹海立，浙东飞雨过江来。十分潋滟金樽凸，千杖敲铿羯鼓催。唤起谪仙泉洒面，倒倾鲛室泻琼瑰。","dynasty":"宋代","tags":"写雨，赞美","title":"有美堂暴雨"}
{"author":"苏轼","content":"昔我初来时，水东有幽宅。晨与鸦鹊朝，暮与牛羊夕。谁令迁近市，日有造请役。歌呼杂闾巷，鼓角鸣枕席。出门无所诣，乐事非宿昔。病瘦独弥年，束薪与谁析。","dynasty":"宋代","title":"和陶移居二首"}
{"author":"苏轼","content":"君来不遇我，我到不逢君。古殿依修柏，寒花对暮云。","dynasty":"宋代","title":"访散老不遇"}
{"author":"苏轼","content":"文章恨不见文园，礼乐方将访石泉。何事庵中着光禄，枉教闲处笔如椽。城中太守的何人，林下先生非我身。若向庵中觅光禄，雪中履迹镜中真。","dynasty":"宋代","title":"光禄庵二首"}
{"author":"苏轼","content":"白发四老人，何曾在商颜。烦君纸上影，照我胸中山。山中亦何有，木老土石顽。正赖天日光，涧谷纷斓斑。我心空无物，斯文定何间。君看古井水，万象自往还。君归岭北初逢雪，我亦江南五见春。寄语风流王武子，三人俱是识山人。","dynasty":"宋代","title":"书王定国所藏王晋卿画著色山二首"}
{"author":"苏轼","content":"门前古碣卧斜阳，阅世如流事可伤。长有游幽人悲晋惠，强修遗庙学秦皇。丹砂久窖井水赤，白?谁烧厨灶香。闻道神仙亦相过，只疑田叟是庚桑。","dynasty":"宋代","title":"楼观（秦始皇立老子庙于观南，晋惠始修此观"}
{"author":"苏轼","content":"云鬟倾倒。醉倚阑干风月好。凭仗相扶。误入仙家碧玉壶。连天衰草。下走湖南西去道。一舸姑苏。便逐鸱夷去得无。","dynasty":"宋代","title":"减字木兰花·云鬟倾倒"}
{"author":"苏轼","content":"堂前种山丹，错落马脑盘。堂后种秋菊，碎金收辟寒。草木如有情，慰此芳岁阑。幽人正独乐，不知行路难。诗人故多感，花发忆两京。石榴有正色，玉树真虚名。粲粲秋菊花，卓为霜中英。萸盘照重九，缬蕊两鲜明。幽居有古意，义井分西墙。谁言三伏热，止须一杯凉。先生坐忍渴，群嚣自披猖。众散徐酌饮，逡巡味尤长。先生饭土塯，无物与刘叉。何以娱醉客，时嗅砌下花。井水分西邻，竹阴借东家。萧然行脚僧，一身寄天涯。东斋手种柏，今复几尺长。知有桓司马，榛茅为遮藏。近闻南台松，新枝出馀僵。年来此怀抱，岂复惊凡亡。新居已覆瓦，无复风雨忧。桤栽与笼竹，小诗亦可求。尚欲烦贰师，刺山出飞流。应须凿百尺，两绠载一牛。","dynasty":"宋代","title":"次韵子由所居六咏"}
{"author":"苏轼","content":"昌身如饱腹，饱尽还当饥。昌诗如膏面，为人作容姿。不如昌其气，郁郁老不衰。虽云老不衰，劫坏安所之。不如昌其志，志壹气自随。养之塞天地，孟轲不吾欺。人言魏勃勇，股栗向小儿。何如鲁连子，谈笑却秦师。慎勿怨谤谗，乃我得道资。淤泥生莲花，粪壤出菌芝。赖此善知识，使我枯生荑。吾言岂须多，冷暖子自知。","dynasty":"宋代","title":"韩退之《孟郊墓铭》云：以昌其诗。举此问王定国，当昌其身耶，抑昌其诗也？来诗下语未契，作此答之"}
{"author":"苏轼","content":"春荑秋荚两须臾，神药人间果有无。无鼻何由识薝卜，有花今始信菖蒲。芳心未饱两蛱蝶，寒意知鸣几蟪蛄。记取明年十二节，小儿休更镊霜须。","dynasty":"宋代","title":"和子由盆中石菖蒲忽生九花"}
{"author":"苏轼","content":"虚飘飘，花飞不到地，虹起谩成桥。入梦云千叠，游空丝万条。蜃楼百尺横苍海，雁字一行书降霄。虚飘飘，比人身世犹坚牢。","dynasty":"宋代","title":"虚飘飘三首其二"}
{"author":"苏轼","content":"古汴从西来，迎我向南京。东流入淮泗，送我东南行。暂别复还见，依然有馀情。春雨涨微波，一夜到彭城。过我黄楼下，朱栏照飞甍。可怜洪上石，谁听月中声。","dynasty":"宋代","title":"罢徐州，往南京，马上走笔寄子由五首其三"}
{"author":"苏轼","content":"春光亭下。流水如今何在也。岁月如梭。白首相看拟奈何。故人重见。世事年来千万变。官况阑珊。惭愧青松守岁寒。","dynasty":"宋代","title":"减字木兰花送赵令晦之"}
{"author":"苏轼","content":"霏霏雨露作清妍，烁烁明灯照欲然。明日春阴花未老，故应未忍着酥煎。","dynasty":"宋代","title":"雨中明庆赏牡丹"}
{"author":"苏轼","content":"不种夭桃与绿杨，使君应欲候农桑。春畦雨过罗纨腻，夏垅风来饼饵香。","dynasty":"宋代","title":"和文与可洋川园池三十首南园"}
{"author":"苏轼","content":"露寒烟冷蒹葭老，天外征鸿寥唳。银河秋晚，长门灯悄，一声初至。应念潇湘，岸遥人静，水多菰米。乍望极平田，徘徊欲下，依前被、风惊起。须信衡阳万里，有谁家、锦书遥寄。万重云外，斜行横阵，才疏又缀。仙掌月明，石头城下，影摇寒水。念征衣未捣，佳人拂杵，有盈盈泪。","dynasty":"宋代","tags":"咏物，言志，向往，美好，生活","title":"水龙吟·露寒烟冷蒹葭老"}
{"author":"苏轼","content":"跂跂有足蛇，脉脉无角龙。为虎君勿笑，食尽虿尾虫。","dynasty":"宋代","title":"蝎虎"}
{"author":"苏轼","content":"东武望余杭，云海天涯两渺茫。何日功成名遂了，还乡，醉笑陪公三万场。不用诉离觞，痛饮从来别有肠。今夜送归灯火冷，河塘，堕泪羊公却姓杨。","dynasty":"宋代","tags":"地名，思念，友情","title":"南乡子·和杨元素时移守密州"}
{"author":"苏轼","content":"君门如天深几重，君王如帝坐法宫。人生难处是安稳，何为来此骊山中。复道凌云接金阙，楼观隐烟横翠空。林深雾暗迷八骏，朝东暮西劳六龙。六龙西幸峨眉栈，悲风便入华清院。霓裳萧散羽衣空，麋鹿来游猿鹤怨。我上朝元春半老，满地落花无人扫。羯鼓楼高挂夕阳，长生殿古生青草。可怜吴楚两醯鸡，筑台未就已堪悲。长杨五柞汉幸免，江都楼成隋自迷。由来留连多丧国，宴安鸩毒因奢惑。三风十愆古所戒，不必骊山可亡国。","dynasty":"宋代","title":"骊山?此诗为李廌作?"}
{"author":"苏轼","content":"是诗忠孝王家千柱宫，东坡作吏五年中。中和堂上东南颊，独有人间万里风。","dynasty":"宋代","title":"予前后守倅余杭凡五年夏秋之间蒸热不可过独"}
{"author":"苏轼","content":"一别姑苏已四年。秋风南浦送归船。画帘重见水中仙。霜鬓不须催我老，杏花依旧驻君颜。夜阑相对梦魂间。","dynasty":"宋代","title":"浣溪沙（赠闾丘朝议，时还徐州）"}
{"author":"苏轼","content":"薄薄酒，饮两钟。粗粗布，著两重。美恶虽异醉暖同，丑妻恶妾寿乃公。隐居求志义之从，本不计较东华尘土北窗风。百年虽长要有终，富死未必输生穷。但恐珠玉留君容，千载不朽遭樊崇。文章自足欺盲聋，谁使一朝富贵面发红。达人自达酒何功，世间是非忧乐本来空。","dynasty":"宋代","title":"薄薄酒二首，并引其二"}
{"author":"苏轼","content":"安石榴花开最迟，绛裙深树出幽菲。吾庐想见无限好，客子倦游胡不归。坐上一樽虽得满，古来四事巧相违。令人却忆湖边寺，垂柳阴阴昼掩扉。","dynasty":"宋代","title":"和子由四首首夏官舍即事"}
{"author":"苏轼","content":"．余初不识德占，但闻其初为吕惠卿所荐，以处士用。元丰五年三月，偶以事至蕲水。德占闻余在传舍，惠然见访，与之语，有过人者。是岁十月，闻其遇祸，作诗吊之。美人种松柏，欲使低映门。栽培虽易长，流恶病其根。哀哉岁寒姿，肮脏谁与伦。竟为明所误，不免刀斧痕。一遭儿女污，始觉山林尊。従来觅栋梁，未免傍篱藩。南山隔秦岭，千树龙蛇奔。大厦若果倾，万牛何足言。不然老岩壑，合抱枝生孙。死者不可悔，吾将遗后昆。","dynasty":"宋代","title":"吊徐德占?并引?"}
{"author":"苏轼","content":"绣鞅玉镮游。灯晃帘疏笑却收。久立香车催欲上，还留。更且檀唇点杏油。花遍六么毬。面旋回风带雪流。春入腰肢金缕细，轻柔。种柳应须柳柳州。","dynasty":"宋代","title":"南乡子用前韵赠田叔通家舞鬟"}
{"author":"苏轼","content":"凛凛重瞳日月新，四方惊喜识天人。共知若木初升旦，且种蟠桃莫计春。请吏黑山归属国，给扶黄发拜严宸。紫皇应在红云里，试问清都侍从臣。","dynasty":"宋代","title":"兴龙节集英殿宴教坊词致语口号其一"}
{"author":"苏轼","content":"元祐六年九月，与朱逊之会议于颍。或言洛人善接花，岁出新枝，而菊品尤多。逊之曰：“菊当以黄为正，余可鄙也。”昔叔向闻鬷蔑一言，知其为人，予于逊之亦云。黄花候秋节，远自夏小正。坤裳有正色，鞠衣亦令名。一従人伪胜，遂与天力争。易性寓非族，改颜随所令。新奇既易售，粹驳宜相倾。疾恶逢伯厚，识真似渊明。君言我所印，世论谁改评。愿君为霜风，一扫紫与赪。","dynasty":"宋代","title":"赠朱逊之（并引）"}
{"author":"苏轼","content":"自昔有微泉，来从远岭背。穿城过聚落，流恶壮蓬艾。去为柯氏陂，十亩鱼虾会。岁旱泉亦竭，枯萍黏破块。昨夜南山云，雨到一犁外。泫然寻故渎，知我理荒荟。泥芹有宿根，一寸嗟独在。雪芽何时动，春鸠行可脍。","dynasty":"宋代","title":"东坡八首"}
{"author":"苏轼","content":"心传异学不谋身，自要清时阅搢绅。火色上腾虽有数，急流勇退岂无人。书中苦觅元非诀，醉里微言却近真。我似乐天君记取，华颠赏遍洛阳春。","dynasty":"宋代","title":"赠善相程杰"}
{"author":"苏轼","content":"不用山僧导我前，自寻云外出山泉。千章古木临无地，百尺飞涛泻漏天。昔日菖蒲方士宅，后来薝卜祖师禅。而今只有花含笑，笑道秦皇欲学仙。","dynasty":"宋代","title":"广州蒲涧寺"}
{"author":"苏轼","content":"一年三度过苏台。清尊长是开。佳人相问苦相猜。这回来不来。情未尽。老先催。人生真可咍。他年桃李阿谁栽。刘郎双鬓衰。","dynasty":"宋代","title":"阮郎归一年三过苏。最后赴密州时。有问这回来不来。其色凄然。太守王规父嘉之。令作此词"}
{"author":"苏轼","content":"督邮有良马，不为君所奇。顾收纸上影，骏骨何由归。一朝见萦策，蚁封惊肉飞。岂惟马不遇，人已半生痴。","dynasty":"宋代","title":"和王晋卿题李伯时画马"}
{"author":"苏轼","content":"花好长患稀，花多信佳否。未有四十枝，枝枝大如斗。","dynasty":"宋代","title":"牡丹"}
{"author":"苏轼","content":"竹西失却上方老，石塔还逢惠照师。我亦化身东海去，姓名莫遣世人知。","dynasty":"宋代","title":"余将赴文登，过广陵，而择老移住石塔，相送"}
{"author":"苏轼","content":"少年饮红裙，酒尽推不去。呼来径山下，试与洗尘雾。瘦马惜障泥，临流不肯渡。独有汝南君，従我无朝暮。肯将红尘脚，暂着白云屦。嗟我与世人，何异笑百步。功名一破甑，弃置何用顾。更凭陶靖节，往问征夫路。龙亦恋故居，百年尚来去。至今雨雹夜，殿暗风缠雾。而我弃乡国，大江忘北渡。便欲此山前，筑室安迟暮。又恐太幽独，岁晚霜入屦。同游得李生，仄足随蹇步。孔明不自爱，临老起三顾。吾归便却扫，谁踏门前路。","dynasty":"宋代","title":"与周长官李秀才游径山二君先以诗见寄次其韵"}
{"author":"苏轼","content":"其韵并寄茶二十一片折杨新曲万人趋，独和先生于蒍于。但信椟藏终自售，岂知碗脱本无橅。朅従冰叟来游宦，肯伴?翟仙亦号儒。棠棣并为天下士，芙蓉曾到海边郛。不嫌雾谷霾松柏，终恐虹梁荷栋桴。高论无穷如锯屑，小诗有味似连珠。感君生日遥称寿，祝我余年老不枯。未办报君青玉案，建溪新饼截云腴。","dynasty":"宋代","title":"生日王郎以诗见庆次"}
{"author":"苏轼","content":"少学不为身，宿志固有在。虽然敢自必，用舍置度外。天初若相我，发迹造弘大。岂敢负所付，捐躯欲投会。宁知事大谬，举步得狼狈。我已无可言，堕甑难追悔。子虽仅自免，鸡肋安足赖。低回畏罪罟，黾俛敢言退。若人疑或使，为子得微罪。时哉归去来，共抱东坡耒。","dynasty":"宋代","title":"闻子由为郡僚所捃恐当去官"}
{"author":"苏轼","content":"太上虚皇出灵篇，黄庭真人舞胎仙。髯耆两卿相后前，丱妙夹侍清且妍。十有二神服锐坚，巍巍堂堂人中天。问我何修果此缘，是心朝空夕了然，恐非其人世莫传。殿以二士苍鹄骞，南随道师历山渊。山人迎笑喜我还，问谁遣化老龙眠。","dynasty":"宋代","title":"书《黄庭内景经》尾，并叙"}
{"author":"苏轼","content":"翠栝东南美，近生神岳阴。惜哉不可致，霜根络云岑。仙风振高标，香实陨平林。偶随樗栎生，不为樵牧侵。忽惊黄茅岭，稍出青玉针。好事虽力取，王城少知音。岂无换鹅手，但知觅来禽。高怀独夫子，一见捐橐金。得之喜不寐，赠我意殊深。公堂开后阁，凡木愧华簪。栽培一寸根，寄子百年心。常恐樊笼中，摧我鸾鹤襟。谁知积雨后，寒芒晓森森。恨我迫归老，不见汝十寻。苍皮护玉骨，旦暮视古今。何人风雨夜，卧听饥龙吟。","dynasty":"宋代","title":"王仲至侍郎见惠稚栝种之礼曹北垣下今百余日"}
{"author":"苏轼","content":"夕阳飞絮乱平芜，万里春前一酒壶。铁化双鱼沉远素，剑分二岭隔中区。花曾识面香仍好，鸟不知名声自呼。梦想平生消未尽，满林烟月到西湖。","dynasty":"宋代","title":"惠州近城数小山类蜀道春与进士许毅野步会意"}
{"author":"苏轼","content":"漫郎天骨清，生与世俗异。学道新有得，为贫聊复仕。每于红尘中，常起青霞志。屏山辍赠子，莫遣污簪珥。寓目紫翠间，安眠本非睡。梦中化为鹤，飞入长松寺。","dynasty":"宋代","title":"以屏山赠欧阳叔弼"}
{"author":"苏轼","content":"淮上东来双鲤鱼，巧将书信渡江湖。细看落墨皆松瘦，想见掀髯正鹤孤。烈士家风安用此，书生习气未能无。莫因老骥思千里，醉后哀歌缺唾壶。","dynasty":"宋代","title":"次韵刘景文见寄"}
{"author":"苏轼","content":"芍药樱花两斗新。名园高会送芳辰。洛阳初夏广陵春。红玉半开菩萨面，丹砂浓点柳枝唇。尊前还有个中人。","dynasty":"宋代","title":"浣溪沙（同上）"}
{"author":"苏轼","content":"馀龄难把玩，妙解寄笔端。常恐抱永叹，不及丘明、迁。亲友复劝我，放心饯华颠。虚名非我有，至味知谁餐。思我无所思，安能观诸缘。已矣复何叹，旧说《易》两篇。","dynasty":"宋代","title":"和陶杂诗十一首其九"}
{"author":"苏轼","content":"可怜倦鸟不知时，空羡骑鲸得所归。玉局西南天一角，万人沙苑看孤飞。","dynasty":"宋代","title":"次韵郭功甫观予画雪雀有感二首其二"}
{"author":"苏轼","content":"与子甥舅氏，摧颓各苍颜。并为东诸侯，长此佳江山。寒松无时花，安得插髻鬟。惟将老不死，一笑荣枯间。我甚似乐天，但无素与蛮。挂冠及未耄，当获一纪闲。子亦拙进取，才高命坚顽。譬如万斛舟，行此九折湾。仲氏新得道，一沤目尘寰。岁晚家乡路，莫遣生榛菅。","dynasty":"宋代","title":"次京师韵送表弟程懿叔赴夔州运判"}
{"author":"苏轼","content":"鸣鸠乳燕寂无声，日射西窗泼眼明。午醉醒来无一事，只将春睡赏春晴。","dynasty":"宋代","title":"春日"}
{"author":"苏轼","content":"二陈既妙士，两欧惟德人。王孙乃龙种，世有籋云麟。五君従我游，倾写出怪珍。俗物败人意，兹游实清醇。那知有聚散，佳梦失欠伸。我舟下清淮，沙水吹玉尘。君行踏晓月，疏木挂寸银。尚寄别后诗，剪刻淮南春。","dynasty":"宋代","title":"和赵德麟送陈传道"}
{"author":"苏轼","content":"千花未分出梅馀，遣雪摧残计已疏。卧闻点滴如秋雨，知是东风为扫除。","dynasty":"宋代","title":"次韵赵德麟雪中惜梅且饷柑酒三首其一"}
{"author":"苏轼","content":"柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗，并叙"}
{"author":"苏轼","content":"青山南，白石北，此地嵯峨人不识。","dynasty":"宋代","title":"残句青山南"}
{"author":"苏轼","content":"陈公弼家藏《柏石图》，其子慥季常传宝之。东坡居士作诗，以为之铭。柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗（并叙）"}
{"author":"苏轼","content":"方瞳正碧貌如圭，六月相逢万里归。口不谈时经噩梦，心常怀蜀俟秋衣。可怜众热能偏舍，自是登真限莫违。书到乡人望还舍，晋陵玄鹤已孤飞。","dynasty":"宋代","title":"附米黻所作挽诗五首"}
{"author":"苏轼","content":"置酒未逢休沐，便同越北燕南。且复歌呼相和，隔墙知是曹参。丹青已自前世，竹石时窥一斑。五字当还靖节，数行谁似高闲。","dynasty":"宋代","title":"再和二首（来诗言饮酒、画竹石、草书。）"}
{"author":"苏轼","content":"老松烧尽结轻花，妙法来従北李家。翠色冷光何所似，墙东鬒发堕寒鸦。","dynasty":"宋代","title":"谢宋汉杰惠李承晏墨"}
{"author":"苏轼","content":"结缡记初欢，同穴期晚岁。择夫得温峤，生子胜王济。高风相宾友，古义仍兄弟。从君吏隐中，穷达初不计。云何抱沉疾，俯仰便一世。幽阴凄房栊，芳泽在巾袂。百年纵得满，此路行亦逝。那将有限身，长泻无益涕。君文照今古，不比山石脆。当观千字诔，宁用百金瘗。","dynasty":"宋代","title":"孔毅父妻挽词"}
{"author":"苏轼","content":"仲尼忧世接舆狂，臧谷虽殊竟两亡。吴客漫陈豪士赋，桓侯初笑越人方。名高不朽终安用，日饮无何计亦良。独掩陈编吊兴废，窗前山雨夜浪浪。","dynasty":"宋代","title":"和刘道原咏史"}
{"author":"苏轼","content":"结根岂殊众，修柯独出林。孤高不可恃，岁晚霜风侵。","dynasty":"宋代","title":"元祐五年十二月十二日同景文义伯圣途次元伯"}
{"author":"苏轼","content":"参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。","dynasty":"宋代","tags":"游历，写景，抒情，猖狂","title":"六月二十日夜渡海"}
{"author":"苏轼","content":"汧流入城郭，亹亹渡千家。不见双池水，长漂十里花。","dynasty":"宋代","title":"次韵子由岐下诗，并引其六双池"}
{"author":"苏轼","content":"宁可食无肉，不可居无竹。无肉令人瘦，无竹令人俗。人瘦尚可肥，士俗不可医。旁人笑此言，似高还似痴。若对此君仍大嚼，世间那有扬州鹤？","dynasty":"宋代","tags":"议论，歌颂，批判","title":"於潜僧绿筠轩"}
{"author":"苏轼","content":"蒲团蟠两膝，竹几阁双肘。此间道路熟，径到无何有。身心两不见，息息安且久。睡蛇本亦无，何用钩与手。神凝疑夜禅，体适剧卯酒。我生有定数，禄尽空余寿。枯杨不飞花，膏泽回衰朽。谓我此为觉，物至了不受。谓我今方梦，此心初不垢。非梦亦非觉，请问希夷叟。","dynasty":"宋代","title":"午窗坐睡"}
{"author":"苏轼","content":"暮归走马沙河塘，炉烟袅袅十里香。朝行曳杖青牛岭，崖泉咽咽千山静。君勿笑老僧，耳聋唤不闻，百年俱是可怜人。明朝且复城中去，白云却在题诗处。","dynasty":"宋代","title":"青牛岭高绝处有小寺人迹罕到"}
{"author":"苏轼","content":"予过庐山下，云物腾涌，默有祷焉。未午，众峰凛然，故作是诗。乱云欲霾山，势与飘风南。群隮相应和，勇往争骖驔。可怜荟蔚中，时出紫翠岚。雁没失东岭，龙腾见西龛。一时供坐笑，百态变立谈。暴雨破坱圠，清飙扫浑酣。廓然归何处，陋矣安足戡。亭亭紫霄峰，窈窈白石庵。五老数松雪，双溪落天潭。虽云默祷应，顾有移文惭。","dynasty":"宋代","title":"过庐山下（并引）"}
{"author":"苏轼","content":"共道十年无腊雪，且欣三白压春田。尽驱南亩扶犁手，稍发中都朽贯钱。","dynasty":"宋代","title":"太皇太后阁六首"}
{"author":"苏轼","content":"长沙一日煨笾笋，鹦鹉洲前人未知。走送烦公助汤饼，猫头突兀鼠穿篱。","dynasty":"宋代","title":"谢惠猫儿头笋"}
{"author":"苏轼","content":"乱文龟殼细相连，惯卧青绫恐未便。洁似僧巾白＊布，暖於蛮帐紫茸毡。锦衾速卷持还客，破屋那愁仰见天。但恐娇儿还恶睡，夜深踏裂不成眠。","dynasty":"宋代","title":"纸帐"}
{"author":"苏轼","content":"子政洵奇逸，妙算穷阴阳。淮南枕中诀，养炼岁月长。岂伊臭浊中，争此顷刻光。安知青藜火，丈人非中黄。","dynasty":"宋代","title":"和陶读《山海经》"}
{"author":"苏轼","content":"法师说法临泗水，无数天花随麈尾。劝将净业种西方，莫待梦中呼起起。哀哉若鱼竟坐口，远愧知几穆生醴。况逢孟简对卢仝，不怕校人欺子美。疲民尚作鱼尾赤，数罟未除吾颡泚。法师自有衣中珠，不用辛苦沙泥底。","dynasty":"宋代","title":"次韵潜师放鱼"}
{"author":"苏轼","content":"趺坐化去子由闻之乃作二绝一以答予一以答慎明年余过圆通始得其诗乃追次慎韵君到高安几日回，一时斗薮旧尘埃。赠君一笼牢收取，盛取东轩长老来。（余送曹诗。）大士何曾有生死，小儒底处觅穷通。偶留一吷千山上，散作人间万窍风。（余和慎诗。）","dynasty":"宋代","title":"子由在筠作东轩记或戏之为东轩长老其婿曹焕"}
{"author":"苏轼","content":"大通愠形于色。东坡作长短句，令妓歌之师唱谁家曲，宗风嗣阿谁。借君拍板与门槌。我也逢场作戏、莫相疑。溪女方偷眼，山僧莫眨眉。却愁弥勒下生迟。不见老婆三五、少年时。","dynasty":"宋代","title":"南歌子"}
{"author":"苏轼","content":"渔父饮，谁家去。鱼蟹一时分付。酒无多少醉为期，彼此不论钱数。","dynasty":"宋代","tags":"写人","title":"渔父·渔父饮"}
{"author":"苏轼","content":"孤山寺下水侵门，每到先看醉墨痕。楚相未亡谈笑是，中郎不见典刑存。（杭有伶人善学吕，举措酷似。别后，常令作之为笑。）君先去踏尘埃陌，我亦来寻桑枣村。回首西湖真一梦，灰心霜鬓更休论。","dynasty":"宋代","title":"寄吕穆仲寺丞"}
{"author":"苏轼","content":"天然宅院。赛了千千并万万。说与贤知。表德元来是胜之。今来十四。海里猴儿奴子是。要赌休痴。六只骰儿六点儿。","dynasty":"宋代","title":"减字木兰花（赠胜之）"}
{"author":"苏轼","content":"夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。长恨此身非我有，何时忘却营营。夜阑风静縠纹平。小舟从此逝，江海寄余生。","dynasty":"宋代","tags":"宋词三百首，饮酒，抒怀，旷达","title":"临江仙·夜饮东坡醒复醉"}
{"author":"苏轼","content":"昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。","dynasty":"宋代","tags":"秋天，感叹，生活","title":"行香子·秋与"}
{"author":"苏轼","content":"东风袅袅泛崇光，香雾空蒙月转廊。只恐夜深花睡去，故烧高烛照红妆。","dynasty":"宋代","tags":"古诗三百首，初中古诗，赏花","title":"海棠"}
{"author":"苏轼","content":"一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊通：樽)","dynasty":"宋代","tags":"豪放，送别，友情，慰勉","title":"临江仙·送钱穆父"}
{"author":"苏轼","content":"楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。","dynasty":"宋代","tags":"端午节，风俗，怀古","title":"屈原塔"}
{"author":"苏轼","content":"　　是岁十月之望，步自雪堂，将归于临皋。二客从予过黄泥之坂。霜露既降，木叶尽脱，人影在地，仰见明月，顾而乐之，行歌相答。已而叹曰：“有客无酒，有酒无肴，月白风清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复游于赤壁之下。江流有声，断岸千尺；山高月小，水落石出。曾日月之几何，而江山不可复识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有孤鹤，横江东来。翅如车轮，玄裳缟衣，戛然长鸣，掠予舟而西也。　　须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也邪？”道士顾笑，予亦惊寤。开户视之，不见其处。","dynasty":"宋代","tags":"古文观止，纪游，山水，写景，抒情，人生，哲理","title":"后赤壁赋"}
{"author":"苏轼","content":"春宵一刻值千金，花有清香月有阴。歌管楼台声细细，秋千院落夜沉沉。","dynasty":"宋代","tags":"古诗三百首，写景，哲理，惜时","title":"春宵"}
{"author":"苏轼","content":"常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。万里归来颜愈少，微笑，笑时犹带岭梅香。试问岭南应不好，却道：此心安处是吾乡。","dynasty":"宋代","tags":"宋词三百首，赞颂，歌女","title":"定风波·南海归赠王定国侍人寓娘"}
{"author":"苏轼","content":"余去岁在东武，作《水调歌头》以寄子由。今年子由相从彭门居百余日，过中秋而去，作此曲以别。余以其语过悲，乃为和之，其意以不早退为戒，以退而相从之乐为慰云耳安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。","dynasty":"宋代","tags":"故事，抒情","title":"水调歌头·安石在东海"}
{"author":"苏轼","content":"重重叠叠上瑶台，几度呼童扫不开。刚被太阳收拾去，却教明月送将来。(却教一作：又教)","dynasty":"宋代","tags":"咏物，抒怀，失意，无奈","title":"花影"}
{"author":"苏轼","content":"别君二十载，坐失两鬓青。吾道虽艰难，斯文终典型。屡作退飞鹢，羞看干死萤。一落戎马间，五见霜叶零。夜谈空说剑，春梦犹横经。新科复旧贯，童子方乞灵。须烦凌云手，去作入蜀星。苍苔高朕室，古柏文翁庭。初闻编简香，始觉锋镝腥。岷峨有雏凤，梧竹养修翎。呜呼应嶰律，飞舞集虞廷。吾侪便归老，亦足慰余龄。","dynasty":"宋代","title":"送家安国教授归成都"}
{"author":"苏轼","content":"持杯遥劝天边月。愿月圆无缺。持杯更复劝花枝。且愿花枝长在、莫离披。持杯月下花前醉。休问荣枯事。此欢能有几人知。对酒逢花不饮、待何时。","dynasty":"宋代","title":"虞美人"}
{"author":"苏轼","content":"仙风入骨已凌云，秋水为文不受尘。一噫固应号地籁，余波犹足挂天绅。买牛但自捐三尺，射鼠何劳挽六钧。莫向百花潭上去，醉翁不见与谁春。滔滔四海我知津，每愧先生植杖芸。自少多言晚闻道，従今闭口不论文。滟翻白兽樽中酒，归煮青泥坊底芹。要识老僧无尽处，床前牛蚁不曾闻。","dynasty":"宋代","title":"次韵王定国得颍倅二首"}
{"author":"苏轼","content":"一篇泷吏可书绅，莫向长沮更问津。老去常忧伴新鬼，归来且喜是陈人。曾陪令尹苍髯古，又见郎君白发新。回首天涯一惆怅，却登梅岭望枫宸。青山只在古城隅，万里归来卜筑初。会见四山朝鹤驾，更看二李控鲸鱼。欲従抱朴传家学，应怪中郎得异书。待我丹成驭风去，借君琼佩与霞裾。?仆昔为开封幕，先公为赤令，暇日相与论内外丹，且出其丹示仆。今三十年，而见君曲江，同游南华，行山水间数日，道旧感叹，且劝我卜居于舒，故诗中皆及之。?","dynasty":"宋代","title":"次韵韶倅李通直二首"}
{"author":"苏轼","content":"举网惊呼得巨鱼，馋涎不易忍流酥。更烦赤脚长须老，来趁西风十幅蒲。","dynasty":"宋代","title":"次韵关令送鱼"}
{"author":"苏轼","content":"潮随暗浪雪山倾，远浦渔舟钓月明。桥对寺门松径小，槛当泉眼石波清。迢迢绿树江天晓，霭霭红霞海日睛。遥望四边云接水，碧峰千点数鸿轻。轻鸿数点千峰碧，水接云边四望遥。晴日海霞红霭霭，晓天江树绿迢迢。清波石眼泉当槛，小径松门寺对桥。明月钓舟渔浦远，倾山雪浪暗随潮。","dynasty":"宋代","title":"题金山寺"}
{"author":"苏轼","content":"相如偶一官，嗤鄙蜀父老。不记犊鼻时，涤器混佣保。著书曾几何，渴肺灰土燥。琴台有遗魄，笑我归不早。作书遗故人，皎皎我怀抱。馀生幸无愧，可与君平道。","dynasty":"宋代","title":"和陶杂诗十一首其四"}
{"author":"苏轼","content":"文字先生饮，?谓刘执中。?江山清献游。典刑传父老，樽俎继风流。度岭逢梅雨，还家指麦秋。自惭鸿雁侣，争集稻粱洲。野阔横双练，城坚耸百楼。行看凤尾诏，却下虎头州。君意已吴越，我行无去留。归途应食粥，乞米使君舟。","dynasty":"宋代","title":"用前韵再和霍大夫"}
{"author":"苏轼","content":"忽忆韩公二妙姝，琵琶筝韵落空无。犹胜江左狂灵运，空斗东昏百草须。马上胡琴塞上姝，郑中丞后有人无。诗成画烛飘金烬，八尺英公欲燎须。荻花枫叶忆秦姝，切切幺弦细欲无。莫把胡琴挑醉客，回看霜戟褚公须。","dynasty":"宋代","title":"次韵景文山堂听筝三首"}
{"author":"苏轼","content":"舞羽诸羌伏，销兵万汇苏。只应黄纸诰，便是赤灵符。","dynasty":"宋代","title":"太皇太后阁六首"}
{"author":"苏轼","content":"江边有微行，诘曲背城市。平湖春草合，步到栖禅寺。堂空不见人，老稚掩关睡。所营在一食，食已宁复事。客来岂无得，施子净扫地。风松独不静，送我作鼓吹。","dynasty":"宋代","title":"残腊独出二首其二"}
{"author":"苏轼","content":"　　《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵淡澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。","dynasty":"宋代","tags":"古文观止，纪游，写景，写山","title":"石钟山记"}
{"author":"苏轼","content":"新浴觉身轻，新沐感发稀。风乎悬瀑下，却行咏而归。仰观江摇山，俯见月在衣。步从父老语，有约吾敢违。","dynasty":"宋代","title":"和陶归园田居六首"}
{"author":"苏轼","content":"　　国于南山之下，宜若起居饮食与山接也。四方之山，莫高于终南；而都邑之丽山者，莫近于扶风。以至近求最高，其势必得。而太守之居，未尝知有山焉。虽非事之所以损益，而物理有不当然者。此凌虚之所为筑也。　　方其未筑也，太守陈公杖履逍遥于其下。见山之出于林木之上者，累累如人之旅行于墙外而见其髻也。曰：“是必有异。”使工凿其前为方池，以其土筑台，高出于屋之檐而止。然后人之至于其上者，恍然不知台之高，而以为山之踊跃奋迅而出也。公曰：“是宜名凌虚。”以告其从事苏轼，而求文以为记。　　轼复于公曰：“物之废兴成毁，不可得而知也。昔者荒草野田，霜露之所蒙翳，狐虺之所窜伏。方是时，岂知有凌虚台耶？废兴成毁，相寻于无穷，则台之复为荒草野田，皆不可知也。尝试与公登台而望，其东则秦穆之祈年、橐泉也，其南则汉武之长杨，五柞，而其北则隋之仁寿，唐之九成也。计其一时之盛，宏杰诡丽，坚固而不可动者，岂特百倍于台而已哉？然而数世之后，欲求其仿佛，而破瓦颓垣，无复存者，既已化为禾黍荆棘丘墟陇亩矣，而况于此台欤！夫台犹不足恃以长久，而况于人事之得丧，忽往而忽来者欤！而或者欲以夸世而自足，则过矣。盖世有足恃者，而不在乎台之存亡也。”既以言于公，退而为之记。","dynasty":"宋代","tags":"古文观止，叙事，抒怀","title":"凌虚台记"}
{"author":"苏轼","content":"吴侬生长湖山曲，呼吸湖光饮山渌。不论世外隐君子，佣儿贩妇皆冰玉。先生可是绝俗人，神清骨冷无由俗。我不识君曾梦见，瞳子了然光可烛。遗篇妙字处处有，步绕西湖看不足。诗如东野不言寒，书似西台差少肉。平生高节已难继，将死微言犹可录。自言不作封禅书，更肯悲吟白头曲！我笑吴人不好事，好作祠堂傍修竹。不然配食水仙王，一盏寒泉荐秋菊。","dynasty":"宋代","tags":"写人，赞美，议论","title":"书林逋诗后"}
{"author":"苏轼","content":"多君贵公子，爱山如爱色。心随叶舟去，梦绕千山碧。新诗到中路，令我喜折屐。古来轩冕徒，操舍两悲忄栗。数朝辞簪笏，两脚得暂赤。归来不入府，却走湖上宅。宠辱吾久忘，宁畏官长诘。飘然便欲去，谁在子思侧。君能従我游，出郭及未黑。","dynasty":"宋代","title":"自径山回得吕察推诗用其韵招之宿湖上"}
{"author":"苏轼","content":"午夜胧胧淡月黄，梦回犹有暗尘香。纵横满地霜槐影，寂寞莲灯半在亡。","dynasty":"宋代","title":"四十年前元夕与故人夜游得此句"}
{"author":"苏轼","content":"晃荡平川尽，坡陀翠麓横。忽逢孤塔迥，独向乱山明。信足幽寻远，临风却立惊。原田浩如海，衮衮尽东倾。仙游潭五首。（潭上有寺三。二在潭北，循黑水而上为东路，至南寺。渡黑水西里余，従马北上为西路，至北寺。东路险，不可骑马，而西路隔潭，潭水深不可测，上以一木为桥，不敢过。故南寺有塔，望之可爱而终不能到。）","dynasty":"宋代","title":"大秦寺"}
{"author":"苏轼","content":"他时夜雨困移床，坐厌愁声点客肠。一听南堂新瓦响，似闻东坞小荷香。","dynasty":"宋代","title":"南堂五首"}
{"author":"苏轼","content":"多病休文都瘦损，不堪金带垂腰。望湖楼上暗香飘。和风春弄袖，明月夜闻箫。酒醒梦回清漏永，隐床无限更潮。佳人不见董娇饶。徘徊花上月，空度可怜宵。","dynasty":"宋代","tags":"送别，抒情，孤寂","title":"临江仙·疾愈登望湖楼赠项长官"}
{"author":"苏轼","content":"恶衣恶食诗愈好，恰似霜松啭春鸟。苍蝇莫乱远鸡声，世上谁如公觉早。八年看我走三州，（元丰八年予赴登州，元祐四年赴杭州，今赴扬州，皆见仲车。）月自当空水自流。人间扰扰真蝼蚁，应笑人呼作斗牛。","dynasty":"宋代","title":"次韵徐仲车（仲车耳聋。）"}
{"author":"苏轼","content":"道人幽梦晓初还，已觉笙箫下月坛。风伯前驱清宿雾，祝融骖乘破朝寒。英姿连璧从多士，妙句锵金和八銮。已向词臣得颇、牧，路人莫作老儒看。","dynasty":"宋代","title":"次韵蒋颖叔二首其一扈从景灵宫"}
{"author":"苏轼","content":"莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。","dynasty":"宋代","tags":"春天，惜春","title":"减字木兰花·莺初解语"}
{"author":"苏轼","content":"岭南气候不常。吾尝云：菊花开时乃重阳，凉天佳月即中秋，不须以日月为断也。今岁九月，残暑方退，既望之后，月出愈迟。予尝夜起登合江楼，或与客游丰湖，入栖禅寺，叩罗浮道院，登逍遥堂，逮晓乃归。杜子美云：四更山吐月，残夜水明楼。此殆古今绝唱也。因其句作五首，仍以“残夜水明楼”为韵。一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。二更山吐月，幽人方独夜。可怜人与月，夜夜江楼下。风枝夕未停。露草不可籍。归来掩关卧，唧唧虫夜话。三更山吐月，栖鸟亦惊起。起寻梦中游，清绝正如此。驱云扫众宿，俯仰迷空水。幸可饮我牛，不须违洗耳。四更山吐月，皎皎为谁明。幽人赴我约，坐待玉绳横。野桥多断板，山寺有微行。今夕定何夕，梦中游化城。五更山吐月，窗迥室幽幽。玉钩还挂户，江练却明楼。星河澹欲晓，鼓角冷知秋。不眠翻五咏，清切变蛮讴。","dynasty":"宋代","title":"江月五首（并引）"}
{"author":"苏轼","content":"眼前扰扰黑蚍蜉，口角霏霏白唾珠。要识吾师无碍处，试将烧却看嗔无。眼睛心地两虚圆，胁不沾床二十年。谁信吾师非不睡，睡蛇已死得安眠。","dynasty":"宋代","title":"子由作二颂颂石台长老问公手写莲经字如黑蚁"}
{"author":"苏轼","content":"恶酒如恶人，相攻剧刀箭。颓然一榻上，胜之以不战。诗翁气雄拔，禅老语清软。我醉都不知，但觉红绿眩。醒时江月堕，摵摵风响变。惟有一龛灯，二豪俱不见。","dynasty":"宋代","title":"金山寺与柳子玉饮大醉卧宝觉禅榻夜分方醒书"}
{"author":"苏轼","content":"楚人汲汉水，酿酒古宜城。春风吹酒熟，犹似汉江清。耆旧何人在，丘坟应已平。惟余竹叶在，留此千古情。","dynasty":"宋代","title":"竹叶酒"}
{"author":"苏轼","content":"田田抗朝阳，节节卧春水。平铺乱萍叶，屡动报鱼子。","dynasty":"宋代","title":"次韵子由岐下诗，并引其七荷叶"}
{"author":"苏轼","content":"异味谁栽向海滨，亭亭直干乱枝分。开花树杪翻青箨，结子苞中皱锦纹。可疗饥怀香自吐，能消瘴疠暖如薰。堆盘何物堪为偶，蒌叶清新卷翠云。","dynasty":"宋代","title":"咏槟榔"}
{"author":"苏轼","content":"今日我重九，谁谓秋冬交。黄花与我期，草中实後凋。香余白露乾，色映青松高。怅望南阳野，古潭霏庆霄。伯始真粪土，平生夏畦劳。饮此亦何益，内热中自焦。持我万家春，一酬五柳陶。夕英幸可掇，继此木兰朝。","dynasty":"宋代","title":"和陶己酉岁九月九日"}
{"author":"苏轼","content":"江海相忘十五年，羡公松柏蔚苍颜。四朝耆旧冰霜后，两郡风流水石间。旧政犹传蜀父老，先声已振越溪山。樽前俱是蓬莱守，莫放高楼雪月闲。","dynasty":"宋代","title":"送穆越州"}
{"author":"苏轼","content":"少年不愿万户侯，亦不愿识韩荆州。颇愿身为汉嘉守，载酒时作凌云游。虚名无用今白首，梦中却到龙泓口。浮云轩冕何足言，惟有江山难入手。峨眉山月半轮秋，影入平羌江水流。谪仙此语谁解道，请君见月时登楼笑谈万事真何有，一时付与东岩酒。归来还受一大钱，好意莫违黄发叟。","dynasty":"宋代","title":"送张嘉州"}
{"author":"苏轼","content":"有客高吟拥鼻。","dynasty":"宋代","title":"句：大雨联句"}
{"author":"苏轼","content":"荻花枫叶忆秦姝，切切么弦细欲无。莫把胡琴挑醉客，回看霜戟褚公须。","dynasty":"宋代","title":"次韵景文山堂听筝三首其三"}
{"author":"苏轼","content":"家鸡野鹜同登俎，春蚓秋蛇总入奁。君家两行十二字，气压邺侯三万签。","dynasty":"宋代","title":"书刘景文所藏王子敬帖绝句"}
{"author":"苏轼","content":"水浅冻，久留郡中。晦日同游南山，话旧感叹，因作满庭芳云三十三年，飘流江海，万里烟浪云帆。故人惊怪，憔悴老青衫。我自疏狂异趣，君何事、奔走尘凡。流年尽，穷途坐守，船尾冻相衔。巉巉。淮浦外，层楼翠壁，古寺空岩。步携手林间，笑挽扦扦。莫上孤峰尽处，萦望眼、云海相搀。家何在，因君问我，归步绕松衫。","dynasty":"宋代","title":"满庭芳"}
{"author":"苏轼","content":"　　余尝寓居惠州嘉祐寺，纵步松风亭下。足力疲乏，思欲就亭止息。望亭宇尚在木末，意谓是如何得到？良久，忽曰：“此间有甚么歇不得处？”由是如挂钩之鱼，忽得解脱。若人悟此，虽兵阵相接，鼓声如雷霆，进则死敌，退则死法，当恁么时也不妨熟歇。","dynasty":"宋代","tags":"写景，山水，抒情，乐观","title":"记游松风亭"}
{"author":"苏轼","content":"汧流入城郭，斖斖渡千家。不见双池水，长漂十里花。","dynasty":"宋代","title":"双池"}
{"author":"苏轼","content":"使君闲如云，欲出谁肯伴。清风独无事，一啸亦可唤。来従白苹洲，吹我明月观。门前远行客，青衫流白汗。问子何匆匆，王事不可缓。故人钱与李，清庙两圭瓚。蔚为万乘器，尚记沟中断。子亦东南珍，价重不可算。别情何以慰，酒尽对空案。惟持一榻凉，劝子巾少岸。此风那复有，尘土飞灰炭。欲寄二大夫，发发不可绊。","dynasty":"宋代","title":"送孙著作赴考城兼寄钱醇老李邦直二君于孙处"}
{"author":"苏轼","content":"上党天下脊，辽东真井底。玄泉倾海腴，白露洒天醴。灵苗此孕毓，肩肢或具体。移根到罗浮，越水灌清泚。地殊风雨隔，臭味终祖祢。青桠缀紫萼，圆实堕红米。穷年生意足，黄土手自启。上药无炮炙，龁啮尽根柢。开心定魂魄，忧恚何足洗。糜身辅吾生，既食首重稽。","dynasty":"宋代","title":"人参"}
{"author":"苏轼","content":"东池浮萍半粘块，裂碧跳青出鱼背。西池秋水尚涵空，舞阔摇深吹荇带。吾僚有意为迁居，老守纵馋那忍脍。纵横争看银刀出，瀺灂初惊玉花碎。但愁数罟损鳞鬣，未信长堤隔涛濑。aa34aa34发发须臾间，圉圉洋洋寻丈外。安知中无蛟龙种，尚恐或有风云会。明年春水涨西湖，好去相忘渺淮海。","dynasty":"宋代","title":"西湖秋涸东池鱼窘甚因会客呼网师迁之西池为"}
{"author":"苏轼","content":"蜀士李八百，穴居吴山阴。默坐但形语，从者纷如林。其後有李宽，鸡鹄非同音。口耳固多伪，识真要在心。","dynasty":"宋代","title":"和陶读《山海经》"}
{"author":"苏轼","content":"风捲珠帘自上钩。萧萧乱叶报新秋。独携纤手上高楼。缺月向人舒窈窕，三星当户照绸缪。香生雾縠见纤柔。","dynasty":"宋代","title":"浣溪沙"}
{"author":"苏轼","content":"李白当年流夜郎，中原无复汉文章。纳官赎罪人何在？壮士悲歌泪万行。","dynasty":"宋代","title":"沿流馆中得二绝句"}
{"author":"苏轼","content":"岑寂东园可散愁，胶胶扰扰梦神州。万竿苦竹旌旗卷，一部鸣蛙鼓吹收。雨后月前天欲冷，身闲心远地偏幽。杜门谢客恐生谤，且作人间鹏鹖游。","dynasty":"宋代","title":"东园?此诗当为黄庭坚作?"}
{"author":"苏轼","content":"先帝亲收十五人，四方争看击鹏鹍。如君事业真堪用，顾我衰迟不足论。出处升沉十年后，死生契阔几人存。他时京口寻遗迹，宿草犹应有泪痕。","dynasty":"宋代","title":"同年王中甫挽词"}
{"author":"苏轼","content":"万石千钧积累成，未应忽此一毫轻。寒松瘦竹元清劲，昨夜分明闻折声。","dynasty":"宋代","title":"雪诗八首"}
{"author":"苏轼","content":"谈道鄙俗儒，远自太史走。仲尼实不死，於圣亦何负。紫文出吴宫，丹雀本无有。辽哉广桑君，独显三季后。","dynasty":"宋代","title":"和陶读《山海经》"}
{"author":"苏轼","content":"碧畦黄陇稻如京，岁美人和易得情。鉴里移舟天外思，地中鸣角古来声。山围故国城空在，潮打西陵意未平。二子有如双白鹭，隔江相照雪衣明。","dynasty":"宋代","title":"次韵秦少章和钱蒙仲"}
{"author":"苏轼","content":"为余远致殷勤，瑞草桥边老人。红带雅宜华发，白醪光泛新春。","dynasty":"宋代","title":"仲天贶、王元直自眉山来见余钱塘，留半岁，"}
{"author":"苏轼","content":"竹椽茅屋半摧倾，肯向蜂窠寄此生。长恐波头卷室去，欲将船尾载君行。小诗试拟孟东野，大草闲临张伯英。消遣百年须底物，故应怜我不归耕。","dynasty":"宋代","title":"赠葛苇"}
{"author":"苏轼","content":"与君皆丙子，各已三万日。一日一千偈，电往那容诘。大患缘有身，无身则无疾。平生笑罗什，神咒真浪出。","dynasty":"宋代","title":"答径山琳长老"}
{"author":"苏轼","content":"一时冠盖尽严终，旧德年来岂易逢。闻道堂中延盖叟，定应床下拜梁松。蠹鱼自晒闲箱箧，科斗长收古鼎钟。我欲弃官重问道，寸莛何以得舂容。","dynasty":"宋代","title":"和欧阳少师会老堂次韵"}
{"author":"苏轼","content":"　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯通：凭)　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。　　苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适一作：共食)　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。","dynasty":"宋代","tags":"辞赋精选，高中文言文，古文观止，写景，饮酒，感叹，哲理","title":"前赤壁赋"}
{"author":"苏轼","content":"吴侬生长湖山曲，呼吸湖光饮山渌。不论世外隐君子，佣儿贩妇皆冰玉。先生可是绝俗人，神清骨冷无由俗。我不识君曾梦见，瞳子了然光可烛。遗篇妙字处处有，步绕西湖看不足。诗如东野不言寒，书似西台差少肉。平生高节已难继，将死微言犹可录。自言不作封禅书，更肯悲吟白头曲！我笑吴人不好事，好作祠堂傍修竹。不然配食水仙王，一盏寒泉荐秋菊。","dynasty":"宋代","tags":"写人，赞美，议论","title":"书林逋诗后"}
{"author":"苏轼","content":"一尾追风抹万蹄，昆崙玄圃谓朝隮。回看世上无伯乐，却道盐车胜月题。","dynasty":"宋代","title":"次韵参寥师寄秦太虚三绝句，时秦君举进士不得其二"}
{"author":"苏轼","content":"柳花著水万浮萍，荔实周天两岁星。（柳至易成，飞絮落水中，经宿即为浮萍。荔支至难长，二十四五年乃实。）本自玉肌非鹄浴，至今丹壳似猩刑。侍郎赋咏穷三峡，妃子烟尘动四溟。莫遣诗人说功过，且随香草附骚经。","dynasty":"宋代","title":"再和曾仲锡荔支"}
{"author":"苏轼","content":"皇天遣出家，临老乃学道。北归为儿子，破戒堪一笑。披云见天眼，回首失海潦。蛮唱与黎歌，馀音犹杳杳。大儿牧众稚，四岁守孤峤。次子病学医，三折乃粗晓。小儿耕且养，得暇为书绕。我亦困诗酒，去道愈茫渺。纷纷何时定，所至皆可老。莫为柳仪曹，诗书教氓獠。亦莫事登陟，溪山有何好。安居与我游，闭户净洒扫。","dynasty":"宋代","title":"将至广州，用过韵，寄迈迨二子"}
{"author":"苏轼","content":"雀鷇含淳音，竹萌抱静节。诵我先君诗，肝肺为澄澈。犹如鸣鹤和，未作获麟绝。愿因骑鲸李，追此御风列。丈夫贵出世，功名岂人杰。家书三万卷，独取《服食诀》。地行即空飞，何必挟日月。","dynasty":"宋代","title":"和陶郭主簿二首，并引其二"}
{"author":"苏轼","content":"今年粳稻熟苦迟，庶见霜风来几时。霜风来时雨如泻，杷头出菌鎌生衣。眼枯泪尽雨不尽，忍见黄穗卧青泥！茆苫一月垅上宿，天晴获稻随车归。汗流肩赪载入市，价贱乞与如糠粃。卖牛纳税拆屋炊，虑浅不及明年饥。官今要钱不要米，西北万里招羌儿。龚黄满朝人更苦，不如却作河伯妇！","dynasty":"宋代","title":"吴中田妇叹（和贾收韵。）"}
{"author":"苏轼","content":"推挤不去已三年，鱼鸟依然笑我顽。人未放归江北路，天教看尽浙西山。尚书清节衣冠后，处士风流水石间。一笑相逢那易得，数诗狂语不须删。路转山腰足未移，水清石瘦便能奇。白云自占东西岭，明月谁分上下池。黑黍黄粱初熟后，朱柑绿橘半甜时。人生此乐须天付，莫遣儿曹取次知。","dynasty":"宋代","title":"与毛令方尉游西菩提寺二首"}
{"author":"苏轼","content":"澹月倾云晓角哀，小风吹水碧鳞开。此生定向江湖老，默数淮中十往来。","dynasty":"宋代","title":"淮上早发"}
{"author":"苏轼","content":"蟆背似覆盂，蟆颐似偃月。谓是月中蟆，开口吐月液。根源来甚远，百尺苍崖裂。当时龙破山，此水随龙出。入江江水浊，犹作深碧色。禀受苦洁清，独与凡水隔。岂惟煮茶好，酿酒应无敌。","dynasty":"宋代","title":"虾蟆背"}
{"author":"苏轼","content":"投章献策谩多谈，能雪冤忠死亦甘。一片丹心天日下，数行清泪岭云南。光荣归佩呈佳瑞，瘴疠幽居弄晚岚。从此西风瘐梅谢，却迎谁与马毵毵。","dynasty":"宋代","title":"过岭寄子由"}
{"author":"苏轼","content":"红藷与紫芽，远插墙四周。且放幽兰春，莫争霜菊秋。穷冬出瓮盎，磊落胜农畴。淇上白玉延，能复过此不？一饱忘故山，不思马少游。","dynasty":"宋代","title":"和陶酬刘柴桑"}
{"author":"苏轼","content":"五日占云十日风，忧勤终岁为三农。春来有喜何人见，好学神孙类祖宗。","dynasty":"宋代","title":"太皇太后阁六首"}
{"author":"苏轼","content":"是身如虚空，万物皆我储。胡为强分别。百金买田庐。不见袁夫子，神马载尻舆。游于无何有，一饭不愿余。官湖为我池，学舍为我居。何以遗子孙，此身自蘧蒢。薰风暗杨柳，秋水净芙蕖。应观我知子，不怪子知鱼。","dynasty":"宋代","title":"赠袁陟"}
{"author":"苏轼","content":"露寒烟冷兼葭老，天外征鸿寥唳。银河秋晚，长门灯悄，一声初至。应念潇湘，岸遥人静，水多菰米。□望极平田，徘徊欲下，依前被、风惊起。须信衡阳万里，有谁家、锦书遥寄。万重云外，斜行横阵，才疏又缀。仙掌月明，石头城下，影摇寒水。念征衣未捣，佳人拂杵，有盈盈泪。","dynasty":"宋代","title":"水龙吟·露寒烟冷蒹葭老"}
{"author":"苏轼","content":"东风嫋嫋泛崇光，香雾空蒙月转廊。只恐夜深花睡去，故烧高烛照红妆。","dynasty":"宋代","title":"海棠"}
{"author":"苏轼","content":"酴醿不争春，寂寞开最晚。青蛟走玉骨，羽盖蒙珠幰。不妆艳已绝，无风香自远。凄凉吴宫阙，红粉埋故苑。至今微月夜，笙箫来绝巘。余妍入此花，千载尚清婉。怪君呼不归，定为花所挽。昨宵雷雨恶，花尽君应返。君言西山顶，自古流白泉。上为千牛乳，下有万石铅。不愧惠山味，但无陆子贤。愿君扬其名，庶托文字传。寒泉比吉士，清浊在其源。不食我心恻，于泉非所患。嗟我本何有，虚名空自缠。不见子柳子，余愚污溪山。","dynasty":"宋代","title":"杜沂游武昌以酴醿花菩萨泉见饷二首"}
{"author":"苏轼","content":"簿书鼛鼓不知春，佳句相呼赖故人。寒食德公方上冢，归来谁主复谁宾。","dynasty":"宋代","title":"寒食日答李公择三绝次韵其二"}
{"author":"苏轼","content":"凛然相对敢相欺，直干凌空未要奇。根到九泉无曲处，世间惟有蛰龙知。","dynasty":"宋代","title":"王复秀才所居双桧二首其二"}
{"author":"苏轼","content":"积水焚大槐，蓄油灾武库。惊然丞相井，疑浣将军布。自怜耳目隘，未测阴阳故。郁攸火山烈，觱沸汤泉注。岂惟渴兽骇，坐使痴儿怖。安能长鱼鳖，仅可燖狐兔。山中惟木客，户外时芒屦。虽无倾城浴，幸免亡国污。","dynasty":"宋代","title":"咏汤泉"}
{"author":"苏轼","content":"塘上钩帘对晚香，不知斜日已侵床。江妃自惜凌波□，长在高荷扇影凉。","dynasty":"宋代","title":"同景文咏莲塘"}
{"author":"苏轼","content":"二圣忧勤忘寝食，百神奔走会风云。禁林夜直鸣江濑，清洛朝回起縠纹。梦觉酒醒闻好句，帐空簟冷发余薰。秋来定有丰年喜，剩作新诗准备君。","dynasty":"宋代","title":"和张昌言喜雨"}
{"author":"苏轼","content":"蔼蔼君诗似岭云，従来不许醉红裙。不知野屐穿山翠，惟见轻桡破浪纹。颇忆呼卢袁彦道，难邀骂座灌将军。（皆取其有服也。）晚风落日元无主，不惜清凉与子分。载酒无人过子云，掩关昼卧客书裙。歌喉不共听珠贯，醉面何因作缬纹。僧侣且陪香火社，诗坛欲敛鹳鹅军。凭君遍绕湖边寺，涨渌晴来已十分。","dynasty":"宋代","title":"会客有美堂周邠长官与数僧同泛湖往北山湖中"}
{"author":"苏轼","content":"君如天马玉花骢，万里须臾不计功。投刃皆虚有余地，运斤不辍自成风。如何十日敲榜外，已复千篇笑语中。只恐学禅余此在，卓锥犹是去年穷。","dynasty":"宋代","title":"次韵钱穆父还张天觉行县诗卷"}
{"author":"苏轼","content":"朱颜发过如春醅，胸中梨枣初未栽。丹砂未易扫白发，赤松却欲参黄梅。寒溪本自远公社，白莲翠竹依崔嵬。当时石泉照金像，神光夜发如五台。饮泉鉴面得真意，坐视万物皆浮埃。欲收暮景返田里，远溯江水穷离堆。还朝岂独羞老病，自叹才尽倾空罍。诸公渠渠若夏屋，吞吐风月清隅隈。我如废井久不食，古甃缺落生阴苔。数诗往复相感发，汲新除旧寒光开。遥知二月春江阔，雪浪倒卷云峰摧。石中无声水亦静，云何解转空山雷。欲就诸公评此语，要识忧喜何従来。愿求南宗一勺水，往与屈贾湔余哀。（韦应物诗云：水性本云静，石中固无声。如何两相激，雷转空山惊。）","dynasty":"宋代","title":"再用前韵"}
{"author":"苏轼","content":"阿堵不解醉，谁欤此颓然。误入无功乡，掉臂嵇阮间。饮中八仙人，与我俱得仙渊明岂知道，醉语忽谈天。偶见此物真，遂超天地先。醉醒可还酒，此觉无所还。清风洗徂暑，连雨催丰年。床头伯雅君，此子可与言。","dynasty":"宋代","title":"和陶连雨独饮二首"}
{"author":"苏轼","content":"居杭积五岁，自意本杭人。故山归无家，欲卜西湖邻。良田不难买，静士谁当亲。髯张既超然，老潜亦绝伦。李子冰玉姿，文行两清淳。归従三人游，便足了此身。公堤不改作，姥岭行开新。幽梦随子去，松花落衣巾。","dynasty":"宋代","title":"送襄阳従事李友谅归钱塘"}
{"author":"苏轼","content":"我家江水初发源，宦游直送江入海。闻道潮头一丈高，天寒尚有沙痕在。中泠南畔石盘陀，古来出没随涛波。试登绝顶望乡国，江南江北青山多。羁愁畏晚寻归楫，山僧苦留看落日。微风万顷靴文细，断霞半空鱼尾赤。是时江月初生魄，二更月落天深黑。江心似有炬火明，飞焰照山栖鸟惊。怅然归卧心莫识，非鬼非人竟何物？江山如此不归山，江神见怪惊我顽。我谢江神岂得已，有田不归如江水。","dynasty":"宋代","tags":"写景，抒情，思乡，隐居，政治","title":"游金山寺"}
{"author":"苏轼","content":"去年相送，余杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。","dynasty":"宋代","tags":"婉约，思念","title":"少年游·润州作"}
{"author":"苏轼","content":"海山葱昽气佳哉，二江合处朱楼开。蓬莱方丈应不远，肯为苏子浮江来。江风初凉睡正美，楼上啼鸦呼我起。我今身世两相违，西流白日东流水。楼中老人日清新，天上岂有痴仙人。三山咫尺不归去，一杯付与罗浮春。","dynasty":"宋代","title":"寓居合江楼"}
{"author":"苏轼","content":"丹青久衰工不艺，人物尤难到今世。每摹市井作公卿，画手悬知是徒隶。吴生已与不传死，那复典刑留近岁。人间几处变西方，尽作波涛翻海势。细观手面分转侧，妙算毫厘得天契。始知真放本精微，不比狂花生客慧。似闻遗墨留汝海，古壁蜗涎可垂涕。力捐金帛扶栋宇，错落浮云卷新霁。使君坐啸清梦余，几叠衣纹数襟袂。他年吊古知有人，姓名聊记东坡弟。","dynasty":"宋代","title":"子由新修汝州龙兴寺吴画壁"}
{"author":"苏轼","content":"先帝知公早，虚怀第一人。至今诗礼将，独数武、宣臣。材大虽难用，时来亦少信。高平风烈在，威敏典刑新。空试乘边策，宁留相汉身。凄凉旧部曲，泪湿冢前麟。","dynasty":"宋代","title":"滕达道挽词二首其一"}
{"author":"苏轼","content":"长淮久无风，放意弄清快。今朝雪浪满，始觉平野隘。两山控吾前，吞吐久不嘬。孤舟系桑本，终夜舞澎湃。舟人更传呼，弱缆恃菅蒯。平生傲忧患，久已恬百怪。鬼神欺吾穷，戏我聊一噫。瓶中尚有酒，信命谁能戒。","dynasty":"宋代","title":"十月一日将至涡口五里所遇风留宿"}
{"author":"苏轼","content":"跪奉新书笏在腰，谈王正欲伴耕樵。晋阳岂为一门事，（唐高祖谓温大雅兄弟云：我起义晋阳，止为卿一门耳。）宣政聊同五月朝。（贞元中诏曰：自今后五月一日御宣政殿，与文武百僚相见。）忧患半生联出处，归休上策早招要。后生可畏吾衰矣，刀笔従来错料尧。","dynasty":"宋代","title":"次韵子由五月一日同转对"}
{"author":"苏轼","content":"三馆曝书防蠹毁，得见来禽与青李。秋蛇春蚓久相杂，野鹜家鸡定谁美。玉函金钥天上来，紫衣敕使亲临启。纷纶过眼未易识，磊落挂壁空云委。归来妙意独追求，坐想蓬山二十秋。怪君何处得此本，上有桓玄寒具油。巧偷豪夺古来有，一笑谁似痴虎头。君不见长安永宁里，王家破垣谁复修。元章作书日千纸，平生自苦谁与美。画地为饼未必似，要令痴儿出馋水。锦囊玉轴来无趾，粲然夺真疑圣智。忍饥看书泪如洗，至今鲁公余乞米。","dynasty":"宋代","title":"次韵米黻二王书跋尾二首"}
{"author":"苏轼","content":"谁人筑短墙，横绝拥吾堂。不作新亭槛，幽花为谁香。","dynasty":"宋代","title":"次韵子由岐下诗，并引其一北亭"}
{"author":"苏轼","content":"不用相催已白头，一生判却见花羞。扬州何逊吟情苦，不枉清香与破愁。","dynasty":"宋代","title":"忆黄州梅花五绝"}
{"author":"苏轼","content":"缑山仙子，高情云渺，不学痴牛騃女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。","dynasty":"宋代","tags":"七夕节，送别，友情","title":"鹊桥仙·七夕送陈令举"}
{"author":"苏轼","content":"黄昏已作风翻絮，半夜犹惊月在沙。照汴玉峰明佛刹，隔淮云海暗人家。来牟有信迎三白，薝卜无香散六花。（薝卜，栀子花也，与雪花皆六出。）欲唤阿咸来守岁，林乌枥马斗喧哗。分无纤手裁春胜，况有新诗点蜀酥。醉里冰髭失缨络，梦回布被起廉隅。君应旅睫寒生晕，我亦饥肠夜自呼。明日南山春色动，不知谁佩紫微壶。","dynasty":"宋代","title":"章钱二君见和复次韵答之"}
{"author":"苏轼","content":"南海神龟三千岁，兆协朋从生庆喜。智能周物不周身，未免人钻七十二。谁能用尔作小冠，岣嵝耳孙创其制。君今此去宁复来，欲慰相思时整视。","dynasty":"宋代","title":"葛延之赠龟冠"}
{"author":"苏轼","content":"今日复何日，高槐布初阴。良辰非虚名，清和盈我襟。孺子卷书坐，诵诗如鼓琴。却去四十年，玉颜如汝今。闭户未尝出，出为邻里钦。家世事酌古，百史手自斟。当年二老人，喜我作此音。淮德入我梦，角羁未胜簪。孺子笑问我，君何念之深。","dynasty":"宋代","title":"和陶郭主簿二首"}
{"author":"苏轼","content":"除夜雪相留，元日晴相送。东风吹宿酒，瘦马兀残梦。葱昽晓光开，旋转余花弄。下马成野酌，佳哉谁与共。须臾晚云合，乱洒无缺空。鹅毛垂马骏，自怪骑白凤。三年东方旱，逃户连欹栋。老农释耒叹，泪入饥肠痛。春雪虽云晚，春麦犹可种。敢怨行役劳，助尔歌饭瓮。","dynasty":"宋代","title":"除夜大雪留潍州元日早晴遂行中途雪复作"}
{"author":"苏轼","content":"南山之幽，云冥冥兮。孰居此者？帝侧之神君。君胡为兮山之幽，顾宫殿兮久淹留。又曷为一朝去此而不顾兮，悲此空山之人也。来不可得而知兮，去固不可得而讯也。君之来兮天门空，从千骑兮驾飞龙。隶辰星兮役太岁，俨画降兮雷隆隆。朝发轸兮帝庭，夕弭节兮山宫。懭有妖兮虐下士，精为星兮气为虹。爱流血之滂沛兮，又嗜疟疠与螟虫。啸盲风而涕雨兮，时又吐旱火之爞融。衔帝命以下讨兮，建千仞之修锋。乘飞霆而追逸景兮，歙砉扫灭而无踪。忽崩播其来会兮，走海岳之神公，龙车兽鬼不知其数兮，旗晻霭而冥蒙。渐俯伛以旅进兮，锵剑佩之相砻。司杀生之必信兮，知上帝之不汝容。既约束以反职兮，退战栗而愈恭。泽充塞于四海兮，独澹然其无功。君之去兮天门开，款阊阖兮朝玉台。群仙迎兮塞云汉，俨前导兮纷后陪。历玉阶兮帝迎劳，君良苦兮马豗颓。闵人世兮迫隘，陈下土兮帝所哀。返琼宫之嵯峨兮，役万灵之喧豗。默清净以无为兮，时节狩于斗魁。诣通明而献黜陟兮，轶荡荡其无回。忽表里之焕霍兮，光下烛于九垓。时游目以下览兮，五岳为豆，四溟为杯。俯故宫之千柱兮，若毫端之集埃。来非以为乐兮，去非以为悲。谓神君之既返兮，曾颜咫尺之不违。升秘殿以内悸兮，魂凛凛而上驰。忽寤寐以有得兮，敢沐浴而献辞。是耶非耶，臣不可得而知也。","dynasty":"宋代","title":"上清词"}
{"author":"苏轼","content":"欲寻遗迹强沾裳，本自无生可得亡。今夜生公讲堂月，满庭依旧冷如霜。生死犹如臂屈伸，情钟我辈一酸辛。乐天不是蓬莱客，凭仗西方作主人。欲访浮云起灭因，无缘却见梦中身。安心好住王文度，此理何须更问人。","dynasty":"宋代","title":"吊天竺海月辩师三首"}
{"author":"苏轼","content":"新月照水水欲冰，夜霜穿屋衣生棱。野庐半与牛羊共，晓鼓却随鸦鹊兴。夜来履破裘穿缝，红颊曲眉应入梦。千夫在野口如麻，岂不怀归畏嘲弄。我州贤将知人劳，已酿白酒买豚羔。耐寒努力归不远，两脚冻硬公须软。","dynasty":"宋代","title":"盐官部役戏呈同事兼寄述古"}
{"author":"苏轼","content":"柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗，并叙"}
{"author":"苏轼","content":"青山断处塔层层，隔岸人家唤欲应。江上秋风晚来急，为传钟鼓到西兴。","dynasty":"宋代","title":"望海楼晚景五绝其三"}
{"author":"苏轼","content":"海上涛头一线来，楼前指顾雪成堆。从今潮上君须上，更看银山二十回。横风吹雨入楼斜，壮观应须好句夸。雨过潮平江海碧，电光时掣紫金蛇。青山断处塔层层，隔岸人家唤欲应。江上秋风晚来急，为传钟鼓到西兴。楼下谁家烧夜香，玉笙哀怨弄初凉。临风有客吟秋扇，拜月无人见晚妆。沙河灯火照山红，歌鼓喧喧笑语中。为问少年心在否，角巾欹侧鬓如蓬。","dynasty":"宋代","tags":"咏物，写景，抒情","title":"望海楼晚景五绝"}
{"author":"苏轼","content":"太守王夫子，山东老俊髦。壮年闻猛烈，白首见雄豪。食雁君应厌，驱车我正劳。中书有安石，慎勿赋《离骚》。","dynasty":"宋代","title":"荆州十首其六"}
{"author":"苏轼","content":"旋抹红妆看使君。三三五五棘篱门。相挨踏破蒨罗裙。老幼扶携收麦社，乌鸢翔舞赛神村。道逢醉叟卧黄昏。","dynasty":"宋代","title":"浣溪沙"}
{"author":"苏轼","content":"侧手区区岂易遮，奔流一瞬卷千家。共疑智伯初围赵，犹有张汤欲漕斜。已坐迂疏来此地，分将劳苦送生涯。使君下策真堪笑，隐隐惊雷响踏车。","dynasty":"宋代","title":"有言郡东北荆山下，可以沟畎积水，因与吴正"}
{"author":"苏轼","content":"进馔客争起，小儿那可涯。莫欺东方星，三五自横斜。名驹已汗血，老蚌空泥沙。但使伯仁长，还兴络秀家。","dynasty":"宋代","title":"次韵黄鲁直嘲小德小德鲁直子其母微故其诗云"}
{"author":"苏轼","content":"玉镮坠耳黄金饰。轻衫罩体香罗碧，缓步困春醪。春融脸上桃。花钿从委地。谁与郎为意。长爱月华清。此时憎月明。","dynasty":"宋代","title":"菩萨蛮"}
{"author":"苏轼","content":"广汉有姜子，孝弟行里闾。赤眉虽豺虎，弛兵过其墟。至今空清泉，无复双鲤鱼。南郑有李郃，得妙甘公书。夜坐指流星，惊倒两使车。抱关不肯仕，布褐蒙璠玙。西南固多士，君得二子余。凛凛忠文公，搜士及樵渔。涧溪有幽讨，蘋芷真嘉蔬。岁晚终不食，心恻当何如。","dynasty":"宋代","title":"送邓宗古还乡"}
{"author":"苏轼","content":"春鸿社燕巧相违，白鹤峰头白板扉。石建方欣洗牏厕，姜庞不解叹蠨蝛。一龛京中嗟春梦，万炬钱塘忆夜归。合浦卖珠无复有，当年笑我泣牛衣。","dynasty":"宋代","title":"追和戊寅岁上元"}
{"author":"苏轼","content":"清风弄水月衔山，幽人夜度吴王岘。黄州鼓角亦多情，送我南来不辞远。江南又闻出塞曲，半杂江声作悲健。谁言万方声一概，鼍愤龙愁为余变。我记江边枯柳树，未死相逢真识面。他年一叶氵斥江来，还吹此曲相迎饯。","dynasty":"宋代","title":"过江夜行武昌山闻黄州鼓角"}
{"author":"苏轼","content":"嘉谷卧风雨，稂莠登我场。陈前漫方丈，玉食惨无光。大哉天宇间，美恶更臭香。君看五六月，飞蚊殷回廊。兹时不少假，俯仰霜叶黄。期君蟠桃枝，千岁终一尝。顾我如苦李，全生依路傍。纷纷不足愠，悄悄徒自伤。","dynasty":"宋代","title":"次韵黄鲁直见赠古风二首"}
{"author":"苏轼","content":"不会人间闲草木，预人何事管兴亡。","dynasty":"宋代","title":"残句不会人间闲草木"}
{"author":"苏轼","content":"我从庐山来，目送孤飞云。路逢陆道士，知是千岁人。试问当时友，虎溪已埃尘。似闻佚老堂，知是几世孙。能为五字诗，仍戴漉酒巾。人呼小靖节，自号葛天民。","dynasty":"宋代","title":"陶骥子骏佚老堂二首"}
{"author":"苏轼","content":"柳絮飞时笋箨斑，风流二老对开关。雪芽我为求阳羡，乳水君应饷惠山。竹簟水风眠昼永，玉堂制草落人间。应容缓急烦闾里，桑柘聊同十亩闲。","dynasty":"宋代","title":"次韵完夫再赠之什某已卜居毗陵与完夫有庐里"}
{"author":"苏轼","content":"鹍弦铁拨世无有，乐府旧工惟尚叟。一生喙硬眼无人，坐此困穷今白首。翠鬟女子年十七，指法已似呼韩妇。轻帆渡海风掣回，满面尘沙和泪垢。青衫不逢湓浦客，红袖漫插曹纲手。尔来一见哀骀佗，便著臂韝躬井臼。我惭贫病百不足，强对黄花饮白酒。转关护索动有神，雷辊空堂战窗牖。四弦一抹拥袂立，再拜十分为我寿。世人只解锦缠头，与汝作诗传不朽。","dynasty":"宋代","title":"古缠头曲"}
{"author":"苏轼","content":"阅世真难记，如公自不忘。其于书太简，正以懒相妨。","dynasty":"宋代","title":"答晁以道索书?此诗为陈师道作?"}
{"author":"苏轼","content":"穷途不择友，过眼如乱云。馀子谁复数，坐阅两使君。共饮去年堂，俯看秋水纹。此水与此人，相追两沄沄。老去各休息，造化嗟长勤。佳哉此令节，不惜与子分。何以娱我客，游鱼在清濆。水师三百指，铁网欲掩群。获多虽一快，买放尤可欣。此乐真不朽，明年我归耘。","dynasty":"宋代","title":"丙子重九二首其二"}
{"author":"苏轼","content":"懒者常似静，静岂懒者徒。拙则近于直，而直岂拙欤。夫子静且直，雍容时卷舒。嗟我复何为，相得欢有余。我本不违世，而世与我殊。拙于林间鸠，懒于冰底鱼。人皆笑其狂，子独怜其愚。直者有时信，静者不终居。而我懒拙病，不受砭药除。临行怪酒薄，已与别泪俱。后会岂无时，遂恐出处疏。惟应故山梦，随子到吾庐。","dynasty":"宋代","title":"送岑著作"}
{"author":"苏轼","content":"大邦安静治，小院得闲游。赣水雨已涨，廉泉春水流。同烹贡茗雪，一洗瘴茅秋。秋思生莼鲙，寒衣待橘洲。扬雄未有宅，王粲且登楼。老景无多日，归心梦几州。敢因逃酒去，端为和诗留。旧箧藏新语，清风自满舟。","dynasty":"宋代","title":"虔守霍大夫监郡许朝奉见和此诗复次前韵"}
{"author":"苏轼","content":"有客叩我门，系马门前柳。庭空鸟雀散，门闭客立久。主人枕书卧，梦我平生友。忽闻剥啄声，惊散一杯酒。倒裳起谢客，梦觉两愧负。坐谈杂今古，不答颜愈厚。问我何处来，我来无何有。","dynasty":"宋代","title":"和陶拟古九首其一"}
{"author":"苏轼","content":"少年鞍马勤远行，卧闻龁草风雨声，见此忽思短策横。十年髀肉磨欲透，那更陪君作诗瘦，不如芋魁归饭豆。门前欲嘶御史骢，诏恩三日休老翁，羡君怀中双橘红。（黄有老母。）","dynasty":"宋代","title":"次韵黄鲁直画马试院中作"}
{"author":"苏轼","content":"碧畦黄陇稻如京，岁美人和易得情。鉴里移舟天外思，地中鸣角古来声。山围故国城空在，潮打西陵意未平。二子有如双白鹭，隔江相照雪衣明。","dynasty":"宋代","title":"次韵秦少章和钱蒙仲"}
{"author":"苏轼","content":"天涯流落思无穷。既相逢。却匆匆。摧手佳人，和泪折残红。为问东风余几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。(版本一)天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。(版本二)","dynasty":"宋代","tags":"春天，离别，写景，抒情","title":"江神子·恨别"}
{"author":"苏轼","content":"为向东坡传语。人在玉堂深处。别后有谁来，雪压小桥无路。归去。归去。江上一犁春雨。","dynasty":"宋代","tags":"抒情，怀乡，思念","title":"如梦令·有寄"}
{"author":"苏轼","content":"此生太山重，忽作鸿毛遗。三子死一言，所死良已微。贤哉晏平仲，事君不以私。我岂犬马哉，从君求盖帷。杀身固有道，大节要不亏。君为社稷死，我则同其归。顾命有治乱，臣子得从违。魏颗真孝爱，三良安足希。仕宦岂不荣，有时缠忧悲。所以靖节翁，服此黔娄衣。","dynasty":"宋代","title":"和陶咏三良"}
{"author":"苏轼","content":"稚川真长生，少从郑公游。孝章偶不死，免为文举忧。馀龄会有适，独往岂相攸。由来警露鹤，不羡撮蚤鹠。愿加视后鞭，同驾躅空辀。宁餐堕齿堇，勿忆齐眉羞。何时遂纵壑，归路同首丘。东冈松柏老，西岭橘柚秋。著意寻弥明，长颈高结喉。无心逐定远，燕颔飞虎头。君方卒功名，一泛范蠡舟。我亦沾霈渥，渐解钟仪囚。宁须张子房，万户自择留。犹胜嵇叔夜，孤愤甘长幽。南窗可寄傲，北山早归耰。此语君勿疑，老彭跨商周。","dynasty":"宋代","title":"正辅既见和，复次前韵，慰鼓盆，劝学佛"}
{"author":"苏轼","content":"枇杷已熟粲金珠，桑落初尝滟玉蛆。暂借垂莲十分盏，一浇空腹五车书。青浮卵碗槐芽饼，红点冰盘藿叶鱼。醉饱高眠真事业，此生有味在三余。","dynasty":"宋代","title":"二月十九日携白酒鲈鱼过詹使君食槐叶冷淘"}
{"author":"苏轼","content":"?或谓为关子容作。?寺官官小未朝参，红日半窗春睡酣。为报邻鸡莫惊觉，更容残梦到江南。钓艇归时菖叶雨，缲车鸣处楝花风。长江昔日经游地，尽在如今梦寐中。","dynasty":"宋代","title":"仆年三十九在润州道上过除夜作此诗又二十年"}
{"author":"苏轼","content":"富贵本先定，世人自荣枯。嚣嚣好名心，嗟我岂独无。不能便退缩，但使进少徐。我行念西国，已分田园芜。南来竟何事，碌碌随商车。自进苟无补，乃是懒且愚。人生重意气，出处夫岂徒。永怀江阳叟，种藕春满湖。","dynasty":"宋代","title":"浰阳早发"}
{"author":"苏轼","content":"落花闲院春衫薄，薄衫春院闲花落。迟日恨依依，依依恨日迟。梦回莺舌弄，弄舌莺回梦。邮便问人羞，羞人问便邮。","dynasty":"宋代","tags":"春天，妇女，怀人，思念","title":"菩萨蛮·回文"}
{"author":"苏轼","content":"远望若可爱，朱栏碧瓦沟。聊为一驻足，且慰百回头。水落见山石，尘高昏市楼。临风莫长啸，遗涕浩难收。","dynasty":"宋代","title":"扶风天和寺"}
{"author":"苏轼","content":"澹月疏星绕建章，仙风吹下御炉香。侍臣鹄立通明观，一朵红云捧玉皇。薄雪初消野未耕，卖薪买酒看升平。吾君勤俭倡优拙，自是丰年有笑声。老病行穿万马群，九衢人散月纷纷。归来一点残灯在，犹有传柑遗细君。（侍饮楼上，则贵戚争以黄柑遗近臣，谓之传柑，盖尚矣。）","dynasty":"宋代","title":"上元侍饮楼上三首呈同列（一作正月十四日夜"}
{"author":"苏轼","content":"旌旗满江湖。诏发楼船万舳舻。投笔将军因笑我，迂儒。帕首腰刀是丈夫。粉泪怨离居。喜子垂窗报捷书。试问伏波三万语，何如。一斛明珠换绿珠。","dynasty":"宋代","title":"南乡子（赠行）"}
{"author":"苏轼","content":"　　亭以雨名，志喜也。古者有喜，则以名物，示不忘也。周公得禾，以名其书；汉武得鼎，以名其年；叔孙胜敌，以名其子。其喜之大小不齐，其示不忘一也。　　予至扶风之明年，始治官舍。为亭于堂之北，而凿池其南，引流种木，以为休息之所。是岁之春，雨麦于岐山之阳，其占为有年。既而弥月不雨，民方以为忧。越三月，乙卯乃雨，甲子又雨，民以为未足。丁卯大雨，三日乃止。官吏相与庆于庭，商贾相与歌于市，农夫相与忭于野，忧者以喜，病者以愈，而吾亭适成。　　于是举酒于亭上，以属客而告之，曰：“五日不雨可乎？”曰：“五日不雨则无麦。”“十日不雨可乎？”曰：“十日不雨则无禾。”“无麦无禾，岁且荐饥，狱讼繁兴，而盗贼滋炽。则吾与二三子，虽欲优游以乐于此亭，其可得耶？今天不遗斯民，始旱而赐之以雨。使吾与二三子得相与优游以乐于此亭者，皆雨之赐也。其又可忘耶？”　　既以名亭，又从而歌之，曰：“使天而雨珠，寒者不得以为襦；使天而雨玉，饥者不得以为粟。一雨三日，伊谁之力？民曰太守。太守不有，归之天子。天子曰不然，归之造物。造物不自以为功，归之太空。太空冥冥，不可得而名。吾以名吾亭。”","dynasty":"宋代","tags":"古文观止，咏物，写雨，忧国忧民","title":"喜雨亭记"}
{"author":"苏轼","content":"少年过了未衰颜，正在悲欢季孟间。细雨溟蒙湖上寺，东风摇荡酒中山。千金用尽终须老，百计寻思不似闲。醉里下楼知早晚，喧喧扶路笑歌还。","dynasty":"宋代","title":"题西湖楼"}
{"author":"苏轼","content":"短竹萧萧倚北墙，斩茅披棘见幽芳。使君尚许分池绿，邻舍何妨借树凉。亦有杏花充窈窕，更烦莺舌奏铿锵。身闲酒美谁来劝，坐看花光照水光。","dynasty":"宋代","title":"新葺小园二首"}
{"author":"苏轼","content":"胶西高处望西川，应在孤云落照边。瓦屋寒堆春后雪，峨眉翠扫雨余天。治经方笑《春秋》学，好士今无六一贤。（君以《春秋》受知于欧阳文忠公，公自号六一居士。）且待渊明赋归去，共将诗酒趁流年。","dynasty":"宋代","title":"寄黎眉州"}
{"author":"苏轼","content":"孟公好饮宁论斗，醉后关门防客走。不妨闲过左阿君，百谪终为贤太守。老居闾里自浮沉，笑问伯松何苦心。忽然载酒従陋巷，为爱扬雄作酒箴。长安富儿求一过，千金寿君君笑唾。汝家安得客孟公，従来只识陈惊座。","dynasty":"宋代","title":"陈季常自岐亭见访郡中及旧州诸豪争欲邀致之"}
{"author":"苏轼","content":"千尺长松挂薜萝，梯云岭上一声歌。湖山深秀有何处，水月池中桂影多。","dynasty":"宋代","title":"水月寺"}
{"author":"苏轼","content":"残杯失春温，破被生夜悄。开门千山白，俯仰同一照。虽时出圭角，固自绝瑕窍。儿童勿惊怪，调汝得一笑。","dynasty":"宋代","title":"梦雪"}
{"author":"苏轼","content":"食罢茶瓯未要深，清风一榻抵千金。腹摇鼻息庭花落，还尽平生未足心。","dynasty":"宋代","title":"佛日山荣长老方丈五绝其四"}
{"author":"苏轼","content":"岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。","dynasty":"宋代","tags":"春节，乡风，思念","title":"馈岁/别岁/守岁"}
{"author":"苏轼","content":"有一老翁老无齿，处处无人问年纪。白发如丝向下垂，一双眸子碧如水。不裹头，又无履，相识虽多少知己。问翁毕竟何所止？笑言只在红尘里。秋风猎猎行云飞，老人此意无人会，目注云归心自知。黄口小儿莫相笑，老人旧日曾年少。浪迹常如不系舟，地角天涯知自跳。亦曾乐半夜，传筹醉朱阁。美人如花弄弦索，只恨尊前明月落。亦曾忧羁旅，他乡迫暮秋。故国日边无信息，断鸿空逐水长流。或安贫，或安富，或爵通侯封万户。一任秋霜换鬓毛，本来面目长如故。水有苹兮山有芝，人意虽存事已非。有时却忆经游处，都似茫茫春梦归。尔来尤解安贫贱，不为公卿强陪面。皎如明月在秋潭，动著依前还不见。还不见，可奈何，空使远人增眷恋。但祗从他随物转，青楼黄阁长相见。若相见，莫殷勤，却是翁家旧主人。","dynasty":"宋代","title":"老人行"}
{"author":"苏轼","content":"楼上新诗二百篇，三吴处士最应贤。非夷非惠真天隐，忘世忘身恐地仙。散尽黄金犹好客，归来碧瓦自生烟。灵犀美璞无人识，蔚蔚空惊草木妍。","dynasty":"宋代","title":"题沈氏天隐楼"}
{"author":"苏轼","content":"先主反刘璋，兵意颇不义。孔明古豪杰，何乃为此事。刘璋固庸主，谁为死不二。严子独何贤，谈笑傲碪几。国亡君已执，嗟子死谁为。何人刻山石，使我空涕泪。吁嗟断头将，千古为病悸。","dynasty":"宋代","title":"张飞传》?"}
{"author":"苏轼","content":"西山烟雨捲疏帘，北户星河落短檐。不独江天解空阔，地偏心远似陶潜。","dynasty":"宋代","title":"监洞霄宫俞康直郎中所居四咏其四远楼"}
{"author":"苏轼","content":"先君昔未仕，杜门皇祐初。道德无贫贱，风采照乡闾。何尝疏小人，小人自阔疏。出门无所诣，老史在郊墟。门前万竿竹，堂上四库书。高树红消梨，小池白芙蕖。常呼赤脚婢，雨中撷园蔬。矫矫任夫子，罢官还旧庐。是时里中儿，始识长者车。烹鸡酌白酒，相对欢有余。有如庞德公，往还葛与徐。妻子走堂下，主人竟谁欤。我时年尚幼，作赋慕相如。侍立看君谈，精悍实起予。岁月曾几何，耆老逝不居。史侯最先没，孤坟拱桑樗。我亦涉万里，清血满襟祛。漂流二十年，始悟万缘虚。独喜任夫子，老佩刺史鱼。威行乌白蛮，解辫请冠裾。方当入奏事，清庙陈璠玙。胡为厌轩冕，归意不少纾。上蔡有良田，黄沙走清渠。罢亚百顷稻，雍容十年储。闲随李丞相，搏射鹿与猪。苍鹰十斤重，猛犬如黄驴。岂比陶渊明，穷苦自把锄。我今四十二，衰发不满梳。彭城古名郡，乏人偶见除。头颅已可知，几何不樵渔。会当相従去，芒鞋老菑畲。念子瘴江边，怀抱向谁摅。赖我同年友，相欢出同舆。冰盘荐文鲔，（鲔，鮥也。戎、泸常有。）玉斝倾浮蛆。醉中忽思我，清诗缀琼琚。知我少诙谐，教我时卷舒。世事日反覆，翩如风中旟。雀罗吊廷尉，秋扇悲婕妤。升沉一何速，喜怒纷众狙。作诗谢二子，我师宁与蘧。","dynasty":"宋代","title":"答任师中家汉公（一题：奉和师中丈汉公兄见"}
{"author":"苏轼","content":"拚沈醉、金荷须满。怕年年此际，催归禁籞，待黄柑宴。","dynasty":"宋代","title":"失调名上元词"}
{"author":"苏轼","content":"青山在屋上，流水在屋下。中有五亩园，花竹秀而野。花香袭杖屦，竹色侵盏斝。樽酒乐余春，棋局消长夏。洛阳古多士，风俗犹尔雅。先生卧不出，冠盖倾洛社。虽云与众乐，中有独乐者。才全德不形，所贵知我寡。先生独何事，四海望陶冶。儿童诵君实，走卒知司马。持此欲安归，造物不我舍。名声逐吾辈，此病天所赭。抚掌笑先生，年来效喑哑。","dynasty":"宋代","title":"司马君实独乐园"}
{"author":"苏轼","content":"西南归路远萧条，倚槛魂飞不可招。野阔牛羊同雁鹜，天长草树接云霄。昏昏水气浮山麓，泛泛春风弄麦苗。谁使爱官轻去国，此身无计老渔樵。","dynasty":"宋代","title":"题宝鸡县斯飞阁"}
{"author":"苏轼","content":"雄雄曳修尾，惊飞向日斜。空中纷格斗，彩羽落如花。喧呼勇不顾，投网谁复嗟。百钱得一双，新味时所佳。烹煎杂鸡骛，爪距漫槎牙。谁知化为蜃，海上落飞鸦。","dynasty":"宋代","title":"食"}
{"author":"苏轼","content":"旧病应逢医口药，新妆渐画入时眉。信知诗是穷人物，近觉王郎不作诗。","dynasty":"宋代","title":"呈定国"}
{"author":"苏轼","content":"几变雕墙几变灰，举烽指鹿事悠哉。上皇不念前车戒，却怨骊山是祸胎。","dynasty":"宋代","title":"骊山三绝句"}
{"author":"苏轼","content":"午夜胧胧淡月黄，梦回犹有暗尘香。纵横满地霜槐影，寂寞莲灯半在亡。","dynasty":"宋代","title":"四十年前元夕与故人夜游得此句"}
{"author":"苏轼","content":"一朵妖红翠欲流，春光回照雪霜羞。化工只欲呈新巧，不放闲花得少休。花开时节雨连风，却向霜余染烂红。漏泄春光私一物，此心未信出天工。当时只道鹤林仙，能遣秋花发杜鹃。谁信诗能回造化，直教霜卉放春妍。不分清霜入小园，故将诗律变寒暄。使君欲见蓝关咏，更倩韩郎为染根。","dynasty":"宋代","title":"和述古冬日牡丹四首"}
{"author":"苏轼","content":"李太白有《浔阳紫极宫感秋》诗，紫极宫，今天庆观也。道士胡洞微以石本示余，盖其师卓玘之所刻。玘有道术，节义过人，今亡矣。太白诗云：“四十九年非，一往不可复。”今予亦四十九，感之，次其韵。玉芝一名琼田草，洞微种之七八年矣，云更数年可食，许以遗余。故并记之。寄卧虚寂堂，月明浸疏竹。泠然洗我心，欲饮不可掬。流光发永叹，自昔非予独。行年四十九，还此北窗宿。缅怀卓道人，白首寓医卜。谪仙固远矣，此士亦难复。世道如弈棋，变化不容覆。惟应玉芝老，待得蟠桃熟。次韵道潜留别为闻庐岳多真隐，故就高人断宿攀。已喜禅心无别语，尚嫌剃发有诗斑。异同更莫疑三语，物我终当付八还。到后与君开北户，举头三十六青山。","dynasty":"宋代","title":"和李太白（并叙〔四库原收有太白全诗，今删"}
{"author":"苏轼","content":"万卷明窗小字，眼花只有斓斑。一炷烟消火冷，半生身老心闲。","dynasty":"宋代","title":"和黄鲁直烧香二首其二"}
{"author":"苏轼","content":"老身倦马河堤永，踏尽黄榆绿槐影。荒鸡号月未三更，客梦还家得俄倾。归老江湖无岁月，未填沟壑犹朝请。黄门殿中奏事罢，诏许来迎先出省。已飞青盖在河梁，定饷黄封兼赐茗。远来无物可相赠，一味丰年说淮颍。","dynasty":"宋代","title":"召还至都门先寄子由"}
{"author":"苏轼","content":"汉廷九尺人，谁似老方朔。那将一寸金，令足三冬学。饷鱼欲自洗，鳞尾光卓荦。我是骑鲸手，聊堪充鹿角。","dynasty":"宋代","title":"明日复以大鱼为馈重二十斤且求诗故复戏之"}
{"author":"苏轼","content":"旧闻老蚌生明珠，未省老兔生於菟。老兔自谓月中物，不骑快马骑蟾蜍。蟾蜍爬沙不肯行，坐令青衫垂白须。於菟骏猛不类渠，指挥黄熊驾黑貙。丹砂紫麝不用涂，眼光百步走妖狐。妖狐莫夸智有余，不劳摇牙咀尔徒。","dynasty":"宋代","title":"虎儿"}
{"author":"苏轼","content":"东坡信畸人，涉世真散材。仇池有归路，罗浮岂徒来。践蛇及茹蛊，心空了无猜。携手葛与陶，归哉复归哉。","dynasty":"宋代","title":"和陶读《山海经》"}
{"author":"苏轼","content":"鄱阳湖上都昌县，灯火楼台一万家。水隔南山人不渡，东风吹老碧桃花。","dynasty":"宋代","title":"过都昌"}
{"author":"苏轼","content":"平生才力信瑰奇，今在穷荒岂易归。正似雪林枝上画，羽翰虽好不能飞。","dynasty":"宋代","title":"追忆郭功父观余旧画雪鹊，复作二韵寄之，时在惠州"}
{"author":"苏轼","content":"乐全先生梦人以诗三篇示之，字皆旁行而不可识。傍有人道衣古貌，为读其中一篇云：人事且常在，留质悟圆间。凡四句，觉而忘其二，以告其客苏轼。轼以私意广之云。圆间有物物间空，岂有圆空入井中。不信天形真个样，故应眼力自先穷。连环已解如神手，万窍犹号未济风。稽首问公公大笑，本来谁碍更求通。","dynasty":"宋代","title":"记梦（并叙）"}
{"author":"苏轼","content":"浅霜侵绿。发少仍新沐。冠直缝，巾横幅。美人怜我老，玉手簪黄菊。秋露重，真珠落袖沾余馥。坐上人如玉。花映花奴肉。蜂蝶乱，飞相逐。明年人纵健，此会应难复。须细看，晚来月上和银烛。","dynasty":"宋代","title":"千秋岁（湖州暂来徐州重阳作）"}
{"author":"苏轼","content":"青山偃蹇如高人，常时不肯入官府。高人自与山有素，不待招邀满庭户。卧龙蟠屈半东州，万室鳞鳞枕其股。背之不见与无同，狐裘反衣无乃鲁。张君眼力觑天奥，能遣荆棘化堂宇。持颐宴坐不出门，收揽奇秀得十五。才多事少厌闲寂。卧看云烟变风雨。笋如玉箸椹如簪，强饮且为山作主。不忧儿辈知此乐，但恐造物怪多取。春浓睡足午窗明，想见新茶如泼乳。","dynasty":"宋代","title":"越州张中舍寿乐堂"}
{"author":"苏轼","content":"月与高人本有期，挂檐低户映蛾眉。只従昨夜十分满，渐觉冰轮出海迟。","dynasty":"宋代","title":"和文与可洋川园池三十首待月台"}
{"author":"苏轼","content":"岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。","dynasty":"宋代","tags":"春节，乡风，思念","title":"馈岁/别岁/守岁"}
{"author":"苏轼","content":"省事天公厌两回，新年春日并相催。殷勤更下山阴雪，要与梅花作伴来。己卯嘉辰寿阿同，愿渠无过亦无功。明年春日江湖上，回首觚棱一梦中。（子由一字同叔，元日己卯渠本命也。）词锋虽作楚骚寒，德意还同汉诏宽，好遣秦郎供贴子，尽驱春色入毫端。（立春日，翰林学士供诗帖子。）","dynasty":"宋代","title":"次韵秦少游王仲至元日立春三首"}
{"author":"苏轼","content":"银塘朱槛麹尘波，圆绿卷新荷。兰条荐浴，菖花酿酒，天气尚清和。好将沉醉酬佳节，十分酒、一分歌。狱草烟深，讼庭人悄，无吝宴游过。","dynasty":"宋代","tags":"端午，写景，抒情，爱国","title":"少年游·端午赠黄守徐君猷"}
{"author":"苏轼","content":"当欢有余乐，在戚亦颓然。渊明得此理，安处故有年。嗟我与先生，所赋良奇偏。人间少宜适，惟有归耘田。我昔堕轩冕，毫厘真市廛。困来卧重裀，忧愧自不眠。如今破茅屋，一夕或三迁。风雨睡不知，黄叶满枕前。宁当出怨句，惨惨如孤烟。但恨不早悟，犹推渊明贤。","dynasty":"宋代","title":"和陶怨诗示庞邓"}
{"author":"苏轼","content":"孤山寺下水侵门，每到先看醉墨痕。楚相未亡谈笑是，中郎不见典刑存。（杭有伶人善学吕，举措酷似。别后，常令作之为笑。）君先去踏尘埃陌，我亦来寻桑枣村。回首西湖真一梦，灰心霜鬓更休论。","dynasty":"宋代","title":"寄吕穆仲寺丞"}
{"author":"苏轼","content":"湖上萧萧疏雨过，山头霭霭暮云横。陂塘水落荷将尽，城市人归虎欲行。谁谓江湖居，而为虎豹宅。焚山岂不能，爱此千竿碧。","dynasty":"宋代","title":"九月中曾题二小诗于南溪竹上既而忘之昨日再"}
{"author":"苏轼","content":"少年饮红裙，酒尽推不去。呼来径山下，试与洗尘雾。瘦马惜障泥，临流不肯渡。独有汝南君，従我无朝暮。肯将红尘脚，暂着白云屦。嗟我与世人，何异笑百步。功名一破甑，弃置何用顾。更凭陶靖节，往问征夫路。龙亦恋故居，百年尚来去。至今雨雹夜，殿暗风缠雾。而我弃乡国，大江忘北渡。便欲此山前，筑室安迟暮。又恐太幽独，岁晚霜入屦。同游得李生，仄足随蹇步。孔明不自爱，临老起三顾。吾归便却扫，谁踏门前路。","dynasty":"宋代","title":"与周长官李秀才游径山二君先以诗见寄次其韵"}
{"author":"苏轼","content":"元章作书日千纸，平生自苦谁与美。画地为饼未必似，要令痴儿出馋水。锦囊玉轴来无趾，粲然夺真疑圣智。忍饥看书泪如洗，至今鲁公馀《乞米》。","dynasty":"宋代","title":"次韵米黻二王书跋尾二首其二"}
{"author":"苏轼","content":"琵琶绝艺。年纪都来十一二。拨弄么弦。未解将心指下传。主人瞋小。欲向东风先醉倒。已属君家。且更从容等待他。","dynasty":"宋代","title":"减字木兰花（赠小鬟琵琶）"}
{"author":"苏轼","content":"凛然高节照时人，不信微官解浼君。蒋济谓能来阮籍，薛宣直欲吏朱云。好诗冲口谁能择，俗子疑人未遣闻。乞取千篇看俊逸，不将轻比鲍参军","dynasty":"宋代","title":"重寄一首"}
{"author":"苏轼","content":"肩舆欲到岑公洞，正怯冲泥傍险行。定是岑公闷清境，春江一夜雨连明。蓬窗高枕雨如绳，恰似糟床压酒声。今日岑公不能饮，吾侪犹健可频倾。","dynasty":"宋代","title":"万州太守高公宿约游岑公洞而夜雨连明戏赠二"}
{"author":"苏轼","content":"坐看奔湍绕石楼，使君高会百无忧。三犀窃鄙秦太守，八咏聊同沈隐侯。","dynasty":"宋代","title":"《虔州八境图》八首，并引其一"}
{"author":"苏轼","content":"君不见夷甫开三窟，不如长康号痴绝。痴人自得终天年，智士死智罪莫雪。困穷谁要卿料理，举头看山笏拄颊。野凫翅重自不飞，黄鹤何事两翼垂。泥中相従岂得久，今我不往行恐迟。江夏无双应未去，恨无文字相娱嬉。（黄庭坚，莘老婿，能文。）","dynasty":"宋代","title":"再用前韵寄莘老"}
{"author":"苏轼","content":"江山虽有馀，亭榭苦难稳。登临不得要，万象各偃蹇。惜哉垂云轩，此地得何晚。天公争向背，诗眼巧增损。路穷朱栏出，山破石壁很。海门浸坤轴，湖尾抱云巘。葱葱城郭丽，淡淡烟村远。纷纷鸟鹊去，一一渔樵返。雄观快新获，微景收昔遁。道人真古人，啸咏慕嵇、阮。空斋卧蒲褐，芒屦每自捆。天怜诗人穷，乞与供诗本。我诗久不作，荒涩旋锄垦。从君觅佳句，咀嚼废朝饭。","dynasty":"宋代","title":"僧清顺新作垂云亭"}
{"author":"苏轼","content":"乖崖公在蜀，有录曹参军老病废事，公责之曰：“胡不归？”明日，参军求去，且以诗留别。其略曰：秋光都似宦情薄，山色不如归意浓。公惊谢之，曰：“吾过矣，同僚有诗人而吾不知。”因留而慰荐之。予幼时闻父老言，恨不问其姓名。今都曹路君以小疾求致仕，予诵此事留之，不可，乃采前人意作诗送之，并邀赵德麟、陈履常各赋一篇。积雪困桃李，春心谁为容。淮光酿山色，先作归意浓。我亦倦游者，君恩系疏慵。欲留耿介士，伴我衰迟踪。吏课升斗积，崎岖等铅舂。那将露电身，坐待收千钟。结发空百战，市人看先封。谁能搔白首，抱关望夕烽。子意谅已成，我言宁复従。恨无乖崖老，一洗芥蒂胸。我田荆溪上，伏腊亦粗供。怀哉江南路，会作林下逢。","dynasty":"宋代","title":"送路都曹（并引）"}
{"author":"苏轼","content":"自过鬼门关外天，命同人鮓瓮头船。北人堕泪南人笑，青嶂无梯闻杜鹃。","dynasty":"宋代","title":"竹枝词"}
{"author":"苏轼","content":"物生有象象乃滋，梦幻无根成斯须。方其梦时了非无，泡影一失俯仰殊。清露未晞电已徂，此灭灭尽乃真吾。云如死灰实不枯，逢场作戏三昧俱。化身为医忘其躯，草书非学聊自娱。落笔已唤周越奴，苍鼠奋髯饮松腴。剡藤玉版开雪肤，游龙天飞万人呼，莫作羞涩羊氏姝。（六观，取《金刚经》梦、幻等六物也。老人，僧了性，精于医而善草书，下笔有远韵，而人莫知贵，故作此诗。）","dynasty":"宋代","title":"六观堂老人草书诗"}
{"author":"苏轼","content":"君如天马玉花骢，万里须臾不计功。投刃皆虚有余地，运斤不辍自成风。如何十日敲榜外，已复千篇笑语中。只恐学禅余此在，卓锥犹是去年穷。","dynasty":"宋代","title":"次韵钱穆父还张天觉行县诗卷"}
{"author":"苏轼","content":"薄薄酒，饮两钟。粗粗布，著两重。美恶虽异醉暖同，丑妻恶妾寿乃公。隐居求志义之从，本不计较东华尘土北窗风。百年虽长要有终，富死未必输生穷。但恐珠玉留君容，千载不朽遭樊崇。文章自足欺盲聋，谁使一朝富贵面发红。达人自达酒何功，世间是非忧乐本来空。","dynasty":"宋代","title":"薄薄酒二首，并引其二"}
{"author":"苏轼","content":"好在长淮水，十年三往来。功名真已矣，归计亦悠哉。今日风怜客，平时浪作堆。晚来洪泽口，捍索响如雷。过淮山渐好，松桧亦苍然。蔼蔼藏孤寺，冷冷出细泉。故人真吏隐，小槛带岩偏。却望临淮市，东风语笑传。回首濉阳幕，簿书高没人。何时桐柏水，一洗庾公尘。此去渐佳境，独游长惨神。待君诗百首，来写浙西春。","dynasty":"宋代","title":"过淮三首赠景山兼寄子由"}
{"author":"苏轼","content":"晚节先生道转孤，岁寒惟有竹相娱。粗才杜牧真堪笑，唤作军中十万夫。","dynasty":"宋代","title":"和文与可洋川园池三十首竹坞"}
{"author":"苏轼","content":"两慰郁相望，东南百步场。挥旗蒲柳市，伐鼓水云乡。已作观鱼槛，仍开射鸭堂。全家依画舫，极目乱红妆。潋潋波头细，疏疏雨脚长。我来闲濯足，溪涨欲浮床。泽国山围里，孤城水影傍。欲知归路处，苇外听风樯。","dynasty":"宋代","title":"城南县尉水亭得长字"}
{"author":"苏轼","content":"不肯惺惺骑马回，玉山知为玉人颓。紫云有语君知否？莫唤分司御史来。","dynasty":"宋代","title":"闻李公择饮傅国博家大醉二首其二"}
{"author":"苏轼","content":"不见何戡唱渭城，旧人空数米嘉荣。龙眠独识殷勤处，画出阳关意外声。两本新图宝墨香，樽前独唱小秦王。为君翻作归来引，不学阳关空断肠。","dynasty":"宋代","title":"书林次中所得李伯时归去来阳关二图后二首"}
{"author":"苏轼","content":"冻雨霏霏半成雪，游人屦冻苍苔滑。不辞携被岩底眠，洞口云深夜无月。","dynasty":"宋代","title":"游三游洞"}
{"author":"苏轼","content":"霜叶投空雀啄篱，上楼筋力强扶持。对花把酒未甘老，膏面染须聊自欺。无事亦知君好饮，多才终恐世相縻。请看平日衔杯口，会有金椎为控颐。","dynasty":"宋代","title":"次韵王廷老和张十七九日见寄"}
{"author":"苏轼","content":"舜不作六器，谁知贵玙璠。哀哉楚狂士，抱璞号空山。相如起睨柱，头璧相与还。何如郑子产，有礼国自闲。虽微韩宣子，鄙夫亦辞环。至今不贪宝，凛然照尘寰。","dynasty":"宋代","title":"梦中作寄朱行中"}
{"author":"苏轼","content":"紫李黄瓜村路香，乌纱白葛道衣凉。闭门野寺松阴转，欹枕风轩客梦长。因病得闲殊不恶，安心是药更无方。道人不惜阶前水，借与匏樽自在尝。","dynasty":"宋代","title":"病中游祖塔院"}
{"author":"苏轼","content":"老手王摩诘，穷交孟浩然。论诗曾伴直，话旧已忘年。北上难陪骥，东行且趁船。离亭花映肉，醉眼鹭窥莲。柂转三山没，风回五两偏。荒祠过瓜步，古甃堕松巅。闻道清香阁，新篘白玉泉。莫教门掩夜，坐待月流天。小院檀槽闹，空庭桦烛烟。公诗便堪唱，为付小婵娟。","dynasty":"宋代","title":"至真州再和二首其一"}
{"author":"苏轼","content":"对弈未终，摧然斧柯。再游兰亭，默数永和。梦幻去来，谁少谁多。弹指太息，浮云几何。","dynasty":"宋代","title":"和陶停云四首"}
{"author":"苏轼","content":"皎皎牵牛河汉女。盈盈临水无由语。望断碧云空日暮。无寻处。梦回芳草生春浦。鸟散余花纷似雨，汀洲苹老香风度。明月多情来照户。但揽取。清光长送人归去。","dynasty":"宋代","title":"渔家傲（七夕）"}
{"author":"苏轼","content":"未易名尧德，何须数舜功。小心仍致孝，馀事及平戎。典礼从周旧，官仪与汉隆。谁知本无作，千古自承风。","dynasty":"宋代","title":"神宗皇帝挽词三首其二"}
{"author":"苏轼","content":"两两归鸿欲破群，依依还似北归人。遥知朔漠多风雪，更待江南半月春。","dynasty":"宋代","title":"惠崇春江晚景二首其二"}
{"author":"苏轼","content":"蠢蠕食叶虫，仰空慕高飞。一朝传两翅，乃得黏网悲。啁啾同巢雀，沮泽疑可依。赴水生两壳，遭闭何时归。二虫竟谁是，一笑百念衰。幸此未化间，有酒君莫违。","dynasty":"宋代","title":"和陶饮酒二十首"}
{"author":"苏轼","content":"阅世真难记，如公自不忘。其于书太简，正以懒相妨。","dynasty":"宋代","title":"答晁以道索书?此诗为陈师道作?"}
{"author":"苏轼","content":"世久无此士，我晚得王孙。宁非叔度家，岂出次公门。白首沉下吏，绿衣有公言。哀哉吴越人，久为江湖吞。官自倒帑廪，饱不及黎元。近闻海上港，渐出水底村。愿君五袴手，招此半菽魂。一见刺史天，稍忘狱吏尊，会稽入吾手，镜湖小于盆。比我东来时，无复疮痍存。","dynasty":"宋代","title":"送黄师是赴两浙宪"}
{"author":"苏轼","content":"籴米买束薪，百物资之市。不缘耕樵得，饱食殊少味。再拜请邦君，愿受一廛地。知非笑昨梦，食力免内愧。春秧几时花，夏稗忽已穟。怅焉抚耒耜，谁复识此意。","dynasty":"宋代","title":"籴米"}
{"author":"苏轼","content":"我观文忠公，四子皆超越。仲也珠径寸，照夜光如月。好诗真脱兔，下笔先落鹘。知音如周郎，议论亦英发。文章乃余事，学道探玄窟。死为长白主，名字书绛阙。（熙宁之末，仲纯父见仆于京城之东，曰：“吾梦道士持告身授吾曰：上帝命汝为长白山主，此何祥也？”明年，仲纯父没。）伤心清颍尾，已伴白鸥没。喜见三少年，俱有千里骨。千里不难到，莫遣历块蹶。临分出苦语，愿子书之笏。","dynasty":"宋代","tags":"送别，赞美，写人","title":"送欧阳推官赴华州监酒"}
{"author":"苏轼","content":"东池浮萍半黏块，裂碧跳青出鱼背。西池秋水尚涵空，舞阔摇深吹荇带。吾僚有意为迁居，老守纵馋那忍脍。纵横争看银刀出，瀺灂初惊玉花碎。但愁数罟损鳞鬣，未信长堤隔涛濑。濊濊发发须臾间，圉圉洋洋寻丈外。安知中无蛟龙种，尚恐或有风云会。明年春水涨西湖，好去相忘渺淮海。","dynasty":"宋代","title":"西湖秋涸，东池鱼窘甚，因会客，呼网师迁之西池，为一笑之乐。夜归，被酒不能寐，戏作放鱼一首"}
{"author":"苏轼","content":"空岩发灵籁，彷佛如风雷。只疑函宝剑，天遣六丁开。","dynasty":"宋代","title":"雷岩诗"}
{"author":"苏轼","content":"子骏以见遗作诗谢之贵人金多身复闲，争买书画不计钱。已将铁石充逸少，（殷铁石，梁武帝时人。今法帖大王书中有铁石字。）更补朱繇为道玄。（世所收吴画，多朱繇笔也。）烟薰屋漏装玉轴，鹿皮苍璧知谁贤。吴生画佛本神授，梦中化作飞空仙。觉来落笔不经意，神妙独到秋毫颠。我昔长安见此画，叹惜至宝空潸然。素丝断续不忍看，已作蝴蝶飞联翩。君能收拾为补缀，体质散落嗟神全。志公仿佛见刀尺，修罗天女犹雄妍。如观老杜飞鸟句，脱字欲补知无缘。问君乞得良有意，欲将俗眼为洗湔。贵人一见定羞怍，锦囊千纸何足捐。不须更用博麻缕，付与一炬随飞烟。","dynasty":"宋代","title":"仆曩于长安陈汉卿家见吴道子画佛碎烂可惜其"}
{"author":"苏轼","content":"山头孤石远亭亭，江转船回石似屏。可怜千古长如昨，船去船来自不停。浩浩长江赴沧海，纷纷过客似浮萍。谁能坐待山月出，照见寒影高伶俜。","dynasty":"宋代","title":"望夫台?在忠州南数十里?"}
{"author":"苏轼","content":"自昔怀幽赏，今兹得纵探。长江连楚蜀，万派泻东南。合水来如电，黔波绿似蓝。余流细不数，远势竞相参。入峡初无路，连山忽似龛。萦纡收浩渺，蹙缩作渊潭。风过如呼吸，云生似吐含。坠崖鸣窣窣，垂蔓绿毵毵。冷翠多崖竹，孤生有石楠。飞泉飘乱雪，怪石走惊骖。绝涧知深浅，樵童忽两三。人烟偶逢郭，沙岸可乘篮。野戍荒州县，邦君古子男。放衙鸣晚鼓，留客荐霜柑。闻道黄精草，丛生绿玉篸。尽应充食饮，不见有彭聃。气候冬犹暖，星河夜半涵。遗民悲昶衍，?孟昶従此入觐，王衍亦蜀主。?旧俗接鱼蚕。版屋漫无瓦，岩居窄似庵。伐薪常冒崄，得米不盈甔。叹息生何陋，劬劳不自惭。叶舟轻远氵斥，大浪固尝谙。矍铄空相视，呕哑莫与谈。蛮荒安可驻，幽邃信难妉。独爱孤栖鹘，高超百尺岚。横飞应自得，远飏似无贪。振翮游霄汉，无心顾雀鹌。尘劳世方病，局促我何堪。尽解林泉好，多为富贵酣。试看飞鸟乐，高遁此心甘。","dynasty":"宋代","title":"入峡"}
{"author":"苏轼","content":"琴上遗声久不弹，琴中古义本长存。苦心欲记常迷旧，信指如归自著痕。应有仙人依树听，空教瘦鹤舞风骞。谁知千里溪堂夜，时引惊猿撼竹轩。","dynasty":"宋代","title":"次韵子由以诗见报编礼公，借雷琴，记旧曲"}
{"author":"苏轼","content":"先皇御马三千匹，仗下曾骑玉骆骢。金鼎丹成龙亦化，圉人空栈泣西风。","dynasty":"宋代","title":"书《龙马图》"}
{"author":"苏轼","content":"痿人常念起，夫我岂忘归。不敢梦故山，恐兴坟墓悲。生世本暂寓，此身念念非。鹅城亦何有，偶拾鹤毳遗。穷鱼守故沼，聚沫犹相依。大儿当门户，时节供丁推。梦与邻翁言，悯默怜我衰。往来付造物，未用相招麾。","dynasty":"宋代","title":"和陶还旧居"}
{"author":"苏轼","content":"穷猿既投林，疲马初解鞅。心空饱新得，境熟梦余想。江鸥渐驯集，蜑叟已还往。南池绿钱生，北岭紫笋长。提壶岂解饮，好语时见广。春江有佳句，我醉堕渺莽。","dynasty":"宋代","title":"和陶归园田居六首"}
{"author":"苏轼","content":"惊尘急雪满貂裘，泪洒东风别宛丘。又向邯郸枕中见，却来云梦泽南州。暌离动作三年计，牵挽当为十日留。早晚青山映黄发，相看万事一时休。（柳子厚《别刘梦得》诗云：皇恩若许归田去，黄发相看万事休。〔此注二句诗，上句为柳诗，下句为刘诗，东坡误记，合二为一。〕）","dynasty":"宋代","title":"今年正月十四日与子由别于陈州五月子由复至"}
{"author":"苏轼","content":"鄱阳湖上都昌县，灯火楼台一万家。水隔南山人不渡，东风吹老碧桃花。","dynasty":"宋代","title":"过都昌"}
{"author":"苏轼","content":"我归自南山，山翠犹在目。心随白云去，梦绕山之麓。汝从何方来，笑齿粲如玉。探怀出新诗，秀语夺山绿。觉来已茫昧，但记说秋菊。有如采樵人，入洞听琴筑。归来写遗声，犹胜人间曲。","dynasty":"宋代","title":"和子由记园中草木十一首其十"}
{"author":"苏轼","content":"柏家渡西日欲落，青山上下猿鸟乐。欲因新月望吴云，遥看北斗挂南岳。一梦愔愔四十秋，古人不死终未休。草舍萧条谁与语，香风欲过白蘋州。","dynasty":"宋代","title":"柏家渡?此诗为沈辽作?"}
{"author":"苏轼","content":"雪髯霜鬓语伧狞，淡荡园林取次行。要识将军不凡意，从来祇啜小人羹。","dynasty":"宋代","title":"三月二十日开园三首其一"}
{"author":"苏轼","content":"雨过浮萍合，蛙声满四邻。海棠真一梦，梅子欲尝新。拄杖闲挑菜，鞦韆不见人。殷勤木芍药，独自殿馀春。","dynasty":"宋代","title":"雨晴后，步至四望亭下鱼池上，遂自乾明寺前东冈上归，二首其一"}
{"author":"苏轼","content":"半脱莲房露压欹，绿荷深处有游龟。只应翡翠兰苕上，独见玄夫曝日时。","dynasty":"宋代","title":"莲龟"}
{"author":"苏轼","content":"既聚伏波米，还数魏舒筹。应笑苏夫子，侥幸得湖州。","dynasty":"宋代","title":"泗州过仓中刘景文老兄戏赠一绝"}
{"author":"苏轼","content":"门外橘花犹的皪，墙头荔子已斓斑。树暗草深人静处，卷帘攲枕卧看山。","dynasty":"宋代","title":"三月二十九日二首其二"}
{"author":"苏轼","content":"一曲阳关情几许。知君欲向秦川去。白马皂貂留不住。回首处。孤城不见天霖雾。到日长安花似雨。故关杨柳初飞絮。渐见靴刀迎夹路。谁得似。风流膝上王文度。","dynasty":"宋代","title":"渔家傲（送张元唐省亲秦州）"}
{"author":"苏轼","content":"盛德初融後，潜阴未姤时。侍臣占易象，明两作重离。","dynasty":"宋代","title":"端午帖子词皇帝阁六首"}
{"author":"苏轼","content":"多景楼上弹神曲，欲断哀弦再三促。江妃出听雾雨愁，白浪翻空动浮玉。（金山名。）唤取吾家双凤槽，遣作三峡孤猿号。与君合奏芳春调，啄木飞来霜树杪。","dynasty":"宋代","title":"润州甘露寺弹筝"}
{"author":"苏轼","content":"白发相望两故人，眼看时事几番新。曲无和者应思郢，论少卑之且借秦。岁恶诗人无好语，（公择来诗，皆道吴中饥苦之事。）夜长鳏守向谁亲。（贡父近丧偶。）少思多睡无如我，鼻息雷鸣撼四邻。何人劝我此间来，弦管生衣甑有埃。绿蚁濡唇无百斛，蝗虫扑面已三回。磨刀入谷追穷寇，洒涕循城拾弃孩。为郡鲜欢君莫叹，犹胜尘土走章台。","dynasty":"宋代","title":"次韵刘贡父李公择见寄二首"}
{"author":"苏轼","content":"前身陶彭泽，后身韦苏州。欲觅王右丞，还向五字求。诗人与画手，兰菊芳春秋。又恐两皆是，分身来入流。","dynasty":"宋代","title":"次韵黄鲁直书伯时画王摩诘"}
{"author":"苏轼","content":"我昔在东武，吏方谨新书。斋空不知春，客至先愁予。采杞聊自诳，食菊不敢馀。岁月今几何，齿发日向疏。幸此一郡老，依然十年初。梦饮本来空，真饱竟亦虚。尚有赤脚婢，能烹赪尾鱼。心知皆梦耳，慎勿歌归欤。","dynasty":"宋代","title":"到颍未几，公帑已竭，斋厨索然，戏作"}
{"author":"苏轼","content":"造物本儿戏，风噫雷电笑。谁令妄惊怪，失匕号万窍。人人走江湖，一一操网钓。偶然连六鳌，便谓此手妙。空令任公子，三岁蹲海徼。长贫固不辞，一死实未料。难将蓍草算，除用佛眼照。何人嗣家学，恨子儿尚少。嗟我与曹君，衰老世不要。空言今无救，奇志后必耀。吟公五字诗，义重千金吊。收藏慎勿出，免使群儿谯。","dynasty":"宋代","title":"曹既见和复次其韵"}
{"author":"苏轼","content":"仙家日月本长闲，送腊迎春亦偶然。翠管银罂传故事，金花彩胜作新年。","dynasty":"宋代","title":"皇太后阁六首"}
{"author":"苏轼","content":"柏堂南畔竹如云，此阁何人是主人。但遣先生披鹤氅，不须更画乐天真。","dynasty":"宋代","title":"和张子野见寄三绝句竹阁见忆"}
{"author":"苏轼","content":"及新合印香银篆盘为寿旃檀婆律海外芬，西山老脐柏所薰。香螺脱黡来相群，能结缥缈风中云。一灯如萤起微焚，何时度惊缪篆纹。缭绕无穷合复分，绵绵浮空散氤氲，东坡持是寿卯君。君少与我师皇坟，旁资老聃释迦文。共厄中年点蝇蚊，晚遇斯须何足云。君方论道承华勋，我亦旗鼓严中军。国恩当报敢不勤，但愿不为世所醺。尔来白发不可耘，问君何时返乡枌，收拾散亡理放纷。此心实与香俱焄。闻思大士应已闻。","dynasty":"宋代","title":"子由生日以檀香观音像"}
{"author":"苏轼","content":"章默居士，字志明。生公侯家，才性高爽，弃家求道，不蓄妻子，与世无累，而父母与兄之丧，贫不能举，以是眷眷世间，不能无求于人。余深哀其志，既有以少助之，又取其言为诗以赠其行，庶几有哀之者。章子亲未葬，余生抱羸疾。朝吟噎邻里，夜泪腐茵席。前年黑花生，今岁白发出。身随日月逝，恨与天地毕。愿求不毛田，亲筑长夜室。难従王孙裸，未忍夏后{即土}。五陵多豪士，百万付一掷。心知义财难，甘就贫友乞。不辞毛发施，行自丘山积。此志苟朝遂，夕死真不戚。誓求无生理，不践有为迹。弃身尸陀林，乌鸟任狼籍。","dynasty":"宋代","title":"赠章默（并叙）"}
{"author":"苏轼","content":"故国非乔木，兴王有世臣。嗟余后死者，犹及老成人。德业经文武，风流表缙绅。空余行乐地，处处泣遗民。再世忠清德，三朝翼赞勋。功成不归国，就访敢忘君。旧学严诗律，余威靖塞氛。何当继韩奕，故吏总能文。西第开东阁，初筵点后尘。笙歌邀白发，灯火乐青春。扶路三更罢，回头一梦新。赋诗犹墨湿，把卷独沾巾。","dynasty":"宋代","title":"韩康公挽词三首"}
{"author":"苏轼","content":"冯冼古烈妇，翁媪国于兹。策勋梁武后，开府隋文时。三世更险易，一心无磷缁。锦繖平积乱，犀渠破余疑。庙貌空复存，碑版漫无辞。我欲作铭志，慰此父老思。遗民不可问，偻句莫予欺。犦牲菌鸡卜，我当一访之。铜鼓壶卢笙，歌此送迎诗。","dynasty":"宋代","title":"和陶拟古九首"}
{"author":"苏轼","content":"过加禄镇南二十五里大许店，休焉于逆旅祁宗祥家。见壁上有幅纸题诗云：满院秋光浓欲滴，老僧倚杖青松侧。只怪高声问不应，瞋余踏破苍苔色。其后题云滏水僧宝黁。宗祥谓余，此光黄间狂僧也。年百三十，死于熙宁十年，既死，人有见之者。宗祥言其异事甚多。作是诗以识之。黁公本名清戒，俗谓之戒和尚云。黁公昔未化，来往淮山曲。寿逾两甲子，气压诸尊宿。但嗟浊恶世，不受龙象蹴。我来不及见，怅望空遗躅。霜颅隐白毫，锁骨埋青玉。皆云似达摩，只履还天竺。壁间余清诗，字势颇拔俗。为吟五字偈，一洗凡眼肉。","dynasty":"宋代","title":"书黁公诗后（并叙）"}
{"author":"苏轼","content":"太上虚皇出灵篇，黄庭真人舞胎仙。髯耆两卿相后前，丱妙夹侍清且妍。十有二神服锐坚，巍巍堂堂人中天。问我何修果此缘，是心朝空夕了然，恐非其人世莫传。殿以二士苍鹄骞，南随道师历山渊。山人迎笑喜我还，问谁遣化老龙眠。","dynasty":"宋代","title":"书《黄庭内景经》尾，并叙"}
{"author":"苏轼","content":"马生本穷士，从我二十年。日夜望我贵，求分买山钱。我今反累君，借耕辍兹田。刮毛龟背上，何时得成毡。可怜马生痴，至今夸我贤。众笑终不悔，施一当获千。","dynasty":"宋代","title":"东坡八首"}
{"author":"苏轼","content":"舞衫歌扇转头空，只有青山杳霭中。若共吴王斗百草，使君未敢借惊鸿。","dynasty":"宋代","title":"次韵王忠玉游虎丘绝句三首"}
{"author":"苏轼","content":"自昔遥闻太守高，明爻象彖日忘劳。洞中陈迹今如扫，斯道何曾损一毛。","dynasty":"宋代","title":"治易洞"}
{"author":"苏轼","content":"阿堵不解醉，谁欤此颓然。误入无功乡，掉臂嵇阮间。饮中八仙人，与我俱得仙渊明岂知道，醉语忽谈天。偶见此物真，遂超天地先。醉醒可还酒，此觉无所还。清风洗徂暑，连雨催丰年。床头伯雅君，此子可与言。","dynasty":"宋代","title":"和陶连雨独饮二首"}
{"author":"苏轼","content":"我友顾子敦，躯胆两俊伟。便便十围腹，不但贮书史。容君数百人，一笑万事已。十年卧江海，了不见愠喜。磨刀向猪羊，酾酒会邻里。归来如一梦，丰颊愈茂美。平生批敕手，浓墨写黄纸。会当勒燕然，廊庙登剑履。翻然向河朔，坐念东郡水。河来屹不去，如尊乃勇耳。","dynasty":"宋代","title":"送顾子敦奉使河朔"}
{"author":"苏轼","content":"洗尽铅华见雪肌，要将真色斗生枝。檀心已作龙涎吐，玉颊何劳獭髓医。","dynasty":"宋代","title":"再和杨公济梅花十绝"}
{"author":"苏轼","content":"张公晚为龙，抑自龙中来。伊昔风云会，咄嗟潭洞开。精诚苟可贯，宾主真相陪。洞箫振羽舞，白酒浮云罍。言従关洲妃，远去焦氏台。倒倾瓶中雨，一洗麦上埃。破旱不论功，乘云却空回。嗟龙与我辈，用意岂远哉。使君今子义，英风冠东莱。笑说龙为友，幽明莫相猜。","dynasty":"宋代","title":"祷雨龙公既应刘景文有诗次韵"}
{"author":"苏轼","content":"可怜扰扰雪中人，饥饱终同寓一尘。老桧作花真强项，冻鸢储肉巧谋身。忍寒吟咏君堪笑，得暖欢呼我未贫。坐听屐声知有路，拥裘来看玉梅春。","dynasty":"宋代","title":"次韵陈履常雪中"}
{"author":"苏轼","content":"与君相从非一日，笔势翩翩疑可识。平生谩说古战场，过眼终迷日五色。我惭不出君大笑，行止皆天子何责。青袍白紵五千人，知子无怨亦无德。买羊酤酒谢玉川，为我醉倒春风前。归家但草凌云赋，我相夫子非臞仙。","dynasty":"宋代","title":"余与李廌方叔相知久矣，领贡举事，而李不得"}
{"author":"苏轼","content":"．余初不识德占，但闻其初为吕惠卿所荐，以处士用。元丰五年三月，偶以事至蕲水。德占闻余在传舍，惠然见访，与之语，有过人者。是岁十月，闻其遇祸，作诗吊之。美人种松柏，欲使低映门。栽培虽易长，流恶病其根。哀哉岁寒姿，肮脏谁与伦。竟为明所误，不免刀斧痕。一遭儿女污，始觉山林尊。従来觅栋梁，未免傍篱藩。南山隔秦岭，千树龙蛇奔。大厦若果倾，万牛何足言。不然老岩壑，合抱枝生孙。死者不可悔，吾将遗后昆。","dynasty":"宋代","title":"吊徐德占?并引?"}
{"author":"苏轼","content":"．湖口人李正臣蓄异石九峰，玲珑宛转，若窗棂然。余欲以百金买之，与仇池石为偶，方南迁未暇也。名之曰壶中九华，且以诗识之。我家岷蜀最高峰?，一作清溪电转失云峰。?梦里犹惊翠扫空。五岭莫愁千嶂外，九华今在一壶中。天池水落层层见，?一作石泉影落涓涓滴。?玉女窗明处处通。念我仇池太孤绝，百金归买小?一作碧?玲珑。","dynasty":"宋代","title":"壶中九华诗"}
{"author":"苏轼","content":"舞衫歌扇转头空，只有青山杳霭中。若共吴王斗百草，使君未敢借惊鸿。","dynasty":"宋代","title":"次韵王忠玉游虎丘绝句三首"}
{"author":"苏轼","content":"世传王迥子高，与仙人周瑶英游芙蓉城。元丰元年三月，余始识子高，问之信然，乃作此诗。极其情而归之正，亦变风止乎礼义之意也。芙蓉城中花冥冥，谁其主者石与丁。珠帘玉楼翡翠屏，云舒霞卷千娉婷。中有一人长眉青，炯如微云淡疏星。往来三世空钅柬形，竟坐误读《黄庭经》。天门夜开飞爽灵，无复白日乘云軿。俗缘千劫磨不尽，翠被冷落凄余馨。因过缑山朝帝廷，夜闻笙箫弭节听。飘然而来谁使令，皎如明月入窗棂。忽然而去不可执，寒衾虚幌风泠泠。仙宫洞房本不扃，梦中同蹑凤凰翎。径渡万里如奔霆，玉楼浮空耸亭亭。天书云篆谁所铭，绕楼飞步高竛竮。仙风锵然韵流铃，蘧蘧形开如酒醒，芳卿寄谢空丁宁。一朝覆水不返瓶，罗巾别泪空荧荧。春风花开秋叶零，世间罗绮纷膻腥。此生流浪随沧溟，偶然相值两浮萍。愿君收视观三庭，勿与嘉谷生蝗螟。従渠一念三千龄，下作人间尹与邢。","dynasty":"宋代","title":"芙蓉城（并叙）"}
{"author":"苏轼","content":"君知六凿皆为赘，我有一言能决疣。病客巧闻床下蚁，痴人强觑棘端猴。聪明不在根尘里，药饵空为婢仆忧。但试周郎看聋否，曲音小误已回头。","dynasty":"宋代","title":"次韵王都尉偶得耳疾"}
{"author":"苏轼","content":"谁将射御教吴儿，长笑申公为夏姬。却遣姑苏有麋鹿，更怜夫子得西施。（范蠡。）浮世功劳食与眠，季鹰真得水中仙。不须更说知机早，直为鲈鱼也自贤。（张翰。）千首文章二顷田，囊中未有一钱看。却因养得能言鸭，惊破王孙金弹丸。（陆龟蒙。）","dynasty":"宋代","title":"戏书吴江三贤画像三首"}
{"author":"苏轼","content":"近闻薛公子，早退惊常流。买园招野鹤，凿井动潜虬。自言酒中趣，一斗胜凉州。翻然拂衣去，亲爱挽不留。隐居亦何乐，素志庶可求。所亡嗟无几，所得不啻酬。青春为君好，白日为君悠。山鸟奏琴筑，野花弄闲幽。虽辞功与名，其乐实素侯。至今清夜梦，尚惊冠压头。谁能载美酒，往以大白浮。之子虽不识，因公可与游。","dynasty":"宋代","title":"和刘长安题薛周逸老亭周最善饮酒未七十而致"}
{"author":"苏轼","content":"楚地阔无边，苍茫万顷连。耕牛未尝汗，投种去如捐。农事谁当劝，民愚亦可怜。平生事游惰，那得怨凶年。","dynasty":"宋代","title":"荆州十首其三"}
{"author":"苏轼","content":"凉簟碧纱厨。一枕清风昼睡馀。睡听晚衙无一事，徐徐。读尽床头几卷书。搔首赋归欤。自觉功名懒更疏。若问使君才与术，何如。占得人间一味愚。","dynasty":"宋代","tags":"咏怀，生活，感慨","title":"南乡子·自述"}
{"author":"苏轼","content":"万劫互起灭，百年一踟躇。漂流四十年，今乃言卜居。且喜天壤间，一席亦吾庐。稍理兰桂丛，尽平狐兔墟。黄橼出旧枿，紫茗抽新畲。我本早衰人，不谓老更劬。邦君助畚锸，邻里通有无。竹屋从低深，山窗自明疏。一饱便终日，高眠忘百须，无妻老相如。","dynasty":"宋代","title":"和陶和刘柴桑"}
{"author":"苏轼","content":"天工剪刻为谁妍，抱蕊游蜂自作团。把酒惜春都是梦，不如闲客此闲看。","dynasty":"宋代","title":"杏花白鹇"}
{"author":"苏轼","content":"长安小吏天所放，日夜歌呼和丞相。岂知后世有阿瞒，（曹公自言参之后。）北海樽前捉私酿。先生未出禁酒国，诗语孤高常近谤。几回无酒欲沽君，却畏有司书簿帐。（近制，公使酒过数法甚重。）酸寒可笑分一斗，日饮无何足袁盎。更将险语压衰翁，只恐自是台无饷。","dynasty":"宋代","title":"赵既见和复次韵答之"}
{"author":"苏轼","content":"今日我重九，谁谓秋冬交。黄花与我期，草中实後凋。香余白露乾，色映青松高。怅望南阳野，古潭霏庆霄。伯始真粪土，平生夏畦劳。饮此亦何益，内热中自焦。持我万家春，一酬五柳陶。夕英幸可掇，继此木兰朝。","dynasty":"宋代","title":"和陶己酉岁九月九日"}
{"author":"苏轼","content":"伟哉造物真豪纵，攫土抟沙为此弄。劈开翠峡走云雷，截破奔流作潭洞。因随化人履巨迹，得与仙兄蹑飞鞚。曳杖不知岩谷深，穿云但觉衣裘重。坐看惊鸟投霜叶，知有老蛟蟠石瓮。金沙玉砾粲可数，古镜宝奁寒不动。念兄独立与世疏，绝境难到惟我共。永辞角上两蛮触，一洗胸中九云梦。浮来山高回望失，武陵路绝无人送。筠篮撷翠爪甲香，素绠分碧银瓶冻。归路霏霏汤谷暗，野堂活活神泉涌。解衣浴此无垢人，身轻可试云间凤。","dynasty":"宋代","title":"同正辅表兄游白水山"}
{"author":"苏轼","content":"自昔有微泉，来从远岭背。穿城过聚落，流恶壮蓬艾。去为柯氏陂，十亩鱼虾会。岁旱泉亦竭，枯萍黏破块。昨夜南山云，雨到一犁外。泫然寻故渎，知我理荒荟。泥芹有宿根，一寸嗟独在。雪芽何时动，春鸠行可脍。","dynasty":"宋代","title":"东坡八首"}
{"author":"苏轼","content":"道人晓出南屏山，来试点茶三昧手。忽惊午盏兔毛斑，打作春瓮鹅儿酒。天台乳花世不见，玉川风腋今安有。先生有意续《茶经》，会使老谦名不朽。","dynasty":"宋代","title":"送南屏谦师，并引"}
{"author":"苏轼","content":"霏霏雨露作清妍，烁烁明灯照欲然。明日春阴花未老，故应未忍着酥煎。","dynasty":"宋代","title":"雨中明庆赏牡丹"}
{"author":"苏轼","content":"去乡三十年，风雨荒旧宅。惟存一束书，寄食无定迹。每用愧渊明，尚取禾三百。颀然六男子，粗可传清白。於吾岂不多，何事复叹息。","dynasty":"宋代","title":"和陶饮酒二十首"}
{"author":"苏轼","content":"当年曹守我胶西，共厌餔糟与汩泥。自古赤丸成习俗，因公黄犊免提携。生还各有青山兴，病起犹能小字题。莫怪歌呼数相和，曾将狱市寄全齐。（贡父为曹州，盗贼皆奔邻境，盖尝有诗云：従教晋盗稍奔秦。）","dynasty":"宋代","title":"再和"}
{"author":"苏轼","content":"杏花飞帘散馀春，明月入户寻幽人。褰衣步月踏花影，炯如流水涵青蘋。花间置酒清香发，争挽长条落香雪。山城酒薄不堪饮，劝君且吸杯中月。洞箫声断月明中，惟忧月落酒杯空。明朝捲地春风恶，但见绿叶栖残红。","dynasty":"宋代","title":"月夜与客饮杏花下"}
{"author":"苏轼","content":"怅望送春怀。渐老逢春能几回。花满楚城愁远别，伤怀。何况清丝急管催。吟断望乡台。万里归心独上来。景物登临闲始见，徘徊。一寸相思一寸灰。","dynasty":"宋代","tags":"集句","title":"南乡子·集句"}
{"author":"苏轼","content":"清颖东流，愁目断、孤帆明灭。宦游处、青山白浪，万重千叠。孤负当年林下意，对床夜雨听萧瑟。恨此生、长向别离中，添华发。一尊酒，黄河侧。无限事，从头说。相看恍如昨，许多年月。衣上旧痕馀苦泪，眉间喜气添黄色。便与君、池上觅残春，花如雪。","dynasty":"宋代","title":"满江红　怀子由作"}
{"author":"苏轼","content":"拆却相公庵，泥却驸马竹。天下人总知，流入传灯录。","dynasty":"宋代","title":"戏赠秀老"}
{"author":"苏轼","content":"恶业相缠五十年，常行八棒十三禅。却著衲衣归玉局，自疑身是五通仙。","dynasty":"宋代","title":"南华老师示四韵，事忙，姑以一偈答之"}
{"author":"苏轼","content":"越井冈头云出山，牂牁江上水如天。床床避漏幽人屋，浦浦移家蜑子船。龙卷鱼虾并雨落，人随鸡犬上墙眠。只应楼下平阶水，长记先生过岭年。急雨萧萧作晚凉，卧闻榕叶响长廊。微明灯火耿残梦，半湿帘帷浥旧香。高浪隐床吹瓮盎，暗风惊树摆琳琅。先生不出晴无用，留向空阶滴夜长。","dynasty":"宋代","title":"连雨江涨二首"}
{"author":"苏轼","content":"六年逢此月，五年照离别。歌君别时曲，满座为凄咽。留都信繁丽，此会岂轻掷。镕银百顷湖，挂镜千寻阙。三更歌吹罢，人影乱清樾。归来北堂下，寒光翻露叶。唤酒与妇饮，念我向儿说。岂知衰病后，空盏对梨栗。但见古河东，荞麦花铺雪。欲和去年曲，复恐心断绝。","dynasty":"宋代","title":"中秋月寄子由三首其二"}
{"author":"苏轼","content":"家有粗险石，植之疏竹轩。人皆喜寻玩，吾独思弃捐。以其无所用，晓夕空崭然。碪础则甲斮，砥砚乃枯顽。于缴不可碆，以碑不可镌。凡此六用无一取，令人争免长物观。谁知兹石本灵怪，忽从梦中至吾前。初来若奇鬼，肩股何孱颜。渐闻{左石右宫}{左石右隆}声，久乃辨其言。云我石之精，愤子辱我欲一宣。天地之生我，族类广且蕃。子向所称用者六，星罗雹布盈溪山。伤残破碎为世役，虽有小用乌足贤。如我之徒亦甚寡，往往挂名经史间。居海岱者充禹贡，雅与铅松相差肩。处魏榆者白昼语，意欲警惧骄君悛。或在骊山拒强秦，万牛汗喘力莫牵。或从扬州感卢老，代我问答多雄篇。子今我得岂无益，震霆凛霜我不迁。雕不加文磨不莹，子盍节概如我坚。以是赠子岂不伟，何必责我区区焉。吾闻石言愧且谢，丑状炊去不可攀。骇然觉坐想其语，勉书此诗席之端。","dynasty":"宋代","title":"咏怪石"}
{"author":"苏轼","content":"人物一衰谢，微言难重寻。殷勤永嘉末，复闻正始音。清谈未足多，感时意殊深。少年有奇志，欲和南风琴。荒森蜩蚻乱，废沼蛙蝈淫。遂欲掩两耳，临文但噫喑。萧然王郎子，来自缑山阴。（其婿王巩携来。）云见浮丘伯，吹箫明月岑。遗声落淮泗，蛟鼍为悲吟。愿公正王度，祈招继愔愔。","dynasty":"宋代","title":"张安道见示近诗"}
{"author":"苏轼","content":"得郡书生荣，还家昔人重。而况东西川，千骑许上冢。里门下车入，父老自惊耸。端如何武贤，不事长卿宠。清时养材杰，杞梓方培拥。未应遗合抱，取用及把拱。如君尚出麾，顾我宜耕垄。先归谢先手，求去悔不勇。岂云慕廉退，实自知衰冗。为君扫棠阴，画像或相踵。（蜀中太守无不画像者。）","dynasty":"宋代","title":"送周正孺知东川"}
{"author":"苏轼","content":"青派连淮上，黄楼冠海隅。此诗尤伟丽，夫子计魁梧。世俗轻瑚琏，巾箱袭武夫。坐令乘传遽，奔走为储须。邂逅我已失，登临谁与俱。贫贪仓氏粟，身听冶家模。会合难前定，归休试後图。腴田未可买，穷鬼却须呼。二水何年到，双洪不受橹。至今清夜梦，飞辔策天吴。","dynasty":"宋代","title":"次韵和刘贡父登黄楼见寄并寄子由二首"}
{"author":"苏轼","content":"开缄奕奕满银钩，书尾题诗语更遒。八法旧闻宗长史，五言今复拟苏州。笔踪好在留台寺，旗队遥知到石沟。欲寄鼠须并茧纸，请君章草赋黄楼。","dynasty":"宋代","title":"答王定民"}
{"author":"苏轼","content":"谢公含雅量，世运属艰难。况复情所钟，感慨萃中年。正赖丝与竹，陶写有馀欢。尝恐儿辈觉，坐令高趣阑。独携缥缈人，来上东西山。放怀事物外，徙倚弄云泉。一旦功业成，管蔡复流言。慷慨桓野王，哀歌和清弹。挽须起流涕，始知使君贤。意长日月促，卧病已辛酸。恸哭西州门，往驾那复还。空馀行乐处，古木昏苍烟。","dynasty":"宋代","title":"游东西岩（即谢安东山也。）"}
{"author":"苏轼","content":"蜀士李八百，穴居吴山阴。默坐但形语，从者纷如林。其后有李宽，鸡鹄非同音。口耳固多伪，识真要在心。","dynasty":"宋代","title":"和陶读《山海经》，并引其七"}
{"author":"苏轼","content":"麻叶层层苘叶光，谁家煮茧一村香。隔篱娇语络丝娘。垂白杖藜抬醉眼，捋青捣麨软饥肠。问言豆叶几时黄。","dynasty":"宋代","title":"浣溪沙"}
{"author":"苏轼","content":"谪仙窜夜郎，子美耕东屯。造物岂不惜，要令工语言。王郎年少日，文如瓶水翻。争锋虽剽甚，闻鼓或惊奔。天欲成就之，使触羝羊藩。孤光照微陋，耿如月在盆。归来千首诗，倾泻五石樽。却疑彭泽在，颇觉苏州烦。君看驺忌子，廉折配春温。知音必无人，坏壁挂桐孙。","dynasty":"宋代","title":"次韵和王巩"}
{"author":"苏轼","content":"我生亦何须，一饱万想灭。胡为设方丈，养此肤寸舌。尔来又衰病，过午食辄噎。缪为淮海帅，每愧厨传缺。爨无欲清人，奉使免内热。空烦赤泥印，远致紫玉玦。为君伐羔豚，歌舞菰黍节。禅窗丽午景，蜀井出冰雪。坐客皆可人，鼎器手自洁。金钗候汤眼，鱼蟹亦应诀。遂令色香味，一日备三绝。报君不虚授，知我非轻啜。","dynasty":"宋代","title":"到官病倦未尝会客毛正仲惠茶乃以端午小集石"}
{"author":"苏轼","content":"凤凰览德辉，远引不待遣。鷾鸸恋庭宇，倏忽来千转。那将坐井蛙，而比谈天衍。蠹鱼著文字，槁死犹遭卷。老牛疲耕作，见月亦妄喘。东坡方三问，南禅已五反。老人但目击，侍者方足茧。最后六虫篇，深寄恨语浅。","dynasty":"宋代","title":"南禅长老和诗不已故作六虫篇答之"}
{"author":"苏轼","content":"太上虚皇出灵篇，黄庭真人舞胎仙。髯耆两卿相后前，丱妙夹侍清且妍。十有二神服锐坚，巍巍堂堂人中天。问我何修果此缘，是心朝空夕了然，恐非其人世莫传。殿以二士苍鹄骞，南随道师历山渊。山人迎笑喜我还，问谁遣化老龙眠。","dynasty":"宋代","title":"书《黄庭内景经》尾，并叙"}
{"author":"苏轼","content":"门外橘花犹的皪，墙头荔子已斓斑。树暗草深人静处，卷帘攲枕卧看山。","dynasty":"宋代","title":"三月二十九日二首其二"}
{"author":"苏轼","content":"竹西失却上方老，石塔还逢惠照师。我亦化身东海去，姓名莫遣世人知。","dynasty":"宋代","title":"余将赴文登，过广陵，而择老移住石塔，相送"}
{"author":"苏轼","content":"读书想前辈，每恨生不早。纷纷少年场，犹得见此老。此老如松柏，不受霜雪槁。直従毫末中，自养到合抱。宏材乏近用，千岁自枯倒。文章余正始，风节贯华皓。平生为人尔，自为薄如缟。是非虽难齐，反覆看愈好。前年旅吴越，把酒庆寿考。扣门无晨夜，百过迹未扫。但知従德公，未省厌丘嫂。别时公八十，后会知难保。昨日故人书，连年丧翁媪。（景纯妻先亡。）伤心范桥水，漾漾舞寒藻。华堂不见人，瘦马空恋帡。我欲江东去，匏樽酌行潦。镜湖无贺监，恸哭稽山道。忍见万松冈，荒池没秋草。","dynasty":"宋代","title":"哭刁景纯"}
{"author":"苏轼","content":"?一题：东坡居士过龙光，求大竹作肩舆，得两竿。南华珪首座方受请为此山长老。乃留一偈院中，须其至，授之，以为他时语录中第一问。?斫得龙光竹两竿，持归岭北万人看。竹中一滴曹溪水，涨起西江十八滩。","dynasty":"宋代","title":"赠龙光长老"}
{"author":"苏轼","content":"再入都门万事空，闲看清洛漾东风。当年帷幄几人在，回首觚棱一梦中。采药会须逢蓟子，问禅何处识庞翁。归来邻里应迎笑，新长淮南旧桂丛。","dynasty":"宋代","title":"送杜介归扬州"}
{"author":"苏轼","content":"两见黄花扫落英，南山山寺遍题名。宗成不独依岑范，鲁卫终当似弟兄。去岁云涛浮汴泗，与君泥土满衣缨。如今别酒休辞醉，试听双洪落后声。","dynasty":"宋代","title":"次颜长道韵送傅倅"}
{"author":"苏轼","content":"西征忆南国，堂上画潇湘。照眼云山出，浮空野水长。旧游心自省，信手笔都忘。会有衡阳客，来看意渺茫。落落君怀抱，山川自屈蟠。经营初有适，挥洒不应难。江市人家少，烟村古木攒。知君有幽意，细细为寻看。咫尺殊非少，阴晴自不齐。径蟠趋后崦，水会赴前溪。自说非人意，曾经是马蹄。他年宦游处，应话剑山西。","dynasty":"宋代","title":"宋复古画潇湘晚景图三首"}
{"author":"苏轼","content":"汴泗遶吾城，城坚如削铁。中有李临淮，号令肝胆裂。古来彭城守，未省怕恶客。恶客云是谁？祥符相公孙。是家豪逸生有种，千金一掷颇黎盆。连车载酒来，不饮外酒嫌其村。子有千瓶酒，我有万株菊。任子满头插，团团见花不见目。醉中插花归，花重压折轴。问客何所须？客言：我爱山，青山自绕郭，不要买山铁。此外有黄楼，楼下一河水，美哉洋洋乎，可以疗饥并洗耳。彭城之游乐复乐，客恶何如主人恶。","dynasty":"宋代","title":"答王巩"}
{"author":"苏轼","content":"予素不解棋，尝独游庐山白鹤观，观中人皆阖户昼寝，独闻棋声于古松流水之间，意欣然喜之，自尔欲学，然终不解也。儿子过乃粗能者，儋守张中日従之戏，予亦隅坐，竟日不以为厌也。五老峰前，白鹤遗址。长松荫庭，风日清美。我时独游，不逢一士。谁欤棋者，户外屦二。不闻人声，时闻落子。纹枰坐对，谁究此味。空钩意钓，岂在鲂鲤。小儿近道，剥啄信指。胜固欣然，败亦可喜。优哉游哉，聊复尔耳。","dynasty":"宋代","title":"观棋?并引?"}
{"author":"苏轼","content":"缑山仙子，高情云渺，不学痴牛騃女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。","dynasty":"宋代","tags":"七夕节，送别，友情","title":"鹊桥仙·七夕送陈令举"}
{"author":"苏轼","content":"槎牙乱峰合，晃荡绝壁横。遥知紫翠间，古来仙释并。阳崖射朝日，高处连玉京。阴谷叩白月，梦中游化城。果然石门开，中有银河倾。幽龛入窈窕，别户穿虚明。泉流下珠琲，乳盖交缦缨。我行畏人知，恐为仙者迎。小语辄响答，空山自雷惊。策杖归去来，治具烦方平。","dynasty":"宋代","title":"碧落洞（在英州下十五里。）"}
{"author":"苏轼","content":"伽花彩甚奇，谓有初春之兴。因作二首，寄袁公济雪颔霜髯不自惊。更将翦彩发春荣。羞颜未醉已先赪。莫唱黄鸡并白发，且呼张丈唤殷兄。有人归去欲卿卿。","dynasty":"宋代","tags":"春天，写景，抒情，时间","title":"浣溪沙·雪颔霜髯不自惊"}
{"author":"苏轼","content":"流落江湖万里归，相逢自慰已差池。初闻好句惊人倒，悔过东庭识面迟。握手宁知无贺监，结交谁复许袁丝。塞鸿正欲摩天去，垂老追攀岂可期。","dynasty":"宋代","title":"次韵马元宾"}
{"author":"苏轼","content":"云兴天际，炊若车盖。凝□未瞬，弥漫霮□。惊雷出火，乔木麋碎。殷地爇空，万夫皆废。溜绠四坠，日中见昧。移晷而收，野无完块。","dynasty":"宋代","title":"跋姜君弼课册"}
{"author":"苏轼","content":"新居已覆瓦，无复风雨忧。桤栽与笼竹，小诗亦可求。尚欲烦贰师，刺山出飞流。应须凿百尺，两绠载一牛。","dynasty":"宋代","title":"次韵子由所居六咏其六"}
{"author":"苏轼","content":"岁华来无穷，老眼久已静。春风如系马，未动意先骋。西湖忽破碎，鸟落鱼动镜。萦城理枯渎，放闸起胶艇。愿君营此乐，官事何时竟。（清河西湖三闸，督君成之。）思吴信偶然，出处付前定。飘然不系舟，乘此无尽兴。醉翁行乐处，草木皆可敬。明朝游北渚，急扫黄叶径。白酒真到齐，红裙已放郑。（酒尚有香泉一壶，为乐全先生服，不作乐也。）","dynasty":"宋代","title":"次韵赵景贶春思且怀吴越山水"}
{"author":"苏轼","content":"进馔客争起，小儿那可涯。莫欺东方星，三五自横斜。名驹已汗血，老蚌空泥沙。但使伯仁长，还兴络秀家。","dynasty":"宋代","title":"次韵黄鲁直嘲小德小德鲁直子其母微故其诗云"}
{"author":"苏轼","content":"洗尽铅华见雪肌，要将真色斗生枝。檀心已作龙涎吐，玉颊何劳獭髓医。","dynasty":"宋代","title":"再和杨公济梅花十绝"}
{"author":"苏轼","content":"楚地阔无边，苍茫万顷连。耕牛未尝汗，投种去如捐。农事谁当劝，民愚亦可怜。平生事游惰，那得怨凶年。","dynasty":"宋代","title":"荆州十首其三"}
{"author":"苏轼","content":"陌上花开蝴蝶飞。江山犹是昔人非。遗民几度垂垂老，游女长歌缓缓归。","dynasty":"宋代","title":"清平调引其一"}
{"author":"苏轼","content":"春风陌上惊微尘，游人初乐岁华新。人闲正好路旁饮，麦短未怕游车轮。城中居人厌城郭，喧阗晓出空四邻。歌鼓惊山草木动，箪瓢散野乌鸢驯。何人聚众称道人，遮道卖符色怒嗔。宜蚕使汝茧如瓮，宜畜使汝羊如□［鹿下菌字去草头］。路人未必信此语，强为买符禳新春。道人得钱径沽酒，醉倒自谓吾符神。","dynasty":"宋代","title":"和子由踏青"}
{"author":"苏轼","content":"乘槎远引神仙客，万里清风上海涛。回首不知沙界小，飘衣犹觉色尘高。须弥有顶低垂日，兜率无根下戴鳌。释梵茫然齐劫火，飞云不觉醉陶陶。朝阳照水红光开，玉涛银浪相徘徊。山分宿雾尽宽远，云驾高风驰送来。升霞影色欹残火，及物气焰明纤埃。可怜极大不知已，浮生野马悠悠哉。","dynasty":"宋代","title":"观湖二首"}
{"author":"苏轼","content":"三度别君来，此别真迟暮。白尽老髭须，明日淮南去。酒罢月随人，泪湿花如雾。后月逐君还，梦绕湖边路。","dynasty":"宋代","tags":"友谊，友人，离别","title":"生查子·诉别"}
{"author":"苏轼","content":"巡城已困尘埃眯，执扑仍遭虮虱缘。欲脱布衫携素手，试开病眼点黄连。","dynasty":"宋代","title":"寒食日答李公择三绝次韵其三"}
{"author":"苏轼","content":"平生无一女，谁复叹耳耳。滞留生此儿，足慰周南史。那知非真实，造物聊戏尔。烦恼初无根，恩爱为种子。烦公为假说，反复相指似。欲除苦海浪，先干爱河水。弃置一寸鳞，悠然笑侯喜。为公写余习，瓶罍一时耻。闻公少已悟，拄杖久倚床。笑我老而痴，负鼓欲求亡。庶几东门子，柱史安敢望。嗜毒戏猛兽，虑患先不详。囊破蛇已走，尚未省啮伤。妙哉两篇诗，洗我千结肠。黠蚕不作茧，未老辄自僵。永谢汤火厄，泠然超无方。","dynasty":"宋代","title":"叶涛致远见和二诗复次其韵（涛颠倒元韵。）"}
{"author":"苏轼","content":"解组归来道益光，坐看百物自炎凉。卷帘堂上檀槽闹，送客林间桦烛香。浅量已愁当酒怯，非才尤觉和诗忙。何人贪佩黄金印，千柱耽耽锁北冈。人间膏火正争光，每到藏春得暂凉。多事始知田舍好，凶年偏觉野蔬香。溪山胜画徒能说，来往如梭为底忙。老去此身无处著，为翁载插万松冈。","dynasty":"宋代","title":"景纯见和复次韵赠之二首"}
{"author":"苏轼","content":"　　天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。　　天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。　　昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。　　古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。　　夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。　　当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？　　嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！","dynasty":"宋代","tags":"古文观止，议论，写人，抒情","title":"晁错论"}
{"author":"苏轼","content":"乐天早退今安有，摩诘长闲古亦无。五亩自栽池上竹，十年空看辋川图。近闻陶令开三径，应许扬雄寄一区。晚岁与君同活计，如云牲鸭散平湖。","dynasty":"宋代","title":"李伯时画其弟亮功旧宅图"}
{"author":"苏轼","content":"黄楼南畔马台宫，云月娟娟正点空。欲共幽人洗笔砚，要传流水入丝桐。且随侍者寻西谷，莫学山僧老祝融。待我西湖借君去，一杯汤饼泼油葱。","dynasty":"宋代","title":"和参寥见寄?一作：奉和参寥离彭门至淮上见"}
{"author":"苏轼","content":"山鸦噪处古灵湫，乱沫浮涎绕客舟。未暇燃犀照奇鬼，欲将烧燕出潜虬。使君惜别催歌管，村巷惊呼聚玃猴。此地他年颂遗爱，观鱼并记老庄周。","dynasty":"宋代","title":"寿州李定少卿出饯城东龙潭上"}
{"author":"苏轼","content":"纤手搓来玉数寻，碧油轻蘸嫩黄深。夜来春睡浓于酒，压褊佳人缠臂金。","dynasty":"宋代","title":"寒具?乃捻头，出刘禹锡《佳语》?"}
{"author":"苏轼","content":"江上愁心千叠山，浮空积翠如云烟。山耶云耶远莫知，烟空云散山依然。但见两崖苍苍暗绝谷，中有百道飞来泉。萦林络石隐复见，下赴谷口为奔川。川平山开林麓断，小桥野店依山前。行人稍度乔木外，渔舟一叶江吞天。使君何従得此本，点缀毫末分清妍。不知人间何处有此境，径欲往买二顷田。君不见武昌樊口幽绝处，东坡先生留五年。春风摇江天漠漠，暮云卷雨山娟娟。丹枫翻鸦伴水宿，长松落雪惊醉眠。桃花流水在人世，武陵岂必皆神仙。江山清空我尘土，虽有去路寻无缘。还君此画三叹息，山中故人应有招我归来篇。","dynasty":"宋代","title":"书王定国所藏烟江叠嶂图（王晋卿画）"}
{"author":"苏轼","content":"近从章子闻渠说，苦道商人望汝来。说客有灵惭直道，逋翁久没厌凡才。夷音仅可通名姓，瘿俗无由辨颈腮。答策不堪宜落此，上书求免亦何哉。","dynasty":"宋代","title":"病中闻子由得告不赴商州三首"}
{"author":"苏轼","content":"江左风流王谢家，尽携书画到天涯。却因梅雨丹青暗，洗出徐熙落墨花。","dynasty":"宋代","title":"徐熙杏花"}
{"author":"苏轼","content":"少年带刀剑，但识从军乐。老大服犁锄，解佩付镕铄。虽无献捷功，会赐力田爵。敲冰春捣纸，刈苇秋织箔。栎林斩冬炭，竹坞收夏箨。四时俯有取，一饱天所酢。君生纨绮间，欲学非其脚。左右玉纤纤，束薪谁为缚。勿令闻此语，翠黛頩将恶。笑我一间茅，妇姑纷六凿。","dynasty":"宋代","title":"次韵和王巩六首其二"}
{"author":"苏轼","content":"新浴觉身轻，新沐感发稀。风乎悬瀑下，却行咏而归。仰观江摇山，俯见月在衣。步从父老语，有约吾敢违。","dynasty":"宋代","title":"和陶归园田居六首"}
{"author":"苏轼","content":"飞花成阵。春心困。寸寸。别肠多少愁闷。无人问。偷啼自揾。残妆粉。抱瑶琴、寻出新韵。玉纤趁。南风来解幽愠。低云鬟、眉峰敛晕。娇和恨。","dynasty":"宋代","title":"瑶池燕"}
{"author":"苏轼","content":"君不见滹沱流澌车折轴，公孙仓皇奉豆粥。湿薪破灶自燎衣，饥寒顿解刘文叔。又不见金谷敲冰草木春，帐下烹煎皆美人。萍齑豆粥不传法，咄嗟而办石季伦。干戈未解身如寄，声色相缠心已醉。身心颠倒自不知，更识人间有真味。岂如江头千顷雪色芦，茅檐出没晨烟孤。地碓舂秔光似玉，沙瓶煮豆软如酥。我老此身无着处，卖书来问东家住。卧听鸡鸣粥熟时，蓬头曳履君家去。","dynasty":"宋代","title":"豆粥"}
{"author":"苏轼","content":"楚山固多猿，青者黠而寿。化为狂道士，山谷恣腾蹂。误入华阳洞，窃饮茆君酒。君命囚岩间，岩石为械杻。松根络其足，藤蔓缚其肘。苍苔眯其目，丛棘哽其口。三年化为石，坚瘦敌琼玖。无复号云声，空余舞杯手。樵夫见之笑，抱卖易升斗。杨公海中仙，世俗那得友。海边逢姑射，一笑微俯首。胡不载之归，用此顽且丑。求诗纪其异，本未得细剖。吾言岂妄云，得之亡是叟。","dynasty":"宋代","title":"杨康功有石状如醉道士为赋此诗"}
{"author":"苏轼","content":"白简威犹凛，青山兴已aa6。鹤闲云作氅，驼卧草埋峰。跪履若可教，卜邻应见容。因公问回老，何处定相逢。太常斋未解，不肯对纤穠。只遣三千履，来游十二峰。林空答清唱，潭净写衰容。归去瑶台路，还应月下逢。","dynasty":"宋代","title":"和刘孝叔会虎丘时王规甫斋素祈雨不至二首"}
{"author":"苏轼","content":"凡圣无异居，清浊共此世。心闲偶自见，念起忽已逝。欲知真一处，要使六用废。桃源信不远，杖藜可小憩。躬耕任地力，绝学抱天艺。臂鸡有时鸣，尻驾无可税。苓龟亦晨吸，杞狗或夜吠。耘樵得甘芳，齕啮谢炮制。子骥虽形隔，渊明已心诣。高山不难越，浅水何足厉。不如我仇池，高举复几岁。从来一生死，近又等痴慧。蒲涧安期境，罗浮稚川界。梦往从之游，神交发吾蔽。桃花满庭下，流水在户外。却笑逃秦人，有畏非真契。","dynasty":"宋代","title":"和陶桃花源"}
{"author":"苏轼","content":"故人送我东来时，手栽荔子待我归。荔子已丹吾发白，犹作江南未归客。江南春尽水如天，肠断西湖春水船。想见青衣江畔路，白鱼紫笋不论钱。霜髯三老如霜桧，旧交零落今谁在。莫従唐举问封侯，但遣麻姑更爬背。","dynasty":"宋代","title":"寄蔡子华"}
{"author":"苏轼","content":"陂水初含晓渌，稻花半作秋香。皂盖却迎朝日，红云正绕宫墙。","dynasty":"宋代","title":"奉敕祭西太一和韩川韵四首其四"}
{"author":"苏轼","content":"平生我与尔，举意辄相然。岂止磁石针，虽合犹有间。此外一子由，出处同偏僊。晚景最可惜，分飞海南天。纠纆不吾欺，宁此忧患先。顾引一杯酒，谁谓无往还。寄语海北人，今日为何年。醉里有独觉，梦中无杂言。","dynasty":"宋代","title":"和陶连雨独饮二首"}
{"author":"苏轼","content":"居士身心如槁木，旅馆孤眠体生粟。谁能相思琢白玉，服药千朝偿一宿。天寒日短银灯续，欲往従之车脱轴。何人吹断参差竹，泗水茫茫鸭头绿。","dynasty":"宋代","title":"次韵王巩独眠"}
{"author":"苏轼","content":"君先鲁东家，门户照千古。文章固应尔，须鬣余似处。虽非蒙倛状，尚有历国苦。诵书口澜翻，布谷杂杜宇。十年困奔走，栉沐饱风雨。吾道其非耶，野处岂兕虎。灞陵闲老将，柏直口尚乳。自君兄弟还，鼎立知有补。蓬山耆旧散，故事谁删去。来迎冯翊传，出饯会稽组。吾犹及前辈，诗酒盛册府。愿君唱此风，扬觯斯杜举。","dynasty":"宋代","title":"见子由与孔常父唱和诗辄次其韵余昔在馆中同"}
{"author":"苏轼","content":"惠州太守东堂，祠故相陈文惠公，堂下有公手植荔支一株，郡人谓将军枝。今风大熟，赏啖之馀，下逮吏卒，其高不可致者，纵猿取之。丞相祠堂下，将军大树旁。炎云骈火实，瑞露酌天浆。料紫垂先熟，高红挂远扬。分甘遍铃下，也到黑衣郎。罗浮山下四时春，卢橘杨梅次第新。日啖荔支三百颗，不妨长作岭南人。","dynasty":"宋代","title":"食荔支二首（并引）"}
{"author":"苏轼","content":"省事天公厌两回，新年春日并相催。殷勤更下山阴雪，要与梅花作伴来。己卯嘉辰寿阿同，愿渠无过亦无功。明年春日江湖上，回首觚棱一梦中。（子由一字同叔，元日己卯渠本命也。）词锋虽作楚骚寒，德意还同汉诏宽，好遣秦郎供贴子，尽驱春色入毫端。（立春日，翰林学士供诗帖子。）","dynasty":"宋代","title":"次韵秦少游王仲至元日立春三首"}
{"author":"苏轼","content":"孤灯照影夜漫漫，拈得花枝不忍看。白发欹簪羞彩胜，黄耆煮粥荐春盘。东方烹狗阳初动，南陌争牛卧作团。老子従来兴不浅，向隅谁有满堂欢。斋居卧病禁烟前，辜负名花已一年。此日使君不强喜，新春风物为谁妍。青衫公子家千里，白首先生杖百钱。曷不相将来问病，已教呼取散花天。","dynasty":"宋代","title":"立春日病中邀安国仍请率禹功同来仆虽不能饮"}
{"author":"苏轼","content":"江家旧池台，修竹围一尺。归来万事非，惟见秦淮碧。平生痛饮处，遗墨鸦栖壁。西来故父客，金印杂鸣镝。三槐老更茂，花絮春寂寂。中微未可料，家庙藏赤舄。","dynasty":"宋代","title":"次韵王巩南迁初归二首其二"}
{"author":"苏轼","content":"夜光不自献，天骥良难知。从来一狐腋，或出五羖皮。贤哉江东守，收此幕中奇。无华岂易识，既得不自随。留君望此府，助我怜其衰。二年促膝语，一旦长揖辞。林深伏猛在，岸改潜珍移。去此当安从，失君徒自悲。念君瑚琏质，当今台阁宜。去矣会有合，岂当怀其私。","dynasty":"宋代","title":"送程之邵签判赴阙"}
{"author":"苏轼","content":"玉堂孤坐不胜清，长羡枚邹接长卿。只许隔墙闻置酒，时因议事得联名。机云似我多遗俗，广受如君不治生。共托属车尘土后，钧天一饷梦中荣。","dynasty":"宋代","title":"次韵刘贡父叔侄扈驾"}
{"author":"苏轼","content":"家声赫奕盖并凉，也解微吟锦瑟傍。擘水取鱼湖起浪，引杯看剑坐生光。风流别后人人忆，才器归来种种长。不用更贪穷事业，风骚分付与沉湘。","dynasty":"宋代","title":"和子由四首送李供备席上和李诗"}
{"author":"苏轼","content":"雨叶风花日夜稀，一杯相属竟何时。空虚岂敢酬琼玉，枯朽犹能出菌芝。门外吕梁従迅急，胸中云梦自逶迟。待君笔力追灵运，莫负南台九日期。","dynasty":"宋代","title":"次韵吕梁仲屯田"}
{"author":"苏轼","content":"古观正依林麓断，居民来说水泉甘。乱溪赴渭争趋北，飞鸟迎山不复南。羽客衣冠朝上象，野人香火祝春蚕。汝师岂解言符命，山鬼何知托老聃。（观有明皇碑，言梦老子告以享国长久之意。","dynasty":"宋代","title":"五郡"}
{"author":"苏轼","content":"泽国梅雨余，衰年困蒸溽。高堂磨新塼，颇觉利腰足。松根百尺井，两绠飞净渌。流觞聚儿童，一笑为捧腹。清风信可御，刚气在岩麓。始知共此世，物外无三伏。长歌入云去，不待弦管逐。西湖真西子，烟树点眉目。涛沙少酝籍，高浪翻雪屋。俯仰拊四海，百世飞鸟速。远追钱氏余，近吊祖侯躅。吾生如寄耳，寸晷轻尺玉。谁似刘将军，逸韵谢边幅。千言一挥手，五车不再读。春岩彩鸡舞，月峡哀猿哭。朝先鶗鴂起，暮与寒螀续。我老废吟哦，赖君时击触。従今事远览，发轫此幽谷。清游得三昧，至乐谢五欲。莫作狂道士，气压刘师服。","dynasty":"宋代","title":"次韵刘景文登介亭"}
{"author":"苏轼","content":"胶西先生赵明叔，家贫，好饮，不择酒而醉。常云：薄薄酒，胜茶汤，丑丑妇，胜空房。其言虽俚，而近乎达，故推而广之以补东州之乐府；既又以为未也，复自和一篇，聊以发览者之一噱云耳。薄薄酒，胜茶汤；粗粗布，胜无裳；丑妻恶妾胜空房。五更待漏靴满霜，不如三伏日高睡足北窗凉。珠襦玉柙万人相送归北邙，不如悬鹑百结独坐负朝阳。生前富贵，死后文章，百年瞬息万世忙。夷齐盗跖俱亡羊，不如眼前一醉是非忧乐都两忘。薄薄酒，饮两钟；粗粗布，著两重；美恶虽异醉暖同，丑妻恶妾寿乃公。隐居求志义之従，本不计较东华尘土北窗风。百年虽长要有终，富死未必输生穷。但恐珠玉留君容，千载不朽遭樊崇。文章自足欺盲聋，谁使一朝富贵面发红。达人自达酒何功，世间是非忧乐本来空。","dynasty":"宋代","title":"薄薄酒二首（并叙）"}
{"author":"苏轼","content":"三吴雨连月，湖水日夜添。寻僧去无路，潋潋水拍檐。驾言徂北山，得与幽人兼。清风洗昏翳，晚景分浓纤。缥缈朱楼人，斜阳半疏帘。临风一挥手，怅焉起遐瞻。世人骛朝市，独向溪山廉。此乐得有命，轻薄神所歼。","dynasty":"宋代","title":"五月十日与吕仲甫周邠僧惠勤惠思清顺可久惟"}
{"author":"苏轼","content":"之调水符欺谩久成俗，关市有契繻。谁知南山下，取水亦置符。古人辨淄渑，皎若鹤与凫。吾今既谢此，但视符有无。常恐汲水人，智出符之余。多防竟无及，弃置为长吁。","dynasty":"宋代","title":"爱玉女洞中水既致两瓶恐后复取而为使者见绐"}
{"author":"苏轼","content":"散庭空雀噪入檐，闭门独宿夜厌厌。似闻梨枣同时种，应与杉篁刻日添。糟麴有神熏不醉，雪霜夸健巧相沾。先生坐待清阴满，空使人人叹滞淹。","dynasty":"宋代","title":"次韵子由种杉竹"}
{"author":"苏轼","content":"神闲意定。万籁收声天地静。玉指冰弦。未动宫商意已传。悲风流水。写出寥寥千古意。归去无眠。一夜余音在耳边。","dynasty":"宋代","title":"减字木兰花（琴）"}
{"author":"苏轼","content":"盛德初融後，潜阴未姤时。侍臣占易象，明两作重离。","dynasty":"宋代","title":"端午帖子词皇帝阁六首"}
{"author":"苏轼","content":"天目山前绿浸裙，碧澜堂上看衔舻。作堤捍水非吾事，闲送苕溪入太湖。","dynasty":"宋代","title":"赠孙莘老七绝"}
{"author":"苏轼","content":"真人有妙观，俗子多妄量。区区劝粒食，此岂知子房。我非徒跣相，终老怀未央。兔死缚淮阴，狗功指平阳。哀哉亦何羞，世路皆羊肠。","dynasty":"宋代","title":"和陶杂诗十一首"}
{"author":"苏轼","content":"春风陌上惊微尘，游人初乐岁华新。人闲正好路旁饮，麦短未怕游车轮。城中居人厌城郭，喧阗晓出空四邻。歌鼓惊山草木动，箪瓢散野乌鸢驯。何人聚众称道人，遮道卖符色怒嗔。宜蚕使汝茧如瓮，宜畜使汝羊如□［鹿下菌字去草头］。路人未必信此语，强为买符禳新春。道人得钱径沽酒，醉倒自谓吾符神。","dynasty":"宋代","title":"和子由踏青"}
{"author":"苏轼","content":"此身无用且东来，赖有江山慰不才。旧尹未嫌衰废久，清尊犹许再三开。满城遗爱知谁继，极目扁舟挽不回。归去青云还记否，交游胜绝古城隈。","dynasty":"宋代","title":"徐州送交代仲达少卿"}
{"author":"苏轼","content":"熔铅煮白石，作玉真自欺。琢削为酒杯，规摹定州瓷。荷心虽浅狭，镜面良渺弥。持此寿佳客，到手不容辞。曹侯天下平，定国岂其师。一饮至数石，温克颇似之。风流越王孙，诗酒屡出奇。喜我有此客，玉杯不徒施。请君诘欧陈，问疾来何迟。呼儿扫月榭，扶病及良时。","dynasty":"宋代","title":"独酌试药玉滑盏，有怀诸君子。明日望夜，月"}
{"author":"苏轼","content":"万岁菖蒲酒，千金琥珀杯。年年行乐处，新月挂池台。","dynasty":"宋代","title":"皇太后阁六首"}
{"author":"苏轼","content":"雪入春分省见稀，半开桃李不胜威。应惭落地梅花识，却作漫天柳絮飞。不分东君专节物，故将新巧发阴机。従今造物尤难料，更暖须留御腊衣。","dynasty":"宋代","title":"癸丑春分后雪"}
{"author":"苏轼","content":"湖上移鱼子，初生不畏人。自从识钩饵，欲见更无因。","dynasty":"宋代","title":"鱼"}
{"author":"苏轼","content":"羡君飘荡一虚舟，来作钱塘十日游。水洗禅心都眼净，山供诗笔总眉愁。雪中乘兴真聊尔，春尽思归却罢休。何日五湖従范蠡，种鱼万尾橘千头。","dynasty":"宋代","title":"次韵送张山人归彭城"}
{"author":"苏轼","content":"（太和中刺史刘嗣之立，李绅以太子宾客分司东都，过濠，为作记。记今存而亭废者数年矣。）颓垣破础没柴荆，故老犹言短李亭。敢请使君重起废，落霞孤鹜换新铭。","dynasty":"宋代","title":"濠州七绝四望亭"}
{"author":"苏轼","content":"簿书丛里过春风，酒圣时时且复中。红烛照庭嘶騕褭，黄鸡催晓唱玲珑。老来渐减金钗兴，醉后空惊玉筋工。（毕善篆。）月未上时应早散，免教壑谷问吾公。","dynasty":"宋代","title":"夜饮次韵毕推官"}
{"author":"苏轼","content":"青山偃蹇如高人，常时不肯入官府。高人自与山有素，不待招邀满庭户。卧龙蟠屈半东州，万室鳞鳞枕其股。背之不见与无同，狐裘反衣无乃鲁。张君眼力觑天奥，能遣荆棘化堂宇。持颐宴坐不出门，收揽奇秀得十五。才多事少厌闲寂。卧看云烟变风雨。笋如玉箸椹如簪，强饮且为山作主。不忧儿辈知此乐，但恐造物怪多取。春浓睡足午窗明，想见新茶如泼乳。","dynasty":"宋代","title":"越州张中舍寿乐堂"}
{"author":"苏轼","content":"些小白须何用染。几人得见星星点。作郡浮光虽似箭。君莫厌。也应胜我三年贬。我欲自嗟还不敢。向来三郡宁非忝。婚嫁事稀年冉冉。知有渐。千钧重担从头减。","dynasty":"宋代","tags":"生活，人生","title":"渔家傲·赠曹光州"}
{"author":"苏轼","content":"草木渐知春，萌芽处处新。从今八千岁，合抱是灵椿。","dynasty":"宋代","title":"春帖子词"}
{"author":"苏轼","content":"汴泗绕吾城，城坚如削铁。中有李临淮，号令肝胆裂。古来彭城守，未省怕恶客。恶客云是谁，祥符相公孙。是家豪逸生有种，千金一掷颇黎盆。连车载酒来，不饮外酒嫌其村。子有千瓶酒，我有万株菊。任子满头插，团团见花不见目。醉中插花归，花重压折轴。问客何所须，客言我爱山。青山自绕郭，不要买山钱。此外有黄楼，楼下一河水。美哉洋洋乎，可以疗饥并洗耳。彭城之游乐复乐，客恶何如主人恶。","dynasty":"宋代","title":"答王巩（巩将见过，有诗自谓恶客，戏之。）"}
{"author":"苏轼","content":"玉堂孤坐不胜清，长羡枚邹接长卿。只许隔墙闻置酒，时因议事得联名。机云似我多遗俗，广受如君不治生。共托属车尘土后，钧天一饷梦中荣。","dynasty":"宋代","title":"次韵刘贡父叔侄扈驾"}
{"author":"苏轼","content":"殷勤去年月，潋滟古城东。憔悴去年人，卧病破窗中。徘徊巧相觅，窈窕穿房栊。月岂知我病，但见歌楼空。抚枕三叹息，扶杖起相従。天风不相哀，吹我落琼宫。白露入肝肺，夜吟如秋虫。坐令太白豪，化为东野穷。余年知几何，佳月岂屡逢。寒鱼亦不睡，竟夕相噞喁。六年逢此月，五年照离别。（中秋有月凡六年矣，惟去岁与子由会于此。）歌君别时曲，满座为凄咽。留都信繁丽，此会岂轻掷。镕银百顷湖，挂镜千寻阙。三更歌吹罢，人影乱清樾。归来北堂下，寒光翻露叶。唤酒与归饮，念我向儿说。岂知衰病后，空盏对梨栗。但见古河东，荞麦如铺雪。欲和去年曲，复恐心断绝。舒子在汶上，闭门相对清。（舒焕试举人郓州。）郑子向河朔，（郑仅赴北京户曹。）孤舟连夜行。顿子虽咫尺，兀如在牢扃。（顿起来徐试举人。）赵子寄书来，水调有余声。（今日得赵杲卿书，犹记余在东武中秋所作《水调歌头》。）悠哉四子心，共此千里明。明月不解老，良辰难合并。回顾坐上人，聚散如流萍。尝闻此宵月，万里同阴晴。（故人史生为余言：尝见海贾云中秋有月，则是岁珠多而圆，贾人常以此候之，虽相去万里，他日会合相问，阴晴无不同者。）天公自著意，此会那可轻。明年各相望，俯仰今古情。","dynasty":"宋代","title":"中秋月寄子由三首"}
{"author":"苏轼","content":"秦如马後牛，吕氏非复嬴。天欲厚其毒，假手李客卿。功成志自满，积恶如陵京。灭身会有时，徐观可安行。沙丘一狼狈，笑落冠与缨。太子不少忍，顾非万人英。魏韩裂智伯，肘足本无声。胡为弃成谋，托国此狂生。荆轲不足说，田子老可惊。燕赵多奇士，惜哉亦虚名。杀父囚其母，此岂容天庭。亡秦只三户，况我数十城。渐离虽不伤，陛戟加周营。至今天下人，愍燕欲其成。废书一太息，可见千古情。","dynasty":"宋代","title":"和陶咏荆轲"}
{"author":"苏轼","content":"汉家殊未识经纶，入手功名事事新。百尺穿成连夜井，千金购得解飞人。","dynasty":"宋代","title":"王莽"}
{"author":"苏轼","content":"我老诗坛仆鼓旗，借君佳句发良时。但空贺监杯中物，莫示孙郎帐下儿。夜烛催诗金烬落，秋芳压帽露华滋。故应好语如爬痒，有味难名只自知。","dynasty":"宋代","title":"次韵答刘景文左藏（有美堂燕集，景文有诗。"}
{"author":"苏轼","content":"寂寞申公谢客时，自言已见穆生机。绾臧下吏明堂废，又作龙钟病免归。","dynasty":"宋代","title":"元祜元年二月八日，朝退，独在起居院读《汉"}
{"author":"苏轼","content":"岁寒冰冷天地闭，为我起{上左幸右丸下虫}鞭鱼龙。","dynasty":"宋代","title":"残句岁寒冰冷天地闭"}
{"author":"苏轼","content":"我欲乘飞车，东访赤松子。蓬莱不可到，弱水三万里。不如金山去，清风半帆耳。中有妙高台，云峰自孤起。仰观初无路，谁信平如砥。台中老比丘，碧眼照窗几。巉巉玉为骨，凛凛霜入齿。机锋不可触，千偈如翻水。何须寻德云，即此比丘是。长生未暇学，请学长不死。","dynasty":"宋代","title":"金山妙高台"}
{"author":"苏轼","content":"空山不难到，绝境未易名。何时谪仙人，来作钧天声。胸中几云梦，余地方恢宏。长庚与北斗，错落缀冠缨。黄公献紫芝，赤松馈青精。溪山久寂寞，请续离骚经。抱枝寒蜩咽，绕耳飞蚊清。谪仙抚掌笑，笑此羽皇铭。我顷尝独游，自适孤云情。君今又继往，雾雨愁青冥。感君兄弟意，寻羊问初平。玉床分箭镞，不忍独长生。诗成辄寄我，妙绝陶谢并。孤鸿方避弋，老骥犹在坰。鸟兽如可群，永寄槁木形。何山不堪隐，饮水自修龄。","dynasty":"宋代","title":"次韵程正辅游碧落洞"}
{"author":"苏轼","content":"宝云楼阁闹千门，林静初无一鸟喧。闭户莫教风扫地，卷帘疑有月临轩。水光潋滟犹浮碧，山色空蒙已敛昏。乞得汤休奇绝句，始知盐絮是阵言。","dynasty":"宋代","title":"次韵仲殊雪中游西湖二首"}
{"author":"苏轼","content":"我行都是退之诗，真有人家水半扉。千顷桑麻在船底，空馀石发挂鱼衣。","dynasty":"宋代","title":"慈湖夹阻风五首其三"}
{"author":"苏轼","content":"馀龄难把玩，妙解寄笔端。常恐抱永叹，不及丘明、迁。亲友复劝我，放心饯华颠。虚名非我有，至味知谁餐。思我无所思，安能观诸缘。已矣复何叹，旧说《易》两篇。","dynasty":"宋代","title":"和陶杂诗十一首其九"}
{"author":"苏轼","content":"我居青空里，君隐红埃中。声形不相吊，心事难形容。欲乘明月光，访君开素怀。天杯饮清露，展翼登蓬莱。佳人持玉尺，度君多少才。玉尺不可尽，君才无时休。对面一笑语，共蹑金鳌头。绛宫楼阙百千仞，霞衣谁与云烟浮。","dynasty":"宋代","title":"李白谪仙诗"}
{"author":"苏轼","content":"才极谈惠州风物之美到处聚观香案吏，此邦宜著玉堂仙。江云漠漠桂花湿，海雨翛翛荔子然。闻道黄柑常抵鹊，不容朱橘更论钱。恰従神武来弘景，便向罗浮觅稚川。","dynasty":"宋代","title":"舟行至清远县见顾秀"}
{"author":"苏轼","content":"归舟转河曲，稍见楚山苍。候吏来迎客，吴音已带乡。言従谢康乐，先献鲁灵光。已击三千里，何须四十强。风流半刺史，清绝校书郎。到郡诗成集，寻溪水溅裳。芒鞋随采药，茧纸记流觞。海静蛟鼍出，山空草木长。宦游无远近，民事要更尝。愿子传家法，他年请尚方。","dynasty":"宋代","title":"次韵子由送赵?几归觐钱塘遂赴永嘉"}
{"author":"苏轼","content":"昭君本楚人，艳色照江水。楚人不敢娶，谓是汉妃?一作家?子。谁知去乡国，万里为胡鬼。人言生女作门楣，昭君当时忧色衰。古来人事尽如此，反覆纵横安可知。","dynasty":"宋代","title":"昭君村"}
{"author":"苏轼","content":"吾闻君子，蹈常履素。晦明风雨，不改其度。平生丘壑，散发箕裾。坠车天全，颠沛何惧。腰适忘带，足适忘屦。不知有我，帽复奚数。流水莫系，浮云暂寓。飘然随风，非去非取。我冠明月，佩服宝璐。不缨而结，不簪而附。歌诗甯择，请饮相鼠。罚此陋人，俾出童羖。","dynasty":"宋代","title":"龙山补亡"}
{"author":"苏轼","content":"怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。","dynasty":"宋代","title":"西江月再用前韵戏曹子方。坐客云瑞香为紫丁香。遂以此曲辨證之"}
{"author":"苏轼","content":"冉冉绿雾生人衣。","dynasty":"宋代","title":"残句冉冉绿雾生人衣"}
{"author":"苏轼","content":"寒食今年二月晦，树林深翠已生烟。绕城骏马谁能借，到处名园意尽便。但挂酒壶那计盏，偶题诗句不须编。忽闻啼鵙惊羁旅，江上何人治废田。","dynasty":"宋代","title":"和子由寒食"}
{"author":"苏轼","content":"道人幽梦晓初还，已觉笙箫下月坛。风伯前驱清宿雾，祝融骖乘破朝寒。英姿连璧从多士，妙句锵金和八銮。已向词臣得颇、牧，路人莫作老儒看。","dynasty":"宋代","title":"次韵蒋颖叔二首其一扈从景灵宫"}
{"author":"苏轼","content":"故居剑阁隔锦官，柑果姜蕨交荆菅。奇孤甘挂汲古绠，侥觊敢揭钩金竿。已归耕稼供藁秸，公贵干蛊高巾冠。改更句格各蹇吃，姑因狡狯加间关。?王方平谓麻姑云：姑固少年，吾老矣，不复作此狡狯变化也。?","dynasty":"宋代","title":"戏和正辅一字韵"}
{"author":"苏轼","content":"炎歊六月北窗凉，更觉甘如饭稻粱。宰我粪墙讥敢避，孝先经笥谑兼忘。忧虞心谢知时雁，安稳身同挂角羊。要识熙熙不争竞，华胥别是一仙乡。","dynasty":"宋代","title":"次韵张甥棠美昼眠"}
{"author":"苏轼","content":"醉翁门下土，杂遝难为贤。曾子独超轶，孤芳陋群妍。昔従南方来，与翁两联翩。翁今自憔悴，子去亦宜然。贾谊穷适楚，乐生老思燕。那因江鲙美，遽厌天庖膻。但苦世论隘，聒耳如蜩蝉。安得万顷池，养此横海鳣。","dynasty":"宋代","title":"送曾子固倅越得燕字"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"人皆养子望聪明，我被聪明误一生。惟愿孩儿愚且鲁，无灾无难到公卿。","dynasty":"宋代","title":"洗儿"}
{"author":"苏轼","content":"南北檐楹照绿波，濯缨洗耳不须多。天空月满宜登眺，看取青铜两处磨。","dynasty":"宋代","title":"题铜陵陈公园双池诗"}
{"author":"苏轼","content":"天然宅院。赛了千千并万万。说与贤知。表德元来是胜之。今来十四。海里猴儿奴子是。要赌休痴。六只骰儿六点儿。","dynasty":"宋代","title":"减字木兰花（赠胜之）"}
{"author":"苏轼","content":"水轩花榭两争妍，秋月春风各自偏。惟有此亭无一物，坐观万景得天全。","dynasty":"宋代","title":"和文与可洋川园池三十首涵虚亭"}
{"author":"苏轼","content":"临水纵横回晚鞚。归来转觉情怀动。梅笛烟中闻几弄。秋阴重，西山雪淡云凝冻。美酒一杯谁与共。尊前舞雪狂歌送。腰跨金鱼旌旆拥。将何用，只堪妆点浮生梦。","dynasty":"宋代","tags":"送别，抒情，心情，愤懑","title":"渔家傲·临水纵横回晚鞚"}
{"author":"苏轼","content":"三军喜气铄飞花，睡起空惊月在沙。未集骅骝金騕褭，故残鳷鹊玉横斜。偶还仗内身如寄，尚忆江南酒可赊。宣劝不多心自醉，强扶衰白拜君嘉。","dynasty":"宋代","title":"次韵王仲至喜雪御筵"}
{"author":"苏轼","content":"当欢有余乐，在戚亦颓然。渊明得此理，安处故有年。嗟我与先生，所赋良奇偏。人间少宜适，惟有归耘田。我昔堕轩冕，毫厘真市廛。困来卧重裀，忧愧自不眠。如今破茅屋，一夕或三迁。风雨睡不知，黄叶满枕前。宁当出怨句，惨惨如孤烟。但恨不早悟，犹推渊明贤。","dynasty":"宋代","title":"和陶怨诗示庞邓"}
{"author":"苏轼","content":"结交不在久，倾盖如平生。识子今几日，送别亦有情。子生公相家，高义久峥嵘。天才既超诣，世故亦屡更。譬如追风骥，岂免羁与缨。念我山中人，久与麋鹿并。误出挂世网，举动俗所惊。归田虽未果，已觉去就轻。河阳岂云远，出处恐异程。便当従此别，有酒无徒倾。","dynasty":"宋代","title":"送吕行甫司门倅河阳"}
{"author":"苏轼","content":"瞿塘迤逦尽，巫峡峥嵘起。连峰稍可怪，石色变苍翠。天工运神巧，渐欲作奇伟。坱轧势方深，结构意未遂。旁观不暇瞬，步步造幽邃。苍崖忽相逼，绝壁凛可悸。仰观八九顶，俊爽凌颢气。晃荡天宇高，崩腾江水沸。孤超兀不让，直拔勇无畏。攀缘见神宇，憩坐就石位。巉巉隔江波，一一问庙吏。遥观神女石，绰约诚有以。俯首见斜鬟，拖霞弄修帔。人心随物变，远觉含深意。野老笑吾旁，少年尝屡至。去随猿猱上，反以绳索试。石笋倚孤峰，突兀殊不类。世人喜神怪，论说惊幼稚。楚赋亦虚传，神仙安有是。次问扫坛竹，云此今尚尔。翠叶纷下垂，婆娑绿凤尾。风来自偃仰，若为神物使。绝顶有三碑，诘曲古篆字。老人那解读，偶见不能记。穷探到峰背，采斫黄杨子。黄杨生石上，坚瘦纹如绮。贪心去不顾，涧谷千寻缒。山高虎狼绝，深入坦无忌。洪濛草树密，葱茜云霞腻。石窦有洪泉，甘滑如流髓。终朝自盥漱，冷冽清心胃。浣衣挂树梢，磨斧就石鼻。徘徊云日晚，归意念城市。不到今十年，衰老筋力惫。当时伐残木，牙蘖已如臂。忽闻老人说，终日为叹喟。神仙固有之，难在忘势利。贫贱尔何爱，弃去如脱屣。嗟尔若无还，绝粮应不死。","dynasty":"宋代","title":"巫山"}
{"author":"苏轼","content":"千花未分出梅余，遣雪摧残计已疏。卧闻点滴如秋雨，知是东风为扫除。阆苑千葩映玉宸，人间只有此花新。飞霙要欲先桃李，散作千林火迫春。蹀躞娇黄不受鞿，东风暗与色香归。偶逢白堕争春手，遣入王孙玉斝飞。","dynasty":"宋代","title":"次韵赵德麟雪中惜梅且饷柑酒三首"}
{"author":"苏轼","content":"半脱莲房露压攲，绿荷深处有游龟。只应翡翠兰苕上，独见玄夫曝日时。","dynasty":"宋代","title":"书艾宣画四首其四莲龟"}
{"author":"苏轼","content":"词锋虽作楚骚寒，德意还同汉诏宽。好遣秦郎供帖子，尽驱春色入毫端。","dynasty":"宋代","title":"次韵秦少游王仲至元日立春三首其三"}
{"author":"苏轼","content":"玉盆沉李灩清泉，金鸭嘘空袅细烟。自有梧揪障畏日，仍欣麦黍报丰年。","dynasty":"宋代","title":"皇太妃阁五首"}
{"author":"苏轼","content":"世事一场大梦，人生几度秋凉？夜来风叶已鸣廊。看取眉头鬓上。(秋凉一作：新凉)酒贱常愁客少，月明多被云妨。中秋谁与共孤光。把盏凄然北望。","dynasty":"宋代","tags":"宋词三百首，宋词精选，婉约，中秋节，贬谪，感叹，人生","title":"西江月·世事一场大梦"}
{"author":"苏轼","content":"世传王播《饭后钟》诗，盖扬州石塔寺事也。相传如此，戏作此诗。饥眼眩东西，诗肠忘早晏。虽知灯是火，不悟钟非饭。山僧异漂母，但可供一莞。何为三百年，记忆作此讪。斋厨养若人，无益只遗患。乃知饭后钟，阇黎盖具眼。","dynasty":"宋代","title":"石塔寺（并引）"}
{"author":"苏轼","content":"何人遗公石屏风，上有水墨希微踪。不画长林与巨植，独画峨嵋山西雪岭上万岁不老之孤松。崖崩涧绝可望不可到，孤烟落日相溟濛。含风偃蹇得真态，刻画始信天有工。我恐毕宏韦偃死葬虢山下，骨可朽烂心难穷。神机巧思无所发，化为烟霏沦石中。古来画师非俗士，摹写物像略与诗人同。愿公作诗慰不遇，无使二子含愤泣幽宫。","dynasty":"宋代","title":"欧阳少师令赋所蓄石屏"}
{"author":"苏轼","content":"旸谷宾初日，清台告协风。愿如风有信，长与日俱中。","dynasty":"宋代","title":"春帖子词：皇帝阁六首其二"}
{"author":"苏轼","content":"年来战纷华，渐觉夫子胜。欲求五亩宅，洒扫乐清净。学道恨日浅，问禅惭听莹。聊为山水行，遂此麋鹿性。独游吾未果，觅伴谁复听。吾宗古遗直，穷达付前定。餔糟醉方熟，洒面呼不醒。奈何效燕蝠，屡欲争晨暝。不如従我游，高论发犀柄。溪南渡横木，山寺称小径。（太平寺，俗号小径山。）幽寻自兹始，归路微月映。南望功臣山，云外盘飞磴。三更渡锦水，再宿留石镜。缅怀周与李，能作洛生咏。明朝二子至，诗律严号令。篮舆置纸笔，得句轻千乘。玲珑苦奇秀，名实巧相称。九仙更幽绝，笑语千山应。空岩侧破瓮，飞流洒浮磬。山前见?亦，候吏铙鼓竞。我生本艰奇，尘土满釜甑。山禽与野兽，知我久蹭蹬。笑谓候吏还，御虎吾有命。径山虽云远，行李稍可并。颇讶王子猷，忽起山阴兴。但报菊花开，吾当理归榜。","dynasty":"宋代","title":"径山道中次韵答周长官兼赠苏寺丞"}
{"author":"苏轼","content":"前身陶彭泽，后身韦苏州。欲觅王右丞，还向五字求。诗人与画手，兰菊芳春秋。又恐两皆是，分身来入流。","dynasty":"宋代","title":"次韵黄鲁直书伯时画王摩诘"}
{"author":"苏轼","content":"亭下佳人锦绣衣，满身璎珞缀明玑。晚香消歇无寻处，花已飘零露已晞。","dynasty":"宋代","title":"和文与可洋川园池三十首露香亭"}
{"author":"苏轼","content":"薄云霏霏不成雨，杖藜晓入千花坞。柯丘海棠吾有诗，独笑深林谁敢侮。三杯卯酒人径醉，一枕春睡日亭午。竹间老人不读书，留我闭门谁教汝。出檐aa26枳十围大，写真素壁千蛟舞。东坡作塘今几尺，携酒一劳农工苦。却寻流水出东门，坏垣古堑花无主。卧开桃李为谁妍，对立??相媚妩。开樽借草劝行路，不惜春衫污泥土。褰裳共过春草亭，扣门却入韩家圃。辘轳绳断井深碧，秋千索挂人何所。映帘空复小桃枝，乞浆不见应门女。南山古台临断岸，雪阵翻空迷仰俯。故人馈我玉叶羹，水冷烟消谁为煮。崎岖束蕴下荒径，娅姹隔花闻好语。更随落景尽余樽，却傍孤城得僧宇。主人劝我洗足眠，倒床不复闻钟鼓。明朝门外泥一尺，始悟三更雨如许。平生所向无一遂，兹游何事天不阻。固知我友不终穷，岂弟君子神所予。","dynasty":"宋代","title":"上巳日与二三子携酒出游随所见辄作数句明日"}
{"author":"苏轼","content":"袅袅风蒲乱，猗猗水荇长。小舟浮鸭绿，大杓泻鹅黄。得意诗酒杜，终身鱼稻乡。乐哉无一事，何处不清凉。","dynasty":"宋代","title":"乘舟过贾收水阁，收不在，见其子，三首其二"}
{"author":"苏轼","content":"锦里先生自笑狂，莫欺九尺鬓眉苍。诗人老去莺莺在，公子归来燕燕忙。柱下相君犹有齿，江南刺史已无肠。平生谬作安昌客，略遣彭宣到后堂。","dynasty":"宋代","title":"张子野年八十五尚闻买妾述古令作诗"}
{"author":"苏轼","content":"已分江湖送此生，会稽行复得岑成。镜湖席捲八百里，坐啸因君又得名。","dynasty":"宋代","title":"余旧在钱塘，同苏伯固开西湖，今方请越，戏谓伯固，可复来开镜湖耶？伯固有诗，因次韵"}
{"author":"苏轼","content":"冲风振河朔，飞雾失太行。相逢不相识，下马须眉黄。洗眼忽惊笑，见此玉节郎。喜有贤主人，共此残烛光。聚散一梦中，人北雁南翔。吾生如寄耳，送老天一方。幸子遇明主，陈经入西厢。归期不可缓，倚相宜在傍。","dynasty":"宋代","title":"谢仲适坐上送王敏仲北使"}
{"author":"苏轼","content":"柏生两石间，天命本如此。虽云生之艰，与石相终死。韩子俯仰人，但爱平地美。土膏扎烡壤，成坏几何耳。君看此槎牙，岂有可移理。苍龙转玉骨，黑虎抱金柅。书师亦可人，使我毛发起。当年落筚意，正欲饥韩子。","dynasty":"宋代","title":"柏石图诗"}
{"author":"苏轼","content":"巡城已困尘埃眯，执扑仍遭虮虱缘。欲脱布衫携素手，试开病眼点黄连。","dynasty":"宋代","title":"寒食日答李公择三绝次韵其三"}
{"author":"苏轼","content":"斓斑碎玉养菖蒲，一勺清泉潢石盂。净几明窗书小楷，便同尔雅注虫鱼。","dynasty":"宋代","title":"过文觉显公房"}
{"author":"苏轼","content":"白足高僧解达观，安排春事满幽栏。不须天女来相试，总把空花眼里看。","dynasty":"宋代","title":"赠江州景德长老"}
{"author":"苏轼","content":"我本西湖一钓舟，意嫌高屋冷飕飕。羡师此室才方丈，一炷清香尽日留。","dynasty":"宋代","title":"书双竹湛师房二首其一"}
{"author":"苏轼","content":"扶桑大茧如瓮盎，天女织绡云汉上。往来不遣凤衔梭，谁能鼓臂投三丈。人间刀尺不敢裁，丹青付与濠梁崔。风蒲半折寒雁起，竹间的皪横江梅。画堂粉壁翻云幕，十里江天无处着。好卧元龙百尺楼，笑看江水拍天流。","dynasty":"宋代","title":"赵令晏崔白大图幅径三丈"}
{"author":"苏轼","content":"东池浮萍半黏块，裂碧跳青出鱼背。西池秋水尚涵空，舞阔摇深吹荇带。吾僚有意为迁居，老守纵馋那忍脍。纵横争看银刀出，瀺灂初惊玉花碎。但愁数罟损鳞鬣，未信长堤隔涛濑。濊濊发发须臾间，圉圉洋洋寻丈外。安知中无蛟龙种，尚恐或有风云会。明年春水涨西湖，好去相忘渺淮海。","dynasty":"宋代","title":"西湖秋涸，东池鱼窘甚，因会客，呼网师迁之西池，为一笑之乐。夜归，被酒不能寐，戏作放鱼一首"}
{"author":"苏轼","content":"石泉冻合竹无风，夜色沉沉万境空。试问静中闲侧耳，隔窗撩乱扑春虫。","dynasty":"宋代","title":"雪诗八首"}
{"author":"苏轼","content":"渊明形神自我，乐天身心相物。而今月下三人，他日当成几佛。","dynasty":"宋代","title":"刘景文家藏乐天身心问答三首戏书一绝其后"}
{"author":"苏轼","content":"吴兴有君子，淡如朱丝琴。一唱三太息，至今有遗音。嗟余与夫子，相避如辰参。（退翁官于蜀，余在京师，余归而退翁去。及余官于吴兴，则退翁亡矣。）犹喜见诸郎，窈然清且深。异时多良士，末路丧初心。我生不有命，其肯枉尺寻。","dynasty":"宋代","title":"送俞节推（汝尚之子，汝尚字退翁）"}
{"author":"苏轼","content":"少年独识晁新城，闭门却扫卷旆旌。胸中自有谈天口，坐却秦军发墨守。有子不为谋置锥，虹霓吞吐忘寒饥。端如太史牛马走，严徐不敢连尻脽。裴回未用疑相待，枉尺知君有家戒。避人聊复去瀛洲，伴我真能老淮海。梦中仇池千仞岩。便欲揽我青霞幨。且须还家与妇计，我本归路连西南。老人饮酒无人佐，独看红药倾白堕。每到平山忆醉翁，悬知他日君思我。路傍小儿笑相逢，齐歌万事转头空。赖有风流贤别驾，犹堪十里卷春风。","dynasty":"宋代","title":"次韵和晁无咎学士相迎"}
{"author":"苏轼","content":"天将铲隋乱，帝遣六龙来。森然风云姿，飒爽毛骨开。飙驰不及视，山川俨莫回。长鸣视八表，扰扰万驽骀。秦王龙凤姿，鲁鸟不足摧。腰间大白羽，中物如风雷。区区数竖子，搏取若提孩。手持扫天帚，六合如尘埃。艰难济大业，一一非常才。维时六骥足，绩与英术陪。功成锵八鸾，玉辂行天街。荒凉昭陵阙，古石埋苍苔。","dynasty":"宋代","title":"昭陵六马，唐文皇战马也，琢石象之，立昭陵"}
{"author":"苏轼","content":"驿舍闻泣者甚怨问之乃昔富而今贫者乃作一诗今以赠杨君?一题赠杨耆，而以现题为引。?孤村渐?一作微?雨逐秋凉，逆旅愁人怨夜长。不寐相看惟枥马，愁吟?一作悲歌?互答有寒螀。天寒滞穗犹横亩，岁晚空机尚倚墙。劝尔一杯聊复睡，人间贫富海茫茫。","dynasty":"宋代","title":"西蜀杨耆二十年前见之甚贫今见之亦贫所异于"}
{"author":"苏轼","content":"小酒生黎法，乾糟瓦盎中。芳辛知有毒，滴沥取无穷。冻醴寒初泫，春醅暖更饛。华夷两樽合，醉笑一欢同。里闬峨山北，田园震泽东。归期那敢说，安讯不曾通。鹤鬓惊全白，犀围尚半红。愁颜解符老，寿耳斗吴翁。得谷鹅初饱，亡猫鼠益丰。黄姜收土芋，苍耳斫霜丛。儿瘦缘储药，奴肥为种菘。频频非窃食，数数尚乘风。河伯方夸若，灵娲自舞冯。归途陷泥淖，炬火燎茅蓬。膝上王文度，家传张长公。和诗仍醉墨，戏海乱群鸿。","dynasty":"宋代","title":"用过韵，冬至与诸生饮酒"}
{"author":"苏轼","content":"漠漠秋高露气清，新蒲倚石近溪生。夜来雨後西风急，静向窗前似有声。","dynasty":"宋代","title":"绝句二首"}
{"author":"苏轼","content":"天地虽虚廓，惟海为最大。圣王皆祀事，位尊河伯拜。祝融为异号，恍惚聚百怪。二气变流光，万里风云快。灵旂摇红纛，赤虬喷滂湃。家近玉皇楼，彤光照世界。若得明月珠，可偿逐客债。","dynasty":"宋代","title":"醉中题鲛绡诗"}
{"author":"苏轼","content":"过湖携手屡沾襟。","dynasty":"宋代","title":"失调名"}
{"author":"苏轼","content":"谁教幽梦里，插他花。","dynasty":"宋代","title":"失调名"}
{"author":"苏轼","content":"接统真千岁，膺期止一章。周南稍留滞，宣室遂凄凉。病马空嘶枥，枯葵已泫霜。馀生卧江海，归梦泣嵩邙。","dynasty":"宋代","title":"神宗皇帝挽词三首其三"}
{"author":"苏轼","content":"二豪诋醉客，气涌胸中山。漼然似冰释，亦复在一言。啬气实其腹，云当享长年。少饮得径醉，此秘君勿传。","dynasty":"宋代","title":"和陶饮酒二十首"}
{"author":"苏轼","content":"水光潋滟晴方好，山色空蒙雨亦奇。(蒙通：濛)欲把西湖比西子，淡妆浓抹总相宜。","dynasty":"宋代","tags":"古诗三百首，小学古诗，西湖，写雨，写景，早教古诗100首","title":"饮湖上初晴后雨二首·其二"}
{"author":"苏轼","content":"针头如麦芒，气出如车轴。间关脉络中，性命寄毛粟。而况清净眼，内景含天烛。琉璃贮沆瀣，轻脆不任触。而子于其间，来往施锋镞。笑谈纷自若，观者颈为缩。运针如运斤，去翳如拆屋。常疑子善幻，他技杂符祝。子言吾有道，此理君未瞩。形骸一尘垢，贵贱两草木。世人方重外，妄见瓦与玉。而我初不知，刺眼如刺肉。君看目与翳，是翳要非目。目翳苟二物，易分如麦菽。宁闻老农夫，去草更伤谷。鼻端有馀地，肝胆分楚蜀。吾于五轮间，荡荡见空曲。如行九轨道，并驱无击毂。空花谁开落，明月自朏朒。请问乐全堂，忘言老尊宿。","dynasty":"宋代","title":"赠眼医天彦若"}
{"author":"苏轼","content":"风捲珠帘自上钩。萧萧乱叶报新秋。独携纤手上高楼。缺月向人舒窈窕，三星当户照绸缪。香生雾縠见纤柔。","dynasty":"宋代","title":"浣溪沙"}
{"author":"苏轼","content":"除夜雪相留，元日晴相送。东风吹宿酒，瘦马兀残梦。葱昽晓光开，旋转馀花弄。下马成野酌，佳哉谁与共。须臾晚云合，乱洒无缺空。鹅毛垂马騣，自怪骑白凤。三年东方旱，逃户连攲栋。老农释耒叹，泪入饥肠痛。春雪虽云晚，春麦犹可种。敢怨行役劳，助尔歌饭瓮。","dynasty":"宋代","title":"除夜大雪，留潍州，元日早晴，遂行，中途雪复作"}
{"author":"苏轼","content":"昨夜霜风入裌衣，晓来病骨更支离。疏狂似我人谁顾，坎轲怜君志未移。但恨不携桃叶女，尚能来趁菊花时。南台二谢无人继，直恐君诗胜义熙。（二谢従宋武帝九日燕戏马台。）","dynasty":"宋代","title":"次韵王定国马上见寄"}
{"author":"苏轼","content":"鼎在耳二首人去山空鹤不归，丹亡鼎在世徒悲。可怜九转功成后，却把飞升乞内芝。琉璃击碎走金丹，无复神光发旧坛。时有世人来舐鼎，俗随鸡犬事刘安。","dynasty":"宋代","title":"富阳妙庭观董双成故宅发地得丹鼎覆以铜盘承"}
{"author":"苏轼","content":"先王旧德在民心，著令称忠上意深。堕泪行看会祠下，挂名争欲刻碑阴。凄凉破屋尘凝坐，憔悴云孙雪满簪。未信诸豪容郭解，却从他县施千金。","dynasty":"宋代","title":"送表忠观钱道士归杭，并引"}
{"author":"苏轼","content":"窗前堆梧桐，床下鸣络纬。佳人尺书到，客子中夜喟。朝来一樽酒，晤语聊自慰。秋蝇已无声，霜蟹初有味。当为壮士饮，眦裂须磔?胃。勿作儿女怀，坐念?萧蛸畏。山城亦何有，一笑泻肝胃。泛舟以娱君，鱼鳖多可饩。纵为十日饮，未遽主人费。吾侪俱老矣，耿耿知自贵。宁能傍门户，啼笑杂猩狒。要将百篇诗，一吐千丈气。萧条岁行暮，迨此霜雪未。明朝出城南，遗迹观楚魏。西风迫吹帽，金菊乱如沸。愿君勿言归，轻别吾所讳。","dynasty":"宋代","title":"与顿起孙勉泛舟探韵得未字"}
{"author":"苏轼","content":"遣化何时取众香，法筵斋钵久凄凉。寒蔬病甲谁能采，落叶空畦半已荒。老楮忽生黄耳菌，故人兼致白芽姜。萧然放箸东南去，又入春山笋蕨乡。","dynasty":"宋代","title":"与参寥师行园中得黄耳蕈"}
{"author":"苏轼","content":"清淮蜀汴。更在江西岸。红旆到时黄叶乱。霜入梁王故苑。秋原何处携壶。停骖访古踟蹰。双庙遗风尚在，漆园傲吏应无。","dynasty":"宋代","title":"清平乐·清淮蜀汴"}
{"author":"苏轼","content":"冯冼古烈妇，翁媪国于兹。策勋梁武后，开府隋文时。三世更险易，一心无磷缁。锦繖平积乱，犀渠破余疑。庙貌空复存，碑版漫无辞。我欲作铭志，慰此父老思。遗民不可问，偻句莫予欺。犦牲菌鸡卜，我当一访之。铜鼓壶卢笙，歌此送迎诗。","dynasty":"宋代","title":"和陶拟古九首"}
{"author":"苏轼","content":"翻翻联联衔尾鸦，荦荦确确蜕骨蛇。分畴翠浪走云阵，刺水绿针抽稻芽。洞庭五月欲飞沙，鼍鸣窟中如打衙。天公不见老农泣，唤取阿香推雷车。","dynasty":"宋代","title":"无锡道中赋水车"}
{"author":"苏轼","content":"妙龄驰誉百夫雄，晚节忘怀大隐中。悃愊无华真汉吏，文章尔雅称吾宗。趋时肯负平生志，有子还应不死同。惟我闲思十年事，数行老泪寄西风。","dynasty":"宋代","title":"苏潜圣挽词"}
{"author":"苏轼","content":"谢公含雅量，世运属艰难。况复情所钟，感慨萃中年。正赖丝与竹，陶写有馀欢。尝恐儿辈觉，坐令高趣阑。独携缥缈人，来上东西山。放怀事物外，徙倚弄云泉。一旦功业成，管蔡复流言。慷慨桓野王，哀歌和清弹。挽须起流涕，始知使君贤。意长日月促，卧病已辛酸。恸哭西州门，往驾那复还。空馀行乐处，古木昏苍烟。","dynasty":"宋代","title":"游东西岩（即谢安东山也。）"}
{"author":"苏轼","content":"诏语春温昨夜班，屋头鸣鴃便关关。游仙梦觉月临幌，贺雨诗成云满山。怜我白头来仗下，看君黄气发眉间。凤池故事同机务，火急开撙及尚闲。","dynasty":"宋代","title":"次韵穆父舍人再赠之什"}
{"author":"苏轼","content":"问君谪南宾，野葛食几尺。逢人瘴发黄，入市胡眼碧。三年不易过，坐睨倚天壁。归来貌如故，妙语仍破镝。那能废诗酒，亦未妨禅寂。愿为尚书郎，还赐上方舄。江家旧池台，修竹围一尺。归来万事非，惟见秦淮碧。平生痛饮处，遗墨鸦栖壁。西来故父客，金印杂鸣镝。三槐老更茂，花絮春寂寂。中微未可料，家庙藏赤舄。","dynasty":"宋代","title":"次韵王巩南迁初归二首"}
{"author":"苏轼","content":"远公沽酒饮陶潜，佛印烧猪待子瞻。采得百花成蜜後，不知辛苦为谁甜。","dynasty":"宋代","title":"戏答佛印"}
{"author":"苏轼","content":"佛灯渐暗饥鼠出，山雨忽来修竹鸣。知是何人旧诗句，已应知我此时情。","dynasty":"宋代","title":"少年时尝过一村院见壁上有诗云夜凉疑有雨院"}
{"author":"苏轼","content":"闽溪珍献。过海云帆来似箭。玉座金盘。不贡奇葩四百年。轻红酽白。雅称佳人纤手擘。骨细肌香。恰是当年十八娘。","dynasty":"宋代","tags":"荔枝，赞美","title":"减字木兰花·荔枝"}
{"author":"苏轼","content":"少壮欲及物，老闲馀此心。微生山海间，坐受瘴雾侵。可怜邓道士，摄衣问呻吟。覆舟却私渡，断桥费千金。","dynasty":"宋代","title":"次韵定慧钦长老见寄八首，并引其七"}
{"author":"苏轼","content":"解组归来道益光，坐看百物自炎凉。卷帘堂上檀槽闹，送客林间桦烛香。浅量已愁当酒怯，非才尤觉和诗忙。何人贪佩黄金印，千柱耽耽锁北冈。人间膏火正争光，每到藏春得暂凉。多事始知田舍好，凶年偏觉野蔬香。溪山胜画徒能说，来往如梭为底忙。老去此身无处著，为翁载插万松冈。","dynasty":"宋代","title":"景纯见和复次韵赠之二首"}
{"author":"苏轼","content":"醉中虽可乐，犹是生灭境。云何得此身，不醉亦不醒。痴如景升牛，莫保尻与领。黠如东郭{左俊去亻右免}，束缚作毛颖。乃知嵇叔夜，非坐虎文炳。","dynasty":"宋代","title":"和陶饮酒二十首"}
{"author":"苏轼","content":"经明宣城宰，家此百尺澜。郑翁不量力，敢以非意干。玄黄杂两战，绛青表双蟠。（事见《龙公碑》。）烈气毙强敌，仁心恻饥寒。精诚祷必赴，苟简求亦难。萧条麦麰枯，浩荡日月宽。念子无吏责，十日勤征鞍。春蔬得雨雪，少助先生盘。龙不惮往来，而我独宴安。闭阁默自责，神交清夜阑。","dynasty":"宋代","title":"次韵陈履常张公龙潭"}
{"author":"苏轼","content":"秋风摵摵鸣枯蓼，船阁荒村夜悄悄。正当逐客断肠时，君独歌呼醉连晓。老夫平生齐得丧，尚恋微官失轻矫。君今憔悴归无食，五斗未可秋毫小。君言失意能几时，月啖虾蟆行复皎。杀人无验中不快，此恨终身恐难了。徇时所得无几何，随手已遭忧患绕。期君正似种宿麦，忍饥待食明年麦。","dynasty":"宋代","title":"送杭州杜戚陈三掾罢官归乡"}
{"author":"苏轼","content":"荻花枫叶忆秦姝，切切么弦细欲无。莫把胡琴挑醉客，回看霜戟褚公须。","dynasty":"宋代","title":"次韵景文山堂听筝三首其三"}
{"author":"苏轼","content":"言中谋猷行中经，关西人物数清英。欲过叔度留终日，未识鲁山空此生。论议凋零三益友，功名分付二难兄。老来尚有忧时叹，此涕无従何处倾。","dynasty":"宋代","title":"吕与叔学士挽词"}
{"author":"苏轼","content":"火岂此祥乎乃作是诗院有蜀僧宣逮事讷长老识先君云石耳峰头路接天，梵音堂下月临泉。此生初饮庐山水，他日徒参雪窦禅。袖里宝书犹未出，梦中飞盖已先传。何人更识嵇中散，野鹤昂藏未是仙。","dynasty":"宋代","title":"圆通禅院先君旧游也四月二十四日晚至宿焉明"}
{"author":"苏轼","content":"自我来关辅，南山得再游。山中亦何有，草木媚深幽。菖蒲人不识，生此乱石沟。山高霜雪苦，苗叶不得抽。下有千岁根，蹙缩如蟠虬。长为鬼神守，德薄安敢偷。","dynasty":"宋代","title":"和子由记园中草木十一首其九"}
{"author":"苏轼","content":"三更向阑月渐垂，欲落未落景特奇。明朝人事谁料得，看到苍龙西没时。","dynasty":"宋代","title":"夜泛西湖五绝其二"}
{"author":"苏轼","content":"高岩下赤日，深谷来悲风。擘开青玉峡，飞出两白龙。乱沫散霜雪，古潭摇清空。馀流滑无声，快泻双石谼。我来不忍去，月出飞桥东。荡荡白银阙，沉沉水精宫。愿随琴高生，脚踏赤鱼军公。手持白芙蕖，跳下清泠中。","dynasty":"宋代","title":"庐山二胜，并叙其一开先漱玉亭"}
{"author":"苏轼","content":"赤髯碧眼老鲜卑，回策如萦独善骑。赭白紫骝俱绝世，马中岳湛有妍姿。","dynasty":"宋代","title":"书韩干二马"}
{"author":"苏轼","content":"大杏金黄小麦熟，堕巢乳鹊拳新竹。故将俗物恼幽人，细马红妆满山谷。提壶劝酒意虽重，杜鹃催归声更速。酒阑人散却关门，寂历斜阳挂疏木。","dynasty":"宋代","title":"携妓乐游张山人园"}
{"author":"苏轼","content":"千株玉槊搀云立，一穗珠旒落镜寒。何处霜眉碧眼客，结为三友冷相看。","dynasty":"宋代","title":"佛日山荣长老方丈五绝其二"}
{"author":"苏轼","content":"江海相忘十五年，羡公松柏蔚苍颜。四朝耆旧冰霜后，两郡风流水石间。旧政犹传蜀父老，先声已振越溪山。樽前俱是蓬莱守，莫放高楼雪月闲。","dynasty":"宋代","title":"送穆越州"}
{"author":"苏轼","content":"西湖小雨晴，滟滟春渠长。来従古城角，夜半传新响。使君欲春游，浚沼役千掌。纷纭具畚锸，闹若蚁运壤。夭桃弄春色，生意寒犹怏。惟有落残梅，标格若矜爽。游人坌已集，挈榼三且两。醉客卧道傍，扶起尚偃仰。池台信宏丽，贵与民同赏。但恐城市欢，不知田野怆。颍川七不登，野气长苍莽。谁知万里客，湖上独长想。","dynasty":"宋代","title":"许州西湖"}
{"author":"苏轼","content":"大旆传闻载酒过，小诗未忍著砖磨。阳关三叠君须秘，除却胶西不解歌。","dynasty":"宋代","title":"和孔密州五绝其一见邸家园留题"}
{"author":"苏轼","content":"露叶风枝晓自匀，绿阴青子净无尘。闲吟绕屋扶疏句，须信渊明是可人。","dynasty":"宋代","title":"广陵后园题申公扇子"}
{"author":"苏轼","content":"露宿泥行草棘中，十年春雨养髯龙。如今尺五城南杜，欲问东坡学种松。君方扫雪收松子，我已开榛得茯苓。为问何如插杨柳，明年飞絮作浮萍。","dynasty":"宋代","title":"予少年颇知种松手植数万株皆中梁柱矣都梁山"}
{"author":"苏轼","content":"山人昔与云俱出，俗驾今随水不回。赖我胸中有佳处，一樽时对画图开。","dynasty":"宋代","title":"次韵子由书王晋卿画山水二首其二"}
{"author":"苏轼","content":"黄鸡啄蝎如啄黍，窗间守宫称蝎虎。暗中缴尾伺飞虫，巧捷功夫在腰膂。跂跂脉脉善缘壁，陋质従来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"歌停檀板舞停鸾。高阳饮兴阑。兽烟喷尽玉壶干。香分小凤团。雪浪浅，露珠圆。捧瓯春笋寒。绛纱笼下跃金鞍。归时人倚栏。","dynasty":"宋代","title":"阮郎归"}
{"author":"苏轼","content":"蜀客到江南，长忆吴山好。吴蜀风流自古同，归去应须早。还与去年人，共藉西湖草。莫惜尊前仔细看，应是容颜老。","dynasty":"宋代","tags":"岁月，怀念","title":"卜算子·感旧"}
{"author":"苏轼","content":"携手江村。梅雪飘裙。情何限、处处消魂。故人不见，旧曲重闻。向望湖楼，孤山寺，涌金门。寻常行处，题诗千首，绣罗衫、与拂红尘。别来相忆，知是何人。有湖中月，江边柳，陇头云。","dynasty":"宋代","tags":"写景，追忆，思念，友人","title":"行香子·丹阳寄述古"}
{"author":"苏轼","content":"兰菊有生意，微阳回寸根。方忧集暮雪，复喜迎朝暾。忆我故居室，浮光动南轩。松竹半倾泻，未数葵与萱。三径瑶草合，一瓶井花温。至今行吟处，尚余履舄痕。一朝出従仕，永愧李仲元。晚岁益可羞，犯雪方南奔。山城买废圃，槁叶手自掀。长使齐安人，指说故侯园。铅膏染髭须，旋露霜雪根。不如闭目坐，丹府夜自暾。谁知忧患中，方寸寓羲轩。大雪従压屋，我非儿女萱。平生学踵息，坐觉两?登温。下马作雪诗，满地鞭箠痕。伫立望原野，悲歌为黎元。道逢射猎子，遥指狐兔奔。踪迹尚可寻，窟穴何足掀。寄谢李丞相，吾将反丘园。","dynasty":"宋代","title":"正月十八日蔡州道上遇雪子由韵二首"}
{"author":"苏轼","content":"早知身寄一沤中，晚节尤惊落木风。（近闻莘老、公择皆逝，故有此句。）昨梦已论三世事，岁寒犹喜五人同。（轼与子中、彦祖、子敦、完夫同试举人景德寺，今皆健。）雨余北固山围座，春尽西湖水映空。差胜四明狂监在，更将老眼犯尘红。","dynasty":"宋代","title":"次韵林子中王彦祖唱酬"}
{"author":"苏轼","content":"乱山合沓围彭门，官居独在悬水村。（吕梁地名。）居民萧条杂麋鹿，小市冷落无鸡豚。黄河西来初不觉，但讶清泗流奔浑。夜闻沙岸鸣瓮盎，晓看雪浪浮鹏鲲。吕梁自古喉吻地，万顷一抹何由吞。坐观入市卷闾井，吏民走尽余王尊。计穷路断欲安适，吟诗破屋愁鸢蹲。岁寒霜重水归壑，但见屋瓦留沙痕。入城相对如梦寐，我亦仅免为鱼鼋。旋呼歌舞杂诙笑，不惜饮釂空瓶盆。念君官舍冰雪冷，新诗美酒聊相温。人生如寄何不乐，任使绛蜡烧黄昏。宜房未筑淮泗满，故道堙灭疮痍存。明年劳苦应更甚。我当畚锸先鲸髡。付君万指伐顽石，千锤雷动苍山根。高城如铁洪口决，谈笑却扫看崩奔。农夫掉臂免狼顾，秋谷布野如云屯。还须更置软脚酒，为君击鼓行金樽。","dynasty":"宋代","title":"答吕梁仲屯田"}
{"author":"苏轼","content":"十载漂然未可期，那堪重作看花诗。门前恶语谁传去，醉后狂歌自不知。刺舌君今犹未戒，灸眉我亦更何辞。相従痛饮无余事，正是春容最好时。","dynasty":"宋代","title":"刘贡父见余歌词数首以诗见戏聊次其韵"}
{"author":"苏轼","content":"麻叶层层苘叶光，谁家煮茧一村香。隔篱娇语络丝娘。垂白杖藜抬醉眼，捋青捣麨软饥肠。问言豆叶几时黄。","dynasty":"宋代","title":"浣溪沙"}
{"author":"苏轼","content":"过湖携手屡沾襟。","dynasty":"宋代","title":"失调名"}
{"author":"苏轼","content":"木落骚人已怨秋，不堪平远发诗愁。要看万壑争流处，他日终烦顾虎头。","dynasty":"宋代","title":"郭熙秋山平远二首其二"}
{"author":"苏轼","content":"太行西来万马屯，势与岱岳争雄尊。飞狐上党天下脊，半掩落日先黄昏。削成山东二百郡，气压代北三家村。千峰右卷矗牙帐，崩崖凿断开土门。朅来城下作飞石，一炮惊落天骄魂。承平百年烽燧冷，此物僵卧枯榆根。画师争摹雪浪势，天工不见雷斧痕。离堆四面绕江水，坐无蜀士谁与论。老翁儿戏作飞雨，把酒坐看珠跳盆。此身自幻孰非梦，故园山水聊心存。","dynasty":"宋代","title":"雪浪石"}
{"author":"苏轼","content":"一与子由别，却数七端午。身随綵丝系，心与昌歜苦。今年匹马来，佳节日夜数。儿童喜我至，典衣具鸡黍。水饼既怀乡，饭筒仍悯楚。谓言必一醉，快作西川语。宁知是官身，糟曲困熏煮。独携三子出，古刹访禅祖。高谈付梁罗，诗律到阿虎。归来一调笑，慰此长龃龉。","dynasty":"宋代","title":"端午游真如，迟、适、远从，子由在酒局"}
{"author":"苏轼","content":"天开清远峡，地转凝碧湾。我行无迟速，摄衣步孱颜。山僧本幽独，乞食况未还。云碓水自舂，松门风为关。石泉解娱客，琴筑鸣空山。佳人剑翁孙，游戏暂人间。忽忆啸云侣，赋诗留玉环。林空不可见，雾雨霾髻鬟。","dynasty":"宋代","title":"峡山寺（传奇所记孙恪袁氏事，即此寺，至今"}
{"author":"苏轼","content":"上苑夭桃自作行，刘郎去后几回芳。厌从年少追新赏，闲对宫花识旧香。欲赠佳人非泛洧，好纫幽佩吊沉湘。鹤林神女无消息，为问何年返帝乡。","dynasty":"宋代","title":"刁景纯赏瑞香花，忆先朝侍宴，次韵"}
{"author":"苏轼","content":"魏王大瓢实五石，种成濩落将安适。可怜公子持十牛，海上三年竟何得。先生少负不羁才，从军数到单于台。天山直欲三箭取，白衣将军何人哉。夜逢怪石曾饮羽，戏中戟枝何足数。誓将马革裹尸还，肯学班超苦儿女。封侯卫霍知几许，老矣先生困羇旅。酒酣聊复说平生，结袜犹堪一再鼓。弃书捐剑学万人，纨裤儒冠皆误身。穷途政似不龟手，与世羞为西子颦。如今惟有谈天口，云梦胸中吞八九。世间万事寄黄粱，且与先生说乌有。","dynasty":"宋代","title":"赠李兕彦威秀才"}
{"author":"苏轼","content":"窃禄忘归我自羞，丰年底事汝忧愁。不须更待飞鸢堕，方念平生马少游。","dynasty":"宋代","title":"山村五绝其五"}
{"author":"苏轼","content":"暮雪纷纷投碎米，春流咽咽走黄沙。旧游似梦徒能说，逐客如僧岂有家。冷砚欲书先自冻，孤灯何事独成花。使君半夜分酥酒，惊起妻孥一笑哗。关右土酥黄似酒，扬州云液却如酥。欲従元放觅拄杖，忽有曲生来坐隅。对雪不堪令饱暖，隔船应已厌歌呼。明朝积玉深三尺，高枕床头尚一壶。","dynasty":"宋代","title":"泗州除夜雪中黄师是送酥酒二首"}
{"author":"苏轼","content":"华发萧萧老遂良，一身萍挂海中央。无钱种菜为家业，有病安心是药方。才疏正类孔文举，痴绝还同顾长康。万里归来空泣血，七年供奉殿西廊。","dynasty":"宋代","title":"次韵韶守狄大夫见赠二首其一"}
{"author":"苏轼","content":"凤凰来仪，嘉禾合穟。","dynasty":"宋代","title":"句：联"}
{"author":"苏轼","content":"徐州石潭谢雨，道上作五首。潭在城东二十里，常与泗水增减清浊相应。软草平莎过雨新，轻沙走马路无尘。何时收拾耦耕身？日暖桑麻光似泼，风来蒿艾气如薰。使君元是此中人。","dynasty":"宋代","tags":"田园，生活，向往","title":"浣溪沙·软草平莎过雨新"}
{"author":"苏轼","content":"?一作：吕倚梦得承事借示古今书一轴作诗代跋尾倚年八十一?扬雄老无子，冯衍终不遇。不识孔方兄，但有灵照女。家藏古今帖，墨色照箱筥。饥来据空案，一字不堪煮。枯肠五千卷，磊落相撑拄。吟为蜩蛩声，时有岛可句。为语里长者，德齿敬已古。如翁有几人，薄少可时助。","dynasty":"宋代","title":"虔州吕倚承事年八十三读书作诗不已好收古今"}
{"author":"苏轼","content":"不用悲秋，今年身健还高宴。江村海甸。总作空花观。尚想横汾，兰菊纷相半。楼船远。白雪飞乱。空有年年雁。","dynasty":"宋代","tags":"秋天，伤怀，感慨","title":"点绛唇·庚午重九再用前韵"}
{"author":"苏轼","content":"安眠海自运，浩浩潮黄宫。日出露未晞，郁郁濛霜松。老栉従我久，齿疏含清风。一洗耳目明，习习万窍通。少年苦嗜睡，朝谒常匆匆。爬搔未云足，已困冠巾重。何异服辕马，沙尘满风??。琱鞍响珂月，实与杻械同。解放不可期，枯柳岂易逢。谁能书此乐，献与腰金翁。","dynasty":"宋代","title":"旦起理发"}
{"author":"苏轼","content":"嵇绍似康为有子，郗超叛鉴是无孙。如今更恨贾梁道，不杀公闾杀子元。","dynasty":"宋代","title":"戏作贾梁道诗，并引"}
{"author":"苏轼","content":"谪仙窜夜郎，子美耕东屯。造物岂不惜，要令工语言。王郎年少日，文如瓶水翻。争锋虽剽甚，闻鼓或惊奔。天欲成就之，使触羝羊藩。孤光照微陋，耿如月在盆。归来千首诗，倾泻五石樽。却疑彭泽在，颇觉苏州烦。君看驺忌子，廉折配春温。知音必无人，坏壁挂桐孙。","dynasty":"宋代","title":"次韵和王巩"}
{"author":"苏轼","content":"烟火动村落，晨光尚熹微。田园处处好，渊明胡不归。","dynasty":"宋代","title":"出都来陈，所乘船上有题小诗八首，不知何人"}
{"author":"苏轼","content":"冯颠久已攲残雪，戎眼何曾眩落晖。朔野按行犹爵跃，东台瞑坐觉乌飞。漫誇年少容吾在，若斗尊前举世稀。待向嵩阳求水竹，一犁烟雨伴公归。","dynasty":"宋代","title":"次韵张昌言给事省宿"}
{"author":"苏轼","content":"白衣送酒舞渊明，急扫风轩洗破觥。岂意青州六従事，化为乌有一先生。空烦左手持新蟹，漫绕东篱嗅落英。南海使君今北海，定分百榼饷春耕。","dynasty":"宋代","title":"章质夫送酒六壶书至而酒不达戏作小诗问之"}
{"author":"苏轼","content":"南岳诸刘岂易逢，相望无复马牛风。山公虽见无多子，社燕何由恋塞鸿。（昔与巨源、刘贡父、刘莘老相遇于山阳，自尔契阔，惟巨源近者复相见于京口。）高才晚岁终难进，勇退当年正急流。不独二疏为可慕，他时当有景孙楼。（巨源近离东海，郡有景疏楼。）漱石先生难可意，（谓巨源。）啮毡校尉久无朋。（自谓。）应知客路愁无奈，故遣吟诗调李陵。（谓李君也。）云雨休排神女车，忠州老病畏人夸。诗豪正值安仁在，空看河阳满县花。（盛为邑宰。）胶西未到吾能说，桑柘禾麻不见春。不羡京尘骑马客，羡他淮月弄舟人。","dynasty":"宋代","title":"次韵孙巨源寄涟水李盛二著作并以见寄五绝"}
{"author":"苏轼","content":"圆其目，仰其鼻，奋髯吐舌威见齿。舞其足，前其耳，左顾右盼喜见尾。虽猛而和盖其戏，嵓嵓高堂护燕几。啼呼颠沛走百鬼，呜呼妙哉我陆子。","dynasty":"宋代","title":"陆探微画狮子屏风赞"}
{"author":"苏轼","content":"与子甥舅氏，摧颓各苍颜。并为东诸侯，长此佳江山。寒松无时花，安得插髻鬟。惟将老不死，一笑荣枯间。我甚似乐天，但无素与蛮。挂冠及未耄，当获一纪闲。子亦拙进取，才高命坚顽。譬如万斛舟，行此九折湾。仲氏新得道，一沤目尘寰。岁晚家乡路，莫遣生榛菅。","dynasty":"宋代","title":"次京师韵送表弟程懿叔赴夔州运判"}
{"author":"苏轼","content":"惭愧今年二麦丰，千畦细浪舞晴空。化工余力染夭红。归去山公应倒载，阑街拍手笑儿童。甚时名作锦薰笼。","dynasty":"宋代","tags":"农民，丰收，喜悦","title":"浣溪沙·徐州藏春阁园中"}
{"author":"苏轼","content":"雀{彀弓换成鸟}含淳音，竹萌抱静节。诵我先君诗，肝肺为澄澈。犹如鸣鹤和，未作获麟绝。愿因骑鲸李，追此御风列。丈夫贵出世，功名岂人杰。家书三万卷，独取服食诀。地行即空飞，何必挟日月。","dynasty":"宋代","title":"和陶郭主簿二首"}
{"author":"苏轼","content":"江边石壁高无路，上有黄牛不服箱。庙前行客拜且舞，击鼓吹箫屠白羊。山下耕牛苦硗确，两角磨崖四蹄湿。青刍半束长苦饥，仰看黄牛安可及。","dynasty":"宋代","title":"黄牛庙"}
{"author":"苏轼","content":"愁闻巴叟卧荒村，来打三更月下门。往事过年如昨日，此身未死得重论。老非怀土情相得，病不开堂道益尊。惟有孤栖旧时鹤，举头见客似长言。","dynasty":"宋代","title":"夜至永乐文长老院文时卧病退院"}
{"author":"苏轼","content":"我醉欲眠君罢休，已教従事到青州。鬓霜饶我三千丈，诗律输君一百筹。闻道郎君闭东阁，且容老子上南楼。相逢不用忙归去，明日黄花蝶也愁。","dynasty":"宋代","title":"九日次韵王巩"}
{"author":"苏轼","content":"昨夜风月清，梦到西湖上。朝来闻好语，扣户得吴饷。轻圆白晒荔，脆酽红螺酱。更将西庵茶，劝我洗江瘴。故人情义重，说我必西向。一年两仆夫，千里问无恙。相期结书社，（故人相约醵钱雇仆夫，一岁再至黄。）未怕供诗帐。（仆顷以诗得罪，有司移杭取境内所留诗，杭州供数百首，谓之诗帐。）还将梦魂去，一夜到江涨。（江涨，杭州桥名。）","dynasty":"宋代","title":"杭州故人信至齐安"}
{"author":"苏轼","content":"使君未来襄阳愁，提戈入市裹毡裘。自从毡裘南渡沔，襄阳无事多春游。襄阳春游乐何许。岘山之阳汉江浦。使君朱旆来翻翻，人道使君似羊杜。道边逢人问洛阳，中原苦战春田荒。北人闻道襄阳乐，目送飞鸿应断肠。","dynasty":"宋代","title":"襄阳乐"}
{"author":"苏轼","content":"小圃阴阴遍洒尘，方塘潋潋欲生纹。已烦仙袂来行雨，莫遣歌声便驻云。肯对绮罗辞白酒，试将文字恼红裙。今宵记取醒时节，点滴空阶独自闻。五纪归来鬓未霜，十眉环列坐生光。唤船渡口迎秋女，驻马桥边问泰娘。曾把四弦娱白傅，敢将百草斗吴王。従今却笑风流守，画戟空凝宴寝香。","dynasty":"宋代","title":"苏州闾丘江君二家雨中饮酒二首"}
{"author":"苏轼","content":"节物荆吴旧，嬉游禁掖闲。仙风随画箑，拜赐落人间。","dynasty":"宋代","title":"夫人阁四首"}
{"author":"苏轼","content":"天欲雪，云满湖，楼台明灭山有无。水清出石鱼可数，林深无人鸟相呼。腊日不归对妻孥，名寻道人实自娱。道人之居在何许？宝云山前路盘纡。孤山孤绝谁肯庐？道人有道山不孤。纸窗竹屋深自暖，拥褐坐睡依团蒲。天寒路远愁仆夫，整驾催归及未晡。出山回望云木合，但见野鹘盘浮图。兹游淡薄欢有余，到家恍如梦蘧蘧。作诗火急追亡逋，清景一失后难摹。","dynasty":"宋代","tags":"写景，生活，纪游","title":"腊日游孤山访惠勤惠思二僧"}
{"author":"苏轼","content":"三月七日，沙湖道中遇雨。雨具先去，同行皆狼狈，余独不觉，已而遂晴，故作此词。莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。","dynasty":"宋代","tags":"宋词三百首，春天，写雨，豪放","title":"定风波·莫听穿林打叶声"}
{"author":"苏轼","content":"吾观二宋文，字字照缣素。渊源皆有考，奇险或难句。后来邈无继，嗣子其殆庶。胡为尚流落，用舍真有数。当时苟悦可，慎勿笑杕杜。斲窗谁赴救，袖手良优裕。山城辱吾继，缺短烦遮护。昔年谬陈诗，无人聊瓦注。于今赓绝唱，外重中已惧。何当附家集，击壤追咸濩。","dynasty":"宋代","title":"密州宋国博以诗见纪在郡杂咏，次韵答之"}
{"author":"苏轼","content":"世事方艰便猛回，此心未老已先灰。何时梦入真君殿，也学传呼观主来。","dynasty":"宋代","title":"送柳子玉赴灵仙"}
{"author":"苏轼","content":"日薄花房绽，风和麦浪轻。夜来微雨洗郊坰。正是一年春好、近清明。已改煎茶火，犹调入粥饧。使君高会有余清。此乐无声无味、最难名。","dynasty":"宋代","title":"南歌子（晚春）"}
{"author":"苏轼","content":"西山烟雨捲疏帘，北户星河落短檐。不独江天解空阔，地偏心远似陶潜。","dynasty":"宋代","title":"监洞霄宫俞康直郎中所居四咏其四远楼"}
{"author":"苏轼","content":"法师住焦山，而实未尝住。我来辄问法，法师了无语。法师非无语，不知所答故。君看头与足，本自安冠屦。譬如长鬣人，不以长为苦。一旦或人问，每睡安所措。归来被上下，一夜着无处。展转遂达晨，意欲尽镊去。此言虽鄙浅，故自有深趣。持此问法师，法师一笑许。","dynasty":"宋代","title":"书焦山纶长老壁"}
{"author":"苏轼","content":"天公不解防痴龙，玉函宝方出龙宫。雷霆下索无处避，逃入先生衣袂中。先生不作金椎袖，玩世徜徉隐屠酒。夜光明月空自投，一锻何劳纬萧手。黄门寡好心易足，荆棘不生梨枣熟。玄珠白璧两无求，无胫金丹来入腹。区区分别笑乐天，那知空门不是仙。","dynasty":"宋代","title":"次韵子由清汶老龙珠丹"}
{"author":"苏轼","content":"帘外东风交雨霰。帘里佳人，笑语如莺燕。深惜今年正月暖。灯光酒色摇金盏。掺鼓渔阳挝未遍。舞褪琼钗，汗湿香罗软。今夜何人吟古怨。清诗未就冰生砚。","dynasty":"宋代","title":"蝶恋花（密州冬夜文安国席上作）"}
{"author":"苏轼","content":"曳杖入寺门，辑杖挹世尊。我是玉堂仙，谪来海南村。多生宿业尽，一气中夜存。旦随老鸦起，饥食扶桑暾。光圆摩尼珠，照耀玻璃盆。来従佛印可，稍觉魔忙奔。闲看树转午，坐到钟鸣昏。敛收平生心，耿耿聊自温。","dynasty":"宋代","title":"入寺"}
{"author":"苏轼","content":"斩蛟将军飞上天，十年海水生红烟。惊涛怒浪尽壁立，楼橹万艘屯战船。兰山摇动秀山舞，小白桃花半吞吐。鸱夷不裹壮士尸，白日貔貅雄帅府。长鲸东来驱海鱿，天吴九首龟六眸。锯牙凿齿烂如雪，屠杀小民如有仇。春雷一震海帖伏，龙变海鱼安海族。鱼盐生计稍得苏，职贡重修远岛服。判官家世忠孝门，独松节士之奇孙。经纶手段饱周孔，岂与弓马同等伦。昼穷经史夜兵律，麟角凤毛多异质。直将仁义化笞榜，羞与奸□竞刀笔。吾闻判官昔佐元戎幕，三军进退出筹度。使移韬略事刑名，坐使剽游归礼乐。凤凰池，麒麟阁，酬德报功殊不薄。九天雨露圣恩深，万里扶摇云外廓。","dynasty":"宋代","title":"送冯判官之昌国"}
{"author":"苏轼","content":"海风吹浪去无边，倏忽凝为万顷田。五月凉尘渴入肺，不知价值几多钱。","dynasty":"宋代","title":"雪诗八首"}
{"author":"苏轼","content":"江东贾客木绵裘，会散金山月满楼。夜半潮来风又熟，卧吹箫管到扬州。","dynasty":"宋代","title":"金山梦中作"}
{"author":"苏轼","content":"贞观之德来万邦，浩如沧海吞河江，音容伧狞服奇庞。横绝岭海逾涛泷，珍禽瑰产争牵扛，名王解辫却盖幢。粉本遗墨开明窗，我喟而作心未降，魏征封伦恨不双。","dynasty":"宋代","title":"阎立本职贡图"}
{"author":"苏轼","content":"瑞日明天仗，仙云拥寿山。倚栏春昼永，金母在人间。","dynasty":"宋代","title":"皇太后阁六首"}
{"author":"苏轼","content":"十月九日，孟亨之置酒秋香亭。有双拒霜，独向君猷而开，坐客喜笑，以为非使君莫可当此花，故作是篇。两两轻红半晕腮，依依独为使君回。若道使君无此意，何为，双花不向别人开。但看低昂烟雨里，不已。劝君休诉十分杯。更问尊前狂副使。来岁。花开时节与谁来。","dynasty":"宋代","tags":"人格","title":"定风波·两两轻红半晕腮"}
{"author":"苏轼","content":"莫叹平原落落，且应去鲁迟迟。与君各记少年时。须信人生如寄。白发千茎相送，深杯百罚休辞。拍浮何用酒为池。我已为君德醉。","dynasty":"宋代","title":"西江月（送钱待制）"}
{"author":"苏轼","content":"终须跨个玉麒麟，方丈蓬莱走一巡。敢献些儿长寿物，蟠桃核里有双仁。","dynasty":"宋代","title":"献寿戏作"}
