{"author":"陈维崧","content":"一株梅子，正累累、粉红墙后。问叶底枝头，为谁酸楚，却又为谁消瘦。太息春归谁来问，记不起、莺花如绣。向杳杳帘栊，阴阴院落，伴人长昼。纤手。几番小摘，已醒残酒。更撚向妆台，玉娥低说，曾见依稀如豆。翠已漫空，黄偏做雨，又到伤心时候。算颗颗、冷香松脆，想尔料难胜口。","dynasty":"清代","title":"二郎神咏梅子"}
{"author":"陈维崧","content":"风景清佳，天气是、梅前菊后。弧悬处、高轩列戟，软帘堆绣。龙笛鹅笙喧午夜，衙香宫锦围晴昼。笑吾宗、今日又重逢，图南叟。摇铁凤，蟠金兽。相府畔，沙堤右。算家门华贵，于公何有。坊曲漫劳誇韦杜，文章要使罗星宿。看佳儿、新酝桂香浓，为春酎。","dynasty":"清代","title":"满江红寿海宁家始升六十"}
{"author":"陈维崧","content":"今岁元宵，禁晴架雨，装阴做霭。嫦娥何处，盼断一天冰彩。遍春城、街泥未消，蕙花梅萼徒潇洒。算六街寂静，火蛾罢闹，紫姑停赛。窗外。閒愁大。笑冷淡光阴，岁华虚卖。愔愔坊曲，残雪恹恹还在。记当初、小市夜桥，月明笑语春如海。叹如今、只有东风，乍小吹灯带。","dynasty":"清代","title":"琐窗寒乙卯元夕柬云臣竹逸竹虚"}
{"author":"陈维崧","content":"江南忆，少小住长洲。夜火千家红杏幙，春衫十里绿杨楼。头白想重游。","dynasty":"清代","title":"岁暮杂忆"}
{"author":"陈维崧","content":"老尽诗人，吴与越、惟君杰出。人都羡、家风华贵，文澜绮密。三世金莲学士烛，一门银管湘东笔。看来春、骏马蹴长楸，千千匹。仆老矣，身空漆。卿健者，怀吞日。记酒行以往，玉温而栗。学圃条丰君掇杏，砚田殖落余锄术。拟蔗竿、变技学曹公，穿杨术。","dynasty":"清代","title":"满江红贺曹掌公秋捷仍用前韵"}
{"author":"陈维崧","content":"斜阳城阙。晚秋行散，偶尔游歇。故人曾有池馆，风帘零乱，镜湖超越。花朵柳丝如画，映秋水林樾。更三五、知己流连，河没参横浩歌发。笛声隐隐霜空阔。廿年馀、往事星明灭。如今园里只有，荒井畔、蟪蛄悲咽。满目山阳，催得盈颠种种华发。最恼是、绿水桥边，尚挂当初月。","dynasty":"清代","title":"雨霖铃秋过城南蒋氏园亭追忆瞻武并悼吴傅星又邺许埙友诸子"}
{"author":"陈维崧","content":"淑景惊催。画梁日影，蚤漾妆台。曈昽金母帐，潋滟玉人杯。宜春帖子簪花格，渐闺中、珠网争开。多少屏摇翠柏，胜飐红梅。长安车骑朝正，青丝辔，火城影里初回。宫阙暖祥云，嬉游罢，谁怜江左邹枚。休怊怅，喜吴娘、已榨春醅。屈指又、试灯挑菜，且拾遗钗。","dynasty":"清代","title":"八节长欢乙巳元日"}
{"author":"陈维崧","content":"吴娘水阁，几曲金塘，时听红鱼跳波响。翳然花竹，日高舟尾浮菰蒋。妆台上。伤春天气，中酒心情，斜溜明矑还细相。照水钗倾，投饵鬟偏，几遍惆怅。朝霞漾。寄到啼椷染血，带得落花铺绛。爱尔绝代红妆，水云高旷。浑无恙。娇鸟笼底去来，美人影中生长。莫管画溪笠泽，黏天风浪。","dynasty":"清代","title":"泛清波摘遍咏沼内红鱼"}
{"author":"陈维崧","content":"烘桃染杏，春到愁、思量处。弱蕙试新荑，嫩蝶翻绵羽。林际莺才满，梁畔燕将乳。飏歌旗，喧戏鼓。三三两两，挑荠谁家女。鸭头搓足，匀遍了、城南浦。半引前溪影，碧上垂杨缕。半取烟汀色，绿蘸盈樽醑。斟一斗，思千古。兰亭洛水，淼淼波流去。","dynasty":"清代","title":"谢池春慢乙卯三月三日作"}
{"author":"陈维崧","content":"碧鸡霸府重人豪，金马都堂拥节旄。万里丹崖凭管钥，三年彩笔杂弓刀。苴兰质子槟榔酒，僰爨降王赤罽袍。一自渡泸人不返，冠军城结怨云高。","dynasty":"清代","title":"南阳追感彭禹峰先生"}
{"author":"陈维崧","content":"江南忆，最好是清歈。一曲琵琶弹贺老，三更弦索响柔奴。此事艳东吴。","dynasty":"清代","title":"望江南其八"}
{"author":"陈维崧","content":"立马和君说：到襄阳、为余先问，隆中诸葛。往日英雄潮打尽，怪煞怒涛崩雪。今古恨、总多于发。再问大堤诸女伴，白铜鞮、可有闲风月？谁弹向，楚天瑟？才逢燕市还分别。怅平生、无多知己，几番离合。此去武昌鱼不少，莫惜颜筋柳骨。要频看、郑虔三绝。一幅新词《凄凉犯》，嘱来春、并示何生铁。霜夜吼，烛花裂。","dynasty":"清代","title":"用辛稼轩陈同甫倡和韵，送王正子之襄阳，明"}
{"author":"陈维崧","content":"元宵过了，喜华筵、重照银花火树。南极老人星献瑞，恰接春灯三五。族压温邢，才雄管乐，伯仲齐伊吕。升平盛事，尧年老鹤能语。今日鬓发萧萧，关山历历也，长安何处。三见蓬莱清浅甚，一笑人间今古。铁笛仙翁，锦袍学士，暂溷渔樵侣。隔江长啸，月明何限更鼓。","dynasty":"清代","title":"念奴娇寿蘧庵先生七十"}
{"author":"陈维崧","content":"四围铃铎响刁骚，一线穿云缔搆牢。且以登楼当戏马，何妨啜茗代持螯。天连赵魏晴俱出，松历金元腊更高。目断昆明池畔将，何时归镫压靴刀。","dynasty":"清代","title":"九月十九日同贲黄理田公燮登慈仁寺内毗卢阁分赋登高二韵录一"}
{"author":"陈维崧","content":"周侯池畔树苍苍，遗碣岧峣屹此乡。哀诔南朝颜特进，碑铭东汉蔡中郎。千秋定论归青史，一夜悲风起白杨。此日踌躇肠欲断，漳南高冢亦昏黄。","dynasty":"清代","title":"捧读石斋黄公所撰先少保神道碑赋此追感"}
{"author":"陈维崧","content":"当时彩笔撼江关，数子声名天地间。讵料文章遭贝锦，偏教冰雪炼朱颜。廿年苦语三更尽，万里流人二月还。不信娥眉真见赎，感恩我亦泪潺湲。","dynasty":"清代","title":"喜汉槎入关和健庵先生原韵"}
{"author":"陈维崧","content":"百二山河极望残，一门群从尽南冠。谁怜鹦鹉笼中语，大有琵琶塞上弹。寂寞金鸡双阙迥，飘零石马七陵寒。锒铛夜宿昭阳殿，疑作西宫月影看。","dynasty":"清代","title":"秋日怀幔亭先生二首其一"}
{"author":"陈维崧","content":"秋色苍茫上佩刀，故人消息梦魂劳。石城剧报收袁粲，鲁国惊闻捕孔褒。雪窖羝羊双涕泪，锦官杜宇一悲号。好凭万骑平南将，急趁江风挂战袍。","dynasty":"清代","title":"秋日怀幔亭先生二首其二"}
{"author":"陈维崧","content":"祖母秦州父锦州，卢家少妇又邗沟。百年骨肉抛三地，万死悲哀并九秋。欲赠愧无银络索，将离怕听钿箜篌。汉庭早晚流人赦，望尔归鞭度陇头。","dynasty":"清代","title":"送张若水出关"}
{"author":"陈维崧","content":"春欲寒时雨正浓，小楼残烛话重重。关山兄弟飘零后，同听吴江晓寺钟。","dynasty":"清代","title":"春日吴阊杂诗"}
{"author":"陈维崧","content":"夜凉茉莉绽庭西，大有乡心不敢题。谁界窗棂数行月，可堪啼煞汝南鸡。","dynasty":"清代","title":"枕上口号"}
{"author":"陈维崧","content":"渚鸟汀花各自愁，清江一别两经秋。东皇枉费无边绿，搓得溪头似鸭头。","dynasty":"清代","title":"春暮杂忆和彭羡门韵"}
{"author":"陈维崧","content":"画师不见黄公望，暖翠晴岚尚插天。何日结邻同种菊？溪锄对把破山前。","dynasty":"清代","title":"题虞山友人种菊图"}
{"author":"陈维崧","content":"胭脂绣缬。正千里江南，晓莺时节。绛质酣春，红香宠午，惟许茜裙亲折。小印枕痕零乱，浅晕酒潮明灭。春园里，较琪花玉茗，娇姿更别。情切。想故国。万里日南，渺渺音尘绝。灰冷昆明，尘生洱海，此恨拟和谁说。空对异乡烟景，蓦记旧家根节。春去也，想蛮花犵鸟，泪都成血。","dynasty":"清代","title":"喜迁莺咏滇茶"}
{"author":"陈维崧","content":"风窗冰椀谁消暑。记百颗、堆盘处。掬罢盈盈娇欲语。轻明晶透，芳鲜圆绽，小摘西山雨。长安万事俱尘土。惟有高情难忘汝。暗想风姿奚似许。爽疑燕筑，醇如刁酒，滑类华清乳。","dynasty":"清代","title":"青玉案夏日怀燕市葡萄"}
{"author":"陈维崧","content":"匀红剔翠，掷星眸斜卖。春娇尚未忒玲珑，却已会、三分无赖。笑匿花丛衫影在，怨风吹罗带。银筝砑紧鸡鸣快，做殢人情态。玉船频到只推辞，道酒病、昨宵曾害。挼碎红梅庭下洒，骂粉郎心坏。","dynasty":"清代","title":"师师令席上同云臣咏雏姬"}
{"author":"陈维崧","content":"暑院追凉，忆炎荒轶事。蛮娘圃、琼天粉地。任他开落，极望与、篱花相似。更带暝、纫雪成团，沿坊叫，喧夜市。赣州船下，到吴天、伴罗绮。相宠爱、夜堂空翠。而今离散，判分携、几千里。料幽花、也怨月明如水。海天冷，那易睡。","dynasty":"清代","title":"爪茉莉茉莉"}
{"author":"陈维崧","content":"昨夜风吹雨，恰晴光早绣，正好修褉。弄碧垂杨，倚斜桥招手，邀人水戏。洛浦风光丽。况满座、安期千里。一樽故国心情，三月丽人天气。小苑露桃开未。正红萼犹含，枝上轻缀。几度花前，趁閒身正健，祇须沈醉。莫管金鞭坠。酩酊也、斜阳归骑。尚遇无数罗裙，盈盈挑荠。","dynasty":"清代","title":"曲游春上巳修承招同诸子修禊"}
{"author":"陈维崧","content":"湖帆浦笛，是吾家远阁，阑干间物。下嵌老梅铺铁藓，点缀池塘峭壁。八载难归，百端横集，往事成鸿雪。长安辇上，知他若个豪杰。喜汝径办归装，买扬州小妇，趁春潮发。夜火羌村宵梦稳，笑问烛因谁灭。我在街南，何时相对，诉盈颠华发。更阑吟罢，明明此意如月。","dynasty":"清代","title":"念奴娇纬云弟八载京华昨始旋里尚憩西村未遑握手先寄此词用东坡赤壁词韵"}
{"author":"陈维崧","content":"风筝脱线。向水驿、山程绕遍。笑十载、求仙任侠，只有金丹难转。又那知、旧侣重逢，凄凉似阅秋风扇。论红绢前情，青衫少日，曾订厚盟深眷。且与作、开元话，声渐紧、四条弦慢。算年来尔我，行藏略似，交情直比春山远。酒槽珠溅。向当垆小语，香醪可许新词换。惹他一笑，榴齿临风微绽。","dynasty":"清代","title":"薄倖山下与顾景行话旧三叠前韵"}
{"author":"陈维崧","content":"无聊笑捻花枝说，处处鹃啼血。好花须映好楼台，休傍秦关蜀栈战场开。倚楼极目深愁绪，更对东风语。好风休簸战旗红，早送鲥鱼如雪过江东。","dynasty":"清代","tags":"婉约，写景，抒怀","title":"虞美人·无聊"}
{"author":"陈维崧","content":"题徐渭文《钟山梅花图》，同云臣、南耕、京少赋。十万琼枝，矫若银虬，翩如玉鲸。正困不胜烟，香浮南内；娇偏怯雨，影落西清。夹岸亭台，接天歌管，十四楼中乐太平。谁争赏？有珠珰贵戚，玉佩公卿。如今潮打孤城，只商女船头月自明。叹一夜啼乌，落花有恨；五陵石马，流水无声。寻去疑无，看来似梦，一幅生绡泪写成。携此卷，伴水天闲话，江海余生。","dynasty":"清代","tags":"豪放，思国","title":"沁园春·十万琼枝"}
{"author":"陈维崧","content":"旧历修窗罅。叹贫居、支离囷蠢，醯鸡瓮鲊。苦忆常年逢此夜，哗笑阄藏覆射。赌瓜子、黄柑楼下。今日飘零诸弟妹，梦苍凉、亭榭潜行怕。最怕是，蟏蛸挂。六街人静梅风洒。望层城、明帘夜火，依然入画。准拟东风来岁好，屏当春衫细马。看士女、秋千笑打。万事总如池水皱，便风吹、何事关卿者。椒酒醉，枕相藉。","dynasty":"清代","title":"贺新郎甲寅除夕十四用前韵"}
{"author":"陈维崧","content":"地名破冢，郭璞墓前波浪汹。细剔银缸，话尽秋宵角枕凉。橘红橙绿，九月敬亭山畔宿。水鸟斜飞，又逐孤篷一夜归。","dynasty":"清代","title":"减字木兰花其四"}
{"author":"陈维崧","content":"节届中元矣。九门边、冷云新画，明罗叠水。朝罢千官纷笑语，知我凝情有几。悄背著、红墙流涕。惨不成行西苑柳，奈秋来、是物犹如此。能禁得，几场雨。总调姜橘徒然耳。想珊珊、魂来也怯，路三千里。亟倩兰陀张净馔，抛作贝多罗子。早勘破、人间生死。觉路莲灯飘万盏，尽胭脂、倾向银塘里。化一片，彩霞起。","dynasty":"清代","title":"贺新郎中元感怀仍次前韵"}
{"author":"陈维崧","content":"击剑罢，追风射。当时旁若无人者。过横塘，唤名倡。痛饮狂歌，说霸论王。堂。堂。花枝谢，人儿嫁。无端梦醒西楼下。袖郎当，泪淋浪。一种心情，满院斜阳。伥。伥。","dynasty":"清代","title":"惜分钗偶作"}
{"author":"陈维崧","content":"十里珠帘，半城画艇，百年花月维扬。有君家丞相，梅岭旧祠堂。每到清明赛社，倾城士女，愁弄笙簧。只无情隋堤，舞腰还斗宫妆。扁舟上冢，听邻船、重话兴亡。奈石马嘶风，银蚕吊月，往迹全荒。我亦当年薄倖，曾吹过、一帽红香。问桃花认否，前度刘郎。","dynasty":"清代","title":"送蘧庵先生之广陵，并示宗定九，孙无言，汪"}
{"author":"陈维崧","content":"拂晓相逢花弄口。如此天寒，何事清晨走？小院绿熊铺褥厚，玉梅花下交三九。招入绣屏闲写久。斜送横波，郎莫衣单否？袖里任郎沾宝兽，雕龙手压梅花手。","dynasty":"清代","title":"纪艳"}
{"author":"陈维崧","content":"万户烧红，千门照茜，春灯零乱如许。莲钗綵燕还摇，兰街火蛾才吐。常时此际，只做弄、满楼丝雨。喜打头、新岁冰轮，将到十分圆处。影对著、翠奁私语。袖搯著、玉纤暗数。今宵且叠衫痕，后日定飘裙缕。经年盼望，容易近、凤城三五。嘱孟婆、雾鬓风鬟，莫把夜情吹去。","dynasty":"清代","title":"东风第一枝试灯夕同云臣京少赋"}
{"author":"陈维崧","content":"才恼听啼鹃，又奏林蝉。青蚨谁为买流年。旧日榆钱都使尽，且换荷钱。阴雨太绵绵，泪一般般。霞红惊射粉篱边。谁道晚霞偏酿雨，明日依然。","dynasty":"清代","title":"浪淘沙夏雨写怀"}
{"author":"陈维崧","content":"簟纹绿暖玻璃皱，极望芙蕖。来往谁欤。风幔烟桡满太湖。琐儿不忿双栖鸭，波溅红襦。潮晕春酥，阿姊身边竟有夫。","dynasty":"清代","title":"采桑子其十为汪蛟门舍人题画册十二帧"}
{"author":"陈维崧","content":"把数行青史，读向床头，仰天孤啸。可惜桃花，又落来琼岛。谁是谁非，磻溪严濑，千古同垂钓。准放狂颠，行歌乱冢，醉眠丛庙。旷野苍茫，晓山重叠，红日将生，海天鸡叫。残梦惊回，怅华胥古道。一片旌旗，三更鼓角，怕吹来江表。且向垆边，问他春瓮，酒存多少。","dynasty":"清代","title":"醉蓬莱其二"}
{"author":"陈维崧","content":"未乾墨迹遥天外。闲付与、斜阳晒。狂扫八分临阿买。赪红霞尾，蔚蓝天色，好幅乌丝界。年年未了衔芦债。入塞几时还出塞。盘作擘窠鬈作虿。凭谁偷仿，十三行帖，写上银筝背。","dynasty":"清代","title":"青玉案雁字"}
{"author":"陈维崧","content":"天涯乍遇宣城叟，御苑听砧时候。曾写几行疏柳，劝我青门酒。别来往事消沈久，只有齐纨在手。露叶烟条依旧，解与愁眉斗。","dynasty":"清代","title":"桃源忆故人秋日晒扇见故人王湛斯画柳赋此志感"}
{"author":"陈维崧","content":"冷笺雪砑，纤腻滑笏，恰称烘写。偷玩閒把。有人认是，年时瘦司马。俊游都雅。帽影蘸粉，衫缕沾麝。蛮雨啼鹧。略记小驿，奢香醉题帕。旧事一弹指，可惜花开多易谢。此后鬓丝，吴霜将暗惹。且料理心情，消向莲社。茜竿低亚。捧一轴迦文，绡带轻洒。傍风前、竛竮斜挂。","dynasty":"清代","title":"绕佛阁为李武曾题长斋绣佛图小像"}
{"author":"陈维崧","content":"匹马短衣，竟上丛台，慨当以慷。看谁家战垒，寒鸦落照，何年古戍，乱草平冈。十月疏砧，一城冷雁，不许愁人不望乡。徘徊久，只登高吊古，无限苍茫。当年赵武灵王。正树裹河流挂浊漳。更佳人跕屣，妆台对起，王孙袨服，舞袖相当。而我来游，几番历遍，不见邯郸挟瑟倡。何须问，便才人厮养，总付斜阳。","dynasty":"清代","title":"沁园春经邯郸县丛台怀古"}
{"author":"陈维崧","content":"花田三月黎人多。珠江无风春自波。","dynasty":"清代","title":"竹枝其二粤东词"}
{"author":"陈维崧","content":"淋漓顿挫，借杜陵长句，幻成波磔。兀奡苍凉盘瘦硬，郁若烟帆浪舶。巉削虚无，雕镌形状，万壑苍皮坼。李潮吾衍，古惟二子堪匹。叹息世态媕婀，人情淟涊，奇字谁曾识。只有敬亭山色好，镇日相看亦得。归卧烟霞，閒逢梅沈，定问余踪迹。豪情冶兴，为言都不如昔。","dynasty":"清代","title":"念奴娇送吴岂衍归宣城兼寄沈方邺梅耦长"}
{"author":"陈维崧","content":"狂飙挟雨，恰冰车铁骑，一时砰击。倒拔南湖高十丈，无数巨鱼人立。饱啖哀梨，横驱阵马，徙倚清凉国。临风一笑，猬毛须捲如磔。记否烟雨楼头，旧游星散，多少南和北。二十馀年吾竟老，赢得暮云堆碧。只有周郎，仍然年少，同作天涯客。无多酌我，为君起弄长笛。","dynasty":"清代","title":"念奴娇周弇山携具八关斋同亦人恭士诸君子万弟快饮风雨飒至炎熇尽解词以纪事"}
{"author":"陈维崧","content":"三五良宵，看云月澄鲜，幽辉盈抱。羁旅无眠，愁思几番萦绕。满园春水空濛，映翠竹、枝枝斜袅。恰嘹喨、谁家入破，遥想小楼空悄。因思天宝梨园队，有金雁、钿蝉绝妙。更偷把、宁王玉笛，吹彻谁知道。一自华清人散，缭垣外、閒花野草。叹此生头白，天涯再听，伊凉别调。","dynasty":"清代","title":"玲珑四犯月下闻笛"}
{"author":"陈维崧","content":"五十之年，细数生平，人间可哀。看白首相知，晨星寥落，朱门先达，覆雨喧豗。只此贫交，陶然永夕，蹴鞠弹棋更举杯。交驩甚，记看花并出，踏月偕回。千金散尽还来。算细故宁容芥蒂哉。况白雪连箱，读之气尽，红牙一曲，闻者心灰。亟续曩游，竞投新阕，从此萧朱忍见猜。真嘉话，使词场数子，笑口齐开。","dynasty":"清代","title":"沁园春同远公和云臣越生赠答之作"}
{"author":"陈维崧","content":"坐来冷店思量遍，昨梦太无头绪。灯影青荧，被痕红皱，说也惹人悽楚。回肠千缕。总些个情怀，旧时言语。枕畔匆匆，三更人到消魂处。那人还未憔悴，松儿犹合数，帕儿亲与。燕子愔愔，柳花拍拍，多分池台易主。黯然无语。忆镜里朱颜，帘前白纻。一片空江，响数声疏雨。","dynasty":"清代","title":"齐天乐骥沙旅店纪梦"}
{"author":"陈维崧","content":"红瘦成碧，鲥鱼堆网白。怅杀年光，回首春前，旗亭饯客。公路浦君为远别，吕蒙城、我无相识。记曹家，园上看花，疏狂那夕。高齿屐，黄金戟。行不得，愁何益。叹命不如人，雄姿俊侣，此日一齐抛掷。试咏洛生谁解作，拟邀曲部何从索。闷坐忆周郎，听江声千尺。","dynasty":"清代","title":"帝台春五月南徐怀周翼微在都门即用其江上留别原韵"}
{"author":"陈维崧","content":"伤心事。碧云黄叶天气。漫登粉堞望溪山，戍楼闷倚。茫茫不觉百端来，暝烟暗结津市。银涛吼，红日坠。老枫烘得如醉。无情肯逐水东流，只贪西逝。临风太息语阳乌，长绳纵有难繫。估樯竞矗野岸底。说胭脂、落照相似。明日大风定起。且移船泊入、前汀芦苇。卧看新蟾衔沙尾。","dynasty":"清代","title":"西河西氿落晖"}
{"author":"陈维崧","content":"碎锦成斑，馀霞弄点，小圃胭脂隐隐。正丛篁摇粉。桃花靥、偷把烟梢扶衬。竹郎门第好，姑年小、卯酒添晕。潇湘二女去远，积下啼红盈寸。淹润。被雨后莺啼，唤出满林芳嫩。樱笋年光，饧箫节候，做他轻俊。小巷筠篮提入，带笑争相认。似开元钱样，一缕娇痕巧印。","dynasty":"清代","title":"丁香结咏竹菇"}
{"author":"陈维崧","content":"柳色如此，住为佳耳。未到飘绵，已经蘸水。隔巷赵女弹筝，没心情。博山熏彀沈香火，衫儿亸。微觉东风大。麝衾梦醒，惊问还是寒宵，是春朝。","dynasty":"清代","title":"怨王孙立春戏柬园次时夜有柳校书在寓"}
{"author":"陈维崧","content":"举觞浮皓魄，何故向、客中圆。只斫月吴刚，登楼王粲，一样难眠。长安。金波万顷，尽六宫、三市浸其间。天上桂轮晶饼，人间玉臂云鬟。年前。曾在马鞍山。半醉恰凭栏。对丹崖翠瀑，狂歌曼啸，漏尽才还。谁怜。萍踪无定，又天街、携手共君看。今夜凤城双阙，素娥分外婵娟。","dynasty":"清代","title":"木兰花慢戊午中秋同既庭"}
{"author":"陈维崧","content":"老子半生事，慷慨喜交游。过江王谢子弟，填巷哄华驺。曾记兽肥草浅，正值风毛雨血，大猎北冈头。日暮不归去，霜色冷吴钩。今老大，嗟落拓，转沈浮。畴昔博徒酒侣，一半葬荒邱。闭置车中新妇，羞缩严家饿隶，说著亦堪愁。我为若起舞，若定解此不。","dynasty":"清代","title":"水调歌头被酒与客话"}
{"author":"陈维崧","content":"饾饤天气。况是天涯羁旅。怊怅类、浮萍飘泊久，伤情处、黯然无语。且检红绵灯下看，瞥见了、深闺针缕。想当日、执手叮咛，预料春寒如许。凝伫。沈吟欲著，几番推去。任春衣、红藤箱底阁，甘领受、疏风懒雨。拟向春江传此意，奈江上、双鱼无据。恨点点杨花，叠叠青山，遮人归路。","dynasty":"清代","title":"二郎神春寒感怀"}
{"author":"陈维崧","content":"沁园春在画桥西，花月价，贱如泥。碧城高与粉墙齐，拟把数行题。题未了，斜日乱莺啼。","dynasty":"清代","title":"甘州子新霁同南耕散步潘原白园亭主人不在题壁而去二首其一"}
{"author":"陈维崧","content":"隋宫丝管，曾醉倡家红玉椀。瘦马芦沟，又上燕姬卖酒楼。十年一别，往事濛濛那可说。画里逢君，同把扬州月色分。","dynasty":"清代","title":"减字木兰花题彭爰琴小像"}
{"author":"陈维崧","content":"尽日香闺悄，才縆额东风料峭。可惜红芳，如此匆匆过了。做暝遥天浑似墨，妆阴野水愁难晓。独对菱花，横波淼淼。惆怅更谁知道。漫消受、绿篝烟袅。何日剪破层阴，依然春好。料得藁砧愁远泊，也无灯火来相照。怪底今宵，黄昏偏早。","dynasty":"清代","title":"鱼游春水春阴闺思"}
{"author":"陈维崧","content":"嗟乎余仲，叹诗颠酒渴，化为异物。记把一樽长忆弟，白昼吟声撼壁。每到梅开，便啼鹃血，红了千林雪。金台可怪，是他羁绊英杰。今日罨画溪桥，天涯人到也，梅花重发。只是题诗人去久，字迹也应磨灭。故国茱萸，残年棣萼，恨事多于发。水明楼上，窗楞界上纤月。","dynasty":"清代","title":"念奴娇"}
{"author":"陈维崧","content":"月暖丝柔。正花枝，鸟语钩辀。斜桥云似粉，合涧水如油。临风却忆少年游。閒踪迹、遍旗亭酒楼。如今也，只浅淡、眉痕相斗。知否。人感旧。满砌蘼芜，糁绿窗清昼。记得年时，暗曾经处，深巷红栏弱柳。飘尽杨花雨偏肥，摘来梅子春先瘦。怅风光，更消人、几遍回首。","dynasty":"清代","title":"换巢鸾凤春感"}
{"author":"陈维崧","content":"西江路。多少湓浦波涛，鞋山烟树。相传白傅当年，月明送客，青衫湿处。船须伫。记得南康一郡，大江门户。此中万叠匡庐，夜深毛女，缘崖笑语。君到试窥峭壑，萦红缭碧，狮蹲豹舞。第一为讯栖贤，可能如故。扪萝剔藓，好划纪游句。只休望、楚江赤壁，吴天瓜步。怕事随潮去。望时又惹，高人愁绪。短发搔千缕。君且坐峰头，拈花成雨。晚来拍手，白云堆絮。","dynasty":"清代","title":"瑞龙吟送董舜民之庐山用周美成春景原韵"}
{"author":"陈维崧","content":"记得镇淮门，风篷竞举。都歇荷潭最深处。绿蓑乌榜，雁翅玲珑无数。嫩凉三万顷，谁先取。茱萸湾冷，山光寺古。玉斝频倾水天暮。酒红上面，笑拊冰肌销暑。三年浑一梦，扬州路。","dynasty":"清代","title":"感皇恩晚凉杂忆六首其一"}
{"author":"陈维崧","content":"铁汝前来者！曷不学、雀刀龙笛，腾空而化？底事六州都铸错，孤负阴阳炉冶。气上烛、斗牛分野。小字又闻呼阿黑，讵王家处仲卿其亚？休放诞，人笞骂。萧疏粉墨营丘画。更雕鑱、渐台威斗，鄴宫铜瓦。不值一钱畴惜汝，醉倚江楼独夜。月照到、寄奴山下。故国十年归不得，旧田园总被寒潮打。思乡泪，浩盈把。","dynasty":"清代","title":"赠何生铁（铁，小字阿黑，镇江人，流寓泰州"}
{"author":"陈维崧","content":"群从凋零，怅家世、空馀双戟。算唯汝、过都历块，龙文虎脊。我别西溪刚十载，数椽聊赁街东宅。有压栏、先世一枝红，君堪摘。林下酒，床头易。吾与汝，交相惜。笑我今衰矣，子应努力。王谢门风终自在，纷纷程李钱宁直。向渭阳、诗里说邹阳，悲畴昔。","dynasty":"清代","title":"满江红赠家小阮次"}
{"author":"陈维崧","content":"岚翠浓于草鞋夹。绕坡细流，潨潨暗通苕霅。谷声遝。下落乱泉声里，愀悄如相答。此间景，纯得关仝巨然法。寺松三百本，雨溜苍皮，霜彫黛甲。秃干争欹压。笑语同游，黄叶鸣檐，丹枫裹寺，如何不荷埋身锸。","dynasty":"清代","title":"过涧歇显德寺前看枫叶"}
{"author":"陈维崧","content":"四月荆南多赛会。隔浦丛祠，日日村巫醉。午后楝花风乍起，打门社首分鹅胾。一饱欣然无个事。走趁杨花，飘荡东村里。腰鼓盲词随处是，分棚又看梨园戏。","dynasty":"清代","title":"蝶恋花其五"}
{"author":"陈维崧","content":"太液秋鲸攫。红蓼底、龙舟凤艒，沿流依托。记得横汾雄汉武，月夜波心殿脚。又玉管、金箫间作。十二云房都已闭，只将军、绦犬誇平朔。何处觅，秋千索。行人斜过梳妆阁。入耳有、菱歌雁阵，泠泠酬酢。自惜书生难得见，天上桂丛兰薄。单一派、秋荷零落。且拉车前驺卒饮，对西风、莫叹今非昨。依稀奏，还宫乐。","dynasty":"清代","title":"贺新郎秋日行西苑仍用前韵"}
{"author":"陈维崧","content":"自秋千拆了，杜宇啼残，粉笺怕写新句。蓦遇维摩，来游罨画，姿致讶如张绪。雨裛棕鞋，烟欹箬笠，隔花吴语。喜韶龄、更擅才情，解唱碧云日暮。借问师家何处。在百花洲畔，近胥江渡。此地我曾游，千载最消魂路。昔日无限锦帆柔橹。只剩绿波南浦。想月中、趺坐香台，尚有精灵来去。","dynasty":"清代","title":"望湘人赠南水上"}
{"author":"陈维崧","content":"重五节，记得在金陵。绿水没腰连夜雨，锦帆衔尾半河灯。往事思腾腾。","dynasty":"清代","title":"望江南宛城五日追次旧游漫成十首其一"}
{"author":"陈维崧","content":"鲤鱼风打江潮利，五月荆州估船至。船载沙门宝月师，附得枞阳故人字。我家垩庐同鸡栖，负薪昼夜孤儿啼。开函伸纸未及半，申胡觱栗声酸嘶。书亦不能读，泪亦不能止。忆昔芳华十五时，与君同作金陵子。金陵九门门九重，白靴校尉如游龙。贱子文名杨德祖，先君风表郭林宗。三千宾客遨游遍，流兔飞英谁不羡。家伎新传张敞眉，游童暗认王珉扇。桐山诸子尽江萧，侨寓家家朱雀桥。风暖侯家春击鼓，月明戚里夜吹箫。樱桃小幄沉香火，杨柳藏乌门不锁。密约呼鹰出每迟，私邀盘马期常左。此日清流气绝尘，此时修竹弹文新。诸王已见愁签帅，郡国还闻捕党人。阿童江上军船动，毳帐连天驰绣鞚。一载昭阳恨已经，两朝太学知何用？怜我袁家一悯孙，拾橡萧萧归墓门。君不见孙郎战没周郎老，龙眠前辈独君好。君家尚有始兴公，卧看祗园生白草。","dynasty":"清代","title":"得桐城方尔止先生四月二十九日书感赋兼怀密之先生"}
{"author":"陈维崧","content":"拨剌疏罾罅。正江乡、齑黄斫鲙，萍香抑鲊。风弄樯灯千万点，点点随波漂射。光直透、水晶宫下。寥亮空潭飘水调，客船孤、烛冷听来怕。月又向，前村挂。噌吰鞺鞳银涛洒。恰邻舟、乱旗杂火，军装如画。下濑戈船身手健，使得帆如使马。恶浪里、摊钱白打。归矣吾家阳羡里，学当年、射虎南山者。任乡里，苦无藉。","dynasty":"清代","title":"贺新郎月夜泊舟平望九用前韵"}
{"author":"陈维崧","content":"翠釜一朝裂，铜狄尽流铅。江南五月天漏，炼石补仍穿。骤若淫龙喷沫，狂比长鲸跋浪，庐舍没长川。菱蔓绕床下，钓艇系门前。今何日，民已困，况无年。家家秧马闲坐，虚井断炊烟。何处玉箫金管，犹唱雨丝风片，烟水泊游船。此曲纵娇好，听者似啼猿。","dynasty":"清代","title":"夏五月大雨，南亩半成泽国，而梁溪人尚有画"}
{"author":"陈维崧","content":"怅连宵、暗风吹雨，春寒歇在帘罅。忽闻鹦鹉笼中说，谁送香词来也。披咏乍。似脱线真珠、乱向窗栊洒。篇篇无价。便周柳纤柔，辛苏感激，材尽出君下。为君说，我有鹅笙麝帕。能将风月吟写。旗亭他日从君宴，准拟避君三舍。君莫讶。纵牛峤顾夐，今日谁怜者。花间曲罢。又孟蜀宫前，摩诃池畔，春草绿盈把。","dynasty":"清代","title":"摸鱼儿早春接山阳陆密庵先生札兼惠我月湄词赋此奉酬"}
{"author":"陈维崧","content":"鹃舌啼春冷。记并州、十年飘泊，蝶侥蜂倖。花露微蒸才抑鲊，小阁围香说饼。闹多少、帘痕帽影。烛底新翻杨枝曲，字斜行、写上春衣领。只此事，君应省。江南四月残红静。又逢君、斜阳一水，盈盈舴艋。暂借芳园聊话旧，坐皱绿芜三径。算聚散、来朝难定。鸿爪那能长留住，笑繫腰、彭祖徒窥井。一弹指，三生顷。","dynasty":"清代","title":"贺新郎缪园与谷梁话旧"}
{"author":"陈维崧","content":"有人来自尚书墓，燕子楼中。红粉成空，树树衰杨夜起风。非公人尽嫌余懒，絮酒难从。疏散谁容，头白羊昙路已穷。","dynasty":"清代","title":"采桑子其七"}
{"author":"陈维崧","content":"陈仓祠古，当日霸王全繫汝。丛桂天空，舐药还闻伴八公。而今老大，笑尔会稽鸡太哑。莫管昏晨，斯世谁为起舞人。","dynasty":"清代","title":"减字木兰花其二"}
{"author":"陈维崧","content":"鲁国男儿是孔融，如今流落号吴侬。燕子柳条能酿恨，旧江东。谢朓楼边栾布社，琴高潭上石尤风。送尔片帆春上冢，雨濛濛。","dynasty":"清代","title":"山花子送姜学在由吴门之宛陵清明扫墓"}
{"author":"陈维崧","content":"且作平生话。尽当筵、拍张脱帽，吹箫舞蔗。身是陇西猿臂种，家世由来善射。遭几度、蓝田尉骂。迟汝三年封侯事，笑谁令、健笔兼骚雅。彼李蔡，人中下。临歧老泪如铅泻。趁杯阑、幡然竟去，轻弓快马。到日贤兄凭寄语，撩乱柳绵飞去。有别绪、与之成把。博望野花红染血，诉行藏、风里休悲咤。恐又震，昆阳瓦。","dynasty":"清代","title":"贺新郎送彭直上下第还邓州兼柬贤兄中郎"}
{"author":"陈维崧","content":"想当年。黄公垆畔兴翩翩。盘马雕龙，春风门下盛貂蝉。有邹阳董相，一时赏誉重琅玕。略记旗亭游处，都相似、尔我周旋。自许上流，人称名士，终朝蹋臂萦牵。更儿呼德祖，弟畜灌夫，意气无前。忆唱绿帻金丸。风流放诞，并坐响鹍弦。髣髴是、巷名金线，幕号红莲。回中下杜，油壁雕鞍。曾经坠粉遗钿。狂奴减未，痴人死未，诟厉语亦相怜。分携成旧雨，酒阑追省，一往凄然。同学少年虽健，奈酒徒、散尽不堪言。道政坊头，延秋门外，忆了千千万。论窥帘、映柱人何限，都分付、碎雨零烟。念故人、一样艰难。总萧瑟、江南庾子山。写瑶琴怨，我弹未了，又怕君弹。","dynasty":"清代","title":"戚氏柬程村文友"}
{"author":"陈维崧","content":"晚妆前。有一树，黄金缕，倍婵娟。秦楼上，蛮腰样，只思眠。才欲抱，便如烟。谢绣幕、轻萦姿愈俊，胜长街、抛掷堪怜。莫倚轻狂甚，便成绵。飘陌上，舞河边。","dynasty":"清代","title":"厅前柳本意"}
{"author":"陈维崧","content":"记得常年此际，风送闽天柑子。珠舶帆轻，花洋浪细，香遍吴头楚尾。武夷仙使，向缥缈、鲤湖传至。讵料岩关笳吹，竟隔千山万水。天竺烟深，潮音月落，今日不知何世。匆匆弹指，都不道、江山如此。","dynasty":"清代","title":"剔银灯佛手柑不至词以寄慨"}
{"author":"陈维崧","content":"贺老琵琶定老成，陇西门第旧知名。百年台榭青苔没，一片江天白发生。丝绣平原终有恨，玉为棋局岂忘情。酒酣重说崎岖事，无数黄沙落雁声。","dynasty":"清代","title":"赠吴人陈敬仲其三"}
{"author":"陈维崧","content":"倍觉姮娥寡。奈金波早冻，素光空泻。此时帝里，六馆并三瓦。拥炉围粉帕。畴怜夜景如画。让碧空中，只一丸独自，冷向凤楼挂。除是贺兰山下。老将营门，看得分明也。清辉纵好，此外谁知者。长宵更鼓打。兔华莫也生怕。且待新春，点红灯万盏，照著闹蛾耍。","dynasty":"清代","title":"梦芙蓉寒月"}
{"author":"陈维崧","content":"崔家女弟世所无，弹筝自命为茝奴。重泉犹作人间曲，摧藏掩抑声嗟吁。当时旧事心犹省，长秋一曲红窗影。梦里曾陪元舍人，银筝凄苦人清冷。清冷。虚无境。手拨银筝心自省。长秋一曲红窗影。弦里分明悲哽。泉台不少人间景。后苑君王巡幸。","dynasty":"清代","title":"调笑令其三茝奴"}
{"author":"陈维崧","content":"鲁国刘生，笑拉宝鞭，携上糟邱。更一时意气，徐陵袁绍，六朝才调，绿帻红鞲。如此人生，奈何不乐，况值离鸿叫暮秋。凭栏望，见风廊水榭，丹漆雕锼。当年此地风流。记画戟门开沟水头。羡羊侃侍儿，弯弓贴地，李波小妹，走马当楼。蔓草斜阳，空园丝雨，争说汾阳郭细侯。还长啸，只眼中花月，谁似扬州。","dynasty":"清代","title":"沁园春山东刘孔集招饮广陵酒家系故郭石公宅"}
{"author":"陈维崧","content":"唤个船儿去。傍城河、柳丝蘸碧，渐拖官渡。閒访故人人已出，门锁小桥烟浦。空伫立、怅然谁与。人说前村梅更好，月胧明、绿萼栖毛女。趁波暖，响春橹。僧楼小憩评今古。喜槛外、乱山绝涧，暗香无数。寒食一杯须作达，莫惹春愁万缕。看满眼、纸钱飞处。除却吾曹二三子，只此情、堪共花枝语。花不应，洒红雨。","dynasty":"清代","title":"贺新郎积雨乍晴。竹逸买舟，拉云臣暨余郭外春游，访万子红友不遇，因过石亭探古梅，并坐古香庵小憩"}
{"author":"陈维崧","content":"皖口还西上，庐峰紫翠偏。江声连故国，驿路入新年。铁树旌阳宅，红霞贾客船。子安吟眺处，彩笔至今传。","dynasty":"清代","title":"京邸岁暮送其白弟暂返梁园即赴南昌郡幕其二"}
{"author":"陈维崧","content":"八盘腻手香蝉委，红粉轻调。画的轻描，直得春魂为尔销。道书偏怪郎耽读，百幅霞绡。十斛龙膏，何必蓬山访碧桃。","dynasty":"清代","title":"采桑子其三为汪蛟门舍人题画册十二帧"}
{"author":"陈维崧","content":"枕上春酲犹害，楼上东风偏大。金笼鹦鹉唤人来，忙出花阴外。不肯把箫吹，那便将花戴。脸波底事十分红，莫误将人怪。","dynasty":"清代","title":"误佳期偶作"}
{"author":"陈维崧","content":"一种江梅，偏向君家，出奇无穷。看千年复活，乔柯蚴蟉，重台并蹙，冷蕊空濛。人曰奇哉，梅云未也，要为先生夺化工。休惊诧，请诸君安坐，洗眼秋风。须臾露濯梧桐。忽逗出罗浮别样红。正朦胧一夜，银河影里，稀疏数点，玉笛声中。只恐东篱，有人斜睨，菊秀梅娇妒入宫。当筵上，倩泉明和靖，劝取和同。","dynasty":"清代","title":"沁园春"}
{"author":"陈维崧","content":"六月荆南门屡闭。壁上乌巾，挂著多时矣。客到蕉窗时一启，不迎不送贪徒跣。问我新编今有几。叩首主臣，夜火烧残矣。消夏祇馀词一纸，君休哂我篇篇戏。","dynasty":"清代","title":"蝶恋花其八"}
{"author":"陈维崧","content":"半街丝柳带烟拖，深巷入官河。画船银蜡，赵李夜经过。闻说虫娘，新自茸城到，唤取奏清歌。阑花簌簌闻歌落，重趁拍、小婆娑。地衣翠滑，扶不稳鸾靴。嫌煞流莺，偏在东风底，学唱定风波。","dynasty":"清代","title":"西施玉峰公宴席上赠施校书"}
{"author":"陈维崧","content":"汜水敖仓，是楚汉、提戈边界。想昔日、名姬骏马，英雄梗概。荥泽波痕寒叠雪，成皋山色愁凝黛。叹从来、竖子易成名，今安在。俎上肉，何无赖。鸿门斗，真难耐。算野花断镞，几更年代。秦鹿讵为刘季死，楚猴甘受周苛卖。笑纷纷、青史论都讹，因成败。","dynasty":"清代","title":"满江红其三"}
{"author":"陈维崧","content":"今年愁似柳丝长，春宵梦断昭阳。杏花著雨隔帘香，瘦不长妆。十载流连蜂蝶，半生沦落湖湘。残红几斛扑衣裳，和泪同量。","dynasty":"清代","title":"春景和少游原韵"}
{"author":"陈维崧","content":"生入榆关罅。记曾尝、锦州银鼠，辽河鲜鲊。雪窖羝羊天万里，雁足帛书谁射。长梦汝、李陵台下。头白如今归故国，见人民城郭心惊怕。携瓢笠，无牵挂。断桥十里荷香洒。恰晴湖、乱馀西子，蛾眉重画。一笑风前齐得丧、世事塞翁之马。稽首谢、狮王棒打。落拓苏台知己少，只青山、尚似当时者。杯正绿，掌堪藉。","dynasty":"清代","title":"贺新郎吴门喜晤丁飞涛赋赠八用前韵"}
{"author":"陈维崧","content":"先生语我，正一生消受，帝城烟月。红烛短时横笛嗷，夜雨开元白发。霜咽遗弓，风悽内苑，画角声酸切。铜盘承露，泪如铅水不歇。曾记樗杜笙箫，长杨刀箭，从猎霜林豁。父子一时连上相，印纽银螭卧雪。别墅初成，淮淝已捷，屐齿何曾折。谈深酒冷，鼕鼕街鼓将绝。","dynasty":"清代","title":"念奴娇十三夜大宗伯王敬哉先生招饮是夜无月七叠前韵"}
{"author":"陈维崧","content":"笑谓东阳子。论男儿、泥涂休恨，云霄勿喜。自昔奇才多沦落，溷迹屠羊牧豕。算奴价、竟何如婢。细数平生袁灌少，只掉头、优孟吾知己。问五十，行年是。碧菰城下烟波美。且徜徉、一帆苕霅，西风十里。地是乌程饶名酒，莫管人间万事。姑引满、颓然而醉。难得中秋逢两度，碧圞圆、长浸空明里。湖面月，又东起。","dynasty":"清代","title":"贺新郎寄赠吴兴沈凤于"}
{"author":"陈维崧","content":"风筝脱线。向水驿、山程绕遍。笑十载、求仙任侠，只有金丹难转。又那知、旧侣重逢，凄凉似阅秋风扇。论红绢前情，青衫少日，曾订厚盟深眷。且与作、开元话，声渐紧、四条弦慢。算年来尔我，行藏略似，交情直比春山远。酒槽珠溅。向当垆小语，香醪可许新词换。惹他一笑，榴齿临风微绽。","dynasty":"清代","title":"薄倖山下与顾景行话旧三叠前韵"}
{"author":"陈维崧","content":"夜香烧罢，桦烛通宵话。曲项檀槽声不哑，银甲凭伊搯打。只图慢撚轻笼，谁怜双袖龙钟。少日红筝北里，年来白发西风。","dynasty":"清代","title":"清平乐夜饮友人别馆听年少弹三弦限韵三首其一"}
{"author":"陈维崧","content":"寒崖绿染，石窦低于甔。极目总萧林，堆苍艳。更梅花作海，绽香雪、飘千点。幽人巾自垫。趺坐苔阴，杳霭水明山店。瑶翻碧滟，涧底泉澄湛。童子泼茶光，连幽簟。翠花瓷注茗，花沸乳、珠成绀。风情何澹澹。乍展吴绫，回味略如橄榄。","dynasty":"清代","title":"鹤冲天题邹生巽含小像像坐万山梅花中一童子煮茶于侧"}
{"author":"陈维崧","content":"秋到离亭暮。羡风前、珊鞭玉靶，翩然竟去。借问此行何所向，笑指巴烟郢树。是乌鹊、惯南飞处。路入南荒休骋望，有陶公、战舰空滩雨。酾热酒，浪花舞。严君坐拥貔貅旅。厌江流、一军下濑，目无黄祖。昨夜月明亲飨士，要奏新填乐府。都不用、陈琳阮瑀。手掣红旗翻破阵，看郎君、下笔惊鹦鹉。猿臂种，气如虎。","dynasty":"清代","title":"贺新郎送三韩李若士省亲之楚"}
{"author":"陈维崧","content":"酒冷天寒日，人去客愁中。数行钿蝉柱雁，祖饯出城东。衣上青天明月，马上黄河飞雪，雁背染霜红。如此作装急，磊砢相桓公。千斤椎，七宝辔，百石弓。从奴宾客，所过栈马齧残通。定过淮阴祠下，更到望诸墓上，怀古飒悲风。若见苏司业，言我鬓成翁。","dynasty":"清代","title":"水调歌头送宋荔裳观察入都并寄蓼天司业同顾庵西樵赋"}
{"author":"陈维崧","content":"四月荆南多赛会。隔浦丛祠，日日村巫醉。午后楝花风乍起，打门社首分鹅胾。一饱欣然无个事。走趁杨花，飘荡东村里。腰鼓盲词随处是，分棚又看梨园戏。","dynasty":"清代","title":"蝶恋花其五"}
{"author":"陈维崧","content":"罗隐江东，老署秀才，不幸似之。怪自负上流，偏搜兔册，曾称男子，却溷牛医。壮不如人，老之将至，那更空墙病马嘶。归去尔，尽嚇人腐鼠，笑我醯鸡。纷纷路鬼相疑。疑小敌当场胡怯为。谢主臣不敏，怯诚有是，明公垂谅，病亦非欺。颜子屡空，伯牛有疾，合受先生谴责词。真穷矣，幸江城恰遇，鲍叔于斯。","dynasty":"清代","title":"沁园春余卧病澄江不能应试主者颇难之竹逸为经营良苦乃始得请归来作此自嘲并以申谢"}
{"author":"陈维崧","content":"此诸公者，乃狂歌未已，离歌又促。仆本恨人臣已老，怕听将归丝竹。捩柂秋空，发船月夜，浊浪堆银屋。我行去作，荆南山下樵牧。被酒膝席相呼，人生长聚，那得同麋鹿。欢伯却输愁鬼厚，只是与人追逐。天若有情，地如埋恨，此会何难续。他时念我，杜陵男子萧育。","dynasty":"清代","title":"念奴娇曹顾庵王西樵邓孝威沈方邺汪舟次季希韩李云田兄散木皆有送余归阳羡词作此留别"}
{"author":"陈维崧","content":"蹶尽霜蹄，休再问、龙城马邑。计决矣、我宁作我，北山之北。焉用文之身既隐，未尝闻仕如斯急。见长沮、桀溺耦而耕，趋而揖。麻与苧，连宵缉。松共桂，和云湿。任园官荬苦，霜畦苋涩。米号长腰舂碓煮，子名苍耳挥锄拾。问挂来、牛角是何书，渊明集。","dynasty":"清代","title":"满江红三用回韵与几士兄言怀并示珍百云臣竹逸诸同志"}
{"author":"陈维崧","content":"四月荆南桑柘美。泥就蚕房，雪净无尘滓。红帖糊门多禁忌，家家阿妇劳纤指。笑语小姑应夜起，好事今冬，早把衣裳备。推却缫车佯不理，小姑为恼前言戏。","dynasty":"清代","title":"荆南词"}
{"author":"陈维崧","content":"西江路。多少湓浦波涛，鞋山烟树。相传白傅当年，月明送客，青衫湿处。船须伫。记得南康一郡，大江门户。此中万叠匡庐，夜深毛女，缘崖笑语。君到试窥峭壑，萦红缭碧，狮蹲豹舞。第一为讯栖贤，可能如故。扪萝剔藓，好划纪游句。只休望、楚江赤壁，吴天瓜步。怕事随潮去。望时又惹，高人愁绪。短发搔千缕。君且坐峰头，拈花成雨。晚来拍手，白云堆絮。","dynasty":"清代","title":"瑞龙吟送董舜民之庐山用周美成春景原韵"}
{"author":"陈维崧","content":"杂卉葳蕤，群葩葱峭。红英紫萼纷相照。藤萝深巷碧如天，蔷薇低架平于帽。韵事堪矜，痴情可笑。隔邻蜂蝶都知道。今年僮为乞花忙，明春客定提壶闹。","dynasty":"清代","title":"踏莎行南耕花径成"}
{"author":"陈维崧","content":"陇上。晓莺低唱。豆荚初娇。小姬一色绿裙腰。迢迢幂野桥。悲歌杨恽家居久。三杯后。惯种南山豆。豆花棚下月毵毵。溪南闲寻渔叟谈。","dynasty":"清代","title":"河传豆荚"}
{"author":"陈维崧","content":"榨就真珠味，泻向玻瓈内。劝花花只苦推辞，醉。醉。醉。靥浅潮生，杯浓晕重，恼郎多事。满院春深闭，六幅帘垂地。抱花花又苦推辞，睡。睡。睡。娇极难胜，困酣难醒，笑郎无谓。","dynasty":"清代","title":"醉春风春日饮远公海棠花下和竹逸作"}
{"author":"陈维崧","content":"日午莺犹贪梦，风定花谁摇弄。闻说长条新有主，纵与缠绵何用。虽不干卿愁却种，懒把春钩送。夹路香尘将动，一曲红绡权奉。从此真成千里隔，只有月明相共。戏语小楼燕赤凤，掌舞休嫌重。","dynasty":"清代","title":"百媚娘送亩仙校书落籍次友人韵"}
{"author":"陈维崧","content":"百戏鱼龙聚。昼阴阴、云房冰洞，帝城无暑。日晡波心张水幄，列坐彻侯公主。其外有、倾城士女。少顷蛮奴乘象至，整鞭梢、踏入金塘去。喧豗甚，尔何怒。鼻殷捲尽西山雨。看水面、涛飞海立，银倾雪注。犹记昆明传象战，莋马僰童跋扈。今已庆、太平寰宇。浴罢含元宣立仗，望赭袍、一朵红云吐。率百兽，御阶舞。","dynasty":"清代","title":"贺新郎都门洗象词同纬云弟赋"}
{"author":"陈维崧","content":"郭外烟林。趁板桥夹浦，迤逦秋寻。溪翁陇口，半畦嫩蕊，园丁屋角，数亩浓阴。离披开坼铺如锦，纵藻耀、偏觉萧森。选野岑。倚风藉草，隔涧捶琴。浊醪无伴孤斟。渐林霏小结，岩翠将沈。家居罨画，厨方脍玉，人怀彭泽，篱恰摇金。西风何事频吹帽，便短发、菊也须簪。搅客心。前村碎杵零砧。","dynasty":"清代","title":"惜黄花慢晴郊访菊"}
{"author":"陈维崧","content":"一株梅子，正累累、粉红墙后。问叶底枝头，为谁酸楚，却又为谁消瘦。太息春归谁来问，记不起、莺花如绣。向杳杳帘栊，阴阴院落，伴人长昼。纤手。几番小摘，已醒残酒。更撚向妆台，玉娥低说，曾见依稀如豆。翠已漫空，黄偏做雨，又到伤心时候。算颗颗、冷香松脆，想尔料难胜口。","dynasty":"清代","title":"二郎神咏梅子"}
{"author":"陈维崧","content":"水榭枕官河，朱栏倚粉娥。记早春、栏畔曾过。开着绿纱窗一扇，吹钿笛，是伊麽？无语注横波，裙花信手搓。怅年光、一往蹉跎。卖了杏花挑了菜，春纵好，已无多。","dynasty":"清代","title":"春暮半塘小泊"}
{"author":"陈维崧","content":"粉墙侧。风递绿窗信息。琅然响、莫是青钱，簸入苔痕竟无迹。轻圆留不得。小玉春纤低拾。喧笑处、竞理输赢，朱汗龙绡背人拭。春慵倚窗槅。渐搓柳沈思，搯花追忆。人生几度逢寒食。怕连朝风雨，满城烟絮，韶华浪逐榆钱掷。一文便难直。小立。闷还积。算几箧青蚨，半贯赤仄。卜多字迹都侵蚀。且潜买欢笑，强驱愁寂。团圆嘉谶，把五铢看，似历历。","dynasty":"清代","title":"兰陵王咏闺人簸钱"}
{"author":"陈维崧","content":"匹马短衣，竟上丛台，慨当以慷。看谁家战垒，寒鸦落照，何年古戍，乱草平冈。十月疏砧，一城冷雁，不许愁人不望乡。徘徊久，只登高吊古，无限苍茫。当年赵武灵王。正树裹河流挂浊漳。更佳人跕屣，妆台对起，王孙袨服，舞袖相当。而我来游，几番历遍，不见邯郸挟瑟倡。何须问，便才人厮养，总付斜阳。","dynasty":"清代","title":"沁园春经邯郸县丛台怀古"}
{"author":"陈维崧","content":"五十之年，细数生平，人间可哀。看白首相知，晨星寥落，朱门先达，覆雨喧豗。只此贫交，陶然永夕，蹴鞠弹棋更举杯。交驩甚，记看花并出，踏月偕回。千金散尽还来。算细故宁容芥蒂哉。况白雪连箱，读之气尽，红牙一曲，闻者心灰。亟续曩游，竞投新阕，从此萧朱忍见猜。真嘉话，使词场数子，笑口齐开。","dynasty":"清代","title":"沁园春同远公和云臣越生赠答之作"}
{"author":"陈维崧","content":"二度牵衣送我行，《并州》才唱泪纵横。生憎一片江南月，不是离筵不肯明。","dynasty":"清代","title":"别紫云"}
{"author":"陈维崧","content":"天涯踪迹半旗亭，谱遍《龟兹》不忍听。怜尔少年非失意，逢人也唱《雨霖铃》。","dynasty":"清代","title":"赠歌者陈郎"}
{"author":"陈维崧","content":"萧晨憩高斋，水木迭清映。绿筱卫华廊，红泉鉴明镜。𡄸𡄸文禽喈，噭噭羁雌竞。结衿更褰帷，疑义互谭诤。图史何稠华，琴尊复幽靓。仆类次公狂，近效长卿病。秉志协崎崟，抗怀谢尘阱。久客四节遒，多难百忧盛。一随彼美游，披藻奋妍咏。曛黑宁知疲，玉衡渐西柄。","dynasty":"清代","title":"同邓孝威集许元锡雪庵仿康乐体"}
{"author":"陈维崧","content":"秋原何淡沱，荒溪奔相互。清潭最明迥，丹嶂极修嫭。我来驻精蓝，回飙已凝冱。手招出泽臞，目协沧洲趣。影堂枕独冈，塔院背双树。丽瞩果不穷，流怀获所遇。飒沓缭垣秋，窈窕寒塘暮。绕郭垣陂陀，攀萝匝狐兔。缅思仁寿年，遗踪倏成故。忧来多颓基，乐往鲜完祚。萧萧紫极宫，恻恻红颜墓。坐深暝翠沈，松花落如雨。","dynasty":"清代","title":"从天宁寺后望迷楼蜀冈一带遗址"}
{"author":"陈维崧","content":"萧晨行散罢，沿溪恣回转。屡听白社钟，时遇青林笕。名园构城阿，绮阁俯荒畎。风物果泬，襟抱况修缅。元冬花尚开，亭午露犹泫。繁条结危嵏，明流挂层巘。而我伫山椒，支筇更登践。沓嶂红灭没，回冈碧清浅。雨歇邻塘深，日霁遥墟显。下有古钵池，溪毛绿如藓。皎镜一以开，生绡问谁剪。始信境象幽，高下任遴选。我生疲津梁，何能学淟涊。旷识协林峦，高怀薄轩冕。庶几和天倪，幽默获所遣。","dynasty":"清代","title":"冬日过水绘园作"}
{"author":"陈维崧","content":"西筝不只弹，东瑟贵双鼓。结发慕交游，少小爱徒侣。伊予痗夙心，烦冤甬谁语。十月百卉腓，零露亦以湑。灌木鸣惊禽，沙洲矫修羽。居者遗贱贫，行者眷羁旅。沈吟送别言，俯首泪如雨。愿子崇景光，前修以相与。","dynasty":"清代","title":"酬赠山阴张雏隐"}
{"author":"陈维崧","content":"晨兴思出游，茫然惑所向。或云刺梅园，景物颇萧旷。入门苔色净，到眼杂花放。杯来互沈吟，兴剧迭歌唱。两年缚朝衫，小心事卿相。同袍四五人，各各色惆怅。春山未得归，遇酒且跌宕。君看落红堆，下有昔人葬。及今不作达，后此欲谁望。老松无赖极，横若攫拿状。我时倚酒豪，竟上骑其项。龙鳞陡相嗔，鼓作天风浪。","dynasty":"清代","title":"春杪同诸子饮刺梅园古松下"}
{"author":"陈维崧","content":"山东董樵忽见访，入门手持方竹杖。我亦生平屠狗人，对此苍然屹相向。董樵董樵真吾徒，胸中豪气无时无。谈兵肯事东诸侯，作骚直学屈大夫。翻然南下浮东吴，亦复窈窕寻仙都。广陵城外秋风冽，黄须半作猥毛磔。唤我同登大酒楼，此竹由来为予说。今年三月游金华，丹梯绀壁凌朱霞。采芝偶入乌伤地，看竹闲过卫铄家。此竹檀栾不易得，爱之拍手徒咨嗟。倪家女子非恒流，知有人间韩伯休。斸来恰赠一竿竹，伴我名山禽向游。我闻此言挥百杯，醉余不合成悲哀。潇湘斑竹竟谁在，九疑荒冢生苍苔。况闻官军大战胜，今年邛杖西南来。方圆枘凿不相入，尔持此杖胡为哉？劝君携归玉女盆前住，不尔此杖骁腾作龙去。","dynasty":"清代","title":"方竹杖歌为莱阳董樵赋"}
{"author":"陈维崧","content":"具区之峰七十二，莫釐缥缈群巑岏。吴宫废苑日萧瑟，洞庭春水空瀰漫。狂夫七载客江表，旧游冷落增长叹。松陵高士推顾况，谓顾茂伦。献岁寄我云中翰。铜坑老梅数百树，何不刺艇来盘桓。我时正作广陵客，吴娘蝉鬓相逢难。佛狸城畔遇孙子，大叫锲臂同追欢。红桥丝柳酒帘挂，见此讵复愁眉攒。无何告我渡江去，布帆径欲游盐官。问尔作装有底急，鲥鱼正美堆冰盘。君言一事系怀抱，越中彭十今秦观。红牙小令风格妙，字字可付吴姬弹。我行适越苦为此，千里那顾行蹒跚。孙郎语竟杯已乾，陈生送客春将残。横江估舶大笑汝，白昼浊浪生波澜。韦庄牛峤好词句，此事何与卿饥寒。舟行傥过王珣宅，切莫怀古心悲酸。","dynasty":"清代","title":"送孙无言由吴阊之海盐访彭十骏孙"}
{"author":"陈维崧","content":"萧萧大梁城，莽莽悲风起。洛阳诸女儿，竞说侯公子。侯家公子不可当，谈兵说剑声琳琅。酒后能骑赭白马，兴酣作使邯郸倡。睢阳城下日将夕，箭如饥鸱叫平泽。确磝贼火动地来，两手如飞左右射。归来犹未散鸣钟，琥珀压酒葡萄浓。旦夕长安赐甲第，不然辟谷寻赤松。黄河之水流不极，世间万事安可测。男儿五十不作官，那得常常好颜色。珊瑚之辔白玉卮，与君作歌君莫疑。侯家公子竟憔悴，何况洛阳诸女儿。今岁广陵城，小弟雎阳至。谓四弟子万。相逢蹋臂说侯生，白日明明照天地。人言侯生狂，定识侯生乐。斗鸡下鄢陵，呼鹰上宛洛。余卧江东二十春，眼中知己半沈沦。何时策马繁台去，一访当年屠狗人。","dynasty":"清代","title":"寄赠侯叔岱"}
{"author":"陈维崧","content":"绊人最爱金虫软，障烛更凭罗袖展。酒船风动蹙红鳞，歌板烟笼啼紫燕。城头侧听三更转，玉漏渐深还道浅。明朝重揭绣帘斜，花底氍毹应未捲。","dynasty":"清代","title":"玉楼春春夜同云臣远公天石诸子宴集原白池亭次云臣原韵"}
{"author":"陈维崧","content":"闷倚牙屏，慵拈兔管，家乡琐事萦怀。遥想霜檐，羁绪最难裁。村村灯火收红糯，便小瓮鹅黄次第排。糟床压，夜悄真珠碎滴，响乱萧斋。今日懵腾早睡，料得酿王事业，不到吾侪。梦渡溪桥，短策破苍苔。经过药玉盈缸熟，并一路梅芬扑鼻来。算东风将软，酒旗渐漾，映水沿街。","dynasty":"清代","title":"送入我门来酿酒"}
{"author":"陈维崧","content":"夹岸斜桥界山侧。邪延陌阡，人家柴门俱仄。翠螺织。奇者狮蹲象跛，欲起还愁踣。崖门破，总被老苔寿藤蚀。居民燃楚竹，散诞陶渔，岩栖涧食。带雨闲抟埴。陶侃甓前，毕卓瓮头，窑烟四起，阵云一朵压城黑。","dynasty":"清代","title":"过涧歇"}
{"author":"陈维崧","content":"如皋忆，记坐得全堂。几缕椒鸡闲说饼，半罂花露静焚香。弦索夜枨枨。","dynasty":"清代","title":"望江南其三"}
{"author":"陈维崧","content":"老尽诗人，吴与越、惟君杰出。人都羡、家风华贵，文澜绮密。三世金莲学士烛，一门银管湘东笔。看来春、骏马蹴长楸，千千匹。仆老矣，身空漆。卿健者，怀吞日。记酒行以往，玉温而栗。学圃条丰君掇杏，砚田殖落余锄术。拟蔗竿、变技学曹公，穿杨术。","dynasty":"清代","title":"满江红贺曹掌公秋捷仍用前韵"}
{"author":"陈维崧","content":"尔到睢阳郭，多应四节除。难沾分岁酒，差胜寄家书。久客妻孥瘦，长贫兄弟疏。愁悰翻倒极，白发漫盈梳。","dynasty":"清代","title":"京邸岁暮送其白弟暂返梁园即赴南昌郡幕其一"}
{"author":"陈维崧","content":"字字喧豗，烈泽焚林，为蛟为螭。有火蛾结阵，晶莹闪烁，烛龙对仗，照耀髬髵。汉隧千年，秦京三月，做白毫光大总持。薪薪续，任盲儿扪籥，牧竖敲碑。从来祸首庖牺。笑匣剑何妨灯在帷。既桂轮易蚀，底须捣兔，桑田善涸，焉用燃犀。膏以明煎，吾闻其语，绵上龙蛇哭子推。真休矣，向灯王稽首，埋照奚疑。","dynasty":"清代","title":"沁园春题史蘧庵先生灯咏一卷后"}
{"author":"陈维崧","content":"弄丝杨。重过废馆，闲池顿起思量。正髣髴纸鸢旧处，依稀竹马儿时，巡檐绕墙。当年无限风光。月照千山裙幄，莺啼一院糟床。渐舞榭成坟，歌台作寺，松雏已老，梅妻都嫁，祇剩乱涧，闲腾鼯鼬，矮坡斜下牛羊。太苍茫、疏林一抔夕阳。","dynasty":"清代","title":"八六子枫隐寺感旧"}
{"author":"陈维崧","content":"春光不像曾来，如何又说春将去。一尊别酒，两行情泪，凄然无语。恰似明妃，红颜远嫁，玉关难驻。叹今年烽火，连天战鼓，都拦截，春归路。偏是魂销此际。怕天涯、少人怜处。临岐低嘱，纵然去也，休忘尺素。忍见愁红，将飞更怯，乍飏旋住。想溪桥来夜，飘零有恨，与何人诉。","dynasty":"清代","title":"水龙吟送春和云臣韵"}
{"author":"陈维崧","content":"洗妆楼下伤情路，西风又吹人到。一绺山鬟，半梳苔发，想像新兴闹扫。塔铃声悄。说不尽当年，月明花晓。人在天边，轴帘遥闪茜钗小。如今顿成往事，回心深院里，也长秋草。上苑云房，官家水殿，惯是萧娘易老。红颜懊恼。与建业萧家，一般残照。惹甚閒愁，且归斟翠醥。","dynasty":"清代","title":"齐天乐辽后妆楼"}
{"author":"陈维崧","content":"大叫高歌，脱帽驩呼，头没酒杯里。记昨年、马角未曾生，几唤公为无是。君不见，庄生漆园傲吏，洸洋玩弄人间世。又不见信陵，暮年失路，醇酒妇人而已。为汝拔剑上崦嵫。令虎豹、君门勿然疑。古人有云，虽不得肉，亦且快意。君言在辽西，大鱼如阜海无际。饥咽冬青子，雪窖人、聊复尔。土炕夜偏长，烛花坌涌，琵琶帐外连天起。更万里乡心，三更雁叫，那不愁肠如醉。我劝君、莫负赏花时。幸归矣，长嘘复奚为。算人生、亦欲豪耳。今宵饮博达旦，酒三行以后，汝为我舞，我为若语，手作拍张言志。黄须笑捋凭红肌。论英雄、如此足矣。","dynasty":"清代","title":"哨遍酒后柬丁飞涛即次其赠施愚山韵"}
{"author":"陈维崧","content":"密洒修梧，轻敲疏竹，一雨碧天如此。正日长亭院无憀，羁人徙倚。满目烟潭草阁，多少红兰白芷。更明珠、泻向荷钱容裔。极浦沈沈，前汀瀰瀰。又小楼、玉箫和雨。吹入愁人心里。无限事，思量起。此际凭阑，几回推枕，总是故园千里。忘不了、冰簟生寒，玉钗著水。风景而今依旧，无奈鬓丝不似。拚流落、楚尾吴头而已。今夜楼中，明朝篷底，便潇湘、宋玉悲秋，未必此情堪比。天欲暮，雨不止。","dynasty":"清代","title":"小诺皋夏雨"}
{"author":"陈维崧","content":"翩翩自喜，跌宕青天里。麦铁杖，鸢肩子。盘空筝夜叫，削草鹰秋起。轻俊也，一场搬弄真儿戏。三十年前事，触著难忘记。杨花港，桃花寺。邻童谁更在，老眼频经此。重拈看，原来依旧情如纸。","dynasty":"清代","title":"千秋岁咏纸鸢二首其一"}
{"author":"陈维崧","content":"舞袖成围，正衮遍、筝琶阮笛。有一客、众中索我，謼声甚急。坐上两行红粉笑，亭边一夜青衫湿。叹雄文、老将本幽燕，才相识。风裂烛，喧豗黑。星络角，晶荧白。倘明朝分手，后期难的。第令男儿存意气，休论世事多离别。博徒中、归及见毛公，言相忆。","dynasty":"清代","title":"满江红赠娄东周逸园兼怀毛亦史"}
{"author":"陈维崧","content":"两地人师，十载问奇，相依讲堂。正郝隆长者，居官磊落，陈琳下士，阅世清狂。昨到梁溪，重披绛帐，恰遇生申燕喜觞。华筵上，看雕轮徐动，玉佩成行。圜桥观者如墙。有末座酬知一寸肠。叹乌衣谁认，王家旧巷，青衫难换，陆氏荒庄。画鼓频挝，银筝细拨，帘外梨花一夜霜。东风晓，被此情如酒，腻住归航。","dynasty":"清代","title":"沁园春郝元公先生生日同杜于皇苏昆生黄稚曾家集生署中观剧词以纪事"}
{"author":"陈维崧","content":"水面弦生，郭索响、谁能遣此。问白傅、浔阳江上，可曾如是。天外雨随帆共落，洲边雁与船同寄。人奴之、笞骂此生无，应足矣。河蟹贱，肥而旨。秋山暮，红兼紫。但酒酣以后，呼牛亦唯。铸铁竟成千古错，读书翻受群儿耻。笑道旁、石马亦何为，风吹耳。","dynasty":"清代","title":"满江红舟次丹阳感怀二首仍用天山韵其一"}
{"author":"陈维崧","content":"谁家佛助，想一缕裙花，做成红雨。青草如烟，渌水如罗，被阵阵东风，吹向晴空舞。又傍平芜来去。桃花门巷，菜花天气，轻狂无数。娇嫭。留他不住。更砌畔濛濛，墙头栩栩。飘零荡漾，一春梦里曾如许。料伊也为多情误。只愁扑蝶园中，痴憨儿女。","dynasty":"清代","title":"绛都春咏蛱蝶"}
{"author":"陈维崧","content":"重五节，今岁在南阳。墙脚蜗牛行艾叶，檐牙鸠妇话榴房。丝雨湿年光。","dynasty":"清代","title":"望江南其十"}
{"author":"陈维崧","content":"又残更冉冉，往事星星，短鬓被霜染。梦入屏山路，黄昏近，金荷一盏慵点。浓阴微糁。任小楼、和雨轻掩。算今夜、笑语香街沸，有春胜双飐。思念愁多类魇。记帘窥秀黛，柱映娇脸。讵意分飞后，相思苦、泪滴桃笙红淡。长江天堑。况万重、败驿荒店。料此际有人，只为我、翠蛾敛。","dynasty":"清代","title":"眉妩壬子除夕"}
{"author":"陈维崧","content":"轻暖轻寒时节，东风将柳絮、搓香雪。暗惹翠蛾千结。绝似细雨红桥，情人乍别。绿窗花影半摺，待折未曾折。尽草上轻狂、双黄蝶。乱扑著雨和烟，搅得今岁韶光，不成三月。","dynasty":"清代","title":"芭蕉雨春雨"}
{"author":"陈维崧","content":"河流浩淼，去黏天无岸。白草黄沙古曹县。问居人、谁是僖负羁妻，谁惜我，十载蓬科未转。一鞭官渡口，飒飒西风，落照昏鸦太零乱。叹息旧繁华，往事还非，眢井畔、兔葵开遍。访昔日东平故侯家，怅绣戟牙幢，一时都换。","dynasty":"清代","title":"洞仙歌途次曹县"}
{"author":"陈维崧","content":"凉夜金街天似洗。打叠银篝，薰透吴绫被。作剧消愁何计是，鬓丝扶定相思子。对漾红绳低复起。明月光中，乱捲潇湘水。匿笑佳人声不止，檀奴小绊花阴里。","dynasty":"清代","title":"蝶恋花其四"}
{"author":"陈维崧","content":"怅庙竿红，垣衣碧，门外银涛雪屋。群妃蓬岛宴，御天风来往，钗铃戛触。寂寂小姑，愔愔圣女，苦鸟啼归修竹。古苔坏墙满，任脱缰石马，画廊眠熟。叹螺髻煤残，蝶裙灰烬，夜长人独。灵旗归太速。神弦歇、醉觋扶华毂。可惜是、乱水彭城，旧家小沛，望乡徒极登临目。入不言兮出，学唱个、秋坟鬼曲。怨青冢、留江国。斑斑恨血，土花坟起红菽。水腥打灭翠烛。","dynasty":"清代","title":"大酺题毗陵海烈妇祠用片玉词韵"}
{"author":"陈维崧","content":"汜水敖仓，是楚汉、提戈边界。想昔日、名姬骏马，英雄梗概。荥泽波痕寒叠雪，成皋山色愁凝黛。叹从来、竖子易成名，今安在。俎上肉，何无赖。鸿门斗，真难耐。算野花断镞，几更年代。秦鹿讵为刘季死，楚猴甘受周苛卖。笑纷纷、青史论都讹，因成败。","dynasty":"清代","title":"满江红其三"}
{"author":"陈维崧","content":"古庙巍峨石兽蹲，胎簪、桐柏矗龙门。涛冲古岸莓苔坼，派划长江竹箭浑。四渎躬桓缠虎节，百王薪楗荐牺尊。从来渭水称河胃，廷算深知费讨论。","dynasty":"清代","title":"南阳怀古"}
{"author":"陈维崧","content":"恒岳生申，恰黍谷、阳回时候。沙堤上、弧悬相府，光腾宝甃。万国河山平似掌，九天花鸟纷如绣。正黄扉、暂阖衮衣闲，娱清昼。房与杜，齐台斗。李与杜，豪诗酒。算文章勋业，公俱不朽。八饼茶分龙凤碾，万钉带压蛟螭钮。看无边、红烛下朝来，为公寿。","dynasty":"清代","title":"满江红送宝坻杜相国"}
{"author":"陈维崧","content":"历历残更，沈沈深院，坐冷宫斋桦烛。檐雨滴、人声渐悄，又廊外、茶响将熟。想外边、片片琼英，都解向、红板桥南堆簇。怅何计寻香，无聊展画，小检齐纨零幅。遥忆粉娥调脂盝。恰和泪匀铅，忍寒皴绿。簪花格、红欹翠弱，没骨绘、神全韵足。料霜毫、写欲成时，衬纤月如银，斜支臂玉。且吟弄空花，摩挲秋扇，也算探梅林麓。","dynasty":"清代","title":"金明池臬署寒夜展鹃红女史梅花画扇感赋"}
{"author":"陈维崧","content":"记少日、从君使健笔。如风蛟螭盘攫。更短衣破帽，横穿欲度绝漠。蹴鞠弹筝豪士约。抚掌轰轰笑乐。似阿黑、一辈人，裂眦奋袖，神色甚恶。讵料沦落关河，将冶习狂名，一朝除却。笑古今青史，细碎浑如蜹脚。让馀子、累累若若。只佳句、清抵空山夜泉，剪灯读、睡难著。","dynasty":"清代","title":"无愁可解题桢伯诗词卷尾用黏影词韵"}
{"author":"陈维崧","content":"五月荆南佳节至。角黍堆盘，嫩绿窗前醉。绛缕丝丝斜缠臂，钗符颤罢帘痕碎。五毒罗囊裙带繫。始信人生，骑虎非难事。折得海榴红染袂，蒲根镂作葫芦戏。","dynasty":"清代","title":"蝶恋花其六"}
{"author":"陈维崧","content":"节过湔裙，人稀抛堶，又是一番初夏。春归下浣，客到中原，陇首浓阴谁画。多少濛濛柳绵，和了春阴，涴人帘下。正晓来、忽听园丁，报道牡丹开也。相携去、阏伯台前，孝王园后，小试玉骢宝马。梅风几阵，莺语多般，引出紫娇红姹。歌板栏边竞开，密幄围花，娱他清夜。撚一枝、忽忆沈香，且作开元閒话。","dynasty":"清代","title":"惜馀春慢梁园春同侯仲衡叔岱徐恭士田梁紫弟子万看牡丹作"}
{"author":"陈维崧","content":"隋宫丝管，曾醉倡家红玉椀。瘦马芦沟，又上燕姬卖酒楼。十年一别，往事濛濛那可说。画里逢君，同把扬州月色分。","dynasty":"清代","title":"减字木兰花题彭爰琴小像"}
{"author":"陈维崧","content":"立而望之，松耶柏耶，其盱眙乎。见半空楼阁，林峦掩映，从风城郭，沙涧萦纡。却顾泗州，洼然在下，呀者成邱水一盂。中央者，界几条冷瀑，一线明珠。洪涛日夜归墟。有铁锁浮桥控舳舻。看奔浑樯马，神功混淼，轰豗赛鼓，天籁欢嘑。十庙弓刀，百年带砺，落日平田噪野乌。堪凭吊，怅歌风亭长，泗上雄图。","dynasty":"清代","title":"沁园春从盱眙山顶望泗州城"}
{"author":"陈维崧","content":"梯空架就羊肠路。领俊鹘、穿烟去。窗豁正当山破处。天风澒洞，吹完今古，只剩龙窝住。松毛纯碧腾猩鼠。下嵌寒潭瘦蛟舞。老树得风都作语。半床泉气，一帘山雾，晴昼家家雨。","dynasty":"清代","title":"青玉案移寓积翠阁用艺香词韵"}
{"author":"陈维崧","content":"快马健儿，记当日、先生自许。谁信道、骅骝一蹶，长鸣忆主。凄切新词杨柳月，悲凉杂剧梧桐雨。更北平、回首暮云低，呼鹰处。朝共市，难容与。山共水，聊延伫。且岑牟单绞，搔头箕踞。千石硬弓千日酒，三条桦烛三挝鼓。正男儿、失路述生平，踦闾语。","dynasty":"清代","title":"满江红题尤悔庵小影次韵二首其一"}
{"author":"陈维崧","content":"梅子生仁，柳绵著水，翠阴淰淰遮墙。新裁綵袖，爱趁日初长。立马都亭送客，鞭丝飐、帽影低飏。凝情处，暮云堆碧，妒尔作轻装。霞觞。归捧候，黛添艾叶，红入榴房。有江鲈篱笋，足膳高堂。路次毗陵水驿，应相见、阳羡山光。凭君说，倚阑游子，脉脉只思乡。","dynasty":"清代","title":"满庭芳送顾尼备南归为太夫人寿"}
{"author":"陈维崧","content":"风光三月连樱笋，美人踌躇白日静。小屏空翠飐东风，不见其余见衫影。无端料峭春闺冷，忽忆青骢别乡井。长将妾泪[黑宛]红巾，愿作征夫车畔尘。人归迟，春去疾，雨丝满院流光湿。锦书远道嗟奚及，坐守吴山一春碧。何日功成还马邑，双倚枇杷花树立。夕阳飞絮化为萍，揽之不得徒营营。","dynasty":"清代","title":"本意和倪云林原韵"}
{"author":"陈维崧","content":"弄晴天，红蔷十丈，盈盈媚初夏。闹花小架。恰倒影回塘，绿水如画。柔条乱舞银墙罅。胭脂千斛泻。笼绣槅、低枝近手，偏将鸳袂惹。老松拿云吼涛声，繁英争蔓引，松身都化。似天半，作势处，烛龙将下。看灼灼、猩肌万点，照十二、楼前浑不夜。还则虑、晚来风雨，红颜偏早嫁。","dynasty":"清代","title":"花犯咏竹逸宅内蔷薇"}
{"author":"陈维崧","content":"倦理红裯。有如尘似梦，万斛閒愁。濛濛沾绣幌，浼浼涨铜沟。帽檐小侧撚花枝，倩莺语、替檐前雨鸠。春山影，恰几日、都如中酒。低首。东风后。记得君家，一树偏娇秀。每趁年光，惯将香雪，乱惹倚楼人手。开处斜怜绿波明，折来雅称琼肌瘦。雨窗问讯，只今曾否依旧。","dynasty":"清代","title":"换巢鸾凤雨中忆荫绿轩前梅花正开词以代讯"}
{"author":"陈维崧","content":"姮娥天上，恰晚妆添罢，更临瑶阙。四十七年才又见，闰了中秋佳节。再泻金波，重悬晶饼，分外铺晴雪。广寒宫殿，依然翠锁齐掣。可惜耿耿孤光，萧萧夜景，纵好成虚设。赢得冰轮圆两度，多照一番华发。万里乡愁，五更寒信，幽恨凭谁说。停杯南望，山中丛桂应发。","dynasty":"清代","title":"念奴娇庚申长安闰中秋"}
{"author":"陈维崧","content":"罗浮人家红蕉布。谁裁郎衣侬所作。","dynasty":"清代","title":"竹枝其三粤东词"}
{"author":"陈维崧","content":"遍崎崟，玲珑晃耀，瑶篸插千点。六花飘飐。照绮旭温黁，光彩逾潋。遥怜独骑迷山店。禅扉又早掩。再好问、何村赊酒，吟情遮莫减。谁工画图论人间，除非倩妙手，迂倪宽范。潭柘寺，雀儿寺，粉装银蘸。群峰只、东偏消早，依旧吐、一枝青菡萏。凭栏望、吾狂甚矣，笛声吹阿滥。","dynasty":"清代","title":"花犯西山晴雪"}
{"author":"陈维崧","content":"寂历烟汀，微茫水驿，尚隔吴山半舍。懒慢长年，何不使船如马。捣香齑、红糯微斟，靠锦树、绿帆初卸。吟写。听吴娘水调，旧愁重惹。惆怅欢娱难借，似漂泊江天，客舟閒话。冰彩无情，偏向愁边乱泻。想连天、枫叶芦花，问何处、蝉钿罗帕。今夜。料王珣宅畔，风光如画。","dynasty":"清代","title":"月华清十三夜舟泊望亭对月有作"}
{"author":"陈维崧","content":"栏楯浮空去。划玲珑、榴皮石发，青红无数。看尽宣和风景好，又看宫娥北渡。有多少、梨花夜雨。西望铜驼荆榛里，算千秋、老辈惟吾汝。晋宋事，总尘土。鸿濛一气凭㪺取。蹑丹梯、千盘百级，上通元圃。根插中原维地轴，其下黄河一缕。曾经过、怒潮煎煮。无限西风神州恨，倩相轮、做尽兴亡谱。铃铎响，自相语。","dynasty":"清代","title":"贺新郎登上方寺铁塔"}
{"author":"陈维崧","content":"弹地弦清，飘来笛脆，曲室诸郎歌管。他乡风月佳无比，只是中年以后，心情顿懒。遥忆故园妆楼上，镇玉臂云鬟凄断。伤心处，何事尊前，一声河满。却是绛河欲没，珠绳乍转。画角谯楼哀怨。旧事如尘，新愁似梦，可惜一场分散。奈天涯滋味，瞒不过、南归鱼雁。吮霜毫、才提还倦。莫虑春寒，罗衾红泪暖。","dynasty":"清代","title":"二月十一日夜风月甚佳过水绘园听诸郎弦管灯"}
{"author":"陈维崧","content":"字字喧豗，烈泽焚林，为蛟为螭。有火蛾结阵，晶莹闪烁，烛龙对仗，照耀髬髵。汉隧千年，秦京三月，做白毫光大总持。薪薪续，任盲儿扪籥，牧竖敲碑。从来祸首庖牺。笑匣剑何妨灯在帷。既桂轮易蚀，底须捣兔，桑田善涸，焉用燃犀。膏以明煎，吾闻其语，绵上龙蛇哭子推。真休矣，向灯王稽首，埋照奚疑。","dynasty":"清代","title":"沁园春题史蘧庵先生灯咏一卷后"}
{"author":"陈维崧","content":"檐前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别院歌钟。怪底烛花怒裂，小楼吼起霜风。","dynasty":"清代","title":"清平乐其二"}
{"author":"陈维崧","content":"金笼鹦鹉新来哑，柳样腰身。月样精神，小小房栊少四邻。只愁绕院千竿碧，戛触疏筠。断续停匀，几阵琤琮似有人。","dynasty":"清代","title":"采桑子其五为汪蛟门舍人题画册十二帧"}
{"author":"陈维崧","content":"众山排峭壁，西风吼、乱叶打茆庵。记竹外时逢，拈花迦叶，水边曾值，洗钵瞿昙。依稀是、鸟啼幽涧北，僧送石桥南。万壑松飙，王裴名理，半床萝月，支许清谈。重经春来地，人谁在，祇见霜信初酣。染就千围桃槲，一路杉楠。叹电光石火，佛犹如此，山邱华屋，人则何堪。隐隐前林暝翠，暗结精蓝。","dynasty":"清代","title":"风流子锡山庆云庵感旧时永如上人新逝"}
{"author":"陈维崧","content":"春水挼蓝接远汀，晚山愁黛矗银屏。绿杨城外画船停。燕剪轻阴拖水榭，莺翻嫩雨湿兰亭。半溪灯火酒微醒。","dynasty":"清代","title":"浣溪沙癸丑东溪雨中修禊"}
{"author":"陈维崧","content":"东风吹绿江南道，行人却说江南好。红豆两三枝，低垂圣女祠。渌波明似眼，来往人何限。斜日运租船，西风跂脚眠。","dynasty":"清代","title":"菩萨蛮江行二首其一"}
{"author":"陈维崧","content":"肃肃多阴，萧萧以风，危乎高哉。见飞甍复榭，虹蜺轇轕，梅梁藻井，龙鬼毰毸。灯烛晶荧，铎铃戛触，虎篆雷音百幅裁。锵剑佩，是南陵朱鸟，北极黄能。玲珑月殿云阶。况珠斗斓斑绝点埃。正井公夜戏，犀枰象博，麻姑尽降，绣帔瑶钗。叱日呼烟，囚蛟锁魅，五利文成未易才。银鸾背，笑蟾蜍窟里，金粟争开。","dynasty":"清代","title":"沁园春秋日登姑苏元妙观弥罗阁"}
{"author":"陈维崧","content":"别酒才醒，离程乍远。兰桡斜阁烟中饭。霜华昨夜湿银篝，夜深记有人低唤。肠断难禁，魂销何限。邻舟商妇筝声换。一分明月照河桥，桥头船里愁千万。","dynasty":"清代","title":"踏莎行舟次河桥"}
{"author":"陈维崧","content":"絮飘绵糅。正六花罢舞，晴光初绣。冻解蛾融，雨收鸳润，暖被笑声烘就。尽红情绿意，倩钗上、綵幡轻逗。春信浅，似才青燕尾，欲黄莺脰。俛首。空感旧。暗省年时，有个人清秀。帕裹柑儿，衫笼松子，浅立黏鸡屏后。别来情事改，恹恹也、浑如殢酒。剩倦影，与野塘山寺，早梅争瘦。","dynasty":"清代","title":"喜迁莺雪后立春用梅溪词体"}
{"author":"陈维崧","content":"词推北宋，有周郎香弱，集名片玉。未向大晟填乐府，此地先留芳躅。隔浦莲娇，满庭芳丽，唱尽相思曲。小亭姑射，当初何限花竹。弹指六百馀年，词人重过此，閒愁枨触。一自汴京时世换，绝调几人能续。冷店骑驴，野航听雁，客睡何曾熟。蒋山在望，可怜依旧凝绿。","dynasty":"清代","title":"念奴娇途经溧水是宋周美成作令地慨焉赋此"}
{"author":"陈维崧","content":"谁将醉墨，泼长笺、写作十分奇诡。齃鼻魋肩形状寝，风刮鬓毛攒猬。空驿啼杉，颓崖啸葛，目欲营天地。三闾呵壁，荒唐情态如是。休只破宅蹒跚，荒江狼犺，幽窅寻魑魅。鼎鼎试看朝市上，何限揶揄之子。卧者为尸，坐而成冢，择肉须来此。笑渠笨伯，翻愁鬼以公戏。","dynasty":"清代","title":"念奴娇戏题终葵画"}
{"author":"陈维崧","content":"记在玉河桥，天街无赖。被酒狂歌禁门外。蒲桃晶透，选取招凉珠赛。冷萤流殿瓦，冰初卖。倦听太液，蝉声一派。想像宸游甚时再。飘红坠粉，凤艒经秋都坏。燕丹门下客，皆安在。","dynasty":"清代","title":"感皇恩其四"}
{"author":"陈维崧","content":"漠漠閒愁，濛濛往事，胜似柳丝盈把。记解春衣，曾宿扬州城下。粉墙畔、谢女红衫，菱塘上、萧郎白马。月夜。正游船争取，绿纱窗挂。如今光景难寻，似晴丝偏脆，水烟终化。碧浪朱栏，愁杀隔江如画。将半帙、南国香词，做一夕、西窗閒话。吟写。被泪痕占满，银笺桃帕。","dynasty":"清代","title":"月华清读芙蓉斋集有怀宗子梅岑并忆广陵旧游"}
{"author":"陈维崧","content":"生平痴爱，是荆关老手，最纷披处。狂叫墨花都发响，认作画师奇句。比以汉书，挂来牛角，读入前村去。千回不厌，直疑声振毫素。回想老子篮舆，好天笋屐，曾到层山路。今日明窗悬幅幅，一样晴鬟堪数。峡角将崩，云根欲活，丘壑胸中具。更怜著色，崖边碎点红树。","dynasty":"清代","title":"念奴娇其二"}
{"author":"陈维崧","content":"回思吮粉调铅日，紫菂缃芽。露蕊烟葩，压倒南唐落墨花。杜兰香去多时了，碎绵零纱。飘泊谁家，剩有眉楼小篆斜。","dynasty":"清代","title":"采桑子题画兰小册其一兰为横波夫人所绘"}
{"author":"陈维崧","content":"莺窥燕垒，蝶上犀钉。绡帐萦香雪，夜珠和泪尚荧荧。梳洗谁忺，懒扶残梦倚围屏。依稀记得，宵来微雨，曾撼金铃。绿水全昏，红闺半掩，春困难醒。风弄处、釭花半朵，小似晨星。理梦窗前，生憎鹦鹉隔帘听。画楼深巷，卖花声到，才响还停。","dynasty":"清代","title":"愁春未醒春晓"}
{"author":"陈维崧","content":"红老莺偏趁，绿暗窗难认。等閒飏起楝花风，闷。闷。闷。妆阁凭殷，舞衫叠黦，玉钗敲璺。不放东皇闰，权取榆钱赆。送春暂去几时归。问。问。问。明岁新年，水边郭外，候伊来信。","dynasty":"清代","title":"醉春风春暮"}
{"author":"陈维崧","content":"已近花期，未过春社，小楼尽日沈吟。暝色连朝，江南倦客难禁。门前绿水昏如梦，粉云遮、失却遥岑。谢桥边，冻了梅魂，结了春阴。年时恰是莺花候，正黄归柳靥，红入桃心。舞扇歌衫，参差十里园林。东风吹得韶光换，讵料人、真个如今。问何时，日上花梢，细哢鸣禽。","dynasty":"清代","title":"庆春泽春阴"}
{"author":"陈维崧","content":"层层帘幕静焚香，萦篆袅缥缃。翠鸭娇擎磁鼎，红狮满贮铜釭。如今寂寞，孤灯黯淡，细雨淋浪。料尔春纤拨火，为侬也费思量。","dynasty":"清代","title":"朝中措客中杂忆十首其一"}
{"author":"陈维崧","content":"冰蟾飞皓彩，今宵月、胜似昨宵圆。有一片角声，凄清枕畔，三秋桂子，零乱樽前。人生事、千龄浑似梦，百计且求仙。凤舞鸾歌，别来几日，琼楼玉宇，归去何年。流霞须倾尽，金荷里，鲸饮并吸婵娟。遥忆庾楼今夜，多少英贤。想月明千里，战袍不夜，西风万马，杀气临边。我控云中黄鹄，一笑茫然。","dynasty":"清代","title":"风流子月夜感忆"}
{"author":"陈维崧","content":"儿已健如黄犊，翁何此日才来？怒涛雪浪吼长淮，兵火连天四载。细听吴音小却，戏投粔籹旋迴。怪娘奁畔有于思，笑问客家何在？","dynasty":"清代","title":"席见狮儿"}
{"author":"陈维崧","content":"璧人年少，记临风侧帽，姿尤清绝。曾在沈香亭畔醉，偷谱清平三阕。更取名花，图成粉本，惹杀狂蜂蝶。盈盈著纸，误人几度攀折。今日画可羞花，花偏入画，一样无分别。可惜空山埋玉树，此恨只和花说。纵有丹青，也应尘土，拌了娇红色。花前一叹，胭脂乱扑成雪。","dynasty":"清代","title":"念奴娇其一题徐晋遗表弟所画牡丹图并以志悼"}
{"author":"陈维崧","content":"夜色凉千顷。携笛簟、依金井。辘轳清冷。一天松籁，半规晶饼。慢泻流光，渐映素瓷绿茗。微茫杳冥。水廊外、风荷整。阑干碎拍，旧游何处，瑶京路永。簸满空庭，帘影树影鬓影。","dynasty":"清代","title":"品令夏夜"}
{"author":"陈维崧","content":"买花归倚绣帘前。问侍儿、剩否金钱。邀隔垣、女伴消閒昼，还趁取、苔石幽鲜。轻轻簸、青蚨不定，怕撩人鬓蝉。竞负闺中刘毅，喝雉喧阗。琅然。滚归墙罅，与柳绵、一样匀圆。恼他邻女娇小，赢处惯倚轻儇。唤重来、频呼不应，走弄墙畔秋千。无聊甚、閒掷五铢，暗卜归船。","dynasty":"清代","title":"彩云归簸钱"}
{"author":"陈维崧","content":"箭与饥鸱竞快。侧秋脑、角鹰愁态。骏马妖姬秣燕代。笑吴儿，困雕虫，矜细欬。龌龊谁能耐。总一笑、浮云睚眦。独去为佣学无赖。圯桥边，有猿公，期我在。","dynasty":"清代","title":"夜游宫其三"}
{"author":"陈维崧","content":"龙德殿边，月华门内，万枝凤腊荧煌。六宫半夜，齐起试新妆。诏赐口脂面药，花枝袅、笑谢君王。烧瓷翠，调铅贮粉，描画两鸳鸯。当初温室树，宫中事秘，世上难详。但铜沟涨腻，流出宫墙。今日天家故物，门摊卖、冷市閒坊。摩挲怯，内人红袖，恸哭话昭阳。","dynasty":"清代","title":"满庭芳咏宣德窑青花脂粉箱为莱阳姜学在赋"}
{"author":"陈维崧","content":"鲁国男儿是孔融，如今流落号吴侬。燕子柳条能酿恨，旧江东。谢朓楼边栾布社，琴高潭上石尤风。送尔片帆春上冢，雨濛濛。","dynasty":"清代","title":"山花子送姜学在由吴门之宛陵清明扫墓"}
{"author":"陈维崧","content":"象牙局上金星吐，香闺戏博红鹦鹉。深院对挑棋，厌厌春昼迟。娘输笼玉手，佯靠纱窗口。细撚柳绵儿，花冠报午时。","dynasty":"清代","title":"菩萨蛮其二"}
{"author":"陈维崧","content":"为君诉。今年东作，满目西畴，尽成北渚。雨翻盆势欲浮城去。香稻波飘，都作沈湘角黍。咽泪频呼儿女，瓮头剩粒，为君殷勤煮。话难住。茅檐点滴，短檠青荧，床上无干处。雨声乍续啼声断，又被啼声，剪了半村雨。摇手亟谢田翁，一曲淋漓，不抵卿言苦。","dynasty":"清代","title":"夜宿翁村时方刈稻苦雨不绝词纪田家语"}
{"author":"陈维崧","content":"袁浦西风响乱滩，楚州纤月卧微澜。今宵新惹双星怨，此地原嗟一饭难。车历碌，轴斑兰，故园回首好溪山。赤车应诏浑閒事，赢得征尘涴旅颜。","dynasty":"清代","title":"鹧鸪天七夕后一夕路次淮阴作"}
{"author":"陈维崧","content":"梵客有言，悲哉气也，君家原不宜秋。况帆停江上，人倚楼头。菊英亦管人离别，赛柳绵、打块成毬。那堪筵畔，轻敲檀板，缓节秦讴。叹昔幕府风流。羡落帽中原，戏马高邱。更一时参佐，千载英游。吾衰讵有风云想，算不如、岩岫清幽。从兹归去，笔床茶灶，到处淹留。","dynasty":"清代","title":"金菊对芙蓉九日牧仲招同山蔚振衣楼登高填词惜别即次来韵奉酬"}
{"author":"陈维崧","content":"丁字畦边，见一带、阴阴夏木。扶疏甚、钓丝斜漾，菱丝大熟。莺暖鮰鱼新上市，草香蚕子齐登簇。喜炊烟、一缕袅江边，燃湘竹。茭鸡唱，溪流足。姑恶叫，山光绿。听樵歌正断，渔歌又续。泥滑妇愁微雨馌，村深儿趁朝凉读。更柳塘、吹起牛风，波如縠。","dynasty":"清代","title":"满江红其六"}
{"author":"陈维崧","content":"佛狸城下，兄弟禅房通夜话。红土山头，兄往吴陵弟亳州。一鞭春暮，重过竹西三日住。江上斜晖，弟作归人兄未归。","dynasty":"清代","title":"减字木兰花广陵旅邸送三弟纬云南归"}
{"author":"陈维崧","content":"离离秋水正拖蓝，滑又如簪。拟峭烟帆南崦南，浮笠泽、把黄柑。夏时曾种风楠，与邻叟、追凉笑谈。今日得霜酣，树犹如此，人则何堪。","dynasty":"清代","title":"怨三三秋怀"}
{"author":"陈维崧","content":"自买得、霜篷风舸。准办乘潮，秋衾梦妥。讵信连朝，水窗还泊蒜山左。愁多于水，水却似、真珠颗。纵使似真珠，尽也有啼珠，添上些个。故人江阁望，城外层层烟锁。千帆载恨，谁料是、此间有我。知甚日、丁卯桥西，随江鸟、片时飞过。枉费尽、千挝柁鼓，一行樯火。","dynasty":"清代","title":"长亭怨慢途次润州水涩舟胶柬何雍南"}
{"author":"陈维崧","content":"羊枣经霜罅。记当年、狂歌曾点，甘同嗜鲊。老干虬柯三四本，冷翠幽光团射。曾脱帽、行吟其下。一自人缠风木恨，剩支楹、仄磴欹危怕。萝葛翳，鼪鼯挂。三年泪为思亲洒。葺亭轩、峥泓明瑟，重开图画。粉壁疏窗仍靓好，拭尽尘埃野马。果熟也、莫从人打。不是瀼西饶靳惜，是前人、口泽斯存者。歌纂纂，荫堪藉。","dynasty":"清代","title":"贺新郎题思嗜轩为姜勉中赋用题青瑶屿原韵"}
{"author":"陈维崧","content":"结束翩翩，北去天雄，黄衫紫缰。有万层铁骑，军悬重镇，五更钿雁，巷列名倡。魏滑分河，关山独夜，感慨黎阳旧日仓。横戈地，怕惊沙飒沓，乱水砰硠。昨朝并辔回翔。恰路出夷门认大梁。记分题古驿，凭燕吊魏，同敲石火，啸雨啼霜。君又翻飞，余其寥落，试听悲笳咽女墙。前游在，莫孤擎浊酒，重宿平阳。","dynasty":"清代","title":"沁园春送谢云章之大名"}
{"author":"陈维崧","content":"记在鲁蒙阴，霜枫浓淡。叠巘层崖幻苍绀。秋生海市，红日一轮孤陷。晚凉催卸驮，投关店。云迷石匮，烟零玉检。翠羽金支半明暗。秦松西笑，华掌碧莲初染。齐州青八九，才如点。","dynasty":"清代","title":"感皇恩其五"}
{"author":"陈维崧","content":"洗妆楼下伤情路，西风又吹人到。一绺山鬟，半梳苔发，想像新兴闹扫。塔铃声悄。说不尽当年，月明花晓。人在天边，轴帘遥闪茜钗小。如今顿成往事，回心深院里，也长秋草。上苑云房，官家水殿，惯是萧娘易老。红颜懊恼。与建业萧家，一般残照。惹甚閒愁，且归斟翠醥。","dynasty":"清代","title":"齐天乐辽后妆楼"}
{"author":"陈维崧","content":"上元晴也。盈盈霁景堪画。夹城况有，琼苞千斛，翠瀫双奁，冷辉交射。一轮圆玉挂。越显人间天上，十分良夜。想谁家、年少此际，正逐暗尘嬉耍。六街春谜慵猜打。叹浮生故国，难把前欢借。蜡珠红灺。总湿透昔日，传柑双帕。春罗愁细砑。也料写他不尽，十年前话。约东风送梦，惹人重到，旧樊楼下。","dynasty":"清代","title":"女冠子癸丑元夕用宋蒋竹山韵"}
{"author":"陈维崧","content":"杏花村卖酒，风弄处、一旗偏。且侧帽微吟，閒携步屧，来趁斜川。风前。暗添语笑，尽閒坊、小曲总暄妍。拟作鹤窥篱外，暂勾蝶出花间。阑干。柳絮滚香绵。吹向绣帘边。奈绿窗倚遍，垆薰阒若，茗椀依然。吟鞭。知他甚处，料狂僧、小史与流连。斗叶定迷深巷，冲歌准上游船。","dynasty":"清代","title":"木兰花慢新霁过蝶庵访云臣不遇词以柬之"}
{"author":"陈维崧","content":"醉袖笼鞭，正杏苑、一枝新夺。归卧处、溪山窈窕，亭台层叠。松籁梧烟萦客梦，溪茶涧笋醒人渴。羡升平、江左玉堂仙，风光别。繁华事，行人说。凄凉债，今生结。又蜗黄藓绿，断碑残碣。细雨零星渔榜火，乱鸦飒沓僧龛月。记小楼、一片伎衣红，年时节。","dynasty":"清代","title":"满江红秋杪同南耕鲁望弟过东郊外殿元叔祖废园感赋"}
{"author":"陈维崧","content":"后堂丝管亲曾醉，衮遍筝琶。舞煞蛮靴，百幅红兰出内家。左徒弟子今谁在。只有章华。沦落天涯，忍看灵均九畹华。","dynasty":"清代","title":"采桑子其二兰为横波夫人所绘"}
{"author":"陈维崧","content":"青溪路。记旧日、年少嬉游处。覆舟山畔人家，麾扇渡头士女。水花风片，有十万、珠帘夹烟浦。泊画船、柳下楼前，衣香暗落如雨。闻说近日台城，剩黄蝶濛濛，和梦飞舞。绿水青山浑似画，只添了、几行秋戍。三更后、盈盈皓月，见无数、精灵含泪语。想胭脂、井底娇魂，至今怕说擒虎。","dynasty":"清代","title":"尉迟杯许月度新自金陵归以青溪集示我感赋"}
{"author":"陈维崧","content":"朝来急霰，似千层浴铁，一军都白。何事严装偏早发，鞭指荒台阏伯。万籁悲号，六花狂舞，归骑疑冲敌。离杯当尽，人生有限肝臆。感尔学富侯鲭，才同禁脔，偏嗜秦人炙。也拟寒天牵老伴，消过残冬腊雪。上冢庞公，移居杜老，别剧来须急。车沙稳，好将家具收拾。","dynasty":"清代","title":"念奴娇梁紫有和予百字令词因用前韵酬之送其暂返锦池兼促即来梁苑"}
{"author":"陈维崧","content":"四十男儿学干谒，朝游江淮暮吴越。漫将衣食累朱门，讵有文章动金阙。倦游屡岁赋归欤，故人相值还唏嘘。劝我莫作千里客，留我共读三冬书。忆别吴阊一年久，为我糟床压春酒。入座争迎作赋才，当筵更觅弹筝手。酒酣慷慨唤奈何，风光一往如流波。女坟湖北莺犹少，短簿祠南雨正多。君家奇书一千轴，锦袱牙签光历碌。愿随潘左伴青缃，羞与金张斗华毂。嗟余短鬓日苍浪，太息忧来未可忘。鼓挝马槊差亦得，若问读书非我长。","dynasty":"清代","title":"春日范龙仙前辈相约读书芝兰堂长句奉赠兼呈宋既庭李西渊金谷似王升吉钱宫声韩元少诸子"}
{"author":"陈维崧","content":"被东风入户，唤作春游。新霁动，峭寒收。望峥泓太液，龙堂凤艒，参差上苑，碧甃铜沟。元夜风光，天家亭馆，树已将花人少愁。帽影带晴薰御陌，鞭丝和暖糁皇州。经过旃檀绣刹，莲幢芝盖，行人说、翠辇常留。金犊稳，雪蛾柔。一车莺燕，十里骅骝。旧族崔卢，花翎茜袖，新妆秦虢，秀鬋明眸。独怜高处，有塔铃碎语，当年此地，辽后妆楼。","dynasty":"清代","title":"春风袅娜正月十二日同陆翼王宋既庭吴志伊庆百徐大文叶九来道子李秋森游白塔旃檀诸寺"}
{"author":"陈维崧","content":"重五节，记得在扬州。歌板千群游法海，酒旗一片写高邮。茉莉打成毬。","dynasty":"清代","title":"望江南其三"}
{"author":"陈维崧","content":"极目真空阔。倚巉岩、屋峦竞瘦，老松都活。澒洞荒寒非世境，昏晓阴阳荡割。更古木、冷烟轇轕。虎迹龙湫经过了，一枝筇、几被罡风夺。才到得，乱蜂末。峰巅小阁危堪掇。嵌崎嵚，呀然如窦，拳然如钵。只怕石栏凭不稳，败叶欲随秋脱。况恰对、崖门初豁。我爱湖光能入望，约他年、再与攀萝葛。看夜半，阳乌渴。","dynasty":"清代","title":"贺新郎登龙池绝顶凭虚阁同云臣远公赋"}
{"author":"陈维崧","content":"古碣穿云罅。奠幽坟、聊供蒲笋，奚烦脯鲊。摇曳疏花三四本，雪魄冰魂光射。墓正嵌、横斜之下。隧道藓皆纯铁色，扪断螭齾兽碑文怕。薜荔黑，墙阴挂。萧萧小院空香洒。指高原、一抔云水，此中有画。一自赵家陵阙燬，极目西风石马。总分付、浙江潮打。只有岿然斯冢在，落梅风、捲散樵苏者。英满地，衫堪藉。","dynasty":"清代","title":"贺新郎谒梅花和尚墓十三用前韵"}
{"author":"陈维崧","content":"荷香清燠。更松风满院，檐铃戛触。有数客、清昼围棋，俨地割袁曹，疆分楚蜀。布算凝思，渐髹几、光连幽竹。笑都无下意，敛子收奁，只倚空局。须臾山飞海覆。惹旁观争看，枰际纷逐。料得橘叟功成，怕枕畔黄粱，定已炊熟。何似安眠，且辍戏、閒消三伏。任人猜、弈家劣手，阿奴碌碌。","dynasty":"清代","title":"解连环再咏弈用云臣原韵"}
{"author":"陈维崧","content":"北郭先生，门恰对、峰回涧曲。且小隐、渔庄蟹舍，长廊矮屋。雨过拍茶香作雪，日高煨芋酥于玉。向红尘、不到处逍遥，襟衫绿。林滟滟，烘枫菊。涛瑟瑟，锵梧竹。问貂蝉蓑笠，谁荣谁辱。豆架瓜棚三径在，黄鸡白酒千场足。便水田、今岁不曾收，来年熟。","dynasty":"清代","title":"满江红万脩承五十用吕居仁韵"}
{"author":"陈维崧","content":"紫蟹黄花节物新，他乡斗酒亦情亲。樽前赖尔能吴语，泽畔怜余类楚臣。夜月钿蝉弹法曲，秋风石燕说遗民。江东年少休相问，七十何戡是旧人。","dynasty":"清代","title":"赠吴人陈敬仲其一"}
{"author":"陈维崧","content":"瞢腾春梦弄夹衣，压阑干、凭损玉肌。小玉向、纱窗报，坼红墙，园笋乍肥。马蹄得得穿花外，正邻家、荡子早归。叹樱桃、都谢了，怪伊行没个信儿。","dynasty":"清代","title":"恋绣衾春暮二首其一"}
{"author":"陈维崧","content":"如皋忆，数子总疏狂。刚中酒时思许掾，恰伤春处念曹王。香茗记张郎。","dynasty":"清代","title":"望江南其九"}
{"author":"陈维崧","content":"寻春来刘郎。惹一生惆怅，千种思量。尚记风前秀靥，月中凝妆。斑竹店，梅根坊。飐水花、晴丝悠飏。恰宛宛调鹦，盈盈唤马，手语粉巾香。斜日下，东方狂。将十年前事，吹入微茫。赢得箜篌昔昔，琵琶枨枨。花压帽，啼沾裳。怕重逢、年时韶光。又酒旆斜挑，谁家小门青粉墙。","dynasty":"清代","title":"寿楼春春日追昔游"}
{"author":"陈维崧","content":"龙眠老人颜鬓皤，街前卖字书擘窠。生平爱古入骨髓，玩好不惜三摩挲。一垆温润制绝异，肌色肉好神清和。戗金铸耳备工料，制器尚象穷雕磨。洼隆丰杀中规格，红黄绀紫蟠雷蝌。我时捧视肃然敬，俨若清庙陈彝牺。音莎。忆昔此垆始宣庙，百物充斥供搜罗。宫闺澹泊厌淫巧，垆韝精慎无偏颇。百金重购拟和璧，旃檀作匣犀牛䭾。后来市估杂赝鼎，苏铸甘蔡皆幺縻。乱真每被魍魉卖，怀宝或受蛟龙呵。我来感旧发深喟，抚汝不异双铜驼。一垆虽小岁月古，列圣德泽相渐摩。我今为公作此歌，万事以往何其多。歌成烦公书大字，明日且换山阴鹅。","dynasty":"清代","title":"宣铜垆歌为桐城方坦庵先生赋"}
{"author":"陈维崧","content":"宁南嚄唶大出师，军中百戏无不为。浔阳战舰排千里，夜阑说剑孤军里。虎头瞋目盘当中，其意自命为枭雄。说时帐前卷秋月，说罢耳后生悲风。军中语秘听者死，寂不闻声夜如水。左坐一将军，右坐一辩士。辩士者谁老无齿，魋颜摺胁丑且鄙。得非齐蒯通，乃是柳麻子。此翁滑稽真有神，少年趫捷矜绝伦。青春亡命盱眙市，白发埋名说事人。宁南置酒军中暇，爱翁说剑真无价。横刀讵趣提汤烹，洗足宁来踞床骂。飘零大树蔓寒烟，翁也追思一惘然。西风设祭悲鼓越，夜雨传神倩郑虔。感恩恋旧缠胸臆，故国无家归不得。恶少王侯尽可怜，三更镫火披图泣。","dynasty":"清代","title":"左宁南与柳敬亭军中说剑图歌"}
{"author":"陈维崧","content":"龙眠老子真豪雄，一生破浪乘长风。行年七十正矍铄，自号城南卖字翁。雪花打门月在地，破屋槎丫矗三四。广陵城中醉尉多，老翁自卖床头字。韭花帖上骨格殊，春蚕锦虿光模糊。洞庭霜柑三百颗，不数凤尾还官奴。拦街小儿拍手笑，老翁掉头只长啸。此翁游戏无不为，忆昔金门大隐时。大儿扈跸五柞馆，小儿从猎黄山陲。红墙海户奇毛净，玉粒思秋北风劲。诏赐从官尽击鲜，羽林年少知名姓。一朝赭衣出国门，牛车万里探河源。破讷沙头断行迹，康居城外愁人魂。吾闻神仙狡狯不可当，此翁亦复非寻常。作吏但未作仆射，流官讵止流夜郎。即今七十材力强，子孙满前身乐康。翁起弹筝余击缶，翁亟向前掩余口。人生万事难具陈，卖字且换东家酒。","dynasty":"清代","title":"卖字翁歌为方坦庵先生赋"}
{"author":"陈维崧","content":"三月三日风刁刁，鲸鱼跋浪声悲号。金焦极望不可渡，连樯巨筏何坚牢。忆昨乞食射堂下，方孙二叟还相遭。官衙蹋臂一大噱，话旧滚滚如波涛。五丁二酉被驱使，秦碑汉篆供爬搔。是夜满城作寒食，鲚鱼新傅吴娘糟。程公爱客入骨髓，意便不欲留官醪。老兵欲睡愁我曹，负墙耳语骂老饕。别时拦街不肯散，约我上巳离城壕。妙高台上一片石，可以痛饮歌《离骚》。讵料此意那便遂，恶风浊浪心烦劳。作诗一笑报二豪，毋令怀抱长忉忉。晴雨岂妨吾作达，誓凌阊阖扬其尻。诘朝米尽饿不死，直须足踏金山坳。下视人世皆秋毫。","dynasty":"清代","title":"三月三日山涂豹人约同上金山修禊阴雨不果长歌纪事"}
{"author":"陈维崧","content":"九秋江水平于掌，我公巨舰排空上。柁楼被酒愿一言，历历为公叙畴曩。忆昔鄙人甫束发，尔时长啸凌一往。鹞子盘空陡健举，狮儿堕地飒森爽。那知天上剩星辰，不信人间足厮养。即云口吃善谈谐，况复肠肥工跳荡。皇天澒洞运抢攘，从此诗书遂卤莽。世许轻肥让后生，天留沟壑填吾党。乍能牧豕学公孙，差许斗鸡逐袁盎。公乎念我在泥涂，崧也作人本脏肮。骥老宁羞刍秣恩，鹰饥不断风云想。斯言虽狂公定赏，快若麻姑搔背痒。歌阑万马忽然嘶，醉听催船鼓挝响。","dynasty":"清代","title":"送大司马合肥公还朝长歌述怀"}
{"author":"陈维崧","content":"四十男儿学干谒，朝游江淮暮吴越。漫将衣食累朱门，讵有文章动金阙。倦游屡岁赋归欤，故人相值还唏嘘。劝我莫作千里客，留我共读三冬书。忆别吴阊一年久，为我糟床压春酒。入座争迎作赋才，当筵更觅弹筝手。酒酣慷慨唤奈何，风光一往如流波。女坟湖北莺犹少，短簿祠南雨正多。君家奇书一千轴，锦袱牙签光历碌。愿随潘左伴青缃，羞与金张斗华毂。嗟余短鬓日苍浪，太息忧来未可忘。鼓挝马槊差亦得，若问读书非我长。","dynasty":"清代","title":"春日范龙仙前辈相约读书芝兰堂长句奉赠兼呈宋既庭李西渊金谷似王升吉钱宫声韩元少诸子"}
{"author":"陈维崧","content":"前年大水庐舍没，今年无雨井泉竭。江南江北尽开河，官司夜点开河卒。朝开河，暮开河，河身龟坼将如何？千夫畚锸竞邪许，淤泥堆积成陂陀。三日开一尺，五日开十步。监河使者河上住，虎须锦伞一何怒。岢峨大艑谁家子，枫林祭赛刲羊豕。船头打鼓催发船，那得河中一杯水。官舱骂吏吏骂夫，尔曹饱饭何为乎？河夫闻言泪双堕，家贫路远夫常饿。君不见河乾田焦冬复春，滂沱须赖皇天仁。缺钗淘得送沽酒，官莫枉却开河人。","dynasty":"清代","title":"开河"}
{"author":"陈维崧","content":"东风吹雨磨作丝，青鸠飞上缃梅枝。野夫懒惰何所作，食指不动如悬槌。朱门设食并叶我，蹒跚肯俟细马骑。江南二月縠纹滑，雏莺才唤苟出篱。鹅肪鸡蹠色映碗，野鲜海蚕膏流匙。鯸鲐出水倍隽永，汁滓点滴成玻璃。吴娘作脍攘皓腕，霍若跨马黄鲜卑。赪盘高堆春雪乳，霜刀乱剁轻红肌。老饕据几便啖嚼，上客辍食频嗟咨。俱言鲑肝药人物，脱复下咽难为治。我时放箸大嗢噱，所见毋乃诚偏陂。诸君浙产旧滨海，鲎帆蜑雨恒迷离。雪山一片吼蛟沫，紫飓万斛腥龙漦。红蚶绿蛎顿顿食，鱼叉苎网家家持。胡为睹此便瑟缩，却当属餍翻然疑。岂逢王郎惧水厄，或误尔雅笺蟛蜞。君不见鸣钟列鼎具五毒，藿食亦复谁期颐。侯鲭染指讵俊物，禁脔垂涎非可儿。羊羹熊蹯召大衅，何地不愁人命危。我生堕地负骨格，深爪出目鳞之而。孱躯要与麒麟斗，虫豸琐屑何能为。幡然进七不相劝，腹腴独飨惭吾私。","dynasty":"清代","title":"马殿闻筵上食河㹠作长句示湖中吴志伊诸子"}
{"author":"陈维崧","content":"施侯沃我以绿雪，不数壑源鹰爪奇。啜余示我一幅画，长松十丈纷离披。牙须蚴蟉猛兕跳，鳞鬣蹙踏苍龙驰。抹眵询问谁所作，乃克肖此形支离。答言柏枧一诗老，两手惯放枯松枝。五日十日画一本，波涛舂激鼪鼯悲。昨蒙携画脱相赠，令我久看忘饥疲。子之作诗兴颇王，亦如此翁作画时。请为拗笔写长句，配此秃干苍茫姿。嗟乎吾家松树老无比，三年偃蹇空园底。何时秉耒去锄理，矮茅檐下拾松子，不尔身入画里。","dynasty":"清代","title":"题梅渊公画松为愚山先生赋"}
{"author":"陈维崧","content":"江头旅店一月坐，蜗涎疥壁蝙蝠大。街泥滑滑不肯乾，夜长挛缩谁能那。急鼓拉杂恰二更，老客羁孤刚一个。隔县故人归未归，路长力短徒歔欷。","dynasty":"清代","title":"古歌留别季沧苇先生其一"}
{"author":"陈维崧","content":"驱车昨过田真里，千年想像荆花紫。今日广陵城，惟君继令名。休歌一斗粟，羡汝东西屋。准拟到华堂，来眠大被旁。","dynasty":"清代","title":"菩萨蛮遥题广陵吴元式棣友堂"}
{"author":"陈维崧","content":"无聊笑捻花枝说，处处鹃啼血。好花须映好楼台，休傍秦关蜀栈战场开。倚楼极目深愁绪，更对东风语。好风休簸战旗红，早送鲥鱼如雪过江东。","dynasty":"清代","tags":"婉约，写景，抒怀","title":"虞美人·无聊"}
{"author":"陈维崧","content":"华阀由来数济阳。国风从古说齐姜。轻唤红闺名更好。仙窈。盈盈林下是闺房。记得诗人佳号否。牛叟。果然织女配牛郎。门内双丁尤异事。姊妹。刘家还有第三娘。","dynasty":"清代","title":"定风波齐世家为阎牛叟赋"}
{"author":"陈维崧","content":"今年愁似柳丝长。春宵梦断昭阳。杏花著雨隔帘香，瘦不成妆。十载流连蜂蝶，半生沦落湖湘。残红几斛扑衣裳，和泪同量。","dynasty":"清代","title":"和少游原韵"}
{"author":"陈维崧","content":"水濛濛，烟袅袅，红遍江南树。小陆怀中，数颗偏怜汝。笑他梅子心酸，莲儿心苦，都让尔、甘芳如许。憎悽楚。记得解橘春纤，指冷偎人处。一别吴娘，往事浑无据。自从那日传柑，几番元夜，总则是、泪珠如雨。","dynasty":"清代","title":"祝英台近咏橘"}
{"author":"陈维崧","content":"摩空翠鬣，万古知难老。色作青铜雪霜饱。似杜甫惊人，马卿傲世，二子者，可以状君兀奡。托根燕市侧，游戏支离，一笑风尘比鸿爪。任丝管喧阗，貂禅赫奕，更七姓鞭丝醉袅。只西风吼处作涛声，对凤阙龙墀，吾存吾傲。","dynasty":"清代","title":"咏慈仁寺古松寿纪伯紫"}
{"author":"陈维崧","content":"天畔蚕丛路。记当日、锦城丝管，华阳士女。一自愁云霾蜀栈，飞下桓家宣武。有多少、花钿血污。十万娥眉齐上马，过当年、花蕊题诗处。葭萌驿，鹃啼苦。春宵高宴元戎府。明月下、玉容黯淡，有人低诉。妾本成都良家子，叹息鸾分钗股。客亦为、泪零如雨。掷却黄金归破镜，问德言、还识菱花否。吾事毕，拔身去。","dynasty":"清代","title":"贺新郎"}
{"author":"陈维崧","content":"四月荆南堪买醉。雪片鲥鱼，触网连湖起。色斗新鹅松粉细，樱红笋绿玫瑰紫。更有莼羹才下豉。一盏醺醺，醉倒新沙嘴。射虎屠龙非我事，天晴且趁游蜂戏。","dynasty":"清代","title":"蝶恋花其二"}
{"author":"陈维崧","content":"绿罨苕溪顾渚，拍茶妇、绣裙如雨。携香茗，轻盈笑语。记得鲍娘一赋。邀陆羽，煎花乳，红闺日暮。玉山半醉绡帏护，且消酪奴佳趣。","dynasty":"清代","title":"茶瓶儿咏茗"}
{"author":"陈维崧","content":"东风吹绿江南道，行人却说江南好。红豆两三枝，低垂圣女祠。渌波明似眼，来往人何限。斜日运租船，西风跂脚眠。","dynasty":"清代","title":"菩萨蛮江行二首其一"}
{"author":"陈维崧","content":"陇上。晓莺低唱。豆荚初娇。小姬一色绿裙腰。迢迢幂野桥。悲歌杨恽家居久。三杯后。惯种南山豆。豆花棚下月毵毵。溪南闲寻渔叟谈。","dynasty":"清代","title":"河传豆荚"}
{"author":"陈维崧","content":"轰隐家门，捉鼻免、问君何术。适志耳、和烟种树，带云舂术。杜老堂前邻扑枣，陶公酒后儿呼栗。更风潭、夹宅月当门，消閒日。诗酒外，谁胶漆。猿鹤侣，吾俦匹。任客誇裘马，人矜才笔。书到成时松竟老，径当僻处萝偏密。叩苔菲、半晌不逢人，琴声出。","dynasty":"清代","title":"满江红赠吴白涵回用前韵"}
{"author":"陈维崧","content":"戟门春暖。红日漾、圆冰清浅。算一带、茱萸窗网，便是个侬妆院。素领巾、半幅烟绡，行来刚被微风捲。更点点斜红，溶溶泓黛，娇面欲匀还懒。恰十载、伤心事，忆钗响、衣光何限。只玉纤撩鬓，春葱縆额，一番回想肠应断。风流放涎。记千金艳质，妆成爱映春流看。别来香阁，峭冷尖寒应满。","dynasty":"清代","title":"薄倖赋得水晶帘下看梳头"}
{"author":"陈维崧","content":"天水空濛，只将暝织愁，催雨添恙。乍过了东风，杨花一桁。弹指还惊仲夏，萧萧檐瓦跳珠响。葡萄涨。鸠妇唤晴，凫母眠浪。惆怅。他乡谁傍。算炉薰药裹，聊自屏当。料故国楼头，茶烟新飏。豆绿缸中梅水满，何时小啜龙团饷。苔衣长。赋得苧衫难爽。","dynasty":"清代","title":"梅子黄时雨本意"}
{"author":"陈维崧","content":"柳线黄时雏燕乳。为拣芹泥，掠尽廉纤雨。今日风光刚百五，新晴斗煞新妆妩。须听尊前喧画鼓。照眼花枝，负了卿何苦。不信试看风起处，乱红砌满春归路。","dynasty":"清代","title":"蝶恋花清明同诸子集原白斋中"}
{"author":"陈维崧","content":"水宿弭旅情，挂席愆宾饯。泄云映寒涘，绪风扇轻艑。暝增梁溪深，霁觉胥台缅。棹歌写风波，群动互辗转。沙鸨伫空明，江菼覆清浅。红泉雨后流，白露草间泫。周览虽言烦，幽默亦云阐。远望姑苏城，绮罗若在眼。舞基想馀粉，歌梁痗遗啭。餐霞趣未慰，折麻务堪践。寄谢区中缘，扬舲恣婉娈。","dynasty":"清代","title":"早发望亭"}
{"author":"陈维崧","content":"细数频年游处，舞榭莺梳，歌筵燕掠。垫巾侧帽，双倚东风院落。簟纹新染，水烟小定，更忆溪边，画桡斜阁。似梦如尘情绪，事去凝思，花影还簸墙角。今夜阳关怕唱，玉樽潋滟持旋却。若到无诸国，有连天嘶马，匝树飞鹊。轻红荔子，笼遍戈船绡幕。我在江南残照里，只行踪落拓。武夷回首，倘依然念著。","dynasty":"清代","title":"丹凤吟送别越生和云臣韵"}
{"author":"陈维崧","content":"恒岳生申，恰黍谷、阳回时候。沙堤上、弧悬相府，光腾宝甃。万国河山平似掌，九天花鸟纷如绣。正黄扉、暂阖衮衣闲，娱清昼。房与杜，齐台斗。李与杜，豪诗酒。算文章勋业，公俱不朽。八饼茶分龙凤碾，万钉带压蛟螭钮。看无边、红烛下朝来，为公寿。","dynasty":"清代","title":"满江红送宝坻杜相国"}
{"author":"陈维崧","content":"西陵高士，小隐段桥东。十年酒圣，半世诗颠，千古文雄。铜将军，麴道士，楮先生，者三君、踪迹时同。屋如蜂。屋头无数冷香，篱门都浸其中。镇日和烟和雨，点点欹斜，片片朦胧。杯在手，长侧帽，林间一笛风。","dynasty":"清代","title":"四园竹题西陵陆荩思绕屋梅花图像"}
{"author":"陈维崧","content":"鲤鱼风打江潮利，五月荆州估船至。船载沙门宝月师，附得枞阳故人字。我家垩庐同鸡栖，负薪昼夜孤儿啼。开函伸纸未及半，申胡觱栗声酸嘶。书亦不能读，泪亦不能止。忆昔芳华十五时，与君同作金陵子。金陵九门门九重，白靴校尉如游龙。贱子文名杨德祖，先君风表郭林宗。三千宾客遨游遍，流兔飞英谁不羡。家伎新传张敞眉，游童暗认王珉扇。桐山诸子尽江萧，侨寓家家朱雀桥。风暖侯家春击鼓，月明戚里夜吹箫。樱桃小幄沉香火，杨柳藏乌门不锁。密约呼鹰出每迟，私邀盘马期常左。此日清流气绝尘，此时修竹弹文新。诸王已见愁签帅，郡国还闻捕党人。阿童江上军船动，毳帐连天驰绣鞚。一载昭阳恨已经，两朝太学知何用？怜我袁家一悯孙，拾橡萧萧归墓门。君不见孙郎战没周郎老，龙眠前辈独君好。君家尚有始兴公，卧看祗园生白草。","dynasty":"清代","title":"得桐城方尔止先生四月二十九日书感赋兼怀密之先生"}
{"author":"陈维崧","content":"格格沙禽拍野塘，离离苦竹上空墙。投金濑在漾斜阳。击絮人才怜武员，浣纱溪又产夷光。英雄生死系红妆。","dynasty":"清代","title":"投金濑怀古"}
{"author":"陈维崧","content":"先生得书，再沥馀杯，敬谢客言。叹古往今来，几场蚁斗，山林朝市，到处蜗涎。卿论自佳，仆狂殊甚，枉费相如谏猎篇。吾衰也，只短衣射虎，便拟终焉。此虽鸷愧鹰鹯。看猛气雄心非偶然。正霜天袖手，试观其怒，中原赌命，肯受人怜。藉尔骁腾，消馀磊块，长日浮沈里闬间。公休矣，姑从吾所好，以待来年。","dynasty":"清代","title":"沁园春戏代叔岱先生答"}
{"author":"陈维崧","content":"炎天看此，便阴阴也觉，满林飞雪。何况今宵风正吼，绝塞胶弓都折。冰裂龙堂，淩铺贝阙，万里关河结。长空黯澹，乾坤景色真别。安得尽敞琼楼，早催滕六，一夜看亲切。玉戏定知应不远，料也无过来月。水墨才皴，同云暗酿，人意先清绝。只愁僵卧，怕他近恁时节。","dynasty":"清代","title":"念奴娇冬夜听梧轩题王右丞初冬欲雪图"}
{"author":"陈维崧","content":"天涯踪迹半旗亭，谱遍《龟兹》不忍听。怜尔少年非失意，逢人也唱《雨霖铃》。","dynasty":"清代","title":"赠歌者陈郎"}
{"author":"陈维崧","content":"昨宵皓月凉于粉，浸万家蝉鬓。花下几两车儿，翠盈盈偏稳。今夜红灯成阵，被雨丝淹尽。一只银鸭床头，镇厌厌春困。","dynasty":"清代","title":"散馀霞十六夜即景"}
{"author":"陈维崧","content":"峭冷侵金鸭，乍暖熨铜龙。东皇好景何限，相别苦匆匆。二十四番花信，一百五朝寒食，几阵酒旗风。豆吐蚕婆绿，花绽鼠姑红。画栏西，绮窗北，锦城中。姚黄何事羞涩，媚脸未全融。速办慈恩车骑，并倩华清钿笛，邀取谪仙翁。早放木芍药，慢舞玉珑璁。","dynasty":"清代","title":"水调歌头舍南庭前牡丹将放词以催之"}
{"author":"陈维崧","content":"泽国人家，门以外，水田渺渺。无过是、明潭浅濑，烟蒲风筱。雪浪江帆喧昼夜，鸡头菱角知多少。泊数行、笭箵忒玲珑，渔蛮绕。新暑退，芦塘窅。残月映，溪堂皎。且榜他碧石，沽来清醥。一雨平湖凉思满，数声林笛离情悄。正水云、空阔晚冥冥，沙鸥矫。","dynasty":"清代","title":"满江红其八"}
{"author":"陈维崧","content":"路出繁台遇玉颜，柳花如梦扑雕鞍。倚他才子吟红杏，博得君王赐绿鬟。莺呖呖，鸟关关，粉娥笑语绣帷间。郎君然烛修唐史，底事邀灵李义山。","dynasty":"清代","title":"鹧鸪天咏宋子京赐内人"}
{"author":"陈维崧","content":"空明云水浩淼，渚濑丛幽筱。绿净谁能睡，琼奁启，帘漪悄。啁唽腾翠鸟，菱潭窈。红藕花开了，数枝袅。莲娃极浦，罗裙争荡清晓。盈盈翠榜，烟舸竞将红闹。摘得荷房缥菂小。月皎，兀波柔橹声杳。","dynasty":"清代","title":"隔浦莲近拍赏荷同南耕纬云赋"}
{"author":"陈维崧","content":"醉凭阑干吐。倚清狂、横陈冰簟，后堂无暑。闻说吴儿工作剧，吊屈龙舟似虎。我欲唱、公乎无渡。累自沈湘卿底急，枉教人、挝碎回帆鼓。楚江畔，苇花舞。陡然磊块多如许。唤灵均、前来共语，酹君椒醑。呵壁荒唐何必问，死累人间角黍。尚不及、伍胥涛怒。忽发狂言惊满座，料诸公、知我心中苦。酒醒后，重怀古。","dynasty":"清代","title":"贺新郎乙巳端午寄友用刘潜夫韵"}
{"author":"陈维崧","content":"乱峰堆髻，夕景木末，残雪崖际。一派空翠。瓢堂语悄，山窗落松子。小楼欲坠。斜嵌岩壑，蹲若奇鬼。暝色晴霁。鬓丝禅板，浑忘在尘世。开士暮归晚，钵向石桥深涧洗。坐客松寮，钟鸣黄叶寺。喜今夜关河，一碧千里。感伤身世。看六代青山，月华如水。是千秋、倚阑人泪。","dynasty":"清代","title":"绕佛阁寒夜登惠山草庵贯华阁"}
{"author":"陈维崧","content":"猿鹤相闻，说先生今岁，正满花甲。又值秋晴，门外金风飒飒。鹤背朝元薄醉，笑人世、沧桑一霎。游仙倦、暂溷红尘，何妨佣保相杂。当初竹林赠答。记分携阮屐，争荷伶锸。讵料栖乌，别后绕枝三匝。谁识开元旧事，只除是、碧箫红蜡。君须醉、莫负黄花，糟床琥珀新压。","dynasty":"清代","title":"万年欢寿毛卓人"}
{"author":"陈维崧","content":"曲径斜桥涧影迤。空山亭子好，趁闲过。小轩飐水似残荷。石栏经雨涩，遍青莎。短墙丛竹受风多。一声渔磬杳，湿烟蓑。黄梅著色斗新鹅。折来堪作供，佛头螺。","dynasty":"清代","title":"朝玉阶冬日过惠山下一梅亭"}
{"author":"陈维崧","content":"脱帽即擪笛，辍洗便弹筝。千金教得乐部，坐此得狂名。每叹英雄作事，万象雪中鸿爪，一过已忘情。倏忽谢歌舞，寂寞掩柴荆。新词句，真磊落，太纵横。我作致师乐伯，摩垒更靡旌。爽若并州快剪，又若短兵狭巷，杀贼不闻声。举以示二子，大笑绝冠缨。","dynasty":"清代","title":"水调歌头题友人词并示方邺大匡"}
{"author":"陈维崧","content":"雨后春梅初浣，开箧衍。试取红杏尚书，小令闲编纂。几番拍遍新词，绝调千秋罕。翻惹簌簌，轻尘画梁满。书写竟，正江上、楚山晚。鸭绿粼粼，笑倩双鱼寄远。到及广陵，明月桥头夜箫暖。早付竹西歌管。","dynasty":"清代","title":"荔枝香早春校香严词竟寄孙无言于扬州"}
{"author":"陈维崧","content":"孤竹君原称苦节，晚遗弱息江村。夜凉荐寝暂承恩。斑留江上点，冷浸月中魂。青女秋来休见妒，此身自有根源。化为横笛响夔门。但凭关塞曲，吹裂小龙孙。","dynasty":"清代","title":"临江仙咏竹夫人二首其一"}
{"author":"陈维崧","content":"记在涌金门，冷云成画。落月高楼水明夜。佯狂脱帽，行到宋诸陵下。碧羊缠石藓，眠官野。一湖莲叶，半城樵舍。西子嫣然晚妆罢。隔江雪浪，隐隐天风樯马。狂思横万弩，迎潮射。","dynasty":"清代","title":"感皇恩其六"}
{"author":"陈维崧","content":"红烛如山，请四筵满座，听侬挝鼓。此日天涯谋作达，事更难于缚虎。仆本恨人，公皆健卒，不醉卿何苦。金元院本，月明今夜重作。总是狎客南朝，佳人北里，占断芜城路。好景也知容易散，一别沈鳞羁羽。狂受人憎，醉供人骂，老任雏姬侮。扬州灯火，明朝人定传语。","dynasty":"清代","title":"念奴娇次夜韩楼灯火甚盛仍听诸君弦管复填一阕叠前韵"}
{"author":"陈维崧","content":"河畔秋还未。羡人间、鹊桥先驾，红丝双繫。隔巷新人车乍到，四角银铃凤子。已渐近、槐厅门第。相府沙堤行更稳，簇晶毬、满路玲珑缀。烟月下，香尘沸。火城才散朝回骑。恰元僚、赭袍捧出，宸章新赐。麝墨淋漓题尚湿，千古君臣鱼水。越显得、门阑有喜。白马珊鞭留佳兆，看他年、接武鹓鸾队。天语在，应须记。","dynasty":"清代","title":"贺新郎为冯躬暨催妆"}
{"author":"陈维崧","content":"万瓦银皴，千门粉窖，六街帘幕疏疏。断桥红板，小帘黄布，一齐映入冰壶。幽人无个事，閒屏当、吟轩钓车。桓家寒具，王郎水厄，活火沸风炉。女墙上、霞笼积素，藐姑仙子，春透肌肤。明妆酒晕，檀腮茜捻，江天此景难图。诗颠兼酒恼，听滴沥、邻家玉蛆。谁堪共饮，街南且拉诸狗屠。","dynasty":"清代","title":"飞雪满群山雪霁"}
{"author":"陈维崧","content":"玉洞银楼垂碧乳，夜夜老猿吟冷树。山僧兴到爱溪山，飞锡住，浮杯渡。结个茆庵山下路。尘界茫茫无定据，雪里飞鸿风里絮。山僧兴尽别溪山，一笑去，谁回顾。明月满山无觅处。","dynasty":"清代","title":"天仙子赠寒松和尚同云臣赋和尚曾驻锡善权，今掩关北郭"}
{"author":"陈维崧","content":"五月荆南梅雨至。好贮天泉，竞涤空斋器。豕腹龙头堆满砌，庭前新改瓶罂肆。溅沫倾珠差足喜。亟唤樵青，活火须先炽。道是茶声还不是，依稀松鬣拿风戏。","dynasty":"清代","title":"蝶恋花五月词仍用前韵八首其一"}
{"author":"陈维崧","content":"西风雁压凉云破，趱成暝色如许。屏风几垒拥潇湘，正晚山碧聚。拟偷按、凄凉宫谱。小楼寒峭移筝柱。奈偏到此时，添几阵、潇潇淅淅，长夜难住。对此倍怅无憀，银灯细炙，犹自顾影私语。一从西北倦游归，只鬓催霜缕。总梦到、咸阳原去。也应红尽骊山树。算前情、都付与，一片青砧，三通画鼓。","dynasty":"清代","title":"霜叶飞夜雨感旧柬史云臣"}
{"author":"陈维崧","content":"摇橹苍波罅。食指动、洞庭笋胾，浔阳鱼鲊。掠过半塘桥不远，雪练银涛喷射。村渐逗、屋边篱下。一路横江吹铁笛，调崩腾、恐惹鱼龙怕。好都取，水窗挂。到来便把金荷泻。剧清幽、竹梧相压，尊罍如画。老子放颠须尽兴，管甚南来兵马。酒已罄、何妨再打。门外八驺堪拉饮，问乾坤、谁胜公荣者。玉山倒，醉相藉。","dynasty":"清代","title":"贺新郎同园次过半塘饮戴季默家三用前韵"}
{"author":"陈维崧","content":"禅房甚绮，有粉英娇倚。连宵雨、几枝临水。恰小停响屐，檐隙已微红，纱窗日影，顿添半指。茶鎗酒灶，都饶名理。只轩外、怕东风起。嘱成团香雪，休去舞春城，须片片、堕金尊里。","dynasty":"清代","title":"玉梅令同云臣诸子过放庵禅院看梅时积雨新霁"}
{"author":"陈维崧","content":"身是荆南白鹭群。拍波只爱絮纷纷。自笑此生饶水癖。为客。那能长弄画溪云。竹径粉墙泉又冽。清绝。人从何处有尘氛。浴罢簟痕冰雪做。闲卧。快吹长笛送斜曛。","dynasty":"清代","title":"定风波九来半茧园东偏，为余新辟一浴室，解衣盘礴，致甚适也，词以纪之"}
{"author":"陈维崧","content":"节过湔裙，人稀抛堶，又是一番初夏。春归下浣，客到中原，陇首浓阴谁画。多少濛濛柳绵，和了春阴，涴人帘下。正晓来、忽听园丁，报道牡丹开也。相携去、阏伯台前，孝王园后，小试玉骢宝马。梅风几阵，莺语多般，引出紫娇红姹。歌板栏边竞开，密幄围花，娱他清夜。撚一枝、忽忆沈香，且作开元閒话。","dynasty":"清代","title":"惜馀春慢梁园春同侯仲衡叔岱徐恭士田梁紫弟子万看牡丹作"}
{"author":"陈维崧","content":"客船风雨，冷雁湿猿齐夜语。欲作家书，腹转车轮一字无。经年如此，愁里光阴能有几。预报归期，又在梅开似雪时。","dynasty":"清代","title":"减字木兰花其七"}
{"author":"陈维崧","content":"波淼淼，月胧胧，神巫争赛禹王宫。船头水笛吹晴碧，樯尾风灯飐夜红。","dynasty":"清代","title":"桂殿秋淮河夜泊"}
{"author":"陈维崧","content":"路出繁台遇玉颜，柳花如梦扑雕鞍。倚他才子吟红杏，博得君王赐绿鬟。莺呖呖，鸟关关，粉娥笑语绣帷间。郎君然烛修唐史，底事邀灵李义山。","dynasty":"清代","title":"鹧鸪天咏宋子京赐内人"}
{"author":"陈维崧","content":"戟门春暖。红日漾、圆冰清浅。算一带、茱萸窗网，便是个侬妆院。素领巾、半幅烟绡，行来刚被微风捲。更点点斜红，溶溶泓黛，娇面欲匀还懒。恰十载、伤心事，忆钗响、衣光何限。只玉纤撩鬓，春葱縆额，一番回想肠应断。风流放涎。记千金艳质，妆成爱映春流看。别来香阁，峭冷尖寒应满。","dynasty":"清代","title":"薄倖赋得水晶帘下看梳头"}
{"author":"陈维崧","content":"划波曾到西泠去，掠入绿痕难睡处。疏簟杂眠鸥，真成自在游。如今佳兴歇，闷过春三月。刚见摘兰芽，山村又焙茶。","dynasty":"清代","title":"菩萨蛮春日忆西湖次陆荩思徐竹逸倡和原韵"}
{"author":"陈维崧","content":"漭漭河声，捩柁处、怒涛千尺。绝壁下、鱼龙悲啸，水波欲立。一派灰飞官渡火，五更霜洒中原血。问成皋、京索事如何。都陈迹。虫牢外，风萧瑟。廪延畔，沙堆积。试中流骋望，百忧横集。混混且拚流日夜，芒芒不辨天南北。但望中、似见有人烟，陈桥驿。","dynasty":"清代","title":"满江红自封邱北岸渡河至汴梁"}
{"author":"陈维崧","content":"拍遍小阑干，何限塞鸿明灭。老去怕逢节候，正落红时节。沙场病卒搯檀槽，隔著邻垣说。似诉少年陈事，有玉楼金埒。","dynasty":"清代","title":"好事近隔院听琵琶"}
{"author":"陈维崧","content":"江南忆，白下最堪怜。东冶璧人新诀绝，南朝玉树旧因缘。秋雨蒋山前。","dynasty":"清代","title":"岁暮杂忆"}
{"author":"陈维崧","content":"东风吹绿江南道，行人却说江南好。红豆两三枝，低垂圣女祠。渌波明似眼，来往人何限。斜日运租船，西风跂脚眠。","dynasty":"清代","title":"菩萨蛮江行二首其一"}
{"author":"陈维崧","content":"韭黄溲就牢丸巧。红酥滑、银匙搅。正内家、恰斗樱桃小。争觅取、金盘咬。从此春城春未了。有无数、春花春鸟。扑蝶与听莺，且次第、将春讨。","dynasty":"清代","title":"迎春乐其三"}
{"author":"陈维崧","content":"八盘腻手香蝉委，红粉轻调。画的轻描，直得春魂为尔销。道书偏怪郎耽读，百幅霞绡。十斛龙膏，何必蓬山访碧桃。","dynasty":"清代","title":"采桑子其三为汪蛟门舍人题画册十二帧"}
{"author":"陈维崧","content":"霜檐如洗。有碧落冰轮，今夜飞坠。月海霓裳，残拍凄凉犹记。素娥休向吴宫照，有多年、雕阑锦砌。金波万顷，细看来是，倚栏人泪。算世上、云鬟玉臂。和老去英雄，一般憔悴。落叶啼螀，只是夜长难睡。银壶拟溯孤光倒，奈沈沈、闷怀先醉。水明楼畔，西风江上，有宾鸿唳。","dynasty":"清代","title":"桂枝香甲寅中秋"}
{"author":"陈维崧","content":"万家砧杵秋城，重来何处寻门巷。三年一别，孤身作客，蛮江烟浪。绿帻榕城，金尊荔浦，惯陪牙将。自连天烽火，舞衫换了，亟为买，归吴榜。屈指当年俦侣，旧梨园、蜂惆蝶怅。或伴侯王，或成驵侩，或沦厮养。纵剩柔条，也应不似，灞桥模样。趁啼乌乍歇，霜天渐晓，拨筝琶唱。","dynasty":"清代","title":"水龙吟秋日过饮蝶庵纪坐上人语"}
{"author":"陈维崧","content":"低亸墙阴，微晕帘罅，露濯烟梳。满园奼紫趁晴铺。萦纡。傍裙裾。玉娥扑遍花间路。谁飞去。纨扇今番误。有时粉翅凝花须。轻扶。问伊如不如。","dynasty":"清代","title":"河传紫蛱蝶花"}
{"author":"陈维崧","content":"撩人最是眉烟皱，勾人不在春弓瘦。红烛奈他何，相看泪孰多。别来浑不寐，梦里人谁至。拚倚钿筝眠，娇音落枕边。","dynasty":"清代","title":"菩萨蛮和龚伯通寄于生用原韵"}
{"author":"陈维崧","content":"西风吹响古木，乱叶埋僧屋。略彴铺苍藓，攀树瘿，穿崖腹。江郭围枫槲，登山麓。遥望银涛矗，駴心目。王珣池馆，沙鸥浦鸭争浴。一声斋磬，彷佛雨霖铃曲。踏遍缭垣寻断镞。茶熟，老僧带暝归独。","dynasty":"清代","title":"隔浦莲近拍暮秋江上偶步万佛林即黄介子先生旧宅"}
{"author":"陈维崧","content":"旧事思量否。记年前、天中佳节，沈吟搔首。此日伤心人渐老，谁耐离骚繫肘。喜绕砌、葵榴初绣。笑看五丝缠艾虎，问汝曹、猛气凭陵久。何故缚，女儿手。楚天一片惊涛吼。沸中流、锦袍雪舰，笳鸣鼓奏。错认兰桡争吊屈，惹起鱼龙僝僽。都不见、椒浆桂酒。罨画从来无竞渡，也幸无、下濑戈船走。渔夫醉，唱铜斗。","dynasty":"清代","title":"贺新郎乙卯端午"}
{"author":"陈维崧","content":"十载鬓丝禅板，东风又起，吹到閒情。谁遣枇杷花下，蓦遇卿卿。绿水晓、满眶娇泻，垂杨软、一捻身轻。斗倾城。金九绿帻，分外盈盈。回程。兰舟同上，如规月白，似簟波平。羞晕微红，半腮香玉脸潮生。燕声松、解调闽语，莺喉脆、宛弄秦筝。酒微酲。小楼今夜，春梦难成。","dynasty":"清代","title":"玉蝴蝶山游席上书所见"}
{"author":"陈维崧","content":"千年仙李蟠根，一枝种在沙堤右。金波穆穆，卿云缦缦，小春时候。绿鬓调羹，黑头补衮，人间台斗。正宫门络绎，驼封赭帕，频飞送，神仙酎。更值梅前菊后。喜尧天、风光铺绣。君臣一德，夔龙共事，太平今又。铜柱烟消，玉关雪霁，河山明秀。愿万年历上，一年一度，介先生寿。","dynasty":"清代","title":"庄椿岁寿高阳李相国"}
{"author":"陈维崧","content":"闲寻茂苑，摘船碾遍琉璃滑。明灭。望半亩精庐隐林樾。空香黏茗粥，野翠连巾拂。幽绝。想夜夜、经台浸秋月。吴宫似梦，往事和谁说。旧时节。记盈盈、水面莲歌彻。几阵西风，繁华吹歇。满江红蓼，一园黄蝶。","dynasty":"清代","title":"侧犯百花洲访南水上人"}
{"author":"陈维崧","content":"第一良宵，雨丝搅得愁心碎。六街铺遍是春阴，火树无人赛。年少俊游不再。剩恹恹、夜情私耐。懒提箫局，慵整衾窝，有些寒在。忆昔欢娱，堕钗小拾春城背。自从圆月打头来，照见狂奴态。直到收灯挑菜。叹如今、事随年退。藕花裙子，红漆车儿，抛人十载。","dynasty":"清代","title":"烛影摇红丁未元夜"}
{"author":"陈维崧","content":"忆得年时，红绵妆叠红蕤滟。笙囊绿掩，浓笑钗痕闪。说尽山盟，不料巫云敛。残荷燄，斜铺楚簟，多了啼红点。","dynasty":"清代","title":"点绛唇咏枕"}
{"author":"陈维崧","content":"皓魄飞来矣。凤城边、打头惊看，一规凉水。今夜市楼欢笑满，尽道此生经几。只有个、人儿雪涕。便是月华圆不缺，到良宵、端正长如此。翻令我，泪如雨。酸歌讵到姮娥耳。转婵娟、漾人帘外，一晴千里。醉夺吴刚修月斧，腊尽金蟆兔子。更斫得、桂枝齐死。若使冰轮能解恨，照云鬟、但入重泉里。何必要，又东起。","dynasty":"清代","title":"贺新郎中秋感怀再次前韵"}
{"author":"陈维崧","content":"桃花潭上水，深千尺、不抵似汪伦。正留客西园，红灯翠幕，送余南浦，淡月微云。依稀记，赏花敲画鼓，纠酒唤罗裙。赠到葳蕤，休教锁恨，贻来螺墨，莫便磨人。南谯繁华地，重经过一片，野渡斜曛。剩下红桥旧巷，黄叶前村。想千年李树，仙游已邈，三分吉利，霸业俱陈。且自佯狂作达，何事消魂。","dynasty":"清代","title":"风流子泊舟谯郡赠新安汪公言"}
{"author":"陈维崧","content":"河流浩淼，去黏天无岸。白草黄沙古曹县。问居人、谁是僖负羁妻，谁惜我，十载蓬科未转。一鞭官渡口，飒飒西风，落照昏鸦太零乱。叹息旧繁华，往事还非，眢井畔、兔葵开遍。访昔日东平故侯家，怅绣戟牙幢，一时都换。","dynasty":"清代","title":"洞仙歌途次曹县"}
{"author":"陈维崧","content":"夜窗全黑。被一株栀子，凝来通白。拂水著烟，轻袅风枝送香雪。三十年前往事，曾记在、康崇坊宅。见小玉、罗袂亭亭，含笑趁凉摘。今夕。重露滴。总一任好花，满院狼籍。暗巡花侧。不见裙痕并鞋迹。提起同心两字，人正隔、银墙千尺。花在手，谁戴也，碎挼花掷。","dynasty":"清代","title":"暗香栀子花下有感"}
{"author":"陈维崧","content":"尔到睢阳郭，多应四节除。难沾分岁酒，差胜寄家书。久客妻孥瘦，长贫兄弟疏。愁悰翻倒极，白发漫盈梳。","dynasty":"清代","title":"京邸岁暮送其白弟暂返梁园即赴南昌郡幕其一"}
{"author":"陈维崧","content":"六月荆南闲也未，一月停忙，暂缓官粮比。闻道开征今日事，新丝买了来城市。不信何花名茉莉，却与农家，白荳花相似。笑煞长桥桥上子，市儿惯取村儿戏。","dynasty":"清代","title":"荆南词"}
{"author":"陈维崧","content":"花底萤，高低穿绣扃。惯照人间閒事，一星星。待展轻纨小扑，怯还停。又向墙边竹，去冥冥。","dynasty":"清代","title":"思帝乡夏夜"}
{"author":"陈维崧","content":"夏日，史蘧庵先生招饮，即用先生《喜余归自吴阊》过访原韵。分手柳花天，雪向晴窗飘落。转眼葵肌初绣，又红欹栏角。别来世事一番新，只吾徒犹昨。话到英雄失路，忽凉风索索。","dynasty":"清代","tags":"婉约，感叹，时事","title":"好事近·分手柳花天"}
{"author":"陈维崧","content":"隋宫丝管，曾醉倡家红玉椀。瘦马芦沟，又上燕姬卖酒楼。十年一别，往事濛濛那可说。画里逢君，同把扬州月色分。","dynasty":"清代","title":"减字木兰花题彭爰琴小像"}
{"author":"陈维崧","content":"昨来时节。记花倚晴阑，牵衣话别。生怕重逢，未必有花堪折。如今小楼仍上，果隔林、尽情飘瞥。乱捲一天晴絮，映水半明灭。正春阴暗把碧空黦。似愁睹粉娥，临去凄咽。谁唱阳关曲，仗数声啼鴂。日斜游踪欲散，倩春衫、蘸些香雪。图得盈盈归晚，有惜花人说。","dynasty":"清代","title":"孤鸾赋得石亭梅花落如雪"}
{"author":"陈维崧","content":"秾春无限好，正云剪春罗，水铺明镜。满目红芳，记淡烟斜日，江南时景。红板桥西路，有万缕、绿杨拖径。更怜次第风光，巧斗吴娘花胜。回首夭桃露井。忆檀板银罂，那时偎并。人在花朝，有婵娟姿格，玲珑情性。自后堂分袂，长则是、如酲似病。可惜憔悴兰成，凄凉家令。","dynasty":"清代","title":"曲游春花朝"}
{"author":"陈维崧","content":"梵客有言，悲哉气也，君家原不宜秋。况帆停江上，人倚楼头。菊英亦管人离别，赛柳绵、打块成毬。那堪筵畔，轻敲檀板，缓节秦讴。叹昔幕府风流。羡落帽中原，戏马高邱。更一时参佐，千载英游。吾衰讵有风云想，算不如、岩岫清幽。从兹归去，笔床茶灶，到处淹留。","dynasty":"清代","title":"金菊对芙蓉九日牧仲招同山蔚振衣楼登高填词惜别即次来韵奉酬"}
{"author":"陈维崧","content":"水拍晴莎，山衔春店，飞花落絮悠扬。打鱼放鸭，四月好时光。此地林峦绝胜，家家足、碧涧幽篁。斜坡上，碎瓻败甓，零乱补围墙。鸣榔，思往事，峨嵋仙客，曾驻吾乡。惹溪山千载，姓氏犹香。今日紫姑圣女，喧村赛、画鼓明妆。残碑在，独怜野草，渐没古祠堂。","dynasty":"清代","title":"蜀山谒东坡书院"}
{"author":"陈维崧","content":"推梨让枣，记弟兄幼小，讲堂嬉戏。暇则读书兼击剑，不识世间程李。扪虱雄谈，屠龙绝技，豁达饶奇计。旁人啧啧，陈家郎差足矣。讵料轗𨎹半生，蹉跎万事，不称男儿志。从古多才人失路，荡子酒徒而已。白发无根，青衫有鬼，兀坐愁城里。还胜饮否，饮时盏与重洗。","dynasty":"清代","title":"念奴娇半雪弟四十词以赠之即次其自寿原韵"}
{"author":"陈维崧","content":"蜀冈头。记狂夫、旧日曾游。薄倖樊川，赢得一梦青楼。红桥上，藕丝菱蔓，当时费尽凝眸。平陈业，烟花记，可怜逝水悠悠。老矣先生何求。也雨楫烟帆，北谒诸侯。鹤发开元，老泪铜仙争流。红衣落尽西风起，怕隋堤、最不宜秋。隐隐见，一江灯火，人隔扬州。","dynasty":"清代","title":"梦扬州蘧庵先生久客维扬词以寄怀"}
{"author":"陈维崧","content":"莺窥燕垒，蝶上犀钉。绡帐萦香雪，夜珠和泪尚荧荧。梳洗谁忺，懒扶残梦倚围屏。依稀记得，宵来微雨，曾撼金铃。绿水全昏，红闺半掩，春困难醒。风弄处、釭花半朵，小似晨星。理梦窗前，生憎鹦鹉隔帘听。画楼深巷，卖花声到，才响还停。","dynasty":"清代","title":"愁春未醒春晓"}
{"author":"陈维崧","content":"风窗冰椀谁消暑。记百颗、堆盘处。掬罢盈盈娇欲语。轻明晶透，芳鲜圆绽，小摘西山雨。长安万事俱尘土。惟有高情难忘汝。暗想风姿奚似许。爽疑燕筑，醇如刁酒，滑类华清乳。","dynasty":"清代","title":"青玉案夏日怀燕市葡萄"}
{"author":"陈维崧","content":"四月荆南堪买醉。雪片鲥鱼，触网连湖起。色斗新鹅松粉细，樱红笋绿玫瑰紫。更有莼羹才下豉。一盏醺醺，醉倒新沙嘴。射虎屠龙非我事，天晴且趁游蜂戏。","dynasty":"清代","title":"蝶恋花其二"}
{"author":"陈维崧","content":"银河斜坠光如雪，碧虚浅浸天边月。月色太婵娟，行来刚并肩。阑干浑倚倦，小漾裙花茜。风细语难闻，亭亭双璧人。","dynasty":"清代","title":"菩萨蛮其三"}
{"author":"陈维崧","content":"古黄河，噌吰鞺鞳。千片苇花飒飒。何事冲炎，爱把软红尘踏。舞衫歌扇总生疏，马客饼伧空拉杂。弹罢哀筝，倾来浊酒，自相酬答。何门珠履堪趿。且燕秦齐赵，骑牛荷锸。自笑平生，不惯纵横捭阖。闷来车转腹中轮，狂时剑动亲身匣。莫管今宵，茅店荒凉，鸡声呜邑。","dynasty":"清代","title":"春夏两相期王家营客店排闷"}
{"author":"陈维崧","content":"帘风暗袅，槛雪新晴，小楼月又刚圆。有杜秋娘在，微酣候、催弄脆竹零弦。曲中蓦听羊车到，褰帏入、一座喧阗。惊疑甚、似曾相识，别来一十三年。重新移灯添酒，算夜长难睡，且话从前。记得当初，扬州薄倖，有人同做樊川。玲珑去后诗人老，湖湘客、飘泊谁怜。凭谁报、渡泸诸葛，君家燕子依然。","dynasty":"清代","title":"五綵结同心"}
{"author":"陈维崧","content":"松下谁耶，玉貌临风，于思于思。正涛翻翠鬣，支离拗铁，霜凋黛甲，剥裂侵苔。韦偃皴成，毕宏画就，战壑干宵未易才。因何故，却嗒焉若丧，万虑成灰。琅山紫飓喧豗。还记得君家往事来。有四海宾朋，极天甲第，满堂丝管，夹水楼台。如此儿郎，居然漂泊，范叔寒今至此哉。长安道，且郗歔话旧，怀抱谁开。","dynasty":"清代","title":"沁园春题崇川范廉夫松下小"}
{"author":"陈维崧","content":"罂粟阑边已放芽，枝头梅子著些些。勤过小圃招晴蝶，闲倚疏林数暝鸦。无个事，帽檐斜，风光消得晚还家。陡然却忆前生事，看遍蓬莱碧柰花。","dynasty":"清代","title":"鹧鸪天其三"}
{"author":"陈维崧","content":"鞭丝小弄，征尘轻浥，云水一片寥廊。凉桥卸驮聊停憩，遥送明湖趵突，爽气森薄。小阁矮窗新粉壁，更绕砌、疏枝幽萼。背立处、暗省花名，琐事顿萦著。惆怅临行那夜，低鬟偏髻，惜别心情如昨。侧门回盼，倚阑人在，扶定腰身纤弱。叹萍踪一霎，峡雨湘烟楚天各。思量煞、琼钗滑腻，枕畔朦胧，三更和笑落。","dynasty":"清代","title":"八归杜家庙距济南四十五里，有旅馆颇幽靓，砌下玉簪一丛，尤楚楚可念，徙倚久之，词以写怀"}
{"author":"陈维崧","content":"碧鲈锦稻，记君家、旧傍垂虹亭子。疏影暗香姜白石，一旦起而为吏。绶染红桃，符分铜虎，差足云豪耳。欣然捧檄，当年毛义如是。极望地入鲖阳，邑名南顿，树短才如荠。去约官僚閒射猎，应认前朝战垒。古驿熊啼，荒村虎叫，日落城墙紫。虚声处士，此言专仗君洗。","dynasty":"清代","title":"念奴娇送钮书城之任项城"}
{"author":"陈维崧","content":"红珠辞掌，絮果因风飏。跌碎菱花楼上响，人与舞鸾同往。昨宵粉壁金闺，今宵孤冢棠梨。思子台前月落，女坟湖畔鸦啼。","dynasty":"清代","title":"清平乐友人以哭女诗见示作此以代写哀"}
{"author":"陈维崧","content":"萧萧大梁城，莽莽悲风起。洛阳诸女儿，竞说侯公子。侯家公子不可当，谈兵说剑声琳琅。酒后能骑赭白马，兴酣作使邯郸倡。睢阳城下日将夕，箭如饥鸱叫平泽。确磝贼火动地来，两手如飞左右射。归来犹未散鸣钟，琥珀压酒葡萄浓。旦夕长安赐甲第，不然辟谷寻赤松。黄河之水流不极，世间万事安可测。男儿五十不作官，那得常常好颜色。珊瑚之辔白玉卮，与君作歌君莫疑。侯家公子竟憔悴，何况洛阳诸女儿。今岁广陵城，小弟雎阳至。谓四弟子万。相逢蹋臂说侯生，白日明明照天地。人言侯生狂，定识侯生乐。斗鸡下鄢陵，呼鹰上宛洛。余卧江东二十春，眼中知己半沈沦。何时策马繁台去，一访当年屠狗人。","dynasty":"清代","title":"寄赠侯叔岱"}
{"author":"陈维崧","content":"弱柳丝丝街前漾。正初学、小蛮腰样。有隔水红墙，翠楼倒映墙头上。听楼内、三弦响。恰重经，人已往。帽檐斜、倚风凝想。只似梦如烟，柳花扑地漫天放。寻不出、伊门巷。","dynasty":"清代","title":"凤衔杯偶感"}
{"author":"陈维崧","content":"东风才动，正蓂开五叶，花飞六出。雪正晴时天倍好，越显帝城春色。门挂桃符，钗摇綵胜，节又邻人日。风光如此，拚他烂醉须直。爱尔句辟蚕丛，诗惊鬼胆，馀子何当嚇。四十功名年未晚，且溷朱门杯炙。二陆才华，两程家学，底处无人识。街灯渐闹，为君摒挡筝笛。","dynasty":"清代","title":"念奴娇赠程令彰"}
{"author":"陈维崧","content":"琅然者是何声，因风飘入深闺底。蝶蜂引处，卖花声乱，倍添娇脆。蓦地谁家，兽环小响，轻摇栀子。见一双小玉，盘龙暗捧，和羞映，中门里。出匣一轮新水。要秋宵、凉蝉斗美。红绵揩罢，扑将紫粉，洗他空翠。此际菱花，宛如月样，佳人心喜。只晚妆拢鬓，无端忽忆，嫁时情事。","dynasty":"清代","title":"水龙吟巷口见磨镜者"}
{"author":"陈维崧","content":"后湖长荡，见烟鬟雾鬓，红妆无数。叶暗荷深三万顷，一片嫩凉成雨。映水逾鲜，倚风欲笑，月又明南浦。隔江试采，有人一样心苦。曾在大士台前，文人舌本，幻出花如许。一自污泥沦谪久，怅望瑶池悬圃。汉苑飘香，吴宫堕粉，几遍閒箫鼓。何时华顶，与君携手归去。","dynasty":"清代","title":"念奴娇夏日看荷花作"}
{"author":"杨夔","content":"城枕萧关路，胡兵日夕临。唯凭一炬火，以慰万人心。春老雪犹重，沙寒草不深。如何驱匹马，向此独闲吟。","dynasty":"唐代","title":"宁州道中"}
{"author":"杨夔","content":"下马扣荆扉，相寻春半时。扪萝盘磴险，叠石渡溪危。松夹莓苔径，花藏薜荔篱。卧云情自逸，名姓厌人知。","dynasty":"唐代","title":"寻九华王山人"}
{"author":"杨夔","content":"殊乡会面时，辛苦两情知。有志年空过，无媒命共奇。吟馀春漏急，语旧酒巡迟。天爵如堪倚，休惊鬓上丝。","dynasty":"唐代","title":"金陵逢张乔"}
{"author":"杨夔","content":"众岛在波心，曾居旧隐林。近闻飞檄急，转忆卧云深。卖药唯供酒，归舟只载琴。遥知明月夜，坐石自开襟。","dynasty":"唐代","title":"送邹尊师归洞庭"}
{"author":"杨夔","content":"一瓶离日外，行指赤城中。去自重云下，来从积水东。攀萝跻石径，挂锡憩松风。回首鸡林道，唯应梦想通。","dynasty":"唐代","title":"送日东僧游天台"}
{"author":"杨夔","content":"高殿拂云霓，登临想虎溪。风匀帆影众，烟乱鸟行迷。北倚波涛阔，南窥井邑低。满城尘漠漠，隔岸草萋萋。虚阁延秋磬，澄江响暮鼙。客心还惜去，新月挂楼西。","dynasty":"唐代","title":"题甘露寺"}
{"author":"杨夔","content":"得意在当年，登坛秉国权。汉推周勃重，晋让赵宣贤。儒德尼丘降，兵钤太白传。援毫飞凤藻，发匣吼龙泉。历火金难耗，零霜桂益坚。从来称玉洁，此更让朱妍。鸳鹭臻门下，貔貅拥帐前。去知清朔漠，行不费陶甄。献画符中旨，推诚契上玄。愿将班固笔，书颂勒燕然。","dynasty":"唐代","title":"送张相公出征"}
{"author":"杨夔","content":"谷口今逢避世才，入门潇洒绝尘埃。渔舟下钓乘风去，药酝留宾待月开。数片石从青嶂得，一条泉自白云来。竹轩相对无言语，尽日南山不欲回。","dynasty":"唐代","title":"题郑山人郊居"}
{"author":"杨夔","content":"嘿坐能除万种情，腊高兼有赐衣荣。讲经旧说倾朝听，登殿曾闻降辇迎。幽径北连千嶂碧，虚窗东望一川平。长年门外无尘客，时见元戎驻旆旌。","dynasty":"唐代","title":"题宣州延庆寺益公院（咸通中入讲极承恩泽）"}
{"author":"杨夔","content":"高人为县在南京，竹绕琴堂水绕城。地古既资携酒兴，务闲偏长看山情。松轩待月僧同坐，药圃寻花鹤伴行。百里甚堪留惠爱，莫教空说鲁恭名。","dynasty":"唐代","title":"寄当阳袁皓明府"}
{"author":"杨夔","content":"一道澄澜彻底清，仙郎轻棹出重城。采蘋虚得当时称，述职那同此日荣。剑戟步经高障黑，绮罗光动百花明。谢公携妓东山去，何似乘春奉诏行。","dynasty":"唐代","title":"送杜郎中入茶山修贡"}
{"author":"杨夔","content":"春江潋潋清且急，春雨濛濛密复疏。一曲狂歌两行泪，送君兼寄故乡书。","dynasty":"唐代","title":"送郑谷"}
{"author":"范轼","content":"唐纲秽浊煽腥闻，只手回天未可云。九死蛮荒无后悔，一生元气在斯文。淋漓大笔推原道，衰朽残年恋故君。秕蠹不除千古恨，英灵常峙岭头云。","dynasty":"清代","title":"秦岭谒韩文公祠"}
{"author":"范轼","content":"层关高踞万山中，楚蹶嬴颠角两雄。螺黛插天分向背，鸿沟刬地隔西东。春寒不散蜂腰雪，日瘦难禁马首风。太息商于六百里，一朝割弃为和戎。","dynasty":"清代","title":"武关"}
{"author":"范轼","content":"汉祖当年歌《大风》，谁知衽席伏兵戎。萧曹已老从龙业，绛灌惟馀走狗雄。匕鬯不惊神色外，须眉如接笑谈中。商颜依旧人千载，古木残碑说殡宫。","dynasty":"清代","title":"商山四皓墓其一"}
{"author":"范轼","content":"高卧岩扃定几秋，无端物色到留侯。唐家机肉肥鹦䳇，晋室残脐噬马牛。漫说壶关先入蜀，莫须周勃始安刘。谷山老父传书久，伟业何妨建白头。","dynasty":"清代","title":"商山四皓墓其二"}
{"author":"范轼","content":"两山夹湖湖束腰，一湖数郡吞南条。积水环混失归向，潴四百里何迢遥。人言其中閟幽怪，天阴往往移龙蛟，孤城却在落日外，颓垣一线栖丛蒿。到此无风已心悸，况当奇热蒸寒飙。连晨郁怒苦未泄，冯夷弭节严撑敲。朝曦乍露铜钲角，旋倾墨沈云漉漉。琉璃千顷忽破碎，有意似放天吴骄。湖神跳舞山鬼泣，万窍翕辟声悲咷。此时回船移近岸，舟人喧沸收篷篙。却望湖水立嵲兀，霜脊鼓动千钧鳌。太虚倒入浸元气，始讶天柱非坚牢。岂有轩辕张帝乐，烂设组帐吹笙璈。魂翻眼晕坐添叹，性命能几轻鸿毛。且倒浊樽共一醉，何以佐酒搴菱茭。天寒月黑风紧格，微雨淅沥驱洪涛。开帆三日竟偷渡，有如鹰隼离韝翛。吴儿绕岸笑拍手，喜见使节悬征𦨣。紫髯先生信爽健，要搜险快供诗豪。峡江闽海都阅遍，眼前一勺同杯坳。侧闻北汇此故道，谁尸兹说桐城姚。千年万迹茫莫辨，古今笺注徒纷呶。扬州五湖列巨浸，此水坐可分苴茅。洞庭夐矣不敢抗，隐与彭蠡相齧聱。涡淝支委藉馀势，专制一面夸雄枭。轩然大波恣跌宕，灌输山谷江灵朝。若真宇宙无妨隘，更愁横夺浔阳潮。中泓数点石插脚，上有塔柱干云霄。寺门昼闭人影绝，何时仙姥频游遨。当年蛮触斗形胜，后者苻谢前孙曹。藏丹投鞭等狡狯，伏尸百万馀腥臊。山川寥阔不柜管，雈泽最易滋逋逃。羁人惊心理归楫，壮士遣兴鸣宝刀。即今潢池荡残秽，夜深那复篝狐嗥。国家恩泽浩无外，居民但解称神尧。井闾桑柘渐苏苏，共输租赋安渔樵。晴空一桨打明镜，更呼射鸭招朋僚。人生忧乐互代谢，谁堪百虑穷煎熬。咫尺变幻有天意，好景莫放清秋高。我惭腕弱不能举，诸君大笔歌居巢。","dynasty":"清代","title":"过巢湖赋呈莱山侍郎"}
{"author":"范轼","content":"铁山三千六百九，崭岩藏金自古有。夜光睒䁡流萤飞，昼景掀腾老蛟走。镠鎏鉼钣各异名，千年黝色长峥嵘。当其顽矿閟精气，斗牛上区居民惊。周官职重北人掌，凫氏氏纷徒党。三品定制划龙龟，九鼎穷奸駴魍魉。黄金为上白金中，尔铁亦得齐银铜。牛腹盐官杂汉谶，火罗貘粪开唐蒙。唐坑宋监留遗迹，都局元家罢工役。占城不献西天烽，高昌那致青鍮石。衡岳蜿蜒插天半，天半宝光插云汉。势若万马奔平川，一线悬崖忽中断。大峰小峰争错落，冶城四面疑铲削。江流东去水铮鏦，云开遥见武昌郭。传闻此地富珍储，英英云气时呵嘘。一自当年禁掘斸，山灵守护缄丹书。地不爱宝汁流浦，铁花铁树露三五。苗旺初惊凫雁翔，茫寒微讶虹霓吐。四夷宾服新政平，千夫锤凿声丁丁。不待拣沙游丽水，居然插剑望丰城。大府殷勤费讨讲，山民焉敢持鹬蚌。矿师远致碧眼胡，火轮近试黄石港。十里五里官符催，千觔万觔载铁回。大别山头架炉韛，朝朝暮声如雷。鬼斧神工世罕见，要使精金成百炼。为铫为镈待陶镕，讵祇商民称利便。噫吁嘻，采金铸币始庄山，无金铁亦纾时艰。安得聚将九州一大错，点成金银台阙，磊落常跻攀。","dynasty":"清代","title":"大冶铁山歌"}
{"author":"范轼","content":"后村南宋诗中佼，十老吟成斗工巧。好句流传七百年，和者虽多能者少。樊山声价吾楚宝，翰墨蜚腾富文藻。一官暇日爱长哦，骋兴恣酣广十老。游戏天倪穷万方，雕镌物态辟群窔。落笔往往杂庄谐，写生跃跃透毫秒。遂令前贤避三舍，有似洞庭吸横潦。淮阴部将贵多多，子云绝技非小小。词坫牛耳大如槃，凡手不敢施狯狡。噫嘻君才凌谢鲍，君治又且冠邦镐。渭南牧民如牧羱，吠犬生氂驯雉扰。杜母循声惬野谣，吴公美政书上考。讵惟宰郡若烹鲜，矧更锄彊如捕蚤。回翔枢幕釐五戎，元辅侧席争屣倒。朝廷新诏辟四门，市骏千金苦未早。淮阳漫许卧汲黯，江左定当起王导。绣衣直指东方驺，黄麻知诰北门草。寇公晚入政事堂，敬舆昨拟兴元诏。六龙回驭在斯须，八柱擎天忻再造。整顿乾坤改旧观，收拾雷雨复清晓。点窜《三都》《两京》篇，润色明堂王会稿。要将赑屃戴圭珉，不屑虫鱼齧梨枣。念吾南风久不竞，江陵已殁江夏杳。扶危奠倾及今兹，勉旃发愤摅怀抱。龙蟠大泽郁霆雹，虎啸中原奋牙爪。鹰瞵惨澹侧愁胡，凤览从容俯众鸟。经济于君何有乎，哤诼径可立谈了。刮摩垢腻返虚明，嘘噏元气苏偏槁。从此银甲洗天河，一切腥膻共祓澡。能事固宜有不让，奚翅百钧穿鲁缟。嗟予晚遇未闻道，郎舍浮沈驽在皂。时揽明镜照衰颜，几辈天衢骋骅袅。南皮门下旧年少，晨星散落参与昴。黄河东走泻沧溟，西岳崚嶒跱云表。铸成奇采吐光芒，荡出雄篇任挥扫。邯郸步拙那移情，嫫盐效矉徒取恼。巡檐把卷阖且开，倚壁偷声酉到卯。愧无寸莛撞鸿钟，斫树收庞笑公眇。四方相与逐云龙，或倚寒郊欺瘦岛。太冲落落吾党豪，定有锦囊似君好。","dynasty":"清代","title":"樊云门观察新作广后村十老诗二十首索和病后柬谢兼呈笏卿同年"}
{"author":"范轼","content":"红日映窗春雨微，阶前款款杨花飞。流莺千树坐相语，江北江南春不归。五陵年少媚春好，朱颜掷向明镜老。金缕歌残玉树空，柘枝舞罢罗帏悄。飘云卷雨不自量，长安女儿踏春阳。兰膏坠发轻蜂蝶，石鲸飞泉送酒香。绿烟金穗暗相逐，白蘋红藻翠鳞覆。莫向东风还荡摇，一生好傍龙池宿。","dynasty":"清代","title":"杨花曲"}
{"author":"范轼","content":"团团月照西山石，下有古桂高千尺。参天黛色欺老松，拔地苍柯傲贞柏。幽崖晚绽金粟香，密径朝涵玉露白。长留人世阅兴亡，历尽沧桑谁护惜。陶公昔日镇江东，澄清江表生英风。坐踞胡床发啸咏，行携仙友娱晴空。晓波近挹樊口水，疏林俯瞰吴王宫。直与鹫峰现法界，疑蹑蟾窟非人功。吁嗟人往名已重，太息偏安谋不用。百回运甓费辛勤，两翼冲霄谁纵送。春华枉自集甹蜂，秋实何曾喂丹凤。祇馀过客任攀条，遗植于今说隆栋。","dynasty":"清代","title":"武昌寒溪访陶桓公手植桂用少陵古柏行韵"}
{"author":"龚程","content":"月度疏棂起更慵，坐听澄照五更钟。却思潮上西兴急，风绕山前万个松。","dynasty":"宋代","title":"题壁绝句"}
{"author":"范筠","content":"兹卉信丛丛，微荣未足奇。何期糅香草，遂得绕花池。忘忧虽无用，止焰或有施。早得建章立，幸爇柏梁垂。","dynasty":"南北朝","title":"咏慎火诗"}
{"author":"范筠","content":"数奇不可偶，性直谁能纡。祯蔡优灵异，祥云降温腴。","dynasty":"南北朝","title":"咏蓍诗"}
{"author":"屈大均","content":"牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！","dynasty":"清代","tags":"地方，咏史怀古，感慨","title":"秣陵"}
{"author":"屈大均","content":"朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。","dynasty":"清代","tags":"清明节，抒怀，壮志未酬","title":"壬戌清明作"}
{"author":"屈大均","content":"红茉莉，穿作一花梳。金缕抽残蝴蝶茧，钗头立冬凤凰雏。肯忆故人姝。","dynasty":"清代","tags":"婉约，女子","title":"梦江南·红茉莉"}
{"author":"屈大均","content":"一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。","dynasty":"清代","tags":"咏史怀古，叙事，抒情，赞美，写人","title":"鲁连台"}
{"author":"屈大均","content":"湘水流，湘水流，九疑云物至今秋。若问二妃何处所，零陵芳草露中愁。","dynasty":"清代","tags":"婉约，咏物，抒怀","title":"潇湘神·零陵作"}
{"author":"屈大均","content":"白草黄羊外，空闻觱篥哀。遥寻苏武庙，不上李陵台。风助群鹰击，云随万马来。关前无数柳，一夜落龙堆。","dynasty":"清代","tags":"写人，赞美，抒怀，志向","title":"云州秋望"}
{"author":"屈大均","content":"闾左称雄日，渔阳适戍人。王候宁有种？竿木足亡秦。大义呼豪杰，先声仗鬼神。驱除功第一，汉将可谁伦？","dynasty":"清代","tags":"写人，抒怀","title":"读陈胜传"}
{"author":"屈大均","content":"记烧烛、雁门高处。积雪封城，冻云迷路。添尽香煤，紫貂相拥夜深语。苦寒如许。难和尔、凄凉句。一片望乡愁，饮不醉、垆头驼乳。无处，问长城旧主，但见武灵遗墓。沙飞似箭，乱穿向、草中狐兔。那能使、口北关南，更重作、并州门户。且莫吊沙场，收拾秦弓归去。","dynasty":"清代","tags":"吊古伤今，思乡，抒怀","title":"长亭怨·与李天生冬夜宿雁门关作"}
{"author":"屈大均","content":"潇水流，湘水流，三闾愁接二妃愁。潇碧湘蓝虽两色，鸳鸯总作一天秋。","dynasty":"清代","title":"潇湘神零陵作"}
{"author":"屈大均","content":"萧条如此，更何须，苦忆江南佳丽。花柳何曾迷六代，只为春光能醉。玉笛风朝，金笳霜夕，吹得天憔悴。秦淮波浅，忍含如许清泪。任尔燕子无情，飞归旧国，又怎忘兴替。虎踞龙蟠那得久，莫又苍苍王气。灵谷梅花，蒋山松树，未识何年岁。石人犹在，问君多少能记。","dynasty":"清代","title":"念奴娇秣陵吊古"}
{"author":"屈大均","content":"陵冢纷相望，先皇骨肉留。小王陪玉匣，贵主接珠丘。衔石瑶姬恨，吹笙子晋愁。白杨风飒飒，谁与奠清秋。","dynasty":"明代","title":"天寿山其十"}
{"author":"屈大均","content":"银钱苍翠里，先帝有攒宫。衰草萦金缕，高天堕宝弓。辽阳来猎火，秦地起悲风。心共桑乾水，千秋绕汉宫。","dynasty":"明代","title":"银钱山其一"}
{"author":"屈大均","content":"不及东西井，峨峨享殿开。单于封树去，故老岁时来。万古啼乌怨，三秋落木哀。中涓陪玉匣，谁奠白蘋杯。","dynasty":"明代","title":"银钱山其二"}
{"author":"屈大均","content":"渴葬春秋恨，干戈礼未成。一抔秋草满，万里朔云平。白日沉蒿里，青山断宝城。微臣有兰杜，何处荐皇英。","dynasty":"明代","title":"银钱山其三"}
{"author":"屈大均","content":"路入金山口，丰碑野火焚。苔侵香水院，潭起黑龙云。岳势当燕去，河流入塞分。行人多再拜，天下大师坟。","dynasty":"明代","title":"金山"}
{"author":"屈大均","content":"险绝太行北，居庸第八陉。长城横塞白，叠嶂逼天青。未可凭飞将，何当弃大宁。宣辽中路断，此地岂藩屏。","dynasty":"明代","title":"居庸其一"}
{"author":"屈大均","content":"崖石争盘束，羊肠不可攀。塔留番字古，城设汉军閒。小作弹琴峡，微开纳款关。中华无锁钥，辜负万重山。","dynasty":"明代","title":"居庸其二"}
{"author":"屈大均","content":"岭出居庸上，窥关若井中。水声千尺落，林响万山同。地许孤城扼，天教一骑通。悲风吹不尽，战血染沙红。","dynasty":"明代","title":"居庸其三"}
{"author":"屈大均","content":"北口连南口，双峰壁立多。峡山迷一线，陉水阻重河。间道松林在，潜军半夜过。繇来天险地，容易倒前戈。","dynasty":"明代","title":"居庸其四"}
{"author":"屈大均","content":"八达资屏障，秋来鼓角雄。上都西路出，延庆北门通。马渴衔冰乱，狼惊入草空。宣宗游猎地，不与四楼同。","dynasty":"明代","title":"岔道"}
{"author":"屈大均","content":"汉帝亲征日，扬威龙虎台。翠华回朔漠，天寿起蓬莱。太液桑乾接，佳城玉带开。万年宫树在，鸾鹤尚飞来。","dynasty":"明代","title":"龙虎台"}
{"author":"屈大均","content":"俯视神京尽，居庸若建瓴。出关愁草白，入塞喜山青。千帐牛羊绕，诸陵雨雪扃。元人南北口，此岭作藩屏。","dynasty":"明代","title":"八达岭"}
{"author":"屈大均","content":"往日多游幸，云州作帝家。离宫临雁塞，御气绕龙沙。青接明妃草，香传萧后花。羽林军散后，凄切任吹笳。","dynasty":"明代","title":"宣府作其一"}
{"author":"屈大均","content":"辽后多遗迹，人怜避暑宫。塞花明宝靥，边月满雕弓。二水桑乾合，三云大漠通。花园经上下，歌管慰飘蓬。","dynasty":"明代","title":"宣府作其二"}
{"author":"屈大均","content":"乌金营里市，马乳点茶香。汉女烧银鼠，蕃儿跨大羊。红颜如粪土，白骨作垣墙。向晚吹芦管，乌乌断客肠。","dynasty":"明代","title":"乌金"}
{"author":"屈大均","content":"八月大同秋，霜花满客裘。身随宛马壮，手以角弓柔。水胍驼能识，边声雁亦愁。纷纷风柳落，吹入望乡楼。","dynasty":"明代","title":"云州秋望其二"}
{"author":"屈大均","content":"紫荆离十里，此处券门开。高垒资人去，重河拒马来。冰霜秋栗烈，砧杵暮凄哀。渐近悲歌地，风吹易水回。","dynasty":"明代","title":"茶窝口"}
{"author":"屈大均","content":"萧条寒食节，蒿里草茫茫。岁月添黄土，英雄聚白杨。报仇寻豫让，驱马渡清漳。辛苦邯郸子，从今老战场。","dynasty":"明代","title":"寒食"}
{"author":"屈大均","content":"叹息丛台下，英雄日寂寥。战场无白日，旷野一秋雕。草没廉颇宅，云迷豫让桥。悲歌谁与和，归思晚萧萧。","dynasty":"明代","title":"邯郸道中"}
{"author":"屈大均","content":"歇马风门望，襄州秋色开。太行盘钜鹿，漳水绕邢台。闾里聊为侠，皇天不爱才。当时赵几霸，谁继武安来。","dynasty":"明代","title":"信部"}
{"author":"屈大均","content":"边郡今无事，风吹杀气过。鼓鼙沉上谷，烽火断交河。子女穹庐入，金珠大马驮。蒙恬城下骨，夜夜听笙歌。","dynasty":"明代","title":"边词其一"}
{"author":"屈大均","content":"草长迷青冢，冰消见白台。汉儿吹角去，羌女打毬来。牙帐山山卓，雕旗处处开。诸王分六角，会猎向龙堆。","dynasty":"明代","title":"边词其二"}
{"author":"屈大均","content":"暮冬寒凛洌，出口唾成冰。肌肉愁风割，胡髯苦雪凝。边声吞鼓角，战火接园陵。向夕庵庐宿，凄然泪满膺。","dynasty":"明代","title":"边词其三"}
{"author":"屈大均","content":"积冰千万里，北极是寒门。八月黄榆尽，三春白草繁。无衣凭戍火，不守惜边垣。处处开横帐，笳声梦里喧。","dynasty":"明代","title":"边词其四"}
{"author":"屈大均","content":"黑峪无人迹，天寒鸟兽饥。冰残狐不渡，雨暗雁犹飞。破屋馀烟火，孤城隔翠微。迢遥西澥子，时见猎人归。","dynasty":"明代","title":"边词其五"}
{"author":"屈大均","content":"鹰隼秋轻疾，风霜激羽毛。逐禽千里远，卓马万山高。雁膳餐偏饱，驼封卧不牢。胪朐河畔月，夜影恋征袍。","dynasty":"明代","title":"边词其六"}
{"author":"屈大均","content":"弓马疾如飞，将军秋打围。狼头悬大纛，蟒锦制戎衣。犯雪过疏勒，冲风下武威。归来献王子，獐兔尽鲜肥。","dynasty":"明代","title":"边词其七"}
{"author":"屈大均","content":"日幕归千骑，骄嘶靺鞨风。卢沟衰草外，督亢乱云中。鞍上齐倾酒，营前各祭弓。誇称小郎主，射得一黄熊。","dynasty":"明代","title":"边词其八"}
{"author":"屈大均","content":"伊昔临洮战，几擒吐谷浑。将军频失道，天子不垂恩。豺虎无声过，城池几处存。空馀青海月，长照黑山魂。","dynasty":"明代","title":"边词其九"}
{"author":"屈大均","content":"落日在龙城，羌儿向柳营。弯弓窥汉月，吹笛作秦声。天似穹庐覆，风从班马生。当年霍骠骑，一剑此横行。","dynasty":"明代","title":"边词其十"}
{"author":"屈大均","content":"渴饮家驼乳，寒披野马裘。书生贪射虎，战士喜椎牛。风动河冰裂，烟含塞日愁。但令扫雠耻，不必取通侯。","dynasty":"明代","title":"边词其十一"}
{"author":"屈大均","content":"夜夜眠庐帐，朝朝控橐驼。边沙尝似雪，塞水忽成河。战士黄羊饭，筝人白马驮。威名想蓝玉，铁券勒功多。","dynasty":"明代","title":"边词其十二"}
{"author":"屈大均","content":"我爱秦风劲，无衣不自谋。美人居板屋，女子解戎辀。岳走三峰势，河吞八水流。君从关内至，意气正横秋。","dynasty":"明代","title":"吴门逢京兆杜子赋赠其一"}
{"author":"屈大均","content":"姑苏秋月夜，歌舞乱如云。我亦吹箫至，吴王不可闻。徘徊金虎迹，想像水犀军。泉下三千剑，光芒尽在君。","dynasty":"明代","title":"吴门逢京兆杜子赋赠其二"}
{"author":"屈大均","content":"天晓滁阳望，苍茫大野开。风威肃人马，烟色惨墩台。慷慨无衣赋，艰虞不世才。平生一匕首，为子入秦来。","dynasty":"明代","title":"同杜子入秦初发滁阳作"}
{"author":"屈大均","content":"王迹兴闾巷，天威奋布衣。三章开草昧，一战扫金微。城阙中都在，人民奕世非。谁令原庙树，零落向斜晖。","dynasty":"明代","title":"中都其一"}
{"author":"屈大均","content":"高皇汤沐色，浩荡楚天开。南北风云会，春秋玉帛来。灵旗龙陟降，王气凤盘回。根本岐丰旧，还期辟草莱。","dynasty":"明代","title":"中都其二"}
{"author":"屈大均","content":"神阜是凤阳，瓜瓞接天长。仁祖勤耕稼，文孙肃禘尝。涂山盘寝殿，淮水入宫墙。白首哀遗老，依依陵树旁。","dynasty":"明代","title":"凤阳其一"}
{"author":"屈大均","content":"地插群峰翠，天垂四野青。皇基犹气象，帝宅自精灵。禾黍侵周道，貂蝉壤汉庭。卧碑谁与守，臣仆日凋零。","dynasty":"明代","title":"凤阳其二"}
{"author":"屈大均","content":"帝受神芝箓，天开大隗宫。白云迷七圣，黄盖导双童。有象成金鼎，无为合上穹。龙颜如皦日，瞻望具茨东。","dynasty":"明代","title":"具茨"}
{"author":"屈大均","content":"天险雒阳西，临关万岭低。冰坚人马滑，云暗驿楼迷。竦石频当谷，飞梁忽接溪。几家陶穴住，烟火暮凄凄。","dynasty":"明代","title":"硖石道中"}
{"author":"屈大均","content":"中条高积雪，太华远横云。初日光相乱，芙蓉望不分。冰开河艇过，风起岳钟闻。明日苍龙岭，攀跻定与君。","dynasty":"明代","title":"阌乡道中呈杜子"}
{"author":"屈大均","content":"山挟洪河走，关临隘地开。八州高仰屋，三辅迥当台。戍晚栖乌乱，城秋班马哀。茫茫王霸业，抚剑独徘徊。","dynasty":"明代","title":"登潼关怀远楼"}
{"author":"屈大均","content":"地引黄河带，天垂太华旒。威灵扬白帝，肃杀散高秋。钟鼓存仙殿，云霞拜岳楼。凭将巨灵掌，万古荡皇州。","dynasty":"明代","title":"西岳祠"}
{"author":"屈大均","content":"窈窕桃林峡，天如匹练垂。石门人独入，谷口马难窥。拂席飞泉湿，衔杯白日移。神仙亦尘垢，半壁玉棺遗。","dynasty":"明代","title":"桃林坪"}
{"author":"屈大均","content":"潭水车箱满，潺湲春雨馀。上临毛女洞，中有渭川鱼。龙戛铜盘响，人临水府居。先朝遗玉简，灵气发芙蕖。","dynasty":"明代","title":"车箱潭"}
{"author":"屈大均","content":"闻道黄河底，云台一穴通。水帘横洞口，天井出空中。一接苍龙脉，双开白帝宫。三峰南咫尺，青翠更濛濛。","dynasty":"明代","title":"云台峰"}
{"author":"屈大均","content":"临崖垂半足，飞上岳莲端。玉井窥天小，蒲池弄月寒。白云吞万象，瀑水泻千盘。左右石楼敞，吾将寄羽翰。","dynasty":"明代","title":"历千尺峡百尺峡诸崄至岳顶其一"}
{"author":"屈大均","content":"飞梯何袅袅，千仞翠微边。路滑愁春雪，身轻堕紫烟。峡中稀见日，花里屡逢泉。早晚携妻子，同餐玉井莲。","dynasty":"明代","title":"历千尺峡百尺峡诸崄至岳顶其二"}
{"author":"屈大均","content":"谁凿芙蓉翠，飞楼架此峰。千山围落雁，一脉度苍龙。日射黄河雪，天摇白帝钟。王孙游不返，此地种长松。","dynasty":"明代","title":"青牛台访彭荆山"}
{"author":"屈大均","content":"三峰莲皎皎，万壑雪濛濛。玉女花频散，仙人雾欲空。光摇高掌月，声乱紫霄风。天地茫茫失，骖鸾路未通。","dynasty":"明代","title":"大雪西峰作"}
{"author":"屈大均","content":"仙掌三峰立，天门半壁扃。莲花围白帝，玉井出明星。横度苍龙磴，高歌落雁亭。河山襟带尽，两戒据天经。","dynasty":"明代","title":"太华作其一"}
{"author":"屈大均","content":"昨夜闻长笛，依稀鸾凤音。三峰吹落月，一半驻空林。人道水帘里，玉姜时弄琴。神仙不可接，怅望白云深。","dynasty":"明代","title":"太华作其二"}
{"author":"屈大均","content":"渭源从鸟鼠，东走向黄河。势到潼关大，膏流沃野多。双桥像牛女，七水汇风波。往日皇威震，呼韩缓辔过。","dynasty":"明代","title":"渭川"}
{"author":"屈大均","content":"春水流澌满，双渠接瓠中。桥横清峪阔，城倚仲山雄。游女骄人日，新妆俨汉宫。藏梅犹冻雪，著柳已光风。","dynasty":"明代","title":"三原人日作"}
{"author":"屈大均","content":"雁门雄九塞，句注壮三云。开拓灵王业，驱除李牧勋。汉兵天上戍，羌笛月中闻。锁钥今公赖，威名回冠军。","dynasty":"明代","title":"初至雁门赠陈祺公使君其一"}
{"author":"屈大均","content":"武安方略在，烽鼓坐来消。犄角三关壮，凭陵万里骄。铙歌开乐府，羽猎会嫖姚。惨淡黄云外，天盘八月鹞。","dynasty":"明代","title":"初至雁门赠陈祺公使君其二"}
{"author":"屈大均","content":"斗绝开双阙，浮云莫与齐。一夫当贾屋，干骑阻磨笄。白草龙沙阔，黄天雁塔低。使君多古意，秋爽共攀跻。","dynasty":"明代","title":"陪陈使君游雁门山水其一"}
{"author":"屈大均","content":"派水重陉出，愁人独漉过。流离辞广武，呜咽入滹沱。欲把浮萍寄，其如饮马多。王公爱行潦，明信愿无他。","dynasty":"明代","title":"陪陈使君游雁门山水其二"}
{"author":"屈大均","content":"艰难随雨雪，边马急归心。赵塞辞句注，秦关向华阴。晴开天井阁，夜听羽人琴。两戒河山首，无令壮志侵。","dynasty":"明代","title":"送田丈自代返秦将登华岳其一"}
{"author":"屈大均","content":"春阴连朔漠，白日惨无多。喜别楼烦道，愁听敕勒歌。东峰襟玉女，西瀑泻黄河。最忆神灵岳，期君扫薜萝。","dynasty":"明代","title":"送田丈自代返秦将登华岳其二"}
{"author":"屈大均","content":"三泉从太戏，西下作滹沱。白日秋来少，黄云战后多。弯弓随大猎，扣剑和清歌。回首人烟里，城楼接二峨。","dynasty":"明代","title":"繁峙道中赠赵侯苍篆"}
{"author":"屈大均","content":"雁门无数雁，一夜尽南飞。我忆罗浮暖，难将雨雪违。愁来弄羌笛，梦里著莱衣。明岁梅花发，乡园归未归。","dynasty":"明代","title":"闻雁"}
{"author":"屈大均","content":"雄关高柳北，鸿雁出其中。天井开句注，长城接大同。青苔馀战骨，白草失离宫。岁暮多风雪，愁君一转蓬。","dynasty":"明代","title":"岁暮送李天生出雁门"}
{"author":"屈大均","content":"蒲柳先秋落，河山异代倾。报恩无剑术，乞食有箫声。海鹤双栖少，边雕自猎轻。君怜慈母在，高义赠生平。","dynasty":"明代","title":"答天生"}
{"author":"屈大均","content":"岂意飘萍客，天涯得好仇。佳期牛女夕，独立凤凰楼。玉帛迎秦塞，笙歌入代州。威仪应敬尔，拜手荷天休。","dynasty":"明代","title":"述婚其一"}
{"author":"屈大均","content":"三星光邂逅，揽执合欢襦。天使朱弦续，人怜蕙草苏。鹿车归故里，鱼鲙奉慈姑。万里成婚媾，恩情良独殊。","dynasty":"明代","title":"述婚其二"}
{"author":"屈大均","content":"慈闱黄鹄苦，子舍白华贫。菽水凭诸弟，关山隔一春。乱离鸡在国，高尚亦依人。庑下须裘褐，相将作隐沦。","dynasty":"明代","title":"述婚其三"}
{"author":"屈大均","content":"霸陵能共隐，不复慕姬姜。乐我惟綦缟，娱亲在酒浆。心悬珠海月，泪洒雁门霜。愿作双鸿鹄，南飞返故乡。","dynasty":"明代","title":"述婚其四"}
{"author":"屈大均","content":"二峪冰犹壮，三关草欲薰。积阴开白日，春色散黄云。帐小争人合，沙平猎马分。武皇诸乐府，遗响在罗裙。","dynasty":"明代","title":"初春代州作"}
{"author":"屈大均","content":"此地蜚狐塞，神京一线通。长城带天末，古戍接云中。马踏三秋雪，鹰吟万里风。河流声太苦，应为客途穷。","dynasty":"明代","title":"广昌"}
{"author":"屈大均","content":"石路飞狐入，天梯束马过。峰头千仞堞，峪口两重河。榆柳新秋少，牛羊落日多。往时高杀气，诸将此横戈。","dynasty":"明代","title":"浮图峪"}
{"author":"屈大均","content":"天半旗台起，霞连落日黄。山开关路小，河绕塞垣长。蹴鞠将军戏，酡酥上客觞。夜来笳鼓动，凄切助思乡。","dynasty":"明代","title":"紫荆关"}
{"author":"屈大均","content":"独宿天难曙，孤征日易曛。梦魂青冢月，涕泪白登云。书断随阳雁，笳连守冻军。代王宫咫尺，砧杵更愁闻。","dynasty":"明代","title":"大同旅次"}
{"author":"屈大均","content":"万古明妃月，光含汉苑愁。吹来龙塞影，散作雁门秋。白露沾衣湿，天河接泪流。南飞鸿雁尽，何处寄离忧。","dynasty":"明代","title":"边夜"}
{"author":"屈大均","content":"已恨关山阔，还愁鼓角悲。家贫难在外，年长易伤离。弟妹农桑苦，园林雨雪迟。梦中见慈母，白发总如丝。","dynasty":"明代","title":"已恨"}
{"author":"屈大均","content":"何以炎洲翠，而辞大庾梅。因君有琼树，故拂羽仪来。峨口朝霞起，圭峰暮雨开。殷勤赋公宴，持以答金罍。","dynasty":"明代","title":"代州夏日冯方伯招饮故大司马白谷孙公园亭即席赋其一"}
{"author":"屈大均","content":"当年大司马，手植此蒲莲。池引滹沱水，堂开紫府烟。沙场功不遂，薤露恨空传。苔径馀行迹，劳君拂绮钱。","dynasty":"明代","title":"代州夏日冯方伯招饮故大司马白谷孙公园亭即席赋其二"}
{"author":"屈大均","content":"昔同浣纱女，弄楫太湖亭。南北穿莲叶，东西入洞庭。何期句注塞，亦有采香泾。无数芙蓉发，山光映水青。","dynasty":"明代","title":"代州夏日冯方伯招饮故大司马白谷孙公园亭即席赋其三"}
{"author":"屈大均","content":"雁门十八隘，天欲界华夷。主父长城在，蒙恬古戍移。雄图归竖子，王气走燕支。万古扶苏谷，泉声尚恨斯。","dynasty":"明代","title":"雁门"}
{"author":"屈大均","content":"他夕高堂乐，倾觞河汉边。天教儿女月，长在掌中圆。花萼连韦曲，田园傍渭川。从今衣带缓，宴会复何年。","dynasty":"明代","title":"再送天生携家自代返秦其一"}
{"author":"屈大均","content":"祝牧思偕隐，行行负戴难。青霞悲自郁，白首畏人看。朔雪先花发，炎风到海寒。鸡鸣频送尔，带梦上征鞍。","dynasty":"明代","title":"再送天生携家自代返秦其二"}
{"author":"屈大均","content":"招摇直双华，河伯汇三秦。泰时神明地，宗周礼乐人。霞流明月满，露浣白华新。不共千秋业，离居惜此晨。","dynasty":"明代","title":"再送天生携家自代返秦其三"}
{"author":"屈大均","content":"往日平城困，阏氏畏汉威。三军方彀弩，一角忽开围。娘子城犹在，陈平计不非。只今频月晕，谁复救龙旂。","dynasty":"明代","title":"平城"}
{"author":"屈大均","content":"汉垒悬高柳，胡门控太行。三年愁出塞，万里梦还乡。马陷浑河雪，裘沾白草霜。无才营菽水，萧杀一行装。","dynasty":"明代","title":"将从雁代返岭南留别程周量其一"}
{"author":"屈大均","content":"太华当秦阙，终南作汉标。图书藏玉井，儿女下青霄。信美非桑梓，言归逐海潮。三闾元隐士，费尔小山招。","dynasty":"明代","title":"将从雁代返岭南留别程周量其二"}
{"author":"屈大均","content":"高高峨口月，万里照边愁。白雁衔霜信，明河挂戍楼。庭闱南海隔，井臼朔天留。去住难为计，悲歌历九秋。","dynasty":"明代","title":"将从雁代返岭南留别程周量其三"}
{"author":"屈大均","content":"流落真无计，依人古所难。自怜因老母，不敢谢长安。骨肉归相保，关山去正寒。劳君治行李，歧路泣相看。","dynasty":"明代","title":"将从雁代返岭南留别程周量其四"}
{"author":"屈大均","content":"岂少簪缨客，无如桑梓情。相依期白首，此别见平生。孝友惭诸弟，诗歌慕两京。才华竟何益，早去事躬耕。","dynasty":"明代","title":"将从雁代返岭南留别程周量其五"}
{"author":"屈大均","content":"炎洲山水好，秀色满烟霄。与子为兄弟，东西若二樵。相怜皆翡翠，自媚一兰苕。此日京华隔，予行秋泬寥。","dynasty":"明代","title":"将从雁代返岭南留别程周量其六"}
{"author":"屈大均","content":"声诗满京国，大雅似君稀。不有黄钟奏，谁知白纻非。先公多乐府，西汉一音徽。更作离骚传，佳人志不违。","dynasty":"明代","title":"将从雁代返岭南留别程周量其七"}
{"author":"屈大均","content":"罗浮双岳峙，一半是蓬莱。风雨时离合，波潮若往回。宁无蝴蝶洞，不及凤凰台。文献曲江后，须君接武来。","dynasty":"明代","title":"将从雁代返岭南留别程周量其八"}
{"author":"屈大均","content":"朝攀枫树吟，暮拂洞庭琴。楚客元多怨，淮王最赏音。先臣有芳草，移植罗浮阴。采撷沾行露，凭将答所钦。","dynasty":"明代","title":"答王阮亭"}
{"author":"屈大均","content":"白日今谁照，途穷总苦辛。乱离难自食，高尚易违亲。水咽扶苏谷，花悬紫塞尘。凄凄知己泪，千载一沾巾。","dynasty":"明代","title":"答锡鬯"}
{"author":"屈大均","content":"马上听横吹，征夫心最悲。边云多惨淡，陇水易流离。翠嶂盘陵邑，浑河绕岳祠。时艰思用武，未忍采华芝。","dynasty":"明代","title":"马上"}
{"author":"屈大均","content":"天寒宜射猎，君向大同川。紫兔悬鞍后，银筝在马前。沙城迷积雪，岳树出晴烟。日暮行人尽，关门待玉鞭。","dynasty":"明代","title":"望田子"}
{"author":"屈大均","content":"声诗江汉始，莫谓楚无风。我祖离骚赋，人称小雅同。明珠贻下女，香草惠童蒙。之子荆南起，还将乐府工。","dynasty":"明代","title":"赠楚客"}
{"author":"屈大均","content":"斗柄垂双华，龙门控大河。精灵从此得，哀乐向来过。白帝开珠阙，苍龙引玉珂。登临吾与汝，万古一高歌。","dynasty":"明代","title":"赠别颜修来其一"}
{"author":"屈大均","content":"我忆炎洲好，乘秋返故乡。鹧鸪长向日，桂树不惊霜。别酒愁燕市，征车苦太行。青云君已达，应自惜圭璋。","dynasty":"明代","title":"赠别颜修来其二"}
{"author":"屈大均","content":"公子追康乐，名山挟少文。觞浮二峨水，马蹴五台云。北岳连阴翠，黄沙似夕曛。酒酣能射虎，不必李将军。","dynasty":"明代","title":"同陈子游五台作其一"}
{"author":"屈大均","content":"血洒青山尽作花，花残人影未还家。声声只是为天涯。有恨朱楼当凤阙，无穷青冢在龙沙。催还不得恨琵琶。","dynasty":"清代","title":"浣溪沙杜鹃"}
{"author":"屈大均","content":"一片花含一片愁，愁随江水不东流。飞飞长傍景阳楼。六代只余芳草在，三园空有乳莺留。白门容易白人头。","dynasty":"清代","title":"浣溪沙"}
{"author":"屈大均","content":"悲落叶，叶落落当春。岁岁叶飞还有叶，年年人去更无人。红带泪痕新。","dynasty":"清代","title":"梦江南·悲落叶"}
{"author":"屈大均","content":"天边明月迥含霜，夜夜哀笳怨望乡。一片愁心与鸿雁，秋风吹不到衡阳。","dynasty":"清代","title":"天边"}
{"author":"屈大均","content":"恨沙蓬，偏随人转，更怜雾柳难青。问征鸿南向，几时暖返龙庭。正有无边烟雪，与鲜飚千里，送度长城。向并门少待，白首牧羝人，正海上，手携李卿。秋声，宿定还惊。愁里月，不分明。又哀笳四起，衣砧断续，终夜伤情。跨羊小儿争射，恁能到，白蘋汀。尽长天遍排人字，逆风飞去，毛羽随处飘零，书寄未成。","dynasty":"清代","title":"紫萸香慢送雁"}
{"author":"屈大均","content":"霃霃太古云，至今未开辟。山气日汹涌，随风洒精液。触石生洪波，微茫在咫尺。登山若浮海，舟航即轻策。浮山复浮去，与罗万里隔。仅余玉女峰，娟娟在肘腋。蓬莱无根蒂，左股长为客。铁桥苦拘系，峰峰合体魄。一气胶漆之，洞天在肝膈。雷风吐噏时，氤氲相损益。峨峨在虚无，荡踏难留迹。如何太华山，乃为巨灵擘？便道通句曲，大天有阡陌。玉笥一南窍，日月暗相射。朱明本火府，草木多纯赤。朱竹含葳蕤，红翠美毛翮。南禺亦丹穴，凤族以千百。口衔芙莲花，纷纷堕瑶席。珠尾若扬麾，往来拂巾舄。麻姑何秀峙，散发至腰脊。上下飞峰间，不肯相扶掖。筋力尽青冥，渐与空天迫。微躯若鸿毛，顺风思一掷。衫袖即飙车，不用浮丘伯。神明自鼓舞，鸾鹤惟所择。便携二大夫，八极恣挥斥。神仙虽惝怳，此中有窟宅。真道苦无言，与天日相索。聪明乃尘垢，陶铸有微责。虽复游无穷，亦自悲人役。神山有离合，依依且朝夕。鳌首或浮沉，广大日以积。弥缝费造化，随波恐流易。分水一泉源，自天通地脉。瀑布纵横飞，与海相潮汐。天鸡一咿喔，扶桑已半白。海日长三丈，玄黄始一隙。光明未丽天，外体已赫赫。摇荡二石楼，烧空如琥珀。生长旸谷旁，郁仪日亲炙。中夜已寅宾，导引成肥硕。咸池灼欲焦，沧凉吾自适。一下曜真台，人间愁踧踖。百虑生黄埃，世务婴繁剧。三山居水下，船交苦风逆。赍去童男女，三千良可惜。罗浮即方丈，甘心自古昔。南岳一佐命，仙卿此注籍。大夫代天工，于此宜区画。虽无封禅书，名山望润泽。","dynasty":"清代","title":"登罗浮绝顶奉同蒋王二大夫作"}
{"author":"屈大均","content":"二十四潭争一桥，惊泉喷薄几时消。一山瀑布归三峡，小小天风作海潮。　","dynasty":"清代","title":"雨过三峡桥上作"}
{"author":"屈大均","content":"八十婴儿慕，如翁世所希。苏耽今化鹤，莱子尚留衣。仁孝传桑梓，文章映少微。无能歌祖德，手泽泪空挥。","dynasty":"明代","title":"读先祖沧洲处士诗集"}
{"author":"屈大均","content":"蕨薇留寸草，桑梓别经年。积雨崩丘垄，名山失简编。大招空有赋，薄祭竟无田。洒尽皋鱼泪，苍茫对昊天。","dynasty":"明代","title":"清明展先府君墓其一"}
{"author":"屈大均","content":"昨梦犹尝药，凄凉夜月中。江山精爽在，伏腊几筵空。攀柏徒悲泣，吹箫尚困穷。未能庐墓左，王事正西东。","dynasty":"明代","title":"清明展先府君墓其二"}
{"author":"屈大均","content":"并骑登岩岫，行行红叶深。五峰秋积雪，双瀑日穿林。孤鹤先知曙，神龙善处阴。先朝钟鼓在，草莽最惊心。","dynasty":"明代","title":"同陈子游五台作其二"}
{"author":"屈大均","content":"雪杂山花落，随风入翠微。冰崖愁马滑，霞壁羡猿飞。高尚何曾得，佯狂亦觉非。林泉殊可住，无奈隔庭闱。","dynasty":"明代","title":"同陈子游五台作其三"}
{"author":"屈大均","content":"万里高堂月，光从涨海来。衣裘军幕冷，笳管戍楼哀。高举思黄鹄，娇歌厌落梅。音书频报尔，秋别白登台。","dynasty":"明代","title":"答杜子"}
{"author":"屈大均","content":"往日多奇阵，飞扬教射夫。守真如处女，出即扫林胡。伏腊三关泪，兼并百战图。代州祠畔月，英爽飒虚无。","dynasty":"明代","title":"武安君庙"}
{"author":"屈大均","content":"代北威名著，飞扬射马鞭。长安回帝驾，天祐纪臣年。三矢山河启，千秋俎豆悬。从来赐姓者，独有晋王贤。","dynasty":"明代","title":"唐晋王祠墓其一"}
{"author":"屈大均","content":"发愤收京阙，当时节度无。奸雄纷割据，父子一征诛。辇路迷秋草，陵门怨夜乌。三垂冈上泪，老去惜雄图。","dynasty":"明代","title":"唐晋王祠墓其二"}
{"author":"屈大均","content":"何代丹青妙，雄姿动武皇。精灵犹白日，弓剑已秋霜。石马嘶风急，沙河绕塞长。应州金凤井，霸气共苍苍。","dynasty":"明代","title":"唐晋王祠墓其三"}
{"author":"屈大均","content":"西风吹白雁，天半落秋声。感此无衣客，登高赋不成。并门横大漠，涞水绕长城。惜别那能醉，樽中酒自清。","dynasty":"明代","title":"九日"}
{"author":"屈大均","content":"风雷缠一水，松柏贯双溪。注向横汾北，来从悬瓮西。霸图烟漠漠，王迹草萋萋。蟋蟀催迟暮，王孙思欲迷。","dynasty":"明代","title":"晋祠其一"}
{"author":"屈大均","content":"一水称难老，交流出晋阳。东西穿古柏，左右结飞梁。报祀追桐叶，雍容见衮裳。金沙不可拾，月照一苍苍。","dynasty":"明代","title":"晋祠其二"}
{"author":"屈大均","content":"三江春水五湖通，一片青天在镜中。日暮回舟向林屋，梅花无数与谁同。","dynasty":"明代","title":"湖中怀沈武功其一"}
{"author":"屈大均","content":"帝受神芝箓，天开大隗宫。白云迷七圣，黄盖导双童。有象成金鼎，无为合上穹。龙颜如皦日，瞻望具茨东。","dynasty":"明代","title":"具茨"}
{"author":"屈大均","content":"三年王业未偏安，才气无双似尔难。名将多为边郡守，孤儿曾隶羽林官。云州血战先公壮，露冕春行寿母欢。我愧疏慵应早退，罗浮归养采芳兰。","dynasty":"明代","title":"留别建陵孟太守其一"}
{"author":"屈大均","content":"野老多黄菊，枝枝映酒开。露华香满手，花朵大如杯。以我餐英客，相期步屧来。篱边分数本，秋色一肩回。","dynasty":"明代","title":"过黎丈园"}
{"author":"屈大均","content":"江间愁积雨，水浊少黄鱼。潮味一春淡，海鲜三月疏。白头甜野笋，黄口苦园蔬。食力于陵子，桔槔閒有馀。","dynasty":"明代","title":"江间其一"}
{"author":"屈大均","content":"东皋亦似兰亭会，上巳何如九日觞。菊为将军开紫笑，梅因逸少吐红香。三江水到鱼珠阔，二峤云连雁翅长。南武自来天府地，英雄衰白一沾裳。","dynasty":"明代","title":"九日承王骠骑邀集东皋有赋其一"}
{"author":"屈大均","content":"水定滩犹怒，冰乾树有光。鸟飞将落叶，人啸在幽篁。野饭嫌花片，山眠爱乳床。行行且游眺，忘却事封疆。","dynasty":"明代","title":"代景大夫舟自五屯所至永安州之作其六"}
{"author":"屈大均","content":"平生何所食，命寄首山薇。采义劳妻子，无端此乐饥。","dynasty":"明代","title":"白华园作其十五"}
{"author":"屈大均","content":"臣妾谁凫藻，迷途一布衣。又嗟寒露湿，未见太阳晞。壮发霜虽短，初心日未非。杖乡多一岁，好待据鞍飞。","dynasty":"明代","title":"元孝六十又一生日赋以为寿其四"}
{"author":"屈大均","content":"谈兵曾向岳阳楼，自谓书生胜虎头。归卧故山怜海目，鱼花春截大江流。","dynasty":"明代","title":"寄岑金纪其一"}
{"author":"屈大均","content":"一饿无馀事，微箕恨不同。首阳惟尔拙，柳下复谁工。旧国滦河上，荒祠华岳东。可怜顽懦者，终古不闻风。","dynasty":"明代","title":"夷齐庙作其四"}
{"author":"屈大均","content":"羽化因风露，蜉蝣汝亦仙。一声答长啸，飞向未寒前。落叶一相送，馀音谁为传。开琴理秋思，彷佛古槐边。","dynasty":"明代","title":"蝉其三"}
{"author":"屈大均","content":"美人游四海，滔滔伤不归。鼋鼍衔左黪，中流援者谁。我欲拔剑去，路长无粮资。人马皆饥豗，徬徨泪濡衣。驾言陟高冈，顺风呼所期。吾子白衣冠，呜咽前致辞。丈夫怀心胆，报德当乘时。母以天年终，聂政今何依。众人鸟兽散，弃我忽如遗。逝将衽金革，与子同驱驰。但视沧浪天，莫顾黄口儿。","dynasty":"明代","title":"寄陈黄门"}
{"author":"屈大均","content":"玉乳新梨软瓠犀，甜输朱橘洞庭西。秋来下酒宜黄雀，挟弹梅花何处溪。","dynasty":"明代","title":"秀州曲其三"}
{"author":"屈大均","content":"惠陵看与灞陵同，烟雨春山玉殿空。长恨赤乌真国贼，子鹃多向永安宫。","dynasty":"明代","title":"送王观察之官蜀中二十四首其十二"}
{"author":"屈大均","content":"高皇汤沐色，浩荡楚天开。南北风云会，春秋玉帛来。灵旗龙陟降，王气凤盘回。根本岐丰旧，还期辟草莱。","dynasty":"明代","title":"中都其二"}
{"author":"屈大均","content":"老树横斜似酒龙，扶持须倩木芙蓉。凭君更泼兰香墨，多写含霜三醉容。","dynasty":"明代","title":"题画"}
{"author":"屈大均","content":"膝下文章雉子分，白鹅潭上写鹅群。东西水作双飞瀑，大小山成一白云。楚国王孙多陫恻，灵洲佳气未氤氲。离骚不忍言家学，泪洒湘累杜若薰。","dynasty":"明代","title":"喜族兄修古远归其二"}
{"author":"屈大均","content":"秭归文藻地，佳丽复蛾眉。终古香溪月，光含神女姿。江山空翠外，云雨泬寥时。兰芷香无极，行人不自持。","dynasty":"明代","title":"秭归"}
{"author":"屈大均","content":"鲁国何男子，夷齐尚不希。昔当猛虎步，今叩老龙扉。日观辞沧海，莲花揽翠微。华阴双隐者，萝薜好同衣。","dynasty":"明代","title":"送鲁人刘六茹入华山兼寄彭范二道者"}
{"author":"屈大均","content":"初开芳汗湿微微，白白红红不染衣。委质玉盘思见食，葡萄石蜜似君稀。","dynasty":"明代","title":"广州荔支词其四十"}
{"author":"屈大均","content":"山寒寻未得，一树忽临溪。光透松间雪，香生石上泥。莺声留客久，鹭影逐人低。随意穿桥去，横塘东复西。","dynasty":"明代","title":"渔洋探梅归自东西横塘作"}
{"author":"屈大均","content":"雄白雌朱一朵中，鸳鸯共命恰相同。东家傅粉嫌全素，北地调脂爱半红。池满绝愁罗袜湿，月明频使玉壶空。田田叶里开无数，独尔双飞入蕊宫。","dynasty":"明代","title":"鸳鸯莲其一"}
{"author":"屈大均","content":"乞食宁无路，言辞拙奈何。事亲方日短，为道已年多。竹影宜明月，松身厌女萝。鹿巾时自著，巢父一相过。","dynasty":"明代","title":"贫居作其三"}
{"author":"屈大均","content":"一冬喧暖望寒来，元日阴阴雨不开。春色未随芳草转，年光已被绛桃催。能吟椒蕊馀中妇，喜弄莺雏有老莱。儿女鸤鸠方六七，堂前争得是花梅。","dynasty":"明代","title":"丁卯元日作奉和澹园六叔用来韵其一"}
{"author":"屈大均","content":"江北与淮南，相知亦不希。相知虽不希，莫念寒与饥。","dynasty":"明代","title":"梦衣行其一"}
{"author":"屈大均","content":"龙江多美酒，春白与秋红。注以离支液，香生玉盏中。","dynasty":"明代","title":"白华园作其二十三"}
{"author":"屈大均","content":"秋林无静树，叶落鸟频惊。一夜疑风雨，不知山月生。松门开积翠，潭水入空明。渐觉天鸡晓，披衣念远征。","dynasty":"明代","title":"摄山秋夕作"}
{"author":"屈大均","content":"妻解拿舟至，儿知取药回。长勤心力尽，稍静性真开。衣少抛花匣，书多碍镜台。青莲还有妹，未见月圆来。","dynasty":"明代","title":"病中即事其二"}
{"author":"屈大均","content":"纨扇先秋叶，徒怀明月新。自怜妾命薄，不敢妒他人。","dynasty":"明代","title":"纨扇词"}
{"author":"屈大均","content":"一代谁奔义，千秋独死名。弟兄方让国，臣子乃称兵。苦命虽无怨，悲歌亦有情。庙宫频下马，心肃万松声。","dynasty":"明代","title":"夷齐庙作其七"}
{"author":"屈大均","content":"此日天涯意，艰难莫可论。死生惭往哲，贫病负中原。野月含霜冷，山泉带雨浑。只应返庐岳，鸾鹤自相存。","dynasty":"明代","title":"柬戴生"}
{"author":"屈大均","content":"折笋愁将折，飞梯恐遂飞。峰随九水落，云作一天围。山鬼秋多啸，羽人寒未归。他年三十六，勿使一峰违。","dynasty":"明代","title":"闻蓝子谈武夷折笋隐屏之胜有作"}
{"author":"屈大均","content":"悲落叶，叶落绝归期。纵使归来花满树，新枝不是旧时枝。且逐水流迟。","dynasty":"明代","title":"梦江南其二"}
{"author":"屈大均","content":"西上从阳朔，沿洄桂水南。青罗无数带，碧玉几重簪。帝驭风门接，仙书石洞探。磨厓多处所，百仞拂烟岚。","dynasty":"明代","title":"送汪君复往桂林其一"}
{"author":"屈大均","content":"罗浮七星松，曾化七道士。君是第几株，苍龙夭矫似。年方八十已大耋，问汝奇龄安所底。手种诸香成水沈，生结熟结多肌理。赠我太古根，枝枝含石髓。焚向南山垆，氤氲浸四体。","dynasty":"明代","title":"口占赠谢七丈长松"}
{"author":"屈大均","content":"梅庄清绝处，两代养亲园。鸡黍多人客，莺花亦子孙。贤兄凤池去，令弟鹿门存。出处皆慈孝，家人无间言。","dynasty":"明代","title":"赋得养亲惟小园为吴绮园题所居梅庄"}
{"author":"屈大均","content":"谢公棋墅此松林，化碧痕馀秋草深。散带且挥桓氏弹，和歌休怆雍门琴。弓开更奋双猿势，箭落时惊一雁心。暮拥黄云归路暝，野风吹帽影萧森。","dynasty":"明代","title":"九日承王骠骑邀集东皋有赋其二"}
{"author":"屈大均","content":"蚩尤祭后霸图雄，一剑能成赤帝功。龙起不曾阶尺土，人归何必在重瞳。天边星宿朝东井，沛上旌旗捲大风。此日留侯方寂寞，咸阳王气望无穷。","dynasty":"明代","title":"读史"}
{"author":"屈大均","content":"荏苒流光柰晚何，六旬有二恨蹉跎。艰难反国非重耳，矍铄临军岂伏波。野鹿鸣麑多美草，田凫傍母只寒河。闺庭思甚无馀事，日取兰陔入咏歌。","dynasty":"明代","title":"六十二岁生日作其二"}
{"author":"屈大均","content":"开府勋名冠一时，崧台百尺建旌旗。羊公裘带高炎服，山简风流照习池。岭表梅当长至发，弧南星与老人期。乡园此日蒙膏泽，春酒相将颂介眉。","dynasty":"明代","title":"代寿两广制府"}
{"author":"屈大均","content":"梧柳阴森隐画船，临风日夕听凉蝉。食薇三载容颜好，谁信夷齐不是仙。","dynasty":"明代","title":"闻蝉作"}
{"author":"屈大均","content":"洗红尽褪夭夭色，雪粉犹多。不肯颜酡。浓淡胭脂总笑他。看朱成碧朦胧甚，只为相思。不见红儿。化作瑶华怎得知。","dynasty":"明代","title":"罗敷媚碧桃"}
{"author":"屈大均","content":"百蛮歌舞我公来，献岁椒觞接寿杯。元老天归南极老，春台人望越王台。木棉花吐千枝笔，明月珠生九孔胎。岭海旧称丰丽地，只今憔悴仗云雷。","dynasty":"明代","title":"东越抚军寿词其一"}
{"author":"屈大均","content":"渔父劳相问，芦中又一人。图书青草没，儿女白鸥亲。十日依沙屿，三年似水蘋。浮沉吴楚好，终是北堂身。","dynasty":"明代","title":"湖口守风作其三"}
{"author":"屈大均","content":"月出水天分，微茫不见云。芦花千万里，如雪落纷纷。似我愁心乱，风吹不到君。更怜洞庭雁，栖宿暮无群。","dynasty":"明代","title":"湖中有怀其二"}
{"author":"屈大均","content":"从君来谷口，日夕赋閒居。田傍池阳薮，门临郑国渠。峰高先积雪，花落细沾书。太华劳相导，游仙驾鹿车。","dynasty":"明代","title":"三原题杜子草堂"}
{"author":"屈大均","content":"八十二春秋，麻姑未白头。长年乞王母，介福与康侯。称老吾何敢，承欢恐未周。儿孙是萱草，岁岁赖忘忧。","dynasty":"明代","title":"乙丑腊月十三日恭遇慈大人八十二岁生日喜赋其三"}
{"author":"屈大均","content":"往日湘累返，乡人慰梦思。悲凉高弟辩，婉顺女兄辞。既放何曾怨，将亡惜未知。汨罗谁复赠，君去更投诗。","dynasty":"明代","title":"送人往归州其三"}
{"author":"屈大均","content":"裙为留仙绉，香缘却死熏。无情飞入月，有梦去为云。义甲姬人得，遗书弟子分。当时娇玉步，彷佛屧声闻。","dynasty":"明代","title":"有忆"}
{"author":"屈大均","content":"天晓滁阳望，苍茫大野开。风威肃人马，烟色惨墩台。慷慨无衣赋，艰虞不世才。平生一匕首，为子入秦来。","dynasty":"明代","title":"同杜子入秦初发滁阳作"}
{"author":"屈大均","content":"畲客石为田，田肥宜石粪。英州石太多，燔石无人问。","dynasty":"明代","title":"畲田其一"}
{"author":"屈大均","content":"越俗甘麰少，擎来粉食先。琼靡香稻屑，金铫素油煎。妇女添茶素，儿童减饼钱。争言馎饦美，未若粔籹鲜。","dynasty":"明代","title":"煎粉其二"}
{"author":"屈大均","content":"鹧鸪亦有草，蝴蝶讵无花。羽翼持相比，芬芳总一家。绝怜南翥好，差胜北枝斜。为尔将归早，飘零免塞沙。","dynasty":"明代","title":"郑方二君以生鹧鸪数双见贻赋诗答之其七"}
{"author":"屈大均","content":"暮如霜，朝如雪。长与玉颜相接。形影可怜无别。处处同明月。郎爱个人那爱妾。妾让个人清绝。罗袖为伊开笑靥。更使能言说。","dynasty":"明代","title":"镜中人　本意和吴湖州"}
{"author":"屈大均","content":"使君慷慨奋秦声，欲继空同一代名。花县不嫌神电小，炎天偏有玉壶清。人飞国士无双誉，家住朝那第一城。他日夔龙多事业，更令珠海尽销兵。","dynasty":"明代","title":"赠电白令"}
{"author":"屈大均","content":"去苦炎天远，归愁白发多。珠光秋吐纳，铜表日摩挲。披发怜交趾，扬威忆伏波。陆沉殊末已，何处有关河。","dynasty":"明代","title":"廉州杂诗其十三"}
{"author":"屈大均","content":"香炉峡口女英雄，巫峡风流事不同。古庙千章唐代木，舟人再拜祝长风。","dynasty":"明代","title":"秋日自广至韶江行有作其二十三"}
{"author":"屈大均","content":"青骹换得紫骝马，亦有琵琶与塞姑。到家沉水为槽逻，弹出秦声绝代无。","dynasty":"明代","title":"从塞上偕内子南还赋赠其十"}
{"author":"屈大均","content":"雄刀三载箾中鸣，报怨而今事已成。何必君思频见赦，千秋人识子崔名。","dynasty":"明代","title":"赠宋元亨其二"}
{"author":"屈大均","content":"女萝缠玉手，攀磴与云平。拾果知猿戏，穿松恐鹤惊。水分双练下，风作一琴鸣。坐久忘舟楫，依依到月明。","dynasty":"明代","title":"自胥江上峡至韶阳作其十七"}
{"author":"屈大均","content":"一峰不作一峰看，青翠瑶篸十万竿。多半髻螺盘叠叠，白云膏沐湿秋寒。","dynasty":"明代","title":"秋日自广至韶江行有作其二十二"}
{"author":"屈大均","content":"薄暮人人射猎归，城端秀塔挂斜晖。雷公庙里多箫鼓，十里风吹出翠微。","dynasty":"明代","title":"雷阳曲其九"}
{"author":"屈大均","content":"昔我随远公，幽居庐山南。香炉峰下水，濯遍十三潭。松萝花开覆盘石，卧视秋云天外白。秋云舒捲本无心，忽向天台弄素琴。逢君散带耶溪上，赠我幽兰积雪吟。我有双白鹤，欲放沃洲山。朝啄苍梧之珠尘，暮随明月东海还。期君来听九皋唳，天籁清寥非世间。","dynasty":"明代","title":"答姜十三送游天台之作"}
{"author":"屈大均","content":"钗珥家家买，甘腴一一沾。多调花露酒，少著水晶盐。冬逐江潮出，春归石穴潜。明年长至候，更得满闾阎。","dynasty":"明代","title":"后嘉鱼诗其七"}
{"author":"屈大均","content":"牵上榕城水渐高，葫芦山截苦波涛。冬乾不满二三尺，撑折弯弯无数篙。","dynasty":"明代","title":"将上惠阳舟中望罗浮即事呈王太守其六"}
{"author":"屈大均","content":"昔慕嘉鱼美，名传小雅篇。岂知吾越有，得奉老亲前。三日微茫路，双盘泼剌鲜。白头迟下箸，念父在黄泉。","dynasty":"明代","title":"自端州载嘉鱼归舂山草堂其一"}
{"author":"屈大均","content":"山寒寻未得，一树忽临溪。光透松间雪，香生石上泥。莺声留客久，鹭影逐人低。随意穿桥去，横塘东复西。","dynasty":"明代","title":"渔洋探梅归自东西横塘作"}
{"author":"屈大均","content":"年年紫菊先黄菊，正色繇来得令迟。稍染清霜朱已夺，深含白露湿难持。冠边香杂茱萸气，钗畔妍争翡翠姿。重九最怜开应节，陶公篱落未曾知。","dynasty":"明代","title":"紫菊"}
{"author":"屈大均","content":"杜鹃开及杜鹃啼，朵朵猩红踏作泥。望帝春心烟雨外，蚕丛故国夕阳西。将归有客愁三峡，再拜何人忆五溪。血洒至今花瓣湿，莺衔不忍过香闺。","dynasty":"明代","title":"杜鹃花"}
{"author":"屈大均","content":"虎门潮水与湖通，士女如山出镜中。香气皆为荷叶气，颜红尽似荔支红。","dynasty":"明代","title":"东湖曲其二"}
{"author":"屈大均","content":"黄华偏爱白头人，一朵长依折角巾。秋色有情元淡冶，白云无欲自清真。诗因饮酒辞多放，书为笼鹅笔更神。蒲柳岂期能七十，自来难老是天民。","dynasty":"明代","title":"黄华"}
{"author":"屈大均","content":"香貂双覆锦衾齐，雨洒船窗梦戍西。潮水未曾生夜半，长鸣恨杀九真鸡。","dynasty":"明代","title":"南粤闺辞"}
{"author":"屈大均","content":"国初传尔祖，采石建奇勋。方略高堂授，威名大将分。虎头今有种，凤臆旧空群。他日交河战，还期再冠军。","dynasty":"明代","title":"赠金陵李子其二"}
{"author":"屈大均","content":"香农种汝忌泥肥，香在根株世所希。一片肯教朱火近，双烟嫌作紫霞飞。芬馨未入嵇含状，黄熟难随陆贾归。赠尔如兰充杂佩，同心端在此轻微。","dynasty":"明代","title":"以东莞香根赠查二德尹有赋"}
{"author":"屈大均","content":"望郎如枣子，今夜可来来。莫使流黄月，清光拂不开。","dynasty":"明代","title":"古意其一"}
{"author":"屈大均","content":"轩车劳长者，不敢闭门深。父子庞公业，妻孥靖节心。雪寒花更细，云暖叶多阴。稍待松间月，娱君有寒琴。","dynasty":"明代","title":"客至其二"}
{"author":"屈大均","content":"世事茫茫总苦辛，肝肠岂与孔融亲。天教鲁国馀男子，代有湘累是怨人。鸾凤自应栖枳棘，骅骝那得绝风尘。堪怜夜夜同明月，相照愁心满海滨。","dynasty":"明代","title":"柬孔君"}
{"author":"屈大均","content":"闻道灉沮会，州名旧是曹。花头多尚白，菊本更宜高。客有双河老，连沛字双河。山东耆旧少，馀尔在蓬蒿。","dynasty":"明代","title":"闻人谈曹州之胜"}
{"author":"屈大均","content":"滘口人家尽绣帘，衣翻蛱蝶麝兰添。徵歌曲爱莲花艳，注酒浆愁荔子甜。水气欲飞山作雨，沙云先白海成盐。贪看竞渡忘归去，摇橹休催素手纤。","dynasty":"明代","title":"珠江观竞渡联句"}
{"author":"屈大均","content":"学士泉清胜十泉，氤氲微带越山烟。真茶泼去兰香发，活火烹来雪色鲜。天一真精成玉液，朱明灵气出花田。凌朝素绠思亲汲，汲取寒苹作酒先。","dynasty":"明代","title":"学士泉"}
{"author":"屈大均","content":"天风吹散洞箫声，忆共莲花峰上行。青紫已无奇女气，芬芳空有玉姜名。","dynasty":"明代","title":"哭华姜一百首其八十六"}
{"author":"屈大均","content":"相贻片石自羚羊，四尺裁同凤嗉长。作案真宜青玉好，为屏不用锦云张。清音易取空如水，素手难留冻似霜。去岁猪肝纯紫砚，一齐珍重在书床。","dynasty":"明代","title":"友人见惠端州锦石俾为琴台之用赋答"}
{"author":"屈大均","content":"独上天孙顶，黄冠拂晓空。仙人元不夜，长在日轮中。","dynasty":"明代","title":"题陆子小影"}
{"author":"屈大均","content":"鸟声催雨至，向夕又春寒。花片不飞去，图君拾取看。","dynasty":"明代","title":"落花其二"}
{"author":"屈大均","content":"玳瑁乘生水，蚺蛇吐毒云。花从江口合，茅向岭头分。铜鼓交蛮器，金标汉将勋。青牛城上望，怀古思氤氲。","dynasty":"明代","title":"廉州杂诗其五"}
{"author":"屈大均","content":"却恨多莲叶，田田不见鱼。镜开云影外，珠泻月光馀。雨滑休扶杖，风凉且枕书。爱君亭子好，绝似水中居。","dynasty":"明代","title":"题华不亭"}
{"author":"屈大均","content":"夜宿帐房小，天寒多野风。卧看珠斗落，吟使绿尊空。欲战愁兵少，将归望路通。故乡怜有母，辛苦忆军中。","dynasty":"明代","title":"野宿荔浦作"}
{"author":"屈大均","content":"奉柩归同穴，先人宅兆安。发肤悲尚暖，霜露怆非寒。但抱终身慕，能承几日欢。鸡豚长已矣，始恨逮亲难。","dynasty":"明代","title":"修墓其八"}
{"author":"屈大均","content":"幽居最爱归宗寺，胜甲江西山水兼。已有砚池邀逸少，还馀醉石卧陶潜。六朝烟雾含珠塔，四壁风雷捲玉帘。况是鸾溪春正暖，飞花送酒舞前檐。","dynasty":"明代","title":"归宗寺"}
{"author":"屈大均","content":"报国无三略，违亲有五年。空将禾黍泪，滴向蓼莪篇。海阔迷龙驭，山长断马鞭。茫茫移孝日，难别此黄泉。","dynasty":"明代","title":"清明展先府君墓其三"}
{"author":"屈大均","content":"雨露悲寒食，丘中宿草萋。蘋蘩无妇采，乌鸟向人啼。勉继春秋志，高求海岳栖。右军能誓墓，此地蕺山齐。","dynasty":"明代","title":"清明展先府君墓其四"}
{"author":"屈大均","content":"苏耽成道返，阿母大欢娱。何意天边月，还为掌上珠。白华长抱蒂，朱凤更将雏。日夕流霞献，慈颜似鲍姑。","dynasty":"明代","title":"北游初归奉家慈还居沙亭作其一"}
{"author":"屈大均","content":"久客边州里，初归涨海滨。三迁忧老母，九死愧先臣。深爱存颜色，微忠托隐沦。帘前双燕好，挟子献青春。","dynasty":"明代","title":"北游初归奉家慈还居沙亭作其二"}
{"author":"屈大均","content":"涕泣辞京国，间关出战尘。发肤归父母，薪胆献君臣。逃墨因多难，成仙未是仁。蛮江葭菼外，此日复垂纶。","dynasty":"明代","title":"北游初归奉家慈还居沙亭作其三"}
{"author":"屈大均","content":"五岳游难遍，归来复闭关。祗因恋慈母，不忍住深山。草长多麋鹿，江清有白鹇。物情皆慕侣，吾亦倦知还。","dynasty":"明代","title":"北游初归奉家慈还居沙亭作其四"}
{"author":"屈大均","content":"白尽高堂发，秋霜满海天。早营乌鸟养，莫恋沃洲禅。井邑烽烟里，山河战伐边。绝裾谁忍再，空有壮心悬。","dynasty":"明代","title":"北游初归奉家慈还居沙亭作其五"}
{"author":"屈大均","content":"先人好种药，遗我神农书。与子理尝业，参苓带雨锄。道从多病入，力是耦耕馀。莫叹生涯拙，韩康此隐居。","dynasty":"明代","title":"家园示弟妹其一"}
{"author":"屈大均","content":"两妹年俱长，家贫织素丝。月分朱火冷，风引玉琴迟。烟雾怀秦女，兰荪佩楚辞。隐居应有服，黾勉霸陵期。","dynasty":"明代","title":"家园示弟妹其二"}
{"author":"屈大均","content":"白鹄从其母，东飞琼树柯。苏仙频避弹，炎女未填河。反哺求粱稻，孤生念茑萝。昏姻维尔故，留托泰山阿。","dynasty":"明代","title":"奉母人泷州避难寓从弟之姻林氏馆有赋其一"}
{"author":"屈大均","content":"岁岁天山雁，衔书不到家。君看陇头雪，应念雒阳花。","dynasty":"明代","title":"戍妇辞"}
{"author":"屈大均","content":"属国无三卫，中华有一墙。阉人分锁钥，债帅作金汤。地产边才少，天行劫运长。六骡殊未遁，出没在沙场。","dynasty":"明代","title":"河套其五"}
{"author":"屈大均","content":"白云何晶晶，倏忽归无形。尸居龙不见，与君共沉冥。黄虞久已没，吾道难独清。深谷何逶迤，朱华含春荣。采采以疗饥，将游太上庭。汤火煎太和，膏粱损奇龄。浮沉日月中，人命如流萤。哀哉嵇叔夜，多才乃捐生。","dynasty":"明代","title":"答吴巨手"}
{"author":"屈大均","content":"侬如天上月，日照乃有光。三载罢膏沐，思欢来理妆。","dynasty":"明代","title":"古诗"}
{"author":"屈大均","content":"双下雕鞍、秦王故苑，共倚栏杆。玉豆传心，银桃引笑，不怕人看。斜阳稍觉微寒。回首去、宫城上关。无限芙蓉，因卿妩媚，不爱春山。","dynasty":"明代","title":"柳梢青"}
{"author":"屈大均","content":"鸿雁从风飞，气力亦自爱。所忧霜雪寒，艰难来入塞。如何纥干山，群雀啾啾在。高秋八九月，冻死乃无悔。物性苟知时，哲人生感慨。不见山梁雉，三嗅入茫昧。","dynasty":"明代","title":"鸿雁"}
{"author":"屈大均","content":"相看忘语默，心以暗香通。不忍扃扉卧，迟回夜月中。","dynasty":"明代","title":"对梅其三十"}
{"author":"屈大均","content":"一路玩流水，秋溪又白溪。时时随瀑布，穿过白云西。山翠日三浴，林猿秋一啼。清凉漱冰雪，得性此幽栖。","dynasty":"明代","title":"白溪"}
{"author":"屈大均","content":"惠阳为客久，酒尽最愁时。已有凉蝉咽，还馀落叶悲。江吞湖水浅，舟出浦沙迟。风好无帆席，飞飞羡鹭鹚。","dynasty":"明代","title":"惠阳娱江亭作"}
{"author":"屈大均","content":"山凭铜柱镇，水以铁船安。万古将军在，行人路不难。","dynasty":"明代","title":"乌蛮滩谣其三"}
{"author":"屈大均","content":"幽菊艳重阳。心吐丹丝瓣卷黄。一朵芙蓉相伴冷，禁霜。露湿无眠爱夜长。梅萼又吹香。梦里偏宜浅淡妆。儿女小同山喜鹊，双双。月下啾嘈绕洞房。","dynasty":"明代","title":"南乡子"}
{"author":"屈大均","content":"天生意气逐重瞳，血作名花万古红。开遍青溪与罂粟，枝枝平舞美人风。","dynasty":"明代","title":"青溪观虞美人作其一"}
{"author":"屈大均","content":"宁作黄鸳鸯，不作紫鸂鶒。鸳鸯解白头，双毛同雪色。","dynasty":"明代","title":"古意其一"}
{"author":"屈大均","content":"万里孤征日，三朝痛哭人。还家如紫塞，见尔即青春。犬马难酬主，鸡豚幸及亲。白头得知己，感激更沾巾。","dynasty":"明代","title":"赋答莞中梁子其一"}
{"author":"屈大均","content":"王迹兴闾巷，天威奋布衣。三章开草昧，一战扫金微。城阙中都在，人民奕世非。谁令原庙树，零落向斜晖。","dynasty":"明代","title":"中都其一"}
{"author":"屈大均","content":"君何不向黄山归，君家有松大十围。松外一天云气湿，松间百道瀑泉飞。我思三十六翠屏，复爱松兮长青青。安得随君入杳冥，君为免丝我茯苓，相与松兮至千龄。","dynasty":"明代","title":"送孙丈归黄山其一"}
{"author":"屈大均","content":"双燕复双燕，生时不相见。相见在黄泉，雌雄何婉娈。","dynasty":"明代","title":"双燕窝"}
{"author":"屈大均","content":"落花辞故枝，飘零逐溪水。道逢浣纱人，拾花置怀里。与君同春荣，相怜贵终始。但愿东风吹，长堕机中绮。","dynasty":"明代","title":"古意其三"}
{"author":"屈大均","content":"扶松直上鳖鱼背，太古苔花滑杀人。石笋干霄吹欲折，天风不惜玉嶙峋。","dynasty":"明代","title":"题铁桥翁黄山画册其二"}
{"author":"屈大均","content":"浣纱终岁苦参商，又涉明河万里长。未许客星窥织作，频从南斗得津梁。冰开七子团团镜，露浥双鸾片片裳。手爪昭回助云汉，定知天肯报文章。","dynasty":"明代","title":"七夕咏牛女其四"}
{"author":"屈大均","content":"暖酒秋多叶，薰茶夏有兰。影嫌衣竹湿，声爱屐苔乾。种草图蠲忿，栽花要合欢。岁寒无可悦，生菜满春盘。","dynasty":"明代","title":"为圃其二"}
{"author":"屈大均","content":"菱根犹自植，嗟尔最孤生。飘荡虽无意，留连亦有情。自知蘋菜味，人识水华名。绿乱兰池影，鸳鸯昭不明。","dynasty":"明代","title":"赋得池上萍其二"}
{"author":"屈大均","content":"治行以循良，厥为天下最。徵拜居黄门，直言无内外。奉使日南来，咨询惟利害。执辔当市门，殷勤驻旌旆。求贤得彼姝，片言若龟贝。下问何温恭，小心事耆艾。好学以无倦，所书溢鞶带。富有非文章，日新乃光大。持节还承明，喉舌帝所赖。北斗一斟酌，元气以滂沛。","dynasty":"明代","title":"赠王给事其四"}
{"author":"屈大均","content":"与尔同庚白发先，雁行零落泪痕边。遗臣最熟云南事，私史长书大历年。松在不妨霜雪苦，梅开益使水云妍。高文典册凭君手，更补从龙传几篇。","dynasty":"明代","title":"赠家泰士兄其一"}
{"author":"屈大均","content":"芳草。芳草。生向江南太蚤。连天一片春愁。不管王孙泪流。流泪。流泪。点点桃花又坠。","dynasty":"明代","title":"调笑令　四首其二"}
{"author":"屈大均","content":"无心射猎向秋空，且拥图书大帐中。文学已将高密似，神仙更与伏波同。云林萧散多真乐，水木清华满素风。儿女分传经大小，书声吹彻越台东。","dynasty":"明代","title":"题马参领乐田图"}
{"author":"屈大均","content":"黄华偏爱白头人，一朵长依折角巾。秋色有情元淡冶，白云无欲自清真。诗因饮酒辞多放，书为笼鹅笔更神。蒲柳岂期能七十，自来难老是天民。","dynasty":"明代","title":"黄华"}
{"author":"屈大均","content":"绕茔多异树，世世莫能名。一楷存梁柱，孤标出鲁城。毚檀连翠色，五味接芳英。终古思堂侧，依依复女贞。","dynasty":"明代","title":"子贡手植楷其三"}
{"author":"屈大均","content":"君里亦西豪，人才两代高。儿生珠子树，父与凤凰毛。不以龙孙小，而忘燕翼劳。家声承乃祖，青琐更分曹。","dynasty":"明代","title":"尹君有三孙甚怜爱诗以赠之"}
{"author":"屈大均","content":"白衣山子好，山旱种乘春。拨雪烧畲熟，禾生火粒新。","dynasty":"明代","title":"畲田其三"}
{"author":"屈大均","content":"中原何汹汹，英雄日棋跱。香饵引泉鱼，重币购壮士。嗟君勇绝伦，昆吾犹未试。入猷而出铃，中道伤捐弃。侥倖成功名，王侯久丧耻。盗蹠脍人肝，仲尼不敢视。悲哉圣人才，甲兵成虚器。游鱼脱深渊，飞鸿戾天际。贫贱聊娱怀，敦我箕山志。","dynasty":"明代","title":"赠邳州季生"}
{"author":"屈大均","content":"不断离支树，村村黑叶同。鸟餐馀火齐，人住满珠丛。北酒南来美，春花夏至红。小舟携鲙具，去逐上鱼风。","dynasty":"明代","title":"江间其三"}
{"author":"屈大均","content":"丹井水泱泱，含君明月光。落花封玉屧，飞叶满银床。白璧还慈母，黄沙谢峭王。从来贞烈性，尽在紫鸳鸯。","dynasty":"明代","title":"哀麦氏诸烈其二"}
{"author":"屈大均","content":"七宝雌雄剑，先皇掌上飞。当时刃公主，血溅翠云衣。入地雷霆郁，冲霄日月辉。应同周驸马，化作两龙归。","dynasty":"明代","title":"哭剑"}
{"author":"屈大均","content":"新桐枝叶好，未夕白鹇栖。讵识离居者，含情花下啼。欲秋清露冷，将曙绛河低。不寐因明月，徘徊莲叶西。","dynasty":"明代","title":"夜坐有怀二姑"}
{"author":"屈大均","content":"一麾江海日，宾客几人存。白首携雏凤，炎方听暮猿。词人推祭酒，故事问开元。葹草持相赠，湘累有一孙。","dynasty":"明代","title":"赠吴吴兴"}
{"author":"屈大均","content":"端州白石天下稀，声含宫商人不知。斲瑶琴长四尺，轻如一片番流离。石音最是难调者，碧玉老人能大雅。繇来太古本无弦，不是希声知者寡。无弦吾欲并无琴，琴向高山流水寻。天籁元从人籁出，非君谁识此元音。君今欲向潇湘去，此是重华挥手处。五弦一一在天风，二女双双出烟雨。诗篇投向洞庭波，山鬼篁中答啸歌。幽兰积雪频相寄，慰我相思愁梦多。","dynasty":"明代","title":"赋得石琴送陈健夫往零陵"}
{"author":"屈大均","content":"山木阴森古穴边，汝驱虓虎出飞泉。画来三叠庐山似，更有虬松怒上天。","dynasty":"明代","title":"题吴季六所画黄山松其六"}
{"author":"屈大均","content":"兰台三赋大文章，此日东都恨未央。更造人伦思建武，重新天命望南阳。","dynasty":"明代","title":"读东都赋有作"}
{"author":"屈大均","content":"西上愁洄溯，扁舟入瘴云。山从三峡合，水向二江分。蕉叶村村映，柑花处处薰。夕阳烟翠里，笳鼓起蛮军。","dynasty":"明代","title":"上端州作其一"}
{"author":"屈大均","content":"红桥东望绛仙台，雨过江南翠色开。地脉最怜邗上好，大明泉自蜀中来。","dynasty":"明代","title":"第五泉其一"}
{"author":"屈大均","content":"车随石路去迢迢，夹岸枫林隐一桥。松树不知何处尽，人穿苍翠已三朝。","dynasty":"明代","title":"自大小王公岭经枫林桥一路丹枫古木与梅桂相乱坡陀高低石路坦洁绝可爱"}
{"author":"屈大均","content":"故人天外意难忘，佳茗殷勤远寄将。庙后已多秋岕好，潜溪还有紫霞香。双泉适自空林出，一勺长含素月光。日夕著书饥渴甚，瓷杯擎处爱清凉。","dynasty":"明代","title":"烹茶"}
{"author":"屈大均","content":"中原从此尽，回首奈愁何。地控三洋海，人祠二伏波。凉应天北少，风是日南多。况有澄湖水，亭高出芰荷。","dynasty":"明代","title":"汪学博携饮罗湖其三"}
{"author":"屈大均","content":"范蠡未霸越，五湖安可浮。故人尽西子，终古一扁舟。雪气含烟白，山光逐水流。梧宫何处是，萧瑟近长洲。","dynasty":"明代","title":"梧宫"}
{"author":"屈大均","content":"可惜纵横客，尊周计莫陈。鲁连如不死，天下岂为秦。","dynasty":"明代","title":"读史"}
{"author":"屈大均","content":"玉殿虚无水国阴，西南空向夜郎深。君臣枉寄蛮夷命，士马长悬考妣心。铜柱擎天馀尺土，金戈逐日祗长林。艰难十载哀忠武，血洒沙场碧至今。","dynasty":"明代","title":"端州吊古其三"}
{"author":"屈大均","content":"若忆开平，惊涛里、石崖飞上。恨□□，长江中断，天门相向。形势依然龙虎在，英雄已绝楼船望。教祠宫、日夕起悲风，松楸响。临牛渚，停兰桨。月未起，潮先长。但通宵慷慨。谁闻高唱。蛮子军从南岸戌，名王马向中洲养。任几群、边雁不能栖，芦花港。","dynasty":"明代","title":"满江红　采石舟中"}
{"author":"屈大均","content":"咫尺乡园未得还，城中闭户亦深山。故人只有香农父，来共琴书一日閒。","dynasty":"明代","title":"喜谢九丈自莞中见过之作其一"}
{"author":"屈大均","content":"天南花与菜，总作合欢枝。相赠三秋色，相怜百岁期。书催娇女学，琴得美人师。十资因生日，年年汝不迟。","dynasty":"明代","title":"天南四首为香丹侍者作其一"}
{"author":"屈大均","content":"相对青螺十二鬟，荒祠烟翠有无间。一峰定化瑶姬去，千载行云竟不还。","dynasty":"明代","title":"巫山词其二"}
{"author":"屈大均","content":"兰若富田东，文山正气中。犹馀河岳在，不恨水云空。暮磬催林鸟，秋灯急草虫。墓门螺子近，迟我哭西风。","dynasty":"明代","title":"送僧当人返庐陵文文山旧隐"}
{"author":"屈大均","content":"花爱仙人好，相将隐玉壶。不知花主意，肯割数枝无。","dynasty":"明代","title":"从石涛禅师乞花插瓶其十"}
{"author":"屈大均","content":"城束双江，亭俯万峰，烟雨迷离望眼。恨久客无端。故园非远。望得秋凉飒爽，有搅梦，风将疏竹卷。竹声更苦，烟啼露咽。忍教魂断。休叹。有人管。是几朵芙蓉，镇同萧散。任冷落炊烟，玉琴迟典。要向丰湖好景，待月上、梅花弹僧院。更一笛、吹破閒愁，颓放舵楼西返。","dynasty":"明代","title":"无闷娱江亭雨中作"}
{"author":"屈大均","content":"慷慨空长啸，无心爱好春。愁多生白发，命薄失佳人。海燕成巢屡，安榴结子频。纤纤银系爪，犹忆搊弹新。","dynasty":"明代","title":"舂山草堂感怀其七"}
{"author":"屈大均","content":"峰爱穿帘小，来从双玉盘。莫将湖内外，都作月明看。政事惟高卧，颜容更渥丹。谢公鳷鹊句，书遍碧琅玕。","dynasty":"明代","title":"奉题惠阳王郡侯署中忆雪楼其四"}
{"author":"屈大均","content":"绿萼晴难吐，黄须冻易凝。莫教飞入掌，一点亦春冰。","dynasty":"明代","title":"对梅其十九"}
{"author":"屈大均","content":"浮天非水力，一气日含空。舶口三巴外，潮门十字中。鱼飞阴火乱，虹断瘴云通。洋货东西至，帆乘万里风。","dynasty":"明代","title":"望洋台"}
{"author":"屈大均","content":"最是增城柚，天寒益有香。那能成玉液，只是饱清霜。一树殷勤数，三冬次第尝。楚臣知有此，应亦颂芬芳。","dynasty":"明代","title":"香柚"}
{"author":"屈大均","content":"巫峰十二一峰无，削出芙蓉十一孤。知向高唐行雨去，自来神女本无夫。","dynasty":"明代","title":"巫山词其一"}
{"author":"屈大均","content":"碧血成黄土，红颜化紫烟。心香花上发，手泽扇头妍。秘赏劳之子，珍藏积有年。紫茎将绿叶，长托画图传。","dynasty":"明代","title":"庞祖如以张乔美人画兰见赠诗以答之其三"}
{"author":"屈大均","content":"暖老双双燕玉同，况多沉水爇熏笼。马缨蝴蝶妆都好，莺粟樱桃笑总工。春色全归朱阁里，轻寒半入玉杯中。紫烟不断香狼藉，曲曲云屏隔尽风。","dynasty":"明代","title":"无题"}
{"author":"屈大均","content":"新分兰本满庭开，种自增城白水台。自是丈人能灌溉，谁言女子好栽培。花宜香柚多阴处，根喜膏泥半熟来。肯惠一盘频割爱，将凭诗句报琼瑰。","dynasty":"明代","title":"从澹翁乞兰"}
{"author":"屈大均","content":"轻轻研吮即成春，物态氤氲总逼真。落墨图成徐渲染，胜他晕淡少风神。","dynasty":"明代","title":"题林氏画册其三"}
{"author":"屈大均","content":"风雷缠一水，松柏贯双溪。注向横汾北，来从悬瓮西。霸图烟漠漠，王迹草萋萋。蟋蟀催迟暮，王孙思欲迷。","dynasty":"明代","title":"晋祠其一"}
{"author":"屈大均","content":"几欲从军旅，其如白发人。有家难委弟，无策可娱亲。作士诗书贱，为农陇亩贫。终然将七尺，去作玉关尘。","dynasty":"明代","title":"舂山草堂感怀其十六"}
{"author":"屈大均","content":"终日忧慈母，军中食不甘。寄书犹未可，望远更何堪。桂水兵难下，榕城战正酣。皇天怜物性，早使鹧鸪南。","dynasty":"明代","title":"代景大夫舟自五屯所至永安州之作其十三"}
{"author":"屈大均","content":"纷纷蜀富人，看作圈中鹿。污我法言书，姓名宁可录。","dynasty":"明代","title":"咏古其十"}
{"author":"屈大均","content":"泷西一龙井，涓滴是真泉。有本云根里，无声瀑布边。寒宜带冰食，暖待扫花眠。清绝使君爱，为亭向紫烟。","dynasty":"明代","title":"龙井其一"}
{"author":"屈大均","content":"南国伤风雅，诗亡但有词。草堂多作者，北宋复今时。才子兼能选，风流亦可师。定知徐孝穆，更与玉台期。","dynasty":"明代","title":"读白堂词选作"}
{"author":"屈大均","content":"妾身欲化作松树，抱松而死代松蠹。三日胶漆松为身，峨峨矗立不崩仆。龙鳞片片入凝脂，作松疣赘无穷期。乳膏下凝为琥珀，鬒发上萦为菟丝。有身不得代姑死，哭作松声风雨起。力拔松兮一千尺，击贼轻与蔗竿似。松兮莫作老龙飞，妾与姑魂长在此。","dynasty":"明代","title":"抱松妇操"}
{"author":"屈大均","content":"贼马千百群，就颈吸人血。一马吸一人，血多流不绝。","dynasty":"明代","title":"贼马其一"}
{"author":"屈大均","content":"儿亡今一月，魂梦未曾离。泪落人争问，神伤自不知。才因妻子减，情以死生移。萧飒秋将至，兰摧剩一枝。","dynasty":"明代","title":"六月十八日作其一"}
{"author":"屈大均","content":"浮云何瀰瀰，导我将何之。徘徊西陵路，与子搴江蓠。江蓠久不芳，佳人无衣裳。烹鱼贵神鼎，酌醴宜鸾觞。鸾觞君不御，别恨吴天长。参辰日错行，龙虎不相望。我无四澥罗，何以获鸳鸯。楚歌为羽声，壮心空低昂。君子握神器，小人重文章。去去且挥手，久要愿不忘。","dynasty":"明代","title":"与诸公别于西陵"}
{"author":"屈大均","content":"白尽高堂发，秋霜满海天。早营乌鸟养，莫恋沃洲禅。井邑烽烟里，山河战伐边。绝裾谁忍再，空有壮心悬。","dynasty":"明代","title":"北游初归奉家慈还居沙亭作其五"}
{"author":"屈大均","content":"八度人关逐雁飞，寒门北去暑门归。黄金结客无衣食，白首为家有翠微。天下侯王须漂母，先朝臣妾尽明妃。频来空使梅花厌，未见龙沙一奋威。","dynasty":"明代","title":"度梅关作其二"}
{"author":"屈大均","content":"苍松三百里，不尽复枫林。一路白云暗，千峰红叶深。山空自多响，水落亦成吟。薄暮停车坐，萧萧馀片心。","dynasty":"明代","title":"自零陵至兴安道中"}
{"author":"屈大均","content":"紫云凝作膏，氤氲气尝湿。割向九渊中，持归真宰泣。","dynasty":"明代","title":"送蒲衣子采砚其二"}
{"author":"屈大均","content":"蕙草叶虽短，一茎开数花。感郎爱蕙草，不复理兰芽。","dynasty":"明代","title":"兰蕙曲其一"}
{"author":"屈大均","content":"钗珥家家买，甘腴一一沾。多调花露酒，少著水晶盐。冬逐江潮出，春归石穴潜。明年长至候，更得满闾阎。","dynasty":"明代","title":"后嘉鱼诗其七"}
{"author":"屈大均","content":"断峡开青玉，飞泉挂白虹。光摇千尺雪，声乱一天风。卧石麑衣冷，披苔鸟篆通。茶人半红粉，掩映翠林中。","dynasty":"明代","title":"西樵作其五"}
{"author":"屈大均","content":"劳劳南北路，蓬转恨车轮。白首空为客，黄金不识人。菱花能向暖，菊药亦开春。小别还惆怅，梱知日以新。","dynasty":"明代","title":"送曾止山其三"}
{"author":"屈大均","content":"春日春人惟又。春酒。朵朵照琼枝。山茶花被海棠催。开么开。开么开。","dynasty":"明代","title":"荷叶杯其二"}
{"author":"屈大均","content":"父年九十二，松翠多霜姿。女年七十一，萱荣含丹晖。父乃为女寿，濡笔何淋漓。画出绥山桃，红灼如花时。葳蕤带绿叶，硕大垂青枝。五桃象五孙，大小光离离。王母此奇果，玉盘盛参差。昔与汉武帝，食之享期颐。父今亦方朔，持以与女儿。女为人尊母，福履无穷期。康健富筋力，玉杖尚未持。行李已大耋，厥翁方秀眉。作使萼绿女，奉觞亦不迟。闺庭日为乐，和气何雍熙。嘉庆留此图，令人生孝慈。","dynasty":"明代","title":"题桃画"}
{"author":"屈大均","content":"积雨初消，湖波新涨，叶叶乍浮还没。素手牵来，比银钗光滑。教越娘、轻按兰桡，菱花留取，莫与紫茎同撷。隔宿还肥，浸寒泉似雪。旋下蛮姜，半作香羹啜。谁复忍，去去和、鲈鱼轻别。脍具多携，更吴淞乘月。况芙蕖、千顷非钱买，休还恨、犀箸玉盘消息绝。且逐鸳鸯，向夕阳明灭。","dynasty":"明代","title":"相湖边采莼"}
{"author":"屈大均","content":"虎踞江间惟采石，江南门户此为雄。千秋战鼓声犹在，愁尔真人想像中。","dynasty":"明代","title":"送人还姑孰其二"}
{"author":"屈大均","content":"今宵三五足欢娱，一片姑苏似玉壶。天作千人歌舞石，月华流满锦氍毹。","dynasty":"明代","title":"虎丘中秋夕其三"}
{"author":"屈大均","content":"朝天宫在冶城间，未就丹砂已驻颜。年少黄冠皆弟子，仙经教授不曾閒。","dynasty":"明代","title":"赠冯律天其四"}
{"author":"屈大均","content":"牛羊多谢少卿妻，于靬穹庐赐亦齐。白首不愁归汉晚，丹青写出未央西。","dynasty":"明代","title":"咏苏武其三"}
{"author":"屈大均","content":"内则时时读，中言子法多。味调鱼子酱，香入燕儿窠。未恨清贫甚，徒嗟少壮过。莱衣无所有，日夕一渔蓑。","dynasty":"明代","title":"丁卯腊月十三日恭逢家慈大人八十有四寿日喜赋五章其四"}
{"author":"屈大均","content":"朝登雁门望，杀气从西来。在天为黄云，在地为黄埃。吁嗟我游子，悲秋行徘徊。披发而吹箫，闻声令子哀。子情如醇酒，日酌我金罍。子诗温且润，日馈我琼瑰。弟兄相宴尔，携手临高台。猗猗合欢竹，枝叶交山隈。愿言靡离别，千秋慰我怀。","dynasty":"明代","title":"赠诸氏兄弟"}
{"author":"屈大均","content":"崧台此日即崧高，乔岳精灵在节旄。炎海一边消瘴疠，越裳三载息波涛。雍容师保惟周礼，羽翼春秋有楚骚。棠下人多春酒献，巡行召伯不辞劳。","dynasty":"明代","title":"两粤督府祝嘏词其二"}
{"author":"屈大均","content":"秦季焚诗书，先圣道以丧。诸儒负礼器，仓卒归陈王。匹夫徒发愤，曾不识兴亡。隐忍成功名，何如张子房。子房非儒者，为气何坚刚。其终如鲁连，其始如荆卿。平生予所希，君亦慕其狂。终古两盗雄，兰池与博浪。少年虽轻发，气实吞始皇。君于太公书，曾否得其纲。先公有宜略，揣磨宜不遑。将飞且伏翼，将呜先引吭。何必魁岸人，始能应帝王。从容以步游，游于淮海旁。英雄无神师，其学不明光。苟能依老成，以礼为之方。我亦倜傥人，垂老犹摧藏。汉初两孺子，不得与偕行。强忍亦已久，中夜起徬徨。君今血气盛，甘苦未多尝。思为日本刀，须炼梅花钢。屈伸能自如，入石乃无伤。行矣复迟迟，咫尺即相望。","dynasty":"明代","title":"读史赠陈献孟并送其行"}
{"author":"屈大均","content":"风俗园蔬似，朝朝下白黏。难腥因汲水，易熟为多盐。馈客双瓶少，随身一盒兼。儿童频下水，多卖与闾阎。","dynasty":"明代","title":"食白蟛蜞其二"}
{"author":"屈大均","content":"松为先公买，苍苍已作林。谁非仁孝者，忍有斧柯心。培覆忧难久，攀号直至今。巢中多鹤子，累尔和哀音。","dynasty":"明代","title":"修墓其十一"}
{"author":"屈大均","content":"胜日簪裾会，吴淞水一涯。莺知公子意，花落美人怀。芝草方逃汉，鲈鱼不上淮。季鹰贤父子，白发更相偕。","dynasty":"明代","title":"松江春日张带三老丈招同修来先生宴集分得九佳灯下同赋明日既返棹金陵书此并以为别求正时庚申二月四日"}
{"author":"屈大均","content":"霜凋采菰米，为饭何香脆。更得鲈鱼羹，可以娱荒岁。","dynasty":"明代","title":"白华园作其五"}
{"author":"屈大均","content":"千骑横穿卤阵还，髦头一夜落天山。军中女子皆诛尽，士气飞扬战鼓间。","dynasty":"明代","title":"从军行其二"}
{"author":"屈大均","content":"陵冢纷相望，先皇骨肉留。小王陪玉匣，贵主接珠丘。衔石瑶姬恨，吹笙子晋愁。白杨风飒飒，谁与奠清秋。","dynasty":"明代","title":"天寿山其十"}
{"author":"屈大均","content":"梧桐一两叶，犹有暮蝉栖。未忍辞风露，清泠只此溪。声将泉水咽，影向月明低。一片碧空外，行云更不西。","dynasty":"明代","title":"秋蝉"}
{"author":"屈大均","content":"衔草鹿鸣麑，呦呦春涧西。介推惟负母，弘景未归妻。遁世心无悔，游仙路不迷。泷州山水好，兄弟且相携。","dynasty":"明代","title":"奉母人泷州避难寓从弟之姻林氏馆有赋其二"}
{"author":"屈大均","content":"月明南澥阔，中夜气鸿濛。万马奔旸谷，双螭御祝融。日轮飞上下，澥市动虚空。谁与同晞发，沧凉若木东。","dynasty":"明代","title":"登浴日亭"}
{"author":"屈大均","content":"海上青山好，东西耸二樵。三秋观海日，半夜逐江潮。宫阙金银在，仙人素手招。何当共徐市，一去十洲遥。","dynasty":"明代","title":"海上"}
{"author":"屈大均","content":"英雄多羽化，高尚更安期。岂乏留侯舌，差为霸者师。登台驾玄鹤，涉海握神芝。父老菖蒲会，千秋空尔思。","dynasty":"明代","title":"鹤舒台"}
{"author":"屈大均","content":"晓起蕊珠峰，行行花影重。林乌飞落月，山鬼啸寒钟。野饭芝泉冽，秋衣竹翠浓。昨宵逢道士，疑是七星松。","dynasty":"明代","title":"从轩辕宅入迷居洞"}
{"author":"屈大均","content":"谷口雨霏霏，樵苏向晚稀。寒花秋尽发，孤鹤夜深归。松定闻泉细，峰高见月微。幽怀如有待，竟夕倚岩扉。","dynasty":"明代","title":"宿金沙洞"}
{"author":"屈大均","content":"松子落纷纷，樵歌隔水闻。秋花迷磴道，石窦出风云。葛令笼䈡笛，麻姑蛱蝶裙。相逢欢未尽，日暮铁桥分。","dynasty":"明代","title":"黍珠庵晚眺"}
{"author":"屈大均","content":"一县尽奇峰，参差削玉蓉。人烟含乱石，瀑影出寒松。空翠飞犹湿，馀花落尚秾。乱同樵女渡，洸口暮闻钟。","dynasty":"明代","title":"自英德至浛洸道中作"}
{"author":"屈大均","content":"路入涟江远，愁闻是鹧鸪。草深迷两岸，云涨似重湖。古木撑崖坠，惊流挟石趋。拂舟萝带乱，攀折自嬉娱。","dynasty":"明代","title":"舟上连州其一"}
{"author":"屈大均","content":"时时川路尽，峡转复天开。舟掠飞崖过，帆穿落木来。鸟声多在水，人迹半生苔。不寐因明月，宵深自溯洄。","dynasty":"明代","title":"舟上连州其二"}
{"author":"屈大均","content":"居庸一口容人。开门谁揖黄巾。虎豹何曾苦辛。黑松林里，无劳间道通秦。","dynasty":"明代","title":"天净沙　塞上　八首其八"}
{"author":"屈大均","content":"只是萦怀抱，贤愚已可知。清贫长在外，教诲未多时。苦竹纤纤笋，寒花袅袅枝。参差催老大，却望长成迟。","dynasty":"明代","title":"诸儿其一"}
{"author":"屈大均","content":"八月潇湘客，三更乌鹊楼。天随珠斗转，雪抱玉盘流。远望惟京阙，相思若女牛。同心栀子苦，欲寄隔炎洲。","dynasty":"明代","title":"夜憩江楼"}
{"author":"屈大均","content":"黄鹄歌声苦，何殊汉细君。蛾眉抛白草，凤翮堕青云。肉酪调斋饭，毛毡制战裙。雪花如掌大，持打皂雕群。","dynasty":"明代","title":"读吴汉槎秋笳集有作其二"}
{"author":"屈大均","content":"为我殓王，送之北邙。誓将从汝，不惜新丧。王魂已归土，同穴终何补。利刃怀满身，欲切奴为脯。奴血何淋漓，痛楚莫予侮。自刭以报王，黄泉相鼓舞。","dynasty":"明代","title":"二妃操其一益阳王妃"}
{"author":"屈大均","content":"家家养得采珠儿，兼采珊瑚石上枝。珠母多生珠子树，海中攀折少人知。","dynasty":"明代","title":"采珠词其四"}
{"author":"屈大均","content":"溪谷何多风，猿猴鸣相追。兔丝无断绝，百尺绿松枝。调琴苦弦急，望远苦心悲。断发逃荆蛮，三载不得归。岂无骨肉亲，金尽天性亏。世路皆太行，履道吾何之。神鸾冲高天，毋使鸒鸠欺。","dynasty":"明代","title":"咏怀其十四"}
{"author":"屈大均","content":"一夜河冰合，舟行须日出。日出冰乱流，含风响萧瑟。","dynasty":"明代","title":"舟中其一"}
{"author":"屈大均","content":"烟水未迷津，渔夫笑避秦。无穷衰草地，有尽夕阳人。鸡犬中华物，桑麻太古春。庞公馀素业，有子作山民。","dynasty":"明代","title":"题顾麟士先生织帘居晚望图应令子伊人之请其二"}
{"author":"屈大均","content":"公子吾所思，薄游滞于越。秋风予不归，岩桂花已发。赠尔浣花人，耶溪弄明月。","dynasty":"明代","title":"又寄朱十"}
{"author":"屈大均","content":"暮来妆阁冷，风使雪花多。若作春杨柳，当如飞絮何。","dynasty":"明代","title":"媚歌其六"}
{"author":"屈大均","content":"城南韦杜潏川滨，工部千秋庙貌新。一代悲歌成国史，二南风化在骚人。少陵原上花含日，皇子陂前鸟弄春。稷契平生空自许，谁知词客有经纶。","dynasty":"明代","title":"杜曲谒杜子美先生祠"}
{"author":"屈大均","content":"高柳城边折柳多，送君千里渡榆河。美人骏马平生物，欲赠其如白发何。","dynasty":"明代","title":"河阴戏赠老将"}
{"author":"屈大均","content":"白云出入此峰门，人作韶阳双阙看。何代云根凝作石，穿云直上翠微端。","dynasty":"明代","title":"题铁桥翁黄山画册其十"}
{"author":"屈大均","content":"千叠峰峦万叠岚，奔腾不断至安南。雨从山下朝朝起，山上晴多见玉簪。","dynasty":"明代","title":"代黔中苦雨曲其二"}
{"author":"屈大均","content":"渐及斜阳渡恐迟，河边似见凤軿移。未教乌鹊迎仙佩，先遣蜘蛛送巧丝。","dynasty":"明代","title":"七夕词其二"}
{"author":"屈大均","content":"暮归从锦水，瓜果客前陈。正及穿针节，新添乞巧人。玉簪香出髻，云液暖当唇。共惜天孙苦，年年隔汉津。","dynasty":"明代","title":"七夕作其一"}
{"author":"屈大均","content":"花下欢闻白马嘶，郎来日日在南溪。莫如琼海潮相似，半月东流半月西。","dynasty":"明代","title":"雷阳曲其三"}
{"author":"屈大均","content":"早寡陶婴似，艰贞五十春。未亡黄鹄苦，垂老白华贫。养志惟高尚，忘忧是隐沦。期颐曾未得，有憾昊天仁。","dynasty":"明代","title":"哀述其五"}
{"author":"屈大均","content":"娶女得珠娘，自解孕明月。与卿若蟾兔，长在太阴窟。","dynasty":"明代","title":"珠人曲其三"}
{"author":"屈大均","content":"犹乘五十时，多学母为师。膝下如南面，无令游子知。","dynasty":"明代","title":"白华园作其十八"}
{"author":"屈大均","content":"熊罴多力不如君，曾向沙场作虎贲。战败不愁无矢刃，奇松拔取扫千军。","dynasty":"明代","title":"题吴季六所画黄山松其五"}
{"author":"屈大均","content":"地得南风湿，天含细雨寒。与君同玉簟，归去待花残。","dynasty":"明代","title":"春日喜友人过访春山草堂其二"}
{"author":"屈大均","content":"泉下多吾友，兼之窈窕姿。镜台馀落粉，花径失香綦。燕子皆双宿，樱桃不独枝。相思无日夜，不觉鬓成丝。","dynasty":"明代","title":"春怀"}
{"author":"屈大均","content":"金钱惟有汝，朵朵不曾贫。但觉香清烈，安知味苦辛。秋容寒更淡，晚节老逾真。不是陶彭泽，谁为采采人。","dynasty":"明代","title":"对菊作"}
{"author":"屈大均","content":"先开避冰雪，岂是南枝心。欲与黄花并，芬芳作一林。","dynasty":"明代","title":"从石涛禅师乞花插瓶其八"}
{"author":"屈大均","content":"几日崧台驻六飞，龙髯攀堕泪空挥。山河无地容金盌，陵寝何年振玉衣。野接苍梧成大漠，峰连员屋总金微。哀笳吹尽之回曲，未得生从绝塞归。","dynasty":"明代","title":"端州吊古其二"}
{"author":"屈大均","content":"天上依然揽玉珂，人间不复画青蛾。而今却羡双星好，犹得年年一渡河。","dynasty":"明代","title":"七夕"}
{"author":"屈大均","content":"风寒落叶易成悲，叶叶秋来亦有思。萧瑟最愁蝉响外，一声先与梦魂知。","dynasty":"明代","title":"沙亭漫兴其五"}
{"author":"屈大均","content":"层层作蕊。更绛趺一一，能结双子。定是青陵，魂入寒香，催教朵朵连理。雌雄不少相思树，又恁得同心如尔。更爱他、飞雪丹成，灼灼杏葩难似。堂上鸳鸯惯见，试将七十二，来与相比。脸际凝脂，决胜明霞，几片天边初起。枝枝正发台关驿，染遍了、白鹇头尾。记昔年、弄玉同攀，笑向影边斜倚。","dynasty":"明代","title":"疏影鸳鸯梅"}
{"author":"屈大均","content":"石船仙处士，锦伞女将军。往迹披苍藓，微诚托紫芬。英雄羞粉黛，变化望风云。且作山中逸，翩翩鸾鹤群。","dynasty":"明代","title":"高凉遇欧阳先辈赋赠其二"}
{"author":"屈大均","content":"万里从关塞，相将负戴来。为怜桃叶渡，未凝海殊回。生日逢人日，妆台倚凤台。梅花频采采，为子汎春杯。","dynasty":"明代","title":"人日秦淮上值孟王生辰赋赠其一"}
{"author":"屈大均","content":"愁因春色豁，病逐岁华除。岂欲长居世，惟思更著书。身惭枯木在，心恨死灰馀。那得长为蝶，翩翩向太虚。","dynasty":"明代","title":"病起作其一"}
{"author":"屈大均","content":"金凤井边朝出店，白羊城下暮登台。路傍多少当垆女，笑问罗敷何处来。","dynasty":"明代","title":"从塞上偕内子南还赋赠其五"}
{"author":"屈大均","content":"谁知兰麝土，花冢即花田。有影随胡蝶，无声与子鹃。画空留两幅，诗已失诸篇。割爱持相赠，知君是好贤。","dynasty":"明代","title":"庞祖如以张乔美人画兰见赠诗以答之其六"}
{"author":"屈大均","content":"一日犹炎汉，三分是武侯。出师遗表在，涕泪至今流。","dynasty":"明代","title":"咏古其一"}
{"author":"屈大均","content":"瓶中粒粒砚田来，云子香流齿颊开。世上尽多仁者粟，陶潜未有叩门才。","dynasty":"明代","title":"贫居口占其四"}
{"author":"屈大均","content":"堂上老人七十九，绝似麻姑能饮酒。白发垂垂亦至腰，梳头辄命梁鸾妇。小妇脔鸡鸡颇肥，大奴斸笋未曾稀。果甘最爱芭蕉实，花好时簪茉莉围。当轩一树沙梨熟，男女孙雏分亦足。画眉两两斗歌声，萱草纷纷争一束。骥子先教三字经，熊儿早诵九春曲。春来日比人间长，举杯劝日休飞光。听泉之妣百有四，沧洲处士八旬强。我今母子如能似，亦为吾族一祯祥。","dynasty":"明代","title":"堂上行"}
{"author":"屈大均","content":"将军一日著缁衣，狐死频令兔见几。江左近辞高帝寝，武陵遥叩故人扉。半生春梦何曾足，垂老云游尚未非。富贵繇来多不义，定知回首泪长挥。","dynasty":"明代","title":"闻张将军为僧赋寄"}
{"author":"屈大均","content":"寇媚潘髯大社开，纷纷诗画客争来。班如堂里多评藻，温丽人称似玉台。","dynasty":"明代","title":"秦淮曲中词其六"}
{"author":"屈大均","content":"凤凰卵不完，一朝巢倾覆。君舅已国殇，君姑亦无禄。两雏羽未成，啾啾在沟渎。大雏乃儿夫，弋人慕其肉。妾父为朱家，任侠轻金玉。努力救遗孤，恩义一何笃。君子怀父冤，水深伤独漉。妾亦愿损躯，报雠持剑槊。雄儿命苦屯，郁郁居林谷。","dynasty":"明代","title":"陈恭人挽诗其二"}
{"author":"屈大均","content":"东洞火痕多，温柔如水玉。秀色生文姿，为君日三浴。","dynasty":"明代","title":"送蒲衣子采砚其四"}
{"author":"屈大均","content":"嗟予遘阳九，不得全天形。接舆已髡首，桑扈亦裸行。兰草非人锄，鸾皇乃自烹。念君意气存，禦侮如干城。小人箕其舌，君子渊无声。经德不可回，相将保千龄。","dynasty":"明代","title":"答谭非庸其一"}
{"author":"屈大均","content":"父子捐身百战时，魂随少帝入天池。潘州忠烈推潘氏，一片莓苔蚀旧碑。","dynasty":"明代","title":"后高凉曲其二"}
{"author":"屈大均","content":"日出秦楼睡起迟，黄莺啼杀海棠枝。湘东未得持斑管，先取豪犀理鬓丝。","dynasty":"明代","title":"哭华姜一百首其八十"}
{"author":"屈大均","content":"平生好峤岳，所至栖丹丘。太华虽言好，未若归罗浮。冲虚有云构，葛公所绸缪。喑虎守洞穴，碧鸡松际游。石乳滴人寒，花气随风留。仙璈奏池底，月明声可求。发晞笼葱林，手弄芙蓉鸥。日月还雰虹，元气郁不流。研精在玄奥，吾且以销忧。","dynasty":"明代","title":"冲虚观"}
{"author":"屈大均","content":"边风起蓟门，黄云高嵯峨。予登轩辕台，四望发悲歌。哀哉帝王都，城阙如丹霞。朝阳开露掌，阊阖摇金波。碣石悬天柱，桑乾接银河。真人兹建极，亿载讵云多。谁令羽林儿，一旦倒长戈。逼遥关塞路，朝暮驱橐驼。橐驼安所负，美人如桃花。凄凄当落日，莽莽扬风沙。龙髯攀莫及，玉女舞婆娑。天庭方晏乐，宁知予咨嗟。","dynasty":"明代","title":"登轩辕台作"}
{"author":"屈大均","content":"诸峰看渐近，最小是麻姑。雨过云衣乱，风吹镜影无。水分双岳势，云作万松图。忆向华台去，秋林一杖孤。","dynasty":"明代","title":"沙贝望罗浮"}
{"author":"屈大均","content":"峨峨太华山，上有四毛女。苟非逃学仙，从死成黄土。光光人鱼膏，泉下照歌舞。泪作水银海，肠为黄金缕。秦时女高士，丽英与为伍。翩翩金精峰，相逐有毛羽。","dynasty":"明代","title":"咏古其十三"}
{"author":"屈大均","content":"不识珊瑚树，多疑是赭桐。纯丹因向日，最劲为含风。烽火柏千干，芙蓉砂一丛。炎方惟有此，可以寿吾公。","dynasty":"明代","title":"赋得山大丹花为大司马留村吴公寿其一"}
{"author":"屈大均","content":"重阳殊未发，谁议岁寒情。少苦因黄蕊，多甘是素英。带霜拖面白，和露点茶清。种尔宜饥渴，芬芳养此生。","dynasty":"明代","title":"菊其一"}
{"author":"屈大均","content":"一滩一尺上惊雷，力尽波涛杀不回。下水人歌上水哭，风声哀杂水声哀。","dynasty":"明代","title":"秋日自广至韶江行有作其二十九"}
{"author":"屈大均","content":"占甫兼文武，诗多肆好风。崧高还自诵，燕喜复谁同。孝友期张仲，经营似召公。对扬称万寿，受命正无穷。","dynasty":"明代","title":"寿两广制府其一"}
{"author":"屈大均","content":"蒲柳先秋落，河山异代倾。报恩无剑术，乞食有箫声。海鹤双栖少，边雕自猎轻。君怜慈母在，高义赠生平。","dynasty":"明代","title":"答天生"}
{"author":"屈大均","content":"宗臣遗像在，对越孝陵云。周礼难为国，姬公竟负君。龙蛇迷旷野，日月在孤坟。莫问三杨事，忠良道各分。","dynasty":"明代","title":"木末亭拜方正学先生像"}
{"author":"屈大均","content":"一片平芜接海天，江南山色堕楼前。双双浮玉天风外，空翠飞来化作烟。","dynasty":"明代","title":"蜀冈怀古其四"}
{"author":"屈大均","content":"卿本佳人自不知，相逢蔓草露零时。殷勤问我离骚赋，欲共潇湘采竹枝。","dynasty":"明代","title":"怀沈武功其一"}
{"author":"屈大均","content":"相逢一醉白登乡，歧路苍茫恨夕阳。塞北离愁随地阔，江南归梦绕天长。高堂望断阴山月，班马嘶残子夜霜。明日黄云千里隔，故人那得共壶觞。","dynasty":"明代","title":"塞上逢李武曾"}
{"author":"屈大均","content":"归为堂上馔，未忍佐膏芗。有幸烹雌妇，无忧啄粟场。华轩供爱玩，故岭绝回翔。翅戒儿童剪，从他锦绣张。","dynasty":"明代","title":"郑方二君以生鹧鸪数双见贻赋诗答之其六"}
{"author":"屈大均","content":"蒙茏黄木洲，汎滥扶胥汇。池台俯闾井，耕钓存风概。濒海多涂泥，芳沃罕灌溉。春雨上膏滋，冬潮咸气退。烧盐有馀秆，垦土无留块。曰我沮溺人，耕惭微禄代。宁须富粳稻，但欲除污莱。始晴命夫男，露田行不怠。汩汩引泉脉，苍苍悦山黛。虹生黄晕中，日出阴霞内。土坼百卉惊，基崩众流溃。殷勤语我农，旨否尝不逮。滂沱趣导渠，湍激宜安碓。在彼牛力偿，在此锄功贷。苗壮须附根，草肥或留菜。平生究水利，斥卤亦所爱。尽力志沟洫，开荒喜草昧。王道始力田，子职期秉耒。踟蹰盻有年，勤动终无悔。","dynasty":"明代","title":"西台雨后行田"}
{"author":"屈大均","content":"屏风知几叠，云锦夹天开。树树倒垂壁，峰峰阴积苔。野花多有子，山雉绝无媒。系艓幽潭口，言探石髓回。","dynasty":"明代","title":"自胥江上峡至韶阳作其九"}
{"author":"屈大均","content":"故园荔子正鲜红，汝返闽中我粤中。此地杨梅那得似，荷花虽好酒樽空。","dynasty":"明代","title":"金陵送蓝子其一"}
{"author":"屈大均","content":"逢君如上玉山行，少小才华俨汉京。已有笙歌要五夜，还劳鞍马过孤城。吟辞楚国江蓠秀，醉倚频阳石冻清。犹有先臣奇服在，岁寒无使朔风惊。","dynasty":"明代","title":"答富平田十五"}
{"author":"屈大均","content":"处处珊瑚竞作丛，珊瑚不产海波中。无人识是珊瑚树，道是山丹与赩桐。","dynasty":"明代","title":"山丹"}
{"author":"屈大均","content":"能为汉语亦多情，夫妇双吹木叶声。教上辞乡高岭望，云边尚见塔儿城。","dynasty":"明代","title":"咏史其二"}
{"author":"屈大均","content":"花时愁作飓，幸及肃霜成。留秆长三尺，烧盐作水晶。","dynasty":"明代","title":"穫稻其二"}
{"author":"屈大均","content":"九江临海目，山色似朝霞。岁晏馀三秀，林深有一家。早收多雁膳，春养亦鱼花。不觉成高隐，清霜满鬓华。","dynasty":"明代","title":"寄赠九江曾丈并以为寿其一"}
{"author":"屈大均","content":"如何炎徼外，乃有二贪泉。香尉繇来众，金装亦未贤。君知贫贱好，祗载素馨鲜。归种章江曲，长吟对紫烟。","dynasty":"明代","title":"送鲍子韶还赣州其三"}
{"author":"屈大均","content":"身随婚嫁毕，五岳向黄泉。有命安朝槿，无心托杜鹃。人亡嵇氏散，鬼唱鲍家篇。寒食他时哭，琴弹宿草边。","dynasty":"明代","title":"哭王用礿其四"}
{"author":"屈大均","content":"豪侠人称脱四娘，挥金不向少年场。一生珠翠交贫士，赢得西邻笑淡妆。","dynasty":"明代","title":"秦淮曲中词其七"}
{"author":"屈大均","content":"谁知玉井里，亦复有鸳鸯。玉女洗头罢，莲花无数香。更怜毛女好，于此素琴张。风捲水帘雪，愁卿罗袂凉。","dynasty":"明代","title":"携姬游华山赋赠"}
{"author":"屈大均","content":"如云留一半，香不散天明。湿处能消暑，乾时亦助情。摘分蛮女手，穿遍越王城。竞向千门卖，金钱掷不轻。","dynasty":"明代","title":"素馨其四"}
{"author":"屈大均","content":"又忍西河泪，吾兹敢丧明。乌生馀一子，猿哭只三声。鞠育劳王母，孩提失所生。蟪蛄空九岁，无命养难成。","dynasty":"明代","title":"哭亡儿明道"}
{"author":"屈大均","content":"走马渔阳路尽时，天津东下逐流澌。北风一夜河冰合，又舍兰舟汶水湄。","dynasty":"明代","title":"从塞上偕内子南还赋赠其二十"}
{"author":"屈大均","content":"梦寐羲皇独旦人，弱年时已作遗民。先生何许知元亮，男子其谁是富春。初度只今忘甲子，嘉名在昔爱庚寅。楚丘方少多神智，未欲人称踰六旬。","dynasty":"明代","title":"庚午季秋六十有一岁生日作其四"}
{"author":"屈大均","content":"最相思，楼上镜。长带一枝花影。娇莺定解梦湘东，不向画帘惊醒。泪染春笺红雪莹。锦水桃花相映。回文书就字斜斜，念与东风教听。","dynasty":"明代","title":"满宫花"}
{"author":"屈大均","content":"愁因风雨甚，望暖一春心。悲咽天何事，阴寒日已深。莺花那自保，烟草故相侵。一自伤摇落，萧条直至今。","dynasty":"明代","title":"春感其一"}
{"author":"屈大均","content":"白马雕鞍日日行，闺中不管绿苔生。殷勤放尔鹧鸪去，去到郎前啼几声。","dynasty":"明代","title":"放鹧鸪词"}
{"author":"屈大均","content":"艰难三月葬，馀力一亭成。风雨劳相保，茆茨幸未倾。似怜庐墓处，欲慰子春情。扫地殷勤祭，宁亲向九京。","dynasty":"明代","title":"飓风大作墓上亭幸免毁伤有赋其二"}
{"author":"屈大均","content":"赠子槟榔花，杂以相思叶。二物合成甘，有如郎与妾。","dynasty":"明代","title":"古意其二十"}
{"author":"屈大均","content":"琵琶争唱玉娥郎，艳曲传来自武皇。一代文章馀乐府，孤臣泪洒雁门霜。","dynasty":"明代","title":"代州曲中作"}
{"author":"屈大均","content":"萧森诃子林，蒲葵郁相向。榕树与菩提，枝枝似交让。岁久根为干，倒生多怪状。植自萧梁年，半槁神尔王。下有谈经坛，精灵此惝恍。昙摩昔盥钵，泉涌何瀁瀁。海眼虽潜通，洋溢非潮涨。三酌有馀甘，欲持作春酿。南汉迹未湮，有无在沧漭。塔影摇清漪，鱼戏王亳上。光流若玄珠，盈手可相贶。佛氏多寓言，翻译劳文匠。妙道贵神会，无心即罔象。","dynasty":"明代","title":"诃林咏古"}
{"author":"屈大均","content":"一日犹炎汉，三分是武侯。出师遗表在，涕泪至今流。","dynasty":"明代","title":"咏古其一"}
{"author":"屈大均","content":"十六罗敷已嫁夫，秦家楼上有卿无。白州生女频归石，南海名娘半是珠。短短兰云初覆额，轻轻桃雪欲凝肤。前身定是收香鸟，日夕沉馢满绣襦。","dynasty":"明代","title":"又赠香丹其一"}
{"author":"屈大均","content":"天都峰似仙人掌，一见惊如太华峰。掌上石楼无路上，巨灵曾此擘芙蓉。","dynasty":"明代","title":"题铁桥翁黄山画册其一"}
{"author":"屈大均","content":"鸳湖何所有，一片鹤孤飞。爱尔琅玕树，浮丘不忍归。青霄联羽翼，白露戒裳衣。忽作离群咏，愁心满翠微。","dynasty":"明代","title":"留别秀水桐开士"}
{"author":"屈大均","content":"天门开阖处，变怪是浮云。日出长三丈，玄黄尚未分。天鸡惊梦寐，海市动氤氲。谁似丈人石，长为鸾鹤群。","dynasty":"明代","title":"和人登泰岱作其三"}
{"author":"屈大均","content":"慷慨空长啸，无心爱好春。愁多生白发，命薄失佳人。海燕成巢屡，安榴结子频。纤纤银系爪，犹忆搊弹新。","dynasty":"明代","title":"舂山草堂感怀其七"}
{"author":"屈大均","content":"步出城西门，盘回见丘垤。隋家旧宫殿，林际尚明灭。亡国以荒淫，雷塘乃无穴。吁嗟美人魂，风吹作蝴蝶。玉颜虽黄埃，遗香托花叶。英雄在白杨，悲啸亦呜咽。血为萤火飞，雨中光熠熠。地道通峨眉，千里陂陀接。幽幽一井泉，中有古日月。虚无见玉勾，洞府藏冰雪。举觞相与倾，慷慨中怀热。茫茫失路中，痛饮诚贤哲。","dynasty":"明代","title":"蜀冈陵占其一"}
{"author":"屈大均","content":"珠随明月满，半作泪光流。独立当蟾兔，相思若女牛。投荒频自苦，入海欲谁求。忍使闺中子，离颜一片秋。","dynasty":"明代","title":"廉州杂诗其六"}
{"author":"屈大均","content":"香好消魂梦，氤氲至夜分。馀烟飞不尽，凝作半床云。","dynasty":"明代","title":"白华园作其二十九"}
{"author":"屈大均","content":"东西河水只分流，割断云潢作御沟。职与婺星皆寡宿，生为天媛更离愁。鸳鸯有愧双青鸟，瞻兔无情一白头。婉娈未终初日上，明年含睇又凉秋。","dynasty":"明代","title":"七夕咏牛女其五"}
{"author":"屈大均","content":"三月潮鱼尽上田，渔人塞箔向江边。我家江口知渔事，著得渔书十二篇。","dynasty":"明代","title":"三月"}
{"author":"屈大均","content":"紫塞归来白发长，美人争拂镜中霜。鸳鸯湖畔开樽酒，一曲明妃尽断肠。","dynasty":"明代","title":"洞庭录别其一"}
{"author":"屈大均","content":"燕来春笋似纤纤，细拨银筝向酒帘。一唱杨花人尽醉，阿侬情比月波甜。","dynasty":"明代","title":"秀州曲其二"}
{"author":"屈大均","content":"无才不敢恨长贫，老大惟知与道亲。几杖高堂多古物，衣冠中土有遗人。碧梧早落过芳岁，黄菊迟开及好春。绕屋云山无路入，一家鸡犬自先秦。","dynasty":"明代","title":"忠养堂书怀其一"}
{"author":"屈大均","content":"内则时时读，中言子法多。味调鱼子酱，香入燕儿窠。未恨清贫甚，徒嗟少壮过。莱衣无所有，日夕一渔蓑。","dynasty":"明代","title":"丁卯腊月十三日恭逢家慈大人八十有四寿日喜赋五章其四"}
{"author":"屈大均","content":"日出桃花水，云生芳草泥。几家黄犊卧，一径白鸠啼。山市晴初聚，湖田冻未犁。丈人方荷蓧，相遇板桥西。","dynasty":"明代","title":"江村春日"}
{"author":"屈大均","content":"谭子丹青妙，尤工写宓妃。凌波纨扇出，拾羽玉屏飞。昔诵陈王赋，尝嗟丽色希。兹焉图画里，日日对容辉。","dynasty":"明代","title":"赠谭天水其一"}
{"author":"屈大均","content":"水绿山青一片愁，销沉玉槛与铜沟。生憎茂苑多杨柳，长使行人系紫骝。","dynasty":"明代","title":"姑苏杨柳枝词其二"}
{"author":"屈大均","content":"舟小愁炎热，迟回乱石间。眠篙双女苦，坐钓一人閒。水响知滩至，林昏羡鸟还。时来思用武，前路耐间关。","dynasty":"明代","title":"舟上连州其三"}
{"author":"屈大均","content":"峰峰相角立，奇石满空中。山雨夏多白，江霞秋更红。鱼虾三峡异，妇女一罾同。数舸沿明月，歌传水帝宫。","dynasty":"明代","title":"舟上连州其四"}
{"author":"屈大均","content":"乱流争一壑，风傍水门多。石势随云落，滩声杂雨过。只须秋月好，终奈暮猿何。不寐同渔父，洲边弄芰荷。","dynasty":"明代","title":"舟上连州其五"}
{"author":"屈大均","content":"半壁划青冥，双流倒翠屏。天从江口出，雨以峡门扃。独夜歌山鬼，无人见野萤。微风林外过，彷佛芷兰馨。","dynasty":"明代","title":"舟上连州其六"}
{"author":"屈大均","content":"不妨滩石乱，溪女解篙舟。舟似腰肢折，篙随瀑布流。水声惊万壑，林气似三秋。风小帆频落，沿洄未免愁。","dynasty":"明代","title":"舟上连州其七"}
{"author":"屈大均","content":"沿溯频无路，滩门雨不开。谁从千仞壁，飞下一舟来。天逐青峰转，人随白鸟回。数声渔父笛，忽起望夫台。","dynasty":"明代","title":"过清远诸滩"}
{"author":"屈大均","content":"飞翠如烟雨，秋来山色浓。夕阳一返照，明灭金芙蓉。独啸此亭月，将寻何处钟。石门精舍近，蚤晚巢云松。","dynasty":"明代","title":"望五老峰"}
{"author":"屈大均","content":"言携青玉杖，千折上云霄。石镜通秋月，兰泉应海潮。窗开三楚小，帆落九江遥。一片洪荒色，天风吹不消。","dynasty":"明代","title":"紫霄峰"}
{"author":"屈大均","content":"向夕楼中卧，天风忽起西。不知吹瀑水，飘落几重溪。窗小云争入，林深雪已迷。无人爱幽独，来共听猿啼。","dynasty":"明代","title":"开先寺楼作"}
{"author":"屈大均","content":"一脉茅山至，苍苍烟雾浓。神宫开六代，王气出中峰。万古君臣始，九天楼殿重。卧碑当辇路，春草未曾封。","dynasty":"明代","title":"望钟山"}
{"author":"屈大均","content":"橐驼生一女，不肯与之乳。羌儿谓橐驼，恩薄乃如许。女亦肉为鞍，女亦力如虎。重能驮帐房，可眠我妻女。屈足受重载，万斛如鸿羽。中国奇畜稀，肿背人争取。牝牡不用分，独峰亦爱汝。泉脉每能知，跑地水如缕。青海热风来，先鸣报行旅。粪烟直上时，望似狼烟举。有时亦人立，两脚相支拒。夏至虽退毛，封牛谁敢侮。橐驼且自欢，听我兜离语。我鼓大琵琶，一曲为而舞。橐驼知音声，湩流复如雨。饱饫橐驼儿，蹄峰免刀俎。","dynasty":"明代","title":"橐驼行"}
{"author":"屈大均","content":"分来烽火柏，持作笔床先。小架宜斑管，长书得锦笺。归凭纤手润，益使大红鲜。未有琼瑶报，殷勤奏短篇。","dynasty":"明代","title":"西洋郭丈赠我珊瑚笔架赋此答之其二"}
{"author":"屈大均","content":"买陂塘、半圆杨柳，荔枝偏要临水。鸳鸯教向珊瑚影，看杀宋香陈紫。当小至。抛一颗、游鱼争唼扬冰翅。含霞吐绮。把黑叶离离，朱苞烨烨，消受当芳饵。鸣琴去，舟逐兰苕翡翠。匏巴机赤忘矣。金盘玉箸休相忆，差与赤樱相似。君且止。休钓国、桃枝用尽谁知尔。皤皤奈此。更酒浸芙蓉，丹调菡萏，笑逐采莲子。","dynasty":"明代","title":"买陂塘其二"}
{"author":"屈大均","content":"君年一百还馀九，是我如君八十时。倘得杖朝兼杖国，求兄海上与安期。","dynasty":"明代","title":"族兄鸣生翁八十有一生日口占为寿其三"}
{"author":"屈大均","content":"古之著书人，岂必端州砚。黄帝阴符有作时，墨池只用琼瑶片。君今采砚思氤氲，不踏青天割紫云。身入东西双洞口，九渊始得青花文。水岩之石水精子，带血羊肝纯作紫。火捺金钱朵朵圆，白凝蕉叶为肌理。年来岩底采无馀，鬼斧神工多得髓。纷纷散入富豪家，什袭文绫与绛纱。未雨那知泉有本，长乾曾见墨生花。绿尘半与图书积，安得松烟饱朝夕。真气徒含天一深，空光未有云霞迹。琉璃作匣枉称珍，终日随身讵有人。风雅纷葩思赋客，春秋羽翼忆经神。君今欲采圭璋质，尺寸微瑕皆勿失。天留淳朴与遗人，鬼瞰高明悲巨室。石工欺汝只纤毫，翡翠朱砂总未高。鸲鹆眼多堪抵鹊，梅花坑好可磨刀。神物繇来知者寡，相错刚柔方大雅。不得精华日月中，文明安足成天下。为君钩索尚茫然，应有精诚格上天。成璧成圭凭帝赍，天然不必问方圆。","dynasty":"明代","title":"端州访砚歌和诸公"}
{"author":"屈大均","content":"终岁花开不辨名，朝霞多是寒花成。千岩万壑花分色，云海浮沉尽落英。","dynasty":"明代","title":"阅汪文冶始信峰草堂纪略率题六绝其四"}
{"author":"屈大均","content":"番獒高五尺，酣卧多罗绒。紫貂为裀褥，白貂为屏风。","dynasty":"明代","title":"大奴曲其四"}
{"author":"屈大均","content":"窈窕桃林峡，天如匹练垂。石门人独入，谷口马难窥。拂席飞泉湿，衔杯白日移。神仙亦尘垢，半壁玉棺遗。","dynasty":"明代","title":"桃林坪"}
{"author":"屈大均","content":"握手佗城恨太迟，平生吴越罕相知。故人东市多中散，知己辽阳有子期。尔向云门披宿草，予从珠浦荐江蓠。姜家大被应无恙，为致殷勤雨雪时。","dynasty":"明代","title":"送姜克犹归山阴其二"}
{"author":"屈大均","content":"见说钟山麓，当年万树斜。谁将辽海雪，来折汉陵花。冷月含边笛，阴风散暮鸦。数枝当辇路，不忍吐瑶华。","dynasty":"明代","title":"灵谷探梅其二"}
{"author":"屈大均","content":"炎洲山水好，秀色满烟霄。与子为兄弟，东西若二樵。相怜皆翡翠，自媚一兰苕。此日京华隔，予行秋泬寥。","dynasty":"明代","title":"将从雁代返岭南留别程周量其六"}
{"author":"屈大均","content":"苍梧西咫尺，终古哭重华。水接牂柯阔，云开石室斜。天孙频此夕，帝子久无家。不分浮生苦，飘零信海槎。","dynasty":"明代","title":"端州感怀其二"}
{"author":"屈大均","content":"扶胥江口祝融宫，积水茫茫吐日红。十里缃枝连黛叶，朝来一望海霞同。","dynasty":"明代","title":"广州荔支词其九"}
{"author":"屈大均","content":"食雾嘉鱼出，含风顾兔摇。冲寒从郁水，首路指高要。入峡乘残月，依沙候早潮。榜人愁梦短，渔子恨歌遥。石束牂牁势，山分大庾条。双厓高易削，半壁涨鸡消。上下多猿影，潺湲似凤箫。峰留天一角，霞作海孤标。化石怜贞女，看棋忆古樵。羚羊潜水裔，鸲鹆閟山椒。白玉参差笋，丹砂尺寸苗。霜苞开橘柚，土布卷芭蕉。金渡龙须席，琼州孔雀翘。舳舻争入贡，洲岛已全招。虎豹关门壮，鼋鼌窟宅骄。飞楼凌缥缈，涌塔矗云霄。建节雄枢府，回岩俨斗杓。黄门喧鼓吹，赤社盛弓弨。脍鲤筵方启，羹梅味正调。野人趋燕喜，竞夕命兰桡。","dynasty":"明代","title":"冬夜高峡舟中联句二十韵"}
{"author":"屈大均","content":"人家尽木棉，花作一朱天。二月犹无叶，珊瑚十丈然。","dynasty":"明代","title":"广州花朝其二"}
{"author":"屈大均","content":"羡新州，咫尺羊城，兰舟五日即到。竻竹阴中，蒲葵影外，野鹿时相召。讲堂开，允溪绕、祭酒多閒但长啸。凭眺。有碧山廿四，秦眉娟妙。荔枝未少。似丁香、一样雌雄小。与盘中、红蓿芬馨共啖，谁似儒官好。玉杯篇，洞玑草。休叹笺经苦不早。为道。一毡虽冷，诸生师保。","dynasty":"明代","title":"定风波　送李广文之新兴任"}
{"author":"屈大均","content":"夫妇年饥同饿死，不如妾向菜人市。得钱三千资夫归，一脔可以行一里。芙蓉肌理烹生香，乳作馄饨人争尝。两肱先断挂屠店，徐割股腴持作汤。不令命绝要鲜肉，片片看人饥人腹。男肉腥臊不可餐，女肤脂凝少汗粟。三日肉尽馀一魂，求夫何处斜阳昏。天生妇作菜人好，能使夫妇得终老。生葬肠中饱几人，却幸乌鸢啄不早。","dynasty":"明代","title":"菜人哀"}
{"author":"屈大均","content":"正峭寒时人独卧。雪吹乱、纷纷风簸。花细难成朵。锦衾空冷，一片层冰裹。天遣多情真苦我。更白发、催人无那。草草青春过。酒慵花惰，但掩窗儿坐。","dynasty":"明代","title":"茶瓶儿"}
{"author":"屈大均","content":"雌雄双石笋，竞秀出城中。一洞峰峰入，千泉树树通。水花纷似雾，山响不因风。胜日幽探去，无人识玉骢。","dynasty":"明代","title":"暇日出癸水门眺望其一"}
{"author":"屈大均","content":"初岁青阳值令辰，寿杯香杂翠盘辛。文鸾吐绶娱晴日，玉树扬葩媚早春。白首长令天乐好，红颜更与物华新。水头高筑琴书馆，慈慈枝枝见竹筠。","dynasty":"明代","title":"陈君寿词"}
{"author":"屈大均","content":"谢家先幼凤，早已振家声。羽翼从炎海，翱翔上玉京。珠当明月吐，梅向小春荣。祖德西台旧，还高一代名。","dynasty":"明代","title":"赠潘季子"}
{"author":"屈大均","content":"蒲城六月火云高，行人飞鞚寻东皋。大夫射雉有遗处，台榭阴阴风雨聚。金粟堆南问二陵，尧山谷口迷千树。主人骢马早归来，敕赐芙蕖对客开。前席少年筹汉罢，上林高士望京回。惊鸿流雪慰摧颓，醉挥漫水入金杯。同心藕使冰盘满，并蒂花教玉管催。织女多情银汉度，匏瓜无匹心相妒。失志聊为声色荒，求仁不被神仙误。歌长烛短夜无多，明朝秦晋阻黄河。雁门深入胡天雪，回首西方忆绮罗。","dynasty":"明代","title":"丙午夏日将同李天生之雁门道过蒲城饮米侍御园亭即事有赋"}
{"author":"屈大均","content":"无端花国里，日日减容辉。辛苦春林鸟，声声唤子归。","dynasty":"明代","title":"花市其六"}
{"author":"屈大均","content":"流泪到潇湘，君看必断肠。时无骚子姓，定少楚辞章。哀怨一家善，风流终古长。投诗赠先子，招我共琼浆。","dynasty":"明代","title":"病中奉柬王南区使君兼送之任川南其六"}
{"author":"屈大均","content":"蔓长缘屋角，叶嫩未全申。卷作双蝴蝶，擎来一玉人。香生丹汁满，味得白灰匀。肉子鲜逾好，殷勤共上唇。","dynasty":"明代","title":"蒌其四"}
{"author":"屈大均","content":"生香薰梦寐，清绝暮年心。竹扫长空影，松流太古音。老人峰在户，渔父楫穿林。与我携春酒，珊瑚洲外寻。","dynasty":"明代","title":"尹君七十又一生日赠之其四"}
{"author":"屈大均","content":"买陂塘、尽栽莲种，白莲花比红好。贪伊多藕休伤叶，看作露房偏早。花卖了。把叶叶、香萝包饭尝新稻。芙蓉半槁。又子乳茨菰，笋肥茭白，生满接洲岛。荷花荡，似向姑胥取到。菱歌禁得多少。鵁鶄鸂鶒休争宿，尽有五湖烟草。君莫笑。舟上女、搴裙踏藕多娇小。莲茎弄倒。令谁佩风裳，三秋历乱，蒲柳笑先老。","dynasty":"明代","title":"买陂塘其五"}
{"author":"屈大均","content":"十二峰横彩翠长，含情不忍上高唐。朝云终古疑神女，暮雨何年惑楚王。南国荒淫多梦寐，骚人讽谏有辞章。兰荪亦爱风流地，茎叶青青不断香。","dynasty":"明代","title":"和人巫峡中望十二峰之作"}
{"author":"屈大均","content":"长生有术在香闺，方朔年年取小妻。白可鸳鸯成七十，莫教莲叶有东西。","dynasty":"明代","title":"某君年七十馀纳双妾赋以赠之其一"}
{"author":"屈大均","content":"向夕陈瓜果，楼端片月新。言观渡河女，因忆弄机人。乌鹊能相助，鸳鸯不自亲。盈盈皆一水，怅望湿罗巾。","dynasty":"明代","title":"七夕其二"}
{"author":"屈大均","content":"贪凉因竹下，乍病已新秋。未得黄花食，频含绛叶愁。琴教红版挂，酒命绿尊留。自擘增城柚，香生角枕头。","dynasty":"明代","title":"黄落其二"}
{"author":"屈大均","content":"书生磨盾鼻，一檄似雷惊。讨贼呼臣子，倾家起甲兵。时危宁爱死，力尽遂捐生。一片寒江水，怀沙但自明。","dynasty":"明代","title":"读韩孝廉如琰讨闯贼檄其一"}
{"author":"屈大均","content":"浮云何瀰瀰，导我将何之。徘徊西陵路，与子搴江蓠。江蓠久不芳，佳人无衣裳。烹鱼贵神鼎，酌醴宜鸾觞。鸾觞君不御，别恨吴天长。参辰日错行，龙虎不相望。我无四澥罗，何以获鸳鸯。楚歌为羽声，壮心空低昂。君子握神器，小人重文章。去去且挥手，久要愿不忘。","dynasty":"明代","title":"与诸公别于西陵"}
{"author":"屈大均","content":"城边百丈带，曲折下流溪。山县白云满，讼堂春草齐。书成玉杯外，政报金门西。又拜春秋疏，人人一卷携。","dynasty":"明代","title":"题从化郭明府册子"}
{"author":"屈大均","content":"越女能诗始绿珠，懊侬一曲艳吴歈。身轻好似飞花堕，化作明霞入太无。","dynasty":"明代","title":"绿珠"}
{"author":"屈大均","content":"不愁舟碎瞿唐石，爱触中流滟滪来。象马丛中穿一发，篙篙相接斗惊雷。","dynasty":"明代","title":"秋日自广至韶江行有作其十五"}
{"author":"屈大均","content":"家贫亦有数瑶琴，儿女能知山水音。况有松声来万壑，何人不道似空林。","dynasty":"明代","title":"听陈生松言琴其二"}
{"author":"屈大均","content":"楚舞复吴歈，风流作帝图。阿房频止凤，太液复歌凫。小妓玉条脱，中官金仆姑。不知高力士，犹忆上皇无。","dynasty":"明代","title":"大都宫词其一"}
{"author":"屈大均","content":"早孤无禄甚，三十七年哀。不仕空承志，非时敢见才。贫怜三世食，老恨五男催。岁岁当残腊，呜呜哭草莱。","dynasty":"明代","title":"先君澹足公忌日作"}
{"author":"屈大均","content":"景陵苍翠叠芙蓉，想像英姿亚太宗。亲射朵颜沙塞去，先飞天马羽林从。九霄玉几悬神岳，万古龙旗出喜峰。辛苦司香诸内史，烽烟留得掖门松。","dynasty":"明代","title":"天寿八首其四"}
{"author":"屈大均","content":"朱竹胜于墨竹多，人言竹醉亦颜酡。筼筜忽与枫林似，叶叶红如霜染何。","dynasty":"明代","title":"顾生以画朱竹见贻口占答之其一"}
{"author":"屈大均","content":"光华犹忆圣明前，拜手惟歌复旦篇。欲作康侯依昼日，先从王母乞长年。莺教堂上催春酒，花使房中献水仙。白发久忘兴废事，婴陵争似伯瑜贤。","dynasty":"明代","title":"壬申元日作其六"}
{"author":"屈大均","content":"亦作池塘学养鱼，青青桑叶映蓬庐。何须老母哀长剑，自有真人识素书。","dynasty":"明代","title":"寄岑金纪其二"}
{"author":"屈大均","content":"兄弟秦诗奋夏声，埙篪吹出汉西京。无双已冠麒麟胄，第五还高骠骑名。南海山川疆理早，东田膏泽梦魂倾。主人身自为张仲，孝友谁深饮御情。","dynasty":"明代","title":"呈张振六观察"}
{"author":"屈大均","content":"讽谏诗无敌，西京一少翁。连枝黄阁上，隔坐御屏中。出作乘槎使，行高府海功。缁衣能好我，雅有古人风。","dynasty":"明代","title":"赠成农部其二"}
{"author":"屈大均","content":"山村黄叶满，惨淡带炊烟。老母夜犹绩，贫农秋未田。无才甘谢世，多病早栖禅。辛苦双鸿鹄，衔芦过远天。","dynasty":"明代","title":"家园示弟其四"}
{"author":"屈大均","content":"大黄河、万里卷沙来，沙高与城平。教红城明月，白城积雪，两不分明。恨绝当年搜套，大举事无成。长把秦时塞，付与笳声。最好榆林雄镇，似骆驼横卧，人马皆惊。更家家飞将，生长有威名。为黄巾、全膏原野，与玉颜、三万血花腥。忠魂在，颐君为厉，莫逐流萤。","dynasty":"明代","title":"八声甘州　榆林镇吊诸忠烈"}
{"author":"屈大均","content":"二女佩明珠，顺风翔蓬阙。朝霞一膏沐，娭光流如月。园桃何夭夭，秋霜徒磬折。嗟尔荜门子，献玉悲三刖。崇兰忌当门，甘泉必先竭。布衣可终老，濮阳有芳节。请诵伐檀篇，十亩聊怡悦。","dynasty":"明代","title":"答王生"}
{"author":"屈大均","content":"内则时时读，中言子法多。味调鱼子酱，香入燕儿窠。未恨清贫甚，徒嗟少壮过。莱衣无所有，日夕一渔蓑。","dynasty":"明代","title":"丁卯腊月十三日恭逢家慈大人八十有四寿日喜赋五章其四"}
{"author":"屈大均","content":"未黄愁鸟啄，沙压一枝枝。结实能三岁，开花更四时。抑搔须汝甚，拳曲与人宜。尽道嘉名好，麻姑爪不知。","dynasty":"明代","title":"佛手柑其十三"}
{"author":"屈大均","content":"莫上高台望，无穷是楚云。旧游稀白发，独往易斜曛。木落诸峰见，山空一叶闻。祗应盘石上，閒坐对秋分。","dynasty":"明代","title":"送客"}
{"author":"屈大均","content":"宗臣遗像在，对越孝陵云。周礼难为国，姬公竟负君。龙蛇迷旷野，日月在孤坟。莫问三杨事，忠良道各分。","dynasty":"明代","title":"木末亭拜方正学先生像"}
{"author":"屈大均","content":"我有罗浮月，长悬四百峰。期君来玉涧，拂石听霜钟。五色麻姑鸟，千年啸父松。相依当岁宴，不复寄芙蓉。","dynasty":"明代","title":"寄龚柴丈"}
{"author":"屈大均","content":"往日园陵畔，千株间白云。芳馨灵谷寺，灌溉羽林军。乱点钟山翠，争衔麋鹿群。高皇多手泽，如雪日氤氲。","dynasty":"明代","title":"灵谷探梅其一"}
{"author":"屈大均","content":"见说钟山麓，当年万树斜。谁将辽海雪，来折汉陵花。冷月含边笛，阴风散暮鸦。数枝当辇路，不忍吐瑶华。","dynasty":"明代","title":"灵谷探梅其二"}
{"author":"屈大均","content":"几树傍朝阳，犹承日月光。白头宫监在，攀折荐高皇。上苑樱桃尽，华林苜蓿长。春风空有意，先到独龙冈。","dynasty":"明代","title":"灵谷探梅其三"}
{"author":"屈大均","content":"受命生南国，孤根不可移。寒光含雨雪，元气在茅茨。空寂无人见，芳馨祗自贻。上林松柏尽，珍重岁寒期。","dynasty":"明代","title":"吉祥寺古梅其一"}
{"author":"屈大均","content":"一夜东风拂，春回半死根。瑶华答霜雪，硕果孕乾坤。岂有山川秀，居然鸾鹤尊。惟应招隐士，来此日攀援。","dynasty":"明代","title":"吉祥寺古梅其二"}
{"author":"屈大均","content":"枝枝经百折，终不畏冰霜。到地花仍发，横空影自长。月中那可得，人外始闻香。夜夜难为寐，因君拂石床。","dynasty":"明代","title":"吉祥寺古梅其三"}
{"author":"屈大均","content":"山中长自傲，不愧此寒饥。冰雪归玄鬓，乾坤寄缟衣。朝随晴日放，暮作白云飞。一自冥心坐，闻香每发机。","dynasty":"明代","title":"吉祥寺古梅其四"}
{"author":"屈大均","content":"白云开半树，香已遍晴春。明月曾无夜，空山岂有人。风惊飞瀑断，雪洒落花匀。坐久石床暖，氤氲一气新。","dynasty":"明代","title":"吉祥寺古梅其五"}
{"author":"屈大均","content":"念是先朝物，风雷不忍侵。桐焦空有尾，竹老已空心。以道酬泉石，无言阅古今。几宵明月上，为子动瑶琴。","dynasty":"明代","title":"福兴山中古梅其一"}
{"author":"屈大均","content":"一花开混沌，静者最先知。雪满空山夜，云生绝壁时。幽光溪四照，素影鹤相持。辛苦传春信，阴风莫太吹。","dynasty":"明代","title":"福兴山中古梅其二"}
{"author":"屈大均","content":"绝壑春难早，鸿濛养有馀。光生无月处，香在未花初。入石僧同定，横溪客自疏。年年紫峰阁，为尔一踟蹰。","dynasty":"明代","title":"紫峰阁梅其一"}
{"author":"屈大均","content":"夜夜空林里，相看冻不归。坐残千嶂雪，添尽五更衣。结侣如园绮，为餐当蕨薇。无人爱幽独，于此共忘机。","dynasty":"明代","title":"紫峰阁梅其二"}
{"author":"屈大均","content":"先帝宵衣久，忧勤为万方。捐躯酬赤子，披发见高皇。风雨迷神驭，山河尽国殇。御袍留血诏，哀痛几时忘。","dynasty":"明代","title":"燕京述哀其一"}
{"author":"屈大均","content":"谁使黄巾乱，乾坤满战尘。寇雠原赤子，将帅半清人。抚字无良策，诛求损至仁。君王频罪己，钟鼓不遑陈。","dynasty":"明代","title":"燕京述哀其二"}
{"author":"屈大均","content":"无端招抚策，群盗藐王师。一自潼关失，频令紫极移。至尊催战急，司马督兵迟。可惜舆尸拙，三军食尽时。","dynasty":"明代","title":"燕京述哀其三"}
{"author":"屈大均","content":"求言空下诏，谁解圣明忧。隔岁降章去，当关内使留。恩威俱致乱，臣庶不同仇。草野惭无补，终身涕泗流。","dynasty":"明代","title":"燕京述哀其四"}
{"author":"屈大均","content":"万岁山前树，无春到澥棠。宫云空漠漠，沟水自泱泱。天地馀蒿里，龙蛇有白杨。陇西鹦鹉在，何处问君王。","dynasty":"明代","title":"燕京述哀其五"}
{"author":"屈大均","content":"阴雨煤山树，君臣各一枝。内城吹角急，前殿击钟迟。玉辇迁无路，珠丘筑几时。可怜燕父老，弓剑至今悲。","dynasty":"明代","title":"燕京述哀其六"}
{"author":"屈大均","content":"岁岁逢寒食，西山哭圣明。股肱无稷契，涕泪有皇英。涿鹿何曾战，髯龙不下迎。凄凉阊阖外，落日动边声。","dynasty":"明代","title":"燕京述哀其七"}
{"author":"屈大均","content":"长箭短刀鋋，幽并恶少年。马头悬落日，鹰眼射高天。并饮桃花店，齐弹白纻弦。胡姬量酒罢，调笑索金钱。","dynasty":"明代","title":"恶少"}
{"author":"屈大均","content":"朵颜西部落，屯牧黑河滨。吹角呼山鹿，弯弓向路人。马肥燕地草，裘拂蓟关尘。欲共裨王去，江南踏好春。","dynasty":"明代","title":"朵颜"}
{"author":"屈大均","content":"宝勒五花骢，骄嘶天育东。久辞关塞雪，共舞绮罗风。金埒沙尘细，春槽苜蓿红。只愁安乐后，无力逐英雄。","dynasty":"明代","title":"宝勒"}
{"author":"屈大均","content":"湿馀诸水落，南北作沙河。夹岸离宫起，飞桥御辇过。巩华天险在，威漠羽林多。此日馀烟树，徘徊奈夕何。","dynasty":"明代","title":"沙河其一"}
{"author":"屈大均","content":"汉帝朝陵日，沙河驻翠銮。宸楼春水上，玉几白云端。重镇军都拥，长城下口盘。自天来叠嶂，龙虎万年安。","dynasty":"明代","title":"沙河其二"}
{"author":"屈大均","content":"展思宫殿在，创自肃皇年。列圣焄蒿色，诸陵松柏烟。黄花通御气，紫塞振长鞭。一路金汤固，真人自守边。","dynasty":"明代","title":"沙河其三"}
{"author":"屈大均","content":"三宫悬大漠，九塞扼居庸。羽卫何曾战，丸泥本可封。诸珰争揖盗，万国失从龙。辇路沙河曲，萋萋烟草浓。","dynasty":"明代","title":"沙河其四"}
{"author":"屈大均","content":"落日昌平道，愁从关塞归。九门吹画角，万户捣寒衣。伏草黄狐啸，衔芦白雁飞。朝宗桥下水，呜咽出金微。","dynasty":"明代","title":"昌平道中其一"}
{"author":"屈大均","content":"可怜陵寝地，千里草离离。二水沙河在，双桥御道移。水泉边马识，风候野驼知。亦有城头月，苍苍似汉时。","dynasty":"明代","title":"昌平道中其二"}
{"author":"屈大均","content":"燕山连紫塞，千里抱长安。北锁天关险，东襟渤澥寒。龙文犹五色，凤势必千盘。寂寞裬恩殿，孤臣掩泪看。","dynasty":"明代","title":"天寿山其一"}
{"author":"屈大均","content":"文皇当正脉，列圣绕中峰。地作诸华福，山为五岳宗。东西金殿起，左右宝城重。云气如宫阙，高高护六龙。","dynasty":"明代","title":"天寿山其二"}
{"author":"屈大均","content":"岂意千秋后，空馀龙凤门。白狐登御榻，青犊入文园。玉砌磨刀坏，银泉浴铁浑。雍门无限泪，沾洒列朝恩。","dynasty":"明代","title":"天寿山其三"}
{"author":"屈大均","content":"万壑松楸尽，园陵锁寂寥。空馀龙虎抱，似有鬼神朝。银海阴风落，珠尘细雨飘。天南霜露思，极望草萧萧。","dynasty":"明代","title":"天寿山其四"}
{"author":"屈大均","content":"辇道哀湍激，神楼晚日悬。九龙无彷佛，群鹤尚联翩。玉盌沦秋草，珠帘落暮烟。白头宫监在，相对泪潸然。","dynasty":"明代","title":"天寿山其五"}
{"author":"屈大均","content":"北极钩陈出，西山寝殿移。香炉销兽火，宝帐挂蛛丝。山枕黄花戍，泉通太液池。守陵馀几户，犹是羽林儿。","dynasty":"明代","title":"天寿山其六"}
{"author":"屈大均","content":"夹道云龙柱，横空日月楼。金波鳷鹊动，玉气白虹浮。命可中华永，功为万古谋。丰碑无一字，瞻仰泪频流。","dynasty":"明代","title":"天寿山其七"}
{"author":"屈大均","content":"十道穿桥水，千林拂殿枝。飞腾神马在，兴废石人知。盗火烧香峪，妖云压玉墀。边墙虚内外，无计护罘罳。","dynasty":"明代","title":"天寿山其八"}
{"author":"屈大均","content":"二井东西在，诸妃墓未崩。国朝稀殉葬，宫女少陪陵。雨为斑泪滴，云似綵衣凝。终古闻瑶瑟，凄凄怨不胜。","dynasty":"明代","title":"天寿山其九"}
{"author":"边汝元","content":"大王之所爱，贱妾与骓马。时违骓不逝，妾生胡为者。伏剑君马前，待君黄泉下。持此报君恩，别泪不须洒。","dynasty":"清代","title":"虞姬"}
{"author":"曹申吉","content":"萧瑟黄陵庙，依依帝子灵。渚边蘋自白，湖外草犹青。云薄纷遥岫，烟寒隔浅汀。当年虚《九辨》，高咏有谁听？","dynasty":"清代","title":"湘阴"}
{"author":"曹申吉","content":"隔岸晴川影，帆墙触浪奔。禹功江汉大，楚俗鬼神尊。地湿阴常盛，天低日易昏。荒洲犹寂寞，词赋拟《招魂》。","dynasty":"清代","title":"武昌杂诗"}
{"author":"曹申吉","content":"参军绝技出天然，曾侍开元供奉筵。几部《龟兹》零落尽，至今人识李龟年。","dynasty":"清代","title":"听歌者周生"}
{"author":"曹申吉","content":"偶向潇湘听断猿，斑斑千载泣龙孙。楚南近日苍生泪，不是当年帝子痕。","dynasty":"清代","title":"楚南"}
{"author":"曹申吉","content":"故里今年别，殊乡昨日春。看云遥爱日，纪岁乍逢人。泽国湘沅外，山城魑魅邻。野梅初应候，寒雨几经旬。赤帖千门换，雕题百帐驯。彩幡迎楚雁，铜鼓赛苗神。瘴疠崎岖地，艰危老大身。已甘沦井鬼，无复绘麒麟。蓂荚重开子，椒盘屡荐辛。牂牁天更远，屈贾吊何频？暖律回穷谷，浮生托大钧。友朋偕僰道，词赋动芳辰。鬓好观青镜，心期理白蘋。凤楼歌舞处，望断属车尘。","dynasty":"清代","title":"人日贵阳作"}
{"author":"曹申吉","content":"欲雨不雨春色深，青青嫩草俯墙阴。几树繁花开欲尽，一丛弱竹不成林。竹影花光时映水，鸟飞未动声先起。忆向江边怨去年，却来湖上思千里。湖上韶华正可怜，绕城春水尽渔船。鸥鹭自随云上下，楼台直共水沦涟。堤上谁家新种柳，袅袅游丝纷左右。燕至欣逢上巳前，莺啼已过清明后。上巳清明烟色浓，太皞陵畔数株松。宛丘自有西湖乐，梦里青峰三四重。","dynasty":"清代","title":"宛丘春日行"}
{"author":"顾景","content":"含饴常忆抚孙枝，鲤对追从暮景迟。觞咏尚当家有庆，约游未识世多岐。香山高会烟云散，金谷全荒鱼鸟知。踏遍苍苔无限思，儿童不解笑人痴。","dynasty":"清代","title":"重过大云楼废址追和吾祖止庵公旧题敬步原韵"}
{"author":"曹焜","content":"独据胡床啸远雯，冉駹邛笮望中分。划开玉斧浮春涨，凿破铜山閟夕曛。阃外量沙才似斗，渡头挥扇气如云。风流江左今谁属，谈笑还应冠一军。","dynasty":"清代","title":"和杜凝台观察登雅州城楼其一"}
{"author":"曹焜","content":"千叠碉门落照中，旌旗犹记汉时功。横磨十万边尘暗，直指西南使节通。出塞风云思壮士，登坛剑佩识元戎。圣朝声教原无外，未忍蛮陬阻会同。","dynasty":"清代","title":"和杜凝台观察登雅州城楼其二"}
{"author":"曹焜","content":"从军两度阅秋冬，蕉鹿偏教得失重。叱驭未妨过峻阪，诧牛曾此劝春农。朝开毳帐炎风入，夜草边书冻墨浓。惭愧白衣犹领职，扬舲三月下巴賨。","dynasty":"清代","title":"和杜凝台观察登雅州城楼其三"}
{"author":"高镈","content":"豁见仙源启翠岩，曾无锁钥易跻攀。临流便解尘缨濯，不信区区仕路难。","dynasty":"宋代","title":"题碧落洞"}
{"author":"曹本荣","content":"卢橘新传罢汉中，尚衣闻道减花绒。诸州节使休蠲助，圣主清心在合宫。","dynasty":"清代","title":"杂咏"}
{"author":"张固","content":"乱山青翠郡城东，爽节凭高一望通。交友会时丝管合，羽觞飞处笑言同。金英耀彩晴云外，玉树凝霜暮雨中。高咏已劳潘岳思，醉欢惭道自车公。","dynasty":"唐代","title":"重阳宴东观山亭和从事卢顺之"}
{"author":"张固","content":"孤峰不与众山俦，直入青云势未休。曾得乾坤融结意，擎天一柱在南州。","dynasty":"唐代","title":"独秀山"}
{"author":"张固","content":"鹿石晓寒云漠漠，虎溪春浅水潺潺。","dynasty":"宋代","title":"句"}
{"author":"卞育","content":"屈指数四绝，四绝中最幽。此景冠天下，不独奇东州。夜月透岩白，乱云和雨收。甘泉泻山腹，圣日穿岩头。大暑不知夏，爽气常如秋。风高松子落，天外钟身浮。祖师生郎石，古殿名般州。人巧不可至，天意何所留。老僧笑相语，兹事常穷求。移出蓬莱岛，等吾仙子游。","dynasty":"宋代","title":"留题灵岩寺"}
{"author":"冯如京","content":"羡尔能辞组，伤吾未拂衣。天涯同寂寞，骨肉几暌违。片月千山静，孤云一雁飞。何时重载酒，共醉旧柴扉。","dynasty":"清代","title":"寄舍弟容"}
{"author":"冯如京","content":"大节甘心死，沉河无一言。寒江流积恨，明月吊孤魂。两岸啼鹃血，千秋怨女冤。夜风吹冷骨，不复葬家园。","dynasty":"清代","title":"哭妹其一"}
{"author":"冯如京","content":"义死终非死，偷生岂是生。猿啼空有泪，鹤梦已无情。江月年年白，秋风夜夜清。冥台休更怨，湘水此芳名。","dynasty":"清代","title":"哭妹其二"}
{"author":"冯如京","content":"当年跃马事如何，老去寻芳两鬓皤。夹岸草平连大泽，句山岚影下滹沱。白云澹染春衫湿，黄鸟晴眠古树多。贳酒不因贫病减，呼儿共醉绿茵莎。","dynasty":"清代","title":"春日郊行携子骧作"}
{"author":"冯如京","content":"将军大纛奠南州，麟阁功名万户侯。露布惊摇漳海月，云旗高拂闽山秋。黄金绣甲三千士，碧玉清歌十二楼。共醉升平无战伐，西风射猎臂青鞲。","dynasty":"清代","title":"赠马大将军援漳凯旋"}
{"author":"冯如京","content":"空明火树九霞天，咳唾珠玑落座前。画省高檠开甲帐，雕窗小饮及丁年。龙身佩影光惊白，鹤籀翻奇道又玄。此夜谁多金谷酒，漉巾老子欲先眠。","dynasty":"清代","title":"和纪伯紫"}
{"author":"杜子更","content":"西邻东老总为虚，料想君家乐有馀。白酒黄金都是幻，争如好客与收书。","dynasty":"宋代","title":"致爽轩"}
{"author":"冯宋","content":"布依已有回天力，太学翻为御史台。","dynasty":"宋代","title":"句"}
{"author":"冯宋","content":"布衣已有回天力，太学翻为御史台。","dynasty":"宋代","title":"句"}
{"author":"陈瑞","content":"炎汉运未终，蜀井火再红。何人续东汉，大耳隆准翁。刘璋本昏聩，况坐山之穷。孔明溯流上，不曾折一弓。巴州有老将，初不臣枭雄。守陴誓不降，斫头继曼公。桓侯一兵子，而有国士风。长跪以请曰：‘将军勿矇矇。刘主非汉贼，取蜀岂江东。得蜀可延汉，失汉总愚忠’。将军起用命，佐蜀见奇功。至今城东涧，一桥尚如虹。","dynasty":"明代","title":"题严颜桥诗"}
{"author":"曹一龙","content":"行乐乘阴好，谁能困墨朱。重阳激数客，尽日款三吾。烟惨江山古，风清竹木癯。漫郎如可作，分酒酹茱萸。","dynasty":"宋代","title":"浯溪"}
{"author":"陈昌纶","content":"十年京国花前酒，万里黔阳衣上尘。有句旗亭还记否，乱山残月马头人。","dynasty":"清代","title":"别王笛生明府"}
{"author":"安伟","content":"敢斗鲛人织，应收李白机。有心培玉树，何幸近书帷。珠玉谈中吐，云烟笔底挥。好教王谢燕，仍傍画楼飞。","dynasty":"清代","title":"和啸石仲兄下帷罨画楼二首其一"}
{"author":"安伟","content":"照水梅花发，楼高得小溪。白云居士卧，罨画古人题。墨洒凌云笔，鸿留印雪泥。青青窗外竹，好共阿咸栖。","dynasty":"清代","title":"和啸石仲兄下帷罨画楼二首其二"}
{"author":"安伟","content":"爱竹能留客，无君不可居。相亲思德茂，得意左心虚。坐啸谐清韵，行吟动翠裾。请看佳士照，左右尽林于。","dynasty":"清代","title":"题余芳谷左右修竹图"}
{"author":"安伟","content":"小春春酒熟，介寿寿筵开。案举齐眉孟，觞飞舞彩莱。椒花新献颂，柏叶始浮杯。仙室红霞满，函关紫气来。三星辉阆苑，八洞耸瑶台。共把钧天乐，为君奏一回。","dynasty":"清代","title":"祝司马春堂表兄六十生日"}
{"author":"傅光宅","content":"江月江烟望白门，春风春雨自黄昏。年年杨柳无消息，夜夜梨花有梦魂。苏小香车松下路，莫愁芳树水边村。缄情欲寄双飞燕，肠断回文是泪痕。","dynasty":"明代","title":"春日花下有感"}
{"author":"刘光祖","content":"晚风收暑，小池塘荷净。独倚胡床酒初醒。起徘徊、时有香气吹来，云藻乱，叶底游鱼动影。空擎承露盖，不见冰容，惆怅明妆晓鸾镜。后夜月凉时，月淡花低，幽梦觉、欲凭谁省。且应记、临流凭阑干，便遥想，江南红酣千顷。","dynasty":"宋代","tags":"咏物，荷花，抒怀","title":"洞仙歌·荷花"}
{"author":"刘光祖","content":"玉尊凉。玉人凉。若听离歌须断肠。休教成鬓霜。画桥西，画桥东。有泪分明清涨同。如何留醉翁。","dynasty":"宋代","title":"长相思（别意）"}
{"author":"刘光祖","content":"客梦一回醒，三度碧梧秋。仰看今夕天上，河汉又西流。早晚凉风过雁，惊落空阶一叶，急雨闹清沟。归计休令暮，宵露浥征裘。古来今，生老病，许多愁。那堪更说、无限功业镜中羞。只有青山高致，对此还论世事，举白与君浮。送我一杯酒，谁起舞凉州。","dynasty":"宋代","title":"水调歌头（旅思）"}
{"author":"刘光祖","content":"小院回廊春寂寂，晚来独自闲行。画帘东畔碧云生。也知无雨，空滴枕边声。一簇小桃开又落，低头拾取红英。东风相送忘相迎。梨花寒食，到得锦宫城。","dynasty":"宋代","title":"临江仙（春思）"}
{"author":"刘光祖","content":"我似万山千里外，悠然一片归云。宫衔犹自带云云。谁知前进士，已是故将军。闲坐闲行闲饮酒，闲拈闲字闲文。诸公留我笑纷纷。一枝簪宝髻，六幅舞罗裙。","dynasty":"宋代","title":"临江仙（自咏）"}
{"author":"刘光祖","content":"扫径花零，闭门春晚。恨长无奈东风短。起来消息探荼コ，雪条玉蕊都开遍。晚月魂清，夕阳香远。故山别后谁拘管。多情於此更情多，一枝嗅罢还重捻。","dynasty":"宋代","title":"踏莎行（春暮）"}
{"author":"刘光祖","content":"春风开者。一时还共春风谢。柳条送我今槐夏。不饮香醪，孤负人生也。曲塘泉细幽琴写。胡床滑簟应无价。日迟睡起帘钩挂。何不归欤，花竹秀而野。","dynasty":"宋代","title":"醉落魄（春日怀故山）"}
{"author":"刘光祖","content":"画戟如霜，绮疏如水，篆香渐微。向莺花多处，青山衮衮，鹭凫散后，落屑霏霏。曾是鸾台金马客，一场梦觉来人事非。多少话，付无心云叶，自在闲飞。想看燕鸿易感，□几度春往秋又归。见黄馀露点，东坡菊赋，清传雪片，处士梅诗。向此年年开寿斝，算今古人生七十稀。歌啸外，作皇朝遗老，名字辉辉。","dynasty":"宋代","title":"沁园春（寿晁帅七十）"}
{"author":"刘光祖","content":"相逢一笑，又成相避，南雁归时霜透。明朝人在短亭西，看舞袖、双双行酒。歌声此处，秋声何处，几度乱愁搔首。如何不寄一行书，有万绪、千端别後。","dynasty":"宋代","title":"鹊桥仙·相逢一笑"}
{"author":"刘光祖","content":"春风开者。一时还共春风谢。柳条送我今槐夏。不饮香醪，孤负人生也。曲塘泉细幽琴写。胡床滑簟应无价。日迟睡起帘钩挂。何不归欤，花竹秀而野。","dynasty":"宋代","title":"醉落魄/一斛珠"}
{"author":"刘光祖","content":"万竹山中丹叶秋，五峰岩讶白云留。黄花夹路开无主，青嶂随人翠欲流。","dynasty":"宋代","title":"白云岩"}
{"author":"刘光祖","content":"房州亦是家，守岁落灯花。乡信长凭雁，僧餐自施鸦。","dynasty":"宋代","title":"除夕"}
{"author":"刘光祖","content":"往日房陵怜逐客，物情不觉在天涯。十年来作六州长，四海共知双鬓华。封内半为故敌践，路傍时问野人家。京山初入京西道，晚景轻风旆脚斜。","dynasty":"宋代","title":"穿珠节"}
{"author":"刘光祖","content":"竹院逢僧话，山门扫地迎。英雄犹有迹，般若太无情。玉树春阴密，琅玕晚暑清。半年来往屡，只合送行旌。","dynasty":"宋代","title":"鹤林寺"}
{"author":"刘光祖","content":"同登二乐榭，拟续四贤诗。","dynasty":"宋代","title":"句"}
{"author":"刘光祖","content":"女娲山下少人行，涧谷声中一鸟鸣。","dynasty":"宋代","title":"句"}
{"author":"刘光祖","content":"岭似颓城野日荒，关留遗迹界金房。蜀人初向京西道，是处为家莫断肠。","dynasty":"宋代","title":"诗一首"}
{"author":"刘光祖","content":"上泉山下石丛丛，小似飞来天竺峰。草木自腴岩自秀，幽姿不肯入廛中。","dynasty":"宋代","title":"游荆门上泉寺"}
{"author":"刘光祖","content":"碧玉潭深黄玉花，莲经听彻便为家。凭君为我频膏雨，长使村村足稻麻。","dynasty":"宋代","title":"游荆门上泉寺"}
{"author":"刘光祖","content":"晴日喧阗半瘿民，石滩争拾宝玑匀。夔州踏碛遨头宴，防渚穿珠市尾人。","dynasty":"宋代","title":"穿珠节"}
{"author":"刘光祖","content":"春风开者。一时还共春风谢。柳条送我今槐夏。不饮香醪，孤负人生也。曲塘泉细幽琴写。胡床滑簟应无价。日迟睡起帘钩挂。何不归欤，花竹秀而野。","dynasty":"宋代","title":"醉落魄春日怀故山"}
{"author":"刘光祖","content":"人在醉乡居住。记得旧曾来去。疏雨听芭蕉。梦魂遥。惆怅柳烟何处。目送落霞江浦。明夜月当楼。照人愁。","dynasty":"宋代","title":"昭君怨（别恨）"}
{"author":"刘光祖","content":"十分雪意却成霜。暮云黄。月微茫。只有梅花，依旧吐幽芳。还喜无边春信漏，疏影下，觅浮香。才清端是紫薇郎。别鹓行。忆宫墙。夜半胡为，人与月交相。君合召归吾老矣，月随去，照西厢。","dynasty":"宋代","title":"江城子（梅花）"}
{"author":"卢挚","content":"银烛冷秋光画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。","dynasty":"元代","tags":"七夕节，风俗","title":"沉醉东风·七夕"}
{"author":"卢挚","content":"题红叶清流御沟，赏黄花人醉歌楼。天长雁影稀，月落山容瘦，冷清清暮秋时候。衰柳寒蝉一片愁，谁肯教白衣送酒？","dynasty":"元代","tags":"重阳节，孤独，写景","title":"沉醉东风·重九"}
{"author":"卢挚","content":"柳濛烟梨雪参差，犬吠柴荆，燕语茅茨。老瓦盆边，田家翁媪，鬓发如丝。桑柘外秋千女儿，髻双鸦斜插花枝。转眄移时，应叹行人，马上哦诗。","dynasty":"元代","tags":"寒食节，农村，写景，生活，写狗古诗18首","title":"蟾宫曲·寒食新野道中"}
{"author":"卢挚","content":"秋景挂绝壁松枯倒倚，落残霞孤鹜齐飞。四围不尽山，一望无穷水，散西风满天秋意。夜静云帆月影低，载我在潇湘画里。对酒对酒问人生几何，被无情日月消磨。炼成腹内丹，泼煞心头火，葫芦提醉中闲过，万里云山入浩歌，一任傍人笑我。避暑避炎君频称竹榻，趁新凉懒裹乌纱。柳影中，槐阴下，旋敲冰沉李浮瓜。会受用文章处士家，午梦醒披襟散发。举子辞辛苦桑枢瓮牖，夸荣华凤阁龙楼。脱布衣，披罗绶，跳龙门独占鳌头。今日男儿得志秋，会受用宫花御酒。叹世拂尘土麻绦布袍，助江山酒圣诗豪。乾坤水上萍，日月笼中鸟，叹浮生几回年少。破屋春深雪未消，白发催人易老。适兴舞低簇春风绛纱，歌轻敲夜月红牙。金橙泛绿醽，银鸭烧红蜡，煞强如冷斋闲话。沉醉也更深恰到家，不记的谁扶上马。七夕银烛冷秋光画屏，碧天晴夜静闲亭。蛛丝度绣针，龙麝焚金鼎，庆人间七夕佳令。卧看牵牛织女星，月转过梧桐树影。重九题红叶清流御沟，赏黄花人醉歌楼。天长雁影稀，月落山容瘦，冷清清暮秋时候。衰柳寒蝉一片愁，谁肯教白衣送酒。退步南柯梦清香画戟，北邙山坏冢残碑。风云变古今，日月搬兴废，为功名枉争闲气，相位显官高待则甚底，也不入麒麟画里。闲居雨过分畦种瓜，旱时引水浇麻。共几个田舍翁，说几句庄家话，瓦盆边浊酒生涯。醉里乾坤大，任他高柳清风睡煞。恰离了绿水青山那答，早来到竹篱茅舍人家。野花路畔开，村酒槽头榨，直吃的欠欠答答。醉了山童不劝咱，白女上黄花乱插。学邵平坡前种瓜，学渊明篱下载花。旋凿开菡萏池，高竖起荼蘼架，闷来时石鼎烹茶。无是无非快活煞，锁住了心猿意马。春情残花酿蜂儿蜜脾，细雨和燕子香泥。白雪絮飞，红雨桃花坠，杜鹃声又是春归。纵有新诗赠别离，医不可相思病体。","dynasty":"元代","title":"【双调】沉醉东风_秋景挂绝壁"}
{"author":"卢挚","content":"酒杯浓，一葫芦春色醉山翁，一葫芦酒压花梢重。随我奚童，葫芦干，兴不穷。谁人共？一带青山送。乘风列子，列子乘风。","dynasty":"元代","tags":"春天，游玩，抒情，不满，现实","title":"殿前欢·酒杯浓"}
{"author":"卢挚","content":"挂绝壁松枯倒倚，落残霞孤鹜齐飞。四围不尽山，一望无穷水。散西风满天秋意。夜静云帆月影低，载我在潇湘画里。","dynasty":"元代","tags":"写景，抒情，悠闲","title":"沉醉东风·挂绝壁松枯倒倚"}
{"author":"卢挚","content":"才欢悦，早间别，痛煞煞好难割舍。画船儿载将春去也，空留下半江明月。","dynasty":"元代","tags":"抒情，离别，伤怀","title":"寿阳曲·别朱帘秀"}
{"author":"卢挚","content":"雨晴云散，满江明月。风微浪息，扁舟一叶。半夜心，三生梦，万里别，闷倚篷窗睡些。","dynasty":"元代","tags":"写景，抒情，无奈，愁绪","title":"节节高·题洞庭鹿角庙壁"}
{"author":"卢挚","content":"梦中邯郸道，又来走这遭，须不是山人索价高。时自嘲，虚名无处逃。谁惊觉，晓霜侵鬓毛。","dynasty":"元代","tags":"嘲讽，人生，态度","title":"金字经·梦中邯郸道"}
{"author":"卢挚","content":"江城歌吹风流，雨过平山，月满西楼。几许年华，三生醉梦，六月凉秋。按锦瑟佳人劝酒，卷朱帘齐按凉州。客去还留，云树萧萧，河汉悠悠。","dynasty":"元代","tags":"写景，友人，聚会，感慨","title":"蟾宫曲·扬州汪右丞席上即事"}
{"author":"卢挚","content":"雨过分畦种瓜，旱时引水浇麻。共几个田舍翁，说几句庄家话。瓦盆边浊酒生涯。醉里乾坤大，任他高柳清风睡煞。","dynasty":"元代","tags":"田园，生活，积极","title":"沉醉东风·闲居"}
{"author":"卢挚","content":"竹树映清晓，坐闻山鸟鸣。瓶花香病骨，檐雨挟诗声。客亦非馀子，春无负此生。明朝余问俗，吟罢却须晴。","dynasty":"元代","title":"婺源县斋书事"}
{"author":"卢挚","content":"问俗来山郭，携春到隔溪。花香破禅寂，林樾受莺啼。欲和观音偈，聊乘醉墨题。閒云若留客，不肯为余西。","dynasty":"元代","title":"书梓山寺经堂"}
{"author":"卢挚","content":"古刹东风里，逢僧一解颜。收经出深竹，披衲下空山。未要天花堕，聊看石影閒。何妨病居士，明日到田间。","dynasty":"元代","title":"少林寺赠达禅师"}
{"author":"卢挚","content":"海风吹晓上三山，手把韶华满意看。偶向仙家逢岁朔，不知人世有春寒。梅边杖屦香随步，云际楼台玉作阑。万古椒花一杯酒，醉来骑鹤问还丹。","dynasty":"元代","title":"茅山作"}
{"author":"卢挚","content":"服药求长年，孰与孤竹子。一食西山薇，万古犹不死。","dynasty":"元代","title":"采薇图"}
{"author":"卢挚","content":"翥粉昂丹笔有神，道人无梦到鸡群。何时醉拊苍髯客，唤起茅山万里云。","dynasty":"元代","title":"题邹尊师松鹤图"}
{"author":"卢挚","content":"大雅清风久不闻，一杯聊为洗荒坟。朱弦三叹无今古，说与江东日暮云。","dynasty":"元代","title":"题太白墓"}
{"author":"卢挚","content":"马上微风散薄阴，玉笙吹客过华林。山中宰相杳何许，日暮碧峰鸡犬音。","dynasty":"元代","title":"游茅山五首其一"}
{"author":"卢挚","content":"涧边瑶草洞中花，细水流春带碧沙。昨夜山中酒初熟，道人不暇读《南华》。","dynasty":"元代","title":"游茅山五首其二"}
{"author":"卢挚","content":"竹杪飞亭枕石泉，松坛香雾散茶烟。鸟声记得夜来雨，鹿梦惊回别有天。","dynasty":"元代","title":"游茅山五首其三"}
{"author":"卢挚","content":"辽天有客访髯龙，好事山人画者侬。笑卷云烟收拾去，长教函丈在三峰。","dynasty":"元代","title":"游茅山五首其四"}
{"author":"卢挚","content":"山君满意为山留，故遣清泉笑不休。万斛珠玑三尺玉，要随诗句过宣州。","dynasty":"元代","title":"游茅山五首其五"}
{"author":"卢挚","content":"霜袍行客再来时，不独青山慰所思。咽路黄冠定奇士，半能歌我《步虚词》。","dynasty":"元代","title":"岁旦后四日留别宗坛师松溪许君邹君心远五首其一"}
{"author":"卢挚","content":"碧溪风日隔人间，催出梅花镜里看。莫为轺车太幽独，剩分香玉照春寒。","dynasty":"元代","title":"岁旦后四日留别宗坛师松溪许君邹君心远五首其二"}
{"author":"卢挚","content":"山头羽客晓相携，踏破苍云北斗梯。偶向茅君岩畔宿，却随猿鹤过松溪。","dynasty":"元代","title":"岁旦后四日留别宗坛师松溪许君邹君心远五首其三"}
{"author":"卢挚","content":"神里丹砂脚底云，尧天甲子汉时春。只今句曲游仙梦，无复商颜避世人。","dynasty":"元代","title":"岁旦后四日留别宗坛师松溪许君邹君心远五首其四"}
{"author":"卢挚","content":"揖云聊与许君辞，月下归来访远师。半夜竹声嗔客去，又教劳动岁寒枝。","dynasty":"元代","title":"岁旦后四日留别宗坛师松溪许君邹君心远五首其五"}
{"author":"卢挚","content":"老子扁舟日暮回，眼花不甚见如来。凭谁揭取罗浮月，挂向胥江玉镜台。","dynasty":"元代","title":"宝陀寺"}
{"author":"卢挚","content":"十年关陇得春偏，户有城南尺五天。昨夜台躔照吴楚，梦中黄鹤亦欣然。","dynasty":"元代","title":"送赵左丞之湖广省二首其一"}
{"author":"卢挚","content":"江空岁晚不堪愁，鹦鹉洲寒鬓欲秋。留著梅花莫开尽，为公吹玉过南州。","dynasty":"元代","title":"送赵左丞之湖广省二首其二"}
{"author":"卢挚","content":"一上高斋忆谢公，云间江柳有无中。诗家政有都官宅，肠断荒山落叶风。","dynasty":"元代","title":"梅都官宅"}
{"author":"卢挚","content":"南山采药北山棋，把断阆风天不知。试问龛中二三子，烂柯人是向来谁？","dynasty":"元代","title":"壁鲁洞二绝其一"}
{"author":"卢挚","content":"万古仙岩两羽衣，一瓢秋水送将归。欲知后夜相思梦，月满空山鹤与飞。","dynasty":"元代","title":"壁鲁洞二绝其二"}
{"author":"卢挚","content":"夜梦孤山放鹤翁，道人忙打五更钟。觉来摸索□□月，笑指枯藤问晓风。","dynasty":"元代","title":"赠画梅孙道士"}
{"author":"卢挚","content":"偶营玄宅近丹泉，岂是谈空为稚川。地下衣衾能不朽，鼎中龙虎若为仙。","dynasty":"元代","title":"题叶孝子丹泉庐墓诗卷二首其一"}
{"author":"卢挚","content":"昼衽缞粗夕卧苫，晓霜不似礼经严。夺哀朝士归来晚，花满兰堂月满帘。","dynasty":"元代","title":"题叶孝子丹泉庐墓诗卷二首其二"}
{"author":"卢挚","content":"凭高得华构，燕坐临此州。偶来税尘鞅，得与静者游。氓俗仍楚越，城居带林丘。川明云物閒，风喧鸟声幽。群峰举自献，春溪亦争流。馀花殿芳序，春苗绿平畴。临觞讵能饮，对时思悠悠。将指访凋瘵，摩抚庶有瘳。旷职固所虞，永日聊淹留。","dynasty":"元代","title":"春晚歙郡高斋"}
{"author":"卢挚","content":"怀痾苦无悰，抚节惊岁暮。淹留属休告，宁复婴物务。幽人偶相赏，萧散随所遇。寒郊联骑出，崇冈时延驻。山家如可即，鸡犬隔烟雾。举鞭问樵丁，始识林下路。亭榭歘轩敞，岩壑郁盘互。主人能爱客，何必论雅素。浊醪散襟颜，池鲜足供具。虽非穷胜践，政自得野趣。日夕归影乱，岚霏袭衣裾。鸣驺慎毋前，悠然望江树。","dynasty":"元代","title":"宣城南郊何氏游集"}
{"author":"卢挚","content":"隩室惊岁暮，半菽供朝餐。忽闻农父言，东田出游观。兀兀遵微行，陨箨探茅菅。霜风亦云厉，松柏那可干。胜寄动暌阔，幽素劳音翰。如何烟霞姿，乃在原隰间。丛词构前驱，一笑开襟颜。岂不怀简书，悠然有馀閒。衡门可栖迟，濡辔聊盘桓。明晨下岩崿，相望邈河关。","dynasty":"元代","title":"用韵答李肃政承之"}
{"author":"卢挚","content":"十年皇华使，咨度愧清帙。承命甫为郡，虑无理人术。简书剧沈迷，将迎靡虚日。星言入公府，短发不遑栉。首夏气清淑，鸟鸣庭树密。疏箔悬永昼，南风泛瑶瑟。退食方息偃，卒史已盈室。孤臣偶纡组，岂不怀旷佚。赖有同心人，魁然位丞弼。昭昭麟凤瑞，浑浑金玉质。华缄偎称题，高谊寡俦匹。矢心报知己，言语讵能毕。河流衍洪源，嵩高屹青出。期公山水间，千秋恒若一。","dynasty":"元代","title":"郡斋书事兼答汴梁夹谷左丞"}
{"author":"卢挚","content":"萧萧征马鸣，冽冽惊飙吹。闻君远行迈，执法西南夷。六诏汉始通，有唐亦羁縻。今虽郡县置，绥怀不在兹。物产富金具，吏习为磷缁。垢衣可无浣，直绳讵易持。肃躬行所素，举纲植其维。寒霜固非厉，春阳竟何私。坐令蛮风革，仰报国士知。泛泛江海客，区区简书期。恨恨久别离，去去长相思。","dynasty":"元代","title":"送程中丞介甫赴云南行台"}
{"author":"卢挚","content":"秦中幽胜地，乃在终南山。盘石负磊磊，清泉散潺潺。侃侃古君子，亹亹泉石间。图史纷座隅，衡门昼长关。种菊飧落英，袭芳佩秋兰。道腴德充符，怡然有馀欢。鸣鹤时一来，似爱孤云閒。孤云不能飞，鸣鹤遂空还。濈濈桃李艳，郁郁松柏寒。羲和驶春晖，岁晏霜露繁。感物有深儆，怀哉邈难攀。","dynasty":"元代","title":"寄博士萧徵君维斗"}
{"author":"卢挚","content":"城南有幽人，旬浃不获见。驾言写我忧，况怀青云彦。寒潭照林庐，高楼俯郊甸。偶持一觞酒，相与言笑宴。农亩方委积，庭柯谢纷绚。空山岁年晚，聊以观物变。此日足可惜，携手尽馀眷。","dynasty":"元代","title":"载酒访王敬仲昆季登楼赋诗得见字"}
{"author":"卢挚","content":"美人如修竹，日暮何娟娟。美人如野鹤，所贵非乘轩。远游岂不佳，缁衣为谁贤。相别亦云久，相看已苍然。襟韵尚豪爽，尊俎重留连。追忆平生欢，见赠长者言。铿鍧咸池奏，溔渺渤澥渊。我无英琼瑶，持以赠君筵。为君赋《淇隩》，为君歌芝田。","dynasty":"元代","title":"席上答周饶州"}
{"author":"卢挚","content":"风雅诏屈宋，篆隶开钟王。义精太史笔，百世宗潮阳。予生独后时，志欲袭众芳。不践道德圃，游艺徒遑遑。长嗟竟焉如，严驾临康庄。朝驰秦汉郊，暮税邹鲁乡。西州有佳人，鼓琴谐咸章。锵鸣琼瑶佩，绚粲芙蓉裳。揽衣愿从之，远在天一方。习尚或庶几，高节何可望。","dynasty":"元代","title":"寄徵士韩从善"}
{"author":"卢挚","content":"蹇余抱私戚，无以浣苦颜。解组访诗客，息驾依松关。羽流所栖处，稍出阛阓间。丈室俯寒英，芳气云窗閒。烟岫列远郊，石濑鸣清湾。览物得深趣，觞酌聊循环。麻姑逝已久，琴高杳难攀。超摇世氛远，髣髴仙游还。即此悟冲素，何必跻蓬山。","dynasty":"元代","title":"嘉平十日访文伯纯遂偕施克刚胡明初游眺鳌峰道院饮韦鍊师方丈王敬叔继至分韵赋得山字"}
{"author":"卢挚","content":"时暇陟林阜，聊访尘外迹。禅岩莹灵辉，于兹鉴空寂。看笋出深樾，听泉憩危石。胜践已云屡，谁能惮行役。","dynasty":"元代","title":"石镜精舍"}
{"author":"卢挚","content":"仙人何许来，绛衣翠为裾。朝霞映楼居，瑞日临绮疏。韶容托植物，神奇升丰腴。岂无琼华枝，亦有珊瑚株。国风芍药赠，骚客芙蓉襦。愧尔颜色好，愧尔芳菲殊。谁云风霜地，亦复雨露濡。猗猗绿竹抽，绚绚群芳馀。公馀文墨暇，嘉宾此邪虚。时清景逾胜，不乐将何如？","dynasty":"元代","title":"湖南宪幕牡丹"}
{"author":"卢挚","content":"靡靡岁年晚，肃肃霜露霏。君子不遑处，四牡来騑騑。月出方皎皎，我心恒依依。今夕复何夕，山中依容辉。惠然有深契，使我心悦夷。北风日已凉，行役乃无期。言迈未可留，凄然送将归。永怀金玉音，时得慰渴饥。","dynasty":"元代","title":"送李廉使西归洛阳"}
{"author":"卢挚","content":"谁谓衡山高？景行思齐而。谁谓衡麓近？大路莫致之。衡高麓云邈，洙泗不在兹。远臣礼乐光，吉月春阳时。原隰遂咨度，于彼湘之湄。薄言采芹藻，多士乐且仪。酌彼百泉水，憩我驷牡驰。我将布惠泽，我将迪民彝。我将歌《白驹》，爰求硕人遗。爰求硕人遗，空谷夫何为。南山有楩楠，北山有桐椅。谁谓衡山高？衡麓乃所基。","dynasty":"元代","title":"岳麓书院舍菜礼成"}
{"author":"卢挚","content":"吾生天地间，形役何时休？六凿不自閒，七情举相仇。岁星如惊飙，鬓毛忽已秋。世路廓悠悠，渠能远行游。谷神所依于，宛在水中洲。羲和既弭节，望舒亦停辀。终贞实乾德，坤灵秘奇谋。虚白存夜气，接搆焉得留。去来谁与期，驾言仍丹丘。","dynasty":"元代","title":"戏赠李廉访参道"}
{"author":"卢挚","content":"威凤览德辉，来自丹穴山。孤鹤慕文采，飞从浙江干。凤饮必醴泉，啄食惟琅玕。箫韶奏虞庭，凤仪五云间。朝阳忽西驰，梧竹随凋残。孤鹤黯秋影，雁鹜相与还。长鸣九皋恨，月落天风寒。","dynasty":"元代","title":"赠陕西李廉使古意二首其一"}
{"author":"卢挚","content":"娟娟秦关月，偏照崧山云。山云自无心，而能远淄尘。崧云初未閒，下有幽栖人。曀曀风雨交，悠悠去来频。时时宿檐端，姿态如相亲。悲鸣动遥夜，天衢屏游氛。秦关谩修阻，月辉皓无垠。愿言奋西飞，奈此由东邻。","dynasty":"元代","title":"赠陕西李廉使古意二首其二"}
{"author":"卢挚","content":"登封大夫汉师儒，颍水洗出商山须。袖携尺素照秋碧，何年沧海遗神珠。三台光气五云朵，崧君潮来亦轩渠。龙虎变化风雨散，竹花不实悲鹓雏。故都乔木今何如？剑履上天不可呼，长歌《缁衣》渺愁余。","dynasty":"元代","title":"题高登封所藏史丞相手帖"}
{"author":"卢挚","content":"苍龙驷车载初阳，绿天浮春开八荒。连蜷飞雾俨冠剑，四三神君翼东皇。桂醑盎烈兰肴芳，楹筵巫觋纷披猖。瑶琴袗衣杳何许，两妃倚竹临空江。野烟颦翠九疑远，暮雨洒恨湘波凉。冰夷闇投明月玑，山鬼夜啸猿猱悲。长歌抚节怀楚累，遗音疏越知者稀。筑室赖有佳人期，紫坛荷屋薜荔帷。汀洲聊堪搴杜若，怨公子兮怅忘归。恑毫慅墨含古色，虎头痴绝公麟痴。续骚未成今见画，忽欲轻举起无为，朝来目送秋云飞。","dynasty":"元代","title":"题李伯时九歌图"}
{"author":"卢挚","content":"营州少年猎城下，楼居主人何为者？爱观陈迹赋如龙，不与鲜卑斗驰马。从教辽东无管宁，沧波政须濯吾缨。楼头无时对山色，笔端有喙能秋声。朝来见画思远策，惭负团茅旧泉石。少姨寄我瑶华音，蓬莱水浅嵩云深。","dynasty":"元代","title":"题见山楼诗卷"}
{"author":"卢挚","content":"留侯晚节从赤松，武侯早岁称卧龙，仇秦复汉身始终。渊明初非避俗翁，两侯大节将无同。阳秋甲子法王正，持笔宛有长沙雄。易地灞上祁山功，王弘何恨奉吾足，督邮能芥平生胸。归来种豆南山中，斜川只许桃源通。门前五柳春濛濛，落絮不与江波东。环堵萧然吾未穷，北窗尽有羲皇风。画图不尽千古意，诗成一笑浮云空。","dynasty":"元代","title":"题渊明归去"}
{"author":"卢挚","content":"云山苍苍兮烟木稠，石濑潺潺兮江水流。故人兮冕旒，先生兮羊裘。使人皆先生兮谁其伊周？使人不先生兮谁其巢由？仕止久速兮舍圣人将安求。清风一丝兮岂为名钩，蕉黄荔丹兮香火千秋。岸下几篙兮荣辱之舟，先生一笑兮白云收。","dynasty":"元代","title":"题子陵钓台"}
{"author":"卢挚","content":"缺壶歌断江声秋，鲸呿汉水皆倒流。新亭未绝楚累泣，琅琊何至桐宫囚。金乌一飞半天赤，梦里妖妖失坚壁。愁云不暇护储胥，掣雷腾空去无迹。神鞭坠玉惊人间，王良解鞚龙媒閒。烟芜惨淡碧波远，跛曳群偷未敢还。平生作计信良苦，才办枯骸臭资斧。犊车麈尾笑绝缨，亦有清风满千古。乘时剽夺何足云，温郎高义殊可人。坐观万乘此轻举，结舌乃畏黄须嗔。汉家鼓车千里足，秦庭主父徒自辱。垂堂致戒昧前闻，司马家儿那免俗。并州越石定不群，向来莽卓乌有坟。无人说与桓将军，青山白纻君应闻。","dynasty":"元代","title":"玩鞭亭"}
{"author":"卢挚","content":"山灵满意欲留客，玉作鸣泉松作石。半空亭榭为余开，一日云烟尽相识。南风挟秋吹画栏，六月小山生暮寒。野夫平生解高卧，问君试借青琅玕。","dynasty":"元代","title":"旌德县李氏别业"}
{"author":"卢挚","content":"和泽周三春，桃李罗堂前。劲风无荣木，于我若浮烟。与子相遇来，倾盖定前言。岁月好已积，玉石乃非坚。一朝辞吏归，悠然见南山。从我颍水滨，虚室有馀閒。故人赏我趣，赖古多此贤。吾驾不可回，怅恨独策还。靡靡秋已夕，亭亭月将圆。青松冠岩列，白云宿檐端。此中有真意，弱毫多所宣。登高饯将归，路遐无由缘。良才不隐世，来会在何年。","dynasty":"元代","title":"集句饯张知事子中"}
{"author":"卢挚","content":"诗成雪岭，画里见岷峨。浮锦水，历滟滪，灭坡陀。汇江沱。唤醒高唐残梦，动奇思，闻巴唱，观楚舞，邀宋玉，访巫娥。拟赋招魂九辩，空目断云树烟萝。渺湘灵不见，木落洞庭波。抚卷长哦。重摩娑。问南楼月，痴老子，兴不浅，意如何。千载后，多少恨，付渔蓑。醉时歌。日暮天门远，愁欲滴，两青蛾。曾一舸。奇绝处，半经过。万古金焦伟观，鲸鳌背，尽意婆娑。更乘槎欲就，织女看飞梭。直到银河。","dynasty":"元代","title":"六州歌头题万里江山图"}
{"author":"卢挚","content":"半额淡妆鸾影翠。约略玉人新病起。碧彝金雀暗香来，凭竹几。薰沉水。诗在静华春梦里。羞涩蜡痕无意味。尽纵绛英争妩媚。中州风韵到南枝，归颖计。纫兰佩。日暮对花愁欲醉。","dynasty":"元代","title":"天仙子"}
{"author":"卢挚","content":"问东风何似，早吹绿、洞庭波。要催起江头，梅妆的皪，柳态婆娑。遥知玉墀鹓鹭，对青阳、绿禁郁嵯峨。欢动云间阊阖，应收雪外蓬婆。谁将瑶瑟托湘娥。颖客播弦歌。向执法森然，寿星明处，陡顿春多。衡君也能三呼，更双成度曲奏云和。如许升平文物，仍逢混一山河。","dynasty":"元代","title":"木兰花慢在德六年正旦"}
{"author":"卢挚","content":"社里诗人，尘外江村。甚终朝、关定柴门。酾泉行药，钓月耕云。间是谁欤，今隐者，古山君。老子虽贫，尽办清尊，但休嫌、俗壮轮囷。他时有暇，准去寻春。把竹边梅，松下石，可平分。","dynasty":"元代","title":"行香子"}
{"author":"卢挚","content":"岭峤荔枝新。前岁曾逢旧使君。下足扶胥江上雨，南薰。吹散蛮烟瘴海云。去去幕中宾。恰及梅开寂寞滨。载酒随车应共赏，殷勤。要识寒花别有春。","dynasty":"元代","title":"南乡子"}
{"author":"卢挚","content":"姑射乘龙。与少皞行秋，佳气葱葱。九重天上，万岁声中。想见玉立神崧。更川妃微步，恰便似、户外昭容。建章宫。正鸡人唱晓，凤吹腾空。风流太平礼乐，是鼓腹康衢，白叟黄童。说向周公，声容文物，歌舞帝力神功。幸天公不禁，人间酒醉得西风。此心同。有黄河为带，江汉朝宗。","dynasty":"元代","title":"春从天上来至元二十九年八月二十八日"}
{"author":"卢挚","content":"元贞更号。日月开黄道。试看韶华何处好。击壤康衢父老。相将竹马儿童。崧高万岁声中。洛浦海花香里，人间第一春风。","dynasty":"元代","title":"清平乐元贞元旦"}
{"author":"卢挚","content":"朱弦三叹。宝瑟凝尘满。更奈芙蓉秋思晚。湘浦离歌欲断。往年尊俎风流。忆君送客江楼。此日江楼送客，忘怀赖有沙鸥。","dynasty":"元代","title":"清平乐送张都事子敬秩满北归"}
{"author":"卢挚","content":"海棠痴绝。忙甚都开彻。不是芜菁花上蝶。谁为清明作节。溪山今日无尘。绣衣却待禁春。莫遣鸣驺多事，老夫也是游人。","dynasty":"元代","title":"清平乐歙郡清明"}
{"author":"卢挚","content":"长沙客，宁食武昌鱼。未觉故人疏。归舟唤醒乡关梦，宾筵容揽使君须。听民谣，今五绔，昔无襦。待留与南州谈盛事，更恰好南楼逢老子。明月夜，古来无。江头春草迷鹦鹉，幕中秋水映芙蕖。绿尊倾，红袖舞，醉时扶。","dynasty":"元代","title":"最高楼"}
{"author":"卢挚","content":"湘南长忆崧南住。只怕失约了巢父。舣归舟、唤醒湖光，听我蓬窗春雨。故人倾倒襟期，我亦载愁东去。记朝来、黯别江滨，又弭棹、蛾眉佳处。","dynasty":"元代","title":"黑漆弩"}
{"author":"卢挚","content":"江山图画，楼台烟雨。满意云间金缕。饶他苏小更风流，便怎似、贞元旧谱。西湖载酒，薰南清暑。弭棹芙蓉多处。醉扶红袖听新声，莫惊起、同盟鸥鹭。","dynasty":"元代","title":"鹊桥仙"}
{"author":"卢挚","content":"越水含秋光似镜。泛我扁舟，照我纶巾影。野鹤闲云知此兴。无人说与沙鸥省。回首天涯江路永。远树孤村，数点青山暝。梦过煮茶岩下听。石泉呜咽松风冷。","dynasty":"元代","title":"蝶恋花"}
{"author":"卢挚","content":"冰褪铅华临雪径。竹外清溪，拂晓开妆镜。银烛铜壶斜照影。小楼遮断江云冷。香透罗帏春睡醒。如许才情，肯到枯枝杏。客子新声谁听莹。孤山快唤林和靖。","dynasty":"元代","title":"蝶恋花"}
{"author":"卢挚","content":"前度归田菘下住。野店荒村，抚掌琵琶女。忽听梨园新乐府，离鸾别鹤清如许。歌管声残弦解语。玉笋春泉，心手相忘庆。明日扁舟人欲去，晓风吹作潇湘雨。","dynasty":"元代","title":"蝶恋花予将南迈席间赠合曲张氏夫妇"}
{"author":"卢挚","content":"种竹山分浇稻水。箕颍田园，菘少屏风里。玉树芝兰谁可比。堂前索甚裁桃李。薄劣莺儿来报喜。似说朝来，麦秀蚕眠起。快唤巢由同一醉。君家好个人间世。","dynasty":"元代","title":"蝶恋花登封马叟飞卿寿席即事赋词为马卿祝且俾山倡歌以侑尊"}
{"author":"卢挚","content":"雪暗山明，溪深花藻。行人马上诗成了。归来闻说妙隆歌，金陵却比蓬莱渺。宝镜慵窥，玉容空好。梁尘不动歌声悄。无人知我此时情，春风一枕松窗晓。","dynasty":"元代","title":"踏莎行"}
{"author":"卢挚","content":"青女飞来汗漫游。素娥相赏玉为舟。三千年也蟠桃熟，万岁山高锦树秋。开寿域，望神州。日华云影思悠悠。愿将江汉清风颂，镌向崧崖最上头。","dynasty":"元代","title":"鹧鸪天元贞元年九月初五日"}
{"author":"陈辉","content":"根枝不入灵和殿，枉为人间拂马蹄。","dynasty":"宋代","title":"句"}
{"author":"陈辉","content":"天南遥极际，跨海一峰青。地近朝东水，人看拱北星。千层通翠嶂，四面是沧溟。力致槟榔货，开山敌五丁。","dynasty":"清代","title":"琅峤山"}
{"author":"陈辉","content":"穷居忘我拙，涉世懒逢迎。壁破牵云补，窗疏待月生。蘧庐天地阔，尘事羽毛轻。好就杯中酒，狂歌一放情。","dynasty":"清代","title":"自题"}
{"author":"陈辉","content":"一派鹭江水，遥遥碧岸西。风帆依石影，烟火薄云梯。海色群山合，潮声入屿低。行人栖泊处，极目旅情迷。","dynasty":"清代","title":"鹭江即事"}
{"author":"陈辉","content":"僻处心常静，幽栖意自閒。种花分隙地，闭户似深山。日映浓华里，风摇积翠间。不须寻酒伴，独坐亦开颜。","dynasty":"清代","title":"小斋"}
{"author":"陈辉","content":"精诚归帝子，大节凛冰霜。慷慨同千古，从容共一堂。兰焚山失色，玉瘗土留香。捲地悲风至，萧萧起白杨。","dynasty":"清代","title":"五妃墓"}
{"author":"陈辉","content":"竹院萧萧里，微风度碧栏。怀人花共瘦，踏月影同寒。砧杵敲何急，衾裯梦觉单。长吟非有恨，只怕听更残。","dynasty":"清代","title":"秋吟"}
{"author":"陈辉","content":"客舍春郊里，阴阴翠竹园。冲烟闻犬吠，隔树见莺喧。草绿疑无路，云深又一村。行行车马过，从此近仙源。","dynasty":"清代","title":"半路竹"}
{"author":"陈辉","content":"五里林间路，长堤绕碧流。落花春径寂，芳草晚园幽。鹭宿依斜岸，凫啼近小洲。绿阴行过处，客邸在溪头。","dynasty":"清代","title":"五里林"}
{"author":"陈辉","content":"凤岭崎岖道，游人蹑屐行。跻云穿树隙，踏石越浮坪。野鸟半知类，山花不识名。登临望无极，莽苍色纵横。","dynasty":"清代","title":"凤山道中"}
{"author":"陈辉","content":"芦漪人欲渡，几曲鳖兴溪。浅沚飞沙鸟，深蓬叫野鸡。岚横卑湿地，路入水云蹊。应是极南处，村遥草露迷。","dynasty":"清代","title":"鳖兴溪"}
{"author":"陈辉","content":"斜帆临野渡，水涨海涯东。草色连长岸，岚烟聚短篷。山山春雨霁，树树夕阳红。欲向津头问，桃源路可通。","dynasty":"清代","title":"东港渡"}
{"author":"陈辉","content":"冷雨沧江上，移舟泊海门。清歌閒戍客，短笛隐渔村。浪阔潮千顷，天空月一痕。摇摇游子意，梦忆旧家园。","dynasty":"清代","title":"鹿耳门夜泊"}
{"author":"陈辉","content":"间关投绝域，遗庙海之滨。古殿山云暮，空阶野草春。鸱鸮啼向客，杜宇咽迎人。自立千秋节，英风起白蘋。","dynasty":"清代","title":"宁静王祠"}
{"author":"陈辉","content":"竹桥平野路，春水涨清溪。风静寒沙阔，烟浓远树低。青芜喧海燕，碧岸叫村鸡。为语南游客，应知慎马蹄。","dynasty":"清代","title":"二赞行溪"}
{"author":"陈辉","content":"海中青屿里，一片带春烟。水上浮奇石，天涯泛小船。波回苍霭外，村在白沙边。客棹经过处，怀人意惘然。","dynasty":"清代","title":"泊澎湖西屿"}
{"author":"陈辉","content":"碧草横塘露未消，计程烟水望中遥。数声鸡犬当山店，十里园林近野桥。人在石厨炊火起，客临茅屋酒帘飘。匆匆行李随青犊，度竹穿榕看采樵。","dynasty":"清代","title":"礁巴师戎晓发"}
{"author":"陈辉","content":"野竹迷离翠作垣，微茫山色古云门。烟侵晚岫通幽径，水隔寒堤接远村。曲槛留阴閒睡鹿，疏星倚月冷啼猿。昔年曾得游中趣，依旧湖光潋滟存。","dynasty":"清代","title":"龙湖岩"}
{"author":"陈辉","content":"尘途未整远行装，夜息还同客异乡。一盏寒灯吟拓落，三更旅舍话凄凉。茅檐梦破芙蓉月，竹榻思侵荻苇霜。晓起鸡声咿喔处，数村烟水画苍苍。","dynasty":"清代","title":"小店仔夜宿"}
{"author":"陈辉","content":"踽踽行来望翠微，晚风吹度拂征衣。檨林斜影迷樵径，竹坞繁阴引钓矶。路转纡回溪鸟散，山横黯淡野人归。乡村扰扰何时靖，万马频嘶未解围。","dynasty":"清代","title":"依仁道中"}
{"author":"陈辉","content":"扳萝直上石屏巅，四望凌虚意渺然。俯瞰群山培塿细，遥临万树郁葱连。溪痕涧壑青芜地，彩色云霞碧落天。极目沧溟东碇外，烟波数点贾人船。","dynasty":"清代","title":"登石屏山"}
{"author":"陈辉","content":"隐隐孤村近碧峰，朝来但觉晓云浓。疏狂到处难为客，懒散无心学老农。草屋寒烟迷橘柚，竹桥秋水映芙蓉。寂寥幸有园林趣，为觅奇岩路几重。","dynasty":"清代","title":"村中"}
{"author":"陈辉","content":"烟笼竹树接沙洲，夕照横波海气浮。樵子唱回云影路，戍人吹动角声秋。僧归废寺钟尚寂，燕喜澄潭水不流。触目郊原多景象，迷离草屋起重楼。","dynasty":"清代","title":"镇北门晚眺"}
{"author":"陈辉","content":"买隐山村迹已深，轩车过客莫相寻。清泉白石通幽趣，野鹤溪鸥达素心。看罢晴云峰有色，钓馀寒月水成阴。许由原有高风在，未辍箕山得意吟。","dynasty":"清代","title":"买隐"}
{"author":"陈辉","content":"羽叟先生不窳居，超然物外葛天初。青山雨度双花坞，绿野烟消一草庐。醉倚壶觞閒岁月，吟依几席乐琴书。竹桥秋水相逢处，洗涤烦襟兴有馀。","dynasty":"清代","title":"不窳居访林羽叟"}
{"author":"陈辉","content":"疏桐曲径对荒亭，得句閒吟任放情。处处青畦延绿亩，村村柳暗又花明。禅居笕水当厨近，野笠锄云掠地轻。古寺钟敲天境外，霸图空剩旧雕楹。","dynasty":"清代","title":"海会寺次壁间韵"}
{"author":"陈辉","content":"碧涵芳霭品成仙，隔断红尘几瓣妍。云母槛头蟾乍起，水晶帘外鹤閒眠。香飘浑是冰台影，色动全浮玉璧烟。看取亭亭真异种，何郎粉为六郎传。","dynasty":"清代","title":"昭亭看白莲"}
{"author":"陈辉","content":"碧汉无尘一色秋，疏星片月淡云收。霜沾桂树寒香满，露滴桐梢瘦影幽。几曲微吟依海岸，半空清响起江楼。谁家玉笛横吹里，却把关山惹客愁。","dynasty":"清代","title":"中秋书感"}
{"author":"陈辉","content":"残雨新添一色秋，小窗开处见清幽。箫吹淡月通溪店，漏滴寒空近戍楼。对影孤吟悲宋玉，惊魂断梦忆庄周。雁飞不到台阳路，怅望天涯芦荻洲。","dynasty":"清代","title":"秋雨后即事"}
{"author":"陈辉","content":"满山春树凤毛张，石润岚寒接大荒。翠竹低横三社远，黄沙倒接一溪长。猿啼雨外空云岫，鹭宿烟中静野塘。画意谁知从此得，可堪登眺暂相将。","dynasty":"清代","title":"凤山春眺"}
{"author":"陈辉","content":"遥遥行李向溪东，待渡埤头一径通。邸舍人歌春树外，征车牛逐暮云中。沙连淡水村村竹，路近新园处处菘。桥畔酒家帘影动，怜他少妇倚微风。","dynasty":"清代","title":"过埤头店"}
{"author":"陈辉","content":"十里荒荆路欲迷，停车小住傍岩栖。山当傀儡烟常冷，地接琉球月更低。蛮曲偏惊春夜里，渔灯散点海涯西。行人到此浑无寐，梦断诗成听野鸡。","dynasty":"清代","title":"宿放䌇社口"}
{"author":"陈辉","content":"翠屿孤悬在水隈，青葱疑是小蓬莱。云连远影岚光动，日映高峰海色开。恍惚鳌游千尺水，苍茫浪激数声雷。信知南极瀛壖地，物产犹传鹦鹉杯。","dynasty":"清代","title":"琉球山"}
{"author":"陈辉","content":"独立龟峰最上头，倚风舒啸与谁俦。崖中曲岫苔痕破，岛外长空浪影浮。石冷云归山色暮，霜寒树老海天秋。清猿洞口声声叫，也学登高伴客游。","dynasty":"清代","title":"九日登龟山"}
{"author":"陈辉","content":"小种花开地不偏，生来枝叶本嫣然。半痕奇艳添微粉，几瓣新红染翠钿。色映疏帘欺睡后，香飘野砌到尊前。莫嫌寂寞山村里，却有亭亭物外仙。","dynasty":"清代","title":"山村见凤仙花"}
{"author":"陈辉","content":"碧流春色海天宽，岛屿苍茫雨后看。半棹斜翻云影碎，片帆遥送浪花残。沙浮曲岸渔人宅，树隐孤村战将坛。曾是昔年歌舞地，寒城寂寂暮烟寒。","dynasty":"清代","title":"渡安平"}
{"author":"陈辉","content":"翠竹斜榕小径通，招提旧日馆娃宫。昙花冷对妆楼月，贝叶寒生舞殿风。野色苍茫留院落，溪烟黯淡到帘栊。寻春莫问欢娱事，霸业兴亡总是空。","dynasty":"清代","title":"春日游海会寺"}
{"author":"陈辉","content":"鹿耳鲲身翠屿连，云光海色雨晴天。江帆晓渡波间影，市宅寒炊竹外烟。山似画屏时染黛，水如冰镜日磨鲜。凭高得趣閒瞻眺，万里乡关一望悬。","dynasty":"清代","title":"登赤嵌城远眺"}
{"author":"陈辉","content":"溶溶潭水碧无垠，两岸苍烟锁白蘋。山影远涵波色翠，云光斜映浪花新。一肩行李临流客，半棹歌声唤渡人。欲向前村暂栖息，酒帘风起绿杨津。","dynasty":"清代","title":"渡菅林潭"}
{"author":"陈辉","content":"一潭澄彻月流华，潋滟浮光四望赊。冰镜濯磨尘不滓，玉英漂洗色无瑕。清涵藻荇披幽涧，冷照鱼龙戏浅沙。夜静村庐疏雨外，箫吹隔岸半渔家。","dynasty":"清代","title":"鲫潭霁月"}
{"author":"陈辉","content":"夕阳斜照赤嵌楼，揽古兴怀到此游。废堞蝉鸣馀老树，颓墙雀噪等荒邱。窗临岛外晴波影，门泊江边晚渡舟。当日筑城人已去，霸图空付水东流。","dynasty":"清代","title":"赤嵌夕照"}
{"author":"陈辉","content":"春来搜索句还成，把酒行吟半日酲。为是东风吹我醒，海棠花外听流莺。","dynasty":"清代","title":"春日其一"}
{"author":"陈辉","content":"韶华向曙海天开，红蕊青枝照水隈。镇日书窗无客至，小帘风煖燕飞来。","dynasty":"清代","title":"春日其二"}
{"author":"陈辉","content":"鹿耳门前几溯洄，月眉湾作避风台。舟师不畏东流急，唤得小船载酒来。","dynasty":"清代","title":"再泊月眉湾"}
{"author":"陈辉","content":"竹桥双渡涨西流，草绿寒烟拂岸头。马足欲前还又却，数湾春水冷于秋。","dynasty":"清代","title":"二赞行溪"}
{"author":"陈辉","content":"市米三百钱，皑皑才一斗。聚囷渔利家，乘此誇其有。台人不皆贫，亦岂尽富厚。菜色叹时艰，枵腹绝薪槱。官司榜平粜，人趋惟恐后。一丁米三升，鞭扑惊且走。攒簇拥吏胥，蒙怒不厌丑。公廷散未了，挈稚且扶耇。谁谓台阳地，盈阡更累亩。名为产米乡，亦有饥人否。闻道昔先民，馀三在耕九。贮粟预为计，丰储多聚朽。今人何不然，岁歉辄搔首。谓是俗纷华，虚糜费已久。所以无盈馀，饥来罄瓦缶。穷庐有寒士，捉襟常见肘。米贱扬糠秕，米贵悬杵臼。三炊虽举火，茹草兼饭糗。一闻米价高，叹息谋莱妇。高堂有老亲，幼子尚黄口。仰事与俯畜，诗书非琼玖。欲卖不值钱，换米祇取咎。洋洋泌水清，乐饥且自守。海日高扶桑，光华照户牖。春色不我靳，绿到门前柳。颇爱陶潜节，慷慨莫相负。抗志养其真，士行不可苟。五斗懒折腰，三升岂轻受。甘贫本素心，肉食匪吾偶。","dynasty":"清代","title":"买米"}
{"author":"陈辉","content":"辛苦远行人，寂寞溪山路。云水隔疏村，渺渺横烟雾。鸡声出竹篱，高树滴微露。负耒有农夫，行歌临野渡。竹筏散不收，一篙不知处。惊起白鸥飞，低拂芦花去。","dynasty":"清代","title":"郊行古意"}
{"author":"陈辉","content":"庭东一树桃，庭西数竿竹。桃花春既秾，篱笋夏初绿。爰有幽隐人，对之作迈轴。桃竹向时荣，斯人甘淡薄。饮露餍晨蔬，采摘不盈掬。可当黄绮芝，霞炊石火熟。可当夷齐薇，云煨青山斸。鸿飞远冥冥，寥廓无曲局。莫食田间粱，谁能任拘束。所以君子修，清操常不辱。","dynasty":"清代","title":"拟古"}
{"author":"邓桢","content":"和鸾望阙复临边，夹道人看气倍前。素鞸已终风木恨，黄麻亲向穸原宣。枢星影近台三象，卿月光摇尺五天。特简遄从归沐日，对扬恰值建元年。冠加廌角峨应甚，赐有龙文许自专。借箸独当天下计，折冲随运掌中权。黑衣岂直朝来补，朱帝繇兹世共联。身历四朝元未老，城如万里信加坚。可知横草无如此，见说分茒即在焉。勒石祇堪标懿绩，具瞻还为表淩烟。","dynasty":"明代","title":"题肤功雅奏图"}
{"author":"陈羲","content":"锁断柴关避世喧，花前忽喜枉高轩。肯来杖履知身健，但看衣冠识道存。游为兴多随处好，诗因律细少人论。寻幽不厌停车辙，拥帚无时扫席门。","dynasty":"清代","title":"韩二桥太常见访"}
{"author":"陈羲","content":"蜚廉桂观郁崔嵬，四面珠悬甲帐开。青鸟不来仙露冷，秋风独上望思台。","dynasty":"清代","title":"读汉武帝纪"}
{"author":"晁谦之","content":"少师睦宗族，誉望四海尊。具载涪翁诗，凜凜英气存。我方继先志，爱汝贤弟昆。郊天均霈泽，延赏光子孙。适当强而仕，青衫拜君恩。命驾易千里，玉麟共清樽。半年悦清话，膏车遽还辕。轩昂意气雄，下视鹏与鹍。我今归兴浓，倦游怀文园。送别已凄断，握手何忘言。九经在践履，勤劳穷渊源。勉为门户计，无使群议喧。行轻则招忧，世事难重论。忽贻内举羞，同姓古所敦。","dynasty":"宋代","title":"送侄子靖还九经堂"}
{"author":"苏郁","content":"关月夜悬青冢镜，寒云秋薄汉宫罗。君王莫信和亲策，生得胡雏虏更多。","dynasty":"唐代","title":"咏和亲"}
{"author":"苏郁","content":"莫把金笼闭鹦鹉，个个分明解人语。忽然更向君前言，三十六宫愁几许。","dynasty":"唐代","title":"鹦鹉词"}
{"author":"苏郁","content":"十二楼藏玉堞中，凤凰双宿碧芙蓉。流霞浅酌谁同醉，今夜笙歌第几重。","dynasty":"唐代","title":"步虚词"}
{"author":"苏郁","content":"吟倚雨残树，月收山下村。（见张为《主客图》）","dynasty":"唐代","title":"句"}
{"author":"徐谊","content":"布谷催春又一年，使君风斾为翩然。清冷彻处真无际，果见灵源发漏泉。","dynasty":"宋代","title":"石井泉"}
{"author":"徐谊","content":"川原膴膴小曾峦，千古英雄剑气寒。渗漉仁风并义泽，只今光焰在毫端。","dynasty":"宋代","title":"石井泉"}
{"author":"徐谊","content":"发挥有待天须靳，隐显人间未得知。翰林主人工墨客，它年稚子亦能诗。","dynasty":"宋代","title":"石井泉"}
{"author":"徐谊","content":"我行之宜阳，便作大仰游。上有参天松，下有漱石流。群峰拱梵宇，层层閟清幽。老禅雅爱客，要作数日留。泉石疗我饥，竹风销我忧。征尘积经年，可以少涤不。绝胜秋江上，独钓沧浪舟。所恨招不来，莫我更唱酬。","dynasty":"宋代","title":"游沩山"}
{"author":"徐谊","content":"花飞片片上衣襟，拾得飞花寘柳阴。莫遣便随流水去，东君应有惜花心。","dynasty":"宋代","title":"谪官南康军"}
{"author":"范雍","content":"安陆号方镇，江边无事州。民淳讼词少，务简官政优。","dynasty":"宋代","title":"安陆"}
{"author":"范雍","content":"车盖聊引步，浮云镇消忧。郧川梦泽地，古迹堪询求。白兆桃花岩，翰林栖此邱。","dynasty":"宋代","title":"白兆山"}
{"author":"范雍","content":"七百里山界，飞沙与乱云。虏骑择虚至，戍兵常忌分。啸聚类宿鸟，奔败如惊麕。难稽守边法，应敌若丝棼。","dynasty":"宋代","title":"纪西夏事"}
{"author":"范雍","content":"剧贼称中塞，驱驰甲铠精。昔惟矜突骑，今亦教攻城。伏险多邀击，驱羸每玩兵。拘俘询虏事，肉尽一无声。","dynasty":"宋代","title":"纪西夏事"}
{"author":"范雍","content":"承平废边事，备预久已亡。万卒不知战，两城皆复隍。轻敌谓小丑，视地固大荒。愿因狂狡叛，從此葺边防。","dynasty":"宋代","title":"纪西夏事"}
{"author":"范雍","content":"五老峰排连户色，万山寒耸入云株。","dynasty":"宋代","title":"句"}
{"author":"范雍","content":"山奇号九崇，名与雍州同。","dynasty":"宋代","title":"句"}
{"author":"范雍","content":"日下涢川暮，烟横梦泽秋。","dynasty":"宋代","title":"句"}
{"author":"范雍","content":"清凉万杉下，苍翠五峰前。","dynasty":"宋代","title":"句"}
{"author":"范雍","content":"山奇号九嵏，名与雍州同。","dynasty":"宋代","title":"句其三"}
{"author":"张嵲","content":"山边幽谷水边村，曾被疏花断客魂。犹恨东风无意思，更吹烟雨暗黄昏。","dynasty":"宋代","tags":"咏物，梅花，抒怀","title":"墨梅"}
{"author":"张嵲","content":"尘世未徂暑，山中今授衣。露蝉声渐咽，秋日景初微。四海犹多壘，余生久息机。漂流空老大，万事与心违。","dynasty":"宋代","title":"七月二十四日山中已寒二十九日处暑"}
{"author":"张嵲","content":"春岚初破晓光迟，青女消余泫玉肌。雪后离披怜落蕊，溪旁婉约爱横枝。不随姑射乘风去，定与飞仙待月期。山静林深香暗度，折来频动故园思。","dynasty":"宋代","title":"和夏致宏咏梅"}
{"author":"张嵲","content":"平昔志升车，年来但芒屦。前旬返城邑，宵旦未逾数。及兹复入山，始觉离乱苦。行行望远峰，山村犹几许。风清初戒寒，云垂欲收雨。羸马尚嘶林，吾行已遵渚。茂树曩堪攀，澄潭今可俯。秋意满山川，微烟澹村坞。经过竹篱侧，倦极欣一语。三钟应昔志，一室固堪处。去留非本心，偶地因为主。野尽尽茅茨，山田多瘠卤。菽粟工疗饥，薯蓣行堪煮。一水可乘流，从公公莫御。","dynasty":"宋代","title":"和张簿韵"}
{"author":"张嵲","content":"长秋栖遯兴偏浓，秋日山光望欲空。圆纹被水川涵雨，碎影翻林树带风。群山绵亘多连峡，微水潆洄只向东。各有田园归未得，追陪强欲备邻翁。","dynasty":"宋代","title":"和张簿韵"}
{"author":"张嵲","content":"风积同雪凝，飞花际八寰。碧流连远水，玉立认群山。戎马逾猖獗，生民政险艰。兔园歌吹地，回望损朱颜。","dynasty":"宋代","title":"和周守登楼对雪"}
{"author":"张嵲","content":"柳丝摇曳拂堤沙，瑞气中藏上相家。风动五云迷御俎，香从双阙赐天花。仙韶合奏尘飞尽，中使宣斟日未斜。既醉太平谁事业，为倾恩意入流霞。","dynasty":"宋代","title":"贺师垣赐御书一德格天之阁牌并镀金器皿青罗"}
{"author":"张嵲","content":"积雪凝闽岭，凌风识暗香。疏花经雨瘦，卧影入溪长。万里难为赠，九回空绕肠。绿原聊驻屐，试待月荒凉。","dynasty":"宋代","title":"忽见早梅"}
{"author":"张嵲","content":"远意在田畴，中园结茅屋。冻雨昨夜来，共欣春水足。","dynasty":"宋代","title":"怀新亭四首"}
{"author":"张嵲","content":"耘耔竞所务，乔林午风清。嘉谷雨来长，复兹畦水平。","dynasty":"宋代","title":"怀新亭四首"}
{"author":"张嵲","content":"山中茅屋好，况复竹篱新。一迳往来客，万山迎送人。叶殷浑欲染，冬暖却疑春。近得幽栖地，时来岸角巾。","dynasty":"宋代","title":"梦中作得六句觉后足成"}
{"author":"张嵲","content":"山南山北是人家，红杏香中日未斜。传语春风能几日，慎无吹折最高花。","dynasty":"宋代","title":"梦中作后两句前句觉后足成皆梦中所见也"}
{"author":"张嵲","content":"映空终日但如丝，安得垂檐似绠縻。须作深秋霜雨想，要无遗恨俗晴时。","dynasty":"宋代","title":"闵雨"}
{"author":"张嵲","content":"闽岭冬候晚，岁穷殊未寒。谁为五里雾，皓皓怀群山。剥琢斧斤响，啁啾禽鸟间。逖听知何处，四顾但漫漫。怳如湖水秋，眇与天相连。乔林膏沐已，远岫渐披颜。高阁延朝景，清辉泛林端。谅非侵晨兴，讵识景物闲。忽思乡社岁，日晏未开关。","dynasty":"宋代","title":"闽中山间每早白雾四塞咫尺不辨"}
{"author":"张嵲","content":"愁见繁云贴死灰，骤喜春从天际回。晴云流烂满峰起，潋滟陂塘泉脉来。春归欲验将何许，柳腰杏颊知春处。出门矫首望四郊，满目都无故园树。暖景犹疑是故园，纷红糅白终萧然。黄茅不受春色染，化工无地施妖妍。老夫此时三叹息，晴霭暄风总轻掷。缘冈绕涧试幽寻，好鸟一声山桂碧。却忆当年汉水边，花光柳色媚晴天。江头醉罢日将落，芊眠草色生长烟。只今春事知何有，伤心万里空回首。中原但有骨如麻，杜曲应无花似酒。我今流落荒山隈，秋蓬作鬓心摧颓。逢花政恐被花恼，幸兹寂寞无狂媒。闭门睡足高舂后，炉烟一炷消清昼。","dynasty":"宋代","title":"闽中早春"}
{"author":"张嵲","content":"碕岸互萦斜，因依爱筠绿。虽疑境过清，未必伤幽独。偶坐松下石，泉声作琴筑。","dynasty":"宋代","title":"鸣筑亭"}
{"author":"张嵲","content":"生憎丹粉累幽姿，故着轻煤写瘦枝。还似故园江上影，半笼烟月在疏篱。","dynasty":"宋代","title":"墨梅四首"}
{"author":"张嵲","content":"化工着意作幽花，疑是来从阿母家。寂寞沙村烟雨里，如看竹外一枝斜。","dynasty":"宋代","title":"墨梅四首"}
{"author":"张嵲","content":"今旦一沐浴，废兹简编功。读书岂常勤，鞭策常自攻。繄予发种种，力此将何庸。不如掩卷坐，前山翠濛濛。","dynasty":"宋代","title":"沐发"}
{"author":"张嵲","content":"西山日落东山明，长风吹花客心惊。房州气候不可解，嫩叶暗中蝉乱鸣。","dynasty":"宋代","title":"暮春道中闻蝉"}
{"author":"张嵲","content":"经时避地隐苍岩，世虑忘来万事堪。日暮独行南涧侧，遥依疏树望晴岚。","dynasty":"宋代","title":"暮春山中"}
{"author":"张嵲","content":"当日承恩向壁门，今同伧鬼落荒村。丘坟埋没生秋草，人事如斯讵可论。","dynasty":"宋代","title":"内人斜二首"}
{"author":"张嵲","content":"山色依依水自流，内人斜畔最堪愁。荒榛蔓草萦寒骨，更有何人吊杜秋。","dynasty":"宋代","title":"内人斜二首"}
{"author":"张嵲","content":"行穿密行尽，胜概集斯亭。地远岚光重，冬温草木青。俯鉴含空水，还观山作屏。岩溜有时歇，松声无暂停。遐思南涧作，仿佛识仪刑。世缘因岁阔，静习与心冥。离人慕肥遯，驻屐恋岩扃。不似投荒柳，悲吟涕泪零。","dynasty":"宋代","title":"南涧亭诗"}
{"author":"张嵲","content":"春雪欲垂地，春水轂纹浮。乱山无人到，梅花供客愁。轻风侧乌帽，韶序欺白头。攀条记旧赏，嗅蘂悲前游。斜日忽反照，烟华风际流。已叹繁华盛，俄观青荫稠。沉吟两京路，恻怅濒汉洲。尚想万玉妃，清樽交献酬。天涯叹憔悴，览物空夷犹。饮罢不能赋，临风三叹休。","dynasty":"宋代","title":"南山观梅"}
{"author":"张嵲","content":"话别河梁上，踟蹰古道边。男儿重意气，握节向幽燕。一来单于庭，五闰犹未还。黄云愁瀚海，朔雪暗燕然。寒柳春犹白，河水暖尚坚。有怀幽闺妇，二八政婵娟。寄言当永决，欲语讵能宣。忍苦聊相待，恐乖全盛年。二事热中肠，吞声徒向天。纷纷节髦落，泪尽秋风前。","dynasty":"宋代","title":"拟苏少卿寄内"}
{"author":"张嵲","content":"为问边城客，经春复若何。孤生宽意少，游子苦颜多。青壁题诗处，澄潭载酒过。塞垣风色恶，应忆旧云萝。","dynasty":"宋代","title":"偶成寄致宏"}
{"author":"张嵲","content":"雾态风姿紫府仙，直疑清夜降羊权。不知老大心灰久，香气撩人似昔年。","dynasty":"宋代","title":"偶成梅咏三首"}
{"author":"张嵲","content":"荒村屏迹任时移，山水昏明各异姿。穹谷烟凝成襞积，斜林风过作鳞差。病身岂复能强健，末路惟应足抵巇。万古升沉同鸟没，盖棺犹未且题诗。","dynasty":"宋代","title":"屏迹"}
{"author":"张嵲","content":"雨止林叶净，游步喜川平。停午众阴寂，山高一蝉鸣。境静道心熟，世疏尘虑轻。凉飚飒已至，自适羲皇情。","dynasty":"宋代","title":"七月初四日小雨后游步水边"}
{"author":"张嵲","content":"后世新奇方竞出，难持古语对时云。欲将老氏飘风语，刊剟还同火浣文。","dynasty":"宋代","title":"七月二日大风作一昼夜方止土人去此风潮信也"}
{"author":"张嵲","content":"每见营营止樊棘，不应遗矢未央宫。恐报苻坚事端事，自疑今在洒心中。","dynasty":"宋代","title":"七月二十日忽有青蝇翔舞坐隅挥之不去"}
{"author":"张嵲","content":"丧归荆楚痛遗民，修好行人继入秦。不待金仙来震旦，君王已解等冤亲。","dynasty":"宋代","title":"读楚世家"}
{"author":"张嵲","content":"寂历空阶惟落叶，黄昏古寺只栖鸦。高僧相对共无语，坐看西林消暝霞。","dynasty":"宋代","title":"宝林晚坐"}
{"author":"张嵲","content":"落叶将埋径，林寒欲刺天。情凝遥岭外，雪坠草堂前。竹密潜增响，梅疏欲斗妍。纷纷迷远树，整整度清川。未拟乘高看，惟思拥褐眠。衡门聊骋望，憔悴迫新年。","dynasty":"宋代","title":"偪冬至小雪"}
{"author":"张嵲","content":"避贼入深谷，乘桴复悠悠。四顾江上山，群峰如荠稠。是时雪霜霁，林壑氛雾收。茂树荫石壁，澄潭深不流。蓧荡拥荒岗，冲飚忽飕飗。山深水更佳，溪喧鸟啼幽。平昔慕寻胜，所见良未俦。举世逢祸枢，我独成兹游。暂赏兴复阑，自誷宽百忧。舍棹陟绝巘，林光与云浮。却观来时江，碧线萦长洲。一室苟自安，两饭无余求。彼苍未厌乱，生民何时休。传闻敌人营，近在濒汉州。尚恐复飘转，讵敢辞淹留。已与农父言，傭耕事田畴。耘耔纾井田，蚕绩充衣裘。尚享黄发期，庶几谐首丘。","dynasty":"宋代","title":"避贼"}
{"author":"张嵲","content":"归计无成须绝望，幽居有意漫经营。自怜心异刘玄德，更喜年来髀肉生。","dynasty":"宋代","title":"髀肉生"}
{"author":"张嵲","content":"别墅相望汉水傍，雨容和雾晚溟濛。出门忽见丹青树，肠断家山柿叶红。","dynasty":"宋代","title":"丙寅三月悯雨既雨患未足"}
{"author":"张嵲","content":"新凉增客意。卧病复逾时。雨脚夜深白，虫声秋后悲。高低山树立，迢递晓钟迟。此夕天涯鬓，知添几缕丝。","dynasty":"宋代","title":"病中夜雨"}
{"author":"张嵲","content":"夜光沉千岭，寒星动一川。汀沙霜似雪，寂寂系江船。","dynasty":"宋代","title":"泊舟"}
{"author":"张嵲","content":"恢台当长夏，山木尽成阴。良苗方竞茂，悠哉林下心。","dynasty":"宋代","title":"怀新亭四首"}
{"author":"张嵲","content":"晚秧纷已及，中田日往还。适与好风会，植杖观前山。","dynasty":"宋代","title":"怀新亭四首"}
{"author":"张嵲","content":"回环拥冈峦，澶漫分林坞。纵目以怡情，信美疑吾土。","dynasty":"宋代","title":"怀伊亭"}
{"author":"张嵲","content":"缥缈飞亭都郡楼，平岗绝岸对沧洲。天边远岫寒无色，城下澄江湛不流。林影终朝垂澹{左氵右颓}。水禽随暖弄轻浮。何时放发从渔父，会傍苍烟卧钓舟。","dynasty":"宋代","title":"会览亭三首"}
{"author":"张嵲","content":"驯养经年聊伺晓，不须风雨迟时呼。年来颇学方仙道，拔宅他时从我无。","dynasty":"宋代","title":"鸡"}
{"author":"张嵲","content":"屐齿休令破紫苔，柴门无客不须开。雨余篱菊埋光去，木落前山献体来。","dynasty":"宋代","title":"即事"}
{"author":"张嵲","content":"不雨经时气若焚，共欣疏点夜深闻。平明忽捲重阴尽，可是风师待策勋。","dynasty":"宋代","title":"疾风伯"}
{"author":"张嵲","content":"举世针磁见秀峰，争从窀穸问穷通。喜君笃孝诚尤至，追想慈颜事已空。积毁到今犹瘠令，因知卓行不雷同。当时甘旨庭闱念，应向庐前叹树风。","dynasty":"宋代","title":"继韵书胡氏孝思亭"}
{"author":"张嵲","content":"睡起题诗寄汉滨，几年音信断知闻。何人为我持瓶去，满貯虚昙一饷君。","dynasty":"宋代","title":"寄汉上禅者"}
{"author":"张嵲","content":"屋里迷家张处士，上门指路上人谦。如今线索都齐露，拍手呵呵未是忺。","dynasty":"宋代","title":"寄谦上人"}
{"author":"张嵲","content":"暮气集江县，斯亭发兴深。凭栏看巴水，见月过东岑。浅濑金蛇动，澄潭白璧沉。天边未归客，折尽此时心。","dynasty":"宋代","title":"寄题江月亭"}
{"author":"张嵲","content":"龙山几世阅兴衰，依旧春江拍岸来。当代衣冠今寂寞，百年丘陇自崔嵬。檐经白日余僧定，路暗春松仍劫灰。事去节阑春草积，乘高一望独迟回。","dynasty":"宋代","title":"寄题清孝庵"}
{"author":"张嵲","content":"簪组岂为累，悠然尘事微。看山心自适，闭户客来稀。流水三吴大，清霜众卉腓。何由纳芒履，一为款荆扉。","dynasty":"宋代","title":"寄题友人小轩"}
{"author":"张嵲","content":"留侯佐汉日，结志已离群。唐乐闲退年，陟险勤邦君。区中岂所慕，物外良作论。上宰曩侨寓，新亭初目存。绯怀杖策时，风衣自翻翻。□□□□□，□□□□□。竹密径迷远，孤游遗世纷。憩松玩碧草，临流睇归云。山晚落花积，溪深啼鸟喧。揽物觉意适，依风嗟世屯。虽安吴越胜，讵忘河洛尊。毕辅中兴业，终回西北辕。扈跸归庙社，角巾反丘樊。游瞩河华郊，往来鄠杜村。规摹王粲宅，仿佛辟疆园。斯亭回首地，应为闾里言。","dynasty":"宋代","title":"寄题赵丞相独往亭"}
{"author":"张嵲","content":"长江依旧循荒壘，零落遗民有几家。莫伐城边旧桃李，为怜曾发乱前花。","dynasty":"宋代","title":"寄酂里"}
{"author":"张嵲","content":"已向魏塘经四白，又开北户纳凉颸。只应长作窗中客，会见蓬莱清浅时。","dynasty":"宋代","title":"甲子初夏复开北户"}
{"author":"张嵲","content":"故园坟树想青葱，寒食风光泪眼中。自痛不如伧父子，纸钱犹挂树头风。","dynasty":"宋代","title":"建炎庚戌溃兵狂襄汉寒食阻趋光作拜扫追慕痛"}
{"author":"张嵲","content":"乔林近水叶阴阴，萦石溪流自浅深。隔水群山森夏木，白云楼起媚遥岑。","dynasty":"宋代","title":"涧边"}
{"author":"张嵲","content":"南讹溽暑方流汗，北陆凄风已裂肤。江介寒暄越叵测，袗絺重茧在斯须。","dynasty":"宋代","title":"江行"}
{"author":"张嵲","content":"兹轩临绝顶，远与前山平。睡起月初上，冷冷晓风清。暗岭跃飞雷，白云出疏星。四顾莽不辨，惟闻候虫鸣。居人正酣寝，我已事晨征。思妇闺中意，游子天外情。策羸取微径，羁梦何由成。","dynasty":"宋代","title":"将池僧舍东轩晓起"}
{"author":"张嵲","content":"本初休车骑，陶令归田园。憧憧天壤间，何人无一廛。惟我若断梗，漂流浙江边。牵丝始立岁，屏处知命年。虚恬因势使，憔悴仍化迁。愧无杨仆功，居不外汉关。又非穉季侠，徒使墙垣穿。欲收衰病身，迤逦还故山。风波渺万里，欲去无由缘。愿窃刺史符，一临江汉壖。敢同昼绣归，仅比辽鹤翻。送老得三径，奉亲归九原。如斯志愿毕，天恩真满泉。所祈造物心，俯狥人欲偏。决策在今岁，无令辜愿言。","dynasty":"宋代","title":"将请乡郡作"}
{"author":"张嵲","content":"末契托外亲，夙昔承顾盼。邓鄙听论诗，房陵共遭乱。苍黄南山路，大雪将没骭。事定访田家，山花已如霰。燃薪代灯烛，新诗仰华绚。雨余登近岭，春晴集两涧。仿佛纸坊山，泉石眼中见。形影一东西，音声阻河县。驽骀自拘挛，鸿鹄谢羁绊。俄瞻九天上，更觉斯文焕。鄙贱集亹深，十年两遭难。稠重荷顾存，凡庸辱推荐。穷途感一饭，况此膺深眷。门墙行欲近，仰止极昏旦。余生不自意，复得亲谈宴。存没割中肠，申章泪滂溅。","dynasty":"宋代","title":"将至临安途中偶成呈表叔陈给事去非"}
{"author":"张嵲","content":"借屋得修竹，复近清江湄。衡门独看雪，众物有余姿。幽鸟下庭静，野泉通櫂迟。既谐避世心，况与尘事违。幸无井臼劳，未免亲锄犁。已放西山烧，种粟方俟时。此外复何作，闭门但成诗。","dynasty":"宋代","title":"借居"}
{"author":"张嵲","content":"病觉诗思竭，年华奈若何。乱花欺客恨，黄雾作春魔。地僻交游绝，庭空鸟雀多。乱离从节变，不复叹蹉跎。","dynasty":"宋代","title":"今春花卉盛时黄雾连十余日不解久不作诗偶成"}
{"author":"张嵲","content":"胧胧晓月淡，暠暠晨霜秋。弃马沙金平，步过草地岭。仰登上层云，俯降入深井。回潭冷更清，岭树疏逾整。蹊荒陈叶深，山回微路永。雪霰迷远空，岚烟护绝境。关门仅可辨，归涂难具省。设险得地形，戎丑期远屏。宽辞满衣雪，曛黑到绝顶，石浅微溜喧，独觉空山静。形寂寝逾熟，山白梦方醒。去路望更遥，陟降怯深泞。婿水碧于蓝，何由放烟艇。","dynasty":"宋代","title":"斤竹岭"}
{"author":"张嵲","content":"庭下幽篁十数枝，令人偏记柳州诗。襄阳耆旧消除尽，清水驿傍应断碑。","dynasty":"宋代","title":"金道铺庭下竹十许枝因忆柳子厚清水驿绝句"}
{"author":"张嵲","content":"阳阳春物已离披，豺虎纵横万事违。沉痛新阡一来省，却随江燕又西飞。","dynasty":"宋代","title":"金山回道中"}
{"author":"张嵲","content":"城头翻鼓罢，庭树晚风愁。破隙华星大，当檐素月流。滩声侵夜急，江雾入城浮。此夕天涯客，何心倚戍楼。","dynasty":"宋代","title":"金州行衙"}
{"author":"张嵲","content":"寥寥空馆风号木，浩浩长云雪过窗。故国几重轻霭外，归心一夜满寒江。","dynasty":"宋代","title":"金州行衙二首"}
{"author":"张嵲","content":"滩声吹浪城边壮，寒漏锵金枕畔摇。庭树不随群木落，霜风著叶夜萧萧。","dynasty":"宋代","title":"金州行衙二首"}
{"author":"张嵲","content":"南岭与北岑，千同万峰起。木末置危亭，众山穷表里。","dynasty":"宋代","title":"尽山亭"}
{"author":"张嵲","content":"吴俗春来斗画船，疾驱波上若飞烟。去春放逐曾观此，伐鼓声中又一年。","dynasty":"宋代","title":"竞渡"}
{"author":"张嵲","content":"重阳述令序，景物自为嘉。易办如江酒，难浮似粟花。追游疑所务，寄兴眇无涯。旧俗台应废，何人杖马檛。","dynasty":"宋代","title":"九日"}
{"author":"张嵲","content":"九日空山里，乘高感岁华。霜风翻绛叶，晴日乱黄花。积雨饶新径，荒林足乱雅。连年频避地，憔悴客田家。","dynasty":"宋代","title":"九日"}
{"author":"张嵲","content":"白云冒山顶，流阔作深青。平林如屯云，中有枫叶頳。湿烟聚合散，小雨时漂零。公庭尽日閒，停午闻鸡声。还如在山间，契此适野情。老菊不作花，秋蝶转伶竮。独坐玩物变，万事与心冥。远怀韦苏州，觅句非为名。兴至一摛辞，工拙子无撄。妍{左女右虽}理不无，要非心所营。","dynasty":"宋代","title":"九日三首"}
{"author":"张嵲","content":"南国穷秋冷尚赊，随时游瞩自堪嘉。且欣一雨山争出，休叹重阳菊未华。佳客逢秋宜得句，道人酌酒似烹茶。人生胜日须行乐，豫去昏鸦作阵斜。","dynasty":"宋代","title":"九日三首"}
{"author":"张嵲","content":"忆昔陶元亮，闲居爱重九。秋菊虽满园，无钱得沽酒。怅望平野中，壶浆俄见雠。开罇对来使，举盏属层岫。自古节士中，高情复安有。古人重出处，一往不复又。俯仰愧前躅，留滞成衰朽。名玷金闺籍，事落田夫后。无地可扶犁，有乡但回首。黄花开已晚，红萸犹可嗅。闭户无杂宾，独理槽床溜。","dynasty":"宋代","title":"九日三首"}
{"author":"张嵲","content":"阳精天际灭，暮色望中生。岚气侵衣薄，山风堕叶轻。林空霜月迥，沙白夜江明。云里相呼雁，翩翩尚远征。","dynasty":"宋代","title":"九月十四日登崇山晚归"}
{"author":"张嵲","content":"秋末结层阴，风雨连岁暮。寒空暗霏微，旷野流云雾。居人蔽蓬茅，行子悲道路。纷纷天地间，剧易随所务。独有掩关人，存真唯内顾。","dynasty":"宋代","title":"久雨"}
{"author":"张嵲","content":"后皇毓珍木，翠盖如停云。徠服兹南土，素艳方氛氲。眷言在深固，非用似封君。","dynasty":"宋代","title":"橘林"}
{"author":"张嵲","content":"此堂纵逐人俱废，亦有阳冰篆字存。","dynasty":"宋代","title":"句"}
{"author":"张嵲","content":"白水汪汪满稻畦，樟花零落遍前溪。","dynasty":"宋代","title":"句"}
{"author":"张嵲","content":"日炙樱桃已半红，更薰花气满襟风。路傍谒舍蹲遗兽，应有荒坟在麦中。","dynasty":"宋代","title":"绝句"}
{"author":"张嵲","content":"荦确南山路，丛筠冒水生。寒梅销落尽，犹有数花明。","dynasty":"宋代","title":"绝句"}
{"author":"张嵲","content":"雪尽径泥乾，团栾绕树看。玉梅呈素艳，霜重月华寒。一萼半含春意密，数苞未破胭脂粒。斜枝倒浸碧池深，罗衣暗惹香风湿。须知贾午最多情，绣囊偷佩芳筵惊。又疑仙人下姑射，玉容寂寞幽态清。去年梅花开，干戈犹未扫。今年梅花开，劝君休草草。莫待子规啼，梅花满地蝴蝶飞。","dynasty":"宋代","title":"觉道同玩梅"}
{"author":"张嵲","content":"苍烟迷野色，林谷尚微分。暮雨已吹幔，层岩犹出云。晚风时断续，落叶自缤纷。寂寞穷山里，何堪入夜闻。","dynasty":"宋代","title":"郡楼对雨和周守韵二首"}
{"author":"张嵲","content":"悲君刻意异时流，十载经春着敝裘。新陇预知成马鬣，旧事何苦似蝇头。孟郊骨相终齎志，买谊才能竟不侯。寂寞声名千古事，定知无益夜台幽。","dynasty":"宋代","title":"哭孙信道"}
{"author":"张嵲","content":"三吴多异候，瘧疠日愁予。夏日虽可畏，清风非穆如。残春且重茧，徂暑但深居。冻饮清凉耐，由来未可储。","dynasty":"宋代","title":"苦热"}
{"author":"张嵲","content":"朔风吹同云，万木不敢芳。黄衣何许仙，窈窕未离房。终期赏心会，未恨冰雪乡。向来脂粉流，睨睥谁敢当。宜於风露晨，置在清净箱。更招能赋客，苾茀咏奇香。楚人意已疏，亡闻为操章。","dynasty":"宋代","title":"腊梅"}
{"author":"张嵲","content":"览镜知予骨相屯，便当终与老农邻。议将此地为菟圃，种药栽花二十春。","dynasty":"宋代","title":"览镜"}
{"author":"张嵲","content":"磊落生平志，酣歌万虑空。名从敦朴重，家为克勤丰。谁与莱衣戏，唯余杕萼红。素车惭有阻，挥泪洒霜风。","dynasty":"宋代","title":"李广甫挽词"}
{"author":"张嵲","content":"薄暮春风恶，黄尘涨远山。冥冥林霭变，冉冉鸟飞还。作客信多畏，依人足强彦。飘扬它日意，回首鬓毛斑。","dynasty":"宋代","title":"立春后一日偶书"}
{"author":"张嵲","content":"昔年长恨春归晚，及到春来又恐残。今日摧颓萧寺里，闭门一任岁将阑。","dynasty":"宋代","title":"立春偶题"}
{"author":"张嵲","content":"长楸弄朝日，吴宫闻夜啼。晨集主人屋，暮宿上林枝。如何失俦侣，独向空林飞。","dynasty":"宋代","title":"林鸦诗"}
{"author":"张嵲","content":"双凫旧作朝天计，一鹗新收荐士书。不惜持杯相暖热，白头慈母最怜渠。","dynasty":"宋代","title":"临桂令以荐当趋朝置酒召客戏作二十八字遣六"}
{"author":"张嵲","content":"旷却相随不相识，主翁翻作白头新。桃花未见不曾失，拈出还成埋没人。","dynasty":"宋代","title":"凌云见桃花"}
{"author":"张嵲","content":"奉令事设险，兹山再经历。岁暮阴云昏，雪后杉桂碧。修篁亚路低，老木参天直。下瞰穹谷中，众树纷若戟。或为龙蛇斗，或作熊虎踯。阴崖不受春，冬带轮囷色。古苔如绿毛，因依露犹滴。阴风忽动谷，众籁久方寂。傥非神物居，定有龙蛇宅。山阴魏家平，百丈峙绝壁。战楼摩云霄，武帐侵斗极。钩援谅无庸，梯冲当弃绝。虽无墨翟守，天险岂所敌。揽胜心以愉，经险情屡惕。抚事既磨愆，微躯谅安惜。何当四海晏，诛茅此投迹。诗成无与言，搔首三叹息。","dynasty":"宋代","title":"刘谷山"}
{"author":"张嵲","content":"中兴礼物事弥惇，献宅那知故事存。当日司徒功业就，旧居亦作奉诚园。","dynasty":"宋代","title":"刘少师妻献园宅为景灵宫基二首"}
{"author":"张嵲","content":"汉家原庙廠雄规，欲及樱桃果献时。岂为夫人能体国，将军本不以家为。","dynasty":"宋代","title":"刘少师妻献园宅为景灵宫基二首"}
{"author":"张嵲","content":"蓄德竟不耀，坐观门户成。生无三事贵，禄有万钟荣。色养无违志，陵终若事生。秋风如罔极，萧瑟在松声。","dynasty":"宋代","title":"刘无虞尊人挽诗二首"}
{"author":"张嵲","content":"刻杖方优老，临川忽逝波。登年惟载德，生子旧持荷。此日悲风树，他时废蓼莪。輀车方即路，邻杵为停歌。","dynasty":"宋代","title":"刘无虞尊人挽诗二首"}
{"author":"张嵲","content":"黄屋辞丹阙，贞臣赴敌营。解言终不反，先面竟如生。谁并当时节，独流千祀名。承家有贤嗣，谅不愧西平。","dynasty":"宋代","title":"刘忠显挽词"}
{"author":"张嵲","content":"抗节群公愧，摅忠异国尊。威棱千古在，奸佞百年存。盛德源流远，公朝礼物敦。丰碑昭令德，荣耀及来昆。","dynasty":"宋代","title":"刘忠显挽词"}
{"author":"张嵲","content":"天运丁阳九，蒙尘事可伤。群寮徒陷敌，贼子更臣张。自古宁无死，惟公独有光。向来从伪者，生意日荒凉。","dynasty":"宋代","title":"刘忠显挽词"}
{"author":"张嵲","content":"视死如归士，捐躯徇国臣。杀身虽一概，为义岂无因。孔墨休相并，张南仅比伦。微公今史上，死节定何人。","dynasty":"宋代","title":"刘忠显挽词"}
{"author":"张嵲","content":"临难不忘死，为忠已足多。全生犹有路，仗节竟如何。可验平生志，宜令后世歌。诸儒主褒贬，毫发未容讹。","dynasty":"宋代","title":"刘忠显挽词"}
{"author":"张嵲","content":"手种篱边菊，秋来亦自开。惊蝶翩翩舞，雄蜂去复来。","dynasty":"宋代","title":"柳陌"}
{"author":"张嵲","content":"绝壁不带土，一日千仞青。何年架危阁，窱窕陵青冥。仰观众树姿，俯听大壑声。山空响互答，隐辚心所惊。人生几何时，冒此绝险行。虽获须臾快，未偿百年生。龙洞视正黑，水为琴筑鸣。层岩积阴厚，六月如寒冰。泉甘聚壑小，洞深秘神灵。天设境自绝，地近人乃轻。独坐荫佳桂，峰高日西倾。薄暮来者少，长风始清泠。赏会匪初望，徘徊但含情。坐见山月上，众景纷纵横。密林栖鸟定，始复事前征。","dynasty":"宋代","title":"六月初八日过龙洞纳凉树阴下酌泉待月而行"}
{"author":"张嵲","content":"石岩两相束，竹树交柯绿。因听林外声，遂来幽涧曲。湿烟深不散，浅濑漂寒玉。木杪见云生，前峰聊注目。","dynasty":"宋代","title":"六月初七日雨小止游蒲溪临独木桥而还"}
{"author":"张嵲","content":"灵洞何年水乱流，试寻危栈访丹丘。此时景物迷三岛，当日神龙跨九州。白昼瀑流方讶雨，炎天岚气忽惊秋。憧憧门外红尘路，过客何人肯暂留。","dynasty":"宋代","title":"龙洞"}
{"author":"张嵲","content":"瀑溜落岩冰柱碎，迸珠跳沫似飞埃。西风更与游人便，时送轻尘洒面来。","dynasty":"宋代","title":"龙洞二首"}
{"author":"张嵲","content":"岩树交柯如有意，欲将密叶蔽溪门。紫府沿源应不远，未知相去几程云。","dynasty":"宋代","title":"龙洞二首"}
{"author":"张嵲","content":"乱后足漂零，所至倦迁客。那知此江上，飞亭跨穹石。客来赣山青，客去赣水寂。徙倚亭上人，悠悠往来陌。","dynasty":"宋代","title":"庐陵曾氏临江作亭以舍过客因同舍来求诗"}
{"author":"张嵲","content":"在姆毋烦训，承家绰有宜。辛勤当早岁，宴乐近期颐。既极南陔养，仍深枫树悲。他年褒女史，不愧管彤诗。","dynasty":"宋代","title":"陆尧夫母吴夫人挽词"}
{"author":"张嵲","content":"云烟出没葛蔓岭，蜀锦开张枫树林。连天寒雨何时断，一室空山黄叶深。","dynasty":"宋代","title":"麻子山二首"}
{"author":"张嵲","content":"漫山麦垅已青青，云压群峰未肯晴。泥行若畏荒蹊险，悮听风声作雨声。","dynasty":"宋代","title":"麻子山二首"}
{"author":"张嵲","content":"游丝百尺如堪挽，小虫群飞欣日暖。蒿莱满地不见春，唯有蔓菁迷病眼。无复陵陂间碎金，青苔漫想玄都观。今朝幸值天无风，飞来雌蝶畏雄蜂。村中女儿将插鬓，不信河阳万树红。幽人惜春春已远，把酒属君君自遣，蔓菁开花犹烂熳。君不见西园桃李能几时，此辈天教擅春晚。","dynasty":"宋代","title":"蔓菁花诗"}
{"author":"张嵲","content":"每忆西山千丈秀，云霾对面失空青。千林夜雪无人迹，独策羸骖带晓星。","dynasty":"宋代","title":"冒雪早行"}
{"author":"张嵲","content":"一枝寒艳映窗光，蘂气侵衣断客肠。汉上水边千万树，春来何地着清香。","dynasty":"宋代","title":"梅"}
{"author":"张嵲","content":"两京当日见初开，尚想凌云绕故台。倚竹姱姿应小驻，高楼急管未须催。伤春远目空千里，急景愁肠自九回。为说西园泉脉动，许携小队探春来。","dynasty":"宋代","title":"梅二首"}
{"author":"刘启","content":"　　雕文刻镂，伤农事者也；锦绣纂组，害女红者也。农事伤，则饥之本也；女红害，则寒之原也。夫饥寒并至，而能无为非者寡矣。朕亲耕，后亲桑，以奉宗庙粢盛祭服，为天下先。不受献，减太官，省繇赋，欲天下务农蚕，素有畜积，以备灾害；强毋攘弱，众毋暴寡，老耆以寿终，幼孤得遂长。今岁或不登，民食颇寡，其咎安在？或诈伪为吏，吏以货赂为市，渔夺百姓，侵牟万民。县丞，长吏也，奸法与盗盗，甚无谓也！其令二千石修其职！不事官职耗乱者，丞相以闻，请其罪。布告天下，使明知朕意！","dynasty":"两汉","tags":"古文观止，劝谏，忧民","title":"景帝令二千石修职诏"}
{"author":"李寿卿","content":"楔子(老旦扮观音领小末扮善才上，诗云)宝座巍巍法力强，慈悲极乐住西方。慧眼才开能救苦，眉间放出白毫光。吾乃南海洛伽山观世音菩萨，这一个是童子善才。累劫修行，才离苦海。只为慈悲心重，遍游人间，广说因缘，普救苦难。阐明佛法，天花天乐常临，济度众生，凡恼几缘尽灭，以此莲花座上，号曰观音；只树林中，称为菩萨，这也不在话下。且说我那净瓶内杨柳，枝叶上偶污微尘，罚往人世，打一遭轮回，在杭州抱鉴营街积妓墙下，化作风尘匪妓，名为柳翠，直等三十年之后，填满宿债，那时着第十六尊罗汉月明尊者，直至人间点化柳翠，返本还元，同登佛会。(诗云)只为一点尘污惹祸灾，降临凡世罪应该。直待月明点化归清净，恁时同共见如来。(下)(搽旦、卜儿同旦儿扮柳翠上)(诗云)教你当家不当家，及至当家乱如麻。早晨起来七件事，柴米油盐酱醋茶。俺是这抱鉴营街积妓墙下住坐，老身姓张，夫主姓柳，亡化过了十年也。我有这个女孩儿，叫做柳翠，不要说他容颜窈窕，且只道他心性聪明：折白道字，顶针续麻，谈笑恢谐，吹弹歌舞，无不精通，尽皆妙解，现做上厅行首。在城有一个牛员外，与俺柳翠做伴。今年是老柳十周年，请十众僧做好事。柳翠，你门首觑者，牛员外这早晚敢待来也。(净扮牛员外上，诗云)举止虽然多俗态，说着风流偏酷爱。世人只识有钱牛，浑名叫做牛员外。小可杭州人氏，姓牛名璘，颇有些钱钞，人皆员外呼之。在城有一妓者柳翠，与俺两个作伴多年。明日是柳大姐父亲的十周年，要做好事，不免送些盘缠与大姐使用去，此间是他门首，不必报复，径自入去。(做见科)奶奶，喏，大姐，喏。我牛璘索钱去来，到的迟了，大姐休怪。(卜儿云)员外，我要些盘缠与老柳做十周年。(牛员外云)奶奶，牛磷无甚么孝顺，只有这一千贯钞与大姐权做经钱。(旦儿云)员外，这尽勾了也。(卜儿云)下次小的每，安排下斋食，我自去蒿亭山显孝寺请僧众走一遭去也。(下)(牛员外云)大姐，我有几主钱未曾清楚，我还要索去，待明日再来。(旦儿云)员外，你明日早些儿来，与我拜佛。(牛员外诗云)明朝是汝父周年，自当来烈纸焚钱。(旦儿云)莫待我差人相请，一条绳把鼻子来牵。(牛员外云)你又来取笑。(同下)(长老领净行者上，诗云)积水养鱼终不钓，深山放鹿愿长生。扫地恐伤蝼蚁命，为惜飞蛾纸罩灯。贫僧是这蒿亭山显孝寺住持长老。这山下有一施主人家是柳妈妈，因他夫主亡化，年年做斋，今年是十周年了。行者，山门首看去，那柳妈妈必然来请看经也。(行者云)师父，徒弟这两日正想豆腐面筋吃哩。(卜儿上，云)行者，你师父在么？(行者云)真个来了。师父在方丈中打坐，你自过去。(卜儿做见科，云)师父，今年是老柳十周年，请十众僧做好事，(长老云)贫僧已知，你先回去风。十众僧随后便来也。(卜儿云)师父，早些儿来，我先回去也。(下)(长老云)行者，俺这寺中那里取十众僧来？(行者去)师父，待我掐指头数一数：师父，你一个、我一个、首座、藏主、藏头、会朗、会明、法聪、法广，只得九个。(长老云)还少一众怎了？(行者云)哦，有了，有了。香积厨下烧火的那腌躧和尚也当一个。(长老云)则怕不中。(行者云)有甚么不中？又不要他看经，则把来凑数儿罢了。(长老云)你叫他来。(行者云)香积厨下兀那疯和尚，你来，你来。(正末扮月明和尚挑月儿上，云)来也，来也。(偈云)祖上非为和尚，法名本是月明。见我何曾识我，有声毕竟无声。(行者云)你看这和尚又醉了也。(正末笑科，偈云)好个醉和尚，人间非有相。参禅祖一宗，传教尊三藏。处世有机权，脱身改模样。心地甚分明，月在垂杨上。咄，临了两句怎生道？芦花两岸雪，烟水一江秋。(唱)【仙吕】【赏花时】这月明曾碾破银河万里空，这和尚僻击响金陵半夜钟，端的个洗碧落露浓。(行者云)你这和尚，风张风势，说谎调皮，没些儿至诚的。(正末唱)也不是我脱空卖弄，(行者云)正是个风魔和尚，挑着这个，不知是甚么东西，恰似个烧饼的晃子。你家又不卖饼，要他怎的？不如打破了罢。(做打破科)(正末唱)呀、呀、呀，则一拳打破了广寒宫。【幺篇】早不见摊子香飘八月风。(行者云)八月风腊月雪，冻的要不的。(正末云)你休笑我。(唱)这的是蟾影光磨百炼铜，这月曾照兴废古今同，你则看那北邙山的故冢。(行者云)你这个和尚，则要吃酒吃肉，真是滥僧。(正末云)谁是真僧。谁是滥僧？(行者云)我是真僧，你是滥僧。(正末云)谁是真僧，谁是滥僧？(行者云)你是真僧，我是滥僧，呸，可颠倒了。(正末云)你和我争甚么人我，那楚家的陵丘，汉家的墓冢，都在那里也呵，你试觑波。(唱)都一般潇洒月明中。(下)(长老云)行者，收拾法器，下山看经去来。(诗云)本寺师徒十众僧，特来相请念金经。柳翠虔诚做好事，坠落天花朵朵生。(同下)第一折(卜儿同旦柳翠土，云)老身张氏。今年是夫主老柳十周年，准备下斋食，众师父每敢待来也。(长老同众行者上，诗云)寂寞萧条僧世界，清虚冷淡佛家风。万相观时空是色，一灵去后色还空。贫僧乃显孝寺住持的便是。柳妈妈，老僧与众僧都来了也。(卜儿云)师父请家里来。(旦儿云)我请十众僧，如何则九个？少了一个。(行者云)便来也。兀那和尚，快来，快来。(正末上，云)来也，来也。你叫我做甚么？(行者云)我叫你做好事。(正末云)你几曾做那好事来？我问你，那里有酒么？(行者云)人家做好事，那得有酒？(正末云)有酒我便去，无酒我不去。(行者云)有酒，有酒。(正末云)那里有肉么？(行者云)我说道做好事，那得肉来。(正末云)有肉我便去，无肉我不去。(行者云)有肉，有肉。(正末云)是谁家做好事？(行者云)是柳翠家。(正末云)哦，是那好女孩儿的柳翠么？(行者笑科，云)你问他怎的？(正末云)是别人家我不去，是柳翠家我便去。(行者云)偏怎生他家你便去？(正末云)我若不去呵，怎生成就俺那姻缘大事？(行者云)正是风魔和尚。你和他成就姻缘，他怎生肯哩！(正末云)你先行者，我随后便来也。(背云)他那里知道，贫僧乃是西天第十六尊罗汉，月明尊者，因为杭州抱鉴营街积妓墙下，有一风尘妓女柳翠，此女子本是如来法身，恐怕他迷却正道，特着贫僧引度此女子，只索走一遭去。想初祖达摩西至东土，不立文字，教外别传，直指人心，见性成佛，此个道理，你世上人怎生知道也呵。(唱)【仙吕】【点绛唇】自从五派禅分，要知根本，西来信，则为这懵懂禅昏，我也曾扯住俺那达摩问。【混江龙】直待要削开混沌，月为精魄柳为魂。一任着纷纷白眼，管甚么滚滚红尘！恰才个袖拂清风临九陌，又早是杖挑明月可便扣三门。则为我这半生花酒为檀信，其实的倦贪名利，因此上不断您这腥荤。(云)有人来问贫僧，如何是佛？我说：你说的便是。有人来问贫僧：如何是道？我道：你道的便是。(唱)【油葫芦】我为甚钻出头来日事滚，是非场哎，我也占的稳。人笑我是风魔的和尚，就儿里包含着醉乾坤。则我这布囊陡觉青蚨尽，都为那醁醅旋泼鹅黄嫩。(云)世俗人没来由争长竞短，你死我活，有呵吃些个，有呵穿些个，苦海无边，回头是岸。(唱)巡指间春义秋，转眼间晨又昏。则被他韶华荏苒催双鬓，争如我向闲处且潜身？【天下乐】端的个自古宗风释教尊，我想这今人，谁能出世尘？我寻思来万般皆下品，我则待向娑婆世界游，做莲花国里人，这就是开方便不二门。(长老唱西方赞云)莲池海会，弥陀如来，观音势至坐莲台，接引上金阶。大誓弘开，唯愿离尘埃。(行者念云)香去盖，菩萨摩诃萨。(连念三声动法器科)(旦儿云)十众僧来了九众，还有一众不来。待我到门前看咱。(正末云)出门时好好的天气，如今下着濛濛的细雨儿。哎呀，跌杀贫僧也。(旦儿云)清是晨间，一个和尚在俺门前擦倒，我着两句言语嘲拨他，看他也省的么？(偈云)由他铁脚禅和子，到俺门前跌破头。(正末答云)则俺那天堂路上生荆棘，都是你这地狱门前滑似油。(旦儿云)那里不是积福去处，我扶起你来。(正末云)我本来度脱你，倒着你接引了我。(旦儿云)敢问师父，从那里来？(正末云)我来处来。(旦儿云)如今那里去？(正末云)我去处去。(旦儿云)这和尚倒知个来去；(正末偈云)噤声！道马非为马，呼牛未必牛，两头都放下，终到一时休。此处还有话说么？请柳翠速道。(旦儿云)你这般答禅语呵，你大古里是淡云长老。(正末云)这小鬼头，众生与佛相同，我比淡云长老有何差别？(唱)【那吒令】我虽不是淡云，遮桂花几分。我虽不是远村，映梅梢半痕。我则是本因，度垂杨一轮。(旦儿云)你是甚么和尚？(正末云)我是月明和尚。(旦儿云)你是月明和尚，你是那个月？(正末云)柳翠，我这个月单道着你身上哩。(唱)若不是月正明，柳也你可有谁偢问？休看我似那陌上的这征尘。(云)柳翠，人道你归一。你可不归一。(旦儿云)师父，我怎生不归一？我是第一个归一的人。(正末云)我说你那不归一处与你听者。(唱)【鹊踏枝】你则合映着孤村，你却待罩着荒坟。(旦儿云)我这里住如何？(正末云)不争你在这里住呵。(唱)不甫能栽向东家，却又早苫上西邻。(旦儿云)我那里听你那风言风语。(正末云)你可怕那风雨里那，(唱)你休那般絮纷纷似香绵乱滚，柳也，你又早这般安排下断送行人。(长老念真言云)解结解结解冤结，解了杭州施主老柳前生今世冤和业。洗心涤虑发虔心，今对佛前求解结。南无药师佛，药师佛，消灾延寿药师佛，南无消灾延寿药师佛。(行者念云)愿以此功德，普及于一切，唱愿保平安，消灾增福寿，增福寿菩萨摩诃萨。(连念三声动法器科)(正末云)柳翠，无常迅速，生死事大，跟我出家去来。(旦儿云)我年纪小，如何出得家？(正末云)柳翠，你如今不老了也。(旦儿云)我不老哩。(正末唱)【寄生草】早是这光阴速，更那堪岁月紧，现如今章台怕到春光尽，则这霸陵又早秋霜近，直教楚腰傲杀东风困，有一朝花褪彩云飞。(旦儿云)我还不老哩。(正末云)噤声！(唱)那里取四时柳色黄金嫩？(旦儿云)师父，你休小觑我，我是那镇陌第一人哩。(正末唱)【后庭花】你道你是镇柳陌第-人，(云)你认的我么？(旦儿云)我不认得你，你可是谁？(正末云)我是和尚中为头的一个子弟。(旦儿云)那个和尚做子弟来那？(正末云)我说与你我那做子弟处。(唱)怎知我上花台端的是第一尊。(旦儿云)俺娘看承我，便是地长出菩提树一般哩。(正末唱)你娘看承你似地长出菩提树，(云)你敢不是菩提树，(旦儿云)我是甚么？(正末唱)哎，柳也我道来你则是天生来罗汉身。(旦儿云)谜言谜语，知他说甚的！(正末唱)劝你呵我是劝着一个木头人。哎，柳也你则恋着那锦营花阵。(云)你早些儿跟的我出家去罢。(旦儿云)我怎么出的家？(正末唱)久以后你少不得这埚儿种下祸根。(长者念咒云)唵，齿临金吒金吒僧金吒，我今为汝解金吒，终不为汝结金吒，唵，强中强，吉中吉，波罗会上有殊力，一切冤家离我身，摩诃般若波罗蜜。(行者念云)摩诃般若波罗蜜。(连念三声动法器科)(正末云)柳翠，你跟贫僧出家去来。(旦儿云)师父，你是月明和尚，我这柳与你这月长着多少精神哩。(正末云)我这月与你这柳也添着多少光彩哩。(唱)【金盏儿】你道是花与月添神，我道是月与柳招魂。你恋着那清阴半亩香千阵。(旦儿云)你看这世界，全是俺花柳妆点成的。(正末唱)你道是世间花柳本伶伦，一任你漫天琶柳絮，尽着你满地落风尘，我则去万花丛里过，常是那一叶不沾身。(云)柳翠，你跟我出家去来。(旦儿云)我年纪幼小，正好觅钱。可着我跟你出家去，免的我生死么？(正末云)柳翠，你若跟我出家去呵，我着你脱离生死，免却六道轮回。则你那门前莫接频来客，心间休挂有情人。(卜儿云)你看这个疯和尚，俺女孩儿正好觅钱，如何教他出家，你快出去。(旦儿云)母亲，山家人休和他一般见识。(卜儿做推正末出，闭门科)(正末云)柳翠开门来，你好是缘薄也呵。(唱)【赚煞尾】我本待要蟾宫内栽培的你活，哎，柳也你却待向那牛员外上凋零尽。惹一番信手拈来斧痕。你则听枝上流莺和泪闻，直等的你那皮故成薪。你如今正青春，则伴着那暮雨朝云、倚仗着客舍青青柳色新，我本待从根波至本，却把那下梢来不问，哎，柳也，再休提你那永丰坊里旧腰身。(下)(长老云)行者，收拾了法器，贫僧还本寺中去也。(卜儿做送钱科，云)劳动列位师父，些少面钱，改日再谢。(长老云)阿弥陀佛。(行者做收钱科)(诗云)为亡灵灭除灾障，佛座前虔诚供养。(行者云)又不是普救道场，险絮杀风魔和尚。(同下)第二折(旦儿上，云)妾身是柳翠，自从做罢好事，见了那和尚，我睡里梦里，便见那和尚。我夜来做了一个梦，梦见变做个梨花猫儿。我今日欲待问人，争奈唤官身，我不往这前街里去，则怕撞见那和尚，只后巷里去波。(正末上，云)远远望见柳翠往这里去了。小鬼头，你怎生躲的过贫僧也。(唱)【南吕】【一枝花】我恰才离了曹溪一指前，又来到佛祖三更后。我则索分开临济晓，踏破他这葛藤秋。百般的救不出白骨荒丘，每日家则恋着花和酒。我今番儿度柳，我是个包含着天地风流，只要你肯信俺这波罗蜜咒。【梁州第七】投至我度脱的一株翠柳，柳翠口来，少不的搜寻遍四大神州。你倚仗着枝疏叶嫩当时候，不肯道跨天边彩凤，只待要听枝上鸣鸠。你可也锁不住心猿意马，却罩定野鹭沙鸥。你则恋着他那一时间翠嫩青柔，怎不想久以后绿惨红愁。(带云)柳也，你若肯跟我出家去呵，(唱)我着你再休恋那红尘内赤力力虎斗龙争，碧天边来往往乌飞兔走，柳翠崃，早思着绿阴中闹簇簇燕侣莺俦，酒楼，玉沟，跳出那月明圈，不落樵夫勾。比及个成材时架梁后，饶你便坚硬心肠似木头，我只着你磨做骷髅。(云)柳翠，你怕做梨花猫儿，怎生不问我这月明尊者来？(旦儿背云)我梦寐中的勾当，这和尚他怎生知道？(回云)师父，我梦寐中做的勾当，你怎生知道？(正末云)柳翠，无量阿僧禾氏劫，与大千沙界轮回，一切般若波罗蜜心，向不二门头变化。一条大路上天堂，则为你那心邪行不得。(旦儿云)师父，你是甚么和尚？(正末云)我是月明和尚。(旦儿云)你便是月明和尚，夜来八月十五日你不出来，今日八月十六日你可出来。正是月过十五还依旧。(正末云)这小鬼头倒说的有个来去。(唱)【隔尾】你道是月过十五也索还依旧，哎，柳也，谁似你飞尽香绵未肯休，直等的絮满了官街，那其间有谁救？(旦儿云)师父。长老寻你哩。(做走科)(正末云)那里去？你待要躲我那。(唱)哎，你个迷人的好是费手。(旦儿云)师父，行者寻你哩。(做走科)(正末云)那里去？你又躲我那。(唱)我这个度人的好是缠头。(旦儿云)师父，我两次三番躲不过你。(正末云)你怎生躲的过我？(唱)谁着你惹一缕清风则在这背巷里走。(旦儿云)师父，长街市上不是说话去处，我和你茶房里说话去来。(正末云)你也道的是。疾，兀的不是个茶房。茶博士，造个酥签来。(旦儿云)我则不言语，看他说甚么？(正末云)柳翠也，你待怎生？(旦儿云)月也，你待如何？(正末云)我着你发心修行，出离生死。(旦儿云)本无生死，何求出离？(正末云)绝了业障本来空，离了终须还宿债。(旦儿云)如何得个了绝？(正末云)凡情灭尽。自然本性圆明。(唱)【幺篇】只要你凡情灭尽元无垢，刬的道枝叶萧条渐到秋。(云)茶博士，你将把剃头刀儿来，与柳翠落了发者。(唱)我便减不的你头轻，也则是免了些生受。(旦儿云)师父，我剃了头不羞么？(正末唱)你当日忧处却不忧，到今日这合修处却不修。(旦儿云)师父，我剃了头可是如何？(正末云)柳翠也，你问的我是。(唱)若是削了你这青丝就是剃了你个柳。(旦儿云)师父，我柳翠委实出不的家。(正末唱)【牧羊关】你则恋着那天淡清风晓，云间白露秋，你比我敢剩受了些万絮千头。你如何则想着你那堤边，好也啰，可怎生全不依我这渡口？那枝叶合采也那不合采，(旦儿云)昨日八月十五日来。(正末云)昨日正是八月十五日。(唱)我这言语索中户秋也那不是中秋。(旦儿云)只怕你素魄光辉少。(正末唱)你道我素魄光辉少，柳翠口来，谁着你那两叶儿眉黛愁。(旦儿云)我生的天然色天然态，花样娇，柳样柔。(正末云)噤声！(唱)【幺篇】卖弄你的天然色天然态、花样娇、柳样柔，则你那瘦腰肢则管里卖弄风流。我本待对杨柳听蝉，(旦儿云)俺那牛员外呵。(正末唱)好也啰，他却待剪牡丹喂牛。(云)柳翠也，自古及今，你这柳身上罪业不轻哩！(旦儿云)我这柳有甚么罪过？(正末唱)你曾搬的个陶令门前种，你曾引的个隋帝广陵游。(旦儿云)那隋炀帝要到广陵，只为贪看琼花，干着杨柳甚事？(正末唱)他因赴千里琼花会，柳翠口来，也则是这两行金线柳。(旦儿云)这和尚缠的我慌，则除是这般。(做睡科)(正末唱)【隔尾】你本恋着朝云暮雨慵回首，却被这明月清风缠杀你那头，不肯将七碗卢仝耐心候。你解不过这赵州，省不得这悟头。柳翠口来，你不向野塘内三眠，偏来渲房取宿。(云)你睡着了，我着你大睡一觉。这等人不着他见个恶境头，他可也不得省悟。柳翠，你快醒来，唤官身哩。(虚下)(外扮阎神领净牛头鬼力上，云)天堂地狱门相对，任君拣取那边行。寿从心地阴功起，神向清明善念生，吾神乃地府阎神是也，掌管人间生死轮回之事。今为杭州柳翠，触污圣僧罗汉，更待乾罢，牛头鬼力，与我摄过柳翠来者。(鬼力做拿旦儿跪科)(阎神云)为你在人间触污圣僧罗汉，牛头鬼力，将柳翠斩讫报来。(旦儿云)苦呵，着谁人救我也？(正末上，云)柳翠，有生死无生死？(旦儿云)师父，有生死。(正末云)求出离也不求出离？(旦儿云)求出离。(正末云)肯修行也不肯修行？(旦儿云)肯修行。(正末云)你若不肯修行，你回头试看波。(旦儿云)兀的不吓杀我也。(正末唱)【牧羊关】你觑那牛头鬼亲行刃，他把的龙泉剑扯在手。(带云)柳翠，你若不是我呵，(唱)恰才这清风过，怎了你那六阳会首。你跟我去呵，我着你剩积些阴功；你不跟我去呵，早早定了些阳寿。你跟我去呵，我着你上明晃晃一条金桥路；你不跟我去呵，便索向翻滚滚千丈奈河流。恰才那脖项上可着那钢刀挫。哎，柳翠也，抵多少树叶儿便打破你这头。(云)且留人者。(阎神云)早知圣僧来到，只合远接，接待不着，勿令见罪。(正末云)阎神，柳翠犯着何罪？(阎神云)因柳翠触污着圣僧来。(正末云)柳翠的罪过，饶的也饶不的？(阎神云)柳翠的罪过，饶他不的。鬼力快下手者。疾，休推睡里梦里。(旦儿做惊醒科，云)兀的不吓杀我也。(正末唱)【骂玉郎】彩云坠地可便无人救，哎，你个呆柳翠，呆柳翠早回头，则你那事到头来怎出的这无常勾。抖搜的宝钏鸣，僝僽的云髻松，阿搂的湘裙皱。【感皇恩】呀，则见他刀下难收，早吓的汗雨交流，荡了香魂，消了素魄，瞪了星眸。他用着春纤玉手，忙抹这粉颈油头。(旦儿云)这的是那里？(正末唱)这的茶房里，桌儿前。(旦儿云)这早晚多早晚也？(正末唱)柳翠也，这早晚是午时候。【采茶歌】这的是剑光浮，那里也鬼神愁。(带云)柳翠，你觑波。(唱)兀的不一轮明月在柳梢头。枝叶相连百十口，则你那翠眉终日端的为谁愁？(旦儿云)恰才分明的杀坏了我，却又不曾死。我待道死来却又生，待道生来却又死。生死原来是幻情，幻情灭尽生死止。(正末云)假若生死止在何处？速道，速道。(旦儿云)师父，我答不的这一转语。(正末云)云来云去，虚空本净。花开花谢，田地常存。(旦儿做拜科，云)弟子早省悟了。这回和月常相守也。(正末唱)【黄钟尾】你道是这回和月常相守，(带云)我为你走了两番也。(唱)才赚的春风可便树点头。聚莺朋，会燕友，蜂衙喧，蝶梦幽，啭黄鹂，鸣锦鸠，噪昏鸦，覆野鸥，袅金丝，春水沟，拂红裙，夜月楼，酒旗前，望竿后，风又狂，雨又骤，霜正严，雪正厚，霜来欺，月来救，我救的这月里杪椤永长寿。(旦儿云)师父，你如今带我那里去？(正末唱)我着你访灵山会首。(旦儿云)待我辞别那一班儿姊妹弟兄就跟的去。(正末唱)也不索别章台的这故友。(旦儿云)师父，为什么不着我别去？(正末云)你道我为甚么不着你别去？(唱)我则怕你又折入情郎画眉手。(同下)第三折(卜儿上，云)自从做了好事，俺柳翠孩儿跟的那个和尚出家去了，说今日来家，只索安排下些斋食等他。这早晚敢待来也。(牛员外上，云)自从大姐家中做罢好事之后，谁想大姐跟着那个和尚出家去了，一向不见，我如今到他家去看柳妈妈走一遭。(做见科，云)奶奶，你大姐出家去了，一向不见，若回来时，我要和大姐说一句话。(卜儿云)员外，你放心，等孩儿来家，着他和你说话。(牛员外云)奶奶，我只在这里等，大姐敢待来也。(正末同旦儿上，云)柳翠落了发者。(旦儿云)师父，我心清净，何须落发？(正末云)纤毫情不尽，便隔几重天。你落了发，才叫做有无并遣，空色俱忘，方为正道。(唱)【中吕】【粉蝶儿】投至我度脱的你心回，我着你做师姑大刚来有一个主意，常言道柳絮不沾泥。(带云)柳翠，你跟将我来呵，(唱)不强如万人攀，千人折，我则怕损动了你这春风和气。盖因是暮景相催，催的你这瘦伶仃可便翠腰无力。【醉春风】早是这日月似飞梭，光阴如逝水。你看那席前花影坐间移，想人生能有有几几？参透禅关，了达身命，出离尘世。(旦儿云)师父，这是柳翠家门首，请吃斋去。(正末云)柳翠，来到你家门首，你休凡心动也。你凡心动，我便知道。(旦儿云)我柳翠并不敢凡心动。奶奶，师父来了也，安排斋食供养。(卜儿云)师父，家里来，安排斋食与师父吃。(旦儿云)奶奶，斋食也早哩，将过围棋来，与师父手较数着。(卜儿云)下次小的每将过棋盘棋子来者。(正末云)柳翠，这个唤做甚么？(旦儿云)师父，这个唤做棋子。(正末云)柳翠，我和你下棋，则要你省的我这一着，这黑白二子，单比并着你娘儿两个哩。(旦儿云)师父，这棋子怎生比并着俺娘儿两个？你说与我听。(正末云)我有一偈。(偈云)未去争交意，先忘黑白心。一条无敌路，彻了无人寻。(唱)【乾荷叶】你娘呵是个做活的，恨不的待斜飞，你娘呵则是倚仗着你个弟子猱儿势，粘着处休热相偎，逼绰了便是伶俐。我双关二意说禅机。(卜儿云)这和尚不知他说甚么哩。(正末唱)老婆婆不解的我这其中意。(云)抬了者，抬了者。(旦儿云)母亲，将过那双陆来，我和师父打几贴儿咱。(卜旦云)下次小的每。将过双陆来者。(做摆双陆科)(正末云)柳翠，这个唤做甚么？(旦儿云)这个唤做双陆。(正末云)这两块骨头唤做甚么？(旦儿云)师父，这个不唤做骨头，这个唤做色数儿。(正末云)我试看咱，一对着六。(旦儿云)师父，不唤做一，唤做幺。(正末云)哦，一不唤做一，唤做幺，我记着，我记着。二对着五，二双属阴，五单属阳，上下是阴阳相对着。三对四，四双属阴，三单属阳，上下也是阴阳相对着。柳翠也，原来这两块骨头上有阴阳之数，岂不是比并着你娘儿两个？(旦儿云)师父，这骨头儿怎生比并着俺娘儿两个？(正末云)你听，我也有一偈。(偈云)一把枯骸骨，东君掌上擎。自从有点污，抛掷到今生。(唱)【上小楼】柳翠也，自从你点污了素体，人将你多曾钻刺。郎君每他今后无钱向你的手内，但没权术，吃会抛掷。你若到三四五三六里，那其间早则妆幺不得。柳翠也，好色的这把骨头儿，你便休恁般寒碎。(云)抬了者，抬了者。(旦儿云)母亲，将过气球，来，我和师父踢一抛儿咱。(卜儿云)下次小的每，将过气球来者。(做取气球科)(正末云)柳翠，这个唤做甚么？(旦儿云)师父，这个唤做难当的。(正末云)怎生唤做难当的？(旦儿云)师父，这里面有个表，这个为三添气，郎君子弟要难当作耍呵，吹一口气，添上些水润这表，倾了那水，再吹一口气，拴了这葱管儿，便难当作耍。去了抛索儿，褪了那口气，便难当作耍不的了也。(正末云)假若有这口气呵，(旦儿云)便难当的。(正末云)若无这口气呵。(旦儿云)便难当不的。(正末云)若是无了这一口气呵，原来便难当不的。柳翠也，你便是比并着这气球。(旦儿云)师父，这气球怎生比并着柳翠？(正末云)你听，我也有一偈。(偈云)地水与火风，包含无为公，一朝公去后，四大各西东。(唱)【幺篇】郎君心闲时将你脚上踢，兴阑也络在网里，端的个不见实心。但听抛声，尽是虚脾。有一日，臭皮囊褪了口元阳真气。柳翠也，早闪下你这褪胞儿便死心塌地。(旦儿云)我跟师父出家去，先将我那当官身衣服烧毁了罢。(卜儿云)下次小的每，将过柳翠当官身的衣服来者。(旦儿偈云)五漏作形骸，半生全不悟。脱却驴马身，正果天堂路。今日遇真僧，烧衣便归去。弟子烧衣，师当下火。(正末云)是。弟子烧衣，师当下火，烧了柳翠的衣服也。(偈云)避雨遮云更护风，瞒人全借你包笼，今日个脱身伴月还归去，似影相随总是空，咦，树头寻不见，身外更无踪。咄，柳翠，烧了衣服者。拜、拜、拜。(旦儿做拜科)(正末唱)【满庭芳】你早则轮回也那绣衣，你和这衫儿永别，将背子道个安置。你且暂间波宫样乌云髻，毛角冠摩顶再休题。(云)柳翌，你烧了这冠衫背子，有个比喻，(旦儿云)师父。有甚么比喻？(正末唱)也则是土葬了你那送子弟麻花孝衣，火烧了你那战郎君的这铠甲头盔，这一场正合着俺邯参禅意。你今日个脱身利己，柳翠也，从今片早则去了你那虫吉螂皮。(卜儿云)孩儿也，你在家中住一夜去。(旦儿云)师父，柳翠的母亲要留柳翠家中住一夜。(正末云)柳翠也．你休凡心动。你若凡心动呵，我便知道。我去也。(旦儿云)师父，柳翠并不敢凡心动。(正末虚下)(旦儿云)奶奶，员外在那里？(卜儿云)员外在这里。员外，你出来。(牛员外上，云)奶奶，大姐在那里？(卜儿云)孩儿，员外来了也。(牛员外云)大姐，你为甚么出了家？(旦儿云)奶奶，你看着门。我和员外说一句话咱。(正末上，云)柳翌也，开门来。(旦儿慌科，云)师父来了也，我开开这门。师父家里来。(做不见科，云)那得那师父，元来是我的这耳热，待我关上我这门，员外，则被你想杀我也。(正天唱)【快活三】好也啰，你是一个丽春院柳咨跖。(旦儿云)我等着师父哩。(正末云)噤声！(唱)你那里肯道爱月夜眠迟，则这此情惟有月光知，险些儿不枉费了我那栽培力。【鲍老儿】若不是淡月朦胧使的见识，(云)甚么想杀我也牛员外？(唱)兀的不泄漏了春消息。月转回廊梦欲迷。可着我拔树将根觅。柳翠也，只怕你春归人老，花残月缺，树倒根摧。(旦儿云)奶奶，我跟师父出家去也。(卜儿云)你去呵，我可怎了？(正末云)柳翠，上船，上船。(旦儿云)师父，怎生有船无梢公？(正末云)柳翠也，要那梢公怎么？我一意在这里渡人来。(唱)【十二月】这柳曾深笼着翡翠，这月曾冷浸着玻璃。这月曾清光皎皎，这柳柠翠色依依，则一棹风前浪底，咫尺是蓬岛瑶池。(旦儿云)师父，你渡我往那里去？(正末唱)【尧民歌】柳也，渡你到微茫烟水画桥西。(旦儿云)师父，休撇了柳翠。(正末唱)柳翠也，我怎肯满船空载月明归？一波才动万波随，半载河东半载河西，谁也么知？三番家度柳翠，去来波我与你同赴龙华会。(云)柳翠，到岸了也，可下船来。(唱)【耍孩儿】毕罢了斜阳古道愁，如织。饱觑着碧天边蟾光似水，冰轮碾破玉尘飞，早则不倚禅床皱定双眉，柳也，你见了些朱门日日临官道，你见了些流水年年绕钓矶。(旦儿云)师父，我跟你去了，俺奶奶不思想杀我也。(正末唱)则你那桃花脸休洗扬花泪，断不了你那章台上霜风淅淅，渭城边烟雨霏霏。(云)柳翌，你来了呵，有几般儿物类失所也。(旦儿云)师父，是那几般物类？你说我听咱。(正末唱)【三煞】来了你呵，黄莺也懒更啼，金蝉也无处牺，来了你呵，再不见那绿阴深处把青骢系。来了你呵，再不见那舞春风楚宫别院纤腰细；来了你呵，再不见那缀晓露汉殿长门翠黛低；来了你呵，再不见那影蹁跹比张绪多娇媚；来了你呵，再不见那助清凉陶令宅两行斜映，增杀气亚夫营万缕低垂。(旦儿云)师父，我柳翠将来的究竟，可是如何？(正末唱)【二煞】再不要长事驿使催，河桥赠别离。则被这月明照破风扶起，直着你九霄碧汉开青眼，煞强如千里红尘锁翠眉。度你的是蟾宫桂，你要大呵重登霸岸，要小呵索向隋堤。(旦儿云)师父，柳翠这两日怎生没精神的？(正末唱)【煞尾】待荣华则被这风雨把你来摧，强打挣又被这霜雪把你欺。(旦儿云)师父，你将的我那里去那？(正末唱)我引你到西天西我佛莲池内。(旦儿云)师父，那我佛莲池内，怎用的我着？(正末唱)依旧的插你在南海南观音净瓶里。(同下)第四折(长老领行者上，云)贫僧显孝寺长老是也。谁想香积厨下吃酒肉的那个和尚，原来是个真僧，今日升堂说法。众僧响动法器，请师父出来。(正末上，偈云)十方同聚会。个个学无为。此是选佛场，心空及第归。大丈夫具决烈志气，慷慨英灵，踏破化城，归家稳坐。上不见有贤圣，下不见有凡愚；外不见有是非，内不见有自己。净裸裸，赤泼泼，一念不生。桶底则脱，岂不是心空也。且问大众，到这里还有人我是非么？到这里还有玄妙理性么？直如红炉上一点雪相似，岂不是选佛场也。虽然如是，又说阶梯，再不说阶梯一句，作怎么道千圣会中无影迹，万人丛里夺高标。大众恐有不能了达，心生疑惑者，请垂下问，我与他抽丁拔楔。(行者叫云)法座下有甚么不能了达，钉嘴钱舌，铜头铁额，火眼金睛，都来问禅。(长老云)上告我师和尚，贫僧特来问禅。(正末云)速道。(长老云)甚的明来明如日？甚的暗来暗似漆？甚的苦来苦似柏？甚的甜来甜似蜜？(正末云)你一句家问将来。(长老云)甚的明来明如日？(正末云)佛性本来明如日。(长老云)甚的暗来暗似漆？(正末云)众生迷却暗如漆。(长老云)甚的苦来苦似柏？(正末云)噤声！若是阿鼻地狱门。(长老云)甚的甜来甜似蜜？(正末云)甜是般若波罗蜜。(长老云)且归林下去，来日再参禅。(下)(行者云)上告我师和尚，行者特来问禅。(正末云)速道。(行者云)瓦片将来水上撇，有如步步踏青波。(正末云)有力之人登彼岸，无力之人落奈何。(行者云)为甚和尚快吃酪？(正末云)饶你嘴尖舌头快，依然跟我墨路来。(行者云)无眼和尚往南走，(正末云)合眼静坐到西方。(行者云)和尚从来好吃茶，终朝每日采茶芽。(正末云)采的茶芽识滋味，善能结子共开花。(行者云)后韵不来，且归林下。(下)(旦儿柳翠上，云)上告我师和尚，柳翠特来问禅。(正末云)速道。(旦儿云)师父，弟子借这扇子为题。(偈云)柔柔软软一团娇，曾伴行人宿几宵。(正末云)柳翠，你道是柔柔软软一团娇，曾伴行人宿几宵，你那彻骨清凉谁不爱？若不是我呵，敢着这人摇了那人摇。(唱)【双调】【新水令】赵州原不下禅床，空闲了散花方丈，法门老比丘，公案不寻常，撇下皮囊，有相是无相。(旦儿云)长老，师父问我时，说我化瓦粮去了也。(下)(长老云)则要你疾去早来。(正未唱)【驻马听】一世飘扬，不离红尘大道傍，受了半生魔障。则你这杨花端的为谁忙，织成新恨柳丝长，唤回午梦是那禅钟响。柳翠也来合掌，(带云)若来迟了呵，(唱)脚跟上好打三千棒。(云)柳翠那里去了？(长老云)柳翠化瓦粮去了。(正末云)我等不的他，我下法座去也。等柳翠来时，击响云板，唱两句道雨霖铃：今宵酒醒何处，杨柳岸晓风残月。那其间返照回光，同登大道。(长老云)理会的。(正末唱)【殿前欢】他刬的为春忙，这其间谁家池馆甚家墙。听一声枯木岩前唱，那其间返照回光。任东风上下狂，无挂碍无遮障。我如今撒手先行上，莫等待晓风残月，酒醒后知足何方？(正末做睡科)(旦儿上，云)自家柳翠，化瓦粮回来。长老，师父那里去了？(长老云)师父下法座去了，着你回来，击响云板，唱两句雨霖铃：今宵酒醒何处，杨柳岸晓风残月。那时节师父返照回光，和你同登大道。(旦儿唱云)雨霖铃：今宵酒醒何处？杨柳岸晓风残月。(正末做醒科，唱)【挂玉钩】我则听的檀板轻敲绕画梁，将我这慧眼忙开放，却原来一曲莺声啭绿杨，越引的魂飘荡。这的是弟子歌，又不是猱儿唱，饶他便铁石般怪心，也则索寸断柔肠。(云)柳翠，你的魔头至也。疾！(牛员外上，云)柳翠在法座下，我着两句言语嘲拨他，看他说甚么？(偈云)昔年曾到柳门傍，几度欢娱几断肠。借问佳人情意允，还如织女嫁牛郎。(旦儿云)牛员外，你听者。(偈云)曾向章台舞细腰，行人几度折柔条。自从落在禅僧手，一任东风再不摇。(牛员外云)呀，那婆娘坚意的要出家了，我自回去也。(下)(正末云)柳翠，你听者。(偈云)暑往寒来春复秋，从知天地一虚舟。虽然堕落风尘里，莫忘西方在那头。花上露，水中沤，人生能得几沉浮？去来影里光阴速，生死乡中得自由。(唱)【雁儿落】你可便罢追陪百二行，年纪到三十上。何不去步瑶台十二层，离苦海三千丈？【得胜令】柳也，这不是大树大阴凉，我则怕甘做了老孤桩柳也，早逢着玉殿骖鸾客，再休想那章台走马郎。度你到西方，饱看取明月清风况，世脱下皮囊，一任教黄莺紫燕忙。(旦儿云)我柳翌且归林下，明日再来问禅。(下)(长老云)上告我师和尚，柳翠在东廊下坐化了也。(正末云)老僧引着柳翠，驾起祥云，见俺世尊去来。(下)(行者做惊科，云)好是奇怪，难道这香积厨下风魔和尚倒是个活佛不成？我如今不吃斋了，也学他吃酒吃肉、寻个柳翠来度他去。(长老云)谁想圣僧罗汉，度脱柳翌归空去了。(偈云)真僧出世下人天，指引迷人度有缘。眼看一片祥云里，知是天花堕那边。(下)(观音领善才上，云)我南海观世音菩萨，着月明尊者度脱柳翠去，这早晚敢待来也。(正末同旦儿上，云)菩萨，我月明尊者度脱的柳翠来了也。(观音云)柳翌，因为你枝叶触污微尘，罚往人世，填还宿债，今日月明尊者引度你归空了么？(旦儿云)菩萨稽首。弟子省悟了也。(正末云)柳也，听我佛的偈。(偈云)一切有为法，如梦幻泡影。如露亦如电，应作如是观。(唱)【鸳鸯煞】撇下这人相我相众生相，出离了生况死况别离况。驾一片祥云，放五色毫光，唱道是佛在四天，月临上方，才得你一缕阴凉，和桂影长相向，伴着这宝盖香幢，再不许春日游人到来赏。(观音云)柳也，你听者。(偈云)出人寰脱离灾障，拜辞了风流情况。三十年堕落尘缘，忙追遣月明和尚。再休题舞依依袅娜轻盈，翠巍巍娇柔模样。毕罢了爱欲贪嗔，同共到灵山会上。(同下)题目显孝寺主诵金经正名月明和尚度柳翠","dynasty":"元代","title":"杂剧·月明和尚度柳翠"}
{"author":"李寿卿","content":"第一折(冲末扮费无忌引卒子上，诗云)别人笑我做奸臣，我做奸臣笑别人。我须死后才还报，他在生前早丧身。小官少傅费无忌是也。自从临潼斗宝之后，谁想太傅伍奢无礼，他在平公面前搬弄我许多的是非，不想被我预先说过，倒惹的平公大怒，将伍奢并家属尽皆拿来杀坏了。我想伍奢二子皆有些本事，怕他日后报仇，已将他大的孩儿伍尚赚的来，也杀坏了。只有他小的孩儿，乃是伍员，他在临潼会上，秦穆公赐他白金宝剑，称为盟府，文欺百里奚，武胜秦姬辇，拳打蒯聩，脚踢卞庄，保十七国公子无事回还。他如今现为十三太保大将军，樊城太守。那厮若知道我杀了他一家老小，他肯和我干罢？我着他有备算无备，无备则盖着草荐睡。我如今着我大的孩儿费得雄，他也是个好汉，常在教场中和小的们打髀殖耍子，我如今着人叫他来，着他诈传平公的命，将伍员赚将来，拿住哈喇了，俺便是剪草除根，萌芽不发。左右那里，去教场中寻将费得雄来者。(卒子云)费得雄安在？(净扮费得雄上，诗云)我做将军只会掩，兵书战策没半点。我家不开粉铺行，怎么爷儿两个尽搽脸？自家非别，乃是费无忌的靴后跟。(卒子问科，云)甚么靴后跟？(费得雄云)可是长子哩。我正在教场中耍子，老头儿呼唤，须索走一遭去。不索报复，我自过去。(做见科，云)老儿唤我大叔那厢使用？(费无忌云)费得雄，唤你来别无甚事，我将伍奢父子并一家老小尽皆杀坏了，则有伍员一个现在樊城。你今诈传平公之命，宣那伍员去。则说是临潼斗宝之后，多有汗马功劳，宣你入朝为相，出朝为将。若赚的来时，也将他杀坏了，便是翦草除根，萌芽不发。你则今日直至樊城赚伍员走一遭去。(费得雄云)老儿放心，凭着我三寸不烂之舌，见了伍员，不怕他不来。若不来，我便拳撞脚踢，也不怕他不死。(做一拳打费无忌倒科，云)你看我家老头儿这等不中用，那拳头刚擦的一擦，便一个脚稍天哩。(下)(费无忌云)嗨，这弟子孩儿跌了我这一交，他去了么？(卒子云)去了也。(费无忌云)我说他不敢不去。正是：养得一子孝，何用子孙多。(下)(外扮芈建抱芈胜上，云)某乃楚国公子芈建是也，颇奈费无忌无礼，在父王跟前百般谗谮，将俺老相国伍奢父子满门家属诛尽杀绝。则有伍员在于樊城为守，听知得费无忌诈传父王之命，差他孩儿费得雄樊城赚伍员去了。倘一时不知，堕其奸计，可不送了他一家，坏了俺楚国？我如今抱着孩儿芈胜，私奔出朝，先到樊城，报与伍员知道，可不好也。(诗云)想子胥盖世威名，争忍见中计身倾。费无忌虽多奸险，我救贤臣先奔樊城。(下)(正末?缥樵币渥由希?某姓伍名员字子胥，自临潼会上秦穆公赐我宝剑一口，号为盟府，保的十七国诸侯无事还朝，平公加某为十三太保大将军，仍兼太守之职，在于樊城镇守，你看了俺手下军兵，是好雄猛也呵。(唱)【仙吕】【点绛唇】久镇南方，指麾兵将多雄壮。守着这鄂渚湘江，有多少翻滚滚东流浪。【混江龙】俺也曾西除东荡，把功劳立下几桩桩。生博的标名画阁，常只是舍命沙场。错认他一片尘飞驱战马，那知道三通鼓响报升堂。俺本是个掌三军的帅首，今做了抚百姓的循良。兴学校，劝农桑，清案牍，恤流亡，宽税敛，聚糇粮，也非是我为臣子好出众人先，则待要佐君王稳坐在诸侯上，长享着万邦玉长帛，永保着千里金汤。(芈建抱俫儿上，云)某乃芈建是也。自出朝门，日夜奔走，来到这樊城地面，早至他帅府门首也。令人报复去，道有公子芈建到此。(卒子做报科，云)报的元帅得知，有公子芈建在于门首。(正末云)快有请。(卒子云)请进。(芈建做见科)(正末云)公子，远劳你贵脚来踏贱地，可是为何？(芈建云)将军，我无事也不敢来。今有谗臣费无忌，将你父兄并满门家属，诛尽杀绝，则留得你在樊城，他如今又差着孩儿费得雄，诈传父王之命，赚你还朝，暗行残害，此是他翦草除根之计。因此上我抱着幼子，晓夜奔来，报与你知道。若费得雄来时，将军切不可饶了他。(正末气倒科，云)父亲，则被你痛杀我也。某想临潼会上，保全十七国公子无事回还，如此大功，今日听信费无忌谗言，将我三百口家属尽皆杀坏。自古道：父母之仇，不共戴天；兄弟之仇不反兵。我和你更待干罢。(唱)【油葫芦】想秦国雄兵似虎狼，在临潼筵会上，(带云)当此一日，若不是我伍员呵，(唱)怕不那十七邦公子尽遭殃。(半建云)将军有如此大功，那费无忌奸贼，反来害你一家，好是无礼也。(正末唱)怎听他费无忌说不尽瞒天谎，着伍子胥救不得全家丧。也枉了俺竭忠贞辅-人，扫烽烟定八方。倒不如他无仁无义无谦让，白落的父子擅朝纲。(芈建云)我怕费得雄早先到了，反出其后，以此担饥忍饿，日夜奔来，兀的这两脚上不跚成了趼也。(正末唱)【天下乐】你晓夜兼程来探访，似这般彷也波徨，都只是为我行。生怕那泼无徒前来赶不上，害的你脚心里踏做了趼，肚皮里饿断肠。(芈建云)将军，你早知有这今日，当初临潼关上，便不立的功劳也罢了。(正末唱)则俺这做元戒的不气氏。(费得雄上，云)我费得雄是也。奉父亲的言语，着我智赚伍员去。行了数日光景，来到这樊城。这就是他宅门首，我下得这狗来。把门的，快报入去，道有费得雄亲为使命，在于门首。(卒子报科，云)喏，报的元帅得知，有费得雄到此。(芈建云)伍将军，我可往那厢去？(正末云)不妨事，你且壁衣后藏着。(芈建云)好，好，我且回避咱。(正末云)着他进来。(卒子云)请进。(费得雄做见科，云)谁是伍员？(正末云)则某便是。(费得雄云)你是伍员么？我奉主公的命，因你在临潼会上，文欺百里奚，武胜秦姬辇，拳打蒯聩，脚踢卞庄，保十七路公子无事，多有功劳，今特宣你回来，着你入朝为相，出朝为将；上为管军，下马管民；再赐你上马一提金，下马一提银。不可久停久住，则今日走马临朝，谢了恩者。(正末云)某已半年来不曾入朝，我家父母兄长安康么？(费得雄云)你家里这几时好生兴旺，听得说宣你入朝，着我多多上复，早早起身，正要见你一面哩。(正末云)你看这厮好无礼也。(唱)【村里迓鼓】恼得我伍员心怒，(费得雄云)我与你报这等喜信，不见拿出一些儿赏钱，倒打将起来。(正末唱)打这厮十分的口强。(费得雄云)官儿，你休惹事，如今兵马司正寻这等盘子头的哩。(正末唱)你把我全家诛灭，犹然道我爹娘兴旺。(费得雄云)我家老子一日不杀人也杀好几个，希罕你家这两个儿，做这等狗头狗怎的？(正末唱)按不住我心上恼，口中气有不腾腾三千丈。(费得雄云)常言道：捉贼见赃，捉奸见双，看你这个嘴脸，敢要和我打人命官司，也须得个证见人。既然道你一家是我家老子杀了，你说是谁见来？(正末唱)若不是芈建来说就里，白破了这厮谎，险些儿被赚入天罗地网。(费得雄云)伍员，我是奉命来的，宣你入朝，赏你上马一提金，下马一提银，出朝为将，入朝为相，那些儿亏了你，你颠倒打我？(正末唱)【元和令】你道是上马金下马银，出朝将入朝相，(云)你晓的你父亲罪么？(费得雄云)我老子做事，不通一些儿风与我，我那里知道？(正末唱)只你那费无忌如此狠心肠，做兀的般歹勾当。(费得雄云)你不要恼，你那老子便活到一百二十岁，也少不得要死。(正末唱)便做道人生在世有无常，也不似俺一家儿死的来忒枉。(正末做打科)(费得雄云)你打的好，你当住门，把定走路，便打死了我，有甚么本事？你敢到朝里去打我么？(半建出见劝科，云)将军且息怒。(正末唱)【上马娇】你可便不索慌，不索忙，(芈建云)将军息怒，再慢慢的问他。(正末唱)我则是先打后商量。(费得雄云)哎哟，你那钵盂般大的拳头，飕飕的打得我那碎屁儿支支的，可不打杀了我。芈建，只你便是个见证。(芈建云)将军息怒。(正末唱)请公子放手休拦当，饶这厮强，也飞不过土城墙。(费得雄云)你个老叔，你也劝他一劝。(芈建云)将军息怒。(正末云)我在临潼会上，拳打蒯聩，脚踢卞庄，力举千斤之鼎，我打死你这贼，值得甚的？(唱)【胜葫芦】凭着我举鼎的威风略显扬，遮莫是铁金刚，也打的他肉绽皮开血泊里倘。觑着你这般模样，那般伎俩，还待要强夸张。(费得雄云)我如今在你宅里，你要打我，这个叫做门里大，可不着你打了，但是打也要打的有些道理。我奉使命而来，取你入朝，有甚的歹处？你要打我，岂不防外人谈论？(正末唱)【幺篇】兀的不自有傍人说短长，谁着你谗舌巧如簧，难道有眼高天不鉴详？害了俺这尊兄伍尚、父亲贤相。(带云)父兄之仇，我不报谁报？(唱)少不的冤债你还偿。(费得雄云)则被你打杀我也。你不肯入朝去，则把你那上马一提金、下马一提银送与我大叔买些糖果儿吃也好，怎么你打我？我如今权且忍着，回家对我老子说去，少不得也打还你。走、走、走。(下)(芈建云)将军既然打了费得雄，此人回去，见那父亲说了，必然统兵擒拿我和你两个。自古道：长安虽好，不是久恋之乡。我和你如今投奔那一国去好？(正末云)公子你放心，咱则今日去郑国借兵，报俺父兄之仇。罢，罢，罢！(唱)【赚煞】想着我为盟府逞英雄，保各国浑无恙。也曾踢打了蒯聩和他卞庄，到今日都付春风梦一场。还说甚谁弱谁强，急茫茫远奔他乡。但借的铁甲三千入故乡，你看那费无忌智量，怎和俺伍子胥近傍。我将的泼无徒直搠满了这湛卢枪！(同下)第二折(费无忌引卒子上，诗云)须知草要连根拔，专怕春回芽再发。我今不杀伍子胥，倒等他来把我杀。自家费无忌的便是。颇奈伍员无礼，我差费得雄去诈宣他入朝，不想芈建私奔樊城，先与伍员说知，将我费得雄着实打了一顿。还喜的我家孩儿有些本事，挣的回来。如今他与芈建共投郑国去了，更待干罢！你妒我为冤，我妒你为仇，今启过主公，差养由基领五千铁骑，赶上伍员，发箭射死了他，便是我平生愿足。左右那里？与我唤将养由基来者。(卒子云)养由基安在？(外扮养由基上，诗云)手挽雕弓胎是铁，能于百步穿杨叶。一生输与卖油人，他家手段还奇绝。某乃养由基是也，佐于楚平公麾下，官封中大夫之职。某猿臂神射，将一柳叶悬于百步之外，射之百发百中，军中唤某为穿杨神射养由基。今有费无忌元帅呼唤，不知甚事，须索走一遭去。小校报复去，道有养由基来了也。(卒子报科，云)养基由到。(费无忌云)将军，今因伍员私走樊城，怕他各处借兵，来侵犯本国，奉主公的命，差你领五千铁骑，赶上伍员，发箭射死。你则今日就点人马追赶伍员去来。成功之日，自有加官赐赏。(养由基云)得令，则今日就点五千军马，追赶伍员走一遭去。(诗云)领三军疾去如风，无过是短箭轻弓。凭着我穿杨妙手，管教他一命丢空。(下)(正末跚马上，云)某乃伍员是也。自从打了费得雄，有公子芈建不知去向，某只得携着芈胜私出樊城，投于郑国，借兵报仇去来。兀的后面一簇军马，必然是追兵至也。(养由基领卒子赶上，云)某养由基，奉费无忌的言语，着某领五千人马追赶上伍员，发箭射死。某想伍员在临潼会上立下十大功劳，不料费无忌谗佞，将他父兄并三百口家属都杀坏了，则留的他一个私奔各国，又要差某赶上将他射死。那伍员本是忠臣良将，不争射死了他，担着万代骂名。我如今追上前去，待见他时，自有个主意。(正末见科，云)来者莫非是养由基么？(养由基云)然也。某奉主公之命，领五千铁骑赶上射你哩。(正末云)将军，不争你射死我，谁与我报父兄之仇？(养由基云)将军，你只放心自去。大小三军，摆开阵势，待我发箭。(做咬箭头发箭科)(正末云)呀，怎么这箭是没箭头的？明明是他要放我走的意思，不若冲开阵面，杀一条血路而走。(战下)(养由基云)怎生连发三箭射他不死？你走了更待干罢，我不问那里赶将去来。(下)(正末抱芈胜策马上，云)休赶，休赶，且喜离驿亭相去已远，把马加上一鞭，趱路前去。我想养由基穿杨神箭，百发百中，若非他咬去箭头，卖此一阵，焉能杀的出来？到得郑国，那公子芈建已先在彼，正待要借兵报仇，岂知郑子产反为楚公，有害某之意，某只得一把火烧了驿亭，夺路而走。可惜公子芈建死于乱军之中，如何是好？(做叹科)嗨，教我如今往那国去的是？仔细想来，唯有吴公子姬光曾受我活命之恩，必然借兵与我，不免抱了芈胜，竟投吴国去来。我伍员好险也，好苦也呵，(唱)【南吕】【一枝花】扑碌碌撞开门外军，不剌刺杀出这城边路。紧防他弦上箭，又则怕失却掌中珠。仔细踌躇，俺父兄多身故，他又把咱家一命图。泪沾洒四野征尘，气吁成半天毒雾。【梁州第七】则愿得斫不折匣中宝剑，则愿得走不乏跨下龙驹。凭着我这湛卢枪搠下功劳簿。盔缨惨淡，袍锦模糊。想当日筵前斗宝，暗里埋伏，脱临潼都是俺的机谋，向云阳甲坏了俺的亲族。我、我、我举甚么千钧鼎恶识了西秦，是、是、是到如今一口气羞归南楚，来、来、来只不如片帆风飞过东吴。我这里悄悄叹吁，敢命儿里合受奔波苦？世做的背时序，且一半惺惺一半愚，说甚当初！(旦儿扮浣纱女提罐儿上，诗云)每日溪头出浣纱，皆言妾貌似桃花。不须动问名和姓，濑水西头第一家。妾身浣纱女的便是。我的婆婆就唤做浣婆婆，有个兄弟，乃是伴哥，在这江岸上耕田，我将这饭罐儿与俺哥哥送饭去咱。(正末云)正行之间，江边一个女子，提着两个瓦罐，我自问他咱。兀那女子，你这罐儿里走甚么东西？(浣纱女云)是豆儿粥、水薄酒。(正末云)你肯与人吃么？(浣纱女云)你是何人？(正末云)我是一个将军，走的路遥，甚是饥馁。女子，你将此饭与俺暂且充饥，和这小哥也食用些儿，我日后必当重报。(浣纱女云)既是这等，你跟我到庄儿上，宰个羔羊儿，杀个鸡儿，那饭儿中吃，这个则是豆儿粥，你吃不的。(正末云)不妨事，你将来我食用些儿。(浣纱女云)如不弃嫌，这两罐都与将军食用波。(正末做吃，再与芈胜吃科，云)我吃了这饭也。女子，此恩日后必当重报。(浣纱女云)那个是头顶锅走的？区区一饭，何报之有？(正末云)兀那女子，我有句说话分付你：残浆勿漏。(浣纱女云)你吃了饭，又说残浆勿漏，我这罐儿不漏。(正末云)不是说这罐儿漏，我去之后，若有人马赶将来呵，必然问你，万望可怜见，不要说与他知，走漏了我的消息。(浣纱女云)将军，你放心的去，我只不说便了。(正未唱)【牧羊关】谢得你个幼女心儿善，(浣纱女云)你可慌甚么？(正末唱)怎知我是贼人胆底虚。(浣纱女云)你则放心者。(正末唱)缓急间须要你支吾，可怜我孤身的躲难逃灾，更一家儿衔冤负屈。(浣纱女云)哦，元来将军是避难的，请自放心，若有军马来，吾自与你支吾便了。(正末唱)我为甚么告残浆休漏泄？也则怕有军士紧迫逐。(浣纱女云)将军，你久后得意呵，休忘了我这一饭之德也。(正末唱)我怎忘了你这濑水上的浣纱女，救了我走樊城的伍子胥。(云)我去之后，愿的你残浆勿漏。(浣纱女云)你去后倘有别人说时，也则是我说。罢、罢、罢，我教你去也去得放心。将军，我在此江岸上住，我乃浣纱女，母亲是浣婆婆，兄弟是伴哥，将军你则记者。(诗云)将军名姓盖寰宇，一心待要投吴主。你是忍饿登程伍子胥，休忘了我抱石投江浣纱女。(做投水科，下)(正末云)好一个贤哉女子也，为我一身，倒丧了他一命。罢、罢、罢，异日得志，我当在此水上与你修盖祠堂，表扬贞烈，报答一饭之恩便了。(唱)【骂玉郎】他生来野水荒村住，又不曾读共古人书，怎么肯为英雄甘把红颜没？我久已后索勺他盖一所没像的祠，建一统纪节的碑，这便是我表一点酬恩的处。(云)早来到江边了也，不得个船来渡过去，如何是好？远远的不是一只渔舟。渔翁，你与我撑过船来。(外扮闾丘亮上，诗云)船稳潮平漫漫行，偷吹铁笛两三声。自从隐在江湖上，再不闻人说战争。老夫闾丘亮是也，幼年曾在朝中出仕，如今年纪衰迈，弃职闲居，隐于江湖之上，打鱼为活。隔江有一人唤渡，待我问他：兀那来的是甚么人？(正末云)渔翁，快撑船来，渡我过江去。(闾丘亮云)你说是甚么人，我好渡你。(正末云)我是楚将伍员是也。(闾丘亮云)你就是伍盟府么？(正末云)则我便是伍盟府。(闾丘亮云)你且少待。(做撑船科，云)盟府请上船，将那马也牵上船来，我渡你过去。(正末上船科)(闾丘亮云)可早来到这岸边也。(正末云)多谢了渔翁，此恩异日必当重报。(闾丘亮云)盟府你敢饥么？(正末云)我可知饥哩。我还不打紧，这小哥一昼夜不曾吃饭哩。(闾丘亮云)我安排些酒饭来，与盟府食用。你且在这芦苇中藏着，恐防有人见。你等我来时，我只叫道\"芦中人\"，你便道\"信有之\"。以此为个暗号。(正末云)是。(闾丘亮云)我家中取酒饭去。(虚下)(再上，云)芦中人。(正末云)信有之。(闾丘亮云)一壶浊酒，一瓯鱼羹，一盂大米饭，权且充饥咱。(正末云)多谢了。渔翁渡我过江来，又赐酒饭，此恩必当重报。敢问渔翁高姓大名？(闾丘亮云)老夫乃楚国大夫闾丘亮是也，只因年迈辞朝，在江边捕鱼为生，今知盟府亡楚甚急，老夫特在此江边停舟等侯。(正末云)多谢了。老丈，我身边别无甚物件，待要将这匹马送与先生，我可要代步，止有一口白金剑，留与老丈做船资咱。(闾丘亮云)盟府误矣。你本一世豪杰，不幸遭父兄之难，走郑投吴。老夫在此舣舟而待，岂望报乎？请自收回，不劳再赐。(诗云)千金宝剑赛吴钩，一片精光射斗牛。藏处非冰寒凛凛，舞时无雨急飕飕。随身偏壮忠臣胆，入手能摽逆子头。君自有仇持报去，老夫争好便收留。(正末云)老丈休看得这剑轻了呵，此剑乃秦穆公在临潼会上赐与我为盟府的。(闾丘亮云)今楚国之令，得伍员者赐黄金万两，爵至执圭，似此不贪，岂图一剑？盟府，你可自有用处，收回去罢。(正末云)老丈，你只留了者。(唱)【哭皇天】你本是沧江上烟波侣，能念我芦苇中饥饿夫。这剑呵似半潭秋水寒，一片月光浮。我本待实心儿、实心儿送与，待不与大恩难报，待与来礼意轻疏。(闾丘亮云)将军，你将此剑去，自与父兄报仇。(正末唱)他道俺报冤仇、报冤仇有用处。(正末云)我伍员就此告辞，只愿老丈残浆勿漏。(闾丘亮云)盟府请放心，老夫怎肯泄漏，误你的大事。(正末云)我去之后，若有追军到来问老丈时，怎生遮掩？(闾丘亮云)我至死也不说，你自放心的去。(正末云)老丈，便有军兵拿住我呵，我死何足惜，只可惜我三百口家属几时得报？(闾丘亮云)盟府，你疑我怎的？你去后我就将此船沉于江中，再不渡人如何？(正末云)老丈，不然。想伍员在临潼会上保十七国诸侯回还，今日将我三百口家属杀坏，这等冤仇，教我怎生忘得！后面喊声渐近，想有追兵来了，我去便了，只要老丈残浆勿漏。(闾丘亮云)盟府，我教你去得放心。我有一子，却是个村厮儿，你久后得志，休忘了此子。盟府，你借剑来与老夫一看。(诗云)临行不索更徘徊，残浆勿漏我先知。向风刎颈谢公子，满船空载月明归。(下)(正末云)嗨，好忠臣烈士也。芈胜公子，你牢记者。(唱)则怕我片时间多忘，你心中记取。【乌夜啼】这一场又自刎了他渔父，不由我不为他来掩面嗟吁。渔翁也，再不见落霞低伴孤飞鹜！你可为甚的生撇乡闾，死葬江湖？从今后半瓶浊酒有谁沽，抛下这一江野水无人渡。芳草洲，垂杨路，无人攀话，闲杀樵夫。(云)嗨，可着谁埋葬他，我不免拔出这腰间剑来。(唱)【煞尾】我剑砍的这江边芦苇权遮护，你向这水国龙宫且暂居。急回来灭了楚，那其间到此处，拜你个没半面的恩烈丈夫。我怕不待忍住忍不住痛哭，(科叹科)，(唱)只为我断送了你这渔翁，和那一个抱石投江的浣纱女。(下)第三折(净扮老人、丑扮里正同上)(老人诗云)段段田苗接远村，醉来携手弄儿孙。虽然只得刨锄力，托赖天公雨露恩。老汉是这丹阳县老人便是。喜遇连年清平无事，多收米麦，广种桑麻，俺庄农们好生快活。我这丹阳县中有个牛王庙儿，秋收之后，这一村疃人家轮流着祭赛这牛王社。近年来但到迎神送神时节，不知是那里来的一个大汉，常来打搅，俺每只等吃酒，他便吹箫，好歹也要吃得醉饱了才去。今日他又来呵，我可怎了？(里正云)老社长，你放心，今年赛社，该是我做社头，我如今多叫些庄家后生，等那个吹箫的人来，我着些后生打将出去，偏不与他酒吃，与他一个没兴头，已后便不来了，可好么？(老人云)你说得是，你请将众人来计较。(里正云)我是唤当村里后生咱。无路子，沙三，伴哥，牛表，牛筋，你每一齐的都来。(无路子上，云)来也，来也。(诗云)虽然本事只如此，跌打相争可也不怕死，众人不识我名姓，则叫我做无路子。自家无路子的便是。这几个都是俺这当村疃里后生，我一生膂力过人，专打的是好汉，正在家中闲坐，有社长呼唤，俺见去来。(无路子同众见科，云)老的也，呼唤俺来，有何事干？(老人云)众庄家都来了，老的也，你分付他。(里正云)无路子，今年赛牛王社，我做社头，每年家迎送神道呵，有那别处来的一条大汉，拿着管萧，知他吹些甚么，好歹要吃得醉饱了才去，被他打搅得慌。今年再来，你众人拿住打上一顿，抢将出去，俺便关了门，自自在在的吃酒。你则管里打，打死了呵，你便偿命。(无路子云)老的，我则道你叫我做甚么，你则怕吹萧的那个人搅了赛社，等他来时，着我打的他去。老的你放心，休道是一个吹箫的，便是十个，我都与你赶他出去。(老人云)无路子，你若赶退了他呵，我身上包管你一醉。(无路子云)老的放心，等他来呵，我把那弟子孩儿鼻子都打塌了他的。(众云)俺众人撮哺着，你打那厮。(里正云)说的有理，俺每慢慢的祭赛波。(正末吹箫上，云)自从私出樊城，初投郑国，颇奈郑子产无礼，被某一把火烧了邮亭，到于吴国，几次借兵，争奈吴王有事不允，流落于此，靠着吹萧度日，经今十八年光景，可早老了也。(诗云)当年策马度昭关，未报冤仇甚日还。世人只认吹萧客，那知我一天豪气半生闲。(唱)【中吕】【粉蝶儿】何日西归，困天涯一身客寄，恨无端岁月如驰。都是些傲穷民、趋富汉，不放我同欢同会，空走到十数筵席，有那个堪相酬对。【醉春风】我如今白发滞他乡，青春离故国，凭短箫一曲觅衣食，常好是耻、耻！这一座村坊，兀的班人物，遭逢着恁般时势。(云)兀那里赛牛王社儿，我去吹一曲，讨一钟酒吃咱。(正末见老人科，云)老者，支揖哩。(老人云)这厮又来了也，可怎生是好？小后生每，着气力抢他出去。(无路子云)这厮没廉耻，真个来了，快与我出去，不要讨打吃。(做推正末科)(正末云)我吹一曲讨一钟酒吃，有甚么不是处？(无路子云)这厮好说着不听，后生们撮哺着，我将他抢出去。(做抢科)(外扮鱄诸醉冲上，云)自家鱄诸的便是。我向东庄里赛牛王社，与众兄弟每吃几杯酒去来。兀的一簇人为甚么这等吵闹，我分开这人试看咱。(做见正末科，云)好一条大汉，可怎生被这一伙人欺侮他。咄！这厮每休得无礼。(做打众人科)(无路子云)我每近不得他，你众人跟着我走了罢。(同下)(正末唱)【石榴花】我则见满街人各散东西，一个个吃得醉如泥。(鱄诸怒科，云)这厮有好汉要打的出来，我和你做个对手。(旦儿换卜儿衣服拿拄杖上，云)鱄诸，你又来了也，待打谁那？(鱄诸怕科，云)不敢，不敢。(正末唱)这妇人必定是那人妻，摄伏尽虎威。(鱄诸做跪科，云)是鱄诸一时间燥暴，再不敢了也。(正末唱)他磕扑的跪在街基，他将这条过头拄杖眕眕的，又不知要怎地施为。(鱄诸做悲科，云)这个是母亲遗下的训教，是鱄诸的不是了也。(旦儿云)鱄诸，你回过背来。(鱄诸做回背科)(正末唱)他喝一声疾快忙回背。(旦儿打科，云)一十，二十，三十。(正末唱)不歇手连打到二三十。(鱄诸云)我鱄诸再不敢惹事了也。(正末唱)【斗鹌鹑】这汉空有个男子襟怀，哎，那妇人也无个夫妻的道理。(旦儿云)你与我快家去。(鱄诸云)是，我就还家去也。(鱄诸跟旦儿走科)(正末云)我道是个好男子来。(唱)元来是怕媳妇的乔人，吓良民、吓良民的泼皮。我和你相识后争如不相识，我待来且慢只。我问他个掰两分星，说一段从头的至尾。(旦儿云)鱄诸，你家里来。(鱄诸云)是，我来到这房门首也，我入的这门来。(旦儿做脱衣衫放拄杖跪科，云)你休怪我，这个是母亲的遗言，非干贱妾之事。(鱄诸云)大嫂请起，这原是俺母亲遗留下的教训，我怎好怪的你？(正末云)可是跷蹊，怎么那妇人到得家里，脱下衣服，放了拄杖，却又跪着这大汉？也不知他口里说个甚的，我一时难解，我且唤他一声，请相见咱。(做咳嗽科)里面有人么？(鱄诸做见正末科，云)君子请家里坐。(正末云)恰才若不是大哥打散了这伙庄家，着小人好生没意思。(鱄诸云)君子，你这等一个人，可被那厮欺负，我好是不平也。(正末云)大哥，恰才那个姐姐是你甚么人？(鱄诸云)你问他做甚么？(正末云)大哥，你为何这等怕他？(鱄诸云)不瞒君子说，他是我的浑家田氏。(正末云)我不是你这里人，不知此处的乡风，与俺那里全然各别。(鱄诸云)你原来不是俺这丹阳人。我不是怕浑家，为我平生性子燥暴，路见不平，便与人厮打，常惹下事来。有母亲临亡时遗言，我但惹事呵，着我这浑家身穿母亲衣服，手拿桩拄杖，我若见了这两桩儿，便是见我母亲一般，我因此上害怕。(诗云)君子问我因何故，路见不平拔刀助。衣服拄杖母亲留，怎做鱄诸怕媳妇。(正末背科，云)若得此人助我一臂之力，愁甚冤仇不报，则除这般。正是踏破铁鞋无觅处，得来全不费功夫。大哥，你肯和咱做一个朋友么？(做拜科)(鱄诸做回避科，云)君子，请起，请起。(正末唱)【迎仙客】哥哥请受礼，莫疑惑久闻名在先，可惜不认得。(鱄诸云)量小人有何德能，敢劳君子相顾。(正末唱)哥哥你便恕生面，你兄弟可少拜识。(鱄诸云)是我和你从不曾相识，你可怎生拜我做弟兄？敢问君子姓甚名谁？(正末唱)你问我姓甚名谁，(鱄诸云)未知君子多大年纪？(正末云)你兄弟拜德不拜寿。(唱)可不道四海皆兄弟。(鱄诸云)我看你身材凛凛，相貌堂堂，想不是个沦落的君子，你端的姓甚名谁？(正末云)你问我姓甚名谁，我乃楚国伍员是也。(鱄诸云)敢是做盟府的那伍员？(正末云)则我便是。(鱄诸云)某闻将军大名久矣。听知得临潼会上，挂白金剑为盟府，有十大功勋，名播天下，为何今日流落于此？(正末云)大哥不知，想当初秦穆公在临潼会上，设一会名曰斗宝，驱十七国诸侯都来赴会，某文欺百里奚，武胜秦姬辇，拳打蒯聩，脚踢卞庄，挂白金剑为盟府，戏举千斤之鼎，手劫秦王，亲送关外。(鱄诸云)将军真乃世之虎将也。(正末唱)【快活三】向人前论武艺，(正末扯箫科)(鱄诸云)可是一管箫。(正末唱)犹兀自说兵机。(鱄诸云)若不是将军呵，众诸侯怎能勾出的这潼关也。(正末唱)我也曾把千钧宝鼎手中提，才保的众诸侯离秦地。(鱄诸云)你是楚国大将，今日在这丹阳县吹箫度日，可是为着何来？(正末唱)【朝天子】哥哥你岂知、岂知我就里，再休来说起那临潼会。(鱄诸云)你端的为甚么来？(正末唱)多劳你问及、问及我今日，兀的不屈沈杀英雄辈。(鱄诸云)敢是将军与甚么人争竞来？(正末唱)我则为那费贼、费贼的妒嫉。(鱄诸云)哦，是那费无忌了。虽然他百般谗谮，难道将军有如此大功，楚王也不做主咱？(正末唱)更和那楚平公也好下得。(鱄诸云)将军的父亲也可做甚么官位？(正末唱)俺父亲正当着谏议，谏不从斩讫。(鱄诸云)一个谏不从，两个谏。(正末云)俺哥也曾谏来，争奈一个谏，一个死，两个谏，两个死。(唱)赤紧的俺父亲先做了傍州例。(鱄诸云)既有父兄之仇，此恨非轻，你寻几个贤士，同去破楚，可不好那！(正末云)我岂不要，争奈你这里无有贤士。(鱄诸云)俺这里可怎生无有贤士？你在那里寻过来？(正末云)我走樊城时倒也曾见两个贤士，只可惜都死了。(鱄诸云)可是那两个贤士？(正末唱)【上小楼】有一个渔翁，只为着一时意气，自刎了六阳的那首级。有一个浣纱女，脚踹着清波，手抱着顽石，扑冬的身跳在江里，那老的是男子，便当仁不避，只可惜了那十三四女流之辈。(鱄诸云)将军不知，俺这里也有贤士哩。(正末云)谁是贤士？(鱄诸云)则我便是贤士。(正末云)既然你是贤士，你敢同我破楚去么？(鱄诸云)我敢去。将军若不弃呵，我情愿与你同报楚仇。万死不避。(正末云)你可休番悔也。(鱄诸云)大丈夫一言既出，驷马难追，岂有番悔之理！(正末云)你道定者。(鱄诸云)我去则去，未曾和我浑家说知。(旦儿冲上，云)鱄诸，你要那里去？(鱄诸云)大嫂不知，此人乃是楚将伍员，和我拜做弟兄，他有父兄之仇未报，说我这丹阳县无有贤士，我百岁死有何迟，三岁死有何早，则怕死而无名。我欲要与他同去破楚，你的意下如何？(旦儿云)鱄诸，他有冤仇，干你甚事？你又要拿出那两桩儿来么？(鱄诸云)说的是，家有贤妻，男儿不遭横事。(正末云)哥哥，你莫不番悔么？(鱄诸云)将军休怪，我去不得了也。(正末唱)【满庭芳】你承当了怎推？(云)你恰才不说来？(鱄诸云)我说甚么？(正末唱)可不道一言既出，驷马难追。(鱄诸云)我说便说，争奈有些儿去不得哩。(正末唱)元来你这般贪生怕死无仁义。(云)你去的么？(鱄诸云)我去不得。(正末云)你立着，我坐着。(做推鱄诸科)(唱)你则将八拜礼还席。(鱄诸云)嗨，我则道我是好汉，这人又好汉，我直拜你一百拜。(正末唱)枉教你顶天立地，空教你带眼安眉。刚一味胡支对，则向你媳妇跟前受制。(鱄诸云)非是我怕媳妇，只为我母亲的遗言，有那两桩儿在他手里，不敢违拗。(正末唱)使不着你佯考顺假慈悲。(鱄诸云)罢、罢、罢，大丈夫一言如白染，早则怕死而无名，便我母亲再生，料也阻不的我。大嫂，你岂不闻父母在，不许友以死。今我母亲不在了，我如今为个好朋友舍死报仇，岂为不孝？大嫂，我意已决，好也要去，歹也要去。将军，争奈妻子着他安身何处？(旦儿云)鱄诸，你坚意要去，既做了贤士，怎还做得孝子？罢、罢、罢，我叫你去的放心。(做取剑自刎科)(诗云)盟府投吴待借兵，男儿意气许同行。红尘末显鱄诸迹，青史先标田氏名。(下)(鱄诸云)呀，浑家自刎了。将军，则被你送了俺一家儿也。(正末云)大哥，我和你破楚报仇去来。(鱄诸云)罢、罢、罢，则今日便索同你报仇去，若不破楚，我誓不还吴也。(正末唱)【尾声】不索我言，不索我言；全在你，全在你。但想起父兄仇，便急的我肝肠碎。(带云)有一日拿住费无忌呵，(唱)直着那厮摘胆剜心，做俺祭卓儿上的礼！(同下)楔子(外扮楚昭公引卒子上，云)某乃楚昭公是也。自从秦穆公临潼斗宝之后，有伍员立下十大功劳，俺父平公，加他为十三太保大将军，樊城太守。有少傅费无忌，暗用谗言，将其父伍奢并兄伍尚三百口家属，都杀坏了，又着他儿子费得雄赚那伍员去，被伍员识破，私出樊城，投于吴国。如今借起十万精兵，侵伐俺国。俺自将揣将寡兵微，难以抵敌，这都是费无忌结下的冤仇，致此祸患。不免唤他出来，着他与伍员交锋去。令人，与我唤将费无忌来者。(卒子云)费无忌安在？(费无忌上，诗云)当时得意还年少，今日看看老来到。见说子胥将报仇，可知连日眼睛跳。自家费无忌。自从伍员私出樊城，今经十八年光景也。他投于吴国，借起十万兵来，要与楚国赌战。主公呼唤，多咱为这事来。令人报复去，道有费无忌来了也。(卒子报科，云)费无忌到。(楚昭公云)着他过来。(卒子云)着过去。(费无忌见科，云)主公唤费无忌，有何事商议？(楚昭公云)费无忌，今有伍员背楚投吴，借起十万精兵，要破俺国，单搦你费无忌出马交锋。我今拨你三万人马，与伍员交战去。则要你小心在意，成功而回。(费无忌云)我费无忌后生时交锋出马，甚是去的，如今年纪老了，一向贪自在惯受用的人，怎么还到的阵面上去，做赌头的买卖？主公，别差一个精壮的去，饶我这老头儿罢。(楚昭公云)这祸元是你做下的，你不去可着谁去？(举剑科)若不去，先杀你这老匹夫，军前号令。(费无忌云)主公不要性急，我费无忌就去，则今日点起三万人马。与伍子胥厮杀去来。(诗云)众军听我传将令，要与伍员相比并。当初杀他亲父兄，今朝丢了老性命。(下)(楚昭公云)费无忌去了也。我与二公子芈旋亲到将台上面，看他与伍员决胜去来。(下)(费无忌引卒子上，云)自家费无忌，奉主公的命，领着三万人马，与伍子胥决战。大小三军，摆开阵势。远远地尘土起处，敢是吴兵来也？(正末躧马儿上，云)其伍员自到吴国，借起十万精兵，来攻楚国，擒拿费无忌。大小三军，摆布得严整者。(费无忌云)来将何人？(正末云)某乃伍员是也。你是谁来？(费无忌云)你就不认的我老叔哩，我是费无忌。(正末云)兀那奸贼，疾忙下马受死，我父兄之仇，今日必报也。(费无忌云)你在我老叔跟前探空靴，撒响屁，说这等大话，你敢和我厮杀么？(正末云)这厮好无礼也。操鼓来。(做战科)(唱)【仙吕】【赏花时】他跃马当先拚厮杀，不由我忿气横生怒转加。这厮只会暗地里弄奸猾，今日呵使不着心粗胆大。(费无忌云)我敌不得你，逃命，走、走、走。(下)(正末云)这厮走那里去？(唱)我则待探手儿把你活擒拿。(做费无忌走、正末追科)(鱄诸冲上，云)拿住。(做拿费无忌科)(正末云)费无忌早拿住了也。大小三军，即便杀入郢城。只可惜楚平公已死，可将他坟墓掘开，取出尸首，待我亲鞭三百，以报父兄之仇。(诗云)早拿住贼臣无忌，再掘开平王坟地，与尸首三百钢鞭，才雪我胸头怨气。(同下)第四折(外扮郑子产引卒子上，云)小官覆姓公孙，名侨，字子产。佐于郑简公麾下，为上卿之职。当日伍子胥为父兄之仇，背弃楚国，私出樊城，携了公子芈胜投于俺国，要待借兵破楚。小官想来，各霸其主，难以结怨，因设一计，将伍员留于驿亭中，安排筵宴管待，酒席之间，暗藏甲士，击金钟为号，擒拿伍员。不想伍员揣知其意，一把火焚了驿亭，同半胜昼夜奔吴去了。如今借起兵来，打破楚国，生擒费无忌，亲鞭平王之尸。小官想来，那子胥是个一饭不忘，片言必报的人，必然乘此得胜之兵，来伐俺国，奈兵微将寡，何以御之？我今出一榜文，但有说得伍员不伐我国的，将他官封万户，赏赐千金。已经张挂数日，小校看着，若有人揭了榜文，报复我知道。(卒子云)理会的。(丑扮村厮儿上，诗云)长江短棹作生涯，千寻浪里度年华。有人问我居何处，芦花滩畔是吾家。自家村厮儿的便是。我父亲乃是闾丘亮，曾为楚国上大夫之职，因见楚平公不道，弃职辞朝，在此江边捕鱼为活，适值伍子胥逃难到于江边，被迫兵赶急，我父亲深知子胥之冤，急渡过江，赠以酒饭，那子胥留下白金剑谢之，我父亲再三不受，临别之时，那子胥告曰：残浆勿漏。我父亲言道：我有一子，乃是村厮儿，汝若得志呵，休忘了此子。可怜我父亲沉舟舍命，至今未葬。闻得子胥借起吴兵，打破楚国，将及郑邦。如今张挂榜文，要寻一个退兵之策，我想来，我父亲与他曾有大恩，我若揭了榜文，说知就里，子胥必然收兵罢战，可不得了这一场赏赐！待我揭了榜文者。(卒子报科，云)报、报、报，有一庄家后生，揭了榜文也。(郑子产云)着他过来。(卒子云)着你过去。(村厮见科)(子产云)兀那汉子，你有何计策，来揭这榜文？(村厮云)大人，小人虽然是个农夫，只要送我去亲见那伍子胥，自有退兵之计。(子产云)既如此，我就厚赠你些盘费，去见那伍子胥。只要退得兵时，必有加官赐赏。你小心在意者。(村厮云)就此辞别了大人，便索长行也。(诗云)想父亲为甚捐生，料伍相必肯收兵。(子产诗云)但保得郑邦无恙，包还你爵赏非轻。(同下)(外扮吴王阖庐引卒子上，诗云)我父诸樊忒慕名，故将吴国让延陵。若使王僚知此意，鱼肠何必送残生。某乃吴王阖庐名姬光者是也，只因楚国费无忌谗佞，将伍奢、伍尚并三百口家属，皆无罪而死。又差费得雄去樊城赚那伍子胥，要得一并杀害，却被子胥私出樊城，投于俺国，借兵十万，前去伐楚。两阵之间，活拿了费无忌，奏凯而回。子胥道，走樊城之时，有两个贤人，一个浣纱女，一个渔父闾丘亮。浣纱女有他母亲浣婆婆，闾丘亮有一子村厮儿。要舍自己的封赏与他两个人，岂不是个报恩报仇豪侠的勾当！令人与我请将芈胜来者。(卒子云)芈胜公子安在？(芈胜上，诗云)当初去楚尚婴孩，伍相怀中抱得来。可奈昭公攘我拉，至今笑脸不曾开。某乃楚公子芈胜是也，只因祖父平王无道，听信费得忌谗言，将伍奢、伍尚一家杀尽，还不称意，又差他儿子费得雄去赚伍子胥入朝，是我父半建得知，将某抱在怀中，驰至樊城，说知就里，子胥才得逃命而走。从郑到此，多亏吴王，借起大兵，生擒了费无忌，得胜回还。如今吴王呼唤，须索走一遭去。令人报复去，有芈胜来了也。(卒子报科，云)喏，报的大王得知，有公子芈胜到。(吴王云)着他过来。(卒子云)着过去。(芈胜见科，云)多蒙大王借兵，得报仇恨，芈胜死生难忘。(吴王云)公子，你家的事就和寡人一般。你须是平王的家孙，这位该是你的，今昭公强占不还，使你失国，寡人何功之有！令人，请将伍子胥来者，(卒子云)子胥安在？(正末同鱄诸上，云)某乃伍员，这是鱄诸。如今生擒费无忌，班师归国，见吴王去来。想我背楚投吴，岂意有今日也呵。(唱)【双调】【新水令】困红尘十载受驱劳，常记得走樊城那时年少。虽不能千金酬节侠，我也曾四海结英豪。投至得末尾三稍，不觉的头上老来到。(云)令人，报复去，道有伍员鱄诸来了也。(卒子报科，云)伍子胥到。(吴王云)道有请。(卒子云)请进见。(二将见科)(吴王云)伍相国，想你自走樊城，来到俺这丹阳县，吹箫度日，过了十八年光景，如今得生擒费无忌，亲鞭楚平王尸，报了父兄之仇，却也不枉了。(正末云)皆托大王之德、副将鱄诸之能，容伍员异时别图报效。(芈胜云)若不是老相国雄材大略，和鱄诸敢勇当先，岂有今日？(鱄诸云)小将因人成事，何足道哉？(正末唱)【驻马听】想着俺盖世雄骁，函谷关前看斗宝，只为一时穷暴，却教俺丹阳市上学吹箫。谁承望凌烟阁重把姓名标，兀的个杀人场还许冤仇报。几回家暗窨约。则我这鬓边白发添多少。(吴王云)如今费无忌在那里？(正末云)见拿在辕门首。(吴王云)拿将过来。(卒子拿费无忌见科)(吴王云)你一生谗佞，将伍奢父子满门家属无罪而死，今日擒来，有何理说？(费无忌云)是我杀了他一家三百口，他今日只杀的我一个，又是个没用的老头儿，有甚么本事？(吴王云)令人，与我推出辕门，枭首示众。(杀费无忌科)(下)(吴王云)伍相国，你说那两个贤士家属，今在何处？(正末云)伍员已差人取将来了也。(吴王云)令人与我唤将过来。(卒子云)两个贤士家属安在？(卜儿扮浣婆婆上，云)老身浣婆婆的便是。自从我女孩儿在江边浣纱，遇着伍子胥将军，抱石投江而死，如今差人接取老身，来到这里。既蒙呼唤，便当进见。(见科)(吴王云)十八年前，伍相国避难经过濑上，多亏了你女儿一饭之恩，寡人未闻其详，请相国试说一遍，与我听咱。(正末唱)【雁儿落】想当日跃金鞍把性命逃，我也曾解铁甲将王孙抱。不腾腾死冲开荆棘丛，急煎煎苦奔走风尘道。【得胜令】害的这小使长好心焦，撞见那年少的女多娇，他提着一罐儿浆和粥，天赐俺两人来醉又饱。(浣婆婆云)俺女孩儿为着将军，情愿舍了性命，抱石投江，死的好苦也。(正末唱)眼看着波涛，他抱石块和身跳，似这等功劳，我待建祠堂做香火烧。(吴王云)那浣婆婆，且一壁有者。村厮儿安在？(村厮上，云)自家村厮儿，蒙郑国子产厚赠，送我入吴，不想行至中途，适值伍子胥盟府也差人来接我，今日呼唤，须索过去见来。令人报复去，道有村厮儿在于门首。(卒子报科，云)村厮儿到。(吴王云)着过来。(村厮见科)(吴王云)你见了伍相国。(村厮做见科，云)支揖。(正末云)令人，传令出去，快与我点齐军马者。(村厮云)你今领兵何往？(正末云)我如今要统大势雄兵，征伐郑国去也。(村厮云)且住。(词云)听小人从头说破，想是你也晓的其详。我父亲捕鱼为业，适遇伍盟府逃难离乡。那盟府有仓徨壮态，我父亲就发恻隐衷肠，连忙的请他下马，上船来渡过长江。又见他腹中饥饿，权避在芦苇边傍。虽然是浊醪粗饭，却也有虾菜鱼汤。将白金剑再三留赠，我父亲只不承当。多咱被追兵赶逼，临别时甚是慌张。叮咛道残浆勿漏，可不是把我父堤防。要着他放心前去，则除非自刎身亡。我父亲其时便说，有一子是个村厮憨郎。久已后你须得地，略把眼照觑休忘。到今日郑邦甚急，惟恐你要动刀枪。问小人退兵之计，我道到吴国自有商量。常闻得蒙点水尚且仰泉思报，何况我父亲将草命替你遮藏。我说兀的做甚！只为平公太不仁，专听谗佞害忠臣。当日投吴将雪恨，今朝伐郑有何嗔。雄材岂必夸长胜，上策须知贵恤邻。若得收兵无事日，俺父亲呵便从泉下亦沾恩。(吴王云)这桩事再请相国试说一遍，与寡人听者。(正末唱)【甜水令】想当日为避追兵，忙离濑上，奔来江表，烟水隔迢遥。幸遇渔翁，将咱济渡，别无推调，元来他也是个遁世的由巢。【折桂令】他待要把酒论交，觑的我千金剑赠，只当做一片尘飘。俺本为衔着冤仇，思图报复，受尽煎熬，只要他休泄漏俺这萍根浪脚，那知道翻断送他雪鬓霜毛，空余下波浪滔滔，芦荻萧萧，至今的回首东风，尚忍不住泪点双抛。(吴王云)这等说起来，你也多亏了那渔父闾丘亮。今日这村厮儿特来与郑国讨饶，相国可看闾丘亮面上，不去伐郑也罢了。(正末唱)【月上海棠】若提起驿亭那日多奸狡，他倒要替楚除根绝祸苗。不是我命儿高，怕不的着他所料，我便身亡了，这心头还着恼。【幺篇】我如今指麾军将亲征讨，拿住公孙活开剥。(村厮云)伍老爷，你只饶了他罢。(正末唱)若要我耽饶，只除是东方日落。(村厮云)你早忘了我家老子，这等情薄。(正末唱)非情薄，这的是一冤还一报。(村厮云)伍老爷，你毕竟不肯退兵，罢、罢、罢，一发借那把白金剑与我，也勒死了。好与我家老子做一搭儿埋葬。(正末云)且住，那渔父的大恩尚未曾报得，怎好着这村厮儿又为我而死！令人，传下令去，将伐郑的军马，暂收回者！(唱)【乔牌儿】我只怕大恩人没下稍，怎当这村厮儿又哀告。(带云)村厮儿，你去对那公孙侨老匹夫说，(唱)着他把降书早早来投到，我才把军兵收转着。(村厮云)这个俺就去，索是谢了将军也。(浣婆婆云)只我那女孩儿死了，我儿子伴哥年纪又小，如今闪的我老身无依可靠，着谁人养赡我来？兀的不好苦也。(做悲科)(正末云)你那婆子休哭，只你那下半世衣饭，都是我养赡着，你再也不必忧虑。(唱)【清江引】这红颜因甚不自保，闪的你无依靠？他为我显的十分忠，我为他也尽些儿孝，直着你丰衣足食快活到老。(浣婆婆云)这等，索是谢了将军也。(吴王云)一行人都跪下者，听寡人的命。(词云)楚平公听信费无忌，任忠良一旦全家毙。伍子胥单骑走樊城，携芈胜千里投吴地。在中途遇着两贤人，赴江心誓死无回避。丹阳市生计托吹箫，说鱄诸共吐虹霓气。借军兵破楚凯歌回，杀奸臣亲把冤魂祭。芈公子事定送还都，鱄将军爵赏应如例。浣婆婆给养尽终身，村厮儿救郑功非细。报恩仇从此快平生，堪留作千古英雄记。(众谢恩科)(正末唱)【随尾】一生心事神天表，早将他恩仇报了，越显得那两个救忠良甘舍命的世间稀，这一个展英雄能为国的可也众中少。题目继浣纱渔翁伏剑正名说鱄诸伍员吹萧","dynasty":"元代","title":"杂剧·说鱄诸伍员吹箫"}
{"author":"李寿卿","content":"金刀利，锦鲤肥，更那堪玉葱纤细。添得醋来风韵美，试尝道甚生滋味！","dynasty":"元代","title":"【双调】寿阳曲"}
{"author":"姚康","content":"登览值晴开，诗从野思来。蜀川新草木，秦日旧楼台。池景摇中座，山光接上台。近秋宜晚景，极目断浮埃。","dynasty":"唐代","title":"奉陪段相公晚夏登张仪楼"}
{"author":"姚康","content":"松径引清风，登台古寺中。江平沙岸白，日下锦川红。疏树山根净，深云鸟迹穷。自惭陪末席，便与九霄通。","dynasty":"唐代","title":"和段相公登武担寺西台"}
{"author":"姚康","content":"微暖春潜至，轻明雪尚残。银铺光渐湿，珪破色仍寒。无柳花常在，非秋露正团。素光浮转薄，皓质驻应难。幸得依阴处，偏宜带月看。玉尘销欲尽，穷巷起袁安。","dynasty":"唐代","title":"礼部试早春残雪"}
{"author":"姚康","content":"水府乘闲望，圆波息跃鱼。从来暴泥久，今日脱泉初。得志宁相忌，无心任宛如。龙门应可度，鲛室岂常居。掉尾方穷乐，游鳞每自舒。乘流千里去，风力藉吹嘘。","dynasty":"唐代","title":"赋得巨鱼纵大壑"}
{"author":"安魁","content":"往事唏嘘枉断肠，姑胥台古草荒凉。争先莫把熊夷辱，振旅徒传柏举强。西子鬓迷寒石洞，采莲歌散剩芳塘。三高范蠡居然在，可笑吴人恨竟忘。","dynasty":"清代","title":"苏台吊古二首其一"}
{"author":"安魁","content":"莫怪申胥泪满襟，鸱夷浮去恨何深。当时败越陈长策，千载亡吴有寸心。江渚鸢乌终古集，荒台鹿迹到今沉。寒潮暮急声犹苦，慷慨芦中作短吟。","dynasty":"清代","title":"苏台吊古二首其二"}
{"author":"安魁","content":"霸业良图恨未成，夫椒败越枉相争。青山独有疏钟韵，片石空留试剑名。寂寞玉鱼王气暗，飘零金虎祖龙惊。年年仕女纷瞻墓，鹤市春深信有情。","dynasty":"清代","title":"虎丘怀古二首其一"}
{"author":"安魁","content":"阖闾丘墓变为庵，白虎还应护佛龛。青嶂至今余剑气，讲台终古契禅谈。只缘顽石点头悟，不信清泉一味憨。亭下二仙何处去，晓来鹤涧霭烟岚。","dynasty":"清代","title":"虎丘怀古二首其二"}
{"author":"安魁","content":"曾从帐底试啼声，快慰翁心物自英。准卜兴宗绵世泽，欣符瑞梦锡佳名。香生阁下兰芽茁，秀挺阶前玉树荣。他日炽昌绳祖武，贤科发隽绍勋卿。","dynasty":"清代","title":"贺小补大兄得孙"}
{"author":"安魁","content":"宋代鼎臣明隐逸，两公忠义贯薪传。擎天志在歼金冠，静海功成泛蠡船。祠合久推人尚德，祭同方信世尊贤。犹余生气千秋后，令我低徊窦乳泉。","dynasty":"清代","title":"过胶山谒李忠定公暨先桂坡公祠"}
{"author":"安魁","content":"仄仄疏棂小小厢，也罗茶鼎也悬床。生公有意怜顽石，不厌鸡栖作讲堂。","dynasty":"清代","title":"为啸石二兄得馆寄呈六绝其一"}
{"author":"安魁","content":"瓣香一点祝南丰，到处人情量亦同。莫管东风留与去，肯教金铎振南中。","dynasty":"清代","title":"为啸石二兄得馆寄呈六绝其二"}
{"author":"安魁","content":"北辕如许改南辕，手足相连亦足欢。只恨长途艰往返，高堂未易教心宽。","dynasty":"清代","title":"为啸石二兄得馆寄呈六绝其三"}
{"author":"安魁","content":"苜蓿阑干道亦崇，生涯冷澹与秋同。如描此地无文处，直上羲皇古朴风。","dynasty":"清代","title":"为啸石二兄得馆寄呈六绝其四"}
{"author":"安魁","content":"知兄到处得超然，况有青山与石泉。明月清风相慰藉，凭君领取入诗篇。","dynasty":"清代","title":"为啸石二兄得馆寄呈六绝其五"}
{"author":"安魁","content":"虎丘风景最多情，春草秋花次第呈。凭藉清风闲报信，柳枝春色听春莺。","dynasty":"清代","title":"为啸石二兄得馆寄呈六绝其六"}
{"author":"安魁","content":"一带烟村一小桥，一湾流水自迢迢。山农抱犊归来晚，人去黄虞犹未遥。","dynasty":"清代","title":"山村"}
{"author":"杨莱儿","content":"黄口小儿口莫凭，逡巡看取第三名。孝廉持水添瓶子，莫向街头乱碗鸣。","dynasty":"唐代","title":"答小子弟诗"}
{"author":"杨莱儿","content":"长者车尘每到门，长卿非慕卓王孙。定知羽翼难随凤，却喜波涛未化鲲。娇别翠钿黏去袂，醉歌金雀碎残尊。多情多病年应促，早办名香为返魂。","dynasty":"唐代","title":"和赵光远题壁"}
{"author":"萧崱","content":"半山社雨欲黄昏。燕子不过门。杨柳染深绿意，海棠啼损红痕。绮寮妆束，宝钗歌舞，玉枕温存。一段旧情有味，十分新恨无言。","dynasty":"宋代","title":"朝中措"}
{"author":"萧崱","content":"倚阑间看燕定巢。旧弹筝、因病久抛。画不尽、残眉黛，被东风、吹在柳梢。晓来暗理伤春曲，把金钗、枕畔细敲。书寄与、天涯去，并相思、红泪一包。","dynasty":"宋代","title":"恋绣衾"}
{"author":"萧崱","content":"莫是西湖，分一派、残波剩碧。闲问著、莺仙丹事，老榕知得。荇水带长鸥踏损，柳风絮暖鱼吞入。只前山、依旧汉时青，晴还湿。亭疏好，何消密。花少好，无多植。听黄鹂三请，要诗翁出。消渴泉斟寒玉液，留题石剥苍苔色。叹而今、翻羡□南春，乾坤窄。","dynasty":"宋代","title":"满江红·莫是西湖"}
{"author":"萧崱","content":"肥样凋成玉色仙，碧瑶幢里粲婵娟。道渠解笑何曾笑，只合更名小白莲。","dynasty":"宋代","title":"含笑花"}
{"author":"萧崱","content":"得谤何须囊薏苡，工骚且自制芙蓉。","dynasty":"宋代","title":"句"}
{"author":"萧崱","content":"此去三千岁，应逢八字蟾。","dynasty":"宋代","title":"句"}
{"author":"萧崱","content":"粗花染春日晒红，细绵披夏雪辊风。赤皇世界岭皆热，敕旨徵绵底痴绝。","dynasty":"宋代","title":"句"}
{"author":"萧崱","content":"选荔过於选士难，味佳能有几登盘。林家新出金钗子，合入君谟谱后刊。","dynasty":"宋代","title":"龙眼"}
{"author":"萧崱","content":"江客因贫识荻芽，一清鏖退杂鱼暇。烧来味挟蠔边雨，掘得身离雁外沙。春馔且供行釜菜，秋妆莫管钓舡花。食根思到萧骚叶，痕感边声咽戍笳。","dynasty":"宋代","title":"芦"}
{"author":"萧崱","content":"天以晶华累尔形，千夫斂锷可曾停。世间有器蒙鲜节，林下无辜受割刑。斫坏孙枝难老大，摧残去榦易凋零。退思禹贡周征日，未必如今税不征。","dynasty":"宋代","title":"漆"}
{"author":"萧崱","content":"河南萧氏粲文物，鹤在九皋无数鸣。小山羽翮日绚练，胆气也作虹霓横。挂冠亭后冷如水，旧毡半是蛛丝萦。恩袍谩官直斋老，书院误身吟院史。凤楼好手乃有弟，铁声铮铮亦妙器。乡里浪传轻薄名，儿曹岂知渠大意。惠子五车稷下困，仲连一箭聊城至。博悬於投呼得卢，莫以蔡齐故第二。圣朝新数中兴年，进士蜕骨秋风蝉。梅花魁春导人去，竹叶鏖寒浇客眠。天方坐我茅三椽，留眼送尔宜鸿前。因行西湖叫和靖，为言诗苦剩狂颠。","dynasty":"宋代","title":"送弟赴省"}
{"author":"萧崱","content":"标格真清挟雪霜，母听新咏觉神伤。茶分鸿渐经中味，菊爱龟蒙赋时香。圃积玉多知学饱，囊装金少为贪忙。向来笑疾难医在，老笔空钞十卷方。","dynasty":"宋代","title":"赠陆冰"}
{"author":"萧崱","content":"选荔过于选士难，味佳能有几登盘。林家新出金钗子，合入君谟谱后刊。","dynasty":"宋代","title":"龙眼"}
{"author":"萧崱","content":"倚阑闲看燕定巢。旧弹筝、因病久抛。画不尽、残眉黛，被东风、吹在柳梢。晓来暗理伤春曲，把金钗、枕畔细敲。书寄与、天涯去，并相思、红泪一包。","dynasty":"宋代","title":"恋绣衾"}
{"author":"耿苍龄","content":"观海难为水，登山半是仙。未从赤松隐，来证白衣禅。净土疑无地，层楼别有天。消愁一杯酒，归路夕阳边。","dynasty":"清代","title":"癸亥仲秋游狼山饭于白衣庵"}
{"author":"耿苍龄","content":"春水绿波春日迟，频年相隔更相思。清泉明月王维画，渭树江云杜甫诗。父老犹传悬晓镜，故人空说涤吟卮。迁乔此去长如愿，惭愧吴侬两鬓丝。","dynasty":"清代","title":"和白香亭留别原韵"}
{"author":"樊必遴","content":"山头留古刹，客到且羁栖。回望高天近，平分落日低。钟声风上下，塔影月东西。间共僧拈句，何妨壁上题。","dynasty":"清代","title":"宿莲花山寺"}
{"author":"定志","content":"回看处处白云生，下有孤篷打桨行。前路何人长啸去，鸭头江水冻无声。","dynasty":"清代","title":"石城望雪"}
{"author":"蔡真人","content":"阑干曲，红扬绣帘旌。花嫩不禁纤手捻，被风吹去意还惊。眉黛蹙山青。铿铁板，闲引步虚声。尘世无人知此曲，却骑黄鹤上瑶京。风冷月华清。","dynasty":"宋代","title":"望江南/忆江南"}
{"author":"高茂华","content":"五年不出青门道，邂逅寻春此一回。忽忆秦川贵公子，桃花落尽合归来。","dynasty":"宋代","title":"城东寄王越州"}
{"author":"高茂华","content":"中途留眼占星聚，一宿披颜觉雾收。","dynasty":"宋代","title":"句"}
{"author":"谢朓","content":"绿草蔓如丝，杂树红英发。无论君不归，君归芳已歇。","dynasty":"南北朝","tags":"古诗三百首，乐府，春天，写景，惜时","title":"王孙游"}
{"author":"谢朓","content":"灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。有情知望乡，谁能鬒不变？","dynasty":"南北朝","tags":"古诗三百首，写景，山水，思乡","title":"晚登三山还望京邑"}
{"author":"谢朓","content":"大江流日夜，客心悲未央。徒念关山近，终知返路长。秋河曙耿耿，寒渚夜苍苍。引领见京室，宫雉正相望。金波丽鳷鹊，玉绳低建章。驱车鼎门外，思见昭丘阳。驰晖不可接，何况隔两乡？风云有鸟路，江汉限无梁。常恐鹰隼击，时菊委严霜。寄言罻罗者，寥廓已高翔。","dynasty":"南北朝","tags":"留恋，同僚，前途，忧心","title":"暂使下都夜发新林至京邑赠西府同僚"}
{"author":"谢朓","content":"江路西南永，归流东北骛。天际识归舟，云中辨江树。旅思倦摇摇，孤游昔已屡。既欢怀禄情，复协沧洲趣。嚣尘自兹隔，赏心于此遇。虽无玄豹姿，终隐南山雾。","dynasty":"南北朝","tags":"写景，写水，思乡","title":"之宣城郡出新林浦向板桥"}
{"author":"谢朓","content":"新叶初冉冉，初蕊新霏霏。逢君后园讌，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。","dynasty":"南北朝","tags":"咏物，梅花，抒怀，感慨","title":"咏落梅"}
{"author":"谢朓","content":"夕殿下珠帘，流萤飞复息。长夜缝罗衣，思君此何极。","dynasty":"南北朝","tags":"抒情，哀怨，愁苦","title":"玉阶怨·夕殿下珠帘"}
{"author":"谢朓","content":"江南佳丽地，金陵帝王州。逶迤带绿水，迢递起朱楼。飞甍夹驰道，垂杨荫御沟。凝笳翼高盖，叠鼓送华辀。献纳云台表，功名良可收。","dynasty":"南北朝","tags":"赞颂，江南，抒怀","title":"入朝曲"}
{"author":"谢朓","content":"戚戚苦无悰，携手共行乐。寻云陟累榭，随山望菌阁。远树暖阡阡，生烟纷漠漠。鱼戏新荷动，鸟散余花落。不对芳春酒，还望青山郭。","dynasty":"南北朝","title":"游东田"}
{"author":"谢朓","content":"穗帷飘井干，樽酒若平生。郁郁西陵树，讵闻歌吹声。芳襟染泪迹，婵媛空复情。玉座犹寂寞，况乃妾身轻。","dynasty":"南北朝","tags":"咏物，咏史怀古","title":"同谢谘议咏铜雀台"}
{"author":"谢朓","content":"高馆临荒途，清川带长陌。上有流思人，怀旧望归客。塘边草杂红，树际花犹白。日暮有重城，何由尽离席！","dynasty":"南北朝","tags":"离别","title":"送江水曹还远馆"}
{"author":"谢朓","content":"奠春酒，秉青圭。命田祖，渥群黎。","dynasty":"南北朝","title":"青帝其三"}
{"author":"谢朓","content":"禀火自高明，毓金挺刚克。凉燠资成化，群芳载厚德。","dynasty":"南北朝","title":"黄帝其一"}
{"author":"谢朓","content":"阳季勾萌达，炎徂溽暑融。商暮百工止，岁极凌阴冲。","dynasty":"南北朝","title":"黄帝其二"}
{"author":"谢朓","content":"泉流疏已清，原隰甸已平。咸言祚惟亿，敦民保齐京。","dynasty":"南北朝","title":"黄帝其三"}
{"author":"谢朓","content":"白日短，玄夜深。招摇转，移太阴。霜钟鸣，冥陵起。星回天，月穷纪。","dynasty":"南北朝","title":"黑帝其一"}
{"author":"谢朓","content":"听严风，来不息。望玄云，黝无色。曾冰烈，积羽幽。飞雪至，天山侧。","dynasty":"南北朝","title":"黑帝其二"}
{"author":"谢朓","content":"关梁闭，方不巡。合国吹，飨蜡宾。统微阳，究终始。百礼洽，万祚臻。","dynasty":"南北朝","title":"黑帝其三"}
{"author":"谢朓","content":"敬如在，礼将周。神之驾，不少留。","dynasty":"南北朝","title":"送神其一"}
{"author":"谢朓","content":"跃龙镳，转金盖。纷上驰，云之外。","dynasty":"南北朝","title":"送神其二"}
{"author":"谢朓","content":"警七曜，诏八神。排阊阖，渡天津。","dynasty":"南北朝","title":"送神其三"}
{"author":"谢朓","content":"有渰兴，肤寸积。雨冥冥，又终夕。","dynasty":"南北朝","title":"送神其四"}
{"author":"谢朓","content":"俾栖粮，维万箱。皇情畅，景命昌。","dynasty":"南北朝","title":"送神其五"}
{"author":"谢朓","content":"旁求邃古，逖听鸿名。大宝曰位，得一为贞。朱禘叶祉，绿字摛英。升配同贯，进让殊声。大横将属，会昌已命。国步中徂，宸居膺庆。玺剑先传，龟玉增映。宗尧有绪，复禹无竞。礼行郊社，人神受职。宝郊山川，鳞羽变色。玄塞北靡，丹徼南极。浮毳驾风，非泳非陟。能官民秀，利建天跗。枵鹑列野，营绛分区。论思帝则，献纳宸枢。麟趾方定，鹈翼谁濡。西京蔼蔼，东都济济。秋祓濯流，春禊浮醴。初吉云献，上除方启。昔驾阳颖，今帐云陛。嘉乐旧矣，芳宴在斯。载留神瞩，有睟天仪。龙精已映，威仰未移。叶依黄鸟，花落春池。高殿弘敞，禁林稠密。青磴崛起，丹楼间出。翠葆随风，金戈动日。惆怅清管，徘徊轻佾。灞浐入筵，河淇流阼。海若来往，觞肴沿溯。欢饫有终，清光欲暮。轻貂回首，华组徐步。登贤博望，献赋清漳。汉贰称敏，魏两垂芳。监抚有则，匕鬯无方。瞻言守器，永愧元良。","dynasty":"南北朝","title":"侍宴华光殿曲水奉敕为皇太子作诗"}
{"author":"谢朓","content":"群分未辨，类聚兹式。天眷休明，且求至德。御繁实简，制动惟默。官府百王，衣裳万国。中叶遭闵，副内多违。悠悠灵贶，爰有适归。于昭睿后，抚运天飞。凝居中县，神动外畿。悬象著明，离光乃位。我有储德，徽猷渊备。长寿察书，龙楼回辔。重道上庠，行遵儒肆。朝阳有干，布叶萋萋。思皇威矣，鹓羽高栖。出驰先辂，入秉介圭。瞻秦望井，建鲁分奎。求贤每劳，得士方逸。有觉斯顺，无文咸秩。万箱惟重，百锾载恤。屈草戒谀，阶蓂纪日。文教已肃，武节既驰。荣光可照，合璧如规。载怀姑射，尚想瑶池。濯龙乃饰，天渊在斯。作乐顺动，实符时义。上春初吉，亦留渊寄。红树岩舒，青莎水被。雕梁虹拖，云甍鸟跂。高悬甲帐，周褰黼帷。长筵列陛，激水旋墀。浮醪聚蚁，灵蔡呈姿。河宗跃踢，海介夔跜。弱腕纤腰，迁延妙舞。秦筝赵瑟，殷勤促柱。降席连緌，称觞接武。稽首万年，献兹多祜。天地既成，泉流既清。薄暮沾幸，属奉文明。将标齐配，刻扫秦京。愿驰龙漠，饮马悬旌。","dynasty":"南北朝","title":"三日侍华光殿曲水宴代人应诏诗"}
{"author":"谢朓","content":"神理内寂，机象外融。遗情汾水，垂冕鸿宫。树以司牧，匪我求蒙。徒勤日用，谁契玄功。往晦必明，来硕资蹇。于皇克圣，时乘御辩。宝历载晖，瑶光重践。昭昭旧物，熙熙迁善。当宁日昃，求衣未明。抵璧焚翠，销剑隳城。九畴式序，三辟载清。虞箴罔阙，矇奏传声。丽景则春，仪方在震。重圣积厚，金式琼润。天爵必谐，王臣咸荩。譬诸华霍，惟邦之镇。正朔葱瀚，冠冕卬越。争长明堂，相超魏阙。龟蒙南荐，环裘西发。巢阁易窥，驯庭难䎉。上巳惟昔，于彼禊流。祓秽河浒，张乐春畴。既停龙驾，亦泛凫舟。灵宫备矣，无待兹游。初莺命晓，朝霞开夜。饰陛道源，回伊流灞。极望天渊，曲阻亭榭。闲馆岩敞，长廊水架。金觞摇荡，玉俎推移。筵浮水豹，席扰云螭。寥亮琴瑟，嗷咷埙篪。欢兹广燕，穆穆天仪。周道如砥，康衢载直。徒愧玄黄，负恩无力。华轓徒驾，长缨未饰。相彼失晨，宁忘鼓翼。","dynasty":"南北朝","title":"三日侍宴曲水代人应诏诗"}
{"author":"谢朓","content":"浚哲维祖，长发其武。帝出自震，重光御宇。七德攸宣，九畴咸叙。静难荆衡，凝威蠡浦。昧旦丕承，夕惕刑政。化一车书，德馨粢盛。昭星夜景，非云晓庆。衢室成阴，璧水如镜。礼充玉帛，乐被匏弦。于铄在咏，陟配于天。自宫徂兆，靡爱牲牷。我将我享，永祚丰年。","dynasty":"南北朝","title":"世祖武皇帝"}
{"author":"谢朓","content":"惟此夏德德恢台。两龙在御炎精来。","dynasty":"南北朝","title":"赤帝其一"}
{"author":"谢朓","content":"火景方中南讹秩。靡草云黄含桃实。","dynasty":"南北朝","title":"赤帝其二"}
{"author":"谢朓","content":"族云蓊郁温风扇。兴雨祁祁黍苗遍。","dynasty":"南北朝","title":"赤帝其三"}
{"author":"谢朓","content":"帝说于兑。执矩固司藏。百川收潦。精景应金方。","dynasty":"南北朝","title":"白帝其一"}
{"author":"谢朓","content":"嘉树离披。榆关命宾鸟。夜月如霜。金风方袅袅。","dynasty":"南北朝","title":"白帝其二"}
{"author":"谢朓","content":"商阴肃杀。万宝咸已遒。劳哉望岁。场功冀可收。","dynasty":"南北朝","title":"白帝其三"}
{"author":"谢朓","content":"江皋倦游客。薄暮怀归者。扬舲浮大川。惆怅至日下。靃靡青莎被。潺湲石溜泻。寄语持笙簧。舒忧愿自假。归途岂难涉。翻同江上夏。","dynasty":"南北朝","title":"和何议曹郊游诗二"}
{"author":"谢朓","content":"沧波不可望。望极与天平。往往孤山映。处处春云生。差池远雁没。飒沓羣鳬惊。嚣尘及簿领。弃舍出重城。临川徒可羡。结网庶时营。","dynasty":"南北朝","title":"和刘西曹望海台诗"}
{"author":"谢朓","content":"落日飞鸟还。忧来不可极。竹树澄远阴。云霞成异色。怀归欲乘电。瞻言思解翼。清扬婉禁居。秘此文墨职。无叹阻琴尊。相从伊水侧。","dynasty":"南北朝","title":"和宋记室省中诗"}
{"author":"谢朓","content":"二别阻汉坻。双崤望河澳。兹岭复巑岏。分区奠淮服。东限琅琊。西距孟诸陆。阡眠起杂树。檀栾荫修竹。日隐涧疑空。云聚岫如复。出没眺楼雉。远近送春目。戎州昔乱华。素景沦伊谷。阽危赖宗衮。微管寄明牧。长蛇固能翦。奔鲸自此曝。道峻芳尘流。业遥年运倐。平生仰令图。吁嗟命不淑。浩荡别亲知。连翩戒征轴。再远馆娃宫。两去河阳谷。风烟四时犯。霜雨朝夜沐。春秀良已凋。秋场庶能筑。","dynasty":"南北朝","title":"和王著作融八公山诗"}
{"author":"谢朓","content":"炎灵遗剑玺。当涂骇龙战。圣期缺中坏。霸功兴{宀/禹}县。鹊起登吴台。凤翔陵楚甸。衿带穷岩险。帷帟尽谋选。北拒溺骖镳。西龛收组练。江海既无波。俯仰流英盼。裘冕类禋郊。卜揆崇离殿。钓台临讲阅。樊山开广燕。文物共葳蕤。声明且葱蒨。三光厌分景。书轨欲同荐。参差世祀忽。寂寞市朝变。舞馆识余基。歌梁想遗啭。故林衰木平。荒池秋草徧。雄图怅若兹。茂宰深遐睠。幽客滞江皋。从赏乖缨弁。清巵阻献酬。良书限闻见。幸藉芳音多。承风采余绚。于役倘有期。鄂渚同游衍。","dynasty":"南北朝","title":"和伏武昌登孙权故城诗"}
{"author":"谢朓","content":"威仰弛苍郊。龙曜表遥甸。炎光丽近邑。白苹望已骋。缃荷纷可袭。徒愿尺波旋。终怜寸景戢。对窗斜日过。洞幌鲜飚入。浮云去欲穷。暮鸟飞相及。柔翰缜芳尘。清源非易揖。回江难绝济。云谁畅伫立。良宰朂夜渔。出入事朝汲。积羽余既裳。更赋子盈粒。椅梧何必零。归来共栖集。","dynasty":"南北朝","title":"夏始和刘潺陵诗"}
{"author":"谢朓","content":"国小暇日多。民淳纷务屏。辟牖期清旷。开帘候风景。泱泱日照溪。团团云去岭。岧嶤兰橑峻。骈阗石路整。池北树如浮。竹外山犹影。自来弥弦望。及君临箕颍。清文蔚且咏。微言超已领。不见城壕侧。思君朝夕顷。回舟方在辰。何以慰延颈。","dynasty":"南北朝","title":"新治北窗和何从事诗"}
{"author":"谢朓","content":"掖庭聘绝国。长门失欢宴。相逢咏蘼芜。辞宠悲团扇。花丛随机数蝶。风帘入双燕。徒使春带赊。坐惜红妆变。平生一顾重。宿昔千金贱。故人心尚尔。故心人不见。","dynasty":"南北朝","title":"和王主簿季哲怨情诗"}
{"author":"谢朓","content":"宛洛佳遨游。春色满皇州。结轸青郊路。回瞰苍江流。日华川上动。风光草际浮。桃李成蹊径。桑榆荫道周。东都已俶载。言归望绿畴。","dynasty":"南北朝","title":"和徐都曹出新亭渚诗"}
{"author":"谢朓","content":"昔余侍君子。顾舐游荆汉。山川隔旧赏。朋僚多雨散。图南矫风翮。曾非息短翰。移疾觏新篇。披衣起渊翫。惆怅怀昔践。彷佛得殊观。頳紫共彬驳。云锦相凌乱。奔星上未穷。惊雷下将半。回潮渍崩树。轮囷轧倾岸。岩筱或傍翻。石菌芜修干。澄澄明浦媚。衍衍清风烂。江潭良在目。怀贤与累叹。岁暮不我期。淹留绝岩畔。","dynasty":"南北朝","title":"和刘中书绘人琵琶峡望积布矶诗"}
{"author":"谢朓","content":"九河亘积岨。三嵏郁旁眺。皇州总地德。回江欵岩徼。井干赩苍林。云甍蔽层峤。川霞旦上薄。山光晚余照。翔集乱归飞。虹蜺纷引曜。君子奉神略。瞰逈凭重峭。弹冠已籍甚。升车益英妙。功存汉册书。荣并周庭燎。汲疾移偃息。董园倚谈笑。麾斾一悠悠。谦姿光且劭。燕嘉多暇日。兴文起渊调。曰余厕鳞羽。灭影从渔钓。泽渥资投分。逢迎典待诏。咏沼邈含毫。专城空坐啸。徒惭皇鉴揆。终延曲士诮。方追隐沦诀。偶解金丹要。若偶巫咸招。帝阍良可叫。","dynasty":"南北朝","title":"和萧中庶直石头诗"}
{"author":"谢朓","content":"崥岫欵崇崖。派别朝洪河。兔园文雅盛。章台冠盖多。渊襟眷睿岳。燮赞动甿歌。顾影惭騑服。载笔旅江沱。缟衣分可献。琴言暧已和。青皋侧还色。春润视生波。岩垂变好鸟。松上改陈萝。日与岁眇邈。归恨积蹉跎。愿缉吴山杜。宁袂楚池荷。清风岂孤劭。功遂怀曾阿。勿药良有畅。荏苒芳未过。幸留清尊味。言借故田莎。","dynasty":"南北朝","title":"和王长史卧病诗"}
{"author":"谢朓","content":"春城丽白日。阿阁跨层楼。苍江忽渺渺。驱马复悠悠。京洛多尘雾。淮济未安流。岂不思抚剑。惜哉无轻舟。夫君良自勉。岁暮勿淹留。","dynasty":"南北朝","title":"和江丞北戍琅邪城诗"}
{"author":"谢朓","content":"清淮左长薄。荒径隐高蓬。回潮旦夕上。寒渠左右通。霜畦纷绮错。秋町郁蒙茸。环梨县已紫。珠榴折且红。君有栖心地。伊我欢既同。何用甘泉侧。玉树望青葱。","dynasty":"南北朝","title":"和沈祭酒行园诗"}
{"author":"谢朓","content":"高秋夜方静。神居肃且深。闲阶涂广露。凉宇澄月阴。婵娟影池竹。疏芜散风林。渊情协爽节。咏言兴德音。闇道空已积。干直愧蓬心。","dynasty":"南北朝","title":"奉和随王殿下诗一"}
{"author":"谢朓","content":"星回夜未央。洞房凝远情。云荫满池树。中月悬高城。乔木含风雾。行雁飞且鸣。平台盛文雅。西园富羣英。芳庆良永矣。君王嗣德声。眷此伊洛咏。载怀汾水情。顾已非丽则。恭惠奉仁明。观淄咏已失。怃然愧簪缨。","dynasty":"南北朝","title":"奉和随王殿下诗二"}
{"author":"谢朓","content":"神心遗魏阙。中想顾汾阳。肃景怀辰豫。捐玦翦山糃。时惟清夏始。云景暧含芳。月阴洞野色。日华丽池光。草含亭皋远。霞生川路长。端坐闻鹤引。静瑟怆复伤。怀哉泉石思。歌咏郁琼相。春塘多迭驾。言从伊与商。衮职眷英览。独善伊何忘。愿辍东都远。弘道侍云梁。","dynasty":"南北朝","title":"奉和随王殿下诗三"}
{"author":"谢朓","content":"睿心重离析。歧路清江隈。四面寒飚举。千里白云来。川长别管思。地逈翻旗回。还顾昭阳阙。超远章华台。置酒巫山日。为君停玉杯。","dynasty":"南北朝","title":"奉和随王殿下诗四"}
{"author":"谢朓","content":"桂楼飞绝限。超远向江歧。轻云霁广甸。微风散清漪。连连绝鹰举。渺渺青烟移。严城乱芸草。霜塘凋素枝。气爽深淫瞩。豫永聊停曦。即已终可悦。盈尊且若斯。","dynasty":"南北朝","title":"奉和随王殿下诗五"}
{"author":"谢朓","content":"念深冲照广。业阐清化玄。端仪穆金殿。敷教藻琼莚。船湛轻帷蔼。磬转芳风旋。卷辔栖道树。方津棹法舷。归兴凭大造。昭涂良易筌。","dynasty":"南北朝","title":"奉和随王殿下诗六"}
{"author":"谢朓","content":"玄冬寂修夜。天围静且开。亭皋霜气怆。松宇清风来。高琴时以思。幽多多感怀。幸藉汾阳想。岭首一些徘徊。","dynasty":"南北朝","title":"奉和随王殿下诗七"}
{"author":"谢朓","content":"怆怆绪独兴。祁祁族云布。严气集高轩。稠阴结寒树。日月谬论思。朝夕承清豫。徒藉小山文。空揖章台赋。","dynasty":"南北朝","title":"奉和随王殿下诗八"}
{"author":"谢朓","content":"肃景游清都。修簪侍兰室。累榭疎远风。度庭丽朝日。穆穆神仪静。愔愔道言密。一飡击灵表。无吝科年历。","dynasty":"南北朝","title":"奉和随王殿下诗九"}
{"author":"谢朓","content":"清房洞已静。闲风伊夜来。云生树阴远。轩广月容开。宴私移烛饮。游赏藉琴台。风猷冠淄邺。袵舄愧唐枚。","dynasty":"南北朝","title":"奉和随王殿下诗十"}
{"author":"谢朓","content":"方池含积水。明月流皎镜。规荷承日泫。彯鳞与风泳。上善叶渊心。止川测动性。幸是方春来。侧点游濠盛。","dynasty":"南北朝","title":"奉和随王殿下诗十一"}
{"author":"谢朓","content":"浮云西北起。飞来下高堂。合散轻帷表。飘舞桂台阳。遥阶收委羽。平地如夜光。眷言金玉照。顾惭兰蕙芳。","dynasty":"南北朝","title":"奉和随王殿下诗十二"}
{"author":"谢朓","content":"炎光缺独雅。宗霸拯时伦。龙德待云雾。令图方再晨。岁远荒城思。霜华宿草陈。英威遽如是。徘徊歧路人。","dynasty":"南北朝","title":"奉和随王殿下诗十三"}
{"author":"谢朓","content":"分悲玉瑟断。别绪金樽倾。风入芳帷散。缸华兰殿明。想折中园草。共知千里情。行云故乡色。赠此一离声。","dynasty":"南北朝","title":"奉和随王殿下诗十四"}
{"author":"谢朓","content":"年华豫已涤。夜艾赏方融。新萍时合水。羽草未胜风。闺幽瑟易响。台逈月难中。春物广余照。兰萱佩未穷。","dynasty":"南北朝","title":"奉和随王殿下诗十五"}
{"author":"谢朓","content":"连漪映余雪。严城限深雾。清寒起洞门。东风急池树。神居望已肃。徘徊举冲趣。栖归如迟咏。丘山不可屡。","dynasty":"南北朝","title":"奉和随王殿下诗十六"}
{"author":"谢朓","content":"金液称九转。西山歌五色。炼质乃排云。濯景终不测。云英谁可饵。且驻羲和力。能令长卿卧。暂故遇真识。","dynasty":"南北朝","title":"和纪参军服散得益诗"}
{"author":"谢朓","content":"有美当阶树。霜露未能移。金蕡发朱采。映日以离离。幸赖夕阳下。余景及西枝。还思照绿水。君阶无曲池。余荣未能已。晚实犹见奇。复留倾筐德。君恩信未赀。","dynasty":"南北朝","title":"咏墙北栀子诗"}
{"author":"谢朓","content":"嘉树因枝条。琢玉良可宝。若人陵曲台。垂帷茂渊道。善诱宗学原。鸣钟霁幽抱。仁焉徂宛洛。清徽夜何早。岁晚结松阴。平原乱秋草。不有至言扬。终滞西山老。","dynasty":"南北朝","title":"奉和竟陵王同沉右率过刘先生墓诗"}
{"author":"谢朓","content":"日落窗中坐。红妆好颜色。舞衣襞未缝。流黄覆不织。蜻蛉草际飞。游蜂花上食。一遇长相思。愿寄连翩翼。","dynasty":"南北朝","title":"赠王主簿诗一"}
{"author":"谢朓","content":"清吹要碧玉。调弦命绿珠。轻歌急绮带。含笑解罗襦。余曲讵几许。高驾且踟蹰。徘徊。韶景慕景暮。惟有洛城隅。","dynasty":"南北朝","title":"赠王主簿诗二"}
{"author":"谢朓","content":"春夜别清樽。江潭复为客。叹息东流水。如何故乡陌。重树日芬洲转如积。望望荆台下。归梦相思夕。","dynasty":"南北朝","title":"和别沉右率诸君诗"}
{"author":"谢朓","content":"玉绳隐高树。斜汉耿层台。离堂华烛尽。别幌清琴哀。翻潮尚知恨。客思眇难裁。山川不可尽。况朶故人杯。","dynasty":"南北朝","title":"离夜诗"}
{"author":"谢朓","content":"徘徊恋京邑，踯躅躧曾阿。陵高墀阙近，眺迥风云多。荆吴阻山岫，江海含澜波。归飞无羽翼，其如别离何。","dynasty":"南北朝","tags":"山水，自然，写景","title":"将发石头上烽火楼诗"}
{"author":"谢朓","content":"积水照頳霞。高台望归翼。平原周远近。连汀见纡直。葳蕤向春秀。芸黄共秋色。薄暮伤哉人。婵媛复何极。","dynasty":"南北朝","title":"望三湖诗"}
{"author":"谢朓","content":"怅望南浦诗。徙倚北梁步。叶上凉风初。日隐轻霞暮。荒城逈易阴。秋溪广难渡。沫泣岂徒然。君子行多露。","dynasty":"南北朝","title":"临溪送别诗"}
{"author":"谢朓","content":"高轩瞰四野。临牖眺襟带。望山白云里。望水平原外。夏木转成帷。秋荷渐如盖。巩洛常睠然。摇心片悬斾。","dynasty":"南北朝","title":"后斋回望诗"}
{"author":"谢朓","content":"山中上芳月。故人清樽赏。远山翠百重。回流映千丈。花枝聚如雪。芜丝散犹网。别后能相思。何嗟异封坏。","dynasty":"南北朝","title":"与江水曹至干滨戏诗"}
{"author":"谢朓","content":"翦削兼太华。峥嵘跨玄圃。贝阙视阿宫。薜帷阴网户。参差时未来。徘徊望沣浦。椒糈若馨香。无绝传终古。","dynasty":"南北朝","title":"祀敬亭山庙诗"}
{"author":"谢朓","content":"麦候始清和。凉雨销炎燠。红莲摇羽荇。丹藤绕新竹。方驾娱耳目。零落既难留。何用存华屋。","dynasty":"南北朝","title":"出下馆诗"}
{"author":"谢朓","content":"参差复殿影。氛氲绮罗杂。独入天渊池。芰荷摇复合。远听雀声聚。回望树阴沓。一赏桂尊前。宁伤蓬鬓飒。","dynasty":"南北朝","title":"落日同何仪曹煦诗"}
{"author":"谢朓","content":"琼闺钏响闻。瑶席芳尘满。要取洛阳人。共命江南管。情多舞态迟。意倾歌弄缓。知君密见亲。寸心传玉盌。","dynasty":"南北朝","title":"夜听妓诗一"}
{"author":"谢朓","content":"上客光四座。佳丽直千金。挂钗报缨绝。堕珥答琴心。蛾眉已共笑。清香复入襟。欢乐夜方静。翠帐垂沉沉。","dynasty":"南北朝","title":"夜听妓诗二"}
{"author":"谢朓","content":"低枝讵胜叶。轻香幸自通。发蕚初攒紫。余采尚霏红。新花对白日。故蕋逐行风。参差不俱曜。谁肯盻薇丛。","dynasty":"南北朝","title":"咏蔷薇诗"}
{"author":"谢朓","content":"方舟泛春渚。携手趋上京。安知慕归客。讵忆山中情。香风蘂上发。好鸟叶间鸣。挥袂送君已。独此夜琴声。","dynasty":"南北朝","title":"送江兵曹檀主簿朱孝廉还上国诗"}
{"author":"谢朓","content":"离离水上蒲。结水散为珠。间厕秋菡萏。出入春鳬雏。初萌实雕俎。暮蕋杂椒涂。所悲塘上曲。遂铄黄金躯。","dynasty":"南北朝","title":"咏蒲诗"}
{"author":"谢朓","content":"轻丝既难理。细缕竟无织。烂熳已万条。连绵复一色。安根不可知。萦心终不测。所贵能卷舒。伊用蓬生直。","dynasty":"南北朝","title":"咏兔丝诗"}
{"author":"谢朓","content":"孤桐北窗外。高枝百尺余。叶生既婀娜。叶落更扶疏。无华复无实。何以赠离居。裁为珪与瑞。足可命参墟。","dynasty":"南北朝","title":"游东堂咏桐诗"}
{"author":"谢朓","content":"玲珑类丹槛。苕亭似玄阙。对凤悬清冰。垂御览作乘。龙挂明月。照粉拂红妆。插花理云发。玉颜徒自见。常畏君情歇。","dynasty":"南北朝","title":"杂咏镜台"}
{"author":"谢朓","content":"发翠斜溪里。蓄宝宕山峯。抽茎类仙掌。衔光似烛龙。飞蛾再三绕。轻花四五重。孤对相思夕。空照舞衣缝。","dynasty":"南北朝","title":"杂咏灯"}
{"author":"谢朓","content":"杏梁宾未散。桂宫明欲沉。暧色轻帏里。低光照宝琴。徘徊云髻影。的烁绮疏金。恨君秋月夜。遗我洞房阴。","dynasty":"南北朝","title":"杂咏烛"}
{"author":"谢朓","content":"洞庭风雨干。龙门生死枝。雕刻纷布濩。冲响郁清危。春风摇蕙草。秋月满华池。是时操别鹤。淫淫客泪垂。","dynasty":"南北朝","title":"同咏乐器琴"}
{"author":"谢朓","content":"蟠木生附枝。刻削岂无施。取则龙文鼎。三趾献光仪。勿言素韦洁。白沙尚推移。曲躬奉微用。聊承终宴疲。","dynasty":"南北朝","title":"同咏坐上玩器乌皮隐几"}
{"author":"谢朓","content":"本生潮汐池。落景照参差。汀洲蔽杜若。幽渚夺江蓠。遇君时采撷。玉座奉金巵。但愿罗衣拂。无使素尘弥。","dynasty":"南北朝","title":"同咏坐上所见一物席"}
{"author":"谢朓","content":"庭雪乱如花。井冰粲成玉。因炎入貂袖。怀温奉芳褥。体密用宜通。文邪性非曲。本自江南墟。{女便}娟修且绿。暂承君玉指。请谢阳春旭。","dynasty":"南北朝","title":"咏竹火笼"}
{"author":"谢朓","content":"蕙草含初芳。瑶池暧晚色。得厕鸿莺影。晞光弄羽翼。","dynasty":"南北朝","title":"咏鸂鶒"}
{"author":"谢朓","content":"过客无留轸。驰晖有奔箭。","dynasty":"南北朝","title":"至寻阳诗"}
{"author":"谢朓","content":"夜条风淅淅。晚叶露凄凄。","dynasty":"南北朝","title":"诗"}
{"author":"谢朓","content":"绿水缬清波。青山绣芳质。落景皎晚阴。残花绮余日。白沙澹无际。青山眇如一。伤此物运移。惆怅望还律。白水田外明。孤岭松上出。即趣佳可淹。淹留非下秩。","dynasty":"南北朝","title":"还涂临渚"}
{"author":"谢朓","content":"兰亭仰远风。芳林接云崿。倾叶顺清飚。修茎伫高鹤。连绵夕云归。晻暧日将落。寸阴不可留。兰墀岂停酌。丹缨犹照树。绿筠方解箨。永志能两忘。即赏谢丘壑。","dynasty":"南北朝","title":"纪功曹中园"}
{"author":"谢朓","content":"雨洗花叶鲜。泉漫芳塘溢。藉此闲赋诗。聊用荡覊疾。霡霂微雨散。葳蕤蕙草密。预藉芳筵赏。沾生信昭悉。紫葵窻外舒。青荷池上出。既阖颍川扉。且卧淮南秩。流独荡晚阴。行云掩朝日。念此兰蕙客。徒有芳菲质。","dynasty":"南北朝","title":"闲坐"}
{"author":"谢朓","content":"沉病已绵绪。负官别乡忧。高城凄夕吹。时见国烟浮。漠漠轻云晚。飒飒高树秋。乡山不可望。兰巵且献酬。旻高识气逈。泉渟知潦收。幸遇庆筵渥。方且沐恩猷。芸黄先露早。骚瑟惊暮秋。旧城望已肃。况乃客悠悠。","dynasty":"南北朝","title":"侍筵西堂落日望乡"}
{"author":"谢朓","content":"山中芳杜绿。江南莲叶紫。芳年不共游。淹留空若是。绿水丰涟漪。青山多绣绮。新条日向抽。落花纷已委。弱葼既青翠。轻莎方靃靡。鹥鸱没而游。麕{鹿/加}胜复倚。春岸望沉沉。清流见弥弥。幸藉人外游。盘桓未能徙。骛枻把琼芳。随山访灵诡。荣楯每嶙峋。林堂多碕礒。","dynasty":"南北朝","title":"往敬亭路中"}
{"author":"谢朓","content":"水府众灵出。石室宝图开。白云帝乡下。行雨巫山来。歌风赞灵德。舞蹈起轻埃。高轩乍留吹。玄羽或徘徊。福降羣仙下。识逸百神该。青鸟飞层隙。赤鲤泳澜隈。","dynasty":"南北朝","title":"祀敬亭山春雨"}
{"author":"谢朓","content":"清明畅。礼乐新。候龙景。练贞辰。","dynasty":"南北朝","title":"齐雩祭歌迎神一"}
{"author":"谢朓","content":"阳律亢。阴晷伏。耗下土。荐穜稑。","dynasty":"南北朝","title":"齐雩祭歌迎神二"}
{"author":"谢朓","content":"宸仪警。王度干。嗟云汉。望昊天。","dynasty":"南北朝","title":"齐雩祭歌迎神三"}
{"author":"谢朓","content":"张盛乐。奏云儛。集五精。延帝祖。","dynasty":"南北朝","title":"齐雩祭歌迎神四"}
{"author":"谢朓","content":"雩有讽。禜有秩。膋鬯芬。圭瓒瑟。","dynasty":"南北朝","title":"齐雩祭歌迎神五"}
{"author":"谢朓","content":"灵之来。帝阍开。车煜耀。吹徘徊。","dynasty":"南北朝","title":"齐雩祭歌迎神六"}
{"author":"谢朓","content":"停龙{车羲}徧观此。冻雨飞。祥云靡。","dynasty":"南北朝","title":"齐雩祭歌迎神七"}
{"author":"谢朓","content":"坛可临。奠可歆。对甿祉。鉴皇心。","dynasty":"南北朝","title":"齐雩祭歌迎神八"}
{"author":"谢朓","content":"浚哲维祖。长发其武。帝出自震。重光御宇。七德攸宣。九畴咸叙。静难荆衡。凝威蠡浦。昧旦丕承。夕惕刑政。化一车书。德馨粢盛。昭星夜景。非云晓庆。衢。室成阴。璧水如镜。礼充玉帛。乐被匏弦。于铄在咏。陟配于天。自宫徂兆。靡爱牲牷。我将我享。永祚丰年。","dynasty":"南北朝","title":"齐雩祭歌世祖武皇帝"}
{"author":"谢朓","content":"营翼日。鸟殷宵。凝冰泮。玄蛰昭。","dynasty":"南北朝","title":"齐雩祭歌青帝一"}
{"author":"谢朓","content":"昧旦多纷喧，日晏未遑舍。落日余清阴，高枕东窗下。寒槐渐如束，秋菊行当把。借问此何时，凉风怀朔马。已伤归暮客，复思离居者。情嗜幸非多，案牍偏为寡。既乏琅邪政，方憩洛阳社。","dynasty":"南北朝","title":"落日怅望·昧旦多纷喧"}
{"author":"谢朓","content":"洞庭张乐地，潇湘帝子游。云去苍梧野，水还江汉流。停骖我怅望，辍棹子夷犹。广平听方籍，茂陵将见求。心事俱己矣，江上徒离忧。","dynasty":"南北朝","tags":"送别，友人，抒情，怀才不遇","title":"新亭渚别范零陵云"}
{"author":"谢朓","content":"玉露沾翠叶。金凤鸣素枝。罢游平乐苑。泛鹢昆明池。旌旗散容裔。箫管吹参差。日晚厌遵渚。采菱赠清漪。百年如流水。寸心宁共知。","dynasty":"南北朝","title":"隋王鼓吹曲泛水曲"}
{"author":"谢朓","content":"佳期期未归。望望下鸣机。徘徊东陌上。月出行人稀。","dynasty":"南北朝","title":"同王主簿有所思"}
{"author":"谢朓","content":"凉风吹月露。圆景动清阴。蕙风入怀抱。闻君此夜琴。萧瑟满林听。轻鸣响涧音。无为澹容一下。蹉跎江海心。","dynasty":"南北朝","title":"和王中丞闻琴诗"}
{"author":"谢朓","content":"窗前一丛竹。青翠独言奇。南条交北叶。新笋杂故枝。月光疎已密。风来起复垂。青扈飞不碍。黄口得相窥。但恨从风萚。根株长别离。","dynasty":"南北朝","title":"咏竹诗"}
{"author":"谢朓","content":"春心澹容与。挟弋步中林。朝光映红蕚。微风吹好音。江垂得清赏。山际果幽寻。未尝远离别。知此惬归心。流泝终靡已。嗟行方至今。","dynasty":"南北朝","title":"和何议曹郊游诗一"}
{"author":"谢朓","content":"玉露沾翠叶，金凤鸣素枝。罢游平乐苑，泛鹢昆明池。旌旗散容裔，箫管吹参差。日晚厌遵渚，采菱赠清漪。百年如流水，寸心宁共知。","dynasty":"南北朝","title":"隋王鼓吹曲十首其十泛水曲"}
{"author":"谢朓","content":"生平宫阁里，出入侍丹墀。开笥方罗縠，窥镜比蛾眉。初别意未解，去久日生悲。憔悴不自识，娇羞馀故姿。梦中忽仿佛，犹言承宴私。","dynasty":"南北朝","title":"咏邯郸故才人嫁为厮养卒妇"}
{"author":"谢朓","content":"早玩华池阴，复影沧洲枻。椅柅芳若斯，葳蕤纷可结。霜下桂枝销，怨与飞蓬折。不厕玉盘滋，谁怜终委绝。","dynasty":"南北朝","title":"同沈右率诸公赋鼓吹曲名二首其一芳树"}
{"author":"谢朓","content":"景阳阳。风习习。女夷歌。东皇集。","dynasty":"南北朝","title":"齐雩祭歌青帝二"}
{"author":"谢朓","content":"奠春酒。秉青珪。命田祖。渥羣黎。","dynasty":"南北朝","title":"齐雩祭歌青帝三"}
{"author":"谢朓","content":"惟此夏德德恢台。两龙在御炎精来。","dynasty":"南北朝","title":"齐雩祭歌赤帝一"}
{"author":"谢朓","content":"火景方中南讹秩。靡草云黄含桃实。","dynasty":"南北朝","title":"齐雩祭歌赤帝二"}
{"author":"谢朓","content":"族云蓊郁温风扇。兴雨祁祁黍苗徧。","dynasty":"南北朝","title":"齐雩祭歌赤帝三"}
{"author":"谢朓","content":"禀火自高明。毓金挺刚克。凉燠资成化。羣芳载厚德。","dynasty":"南北朝","title":"齐雩祭歌黄帝一"}
{"author":"谢朓","content":"阳季勾萌达。炎徂溽暑融。商暮百工止。岁极凌阴冲。","dynasty":"南北朝","title":"齐雩祭歌黄帝二"}
{"author":"谢朓","content":"泉流疏已清。原隰甸已平。咸言祚惟亿。敦民保齐京。","dynasty":"南北朝","title":"齐雩祭歌黄帝三"}
{"author":"谢朓","content":"帝说于兑。执矩固司藏。百川收潦。精景应金方。","dynasty":"南北朝","title":"齐雩祭歌白帝一"}
{"author":"谢朓","content":"嘉树离披。榆关命宾鸟。夜月如霜。金风方袅袅。","dynasty":"南北朝","title":"齐雩祭歌白帝二"}
{"author":"谢朓","content":"借问下车日。匪直望舒圆。寒城一以眺。平楚正苍然。山积陵阳阻。溪流春谷泉。威纡距遥甸。巉嵒带远天。切切阴风暮。桑柘起寒烟。怅望心已极。惝怳魂屡迁。结发倦为旅。平生早事边谁规鼎食盛。宁要狐白鲜。方弃汝南诺。言税辽东田。","dynasty":"南北朝","title":"宣城郡内登望诗"}
{"author":"谢朓","content":"蟠木生附枝，刻削岂无施。取则龙文鼎，三趾献光仪。勿言素韦洁，白沙尚推移。曲躬奉微用，聊承终宴疲。","dynasty":"南北朝","title":"同咏坐上玩器"}
{"author":"谢朓","content":"崥岫款崇崖，派别朝洪河。兔园文雅盛，章台冠盖多。渊襟眷睿岳，燮赞动氓歌。顾影惭騑服，载笔旅江沱。缟衣分可献，琴言暧已和。青皋向还色，春润视生波。岩垂变好鸟，松上改陈萝。日与岁眇邈，归恨积蹉跎。愿缉吴山杜，宁袂楚池荷。清风岂孤劭，功遂怀曾阿。勿药良有畅，荏苒芳未过。幸留清尊味，言藉故田莎。","dynasty":"南北朝","title":"和王长史卧病诗"}
{"author":"谢朓","content":"蟠木生附枝。刻削岂无施。取则龙文鼎。三趾献光仪。勿言素韦洁。白沙尚推移。曲躬奉微用。聊承终宴疲。","dynasty":"南北朝","title":"同咏坐上玩器乌皮隐几"}
{"author":"谢朓","content":"实相薄五礼。妙花开六尘。明祥已玉烛。宝瑞亦金轮。","dynasty":"南北朝","title":"永明乐八"}
{"author":"谢朓","content":"阳律亢。阴晷伏。耗下土。荐穜稑。","dynasty":"南北朝","title":"齐雩祭歌迎神二"}
{"author":"谢朓","content":"杏梁宾未散，桂宫明欲沈。暧色轻帏里，低光照宝琴。徘徊云髻影，的烁绮疏金。恨君秋月夜，遗我洞房阴。","dynasty":"南北朝","title":"杂咏三首其三烛"}
{"author":"谢朓","content":"洞庭风雨干。龙门生死枝。雕刻纷布濩。冲响郁清危。春风摇蕙草。秋月满华池。是时操别鹤。淫淫客泪垂。","dynasty":"南北朝","title":"同咏乐器琴"}
{"author":"谢朓","content":"玄冬寂修夜。天围静且开。亭皋霜气怆。松宇清风来。高琴时以思。幽多多感怀。幸藉汾阳想。岭首一些徘徊。","dynasty":"南北朝","title":"奉和随王殿下诗七"}
{"author":"谢朓","content":"昔余侍君子，历此游荆汉。山川隔旧赏，朋僚多雨散。图南矫风翮，曾非息短翰。移疾觏新篇，披衣起渊玩。惆怅怀昔践，仿佛得殊观。赪紫共彬驳，云锦相凌乱。奔星上未穷，惊雷下将半。回潮渍崩树，轮囷轧倾岸。岩筱或傍翻，石菌芜修干。澄澄明浦媚，衍衍清风烂。江潭良在目，怀贤兴累叹。岁暮不我期，淹留绝岩畔。","dynasty":"南北朝","title":"和刘中书绘入琵琶峡望积布矶诗"}
{"author":"谢朓","content":"关梁闭，方不巡。合国吹，飨蜡宾。统微阳，究终始。百礼洽，万祚臻。","dynasty":"南北朝","title":"黑帝其三"}
{"author":"谢朓","content":"窗前一丛竹。青翠独言奇。南条交北叶。新笋杂故枝。月光疎已密。风来起复垂。青扈飞不碍。黄口得相窥。但恨从风萚。根株长别离。","dynasty":"南北朝","title":"咏竹诗"}
{"author":"谢朓","content":"念深冲照广，业阐清化玄。端仪穆金殿，敷教藻琼筵。船湛轻帷蔼，磬转芳风旋。卷辔栖道树，方津棹法舷。归兴凭大造，昭途良易筌。","dynasty":"南北朝","title":"奉和随王殿下诗十六首其六"}
{"author":"谢朓","content":"昧旦多纷喧，日晏未遑舍。落日余清阴，高枕东窗下。寒槐渐如束，秋菊行当把。借问此何时，凉风怀朔马。已伤归暮客，复思离居者。情嗜幸非多，案牍偏为寡。既乏琅邪政，方憩洛阳社。","dynasty":"南北朝","title":"落日怅望"}
{"author":"谢朓","content":"泉流疏已清。原隰甸已平。咸言祚惟亿。敦民保齐京。","dynasty":"南北朝","title":"齐雩祭歌黄帝三"}
{"author":"谢朓","content":"夕帐怀椒糈。蠲景洁膋芗。登秋虽未献。望岁伫年祥。潭渊深可厉。狭邪车未方。朦胧度绝限。出没见林袖口。秉玉朝羣帝。樽酒迎东皇。排云接虬盖。蔽日下霓裳。会舞纷瑶席。安歌遶凤梁。百味芬绮帐。四座沾羽觞。福被延民泽。乐极思故乡。登山骋归望。原雨晦茫茫。胡宁昧千里。解佩拂山庄。","dynasty":"南北朝","title":"赛敬亭山庙喜雨诗"}
{"author":"谢朓","content":"神心遗魏阙。中想顾汾阳。肃景怀辰豫。捐玦翦山糃。时惟清夏始。云景暧含芳。月阴洞野色。日华丽池光。草含亭皋远。霞生川路长。端坐闻鹤引。静瑟怆复伤。怀哉泉石思。歌咏郁琼相。春塘多迭驾。言从伊与商。衮职眷英览。独善伊何忘。愿辍东都远。弘道侍云梁。","dynasty":"南北朝","title":"奉和随王殿下诗三"}
{"author":"谢朓","content":"跃龙镳，转金盖。纷上驰，云之外。","dynasty":"南北朝","title":"送神其二"}
{"author":"谢朓","content":"翦削兼太华。峥嵘跨玄圃。贝阙视阿宫。薜帷阴网户。参差时未来。徘徊望沣浦。椒糈若馨香。无绝传终古。","dynasty":"南北朝","title":"祀敬亭山庙诗"}
{"author":"谢朓","content":"余雪映青山。寒雾开白日。暧暧江村见。离离海树出。披衣就清盥。凭轩方秉笔。列俎归单味。连驾止容膝。空为大国忧。纷诡谅非一。安得扫蓬径。锁吾愁与疾。","dynasty":"南北朝","title":"高斋誢事诗"}
{"author":"谢朓","content":"借问下车日。匪直望舒圆。寒城一以眺。平楚正苍然。山积陵阳阻。溪流春谷泉。威纡距遥甸。巉嵒带远天。切切阴风暮。桑柘起寒烟。怅望心已极。惝怳魂屡迁。结发倦为旅。平生早事边谁规鼎食盛。宁要狐白鲜。方弃汝南诺。言税辽东田。","dynasty":"南北朝","title":"宣城郡内登望诗"}
{"author":"谢朓","content":"有美当阶树。霜露未能移。金蕡发朱采。映日以离离。幸赖夕阳下。余景及西枝。还思照绿水。君阶无曲池。余荣未能已。晚实犹见奇。复留倾筐德。君恩信未赀。","dynasty":"南北朝","title":"咏墙北栀子诗"}
{"author":"谢朓","content":"关梁闭，方不巡。合国吹，飨蜡宾。统微阳，究终始。百礼洽，万祚臻。","dynasty":"南北朝","title":"黑帝其三"}
{"author":"谢朓","content":"停龙{车羲}徧观此。冻雨飞。祥云靡。","dynasty":"南北朝","title":"齐雩祭歌迎神七"}
{"author":"谢朓","content":"宸仪警。王度干。嗟云汉。望昊天。","dynasty":"南北朝","title":"齐雩祭歌迎神三"}
{"author":"谢朓","content":"春心澹容与，挟弋步中林。朝光映红萼，微风吹好音。江垂得清赏，山际果幽寻。未尝远离别，知此惬归心。流溯终靡已，嗟行方至今。","dynasty":"南北朝","title":"和何议曹郊游诗二首其一"}
{"author":"谢朓","content":"新叶初冉冉，初蕊新霏霏。逢君后园宴，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。","dynasty":"南北朝","title":"咏落梅诗"}
{"author":"谢朓","content":"六宗禋配岳，五畤奠甘泉。整跸游九阙，清箫开八埏。锵锵玉銮动，溶溶金障旋。郊宫光已属，升柴礼既虔。福响灵之集，南岳固斯年。","dynasty":"南北朝","title":"隋王鼓吹曲十首其二郊祀曲"}
{"author":"谢朓","content":"落日高城上。余光入繐帷。寂寂深松晚。宁知琴瑟悲。","dynasty":"南北朝","title":"铜雀悲"}
{"author":"谢朓","content":"北梁辞欢宴。南浦送佳人。方衢控龙马。平路骋朱轮。琼筵妙舞绝。桂席羽觞陈。白云丘陵远。山川时未因。一为清吹激。潺湲伤别巾。","dynasty":"南北朝","title":"隋王鼓吹曲送远曲"}
{"author":"谢朓","content":"白日短。玄夜深。招摇转。移太阴。霜钟鸣。冥陵起。星回天。月穷纪。","dynasty":"南北朝","title":"齐雩祭歌黑帝一"}
{"author":"谢朓","content":"禀火自高明，毓金挺刚克。凉燠资成化，群芳载厚德。","dynasty":"南北朝","title":"黄帝其一"}
{"author":"谢朓","content":"方池含积水，明月流皎镜。规荷承日泫，彯鳞与风泳。上善叶渊心，止川测动性。幸是方春来，侧点游濠盛。","dynasty":"南北朝","title":"奉和随王殿下诗十六首其十一"}
{"author":"谢朓","content":"族云蓊郁温风扇。兴雨祁祁黍苗遍。","dynasty":"南北朝","title":"赤帝其三"}
{"author":"谢朓","content":"落日高城上。余光入繐帷。寂寂深松晚。宁知琴瑟悲。","dynasty":"南北朝","title":"铜雀悲"}
{"author":"谢朓","content":"清明畅，礼乐新。候龙景，练贞辰。","dynasty":"南北朝","title":"迎神其一"}
{"author":"谢朓","content":"惟此夏德德恢台。两龙在御炎精来。","dynasty":"南北朝","title":"赤帝其一"}
{"author":"谢朓","content":"朱台郁相望。青槐纷驰道。秋云湛甘露。春风散芝草。","dynasty":"南北朝","title":"永明乐三"}
{"author":"谢朓","content":"阳季勾萌达。炎徂溽暑融。商暮百工止。岁极凌阴冲。","dynasty":"南北朝","title":"齐雩祭歌黄帝二"}
{"author":"谢朓","content":"早玩华池阴，复影沧洲枻。椅柅芳若斯，葳蕤纷可结。霜下桂枝销，怨与飞蓬折。不厕玉盘滋，谁怜终委绝。","dynasty":"南北朝","title":"同沈右率诸公赋鼓吹曲名二首其一芳树"}
{"author":"谢朓","content":"清吹要碧玉，调弦命绿珠。轻歌急绮带，含笑解罗襦。馀曲讵几许，高驾且踟蹰。徘徊韶景暮，惟有洛城隅。","dynasty":"南北朝","title":"赠王主簿诗二首其二"}
{"author":"谢朓","content":"千里常思归。登台临绮翼。纔见孤鸟还。未辨连山极。四面动清风。朝夜起寒色。谁知倦游者。嗟此故乡忆。","dynasty":"南北朝","title":"同沉右率诸公赋鼓吹曲名临高台"}
{"author":"谢朓","content":"阳季勾萌达。炎徂溽暑融。商暮百工止。岁极凌阴冲。","dynasty":"南北朝","title":"齐雩祭歌黄帝二"}
{"author":"谢朓","content":"旁求邃古，逖听鸿名。大宝曰位，得一为贞。朱禘叶祉，绿字摛英。升配同贯，进让殊声。大横将属，会昌已命。国步中徂，宸居膺庆。玺剑先传，龟玉增映。宗尧有绪，复禹无竞。礼行郊社，人神受职。宝郊山川，鳞羽变色。玄塞北靡，丹徼南极。浮毳驾风，非泳非陟。能官民秀，利建天跗。枵鹑列野，营绛分区。论思帝则，献纳宸枢。麟趾方定，鹈翼谁濡。西京蔼蔼，东都济济。秋祓濯流，春禊浮醴。初吉云献，上除方启。昔驾阳颖，今帐云陛。嘉乐旧矣，芳宴在斯。载留神瞩，有睟天仪。龙精已映，威仰未移。叶依黄鸟，花落春池。高殿弘敞，禁林稠密。青磴崛起，丹楼间出。翠葆随风，金戈动日。惆怅清管，徘徊轻佾。灞浐入筵，河淇流阼。海若来往，觞肴沿溯。欢饫有终，清光欲暮。轻貂回首，华组徐步。登贤博望，献赋清漳。汉贰称敏，魏两垂芳。监抚有则，匕鬯无方。瞻言守器，永愧元良。","dynasty":"南北朝","title":"侍宴华光殿曲水奉敕为皇太子作诗"}
{"author":"谢朓","content":"四缘去谁肇。七识习未央。沉沉倒营魄。苦荫蹙愁肠。琴瑟徒烂熳。姱容空满堂。春颜遽几日。秋垄终茫茫。孰云济沉溺。假愿托津梁。惠唱摛泉涌。妙演发金相。空有定无执。宾实固相忘。自来乘首夏。及此申暮霜。云物清晨景。衣巾引夕凉。风振蕉荙裂。霜下梧楸伤。六龙且无借。三相宁久长。何时接灵应。及子同舟航。","dynasty":"南北朝","title":"秋夜讲解诗"}
{"author":"谢朓","content":"实相薄五礼。妙花开六尘。明祥已玉烛。宝瑞亦金轮。","dynasty":"南北朝","title":"永明乐八"}
{"author":"谢朓","content":"托养因支离。乘闲遂疲蹇。语默良未寻。得丧云谁辩。幸莅山水都。复值清冬缅。凌厓必千仞。寻溪将万转。坚崿既崚嶒。回流复宛澶。杳杳云窦深。渊渊石溜浅。傍眺郁篻簩。还望森柟楩。荒隩被葴莎。崩壁带苔藓。鼯狖叫层嵁。鸥鳬戏沙衍。触赏聊自观。即趣咸己展。经目惜所遇。前路欣方践。无言蕙草歇。留垣芳可搴。尚子时未归。邴生悲自免。永志昔所钦。胜迹今能选。寄言赏心客。得性良为善。","dynasty":"南北朝","title":"游山诗"}
{"author":"谢朓","content":"火景方中南讹秩。靡草云黄含桃实。","dynasty":"南北朝","title":"齐雩祭歌赤帝二"}
{"author":"谢朓","content":"燕驷游京洛。赵服丽有辉。清歌留上客。妙舞送将归。","dynasty":"南北朝","title":"永明乐七"}
{"author":"谢朓","content":"案牍时闲暇。偶来观卉本。飒飒满池荷。翛翛荫窗竹。檐隙自周流。房栊闲且肃。苍翠望寒山。峥嵘瞰平罢。已惕慕归心。复伤千里目。风霜旦夕甚。蕙草无芬馥。云谁美笙簧。孰是厌薖轴。愿言税逸驾。临潭饵秋菊。","dynasty":"南北朝","title":"冬日晚郡事隙诗"}
{"author":"谢朓","content":"高秋夜方静，神居肃且深。閒阶途广露，凉宇澄月阴。婵娟影池竹，疏芜散风林。渊情协爽节，咏言兴德音。暗道空已积，干直愧蓬心。","dynasty":"南北朝","title":"奉和随王殿下诗十六首其一"}
{"author":"谢朓","content":"戚戚苦无悰，携手共行乐。寻云陟累榭，随山望菌阁。远树暧阡阡，生烟纷漠漠。鱼戏新荷动，鸟散馀花落。不对芳春酒，还望青山郭。","dynasty":"南北朝","title":"游东田诗"}
{"author":"谢朓","content":"跃龙镳，转金盖。纷上驰，云之外。","dynasty":"南北朝","title":"送神其二"}
{"author":"谢朓","content":"玲珑类丹槛。苕亭似玄阙。对凤悬清冰。垂御览作乘。龙挂明月。照粉拂红妆。插花理云发。玉颜徒自见。常畏君情歇。","dynasty":"南北朝","title":"杂咏镜台"}
{"author":"谢朓","content":"大江流日夜，客心悲未央。徒念关山近，终知返路长。秋河曙耿耿，寒渚夜苍苍。引领见京室，宫雉正相望。金波丽鳷鹊，玉绳低建章。驱车鼎门外，思见昭丘阳。驰晖不可接，何况隔两乡？风云有鸟路，江汉限无梁。常恐鹰隼击，时菊委严霜。寄言罻罗者，寥廓已高翔。","dynasty":"南北朝","tags":"留恋，同僚，前途，忧心","title":"暂使下都夜发新林至京邑赠西府同僚"}
{"author":"谢朓","content":"彩凤鸣朝阳，玄鹤舞清商。瑞此永明曲，千载为金皇。","dynasty":"南北朝","title":"永明乐十首其十"}
{"author":"谢朓","content":"民和礼乐富。世清歌颂徽。鸿名轶卷领。称首迈垂衣。","dynasty":"南北朝","title":"永明乐二"}
{"author":"谢朓","content":"高宴颢天台。置酒迎风观。笙镛礼百神。钟石动云汉。瑶堂琴瑟惊。绮席舞衣散。威凤来参差。玄鹤起凌乱。已庆明庭乐。讵惭南风弹。","dynasty":"南北朝","title":"隋王鼓吹曲钧天曲"}
{"author":"谢朓","content":"㛹娟绮窗北，结根未参差。从风既袅袅，映日颇离离。欲求枣下吹，别有江南枝。但能凌白雪，贞心荫曲池。","dynasty":"南北朝","title":"秋竹曲"}
{"author":"谢朓","content":"神理内寂，机象外融。遗情汾水，垂冕鸿宫。树以司牧，匪我求蒙。徒勤日用，谁契玄功。往晦必明，来硕资蹇。于皇克圣，时乘御辩。宝历载晖，瑶光重践。昭昭旧物，熙熙迁善。当宁日昃，求衣未明。抵璧焚翠，销剑隳城。九畴式序，三辟载清。虞箴罔阙，矇奏传声。丽景则春，仪方在震。重圣积厚，金式琼润。天爵必谐，王臣咸荩。譬诸华霍，惟邦之镇。正朔葱瀚，冠冕卬越。争长明堂，相超魏阙。龟蒙南荐，环裘西发。巢阁易窥，驯庭难䎉。上巳惟昔，于彼禊流。祓秽河浒，张乐春畴。既停龙驾，亦泛凫舟。灵宫备矣，无待兹游。初莺命晓，朝霞开夜。饰陛道源，回伊流灞。极望天渊，曲阻亭榭。闲馆岩敞，长廊水架。金觞摇荡，玉俎推移。筵浮水豹，席扰云螭。寥亮琴瑟，嗷咷埙篪。欢兹广燕，穆穆天仪。周道如砥，康衢载直。徒愧玄黄，负恩无力。华轓徒驾，长缨未饰。相彼失晨，宁忘鼓翼。","dynasty":"南北朝","title":"三日侍宴曲水代人应诏诗"}
{"author":"谢朓","content":"低枝讵胜叶。轻香幸自通。发蕚初攒紫。余采尚霏红。新花对白日。故蕋逐行风。参差不俱曜。谁肯盻薇丛。","dynasty":"南北朝","title":"咏蔷薇诗"}
{"author":"谢朓","content":"疲策倦人世。敛性就幽蓬。停琴伫凉月。灭烛听归鸿。凉熏乘暮晰。秋华临夜空。叶低知露密。崖断识云重。折荷葺寒袂。开镜眄衰容。海暮腾清气。河关秘栖冲。烟衡时未歇。芝兰去相从。","dynasty":"南北朝","title":"移病还园示亲属诗"}
{"author":"谢朓","content":"灵之来。帝阍开。车煜耀。吹徘徊。","dynasty":"南北朝","title":"齐雩祭歌迎神六"}
{"author":"谢朓","content":"新叶初冉冉，初蕊新霏霏。逢君后园宴，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。","dynasty":"南北朝","title":"咏落梅诗"}
{"author":"谢朓","content":"六宗禋配岳。五畤奠甘泉。整跸游九阙。清箫开八埏。锵锵玉銮动。溶溶金障旋。郊宫光已属。升柴礼既虔。福响灵之集。南岳固斯年。","dynasty":"南北朝","title":"隋王鼓吹曲郊祀曲"}
{"author":"谢朓","content":"渠盌送佳人。玉杯邀上客。车马一东西。别后思今夕。","dynasty":"南北朝","title":"金谷聚"}
{"author":"谢朓","content":"天明开秀崿，澜光媚碧堤。风荡飘莺乱，云行芳树低。暮春春服美，游驾凌丹梯。升峤既小鲁，登峦且怅齐。王孙尚游衍，蕙草正萋萋。","dynasty":"南北朝","title":"隋王鼓吹曲十首其九登山曲"}
{"author":"谢朓","content":"龙楼日月照，淄馆风云清。储光温似玉，藩度式如琼。","dynasty":"南北朝","title":"永明乐十首其四"}
{"author":"谢朓","content":"朱台郁相望，青槐纷驰道。秋云湛甘露，春风散芝草。","dynasty":"南北朝","title":"永明乐十首"}
{"author":"谢朓","content":"国小暇日多。民淳纷务屏。辟牖期清旷。开帘候风景。泱泱日照溪。团团云去岭。岧嶤兰橑峻。骈阗石路整。池北树如浮。竹外山犹影。自来弥弦望。及君临箕颍。清文蔚且咏。微言超已领。不见城壕侧。思君朝夕顷。回舟方在辰。何以慰延颈。","dynasty":"南北朝","title":"新治北窗和何从事诗"}
{"author":"谢朓","content":"春心澹容与。挟弋步中林。朝光映红蕚。微风吹好音。江垂得清赏。山际果幽寻。未尝远离别。知此惬归心。流泝终靡已。嗟行方至今。","dynasty":"南北朝","title":"和何议曹郊游诗一"}
{"author":"谢朓","content":"实相薄五礼，妙花开六尘。明祥已玉烛，宝瑞亦金轮。","dynasty":"南北朝","title":"永明乐十首其八"}
{"author":"谢朓","content":"化洽鳀海君。恩变龙庭长。西北骛环裘。东南尽龟象。","dynasty":"南北朝","title":"永明乐五"}
{"author":"谢朓","content":"弱龄倦簪履，薄晚忝华奥。閒沃尽地区，山泉谐所好。幸遇昌化穆，惇俗罕惊暴。四时从偃息，三省无侵冒。下车遽暄席，纡服始黔灶。荣辱未遑敷，德礼何由导。汩徂奉南岳，兼秩典邦号。疲马方云驱，铅刀安可操。遗惠良寂寞，恩灵亦匪报。桂水日悠悠，结言幸相劳。吐纳贻尔和，穷通勖所蹈。","dynasty":"南北朝","title":"忝役湘州与宣城吏民别诗"}
{"author":"谢朓","content":"惟昔逢休明。十载朝云陛。既通金闺籍。复酌琼筵醴。宸景厌昭临。昏风沦继体。纷虹乱朝日。浊河秽清济。防口犹宽政。餐荼更如荠。英衮畅人谋。文明固天启。青精翼紫{车犬}。黄旗映朱邸。还覩司隶章。复见东都礼。中区咸已泰。轻生谅昭洒。趋事辞宫阙。载笔陪旌棨。邑里向疏芜。寒流自清泚。衰柳尚沉沉。凝露方泥泥。零落悲友朋。欢娱燕兄弟。既秉丹石心。宁流素丝涕。因此得萧散。垂竿深涧底。","dynasty":"南北朝","title":"始出尚书省诗"}
{"author":"谢朓","content":"馀雪映青山，寒雾开白日。暧暧江村见，离离海树出。披衣就清盥，凭轩方秉笔。列俎归单味，连驾止容膝。空为大国忧，纷诡谅非一。安得扫蓬径，锁吾愁与疾。","dynasty":"南北朝","title":"高斋视事诗"}
{"author":"谢朓","content":"怅望南浦时，徙倚北梁步。叶上凉风初，日隐轻霞暮。荒城迥易阴，秋溪广难渡。沫泣岂徒然，君子行多露。","dynasty":"南北朝","title":"临溪送别诗"}
{"author":"谢朓","content":"掖庭聘绝国。长门失欢宴。相逢咏蘼芜。辞宠悲团扇。花丛随机数蝶。风帘入双燕。徒使春带赊。坐惜红妆变。平生一顾重。宿昔千金贱。故人心尚尔。故心人不见。","dynasty":"南北朝","title":"和王主簿季哲怨情诗"}
{"author":"谢朓","content":"肃景游清都。修簪侍兰室。累榭疎远风。度庭丽朝日。穆穆神仪静。愔愔道言密。一飡击灵表。无吝科年历。","dynasty":"南北朝","title":"奉和随王殿下诗九"}
{"author":"谢朓","content":"{女便}娟绮窗北。结根未参差。从风既袅袅。映日颇离离。欲求枣下吹。别有江南枝。但能凌白雪。贞心荫曲池。","dynasty":"南北朝","title":"秋竹曲"}
{"author":"谢朓","content":"上巳惟昔。于彼禊流。祓秽河浒。张乐春畴。既停罢驾。亦泛鳬舟。灵宫备矣。无待兹游。","dynasty":"南北朝","title":"三日侍宴曲水代人应诏诗六"}
{"author":"谢朓","content":"能官民秀。利建天跗。枵鹑列野。营绛分区。论思帝则。献纳宸枢。麟趾方定。鹈翼谁濡。","dynasty":"南北朝","title":"侍宴华光殿曲水奉勑为皇太子作诗四"}
{"author":"谢朓","content":"天明开秀{山/咢}。澜光媚碧堤。风荡飘莺乱。云行芳树低。暮春春服美。游驾凌丹梯。升峤既小鲁。登峦且怅齐。王孙尚游衍。蕙草正萋萋。","dynasty":"南北朝","title":"隋王鼓吹曲登山曲"}
{"author":"谢朓","content":"中叶遭闵。副内多违。悠悠灵贶。爰有适归。于昭睿后。抚运天飞。凝居中县。神动外畿。","dynasty":"南北朝","title":"三日侍华光殿曲水宴代人应诏诗二"}
{"author":"谢朓","content":"睿心重离析。歧路清江隈。四面寒飚举。千里白云来。川长别管思。地逈翻旗回。还顾昭阳阙。超远章华台。置酒巫山日。为君停玉杯。","dynasty":"南北朝","title":"奉和随王殿下诗四"}
{"author":"谢朓","content":"荆山嵷百里，汉广流无极。北驰星斗正，南望朝云色。川隰同幽快，冠冕异今昔。子肃两岐功，我滞三冬职。谁知京洛念，仿佛昆山侧。向夕登城濠，潜池隐复直。地迥闻遥蝉，天长望归翼。清文忽景丽，思泉纷宝饰。勿言修路阻，勉子康衢力。曾厓寂且寥，归轸逝言陟。","dynasty":"南北朝","title":"答张齐兴诗"}
{"author":"谢朓","content":"生蔑苎萝性，身与嘉惠隆。飞缨入华殿，屣步出重宫。","dynasty":"南北朝","title":"永明乐十首其九"}
{"author":"谢朓","content":"千里常思归，登台临绮翼。才见孤鸟还，未辨连山极。四面动清风，朝夜起寒色。谁知倦游者，嗟此故乡忆。","dynasty":"南北朝","title":"同沈右率诸公赋鼓吹曲名二首其二临高台"}
{"author":"谢朓","content":"清吹要碧玉，调弦命绿珠。轻歌急绮带，含笑解罗襦。馀曲讵几许，高驾且踟蹰。徘徊韶景暮，惟有洛城隅。","dynasty":"南北朝","title":"赠王主簿诗二首其二"}
{"author":"谢朓","content":"火景方中南讹秩。靡草云黄含桃实。","dynasty":"南北朝","title":"赤帝其二"}
{"author":"谢朓","content":"千里常思归，登台临绮翼。才见孤鸟还，未辨连山极。四面动清风，朝夜起寒色。谁知倦游者，嗟此故乡忆。","dynasty":"南北朝","title":"同沈右率诸公赋鼓吹曲名二首其二临高台"}
{"author":"谢朓","content":"㛹娟绮窗北，结根未参差。从风既袅袅，映日颇离离。欲求枣下吹，别有江南枝。但能凌白雪，贞心荫曲池。","dynasty":"南北朝","title":"秋竹曲"}
{"author":"谢朓","content":"穗帏飘井干，樽酒若平生。郁郁西陵树，讵闻歌吹声。芳襟染泪迹，婵娟空复情。玉座犹寂寞，况乃妾身轻。","dynasty":"南北朝","title":"同谢咨议咏铜爵台"}
{"author":"谢朓","content":"帝图开九有，皇风浮四溟。永明一为乐，咸池无复灵。","dynasty":"南北朝","title":"永明乐十首"}
{"author":"谢朓","content":"民和礼乐富，世清歌颂徽。鸿名轶卷领，称首迈垂衣。","dynasty":"南北朝","title":"永明乐十首其二"}
{"author":"谢朓","content":"朱台郁相望，青槐纷驰道。秋云湛甘露，春风散芝草。","dynasty":"南北朝","title":"永明乐十首"}
{"author":"谢朓","content":"龙楼日月照，淄馆风云清。储光温似玉，藩度式如琼。","dynasty":"南北朝","title":"永明乐十首其四"}
{"author":"谢朓","content":"化洽鳀海君，恩变龙庭长。西北骛环裘，东南尽龟象。","dynasty":"南北朝","title":"永明乐十首其五"}
{"author":"谢朓","content":"出车长洲苑，选族朝夕川。络络结云骑，奕奕泛戈船。","dynasty":"南北朝","title":"永明乐十首其六"}
{"author":"谢朓","content":"燕驷游京洛，赵服丽有辉。清歌留上客，妙舞送将归。","dynasty":"南北朝","title":"永明乐十首其七"}
{"author":"谢朓","content":"牌栖粮。维万箱。皇情畅。景命昌。","dynasty":"南北朝","title":"齐雩祭歌送神五"}
{"author":"谢朓","content":"生蔑{艹/阡}萝性。身与嘉惠隆。飞缨入华殿。屣步出重宫。","dynasty":"南北朝","title":"永明乐九"}
{"author":"谢朓","content":"停龙𨏢，遍观此。冻雨飞，祥云靡。","dynasty":"南北朝","title":"迎神其七"}
{"author":"谢朓","content":"穗帏飘井干，樽酒若平生。郁郁西陵树，讵闻歌吹声。芳襟染泪迹，婵娟空复情。玉座犹寂寞，况乃妾身轻。","dynasty":"南北朝","title":"同谢咨议咏铜爵台"}
{"author":"谢朓","content":"馀雪映青山，寒雾开白日。暧暧江村见，离离海树出。披衣就清盥，凭轩方秉笔。列俎归单味，连驾止容膝。空为大国忧，纷诡谅非一。安得扫蓬径，锁吾愁与疾。","dynasty":"南北朝","title":"高斋视事诗"}
{"author":"谢朓","content":"景阳阳，风习习。女夷歌，东皇集。","dynasty":"南北朝","title":"青帝其二"}
{"author":"谢朓","content":"嘉树离披。榆关命宾鸟。夜月如霜。金风方袅袅。","dynasty":"南北朝","title":"白帝其二"}
{"author":"谢朓","content":"中叶遭闵。副内多违。悠悠灵贶。爰有适归。于昭睿后。抚运天飞。凝居中县。神动外畿。","dynasty":"南北朝","title":"三日侍华光殿曲水宴代人应诏诗二"}
{"author":"谢朓","content":"过客无留轸。驰晖有奔箭。","dynasty":"南北朝","title":"至寻阳诗"}
{"author":"谢朓","content":"当宁日昃。求衣未明。抵璧焚翠。销剑隳城。九畴式序。三辟载清。虞箴罔阙。蒙奏传声。","dynasty":"南北朝","title":"三日侍宴曲水代人应诏诗三"}
{"author":"谢朓","content":"薄游第从告。思闲愿罢归。还卬歌赋似。休汝车骑非。灞池不可别。伊川难重违。汀葭稍靡靡。江菼复依依。田鹄远相叫。沙鸨忽争飞。云端楚山见。林表吴岫微。试与征徒望。乡泪尽沾衣。赖此盈樽酌。含景望芳菲。同我劳何事。沾沐仰青徽。志狭轻轩冕。恩甚恋闺闱。岁华春有酒。初服偃郊扉。","dynasty":"南北朝","title":"休沐重还丹阳道中诗"}
{"author":"谢朓","content":"沉病已绵绪。负官别乡忧。高城凄夕吹。时见国烟浮。漠漠轻云晚。飒飒高树秋。乡山不可望。兰巵且献酬。旻高识气逈。泉渟知潦收。幸遇庆筵渥。方且沐恩猷。芸黄先露早。骚瑟惊暮秋。旧城望已肃。况乃客悠悠。","dynasty":"南北朝","title":"侍筵西堂落日望乡"}
{"author":"谢朓","content":"荆山嵷百里，汉广流无极。北驰星斗正，南望朝云色。川隰同幽快，冠冕异今昔。子肃两岐功，我滞三冬职。谁知京洛念，仿佛昆山侧。向夕登城濠，潜池隐复直。地迥闻遥蝉，天长望归翼。清文忽景丽，思泉纷宝饰。勿言修路阻，勉子康衢力。曾厓寂且寥，归轸逝言陟。","dynasty":"南北朝","title":"答张齐兴诗"}
{"author":"谢朓","content":"昔余侍君子，历此游荆汉。山川隔旧赏，朋僚多雨散。图南矫风翮，曾非息短翰。移疾觏新篇，披衣起渊玩。惆怅怀昔践，仿佛得殊观。赪紫共彬驳，云锦相凌乱。奔星上未穷，惊雷下将半。回潮渍崩树，轮囷轧倾岸。岩筱或傍翻，石菌芜修干。澄澄明浦媚，衍衍清风烂。江潭良在目，怀贤兴累叹。岁暮不我期，淹留绝岩畔。","dynasty":"南北朝","title":"和刘中书绘入琵琶峡望积布矶诗"}
{"author":"谢朓","content":"商阴肃杀。万宝咸已遒。劳哉望岁。场功冀可收。","dynasty":"南北朝","title":"白帝其三"}
{"author":"谢朓","content":"听严风，来不息。望玄云，黝无色。曾冰烈，积羽幽。飞雪至，天山侧。","dynasty":"南北朝","title":"黑帝其二"}
{"author":"谢朓","content":"惟昔逢休明。十载朝云陛。既通金闺籍。复酌琼筵醴。宸景厌昭临。昏风沦继体。纷虹乱朝日。浊河秽清济。防口犹宽政。餐荼更如荠。英衮畅人谋。文明固天启。青精翼紫{车犬}。黄旗映朱邸。还覩司隶章。复见东都礼。中区咸已泰。轻生谅昭洒。趋事辞宫阙。载笔陪旌棨。邑里向疏芜。寒流自清泚。衰柳尚沉沉。凝露方泥泥。零落悲友朋。欢娱燕兄弟。既秉丹石心。宁流素丝涕。因此得萧散。垂竿深涧底。","dynasty":"南北朝","title":"始出尚书省诗"}
{"author":"谢朓","content":"积念隔炎凉。骧言始今夕。已对浊尊酒。复歧故乡客。霜月始流砌。寒蛸早吟隙。幸藉京华游。边城燕良席。樵采咸共同。荆莎聊可藉。恐君城阙人。安能久松柏。","dynasty":"南北朝","title":"同羇夜集诗"}
{"author":"谢朓","content":"凝霜冬十月，杀盛凉飙衰。原泽旷千里，腾骑纷往来。平罝望烟合，烈火从风回。殪兽华容浦，张乐荆山台。虞人昔有谕，明明时戒哉。","dynasty":"南北朝","title":"隋王鼓吹曲十首其六校猎曲"}
{"author":"谢朓","content":"芳洲有杜若。可以赠佳期。望望忽超远。何由见所思。行行未千里。山川已间之。离居方岁月。故人不在兹。清风动帘夜。孤月照窗时。安得同携手。酌酒赋新诗。","dynasty":"南北朝","title":"怀故人诗"}
{"author":"谢朓","content":"实相薄五礼，妙花开六尘。明祥已玉烛，宝瑞亦金轮。","dynasty":"南北朝","title":"永明乐十首其八"}
{"author":"谢朓","content":"生蔑苎萝性，身与嘉惠隆。飞缨入华殿，屣步出重宫。","dynasty":"南北朝","title":"永明乐十首其九"}
{"author":"谢朓","content":"彩凤鸣朝阳，玄鹤舞清商。瑞此永明曲，千载为金皇。","dynasty":"南北朝","title":"永明乐十首其十"}
{"author":"谢朓","content":"渠碗送佳人，玉杯邀上客。车马一东西，别后思今夕。","dynasty":"南北朝","title":"金谷聚"}
{"author":"谢朓","content":"戚戚苦无悰，携手共行乐。寻云陟累榭，随山望菌阁。远树暧阡阡，生烟纷漠漠。鱼戏新荷动，鸟散馀花落。不对芳春酒，还望青山郭。","dynasty":"南北朝","title":"游东田诗"}
{"author":"谢朓","content":"荆山嵷百里，汉广流无极。北驰星斗正，南望朝云色。川隰同幽快，冠冕异今昔。子肃两岐功，我滞三冬职。谁知京洛念，仿佛昆山侧。向夕登城濠，潜池隐复直。地迥闻遥蝉，天长望归翼。清文忽景丽，思泉纷宝饰。勿言修路阻，勉子康衢力。曾厓寂且寥，归轸逝言陟。","dynasty":"南北朝","title":"答张齐兴诗"}
{"author":"谢朓","content":"大江流日夜，客心悲未央。徒念关山近，终知返路长。秋河曙耿耿，寒渚夜苍苍。引领见京室，宫雉正相望。金波丽鳷鹊，玉绳低建章。驱车鼎门外，思见昭丘阳。驰晖不可接，何况隔两乡。风云有鸟路，江汉限无梁。常恐鹰隼击，时菊委严霜。寄言罻罗者，寥廓已高翔。","dynasty":"南北朝","title":"暂使下都夜发新林至京邑赠西府同僚诗"}
{"author":"谢朓","content":"结构何迢遰，旷望极高深。窗中列远岫，庭际俯乔林。日出众鸟散，山暝孤猿吟。已有池上酌，复此风中琴。非君美无度，孰为劳寸心。惠而能好我，问以瑶华音。若遗金门步，见就玉山岑。","dynasty":"南北朝","title":"郡内高斋閒望答吕法曹诗"}
{"author":"谢朓","content":"积念隔炎凉，骧言始今夕。已对浊尊酒，复此故乡客。霜月始流砌，寒蛸早吟隙。幸藉京华游，边城燕良席。樵采咸共同，荆莎聊可藉。恐君城阙人，安能久松柏。","dynasty":"南北朝","title":"同羁夜集诗"}
{"author":"谢朓","content":"弱龄倦簪履，薄晚忝华奥。閒沃尽地区，山泉谐所好。幸遇昌化穆，惇俗罕惊暴。四时从偃息，三省无侵冒。下车遽暄席，纡服始黔灶。荣辱未遑敷，德礼何由导。汩徂奉南岳，兼秩典邦号。疲马方云驱，铅刀安可操。遗惠良寂寞，恩灵亦匪报。桂水日悠悠，结言幸相劳。吐纳贻尔和，穷通勖所蹈。","dynasty":"南北朝","title":"忝役湘州与宣城吏民别诗"}
{"author":"谢朓","content":"馀雪映青山，寒雾开白日。暧暧江村见，离离海树出。披衣就清盥，凭轩方秉笔。列俎归单味，连驾止容膝。空为大国忧，纷诡谅非一。安得扫蓬径，锁吾愁与疾。","dynasty":"南北朝","title":"高斋视事诗"}
{"author":"谢朓","content":"去国怀丘园，入远滞城阙。寒灯耿宵梦，清镜悲晓发。风草不留霜，冰池共如月。寂寞此閒帷，琴尊任所对。客念坐婵媛，年华稍庵薆。夙慕云泽游，共奉荆台绩。一听春莺喧，再视秋虹没。疲骖良易返，恩波不可越。谁慕临淄鼎，常希茂陵渴。依隐幸自从，求心果芜昧。方轸归与愿，故山芝未歇。","dynasty":"南北朝","title":"冬绪羁怀示萧咨议虞田曹刘江二常侍诗"}
{"author":"谢朓","content":"昧旦多纷喧，日晏未遑舍。落日馀清阴，高枕东窗下。寒槐渐如束，秋菊行当把。借问此何时，凉风怀朔马。已伤慕归客，复思离居者。情嗜幸非多，案牍偏为寡。既乏琅琊政，方憩洛阳社。","dynasty":"南北朝","title":"落日怅望诗"}
{"author":"谢朓","content":"结宇夕阴街，荒幽横九曲。迢递南川阳，迤逦西山足。辟馆临秋风，敞窗望寒旭。风碎池中荷，霜剪江南菉。既无东都金，且税东皋粟。","dynasty":"南北朝","title":"治宅诗"}
{"author":"谢朓","content":"徘徊发红萼，葳蕤动绿葹。垂杨低复举，新萍合且离。步檐行袖靡，当户思襟披。高响飘歌吹，相思子未知。时拂孤鸾镜，星鬓视参差。","dynasty":"南北朝","title":"咏风诗"}
{"author":"谢朓","content":"新叶初冉冉，初蕊新霏霏。逢君后园宴，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。","dynasty":"南北朝","title":"咏落梅诗"}
{"author":"谢朓","content":"嘉树因枝条，琢玉良可宝。若人陵曲台，垂帷茂渊道。善诱宗学原，鸣钟霁幽抱。仁焉徂宛洛，清徽夜何早。岁晚结松阴，平原乱秋草。不有至言扬，终滞西山老。","dynasty":"南北朝","title":"奉和竟陵王同沈右率过刘先生墓诗"}
{"author":"谢朓","content":"春心澹容与，挟弋步中林。朝光映红萼，微风吹好音。江垂得清赏，山际果幽寻。未尝远离别，知此惬归心。流溯终靡已，嗟行方至今。","dynasty":"南北朝","title":"和何议曹郊游诗二首其一"}
{"author":"谢朓","content":"江皋倦游客，薄暮怀归者。扬舲浮大川，惆怅至日下。靃靡青莎被，潺湲石溜泻。寄语持笙簧，舒忧愿自假。归途岂难涉，翻同江上夏。","dynasty":"南北朝","title":"和何议曹郊游诗二首其二"}
{"author":"谢朓","content":"昔余侍君子，历此游荆汉。山川隔旧赏，朋僚多雨散。图南矫风翮，曾非息短翰。移疾觏新篇，披衣起渊玩。惆怅怀昔践，仿佛得殊观。赪紫共彬驳，云锦相凌乱。奔星上未穷，惊雷下将半。回潮渍崩树，轮囷轧倾岸。岩筱或傍翻，石菌芜修干。澄澄明浦媚，衍衍清风烂。江潭良在目，怀贤兴累叹。岁暮不我期，淹留绝岩畔。","dynasty":"南北朝","title":"和刘中书绘入琵琶峡望积布矶诗"}
{"author":"谢朓","content":"崥岫款崇崖，派别朝洪河。兔园文雅盛，章台冠盖多。渊襟眷睿岳，燮赞动氓歌。顾影惭騑服，载笔旅江沱。缟衣分可献，琴言暧已和。青皋向还色，春润视生波。岩垂变好鸟，松上改陈萝。日与岁眇邈，归恨积蹉跎。愿缉吴山杜，宁袂楚池荷。清风岂孤劭，功遂怀曾阿。勿药良有畅，荏苒芳未过。幸留清尊味，言藉故田莎。","dynasty":"南北朝","title":"和王长史卧病诗"}
{"author":"谢朓","content":"高秋夜方静，神居肃且深。閒阶途广露，凉宇澄月阴。婵娟影池竹，疏芜散风林。渊情协爽节，咏言兴德音。暗道空已积，干直愧蓬心。","dynasty":"南北朝","title":"奉和随王殿下诗十六首其一"}
{"author":"谢朓","content":"星回夜未艾，洞房凝远情。云阴满池榭，中月悬高城。乔木含风雾，行雁飞且鸣。平台盛文雅，西园富群英。芳庆良永矣，君王嗣德声。眷此伊洛咏，载怀汾水情。顾已非丽则，恭惠奉仁明。观淄咏已失，怃然愧簪缨。","dynasty":"南北朝","title":"奉和随王殿下诗十六首其二"}
{"author":"谢朓","content":"神心遗魏阙，中想顾汾阳。肃景怀辰豫，捐玦剪山糃。时惟清夏始，云景暧含芳。月阴洞野色，日华丽池光。草合亭皋远，霞生川路长。端坐闻鹤引，静瑟怆复伤。怀哉泉石思，歌咏郁琼相。春塘多迭驾，言从伊与商。衮职眷英览，独善伊何忘。愿辍东都远，弘道侍云梁。","dynasty":"南北朝","title":"奉和随王殿下诗十六首其三"}
{"author":"谢朓","content":"睿心重离析，歧路清江隈。四面寒飙举，千里白云来。川长别管思，地迥翻旗回。还顾昭阳阙，超远章华台。置酒巫山日，为君停玉杯。","dynasty":"南北朝","title":"奉和随王殿下诗十六首其四"}
{"author":"谢朓","content":"桂楼飞绝限，超远向江歧。轻云霁广甸，微风散清漪。连连绝雁举，渺渺青烟移。严城乱芸草，霜塘凋素枝。气爽深遥瞩，豫永聊停曦。即已终可悦，盈尊且若斯。","dynasty":"南北朝","title":"奉和随王殿下诗十六首其五"}
{"author":"谢朓","content":"念深冲照广，业阐清化玄。端仪穆金殿，敷教藻琼筵。船湛轻帷蔼，磬转芳风旋。卷辔栖道树，方津棹法舷。归兴凭大造，昭途良易筌。","dynasty":"南北朝","title":"奉和随王殿下诗十六首其六"}
{"author":"谢朓","content":"玄冬寂修夜，天围静且开。亭皋霜气怆，松宇清风来。高琴时以思，幽人多感怀。幸藉汾阳想，岭首正徘徊。","dynasty":"南北朝","title":"奉和随王殿下诗十六首其七"}
{"author":"谢朓","content":"怆怆绪风兴，祁祁族云布。严气集高轩，稠阴结寒树。日月谬论思，朝夕承清豫。徒藉小山文，空揖章台赋。","dynasty":"南北朝","title":"奉和随王殿下诗十六首其八"}
{"author":"谢朓","content":"肃景游清都，修簪侍兰室。累榭疏远风，广庭丽朝日。穆穆神仪静，愔愔道言密。一餐系灵表，无吝科年历。","dynasty":"南北朝","title":"奉和随王殿下诗十六首其九"}
{"author":"谢朓","content":"清房洞已静，閒风伊夜来。云生树阴远，轩广月容开。宴私移烛饮，游赏藉琴台。风猷冠淄邺，衽舄愧唐枚。","dynasty":"南北朝","title":"奉和随王殿下诗十六首其十"}
{"author":"谢朓","content":"方池含积水，明月流皎镜。规荷承日泫，彯鳞与风泳。上善叶渊心，止川测动性。幸是方春来，侧点游濠盛。","dynasty":"南北朝","title":"奉和随王殿下诗十六首其十一"}
{"author":"谢朓","content":"浮云西北起，飞来下高堂。合散轻帷表，飘舞桂台阳。遥阶收委羽，平地如夜光。眷言金玉照，顾惭兰蕙芳。","dynasty":"南北朝","title":"奉和随王殿下诗十六首其十二"}
{"author":"谢朓","content":"炎光缺风雅，宗霸拯时伦。龙德待云雾，令图方再晨。岁远荒城思，霜华宿草陈。英威遽如是，徘徊歧路人。","dynasty":"南北朝","title":"奉和随王殿下诗十六首其十三"}
{"author":"谢朓","content":"分悲玉瑟断，别绪金樽倾。风入芳帷散，缸华兰殿明。想折中园草，共知千里情。行云故乡色，赠此一离声。","dynasty":"南北朝","title":"奉和随王殿下诗十六首其十四"}
{"author":"谢朓","content":"年华豫已涤，夜艾赏方融。新萍时合水，弱草未胜风。闺幽瑟易响，台迥月难中。春物广馀照，兰萱佩未穷。","dynasty":"南北朝","title":"奉和随王殿下诗十六首其十五"}
{"author":"谢朓","content":"连漪映馀雪，严城限深雾。清寒起洞门，东风急池树。神居望已肃，徘徊举冲趣。栖归如迟咏，丘山不可屡。","dynasty":"南北朝","title":"奉和随王殿下诗十六首其十六"}
{"author":"谢朓","content":"日落窗中坐，红妆好颜色。舞衣襞未缝，流黄覆不织。蜻蛉草际飞，游蜂花上食。一遇长相思，愿寄连翩翼。","dynasty":"南北朝","title":"赠王主簿诗二首其一"}
{"author":"谢朓","content":"清吹要碧玉，调弦命绿珠。轻歌急绮带，含笑解罗襦。馀曲讵几许，高驾且踟蹰。徘徊韶景暮，惟有洛城隅。","dynasty":"南北朝","title":"赠王主簿诗二首其二"}
{"author":"谢朓","content":"春夜别清樽，江潭复为客。叹息东流水，如何故乡陌。重树日芬蒀，芳洲转如积。望望荆台下，归梦相思夕。","dynasty":"南北朝","title":"和别沈右率诸君诗"}
{"author":"谢朓","content":"积水照赪霞，高台望归翼。平原周远近，连汀见纡直。葳蕤向春秀，芸黄共秋色。薄暮伤哉人，婵媛复何极。","dynasty":"南北朝","title":"望三湖诗"}
{"author":"谢朓","content":"怅望南浦时，徙倚北梁步。叶上凉风初，日隐轻霞暮。荒城迥易阴，秋溪广难渡。沫泣岂徒然，君子行多露。","dynasty":"南北朝","title":"临溪送别诗"}
{"author":"谢朓","content":"剪削兼太华，峥嵘跨玄圃。贝阙视阿宫，薜帷阴网户。参差时未来，徘徊望沣浦。椒糈若馨香，无绝传终古。","dynasty":"南北朝","title":"祀敬亭山庙诗"}
{"author":"谢朓","content":"琼闺钏响闻，瑶席芳尘满。要取洛阳人，共命江南管。情多舞态迟，意倾歌弄缓。知君密见亲，寸心传玉碗。","dynasty":"南北朝","title":"夜听妓诗二首其一"}
{"author":"谢朓","content":"上客光四座，佳丽直千金。挂钗报缨绝，堕珥答琴心。蛾眉已共笑，清香复入襟。欢乐夜方静，翠帐垂沈沈。","dynasty":"南北朝","title":"夜听妓诗二首其二"}
{"author":"谢朓","content":"玲珑类丹槛，苕亭似玄阙。对凤悬清冰，垂龙挂明月。照粉拂红妆，插花理云发。玉颜徒自见，常畏君情歇。","dynasty":"南北朝","title":"杂咏三首其一镜台"}
{"author":"谢朓","content":"发翠斜溪里，蓄宝宕山峰。抽茎类仙掌，衔光似烛龙。飞蛾再三绕，轻花四五重。孤对相思夕，空照舞衣缝。","dynasty":"南北朝","title":"杂咏三首其二灯"}
{"author":"谢朓","content":"杏梁宾未散，桂宫明欲沈。暧色轻帏里，低光照宝琴。徘徊云髻影，的烁绮疏金。恨君秋月夜，遗我洞房阴。","dynasty":"南北朝","title":"杂咏三首其三烛"}
{"author":"谢朓","content":"蟠木生附枝，刻削岂无施。取则龙文鼎，三趾献光仪。勿言素韦洁，白沙尚推移。曲躬奉微用，聊承终宴疲。","dynasty":"南北朝","title":"同咏坐上玩器"}
{"author":"谢朓","content":"沈病已绵绪，负官别乡忧。高城凄夕吹，时见国烟浮。漠漠轻云晚，飒飒高树秋。乡山不可望，兰卮且献酬。旻高识气迥，泉渟知潦收。幸遇庆筵渥，方且沐恩猷。芸黄先露早，骚瑟惊暮秋。旧城望已肃，况乃客悠悠。","dynasty":"南北朝","title":"侍筵西堂落日望乡"}
{"author":"谢朓","content":"清明畅，礼乐新。候龙景，练贞辰。","dynasty":"南北朝","title":"迎神其一"}
{"author":"谢朓","content":"阳律亢，阴晷伏。耗下土，荐穜稑。","dynasty":"南北朝","title":"迎神其二"}
{"author":"谢朓","content":"宸仪警，王度乾。嗟云汉，望昊天。","dynasty":"南北朝","title":"迎神其三"}
{"author":"谢朓","content":"张盛乐，奏云舞。集五精，延帝祖。","dynasty":"南北朝","title":"迎神其四"}
{"author":"谢朓","content":"雩有讽，禜有秩。膋鬯芬，圭瓒瑟。","dynasty":"南北朝","title":"迎神其五"}
{"author":"谢朓","content":"灵之来，帝阍开。车煜耀，吹徘徊。","dynasty":"南北朝","title":"迎神其六"}
{"author":"谢朓","content":"停龙𨏢，遍观此。冻雨飞，祥云靡。","dynasty":"南北朝","title":"迎神其七"}
{"author":"谢朓","content":"坛可临，奠可歆。对氓祉，鉴皇心。","dynasty":"南北朝","title":"迎神其八"}
{"author":"谢朓","content":"营翼日，鸟殷宵。凝冰泮，玄蛰昭。","dynasty":"南北朝","title":"青帝其一"}
{"author":"谢朓","content":"景阳阳，风习习。女夷歌，东皇集。","dynasty":"南北朝","title":"青帝其二"}
{"author":"韦孟","content":"　　肃肃我祖，国自豕韦，黼衣朱绂，四牡龙旂。彤弓斯征，抚宁遐荒，总齐群邦，以翼大商，迭披大彭，勋绩惟光。至于有周，历世会同。王赧听谮，实绝我邦。我邦既绝，厥政斯逸，赏罚之行，非由王室。庶尹群后，靡扶靡卫，五服崩离，宗周以队。我祖斯微，迁于彭城，在予小子，勤诶厥生，厄此嫚秦，耒耜以耕。悠悠嫚秦，上天不宁，乃眷南顾，授汉于京。　　于赫有汉，四方是征，靡适不怀，万国逌平。乃命厥弟，建侯于楚，俾我小臣，惟傅是辅。兢兢元王，恭俭净一，惠此黎民，纳彼辅弼。飨国渐世，垂烈于后，乃及夷王，克奉厥绪。咨命不永，唯王统祀，左右陪臣，此惟皇士。　　如何我王，不思守保，不惟履冰，以继祖考！邦事是废，逸游是娱，犬马繇繇，是放是驱。务彼鸟兽，忽此稼苗，烝民以匮，我王以愉。所弘非德，所亲非悛，唯囿是恢，唯谀是信。睮々谄夫，咢咢黄发，如何我王，曾不是察！既藐下臣，追欲从逸，嫚彼显祖，轻兹削黜。　　嗟嗟我王，汉之睦亲，曾不夙夜，以休令闻！穆穆天子，临尔下土，明明群司，执宪靡顾。正遐由近，殆其怙兹，嗟嗟我王，曷不此思！　　非思非鉴，嗣其罔则，弥弥其失，岌岌其国。致冰匪霜，致队靡嫚，瞻惟我王，昔靡不练。兴国救颠，孰违悔过，追思黄发，秦缪以霸。岁月其徂，年其逮耇，于昔君子，庶显于后。我王如何，曾不斯觉！黄发不近，胡不时监！","dynasty":"两汉","tags":"纳谏，怀古","title":"讽谏诗"}
{"author":"韦孟","content":"微微小子，既耇且陋。岂不牵位，秽我王朝。王朝肃清，惟俊之庭。顾瞻余躬，惧秽此征。我之退征，请于天子。天子我恤，矜我发齿。赫赫天子，明悊且仁。县车之义，以洎小臣。嗟我小子，岂不怀土。庶我王寤，越迁于鲁。既去祢祖，惟怀惟顾。祈祈我徒，戴负盈路。爰戾于邹，鬋茅作堂。我徒我环，筑室于墙。我既迁逝，心存我旧。梦我渎上，立于王朝。其梦如何，梦争王室。其争如何，梦王我弼。寤其外邦，欢其喟然。念我祖考，泣涕其涟。微微老夫，咨既迁绝。洋洋仲尼，视我遗烈。济济邹鲁，礼义唯恭。诵习弦歌，于异他邦。我虽鄙耇，心其好而。我徒侃尔，乐亦在而。","dynasty":"两汉","title":"在邹诗"}
{"author":"仇博","content":"丝繮误解白龙，满地琼瑶{示亲}粉蹄。愁杀塞翁寻不见，月明风静只闻嘶。","dynasty":"宋代","title":"雪中失白马"}
{"author":"仇博","content":"丝缰误解白龙飞，满地琼瑶衬粉蹄。愁杀塞翁寻不见，月明风静只闻嘶。","dynasty":"宋代","title":"雪中失白马"}
{"author":"陈惇临","content":"庙宇重开綵阁新，飘飘遗像紫阊身。名书绛简游天阙，时指琼丹活世人。璃幄长悬庭有燄，檀烟不断几无尘。英灵千载俨如在，锡类难酬祇荐蘋。","dynasty":"明代","title":"重建灵济宫"}
{"author":"常安民","content":"为爱昌黎湖上句，醉来直上醒心亭。烦酲不待山风解，卧读残碑已自醒。","dynasty":"宋代","title":"题醒心亭"}
{"author":"常安民","content":"当年谩作嵩山想，末路难回瘴海身。斜日西风总如昨，风流只欠倚栏人。","dynasty":"宋代","title":"怀嵩楼"}
{"author":"高辅尧","content":"由径寻山路，登临步步疑。纵高终带险，任达亦须危。况是多防地，那堪独力时。荆榛方栉比，直道拟奚为。","dynasty":"宋代","title":"登山顶"}
{"author":"颜延之","content":"阮公虽沦迹，识密鉴亦洞。沉醉似埋照，寓词类托讽。长啸若怀人，越礼自惊众。物故不可论，途穷能无恸。","dynasty":"南北朝","title":"阮步兵"}
{"author":"颜延之","content":"中散不偶世，本自餐霞人。形解验默仙，吐论知凝神。立俗迕流议，寻山洽隐沦。鸾翮有时铩，龙性谁能驯。","dynasty":"南北朝","title":"嵇中散"}
{"author":"颜延之","content":"向秀甘淡薄，深心托豪素。探道好渊玄，观书鄙章句。交吕既鸿轩，攀嵇亦凤举。流连河里游，恻怆山阳赋。","dynasty":"南北朝","title":"向常侍"}
{"author":"颜延之","content":"苦哉远征人，毕力干时艰。秦初略扬越，汉世争阴山。地广旁无界，岩阿上亏天。峤雾下高鸟，冰沙固流川。秋飙冬未至，春液夏不涓。闽烽指荆吴，胡埃属幽燕。横海咸飞骊，绝漠皆控弦。驰檄发章表，军书交塞边。接镝赴阵首，卷甲起行前。羽驿驰无绝，旌旗昼夜悬。卧伺金柝响，起候亭燧燃。逖矣远征人，惜哉私自怜。","dynasty":"南北朝","title":"从军行"}
{"author":"颜延之","content":"令龟告明兆，撒奠在方昏。戒徒赴幽穸，祖驾出高门。行行去城邑，遥遥首丘园。息镳竟平𡑞，税驾列岩根。","dynasty":"南北朝","title":"挽歌"}
{"author":"颜延之","content":"周御穷辙迹，夏载历山川。蓄轸岂明懋，善游皆圣仙。帝晖膺顺动，清跸巡广廛。楼观眺丰颖，金驾映松山。飞奔互流缀，缇彀代回环。神行埒浮景，争光溢中天。开冬眷徂物，残悴盈化先。阳陆团精气，阴谷曳寒烟。攒素既森蔼，积翠亦葱芊。息飨报嘉岁，通急戒无年。温渥浃舆隶，和惠属后筵。观风久有作，陈诗愧未妍。疲弱谢陵遽，取累非纆牵。","dynasty":"南北朝","title":"应诏观北湖田收诗"}
{"author":"颜延之","content":"元天高北列，日观临东溟。入河起阳峡，践华因削成。岩险去汉宇，襟卫徙吴京。流池自化造，山关固神营。园县极方望，邑社总地灵。宅道炳星纬，诞曜应辰明。睿思缠故里，巡驾币旧坰。陟峰腾辇路，寻云抗瑶甍。春江壮风涛，兰野茂荑英。宣游弘下济，穷远凝圣情。岳滨有和会，祥习在卜征。周南悲昔老，留滞感遗氓。空食波廊肆，反税事岩耕。","dynasty":"南北朝","title":"车驾幸京口侍游蒜山作诗"}
{"author":"颜延之","content":"虞风载帝狩，夏谚颂王游。春方动宸驾，望幸倾五州。山只跸峤路，水若警沧流。神御出瑶轸，天仪降藻舟。万轴胤行卫，千翼泛飞浮。凋云丽璇盖，祥飙被彩斿。江南进荆艳，河激献赵讴。金练照海浦，笳鼓震溟洲。藐眄觏青崖，衍漾观绿畴。民灵骞都野，鳞翰耸渊丘。德礼既普洽，川岳遍怀柔。","dynasty":"南北朝","title":"车驾幸京口三月三日侍游曲阿后湖作诗"}
{"author":"颜延之","content":"周德恭明祀，汉道遵光灵。哀敬隆祖庙，崇树加园茔。逮事休命始，投迹阶王庭。陪厕回天顾，朝燕流圣情。早服身义重，晚达生戒轻。否来王泽竭，泰往人悔形。敕躬惭积素，复与昌运并。恩合非渐渍，荣会在逢迎。夙御严清制，朝驾守禁城。束绅入西寝，伏轼出东坰。衣冠终冥漠，陵邑转葱青。松风遵路急，山烟冒垄生。皇心凭容物，民思被歌声。万纪载弦吹，千岁托旒旌。未殊帝世远，已同沦化萌。幼壮困孤介，末暮谢幽贞。发轨丧夷易，归轸慎崎倾。","dynasty":"南北朝","title":"拜陵庙作诗"}
{"author":"颜延之","content":"玉水记方流，璇源载圆折。蓄宝每希声，虽秘犹彰彻。聆龙■九渊，闻凤窥丹穴。历听岂多士，岿然觏时哲。舒文广国华，敷言远朝列。德辉灼邦懋，芳风被乡耋。侧同幽人居，郊扉常昼闭。林闾时晏开，亟回长者辙。庭昏见野阴，山明望松雪。静惟浃群化，徂生入穷节。豫往诚欢歇，悲来非乐阕。属美谢繁翰，遥怀具短札。","dynasty":"南北朝","title":"赠王太常僧达诗"}
{"author":"颜延之","content":"炎天方埃郁，暑晏阕尘纷。独静阙偶坐，临堂对星分。侧听风薄木，遥睇月开云。夜蝉堂夏急，阴虫先秋闻。岁候初过半，荃蕙岂久芬。屏居恻物变，慕类抱情殷。九逝非空思，七襄无成文。","dynasty":"南北朝","title":"夏夜呈从兄散骑车长沙诗"}
{"author":"颜延之","content":"皇居体环极，设险只天工。两闱阻通轨，对禁限清风。跂予旅东馆，徒歌属南墉。寝兴郁无已，起观辰汉中。流云蔼青阙，皓月鉴丹宫。踟蹰清防密，徙倚恒漏穷。君子吐芳讯，感物恻余衷。惜无丘园秀，景行彼高松。知言有诚贯，美价难克充。何以铭嘉贶，言树丝与桐。","dynasty":"南北朝","title":"直东宫答郑尚书道子诗"}
{"author":"颜延之","content":"弱植慕端操，窘步惧先迷。寡立非择方，刻意藉穷栖。伊昔遘多幸，秉笔侍两闺。虽惭丹雘施，未谓玄素睽。徒遭良时诐，王道奄昏霾。入神幽明绝，朋好云雨乖。吊屈汀洲浦，谒帝苍山蹊。倚岩听绪风，攀林结留荑。跂予间衡峤，曷月瞻秦稽。皇圣昭天德，丰泽振沈泥。惜无雀雉化，休用充海淮。去国还故里，幽门树蓬藜。采茨葺昔宇，剪棘开旧畦。物谢时既晏，年往志不偕。亲仁敷情昵，兴玩究辞凄。芬馥歇兰若，清越夺琳圭。尽言非报章，聊用布所怀。","dynasty":"南北朝","title":"和谢监灵运诗"}
{"author":"颜延之","content":"改服饬徒旅，首路局险艰。振楫发吴洲，秣马陵楚山。途出梁宋郊，道由周郑间。前登阳城路，日夕望三川。在昔辍期运，经始阔圣贤。伊濲绝津济，台馆无尺椽。宫陛多巢穴，城阙生云烟。王猷升八表，嗟行方暮年。阴风振凉野，飞云瞀穷天。临途未及引，置酒惨无言。隐悯徒御悲，威迟良马烦。游役去芳时，归来屡徂愆。蓬心既已矣，飞薄殊亦然。","dynasty":"南北朝","title":"北使洛诗"}
{"author":"颜延之","content":"眇默轨路长，憔悴征戍勤。昔迈先徂师，今来后归军。振策眷东路，倾侧不及群。息徒顾将夕，极望梁陈分。故国多乔木，空城凝寒云。丘垄填郛郭，铭志灭无文。木石扃幽闼，黍苗延高坟。惟彼雍门子，吁嗟孟尝君。愚贱同堙灭，尊贵谁独闻。曷为久游客，忧念坐自殷。","dynasty":"南北朝","title":"还至梁城作诗"}
{"author":"颜延之","content":"江汉分楚望，衡巫奠南服。三湘沦洞庭，七泽蔼荆牧。经途延旧轨，登闉访川陆。水国周地险，河山信重复。却倚云梦林，前瞻京台囿。清雰霁岳阳，曾晖薄澜澳。凄矣自远风，伤哉千里目。万古陈往还，百代劳起伏。存没竟何人，炯介在明淑。请从上世人，归来蓺桑竹。","dynasty":"南北朝","title":"始安郡还都与张湘州登巴陵城楼作诗"}
{"author":"颜延之","content":"刘伶善闭关，怀清灭闻见。鼓钟不足欢，荣色岂能眩。韬精日沉饮，谁知非荒宴。颂酒虽短章，深衷自此见。","dynasty":"南北朝","title":"五君咏五首其三刘参军"}
{"author":"颜延之","content":"婺女俪经星，姮娥栖飞月。惭无二媛灵，托身侍天阙。阊阖殊未晖，咸池岂沐发。汉阴不夕张，长河为谁越。虽有促燕期，方须凉风发。虚计双曜周，空迟三星没。非怨杼轴劳，但念芳菲歇。","dynasty":"南北朝","title":"为织女赠牵牛诗"}
{"author":"颜延之","content":"昧旦濡和风，沾露践朝晖。万有皆同春，鸿雁独辞归。相鸣去涧汜，长江发江畿。皦洁登云侣，连绵千里飞。长怀河朔路，缅与湘汉违。","dynasty":"南北朝","title":"归鸿诗"}
{"author":"颜延之","content":"徂没离二秋，掩泣备三冬。往辰缅难纪，来算忽易穷。升没淹期晦，洒扫易礼容。缟衣变作体，长逝归尔躬。","dynasty":"南北朝","title":"除弟服诗"}
{"author":"颜延之","content":"徘徊眷郊甸，俯仰引单襟。一途苟不豫，百虑毕来侵。永怀交在昔，有愿愆瑟琴。写言劳者事，将用慰亡簪。","dynasty":"南北朝","title":"辞难潮沟诗"}
{"author":"颜延之","content":"题封经地域，辰角丽天部。浮蔼起青坛，沈腴发绀耦。草服荐同穗，黄冠献嘉寿。","dynasty":"南北朝","title":"侍东耕诗"}
{"author":"颜延之","content":"风观要春景，月谢迎秋光。沿波被华若，随山茂贞芳。","dynasty":"南北朝","title":"登景阳楼诗"}
{"author":"颜延之","content":"营泰畤，定天衷。思心睿，谋筮从。建表蕝，设郊宫。田烛置，爟火通。历元旬，律首吉。饰紫坛，坎列室。中星兆，六宗秩。乾宇晏，地区谧。大孝昭，祭礼供。牲日展，盛自躬。具陈器，备礼容。形舞缀，被歌钟。望帝阍，耸神跸。灵之来，辰光溢。洁粢酌，娱太一。明辉夜，华皙日。裸既始，献又终。烟芗鬯，报清穹。飨宋德，祚王功。休命永，福履充。","dynasty":"南北朝","title":"宋南郊登歌三首其三飨神歌"}
{"author":"颜延之","content":"道隐未形，治彰既乱。帝迹悬衡，皇流共贯。惟王创物，永锡洪算。仁固开周，义高登汉。祚融世哲，业光列圣。太上正位，天临海镜。制以化裁，树之形性。惠浸萌生，信及翔泳。崇虚非徵，积实莫尚。岂伊人和，寔灵所贶。日完其朔，月不掩望。航琛越水，辇赆逾嶂。帝体丽明，仪辰作贰。君彼东朝，金昭玉粹。德有润身，礼不愆器。柔中渊映，芳猷兰秘。昔在文昭，今惟武穆。于赫王宰，方旦居叔。有睟睿蕃，爰履奠牧。宁极和钧，屏京维服。朏魄双交，月气参变。开荣洒泽，舒虹烁电。化际无间，皇情爰眷。伊思镐饮，每惟洛宴。郊饯有坛，君举有礼。幕帷兰甸，画流高陛。分庭荐乐，析波浮醴。豫同夏谚，事兼出济。仰阅丰施，降惟微物。三妨储隶，五尘朝黻。途泰命屯，恩充报屈。有悔可悛，滞瑕难拂。","dynasty":"南北朝","title":"应诏燕曲水作诗"}
{"author":"颜延之","content":"国尚师位，家崇儒门。禀道毓德，讲艺立言。浚明爽曙，达义兹昏。永瞻先觉，顾惟后昆。大人长物，继天接圣。时屯必亨，运蒙则正。偃闭武术，阐扬文令。庶士倾风，万流仰镜。虞痒饰馆，壑图炳睟。怀仁憬集，抱智麇至。踵门陈书，蹑屩献器。澡身玄渊，宅心道秘。伊昔周储，聿光往记。思皇世哲，体元作嗣。资此夙知，降从经志。剔彼前文，规周矩值。正殿虚筵，司分简日。尚席函丈，丞疑奉帙。侍言称辞，惇史秉笔。妙识几音，王载有述。肆议芳讯，大教克明。敬躯祀典，告奠圣灵。礼属观盥，乐荐歌笙。昭事是肃，俎实非馨。献终袭吉，即宫广燕。堂设象筵，庭宿金悬。台保兼徽，皇戚比彦。肴乾酒澄，端服整弁。六官视命，九宾相仪。缨笏币序，巾卷充街。都庄云动，野馗风驰。伦周伍汉，超哉邈猗。清晖在天，容光必照。物任其情，理宣其奥。妄先国胄，侧闻邦教。徒愧微冥，终谢智效。","dynasty":"南北朝","title":"皇太子释奠会作诗"}
{"author":"颜延之","content":"河岳曜图，圣时利见。于赫有皇，升中纳禅。载贞其恒，载通其变。大哉人文，至矣天眷。昭哉储德，灵庆攸繁。明两紫宸，景物乾元。帝宗庵蔼，惟城惟蕃。衮衣善职，彤弓受言。饰馆春宫，税镳青辂。长筵逶迤，浮觞沿溯。","dynasty":"南北朝","title":"三月三日诏宴西池诗"}
{"author":"颜延之","content":"大仪在御，皇圣居贞。旁缉民纪，仰纬天经。物资感变，神以瑞形。川无遁宝，山不閟灵。亦既戒装，皇心载远。夕怅亭皋，晨仪禁苑。神行景惊，发自灵阃。对宴感分，瞻秋悼晚。","dynasty":"南北朝","title":"为皇太子侍宴饯衡阳南平二王应诏诗"}
{"author":"颜延之","content":"夤威宝命，严恭帝祖。表海炳岱，系唐胄楚。灵鉴浚文，民属睿武。奄受敷锡，宅中拓宇。亘地称皇，罄天作主。月竁来宾，日际奉土。开元正首，礼乐交举。六典联事，九官列序。有牷在涤，有洁在俎。以荐王衷，以答神祜。","dynasty":"南北朝","title":"宋南郊登歌三首其一夕牲歌"}
{"author":"颜延之","content":"维圣飨帝，维孝飨亲。皇乎备矣，有事上春。礼行宗祀，敬达郊礼。金枝中树，广乐四陈。陟配在京，降德在民。奔精照夜，高燎炀晨。阴明浮烁，沈咏深沦。告成大报，受釐元神。月御按节，星驱扶轮。遥兴远驾，曜曜振振。","dynasty":"南北朝","title":"宋南郊登歌三首其二迎送神歌"}
{"author":"颜延之","content":"井维降精，岷络升灵。物微气丽，卉草之生。喻艳众葩，冠冕群英。类麻能直，方葵不倾。","dynasty":"南北朝","title":"蜀葵"}
{"author":"颜延之","content":"翩若圭屑，晰如瑶粒。","dynasty":"南北朝","title":"白雪诗"}
{"author":"颜延之","content":"未若独秀者，嵯峨郭邑开。","dynasty":"南北朝","title":"独秀山诗"}
{"author":"颜延之","content":"椅梧倾高凤，寒谷待鸣律。影响岂不怀，自远每相匹。婉彼幽闲女，作嫔君子室。峻节贯秋霜，明艳侔朝日。嘉运既我从，欣愿自此毕。","dynasty":"南北朝","title":"秋胡行其一"}
{"author":"颜延之","content":"燕居未及好，良人顾有违。脱巾千里外，结绶登王畿。戒徒在昧旦，左右来相依。驱车出郊郭，行路正威迟。存为久离别，没为长不归。","dynasty":"南北朝","title":"秋胡行其二"}
{"author":"颜延之","content":"嗟余怨行役，三陟穷晨暮。严驾越风寒，解鞍犯霜露。原隰多悲凉，回飙卷高树。离兽起荒蹊，惊鸟纵横去。悲哉游宦子，劳此山川路。","dynasty":"南北朝","title":"秋胡行其三"}
{"author":"颜延之","content":"超遥为此别，日月方向除。孰知寒暑积，黾勉风荣枯。岁暮临空房，凉风起坐隅。寝兴日己远，白露生庭芜。","dynasty":"南北朝","title":"秋胡行其四"}
{"author":"颜延之","content":"勤役从归愿，反路遵山河。昔辞秋未素，今也岁载华。蚕月观时暇，桑野多经过。佳人从所务，窈窕援高柯。倾城谁不顾，弭节停中阿。","dynasty":"南北朝","title":"秋胡行其五"}
{"author":"颜延之","content":"年往诚思劳，路远阔音形。虽为五载别，相与昧平生。舍车遵往路，凫藻驰目成。南金岂不重，聊自意所轻。义心多苦调，密比金玉声。","dynasty":"南北朝","title":"秋胡行其六"}
{"author":"颜延之","content":"高节难久淹，劫来空复辞。迟迟前途尽，依依造门基。上堂拜嘉庆，入室问何之。日暮行采归，物色桑榆时。美人望昏至，惭叹前相持。","dynasty":"南北朝","title":"秋胡行其七"}
{"author":"颜延之","content":"有怀谁能已，聊用申苦难。离居殊年载，一别阻河关。春来无时豫，秋至恒早寒。明发动愁心，闺中起长叹。惨凄岁方晏，日落游子颜。","dynasty":"南北朝","title":"秋胡行其八"}
{"author":"颜延之","content":"高张生绝弦，声急由调起。自昔枉光尘，结言固终始。如何久为别，百行愆诸己。君子失明义，谁与偕没齿。愧彼行露诗，甘之长川汜。","dynasty":"南北朝","title":"秋胡行其九"}
{"author":"陈经邦","content":"老从神武挂尘冠，要与傍人分碧山。障落风前排集雁，影翻日下舞双鸾。云间隔断尘寰杳，月牖光通宇宙宽。安得此身生羽翼，朗吟飞过万峰间。","dynasty":"宋代","title":"南雁山"}
{"author":"陈黉","content":"西风随雁影，吹落洞庭波。黄叶一林满，清霜昨夜多。美人梦凉月，之子隔烟萝。秋思长无极，徘徊倚瑟歌。","dynasty":"清代","title":"秋怀"}
{"author":"陈荣邦","content":"光风无恙座中春，领袖词场笔有神。十叶家声黉序远，卌年教泽德门新。扶栏花药堪頣寿，名世文章直等身。争诣庞公床下拜，浑忘蠖屈与龙伸。经义纷纶井大春，雄谈矍铄见精神。耆英图绘须眉古，杖履婆娑岁月新。共识昌黎开后学，合呼绮季是前身。弧南星向墙东朗，难得尊前一笑伸。","dynasty":"清代","title":"寿王君一如七十，即次其自寿诗韵"}
{"author":"李刘","content":"鹄立通明殿。又重逢、揆余初度，梦庚华旦。不学花奴簪红权，且看秋香宜晚。任甲子、从新重换。天欲东都修车马，故降神生甫维周翰。歌崧岳，咏江汉。明堂朝罢夷琛献。引星辰、万人共听，风尘长算。清昼山东诸将捷，席卷黄河两岸。问谁在、玉皇香案。师保万民功业别，向西京、原庙行圭瓚。定郏鄏，蔔瀍涧。","dynasty":"宋代","title":"贺新郎（上赵侍郎生日）"}
{"author":"李刘","content":"湖南三千里。百万人家争送喜。元戎初度，和气水流山峙。荆楚中间寿域开，翼轸傍边台躔起。崧岳降神，维箕骑尾。见说君王注倚。问舟楫、监梅谁是。国人争望周公，东归几几。功名多载旂常上，福禄平分天壤里。家家弦管，年年孤矢。","dynasty":"宋代","title":"鱼游春水（寿衙大参）"}
{"author":"李刘","content":"万里碧鸡使，叱驭问邛峡。枪旗有烨，川秦奔走送龙媒。好在灵均初度，唤起长庚佳梦，霜月照金罍。寿似武侯柏，香在草堂梅。舞娉婷，斟凿落，沃崔嵬。神尧孙子，向来八九上三台。挂了桑弧聊蓬矢，便恐彤弓柜瓚，分宝下天阶。归赋梁园雪，试唤长卿来。","dynasty":"宋代","title":"水调歌头（寿赵茶马）"}
{"author":"李刘","content":"汉庭用老，想君王也忆、潜郎白首。底事煌煌金玉节，奔走天涯许久。江右风流，湖南清绝，更借诗翁手。明年七十，人间此事希有。固是守得堂间，鲂齐亭下。寿岳峰前，寿星池畔，且寿长沙酒。期颐三万，祖风应管依旧。","dynasty":"宋代","title":"酹江月（寿漕使）"}
{"author":"李刘","content":"郑履声传，倪经业绍，半千贤运重开。妙年阔步，高折桂枝回。卿月郎星历遍，都贪把、符竹南来。棠阴永，仍持玉节，臬事副钦哉。吾生，真幸会，旧家桃李，曾费栽培。更春风次第，吹到寒C14B。遥望绂麟祥旦，霄躔邈、阻奉琅杯。谁知道，清源路远，直上即蓬莱（自泉守改宪）。","dynasty":"宋代","title":"满庭芳（上程宪卓，程尚书大昌侄）"}
{"author":"李刘","content":"湘江贯地维，衡岳生人杰。谁遣益州星，暂伴峨眉月。初度庆今朝，绣斧双龙节。为国罩嘉鱼。趣观黄金阙。","dynasty":"宋代","title":"生查子（寿谢宪，在四川类省试院）"}
{"author":"李刘","content":"濯锦江边玉树明。碧油幢里彩衣荣。当年此日下长庚。细酌成都千岁酒，闲看嶰谷一阳春。归听云母隔屏声。","dynasty":"宋代","title":"浣溪沙（庆董内机）"}
{"author":"李刘","content":"我生辰在斗牛中。井路有何功。运转峨眉山月，按行雪界天风。归欤老矣，愁添鬓白，酒借颜红。丘壑堪容我辈，轩裳分付诸公。","dynasty":"宋代","title":"朝中措（自寿）"}
{"author":"李刘","content":"端正九秋月，今夜始生明。扬辉毓秀，飘然海上跨长鲸。认得灵均初度，直用望舒为御，重耀紫枢庭。何事乘槎使，尚藉执珪卿。合东西，瞻使节，镜中行。腾腾渐渐，绕枝乌鹊不须惊。太白擒胡了未，即墨降城安否，玉斧仗修成。圆却山河影，捣药兔长生。","dynasty":"宋代","title":"水调歌头（寿丘漕·九月初三）"}
{"author":"李刘","content":"恰则重阳信宿前。菊潭先寿濮阳仙。暂陪明月清风夜，共醉孤云落照边。群玉府，紫微天。看看东璧二星连。月中斫桂吴夫子，定是长生不记年。","dynasty":"宋代","title":"鹧鸪天（寿吴倅·九月初七）"}
{"author":"李刘","content":"万里碧鸡使，叱驭问邛崃。枪旗有烨，川秦奔走送龙媒。好在灵均初度，唤起长庚佳梦，霜月照金罍。寿似武侯柏，香在草堂梅。舞娉婷，斟凿落，沃崔嵬。神尧孙子，向来八九上三台。挂了桑弧蓬矢，便恐彤弓秬瓒，分宝下天阶。归赋梁园雪，试唤长卿来。","dynasty":"宋代","title":"水调歌头·万里碧鸡使"}
{"author":"李刘","content":"郑履声传，倪经业绍，半千贤运重开。妙年阔步，高折桂枝回。卿月郎星历遍，都贪把、符竹南来。棠阴永，仍持玉节，臬事副钦哉。吾生，真幸会，旧家桃李，曾费栽培。更春风次第，吹到寒荄。遥望绂麟祥旦，霄躔邈、阻奉琅杯。谁知道，清源路远，直上即蓬莱。","dynasty":"宋代","title":"满庭芳·郑履声传"}
{"author":"李刘","content":"湘江贯地维，衡岳生人杰。谁遣益州星，暂伴峨眉月。初度庆今朝，绣斧双龙节。为国罩嘉鱼。趣观黄金阙。","dynasty":"宋代","title":"生查子"}
{"author":"李刘","content":"万里彩衣远，旬日黄花後。蓬矢纪佳辰，莲幕翻新奏。更看桂枝香，归献灵椿寿。同对小蟠桃，共醉长生酒。","dynasty":"宋代","title":"生查子"}
{"author":"李刘","content":"鼓舞先声自管城，细听鏖战了无声。看来亦异常蛇势，扫退词场万马兵。","dynasty":"宋代","title":"笔阵"}
{"author":"李刘","content":"露满枯肠蜕顿轻，山林那有不平鸣。薰弦寂寞无人续，故揖清风作颂声。","dynasty":"宋代","title":"蝉"}
{"author":"李刘","content":"宝月重轮丽虎闱，祥烟葱郁绕黄麾。九秋沆碭平分日，万国元良初度时。礼乐诗书俱羽惯，圣贤仁孝况生知。八荒寿域从今启，请为丰年上玉卮。","dynasty":"宋代","title":"代贺皇太子生日诗二首"}
{"author":"李刘","content":"朱芾皇皇问寝门，青宫喜气满乾坤。江清淮晏干戈息，渊默雷声匕鬯尊。端冕常年亲举礼，远庖此日剩明恩。直将三代齐长久，愿听长沙贾谊言。","dynasty":"宋代","title":"代贺皇太子生日诗二首"}
{"author":"李刘","content":"一咏桃花谪九年，何如兵卫日高眠。苦嫌不得文章力，得力教君更可怜。","dynasty":"宋代","title":"读刘梦得集"}
{"author":"李刘","content":"海山俯视百川东，中有明堂一柱隆。两社直从平地到，寸心原共老天通。管乐功烈非轲志，尧舜君民在尹躬。寿国端须寿君子，原将箕翼等延洪。","dynasty":"宋代","title":"贺参政二首"}
{"author":"李刘","content":"东府西枢纪诞辰，非烟郁郁更纷纷。共知崧岳生申伯，竞把旃檀寿卯君。燮理已成六月雨，经纶更作八荒云。齐安即是安天下，敢为先生诵所闻。","dynasty":"宋代","title":"贺参政二首"}
{"author":"李刘","content":"早来乾鹊鸣檐楹，报我庭阶玉树生。告白祖宗知积善，喧传奴婢总欢声。远增阿大中郎喜，足想殊常散骑情。点校六经留汝读，吾家元不蓄金籯。","dynasty":"宋代","title":"贺舍弟新得子"}
{"author":"李刘","content":"君家兰玉满庭除，尤喜徐卿第二雏。方遂鹏程收鹗荐，又符熊梦{左犭右劐去刂}骊珠。史山孕秀头颅别，秋水为神骨骼殊。况有义方严训在，早看腾踏上云衢。","dynasty":"宋代","title":"贺生次子又喜邻荐"}
{"author":"李刘","content":"兰玉森森天下奇，灵椿犹自长新枝。从来老蚌珠生晚，岂是长庚梦到迟。标格银蟾光皎洁，精神秋水碧涟漪。玉皇案吏家声近，伫看追踪入凤池。","dynasty":"宋代","title":"贺晚生子"}
{"author":"李刘","content":"商瞿五十子何迟，佳气充闾庆可知。喜溢麟生天上日，梦回虎堕月中时。犀钱{左月右卷下换贝}送沾佳客，麝颗轻涂付侍儿。英物从来声自别，试啼容我一听之。","dynasty":"宋代","title":"贺晚生子"}
{"author":"李刘","content":"烟驱扇系手频挝，奈尔传呼又满衙。我醉不眠君不去，下帷高枕任喧哗。","dynasty":"宋代","title":"麾蚊"}
{"author":"李刘","content":"壮志已违黄鹄下，老身合占白鸥前。夜来耿耿江湖梦，秋水长天一钓船。","dynasty":"宋代","title":"记梦"}
{"author":"李刘","content":"风絮起时无纩塞，雨丝添处有珠垂。黄莺说尽千般语，舞困三眠总不知。","dynasty":"宋代","title":"柳耳"}
{"author":"李刘","content":"蝶扑蜂粘发出狂，飘然欲上白云乡。无端却被游蜂搅，绾住东风舞几场。","dynasty":"宋代","title":"柳花"}
{"author":"李刘","content":"绛衣摇曳绽冰肌，依约华清出浴时。何物鸦儿驱不去，前身恐是食酥儿。","dynasty":"宋代","title":"龙眼"}
{"author":"李刘","content":"江汉浮浮炳地灵，参旗井钺寿星明。庚寅初度周而始，戊己连营静不惊。山上印成龟左顾，月中桂共兔长生。公堂遥想称觞后，便报天阶取履声。","dynasty":"宋代","title":"庆桂帅经略二首"}
{"author":"李刘","content":"煌煌昴宿正开冬，日驭高躔龙尾宫。贲说须知应天策，留萧暂委守关中。赤云决胜三边壮，白日褰晴五谷丰。六十州人开寿域，碧幢一笑与民同。","dynasty":"宋代","title":"庆桂帅经略二首"}
{"author":"李刘","content":"中庸日用脚根实，动静天机眼力亲。未月凤筩钟地统，戌年麟跋纪生辰。身名宿世陈忠肃，眉寿他年范景仁。福禄近来贤否共，欲将斯道觉斯民。","dynasty":"宋代","title":"庆沪帅魏侍郎二首"}
{"author":"李刘","content":"碧油满眼诗书帅，紫橐骈肩献纳臣。有客皆能歌保鲁，如公方合美生申。庄椿坐阅人间世，嶰竹早吹天上春。士曰时哉起君实，只今犹可却辽人。","dynasty":"宋代","title":"庆沪帅魏侍郎二首"}
{"author":"李刘","content":"万里秋风生桂枝，麒麟堕地有谁知。摩空早奏甘泉赋，取势犹歌{左氵右半}水诗。好是桑蓬浮喜气，正栽桃李助清诗。银袍争原公衣钵，应指湘山无量师。","dynasty":"宋代","title":"庆刘教授"}
{"author":"李刘","content":"宝唐佳气夜充闾，八十尚书古所无。勘破赵州行脚案，展开老子出关图。五房孙各了官事，千户侯封食税租。若问蹯溪钓渔叟，先生应道没工夫。","dynasty":"宋代","title":"庆尚书八十"}
{"author":"李刘","content":"金床玉兔岁重逢，初度占星尚剑东。铁马未穷耕渭上，木牛且合漕关中。云屯营垒樵苏饱，雨足郊原菽粟丰。更与坤垠开寿域，皇华一笑与民同。","dynasty":"宋代","title":"寿漕使"}
{"author":"李刘","content":"王正初生七叶蓂，斗牛间气出延平。次公恰恰九年最，叔度汪汪千顷清。济北一编烦展究，剑西半壁赖生成。且倾江汉朝宗水，济彼公堂荐寿觥。","dynasty":"宋代","title":"寿成都黄副帅二首"}
{"author":"李刘","content":"玉帐公弓应六蓬，瓣香遥遗贺南丰。扪参以手谁怜汝，居井之眉我倚公。寿域八荒随气转，醉乡五福与民同。老蟆不是青冥脚，也原追随龟鹤东。","dynasty":"宋代","title":"寿成都黄副帅二首"}
{"author":"李刘","content":"八年黄伯颍川政，十载武侯沪水功。还向碧幢揆初度，但愁绿诏启元戎。生从峻极崧高降，寿在慈祥岂弟中。今岁添杯添福禄，膝前文度伴仙翁。","dynasty":"宋代","title":"寿沪帅杨尚书"}
{"author":"李刘","content":"尚书清禀秋天杳，吉梦元占玉燕飞。南定三军须北定，西归九罭合东归。寿星出丙光丹极，华盖丞辰近紫薇。要减汾阳声乐半，直须扬濯入黄扉。","dynasty":"宋代","title":"寿沪帅杨尚书"}
{"author":"李刘","content":"襟怀锦绣富多文，人物冰壶绝点尘。太华昨宵方诞吕，姑苏今日恰生申。堂萱呈瑞年年绿，坛杏逢春日日新。更为南丰添一瓣，即看趣诏侍严宸。","dynasty":"宋代","title":"寿教授"}
{"author":"李刘","content":"律中黄钟九日前，长淮巨海降真贤。鹏程九万快搏系，騋牝三千表塞渊。夜看牛星贯南极，早携鹤驭出西川。梅花岁岁横参影，长伴罗浮不老仙。","dynasty":"宋代","title":"寿牛都大"}
{"author":"李刘","content":"蓂飞两叶正深春，是日人间岳降神。自昔词章推大手，即今风采见埋轮。书传黄石由来远，名压青钱孰与伦。寿禄祈公如万福，未应江海羡鲈{薄去氵}。","dynasty":"宋代","title":"寿太守"}
{"author":"李刘","content":"满廊香雾弄霏霏，欲去还留燕子飞。酒盏自便秋思早，花枝未怯鬓毛非。脱巾骂灌从狂醉，剪烛留髠好缓归。我欲寄君无杰语，安期大枣荐青玑。","dynasty":"宋代","title":"寿提管"}
{"author":"李刘","content":"昴宿腾辉落建溪，鸳鸿兄弟步云梯。暂收鸾翼来栖棘，聊鼓牛刀为割鸡。三月鸣琴初布政，万家磨石拟镌题。情知百里难淹骥，行看天书下紫泥。","dynasty":"宋代","title":"寿翁权县"}
{"author":"李刘","content":"华阳传与纯阳诀，竹隐中间悟养生。止心情澄不挠浊，浮云富贵澹无营。龙铅虎录交离坎，鹤算龟龄几甲庚。唤起吟坛称寿句，夜来一点寿星明。","dynasty":"宋代","title":"寿县尉"}
{"author":"李刘","content":"探胜东风一领先，燕堂丝管沸华筵。鱼轩并寿欢何极，凤穴添雏庆愈绵。独乐园中闲日月，香山图里永神仙。磻溪自有安车到，屈指佳期只六年。","dynasty":"宋代","title":"寿友人"}
{"author":"李刘","content":"十分国艳贪春暖，一簇芳心衬晓霞。送与生朝添寿斝，洛阳年少洛阳花。","dynasty":"宋代","title":"寿友人林仲乔"}
{"author":"李刘","content":"万里七年艰险同，我车西去子舟东。教儿强学先循理，嫁女随宜莫讳穷。注就欧诗勤琢削，续成汉纪更磨礲。乡人借问碧鸡使，万卷书中一老翁。","dynasty":"宋代","title":"送甥回崇仁"}
{"author":"李刘","content":"何处桓伊酒力雄，分明嚼徵更含官。倚楼三弄西风急，不觉梅花大半空。","dynasty":"宋代","title":"闻笛"}
{"author":"李刘","content":"银盘浴兔方二日，宝册蟠龙甫半旬。甲观诞弥佳气郁，春宫衍庆{左纟右辱}仪新。前星色正光芒远，少海波清润泽均。鹤驾归来传密语，更将仁义域斯民。","dynasty":"宋代","title":"又代贺皇太子生日诗二首"}
{"author":"李刘","content":"粲粲祥烟绕虎闱，欢声催捧未央卮。干戈东序承平日，衮冕南郊负见时。行中鸾和真合礼，宴陪鱼藻旧闻诗。宫僚惭愧非周召，三善惟当效祝规。","dynasty":"宋代","title":"又代贺皇太子生日诗二首"}
{"author":"李刘","content":"奋迹冲霄驾鹤游，霜毛鞭落在扬州。仁人收拾才挥动，风被黎元六月秋。","dynasty":"宋代","title":"羽扇"}
{"author":"李刘","content":"信手挥斤出古文，商盘秦鼎失精神。烦君惜取铸金手，留待人间周伯仁。","dynasty":"宋代","title":"赠刻图书处士二首"}
{"author":"李刘","content":"我乏君家玉印材，强寻厄木倩君开。无盐恐有遭逢处，也道曾将刻画来。","dynasty":"宋代","title":"赠刻图书处士二首"}
{"author":"李刘","content":"光景不相待，流年剧箭过。酸辛前诏左，科甲后生多。命蹇穷为祟，愁多睡作魔。盖棺方事定，有酒且高歌。","dynasty":"宋代","title":"自寿"}
{"author":"李刘","content":"烟驱扇击手频挝，奈尔传呼又满衙。我醉不眠君不去，下帷高枕任喧哗。","dynasty":"宋代","title":"麾蚊"}
{"author":"李刘","content":"万里碧鸡使，叱驭问邛崃。枪旗有烨，川秦奔走送龙媒。好在灵均初度，唤起长庚佳梦，霜月照金罍。寿似武侯柏，香在草堂梅。舞娉婷，斟凿落，沃崔嵬。神尧孙子，向来八九上三台。挂了桑弧蓬矢，便恐彤弓秬瓒，分宝下天阶。归赋梁园雪，试唤长卿来。","dynasty":"宋代","title":"水调歌头寿赵茶马"}
{"author":"李刘","content":"郑履声传，倪经业绍，半千贤运重开。妙年阔步，高折桂枝回。卿月郎星历遍，都贪把、符竹南来。棠阴永，仍持玉节，臬事副钦哉。吾生，真幸会，旧家桃李，曾费栽培。更春风次第，吹到寒荄。遥望绂麟祥旦，霄躔邈、阻奉琅杯。谁知道，清源路远，直上即蓬莱。","dynasty":"宋代","title":"满庭芳上程宪卓，程尚书大昌侄"}
{"author":"李刘","content":"湘江贯地维，衡岳生人杰。谁遣益州星，暂伴峨眉月。初度庆今朝，绣斧双龙节。为国罩嘉鱼，趣觐黄金阙。","dynasty":"宋代","title":"生查子寿谢宪，在四川类省试院"}
{"author":"班婕妤","content":"新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉飙夺炎热。弃捐箧笥中，恩情中道绝。","dynasty":"两汉","tags":"咏物，写人，宫怨","title":"怨歌行"}
{"author":"周朴","content":"桃花春色暖先开，明媚谁人不看来。可惜狂风吹落后，殷红片片点莓苔。","dynasty":"唐代","tags":"咏物，桃花","title":"桃花"}
{"author":"周朴","content":"荒郊一望欲消魂，泾水萦纡傍远村。牛马放多春草尽，原田耕破古碑存。云和积雪苍山晚，烟伴残阳绿树昏。数里黄沙行客路，不堪回首思秦原。","dynasty":"唐代","tags":"春天，怀古，伤怀","title":"春日秦国怀古"}
{"author":"周朴","content":"良匠用材为塔了，神光寺更得高名。风云会处千寻出，日月中时八面明。海水旋流倭国野，天文方戴福州城。相轮顶上望浮世，尘里人心应总平。","dynasty":"唐代","title":"福州神光寺塔"}
{"author":"周朴","content":"秦筑长城在，连云碛气侵。风吹边草急，角绝塞鸿沈。世世征人往，年年战骨深。辽天望乡者，回首尽沾襟。","dynasty":"唐代","title":"塞上行"}
{"author":"周朴","content":"石国胡儿向碛东，爱吹横笛引秋风。夜来云雨皆飞尽，月照平沙万里空。","dynasty":"唐代","title":"塞下曲"}
{"author":"周朴","content":"松店茅轩向水开，东头舍赁一裴徊。窗吟苦为秋江静，枕梦惊因晓角催。邻舍见愁赊酒与，主人知去索钱来。眼看白笔为霖雨，肯使红鳞便曝腮。","dynasty":"唐代","title":"客州赁居寄萧郎中"}
{"author":"周朴","content":"旅人游汲汲，春气又融融。农事蛙声里，归程草色中。独惭出谷雨，未变暖天风。子玉和予去，应怜恨不穷。","dynasty":"唐代","title":"春中途中寄南巴崔使君"}
{"author":"周朴","content":"良夜岁应足，严风为变春。遍回寒作暖，通改旧成新。秀树因馨雨，融冰雨泛蘋.韶光不偏党，积渐煦疲民。","dynasty":"唐代","title":"早春"}
{"author":"周朴","content":"群玉诗名冠李唐，投诗换得校书郎。吟魂醉魄知何处，空有幽兰隔岸香。","dynasty":"唐代","title":"吊李群玉"}
{"author":"周朴","content":"建造上方藤影里，高僧往往似天台。不知名树檐前长，曾问道人岩下来。","dynasty":"唐代","title":"无等岩"}
{"author":"周朴","content":"古陵寒雨集，高鸟夕阳明。高情千里外，长啸一声初。（以上见张为《主客图》）月离山一丈，风吹花数苞。（见《吟窗杂录》）晓来山鸟闹，雨过杏花稀。（见《优古堂诗话》）曲渚回湾锁钓舟。平潮晚影沈清底，远岳危栏等翠尖。（上见《海录碎事》）白日才离沧海底，清光先照户窗前。（灵岩广化寺，见《闽志》）连云天堑有山色，极目海门无雁行。可怜黄雀衔将去，从此庄周梦不成。（《咏蝶》。见《泉州志》）禅是大沩诗是朴，大唐天子只三人。（《赠大沩》）","dynasty":"唐代","title":"句"}
{"author":"周朴","content":"柳色尚沉沉，风吹秋更深。山河空远道，乡国自鸣砧。巷有千家月，人无万里心。长城哭崩后，寂绝至如今。","dynasty":"唐代","title":"秋深"}
{"author":"周朴","content":"峩峩双髻山，瀑布泻云间。尘世自疑水，禅门长去关。茯神松不异，藏宝石俱闲。向此师清业，如何方可攀。","dynasty":"唐代","title":"赠双峯山和尚"}
{"author":"周朴","content":"早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。","dynasty":"唐代","title":"春宫怨"}
{"author":"周朴","content":"万里重山遶福州，南横一道见溪流。天边飞鸟东西没，尘里行人早晚休。晓日青山当大海，连云古堑对高楼。那堪望断他乡目，只此萧条自白头。","dynasty":"唐代","title":"登福州南涧寺"}
{"author":"周朴","content":"三年翦拂感知音，哭向青山永夜心。竹在晓烟孤凤去，剑荒秋水一龙沉。新坟日落松声小，旧色春残草色深。不及此时亲执绋，石门遥想泪沾襟。","dynasty":"唐代","title":"哭李端"}
{"author":"周朴","content":"薛老峯头三个字，须知此与石齐生。直叫截断苍苔色，浮世人侪眼始明。","dynasty":"唐代","title":"薛老峯"}
{"author":"周朴","content":"建造上方藤影里，高僧往往似天台。不知名树檐前长，曾问道人岩下来。","dynasty":"唐代","title":"无等巌"}
{"author":"周朴","content":"旅人游汲汲，春气又融融。农事蛙声里，归程草色中。独惭出谷雨，未变暖天风。子玉和予去，应怜恨不穷。","dynasty":"唐代","title":"春中途中寄南巴"}
{"author":"周朴","content":"柳色尚沈沈，风吹秋更深。山河空远道，乡国自鸣砧。巷有千家月，人无万里心。长城哭崩后，寂绝至如今。","dynasty":"唐代","title":"秋深"}
{"author":"周朴","content":"柳色尚沈沈，风吹秋更深。山河空远道，乡国自鸣砧。巷有千家月，人无万里心。长城哭崩后，寂绝至如今。","dynasty":"唐代","title":"秋深（一作塞上行）"}
{"author":"周朴","content":"峨峨双髻山，瀑布泻云间。尘世自疑水，禅门长去关。茯神松不异，藏宝石俱闲。向此师清业，如何方可攀。","dynasty":"唐代","title":"赠双峰山和尚"}
{"author":"周朴","content":"不学世所惜，是何无了公。灵匡虚院外，虎迹乱山中。昼夜必连去，古今争敢同。禅情岂堪问，问答更无穷。","dynasty":"唐代","title":"赠无了禅师"}
{"author":"周朴","content":"王君上升处，信首古居前。皂树即须朽，白龟应亦全。云间犹一日，尘里已千年。碧色坛如黛，时人谁可仙。","dynasty":"唐代","title":"王霸坛"}
{"author":"周朴","content":"旧居桐柏观，归去爱安闲。倒树造新屋，化人修古坛。晚花霜后落，山雨夜深寒。应有同溪客，相寻学炼丹。","dynasty":"唐代","title":"送梁道士"}
{"author":"周朴","content":"年高来远戍，白首罢干戎。夜色蓟门火，秋声边塞风。碛浮悲老马，月满引新弓。百战阴山去，唯添上将雄。","dynasty":"唐代","title":"边思"}
{"author":"周朴","content":"系马向山立，一杯聊奠君。野烟孤客路，寒草故人坟。琴韵归流水，诗情寄白云。日斜休哭后，松韵不堪闻。","dynasty":"唐代","title":"哭陈庾"}
{"author":"周朴","content":"野寺度残夏，空房欲暮时。夜听猿不睡，秋思客先知。竹迥烟生薄，山高月上迟。又登尘路去，难与老僧期。","dynasty":"唐代","title":"宿玉泉寺"}
{"author":"周朴","content":"浮世师休话，晋时灯照岩。禽飞穿静户，藤结入高杉。存没诗千首，废兴经数函。谁知将俗耳，来此避嚣谗。","dynasty":"唐代","title":"题赤城中岩寺"}
{"author":"周朴","content":"桐庐江水闲，终日对柴关。因想别离处，不知多少山。钓舟春岸泊，庭树晓莺还。莫便求栖隐，桂枝堪恨颜。","dynasty":"唐代","title":"寄处士方干"}
{"author":"周朴","content":"陇树塞风吹，辽城角几枝。霜凝无暂歇，君貌莫应衰。万里平沙际，一行边雁移。那堪朔烟起，家信正相离。","dynasty":"唐代","title":"寄塞北张符"}
{"author":"周朴","content":"随风身不定，今夜在苍梧。客泪有时有，猿声无处无。潮添瘴海阔，烟拂粤山孤。却忆零陵住，吟诗半玉壶。","dynasty":"唐代","title":"次梧州却寄永州使君"}
{"author":"周朴","content":"庵前古折碑，夜静念经时。月皎海霞散，露浓山草垂。鬼闻抛故冢，禽听离寒枝。想得天花坠，馨香拂白眉。","dynasty":"唐代","title":"赠念经僧"}
{"author":"周朴","content":"湖州安吉县，门与白云齐。禹力不到处，河声流向西。去衙山色远，近水月光低。中有高人在，沙中曳杖藜。","dynasty":"唐代","title":"董岭水"}
{"author":"周朴","content":"层阁叠危壁，瑞因千古名。几连扬子路，独倚润州城。云近衔江色，雕高背磬声。僧居上方久，端坐见营营。","dynasty":"唐代","title":"题甘露寺"}
{"author":"周朴","content":"院深尘自外，如佛值玄公。常迹或非次，志门因得中。衣巾离暑气，床榻向凉风。是事不逾分，只应明德同。","dynasty":"唐代","title":"题玄公院"}
{"author":"周朴","content":"瓯闽在郊外，师院号东禅。物得居来正，人经论后贤。瓟槽柳塞马，盖地月支綖。鹳鹊尚巢顶，谁堪举世传。","dynasty":"唐代","title":"福州东禅寺"}
{"author":"周朴","content":"大沩清复深，万象影沈沈。有客衣多毳，空门偈胜金。王侯皆作礼，陆子只来吟。我问师心处，师言无处心。","dynasty":"唐代","title":"赠大沩和尚"}
{"author":"周朴","content":"愁多难得寐，展转读书床。不是旅人病，岂知秋夜长。归乡凭远梦，无梦更思乡。枕上移窗月，分明是泪光。","dynasty":"唐代","title":"秋夜不寐寄崔温进士"}
{"author":"周朴","content":"晓擎弓箭入初场，一发曾穿百步杨。仙籍旧题前进士，圣朝新奏校书郎。马疑金马门前马，香认芸香阁上香。闲伴李膺红烛下，慢吟丝竹浅飞觞。","dynasty":"唐代","title":"赠李裕先辈"}
{"author":"周朴","content":"东南一境清心目，有此千峰插翠微。人在下方冲月上，鹤从高处破烟飞。岩深水落寒侵骨，门静花开色照衣。欲识蓬莱今便是，更于何处学忘机。","dynasty":"唐代","title":"桐柏观"}
{"author":"周朴","content":"受降城必破，回落陇头移。蕃道北海北，谋生今始知。","dynasty":"唐代","title":"塞上"}
{"author":"周朴","content":"一阵风来一阵砂，有人行处没人家。黄河九曲冰先合，紫塞三春不见花。","dynasty":"唐代","title":"塞上曲"}
{"author":"周朴","content":"生在巫山更向西，不知何事到巴溪。中宵为忆秋云伴，遥隔朱门向月啼。","dynasty":"唐代","title":"咏猿"}
{"author":"周朴","content":"薛老峰头三个字，须知此与石齐生。直教截断苍苔色，浮世人侪眼始明。","dynasty":"唐代","title":"薛老峰"}
{"author":"周朴","content":"寺还名玉泉，澄水亦遭贤。物尚犹如此，人争合偶然。溪流云断外，山峻鸟飞还。初日长廊下，高僧正坐禅。","dynasty":"唐代","title":"玉泉寺"}
{"author":"周朴","content":"不掩盈窗日，天然格调高。凉风移蟋蟀，落叶在离骚。回笔挑灯烬，悬图见海潮。因论三国志，空载几英豪。","dynasty":"唐代","title":"宿刘温书斋"}
{"author":"周朴","content":"万里重山绕福州，南横一道见溪流。天边飞鸟东西没，尘里行人早晚休。晓日青山当大海，连云古堑对高楼。那堪望断他乡目，只此萧条自白头。","dynasty":"唐代","title":"登福州南涧寺"}
{"author":"周朴","content":"齐心楼上望浮云，万古千秋空姓名。尧水永销天际去，姬风一变世间平。高踪尽共烟霞在，大道长将日月明。从此安然寰海内，后来无复谩相倾。","dynasty":"唐代","title":"望中怀古"}
{"author":"周朴","content":"升山自古道飞来，此是神功不可猜。气色虽然离禹穴，峰峦犹自接天台。岩边折树泉冲落，顶上浮云日照开。南望闽城尘世界，千秋万古卷尘埃。","dynasty":"唐代","title":"升山寺"}
{"author":"周朴","content":"三年剪拂感知音，哭向青山永夜心。竹在晓烟孤凤去，剑荒秋水一龙沈。新坟日落松声小，旧色春残草色深。不及此时亲执绋，石门遥想泪沾襟。","dynasty":"唐代","title":"哭李端"}
{"author":"周朴","content":"开元寺里七重塔，遥对方山影拟齐。杂俗人看离世界，孤高僧上觉天低。唯堪片片紫霞映，不与濛濛白雾迷。心若无私罗汉在，参差免向日虹西。","dynasty":"唐代","title":"福州开元寺塔"}
{"author":"周朴","content":"灼灼春园晚色分，露珠千点映寒云。多情舞蝶穿花去，解语流莺隔水闻。冷酒杯中宜泛滟，暖风林下自氛氲。仙桃不肯全开拆，应借馀芳待使君。","dynasty":"唐代","title":"春日游北园寄韩侍郎"}
{"author":"周朴","content":"黄纸晴空坠一缄，圣朝恩泽洗冤谗。李膺门客为闲客，梅福官衔改旧衔。名自石渠书典籍，香从芸阁著衣衫。寰中不用忧天旱，霖雨看看属傅岩。","dynasty":"唐代","title":"喜贺拔先辈衡阳除正字"}
{"author":"畅诸","content":"献岁春犹浅，园林未尽开。雪和新雨落，风带旧寒来。听鸟闻归雁，看花识早梅。生涯知几日，更被一年催。","dynasty":"唐代","title":"早春"}
{"author":"畅诸","content":"城楼多峻极，列酌恣登攀。迥林飞鸟上，高榭代人间。天势围平野，河流入断山。今年菊花事，并是送君还。","dynasty":"唐代","title":"登鹳鹊楼"}
{"author":"陈锡","content":"百粤风尘迥，登临野色分。牛羊散平陆，狐兔穴荒坟。旧垒寒鸦集，残碑动火焚。青山故无恙，鸾道杳秋云。","dynasty":"明代","title":"登越王台"}
{"author":"陈锡","content":"苍茫烟水拍长天，断续渔舟起荻湾。林雾半沉鳌背月，波光先撼虎头山。摩挲若木聊晞发，呼吸朝霞小驻颜。安得乘风生羽翼，宾阳长傍彩云间。","dynasty":"明代","title":"浴日亭"}
{"author":"陈锡","content":"荒凉艮岳草萋萋，南渡湖山意转迷。炎海膻腥朝饮马，厓门风雨夜鸣鸡。两间正气华夷肃，万古精光日月齐。成败未须伤往事，狐宫煨烬没棠梨。","dynasty":"明代","title":"三忠祠"}
{"author":"陈锡","content":"靡靡流火西，鲜飙扫馀燠。奇怀迈良辰，散步粤山麓。林峦蔚葱茜，丘壑缭而曲。振缨蹑崇台，神情若新沐。绰约台上人，清扬美如玉。冥心观太初，天地渺一粟。幻形忘赘疣，委运付亭毒。浮云寓太虚，不满一捧腹。悠哉偕友朋，适意此盘谷。岸帻南斗旁，云溟聘遐瞩。徜徉四山暝，日入欢未足。秋声动乔林，飒飒度疏竹。松灯奚待篝，明月自为烛。真乐同逍遥，岂必骖黄鹄。","dynasty":"明代","title":"秋日登玄览台"}
{"author":"杨无咎","content":"情难足。不堪黄帽催行速。催行速。扁舟一叶，别愁千斛。津亭送客惊相嘱。举杯欲唱眉先蹙。眉先蹙。背人掩面，不能终曲。","dynasty":"宋代","title":"忆秦娥"}
{"author":"杨无咎","content":"钟陵好，和气满江城。忆昨旌麾初至止，到今政令只宽平。仍岁兆丰登。称庆旦，遐迩一般情。共信我公跻寿考，从来阴德被生灵。襦衤夸听欢声。","dynasty":"宋代","title":"望江南"}
{"author":"杨无咎","content":"茅舍疏篱。半飘残雪，斜卧低枝。可更相宜，烟笼修竹，月在寒溪。宁宁伫立移时。判瘦损、无妨为伊。谁赋才情，画成幽思，写入新诗。","dynasty":"宋代","tags":"宋词三百首，婉约，咏物，梅花，抒情","title":"柳梢青·茅舍疏篱"}
{"author":"杨无咎","content":"秋来愁更深，黛拂双蛾浅。翠袖怯春寒，修竹萧萧晚。此意有谁知，恨与孤鸿远。小立背西风，又是重门掩。","dynasty":"宋代","tags":"婉约，闺怨，秋天，妇女，思念","title":"生查子·秋来愁更深"}
{"author":"杨无咎","content":"钟陵好，褚襦衤夸听欢声。薰入管弦增亮响，唤教罗绮亦光荣。引满劝金觥。谁信是，元自悟长生。铃阁才投公事笔，云章惟读道家经。家世仰仙卿。","dynasty":"宋代","title":"望江南"}
{"author":"杨无咎","content":"淋漓尽日黄梅雨。断送春光暮。目断向高楼，持酒停歌，无计留春住。扑人飞絮浑无数。总是添愁绪。回首问春风，争得春愁，也解随春去。","dynasty":"宋代","title":"醉花阴"}
{"author":"杨无咎","content":"疏疏数点黄梅雨。殊方又逢重五角黍包金，菖蒲泛玉，风物依然荆楚。衫裁艾虎。更钗袅朱符，臂缠红缕。扑粉香绵，唤风绫扇小窗午。沈湘人去已远，劝君休对酒，感时怀古。慢啭莺喉，轻敲象板，胜读离骚章句。荷香暗度。渐引入陶陶，醉乡深处。卧听江头，画船喧叠鼓。","dynasty":"宋代","title":"齐天乐（端午）"}
{"author":"杨无咎","content":"穷阴急景暗推迁。减绿鬓，损朱颜。利名牵役几时闲。又还惊，一岁圆。劝君今夕不须眠。且满满，泛觥船。大家沈醉对芳筵。愿新年，胜旧年。","dynasty":"宋代","title":"双雁儿（除夕）"}
{"author":"杨无咎","content":"月华灯影光相射。还是元宵也。绮罗如画，笙歌递响，无限风雅。闹蛾斜插，轻衫乍试，闲趁尖耍。百年三万六千夜，愿长如今夜。","dynasty":"宋代","title":"人月圆"}
{"author":"杨无咎","content":"楚乡易得天时恶。风雨长如约。不道有幽人，衣带秋深，犹自悬鹑索。招呼朋侣如花萼。有酒须同酌。世态任凋疏，却爱黄花，不似群花落。","dynasty":"宋代","title":"醉花阴"}
{"author":"杨无咎","content":"桂花馥郁清无寐。觉身在、广寒宫里。忆吾家、妃子旧游，瑞龙脑、暗藏叶底。不堪午夜西风起。更飐飐、万丝斜坠。向晓来、却是给孤园，乍惊见、黄金布地。","dynasty":"宋代","title":"步蟾宫（九月二十六夜宿周师从家。睡觉，风雨起，有怀木犀）"}
{"author":"杨无咎","content":"一斑两点从初起。这手脚、渐不灵利。背人只待暗搔爬，腥臭气、薰天炙地。下梢管取好脓水。要洁净、怎生堪洗。自身作坏匹如闲，更和傍人带累。","dynasty":"宋代","title":"步蟾宫"}
{"author":"杨无咎","content":"资坐客歌笑急雨回风，淡云障日，乘闲携客登楼。金桃带叶，玉李含朱，一尊同醉青州。福善桥头。记檀槽凄绝，春笋纤柔。窗外月西流。似浔阳、商妇邻舟。况得意情怀，倦妆模样，寻思可奈离愁。何妨乘逸兴，甚征帆、只抵芦洲。月却花羞。重见想、欢情更稠。问何时，佳期卜夜，如今双鬓惊秋。","dynasty":"宋代","title":"长相思"}
{"author":"杨无咎","content":"前山雨歇。爱竹树低阴，轩窗无热。珠箔半垂，清风细绕，萧萧吹华发。珍簟粲枕设。珊瑚瘦，琉璃滑。永日欹枕，知谁是伴，旧书重揭。清绝。轻云淡月。梦同泛、沧波万叠。杯盘狼藉处，相扶就枕，欢笑歌翻雪。转棹小溪湾，人家灯火断明灭。正携手，无端惊回，槛外数声鶗鴂。","dynasty":"宋代","title":"曲江秋"}
{"author":"杨无咎","content":"香消烬歇。换沈水重燃，薰炉犹热。银汉坠怀，冰轮转影，冷光侵毛发。随分且宴设。小槽酒，真珠滑。渐觉夜阑，乌纱露濡，画帘风揭。清绝。轻纨弄月。缓歌处、眉山怨叠。持杯须我醉，香红映脸，双腕凝霜雪。饮散晚归来，花梢指点流萤灭。睡未稳，东窗渐明，远树又闻鶗鴂。","dynasty":"宋代","title":"曲江秋"}
{"author":"杨无咎","content":"鸣鸠怨歇。对急雨过云，暗风吹热。漠漠稻田，差差柳岸，新沐青丝发。楼上素琴设。爱流水，随弦滑。深炷龙津，浓熏绛帏，博山频揭。超绝。遥岑吐月。照苍茜、重重叠叠。恍然身在处，浑疑同泛，花舫波喷雪。滉漾醉魂醒，惊呼不是沤生灭。伫望久，空叹无才可赋，厌听鶗鴂。","dynasty":"宋代","title":"曲江秋"}
{"author":"杨无咎","content":"小阁清幽，胆瓶高插梅千朵。主宾欢坐。不速还容我。换羽移宫，绝唱谁能和。伊知麽。暂听些个。已觉丝成裹。","dynasty":"宋代","title":"点绛唇（赵育才席上用东坡韵赠歌者）"}
{"author":"杨无咎","content":"渐近青春，试寻红瓃，经年疏隔。小立风前，恍然初见，情如相识。为伊只欲颠狂，犹自把、芳心爱惜。传与东君，乞怜愁寂，不须要勒。","dynasty":"宋代","title":"柳梢青"}
{"author":"杨无咎","content":"嫩蕊商量。无穷幽思，如对新妆。粉面微红，檀唇羞启，忍笑含香。休将春色包藏。抵死地、教人断肠。莫待开残，却随明月，走上回廊。","dynasty":"宋代","title":"柳梢青"}
{"author":"杨无咎","content":"粉墙斜搭。被伊勾引，不忘时霎。一夜幽香，恼人无寐，可堪开币。晓来起看芳丛，只怕里、危梢欲压。折向胆瓶，移归芸阁，休薰金鸭。","dynasty":"宋代","title":"柳梢青"}
{"author":"杨无咎","content":"目断南枝。几回吟绕，长怨开迟。雨浥风欺，雪侵霜妒，却恨离披。欲调商鼎如期。可奈向、骚人自悲。赖有毫端，幻成冰彩，长似芳时。范端伯要余画梅四枝：一未开、一欲开、一盛开、一将残，仍各赋词一首。画可信笔，词难命意，却之不从，勉徇其请。予旧有柳梢青十首，亦因梅所作，今再用此声调，盖近时喜唱此曲故也。端伯奕世勋臣之家，了无膏梁气味，而胸次洒落，笔端敏捷，观其好尚如许，不问可知其人也。要须亦作四篇，共夸此画，庶几衰朽之人，托以俱不泯耳。乾道元年七夕前一日癸丑，丁丑人扬无咎补之书于豫章武宁僧舍。","dynasty":"宋代","title":"柳梢青"}
{"author":"杨无咎","content":"夜来六出飞花，又催寂寞袁门闭。幽斋无寐，寒欺衾布，明吞窗纸。起步闲庭，月华交映，长空如水。便乘风欲去，凌云直上，青冥际、骑箕尾。谁信团成和气。在贤侯、笑谈声里。咸惊句琢琼瑰，端是锦缠肠胃。宿麦连云，遗蝗入地，田家知未。更明年看取，东阡北陌，黄云万里。","dynasty":"宋代","title":"水龙吟·夜来六出飞花"}
{"author":"杨无咎","content":"墙头低荫翠幄。格磔鸣乌鹊。好梦惊回处，馀酲推枕犹觉。新晴人意乐。云容薄。丽日明池阁。卷帘幕。披衣散策，闲庭吟绕红药。残英几许，尚可一供春酌。天气今宵怕又恶。凭托。东风且慢吹落。","dynasty":"宋代","title":"隔浦莲/隔浦莲近拍"}
{"author":"杨无咎","content":"水寒江静。浸一抹、青山影。楼外指点渔村近。笛声谁喷。惊起宾鸿阵。往事总归眉际恨。这相思、□□谁问。泪痕空把罗襟印。泪应尽。争奈情无尽。","dynasty":"宋代","title":"品令·水寒江静"}
{"author":"杨无咎","content":"檐收雨脚，云乍敛、依然又满长空。纹蜡焰低，熏炉烬冷，寒衾拥尽重重。隔帘栊。听撩乱、扑漉春虫。晓来见、玉楼珠殿，恍若在蟾宫。长爱越水泛舟，蓝关立马，画图中。怅望几多诗□，无句可形容。谁与问、已经三白，忒是报年丰。未应真个，情多老却天公。","dynasty":"宋代","title":"白雪·檐收雨脚"}
{"author":"杨无咎","content":"芝兰桃李环围著。拥和气、浮帘幕。寿斝交飞争满酌。一声珠丳，数敲牙板，应有梁尘落。腰金虽重何曾觉。更看悬鱼上麟阁。不用祖洲寻灵药。平时阴德，几人今日，额手称安乐。","dynasty":"宋代","title":"青玉案·芝兰桃李环围著"}
{"author":"杨无咎","content":"南州独数多名士。谁富贵、归桑梓。昼锦如公难比似。傍湖开径，雨帘云栋，平地居仙子。行须勋业超青史。再侍宸帏任非次。醉袖尽教春酒渍。明年此会，寿觞欲举，百拜君王赐。","dynasty":"宋代","title":"青玉案·南州独数多名士"}
{"author":"杨无咎","content":"五云楼阁蓬瀛路。空相望、无由去。弱水渺茫谁可渡。君家徐福，荡舟寻访，却是曾知处。群仙应问来何暮。说与荣归锦封句。句里丁宁天已许。要教强健，召还廊庙，永作商岩雨。","dynasty":"宋代","title":"青玉案·五云楼阁蓬瀛路"}
{"author":"杨无咎","content":"锺陵好，佳节庆元正。瑞色潜将春共到，台星遥映月初升。贤帅为时生。人意乐，天宇亦清明。淡薄眉腮娇倚暖，依微柳眼喜窥晴。和气满江城。","dynasty":"宋代","title":"望江南/忆江南"}
{"author":"杨无咎","content":"寥亮度弦管，笑语集簪缨。又逢华旦争庆，豪杰为时生。犹对中秋月影，渐放重阳菊蕊，万宝正西成。爽气知多少，天赋满襟灵。擅词华，追鲍谢，踵斯冰。入趋禁近，出镇藩辅早辞荣。休恋平湖佳致，好为苍生重起，归去侍宸庭。一德及元□，千载致升平。","dynasty":"宋代","title":"水调歌头·寥亮度弦管"}
{"author":"杨无咎","content":"料峭寒生，知是那番花信。算来都为，惜花人做恨。看犹未足，早觉枝头吹尽。曲栏幽榭，乱红成阵。酾酒花前，试停杯、与细问。褪香销粉，问东君怎忍。韶华过半，谩赢得、几场春困。厌厌空自，为花愁损。","dynasty":"宋代","title":"传言玉女·料峭寒生"}
{"author":"杨无咎","content":"情难足。不堪黄帽催行速。催行速。扁舟一叶，别愁千斛。津亭送客惊相嘱。举杯欲唱眉先蹙。眉先蹙。背人掩面，不能终曲。","dynasty":"宋代","title":"忆秦娥·情难足"}
{"author":"杨无咎","content":"後堂芳树阴阴见。疏蝉又还催晚。燕守朱门，萤粘翠幕，纹蜡啼红慵剪。纱帏半卷。记云亸瑶山，粉融珍簟。睡起援毫，戏题新句谩盈卷。睽离鳞雁顿阻，似闻频念我，愁绪无限。瑞鸭香销，铜壶漏永，谁惜无眠展转。蓬山恨远。想月好风清，酒登琴荐。一曲高歌，为谁眉黛敛。","dynasty":"宋代","title":"齐天乐·後堂芳树阴阴见"}
{"author":"杨无咎","content":"借问嫦娥，当初谁种婆娑树。空中呈露。不坠凡花数。却爱芗林，便似蟾宫住。清如许。醉看歌舞。同在高寒处。","dynasty":"宋代","title":"点绛唇·借问嫦娥"}
{"author":"杨无咎","content":"当初本合蟾宫里。谩容易、到尘世。表里冰清谁与比。占无双两地。诜诜已是多孙子。看将来、总荣贵。岁岁今朝捧瑶觞，劝南园桃李。","dynasty":"宋代","title":"滴滴金·当初本合蟾宫里"}
{"author":"杨无咎","content":"相逢未尽论心素。早容易、背人去。忆得歌翻断肠句。更惺惺言语。萋萋芳草迷南浦。正风吹、打船雨。静听愁声夜无眠，到水村何处。","dynasty":"宋代","title":"滴滴金·相逢未尽论心素"}
{"author":"杨无咎","content":"见兰枯菊悴。□寂寞，天与春风来至。梅梢弄晴蕊。似於人，装点十分和气。吴头楚尾。听民谣、欢声鼎沸。总扶携□手，嬉游鼓腹，顿忘愁悴。谁比。承流宣化，问俗观风，一时双美。笙歌宴启。交酬献，尽沈醉。□□□，行看宸庭同拜，归向天街并辔。对西湖把酒，应须共谈旧治。","dynasty":"宋代","title":"瑞鹤仙·见兰枯菊悴"}
{"author":"杨无咎","content":"漠漠云轻，涓涓露重，西风特地飕飕。觉良宵初永，袢暑微收。乘鹤缑山，浮槎银汉，尚想风流。笑人间儿戏，瓜果堆盘，缯彩为楼。广庭净扫，露坐披衣，细看新月如钩。谁道是、嫦娥不嫁，独守清秋。雅有骚人伴侣，长交清影夷犹。举杯相属，却应羞杀，呆女痴牛。","dynasty":"宋代","title":"雨中花/夜行船"}
{"author":"杨无咎","content":"痴牛呆女，谩恩深情远。一岁惟能一相见。纵金风玉露，胜却人间，争奈向、雪月花时阻间。幽欢犹未足，催度桥归，乌鹊无端便惊散。别後欲重来，杳杳银河，空怅望、不胜凄断。最可惜、当初泛槎人，甚不问、天边这些磨难。","dynasty":"宋代","title":"洞仙歌·痴牛呆女"}
{"author":"杨无咎","content":"金铃玉屑嫌非巧。生作文鸳小。西帝也多情，偷取佳名，分付闲花草。渊明手把谁携酒。羞把簪乌帽。寄与绮窗人，百种妖娆，不似酴醿好。","dynasty":"宋代","title":"醉花阴·金铃玉屑嫌非巧"}
{"author":"杨无咎","content":"淋漓尽日黄梅雨。断送春光暮。目断向高楼，持酒停歌，无计留春住。扑人飞絮浑无数。总是添愁绪。回首问春风，争得春愁，也解随春去。","dynasty":"宋代","title":"醉花阴·淋漓尽日黄梅雨"}
{"author":"杨无咎","content":"沙上鸥群□戏，云端雁阵斜铺。殷勤特为故人书。写尽衷肠情素。名字纵非俦匹，夤缘自合欢娱。尽教涂抹费工夫。到底翻成啮醋。","dynasty":"宋代","title":"西江月·沙上鸥群□戏"}
{"author":"杨无咎","content":"早已是花魁柳冠。更绝唱、不容同伴。画鼓低敲，红牙随应，著个人勾唤。慢引莺喉千样转。听过处、几多娇怨。换羽移宫，偷声减字，不顾人肠断。","dynasty":"宋代","title":"雨中花令·已是花魁柳冠"}
{"author":"杨无咎","content":"一斑两点从初起。这手脚、渐不灵利。背人只待暗搔爬，腥臭气、薰天炙地。下梢管取好脓水。要洁净、怎生堪洗。自身作坏匹如闲，更和傍人带累。","dynasty":"宋代","title":"步蟾宫·一斑两点从初起"}
{"author":"杨无咎","content":"夜来六出飞花，又催寂寞袁门闭。幽斋无寐，寒欺衾布，明吞窗纸。起步闲庭，月华交映，长空如水。便乘风欲去，凌云直上，青冥际、骑箕尾。谁信团成和气。在贤侯、笑谈声里。咸惊句琢琼瑰，端是锦缠肠胃。宿麦连云，遗蝗入地，田家知未。更明年看取，东阡北陌，黄云万里。","dynasty":"宋代","title":"水龙吟其五"}
{"author":"杨无咎","content":"芝兰桃李环围著。拥和气、浮帘幕。寿斝交飞争满酌。一声珠串，数敲牙板，应有梁尘落。腰金虽重何曾觉。更看悬鱼上麟阁。不用祖洲寻灵药。平时阴德，几人今日，额手称安乐。","dynasty":"宋代","title":"青玉案其一徐侍郎生辰"}
{"author":"杨无咎","content":"南州独数多名士。谁富贵、归桑梓。昼锦如公难比似。傍湖开径，雨帘云栋，平地居仙子。行须勋业超青史。再侍宸帏任非次。醉袖尽教春酒渍。明年此会，寿觞欲举，百拜君王赐。","dynasty":"宋代","title":"青玉案其二"}
{"author":"杨无咎","content":"五云楼阁蓬瀛路。空相望、无由去。弱水渺茫谁可渡。君家徐福，荡舟寻访，却是曾知处。群仙应问来何暮。说与荣归锦封句。句里丁宁天已许。要教强健，召还廊庙，永作商岩雨。","dynasty":"宋代","title":"青玉案其四次贺方回韵"}
{"author":"杨无咎","content":"寥亮度弦管，笑语集簪缨。又逢华旦争庆，豪杰为时生。犹对中秋月影，渐放重阳菊蕊，万宝正西成。爽气知多少，天赋满襟灵。擅词华，追鲍谢，踵斯冰。入趋禁近，出镇藩辅早辞荣。休恋平湖佳致，好为苍生重起，归去侍宸庭。一德及元□，千载致升平。","dynasty":"宋代","title":"水调歌头其三徐侍郎生辰"}
{"author":"杨无咎","content":"料峭寒生，知是那番花信。算来都为，惜花人做恨。看犹未足，早觉枝头吹尽。曲栏幽榭，乱红成阵。酾酒花前，试停杯、与细问。褪香销粉，问东君怎忍。韶华过半，谩赢得、几场春困。厌厌空自，为花愁损。","dynasty":"宋代","title":"瑞云浓其二王显之席上"}
{"author":"杨无咎","content":"露下天高，最是中秋景胜。喜银蟾、十分增晕。嫦娥飞下，见雾鬟风鬓。念八景园中，画谁能尽。慢奏云韶，美斟仙酝。清不寐、桂香成阵。只愁来夕，又阴晴无准。却待约重圆，后期难问。","dynasty":"宋代","title":"殢人娇其二曾韵寿词"}
{"author":"杨无咎","content":"借问嫦娥，当初谁种婆娑树。空中呈露。不坠凡花数。却爱芗林，便似蟾宫住。清如许。醉看歌舞。同在高寒处。","dynasty":"宋代","title":"点绛唇其三和向芗林木犀"}
{"author":"杨无咎","content":"当初本合蟾宫里。谩容易、到尘世。表里冰清谁与比。占无双两地。诜诜已是多孙子。看将来、总荣贵。岁岁今朝捧瑶觞，劝南园桃李。","dynasty":"宋代","title":"滴滴金其一李宜人生辰"}
{"author":"杨无咎","content":"相逢未尽论心素。早容易、背人去。忆得歌翻断肠句。更惺惺言语。萋萋芳草迷南浦。正风吹、打船雨。静听愁声夜无眠，到水村何处。","dynasty":"宋代","title":"滴滴金其二"}
{"author":"杨无咎","content":"捧杯不管馀酲恶。玉腕宽金约。宛转一声清，戛玉敲冰，浑胜鸣弦索。朱唇浅破桃花萼。重注鸬鹚杓。夜永醉归来，细想罗襟，犹有梁尘落。","dynasty":"宋代","title":"醉花阴其二"}
{"author":"杨无咎","content":"淋漓尽日黄梅雨。断送春光暮。目断向高楼，持酒停歌，无计留春住。扑人飞絮浑无数。总是添愁绪。回首问春风，争得春愁，也解随春去。","dynasty":"宋代","title":"醉花阴其五"}
{"author":"杨无咎","content":"金铃玉屑嫌非巧。生作文鸳小。西帝也多情，偷取佳名，分付闲花草。渊明手把谁携酒。羞把簪乌帽。寄与绮窗人，百种妖娆，不似酴醾好。","dynasty":"宋代","title":"琐窗寒其四鸳鸯菊"}
{"author":"杨无咎","content":"雪艳烟痕。又要春色来到芳尊。却忆年时，月移清影，人立黄昏。一番幽思谁论。但永夜、空迷梦魂。绕遍江南，缭墙深苑，水郭山村。","dynasty":"宋代","title":"柳梢青"}
{"author":"杨无咎","content":"月转墙东。几枝寒影，一点香风。清不成眠，醉凭诗兴，起绕珍丛。平生只个情钟。渐老矣、无愁可供。最是难忘，倚楼人在，横笛声中。","dynasty":"宋代","title":"柳梢青其五"}
{"author":"杨无咎","content":"风和日薄馀烟嫩，测测透鲛绡。相逢且喜，人圆玳席，月满丹霄。烂游胜赏，高低灯火，鼎沸笙箫。一年三百六十日，愿长似今宵。","dynasty":"宋代","title":"人月圆其一"}
{"author":"杨无咎","content":"沙上鸥群□戏，云端雁阵斜铺。殷勤特为故人书。写尽衷肠情素。名字纵非俦匹，夤缘自合欢娱。尽教涂抹费工夫。到底翻成吃醋。","dynasty":"宋代","title":"西江月其一"}
{"author":"杨无咎","content":"已是花魁柳冠。更绝唱、不容同伴。画鼓低敲，红牙随应，著个人勾唤。慢引莺喉千样转。听过处、几多娇怨。换羽移宫，偷声减字，不愿人肠断。","dynasty":"宋代","title":"雨中花令其二"}
{"author":"杨无咎","content":"自是云温雨润。诮不解、佯嗔偷闷。倾坐精神，忺人情性，眉际生春晕。语带京华清更韵。听娅姹、莺喉娇稳。别后相思，心头欲见，觅个灯花信。","dynasty":"宋代","title":"雨中花令其三"}
{"author":"杨无咎","content":"一斑两点从初起。这手脚、渐不灵利。背人只待暗搔爬，腥臭气、薰天炙地。下梢管取好脓水。要洁净、怎生堪洗。自身作坏匹如闲，更和傍人带累。","dynasty":"宋代","title":"点绛唇其二"}
{"author":"杨无咎","content":"看灯花尽落。更欲换，门外初听剥啄。一尊赴谁约。甚不知早暮，忒贪欢乐。嗔人调谑。饮芳容、索强倒恶。渐娇慵不语，迷奚带笑，柳柔花弱。难藐。扶归鸳帐，不褪罗裳，要人求托。偷偷弄搦。红玉软，暖香薄。待酒醒枕臂，同歌新唱，怕晓愁闻画角。问昨宵、可日煞归迟，更休道著。","dynasty":"宋代","title":"瑞鹤仙"}
{"author":"杨无咎","content":"听梅花再弄。残酒醒，无寐寒衾愁拥。凄凉谁与共。谩赢得，别恨离怀千种。拂墙树动。更晓来、云阴雨重。对伤心好景，回首旧游，恍然如梦。欢纵。西湖曾是，画舫争驰，绣鞍双控。归来夜中。要银烛，卸金凤。到而今，谁拣花枝同载，谁酌酒杯笑捧。但逢花对酒，空只自歌自送。","dynasty":"宋代","title":"瑞鹤仙"}
{"author":"杨无咎","content":"数文章翰墨。前辈远，稍□风流岑寂。公才万夫敌。嗣家声，不坠江西人物。凝脂点漆。向鸳行、神峰秀出。况襟怀倜傥，词华洒落，未容俦匹。均逸。妙龄识退，故国怀归，问安亲戚。屏风坐隔。看除召，在晨夕。对生朝，且趁清明时节，痛饮无妨堕帻。著莱衣戏舞，千春永如是日。","dynasty":"宋代","title":"瑞鹤仙"}
{"author":"杨无咎","content":"海宇澄明，天气宴温，人情物态昭苏。喜分付揽辔，来与春俱。潇洒兰亭醉墨，丁宁黄石传书。到如今几载，不坠风流，世有名儒。山川瑞色，樵牧欢声，尽随弦管虚徐。判醉笑、频挥玉尘，共□金壶。湔祓聊勤大手，谋谟宜佐皇图。定知朝暮，未容温席，已促锋车。","dynasty":"宋代","title":"雨中花"}
{"author":"杨无咎","content":"雨霁云收，风高露冷，银河万里波澄。正冰轮初见，玉斧修成。还是一年，凭栏望处，对景愁生。想姮娥应念，待久西厢，为可中庭。翻思皓彩，未如微暗，向人多少深情。长记得、墙阴密语，花底潜行。饮散频羞烛影，梦余常怯窗明。此时此意，有谁曾问，月白风清。","dynasty":"宋代","title":"雨中花（中秋）"}
{"author":"杨无咎","content":"去年今日，踪迹留金水。乘兴挈朋侪，游赏遍、南峰佳致。崇仙岸左，争看竞龙舟，人汹汹，鼓冬冬，不觉金乌坠。而今寂寞，独处山林里。欲去恨无因，奈阻隔、川途百里。香蒲角黍，对暑悄无言，梅雨细，麦风轻，怅望空垂泪。","dynasty":"宋代","title":"蓦山溪（端午有怀新淦）"}
{"author":"杨无咎","content":"天姿雅素，不管群芳妒。微笑倚春风，似窥宋、墙头凝伫。一春花草，陡觉更无香，悬绣账，结罗巾，谁更熏沈炷。可堪开晚，未放韶光去。生怕糁庭阶，直不忍、苍苔散步。会须开宴，满摘蘸瑶觞，何况有，绮窗人，娇鬓相宜处。","dynasty":"宋代","title":"蓦山溪（和鹜州晏倅酴醿）"}
{"author":"杨无咎","content":"玉英檀蕊，细意凭君看。青帝忒多情，费几许、春风暗剪。晓来欹枕，不觉嫩香飘，披宿雾，启幽窗，不道开初遍。无穷风味，乍可蜂莺占。莫遣俗人知，怕毒眼、急须遮断。倚墙压架，娇困卧枝头，心绪里，阿谁知，似个人撩乱。","dynasty":"宋代","title":"蓦山溪（同前）"}
{"author":"杨无咎","content":"蟾宫仙种，几日飘鸳甃。密叶绣团栾，似翦出、佳人翠袖。叶间金粟，蔌蔌糁枝头，黄菊嫩，碧莲披，独对秋容瘦。浓香馥郁，庭户宜熏透。十里远随风，又何必、凭阑细嗅。明犀一点，暗里为谁通，秋夜永，月华寒，无寐听残漏。","dynasty":"宋代","title":"蓦山溪（和徐侍郎木犀）"}
{"author":"杨无咎","content":"见恩荣故里。□著贤关，特然超诣。满腹诗书，洗膏粱余味。羞挽乌号，换将蓝绶，向广庭亲试。磊落胸襟，雍容人物，于今谁比。争许才猷，合跻严禁，行看横飞，少将清议。喜对生朝，且陶陶欢醉。太华莲开，海山桃熟，况是当佳致。满引瑶觞，相期眉寿，君家重耳。","dynasty":"宋代","title":"醉蓬莱"}
{"author":"杨无咎","content":"杯盘狼藉烛参差。欲去未容辞。春雪看飞金碾，香云旋涌花瓷。雍容四座，矜夸一品，重听新词。归路清风生腋，不妨轻捻吟髭。","dynasty":"宋代","title":"朝中措"}
{"author":"杨无咎","content":"打窗急听□然汤。沈水剩熏香。冷暖旋投冰碗，荤膻一洗诗肠。酒醒酥魂，茶添胜致，齿颊生凉。莫道淡交如此，于中有味尤长。","dynasty":"宋代","title":"朝中措（熟水）"}
{"author":"杨无咎","content":"宝勒嘶归，未教佳客轻辞去。姊夫屡鼠。笑听殊方语。清入回肠，端助诗情苦。春风路。梦寻何处。门掩桃花雨。","dynasty":"宋代","title":"点绛唇（紫苏熟水）"}
{"author":"杨无咎","content":"瓦枕藤床，道人劝饮鸡苏水。清虽无比。何似今宵意。红袖传持，别是般情味。歌筵起。绛纱影里。应有吟鞭坠。","dynasty":"宋代","title":"点绛唇"}
{"author":"杨无咎","content":"借问嫦娥，当初谁种婆娑树。空中呈露。不坠凡花数。却爱芗林，便似蟾宫住。清如许。醉看歌舞。同在高寒处。","dynasty":"宋代","title":"点绛唇（和向芗林木犀）"}
{"author":"杨无咎","content":"散策芗林，几回来绕团团树。月明风露。平地神仙数。准拟归来，移近东家住。应相许。为君起舞。直到高寒处。","dynasty":"宋代","title":"点绛唇"}
{"author":"杨无咎","content":"婆娑月里枝，隐约空中露。拟访嫦娥高处看，一夜心生羽。仙种落人间，群艳难俦侣。恼乱骚人有底香，欲赋无奇语。","dynasty":"宋代","title":"卜算子"}
{"author":"杨无咎","content":"平分月殿香，碎点金盘露。占断秋光独自芳，端称觞飞羽。谢了却重开，若个花同侣。谁识灵心一点通，手捻空无语。","dynasty":"宋代","title":"卜算子"}
{"author":"杨无咎","content":"昨夜月初圆，今日春才半。自是元君并旦生，岂在称遐算。花诰看加封，玉斝休辞满。绮席来看谁与同，笑揖麻姑伴。","dynasty":"宋代","title":"卜算子（李宜人生辰）"}
{"author":"杨无咎","content":"当初本合蟾宫里。谩容易、到尘世。表里冰清谁与比。占无双两地。诜诜已是多孙子。看将来、总荣贵。岁岁今朝捧瑶觞，劝南园桃李。","dynasty":"宋代","title":"滴滴金（同前）"}
{"author":"杨无咎","content":"相逢未尽论心素。早容易、背人去。忆得歌翻断肠句。更惺惺言语。萋萋芳草迷南浦。正风吹、打船雨。静听愁声夜无眠，到水村何处。","dynasty":"宋代","title":"滴滴金"}
{"author":"杨无咎","content":"痴牛E66D女，谩恩深情远。一岁惟能一相见。纵金风玉露，胜却人间，争奈向、雪月花时阻间。幽欢犹未足，催度桥归，乌鹊无端便惊散。别后欲重来，杳杳银河，空怅望、不胜凄断。最可惜、当初泛槎人，甚不问、天边这些磨难。","dynasty":"宋代","title":"洞仙歌"}
{"author":"杨无咎","content":"晚风清，淡云卷尽轻罗。看银蟾、初离海上，万里碧汉澄波。碾云衢、玉轮缓驾，照山影、宝镜新磨。光彻庭除，寒生绮席，无聊清兴助吟哦。共宴赏、明宵天气，晴晦又知他。无眠处，衣濡湛露，目断明河。念年来、青云失志，举头羞见嫦娥。且高歌、细敲檀板，拚痛饮、频倒金荷。断约他年，重挥大手，桂枝须斫最高柯。恁时节、清光比似，今夕更应多。功名事，到头须在，休用忙呵。","dynasty":"宋代","title":"多丽（中秋）"}
{"author":"杨无咎","content":"西楼天将晚。流素月、寒光正满。楼上笑揖姮娥，似看罗袜尘生，鬓云风乱。珠帘终夕卷。判不寐、阑干赁暖。好在影落清尊，冷侵香幄，欢余未教人散。","dynasty":"宋代","title":"卓牌子慢（中秋次田不伐韵）"}
{"author":"杨无咎","content":"晓来烟露重，为重阳、增胜致。记一年好处，无似此天气。东篱白衣至，南陌芳筵启。风流曾未远，登临都在眼底。人生如寄。谩把茱萸看子细。击节听高歌，痛饮莫辞醉。乌帽任教，颠倒风里坠。黄花明日，纵好无情味。","dynasty":"宋代","title":"倒垂柳（重九）"}
{"author":"杨无咎","content":"霁空如水。衬落木坠红，遥山堆翠。独立闲阶，数声□度风前，几点雁横云际。已凉天气未寒时，问好处、一年谁记。笑声里。摘得半钗，金蕊来至。横斜为插乌纱，更碎揉、泛入金尊琼蚁。满酌霞觞，愿人寿百千，可奈此时情味。牛山何必独沾衣，对佳节、惟应欢醉。看睡起。晓蝶也愁花悴。","dynasty":"宋代","title":"惜黄花慢"}
{"author":"杨无咎","content":"满城风雨无端恶。孤负登高约。佳节若为酬，盛与歌呼，胜却秋萧索。菊花旋摘揉青萼。满满浮杯杓。老鬓未侵霜，醉里乌纱，不怕风吹落。","dynasty":"宋代","title":"醉花阴"}
{"author":"杨无咎","content":"捧杯不管余酲恶。玉腕宽金约。宛转一声清，戛玉敲冰，浑胜鸣弦索。朱唇浅破桃花萼。重注鸬鹚杓。夜永醉归来，细想罗襟，犹有梁尘落。","dynasty":"宋代","title":"醉花阴"}
{"author":"杨无咎","content":"迤逦韶华将半。桃杏匀于染。又还撩拨、春心倍凄黯。准拟□□狂吟，可怜无复当年，酒肠文胆。倦游览。憔悴羞窥鸾鉴。眉端为谁敛。可堪风雨、无情暗亭槛。触目千点飞红，问春争得春愁，也随春减。","dynasty":"宋代","title":"解蹀躞"}
{"author":"杨无咎","content":"柳暗藏鸦，花深见蝶，物华如绣。情多思远，又是一番清瘦。忆前回、庭榭来春，个人预约同携手。恨迟留，载酒期程，孤负踏青时候。搔首。双眉暗斗。况无似今年，一春晴昼。风僝雨愁。直得□时迤逗。想闲窗、针线倦拈，寂寞细捻酴醿嗅。待还家、定自冤人，泪粉盈襟袖。","dynasty":"宋代","title":"琐窗寒"}
{"author":"杨无咎","content":"朱帘碧瓦干云际。占尽潇滩形势地。傍墙人唤状元家，想见华堂融瑞气。寿杯莫惜团栾醉。跳虎转龟寻旧喜。小邦只恐久难留，异日君王重赐第。","dynasty":"宋代","title":"玉楼春（许运干生辰）"}
{"author":"杨无咎","content":"娉婷标格神仙样。几日珮环离海上。小春只隔一旬期，菊蕊包香犹未放。霞觞满酌摇红浪。慢引新声云际响。玉颜长与姓相宜，寿数三回排第行。","dynasty":"宋代","title":"玉楼春（为童四十寿）"}
{"author":"杨无咎","content":"酒阑未放宾朋散。自拣冰芽教旋碾。调膏初喜玉成泥，溅沫共惊银作线。已知于我情非浅。不必宁宁书木宛面。满尝乞得夜无眠，要听枕边言语软。","dynasty":"宋代","title":"玉楼春（茶）"}
{"author":"杨无咎","content":"开心暖胃。最爱门冬水。欲识味中犹有味。记取东坡诗意。笑看玉笋双传。还思此老亲煎。归去北窗高卧，清风不用论钱。","dynasty":"宋代","title":"清平乐（熟水）"}
{"author":"杨无咎","content":"花阴转午。小院清无暑。雪木宛冰瓯凝灏露。自涤紫毫鸡距。麝煤落纸生春。只应李卫夫人。我亦前身逸少，莫嗔太逼君真。","dynasty":"宋代","title":"清平乐"}
{"author":"杨无咎","content":"恼乱东君，满目千花百卉。偏怜处、爱他秾李。莹然风骨，占十分春意。休漫说、唐昌观中玉蕊。女石雪减霜，凌红掩翠。看不足、可人情味。会须移种，向曲栏幽石戚。愁绿叶成阴，道傍人指。","dynasty":"宋代","title":"殢人娇（李莹）"}
{"author":"杨无咎","content":"露下天高，最是中秋景胜。喜小名银蟾、十分增晕名。嫦娥飞下，见雾鬟风鬓。念八第行景园中，画谁能尽。慢奏云韶，美字斟仙酝。清不寐、桂香成阵。只愁来夕，又阴晴无准。却待约重圆，后期难问。","dynasty":"宋代","title":"殢人娇（曾韵寿词）"}
{"author":"杨无咎","content":"端正纤柔如玉削。窄袜宫革奚，暖衬吴绫薄。掌上细看才半搦。巧偷强夺尝春酌。稳称身材轻绰约。微步盈盈，未怕香尘觉。试问更谁如样脚。除非借与嫦娥著。","dynasty":"宋代","title":"蝶恋花（曾韵革奚·词）"}
{"author":"杨无咎","content":"春睡腾腾长过午。楚梦云收，雨歇香风度。起傍妆台低笑语。画檐双鹊尤偷顾。知指遥山微敛处。问我清癯，莫是因诗苦。不道别来愁几许。相逢更忍从头诉。","dynasty":"宋代","title":"蝶恋花（牛楚）"}
{"author":"杨无咎","content":"昔在仁皇当极治。南极星宫曾降为嘉瑞。犹有画图传好事。身材只恐君今是。对酒不妨同看戏。他日功名，晏子堪为比。更愿远孙逢九世。安排君在鸡窠里。","dynasty":"宋代","title":"蝶恋花"}
{"author":"杨无咎","content":"万里无云秋色静。上下天光，共水交辉映。坐对冰轮心目莹。此身不在尘寰境。扑漉文禽飞不定。勾引离人，分外添归兴。来往悠悠重记省。夜阑人散花移影。","dynasty":"宋代","title":"蝶恋花"}
{"author":"杨无咎","content":"送人归后酒醒时，睡不稳、衾翻翠缕。应将别泪洒西风，尽化作、断肠夜雨。卸帆浦溆。一种恓惶两处。寻思却是我无情，便不解、寄将梦去。","dynasty":"宋代","title":"锯解令"}
{"author":"杨无咎","content":"节物争妍，江山改观，已闻春到萧滩。瑞烟和气，葱蒨接螺川。元是使君诞日，半千运、来踵三贤丞相刘公诗云，四百年间出三相。争相竞，谁知胜地，拜相有前山。芳筵。开富寿，罗绮间簪组骈阗。正雪梅迎腊，霜月将圆。看取霜髯秀颊，人人道、平世神仙。调元手，阴功在继，八百定长年。","dynasty":"宋代","title":"满庭芳（彭守生辰）"}
{"author":"杨无咎","content":"炎光欲谢，更几日、薰风吹雨。共说是天公，亦嘉神贶，特作澄清海宇。灌口擒龙，离堆平水，休问功超前古。当中兴、护我边陲，重使四方安堵。新府。祠庭占得，山川佳处。看晓汲双泉，晚除百病，奔走千门万户。岁岁生朝，勤勤称颂，可但民无灾苦。□愿得、地久天长，佐绍兴□□□。","dynasty":"宋代","title":"二郎神（清源生辰）"}
{"author":"杨无咎","content":"闰余有何好，一岁两中秋。霁云卷尽，依旧银汉截天流。长记芗林堂上，静对小山丛桂，尊俎许从游。遥想此时兴，不减上南楼。引玉觞，看金饼，水云头。醉听哦响，宁羡王粲赋荆州。此夕翻成愁绝，未斫广寒丹桂，犹衣敝貂裘。万事付谈笑，斗酒且宽忧。","dynasty":"宋代","title":"水调歌头（次向芗林韵）"}
{"author":"杨无咎","content":"芗林有何好，花蕊不惊秋。千章云木，长见密叶翠光流。中有三朝勋旧，早岁辞荣轩冕，归伴赤松游。不羡鸳鸯侣，钟听景阳楼。问向来，麟阁上，凤池头。有谁能继，向来解印似苏州。自是英姿绝俗，非我与时违异，何用衣羊裘。况得长生趣，千岁肯怀忧。","dynasty":"宋代","title":"水调歌头（再用前韵为生日词）"}
{"author":"杨无咎","content":"昨日小春才得信。明宵新月初生晕。又对寿觞斟九酝。香成阵。欢声点破梅梢粉。琪树长青资玉润。鸳鸯不老眠沙稳。此去期程知远近。君休问。山河有尽情无尽。","dynasty":"宋代","title":"渔家傲（十月二日老妻生辰）"}
{"author":"杨无咎","content":"正才过七夕，又近中元，素秋时候。月皎风高，渐凉生襟袖。灏气澄凝，是谁清白，应此□□秀。味洗膏粱，才侔沈谢，三朝勋旧。好是新来，日临连帅，化格黔黎，政归仁厚。早祷群祠，有雨随车骤。愿与寰区，共资膏泽，岁岁称眉寿。孝感灵泉，涓涓不绝，斟为醇酎。","dynasty":"宋代","title":"醉蓬莱"}
{"author":"杨无咎","content":"见禾山凝秀，禾水澄清，地灵境胜。天与珍奇，产凌霄峰顶。嫩叶森枪，轻尘飞雪，冠中州双井。绝品家藏，武陵有客，清奇相称。坐列群贤，手呈三昧，云逐瓯圆，乳随汤迸。珍重殷勤，念文园多病。毛孔生香，舌根回味，助苦吟幽兴。两腋风生，从教飞到，蓬莱仙境。","dynasty":"宋代","title":"醉蓬莱"}
{"author":"杨无咎","content":"云容掩帐，星辉排烛，待得鹊成桥后。匆匆相见夜将阑，更应副、家家乞巧。经年怨别，霎时欢会，心事如何可了。朝朝暮暮是佳期，乍可在、人间先老。","dynasty":"宋代","title":"鹊桥仙"}
{"author":"杨无咎","content":"小轩潇洒清宵午，风正紧、门深闭。藜床危坐，竹窗频听，春虫扑纸。灯烬垂红，篆烟消碧，衣轻如水。料飞花未止，堆檐已满，时摧折、琅玕尾。骨冷魂清无寐。这身在、广寒宫里。暗怀千古，浑疑一夜，冰生肠胃。岁事峥嵘，故园睽阻，归期犹未。向寒乡、不念丰年，只忆青天万里。","dynasty":"宋代","title":"水龙吟（雪）"}
{"author":"杨无咎","content":"当年谁种官梅，自开自落清无比。一朝惊见，危亭岑立，繁华丛里。知是贤侯，有难兄弟，素书时寄。纵舞携如意，吟搔短发，无从诉、心中喜。却对斜枝冷蕊。似于人、不胜风味。冰姿斜映朱唇浅破，欣然会意。青子垂垂，翠阴密密，尤堪频憩。待促禁近，邦人指点，作甘棠比。","dynasty":"宋代","title":"水龙吟"}
{"author":"杨无咎","content":"晓来雨歇风生，素商乍入鸳鸯浦。红蕖翠盖，不知西帝，神游何处。罗绮丛中，是谁相慕，凭肩私语。似汉皋珮解，桃源人去，成思忆、空凝伫。肯为风流令尹，把芳心、双双分付。碧纱对引，朱衣前导，应须此去。好揖清香，盛邀嘉客，杯行无数。唤瑶姬并立，如花并蒂，唱黄金缕。","dynasty":"宋代","title":"水龙吟（武宁瑞莲）"}
{"author":"杨无咎","content":"水寒江静。浸一抹、青山影。楼外指点渔村近。笛声谁喷。惊起宾鸿阵。往事总归眉际恨。这相思、□□谁问。泪痕空把罗襟印。泪应尽。争奈情无尽。","dynasty":"宋代","title":"品令"}
{"author":"杨无咎","content":"海上楼台，壶中日月，乍觉挈来平地。熙熙鸡犬，．簇簇僮奴，亦自有登天志。知是仙官，出应亨期，因识前修风味。看纵横才美，雍容谈笑，一团和气。钟秀处、雪洁霜□，梅清竹瘦，占尽小春佳致。笙歌韵溢，锦绣香浓，饮少未妨欢醉。好在双椿，伫看丹桂分折，芝庭兰砌。向游惟功行，和羹勋业，共传家世。","dynasty":"宋代","title":"选冠子（许倅·生辰）"}
{"author":"杨无咎","content":"花里爱姚黄，琼苑旧曾相识。不道风流种在，又一枝倾国。拟图遮断倚阑人，休教妄攀摘。其奈老来情减，负十分春色。","dynasty":"宋代","title":"好事近（黄琼）"}
{"author":"杨无咎","content":"寥亮度弦管，笑语集簪缨。又逢华旦争庆，豪杰为时生。犹对中秋月影，渐放重阳菊蕊，万宝正西成。爽气知多少，天赋满襟灵。擅词华，追鲍谢，踵斯冰。入趋禁近，出镇藩辅早辞荣。休恋平湖佳致，好为苍生重起，归去侍宸庭。一德及元□，千载致升平。","dynasty":"宋代","title":"水调歌头（徐侍郎生辰）"}
{"author":"杨无咎","content":"帝里记当日，赐第富相联。惟君家最称著，桐木老参天。三相勋庸才业，一代风流人物，继世赖君贤。自合跻清要，小屈佐平川。下车初，逢庆旦，听欢传。冰清玉润，仁爱终始被江E346。满泛黄花称寿，细看红萸枝健，和气蔼芳筵。隔日醉重九，千岁似今年。","dynasty":"宋代","title":"水调歌头（韩倅·九月八日生辰）"}
{"author":"杨无咎","content":"小院春长，整整绣帘低轴。异葩幽艳，满千瓶百斛。珠钿翠珮，尘袜锦笼环簇。日烘风和，奈何芬馥。凤髓龙津，觉从前、气味俗。夜阑人醉，引春葱兢□。只愁飞去，暗与行云相逐。月娥好在，为歌新曲。","dynasty":"宋代","title":"传言玉女（许永之以水仙、瑞香、黄香梅、幽兰同坐，名生四和，即席赋此）"}
{"author":"杨无咎","content":"料峭寒生，知是那番花信。算来都为，惜花人做恨。看犹未足，早觉枝头吹尽。曲栏幽榭，乱红成阵。酾酒花前，试停杯、与细问。褪香销粉，问东君怎忍。韶华过半，谩赢得、几场春困。厌厌空自，为花愁损。","dynasty":"宋代","title":"传言玉女（王显之席上）"}
{"author":"杨无咎","content":"墙头艳杏花初试。绕珍丛、细挼红蕊。欲知占尽春明媚。诮无意、看桃李。持杯准拟花前醉。早一叶、两叶飞坠。晚来旋旋深无地。更听得、东风起。","dynasty":"宋代","title":"于中好"}
{"author":"杨无咎","content":"溅溅不住溪流素。忆曾记、碧桃红露。别来寂寞朝朝暮。恨遮乱、当时路。仙家岂解空相误。嗟尘世、自难知处。而今重与春为主。尽浪蕊、浮花妒。","dynasty":"宋代","title":"于中好"}
{"author":"杨无咎","content":"梅花摘索穿疏竹。荫纹禽、喜欢相逐。坐中已自清堪掬。更潇洒、人如玉。新声爱度周郎曲。捧霞杯、再三相嘱。无情有恨重分北。也撩得、双眉蹙。","dynasty":"宋代","title":"于中好"}
{"author":"杨无咎","content":"睽离谩久，年华谁信曾换。依旧当时似花面。幽欢小会，记永夜、杯行无算。醉里屡忘归，任虚檐月转。能变新声，随语意、悲欢感怨。可更余音寄羌管。倦游江浙，问似伊、阿谁曾见。度已无肠，为伊可断。","dynasty":"宋代","title":"瑞云浓"}
{"author":"杨无咎","content":"娟娟□月可庭方。窗户进新凉。美人为我歌新曲，翻声调、韵超此字疑衍出宫商。犀箸细敲，花瓷清响，余韵绕红梁。风流难似我清狂。随处占烟光。怜君语带京华样，纵娇软、不似吴邦。拚了醉眠，不须重唱，真个已无肠。","dynasty":"宋代","title":"一丛花"}
{"author":"杨无咎","content":"蕙风轻，莺语巧，应喜乍离幽谷。飞过北窗前，递晴晓，丽日明透翠帏縠。篆台芬馥。初睡起、横斜簪玉。因甚自觉腰肢瘦，新来又宽裙幅。对清镜、无心堪梳裹，谁问著、余酲带宿。寻思前欢往事，似惊回、好梦难续。花亭遍倚槛曲。厌满、争春凡木。尽憔悴、过了清明候，愁红惨绿。","dynasty":"宋代","title":"阳春"}
{"author":"杨无咎","content":"秋来愁更深，黛拂双蛾浅。翠袖怯春寒，修竹萧萧晚。此意有谁知，恨与孤鸿远。小立背西风，又是重门掩。","dynasty":"宋代","tags":"婉约，闺怨，秋天，妇女，思念","title":"生查子·秋来愁更深"}
{"author":"杨无咎","content":"月可中庭，夜凉初燕。见个人人、越格风流，饶济济、入时打扮。小从容，不似前回，匆匆得见。坐上不禁肠断。捧杯深劝。争敢望、白雪新声，唯啜得、秋波一眄。告从今，休要教人，千呼万唤。","dynasty":"宋代","title":"两同心"}
{"author":"杨无咎","content":"见恩荣故里。□著贤关，特然超诣。满腹诗书，洗膏粱余味。羞挽乌号，换将蓝绶，向广庭亲试。磊落胸襟，雍容人物，于今谁比。争许才猷，合跻严禁，行看横飞，少将清议。喜对生朝，且陶陶欢醉。太华莲开，海山桃熟，况是当佳致。满引瑶觞，相期眉寿，君家重耳。","dynasty":"宋代","title":"醉蓬莱"}
{"author":"杨无咎","content":"江月轩中。拍堤新涨，绕院薰风。深注瑶觞，低歌金缕，声在晴空。新词尽索无穷。断酩酊、衰颜为红。愿得年年，繁枝子满，绿叶阴浓。","dynasty":"宋代","title":"柳梢青"}
{"author":"杨无咎","content":"月堕霜飞。隔窗疏瘦，微见横枝。不道寒香，解随羌管，吹到屏帷。个中风味谁知。睡乍起、乌云任欹。嚼蕊按英，浅颦轻笑，酒半醒时。","dynasty":"宋代","title":"柳梢青"}
{"author":"杨无咎","content":"灯月交光，笙簧递响。繁华依旧升平样。心期休卜紫姑神，文章曾照青藜杖。歌落梁尘，酒摇鳞浪。暂还南国同邀赏。明年侍辇向端门，却瞻日表青霄上。","dynasty":"宋代","title":"踏莎行"}
{"author":"杨无咎","content":"堪惆怅红尘千里。恨死拨、浮名浮利。欠我温存，少伊撋就，两处悬悬地。拟待归来伏不是。更与问、孤眠子细。月照纱窗，晓灯残梦，可日煞恶滋味。","dynasty":"宋代","title":"雨中花令"}
{"author":"杨无咎","content":"燕将旧侣。呢喃终日相语。似惜别离情，知几许。谁与度。为向人代诉。空朝暮。谩千言百句。怎生会得，争如作个青羽。又闻院宇。不在当时住。飞去无寻处。肠万缕。寄暴风横雨。","dynasty":"宋代","title":"垂丝钓"}
{"author":"杨无咎","content":"秾李夭桃堆绣。正暖日、如熏芳袖。流莺恰恰娇啼。似为劝、百觞进酒少年未用称遐寿。愿来岁、如今时候。相将得意皇都，同携手、上林春昼。","dynasty":"宋代","title":"上林春令（鲁师文生辰）"}
{"author":"杨无咎","content":"後堂芳树阴阴见。疏蝉又还催晚。燕守朱门，萤粘翠幕，纹蜡啼红慵剪。纱帏半卷。记云亸瑶山，粉融珍簟。睡起援毫，戏题新句谩盈卷。睽离鳞雁顿阻，似闻频念我，愁绪无限。瑞鸭香销，铜壶漏永，谁惜无眠展转。蓬山恨远。想月好风清，酒登琴荐。一曲高歌，为谁眉黛敛。","dynasty":"宋代","title":"齐天乐·後堂芳树阴阴见"}
{"author":"杨无咎","content":"奇葩珍树丛丛绕。望仙隐、蓬莱小。前枕湖光秋色晓。荷花今岁，也如人意，不逐西风老。霞觞献寿频频倒。瑞霭浮空凝不扫。定自日边飞诏早。芝庭呈秀，桂宫得意，更看明年好。","dynasty":"宋代","title":"青玉案（次了翁韵）"}
{"author":"杨无咎","content":"昨日小春才得信。明宵新月初生晕。又对寿觞斟九酝。香成阵。欢声点破梅梢粉。琪树长青资玉润。鸳鸯不老眠沙稳。此去期程知远近。君休问。山河有尽情无尽。","dynasty":"宋代","title":"渔家傲（十月二日老妻生辰）"}
{"author":"杨无咎","content":"原来是云温雨润。诮不解、佯嗔偷闷。倾坐精神，堪人情性，眉际生春晕。语带京华清更韵。听娅姹、莺喉娇稳。别后相思，心头欲见，觅个灯花信。","dynasty":"宋代","title":"雨中花令"}
{"author":"杨无咎","content":"夜来六出飞花，又催寂寞袁门闭。幽斋无寐，寒欺衾布，明吞窗纸。起步闲庭，月华交映，长空如水。便乘风欲去，凌云直上，青冥际、骑箕尾。谁信团成和气。在贤侯、笑谈声里。咸惊句琢琼瑰，端是锦缠肠胃。宿麦连云，遗蝗入地，田家知未。更明年看取，东阡北陌，黄云万里。","dynasty":"宋代","title":"水龙吟·夜来六出飞花"}
{"author":"杨无咎","content":"醉袖轻拢檀板转□。听声声□、晓莺初啭。花落江南，柳青客舍，多少旧愁新怨。我也寻常听见惯。浑不似、这翻撩乱。调少情多，语娇声咽，曲与寸肠俱断。","dynasty":"宋代","title":"夜行船（吕倩）"}
{"author":"杨无咎","content":"水寒江静。浸一抹、青山影。楼外指点渔村近。笛声谁喷。惊起宾鸿阵。往事总归眉际恨。这相思、□□谁问。泪痕空把罗襟印。泪应尽。争奈情无尽。","dynasty":"宋代","title":"品令"}
{"author":"杨无咎","content":"雪梅风柳，弄金匀粉，峭寒犹浅。又还近、三五银蟾满。渐玉漏、声初短。尊前重约年时伴。拣灯词先按。便直饶、心似蛾儿撩乱。也有春风管。","dynasty":"宋代","title":"探春令"}
{"author":"杨无咎","content":"昨夜月初圆，今日春才半。自是元君并旦生，岂在称遐算。花诰看加封，玉斝休辞满。绮席来看谁与同，笑揖麻姑伴。","dynasty":"宋代","title":"卜算子（李宜人生辰）"}
{"author":"杨无咎","content":"寥亮度弦管，笑语集簪缨。又逢华旦争庆，豪杰为时生。犹对中秋月影，渐放重阳菊蕊，万宝正西成。爽气知多少，天赋满襟灵。擅词华，追鲍谢，踵斯冰。入趋禁近，出镇藩辅早辞荣。休恋平湖佳致，好为苍生重起，归去侍宸庭。一德及元□，千载致升平。","dynasty":"宋代","title":"水调歌头其三徐侍郎生辰"}
{"author":"杨无咎","content":"荒山藏古寺。见傍水梅开，一枝三四。兰枯蕙死。登临处、慰我魂消惟此。可堪红紫。曾不解、和羹结子。高压尽、百卉千葩，因君合修花史。韶华且莫吹残，待浅揾松煤，写教形似。此时胸次。凝冰雪、洗尽从前尘滓。吟安个字。判不寐、勾牵幽思。谁伴我、香宿蜂媒，光浮月姊。","dynasty":"宋代","title":"玉烛新"}
{"author":"杨无咎","content":"秾李夭桃堆绣。正暖日、如熏芳袖。流莺恰恰娇啼。似为劝、百觞进酒少年未用称遐寿。愿来岁、如今时候。相将得意皇都，同携手、上林春昼。","dynasty":"宋代","title":"上林春令（鲁师文生辰）"}
{"author":"杨无咎","content":"雪后雨儿雨后雪。镇日价、长不歇。今番为寒忒太切。和天地、也来厮鳖。睡不著、身心自暗攧。这况味、凭谁说。枕衾冷得浑似铁。只心头、些个热。","dynasty":"宋代","title":"天下乐"}
{"author":"杨无咎","content":"金铃玉屑嫌非巧。生作文鸳小。西帝也多情，偷取佳名，分付闲花草。渊明手把谁携酒。羞把簪乌帽。寄与绮窗人，百种妖娆，不似酴醿好。","dynasty":"宋代","title":"醉花阴（鸳鸯菊）"}
{"author":"杨无咎","content":"黄叶缤纷，碧江清浅，锦水秋暮。画鼓冬冬；高牙飐飐，离棹无由驻。波声笳韵，芦花蓼穟，翻作别离情绪。须知道、风流太守，未尝恝情来去。那堪对此，来时单骑，去也文鸳得侣。绣被薰香，蓬窗听雨，还解知人否。一川风月，满堤杨柳，今夜酒醒何处。调疏呵，双栖正稳，慢摇去橹。","dynasty":"宋代","title":"永遇乐"}
{"author":"杨无咎","content":"笛喷风前曲，歌翻意外声。年来老子厌风情。可是于君一见、眼双明。枕臂听残漏，停杯对短檠。直教笔底有文星。欲状此时情味、若为成。","dynasty":"宋代","title":"南歌子"}
{"author":"杨无咎","content":"小雨疏疏过，长江滚滚流。落霞残照晚明楼。又是一番重午，身寄南州。罗绮纷香陌，鱼龙漾彩舟。不堪回首凤池头。谁道于今霜鬓，犹自淹留。","dynasty":"宋代","title":"南歌子（次东坡端午韵）"}
{"author":"杨无咎","content":"秋暮。永夜西楼，冷月明窗户。梦破橹声中，忆在松江路。欹枕试寻曾游处。记历历、风光堪数。谁与浮家五湖去。尽醉眠秋雨。","dynasty":"宋代","title":"甘草子"}
{"author":"杨无咎","content":"不学真空不学仙。不居廛市不居山。时沽鲁酒供诗兴，莫管吴霜点鬓斑。只麽去，几时还。岂知魂梦□□间。凭君休作千年调，到处惟□一味闲。","dynasty":"宋代","title":"鹧鸪天"}
{"author":"杨无咎","content":"风和日蒲余烟嫩，测测透鲛绡。相逢且喜，人圆玳席，月满丹霄。烂游胜赏，高低灯火，鼎沸笙箫。一年三百六十日，愿长似今宵。","dynasty":"宋代","title":"人月圆"}
{"author":"杨无咎","content":"蕙性柔情忒可怜。盈盈真是女中仙。披图一见春风面，携手疑同玳瑁筵。挥象管，擘蛮笺。等闲写就碧云篇。风流意态犹难画，潇洒襟怀怎许传。","dynasty":"宋代","title":"鹧鸪天"}
{"author":"杨无咎","content":"湖上风光直万金。芙蓉并蒂照清深。须知花意如人意，好在双心同一心。词共唱，酒俱斟。夜阑扶醉小亭阴。当时比翼连枝愿，未必风流得似今。","dynasty":"宋代","title":"鹧鸪天"}
{"author":"杨无咎","content":"休倩傍人为正冠。披襟散发最宜闲。水云况得平生趣，富贵何曾著眼看。低拍棹，称鸣銮。一尊长向枕边安。夜深贪钓波间月，睡起知他日几竿。","dynasty":"宋代","title":"鹧鸪天"}
{"author":"杨无咎","content":"波静明如染，山光翠欲流。晚来乘兴上章楼。楼外谁歌新唱，知有黄州。拟泛银河浪，聊乘藕叶舟。蓬山应自隐鳌头。借问谪仙何在，今为谁留。","dynasty":"宋代","title":"南歌子（己未和韵）"}
{"author":"杨无咎","content":"妖娆百种宜，总在春风面。含笑又和嗔，莫作丹青现。问著却无言，觑了还回盼。底处奈思量，卷了还重展。","dynasty":"宋代","title":"生查子"}
{"author":"杨无咎","content":"巾染乌烟碧，衣拖晓露鲜。盈盈风骨小神仙。特地勾牵处士、梦巫山。星宿罗胸次，牙签弄指端。凭君为算小行年。试问与伊结得、几生缘。","dynasty":"宋代","title":"南歌子"}
{"author":"杨无咎","content":"彩缕牵肠断，明珠暗滴圆。从头颗颗手亲穿。寄与仙卿同结、此生缘。和串拢瑜臂，连云坠雪肩。循环密数对沈烟。似我真情不断、永相联。","dynasty":"宋代","title":"南歌子"}
{"author":"杨无咎","content":"沙上鸥群□戏，云端雁阵斜铺。殷勤特为故人书。写尽衷肠情素。名字纵非俦匹，夤缘自合欢娱。尽教涂抹费工夫。到底翻成啮醋。","dynasty":"宋代","title":"西江月"}
{"author":"杨无咎","content":"态度雪香花瘦，情怀雨润云温。故将淡墨写精神。记得洗妆余晕。只恐妖娆未似，谁云彼此难分。别来憔悴不堪论。相对无言有恨。","dynasty":"宋代","title":"西江月"}
{"author":"杨无咎","content":"秋深郎未归，月上人初静。无语意迟迟，步转梧桐影。罗衣宽莫裁，云鬓松还整。谁与问相思，立尽清宵永。","dynasty":"宋代","title":"生查子"}
{"author":"杨无咎","content":"柳腰花貌天然好，聪慧更温柔。千娇百媚，一时半霎，不离心头。是人总道新来瘦，也著甚来由。假饶薄命，因何瘦了，划地风流。","dynasty":"宋代","title":"眼儿媚"}
{"author":"杨无咎","content":"南州初会遇。记惺惺、说底语。而今精神□，倾下越风措。雍门人独夜，客舍停杯处。余香应未泯，凭君重唱金缕。移宫易羽。纵有离愁休怨诉。客里□凄凉，怕听断肠句。情山曲海，君已心相许。骖鸾乘月，正好同归去。","dynasty":"宋代","title":"倒垂柳"}
{"author":"杨无咎","content":"露宠妆成态，风扶醉里身。谩劳驿使走征尘。岭外陇头何处、不知春。诗思清如水，毫端妙入神。可怜徒效越娘颦。为问吟哦摹写、几曾真。","dynasty":"宋代","title":"南歌子"}
{"author":"杨无咎","content":"风褪柔英，雨肥繁实，又还如豆。玉核初成，红腮尚浅，齿软酸微透。粉墙低亚，佳人惊见，不管露沾襟袖。折一枝、钗头未插，应把手捘频嗅。相如病酒，只因思此，免使文君眉皱。入鼎调羹，攀林止渴，功业还依旧。看看飞燕，衔将春去，又是欲黄时候。争如向、金盘满捧，共君对酒。","dynasty":"宋代","title":"永遇乐（梅子）"}
{"author":"杨无咎","content":"荒山藏古寺。见傍水梅开，一枝三四。兰枯蕙死。登临处、慰我魂消惟此。可堪红紫。曾不解、和羹结子。高压尽、百卉千葩，因君合修花史。韶华且莫吹残，待浅揾松煤，写教形似。此时胸次。凝冰雪、洗尽从前尘滓。吟安个字。判不寐、勾牵幽思。谁伴我、香宿蜂媒，光浮月姊。","dynasty":"宋代","title":"玉烛新"}
{"author":"杨无咎","content":"平生厌见花时节。惟只爱、梅花发。破寒迎腊吐幽姿，占断一番清绝。照溪印月，带烟和雨，傍竹仍藏雪。松煤淡出宜孤洁。最嫌把、铅华说暗香销尽欲飘零，须得笛声呜咽。这些风味，自家领略，莫与傍人说。","dynasty":"宋代","title":"御街行"}
{"author":"杨无咎","content":"傲雪凌霜。平欺寒力，搀借春光。步绕西湖，兴余东阁，可奈诗肠。娟娟月转回廊。诮无处、安排暗香。一夜相思，几枝疏影，落在寒窗。","dynasty":"宋代","title":"柳梢青"}
{"author":"杨无咎","content":"雪艳烟轻又要春色来到芳尊。却忆年时，月移清影，人立黄昏。一番幽思谁论。但永夜、空迷梦魂。绕遍江南，缭墙深苑，水郭山村。","dynasty":"宋代","title":"柳梢青"}
{"author":"杨无咎","content":"休惊明日岁华新。且喜得，又逢春。北堂歌舞奉慈亲。顺遐龄，等大椿。□□□□□□□。□□□，□□□。□□□□□□□。□□□，□□□。","dynasty":"宋代","title":"双雁儿"}
{"author":"杨无咎","content":"新来特特更门地。都收拾、山和水。看明年、事事都如意。迎福禄、俱来至。莫管明朝添一岁。尽同向、尊前沈醉。且唱迎春乐，祝慈母、千秋岁。","dynasty":"宋代","title":"迎春乐"}
{"author":"杨无咎","content":"鸳瓦霜明，绣帘烟暖，和气容与。云想衣裳，风清环珮，拥翠娥扶步。蓬山远别，仙班知是，有客旧同俦侣。B146来到、人间又也，爱他相门荣遇。清秋菊在，小春梅绽，正是年华好处。酒满瑶觞，歌翻金缕，莫放行云去。已随夫贵，仍因儿显，两国看封齐楚。此时对、生朝听我，却称寿语。","dynasty":"宋代","title":"永遇乐"}
{"author":"杨无咎","content":"瑞日凝晖，东风解冻，峭寒犹浅。正池馆、梅英粉淡，柳梢金软，兰芽香暖。滕城谁种芙蕖满。浸银蟾影，一夜万花开遍。翠楼朱户，是处重帘竞卷。罗绮簇、欢声一片。看五马行春旌旆远。拥襦衤夸、千里歌谣，都入太平弦管。且莫厌、瑶觞屡劝。闻凤诏、催归非晚。愿岁岁今夜里，端门侍宴。","dynasty":"宋代","title":"倾杯（上梁帅上元词）"}
{"author":"杨无咎","content":"菊暗荷枯，橙黄橘绿，嘉时记得今朝。欢蔼十州，香飘万井，春容小试梅梢。星昴耀层霄。庆诞生元德，出佐明朝。雅奏声中，彩旂光里仰英标。遐年已卜民谣。最招徕瘵俗，洗尽奸骄。东府政声，北门治绩，流芳况自迢遥。莫惜拚今宵。听缓敲牙板，引满金蕉。看即泥封峻召，无计驻华鑣。","dynasty":"宋代","title":"望海潮（上梁帅生辰）"}
{"author":"杨无咎","content":"菊暗荷枯秋已满。枨黄橘绿冬初暖。草草杯盘成小宴。殷勤劝。尊前莫遣霞觞浅。两鬓从教霜点半。人生最要长为伴。举酒岂徒称寿算。深深愿。来年更看门风换。","dynasty":"宋代","title":"渔家傲（同前）"}
{"author":"杨无咎","content":"梅晕渐开红蜡垒。菊篱尚耀黄金蕊。正是小春风物美。宜家喜。生朝颜巷犹和气。古鼎氤氲云缕细。霞觞潋滟红鳞起。听取殷勤歌里意。千秋气。北堂同我供甘旨。","dynasty":"宋代","title":"渔家傲（同前）"}
{"author":"杨无咎","content":"事事无心闲散惯。有时独坐溪桥畔。雨密波平鱼曼衍。鱼曼衍。轮轻钓细随风卷。忆昔故人为侣伴。而今怎奈成疏间。水远山长无计见。无计见。投竿顿觉肠千断。","dynasty":"宋代","title":"渔家傲"}
{"author":"杨无咎","content":"月堕霜飞。隔窗疏瘦，微见横枝。不道寒香，解随羌管，吹到屏帷。个中风味谁知。睡乍起、乌云任欹。嚼蕊按英，浅颦轻笑，酒半醒时。","dynasty":"宋代","title":"柳梢青"}
{"author":"杨无咎","content":"日转墙东。几枝寒影，一点香风。清不成眠，醉凭诗兴，起绕珍丛。平生只个情钟。渐老矣、无愁可供。最是难忘，倚楼人在，横笛声中。","dynasty":"宋代","title":"柳梢青"}
{"author":"杨无咎","content":"玉骨冰肌。为谁偏好，特地相宜。一段风流，广平休赋，和靖无诗。绮窗睡起春迟。困无力、菱花笑窥。嚼蕊吹香，眉心贴处，鬓畔簪时。","dynasty":"宋代","title":"柳梢青"}
{"author":"杨无咎","content":"为爱冰姿，画看不足，吟看不足。已恨春催，可堪风里，飞英相逐。只应自惜高标，似羞伴、妖红媚绿。藏白收香，放他桃李，漫山粗俗。","dynasty":"宋代","title":"柳梢青"}
{"author":"杨无咎","content":"水曲山傍。寒梢冷蕊，隐映修篁。细细吹香，疏疏沈影，恼断回肠。为伊驻马横塘。漫立尽、烟村夕阳。空袅吟鞭，几多诗句，不入思量。","dynasty":"宋代","title":"柳梢青"}
{"author":"杨无咎","content":"天付风流。相时宜称，著处清幽。雪月光中，烟溪影里，松竹梢头。却憎吹笛高楼。一夜里、教人鬓秋。不道明朝，半随风远，半逐波浮。","dynasty":"宋代","title":"柳梢青"}
{"author":"杨无咎","content":"屋角墙隅。占宽闲处，种两三株。月夕烟朝，影侵窗牖，香彻肌肤。群芳欲比何如。癯儒岂、膏粱共途。因事顺心，为花修史，从记中书。","dynasty":"宋代","title":"柳梢青"}
{"author":"杨无咎","content":"瑞鸭烟浓。晓来弦管，声在霜空。却退寒威，借回春色，满苑香风。几时人下瑶宫。记千载、今朝庆逢。满捧瑶觞，芝兰丛里，锦绣光中。","dynasty":"宋代","title":"柳梢青"}
{"author":"杨无咎","content":"江月轩中。拍堤新涨，绕院薰风。深注瑶觞，低歌金缕，声在晴空。新词尽索无穷。断酩酊、衰颜为红。愿得年年，繁枝子满，绿叶阴浓。","dynasty":"宋代","title":"柳梢青"}
{"author":"杨无咎","content":"槐夏风清。霁天欲晓，武曲增明。元是今朝，曾生名将，力佐中兴。朝家息马休兵。享逸乐、嬉游太平。忧国胸襟，平戎材略，分付瑶觥。","dynasty":"宋代","title":"柳梢青（步观察生辰二首）"}
{"author":"杨无咎","content":"灼灼红榴，垂垂绿柳，庭户清和。罗绮香中，十分春酒，几叠高歌。遐龄欲问如何。记平日、阴功数多。千载今朝，笑看池面，龟戏青荷。","dynasty":"宋代","title":"柳梢青"}
{"author":"杨无咎","content":"小阁深沈，酒醺香暖，容易眠熟。梦入仙源，桃红似火，李莹如玉。觉来几许悲凉，记永夜、传杯换烛。绣被薰香，宝钗落枕，同论心曲。","dynasty":"宋代","title":"柳梢青（李莹）"}
{"author":"杨无咎","content":"送雁迎鸿，未寒时节，已凉天气。针线倦拈，帘帏低卷，别般风味。欹眠梦到山中，共老幼、扶携笑喜。桑枯影深，鸡豚香美，家家人醉。","dynasty":"宋代","title":"柳梢青（癸未秋社有怀故山）"}
{"author":"杨无咎","content":"暴雨生凉。做成好梦，飞到伊行。几叶芭蕉，数竿修竹，人在南窗。傍人笑我恓惶。算除是、铁心石肠。一自别来，百般宜处，都入思量。","dynasty":"宋代","title":"柳梢青"}
{"author":"杨无咎","content":"素书谁托。嗟鳞沈雁断，水遥山邈。问别来、几许离愁，但只觉衣宽，不禁消薄。岁岁年年，又岂是、春光萧索。自无心、强陪醉笑，负他满庭花药。援琴试弹贺若。尽清于别鹤，悲甚霜角。怎似得、斜拥檀槽，看小品吟商，玉纤推却。旋暖薰炉，更自炷、龙津双萼。正怀思、又还夜永，烛花自落。","dynasty":"宋代","title":"解连环"}
{"author":"杨无咎","content":"灯月交光，笙簧递响。繁华依旧升平样。心期休卜紫姑神，文章曾照青藜杖。歌落梁尘，酒摇鳞浪。暂还南国同邀赏。明年侍辇向端门，却瞻日表青霄上。","dynasty":"宋代","title":"踏莎行"}
{"author":"杨无咎","content":"梅英粉淡，柳梢金软，兰芽依旧。见万家、灯火明如昼。正人月、圆时候。挨香傍玉偷携手。尽轻衫寒透。听一声、画角催残漏。惜归去、频回首。","dynasty":"宋代","title":"探春令"}
{"author":"杨无咎","content":"雪梅风柳，弄金匀粉，峭寒犹浅。又还近、三五银蟾满。渐玉漏、声初短。尊前重约年时伴。拣灯词先按。便直饶、心似蛾儿撩乱。也有春风管。","dynasty":"宋代","title":"探春令"}
{"author":"杨无咎","content":"搦儿身分，测儿鞋子、捻儿年纪。著一套、时样不肯红，甚打扮、诸余济。回头一笑千娇媚。知几多深意。奈月华、灯影交相照，诮没个、商量地。","dynasty":"宋代","title":"探春令"}
{"author":"杨无咎","content":"东风初到，小梅枝上，又惊春近。料天台不比，人间日月，桃萼红英晕。刘郎浪迹凭谁问。莫因诗瘦损。怕桑田变海，仙源重返，老大无人认。","dynasty":"宋代","title":"探春令（刘伯玉生辰）"}
{"author":"杨无咎","content":"同行同坐。同携同卧。正朝朝暮暮同欢，怎知终有抛ED51。记江皋惜别，那堪被、流水无情送轻舸。有愁万种，恨未说破。知重见、甚时可。见也浑闲，堪嗟处、山遥水远，音书也无个。这眉头、强展依前锁。这泪珠、强B032依前堕。我平生、不识相思，为伊烦恼忒大。你还知麽。你知后、我也甘心受摧挫。又只恐你，背盟誓、似风过。共别人、忘著我。把洋澜在，都卷尽与，杀不得、这心头火。","dynasty":"宋代","title":"玉抱肚"}
{"author":"杨无咎","content":"堪惆怅红尘千里。恨死拨、浮名浮利。欠我温存，少伊撋就，两处悬悬地。拟待归来伏不是。更与问、孤眠子细。月照纱窗，晓灯残梦，可日煞恶滋味。","dynasty":"宋代","title":"雨中花令"}
{"author":"杨无咎","content":"早已是花魁柳冠。更绝唱、不容同伴。画鼓低敲，红牙随应，著个人勾唤。慢引莺喉千样转。听过处、几多娇怨。换羽移宫，偷声减字，不顾人肠断。","dynasty":"宋代","title":"雨中花令"}
{"author":"杨无咎","content":"原来是云温雨润。诮不解、佯嗔偷闷。倾坐精神，堪人情性，眉际生春晕。语带京华清更韵。听娅姹、莺喉娇稳。别后相思，心头欲见，觅个灯花信。","dynasty":"宋代","title":"雨中花令"}
{"author":"杨无咎","content":"不假铅华嫌太白。玉搓成、体柔腰搦。明月堂深，莲花杯软，情重自斟琼液。寄语D06CBC7C休并色。信秦城、未教轻易。绛阙楼成，蓝桥药就，好吹箫共乘鸾翼。","dynasty":"宋代","title":"夜行船（白玉）"}
{"author":"杨无咎","content":"醉袖轻拢檀板转□。听声声□、晓莺初啭。花落江南，柳青客舍，多少旧愁新怨。我也寻常听见惯。浑不似、这翻撩乱。调少情多，语娇声咽，曲与寸肠俱断。","dynasty":"宋代","title":"夜行船（吕倩）"}
{"author":"杨无咎","content":"宝髻双垂烟一缕。年纪小、未周三五。压一精神，出群标格，偏向众中翘楚。记得谯门初见处。禁不定、乱魂飞去。掌托鞋儿，肩拖裙子，悔不做、闲男女。","dynasty":"宋代","title":"夜行船（周三五）"}
{"author":"杨无咎","content":"怪被东风相误。落轻帆、暂停烟渚。桐树阴森，茅檐潇洒，元是那回来处。相与狂朋沽绿醑。听胡姬、隔窗言语。我既痴迷，君还留恋，明日慢移船去。","dynasty":"宋代","title":"夜行船"}
{"author":"杨无咎","content":"夹岸绮罗欢聚。看喧喧、彩舟来去。晴放湖光，雨添山色，谁识总相宜处。输与骚人知胜趣。醉临流、戏评坡句。若把西湖比西子，这东湖、似东邻女。","dynasty":"宋代","title":"夜行船"}
{"author":"杨无咎","content":"行看不足。坐看不足。柳条短、斜倚春风，海棠睡、醉欹红玉。清堪掬。桃李漫山，真成粗俗。遥夜几番相属。暗魂飞逐。深酌酒、低唱新声，密传意、解回娇目。知谁福。得似风流，可伊心曲。","dynasty":"宋代","title":"两同心"}
{"author":"杨无咎","content":"秋水明眸、翠螺堆发、却扇坐、羞落庭花，凌波步、尘生罗袜。芳心发。分付春风，恰当时节。渐解愁花怨月。忒贪娇劣。宁宁地、情态于人，惺惺处、语言低说。相思切。不见须臾，可堪离别。","dynasty":"宋代","title":"两同心"}
{"author":"杨无咎","content":"月可中庭，夜凉初燕。见个人人、越格风流，饶济济、入时打扮。小从容，不似前回，匆匆得见。坐上不禁肠断。捧杯深劝。争敢望、白雪新声，唯啜得、秋波一眄。告从今，休要教人，千呼万唤。","dynasty":"宋代","title":"两同心"}
{"author":"杨无咎","content":"枕簟凉生秋早。梦魂忒好。见玉人、且喜且悲，挨琼脸、厮偎厮抱。信言多磨，刚被山禽，一声催晓。觉来满船清悄。愁恨多少。知是我、怜你心微，知是你、与我情厚。谢殷勤，不易山遥水远寻到。","dynasty":"宋代","title":"两同心（梦牛楚）"}
{"author":"杨无咎","content":"不禁枕簟新凉。夜初长。又是惊回好梦、叶敲窗。江南望。江北望。水茫茫。赢得一襟清泪、伴余香。","dynasty":"宋代","title":"乌夜啼"}
{"author":"杨无咎","content":"小阁宽如掌。占螺浦、山川夷旷。千奇万状。见云烟收放。更永夜、风生明月上。用取真成无尽藏。谁共赏。徙倚抚、危栏吟望。","dynasty":"宋代","title":"朝天子（周师从小阁）"}
{"author":"林外","content":"飞梁压水，虹影澄清晓。橘里渔村半烟草。今来古往，物是人非，天地里，唯有江山不老。雨巾风帽。四海谁知我。一剑横空几番过。按玉龙、嘶未断，月冷波寒，归去也、林屋洞天无锁。认云屏烟障是吾庐，任满地苍苔，年年不扫。","dynasty":"宋代","title":"洞仙歌"}
{"author":"林外","content":"药炉丹灶旧生涯，白云深处是吾家。江城恋酒不归去，老却碧桃无限花。","dynasty":"宋代","title":"题西湖酒家壁"}
{"author":"林外","content":"千古传名黯淡滩，十船过此九船翻。惟有泉南林上舍，我自岸上走，你怎奈何我。","dynasty":"宋代","title":"戏题滩傍驿壁"}
{"author":"顾鉴中","content":"天阔雁还疏，人远心犹近。贤甥有义，我岂无亲。泪从眼角流，情向书中尽。自愧残年多愚钝，丁宁话不叙闲文。勤攻书史，常亲笔砚，承维先人。　赠朱昭信升千户　　文武继宗门，忠义全臣节。枪摇银蟒，笔走鸟蛇。箭瑞燕尾钅比，刀取猩喉血。戴月披霜无明夜，记当先功次重叠。紫泥封昨宵到也，花银带今朝系也，褐罗伞明日来也。　寄情　　奇遇凤鸾交，紧挽鸳鸯结。津甜稠攘，味苦离别。行去恣往来，流水无明夜。料得名花怎肯随风谢，惹香泥燕口重叠。叹韶光看看过也，想娇溜痴痴望也，许佳期准准来也。　修竹仕女图　　意味有谁知，心事无人问。郁孤闷翠烟缥渺，覆清寒苍雪缤纷。空闻子凤鸣，难觅青鸾信，目断湘云咫尺天涯近。欲思不醉无归，望城头双凫早飞。喜琴外孤鹤并美，愿天边五马追随。","dynasty":"元代","title":"【中吕】普天乐　答沈甥书"}
{"author":"顾鉴中","content":"荡春心火烧，沐天露油浇。侍儿扶起一团娇，掩双酥凤绡。杏花浅露胭脂萼，鸡头新剥珍珠宝，海堂微隐祸根苗，则是马嵬尘未澡。","dynasty":"元代","title":"【正宫】醉太平　出浴图"}
{"author":"陈辂","content":"独持黄纸传天语，万里归朝感尉佗。南海共宜新庙宇，晋康非但汉山河。春风此地闻箫鼓，锦石千年洗薜萝。满眼绿林烟雨里，尚怀清论息干戈。","dynasty":"明代","title":"陆大夫祠"}
{"author":"陈辂","content":"晓岸晴烟驻画篷，胜寻迷赏到崆峒。香深衣袂琪花径，翠润杯觞石乳宫。三岛远分浮岱粤，七星相映峙西东。崔嵬万古堂虚静，翻笑人心浑不同。","dynasty":"明代","title":"嘉靖丁酉腊月十二日守备聂挥使邀游三洲岩"}
{"author":"陈辂","content":"香山谁许锁烟霞，地主风流旧景加。桃李种新亭焕昔，客来寻赏媚春花。","dynasty":"明代","title":"晋康八景诗其一香山古迹"}
{"author":"陈辂","content":"三洲清玩忆年年，杖履真游兴浩然。一幅寰中仙岛画，翠涵虚壁自开天。","dynasty":"明代","title":"晋康八景诗其二三洲洞天"}
{"author":"陈辂","content":"端溪清练满菱花，翡翠鵁鶄十里沙。最是月明天湛碧，静看风景更无涯。","dynasty":"明代","title":"晋康八景诗其三端溪夜月"}
{"author":"陈辂","content":"建业三山名与齐，烟霄青出洗低迷。借来架我描天笔，扫却岚光莫乱栖。","dynasty":"明代","title":"晋康八景诗其四笔架晴岚"}
{"author":"陈辂","content":"女娲馀炼此孤撑，屼峍云天锦削生。满眼狂澜纷日下，老怀移欲障东倾。","dynasty":"明代","title":"晋康八景诗其五锦石撑空"}
{"author":"陈辂","content":"曾说风雷起卧龙，青旗犹自绕前峰。迎神曲罢荒祠外，古木寒烟翠几重。","dynasty":"明代","title":"晋康八景诗其六青旗拥翠"}
{"author":"陈辂","content":"西去康州碧水湾，晚来渔唱隔溪还。风晴浪静扁舟稳，安得奔波试一看。","dynasty":"明代","title":"晋康八景诗其七西湾渔唱"}
{"author":"陈辂","content":"嵯峨樵径晓纵横，猿鸟愁闻伐木声。辛苦为谁肩担上，晚归鸦噪已西城。","dynasty":"明代","title":"晋康八景诗其八佛岭樵归"}
{"author":"范文光","content":"夙世刚修半面缘，西风吹上五湖船，秋来瘦骨倍堪怜。痴想只教魂孟浪，闲情空对影留连，相思同入药炉煎。","dynasty":"明代","title":"浣溪沙再赠梁姬文正"}
{"author":"宋齐愈","content":"霏霏疏影转征鸿。人语暗香中。小桥斜渡，西亭深院，水月朦胧。人间不是藏春处，玉笛晓霜空。江南树树，黄垂密雨，绿涨薰风。","dynasty":"宋代","title":"眼儿媚"}
{"author":"冯元锡","content":"一带莎堤叠石斜，傍峰临水有人家。旧圈屋壁多编竹，新辟山田为种茶。岸阔轻帆同鸟疾，林深高寺有云遮。扁舟领略汀洲趣，间看晴蜒集藕花。","dynasty":"清代","title":"临平舟中"}
{"author":"韩翃","content":"春城无处不飞花，寒食东风御柳斜。日暮汉宫传蜡烛，轻烟散入五侯家。","dynasty":"唐代","tags":"唐诗三百首，寒食节，典故，讽刺，早教古诗100首","title":"寒食"}
{"author":"韩翃","content":"浮云不共此山齐，山霭苍苍望转迷。晓月暂飞高树里，秋河隔在数峰西。","dynasty":"唐代","title":"宿石邑山中"}
{"author":"韩翃","content":"章台柳，章台柳，颜色青青今在否？纵使长条似旧垂，也应攀折他人手。(版本一)章台柳，章台柳，往日依依今在否？纵使长条似旧垂，也应攀折他人手。(版本二)章台柳，章台柳，昔日青青今在否？纵使长条似旧垂，也应攀折他人手。(版本三)","dynasty":"唐代","tags":"柳树，写人，怀恋","title":"章台柳·寄柳氏"}
{"author":"韩翃","content":"仙台初见五城楼，风物凄凄宿雨收。山色遥连秦树晚，砧声近报汉宫秋。疏松影落空坛静，细草香闲小洞幽。何用别寻方外去，人间亦自有丹丘。","dynasty":"唐代","tags":"唐诗三百首，游历，向往","title":"同题仙游观"}
{"author":"韩翃","content":"长簟迎风早，空城澹月华。星河秋一雁，砧杵夜千家。节候看应晚，心期卧亦赊。向来吟秀句，不觉已鸣鸦。","dynasty":"唐代","tags":"唐诗三百首，酬答，写景","title":"酬程延秋夜即事见赠"}
{"author":"韩翃","content":"南过猿声一逐臣，回看秋草泪沾巾。寒天暮雪空山里，几处蛮家是主人。","dynasty":"唐代","tags":"赠别","title":"送客贬五溪"}
{"author":"韩翃","content":"春流送客不应赊，南入徐州见柳花。朱雀桥边看淮水，乌衣巷里问王家。千闾万井无多事，辟户开门向山翠。楚云朝下石头城，江燕双飞瓦棺寺。吴士风流甚可亲，相逢嘉赏日应新。从来此地夸羊酪，自有莼羹定却人。(定却一作：味可)","dynasty":"唐代","tags":"赠别，赞美，友人","title":"送客之江宁"}
{"author":"韩翃","content":"王孙别舍拥朱轮，不羡空名乐此身。门外碧潭春洗马，楼前红烛夜迎人。","dynasty":"唐代","title":"赠李翼"}
{"author":"韩翃","content":"千点斓斒玉勒骢，青丝结尾绣缠騣.鸣鞭晓出章台路，叶叶春衣杨柳风。","dynasty":"唐代","title":"少年行"}
{"author":"韩翃","content":"白云斜日影深松，玉宇瑶坛知几重。把酒题诗人散后，华阳洞里有疏钟。","dynasty":"唐代","title":"题玉真观李秘书院"}
{"author":"韩翃","content":"上书一见平津侯，剑笏斜齐秣陵尉。朝垂绶带迎远客，暮锁印囊飞上吏。长乐花深万井时，同官无事有归期。回船对酒三生渚，系马焚香五愿祠。日日澄江带山翠，绿芳都在经过地。行人看射领军堂，游女题诗光宅寺。风流才调爱君偏，此别相逢定几年。惆怅浮云迷远道，张侯楼上月娟娟。","dynasty":"唐代","title":"赠别上元主簿张著"}
{"author":"韩翃","content":"未央宫殿金开钥，诏引贤良卷珠箔。花间赐食近丹墀，烟里挥毫对青阁。万年枝影转斜光，三道先成君激昂。谷永直言身不顾，郤诜高第转名香。绿槐阴阴出关道，上有蝉声下秋草。奴子平头骏马肥，少年白皙登王畿。五侯客舍偏留宿，一县人家争看归。南向千峰北临水，佳期赏地应穷此。赋诗或送郑行人，举酒常陪魏公子。自怜寂寞会君稀，犹著前时博士衣。我欲低眉问知己，若将无用废东归。","dynasty":"唐代","title":"别汜水县尉"}
{"author":"韩翃","content":"宠光五世腰青组，出入珠宫引箫鼓。醉舞雄王玳瑁床，娇嘶骏马珊瑚柱。胡儿夹鼓越婢随，行捧玉盘尝荔枝。罗山道士请人送，林邑使臣调象骑。爱君一身游上国，阙下名公如旧识。万里初怀印绶归，湘江过尽岭花飞。五侯焦石烹江笋，千户沉香染客衣。别后想君难可见，苍梧云里空山县。汉苑芳菲入夏阑，待君障日蒲葵扇。","dynasty":"唐代","title":"别李明府"}
{"author":"韩翃","content":"官骑连西向楚云，朱轩出饯昼纷纷。百城兼领安南国，双笔遥挥王左君。一路诸侯争馆谷，洪池高会荆台曲。玉颜送酒铜鞮歌，金管留人石头宿。北雁初回江燕飞，南湖春暖著春衣。湘君祠对空山掩，渔父焚香日暮归。百事无留到官后，重门寂寂垂高柳。零陵过赠石香溪，洞口人来饮醇酒。登楼暮结邵阳情，万里苍波烟霭生。他日新诗应见报，还如宣远在安城。","dynasty":"唐代","title":"送中兄典邵州"}
{"author":"韩翃","content":"汉相见王陵，扬州事张禹。风帆木兰楫，水国莲花府。百丈清江十月天，寒城鼓角晓钟前。金炉促膝诸曹吏，玉管繁华美少年。有时过向长干地，远对湖光近山翠。好逢南苑看人归，也向西池留客醉。高柳垂烟橘带霜，朝游石渚暮横塘。红笺色夺风流座，白苎词倾翰墨场。夫子前年入朝后，高名籍籍时贤口。共怜诗兴转清新，继远家声在此身。屈指待为青琐客，回头莫羡白亭人。","dynasty":"唐代","title":"送万巨"}
{"author":"韩翃","content":"白云县北千山口，青岁欲开残雪后。前驱锦带鱼皮鞮，侧佩金璋虎头绶。南郑侯家醉落晖，东关陌上著鞭归。愁看野马随官骑，笑取秦人带客旗。使者下车忧疾苦，豪吏销声出公府。万里歌钟相庆时，巴童声节渝儿舞。","dynasty":"唐代","title":"送巴州杨使君"}
{"author":"韩翃","content":"中朝理章服，南国随旌旆。腊酒湘城隅，春衣楚江外。垂帘白角簟，下箸鲈鱼鲙。雄笔佐名公，虚舟应时辈。按俗承流几路清，平明山霭春江云。湓城诗赠鱼司马，汝水人逢王右军。绿蘋白芷遥相引，孤兴幽寻知不近。井上铜人行见无，湖中石燕飞应尽。礼门前直事仙郎，腰垂青绶领咸阳。花间五马迎君日，雨霁烟开玉女冈。","dynasty":"唐代","title":"送王侍御赴江西兼寄李袁州"}
{"author":"韩翃","content":"少年结绶骋金羁，许下如看琼树枝。入里亲过朗陵伯，出门高视颍川儿。西游太府东乘传，泗上诸侯谁不羡。时辈宁将白笔期，高流伫向丹霄见。何事翻飞不及群，虎班突骑来纷纷。吴江垂钓楚山醉，身寄沧波心白云。中岁胡尘静如扫，一官又罢行将老。薛公荐士得君初，□领黄金千室馀。机尽独亲沙上鸟，家贫唯向釜中鱼。□□□□□□□，□出重门烟树里。感物吟诗对暮天，怀人倚杖临秋水。别离几日问前期，鸣雁亭边人去时。独坐不堪朝与夕，高风萧索乱蝉悲。","dynasty":"唐代","title":"寄雍丘窦明府"}
{"author":"韩翃","content":"家封薛县异诸田，报主荣亲义两全。仆射临戎谢安石，大夫持宪杜延年。金装昼出罗千骑，玉案晨餐直万钱。应念一身留阙下，阖门遥寄鲁西偏。","dynasty":"唐代","title":"寄上田仆射"}
{"author":"韩翃","content":"几回奏事建章宫，圣主偏知汉将功。身著紫衣趋阙下，口衔丹诏出关东。蝉声驿路秋山里，草色河桥落照中。远忆故人沧海别，当年好跃五花骢。","dynasty":"唐代","title":"送王光辅归青州兼寄储侍郎"}
{"author":"韩翃","content":"垂杨拂岸草茸茸，绣户帘前花影重。鲙下玉盘红缕细，酒开金瓮绿醅浓。中朝驸马何平叔，南国词人陆士龙。落日泛舟同醉处，回潭百丈映千峰。","dynasty":"唐代","title":"宴杨驸马山池（一作陈羽诗，又作朱湾诗）"}
{"author":"韩翃","content":"行行独出故关迟，南望千山无尽期。见舞巴童应暂笑，闻歌蜀道又堪悲。孤城晚闭清江上，匹马寒嘶白露时。别后此心君自见，山中何事不相思。","dynasty":"唐代","title":"送长史李少府入蜀"}
{"author":"韩翃","content":"双龙阙下拜恩初，天子令君注起居。载笔已齐周右史，论诗更事谢中书。行闻漏滴随金仗，入对炉烟侍玉除。贺客自知来独晚，青骊不见意何如。","dynasty":"唐代","title":"访王起居不遇留赠"}
{"author":"韩翃","content":"征南官属似君稀，才子当今刘孝威。蛮府参军趋传舍，交州刺史拜行衣。前临瘴海无人过，却望衡阳少雁飞。为报苍梧云影道，明年早送客帆归。","dynasty":"唐代","title":"送刘评事赴广州使幕"}
{"author":"韩翃","content":"青丝dh引木兰船，名遂身归拜庆年。落日澄江乌榜外，秋风疏柳白门前。桥通小市家林近，山带平湖野寺连。别后依依寒食里，共君携手在东田。","dynasty":"唐代","title":"送冷朝阳还上元"}
{"author":"韩翃","content":"信陵门下识君偏，骏马轻裘正少年。寒雨送归千里外，东风沉醉百花前。身随玉帐心应惬，官佐龙符势又全。久客未知何计是，参差去借汶阳田。","dynasty":"唐代","title":"送高别驾归汴州"}
{"author":"韩翃","content":"远水流春色，回风送落晖。人趋双节近，马递百花归。山驿尝官酒，关城度客衣。从来赤管笔，提向幕中稀。","dynasty":"唐代","title":"送高员外赴淄青使幕"}
{"author":"韩翃","content":"到来心自足，不见亦相亲。说法思居士，忘机忆丈人。微风吹药案，晴日照茶巾。幽兴殊未尽，东城飞暮尘。","dynasty":"唐代","title":"寻胡处士不遇"}
{"author":"韩翃","content":"采药三山罢，乘风五日归。翦荷成旧屋，剉蘖染新衣。玉粒指应久，丹砂验不微。坐看青节引，要与白云飞。","dynasty":"唐代","title":"赠张道者"}
{"author":"韩翃","content":"过江秋色在，诗兴与归心。客路随枫岸，人家扫橘林。潮声当昼起，山翠近南深。几日华阳洞，寒花引独寻。","dynasty":"唐代","title":"送元诜还江东（一作送太常元博士归润州）"}
{"author":"韩翃","content":"桂水随去远，赏心知有馀。衣香楚山橘，手鲙湘波鱼。芳芷不共把，浮云怅离居。遥想汨罗上，吊屈秋风初。","dynasty":"唐代","title":"送客游江南"}
{"author":"韩翃","content":"共列中台贵，能齐物外心。回车青阁晚，解带碧茸深。寒水分畦入，晴花度竹寻。题诗更相忆，一字重千金。","dynasty":"唐代","title":"奉和元相公家园即事寄王相公"}
{"author":"韩翃","content":"银角桃枝杖，东门赠别初。幽州寻马客，灞岸送驴车。野饭秋山静，行衣落照馀。燕南群从少，此去意何如。","dynasty":"唐代","title":"送道士侄归池阳"}
{"author":"韩翃","content":"数刻是归程，花间落照明。春衣香不散，骏马汗犹轻。南渡春流浅，西风片雨晴。朝还会相就，饭尔五侯鲭。","dynasty":"唐代","title":"送刘长上归城南别业"}
{"author":"韩翃","content":"常知罢官意，果与世人疏。复此凉风起，仍闻濠上居。故山期采菊，秋水忆观鱼。一去蓬蒿径，羡君闲有馀。","dynasty":"唐代","title":"赠张五諲归濠州别业"}
{"author":"韩翃","content":"怀禄兼就养，更怀趋府心。晴山东里近，春水北门深。新绶映芳草，旧家依远林。还乘郑小驷，躞蹀县城阴。","dynasty":"唐代","title":"送营城李少府"}
{"author":"韩翃","content":"万里向南湘，孤舟入桂阳。诸侯迎上客，小吏拜官郎。春服橦花细，初筵木槿芳。看承雨露速，不待荔枝香。","dynasty":"唐代","title":"送李明府赴连州"}
{"author":"韩翃","content":"东岳昔有事，两臣朝望归。驿亭开岁酒，斋舍著新衣。上客钟大理，主人陶武威。仍随御史马，山路满光辉。","dynasty":"唐代","title":"送卢大理赵侍御祭东岳兼寄孟兖州"}
{"author":"韩翃","content":"舟师分水国，汉将领秦官。麾下同心吏，军中□□端。吴门秋露湿，楚驿暮天寒。豪贵东山去，风流胜谢安。","dynasty":"唐代","title":"送皇甫大夫赴浙东"}
{"author":"韩翃","content":"东人相见罢，秋草独归时。几日孙弘阁，当年谢脁诗。寒山叶落早，多雨路行迟。好忆金门步，功名自有期。","dynasty":"唐代","title":"送韦秀才"}
{"author":"韩翃","content":"南驱匹马会心期，东望扁舟惬梦思。熨斗山前春色早，香炉峰顶暮烟时。空林欲访庞居士，古寺应怀远法师。两地由来堪取兴，三贤他日幸留诗。","dynasty":"唐代","title":"送客一归襄阳二归浔阳"}
{"author":"韩翃","content":"主人持节拜荆州，走马应从一路游。斑竹冈连山雨暗，枇杷门向楚天秋。佳期笑把斋中酒，远意闲登城上楼。文体此时看又别，吾知小庾甚风流。","dynasty":"唐代","title":"送故人赴江陵寻庾牧"}
{"author":"韩翃","content":"相风竿影晓来斜，渭水东流去不赊。枕上未醒秦地酒，舟前已见陕人家。春桥杨柳应齐叶，古县棠梨也作花。好是吾贤佳赏地，行逢三月会连沙。","dynasty":"唐代","title":"送客水路归陕"}
{"author":"韩翃","content":"长干道上落花朝，羡尔当年赏事饶。下箸已怜鹅炙美，开笼不奈鸭媒娇。春衣晚入青杨巷，细马初过皂荚桥。相访不辞千里远，西风好借木兰桡。","dynasty":"唐代","title":"送丹阳刘太真"}
{"author":"韩翃","content":"东归复得采真游，江水迎君日夜流。客舍不离青雀舫，人家旧在白鸥洲。风吹山带遥知雨，露湿荷裳已报秋。闻道泉明居止近，篮舆相访为淹留。","dynasty":"唐代","title":"送客归江州"}
{"author":"韩翃","content":"花源一曲映茅堂，清论闲阶坐夕阳。麈尾手中毛已脱，蟹螯尊上味初香。春深黄口传窥树，雨后青苔散点墙。更道小山宜助赏，呼儿舒簟醉岩芳。","dynasty":"唐代","title":"题张逸人园林"}
{"author":"韩翃","content":"藏头不复见时人，爱此云山奉养真。露色点衣孤屿晓，花枝妨帽小园春。时携幼稚诸峰上，闲濯眉须一水滨。兴罢归来还对酌，茅檐挂著紫荷巾。","dynasty":"唐代","title":"又题张逸人园林"}
{"author":"韩翃","content":"明光细甲照錏鍜，昨日承恩拜虎牙。胆大欲期姜伯约，功多不让李轻车。青巾校尉遥相许，墨槊将军莫大夸。阙下来时亲伏奏，胡尘未尽不为家。","dynasty":"唐代","title":"送刘将军"}
{"author":"韩翃","content":"风流不减杜陵时，五十为郎未是迟。孺子亦知名下士，乐人争唱卷中诗。身齐吏部还多醉，心顾尚书自有期。要路眼青知己在，不应穷巷久低眉。","dynasty":"唐代","title":"送郑员外（郑时在熊尚书幕府）"}
{"author":"韩翃","content":"江城五马楚云边，不羡雍容画省年。才子旧称何水部，使君还继谢临川。射堂草遍收残雨，官路人稀对夕天。虽卧郡斋千里隔，与君同见月初圆。","dynasty":"唐代","title":"寄徐州郑使君"}
{"author":"韩翃","content":"都门霁后不飞尘，草色萋萋满路春。双兔坡东千室吏，三鸦水上一归人。愁眠客舍衣香满，走渡河桥马汗新。少妇比来多远望，应知蟢子上罗巾。","dynasty":"唐代","title":"送襄垣王君归南阳别墅"}
{"author":"韩翃","content":"少年结客散黄金，中岁连兵扫绿林。渤海名王曾折首，汉家诸将尽倾心。行人去指徐州近，饮马回看泗水深。喜见明时钟太尉，功名一似旧淮阴。","dynasty":"唐代","title":"送王诞渤海使赴李太守行营"}
{"author":"韩翃","content":"归舟一路转青蘋，更欲随潮向富春。吴郡陆机称地主，钱塘苏小是乡亲。葛花满把能消酒，栀子同心好赠人。早晚重过鱼浦宿，遥怜佳句箧中新。","dynasty":"唐代","title":"送王少府归杭州"}
{"author":"韩翃","content":"拜庆承天宠，朝来辞汉宫。玉杯分湛露，金勒借追风。古驿秋山下，平芜暮雨中。翩翩魏公子，人看渡关东。","dynasty":"唐代","title":"送田仓曹汴州觐省"}
{"author":"韩翃","content":"骏马牵来御柳中，鸣鞭欲向渭桥东。红蹄乱蹋春城雪，花颔骄嘶上苑风。","dynasty":"唐代","title":"羽林骑（一作羽林少年行）"}
{"author":"韩翃","content":"蓬莱阙下是天家，上路新回白鼻騧.急管昼催平乐酒，春衣夜宿杜陵花。","dynasty":"唐代","title":"赠张千牛"}
{"author":"韩翃","content":"五柞宫中过腊看，万年枝上雪花残。绮窗夜闭玉堂静，素绠朝穿金井寒。家在长陵小市中，珠帘绣户对春风。君王昨日移仙仗，玉辇迎将入汉宫。","dynasty":"唐代","title":"汉宫曲二首（第二首一作李益诗）"}
{"author":"韩翃","content":"乌纱灵寿对秋风，怅望浮云济水东。官树阴阴铃阁暮，州人转忆白头翁。","dynasty":"唐代","title":"寄裴郓州"}
{"author":"韩翃","content":"五营河畔列旌旗，吹角鸣鼙日暮时。曾是信陵门下客，雨回相吊不胜悲。","dynasty":"唐代","title":"梁城赠一二同幕"}
{"author":"韩翃","content":"官柳青青匹马嘶，回风暮雨入铜鞮.佳期别在春山里，应是人参五叶齐。","dynasty":"唐代","title":"送客之潞府"}
{"author":"韩翃","content":"黄阁开帷幄，丹墀侍冕旒。位高汤左相，权总汉诸侯。不改周南化，仍分赵北忧。双旌过易水，千骑入幽州。塞草连天暮，边风动地秋。无因随远道，结束佩吴钩。","dynasty":"唐代","title":"奉送王相公缙赴幽州巡边（一作张继诗）"}
{"author":"韩翃","content":"三十事诸侯，贤豪冠北州。桃花迎骏马，苏合染轻裘。观妓将军第，题诗关尹楼。青林朝送客，绿屿晚回舟。好栗分通子，名香赠莫愁。洗杯新酒熟，把烛故人留。百雉归云过，千峰宿雨收。蒹葭露下晚，菡萏水中秋。忆昨陪行乐，常时接献酬。佳期虽雾散，惠问亦川流。开卷酲堪解，含毫思苦抽。无因达情意，西望日悠悠。","dynasty":"唐代","title":"寄赠虢州张参军"}
{"author":"韩翃","content":"五马渭桥东，连嘶逐晓风。当年紫髯将，他日黑头公。不异金吾宠，兼齐玉帐雄。闭营春雪下，吹角暮山空。香麝松阴里，寒猿黛色中。郡斋多赏事，好与故人同。","dynasty":"唐代","title":"送李中丞赴商州"}
{"author":"韩翃","content":"骏马绣障泥，红尘扑四蹄。归时何太晚，日照杏花西。绣幕珊瑚钩，春开翡翠楼。深情不肯道，娇倚钿箜篌。","dynasty":"唐代","title":"汉宫曲二首"}
{"author":"韩翃","content":"封疆七百里，禄秩二千石。拥节祠太山，寒天霜草白。","dynasty":"唐代","title":"陪孟都督祭岳途中有赠"}
{"author":"韩翃","content":"山中今夜何人，阙下当年近臣。青琐应须早去，白云何用相亲。","dynasty":"唐代","title":"宿甑山"}
{"author":"韩翃","content":"一身趋侍丹墀，西路翩翩去时。惆怅青山绿水，何年更是来期。","dynasty":"唐代","title":"别甑山"}
{"author":"韩翃","content":"年华近逼清明，落日微风送行。黄鸟绵蛮芳树，紫骝躞蹀东城。花间一杯促膝，烟外千里含情。应渡淮南信宿，诸侯拥旆相迎。","dynasty":"唐代","title":"送陈明府赴淮南"}
{"author":"韩翃","content":"江口千家带楚云，江花乱点雪纷纷。春风落日谁相见，青翰舟中有鄂君。","dynasty":"唐代","title":"送客知鄂州"}
{"author":"韩翃","content":"立身荣贵复何如，龙节红旗从板舆。妙略多推霍骠骑，能文独见沈尚书。临风高会千门帐，映水连营百乘车。他日感恩惭未报，举家犹似涸池鱼。","dynasty":"唐代","title":"寄令狐尚书"}
{"author":"韩翃","content":"丹墀列士主恩同，厩马翩翩出汉宫。奉引乘舆金仗里，亲尝赐食玉盘中。昼趋行殿旌门北，夜宿斋房刻漏东。明日驾回承雨露，齐将万岁及春风。","dynasty":"唐代","title":"扈从郊庙因呈两省诸公"}
{"author":"韩翃","content":"白皙风流似有须，一门豪贵领苍梧。三峰亭暗橘边宿，八桂林香节下趋。玉树群儿争翠羽，金盘少妾拣明珠。怀君乐事不可见，騣马翩翩新虎符。","dynasty":"唐代","title":"送端州冯使君"}
{"author":"韩翃","content":"邻家不识斗鸡翁，闭户能齐隐者风。顾步曾为小山客，成名因事大江公。一身千里寒芜上，单马重裘腊月中。寂寂故园行见在，暮天残雪洛城东。","dynasty":"唐代","title":"送王府张参军附学及第东归"}
{"author":"韩翃","content":"绿丝帆繂桂为樯，过尽淮山楚水长。万里移家背春谷，一官行府向东阳。风流好爱杯中物，豪荡仍欺陌上郎。别后心期如在眼，猿声烟色树苍苍。","dynasty":"唐代","title":"送齐明府赴东阳"}
{"author":"韩翃","content":"故园衰草带荥波，岁晚知如君思何。轻橐归时鲁缟薄，寒衣缝处郑绵多。万人都督鸣骝送，百里邦君枉骑过。累路尽逢知己在，曾无对酒不高歌。","dynasty":"唐代","title":"鲁中送从事归荥阳"}
{"author":"韩翃","content":"莫言水国去迢迢，白马吴门见不遥。枫树林中经楚雨，木兰舟上蹋江潮。空山古寺千年石，草色寒堤百尺桥，早晚卢家兰室在，珊瑚玉佩彻青霄。","dynasty":"唐代","title":"兖州送李明府使苏州便赴告期"}
{"author":"韩翃","content":"故园此日多心赏，窗下泉流竹外云。近馆应逢沈道士，比邻自识卞田君。离宫树影登山见，上苑钟声过雪闻。相劝早移丹凤阙，不须常恋白鸥群。","dynasty":"唐代","title":"送田明府归终南别业"}
{"author":"韩翃","content":"爱远登高尘眼开，为怜萧寺上经台。山川谁识龙蛇蛰，天地自迎风雨来。柳放寒条秋已老，雁摇孤翼暮空回。何人会得其中事，又被残花落日催。","dynasty":"唐代","title":"留题宁川香盖寺壁"}
{"author":"韩翃","content":"湘竹斑斑湘水春，衡阳太守虎符新。朝来笑向归鸿道，早晚南飞见主人。","dynasty":"唐代","title":"寄赠衡州杨使君"}
{"author":"韩翃","content":"长簟迎风早，空城澹月华。星河秋一雁，砧杵夜千家。节候看应晚，心期卧亦赊。向来吟秀句，不觉已鸣鸦。","dynasty":"唐代","title":"酬程近秋夜即事见赠"}
{"author":"韩翃","content":"半身映竹轻闻语，一手揭帘微转头。此意别人应未觉，不胜情绪两风流。","dynasty":"唐代","title":"复偶见"}
{"author":"韩翃","content":"桃花脸薄难藏泪，柳叶眉长易觉愁。密迹未成当面笑，几回抬眼又低头。","dynasty":"唐代","title":"复偶见"}
{"author":"韩翃","content":"雾为襟袖玉为冠，半似羞人半忍寒。别易会难长自叹，转身应把泪珠弹。","dynasty":"唐代","title":"复偶见"}
{"author":"韩翃","content":"两重门里玉堂前，寒食花枝月午天。想得那人垂手立，娇羞不肯上秋千。","dynasty":"唐代","title":"想得"}
{"author":"韩翃","content":"章台[1]柳，章台柳，往日依依[2]今在否？纵使长条似旧垂，也应攀折他人手。","dynasty":"唐代","title":"章台柳·章台[1]柳"}
{"author":"韩翃","content":"仙台下见五城楼，风物凄凄宿雨收。山色遥连秦树晚，砧声近报汉宫秋。疏松影落空坛静，细草香闲小洞幽。何用别寻方外去，人间亦自有丹丘。","dynasty":"唐代","title":"同题仙游观"}
{"author":"韩翃","content":"青丝纟乍引木兰船，名遂身归拜庆年。落日澄江乌榜外，秋风疏柳白门前。桥通小市家林近，山带平湖野寺连。别后依依寒食里，共君携手在东田。","dynasty":"唐代","title":"送冷朝阳还上元"}
{"author":"韩翃","content":"章台柳，章台柳，颜色青青今在否？纵使长条似旧垂，也应攀折他人手。第二百四十六卷","dynasty":"唐代","title":"寄柳氏"}
{"author":"韩翃","content":"过江秋色在，诗兴与归心。客路随枫岸，人家扫橘林。潮声当昼起，山翠近南深。几日华阳洞，寒花引独寻。","dynasty":"唐代","title":"送元诜还江东"}
{"author":"韩翃","content":"东方千马骑，出望使君时。暮雪行看尽，春城到莫迟。路人趋墨帻，官柳度青丝。他日铃斋内，知君亦赋诗。","dynasty":"唐代","title":"赠郓"}
{"author":"韩翃","content":"平陵车马客，海上见旌旗。旧驿千山下，残花一路时。春衣过水冷，暮雨出关迟。莫道青州客，迢迢在梦思。","dynasty":"唐代","title":"送崔过"}
{"author":"韩翃","content":"怀录兼就养，更怀趋府心。晴山东里近，春水北门深。新绶映芳草，旧家依远林。还乘郑小驷，躞蹀县城阴。","dynasty":"唐代","title":"送营"}
{"author":"韩翃","content":"青丝䋏引木兰船，名遂身归拜庆年。落日澄江乌榜外，秋风疏柳白门前。桥通小市家林近，山带平湖野寺连。别后依依寒食里，共君携手在东田。","dynasty":"唐代","title":"送冷朝阳还上元"}
{"author":"韩翃","content":"绣幕珊瑚钩，春开翡翠楼。深情不肯道，娇倚钿箜篌。","dynasty":"唐代","title":"汉宫曲二首其二"}
{"author":"韩翃","content":"黄阁开帷幄，丹墀侍冕旒。位高汤左相，权总汉诸侯。不改周南化，仍分赵北忧。双旌过易水，千骑入幽州。塞草连天暮，边风动地秋。无因随远道，结束佩吴钩。","dynasty":"唐代","title":"奉送王相公缙"}
{"author":"韩翃","content":"宠光五世要青组，出入珠宫引箫鼓。醉舞雄王玳瑁床，娇嘶骏马珊瑚柱。胡儿夹鼓越婢随，行捧玉盘尝荔枝。罗山道士请人送，林邑使臣调象骑。爱君一身游上国，阙下名公如旧识。万里初怀印绶归，湘江过尽岭花飞。五侯焦石烹江笋，千户沈香染客衣。别后想君难可见，苍梧云里空山县。汗苑芳菲入夏阑，待君障日蒲葵扇。","dynasty":"唐代","title":"别李明府"}
{"author":"韩翃","content":"章台柳，章台柳，往日依依今在否？纵使长条似旧垂，也应攀折他人手。","dynasty":"唐代","title":"章台柳"}
{"author":"韩翃","content":"山中今夜何人，阙下当年近臣。青琐应须早去，白云何用相亲。","dynasty":"唐代","title":"宿甑山"}
{"author":"韩翃","content":"年华近逼清明，落日微风送行。黄鸟绵蛮芳树，紫骝躞蹀东城。花间一杯促膝，烟外千里含情。应渡淮南信宿，诸侯拥旆相迎。","dynasty":"唐代","title":"送陈明府赴淮南"}
{"author":"韩翃","content":"千点斓斑玉勒骢，青丝结尾绣缠騣。鸣鞭晓出章台路，叶叶春衣杨柳风。","dynasty":"唐代","title":"杂曲歌辞少年行"}
{"author":"韩翃","content":"千点斓斑喷玉骢，青丝结尾绣缠骏。鸣鞭晚出章台路，叶叶春依杨柳风。","dynasty":"唐代","title":"杂曲歌辞·少年行"}
{"author":"韩翃","content":"旧事仙人白兔公，掉头归去又乘风。柴门流水依然在，一路寒山万木中。","dynasty":"唐代","title":"送齐山人归长白山"}
{"author":"韩翃","content":"不妨高卧顺流归，五两行看扫翠微。鼯鼠夜喧孤枕近，晓避客船飞。一壶先醉桃枝簟，百和初熏苎布衣。君到新林江口泊，吟诗应赏谢玄晖。","dynasty":"唐代","title":"送客还江东"}
{"author":"韩翃","content":"城中金络骑，出饯沈东阳。九月寒露白，六关秋草黄。齐讴听处妙，鲁酒把来香。醉后著鞭去，梅山道路长。","dynasty":"唐代","title":"鲁中送鲁使君归郑州"}
{"author":"韩翃","content":"鲁客多归兴，居人怅别情。雨馀衫袖冷，风急马蹄轻。秋草灵光殿，寒云曲阜城。知君拜亲后，少妇下机迎。","dynasty":"唐代","title":"送故人归鲁"}
{"author":"韩翃","content":"渭城寒食罢，送客归远道。乌帽背斜晖，青骊踏春草。酒醒孤烛夜，衣冷千山早。去事沈尚书，应怜词赋好。","dynasty":"唐代","title":"送李明府赴滑州"}
{"author":"韩翃","content":"长乐花枝雨点消，江城日暮好相邀。春楼不闭葳蕤锁，绿水回通宛转桥。","dynasty":"唐代","title":"相和歌辞。江南曲"}
{"author":"韩翃","content":"爱君青袍色，芳草能相似。官重法家流，名高墨曹吏。春衣淮上宿，美酒江边醉。楚酪沃雕胡，湘羹糁香饵。前朝山水国，旧日风流地。苏山逐青骢，江家驱白鼻。右军尚少年，三领东方骑。亦过小丹阳，应知百城贵。","dynasty":"唐代","title":"赠别崔司直赴江东兼简常州独孤使君"}
{"author":"韩翃","content":"后辈传佳句，高流爱美名。青春事贺监，黄卷问张生。暮雪重裘醉，寒山匹马行。此回将诣阙，几日谏书成。","dynasty":"唐代","title":"送夏侯校书归上都"}
{"author":"韩翃","content":"白面谁家郎，青骊照地光。桃花开绶色，苏合借衣香。暮雪连峰近，春江海市长。风流似张绪，别后见垂杨。","dynasty":"唐代","title":"送张渚赴越州"}
{"author":"韩翃","content":"时辈已争先，吾兄未著鞭。空嗟镊须日，犹是屈腰年。不以殊方远，仍论水地偏。襄橙随客路，汉竹引归船。云木巴东峡，林泉岘北川。池馀骑马处，宅似卧龙边。夜簟千峰月，朝窗万井烟。朱荷江女院，青稻楚人田。县舍多潇洒，城楼入醉眠。黄苞柑正熟，红缕鲙仍鲜。坐厌牵丝倦，因从解绶旋。初辞五斗米，唯奉一囊钱。室好生虚白，书耽守太玄。枥中嘶款段，阶下引潺湲。落照渊明柳，春风叔夜弦。绛纱儒客帐，丹诀羽人篇。雅论承安石，新诗与惠连。兴清湖见底，襟豁雾开天。魏阙心犹系，周才道岂捐。一丘无自逸，三府会招贤。","dynasty":"唐代","title":"家兄自山南罢归献诗叙事"}
{"author":"韩翃","content":"鸳鸯赭白齿新齐，晚日花中散碧蹄。玉勒斗回初喷沫，金鞭欲下不成嘶。","dynasty":"唐代","title":"看调马"}
{"author":"韩翃","content":"河流晓天，濮水清烟。日暖昆吾台上，春深颛顼城边。莺声乱啁鹄□，花片细点龙泉。西望情人早至，犹应得醉芳年。","dynasty":"唐代","title":"河上寄故人"}
{"author":"韩翃","content":"青云自致晚应遥，朱邸新婚乐事饶。饮罢更怜双袖舞，试来偏爱五花骄。帐里炉香春梦晓，堂前烛影早更朝。更说球场新雨歇，王孙今日定相邀。","dynasty":"唐代","title":"赠王随"}
{"author":"韩翃","content":"长乐花枝雨点销，江城日暮好相邀。春楼不闭葳蕤锁，绿水回通宛转桥。","dynasty":"唐代","title":"江南曲（一作李益诗）"}
{"author":"韩翃","content":"县舍江云里，心闲境又偏。家贫陶令酒，月俸沈郎钱。黄蘖香山路，青枫暮雨天。时闻引车骑，竹外到铜泉。","dynasty":"唐代","title":"送金华王明府"}
{"author":"韩翃","content":"南使孤帆远，东风任意吹。楚云殊不断，江鸟暂相随。月净鸳鸯水，春生豆蔻枝。赏称佳丽地，君去莫应知。","dynasty":"唐代","title":"送客游江南"}
{"author":"韩翃","content":"腰佩雕弓汉射声，东归衔命见双旌。青丝玉勒康侯马，孟水金堤滑伯城。腊雪夜看宜纵饮，寒芜昼猎不妨行。怀君又隔千山远，别后春风百草生。","dynasty":"唐代","title":"送康洗马归滑州"}
{"author":"韩翃","content":"敛版辞汉廷，进帆归楚幕。三江城上转，九里人家泊。好酒近宜城，能诗谢康乐。雨晴西山树，日出南昌郭。竹露点衣巾，湖烟湿扃钥。主人苍玉佩，后骑黄金络。高视领八州，相期同一鹗。行当报知己，从此飞寥廓。","dynasty":"唐代","title":"送李司直赴江西使幕"}
{"author":"韩翃","content":"万里长城家，一生唯报国。腰垂紫文绶，手控黄金勒。高视黑头翁，遥吞白骑贼。先麾牙门将，转斗黄河北。帐下亲兵皆少年，锦衣承日绣行缠。辘轳宝剑初出鞘，宛转角弓初上弦。步人抽箭大如笛，前把两矛后双戟。左盘右射红尘中，鹘入鸦群有谁敌。杀将破军白日馀，回旃舞旆北风初。郡公楯鼻好磨墨，走马为君飞羽书。","dynasty":"唐代","title":"寄哥舒仆射"}
{"author":"韩翃","content":"紫府先生旧同学，腰垂彤管贮灵药。耻论方士小还丹，好饮仙人太玄酪。芙蓉山顶玉池西，一室平临万仞溪。昼洒瑶台五云湿，夜行金烛七星齐。回身暂下青冥里，方外相寻有知己。卖鲊市中何许人，钓鱼坐上谁家子。青青百草云台春，烟驾霓衣白角巾。露叶独归仙掌去，回风片雨谢时人。","dynasty":"唐代","title":"赠别华阴道士"}
{"author":"韩翃","content":"少年亲事冠军侯，中岁仍迁北兖州。露冕宁夸汉车服，下帷常讨鲁春秋。后斋草色连高阁，事简人稀独行乐。闲心近掩陶使君，诗兴遥齐谢康乐。远山重叠水逶迤，落日东城闲望时。不见双亲办丰膳，能留五马尽佳期。北场争转黄金勒，爱客华亭赏秋色。卷帘满地铺氍毹，吹角鸣弦开玉壶。愿学平原十日饮，此时不忍歌骊驹。","dynasty":"唐代","title":"赠兖州孟都督"}
{"author":"韩翃","content":"平芜霁色寒城下，美酒百壶争劝把。连呼宝剑锐头儿，少驻金羁大头马。一饮留欢分有馀，寸心怀思复何如。他时相忆若相问，青琐门前开素书。","dynasty":"唐代","title":"别孟都督"}
{"author":"韩翃","content":"翩翩马上郎，执简佩银章。西向洛阳归鄠杜，回头结念莲花府。朝辞芳草万岁街，暮宿春山一泉坞。青青树色傍行衣，乳燕流莺相间飞。远过三峰临八水，幽寻佳赏偏如此。残花片片细柳风，落日疏钟小槐雨。相思掩泣复何如，公子门前人渐疏。幸有心期当小暑，葛衣纱帽望回车。","dynasty":"唐代","title":"赠别王侍御赴上都"}
{"author":"韩翃","content":"青春带文绶，去事魏征西。上路金羁出，中人玉箸齐。当歌酒万斛，看猎马千蹄。自有从军乐，何须怨解携。","dynasty":"唐代","title":"送戴迪赴凤翔幕府"}
{"author":"韩翃","content":"少年为长史，东去事诸侯。坐觉千闾静，闲随五马游。行人楚国道，暮雪郁林州。他日知相忆，春风海上楼。","dynasty":"唐代","title":"送海州姚别驾"}
{"author":"韩翃","content":"谢公邻里在，日夕问佳期。春水人归后，东田花尽时。下楼闲待月，行乐笑题诗。他日吴中路，千山入梦思。","dynasty":"唐代","title":"送夏侯审"}
{"author":"韩翃","content":"孤舟行远近，一路过湘东。官属张廷尉，身随杜幼公。公河映湘竹，水驿带青枫。万里思君处，秋江夜雨中。","dynasty":"唐代","title":"送赵评事赴洪州使幕"}
{"author":"韩翃","content":"少年兼柱史，东至旧徐州。远属平津阁，前驱博望侯。向营淮水满，吹角楚天秋。客梦依依处，寒山对白楼。","dynasty":"唐代","title":"送李侍御赴徐州行营"}
{"author":"韩翃","content":"过淮芳草歇，千里又东归。野水吴山出，家林越鸟飞。荷香随去棹，梅雨点行衣。无数沧江客，如君达者稀。","dynasty":"唐代","title":"送李秀才归江南（一作送孙革及第归江南）"}
{"author":"韩翃","content":"披衣闻客至，关锁此时开。鸣磬夕阳尽，卷帘秋色来。名香连竹径，清梵出花台。身在心无住，他方到几回。","dynasty":"唐代","title":"题僧房（一作题慈恩寺振上人院）"}
{"author":"韩翃","content":"寿阳南渡口，敛笏见诸侯。五两楚云暮，千家淮水秋。开帘对芳草，送客上春洲。请问山中桂，王孙几度游。","dynasty":"唐代","title":"送寿州陈录事"}
{"author":"韩翃","content":"客路青芜遍，关城白日低。身趋双节近，名共五云齐。远水公田上，春山郡舍西。无因得携手，东望转凄凄。","dynasty":"唐代","title":"送赵陆司兵归使幕"}
{"author":"韩翃","content":"淮南芳草色，日夕引归船。御史王元贶，郎官顾彦先。光风千日暖，寒食百花燃。惆怅佳期近，澄江与暮天。","dynasty":"唐代","title":"送蒋员外端公归淮南"}
{"author":"韩翃","content":"千峰对古寺，何异到西林。幽磬蝉声下，闲窗竹翠阴。诗人谢客兴，法侣远公心。寂寂炉烟里，香花欲暮深。","dynasty":"唐代","title":"题慈仁寺竹院"}
{"author":"韩翃","content":"东方千万骑，出望使君时。暮雪行看尽，春城到莫迟。路人趋墨帻，官柳度青丝。他日铃斋内，知君亦赋诗。","dynasty":"唐代","title":"赠郓州马使君"}
{"author":"韩翃","content":"挂席逐归流，依依望虎丘。残春过楚县，夜雨宿吴洲。野寺吟诗入，溪桥折笋游。到官无一事，清静有诸侯。","dynasty":"唐代","title":"赠长洲何主簿"}
{"author":"韩翃","content":"平陵车马客，海上见旌旗。旧驿千山下，残花一路时。春衣过水冷，暮雨出关迟。莫道青州客，迢迢在梦思。","dynasty":"唐代","title":"送崔过归淄青幕府"}
{"author":"韩翃","content":"薛公门下人，公子又相亲。玉佩迎初夜，金壶醉老春。葛衣香有露，罗幕静无尘。更羡风流外，文章是一秦。","dynasty":"唐代","title":"田仓曹东亭夏夜饮得春字"}
{"author":"韩翃","content":"端笏事龙楼，思闲辄告休。新调赭白马，暂试黑貂裘。珠履迎佳客，金钱与莫愁。座中豪贵满，谁道不风流。","dynasty":"唐代","title":"赠王逖"}
{"author":"韩翃","content":"东门送远客，车马正纷纷。旧识张京兆，新随刘领军。行骢看暮雨，归雁踏青云。一去丛台北，佳声几日闻。","dynasty":"唐代","title":"送深州吴司马归使幕"}
{"author":"韩翃","content":"北客悲秋色，田园忆去来。披衣朝易水，匹马夕燕台。风翦荷花碎，霜迎栗罅开。赏心知不浅，累月故人杯。","dynasty":"唐代","title":"送客之上谷"}
{"author":"韩翃","content":"西掖归来后，东林静者期。远峰春雪里，寒竹暮天时。笑说金人偈，闲听宝月诗。更怜茶兴在，好出下方迟。","dynasty":"唐代","title":"同中书刘舍人题青龙上房"}
{"author":"韩翃","content":"玉管箫声合，金杯酒色殷。听歌吴季札，纵饮汉中山。称寿争离席，留欢辄上关。莫言辞客醉，犹得曳裾还。","dynasty":"唐代","title":"宴吴王宅"}
{"author":"韩翃","content":"春城乞食还，高论此中闲。僧腊阶前树，禅心江上山。疏帘看雪卷，深户映花关。晚送门人出，钟声杳霭间。","dynasty":"唐代","title":"题荐福寺衡岳暕师房"}
{"author":"韩翃","content":"千人插羽迎，知是范宣城。暮雪楚山冷，春江汉水清。红鲜供客饭，翠竹引舟行。一别何时见，相思芳草生。","dynasty":"唐代","title":"送郢州郎使君"}
{"author":"韩翃","content":"白羽逐青丝，翩翩南下时。巴人迎道路，蛮帅引旌旗。暮雨山开少，秋江叶落迟。功成益地日，应见竹郎祠。","dynasty":"唐代","title":"送李中丞赴辰州"}
{"author":"韩翃","content":"金羁映骕骦，后骑佩干将。把酒春城晚，鸣鞭晓路长。带冰新溜涩，间雪早梅香。明日怀贤处，依依御史床。","dynasty":"唐代","title":"送刘侍御赴陕州"}
{"author":"韩翃","content":"积雪临阶夜，重裘对酒时。中丞违沈约，才子送丘迟。一路三江上，孤舟万里期。辰州佳兴在，他日寄新诗。","dynasty":"唐代","title":"李中丞宅夜宴送丘侍御赴江东便往辰州"}
{"author":"韩翃","content":"春草东江外，翩翩北路归。官齐魏公子，身逐谢玄晖。山色随行骑，莺声傍客衣。主人池上酌，携手暮花飞。","dynasty":"唐代","title":"送李侍御归宣州使幕"}
{"author":"韩翃","content":"东门留客处，沽酒用钱刀。秋水床下急，斜晖林外高。金羁络騕褭，玉匣闭豪曹。去日随戎幕，东风见伯劳。","dynasty":"唐代","title":"东城水亭宴李侍御副使"}
{"author":"韩翃","content":"谢监忆山程，辞家万里行。寒衣傍楚色，孤枕宿潮声。小寇不足问，新诗应渐清。府公相待日，引旆出江城。","dynasty":"唐代","title":"送秘书谢监赴江西使幕"}
{"author":"韩翃","content":"新领州从事，曾为朝大夫。江城竹使待，山路橘官扶。片雨三江道，残秋五叶湖。能令诗思好，楚色与寒芜。","dynasty":"唐代","title":"送江陵元司录"}
{"author":"韩翃","content":"二十青宫吏，成名似者稀。承颜陆郎去，携手谢娘归。夜月回孤烛，秋风试夹衣。扁舟楚水上，来往速如飞。","dynasty":"唐代","title":"送李舍人携家归江东觐省"}
{"author":"韩翃","content":"东城跃紫骝，西路大刀头。上客刘公干，元戎郭细侯。一军偏许国，百战又防秋。请问萧关道，胡尘早晚收。","dynasty":"唐代","title":"送刘侍御赴令公行营"}
{"author":"韩翃","content":"江城驿路长，烟树过云阳。舟领青丝缆，人歌白玉郎。葛衣行柳翠，花簟宿荷香。别有心期处，湖光满讼堂。","dynasty":"唐代","title":"送苏州姚长史"}
{"author":"韩翃","content":"两年戴武弁，趋侍明光殿。一朝簪惠文，客事信陵君。简异当朝执，香非寓直熏。差肩何记室，携手李将军。玉镫初回酸枣馆，金钿正舞石榴裙。忽惊万事随流水，不见双旌逐塞云。感旧抚心多寂寂，与君相遇头初白。暂夸五首军中诗，还忆万年枝下客。昨日留欢今送归，空披秋水映斜晖。闲吟佳句对孤鹤，惆怅寒霜落叶稀。","dynasty":"唐代","title":"赠别太常李博士兼寄两省旧游"}
{"author":"韩翃","content":"长头大鼻鬓如雪，早岁连兵剑锋折。千金尽去无斗储，双袖破来空百结。独恋郊扉已十春，高阳酒徒连此身。路傍谁识郑公子，谷口应知汉逸人。儿女相悲探井臼，前功岂在他人后。劝君不得学渊明，且策驴车辞五柳。","dynasty":"唐代","title":"送别郑明府"}
{"author":"韩翃","content":"一骑西南远，翩翩入剑门。客衣筒布润，山舍荔枝繁。古庙祠金马，春江带白鼋。自应成旅逸，爱客有王孙。","dynasty":"唐代","title":"送故人归蜀"}
{"author":"韩翃","content":"骏马淮南客，归时引望新。江声六合暮，楚色万家春。白苎歌西曲，黄苞寄北人。不知心赏后，早晚见行尘。","dynasty":"唐代","title":"送郭赞府归淮南"}
{"author":"韩翃","content":"双林彼上人，诗兴转相亲。竹里经声晚，门前山色春。卷帘苔点净，下箸药苗新。记取无生理，归来问此身。","dynasty":"唐代","title":"题龙兴寺澹师房"}
{"author":"韩翃","content":"寒塘敛暮雪，腊鼓迎春早。匹马五城人，重裘千里道。淮山轻露湿，江树狂风扫。楚县九酝醲，扬州百花好。练湖东望接云阳，女市西游入建康。行乐远夸红布旆，风流近赌紫香囊。诗家行辈如君少，极目苦心怀谢脁.烟开日上板桥南，吴岫青青出林表。","dynasty":"唐代","title":"送崔秀才赴上元兼省叔父"}
{"author":"韩翃","content":"南陵八月天，暮色远峰前。楚竹青阳路，吴江赤马船。籝金诸客贵，佩玉主人贤。终日应相逐，归期定几年。","dynasty":"唐代","title":"赠别韦兵曹归池州"}
{"author":"韩翃","content":"小县春山口，公孙吏隐时。楚歌催晚醉，蛮语入新诗。桂水遥相忆，花源暗有期。郢门千里外，莫怪尺书迟。","dynasty":"唐代","title":"寄武陵李少府"}
{"author":"韩翃","content":"结客平陵下，当年倚侠游。传看辘轳剑，醉脱骕骦裘。翠羽双鬟妾，珠帘百尺楼。春风坐相待，晚日莫淹留。","dynasty":"唐代","title":"赠张建"}
{"author":"韩翃","content":"上客佩双剑，东城喜再游。旧从张博望，新事郑长秋。踏水回金勒，看风试锦裘。知君不久住，汉将扫旄头。","dynasty":"唐代","title":"送监军李判官"}
{"author":"韩翃","content":"家在赵邯郸，归心辄自欢。晚杯狐腋暖，春雪马毛寒。孟月途中破，轻冰水上残。到时杨柳色，奈向故园看。","dynasty":"唐代","title":"送客归广平"}
{"author":"韩翃","content":"千里东归客，孤心忆旧游。片帆依白水，高枕卧青州。柏寝寒芜变，梧台宿雨收。知君心兴远，每上海边楼。","dynasty":"唐代","title":"送张儋水路归北海"}
{"author":"韩翃","content":"封作天齐王，清祠太山下。鲁公秋赛毕，晓日回高驾。从骑尽幽并，同人皆沈谢。自矜文武足，一醉寒溪夜。","dynasty":"唐代","title":"祭岳回重赠孟都督"}
{"author":"韩翃","content":"人言寿春远，此去先秋到。孤客小翼舟，诸生高翅帽。淮风生竹簟，楚雨移茶灶。若在八公山，题诗一相报。","dynasty":"唐代","title":"送南少府归寿春"}
{"author":"韩翃","content":"驱车过闽越，路出饶阳西。仙山翠如画，簇簇生虹蜺.群峰若侍从，众阜如婴提。岩峦互吞吐，岭岫相追携。中有月轮满，皎洁如圆珪。玉皇恣游览，到此神应迷。嫦娥曳霞帔，引我同攀跻。腾腾上天半，玉镜悬飞梯。瑶池何悄悄，鸾鹤烟中栖。回头望尘事，露下寒凄凄。","dynasty":"唐代","title":"经月岩山"}
{"author":"韩翃","content":"千点斓斒喷玉骢，青丝结尾绣缠騣.鸣鞭晚出章台路，叶叶春依杨柳风。","dynasty":"唐代","title":"杂曲歌辞。少年行"}
{"author":"韩翃","content":"寒色凝罗幕，同人清夜期。玉杯留醉处，银烛送归时。独坐隔千里，空吟对雪诗。","dynasty":"唐代","title":"令狐员外宅宴寄中丞"}
{"author":"韩翃","content":"髯参军，髯参军，身为北州吏，心寄东山云。坐见萋萋芳草绿。遥思往日晴江曲。刺船频向剡中回，捧被曾过越人宿。花里莺啼白日高，春楼把酒送车螯。狂歌好爱陶彭泽，佳句唯称谢法曹。平生乐事多如此，忍为浮名隔千里。一雁南飞动客心，思归何待秋风起。","dynasty":"唐代","title":"和高平朱（一作米）参军思归作"}
{"author":"韩翃","content":"朝为三室印，晚为三蜀人。遥知下车日，正及巴山春。县道橘花里，驿流江水滨。公门辄无事，赏地能相亲。解衣初醉绿芳夕，应采蹲鸱荐佳客。霁水远映西川时，闲望碧鸡飞古祠。爱君乐事佳兴发，天外铜梁多梦思。","dynasty":"唐代","title":"赠别成明府赴剑南"}
{"author":"韩翃","content":"还家不落春风后，数日应沽越人酒。池畔花深斗鸭栏，桥边雨洗藏鸦柳。遥怜内舍著新衣，复向邻家醉落晖。把手闲歌香橘下，空山一望鹧鸪飞。","dynasty":"唐代","title":"送客还江东"}
{"author":"韩翃","content":"元戎车右早飞声，御史府中新正名。翰墨已齐钟大理，风流好继谢宣城。从军晓别龙骧幕，六骑先驱嘶近郭。前路应留白玉台，行人辄美黄金络。使君下马爱瀛洲，简贵将求物外游。听讼不闻乌布帐，迎宾暂著紫绨裘。公庭日夕罗山翠，功遂心闲无一事。移书或问岛边人，立仗时呼铃下吏。事业初传小夏侯，中年剑笏在西州。浮云飞鸟两相忘，他日依依城上楼。","dynasty":"唐代","title":"送夏侯侍郎"}
{"author":"韩翃","content":"莫嗟太常屈，便入苏门啸。里在应未迟，勿作我身料。轻云日下不成阴，出对流芳搅别心。万雉城东春水阔，千人乡北晚花深。旧竹青青常绕宅，到时疏旷应自适。佳期纵得上宫游，旅食还为北邙客。路出司州胜景长，西山翠色带清漳。仙人矶近茱萸涧，铜雀台临野马冈。屡道主人多爱士，何辞策马千馀里。高谭魏国访先生，修刺平原过内史。一举青云在早秋，恐君从此便淹留。有钱莫向河间用，载笔须来阙下游。","dynasty":"唐代","title":"送李湜下第归卫州便游河北"}
{"author":"韩翃","content":"屿花晚，山日长，蕙带麻襦食草堂。一片水光飞入户，千竿竹影乱登墙。园梅熟，家酝香。新湿头巾不复篸，相看醉倒卧藜床。","dynasty":"唐代","title":"张山人草堂会王方士"}
{"author":"韩翃","content":"起家得事平原侯，晚出都门辞旧游。草色连绵几千里，青骊躞蹀路旁子。花深近县宿河阳，竹映春舟渡淇水。邺下淹留佳赏新，群公旧日心相亲。金盘晓鲙朱衣鲋，玉簟宵迎翠羽人。王程书使前期促，他日应知举鞭速。寒水浮瓜五月时，把君衣袖长河曲。","dynasty":"唐代","title":"送蓚县刘主簿楚"}
{"author":"韩翃","content":"玉山宴坐移年月，锡杖承恩诣丹阙。先朝亲与会龙华，紫禁鸣钟白日斜。宫女焚香把经卷，天人就席礼袈裟。禅床久卧虎溪水，兰若初开凤城里。不出嚣尘见远公，道成何必青莲宫。朝持药钵千家近，暮倚绳床一室空。掖垣挥翰君称美，远客陪游问真理。薄宦深知误此心，回心愿学雷居士。","dynasty":"唐代","title":"题玉山观禅师兰若"}
{"author":"何承天","content":"战城南，冲黄尘，丹旌电烻鼓雷震。勍敌猛，戎马殷，横阵亘野若屯云。仗大顺，应三灵，义之所感士忘生。长剑击，繁弱鸣，飞镝炫晃乱奔星。虎骑跃，华眊旋，朱火延起腾飞烟。骁雄斩，高旗搴，长角浮叫响清天。夷群寇，殪逆徒，馀黎落惠咏来苏。奏恺乐，归皇都，班爵献俘邦国娱。","dynasty":"南北朝","title":"战城南"}
{"author":"何承天","content":"石上流水，湔湔其波。发源幽岫，永归长河。瞻彼逝者，负月其偕。子在川上，惟以增怀。嗟我殷忧，载劳寤寐。遘此百罹，有志不遂。行年倏忽，长勤是婴。永言没世，悼兹无成。幸遇开泰，沐浴嘉运。绥带安寝，亦又何愠。古之为仁，自求诸己。虚情遥慕，终于徒已。","dynasty":"南北朝","title":"鼓吹铙歌十五首其十五石流篇"}
{"author":"何承天","content":"临高台。望天衢。飘然轻举陵太虚。携列子。超帝乡。云衣雨带乘风翔。肃龙驾。会瑶台。清晖浮景溢蓬莱。济西海。濯湖盘。伫立云岳结幽兰。驰迅风。游炎州。愿言桑梓思旧游。倾霄盖。靡电旌。降彼天途颓窈冥。辞仙族。归人群。怀忠抱义奉明君。任穷达。随所遭。何为远想令心劳。","dynasty":"南北朝","title":"鼓吹铙歌十五首其十三临高台篇"}
{"author":"何承天","content":"轩辕改物，以经天人。容成造历，大挠创辰。龙集有次，星纪乃分。","dynasty":"南北朝","title":"天赞"}
{"author":"何承天","content":"思悲公。怀衮衣。东国何悲公西归。公西归。流二叔。幼主既悟偃禾复。偃禾复。圣志申。营都新邑从斯民。从斯民。德惟明。制礼作乐兴颂声。兴颂声。致嘉祥。鸣凤爰集万国康。万国康。犹弗已。握发吐餐下群士。惟我君。继伊周。亲睹盛世复何求。","dynasty":"南北朝","title":"鼓吹铙歌十五首其二思悲公篇"}
{"author":"何承天","content":"巫山高。三峡峻。青壁千寻。深谷万仞。崇岩冠灵林冥冥。山禽夜响。晨猿相和鸣。洪波迅澓。载折载停。凄凄商旅之客。怀苦情。在昔阳九皇纲微。李氏窃命。宣武耀灵威。蠢尔逆纵。复践乱机。王旅薄伐。传首来至京师。古之为国。惟德是贵。力战而虐民。鲜不颠坠。矧乃叛戾。伊胡能遂。咨尔巴子无放肆。","dynasty":"南北朝","title":"鼓吹铙歌十五首其五巫山高篇"}
{"author":"何承天","content":"上陵者。相追攀。被服纤丽振绮纨。携童幼。升崇峦。南望城阙郁盘桓。王公第。通衢端。高甍华屋列朱轩。临浚谷。掇秋兰。士女悠奕映隰原。指营丘。感牛山。爽鸠既没景君叹。嗟岁聿。逝不还。志气衰沮玄鬓斑。野莽宿。坟土干。顾此累累中心酸。生必死。亦何怨。取乐今日展情欢。","dynasty":"南北朝","title":"鼓吹铙歌十五首其六上陵者篇"}
{"author":"何承天","content":"有所思。思昔人。曾闵二子善养亲。和颜色。奉昏晨。至诚烝烝通明神。邹孟轲。为齐卿。称身受禄贪荣。道不用。夕阳拥楹。三徙既谇礼义明。飞鸟集。猛兽附。功成事毕乃更娶。哀我生。遘凶旻。幼罹荼毒备艰辛。慈颜绝。见无因。长怀永思托丘坟。","dynasty":"南北朝","title":"鼓吹铙歌十五首其十有所思篇"}
{"author":"何承天","content":"朱路扬和鸾，翠盖耀金华。玄牡饰樊缨，流旌拂飞霞。雄戟辟旷途，班剑翼高车。三军且莫喧，听我奏铙歌。清鞞惊短箫，朗鼓节鸣笳。人心惟恺豫，兹音亮且和。轻风起红尘，渟澜发微波。逸韵腾天路，颓响结城阿。仁声被八表，威震振九遐。嗟嗟介胄士，勖哉念皇家。","dynasty":"南北朝","title":"鼓吹铙歌十五首其一朱路篇"}
{"author":"何承天","content":"雍士多离民，荆民怀怨情。二凶不量德，构难称其兵。王人衔朝命，正辞纠不庭。上宰宣九伐，万里举长旌。楼船掩江濆，驷介飞重英。归德戒后夫，贾勇尚先鸣。逆徒既不济，愚智亦相倾。霜锋未及染，鄢郢忽已清。西川无潜鳞，北渚有奔鲸。凌威致天府，一战夷三城。江汉被美化，宇宙歌太平。惟我东郡民，曾是深推诚。","dynasty":"南北朝","title":"鼓吹铙歌十五首其三雍离篇"}
{"author":"何承天","content":"将进酒，庆三朝。备繁礼，荐嘉肴。荣枯换，霜雾交。缓春带，命朋僚。车等旗，马齐镳。怀温克，乐林濠。士失志，愠情劳。思旨酒，寄游遨。败德人，甘醇醪。耽长夜，或淫妖。兴屡舞，厉哇谣。形傞傞，声号呶。首既濡，赤亦荒。性命夭，国家亡。嗟后生，节酣觞。匪酒辜，孰为殃。","dynasty":"南北朝","title":"鼓吹铙歌十五首其七将进酒"}
{"author":"何承天","content":"君马丽且闲，扬镳腾逸姿。骏足蹑流景，高步追轻飞。冉冉六辔柔，奕奕金华晖。轻霄翼羽盖，长风靡淑旗。愿为范氏驱，雍容步中畿。岂效诡遇子，驰骋趣危机。铅陵策良驷，造父为之悲。不怨吴坂峻，但恨伯乐稀。赦彼岐山盗，实济韩原师。奈何汉魏主，纵情营所私。疲民甘藜藿，厩马患盈肥。人畜贸厥养，苍生将焉归。","dynasty":"南北朝","title":"鼓吹铙歌十五首其八君马篇"}
{"author":"何承天","content":"芳树生北庭，丰隆正徘徊。翠颖陵冬秀，红葩迎春开。佳人闲幽室，惠心婉以谐。兰房掩绮幌，绿草被长阶。日夕游云际，归禽命同栖。皓月盈素景，凉风拂中闺。哀弦理虚堂，要妙清且凄。啸歌流激楚，伤此硕人怀。梁尘集丹帷，微飙扬罗袿。岂怨嘉时暮，徒惜良愿乖。","dynasty":"南北朝","title":"鼓吹铙歌十五首其九芳树篇"}
{"author":"何承天","content":"雉子游原泽，幼怀耿介心。饮啄虽勤苦，不愿栖园林。古有避世士，抗志青霄岑。浩然寄卜肆，挥棹通川阴。逍遥风尘外，散发抚鸣琴。卿相非的眄，何况于千金。功名岂不美，宠辱亦相寻。冰炭结六府，忧虞缠胸襟。当世须大度，量己不克任。三复泉流诫，自惊良已深。","dynasty":"南北朝","title":"鼓吹铙歌十五首其十一雉子游原泽篇"}
{"author":"何承天","content":"上邪下难正，众枉不可矫。音和响必清，端影所以亡。汉宣隆中兴，魏祖宁三方。譬彼针与石，效疾而称良。行苇非不厚，悠悠何讵央。琴瑟时未调，改弦当更张。矧乃治天下，此要安可忘。","dynasty":"南北朝","title":"鼓吹铙歌十五首其十二上邪篇"}
{"author":"何承天","content":"远期千里客，肃驾候良辰。近命城郭友，具尔惟懿亲。高门启双闱，长筵列嘉宾。中唐舞六佾，三厢罗乐人。箫管激悲音，羽毛扬华文。金石响高宇，弦歌动梁尘。修标多巧捷，丸剑亦入神。迁善自雅调，成化由清均。主人垂隆庆，群士乐亡身。愿我圣明君，迩期保万春。","dynasty":"南北朝","title":"鼓吹铙歌十五首其十四远期篇"}
{"author":"刘次庄","content":"桃花雨过碎红飞，半逐溪流半染泥。何处飞来双燕子，一时衔在画梁西。","dynasty":"宋代","title":"敷浅原见桃花"}
{"author":"刘次庄","content":"敛袂出明光，琵琶道路长。初闻胡骑语，未解汉宫妆。薄命随尘土，元功属庙堂。蛾眉如有用，惭愧羽林郎。","dynasty":"宋代","title":"王昭君"}
{"author":"刘次庄","content":"翠眉连娟舞袖长，春风自对理容妆。染丝绣作双鸳鸯，欲飞不飞在罗裳。耳中明月珠，肘后锦香囊。凭高欲有寄，所寄在远方。追风还君立路傍，岂不有地能相当，请著一鞭尘土黄。","dynasty":"宋代","title":"尘土黄"}
{"author":"刘次庄","content":"妾本倡家子，笄鬟擅容止。名隶倡籍中，生倡即倡死。物势本从权，情恩亦遂迁。一朝官长怒，独抱锦衾眠。日暮倚高楼，青丝系白马。岂不谢慇勤，汪汪泪盈把。万感自有因，无容遽相亲。请君促金勒，妾愿看飞尘。","dynasty":"宋代","title":"尘土黄译"}
{"author":"刘次庄","content":"春台女儿似红玉，曾奉当筵柘枝曲。舞成早自得痴名，更傍春风情不足。客携黄金欲有赠，多在邻家赌双陆。近从新官作颜面，祇得低心随所欲。自知久去非所安，夜半东门车特碌。秀阙芙蓉潭畔起，每向波间得双鲤。水流却上大应难，惟有孤怀似潭水。一骑翩翩锦臂鞲，红罗百丈作缠头。为言闻得琵琶怨，当门下马欲登楼。莫登楼，君马骇。无限朱帘薰好香，城北城南无一瞬。","dynasty":"宋代","title":"尘土黄笺"}
{"author":"刘次庄","content":"髻插幽兰花，手把菖蒲叶。渔郎偷语人，云是江神妾。江神昨日鼓云涛，开帆拍天上千艘。吴洲女儿弄春水，浪湿船头红绵袍。","dynasty":"宋代","title":"江神词"}
{"author":"高斯得","content":"舜为天子皋为士，瞽瞍杀人执而已。从来三尺天下平，析律二端真可鄙。近闻编局荡巢穴，尽取鼠辈尸诸市。布衣韦带三十余，笞配黥流动千里。独遗太学四五士，但以奸京法从事。秦相不重褒衣人，曷为忠恕而已矣。乃知能掉三寸舌，极恶穷凶犹可恃。大理得拜陶，汝曹应颡泚。","dynasty":"宋代","title":"编局"}
{"author":"高斯得","content":"老去增书癖，还遭病儿磨。杜诗能止虐，周易解祛魔。不得青编伴，惟应白日过。坐多肤欲痹，时起眺清波。","dynasty":"宋代","title":"病起二首"}
{"author":"高斯得","content":"頮面惊权出，梳头感发稀。鹤饥从自瘦，骥老更求肥。萧索盘中馔，宽长身上衣。惟余酒未减，兴至羽觞飞。","dynasty":"宋代","title":"病起二首"}
{"author":"高斯得","content":"咨余运颓侵，非复少年日。嵇康既习懒，长卿又婴疾。避客如避仇，俗子意多失。独於声气同，迹两心事一。粝饭盘菹芹，浊酒笾撰栗。家食虽清贫，尚有弊余斥。每思世路巘，身不寒而栗。何如掩关卧，黑甜过崖蜜。觉来荷长才，乐圃斸芝术。末路值令第，自远造余室。未久欲思归，依人似高适。飞飞羽差池，秋雁避春乙。可怜陆士衡，呜咽送亲密。桡音转回塘，无由望文鷁。","dynasty":"宋代","title":"不浮次歆予亦再赋"}
{"author":"高斯得","content":"自君摄富川，政声达王畿。乡邦大夫士，相率联书驰。欲控江州督，版授俾真为。群来质於予，予则力止之。父兄本化论，彼反疑为私。诸公怅然去，未免方轮嗤。日者召书来，自言摄承期。驽马恋短豆，或者能无讥。累牍上尚书，愿赵新侯来。白头分趋幕，不敢求旌麾。开书喜见面，与我同肝脾。高安别未久，德进兄嗟咨，我今亦复然，坡颍真吾师。虽无逍遥堂，迟君同赋诗。已扫安乐窝，扁舟早来归。","dynasty":"宋代","title":"不浮弟摄兴国守书趣其归"}
{"author":"高斯得","content":"君如夏日槐，深阴正亭午。我如秋渚莲，心老味加苦。卜居既未果，会面真堪数。二米同一稃，何时如秬黍。我今居异邦，一齐咻众楚。出门无所诣，欲话谁晤语。盍念荆同生，毋忧豆逢煮。急来共伏腊，相与续妣祖。昔人兄弟多，八龙及三虎。安有予二人，而堪长龃龉。","dynasty":"宋代","title":"不浮欲卜居霅川而未决再韵趣之"}
{"author":"高斯得","content":"读公淳宝疏，风节一何奇。凛凛戮丁刃，堂堂伐郑师。良医渠不使，倾厦故难支。不见陈攻蔡，当年亦右司。","dynasty":"宋代","title":"陈枢密挽诗二首"}
{"author":"高斯得","content":"直道终难恃，平生一险夷。蛮溪憔悴日，公府笑谈时。来识鲁山面，空看有道碑。雉膏殊未食，付与宁馨儿。","dynasty":"宋代","title":"陈枢密挽诗二首"}
{"author":"高斯得","content":"双池万荷花，姣好欺子都。秋风一披拂，槁悴如三闾。子有君子操，昔人所叹誉。奈何不自夺，俯仰悲荣枯。荷花不能言，请以意对吾。两间草木蕃，万象粲以舒。一从鶗鴂鸣，荃蕙首见羽。况我值末运，忽忽良辰徂。相随就衰叔，容色何能愉。抗手谢荷花，子诚志士模。婴肸悼季世，箕干感沦胥。舂陵大中正，所品良非虚。","dynasty":"宋代","title":"池荷就衰有感"}
{"author":"高斯得","content":"韩公四十五，已赋齿落诗。呀然顿崩驰，存者皆浮危。我今恰半百，衰暮固其时。一齿阙当门，摵其秋叶飞。感兹生有涯，抚枕中夜悲。伊人未闻道，文与百世期。吾今食粟耳，将随野草萎。圣路千万里，加鞭犹加迟。","dynasty":"宋代","title":"齿落"}
{"author":"高斯得","content":"美哉豳郊道，风日清且熙。条桑纷冉冉，采蘩复祁祁。盛时不可再，乱世诚堪悲。守令既暗懦，凶黠何纷披。千林非无主，夺攘无孑遗。白刀斗源野，长乂守路重。羸童拥树泣，弱柰空篮归。更怜贫家女，束手看蚕饥。尔蚕何不幸，生此叔季时。千筐与万箔，委弃如京坻。昔闻花门乱，倒麦折桑枝。幸无风尘警，气象胡尔为。天门万里远，吾君那得知。恨无古肤使，观风采吾诗。","dynasty":"宋代","title":"劫桑叹"}
{"author":"高斯得","content":"吾观唐虞时，辅佐多也胄。一时谋谟嘉，十世典刑旧。古道日以衰，象贤始不懋。近者梧桐鸣，多出芝兰秀。杜李倡其前，刘胡继其后。最后康乐公，卓出汉庭右。元气倚迓续，疵国资匡救。起予气为增，感事眉复皱。彼出进士科，视此一何陋。但贪一束刍，甘作一缄味。真堪为仆僮，尚取矜廉茂。谁能持我诗，往为披{左忄右勾}瞀。","dynasty":"宋代","title":"近者昌言多出诸贤之后有感一首"}
{"author":"高斯得","content":"秋日何烈烈，忧心在丘麻。老圃跬步间，无悰问黄花。及兹九九候，清樽畅幽遐。朋簪既肃穆，宴豆亦静嘉。风雨知萧辰。飒然掠窗纱。乔松助声势，轰豗掉狂车。萸囊顿精神，似与老守夸，渊明有三径，我独归无家。浮骖竟安适，伫立空咨嗟。","dynasty":"宋代","title":"九日分韵得花字"}
{"author":"高斯得","content":"四运相摧斥，秋容忽而改。英英晚节花，含霜发鲜彩。游子感萧辰，命侣登爽垲。湘山俨横陈，秀色如有待。独怜祝融峰，尽日埋叆叇。安得诛云师，吾将罪真宰。悠悠元亮心，千载宛如在。遥知把不盈，搔首终朝采。胜达不可追，迷涂谁堪悔。弃置勿复谈，且复浇磊磈。","dynasty":"宋代","title":"九日会客面岳亭以采纳菊东篱下悠然见南山分"}
{"author":"高斯得","content":"世道日沦忽，涔泪夜中滋。客问子何伤，伤予士气痿。不见齐鲁閧，所争在糟醨。我勿燥已久，幸歌韩奕诗。若遭禁酒国，曹瞒尔何为。一鏖皋兰下，赤壁竟不支。虽云竟不支，主翁自怜之。骑虎不敢下，悲鸣亦可嗤。朝廷尽君子，拄撑赖公师。似此好局面，诸生愿扶持。尹京用老蔡，恐翻元佑规。斯言是耶非，识者当能知。哑钟悬清庙，瘖虎伏路垂。此而为君子，小人当谓谁。币轻物痛跃，赤子命一丝。尚曰此元佑，天乎欲谁欺。醪粲恩诚深，报复机诚危。独哀三百年，豢此终何裨。咸幡不复举，志士徒伤悲。","dynasty":"宋代","title":"酒阑"}
{"author":"高斯得","content":"男儿独立天地间，太华绝尖一何陗。子房不肯下萧曹，伯夷本自轻周召。往来舞袖拂云霄，醉裹扁舟凌海峤。凤饥肯向鸡求餐，玉洁不与蝇同调。山高路断客来稀，日晏廛空臂争掉。穷涂李白友俗人，岁晚杜甫交年少。前门长揖后门关，当面论心背后笑。云门轻与凡耳弹，夜光莫怪儿童诮。君平世弃政自佳，老子知希渠所要。人间对面九疑峰，未许冲风鼓无窍。","dynasty":"宋代","title":"绝交行"}
{"author":"高斯得","content":"春日垂霜鬓，江村乱水中。偷生长避地，愁坐正书空。乞米烦佳客，应门试小童。布衾冷如铁，长夜岂堪终。","dynasty":"宋代","title":"立春日集杜句"}
{"author":"高斯得","content":"早行石上水，泥泞苦相牵。盗贼浮生困，艰辛众目怜。囊空罄金错，米尽折花钿。更有伤心处，君臣豺虎边。","dynasty":"宋代","title":"立春日集杜句"}
{"author":"高斯得","content":"劳牵迫吏道，僒洪縻拘。九春回尘土，一迹园林无。直此休沐暇，偕我良知娱。残梅谢众卉，初柳荑僵株。四运巧相斥，流目悲荣枯。俯仰潺湲沫，恻耳弥惊吁。故山渺何在，漱石良辰徂。为邦岁已期，宣城可归与。执柯勿睨视，州有达士模。","dynasty":"宋代","title":"吏道"}
{"author":"高斯得","content":"昔披朝霞寻洞天，五峰矗汉高巑屼。灵君营魄萝空锁寒。古心未死不忍去，摇摇风纛空中悬。五年失脚堕时网，梦思重到无由缘。朅来出守山水郡，公余颇得穷幽偏。丹丘仙客旧心赏，骑鹤过之同晤言。诗妍青林华煜煜，气老幽涧松桓桓。问余君土堆奇绝，孰与吾山多紫烟。桐江缗鱼炯志节，缑山笙鹤夸神仙。能衡铁炭识轻重，众山部娄真如拳。羽人闻此深领会，笑指双台催棹船。题诗莫作世间语，会有剜剔青苔看。","dynasty":"宋代","title":"刘友鹤以诗赠别次韵送之"}
{"author":"高斯得","content":"夜灯读书史，飘然抚予胸。奇哉天下士，英雄见略同。子长叹息？家事，谓势於人将有穷。谪仙作诗戒鲸鲵，亦云勿恃风涛之势如白龙。乃知世上夸毗子，控搏外物终成空。君不见寡大夫围初得楚，章作华台前汗成雨。郑田周鼎哆然求，齐桓晋文何足数。一朝乾溪万众溃，饥卧独枕涓人股。君不见夫差称霸会黄池，诸侯不敢捩眼窥。临盟争长莫敢拒，吴竟为先晋次之。中原甫归败笠泽，甬东百家悕可悲。君不见赵家主父尤雄强，吞灭代北如驱羊。诈称使者入秦池，威风惊倒秦昭王。暮年立子一失计，探{觳角换鸟}沙丘终饿亡。诵诗读史余，更披金匮书。章蔡与秦韩，往事尤可吁。惇欲族诛元佑人，荐福鑱碑立诸京。兴五十三家桧掌股，庆元五十年侂牙龈。章蔡投荒韩授首，秦亦奄奄泉下人。当时气势动山岳，如今一窖寒灰尘。后来视今犹视昔，哀哉踵路双辀倾。三书读罢灯亦暗，齁齁一枕东方明。","dynasty":"宋代","title":"莫恃势行"}
{"author":"高斯得","content":"皇天列四运，懿兹暮春熙。和风著风物，观物令心台。如何魏晋后，词人总凄凄。退之颇知道，及此尤伤悲。宁非构淹留，叹老还嗟卑。哀乐缘外感，安能识天时。不见鲁中狂，陶然浴清沂。问渠乐何事，无言对春晖。人亡已千年，叹息将安归。","dynasty":"宋代","title":"暮春即事"}
{"author":"高斯得","content":"金陵帝王州，遗事多典午。我昔读其书，抚卷辄凄苦。一时豪杰士，错出可胜数。荣名既销歇，陈迹付离黍。惟有东山翁，于今尚翘楚。我欲一访之，千载同晤语。酒於白下酌，茗向锺山煮。北道有主人，载酒思出祖。但畏傍人讥，率野非兕虎。此事从昔然，非予独龃龉。","dynasty":"宋代","title":"平生欲一游金陵而不得再用韵简不浮"}
{"author":"高斯得","content":"井卦分明说劳农，周人田制寓其中。但令此念纯无已，可使吾民养不穷。数豆荒餐延野老，一篇腐语诲村童。尔忱不属知何补，谩道天公靳屡丰。","dynasty":"宋代","title":"劝农有感三首"}
{"author":"高斯得","content":"三代兴甿法已精，田官众建日谆勤。一年一度情何简，于县于州责孰分。爱礼存羊斯仅可，卖刀买犊匪攸闻。周官千载何曾试，我欲重拈静楚氛。","dynasty":"宋代","title":"劝农有感三首"}
{"author":"高斯得","content":"衍漾春郊遍野畴，不堪回首剑南州。劝农官吏浑冠鹖，力穑丁夫总带牛。苦欲如邛嗟未得，自怜适越竟何求。春风万斛浓於酒，一与畸人荡许愁。","dynasty":"宋代","title":"劝农有感三首"}
{"author":"高斯得","content":"相公列屋芙蓉城，烟红露绿千娉婷。朝回迎笑拥前后，忽遭唾弃嫌膻腥。汝曹面作死瓦色，争似平康坊裹人。连眉倒晕双鸦鬓，临春璧月阳台云。西湖喧天歌鼓闹，列坐长筵未狎宾。紫衣中使天上至，黄封百榼罗前庭。海螯江柱堆叠峗，猩唇熊白争鲜新。微哉何曾食万钱，陋矣杨家送八珍。酒酣自有娱客具，非丝非竹非歌声。呼卢一掷数百万，刘毅酸寒何足阵。此时相公眼生缬，平康一笑华堂春。鸡鸣钟动却归去，相公手自与金银。恩缠爱结无与比，何意一朝遭怒嗔。偶缘病起思破闷，亟遣花使传丁宁。谁知青鸟不解事，还报从人嬉水亭。立驱百骑捽而至，判司姓贾如弟兄。同游七吏俱簿录，一日得钱千万缗。大书明梏令湖曲，苏堤扫迹无蹄轮。风流宰相推第一，但恐稷契羞同伦。腥风霎霎塞宇宙，万年遗臭何时泯。要当壮士为一洗，我老无力覆八溟。","dynasty":"宋代","title":"三丽人行"}
{"author":"高斯得","content":"我老与时忤，十年守穷空。衣食相驱迫，遂师田舍翁。每当春蚕起，不敢怠微躬。晨兴督家人，留心曲箔中。客寓无田园，专仰买桑供。岂谓桑陡贵，半路哀涂穷。三百变三千，十倍价何穹。家{上比下贝}已典尽，厥费犹未充。乃知楮法坏，流毒刀兵同。苍天此何人，血面诉难通。弃蚕满阬谷，行当歌大东。预忧儿女曹，凛冽当严风。我穷何足道，四海关吾胸。赤子已露立，视天犹梦梦。","dynasty":"宋代","title":"桑贵有感"}
{"author":"高斯得","content":"南国候伤早，东皇驾如驰。月正未强半，红紫皆离披。蜀花异凡品，作熊能矜持。可怜多迫蹵，竟随群卉移。如彼市门女，狼籍施胭脂。又如贱锦工，忙掷梭中丝。匆匆不耐看，欲速将何为。碧鸡有佳人，睡足晨妆迟。含姿自爱惜，肯受春风欺。思之不可见，感事肠生悲。","dynasty":"宋代","title":"觞客海棠下以东坡诗红萼是乡人之句分韵予得"}
{"author":"高斯得","content":"今朝出门去，路逢揶揄子。汝形何龙锺，汝色何憔悴。人皆鑽当路，汝独鑽故纸。故纸高泰山，一直一杯水。当路众所趋，汝独无一字。玉堂炳宫烛，金华曳丝履。珥笔立螭头，属车陪豹尾。世人共歆羡，汝乃独掩鼻。七十不回头，汝亦自苦耳。抗手谢少年，吾今将仕矣。","dynasty":"宋代","title":"生日自嘲"}
{"author":"高斯得","content":"大冬衍阳人久渴，井泥无泉百川竭。老天有意濡沫之，一夜幻成三尺雪。勿嘲见卵索时夜，在眼来牟疑仿佛。蹇予谁敢贪天功，片片无非后皇德。由来此物贵腊前，况复霏霙当畅月。坡公守颍足风流，坐看斜飞咏愁绝。明朝亦欲踵前规，试与诸君相暖熟。","dynasty":"宋代","title":"时雪应祷周子车和东坡所次柳子玉韵见始用韵"}
{"author":"高斯得","content":"晨炊出避寇，中夜尚伤弓。赤地眠枯秸，青天入短蓬。可怜穷白叟，所至聚黄童。老耳虽多聩，时闻话相公。","dynasty":"宋代","title":"书事四首"}
{"author":"高斯得","content":"坎壈乾坤志，苍茫宇宙身。十年犹铩翮，尺泽岂游鳞。汗简时鑽蠹，斯文修正获麟。但忧来日少，沧海阔无津。","dynasty":"宋代","title":"书事四首"}
{"author":"高斯得","content":"不必繙金匮，何须校石渠。科条唐代典，刀尺汉人书。后世应知我，时人莫起予。祈天无厚望，更予十龄余。","dynasty":"宋代","title":"书事四首"}
{"author":"高斯得","content":"两月窜荆棘，愁生祗自怜。屈盘茅屋底，擎跽野人前。尽室逾百指，看囊无一钱。长安望不见，何日静戈鋋。","dynasty":"宋代","title":"书事四首"}
{"author":"高斯得","content":"我昔天台游，偶得陈公像。以公谪是邦，祠堂悬真相。寻执宪于衡，复得划元城。以公子孙寓，家传遗写真。揭之书室内，朝夕得晤对。焉能为之役，妄意他年配。刘公色贞坚，疾惇固宜然。陈公甚和易，排京乃敢言。惇京为腐草，二公长不老。汝其择于斯，庶以传不朽。","dynasty":"宋代","title":"书室揭刘元城陈了斋像以自厉"}
{"author":"高斯得","content":"故国名花夐不同，景阳机裹织春风。莫将丽质惊丹卉，只把孤根托化工。","dynasty":"宋代","title":"蜀锦亭"}
{"author":"高斯得","content":"我辞相国归，遗我酒十器。拜受起潸然，为上有蜀字。狐狸之所嗥，种秫宁有地。得非父兄血，或是乡人泪。我饮不下咽，思广相国赐。愿得投岷江，咸使西南醉。","dynasty":"宋代","title":"蜀酒"}
{"author":"高斯得","content":"莘郊投耒兴，六百奠殷祀。南阳轰耰出，汉业偾还起。圣贤忧世心，秋月照寒水。彼哉植杖徒，长在见何庳。我读逸民传，初讶子陵志。赤符焰方张，注想资共理。掉头归深山，缪洗巢父耳。六经凛刀尺，云乎不期畏。反覆史氏词，陵去良有以。维人验进德，必於师友试。历试犹夫人，成就安能伟。挽士亦既来，舍王宁得已。汉道汝不衡，先生可轻议。钓台千万篇，未有惬予意。赋诗题思耕，聊与发斯义。","dynasty":"宋代","title":"思耕亭"}
{"author":"高斯得","content":"分袂四百旬，盍簪三十日。君来一何迟，吾去一何疾。题彼原上鴒，飞鸣不相失。奈何缘薄宦，参辰各方一。我须尽成丝，君紒才如栗。人生几相见，岁月去如斥。两苏欠同归，二陆事堪栗。天伦盎中荠，富贵剑头蜜。岷下饶蹲鸱，吴中富仙术。纵不死同丘，其可生异室。愿君解龟后，休汝毋他适。建邺水易滋，武昌鱼多乙。急来共藜羹，荫此青林密。春风棣华开，溪头望归鷁。","dynasty":"宋代","title":"送不浮弟归金陵"}
{"author":"高斯得","content":"地褊难颁虎竹分，不妨六度作参卿。九江日落回君首，三树风吹动我情。此别不堪分袂苦，何时重听对床声。到官休道无来使，湓浦双鱼自可烹。","dynasty":"宋代","title":"送不浮赴沿江制参二首"}
{"author":"高斯得","content":"瓶中储粟苦无多，百口张颐剧雁鹅。王粲依刘宁得已，严公待甫定如何。且须省却痴儿事，只好长为醉后歌。瓜熟归来再相聚，阿兄犹自种阳坡。","dynasty":"宋代","title":"送不浮赴沿江制参二首"}
{"author":"高斯得","content":"秋风吐商气，庭树慽以飞。美人悼时节，去意不可鞿。朋阴傲排荡，晨光弄熹微。灵修岂敢怨，浩荡终难依。岐分蹈一失，决此存亡机。僵株擢新稊，倏忽成十围。阳阸人所愿，苍天讵能违。蹇予於夫子，亮节深所希。取舍既共是，排拫亦同非。岂伊桐江上，裴回送将归。时危抱深感，人远伤遐睎。国家福未艾，祖宗临孔威。愿子崇明德，桑榆借光辉。","dynasty":"宋代","title":"送除景说归三衢"}
{"author":"高斯得","content":"粉榆阴裹植甘棠，民坐春风吏履霜。治粟久持肤使节，握兰归喷望郎香。去思应共湘江永，来谂谁云周道长。拖玉腰金君不羡，令名姱节看流芳。","dynasty":"宋代","title":"送胡吏部赴阙"}
{"author":"高斯得","content":"郎省分携恰五期，相逢一笑楚江碕。钓鱼山下人方到，回雁峰头客已归。夜雨未厌挥尘柄，春风无奈趣鞍鞿。临岐但祝加餐饭，人物如今角宿稀。","dynasty":"宋代","title":"送胡吏部赴阙"}
{"author":"高斯得","content":"自我识松涧，于今二十年。譬彼鸿与虬，薄霄而栖川。忆昔初见时，予客刘养源。邂逅一相遇，松涧称其贤。蹇予久骚屑，养源亦萧然。携家辇毂下，炊玉斗万钱。贷粟监河侯，盖为生事牵。访予苕之滨，欲学东方先。率然集吴地，求汲松涧泉。予谓子往矣，辙鳞今复鲜。杜陵送李君，南入黔中天。应为汧公醉，剩操云峤篇。","dynasty":"宋代","title":"送刘养源游吴中"}
{"author":"高斯得","content":"已催四牡使騑归，江汉旋歌命召诗。借问仪庭集鸾凤，何如当道卧熊罴。柳迎士行成阴密，楼得元规发兴奇。少待边亭永清晏，却归簪笔侍龙墀。","dynasty":"宋代","title":"送饶漕"}
{"author":"高斯得","content":"我读江湖夜雨编，西风搔首一凄然。如何经济二三策，仅见琳琅千万篇。小隐安能老丹峤，壮怀犹欲上青天。此行若与涪翁遇，定把诗家古印传。","dynasty":"宋代","title":"送史深之入蜀"}
{"author":"高斯得","content":"苍龙挂秋汉，凉风鼓吾祛。夜中不能寐，慷慨悲有余。美人背我去，山川渺盘纡。平生嵇叔夜，龙性不可拘。以兹直谅益，弱念咸刊除。四海岂无交，谁为真丈夫。温蜀本兄弟，不过姓氏殊。临分悄无言，执手空踟蹰。世事举目知，安能共沦胥。君理江介枻，我念苕滨庐。后会难前期，且复立期须。努力崇明德，岁寒盟可沦。","dynasty":"宋代","title":"送王深道赴荆门教授"}
{"author":"高斯得","content":"宗臣一去今三年，玉堂诏许还坡仙。党魁久屈再徽用，识与不识皆欢颜。先生出处固有道，诸公进说徒啾喧。或云时事正孔棘，百万生灵皆倒悬。公卿唯阿固权位，阉戚盘互拿金钱。三垂蹙蹙迫军垒，万口嗸嗸愁实田。南交黠寇谋斡腹，东海逆雏方聚船。奈何揖逊救焚溺，同姓体国宁其然。或云大老世模楷，晚节要同金石坚。不闻鸣犊反潜圣，况复白驹遗众贤。济川必待蒸徒楫，倾否亦资茅茹连。试看醉翁门下土，当今谁者居清联。角巾支杖亟还里，览辉翔集毋轻前。我当静虑为折衷，咄此二议何其偏。卦爻时义各有当，圣贤出处无非天。五真应二泰可致，四不求初屯岂亨。要知君相诚与否，卓识谅已穷几先。苟能举国听夫子，虽不俟驾何尤焉。严风吹衣落闽土，幸与盟主相周旋。酒边抵掌谈世事，爱君忧国固拳拳。鸿飞遵诸望不及，中夜起坐徒烦煎。心乎爱矣思有助，斐然狂简成兹篇。","dynasty":"宋代","title":"送庸斋赴召"}
{"author":"高斯得","content":"使君五马日边来，犹是当年逸骥才。汉竹光荣知妙简，召棠蔽芾喜重栽。试听孝肃传新令，伫看文清拜首台。盛事难逢须烂醉，楼头玉漏莫相催。","dynasty":"宋代","title":"台州宴包知府乐语"}
{"author":"高斯得","content":"生世梅花是故知，相逢不负岁寒期。自从一点梢头白，看到青阴弄实时。","dynasty":"宋代","title":"题爱梅亭"}
{"author":"高斯得","content":"逢人说爱山，谁何是真爱。苟无丘壑情，在眼犹不在。君看终南客，岂不卧兴对。奈何心自盲，坐失烟霞熊。蔡侯故静者，肯与青山背。作堂老其间，列岫俨襟带。萝月散庭隅，白云屯户外。疏棂纳遥碧，平几挹横黛。青山信在兹，心镜两融会。岂效逋客徒，匿情绐松桧。咨余秉微尚，颇亦厌尘壒。幸君分半青，著工函丈对。","dynasty":"宋代","title":"题黄岩蔡氏青在亭"}
{"author":"高斯得","content":"将返鸱荑棹，聊观古洞天。苍崖环谷口，圆峤结湖壖。大药渐无质，还丹莫浪传。具区如弱水，重到定何年。","dynasty":"宋代","title":"题林屋洞天"}
{"author":"高斯得","content":"我家雪山下，结茅几度秋。一朝劫火燎，身堕江南州。相逢芡雪君，感慨不能休。我今如丧狗，狂走长包羞。子幸成小筑，廓岩可夷犹。何不学孔明，草庐傲王侯。何不学袁安，高卧绝行辀。鵷鸾恍入梦，猿鹤凄生愁。逋客亮非然，谁其执怨仇。山茅自高洁，得雪逾清修。三白待君足，毋为垢氛留。","dynasty":"宋代","title":"题钱可则芡雪庵"}
{"author":"高斯得","content":"谢公晨策花崖登，杜陵早起开前林。徽之朝挹西山爽，退之晓望南山棱。古人看山自有候，个中意味谁探寻。林霏夕敛群动息，泽气宵上英云蒸。不於此际毓神秀，安得向曙岚光凝。平生苦不识夜气，见山忽得邹人心。卷书默坐会有得，此岂文字能摹临。斯亭题扁有咀嚼，慎勿只遣供閒吟。直须齩破第一义，庶几山鬼逢知音。","dynasty":"宋代","title":"题天台夏肯甫晓山亭诗"}
{"author":"高斯得","content":"霁月光风洒落人，与君同调太怜君。不须叹息知音少，后世岂无扬子云。","dynasty":"宋代","title":"题同濂阁"}
{"author":"高斯得","content":"灵区有异产，化国无潜珍。坡公论人物，我则赋奇清。壮哉此白水，谁其泻青冥。薶藏富媪啬，抉剔天公嗔。霹雳起神物，赑屃擘巨灵。阳山得瀑谷，永嘉赖斧斤。乃知出世事，须待开物人。倒悬讶瑶池，吹立惊沧溟。千穗落晓镜，万仞垂天绅。清寒入山骨，霏润沾人巾。麕{上鹿下加}为瘦爽，草木皆坚贞。臞仙挹瓢饮，俗士湔尘缨。度堂匪秩宴，筑馆先储英。函书静秩秩，子佩来侁侁。清风谦溪像，古柏文翁庭。从容讲道要，宛转余诗情。谪仙一派妙，休文八咏新。兹惟佳山水，我尝驻骐骃。平湖尚芜漫，绝境宜荆榛。按图重慨叹，岁月今峥嵘。壮观夸好句，窘步欹丰擎。聊以赠我友，无庸寄山神。","dynasty":"宋代","title":"题王茂悦郴州白水奇清园"}
{"author":"高斯得","content":"舂陵太守真好奇，结茅肥遁湘江湄。三吾出意作新字，脱略苍籀遗冰斯。溪山於我本何有，占断不许傍人窥。人生天地远行客，恋身外物庸非痴。漫郎仙去五百载，名字永与兹山垂。要知忠义不磨处，虽不自与人与之。至今过者望卷石，森然魄动中兴碑。此公何用专壑鄙，世上宁有争墩儿。我来访古刜蓬藋，怅然不识亭台基。扫出蝉噪发斯义，元子可作然吾诗。","dynasty":"宋代","title":"题浯溪寺"}
{"author":"高斯得","content":"一眼高悬四海空，评诗谁出杜陵翁。紫鸾翠驳真难并，悲羽鲸鱼定孰雄。门外飞来清婉句，坛中报起寂寥风。锦囊已逐春风去，何日花前一醉同。","dynasty":"宋代","title":"题张志山留稿"}
{"author":"高斯得","content":"三百年前茅屋歌，谁其继者茅斋铭。杜陵忧世何其切，鹤山观物何其精。两诗妙处均不朽，吾能合异融其真。绮栊雕宇贮豪士，此岂有意矜吾民。从来从庇天下手，乃在茅栋茨檐人。请君观铭验吾德，复来歌义充吾仁。庶几体用归一贯，二老可作当欣欣。","dynasty":"宋代","title":"题赵致道茅斋"}
{"author":"高斯得","content":"出园有佳树，生处本同枝。客土何年异，孤根两处移。西栽种岭下，东植霅溪湄。君壮方逢世，吾衰久忏时。丘园甘寂寞，门户倚扶持。乘障能名著，参筹婉画奇。平生境虽顺，末路数终奇。屡厄枭鸣暴，仍遭马踶危。客魂翔寓里，旅榇出京师。雁泽羁孤影，鴒原踯躅悲。殚予暮光景，恤汝众孤婺。临穴万行泪，九原知不知。","dynasty":"宋代","title":"挽亡弟豫九制参诗"}
{"author":"高斯得","content":"飒飒晨飚凛，萧萧暝色凄。拒霜城上下，衰柳岸东西。老去慵青简，忧来俯碧溪。饥乌谁教汝，故作傍人啼。","dynasty":"宋代","title":"晚秋"}
{"author":"高斯得","content":"园林非不佳，名字著难稳。稍与流俗异，讥呵来噂噂。我堂名温乐，窃慕涑水翁。我亭名五绿，又希午桥公。客来笑不已，诮我何其鄙。拳拳二相国，所爱人爵耳，闻之为一咍，争端自予开。嗟予信鄙矣，笑客亦愚哉。相诚吾所爱，何必裴与马。唐非无李卢，宋亦有章蔡。尔知相何物，是谓圣贤宅。士而不为此，何以下膏泽。孟柯出昼意，宣尼载质心。温岂独甘乐，裴非锢园林。二扁有深意，客讵窥其涘。吾言岂狂言，刀尺自孔氏。","dynasty":"宋代","title":"为温乐堂五绿亭解嘲"}
{"author":"高斯得","content":"倾厦难将一木支，微垣累疏亦何为。凤凰本自翔千仞，不待区区夺我池。","dynasty":"宋代","title":"闻杨元极去国"}
{"author":"高斯得","content":"造化千年秀，皇家数世仁。功名光庆佑，人物辈乾淳。荦荦旂常纪，睽睽鼎鼐新。憖留天不许，国步痛斯频。","dynasty":"宋代","title":"吴参政挽诗三首"}
{"author":"高斯得","content":"中外逾三纪，勤劳备百为。韩公饱经济，杜杞困驱驰。风静千屯祲，春回数路饥。江淮与襄汉，何地不丰碑。","dynasty":"宋代","title":"吴参政挽诗三首"}
{"author":"高斯得","content":"念昔先君子，慈恩托下陈。嵇孤虽愿识，李御竟无因。赏遇肝肠照，书题骨肉亲。数行知已泪，西望几沾巾。","dynasty":"宋代","title":"吴参政挽诗三首"}
{"author":"高斯得","content":"五月出师时，老臣抱忧惧。端荚问詹尹，愿告吉凶故。卦得明夷终，惊愕不敢露。庸知三日后，日眚大可怖。天象与人占，真如相对语。师出无寸功，败书常踵路。世道复谁论，当局委而去。更令水中输，袅袅擎槃露。秋风日以高，吾未得死所。授笔识蓍辞，泪血满襟素。","dynasty":"宋代","title":"五月"}
{"author":"高斯得","content":"区中无由舒眼界，欲上云峰观九派。颇闻黄龙擅奇特，傥得窥临真一快。清苕一线仅委蛇，具区万顷何滂湃。又闻法华两招提，清旷夐绝人境隘。池光潋滟镜无台，山色清寒身不壤。石林幻出三玲珑，万虎千罴断雄怪。幽贞叶策天相之，梅雨初晴白日晒。州家幸肯借官船，亟馔鱼虾菹韭薤。奈何欲往竟不谐，徒羡诸公脱天械。归来争发古锦囊，令予伎疗如爬疥。嵇康本自不羁人，况复时屯方翮铩。终当於此结菁茅，庶可偿渠猿鹤债。","dynasty":"宋代","title":"五月六日约诸友游北山舟已具而予偶不能出诸"}
{"author":"高斯得","content":"一从泉法乱，都野咸荒荒。片楮母偏重，无子相爷昂。奸人窃其权，百物因大翔。握薪重寻桂，尺鱼贵河鲂。我闻辇毂下，鞅法牛毛详。物物揭成价，大字悬康庄。朊鲍榷公肆，饼师聚官场。市易祖嘉问，均输肖弘羊。罻罗四面布，摇手触刑章。哀哉今之人，逢时何不祥。谷斛八钱汉，米斗三钱唐。安得生其时，鼓腹咏太康。","dynasty":"宋代","title":"物贵"}
{"author":"高斯得","content":"自从为关以为暴，物价何止相倍蓰。人生衣食为大命，今已勦绝无余遗。真珠作襦锦作裤，白玉为饭金为糜。苍天苍天此何人，构此大疾谁能医。无食吾欲食其肉，无衣吾欲寝其皮。谁能为我覆八溟，一洗世界无疮痍。丝麻粪土被天下，菽粟水火赒民饥。风后力牧不可起，吾辈碌碌安能追。","dynasty":"宋代","title":"物贵日甚"}
{"author":"高斯得","content":"杭州城西二月八，湖上处处笙歌发。行都士女出如云，骅骝塞路车联辖。龙舟竞渡数千艘，红旗绿棹纷相戛。有似昆明水战时，石鲸秋风动鳞甲。抽钗脱钏解佩环，匝岸游人争赏设。平章家住葛山下，丽服明妆四罗列。唤船催入裹湖来，金钱百万标竿揭。倾湖坌至人相登，万从崩腾遭踏杀。府门一旦尸如山，生者呻吟肱髀折。西湖自是天下景，何况遨头古今压。一时死者何足道，且得嘉话传千叶。谏君御史门下士，九重天高谁敢说。溪翁聊尔作歌谣，谨勿传抄取黥刖。","dynasty":"宋代","title":"西湖竞渡游人有蹂践之厄"}
{"author":"高斯得","content":"嘤嘤春哢沸青郊，老鹤翛然独在皋。澹沲和风眠五柳，冲融暖日醉三桃。尽轮乐事归妍唱，肯把牢愁寄续骚。想得旧游时入梦，西堂春草未应薅。","dynasty":"宋代","title":"溪亭春日二首"}
{"author":"高斯得","content":"岂不怀归蜀道难，故来溪上税浮骖。新诗功次日迁九，潜圣仪刑昼接三。窗竹有怀陪素隐，园花无赖恣红酣。要将云淡风轻句，参请宗门老晦庵。","dynasty":"宋代","title":"溪亭春日二首"}
{"author":"高斯得","content":"渊明久闲居，欲酿苦无秫。萧条倚东篱，目断杯中物。可以王荆州，白衣来扣寂。高情属天云，于今照方策。我穷交旧绝，门外无行迹。旧时如海肠，辙鲋等枯涩。谁怜东溟臣，西江分一滴。嗟哉子立贤，肯念黄州客。清酒冬百壶，昔酒夏千石。陶然北窗下，但觉天地窄。东西高虽异，南北郑能一。感荷吾子德，酬报乏珪璧。但诵昌黎诗，以谢郑群锡。","dynasty":"宋代","title":"谢郑如晦饷酒诗"}
{"author":"高斯得","content":"燕说谈古书，六籍无诗如。彼序鬼一车。毛郑贲其须。古今几大儒，亦复鼓应桴。历年二千余，耳目为所驱。卓哉紫阳朱，订顽砭其愚。俗说力扫除，沙沉得简珠。士惑真难祛，于今道犹孤。高叟一鄙夫，服肤与世殊。在天悬方诸，如闻叹起予。","dynasty":"宋代","title":"学诗"}
{"author":"高斯得","content":"维舟候新弦，薄言憩兹山。丛祠倚层阜，回阡俯澄湾。伫立心目瞿，白鹤悬榜颜。嘉名契旧隐，身疑堕其间。沓嶂森古木，荒涂翳枯菅。田空少鸿雁，谷腥富豺獌。更怀山中人，骑鹤去不还。平生抱炯介，辀张困群奸。徂谢易永久，十年閟松关。纷吾信虚薄，宿昔蒙砭顽。及兹落海峤，初心汩忧患。朅来因见召，感涕凄其潸。亦欲荫青茆，赏心谅难攀。孤愤竟何及，颠毛自令{上髟下般}。","dynasty":"宋代","title":"迓杜丞相檥舟白鹤山下有感"}
{"author":"高斯得","content":"本意苕溪老钓蓬，乘轺来访玉仙翁。并游元自从迂叟，将漕何妨拜潞公。宿世神交双剑合，平生心事一樽同。乾坤整顿须公等，夜掣铃絛紫禁风。","dynasty":"宋代","title":"宴建宁知府赵尚书乐语"}
{"author":"高斯得","content":"圣人戒要君，春秋罪同弑。推此无上心，将何所不至。近者凶相归，决烈谁能比。群愚惑其迹，咸谓给夺志。老夫非圣人，固知决无是。或问何以知，答云非奥祠。岂有患失夫，能为勇退事。未闻介推归，留母以为质。府中俱荡析，般移到花卉。殿前卒二百，辇载填城市。都人尨其愚，家家失欢喜。讙言真不返，剥剥竞弹指。朝士独可怜，一朝失怙恃。联章乞还相，留莽无少异。天王虽圣明，勉徇非得已。御前金字牌，一日数十置。冠盖何纷纷，排日遣郎吏。端明奉玺书，侍郎传睿旨。师王袖亲批，祈恳流涕泗。相公卧愈坚，那肯乐山起。陛下如迫臣，臣当还故里。群使骇其言，连名奏天陛。安知夜半舟，已渡曹娥水。新亭候徒劳，刘裕已还第。狄青度昆仑，李愬擒元济。忍於君父前，用此军中诡。一劳可永逸，所欲已称遂。从今政事堂，深根且固蒂。愿已惬臧孙，专当逾季氏。上苍孔威神，那知从汝未。","dynasty":"宋代","title":"要君"}
{"author":"高斯得","content":"自叹吾生行且休，谁能长抱畏涂忧。三番自取刳肠害，百练多成绕指柔。鞭凤笞鸾劳梦想，斗鸡走狗好沉浮。从今投劾归渔隐，手掬清波荡许愁。","dynasty":"宋代","title":"夜坐有感"}
{"author":"高斯得","content":"尚记年时醉我宾，抽簪起舞坐生春。谁呼七七逡巡手，重视三三梦幻身。独乐园中老居士，沉香亭北谪仙人。吾今望此如蜂蚁，莫怪名花向我颦。","dynasty":"宋代","title":"饮牡丹"}
{"author":"高斯得","content":"苕滨衰白一羁人，五玷皇华遣使臣。已自无恩及南楚，那能有福散东闽。预忧刺史声名减，不称君侯佳句新。踏遍山川成底事，从令沮溺笑知津。","dynasty":"宋代","title":"庸斋再赋予亦再和"}
{"author":"高斯得","content":"巾山何亭亭，拔地蹲中城。苍龙擢双角，盘空半孤撑。崇雉俨环抱，兼如在涤牲。有时霁雾搴，插我堂东荣。虽劳拄笏望，犹赊杖藜行。值兹阳和候，鲜晖吐新晴。摆去缠牵累，少畅窥临情。藉兰得胜引，共此酒一盛。咏余百忧集，乐极万感生。去国魂难招，怀人涕易盈。虽无拓壑姿，宿昔芥尘缨。寄言山中叟，未慕同幽贞。","dynasty":"宋代","title":"游巾山得晴字"}
{"author":"高斯得","content":"西风涤残{俟左换火}，秋水静如滤。客心悲未央，感兹年芳去。聊携池上酌，相与豁烦虑。我肴楚以陈，曾未举前箸。延首视太清，飞蛾已来御。屏翳虽放纷，不敢捩眼觑。清辉岂不佳，祗益畸人苦。故乡值良辰，辄与亲暱醵。转蓬随天风，异县不可据。明年看清光，那知又何处。","dynasty":"宋代","title":"又中秋分韵得处字"}
{"author":"高斯得","content":"往年上会稽，凌空禹穴曾得窥。今年浮沅湘，又见禹柏蹲山陂。茫茫禹迹遍天下，独此二物称神奇。凌云意销铄尽，根心就化空存皮。樛柯入地枯不死，反更上擢青铜枝。被以九龙名，流传自何时。得非木宿苍龙精，储英萃异成雄奇。头角崔嵬讶撑拄，牙须砾裂相纷披。孔明庙柏信称古，上距何翅千年奇。社陵口藻一何陋，遗落鼻祖收孙枝。诿云此地不身到，何由得集衡湘诗。呜呼，衡之山巍巍，湘水之瀰瀰。地气何太偏，独於草木乎锺之。柏兮手植自神禹，竹也种传由舜妃。谁能为天分此畀人物，庶几可使悍俗嚣风移。","dynasty":"宋代","title":"禹柏行"}
{"author":"高斯得","content":"南楼幽帘虽粗适，犹嫌尘务妨閒逸。读书老圃四无大，啼鸟落花春寂寂。试垂修绠汲义泉，更把长才斸玄窟。已无俗物败人意，犹有睡魔入吾室。且须时擎看山脰，不妨暂著穿花屐。君平身世两相弃，韩子老大百无益，但愿残生更几年，了我床头二三策。","dynasty":"宋代","title":"园中读书"}
{"author":"高斯得","content":"神仙不求三朵花，颜色不求阴丽华。但愿时清风日好，娱此无裘痴钝老。花光云锦柳麹尘，买春不用孔方兄。止过寂寂还寂寂，有弟有弟远方集。客来我常为段干，长恐高卧惊袁安。踉蹲开门门措指，为见阿同无量喜。阿同尔来新诗多，句法不减水部何。盎然醺人如酒美，梦回牙颊闻余旨。我诗端如食小鲜，间而八珍徒赧然。掀髯浩歌不能止，酒酣一麾铁如意。高楼捶碎谪仙狂，茫茫宇宙隘而妨。手捋虎须终不悔。谪仙与我如龚隗。","dynasty":"宋代","title":"再次韵"}
{"author":"高斯得","content":"吾哀天宝后，刻剥穷锥刀。豆实不得吃，蕨卖输官曹。民生於斯时，生意如鸿毛。安知咸淳际，赤子滋嗸嗸。税租责三倍，田野晨号咷。柔桑稊未茁，调帛已骚骚。骄兵饫醲鲜，黎民窄糠糟。九关虎豹守，哀吁愁天高。","dynasty":"宋代","title":"增赋"}
{"author":"高斯得","content":"翰林纷万族，白鹤称善鸣。标榜在诗易，斯义渊然精。子今自羽客，复慕胎仙名。烟煴吐奇讯，警露争圆清。平皋播馨兰，广隰荫芳苓。於焉事飞薄，安得有恶声。聋俗讵知我，胡为枉撄情。帝乡阔万里，短羽毛遐征。","dynasty":"宋代","title":"赠道士刘友鹤"}
{"author":"高斯得","content":"天台招提薮，我常避其尘。夫岂无名缁，近腻终汗人。衲子来西州，见之独情亲。岂惟枌社意，亦喜丛林声。钦公惜我去，索赠良殷勤。子道我弗学，安能淑而身。虽然第一义，儒释曾何分。要踏石头路，须还铁脚根。","dynasty":"宋代","title":"赠蜀僧钦师"}
{"author":"高斯得","content":"三年三中秋，月作一样奇。清贫不设客，老倦不吟诗。今年更凄凉，儿孙锁秋闱。独坐南窗下，兀兀如孤罴。迫思欢娱地，无如少壮时，尚记壬辰岁，鹤山靖州归。八月十五夜，月华散前墀。诸父秋山阁，群从幽芳池。赋诗各分韵，醉墨纷淋漓。鹤山读我句，终夜相嗟咨。明朝操纸来，倾倒里中儿。一往三十载，坐念心生悲。前辈已凋谢，诸兄亦无遗。奇孤一身在，流落天之涯。明月如昨日，而我鬓成丝。天人固异分，何烦涕交颐。","dynasty":"宋代","title":"中秋独坐有感"}
{"author":"高斯得","content":"苍苍大峨山，高标致青天。西江走其下，东井躔其颠。积此二仪气，锺为万古贤。粤从扬马来，作者接项肩。我家高阳氏，遂古已婵嫣。爰及开府公，世德乃昭宣。挺生六男子，如鳌海上连。逢时供世用，报国或躯捐。二季遇明主，皇极佐后先。英芬播家国，余辉照山川。咨予食旧德，一线千钧悬。结发日砻砥，植节图贞坚。龙飞四十春，先皇始招延。绛侯正骄主，答策聊相镌。无心得天下，人力何有焉。有司矜其愚，置之龟列前。先人既死城，□遭祸逾挺。挈身归君父，叨沐登史筵。是时嘉熙末，大臣私自便。抗疏警其偷，侧目尤谗言。未几孽嵩来，当国恣且专。白发竝相议，一斥逾三年。祁公俄入相，招我赤城边。公寻薨于位，游老司陶甄。蓄缩多畏忌，百壬闹煎煎。汲黯又妄发，群厖益呀喧。卧空百余日，遂棹严滩船。偶乘浙东传，入手埋轮权。南床有妇翁，出柙流馋涎。劾章格不下，使者反归田。流落经七载，那复凌翔鵷。淳佑更化瑟，弓旌罗八缠。例叨赤车使，收召湘江壖。南宫甫逾月，遂玷蓬莱仙。仍侍玉皇案，兼操金匮篇。主恩海岳比，每欲输尘涓。谢吴对持铉，国势如舟偏。薰莸共一器，两党操戈鋋。予与赵徐辈，放逐纷联翩。吴公亦去相，国事堪潸然。荏苒兵难作，扰攘纷戈鋋。吴公再秉钧，首议贾生篇。诸梁尚当路，公愿竟以愆。亡何事大异，莱国冤南迁。国忠乱天经，党祸何连延。伤哉淳佑士，萧艾化兰荃。腰金空照地，噤如秋后蝉。嗟我亦何我，赵璧乃独全。挂舌坐林间，嫠忧耿无眠。一旦彗星出，应诏言数千。历数蔡京罪，请收贾充权。书遏不得上，龙髯已飞天。尚有闻戒集，祠之未敢传。其间朝阳吟，好事达湖弦。几欲齿奸鈇，终肤陨深渊。偃蹇逾十偾，冰山尚顽坚。不学李拾遗，尽付酒家钱。不学杜拾遗，穷愁诗自传。圣涯浩无际，前路渺以绵。且复系寸景，终予犀革编。","dynasty":"宋代","title":"自叙六十韵"}
{"author":"高斯得","content":"有伟伦魁彦，风标九牧倾。直声同日揭，峻节与霜明。贺旅羞权隶，佳兵折寇萌。一麾人共惜，再入道弥贞。专对思尊主，涂归首正名。终然疏汲黯，谁复挽阳城。访落当元祀，干旄并两英。驲车方税鞅，局面已翻枰。不惮笺天苦，坚留出昼行。一言婴虎怒，八载与鸥盟。改瑟新元休，持枢赞国成。咎言方汹涌，悟主独和平。南谷撩归梦，东藩薄宦情。寒花馨晚节，潜颖谢浮容。落落灵光殿，堂堂董相茔。国人歌轰杵，志士泪缘缨。隶也常尊盂，嗟哉未识荆。易名如得与，犹足慰平生。","dynasty":"宋代","title":"邹枢密挽诗"}
{"author":"高斯得","content":"瑟瓒天资美，洪枢地胄华。安恬羞善宦，孝谨克承家。籀学耽奇古，文房好静嘉。颜瓢空不继，原粟散无涯。庭径长生草，山园妙识花。公门捐造请，内典却纷拿。留邸空陈迹，分麾付一嗟。阶兰芳欲尽，池草句谁夸。甚欲号森柏，其如叹系瓜。遥将万行泪，洒向夕阳斜。","dynasty":"宋代","title":"奏院豫七弟挽诗"}
{"author":"高斯得","content":"飒飒晨飙凛，萧萧暝色凄。拒霜城上下，衰柳岸东西。老去慵青简，忧来俯碧溪。饥乌谁教汝，故作傍人啼。","dynasty":"宋代","title":"晚秋"}
{"author":"高斯得","content":"中外踰三纪，勤劳备百为。韩公饱经济，杜杞困驱驰。风静千屯祲，春回数路饥。江淮与襄汉，何地不丰碑。","dynasty":"宋代","title":"吴参政其二"}
{"author":"高斯得","content":"将返鸱夷棹，聊观古洞天。苍崖环谷口，圆峤结湖壖。大药渐无质，还丹莫浪传。具区如弱水，重到定何年。","dynasty":"宋代","title":"题林屋洞天"}
{"author":"高斯得","content":"不必翻金匮，何须校石渠。科条唐代典，刀尺汉人书。后世应知我，时人莫起予。祈天无厚望，更予十龄馀。","dynasty":"宋代","title":"书事四首其三"}
{"author":"高斯得","content":"两月窜荆棘，愁生祇自怜。屈盘茅屋底，擎跽野人前。尽室踰百指，看囊无一钱。长安望不见，何日静戈鋋。","dynasty":"宋代","title":"书事四首其四"}
{"author":"高斯得","content":"枌榆阴里植甘棠，民坐春风吏履霜。治粟久持肤使节，握兰归喷望郎香。去思应共湘江永，来谂谁云周道长。拖玉腰金君不羡，令名姱节看流芳。","dynasty":"宋代","title":"送胡吏部"}
{"author":"高斯得","content":"三代兴氓法已精，田官众建日谆勤。一年一度情何简，于县于州责孰分。爱礼存羊斯仅可，卖刀买犊匪攸闻。周官千载何曾试，我欲重拈静楚氛。","dynasty":"宋代","title":"劝农有感三首其二"}
{"author":"高斯得","content":"雨馀久不眺寒城，平楚遥知一望清。老杜颇慵看白谷，大王惟爱写黄庭。剪裁花柳春刀尺，错综江山帝纬经。终待幅巾同远望，逃他天械与天刑。","dynasty":"宋代","title":"次韵养源双溪阁野眺"}
{"author":"高斯得","content":"昔纂宁宗纪，名臣叹寂寥。钜奸方枋国，多士谩盈朝。快读黄公传，如闻舜代韶。尽言醒众聩，独立耸清标。辨枉全张猛，持身简竖刁。要途方凛凛，归梦已摇摇。疏广还家勇，羲之入海遥。寒花矜晚节，老桧傲霜朝。迁史虽犹缺，邕碑亦孔昭。咨予无健笔，魂去若为招。","dynasty":"宋代","title":"读天台侍郎黄公"}
{"author":"高斯得","content":"山园有佳树，生处本同枝。客土何年异，孤根两处移。西栽种岭下，东植霅溪湄。君壮方逢世，吾衰久忤时。丘园甘寂寞，门户倚扶持。乘障能名著，参筹婉画奇。平生境虽顺，末路数终奇。屡厄枭鸣暴，仍遭马踶危。客魂翔寓里，旅榇出京师。雁泽羁孤影，鸰原踯躅悲。殚予暮光景，恤汝众孤嫠。临穴万行泪，九原知不知。","dynasty":"宋代","title":"挽亡弟豫九制参诗"}
{"author":"高斯得","content":"秋风吐商气，庭树戚以飞。美人悼时节，去意不可鞿。朋阴傲排荡，晨光弄熹微。灵修岂敢怨，浩荡终难依。岐分蹈一失，决此存亡机。僵株擢新稊，倏忽成十围。阳阸人所愿，苍天讵能违。蹇予于夫子，亮节深所希。取舍既共是，排拫亦同非。岂伊桐江上，裴回送将归。时危抱深感，人远伤遐睎。国家福未艾，祖宗临孔威。愿子崇明德，桑榆借光辉。","dynasty":"宋代","title":"送徐景说归三衢"}
{"author":"高斯得","content":"维舟候新铉，薄言憩兹山。丛祠倚层阜，回阡俯澄湾。伫立心目瞿，白鹤悬榜颜。嘉名契旧隐，身疑堕其间。沓嶂森古木，荒涂翳枯菅。田空少鸿雁，谷腥富豺獌。更怀山中人，骑鹤去不还。平生抱炯介，辀张困群奸。徂谢易永久，十年閟松关。纷吾信虚薄，宿昔蒙砭顽。及兹落海峤，初心汩忧患。朅来因见召，感涕凄其潸。亦欲荫青茆，赏心谅难攀。孤愤竟何及，颠毛自令䰉。","dynasty":"宋代","title":"迓杜丞相舣舟白鹤山下有感"}
{"author":"高斯得","content":"顽云蔀鹤岭，积雪明龟溪。枌榆社已屋，斯焉卜幽栖。亦有好事人，除馆溪之西。门巷寄深窈，青山有攀跻。平生秉微尚，颇忻咏归兮。且可投吾簪，安能栖会稽。","dynasty":"宋代","title":"龟溪即事五首其一"}
{"author":"高斯得","content":"王庭陟俊茂，三年虱其间。愚忠竟何补，积咎成丘山。愧彼海上沤，临机鴥其翻。昭□□□□，嗟嗟亦胡颜。汝今尚无觉，复倚荣辱关。晨门独何人，永。","dynasty":"宋代","title":"龟溪即事五首其三"}
{"author":"高斯得","content":"卧疴连夏秋，尔来收药喜。群腴久嚼蜡，今始甘鲂鲤。自非天矜怜，安得吉祥止。寄声问何如，感此远方弟。炯然忧爱心，谆谆见词旨。兼馈药笼珍，废疾居然起。末章悼飞蝗，布阵长千里。那知自北来，今亦遍苕水。公田吏如虎，收拾无滞穗。诉伤服大刑，遑哀室如燬。古来此乱国，赤子先遭弃。北桥千万仓，何翅敖洛峙。一粒不肯捐，肯念饥由己。谨勿传吾诗，隙间天蝼记。","dynasty":"宋代","title":"次韵不浮问疾末章及蝗"}
{"author":"高斯得","content":"君不见会稽太守第五伦，罢官潜去逃吏民。不知当时何所畏，乘船夜渡曹娥津。只缘惠爱入人髓，攀车叩马千万群。使君若不行诡道，爱河浩渺能抽身。旧闻吴兴解郡绶，归路南指朝天京。尔来史项后先去，云何却出东城堙。横山伺候不知数，携壶挈榼相邀迎。使君自揣非寿我，西子不洁将污人。水军二百耀南路，三更一舸临湖门。会稽吴兴迹相似，谁知爱恶殊其情。畏匡戒薛圣贤有，岂比汝曹祗自焚。嗟哉后人说监此，慎忽继踵成三人。","dynasty":"宋代","title":"出其东门行"}
{"author":"高斯得","content":"七年高卧霅溪滨，阅尽诸公上要津。共怪朝无书一字，宁知项有铁千觔。渊明肯仕义熙世，刘老要完元佑人。四壁新堂基已就，从今饱挹洞庭春。","dynasty":"宋代","title":"春日偶成"}
{"author":"高斯得","content":"玉皇拔西珍，金节抚南服。雄棱摺荒陬，祥飚扇寒谷。长孺振河内，相如论巴蜀。唯昔垂鸿名，于今蹑遐躅。墨夫跼一迹，赤子悬万目。周原重华遣，汉庭惬剸恤。栖梁饱群鸿，复陂歌两鹄。钦哉使指将，俾尔民命续。宁虚独坐三，与布宽条六。岂伊於粤陋，独占京东福。盍朝翠云裘。重佩水苍玉。危枰活枯棋，骇浪安巨舳。儒登朝廷尊，贤聚功化速。匪惟密亲愿，兹谓苍生祝。攀援驷马车，惆怅骊驹曲。音尘慰寂蔑，炯介在明淑。赠言希古人，陈义诡流俗。谨毋千仓求，惟先百姓足。道学振考亭，文风倾岳麓。庶几七闽人，勿替千禩肃。","dynasty":"宋代","title":"次魏明已表弟韵送刘长翁赴福建仓"}
{"author":"高斯得","content":"维北有深涧，其中贮幽泉。兹泥不可滓，万境涵澄鲜。老人挹其流，浊世相周旋。清寒涤腴腻，八解不敢专。我来宿招提，逾月从金仙。解后涧濒老，笔力回百川。参寥一以去，诗宗久无传。阿师佩密印，绝后如光前。禅房竹色静，秋深暑将阑。双岩傥入梦，寄予白云篇。","dynasty":"宋代","title":"次韵北涧禅师留别"}
{"author":"高斯得","content":"老夫睡眼方昏花，梦中忽闻歌隶华。暮春逢此晴雨好，足慰飘零少陵老。知君重踏东华尘，先访雪堂老师兄。大篇铿鍧来扣寂，读之宛如花萼集。花残谁复倚栏干，黄鹤催归呼子安。此花当屈第一指，徐娘风情犹可喜。诗成共赋岂厌多，惠连何不偕羊何。古来难并良与美，报答春光一盛旨。勿云数见恐不鲜，勿忧相煎豆箕然。我今已信天行止，小冯当门乃吾意。一春花恼只颠狂，行乐最怕功名妨。杜牧寻春迟有悔，且须十日浇磊隗。","dynasty":"宋代","title":"次韵不浮弟自金陵相过"}
{"author":"高斯得","content":"君居秣陵时，日夜书旁午。念我方投闲，远方同甘苦。别来日月长，如发不可数。弟兄两浮萍，功名一炊黍。相逢饮佳节，小慰情凄楚。东坡旧公案，君房妙言语。乃翁满腹书，一字不堪煮。晚岁膝上君，端能继华祖。我已困屠龙，君应思画虎。相期寸田耕，心亨无龃龉。","dynasty":"宋代","title":"次韵不浮和东坡端午游真如寺"}
{"author":"高斯得","content":"卧疴边夏秋，尔来收药喜。群腴久嚼蜡，今始甘鲂鲤。自非天矜怜，安得吉祥止。寄声问何如，感此远方弟。炯然忧爱心，谆谆见词旨。兼馈药笼珍，废疾居然起。末章悼飞蝗，布阵长千里。那知自北来，今亦遍苕水。公田吏如虎，收拾无滞穗。诉伤服大刑，遑哀室如燬。古来此乱国，赤子先遭弃。北桥千万仓，何翅敖洛峙。一粒不肯捐，肯念饥由已。谨勿传吾诗，隙间天蝼记。","dynasty":"宋代","title":"次韵不浮问疾末章及蝗"}
{"author":"高斯得","content":"霞峤诗人窟，夫君独擅场。太羹无厚味，嘉稷有真香。投老安逢户，平生似草堂。遥知道机熟，尊酒百忧忘。","dynasty":"宋代","title":"次韵戴石屏见寄"}
{"author":"高斯得","content":"采玉探珠遍九围，先容分不到离奇。委心自信天行止，用世定惭道觉知。且可谩持东海钓，终期不负北山移。杜陵虽老心犹壮，盍与同寻蜀相祠。","dynasty":"宋代","title":"次韵戴石屏见简二首"}
{"author":"高斯得","content":"入东颇亦交名胜，安道闻孙更崛奇。明月清风能我共，高山流水只君知。遥怜把酒怀人处，正是登楼望远时。安得抽簪投海岸，相从郎诵快心诗。","dynasty":"宋代","title":"次韵戴石屏见简二首"}
{"author":"高斯得","content":"我于咸淳际，偶读绍符编。昏气塞宇宙，临文深慨然。孽惇暴于虎，泰陵度如天。惇言一脱口，辄奉以周旋。啸呼尽顽凶，排斥咸忠贤。意偏覆辙蹈，时移善政还。济恶蔡元度，推波曾子宣。纪纲耳目地，悉以私人专。其间如商英，牙吻尤呀然。神灵不可测，党人得生全。矧乃崇观后，于邑更堪言。孝弟尧舜道，祸反阶中天。圣经岂误人，无乃说用燕。孤臣泪迸血，后来其监旃。","dynasty":"宋代","title":"读哲宗长编"}
{"author":"高斯得","content":"君如夏日槐，浓阴正亭午。我如秋渚莲，心老味加苦。卜居既未果，会面真堪数。二米同一稃，何时如秬黍。我今居异邦，一齐咻众楚。出门无所诣，欲话谁晤语。盍念荆同生，毋忧豆逢煮。急来共伏腊，相与续妣祖。昔人兄弟多，八龙及三虎。安有予二人，而堪长龃龉。","dynasty":"宋代","title":"不浮欲卜居霅川而未决再用韵趣之"}
{"author":"高斯得","content":"延首浙河外，浮氛翳青天。下有豺与贙，纷其集中田。况复直岁祲，蒿莱莽连阡。民流入他郡，百里无人烟。咨予忝观风，七州命所悬。驻车问疾苦，入耳潸潸然。期令万苍黔，生意春无边。一网猎群饕，其敢诿力绵。天王自圣明，凝旒蔽其前。曰此何罪辜，而诬饮贪泉。奉使既不称，还印归民编。南窗可笑傲，双溪恣流连。不贪金门步，不慕东壁躔。但愿紫皇寤，赤子逃烹煎。贤聚国脉壮，吏良民瘼痊。臣虽就九死，没齿无怨言。方子远投赠，厉我弥贞坚。枯木已无心，安能被朱弦。江水倘可楫，吾其剑西川。","dynasty":"宋代","title":"次韵方泳道"}
{"author":"高斯得","content":"昔经屈原坂，寒湍下悲鸣。又渡汨罗江，洐记曾输诚。慨彼幽乱国，成此湘累名。彫胡不受腻，淆予膳膏腥。离骚二十五，往往言其清。招汝千载后，来乎不来灵。","dynasty":"宋代","title":"次韵刘友鹤端午三首其一"}
{"author":"高斯得","content":"桐江五月凉，波上抟层飔。伤屈念已怆，怀严濑逾滋。维彼不逢世，如斯良遇时。怀沙与钓濑，异节同光辉。故人去奚伤，宗国逃惧非。精义贵有质，圣远咨从谁。","dynasty":"宋代","title":"次韵刘友鹤端午三首其二"}
{"author":"高斯得","content":"车中览书罢，举头失青山。五日无纤云，春晴固应悭。须臾骤雨过，忽已罗青鬟。天公自知我，所遇无不安。奈何苦相戏，晦明翻覆间。浮云虽暂收，未肯故山还。终当买不借，践此泥涂艰。","dynasty":"宋代","title":"道中遇雨"}
{"author":"高斯得","content":"西风涤残㶼，秋水静如滤。客心悲未央，感兹年芳去。聊携池上酌，相与豁烦虑。我殽楚以陈，曾未举前箸。延首视太清，飞娥已来御。屏翳虽放纷，不敢捩眼觑。清辉岂不佳，祇益畸人苦。故乡值良辰，辄与亲昵醵。转蓬随天风，异县不可据。明年看清光，那知又何处。","dynasty":"宋代","title":"又中秋分韵得处字"}
{"author":"高斯得","content":"老去增书癖，还遭病见磨。杜诗能止疟，周易解祛魔。不得青编伴，惟应白日过。坐多肤欲痹，时起眺清波。","dynasty":"宋代","title":"病起二首其一"}
{"author":"高斯得","content":"颒面惊权出，梳头感发稀。鹤饥从自瘦，骥老更求肥。萧索盘中馔，宽长身上衣。惟馀酒未减，兴至羽觞飞。","dynasty":"宋代","title":"病起二首其二"}
{"author":"高斯得","content":"扫除学法啖诸生，精锐销磨直可坑。乞斩三奸亦人尔，汝曹何忍负斋黉。","dynasty":"宋代","title":"孤愤吟十三首其六"}
{"author":"高斯得","content":"已催四牡使騑归，江汉旋歌命召诗。借问仪庭集鸾凤，何如当道卧熊罴。柳迎士行成阴密，楼得元规发兴奇。少待边亭永清晏，却归簪笔侍龙墀。","dynasty":"宋代","title":"送饶漕"}
{"author":"高斯得","content":"谢公晨策花崖登，杜陵早起开前林。徽之朝挹西山爽，退之晓望南山棱。古人看山自有候，个中意味谁探寻。林霏夕敛群动息，泽气宵上英云蒸。不於此际毓神秀，安得向曙岚光凝。平生苦不识夜气，见山忽得邹人心。卷书默坐会有得，此岂文字能摹临。斯亭题扁有咀嚼，慎勿只遣供閒吟。直须齩破第一义，庶几山鬼逢知音。","dynasty":"宋代","title":"题天台夏肯甫晓山亭诗"}
{"author":"高斯得","content":"两月窜荆棘，愁生祗自怜。屈盘茅屋底，擎跽野人前。尽室逾百指，看囊无一钱。长安望不见，何日静戈鋋。","dynasty":"宋代","title":"书事四首"}
{"author":"高斯得","content":"故国名花夐不同，景阳机裹织春风。莫将丽质惊丹卉，只把孤根托化工。","dynasty":"宋代","title":"蜀锦亭"}
{"author":"高斯得","content":"山寺传好语，盈耳欢声腾。侧闻新天子，有意绥蒸蒸。金鸡肆大眚，民散蒙哀矜。诏书日夜下，合沓来凌兢。访落首鲐背，导谏延龟朋。讲习召遗席，轺车聘才能。官簿还故邸，孝思齐定陵。宛如春气至，顿释朝霜凝。神龙妙嘘云，妖狐疑听冰。维今万秕政，欲言何可胜。安得批肝血，排云叫觚棱。崇兰变成艾，春鸠化为鹰。贪夫野外贙，善类风中灯。百壬各自媚，两如偏见赠。盈庭苍玉佩，绝响朱弦绳。愿我圣明后，金台择先登。昭苏聩聩听，凌厉高高层。阴霾半夜駮，日月高衢升。吾侪老畎亩，鼓腹歌不兴。齿发已自料，息翅甘冥鹏。","dynasty":"宋代","title":"次韵刘养源见寄二十韵"}
{"author":"高斯得","content":"扫除学法啗诸生，精锐销磨直可坑。乞斩三奸亦人尔，汝曹何忍负斋黉。","dynasty":"宋代","title":"孤愤吟十三首"}
{"author":"高斯得","content":"维北有深涧，其中贮幽泉。兹泥不可滓，万境涵澄鲜。老人挹其流，浊世相周旋。清寒涤腴腻，八解不敢专。我来宿招提，逾月从金仙。解后涧濒老，笔力回百川。参寥一以去，诗宗久无传。阿师佩密印，绝后如光前。禅房竹色静，秋深暑将阑。双岩傥入梦，寄予白云篇。","dynasty":"宋代","title":"次韵北涧禅师留别"}
{"author":"高斯得","content":"霞峤诗人窟，夫君独擅场。太羹无厚味，嘉稷有真香。投老安逢户，平生似草堂。遥知道机熟，尊酒百忧忘。","dynasty":"宋代","title":"次韵戴石屏见寄"}
{"author":"高斯得","content":"瑟瓒天资美，洪枢地胄华。安恬羞善宦，孝谨克承家。籀学耽奇古，文房好静嘉。颜瓢空不继，原粟散无涯。庭径长生草，山园妙识花。公门捐造请，内典却纷拿。留邸空陈迹，分麾付一嗟。阶兰芳欲尽，池草句谁夸。甚欲号森柏，其如叹系瓜。遥将万行泪，洒向夕阳斜。","dynasty":"宋代","title":"奏院豫七弟挽诗"}
{"author":"高斯得","content":"金陵帝王州，遗事多典午。我昔读其书，抚卷辄凄苦。一时豪杰士，错出可胜数。荣名既销歇，陈迹付离黍。惟有东山翁，于今尚翘楚。我欲一访之，千载同晤语。酒於白下酌，茗向锺山煮。北道有主人，载酒思出祖。但畏傍人讥，率野非兕虎。此事从昔然，非予独龃龉。","dynasty":"宋代","title":"平生欲一游金陵而不得再用韵简不浮"}
{"author":"高斯得","content":"延首浙河外，浮氛翳青天。下有豺与贙，纷其集中田。况复直岁祲，蒿莱莽连阡。民流入他郡，百进而无人烟。咨予忝观风，七州命所悬。驻车问疾苦，入耳潸潸然。期令万苍黔，生意春无边。一网猎群饕，其敢诿力绵。天王自圣明，疑旒蔽其前。曰此何罪辜，百诬饮贪泉。奉使既不称，还印归民编。南窗可笑傲，双溪恣流连。不贪金门步，不慕东壁躔。但愿紫皇寤，赤子逃烹煎。贤聚国脉壮，吏良民瘼痊。臣虽就九死，没齿无怨言。方子远投赠，厉我弥贞坚。枯木已无心，安能被朱弦。江水徜可楫，吾其剑西川。","dynasty":"宋代","title":"次韵方泳道见寄"}
{"author":"高斯得","content":"平生闻父师，择术明诺谔。岂不依德言，其奈根器弱。昕庭开兽樽，坐听诸臣咋。谁其酌尝之，自牖勤纳约。维时鹤山翁，铁作元佑脚。振鬣一以鸣，万马立皆却。此老埋虎丘，自顷气何索。徽音阕不嗣，吾侪得无怍。偶从锋镝余，来被缨组缚。每怀季父风，自笑吾痹恶。十驾希乘黄，其敢自菲薄。啾啾竟何裨，有如丛间爵。那知桓将军，早已惮孙绰。鴥彼鞲上鹰，掣臂将汝攫。何不追冥鸿，幡然见几作。会逢故人刘，危言取眙愕。腥{广里加酋}忌雕胡，薋菉妒芳若。遂仇作俑人，意欲屏医药。乐哉余不亭，闲身颇堪著。寒溪静可鉴，青山崒如削。未能及黎侯，且可栖晋鄂。凭谁共行藏，归语故山鹤。","dynasty":"宋代","title":"次韵功远兄惠诗见劳"}
{"author":"高斯得","content":"秋容满苕溪，天籁生菌阁。幽怀对萧辰，意味更冲泊。招朋倾一盛，相与慰牢落。抵掌谈世事，亦可资一噱。须臾白玉盘，高挂青绡幙。赏心与景会，喜极悲还作。渺然望西南，慨想旧猿鹤。岂无首丘情，归去事耕凿。奈何朝廷上，聚铁方铸错。弃置勿复道，洗盏更深酌。我老倦吟诗，无悰纪行乐。故人诗筒来，晨檐有鸣鹊。","dynasty":"宋代","title":"次韵李通甫赋中秋"}
{"author":"高斯得","content":"咨余暮齿依蒲柳，见君无门惭九九。小臣久去孔鸾庭，太史曾供牛马走。忽闻妖彗出不虞，天子惊惶下手书。孤忠泣血悼危乱，有诏不应心何如。一阳剥尽群阴长，四海八荒俱痛痒。充庭溢序岂无人，借问何人真挺鲠。老夫空忆陈王前，语戆惟惧人抄传。擒贼擒王真古语，肯於鸡肋安尊拳。相如虽乏三千牍，自谓一言能报国。此腰揕斧尚不辞，更问世间閒祸福。但愁蠖濩宸居深，司马门远终浮湛。德音秩秩犹在耳，罪言杀士俄相寻。权戚当朝底时凶，不见朱云攀槛折。弗於要处箴膏肓，毛举万端何屑屑。友鹤仙人当暮秋，诗来开卷风飕飕。句法森严何所自，丈夫冠冕垂前旒。淡交如君真耐久，何不来同一杯酒。期君他日孟浩然，男儿事业无穷年。","dynasty":"宋代","title":"次韵刘养源见寄"}
{"author":"高斯得","content":"山寺传好语，盈耳欢声腾。侧闻新天子，有意绥蒸蒸。金鸡肆大眚，民散蒙哀矜。诏书日夜下，合沓来凌兢。访落首鲐背，导谏延龟朋。讲习召遗席，轺车聘才能。官簿还故邸，孝思齐定陵。宛如春气至，顿释朝霜凝。神龙妙嘘云，妖狐疑听冰。维今万秕政，欲言何可胜。安得批肝血，排云叫觚棱。崇兰变成艾，春鸠化为鹰。贪夫野外贙，善类风中灯。百壬各自媚，两如偏见赠。盈庭苍玉佩，绝响朱弦绳。愿我圣明后，金台择先登。昭苏聩聩听，凌厉高高层。阴霾半夜駮，日月高衢升。吾侪老畎亩，鼓腹歌不兴。齿发已自料，息翅甘冥鹏。","dynasty":"宋代","title":"次韵刘养源见寄二十韵"}
{"author":"高斯得","content":"昔经屈原坂，寒湍下悲鸣。又渡汨罗江，{左氵右往}记曾输诚。慨彼幽乱国，成此湘累名。雕胡不受腻，淆予膳膏腥。离骚二十五，往往言其清。招汝千载后，来乎不来灵。","dynasty":"宋代","title":"次韵刘友鹤端午三首"}
{"author":"高斯得","content":"桐江五月凉，波上搏层飔。伤屈念已怆，怀严濑逾滋。维彼不逢世，如斯良遇时。怀沙与钓濑，异节同光辉。故人去奚伤，宗国逃惧非。精义贵有质，圣远咨从谁。","dynasty":"宋代","title":"次韵刘友鹤端午三首"}
{"author":"高斯得","content":"笺天欲移病，心与孤鹤飞。苔青弁峰秀，遥昔梦佳期。恬鳞慕深藻，倦翮怀安枝。焉能系浮名，翚翔辰升霏。已约东里伴，无烦北山移。他年倚磵门，望子蹁跹衣。","dynasty":"宋代","title":"次韵刘友鹤端午三首"}
{"author":"高斯得","content":"从来箕斗只虚名，石火光中了一生。寂寞九京薶子政，荒凉三径老渊明。我方遁世人争弃，君独忧时意未平。多谢相逢便如故，次山词气浩纵横。","dynasty":"宋代","title":"次韵上饶温淳投赠"}
{"author":"高斯得","content":"白鹤山中熊豹姿，可怜营窟傍苕溪。无家那得还三蜀，寄迹堪嗤传一齐。共诧阖能扪斗柄，谁知堂不爱榱题。厦成人已辞骚国，何日同登醉似泥。","dynasty":"宋代","title":"次韵施秀才新楼有赋"}
{"author":"高斯得","content":"狂客写孤愤，危词{上难下心}群憸。秋岩露节角，春林扫稼纤。长铗剚横鳄，寸铁刳妖蟾。赤子临横草，苍生捐盖苫。无衣可自蔽，有突何由黔。冽泉浸苞稂，白露摧苍蒹。念此心怛怛，因之泪渐渐。谁能坐扪舌，聊欲一夺髯。百忧不易穷，千篇犹未餍。生气凛不惫，死灰惊复炎。敢云寡鹤唱，尚谷神龙潜。拾遗爱薛孟，谪仙重王阎。相邀共夜话，快读临风檐。更阑堲频折，乐极酒屡拈。国家正闲暇，上下方熙恬。贾谊枉流恸，桓侯笑针砭。无庸事吟讽，且复披湘缣。缅怀四方美，遐想虞庭佥。狂愚易构祸，讥刺徒招嫌。舌出躬是瘁，戏言心如惔。且当阮籍醉，莫待申屠箝。及今不自悔，明神将汝殲。之子七步才，时命三年淹。江湖久放浪，虀盐应饫{上厌下心}。端如伏槛虎，更似缘竿点，匮藏玉有美，台馈金无兼。我欲引自近，寒盟应重燖。弁山蕨可茹，苕溪鲫堪黏。诺金虽未坠，许剑已可觇。从今但洗耳，水程报邮签。","dynasty":"宋代","title":"次韵王秉纯投赠三十韵"}
{"author":"高斯得","content":"黄花有鉴能品人，俗士往往遭眼白。独怜寂寞陶长官，到死同盟不相释。至今采采东篱诗，千载晶光犹陆离。犹人妙质久无记，羞对纷纷女曹儿。子今风尘走异县，故山举头不可见。奈何友此隐逸花，三嗅幽香意中恋。我闻瀛壖足隑州，梦生八翼飞秋秋。不须苦觅菊山句，晚节相期拂衣去。","dynasty":"宋代","title":"次韵王深道寄题其弟敏道菊山"}
{"author":"高斯得","content":"虚斋隐几坐，忧思来万端。我带旧盈骼，忽复数孔宽。追思昔迷复，驱驰因尘鞍。终蹈世涂险，衽席生泷滩。平生仗忠信，意若无惊湍。虽有被野罗，何篡凌风翰。嫠忧抱耿耿，进退良独难。亦欲纫蕙茝，殷勤奉所欢。终疑薛居州，一暴难胜寒。众阴日夜长，正气日以单。国枋落熏腐，民生困贪残。言路久榛棘，内食咸空餐。蹇予宿嗜好，与世殊鹹酸。奈何不自爱，当门植芳兰。故效五柳君，归求容膝安。我友在天末，洞我肠与肝。新诗妙镌发，字如汤铭盘。盍簪眇无因，东望慨其叹。遥闻病新愈，致我囊中丹。愿君强吞咀，百年永相看。","dynasty":"宋代","title":"次韵王深道见寄"}
{"author":"高斯得","content":"社鼷屋鼠非难攻，我力如绵不能坳。生令墨吏弥夺张，气涌如山高巃嵷。天王圣明侔日月，跂望丹霄眦几裂。孤忠耿耿达无路，独抱幽香分芜绝。诸偷恣睢方摇尾，忽报台州随逝水。人不代天天人人，造物肯威乃如此。嗟予粗不愧守官，系有承君镌志完。","dynasty":"宋代","title":"次韵王深道见寄"}
{"author":"高斯得","content":"东皇趣归旆，行色在陇麦。抚旧念易盈，感逝忧难释。谓春姑徐驱，为我咏今夕。天涯浩漫漫，迷路那可索。林芳坐自销，庭草已如积。南亭慨灵运，东园悲阮籍。咨余畏简书，无路追群屐。故知凝睇处，惟见嵊尖碧。如邛欠宿愿，入越成误适。一笑命渌樽，人生匪金石。","dynasty":"宋代","title":"次韵王深道领客登翠屏"}
{"author":"高斯得","content":"千仞岗头孤凤飞，翰林万族惊且啼。桐江得树一栖息，足以慰我饥渴思。飘然径度烂柯去，再仪天陛来何时。子今追逐一何远，所期不负平生知。独惭托我非所任，泌水洋洋能疗饥。夜光明月要人识，而我何知和与隋。端人择友必有取，定交从此夫何疑。长安绿槐十二街，五都游客争奔驰。咄哉掉臂不肯住，来同圣路乘坚肥。嗟余旧学荒已久，安能扣缶探玄机。世事举目已可知，淹留此土终何为。苕溪一曲搅归梦，与子共赋临流诗。","dynasty":"宋代","title":"次韵徐景说赠安象祖"}
{"author":"高斯得","content":"东南有华屋，结构清江濆。规橅百年远，庭宇无纤氛。前林艺杞梓，后圃植兰荪。嘉宾日还往，门户生精魂。虽惭北第壮，犹能植乾坤。主人遗后意，岂欲徒饱温。相斯大此屋，传世垂无垠。人事一朝异，祖训成仇冤。奸柰窃其柄，良朋中路捐。殖贷以自封，顾笑以为欢。耳目就聋塞，谁其与忠言。不念乃祖心，望尔椒聊蕃。感激当世事，家国初无分。宗子误置相，匪人转洪钧。瘅善树群慝，痏国开乱原。权豪竞叨{左忄右质}，赤子愁吟呻。我室既尽毁，大盗将起吞，藐焉蚁虱臣，埋轮承误恩。睨冀不能击，狐狸加霆震。抚已方息恧，顾指为尤愆。百壬妄见猜，欲取棋枰翻。谁知孤臣心，但求王室安。举目百嫫中，莫若二字妍。愿识径畈径，更认存齐存。岁晚定三友，短羽追孤骞。","dynasty":"宋代","title":"次韵徐影说见寄并呈牟存叟"}
{"author":"高斯得","content":"父兮儿饥母兮寒，瓶中无粟囊无钱。天公何不知人苦，狞风裂肤雪塞户。我来日月虽未多，舛令已干天谴呵。医疮眼下尚无药，更有妙诀瘳沉疴。拔贫为富非不窘，坐视沟瘠吾何忍。长民要识天之天，此事前人固加谨。我仓我庾虽甚枵，且须倾空苏瘵凋。惭无大德与汝曹，聊以小惠为宽条。何时公私俱露积，慰我片片心事赤。圩丰食可接青黄，盗弭丸无探赤白。老夫藉手得归田，免讥取禾三百廛。君诗太夸不可传，吾恐闻者讥贪天。","dynasty":"宋代","title":"次韵雪寒郡中粜米食源有赋"}
{"author":"高斯得","content":"墙拥千竿竹，帘萦一穗香。避暄情散郎，怀旧意悲凉。小簟琉璃色，新醅琥珀光。梦回闻剥啄，浑欲懒衣裳。","dynasty":"宋代","title":"次韵养源避暑西湖"}
{"author":"高斯得","content":"雨余久不眺寒城，平楚遥知一望清。老杜颇慵看白谷，大王惟爱写黄庭。剪裁花柳春刀尺，错综江山帝纬经。终待幅巾同远望，逃他天械与天刑。","dynasty":"宋代","title":"次韵养源双溪阁野眺"}
{"author":"高斯得","content":"严风摺繁圃，嘉卉难为香。坐令众芳林，直为萧艾乡。妖红与媪紫，乘时斗新妆。梅生处扃外，皭然炯衣裳。独无摧折忧，一笑春洋洋。犹怀臭味感，苦口嗟难尝。风人妙托物，予德惭菲凉。坡公讵为役，涪翁可齐芳。尚此短兵接，当君阵堂堂。","dynasty":"宋代","title":"次韵俞掞县尉见赠钓台赋梅"}
{"author":"高斯得","content":"我生天地间，自笑一疣物。燕蝠争晨螟，龙蠖安伸屈。三度侣黄冠，十载谢丹绂。无学陪旃厦，无才演纶綍。晨策恣幽探，午窗饶睡兀。平生正坐口，自使穷到骨。纷纷蝶争春，悄悄蟆啖月。从来彭泽琴，不胜昭阳羯。安有冷笑姿，可入{左丰右动}阳节。积年几穴床，经旬不逾{门里加臬}。时逐志和风，惯卧袁安雪。初无子公书，谁其项斯说。忽令管龙宫，传闻从雁帛。还来弄香火，幸不废书册。偷閒容我辈，用世付时哲。鹏鷃各逍遥，何烦较优劣。","dynasty":"宋代","title":"次韵詹丞贺得祠"}
{"author":"高斯得","content":"掀髯一笑天地间，八代文衰谁为起。夷陵丹砂空自光，中山老？不可使。一从麦秀获麟台，二千余载无文字。谪仙岂无希圣心，谁其起予二三子。张君忽赠白云句，墨妙笔精真可喜。宗师奇涩费吟噍，三读方能得其意。夺髯苍鼠色无冤，吐气黑蛟云可致。恨子初筵我旅酬，妙处安能为标指。惧遭掎摭不哦诗，畏触祸刑宁作史。翰林主人子墨卿，昔也同盟今趣异。不见当年圣德诗，犹被他人呼怪鬼。惭君问我乞余丸，安得锦囊出怀裹。丈夫盖棺事始定，斯文固应付后死。试问涪翁余七言，松苓臭味固相似。","dynasty":"宋代","title":"次韵张{上须下立}见寄"}
{"author":"高斯得","content":"危楼杰出清苕浒，一眺苍然尽平楚。倚栏兴尽兰桡举，时听长年作吴语。赵盾当權人共苦，白苹清风渺何处。人生得閒价无伍，天遣吾侪共休汝。公孙爱客茶屡煮，风味端能继桑苧。晚凉一巵荐菇黍，清唱时闻采莲女。刀兹胜践须燕许，好与留题镇烟屿。吾诗老去浑漫与，不畏传抄殚万楮。","dynasty":"宋代","title":"次韵赵郎中泛舟之作"}
{"author":"高斯得","content":"方向江湖拜散人，天王明圣尚哀臣。牵舟未得还三峡，乘传何堪使七闽。作牧幸逢青眼旧，论交宁叹白头新。却愁未税周原鞅，公山催归上要津。","dynasty":"宋代","title":"次韵赵庸斋贺除闽漕"}
{"author":"高斯得","content":"人在南山第几重，采薇端可继高迹。褰衣辟世锄三径，闭户求仁印五峰。周室如何废常隶，楚我犹听集夫容。大书元佑党魁传，今代岂无人姓龚。","dynasty":"宋代","title":"次韵赵庸斋见寄"}
{"author":"高斯得","content":"平生报国无才力，日夜只祈天雨粟。讵今岁事少差池，怪证谁云一而足。入春郡国多苦旱，起瞻四方何蹙蹙。陋邦愚守介其间，造物私之意何笃。桑蚕有岁麦有秋，十里欣欣人足欲。尔来勤雨才浃旬，日日眼穿云石触。哀哉赤子命如线，亟吁苍穹求迓续。果然马上天瓢翻，谁谓龙公悭一掬。吾侪所学自孔氏，颇信此身兼位育。真能办得一寸心，勺水固知焦可沃。君诗信美嫌太夸，只恐流传辜自速。八荒延首待甘霖，传说谁其踵芳躅。","dynasty":"宋代","title":"次韵周子车喜雨"}
{"author":"高斯得","content":"硕德千人表，高风一世钦。师承文靖正，识拔秀岩深。奥学方前古，雄文独擅今。史筵新发轫，儒馆力抽簪。萧艾俄当路，蘅兰夐出林。螭头恩舄奕，豹尾步嵚崯。斮胫思全玉，围腰肯待金。绶甘辞若若，戟喜对森森。孽火遭千劫，谗波沸百壬。然脐机陷巧，拔眼计谋阴。诬诋渊衷监，成蠲宠命临。一麾犹偃蹇，三节又侵寻。听履星辰近，司纶雨露湛。世方期汲直，人已感迟任。披腹平生节，攀髯晚岁心。幅巾朝第就，遗服暮庭廞。书殿荣封冢，玄台閟在岑。鹤山初共被，苕水晚同襟。感旧须成雪，怀人涕作霖。元成负文采，端可嗣徽音。","dynasty":"宋代","title":"存斋牟端明挽诗"}
{"author":"高斯得","content":"年来得奇疾，仿佛似书淫。二史番休读，三诗梦觉吟。少时轻寸晷，老去惜分阴。只恐前生是，蓬山阁上蟫。","dynasty":"宋代","title":"耽书"}
{"author":"高斯得","content":"车中鉴书罢，举头失青山。五百无纤云，春晴固应悭。须臾骤雨过，忽已罗青鬟。天公自知我，所遇无不安。奈何苦相戏，晦明翻覆间，浮云虽暂收，未肯故山还。终当买不借，践此泥涂艰。","dynasty":"宋代","title":"道中遇雨"}
{"author":"高斯得","content":"烟雨凄迷主簿峰，伤心蕙帐十年空。梦魂吴蜀千山隔，归路湘江一水通。壮舄相看均是客，虞卿何事独嗟穷。天涯邂逅诚多幸，许挈诗囊入社中。","dynasty":"宋代","title":"邓侍郎再和予亦再答"}
{"author":"高斯得","content":"方冬十月天炎蒸，雷公吼怒声凭凭。投壶玉女忽大笑，晦明倏烁来相乘。天方收声地藏蛰，激怒岂为阴所陵。圆苍寓意端有在，要使强臣生战兢。强臣闻之但一笑，小儿怖我终何能。白鸡巨浸九龄亚，青鼠妖星千道棱。我犹视尔为戏剧，此雷何啻虫薨薨。圣君小变亦知惧，奸臣大异那能惩。寄语天公停此小伎俩，只须一声霹雳王茂宏。","dynasty":"宋代","title":"冬大雷电"}
{"author":"高斯得","content":"夜读荆轲传，掩卷喟然叹。结交天下士，贤哉太子丹。报秦一片心，秋莲孤剑寒。介绍田先生，得结荆卿欢。太子一语疑，先生甘自残。荆卿欲藉手，临事敢开口。走见樊於期，愿借将军首。将军搤擥言，念此固已久。得复平竹仇，性命何足有。四雄英烈风，精诚凌白虹。函关初未入，气已吞祖龙。其事虽不就，简牍光无穷。奈何今之人，蹙缩如寒虫。","dynasty":"宋代","title":"读荆轲传"}
{"author":"高斯得","content":"老翁关门贪睡味，朝廷近事到耳疏。朝起忽收故旧信，得此痛哭流涕书。书中近道果何事，人心天命关机枢。昔无叛民今已起，赤子至此谁之辜。公田下损而上益，楮法子废而母孤。三尺孤童尽知得，谁能暴虎编其须。朝阳一鸣百聩醒，幸哉公有而绝无。三后在天甚神圣，佑此一脉皇基扶。我非庆历石守道，聊题数语昭群愚。","dynasty":"宋代","title":"读陆逵常簿奏篇喜而赋"}
{"author":"高斯得","content":"君不见绥和天子在御世五春，画堂甲观寂寂空无人。岂无壮发类元帝，奈燕飞来啄皇孙。三星屡暗紫宫裹，群臣默默谁扣阍。忽闻县道上急变，乃是南昌梅子真。书言愿蚤建三统。以孔子后上继殷。存人自立乃周武，壅人自塞为亡秦。陛下若欲保继嗣，成汤不祀宜留神。子真先曾拄王凤，言不见省徒报闻。小臣读史每流涕，福於异代犹谆谆。而况交柯紫荆树，东枝憔悴西枝荣。有能建此第一义，本支百世何足云。","dynasty":"宋代","title":"读梅福传有感"}
{"author":"高斯得","content":"问翁几何年，翁年七十余。尚作蠹书虫，嗟翁一何愚。旋增通典缺，旋修阜陵书。毫芒集阅尽，白编还卷舒。五诗讽被底，柳集诵日晡。玩物能丧志，圣贤言皦如。赋受有奇偏，谁能为耘锄。","dynasty":"宋代","title":"读书"}
{"author":"高斯得","content":"昔纂宁宗纪，名臣叹寂寥。钜奸方枋国，多士谩盈朝。快读黄公传，如闻舜代韶。尽言醒众聩，独立耸清标。辨枉全张猛，持身简竖刁。要途方凛凛，归梦已摇摇。疏广还家勇，羲之入海遥。寒花矜晚节，老桧傲霜朝。迁史虽犹缺，邕碑亦孔昭。咨予无健笔，魂去若为招。","dynasty":"宋代","title":"读天台侍郎黄公神道碑"}
{"author":"高斯得","content":"岷峨秃如赭，江汉浊如泔。云何只隔夜，泼黛挼青蓝。得非气沆砀，祝融困西戡。秋风抗手谢，天公吾敢贪。此邦旧崛奇，神气虎眈眈。山为万仞高，水作千尽涵。尔来遽一变，风景殊不堪。月堕鸡不晨，露警鹤犹鼾。长毕绶若若，修缗府潭潭。坐令死瓦色，空蒙亘西南。划闻卷阿奏，翠凤鸣孤岚。尹氏谁敢指，家父独纵谈。三十六峰下，有此奇伟男。戛摩参井焰，划磢山川惭。予方感嫠纬，耳此距跃三。作歌为贾勇，罪我如饴甘。","dynasty":"宋代","title":"读谢章奏疏赋朝阳吟"}
{"author":"高斯得","content":"我於咸淳际，偶读绍符编。昏气塞宇宙，临文深慨然。孽惇暴於虎，泰陵度如天。惇言一脱口，辄奉以周旋。啸呼尽顽凶，排斥咸忠贤。意偏覆辙蹈，时移善政还。济恶蔡元度，推波曾子宣。纪纲耳目地，悉地私人专。其间如商英，牙吻尤呀然。神灵不可测，党人得生全。矧乃崇观后，於邑更堪言。孝弟尧舜道，祸反阶中天。圣经岂误人，无乃说用燕。孤臣泪迸血，后来其监旃。","dynasty":"宋代","title":"读哲宗长编"}
{"author":"高斯得","content":"玄晖东田游，明远东城历。深心慕尘轨，湖舷拟觞客。零雨或尼之，辍策骈兹席。霁虹带高岑，倾羲被回陌。良知共遐睎，数陪竹林七。境恬微尚惬，赏胜幽怀适。怀沙事千载，旧恨犹能辟。延首瞻楼颜，新愁渺难释。天问愧非才，且可浮大白。徙倚惊漏穷，晨宵挂东壁。","dynasty":"宋代","title":"端午日觞客东湖遇雨移饮寿台楼分韵得壁字"}
{"author":"高斯得","content":"此节知何节，悲欢发兴新。怀沙吊沉冢，高户庆长身。豪气今安在，忠魂死不泯。咏余增感慨，命酒慰沾巾。","dynasty":"宋代","title":"端午小饮分韵得身字"}
{"author":"高斯得","content":"太师百僚长，历代皆有之。所用有贤否，邦以分安危。惟彼太公望，桓桓定周基。至於尹氏徒，宁逃小雅讥。汉唐姑勿论，我朝有元龟。潞公四朝老，德望镇华夷。咄哉京桧托，言之可嘘欷。近者扬王庭，举朝莫言非。太潞不可作，吾其谁与归。","dynasty":"宋代","title":"感事"}
{"author":"高斯得","content":"岷峨老人白头哭，宇宙频年生意蹙。自从解绶远遁逃，日望君王戒危辱。幡然尽改乱亡事，斩新为辑和平福。丛祠猎去嗅夜狐，远岳收取鸣阳族。闳籍惟供永苍埽，窦梁总向高阁束。上方月进绝前蹊，污吏日攘行显僇。赋租时为率土蠲，恩泽尤当近畿足。圣心悔祸诚勇猛，天命何忧难迓续。老人静中揩眼看，时事转觉令心寒。旄头妖彗久不出，黔首剜肉殊未完。炎然凶渠气脉壮，莆婺奸党根株盘。小臣乘间肆邪论，众正盈庭徒坐观。北衙无人素为地，南徼何路能通天。首血淋漓谁困邓，头子勾追空忆韩。仪舜鸣周九苞凤，溢序盈庭五彩鸾。若为千载遭圣代，不肯一唳惊朝端。得非尽善遇尧舜，毋庸卖直同箕干。我闻屋漏知在下，君欲箸筹烦暂借。尺籍无粮创市田，告身易醉空酬价。膏腴已被公家夺，硗瘠复遭奸佃哧。积庾如京宁复得，羸胔盈沟谁为唧。蚩尤兵革自久远，新莽王田徒扰害。哀鸿惨淡集中泽，饥虎咆哮行旷野。柯山一閧犹未平，苕水三贪尤可怕。罔民白撰肯蠲除，括税红由恣姑嘬。城门口嗅严酒确，民屋寸量甚间架。瘠人封已信可诛，剥下媚上当何如。崔烈为公近日有，刘毅答诏今时无。民间已食乌昧草，天上犹积琼林储。小人长国但牟利，大学生财谁读书。民贫盗起已有兆，内敉外宁犹贡谀。纷纷谄子谅无责，挺挺诸贤何不图。芳草为萧晚节坏，嘉橘成枳中年渝。虞庭盛际枉者直，周室衰时哲亦愚。漳滨病叟愁谁语，杜曲诗翁恍如晤。最怜稷契许身愚，岂谓阴何用心苦。每篇必寓忧世怀，直笔宁愁当国忤。法律森严信殊绝，对属始终无龃龉。嗟予衰老才力弱，稽首名贤晨夕慕。忧来援笔偶成章，力戒负囊毋辄露。","dynasty":"宋代","title":"孤愤吟上十韵"}
{"author":"高斯得","content":"桧侂当权十五年，始终只被一私缠。人心失尽天心怒，燎火炎炎故不然。","dynasty":"宋代","title":"孤愤吟十三首"}
{"author":"高斯得","content":"金缯私许北方盟，君父前头却隐情。今日祸胎从此始，罪浮孽桧与权京。","dynasty":"宋代","title":"孤愤吟十三首"}
{"author":"高斯得","content":"先帝方归盛德园，龙輴半夜浙江边。孤臣泣血无他请，愿把奸臣诉九天。","dynasty":"宋代","title":"孤愤吟十三首"}
{"author":"高斯得","content":"军功阁束万人多，兵部门前雀哥罗。悍将武夫心失尽，可知弃甲与投戈。","dynasty":"宋代","title":"孤愤吟十三首"}
{"author":"高斯得","content":"国家元气是人材，稍露光芒尽力催。今日举朝皆妇女，邦衡此语亦诚哉。","dynasty":"宋代","title":"孤愤吟十三首"}
{"author":"高斯得","content":"扫除学法啗诸生，精锐销磨直可坑。乞斩三奸亦人尔，汝曹何忍负斋黉。","dynasty":"宋代","title":"孤愤吟十三首"}
{"author":"高斯得","content":"无罪无辜窜逐人，几经大霈不沾恩。更将改正张罗网，结尺千千万万冤。","dynasty":"宋代","title":"孤愤吟十三首"}
{"author":"高斯得","content":"强买民田自噬肤，大家破尽为催租。几多怨气冲霄汉，天欲无诛可得乎。","dynasty":"宋代","title":"孤愤吟十三首"}
{"author":"高斯得","content":"督帐行趋建业东，壮哉迎敌气如虹。劝君猛舍一腔血，莫学檀公误乃翁。","dynasty":"宋代","title":"孤愤吟十三首"}
{"author":"高斯得","content":"乘桴颐浩元无策，进跸丰公妙达权。宁死老身终不去，太皇此语可回天。","dynasty":"宋代","title":"孤愤吟十三首"}
{"author":"高斯得","content":"覆按山陵挈累行，金多季子橐赍轻。殿中御史尤堪戮，尽室逃归骇一城。","dynasty":"宋代","title":"孤愤吟十三首"}
{"author":"高斯得","content":"囊封癸酉罄愚蠢，第一亲征次守江。啼得血流无用处，自怜弱步要丰扛。","dynasty":"宋代","title":"孤愤吟十三首"}
{"author":"高斯得","content":"阜录新书幸已成，名山藏去复传人。毋令十载编摩苦，竟与家书共厄秦。","dynasty":"宋代","title":"孤愤吟十三首"}
{"author":"高斯得","content":"噫呼嘻乐哉，咸淳三年之秋大有年。近自浙可东西江与淮，远及七闽二广连四川。黄云一望千万里，莫辨东西南北阡。瓯窭污满沟塍，秧马折轴担頳肩。天公更好事，十日不打雨。三边不动尘，穑人更何虑。自从田归官，百姓糟糠难。况复年苦饥馑，草根木实为珍餐。嵯峨殍骨横千里，待得今年能者几。只道伸眉得一笑，酒肉淋漓浑舍喜。谁知一粒不入肠，总是公家主家米。夜闻东家邻，偃仰啼孤婢。我问汝为谁，答云无食无儿穷妇人。今年公田分司官吏恶，那有遗秉滞穗沾饥贫。大家京坻那复有，惜米如珠藏在囷。我闻唐家天子即位当四年，天下斗米惟三钱。我皇不减贞观主，相公亦如房杜贤。奈何米价百倍逾贞观，此病岂得无其源。呜呼噫嘻，我知之矣。自从买公田，丰年亦凶年。此何人哉，悠悠苍天。更有一事尤堪怪，欲说未说心先怕。今年处处皆有秋，何故天台大水独无一粒收。一粒不收犹自可，臣水王，君火囚，此事颇关宗杜忧。书生守经论白黑，无乃将身豺贙投。","dynasty":"宋代","title":"官田行"}
{"author":"高斯得","content":"父兄吴下宅，师友苕溪矶。亦欲从之游，煦湿相因依。睽孤谅无乐，旅琐良可唏。古来遁世士，独立取众非。咨予匪能然，翼短难高飞。怀哉订顽翁，示我真指归。","dynasty":"宋代","title":"龟溪即事五首"}
{"author":"高斯得","content":"二疏仕汉庭，才术相颉{左目右行}。竝传已云宠，同归更辉光。蹇予与季父，碔砆而琳琅。不才自宜汰，显斥庸何伤。处我嫌疑间，斯义安所当。潜圣讥邻醯，焉瘦渠肺肠。","dynasty":"宋代","title":"龟溪即事五首"}
{"author":"高斯得","content":"曩从太史氏，论次金匮书。龙兴渡江后，麐止今皇初。微辞记当时，只字宁敢虚。彼阿者谁子，顾欲私毁誉。阳秋记慕容，史记名山储。二子亦过计，人心焉可诬。","dynasty":"宋代","title":"龟溪即事五首"}
{"author":"高斯得","content":"相公不入府，地走湖上宅。朝游庙堂上，暮作水云客，公府爵罗张，别墅车毂击。三日敛履朝，万楫戈船疾。畔官羲和诛，离局春秋责。主宽置不问，士佞那敢斥。倡优湛夜宴，台馆穷晨策。华堂枕千岩，幽龛通百尺。知非晋公洞，故是伯有窟。蘧蘧梦蝶飞，冉冉长蛇出。烦冤哭中夜，魑魅来白日。方期燕婉求，难拒幽明迫。天下相厥居，鬼乃瞰其室。不见霍氏亡，千妖日丛积。不见蔡京败，万怪无宁迹。持危岂颠坠，起秽宜荡涤。君看韩家园，斜阳空寂历。","dynasty":"宋代","title":"鬼瞰吟"}
{"author":"高斯得","content":"日景何须土圭测，腊尽熙熙好春色。明眉翠柳弄精神，调舌珍禽破岑寂。叠嶂融融迟日丽，双溪涣涣层冰释。行看骑簇昭亭晓，还闻猿啸高斋夕。宛陵山泽纷纡余，尔来憔悴缘急符。安得春风百万斛，为散和气还郊墟。北帝回车已浸远，东皇布令应潜孚。原畴苏醒天雨玉，草木滋润渊生珠。我诗背城犹借一，吏气暂扫因已日。预忧簿领还压头，不得时陪竹林七。苕溪苇间舟延缘，白鱼朱橘不论钱。幽栖已入五更梦，早春顾渚何时煎。老师谨勿先抽单，苦嫌道院飕飕寒。吟编未载两觳觫，莫惜娉婷珠一斛。","dynasty":"宋代","title":"和刘养源"}
{"author":"高斯得","content":"珠纬躔奎后，坤文世载英。奇才冠元佑，大手擅端平。时事虽难并，词华略与京。自从双鸟寂，禁柳谩嘤鸣。","dynasty":"宋代","title":"鹤林吴尚书挽诗二首"}
{"author":"高斯得","content":"魁孽奸时论，词臣格诏除。承明俄罢直，光范肯驰书。东土淹灵运，南州哭仲舒。平季丞弼望，只此閟高墟。","dynasty":"宋代","title":"鹤林吴尚书挽诗二首"}
{"author":"高斯得","content":"君不见西汉初，永光年，当时鸡变祸连延。冠距名将尊已成，坐令戚里倾中天。那知千五百年后，咸淳之岁为续弦。黑鸡两翅生五距，食辄伤人万口传。家鸡尽缚向市卖，美味不敢登盘筵。皆云黑鸡乃癸西，十二相属符昭然。生不於他独於翅，盖言羽翼爪距全。我欲攀龙报天公，无路可到明光宫。安得尸乡祝鸡翁，为我用术禳其凶。天子九九八十一万岁，免使真人白水还飞龙。","dynasty":"宋代","title":"鸡祸诗"}
{"author":"高斯得","content":"咸淳七年正二月，天灾人异何稠叠。细推厥咎端有繇，孤臣未言先泣血。日当丙子月当寅，湖州昆山有妖孽。曹家产子威杀人，二首一身连骨节。左首似爹右似娘，浑舍惊走趾欲折。里胥不敢上其事，一州喧暄腾颊舌。从来天子天下首，二首之占何待说。我闻唐家仪凤年，的证端为今日设。泾州之民有生儿，异干同躯不容裂。是时武氏乘其夫，唐祚中微殆将灭。圣朝家法与唐异，四星在天循轨辙。咎在君阳非太阴，娲羿虽殊祸俱烈。人妖示变未三旬，若月天灾来不辍。粤从已亥至壬寅，据历雷声未当发。胡为砰訇震天鼓，四日四夜声不绝。上天威怒端有意，要使吾君用刚决。夏竦奸邪致天变，仁皇感悟真明哲。只凭霹雳一声雷，扫去有同汤沃雪。后来高庙遵故典，汤相罢归同一诀。奈何灾异过两朝，犹复留此大饕餮。二首之儿四日雷，占虽不同应无别。作诗会入五行传，谨勿流传取剠刖。","dynasty":"宋代","title":"记二首儿四日雷二异"}
{"author":"高斯得","content":"鹤书夜下建溪南，拔尽乡英万口谈。帝阙伫听胪唱九，宾筵试咏鹿鸣三。身名虽待文章显，气质须从道义涵。海内如今人物眇，掀天事业要奇男。","dynasty":"宋代","title":"建宁府鹿鸣宴诗"}
{"author":"高斯得","content":"幅巾支杖勇还乡，昨夜方开昼锦堂。司马高风倾国慕，韩公晚节袭人香。已忻绿野修初服，好为丹山酹一觞。卜夜莫嫌秋漏永，仙翁鹤骨尽康强。","dynasty":"宋代","title":"建宁府宴徐意一知院乐语"}
{"author":"高斯得","content":"紫阳礼编甫尽卷，亟偿通典平生愿。增损温公鉴目成，要把二岩书贯穿。夜灯览彻六一文，眉出钜集思重见。七书卷帙二千余，加我三年当阅遍。尔来两目渐眵昏，一一手钞宁敢倦。固知衰颓力不胜，其奈嗜好顽难变。又恐贪多或溺心，闭阖时烧香一篆。","dynasty":"宋代","title":"閒中读书次第"}
{"author":"高斯得","content":"悲哉金氏志，未读涕先零。祖统他宗嗣，婺忧再世丁。天矜人一念，姑苏妇三龄。幸有孙枝秀，翘然荫户庭。","dynasty":"宋代","title":"江夫人挽诗"}
{"author":"骆宾王","content":"鹅，鹅，鹅，曲项向天歌。白毛浮绿水，红掌拨清波。","dynasty":"唐代","tags":"咏物，早教古诗100首","title":"咏鹅"}
{"author":"骆宾王","content":"西陆蝉声唱，南冠客思深。(客思深一作：客思侵)不堪玄鬓影，来对白头吟。(不堪一作：那堪)露重飞难进，风多响易沉。无人信高洁，谁为表予心？","dynasty":"唐代","tags":"唐诗三百首，咏物","title":"咏蝉/在狱咏蝉"}
{"author":"骆宾王","content":"此地别燕丹，壮士发冲冠。昔时人已没，今日水犹寒。","dynasty":"唐代","tags":"咏史怀古，送别，地点","title":"于易水送人/于易水送别"}
{"author":"骆宾王","content":"　　伪临朝武氏者，性非和顺，地实寒微。昔充太宗下陈，曾以更衣入侍。洎乎晚节，秽乱春宫。潜隐先帝之私，阴图后房之嬖。入门见嫉，蛾眉不肯让人；掩袖工谗，狐媚偏能惑主。践元后于翚翟，陷吾君于聚麀。加以虺蜴为心，豺狼成性，近狎邪僻，残害忠良，杀姊屠兄，弑君鸩母。人神之所同嫉，天地之所不容。犹复包藏祸心，窥窃神器。君之爱子，幽之于别宫；贼之宗盟，委之以重任。呜呼！霍子孟之不作，朱虚侯之已亡。燕啄皇孙，知汉祚之将尽；龙漦帝后，识夏庭之遽衰。　　敬业皇唐旧臣，公侯冢子。奉先帝之成业，荷本朝之厚恩。宋微子之兴悲，良有以也；袁君山之流涕，岂徒然哉！是用气愤风云，志安社稷。因天下之失望，顺宇内之推心，爰举义旗，以清妖孽。南连百越，北尽三河，铁骑成群，玉轴相接。海陵红粟，仓储之积靡穷；江浦黄旗，匡复之功何远？班声动而北风起，剑气冲而南斗平。喑呜则山岳崩颓，叱吒则风云变色。以此制敌，何敌不摧；以此图功，何功不克！　　公等或家传汉爵，或地协周亲，或膺重寄于爪牙，或受顾命于宣室。言犹在耳，忠岂忘心？一抔之土未干，六尺之孤何托？倘能转祸为福，送往事居，共立勤王之勋，无废旧君之命，凡诸爵赏，同指山河。若其眷恋穷城，徘徊歧路，坐昧先几之兆，必贻后至之诛。请看今日之域中，竟是谁家之天下！移檄州郡，咸使知闻。","dynasty":"唐代","tags":"古文观止，檄文，讽刺，写人","title":"为徐敬业讨武曌檄/代李敬业讨武曌檄"}
{"author":"骆宾王","content":"寒更承夜永，凉夕向秋澄。离心何以赠，自有玉壶冰。","dynasty":"唐代","tags":"离别，抒情，思念","title":"送别"}
{"author":"骆宾王","content":"山河千里国，城阙九重门。不睹皇居壮，安知天子尊。皇居帝里崤函谷，鹑野龙山侯甸服。五纬连影集星躔，八水分流横地轴。秦塞重关一百二，汉家离宫三十六。桂殿嶔岑对玉楼，椒房窈窕连金屋。三条九陌丽城隈，万户千门平旦开。复道斜通鳷鹊观，交衢直指凤凰台。剑履南宫入，簪缨北阙来。声名冠寰宇，文物象昭回。钩陈肃兰戺，璧沼浮槐市。铜羽应风回，金茎承露起。校文天禄阁，习战昆明水。朱邸抗平台，黄扉通戚里。平台戚里带崇墉，炊金馔玉待鸣钟。小堂绮帐三千户，大道青楼十二重。宝盖雕鞍金络马，兰窗绣柱玉盘龙。绣柱璇题粉壁映，锵金鸣玉王侯盛。王侯贵人多近臣，朝游北里暮南邻。陆贾分金将宴喜，陈遵投辖正留宾。赵李经过密，萧朱交结亲。丹凤朱城白日暮，青牛绀幰红尘度。侠客珠弹垂杨道，倡妇银钩采桑路。倡家桃李自芳菲，京华游侠盛轻肥。延年女弟双凤入，罗敷使君千骑归。同心结缕带，连理织成衣。春朝桂尊尊百味，秋夜兰灯灯九微。翠幌珠帘不独映，清歌宝瑟自相依。且论三万六千是，宁知四十九年非。古来荣利若浮云，人生倚伏信难分。始见田窦相移夺，俄闻卫霍有功勋。未厌金陵气，先开石椁文。朱门无复张公子，灞亭谁畏李将军。相顾百龄皆有待，居然万化咸应改。桂枝芳气已销亡，柏梁高宴今何在。春去春来苦自驰，争名争利徒尔为。久留郎署终难遇，空扫相门谁见知。当时一旦擅豪华，自言千载长骄奢。倏忽抟风生羽翼，须臾失浪委泥沙。黄雀徒巢桂，青门遂种瓜。黄金销铄素丝变，一贵一贱交情见。红颜宿昔白头新，脱粟布衣轻故人。故人有湮沦，新知无意气。灰死韩安国，罗伤翟廷尉。已矣哉，归去来。马卿辞蜀多文藻，扬雄仕汉乏良媒。三冬自矜诚足用，十年不调几邅回。汲黯薪逾积，孙弘阁未开。谁惜长沙傅，独负洛阳才。","dynasty":"唐代","tags":"怀才不遇","title":"帝京篇"}
{"author":"骆宾王","content":"平生一顾重，意气溢三军。野日分戈影，天星合剑文。弓弦抱汉月，马足践胡尘。不求生入塞，唯当死报君。","dynasty":"唐代","title":"从军行"}
{"author":"骆宾王","content":"龙云玉叶上，鹤雪瑞花新。影乱铜乌吹，光销玉马津。含辉明素篆，隐迹表祥轮。幽兰不可俪，徒自绕阳春。","dynasty":"唐代","title":"咏雪"}
{"author":"骆宾王","content":"返照下层岑，物外狎招寻。兰径薰幽珮，槐庭落暗金。谷静风声彻，山空月色深。一遣樊笼累，唯馀松桂心。","dynasty":"唐代","title":"夏日游山家同夏少府"}
{"author":"骆宾王","content":"层岩远接天，绝岭上栖烟。松低轻盖偃，藤细弱丝悬。石明如挂镜，苔分似列钱。暂策为龙杖，何处得神仙。","dynasty":"唐代","title":"出石门"}
{"author":"骆宾王","content":"唼藻沧江远，衔芦紫塞长。雾深迷晓景，风急断秋行。阵照通宵月，书封几夜霜。无复能鸣分，空知愧稻粱。","dynasty":"唐代","title":"同张二咏雁"}
{"author":"骆宾王","content":"朔空曾纪历，带地旧疏泉。色泛临砀瑞，香流赴蜀仙。款交欣散玉，洽友悦沉钱。无复中山赏，空吟吴会篇。","dynasty":"唐代","title":"咏云酒"}
{"author":"骆宾王","content":"转蓬劳远役，披薜下田家。山形类九折，水势急三巴。悬梁接断岸，涩路拥崩查。雾岩沦晓魄，风溆涨寒沙。心迹一朝舛，关山万里赊。龙章徒表越，闽俗本殊华。旅行悲泛梗，离赠折疏麻。唯有寒潭菊，独似故园花。","dynasty":"唐代","title":"晚憩田家"}
{"author":"骆宾王","content":"旅思眇难裁，冲飙恨易哀。旷望洛川晚，飘飖瑞雪来。积彩明书幌，流韵绕琴台。色夺迎仙羽，花避犯霜梅。谢庭赏方逸，袁扉掩未开。高人傥有访，兴尽讵须回。","dynasty":"唐代","title":"寓居洛滨对雪忆谢二（一作洛滨对雪忆谢二兄弟）"}
{"author":"骆宾王","content":"揽辔疲宵迈，驱马倦晨兴。既出封泥谷，还过避雨陵。山行明照上，谿宿密云蒸。登高徒欲赋，词殚独抚膺。","dynasty":"唐代","title":"北眺舂陵"}
{"author":"骆宾王","content":"丽谯通四望，繁忧起万端。绮疏低晚魄，镂槛肃初寒。白云乡思远，黄图归路难。唯馀西向笑，暂似当长安。","dynasty":"唐代","title":"同崔驸马晓初登楼思京"}
{"author":"骆宾王","content":"写月图黄罢，凌波拾翠通。镜花摇芰日，衣麝入荷风。叶密舟难荡，莲疏浦易空。凤媒羞自托，鸳翼恨难穷。秋帐灯花翠，倡楼粉色红。相思无别曲，并在棹歌中。","dynasty":"唐代","title":"相和歌辞。棹歌行"}
{"author":"骆宾王","content":"西鄂该通理，南阳擅德音。玉卮浮藻丽，铜浑积思深。忽怀今日昔，非复昔时今。日落丰碑暗，风来古木吟。惟叹穷泉下，终郁羡鱼心。","dynasty":"唐代","title":"过张平子墓"}
{"author":"骆宾王","content":"三十二馀罢，鬓是潘安仁。四十九仍入，年非朱买臣。纵横愁系越，坎壈倦游秦。出笼穷短翮，委辙涸枯鳞。穷经不沾用，弹铗欲谁申。天子未驱策，岁月几沉沦。轻生长慷慨，效死独殷勤。徒歌易水客，空老渭川人。一得视边塞，万里何苦辛。剑匣胡霜影，弓开汉月轮。金刀动秋色，铁骑想风尘。为国坚诚款，捐躯忘贱贫。勒功思比宪，决略暗欺陈。若不犯霜雪，虚掷玉京春。","dynasty":"唐代","title":"咏怀古意上裴侍郎"}
{"author":"骆宾王","content":"我留安豹隐，君去学鹏抟。岐路分襟易，风云促膝难。夕涨流波急，秋山落日寒。惟有思归引，凄断为君弹。","dynasty":"唐代","title":"秋日送侯四得弹字"}
{"author":"骆宾王","content":"闻君招隐地，仿佛武陵春。缉芰知还楚，披榛似避秦。崩查年祀积，幽草岁时新。一谢沧浪水，安知有逸人。芳晨临上月，幽赏狎中园。有蝶堪成梦，无羊可触藩。忘怀南涧藻，蠲思北堂萱。坐叹华滋歇，思君谁为言。林泉恣探历，风景暂裴徊。客有迁莺处，人无结驷来。聚花如薄雪，沸水若轻雷。今日徒招隐，终知异凿坏。俗远风尘隔，春还初服迟。林疑中散地，人似上皇时。芳杜湘君曲，幽兰楚客词。山中有春草，长似寄相思。","dynasty":"唐代","title":"同辛簿简仰酬思玄上人林泉四首"}
{"author":"骆宾王","content":"青牛游华岳，赤马走吴宫。玉柱离鸿怨，金罍浮蚁空。日霁崤陵雨，尘起洛阳风。唯当玄度月，千里与君同。","dynasty":"唐代","title":"秋日饯陆道士陈文林"}
{"author":"骆宾王","content":"眷然怀楚奏，怅矣背秦关。涸鳞惊照辙，坠羽怯虚弯。素服三川化，乌裘十上还。莫言无皓齿，时俗薄朱颜。","dynasty":"唐代","title":"途中有怀"}
{"author":"骆宾王","content":"敛容辞豹尾，缄恨度龙鳞。金钿明汉月，玉箸染胡尘。古镜菱花暗，愁眉柳叶颦。唯有清笳曲，时闻芳树春。","dynasty":"唐代","title":"王昭君（一作昭君怨）"}
{"author":"骆宾王","content":"碧落澄秋景，玄门启曙关。人疑列御至，客似令威还。羽盖徒欣仰，云车未可攀。只应倾玉醴，时许寄颓颜。","dynasty":"唐代","title":"于紫云观赠道士"}
{"author":"骆宾王","content":"联翩辞海曲，遥曳指江干。阵去金河冷，书归玉塞寒。带月凌空易，迷烟逗浦难。何当同顾影，刷羽泛清澜。","dynasty":"唐代","title":"秋晨同淄川毛司马秋九咏·秋雁"}
{"author":"骆宾王","content":"闻君招隐地，髣髴武陵春。缉芰知还楚，披榛似避秦。崩查年祀积，幽草岁时新。一谢沧浪水，安知有逸人。","dynasty":"唐代","title":"同辛簿简仰酬思玄上人林泉四首其一"}
{"author":"骆宾王","content":"芳晨临上月，幽赏狎中园。有蝶堪成梦，无羊可触藩。忘怀南涧藻，蠲思北堂萱。坐叹华滋歇，思君谁为言。","dynasty":"唐代","title":"同辛簿简仰酬思玄上人林泉四首其二"}
{"author":"骆宾王","content":"林泉恣探历，风景暂裴徊。客有迁莺处，人无结驷来。聚花如薄雪，沸水若轻雷。今日徒招隐，终知异凿坏。","dynasty":"唐代","title":"同辛簿简仰酬思玄上人林泉四首其三"}
{"author":"骆宾王","content":"俗远风尘隔，春还初服迟。林疑中散地，人似上皇时。芳杜湘君曲，幽兰楚客词。山中有春草，长似寄相思。","dynasty":"唐代","title":"同辛簿简仰酬思玄上人林泉四首其四"}
{"author":"骆宾王","content":"通庄抵旧里，沟水泣新知。断云飘易滞，连露积难披。素风啼迥堞，惊月绕疏枝。无力励短翰，轻举送长离。","dynasty":"唐代","title":"秋夜送閰五还润州"}
{"author":"骆宾王","content":"联翩辞海曲，遥曳指江干。阵去金河冷，书归玉塞寒。带月凌空易，迷烟逗浦难。何当同顾影，刷羽泛清澜。","dynasty":"唐代","title":"秋晨同淄川毛司马秋九咏其九秋雁"}
{"author":"骆宾王","content":"恻怆恒山羽，留连棣萼篇。佳城非旧日，京兆即新阡。城郭三千岁，丘陵几万年。唯馀松柏垄，朝夕起寒烟。","dynasty":"唐代","title":"丹阳刺史挽词三首其二"}
{"author":"骆宾王","content":"短歌三献曲，长夜九泉台。此室玄扃掩，何年白日开。荒郊疏古木，寒隧积陈荄。独此伤心地，松声薄暮来。","dynasty":"唐代","title":"丹阳刺史挽词三首其三"}
{"author":"骆宾王","content":"传闻叶县履，飞向洛阳城。驰道临层掖，津门对小平。霞残疑制锦，云度似飘缨。藻掞潘江澈，尘虚范甑清。讵怜冲斗气，犹向匣中鸣。","dynasty":"唐代","title":"和李明府"}
{"author":"骆宾王","content":"促驾踰三水，长驱望五原。天阶分斗极，地理接楼烦。溪月明关陇，戎云聚塞垣。山川殊物候，风壤异凉暄。戍古秋尘合，沙寒宿雾繁。昔余迷学步，投迹忝词源。兰渚浮延阁，蓬山款禁园。彯缨陪绂冕，载笔偶玙璠。汲冢宁详蠹，秦牢讵辨冤。一朝从篚服，千里骛轻轩。乡梦随魂断，边声入听喧。南图终铩翮，北上遽催辕。吊影惭连茹，浮生倦触藩。数奇何以托，桃李自无言。","dynasty":"唐代","title":"早秋出塞寄东台详正学士"}
{"author":"骆宾王","content":"蒿里谁家地，松门何代丘。百年三万日，一别几千秋。返照寒无影，穷泉冻不流。居然同物化，何处欲藏舟。","dynasty":"唐代","title":"乐大夫挽词五首其二"}
{"author":"骆宾王","content":"昔去梅笳发，今来薤露晞。彤驺朝帝阙，丹旐背王畿。城郭犹疑是，原陵稍觉非。九原如可作，千载与谁归。","dynasty":"唐代","title":"乐大夫挽词五首其三"}
{"author":"骆宾王","content":"一旦先朝菌，千秋掩夜台。青乌新兆去，白马故人来。草露当春泣，松风向暮哀。宁知荒垄外，吊鹤自裴徊。","dynasty":"唐代","title":"乐大夫挽词五首其四"}
{"author":"骆宾王","content":"忽见泉台路，犹疑水镜悬。何如开白日，非复睹青天。华表迎千岁，幽扃送百年。独嗟流水引，长掩伯牙弦。","dynasty":"唐代","title":"乐大夫挽词五首其五"}
{"author":"骆宾王","content":"君不见玉关尘色暗边庭，铜鞮杂虏寇长城。天子按剑徵馀勇，将军受脤事横行。七德龙韬开玉帐，千里鼍鼓垒金钲。阴山苦雾埋高垒，交河孤月照连营。连营去去无穷极，拥旆遥遥过绝国。阵云朝结晦天山，寒沙夕涨迷疏勒。龙鳞水上开鱼贯，马首山前振雕翼。长驱万里詟祁连，分麾三命武功宣。百发乌号遥碎柳，七尺龙文迥照莲。春来秋去移灰琯，兰闺柳市芳尘断。雁门迢递尺书稀，鸳被相思双带缓。行路难，行路难，誓令氛祲静皋兰。但使封侯龙额贵，讵随中妇凤楼寒。","dynasty":"唐代","title":"从军中行路难二首其二"}
{"author":"骆宾王","content":"乘马陟层阜，回首睇山川。攒峰衔宿雾，叠巘架寒烟。百重含翠色，一道落飞泉。香吹分岩桂，鲜云抱石莲。地偏心易远，致默体逾玄。得性虚游刃，忘言已弃筌。弹冠劳巧拙，结绶倦牵缠。不如从四皓，丘中鸣一弦。","dynasty":"唐代","title":"秋日山行简梁大官"}
{"author":"骆宾王","content":"金陵一超忽，玉烛几还周。露积吴台草，风入郢门楸。林虚宿断雾，磴险挂悬流。拾青非汉策，化缁类秦裘。牵迹犹多蹇，劳生未寡尤。独此他乡梦，空山明月秋。","dynasty":"唐代","title":"宿山庄"}
{"author":"骆宾王","content":"长啸三春晚，端居百虑盈。未安胡蝶梦，遽切鲁禽情。别岛连寰海，离魂断戍城。流星疑伴使，低月似依营。怀禄宁期达，牵时匪徇名。艰虞行已远，时迹自相惊。","dynasty":"唐代","title":"远使海曲春夜多怀"}
{"author":"骆宾王","content":"征夫怀远路，夙驾上危峦。薄烟横绝巘，轻冻涩回湍。野雾连空暗，山风入曙寒。帝城临灞涘，禹穴枕江干。橘性行应化，蓬心去不安。独掩穷途泪，长歌行路难。","dynasty":"唐代","title":"早发诸暨"}
{"author":"骆宾王","content":"九秋凉风肃，千里月华开。圆光随露湛，碎影逐波来。似霜明玉砌，如镜写珠胎。晚色依关近，边声杂吹哀。离居分照耀，怨绪共裴徊。自绕南飞羽，空忝北堂才。","dynasty":"唐代","title":"望月有所思"}
{"author":"骆宾王","content":"日观分齐壤，星桥接蜀门。桃花嘶别路，竹叶泻离樽。夏老兰犹茂，秋深柳尚繁。雾销山望迥，风高野听喧。劳歌徒欲奏，赠别竟无言。唯有当秋月，空照野人园。","dynasty":"唐代","title":"送吴七游蜀"}
{"author":"骆宾王","content":"意气坐相亲，关河别故人。客似秦川上，歌疑易水滨。塞荒行辨玉，台远尚名轮。泄井怀边将，寻源重汉臣。上苑梅花早，御沟杨柳新。只应持此曲，别作边城春。","dynasty":"唐代","title":"西行别东台详正学士"}
{"author":"骆宾王","content":"鸟旟陪访道，鹫岭狎栖真。四禅明静业，三空广胜因。祥河疏叠涧，慧日皎重轮。叶暗龙宫密，花明鹿苑春。雕谈筌奥旨，妙辩漱玄津。雅曲终难和，徒自奏巴人。","dynasty":"唐代","title":"和王记室从赵王春日游陀山寺"}
{"author":"骆宾王","content":"伏枕忧思深，拥膝独长吟。烹鲤无尺素，筌鱼劳寸心。疏麻空有折，芳桂湛无斟。广庭含夕气，闲宇澹虚阴。织虫垂夜砌，惊鸟栖暝林。欢娱百年促，羁病一生侵。讵堪孤月夜，流水入鸣琴。","dynasty":"唐代","title":"夏日夜忆张二"}
{"author":"骆宾王","content":"三秋倦行役，千里泛归潮。通波竹箭水，轻舸木兰桡。金堤连曲岸，贝阙影浮桥。水净千年近，星飞五老遥。叠花开宿浪，浮叶下凉飙。浦荷疏晚菂，津柳渍寒条。恓惶劳梗泛，凄断倦蓬飘。仙槎不可托，河上独长谣。","dynasty":"唐代","title":"晚泊河曲"}
{"author":"骆宾王","content":"养蒙分四渎，习坎奠三荆。徙帝留馀地，封王表旧城。岸昏涵蜃气，潮满应鸡声。洲迥连沙静，川虚积溜明。一朝从捧檄，千里倦悬旌。背流桐柏远，逗浦木兰轻。小山迷隐路，大块切劳生。唯有贞心在，独映寒潭清。","dynasty":"唐代","title":"早发淮口望盱眙"}
{"author":"骆宾王","content":"虏地寒胶折，边城夜柝闻。兵符关帝阙，天策动将军。塞静胡笳彻，沙明楚练分。风旗翻翼影，霜剑转龙文。白羽摇如月，青山断若云。烟疏疑卷幔，尘灭似销氛。投笔怀班业，临戎想顾勋。还应雪汉耻，持此报明君。","dynasty":"唐代","title":"宿温城望军营"}
{"author":"骆宾王","content":"旧国千年尽，荒城四望通。云浮非隐帝，日举类游童。绮琴朝化洽，祥石夜论空。马去遥奔郑，蛇分近带丰。池文敛束水，竹影漏寒丛。园兔承行月，川禽避断风。故宋诚难定，从梁事未工。唯当过周客，独愧吴台空。","dynasty":"唐代","title":"过故宋"}
{"author":"骆宾王","content":"汉地行逾远，燕山去不穷。城荒犹筑怨，碣毁尚铭功。古戍烟尘满，边庭人事空。夜关明陇月，秋塞急胡风。倚伏良难定，荣枯岂易通。旅魂劳泛梗，离恨断征蓬。苏武封犹薄，崔駰宦不工。惟馀北叟意，欲寄南飞鸿。","dynasty":"唐代","title":"边夜有怀"}
{"author":"骆宾王","content":"化城分鸟堞，香阁俯龙川。复栋侵黄道，重檐架紫烟。铭书非晋代，壁画是梁年。霸略今何在，王宫尚岿然。二帝曾游圣，三卿是偶贤。因兹游胜侣，超彼托良缘。我出有为界，君登非想天。悠悠青旷里，荡荡白云前。今日经行处，曲音号盖烟。","dynasty":"唐代","title":"四月八日题七级"}
{"author":"骆宾王","content":"霍第疏天府，潘园近帝台。调弦三妇至，置驿五侯来。尚想欢娱洽，吁嗟岁月催。金坛分上将，玉帐引瑰材。决胜鲸波静，腾谋鸟谷开。白云淮水外，紫陌灞陵隈。节变惊衰柳，笳繁思落梅。调神和玉烛，掞藻握珠胎。怅矣欣怀土，居然欲死灰。还因承雅曲，暂喜跃沈鳃。","dynasty":"唐代","title":"和孙长史秋日卧病"}
{"author":"骆宾王","content":"彭山折坂外，井络少城隈。地是三巴俗，人非百里材。畏途君怅望，岐路我裴徊。心赏风烟隔，容华岁月催。遥遥分凤野，去去转龙媒。遗锦非前邑，鸣琴即旧台。剑门千仞起，石路五丁开。海客乘槎渡，仙童驭竹回。魂将离鹤远，思逐断猿哀。唯有双凫舄，飞去复飞来。","dynasty":"唐代","title":"饯郑安阳入蜀"}
{"author":"骆宾王","content":"维舟背楚服，振策下吴畿。盛德弘三让，雄图枕九围。黄池通霸迹，赤壁畅戎威。文物俄迁谢，英灵有盛衰。行叹鸱夷没，遽惜湛卢飞。地古烟尘暗，年深馆宇稀。山川四望是，人事一朝非。悬剑空留信，亡珠尚识机。郑风遥可托，关月眇难依。西北云逾滞，东南气转微。徒怀伯通隐，多谢买臣归。唯有荒台露，薄暮湿征衣。","dynasty":"唐代","title":"夕次旧吴"}
{"author":"骆宾王","content":"扰扰风尘地，遑遑名利途。盈虚一易舛，心迹两难俱。弱龄小山志，宁期大丈夫。九微光贲玉，千仞忽弹珠。棘寺游三礼，蓬山簉八儒。怀铅惭后进，投笔愿前驱。北走非通赵，西之似化胡。锦车朝促候，刁斗夜传呼。战士青丝络，将军黄石符。连星入宝剑，半月上雕弧。拜井开疏勒，鸣桴动密须。戎机习短蔗，祆祲静长榆。季月炎初尽，边亭草早枯。层阴笼古木，穷色变寒芜。海鹤声嘹唳，城乌尾毕逋。葭繁秋色引，桂满夕轮虚。行役风霜久，乡园梦想孤。灞池遥夏国，秦海望阳纡。沙塞三千里，京城十二衢。杨沟连凤阙，槐路拟鸿都。璧殿规宸象，金堤法斗枢。云浮西北盖，月照东南隅。宝帐垂连理，银床转辘轳。广筵留上客，丰馔引中厨。漏缓金徒箭，娇繁玉女壶。秋涛飞喻马，秋水泛仙舻。意气风云合，言忘道术趋。共矜名已泰，讵肯沫相濡。有志惭雕朽，无庸类散樗。关山暂超忽，形影叹艰虞。结网空知羡，图荣岂自诬。忘情同塞马，比德类宛驹。陇坂肝肠绝，阳关亭候迂。迷魂惊落雁，离恨断飞凫。春去荣华尽，年来岁月芜。边愁伤郢调，乡思绕吴歈.河气通中国，山途限外区。相思若可寄，冰泮有衔芦。","dynasty":"唐代","title":"久戍边城有怀京邑"}
{"author":"骆宾王","content":"城上风威冷，江中水气寒。戎衣何日定，歌舞入长安。","dynasty":"唐代","tags":"秋天，写景，抒情，愤慨","title":"在军登城楼"}
{"author":"骆宾王","content":"写月无芳桂，照日有花菱。不持光谢水，翻将影学冰。","dynasty":"唐代","title":"咏镜"}
{"author":"骆宾王","content":"边烽警榆塞，侠客度桑乾。柳叶开银镝，桃花照玉鞍。满月临弓影，连星入剑端。不学燕丹客，徒歌易水寒。","dynasty":"唐代","tags":"送别，侠客","title":"送郑少府入辽共赋侠客远从戎"}
{"author":"骆宾王","content":"玄都五府风尘绝，碧海三山波浪深。桃实千年非易待，桑田一变已难寻。别有仙居对三市，金阙银宫相向起。台前镜影伴仙娥，楼上箫声随凤史。凤楼迢递绝尘埃，莺时物色正裴回。灵芝紫检参差长，仙桂丹花重叠开。双童绰约时游陟，三鸟联翩报消息。尽言真侣出遨游，传道风光无限极。轻花委砌惹裾香，残月窥窗觇幌色。个时无数并妖妍，个里无穷总可怜。别有众中称黜帝，天上人间少流例。洛滨仙驾启遥源，淮浦灵津符远筮。自言少小慕幽玄，只言容易得神仙。珮中邀勒经时序，箫里寻思复几年。寻思许事真情变，二人容华识少选。漫道烧丹止七飞，空传化石曾三转。寄语天上弄机人，寄语河边值查客，乍可匆匆共百年，谁使遥遥期七夕。想知人意自相寻，果得深心共一心。一心一意无穷已，投漆投胶非足拟。只将羞涩当风流，持此相怜保终始。相怜相念倍相亲，一生一代一双人。不把丹心比玄石，惟将浊水况清尘。只言柱下留期信，好欲将心学松蕣。不能京兆画蛾眉，翻向成都骋驺引。青牛紫气度灵关，尺素赩鳞去不还。连苔上砌无穷绿，修竹临坛几处斑。此时空床难独守，此日别离那可久。梅花如雪柳如丝，年去年来不自持。初言别在寒偏在，何悟春来春更思。春时物色无端绪，双枕孤眠谁分许。分念娇莺一种啼，生憎燕子千般语。朝云旭日照青楼，迟晖丽色满皇州。落花泛泛浮灵沼，垂柳长长拂御沟。御沟大道多奇赏，侠客妖容递来往。宝骑连花铁作钱，香轮骛水珠为网。香轮宝骑竞繁华，可怜今夜宿倡家。鹦鹉杯中浮竹叶，凤凰琴里落梅花。许辈多情偏送款，为问春花几时满。千回鸟信说众诸，百过莺啼说长短。长短众诸判不寻，千回百过浪关心。何曾举意西邻玉，未肯留情南陌金。南陌西邻咸自保，还辔归期须及早。为想三春狭斜路，莫辞九折邛关道。假令白里似长安，须使青牛学剑端。蘋风入驭来应易，竹杖成龙去不难。龙飙去去无消息，鸾镜朝朝减容色。君心不记下山人，妾欲空期上林翼。上林三月鸿欲稀，华表千年鹤未归。不分淹留桑路待，只应直取桂轮飞。","dynasty":"唐代","title":"代女道士王灵妃赠道士李荣"}
{"author":"骆宾王","content":"忽上天山路，依然想物华。云疑上苑叶，雪似御沟花。行叹戎麾远，坐怜衣带赊。交河浮绝塞，弱水浸流沙。旅思徒漂梗，归期未及瓜。宁知心断绝，夜夜泣胡笳。","dynasty":"唐代","tags":"边塞，思乡，惆怅","title":"晚度天山有怀京邑"}
{"author":"骆宾王","content":"少年重英侠，弱岁贱衣冠。既托寰中赏，方承膝下欢。遨游灞水曲，风月洛城端。且知无玉馔，谁肯逐金丸。金丸玉馔盛繁华，自言轻侮季伦家。五霸争驰千里马，三条竞骛七香车。掩映飞轩乘落照，参差步障引朝霞。池中旧水如悬镜，屋里新妆不让花。意气风云倏如昨，岁月春秋屡回薄。上苑频经柳絮飞，中园几见梅花落。当时门客今何在，畴昔交朋已疏索。莫教憔悴损容仪，会得高秋云雾廓。淹留坐帝乡，无事积炎凉。一朝披短褐，六载奉长廊。赋文惭昔马，执戟叹前扬。挥戈出武帐，荷笔入文昌。文昌隐隐皇城里，由来奕奕多才子。潘陆词锋骆驿飞，张曹翰苑纵横起。卿相未曾识，王侯宁见拟。垂钓甘成白首翁，负薪何处逢知己。判将运命赋穷通，从来奇舛任西东。不应永弃同刍狗，且复飘飖类转蓬。容鬓年年异，春华岁岁同。荣亲未尽礼，徇主欲申功。脂车秣马辞乡国，萦辔西南使邛僰.玉垒铜梁不易攀，地角天涯眇难测。莺啭蝉吟有悲望，鸿来雁度无音息。阳关积雾万里昏，剑阁连山千种色。蜀路何悠悠，岷峰阻且修。回肠随九折，迸泪连双流。寒光千里暮，露气二江秋。长途看束马，平水且沉牛。华阳旧地标神制，石镜蛾眉真秀丽。诸葛才雄已号龙，公孙跃马轻称帝。五丁卓荦多奇力，四士英灵富文艺。云气横开八阵形，桥形遥分七星势。川平烟雾开，游戏锦城隈。墉高龟望出，水净雁文回。寻姝入酒肆，访客上琴台。不识金貂重，偏惜玉山颓。他乡冉冉消年月，帝里沈沈限城阙。不见猿声助客啼，唯闻旅思将花发。我家迢递关山里，关山迢递不可越。故园梅柳尚馀春，来时勿使芳菲歇。解鞅欲言归，执袂怆多违。北梁俱握手，南浦共沾衣。别情伤去盖，离念惜徂辉。知音何所托，木落雁南飞。回来望平陆，春来酒应熟。相将菌阁卧青溪，且用藤杯泛黄菊。十年不调为贫贱，百日屡迁随倚伏。只为须求负郭田，使我再干州县禄。百年郁郁少腾迁，万里遥遥入镜川。涘江拂潮冲白日，淮海长波接远天。丛竹凝朝露，孤山起暝烟。赖有边城月，常伴客旌悬。东南美箭称吴会，名都隐轸三江外。涂山执玉应昌期，曲水开襟重文会。仙镝流音鸣鹤岭，宝剑分辉落蛟濑。未看白马对芦刍，且觉浮云似车盖。江南节序多，文酒屡经过。共踏春江曲，俱唱采菱歌。舟移疑入镜，棹举若乘波。风光无限极，归楫碍池荷。眺听烟霞正流眄，即从王事归舻转。芝田花月屡裴回，金谷佳期重游衍。登高北望嗤梁叟，凭轼西征想潘掾。峰开华岳耸疑莲，水激龙门急如箭。人事谢光阴，俄遭霜露侵。偷存七尺影，分没九泉深。穷途行泣玉，愤路未藏金。茹荼空有叹，怀橘独伤心。年来岁去成销铄，怀抱心期渐寥落。挂冠裂冕已辞荣，南亩东皋事耕凿。宾阶客院常疏散，蓬径柴扉终寂寞。自有林泉堪隐栖，何必山中事丘壑。我住青门外，家临素浐滨。遥瞻丹凤阙，斜望黑龙津。荒衢通猎骑，穷巷抵樵轮。时有桃源客，来访竹林人。昨夜琴声奏悲调，旭旦含颦不成笑。果乘骢马发嚣书，复道郎官禀纶诰。冶长非罪曾缧绁，长孺然灰也经溺。高门有阅不图封，峻笔无闻敛敷妙。适离京兆谤，还从御史弹。炎威资夏景，平曲况秋翰。画地终难入，书空自不安。吹毛未可待，摇尾且求餐。丈夫坎壈多愁疾，契阔迍邅尽今日。慎罚宁凭两造辞，严科直挂三章律。邹衍衔悲系燕狱，李斯抱怨拘秦桎。不应白发顿成丝，直为黄沙暗如漆。紫禁终难叫，朱门不易排。惊魂闻叶落，危魄逐轮埋。霜威遥有厉，雪枉遂无阶。含冤欲谁道，饮气独居怀。忽闻驿使发关东，传道天波万里通。涸鳞去辙还游海，幽禽释网便翔空。舜泽尧曦方有极，谗言巧佞傥无穷。谁能跼迹依三辅，会就商山访四翁。","dynasty":"唐代","title":"畴昔篇"}
{"author":"骆宾王","content":"二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。","dynasty":"唐代","tags":"边塞，战争，爱国，思乡","title":"夕次蒲类津/晚泊蒲类"}
{"author":"骆宾王","content":"天涯非日观，地屺望星楼。练光摇乱马，剑气上连牛。草湿姑苏夕，叶下洞庭秋。欲知凄断意，江上涉安流。","dynasty":"唐代","title":"久客临海有怀"}
{"author":"骆宾王","content":"游人自卫返，背客隔淮来。倾盖金兰合，忘筌玉叶开。繁花明日柳，疏蕊落风梅。将期重交态，时慰不然灰。","dynasty":"唐代","title":"游兖部逢孔君自卫来，欣然相遇若旧"}
{"author":"骆宾王","content":"薄宦三河道，自负十馀年。不应惊若厉，只为直如弦。坐历山川险，吁嗟陵谷迁。长吟空抱膝，短翮讵冲天。魂归沧海上，望断白云前。钓名劳拾紫，隐迹自谈玄。不学多能圣，徒思鸿宝仙。斯志良难已，此道岂徒然。嗟为刀笔吏，耻从绳墨牵。岐路情虽狎，人伦地本偏。长揖谢时事，独往访林泉。寄言二三子，生死不来旋。","dynasty":"唐代","title":"叙寄员半千"}
{"author":"骆宾王","content":"酌桂陶芳夜，披薜啸幽人。雅琴驯鲁雉，清歌落范尘。宿云低迥盖，残月上虚轮。幸此承恩洽，聊当故乡春。","dynasty":"唐代","title":"春夜韦明府宅宴得春字"}
{"author":"骆宾王","content":"千里寻归路，一苇乱平源。通波连马颊，迸水急龙门。照日荣光净，惊风瑞浪翻。棹唱临风断，樵讴入听喧。岸迥秋霞落，潭深夕雾繁。谁堪逝川上，日暮不归魂。","dynasty":"唐代","title":"晚渡黄河"}
{"author":"骆宾王","content":"故乡眇千里，离忧积万端。鹑服长悲碎，蜗庐未卜安。富钩徒有想，贫铗为谁弹。柳秋风叶脆，荷晓露文团。晚金丛岸菊，馀佩下幽兰。伐木伤心易，维桑归去难。独有孤明月，时照客庭寒。","dynasty":"唐代","title":"寒夜独坐游子多怀简知己"}
{"author":"骆宾王","content":"少年识事浅，不知交道难。一言芬若桂，四海臭如兰。宝剑思存楚，金锤许报韩。虚心徒有托，循迹谅无端。太息关山险，吁嗟岁月阑。忘机殊会俗，守拙异怀安。阮籍空长啸，刘琨独未欢。十步庭芳敛，三秋陇月团。槐疏非尽意，松晚夜凌寒。悲调弦中急，穷愁醉里宽。莫将流水引，空向俗人弹。","dynasty":"唐代","title":"咏怀"}
{"author":"骆宾王","content":"昔负千寻质，高临九仞峰。真心凌晚桂，劲节掩寒松。忽值风飙折，坐为波浪冲。摧残空有恨，拥肿遂无庸。渤海三千里，泥沙几万重。似舟飘不定，如梗泛何从。仙客终难托，良工岂易逢。徒怀万乘器，谁为一先容。","dynasty":"唐代","title":"浮槎"}
{"author":"骆宾王","content":"美女出东邻，容与上天津。整衣香满路，移步袜生尘。水下看妆影，眉头画月新。寄言曹子建，个是洛川神。","dynasty":"唐代","title":"咏美人在天津桥"}
{"author":"骆宾王","content":"列名通地纪，疏派合天津。波随月色净，态逐桃花春。照霞如隐石，映柳似沉鳞。终当挹上善，属意澹交人。","dynasty":"唐代","title":"咏水"}
{"author":"骆宾王","content":"洛川流雅韵，秦道擅苛威。听歌梁上动，应律管中飞。光飘神女袜，影落羽人衣。愿言心未翳，终冀效轻微。","dynasty":"唐代","title":"尘灰"}
{"author":"骆宾王","content":"敛容辞豹尾，缄怨度龙鳞。金钿明汉月，玉箸染胡尘。妆镜菱花暗，愁眉柳叶嚬。惟有清笳曲，时闻芳树春。","dynasty":"唐代","title":"相和歌辞。王昭君"}
{"author":"骆宾王","content":"君不见封狐雄虺自成群，冯深负固结妖氛。玉玺分兵征恶少，金坛受律动将军。将军拥旄宣庙略，战士横行静夷落。长驱一息背铜梁，直指三巴逾剑阁。阁道岧峣上戍楼，剑门遥裔俯灵丘。邛关九折无平路，江水双源有急流。征役无期返，他乡岁华晚。杳杳丘陵出，苍苍林薄远。途危紫盖峰，路涩青泥坂。去去指哀牢，行行入不毛。绝壁千里险，连山四望高。中外分区宇，夷夏殊风土。交趾枕南荒，昆弥临北户。川源饶毒雾，溪谷多淫雨。行潦四时流，崩查千岁古。漂梗飞蓬不自安，扪藤引葛度危峦。昔时闻道从军乐，今日方知行路难。苍江绿水东流驶，炎洲丹徼南中地。南中南斗映星河，秦川秦塞阻烟波。三春边地风光少，五月泸中瘴疠多。朝驱疲斥候，夕息倦谁何。向月弯繁弱，连星转太阿。重义轻生怀一顾，东伐西征凡几度。夜夜朝朝斑鬓新，年年岁岁戎衣故。灞城隅，滇池水，天涯望转积，地际行无已。徒觉炎凉节物非，不知关山千万里。弃置勿重陈，重陈多苦辛。且悦清笳杨柳曲，讵忆芳园桃李人。绛节朱旗分白羽，丹心白刃酬明主。但令一技君王识，谁惮三边征战苦。行路难，行路难，岐路几千端。无复归云凭短翰，望日想长安。君不见玉关尘色暗边亭，铜鞮杂虏寇长城。天子按剑征馀勇，将军受脤事横行。七德龙韬开玉帐，千里鼍鼓叠金钲。阴山苦雾埋高垒，交河孤月照连营。连营去去无穷极，拥旆遥遥过绝国。阵云朝结晦天山，寒沙夕涨迷疏勒。龙鳞水上开鱼贯，马首山前振雕翼。长驱万里詟祁连，分麾三命武功宣。百发乌号遥碎柳，七尽龙文迥照莲。春来秋去移灰琯，兰闺柳市芳尘断。雁门迢递尺书稀，鸳被相思双带缓。行路难。誓令氛祲静皋兰。但使封侯龙额贵，讵随中妇凤楼寒。","dynasty":"唐代","title":"杂曲歌辞。从军中行路难二首"}
{"author":"骆宾王","content":"紫塞流沙北，黄图灞水东。一朝辞俎豆，万里逐沙蓬。候月恒持满，寻源屡凿空。野昏边气合，烽迥戍烟通。膂力风尘倦，疆场岁月穷。河流控积石，山路远崆峒。壮志凌苍兕，精诚贯白虹。君恩如可报，龙剑有雌雄。","dynasty":"唐代","title":"边城落日"}
{"author":"骆宾王","content":"薄游倦千里，劳生负百年。未能槎上汉，讵肯剑游燕。白云照春海，青山横曙天。江涛让双璧，渭水掷三钱。坐惜风光晚，长歌独块然。","dynasty":"唐代","title":"海曲书情"}
{"author":"骆宾王","content":"旅客春心断，边城夜望高。野楼疑海气，白鹭似江涛。结绶疲三入，承冠泣二毛。将飞怜弱羽，欲济乏轻舠.赖有阳春曲，穷愁且代劳。","dynasty":"唐代","title":"蓬莱镇"}
{"author":"骆宾王","content":"幽寻极幽壑，春望陟春台。云光栖断树，灵影入仙杯。古藤依格上，野径约山隈。落蕊翻风去，流莺满树来。兴阑荀御动，归路起浮埃。","dynasty":"唐代","title":"春晚从李长史游开道林故山"}
{"author":"骆宾王","content":"东西吴蜀关山远，鱼来雁去两难闻。莫怪常有千行泪，只为阳台一片云。","dynasty":"唐代","title":"忆蜀地佳人"}
{"author":"骆宾王","content":"玉关寒气早，金塘秋色归。泛掌光逾净，添荷滴尚微。变霜凝晓液，承月委圆辉。别有吴台上，应湿楚臣衣。","dynasty":"唐代","title":"秋晨同淄川毛司马秋九咏。秋露"}
{"author":"骆宾王","content":"一丘余枕石，三越尔怀铅。离亭分鹤盖，别岸指龙川。露下蝉声断，寒来雁影连。如何沟水上，凄断听离弦。","dynasty":"唐代","title":"送刘少府游越州"}
{"author":"骆宾王","content":"重岩抱危石，幽涧曳轻云。绕镇仙衣动，飘蓬羽盖分。锦色连花静，苔光带叶熏。讵知吴会影，长抱穀城文。","dynasty":"唐代","title":"赋得白云抱幽石"}
{"author":"骆宾王","content":"千里年光静，四望春云生。椠日祥光举，疏云瑞叶轻。盖阴笼迥树，阵影抱危城。非将吴会远，飘荡帝乡情。","dynasty":"唐代","title":"赋得春云处处生"}
{"author":"骆宾王","content":"芳尊徒自满，别恨转难胜。客似游江岸，人疑上灞陵。寒更承夜永，凉景向秋澄。离心何以赠，自有玉壶冰。","dynasty":"唐代","title":"别李峤得胜字"}
{"author":"骆宾王","content":"玉虬分静夜，金萤照晚凉。含辉疑泛月，带火怯凌霜。散彩萦虚牖，飘花绕洞房。下帷如不倦，当解惜馀光。","dynasty":"唐代","title":"秋晨同淄川毛司马秋九咏。秋萤"}
{"author":"骆宾王","content":"南陆铜浑改，西郊玉叶轻。泛斗瑶光动，临阳瑞色明。盖阴连凤阙，阵影翼龙城。讵知时不遇，空伤流滞情。","dynasty":"唐代","title":"秋晨同淄川毛司马秋九咏。秋云"}
{"author":"骆宾王","content":"日观邻全赵，星临俯旧吴。鬲津开巨浸，稽阜镇名都。紫云浮剑匣，青山孕宝符。封疆恢霸道，问鼎竞雄图。神光包四大，皇威震八区。风烟通地轴，星象正天枢。天枢限南北，地轴殊乡国。辟门通舜宾，比屋封尧德。言谢垂钩隐，来参负鼎职。天子不见知，群公讵相识。未展从东骏，空戢图南翼。时命欲何言，抚膺长叹息。叹息将如何，游人意气多。白雪梁山曲，寒风易水歌。泣魏伤吴起，思赵切廉颇。凄断韩王剑，生死翟公罗。罗悲翟公意，剑负韩王气。骄饵去易论，忌途良可畏。夙昔怀江海，平生混泾渭。千载契风云，一言忘贱贵。去去访林泉，空谷有遗贤。言投爵里刺，来泛野人船。缔交君赠缟，投分我忘筌。成风郢匠斫，流水伯牙弦。牙弦忘道术，漳滨恣闲逸。聊安张蔚庐，讵扫陈蕃室。虚室狎招寻，敬爱混浮沉。一诺黄金信，三复白珪心。霜松贞雅节，月桂朗冲襟。灵台万顷浚，学府九流深。谈玄明毁璧，拾紫陋籝金。鹭涛开碧海，凤彩缀词林。林虚星华映，水澈霞光净。霞水两分红，川源四望通。雾卷天山静，烟销太史空。鸟声流向薄，蝶影乱芳丛。柳阴低椠水，荷气上薰风。风月芳菲节，物华纷可悦。将欢促席赏，遽尔又归别。积水带吴门，通波连禹穴。赠言虽欲尽，机心庶应绝。潘岳本自闲，梁鸿不因热。一瓢欣狎道，三月聊栖拙。栖拙隐金华，狎道访仙查。放旷愚公谷，消散野人家。一顷南山豆，五色东陵瓜。野衣裁薜叶，山酒酌藤花。白云离望远，青溪隐路赊。傥忆幽岩桂，犹冀折疏麻。","dynasty":"唐代","title":"夏日游德州赠高四"}
{"author":"骆宾王","content":"陕西开胜壤，召南分沃畴。列树巢维鹊，平渚下睢鸠。憩棠疑勿剪，曳葛似攀樛。至今王化美，非独在隆周。","dynasty":"唐代","title":"至分陕"}
{"author":"骆宾王","content":"平生一顾念，意气溢三军。野日分戈影，天星合剑文。弓弦抱汉月，马足践胡尘。不求生入塞，唯当死报君。","dynasty":"唐代","title":"相和歌辞。从军行"}
{"author":"骆宾王","content":"暂屏嚣尘累，言寻物外情。致逸心逾默，神幽体自轻。浦夏荷香满，田秋麦气清。讵假沧浪上，将濯楚臣缨。","dynasty":"唐代","title":"夏日游目聊作"}
{"author":"骆宾王","content":"闲居寡言宴，独坐惨风尘。忽见严冬尽，方知列宿春。夜将寒色去，年共晓光新。耿耿他乡夕，无由展旧亲。","dynasty":"唐代","title":"西京守岁"}
{"author":"骆宾王","content":"星楼望蜀道，月峡指吴门。万行流别泪，九折切惊魂。雪影含花落，云阴带叶昏。还愁三径晚，独对一清尊。","dynasty":"唐代","title":"送费六还蜀"}
{"author":"骆宾王","content":"迢迢芊路望芝田，眇眇函关恨蜀川。归云已落涪江外，还雁应过洛水瀍.洛水傍连帝城侧，帝宅层甍垂凤翼。铜驼路上柳千条，金谷园中花几色。柳叶园花处处新，洛阳桃李应芳春。妾向双流窥石镜，君住三川守玉人。此时离别那堪道，此日空床对芳沼。芳沼徒游比目鱼，幽径还生拔心草。流风回雪傥便娟，骥子鱼文实可怜。掷果河阳君有分，货酒成都妾亦然。莫言贫贱无人重，莫言富贵应须种。绿珠犹得石崇怜，飞燕曾经汉皇宠。良人何处醉纵横，直如循默守空名。倒提新缣成慊慊，翻将故剑作平平。离前吉梦成兰兆，别后啼痕上竹生。别日分明相约束，已取宜家成诫勖。当时拟弄掌中珠，岂谓先摧庭际玉。悲鸣五里无人问，肠断三声谁为续。思君欲上望夫台，端居懒听将雏曲。沉沉落日向山低，檐前归燕并头栖。抱膝当窗看夕兔，侧耳空房听晓鸡。舞蝶临阶只自舞，啼鸟逢人亦助啼。独坐伤孤枕，春来悲更甚。峨眉山上月如眉，濯锦江中霞似锦。锦字回文欲赠君，剑壁层峰自纠纷。平江淼淼分清浦，长路悠悠间白云。也知京洛多佳丽，也知山岫遥亏蔽。无那短封即疏索，不在长情守期契。传闻织女对牵牛，相望重河隔浅流。谁分迢迢经两岁，谁能脉脉待三秋。情知唾井终无理，情知覆水也难收。不复下山能借问，更向卢家字莫愁。","dynasty":"唐代","title":"艳情代郭氏答卢照邻"}
{"author":"骆宾王","content":"凌波起罗袜，含风染素衣。别有知音调，闻歌应自飞。","dynasty":"唐代","title":"咏尘"}
{"author":"骆宾王","content":"故人无与晤，安步陟山椒。野静连云卷，川明断雾销。灵岩闻晓籁，洞浦涨秋潮。三江归望断，千里故乡遥。劳歌徒自奏，客魂谁为招。","dynasty":"唐代","title":"冬日野望"}
{"author":"骆宾王","content":"蓬转俱行役，瓜时独未还。魂迷金阙路，望断玉门关。献凯多惭霍，论封几谢班。风尘催白首，岁月损红颜。落雁低秋塞，惊凫起暝湾。胡霜如剑锷，汉月似刀环。别后边庭树，相思几度攀。","dynasty":"唐代","title":"在军中赠先还知己"}
{"author":"骆宾王","content":"四运移阴律，三翼泛阳侯。荷香销晚夏，菊气入新秋。夜乌喧粉堞，宿雁下芦洲。海雾笼边徼，江风绕戍楼。转蓬惊别渚，徙橘怆离忧。魂飞灞陵岸，泪尽洞庭流。振影希鸿陆，逃名谢蚁丘。还嗟帝乡远，空望白云浮。","dynasty":"唐代","title":"晚泊江镇"}
{"author":"骆宾王","content":"促驾逾三水，长驱望五原。天阶分斗极，地理接楼烦。溪月明关陇，戎云聚塞垣。山川殊物候，风壤异凉暄。戍古秋尘合，沙寒宿雾繁。昔余迷学步，投迹忝词源。兰渚浮延阁，蓬山款禁园。彯缨陪绂冕，载笔偶玙璠.汲冢宁详蠹，秦牢讵辨冤。一朝从篚服，千里骛轻轩。乡梦随魂断，边声入听喧。南图终铩翮，北上遽催辕。吊影惭连茹，浮生倦触藩。数奇何以托，桃李自无言。","dynasty":"唐代","title":"早秋出塞寄东台详正学士"}
{"author":"骆宾王","content":"昔岁逢杨意，观光贵楚材。穴疑丹凤起，场似白驹来。一命沦骄饵，三缄慎祸胎。不言劳倚伏，忽此遘邅回。骢马刑章峻，苍鹰狱吏猜。绝缣非易辨，疑璧果难裁。揆画惭周道，端忧滞夏台。生涯一灭裂，岐路几裴徊。青陆春芳动，黄沙旅思催。圆扉长寂寂，疏网尚恢恢。入阱先摇尾，迷津正曝腮。覆盆徒望日，蛰户未经雷。霜歇兰犹败，风多木屡摧。地幽蚕室闭，门静雀罗开。自悯秦冤痛，谁怜楚奏哀。汉阳穷鸟客，梁甫卧龙才。有气还冲斗，无时会凿坏。莫言韩长孺，长作不然灰。","dynasty":"唐代","title":"幽絷书情通简知己"}
{"author":"骆宾王","content":"年华开早律，霁色荡芳晨。城阙千门晓，山河四望春。御沟通太液，戚里对平津。宝瑟调中妇，金罍引上宾。剧谈推曼倩，惊坐揖陈遵。意气一言合，风期万里亲。自惟安直道，守拙忌因人。谈器非先木，图荣异后薪。揶揄惭路鬼，憔悴切波臣。玄草终疲汉，乌裘几滞秦。生涯无岁月，岐路有风尘。还嗟太行道，处处白头新。","dynasty":"唐代","title":"春日离长安客中言怀（一作春霁早行）"}
{"author":"骆宾王","content":"洛川真气上，重泉惠政融。含章光后烈，继武嗣前雄。与善良难验，生涯忽易穷。翔凫犹化履，狎雉尚驯童。钱满荒阶绿，尘浮虚帐红。夏馀将宿草，秋近未惊蓬。烟晦泉门闭，日尽夜台空。谁堪孤陇外，独听白杨风。","dynasty":"唐代","title":"伤祝阿王明府"}
{"author":"骆宾王","content":"写月涂黄罢，凌波拾翠通。镜花摇芰日，衣麝入荷风。叶密舟难荡，莲疏浦易空。凤媒羞自托，鸳翼恨难穷。秋帐灯华翠，倡楼粉色红。相思无别曲，并在棹歌中。","dynasty":"唐代","title":"棹歌行"}
{"author":"骆宾王","content":"传闻叶悬履，飞向洛阳城。驰道临层掖，津门对小平。霞残疑制锦，云度似飘缨。藻掞潘江澈，尘虚范甑清。讵怜冲斗气，犹向匣中鸣。","dynasty":"唐代","title":"和李明府"}
{"author":"骆宾王","content":"忌满光先缺，乘昏影暂流。既能明似镜，何用曲如钩。","dynasty":"唐代","title":"玩初月（一作沈佺期诗）"}
{"author":"骆宾王","content":"禀质非贪热，焦心岂惮熬。终知不自润，何处用脂膏。","dynasty":"唐代","title":"挑灯杖"}
{"author":"骆宾王","content":"闲庭落景尽，疏帘夜月通。山灵响似应，水净望如空。栖枝犹绕鹊，遵渚未来鸿。可叹高楼妇，悲思杳难终。","dynasty":"唐代","title":"月夜有怀简诸同病"}
{"author":"骆宾王","content":"捧檄辞幽径，鸣榔下贵洲。惊涛疑跃马，积气似连牛。月迥寒沙净，风急夜江秋。不学浮云影，他乡空滞留。","dynasty":"唐代","title":"渡瓜步江"}
{"author":"骆宾王","content":"行役忽离忧，复此怆分流。溅石回湍咽，萦丛曲涧幽。阴岩常结晦，宿莽竞含秋。况乃霜晨早，寒风入戍楼。","dynasty":"唐代","title":"至分水戍"}
{"author":"骆宾王","content":"归怀剩不安，促榜犯风澜。落宿含楼近，浮月带江寒。喜逐行前至，忧从望里宽。今夜南枝鹊，应无绕树难。","dynasty":"唐代","title":"望乡夕泛"}
{"author":"骆宾王","content":"井络双源浚，浔阳九派长。沦波通地穴，输委下归塘。别岛笼朝蜃，连洲拥夕涨。韫珠澄积润，让璧动浮光。浮光凝折水，积润疏圆沚.玉轮涵地开，剑阁连星起。风烟标迥秀，英灵信多美。怀德践遗芳，端操惭谋己。谋己谬观光，牵迹强凄惶。揆拙迷三省，劳生昧两忘。弹随空被笑，献楚自多伤。一朝殊默语，千里易炎凉。炎凉几迁贸，川陆疲臻凑。积水架吴涛，连山横楚岫。风月虽殊昔，星河犹是旧。姑苏望南浦，邯郸通北走。北走平生亲，南浦别离津。潇湘一超忽，洞庭多苦辛。秋江无绿芷，寒汀有白蘋.采之将何遗，故人漳水滨。漳滨已辽远，江潭未旋返。为听短歌行，当想长洲苑。露金熏菊岸，风佩摇兰坂。蝉鸣稻叶秋，雁起芦花晚。晚秋云日明，亭皋风雾清。独负平生气，重牵摇落情。占星非聚德，梦月讵悬名。寂寥伤楚奏，凄断泣秦声。秦声怀旧里，楚奏悲无已。郢路少知音，丛台富奇士。温辉凌爱日，壮气惊寒水。一顾重风云，三冬足文史。文史盛纷纶，京洛多风尘。犹轻五车富，未重一囊贫。李仙非易托，苏鬼尚难因。不惜劳歌尽，谁为听阳春。","dynasty":"唐代","title":"在江南赠宋五之问"}
{"author":"骆宾王","content":"九秋行已暮，一枝聊暂安。隐榆非谏楚，噪柳异悲潘。分形妆薄鬓，镂影饰危冠。自怜疏影断，寒林夕吹寒。","dynasty":"唐代","title":"秋晨同淄川毛司马秋九咏。秋蝉"}
{"author":"骆宾王","content":"紫陌炎氛歇，青蘋晚吹浮。乱竹摇疏影，萦池织细流。飘香曳舞袖，带粉泛妆楼。不分君恩绝，纨扇曲中秋。","dynasty":"唐代","title":"秋晨同淄川毛司马秋九咏。秋风"}
{"author":"骆宾王","content":"擢秀三秋晚，开芳十步中。分黄俱笑日，含翠共摇风。碎影涵流动，浮香隔岸通。金翘徒可泛，玉斝竟谁同。","dynasty":"唐代","title":"秋晨同淄川毛司马秋九咏。秋菊"}
{"author":"骆宾王","content":"联翩辞海曲，遥曳指江干。阵去金河冷，书归玉塞寒。带月凌空易，迷烟逗浦难。何当同顾影，刷羽泛清澜。","dynasty":"唐代","title":"秋晨同淄川毛司马秋九咏。秋雁"}
{"author":"骆宾王","content":"云披玉绳净，月满镜轮圆。裛露珠晖冷，凌霜桂影寒。漏彩含疏薄，浮光漾急澜。西园徒自赏，南飞终未安。","dynasty":"唐代","title":"秋晨同淄川毛司马秋九咏。秋月"}
{"author":"骆宾王","content":"贝阙寒流彻，玉轮秋浪清。图云锦色净，写月练花明。泛曲鹍弦动，随轩凤辖惊。唯当御沟上，凄断送归情。","dynasty":"唐代","title":"秋晨同淄川毛司马秋九咏。秋水"}
{"author":"骆宾王","content":"百龄嗟倏忽，一旦向山阿。丹桂销已尽，青松哀更多。薰风虚听曲，薤露反成歌。自有藏舟处，谁怜隙驷过。恻怆恒山羽，留连棣萼篇。佳城非旧日，京兆即新阡。城郭三千岁，丘陵几万年。唯馀松柏垄，朝夕起寒烟。短歌三献曲，长夜九泉台。此室玄扃掩，何年白日开。荒郊疏古木，寒隧积陈荄.独此伤心地，松声薄暮来。","dynasty":"唐代","title":"丹阳刺史挽词三首"}
{"author":"骆宾王","content":"淮沂泗水地，梁甫汶阳东。别路青骊远，离尊绿蚁空。柳寒凋密翠，棠晚落疏红。别后相思曲，凄断入琴风。","dynasty":"唐代","title":"在兖州饯宋五之问"}
{"author":"骆宾王","content":"挂瓢余隐舜，负鼎尔干汤。竹叶离樽满，桃花别路长。低河耿秋色，落月抱寒光。素书如可嗣，幽谷伫宾行。","dynasty":"唐代","title":"秋日送尹大赴京"}
{"author":"骆宾王","content":"千里风云契，一朝心赏同。意尽深交合，神灵俗累空。草带销寒翠，花枝发夜红。唯将澹若水，长揖古人风。","dynasty":"唐代","title":"初秋于窦六郎宅宴"}
{"author":"骆宾王","content":"二三物外友，一百杖头钱。赏洽袁公地，情披乐令天。促席鸾觞满，当炉兽炭然。何须攀桂树，逢此自留连。","dynasty":"唐代","title":"冬日宴"}
{"author":"骆宾王","content":"幸遇清明节，欣逢旧练人。刻花争脸态，写月竞眉新。晕罢空馀月，诗成并道春。谁知怀玉者，含响未吟晨。","dynasty":"唐代","title":"镂鸡子"}
{"author":"骆宾王","content":"愿言游泗水，支离去二漳。道术君所笃，筌蹄余自忘。雪威侵竹冷，秋爽带池凉。欲验离襟切，岐路在他乡。","dynasty":"唐代","title":"送宋五之问得凉字"}
{"author":"骆宾王","content":"独坐怀明发，长谣苦未安。自应迷北叟，谁肯问南冠。生死交情异，殷忧岁序阑。空馀朝夕鸟，相伴夜啼寒。","dynasty":"唐代","title":"宪台出絷寒夜有怀"}
{"author":"骆宾王","content":"开筵枕德水，辍棹舣仙舟。贝阙桃花浪，龙门竹箭流。当歌凄别曲，对酒泣离忧。还望青门外，空见白云浮。","dynasty":"唐代","title":"送郭少府探得忧字"}
{"author":"骆宾王","content":"神交尚投漆，虚室罢游兰。网积窗文乱，苔深履迹残。雪明书帐冷，水静墨池寒。独此琴台夜，流水为谁弹。","dynasty":"唐代","title":"冬日过故人任处士书斋"}
{"author":"骆宾王","content":"通庄抵旧里，沟水泣新知。断云飘易滞，连露积难披。素风啼迥堞，惊月绕疏枝。无力励短翰，轻举送长离。","dynasty":"唐代","title":"秋夜送阎五还润州"}
{"author":"骆宾王","content":"振衣游紫府，飞盖背青田。虚心恒警露，孤影尚凌烟。离歌凄妙曲，别操绕繁弦。在阴如可和，清响会闻天。","dynasty":"唐代","title":"送王明府参选赋得鹤"}
{"author":"骆宾王","content":"寂寥心事晚，摇落岁时秋。共此伤年发，相看惜去留。当歌应破涕，哀命返穷愁。别后能相忆，东陵有故侯。","dynasty":"唐代","title":"秋日送别"}
{"author":"骆宾王","content":"灵峰标胜境，神府枕通川。玉殿斜连汉，金堂迥架烟。断风疏晚竹，流水切危弦。别有青门外，空怀玄圃仙。","dynasty":"唐代","title":"游灵公观"}
{"author":"骆宾王","content":"展骥端居暇，登龙喜宴同。缔赏三清满，承欢六义通。野晦寒阴积，潭虚夕照空。顾惭非梦鸟，滥此厕雕虫。","dynasty":"唐代","title":"初秋登王司马楼宴得同字"}
{"author":"骆宾王","content":"征帆恣远寻，逶迤过称心。凝滞蘅vK岸，沿洄楂柚林。穿溆不厌曲，舣潭惟爱深。为乐凡几许，听取舟中琴。","dynasty":"唐代","title":"称心寺"}
{"author":"骆宾王","content":"共寻招隐寺，初识戴颙家。还依旧泉壑，应改昔云霞。绿竹寒天笋，红蕉腊月花。金绳倘留客，为系日光斜。","dynasty":"唐代","title":"陪润州薛司空丹徒桂明府游招隐寺"}
{"author":"骆宾王","content":"可叹浮生促，吁嗟此路难。丘陵一起恨，言笑几时欢。萧索郊埏晚，荒凉井径寒。谁当门下客，独见有任安。蒿里谁家地，松门何代丘。百年三万日，一别几千秋。返照寒无影，穷泉冻不流。居然同物化，何处欲藏舟。昔去梅笳发，今来薤露晞。彤驺朝帝阙，丹旐背王畿。城郭犹疑是，原陵稍觉非。九原如可作，千载与谁归。一旦先朝菌，千秋掩夜台。青乌新兆去，白马故人来。草露当春泣，松风向暮哀。宁知荒垄外，吊鹤自裴徊。忽见泉台路，犹疑水镜悬。何如开白日，非复睹青天。华表迎千岁，幽扃送百年。独嗟流水引，长掩伯牙弦。","dynasty":"唐代","title":"乐大夫挽词五首"}
{"author":"李茂复","content":"行尽疏林见小桥，绿杨深处有红蕉。无端眼界无分别，安置心头不肯销。","dynasty":"唐代","title":"马上有见"}
{"author":"李茂复","content":"落日西山近一竿，世间恩爱极难yR.近来不作颠狂事，免被冤家恶眼看。","dynasty":"唐代","title":"自叹"}
{"author":"李白","content":"君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。(倾耳听一作：侧耳听)钟鼓馔玉不足贵，但愿长醉不复醒。(不足贵一作：何足贵；不复醒一作：不愿醒/不用醒)古来圣贤皆寂寞，惟有饮者留其名。(古来一作：自古；惟通：唯)陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。","dynasty":"唐代","tags":"乐府，唐诗三百首，咏物，抒情，哲理，宴饮","title":"将进酒"}
{"author":"李白","content":"床前明月光，疑是地上霜。举头望明月，低头思故乡。","dynasty":"唐代","tags":"唐诗三百首，小学古诗，月亮，思乡，早教古诗100首","title":"静夜思"}
{"author":"李白","content":"故人西辞黄鹤楼，烟花三月下扬州。孤帆远影碧空尽，唯见长江天际流。(唯通：惟)","dynasty":"唐代","tags":"唐诗三百首，小学古诗，写景，写水，长江，地名，离别，友情，送别，早教古诗100首，古诗里的十二个月","title":"黄鹤楼送孟浩然之广陵"}
{"author":"李白","content":"金樽清酒斗十千，玉盘珍羞直万钱。(羞通：馐；直通：值)停杯投箸不能食，拔剑四顾心茫然。欲渡黄河冰塞川，将登太行雪满山。(雪满山一作：雪暗天)闲来垂钓碧溪上，忽复乘舟梦日边。(碧一作：坐)行路难！行路难！多歧路，今安在？长风破浪会有时，直挂云帆济沧海。","dynasty":"唐代","tags":"唐诗三百首，初中古诗，乐府，友情，宴饮，怀才不遇，励志，哲理","title":"行路难·其一"}
{"author":"李白","content":"日照香炉生紫烟，遥看瀑布挂前川。飞流直下三千尺，疑是银河落九天。","dynasty":"唐代","tags":"小学古诗，写景，山水，瀑布，早教古诗100首","title":"望庐山瀑布"}
{"author":"李白","content":"李白乘舟将欲行，忽闻岸上踏歌声。桃花潭水深千尺，不及汪伦送我情。","dynasty":"唐代","tags":"小学古诗，写水，离别，友情，送别，早教古诗100首","title":"赠汪伦"}
{"author":"李白","content":"青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。","dynasty":"唐代","tags":"唐诗三百首，初中古诗，送别，写景，惜别，友情","title":"送友人"}
{"author":"李白","content":"杨花落尽子规啼，闻道龙标过五溪。我寄愁心与明月，随风直到夜郎西。(随风一作：随君)","dynasty":"唐代","tags":"初中古诗，写景，思乡，友情","title":"闻王昌龄左迁龙标遥有此寄"}
{"author":"李白","content":"噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。(攀援一作：攀缘)青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！(也如此一作：也若此)剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！","dynasty":"唐代","tags":"唐诗三百首，山水，抒情","title":"蜀道难"}
{"author":"李白","content":"秋风清，秋月明，落叶聚还散，寒鸦栖复惊。相思相见知何日？此时此夜难为情！入我相思门，知我相思苦，长相思兮长相忆，短相思兮无穷极，早知如此绊人心，何如当初莫相识。","dynasty":"唐代","tags":"宋词三百首，秋天，抒情，思念，爱情","title":"三五七言/秋风词"}
{"author":"李白","content":"雨后烟景绿，晴天散馀霞。东风随春归，发我枝上花。花落时欲暮，见此令人嗟。愿游名山去，学道飞丹砂。","dynasty":"唐代","tags":"春天，写风","title":"落日忆山中"}
{"author":"李白","content":"地白风色寒，雪花大如手。笑杀陶渊明，不饮杯中酒。浪抚一张琴，虚栽五株柳。空负头上巾，吾于尔何有。","dynasty":"唐代","tags":"冬天，写雪，饮酒，抒情","title":"嘲王历阳不肯饮酒"}
{"author":"李白","content":"名花倾国两相欢，长得君王带笑看。解释春风无限恨，沉香亭北倚阑干。","dynasty":"唐代","tags":"乐府，写人，写花","title":"清平调·其三"}
{"author":"李白","content":"汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。","dynasty":"唐代","tags":"长江，写景，抒情，忧国忧民","title":"金陵望汉江"}
{"author":"李白","content":"见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。","dynasty":"唐代","tags":"送别，山水，抒情，劝勉","title":"送友人入蜀"}
{"author":"李白","content":"未洗染尘缨，归来芳草平。一条藤径绿，万点雪峰晴。地冷叶先尽，谷寒云不行。嫩篁侵舍密，古树倒江横。白犬离村吠，苍苔壁上生。穿厨孤雉过，临屋旧猿鸣。木落禽巢在，篱疏兽路成。拂床苍鼠走，倒箧素鱼惊。洗砚修良策，敲松拟素贞。此时重一去，去合到三清。","dynasty":"唐代","tags":"冬天，写景，励志","title":"冬日归旧山"}
{"author":"李白","content":"南湖秋水夜无烟，耐可乘流直上天。且就洞庭赊月色，将船买酒白云边。","dynasty":"唐代","tags":"月夜，行舟，写景，抒怀","title":"游洞庭湖五首·其二"}
{"author":"李白","content":"朝见裴叔则，朗如行玉山。黄河落天走东海，万里写入胸怀间。身骑白鼋不敢度，金高南山买君顾。徘徊六合无相知，飘若浮云且西去！","dynasty":"唐代","tags":"赠别，赞颂，友人","title":"赠裴十四"}
{"author":"李白","content":"涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。","dynasty":"唐代","tags":"荷花，言志，惆怅","title":"折荷有赠"}
{"author":"李白","content":"木兰之枻沙棠舟，玉箫金管坐两头。美酒樽中置千斛，载妓随波任去留。仙人有待乘黄鹤，海客无心随白鸥。屈平辞赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。","dynasty":"唐代","tags":"自由，生活","title":"江上吟"}
{"author":"李白","content":"鲁客抱白鹤，别余往泰山。初行若片云，杳在青崖间。高高至天门，日观近可攀。云山望不及，此去何时还。","dynasty":"唐代","tags":"写景，向往，抒情","title":"送范山人归泰山"}
{"author":"李白","content":"六驳食猛虎，耻从驽马群。一朝长鸣去，矫若龙行云。壮士怀远略，志存解世纷。周粟犹不顾，齐珪安肯分。抱剑辞高堂，将投崔冠军。长策扫河洛，宁亲归汝坟。当令千古后，麟阁著奇勋。","dynasty":"唐代","title":"送张秀才从军"}
{"author":"李白","content":"我吟传舍咏，来访真人居。烟岭迷高迹，云林隔太虚。窥庭但萧瑟，倚杖空踌躇。应化辽天鹤，归当千岁馀。","dynasty":"唐代","title":"题许宣平庵壁（见《诗话类编》）"}
{"author":"李白","content":"懒摇白羽扇，裸袒青林中。脱巾挂石壁，露顶洒松风。","dynasty":"唐代","tags":"夏天，写山","title":"夏日山中"}
{"author":"李白","content":"白发四老人，昂藏南山侧。偃卧松雪间，冥翳不可识。云窗拂青霭，石壁横翠色。龙虎方战争，于焉自休息。秦人失金镜，汉祖升紫极。阴虹浊太阳，前星遂沦匿。一行佐明圣，倏起生羽翼。功成身不居，舒卷在胸臆。窅冥合元化，茫昧信难测。飞声塞天衢，万古仰遗则。","dynasty":"唐代","title":"商山四皓"}
{"author":"李白","content":"我寻青莲宇，独往谢城阙。霜清东林钟，水白虎溪月。天香生虚空，天乐鸣不歇。宴坐寂不动，大千入毫发。湛然冥真心，旷劫断出没。","dynasty":"唐代","title":"庐山东林寺夜怀"}
{"author":"李白","content":"青鸟海上来，今朝发何处？口衔云锦书，与我忽飞去。鸟去凌紫烟，书留绮窗前。开缄方一笑，乃是故人传。故人深相勖，忆我劳心曲。离居在咸阳，三见秦草绿。置书双袂间，引领不暂闲。长望杳难见，浮云横远山。","dynasty":"唐代","tags":"抒情，怀人，友人","title":"以诗代书答元丹丘"}
{"author":"李白","content":"君寻腾空子，应到碧山家。水舂云母碓，风扫石楠花。若爱幽居好，相邀弄紫霞。多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。","dynasty":"唐代","tags":"山水，写人，组诗","title":"送内寻庐山女道士李腾空二首"}
{"author":"李白","content":"四月上泰山，石屏御道开。六龙过万壑，涧谷随萦回。马迹绕碧峰，于今满青苔。飞流洒绝巘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬瀛，想象金银台。天门一长啸，万里清风来。玉女四五人，飘摇下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。清晓骑白鹿，直上天门山。山际逢羽人，方瞳好容颜。扪萝欲就语，却掩青云关。遗我鸟迹书，飘然落岩间。其字乃上古，读之了不闲。感此三叹息，从师方未还。平明登日观，举手开云关。精神四飞扬，如出天地间。黄河从西来，窈窕入远山。凭崖揽八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东暝。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入云汉，远望不盈尺。山花异人间，五月雪中白。终当遇安期，于此炼玉液。朝饮王母池，暝投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清晖，玉真连翠微。想像鸾凤舞，飘飖龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。","dynasty":"唐代","title":"游泰山六首（一作天宝元年四月从故御道上泰"}
{"author":"李白","content":"慢世薄功业。非无胸中画。谑浪万古贤。以为儿童剧。立产如广费。匡君怀长策。但苦山北寒。谁知道南宅。岁酒上逐风。霜鬓两边白。蜀主思孔明。晋家望安石。时人列五鼎。谈笑期一掷。虎伏被胡尘。渔歌游海滨。弊裘耻妻嫂。长剑托交亲。夫子秉家义。群公难与邻。莫持西江水。空许东溟臣。他日青云去。黄金报主人。","dynasty":"唐代","title":"赠友人其三"}
{"author":"李白","content":"白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。","dynasty":"唐代","tags":"人生，时间，惜时","title":"短歌行"}
{"author":"李白","content":"霜结梅梢玉，阴凝竹干银。","dynasty":"唐代","title":"句"}
{"author":"李白","content":"紫燕黄金瞳，啾啾摇绿騣。平明相驰逐，结客洛门东。少年学剑术，凌轹白猿公。珠袍曳锦带，匕首插吴鸿。由来万夫勇，挟此生雄风。托交从剧孟，买醉入新丰。笑尽一杯酒，杀人都市中。羞道易水寒，从令日贯虹。燕丹事不立，虚没秦帝宫。舞阳死灰人，安可与成功。","dynasty":"唐代","tags":"乐府，豪迈","title":"结客少年场行"}
{"author":"李白","content":"金天之西，白日所没。康老胡雏，生彼月窟。巉岩容仪，戍削风骨。碧玉炅炅双目瞳，黄金拳拳两鬓红。华盖垂下睫，嵩岳临上唇。不睹诡谲貌，岂知造化神。大道是文康之严父，元气乃文康之老亲。抚顶弄盘古，推车转天轮。云见日月初生时，铸冶火精与水银。阳乌未出谷，顾兔半藏身。女娲戏黄土，团作愚下人。散在六合间，濛濛若沙尘。生死了不尽，谁明此胡是仙真。西海栽若木，东溟植扶桑。别来几多时，枝叶万里长。中国有七圣，半路颓洪荒。陛下应运起，龙飞入咸阳。赤眉立盆子，白水兴汉光。叱咤四海动，洪涛为簸扬。举足蹋紫微，天关自开张。老胡感至德，东来进仙倡。五色师子，九苞凤凰。是老胡鸡犬，鸣舞飞帝乡。淋漓飒沓，进退成行。能胡歌，献汉酒。跪双膝，立两肘。散花指天举素手。拜龙颜，献圣寿。北斗戾，南山摧。天子九九八十一万岁，长倾万岁杯。","dynasty":"唐代","tags":"乐府，叙事，神话","title":"上云乐"}
{"author":"李白","content":"遥夜何漫漫，空歌白石烂。宁戚未匡齐，陈平终佐汉。欃枪扫河洛，直割鸿沟半。历数方未迁，云雷屡多难。天人秉旄钺，虎竹光藩翰。侍笔黄金台，传觞青玉案。不因秋风起，自有思归叹。主将动谗疑，王师忽离叛。自来白沙上，鼓噪丹阳岸。宾御如浮云，从风各消散。舟中指可掬，城上骸争爂。草草出近关，行行昧前算。南奔剧星火，北寇无涯畔。顾乏七宝鞭，留连道傍玩。太白夜食昴，长虹日中贯。秦赵兴天兵，茫茫九州乱。感遇明主恩，颇高祖逖言。过江誓流水，志在清中原。拔剑击前柱，悲歌难重论。","dynasty":"唐代","tags":"抒怀，志向，忧国","title":"南奔书怀"}
{"author":"李白","content":"少年解长剑，投赠即分离。何不断犀象，精光暗往时。蹉跎君自惜，窜逐我因谁。地远虞翻老，秋深宋玉悲。空摧芳桂色，不屈古松姿。感激平生意，劳歌寄此辞。","dynasty":"唐代","title":"赠易秀才"}
{"author":"李白","content":"我游东亭不见君，沙上行将白鹭群。白鹭行时散飞去，又如雪点青山云。欲往泾溪不辞远，龙门蹙波虎眼转。杜鹃花开春已阑，归向陵阳钓鱼晚。","dynasty":"唐代","title":"泾溪东亭寄郑少府谔"}
{"author":"李白","content":"远公爱康乐，为我开禅关。萧然松石下，何异清凉山。花将色不染，水与心俱闲。一坐度小劫，观空天地间。客来花雨际，秋水落金池。片石寒青锦，疏杨挂绿丝。高僧拂玉柄，童子献霜梨。惜去爱佳景，烟萝欲瞑时。","dynasty":"唐代","tags":"写景，生活，抒情","title":"同族侄评事黯游昌禅师山池二首"}
{"author":"李白","content":"婵娟罗浮月，摇艳桂水云。美人竟独往，而我安得群。一朝语笑隔，万里欢情分。沉吟彩霞没，梦寐群芳歇。归鸿渡三湘，游子在百粤。边尘染衣剑，白日凋华发。春风变楚关，秋声落吴山。草木结悲绪，风沙凄苦颜。朅来已永久，颓思如循环。飘飘限江裔，想像空留滞。离忧每醉心，别泪徒盈袂。坐愁青天末，出望黄云蔽。目极何悠悠，梅花南岭头。空长灭征鸟，水阔无还舟。宝剑终难托，金囊非易求。归来倘有问，桂树山之幽。","dynasty":"唐代","title":"禅房怀友人岑伦"}
{"author":"李白","content":"鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，屯云河车载玉女。载玉女，过紫皇，紫皇乃赐白兔所捣之药方。后天而老凋三光，下视瑶池见王母，蛾眉萧飒如秋霜。","dynasty":"唐代","tags":"乐府，神话，抒情","title":"飞龙引二首·其二"}
{"author":"李白","content":"刬却君山好，平铺湘水流。巴陵无限酒，醉杀洞庭秋。","dynasty":"唐代","title":"陪侍郎叔游洞庭醉后三首其三"}
{"author":"李白","content":"王公希代宝。弃世一何早。吊死不及哀。殡宫已秋草。悲来欲脱剑。挂向何枝好。哭向茅山虽未摧。一生泪尽丹阳道。","dynasty":"唐代","title":"自溧水道哭王炎其二"}
{"author":"李白","content":"明宰试舟楫，张灯宴华池。文招梁苑客，歌动郢中儿。月色望不尽，空天交相宜。令人欲泛海，只待长风吹。","dynasty":"唐代","title":"秋夜与刘砀山泛宴喜亭池"}
{"author":"李白","content":"笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。","dynasty":"唐代","tags":"写人，借古讽今","title":"笑歌行"}
{"author":"李白","content":"郢客吟白雪。遗响飞青天。徒劳歌此曲。举世谁为传。试为巴人唱。和者乃数千。吞声何足道。叹息空凄然。","dynasty":"唐代","title":"古风其二十一"}
{"author":"李白","content":"西岳莲花山。迢迢见明星。素手把芙蓉。虚步蹑太清。霓裳曳广带。飘拂升天行。邀我登云台。高揖卫叔卿。恍恍与之去。驾鸿凌紫冥。俯视洛阳川。茫茫走胡兵。流血涂野草。豺狼尽冠缨。","dynasty":"唐代","title":"古风其十九"}
{"author":"李白","content":"东林送客处，月出白猿啼。笑别庐山远，何烦过虎溪。","dynasty":"唐代","tags":"送别","title":"别东林寺僧"}
{"author":"李白","content":"北上何所苦？北上缘太行。磴道盘且峻，巉岩凌穹苍。马足蹶侧石，车轮摧高冈。沙尘接幽州，烽火连朔方。杀气毒剑戟，严风裂衣裳。奔鲸夹黄河，凿齿屯洛阳。前行无归日，返顾思旧乡。惨戚冰雪里，悲号绝中肠。尺布不掩体，皮肤剧枯桑。汲水涧谷阻，采薪陇坂长。猛虎又掉尾，磨牙皓秋霜。草木不可餐，饥饮零露浆。叹此北上苦，停骖为之伤。何日王道平，开颜睹天光？","dynasty":"唐代","tags":"战争，愁苦，同情，人民","title":"北上行"}
{"author":"李白","content":"何处夜行好，月明白笴陂。山光摇积雪，猿影挂寒枝。但恐佳景晚，小令归棹移。人来有清兴，及此有相思。白笴夜长啸，爽然溪谷寒。鱼龙动陂水，处处生波澜。天借一明月，飞来碧云端。故乡不可见，肠断正西看。","dynasty":"唐代","title":"游秋浦白笴陂二首"}
{"author":"李白","content":"朝入天苑中，谒帝蓬莱宫。青山映辇道，碧树摇烟空。谬题金闺籍，得与银台通。待诏奉明主，抽毫颂清风。归时落日晚，蹀躞浮云骢。人马本无意，飞驰自豪雄。入门紫鸳鸯，金井双梧桐。清歌弦古曲，美酒沽新丰。快意且为乐，列筵坐群公。光景不可留，生世如转蓬。早达胜晚遇，羞比垂钓翁。自古有秀色，西施与东邻。蛾眉不可妒，况乃效其颦。所以尹婕妤，羞见邢夫人。低头不出气，塞默少精神。寄语无盐子，如君何足珍。","dynasty":"唐代","tags":"抒怀，心情","title":"效古二首"}
{"author":"李白","content":"燕南壮士吴门豪，筑中置铅鱼隐刀。感君恩重许君命，太山一掷轻鸿毛。","dynasty":"唐代","tags":"写人，咏史怀古，赞美","title":"结袜子"}
{"author":"李白","content":"嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。","dynasty":"唐代","tags":"乐府，写鸟，志向，无奈","title":"空城雀"}
{"author":"李白","content":"羽林十二将，罗列应星文。霜仗悬秋月，霓旌卷夜云。严更千户肃，清乐九天闻。日出瞻佳气，葱葱绕圣君。","dynasty":"唐代","tags":"记游","title":"侍从游宿温泉宫作"}
{"author":"李白","content":"东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。","dynasty":"唐代","tags":"景点，抒情，生活","title":"望黄鹤楼"}
{"author":"李白","content":"长沙陈太守，逸气凌青松。英主赐五马，本是天池龙。湘水回九曲，衡山望五峰。荣君按节去，不及远相从。七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。","dynasty":"唐代","title":"送长沙陈太守二首"}
{"author":"李白","content":"游山谁可游？子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且徘徊。更游龙潭去，枕石拂莓苔。","dynasty":"唐代","tags":"友谊，友人","title":"过汪氏别业二首"}
{"author":"李白","content":"天地为橐籥，周流行太易。造化合元符，交媾腾精魄。自然成妙用，孰知其指的。罗络四季间，绵微无一隙。日月更出没，双光岂云只。姹女乘河车，黄金充辕轭。执枢相管辖，摧伏伤羽翮。朱鸟张炎威，白虎守本宅。相煎成苦老，消铄凝津液。仿佛明窗尘，死灰同至寂。捣冶入赤色，十二周律历。赫然称大还，与道本无隔。白日可抚弄，清都在咫尺。北酆落死名，南斗上生籍。抑予是何者，身在方士格。才术信纵横，世途自轻掷。吾求仙弃俗，君晓损胜益。不向金阙游，思为玉皇客。鸾车速风电，龙骑无鞭策。一举上九天，相携同所适。","dynasty":"唐代","title":"草创大还，赠柳官迪"}
{"author":"李白","content":"沧江溯流归，白璧见秋月。秋月照白璧，皓如山阴雪。幽人停宵征，贾客忘早发。进帆天门山，回首牛渚没。川长信风来，日出宿雾歇。故人在咫尺，新赏成胡越。寄君青兰花，惠好庶不绝。","dynasty":"唐代","title":"自金陵溯流过白壁山玩月达天门寄句容王主簿"}
{"author":"李白","content":"天回北斗挂西楼，金屋无人萤火流。月光欲到长门殿，别作深宫一段愁。桂殿长愁不记春，黄金四屋起秋尘。夜悬明镜青天上，独照长门宫里人。","dynasty":"唐代","tags":"宫怨","title":"长门怨二首"}
{"author":"李白","content":"君马黄，我马白，马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。","dynasty":"唐代","title":"乐府杂曲。鼓吹曲辞。君马黄"}
{"author":"李白","content":"噫吁戏，危乎高哉，蜀道之难难于上青天！蚕丛及鱼凫，开国何茫然。尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山，蜀道之难难于上青天，使人听此凋朱颜。连峰去天不盈尺，枯松倒挂倚绝壁。飞湍瀑流争喧豗，砯厓转石万壑雷。其险也如此，嗟尔远道之人胡为乎来哉！剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇。磨牙吮血，杀人如麻。锦城虽云乐，不如早还家。蜀道之难难于上青天，侧身西望长咨嗟。","dynasty":"唐代","title":"蜀道难"}
{"author":"李白","content":"松子栖金华，安期入蓬海。此人古之仙，羽化竟何在。浮生速流电，倏忽变光彩。天地无凋换，容颜有迁改。对酒不肯饮，含情欲谁待。","dynasty":"唐代","tags":"乐府，人生，感慨","title":"对酒行"}
{"author":"李白","content":"九日天气清，登高无秋云。造化辟川岳，了然楚汉分。长风鼓横波，合沓蹙龙文。忆昔传游豫，楼船壮横汾。今兹讨鲸鲵，旌旆何缤纷。白羽落酒樽，洞庭罗三军。黄花不掇手，战鼓遥相闻。剑舞转颓阳，当时日停曛。酣歌激壮士，可以摧妖氛。握齱东篱下，渊明不足群。","dynasty":"唐代","tags":"重阳节，洞庭湖","title":"九日登巴陵置酒望洞庭水军"}
{"author":"李白","content":"逻人横鸟道，江祖出鱼梁。水急客舟疾，山花拂面香。","dynasty":"唐代","title":"秋浦歌十七首其十一"}
{"author":"李白","content":"将军出使拥楼船，江上旌旗拂紫烟。万里横戈探虎穴，三杯拔剑舞龙泉。莫道词人无胆气，临行将赠绕朝鞭。","dynasty":"唐代","title":"送羽林陶将军"}
{"author":"李白","content":"天宝元年四月从故御道上泰山四月上泰山，石平御道开。六龙过万壑，涧谷随萦回。马迹绕碧峰，于今满青苔。飞流洒绝巘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬流，想象金银台。天门一长啸，万里清风来。玉女四五人，飘颻下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。清晓骑白鹿，直上天门山。山际逢羽人，方瞳好容颜。扪萝欲就语，却掩青云关。遗我鸟迹书，飘然落岩间。其字乃上古，读之了不闲。感此三叹息，从师方未还。平明登日观，举手开云关。精神四飞扬，如出天地间。黄河从西来，窈窕入远山。凭崖览八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东溟。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入霄汉，远望不盈尺。山花异人间，五月雪中白。终当遇安期，于此炼玉液。朝饮王母池，瞑投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清辉，玉真连翠微。想象鸾凤舞，飘颻龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。","dynasty":"唐代","tags":"泰山，组诗","title":"游泰山六首"}
{"author":"李白","content":"三山怀谢脁，水澹望长安。芜没河阳县，秋江正北看。卢龙霜气冷，鳷鹊月光寒。耿耿忆琼树，天涯寄一欢。","dynasty":"唐代","title":"三山望金陵，寄殷淑"}
{"author":"李白","content":"歌鼓燕赵儿，魏姝弄鸣丝。粉色艳日彩，舞袖拂花枝。把酒顾美人，请歌邯郸词。清筝何缭绕，度曲绿云垂。平原君安在，科斗生古池。座客三千人，于今知有谁。我辈不作乐，但为后代悲。","dynasty":"唐代","title":"邯郸南亭观妓"}
{"author":"李白","content":"关西杨伯起，汉日旧称贤。四代三公族，清风播人天。夫子华阴居，开门对玉莲。何事历衡霍，云帆今始还。君坐稍解颜，为君歌此篇。我固侯门士，谬登圣主筵。一辞金华殿，蹭蹬长江边。二子鲁门东，别来已经年。因君此中去，不觉泪如泉。","dynasty":"唐代","title":"送杨燕之东鲁"}
{"author":"李白","content":"朝作猛虎行，暮作猛虎吟。肠断非关陇头水，泪下不为雍门琴。旌旗缤纷两河道，战鼓惊山欲倾倒。秦人半作燕地囚，胡马翻衔洛阳草。一输一失关下兵，朝降夕叛幽蓟城。巨鳌未斩海水动，鱼龙奔走安得宁。颇似楚汉时，翻覆无定止。朝过博浪沙，暮入淮阴市。张良未遇韩信贫，刘项存亡在两臣。暂到下邳受兵略，来投漂母作主人。贤哲栖栖古如此，今时亦弃青云士。有策不敢犯龙鳞，窜身南国避胡尘。宝书长剑挂高阁，金鞍骏马散故人。昨日方为宣城客，掣铃交通二千石。有时六博快壮心，绕床三匝呼一掷。楚人每道张旭奇，心藏风云世莫知。三吴邦伯多顾盼，四海雄侠皆相推。萧曹曾作沛中吏，攀龙附凤当有时。溧阳酒楼三月春，杨花漠漠愁杀人。胡人绿眼吹玉笛，吴歌白纻飞梁尘。丈夫相见且为乐，槌牛挝鼓会众宾。我从此去钓东海，得鱼笑寄情相亲。","dynasty":"唐代","tags":"乐府，忧国忧民","title":"猛虎行"}
{"author":"李白","content":"日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入云汉，远望不盈尺。山花异人间，五月雪中白。终当遇安期，于此鍊玉液。","dynasty":"唐代","title":"游泰山六首其五"}
{"author":"李白","content":"东道烟霞主，西江诗酒筵。相逢不觉醉，日堕历阳川。","dynasty":"唐代","title":"出妓金陵子呈卢六四首其三"}
{"author":"李白","content":"心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。","dynasty":"唐代","tags":"写景，感慨，愁绪，伤感","title":"行路难其二"}
{"author":"李白","content":"月蚀西方破敌时，及瓜归日未应迟。斩胡血变黄河水，枭首当悬白鹊旗。","dynasty":"唐代","title":"送外甥郑灌从军三首其三"}
{"author":"李白","content":"安石在东山，无心济天下。一起振横流，功成复潇洒。大贤有卷舒，季叶轻风雅。匡复属何人，君为知音者。传闻武安将，气振长平瓦。燕赵期洗清，周秦保宗社。登朝若有言，为访南迁贾。","dynasty":"唐代","title":"赠常侍御"}
{"author":"李白","content":"花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。","dynasty":"唐代","tags":"月亮，怀才不遇，孤独，饮酒，组诗","title":"月下独酌四首"}
{"author":"李白","content":"长沙陈太守，逸气凌青松。英主赐五马，本是天池龙。湘水回九曲，衡山望五峰。荣君按节去，不及远相从。","dynasty":"唐代","title":"送长沙陈太守其一"}
{"author":"李白","content":"卷帘聊举目，露湿草绵芊。古岫藏云毳，空庭织碎烟。水纹愁不起，风线重难牵。尽日扶犁叟，往来江树前。","dynasty":"唐代","tags":"写景，感慨，愁绪，伤感","title":"对雨"}
{"author":"李白","content":"宋玉事楚王。立身本高洁。巫山赋彩云。郢路歌白雪。举国莫能和。巴人皆卷舌。一感登徒言。恩情遂中绝。","dynasty":"唐代","title":"感遇其四"}
{"author":"李白","content":"心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。","dynasty":"唐代","title":"金陵江上遇蓬池隐者（时于落星石上以紫绮裘换酒为欢）"}
{"author":"李白","content":"初谓鹊山近，宁知湖水遥？此行殊访戴，自可缓归桡。湖阔数千里，湖光摇碧山。湖西正有月，独送李膺还。水入北湖去，舟从南浦回。遥看鹊山转，却似送人来。","dynasty":"唐代","tags":"湖水","title":"陪从祖济南太守泛鹊山湖三首"}
{"author":"李白","content":"白日与明月，昼夜尚不闲。况尔悠悠人，安得久世间。传闻海水上，乃有蓬莱山。玉树生绿叶，灵仙每登攀。一食驻玄发，再食留红颜。吾欲从此去，去之无时还。","dynasty":"唐代","title":"杂诗"}
{"author":"李白","content":"三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千骑扬彩虹。前军细柳北，后骑甘泉东。岂问渭川老，宁邀襄野童？秋暮瑶池宴，归来乐未穷。","dynasty":"唐代","tags":"借古讽今，抒怀，怀才不遇","title":"上之回"}
{"author":"李白","content":"秋浦多白猿，超腾若飞雪。牵引条上儿，饮弄水中月。","dynasty":"唐代","title":"秋浦歌十七首其五"}
{"author":"李白","content":"永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。","dynasty":"唐代","tags":"战争，爱国，抱负，组诗","title":"永王东巡歌十一首"}
{"author":"李白","content":"洛浦有宓妃。飘摇雪争飞。轻云拂素月。了可见清辉。解佩欲西去。含情讵相违。香尘动罗袜。绿水不沾衣。陈王徒作赋。神女岂同归。好色伤大雅。多为世所讥。","dynasty":"唐代","title":"感兴其二"}
{"author":"李白","content":"楚人不识凤，重价求山鸡。献主昔云是，今来方觉迷。自居漆园北，久别咸阳西。风飘落日去，节变流莺啼。桃李寒未开，幽关岂来蹊。逢君发花萼，若与青云齐。及此桑叶绿，春蚕起中闺。日出布谷鸣，田家拥锄犁。顾余乏尺土，东作谁相携。傅说降霖雨，公输造云梯。羌戎事未息，君子悲涂泥。报国有长策，成功羞执珪。无由谒明主，杖策还蓬藜。他年尔相访，知我在磻溪。","dynasty":"唐代","tags":"抒怀，述志，抱负","title":"赠从弟冽"}
{"author":"李白","content":"绀殿横江上，青山落镜中。岸回沙不尽，日映水成空。天乐流香阁，莲舟飏晚风。恭陪竹林宴，留醉与陶公。","dynasty":"唐代","title":"流夜郎至江夏，陪长史叔及薛明府宴兴德寺南阁"}
{"author":"李白","content":"谁道君王行路难，六龙西幸万人欢。地转锦江成渭水，天回玉垒作长安。","dynasty":"唐代","title":"上皇西巡南京歌十首其四"}
{"author":"李白","content":"醉别复几日，登临遍池台。何时石门路，重有金樽开。秋波落泗水，海色明徂徕。飞蓬各自远，且尽手中杯。","dynasty":"唐代","tags":"友情，送别","title":"鲁郡东石门送杜二甫"}
{"author":"李白","content":"朝披梦泽云，笠钓青茫茫。寻丝得双鲤，中有三元章。篆字若丹蛇，逸势如飞翔。归来问天老，奥义不可量。金刀割青素，灵文烂煌煌。咽服十二环，奄见仙人房。暮跨紫鳞去，海气侵肌凉。龙子善变化，化作梅花妆。赠我累累珠，靡靡明月光。劝我穿绛缕，系作裙间裆。挹子以携去，谈笑闻遗香。","dynasty":"唐代","title":"上清宝鼎诗"}
{"author":"李白","content":"上元谁夫人？偏得王母娇。嵯峨三角髻，馀发散垂腰。裘披青毛锦，身著赤霜袍。手提嬴女儿，闲与凤吹箫。眉语两自笑，忽然随风飘。","dynasty":"唐代","tags":"神话，写人","title":"上元夫人"}
{"author":"李白","content":"将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。","dynasty":"唐代","tags":"乐府，写马，战争","title":"发白马"}
{"author":"李白","content":"我居清空表，君处红埃中。仙人持玉尺，废君多少才。玉尺不可尽，君才无时休。咽服十二环，奄有仙人房。暮骑紫麟去，海气侵肌凉。赠我累累珠，靡靡明月光。","dynasty":"唐代","title":"上清宝鼎诗（前见《东观馀论》，后见《王直方诗话》）"}
{"author":"李白","content":"天下伤心处，劳劳送客亭。春风知别苦，不遣柳条青。","dynasty":"唐代","tags":"送别，离别，借景抒情","title":"劳劳亭"}
{"author":"李白","content":"寻幽无前期，乘兴不觉远。苍崖渺难涉，白日忽欲晚。未穷三四山，已历千万转。寂寂闻猿愁，行行见云收。高松来好月，空谷宜清秋。溪深古雪在，石断寒泉流。峰峦秀中天，登眺不可尽。丹丘遥相呼，顾我忽而哂。遂造穷谷间，始知静者闲。留欢达永夜，清晓方言还。","dynasty":"唐代","tags":"写景","title":"寻高凤石门山中元丹丘"}
{"author":"李白","content":"自古有秀色，西施与东邻。蛾眉不可妒，况乃效其颦。所以尹婕妤，羞见邢夫人。低头不出气，塞默少精神。寄语无盐子，如君何足珍。","dynasty":"唐代","title":"效古二首其二"}
{"author":"李白","content":"黄鹤西楼月，长江万里情。春风三十度，空忆武昌城。送尔难为别，衔杯惜未倾。湖连张乐地，山逐泛舟行。诺为楚人重，诗传谢朓清。沧浪吾有曲，寄入棹歌声。","dynasty":"唐代","tags":"送别，友人，离别","title":"送储邕之武昌"}
{"author":"李白","content":"明主访贤逸，云泉今已空。二卢竟不起，万乘高其风。河上喜相得，壶中趣每同。沧州即此地，观化游无穷。水落海上清，鳌背睹方蓬。与君弄倒景，携手凌星虹。","dynasty":"唐代","title":"赠卢征君昆弟"}
{"author":"李白","content":"我似鹧鸪鸟，南迁懒北飞。时寻汉阳令，取醉月中归。","dynasty":"唐代","title":"醉题王汉阳厅"}
{"author":"李白","content":"蜀国曾闻子规鸟，宣城又见杜鹃花。一叫一回肠一断，三春三月忆三巴。","dynasty":"唐代","tags":"写花，写鸟，思乡","title":"宣城见杜鹃花"}
{"author":"李白","content":"青山日将暝，寂寞谢公宅。竹里无人声，池中虚月白。荒庭衰草遍，废井苍苔积。惟有清风闲，时时起泉石。","dynasty":"唐代","title":"姑孰十咏。谢公宅"}
{"author":"李白","content":"丑女来效颦，还家惊四邻。寿陵失本步，笑杀邯郸人。一曲斐然子，雕虫丧天真。棘刺造沐猴，三年费精神。功成无所用，楚楚且华身。大雅思文王，颂声久崩沦。安得郢中质，一挥成斧斤。","dynasty":"唐代","title":"古风其三十五"}
{"author":"李白","content":"敬亭一回首，目尽天南端。仙者五六人，常闻此游盘。溪流琴高水，石耸麻姑坛。白龙降陵阳，黄鹤呼子安。羽化骑日月，云行翼鸳鸾。下视宇宙间，四溟皆波澜。汰绝目下事，从之复何难？百岁落半途，前期浩漫漫。强食不成味，清晨起长叹。愿随子明去，炼火烧金丹。","dynasty":"唐代","tags":"登高，怀古","title":"登敬亭山南望怀古赠窦主簿"}
{"author":"李白","content":"镜湖流水漾清波，狂客归舟逸兴多。山阴道士如相见，应写黄庭换白鹅。","dynasty":"唐代","tags":"赠别，友情","title":"送贺宾客归越"}
{"author":"李白","content":"热暖将来镔铁文。暂时不动聚白云。拨却白云见青天。掇头里许便成仙。","dynasty":"唐代","title":"暖酒"}
{"author":"李白","content":"昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。","dynasty":"唐代","tags":"叙事，抒情，长诗","title":"答王十二寒夜独酌有怀"}
{"author":"李白","content":"烟深水阔，音信无由达。唯有碧天云外月，偏照悬悬离别。尽日感事伤怀，愁眉似锁难开。夜夜长留半被，待君魂梦归来。","dynasty":"唐代","tags":"思妇，愁苦，伤怀","title":"清平乐·烟深水阔"}
{"author":"李白","content":"八荒驰惊飙，万物尽凋落。浮云蔽颓阳，洪波振大壑。龙凤脱罔罟，飘飖将安托。去去乘白驹，空山咏场藿。","dynasty":"唐代","title":"古风其四十五"}
{"author":"李白","content":"殷侯三玄士，赠我栗冈砚。洒染中山毫，光映吴门练。天寒水不冻，日用心不倦。携此临墨池，还如对君面。","dynasty":"唐代","title":"殷十一赠栗冈砚"}
{"author":"李白","content":"张公多逸兴，共泛沔城隅。当时秋月好，不减武昌都。四座醉清光，为欢古来无。郎官爱此水，因号郎官湖。风流若未减，名与此山俱。","dynasty":"唐代","tags":"夜晚，月色，抒情","title":"泛沔州城南郎官湖"}
{"author":"李白","content":"我似鹧鸪鸟，南迁懒北飞。时寻汉阳令，取醉月中归。","dynasty":"唐代","title":"醉题王汉阳厅"}
{"author":"李白","content":"领得乌纱帽，全胜白接蓠。山人不照镜，稚子道相宜。","dynasty":"唐代","tags":"友人，心情，喜悦","title":"答友人赠乌纱帽"}
{"author":"李白","content":"我有万古宅，嵩阳玉女峰。长留一片月，挂在东溪松。尔去掇仙草，菖蒲花紫茸。岁晚或相访，青天骑白龙。","dynasty":"唐代","tags":"送别，友人，感慨","title":"送杨山人归嵩山"}
{"author":"李白","content":"宛溪霜夜听猿愁，去国长如不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。","dynasty":"唐代","tags":"人生，友情，相思","title":"寄崔侍御"}
{"author":"李白","content":"二桃杀三士，讵假剑如霜。众女妒蛾眉，双花竞春芳。魏姝信郑袖，掩袂对怀王。一惑巧言子，朱颜成死伤。行将泣团扇，戚戚愁人肠。","dynasty":"唐代","title":"惧谗"}
{"author":"李白","content":"大车扬飞尘，亭午暗阡陌。中贵多黄金，连云开甲宅。路逢斗鸡者，冠盖何辉赫。鼻息干虹霓，行人皆怵惕。世无洗耳翁，谁知尧与跖！","dynasty":"唐代","title":"古风其二十四"}
{"author":"李白","content":"越水绕碧山，周回数千里。乃是天镜中，分明画相似。爱此从冥搜，永怀临湍游。一为沧波客，十见红蕖秋。观涛壮天险，望海令人愁。路遐迫西照，岁晚悲东流。何必探禹穴，逝将归蓬丘。不然五湖上，亦可乘扁舟。","dynasty":"唐代","title":"越中秋怀"}
{"author":"李白","content":"君为女萝草，妾作菟丝花。轻条不自引，为逐春风斜。百丈托远松，缠绵成一家。谁言会面易，各在青山崖。女萝发馨香，菟丝断人肠。枝枝相纠结，叶叶竞飘扬。生子不知根，因谁共芬芳。中巢双翡翠，上宿紫鸳鸯。若识二草心，海潮亦可量。","dynasty":"唐代","tags":"妇女，闺怨","title":"古意"}
{"author":"李白","content":"河伯见海若，傲然夸秋水。小物昧远图，宁知通方士。多君紫霄意，独往苍山里。地古寒云深，岩高长风起。初登翠微岭，复憩金沙泉。践苔朝霜滑，弄波夕月圆。饮彼石下流，结萝宿溪烟。鼎湖梦渌水，龙驾空茫然。早行子午关，却登山路远。拂琴听霜猿，灭烛乃星饭。人烟无明异，鸟道绝往返。攀崖倒青天，下视白日晚。既过石门隐，还唱石潭歌。涉雪搴紫芳，濯缨想清波。此人不可见，此地君自过。为余谢风泉，其如幽意何。","dynasty":"唐代","title":"答长安崔少府叔封游终南翠微寺太宗皇帝金沙"}
{"author":"李白","content":"闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。","dynasty":"唐代","tags":"春天，思念","title":"早春寄王汉阳"}
{"author":"李白","content":"严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。陛下之寿三千霜。但歌大风云飞扬，安得猛士兮守四方。","dynasty":"唐代","tags":"战争，豪迈","title":"胡无人"}
{"author":"李白","content":"垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。","dynasty":"唐代","tags":"乐府，春天，女子，思念","title":"折杨柳"}
{"author":"李白","content":"九日龙山饮，黄花笑逐臣。醉看风落帽，舞爱月留人。","dynasty":"唐代","tags":"重阳节，饮酒，抒情，典故","title":"九日龙山饮"}
{"author":"李白","content":"南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。","dynasty":"唐代","tags":"咏物，抒怀，理想","title":"南轩松"}
{"author":"李白","content":"长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。","dynasty":"唐代","tags":"咏史怀古，写人，典故，抒情","title":"梁甫吟"}
{"author":"李白","content":"早起见日出，暮见栖鸟还。客心自酸楚，况对木瓜山。","dynasty":"唐代","tags":"忧伤，思乡，地名","title":"望木瓜山"}
{"author":"李白","content":"金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。","dynasty":"唐代","tags":"咏史怀古，赞美，爱国，志士","title":"金陵新亭"}
{"author":"李白","content":"西上莲花山，迢迢见明星。(西上一作：西岳)素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。","dynasty":"唐代","tags":"游仙，同情，人民，生活","title":"古风·其十九"}
{"author":"李白","content":"结发未识事，所交尽豪雄。却秦不受赏，击晋宁为功。托身白刃里，杀人红尘中。当朝揖高义，举世称英雄。小节岂足言，退耕舂陵东。归来无产业，生事如转蓬。一朝乌裘敝，百镒黄金空。弹剑徒激昂，出门悲路穷。吾兄青云士，然诺闻诸公。所以陈片言，片言贵情通。棣华倘不接，甘与秋草同。","dynasty":"唐代","tags":"友情","title":"赠从兄襄阳少府皓"}
{"author":"李白","content":"西王母桃种我家。三千阳春始一花。结实苦迟为人笑。攀折唧唧长咨嗟。","dynasty":"唐代","title":"庭前晚开花"}
{"author":"李白","content":"春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。阏氏黄叶落，妾望白登台。月出碧云断，蝉声秋色来。胡兵沙塞合，汉使玉关回。征客无归日，空悲蕙草摧。","dynasty":"唐代","title":"琴曲歌辞。蔡氏五弄。秋思二首"}
{"author":"李白","content":"桂水分五岭，衡山朝九疑。乡关渺安西，流浪将何之。素色愁明湖，秋渚晦寒姿。畴昔紫芳意，已过黄发期。君王纵疏散，云壑借巢夷。尔去之罗浮，我还憩峨眉。中阔道万里，霞月遥相思。如寻楚狂子，琼树有芳枝。","dynasty":"唐代","title":"江西送友人之罗浮"}
{"author":"李白","content":"东平与南平。今古两步兵。素心爱美酒。不是顾专城。谪官桃源去。寻花几处行。秦人如旧识。出户笑相迎。","dynasty":"唐代","title":"赠从弟南平太守之遥其二"}
{"author":"李白","content":"洞庭湖西秋月辉，潇湘江北早鸿飞。醉客满船歌白苧，不知霜露入秋衣。","dynasty":"唐代","title":"陪族叔刑部侍郎晔及中书贾舍人至游洞庭五首其四"}
{"author":"李白","content":"蜀僧抱绿绮，西下峨眉峰。为我一挥手，如听万壑松。客心洗流水，馀响入霜钟。不觉碧山暮，秋云暗几重。","dynasty":"唐代","title":"听蜀僧浚弹琴"}
{"author":"李白","content":"门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。","dynasty":"唐代","tags":"乐府，归乡，无奈，愤慨","title":"门有车马客行"}
{"author":"李白","content":"二室凌青天，三花含紫烟。中有蓬海客，宛疑麻姑仙。道在喧莫染，迹高想已绵。时餐金鹅蕊，屡读青苔篇。八极恣游憩，九垓长周旋。下瓢酌颍水，舞鹤来伊川。还归空山上，独拂秋霞眠。萝月挂朝镜，松风鸣夜弦。潜光隐嵩岳，炼魄栖云幄。霓裳何飘飖，凤吹转绵邈。愿同西王母，下顾东方朔。紫书倘可传，铭骨誓相学。","dynasty":"唐代","tags":"向往，自由","title":"赠嵩山焦炼师"}
{"author":"李白","content":"谢公之彭蠡，因此游松门。余方窥石镜，兼得穷江源。将欲继风雅，岂徒清心魂。前赏逾所见，后来道空存。况属临泛美，而无洲诸喧。漾水向东去，漳流直南奔。空濛三川夕，回合千里昏。青桂隐遥月，绿枫鸣愁猿。水碧或可采，金精秘莫论。吾将学仙去，冀与琴高言。","dynasty":"唐代","tags":"怀古","title":"入彭蠡经松门观石镜缅怀谢康乐题诗书游览之志"}
{"author":"李白","content":"寿阳信天险，天险横荆关。苻坚百万众，遥阻八公山。不假筑长城，大贤在其间。战夫若熊虎，破敌有馀闲。张子勇且英，少轻卫霍孱。投躯紫髯将，千里望风颜。勖尔效才略，功成衣锦还。","dynasty":"唐代","title":"送张遥之寿阳幕府"}
{"author":"李白","content":"风吹柳花满店香，吴姬压酒唤客尝。(劝客一作：唤客)金陵子弟来相送，欲行不行各尽觞。请君试问东流水，别意与之谁短长。","dynasty":"唐代","tags":"唐诗三百首，离别，饮酒","title":"金陵酒肆留别"}
{"author":"李白","content":"罗袜凌波生网尘，那能得计访情亲。千杯绿酒何辞醉，一面红妆恼杀人。","dynasty":"唐代","title":"赠段七娘"}
{"author":"李白","content":"若有人兮思鸣皋，阻积雪兮心烦劳。洪河凌竞不可以径度，冰龙鳞兮难容舠。邈仙山之峻极兮，闻天籁之嘈嘈。霜崖缟皓以合沓兮，若长风扇海涌沧溟之波涛。玄猿绿罴，舔舕崟岌。危柯振石，骇胆栗魄，群呼而相号。峰峥嵘以路绝，挂星辰于岩嶅。送君之归兮，动鸣皋之新作。交鼓吹兮弹丝，觞清泠之池阁。君不行兮何待，若反顾之黄鹤。扫梁园之群英，振大雅于东洛。巾征轩兮历阻折，寻幽居兮越巘崿。盘白石兮坐素月，琴松风兮寂万壑。望不见兮心氛氲，萝冥冥兮霰纷纷。水横洞以下渌，波小声而上闻。虎啸谷而生风，龙藏溪而吐云。寡鹤清唳，饥鼯颦呻。魂独处此幽默兮，愀空山而愁人。鸡聚族以争食，凤孤飞而无邻。蝘蜓嘲龙，鱼目混珍。嫫母衣锦，西施负薪。若使巢由桎梏于轩冕兮，亦奚异乎夔龙蹩躠于风尘。哭何苦而救楚，笑何夸而却秦。吾诚不能学二子沽名矫节以耀世兮，固将弃天地而遗身。白鸥兮飞来，长与君兮相亲。","dynasty":"唐代","title":"鸣皋歌送岑徵君时梁园三尺雪."}
{"author":"李白","content":"水国秋风夜，殊非远别时。长安如梦里，何日是归期。","dynasty":"唐代","tags":"送别，抒怀，壮志未酬","title":"送陆判官往琵琶峡"}
{"author":"李白","content":"八荒驰惊飚。万物尽凋落。浮云蔽颓阳。洪波振大壑。龙凤脱罔罟。飘摇将安托。去去乘白驹。空山咏场藿。","dynasty":"唐代","title":"古风其四十五"}
{"author":"李白","content":"君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。(倾耳听一作：侧耳听)钟鼓馔玉不足贵，但愿长醉不复醒。(不足贵一作：何足贵；不复醒一作：不愿醒/不用醒)古来圣贤皆寂寞，惟有饮者留其名。(古来一作：自古；惟通：唯)陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。","dynasty":"唐代","tags":"乐府，唐诗三百首，咏物，抒情，哲理，宴饮","title":"将进酒"}
{"author":"李白","content":"　　咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。　　送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！(乡通：向)","dynasty":"唐代","tags":"写山，送别，友人，惜别","title":"剑阁赋"}
{"author":"李白","content":"群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。","dynasty":"唐代","tags":"赞颂，老师，典故","title":"寻雍尊师隐居"}
{"author":"李白","content":"心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。","dynasty":"唐代","title":"金陵江上遇蓬池隐者（时于落星石上以紫绮裘换酒为欢）"}
{"author":"李白","content":"婵娟罗浮月，摇艳桂水云。美人竟独往，而我安得群。一朝语笑隔，万里欢情分。沉吟彩霞没，梦寐群芳歇。归鸿渡三湘，游子在百粤。边尘染衣剑，白日凋华发。春风变楚关，秋声落吴山。草木结悲绪，风沙凄苦颜。朅来已永久，颓思如循环。飘飘限江裔，想像空留滞。离忧每醉心，别泪徒盈袂。坐愁青天末，出望黄云蔽。目极何悠悠，梅花南岭头。空长灭征鸟，水阔无还舟。宝剑终难托，金囊非易求。归来倘有问，桂树山之幽。","dynasty":"唐代","title":"禅房怀友人岑伦"}
{"author":"李白","content":"朝弄紫沂海，夕披丹霞裳。挥手折若木，拂此西日光。云卧游八极，玉颜已千霜。飘飘入无倪，稽首祈上皇。呼我游太素，玉杯赐琼浆。一餐历万岁，何用还故乡。永随长风去，天外恣飘扬。","dynasty":"唐代","title":"古风其四十一"}
{"author":"李白","content":"有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？","dynasty":"唐代","tags":"唐诗三百首，乐府，人生，态度","title":"行路难·其三"}
{"author":"李白","content":"闻道稽山去，偏宜谢客才。千岩泉洒落，万壑树萦回。东海横秦望，西陵绕越台。湖清霜镜晓，涛白雪山来。八月枚乘笔，三吴张翰杯。此中多逸兴，早晚向天台。","dynasty":"唐代","tags":"山水，送别","title":"送友人寻越中山水"}
{"author":"李白","content":"贾生西望忆京华，湘浦南迁莫怨嗟。圣主恩深汉文帝，怜君不遣到长沙。","dynasty":"唐代","tags":"友谊，友人，同情","title":"巴陵赠贾舍人"}
{"author":"李白","content":"瑶姬天帝女，精彩化朝云。宛转入宵梦，无心向楚君。锦衾抱秋月，绮席空兰芬。茫昧竟谁测，虚传宋玉文。洛浦有宓妃，飘飖雪争飞。轻云拂素月，了可见清辉。解珮欲西去，含情讵相违。香尘动罗袜，绿水不沾衣。陈王徒作赋，神女岂同归。好色伤大雅，多为世所讥。裂素持作书，将寄万里怀。眷眷待远信，竟岁无人来。征鸿务随阳，又不为我栖。委之在深箧，蠹鱼坏其题。何如投水中，流落他人开。不惜他人开，但恐生是非。十五游神仙，仙游未曾歇。吹笙坐松风，泛瑟窥海月。西山玉童子，使我炼金骨。欲逐黄鹤飞，相呼向蓬阙。西国有美女，结楼青云端。蛾眉艳晓月，一笑倾城欢。高节不可夺，炯心如凝丹。常恐彩色晚，不为人所观。安得配君子，共乘双飞鸾。嘉谷隐丰草，草深苗且稀。农夫既不异，孤穗将安归。常恐委畴陇，忽与秋蓬飞。乌得荐宗庙，为君生光辉。","dynasty":"唐代","title":"感兴六首"}
{"author":"李白","content":"君不来兮，徒蓄怨积思而孤吟。云阳一去已远，隔巫山绿水之沉沉。留馀香兮染绣被，夜欲寝兮愁人心。朝驰余马于青楼，怳若空而夷犹。浮云深兮不得语，却惆怅而怀忧。使青鸟兮衔书，恨独宿兮伤离居。何无情而雨绝，梦虽往而交疏。横流涕而长嗟，折芳洲之瑶华。送飞鸟以极目，怨夕阳之西斜。愿为连根同死之秋草，不作飞空之落花。","dynasty":"唐代","title":"代寄情，楚词体"}
{"author":"李白","content":"剪落青梧枝，灉湖坐可窥。雨洗秋山净，林光澹碧滋。水闲明镜转，云绕画屏移。千古风流事，名贤共此时。","dynasty":"唐代","title":"与贾至舍人于龙兴寺剪落梧桐枝望灉湖"}
{"author":"李白","content":"九日龙山饮，黄花笑逐臣。醉看风落帽，舞爱月留人。","dynasty":"唐代","tags":"重阳节，饮酒，抒情，典故","title":"九日龙山饮"}
{"author":"李白","content":"王命三征去未还，明朝离别出吴关。白玉高楼看不见，相思须上望夫山。出门妻子强牵衣，问我西行几日归。归时倘佩黄金印，莫学苏秦不下机。翡翠为楼金作梯，谁人独宿倚门啼。夜坐寒灯连晓月，行行泪尽楚关西。","dynasty":"唐代","title":"别内赴征三首"}
{"author":"李白","content":"嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。","dynasty":"唐代","tags":"乐府，写鸟，志向，无奈","title":"空城雀"}
{"author":"李白","content":"美人捲珠帘，深坐颦蛾眉。但见泪痕湿，不知心恨谁。","dynasty":"唐代","title":"怨情"}
{"author":"李白","content":"秋浦锦驼鸟，人间天上稀。山鸡羞渌水，不敢照毛衣。","dynasty":"唐代","title":"秋浦歌十七首其三"}
{"author":"李白","content":"烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。","dynasty":"唐代","tags":"冬天，写雪，写风，借景抒情，女子，思念","title":"北风行"}
{"author":"李白","content":"君同鲍明远，邀彼休上人。鼓琴乱白雪，秋变江上春。瑶草绿未衰，攀翻寄情亲。相思两不见，流泪空盈巾。","dynasty":"唐代","title":"酬裴侍御留岫师弹琴见寄"}
{"author":"李白","content":"峥嵘丞相府，清切凤凰池。羡尔瑶台鹤，高栖琼树枝。归飞晴日好，吟弄惠风吹。正有乘轩乐，初当学舞时。珍禽在罗网，微命若游丝。愿托周周羽，相衔汉水湄。","dynasty":"唐代","title":"赋得鹤，送史司马赴崔相公幕"}
{"author":"李白","content":"太华生长松，亭亭凌霜雪。天与百尺高，岂为微飙折？桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。见君乘骢马，知上太行道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。","dynasty":"唐代","tags":"赠友，励志","title":"赠韦侍御黄裳二首"}
{"author":"李白","content":"热暖将来镔铁文。暂时不动聚白云。拨却白云见青天。掇头里许便成仙。","dynasty":"唐代","title":"暖酒"}
{"author":"李白","content":"危楼高百尺，手可摘星辰。不敢高声语，恐惊天上人。","dynasty":"唐代","tags":"纪游，写景，早教古诗100首","title":"夜宿山寺"}
{"author":"李白","content":"渌水净素月，月明白鹭飞。郎听采菱女，一道夜歌归。","dynasty":"唐代","title":"秋浦歌十七首其十三"}
{"author":"李白","content":"江村秋雨歇，酒尽一帆飞。路历波涛去，家惟坐卧归。岛花开灼灼，汀柳细依依。别后无馀事，还应扫钓矶。","dynasty":"唐代","title":"送客归吴"}
{"author":"李白","content":"燕赵有秀色。绮楼青云端。眉目艳皎月。一笑倾城欢。常恐碧草晚。坐泣秋风寒。纤手怨玉琴。清晨起长叹。焉得偶君子。共乘双飞鸾。","dynasty":"唐代","title":"古风其二十七"}
{"author":"李白","content":"鲁连卖谈笑，岂是顾千金。陶朱虽相越，本有五湖心。余亦南阳子，时为梁甫吟。苍山容偃蹇，白日惜颓侵。愿一佐明主，功成还旧林。西来何所为，孤剑托知音。鸟爱碧山远，鱼游沧海深。呼鹰过上蔡，卖畚向嵩岑。他日闲相访，丘中有素琴。","dynasty":"唐代","tags":"抒怀，人生，志向","title":"留别王司马嵩"}
{"author":"李白","content":"瑶姬天帝女，精彩化朝云。宛转入宵梦，无心向楚君。锦衾抱秋月，绮席空兰芬。茫昧竟谁测，虚传宋玉文。洛浦有宓妃，飘飖雪争飞。轻云拂素月，了可见清辉。解珮欲西去，含情讵相违。香尘动罗袜，绿水不沾衣。陈王徒作赋，神女岂同归。好色伤大雅，多为世所讥。裂素持作书，将寄万里怀。眷眷待远信，竟岁无人来。征鸿务随阳，又不为我栖。委之在深箧，蠹鱼坏其题。何如投水中，流落他人开。不惜他人开，但恐生是非。十五游神仙，仙游未曾歇。吹笙坐松风，泛瑟窥海月。西山玉童子，使我炼金骨。欲逐黄鹤飞，相呼向蓬阙。西国有美女，结楼青云端。蛾眉艳晓月，一笑倾城欢。高节不可夺，炯心如凝丹。常恐彩色晚，不为人所观。安得配君子，共乘双飞鸾。嘉谷隐丰草，草深苗且稀。农夫既不异，孤穗将安归。常恐委畴陇，忽与秋蓬飞。乌得荐宗庙，为君生光辉。","dynasty":"唐代","title":"感兴六首"}
{"author":"李白","content":"碧草已满地，柳与梅争春。谢公自有东山妓，金屏笑坐如花人。今日非昨日，明日还复来。白发对绿酒，强歌心已摧。君不见梁王池上月，昔照梁王樽酒中。梁王已去明月在，黄鹂愁醉啼春风。分明感激眼前事，莫惜醉卧桃园东。","dynasty":"唐代","title":"携妓登梁王栖霞山孟氏桃园中"}
{"author":"李白","content":"北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人间无此乐，此乐世中稀。","dynasty":"唐代","title":"赠历阳褚司马（时此公为稚子舞，故作是诗）"}
{"author":"李白","content":"淮水不绝涛澜高，盛德未泯生英髦。知君先负庙堂器，今日还须赠宝刀。","dynasty":"唐代","title":"赠华州王司士"}
{"author":"李白","content":"少年不得意，落魄无安居。愿随任公子，欲钓吞舟鱼。常时饮酒逐风景，壮心遂与功名疏。兰生谷底人不锄，云在高山空卷舒。汉家天子驰驷马，赤军蜀道迎相如。天门九重谒圣人，龙颜一解四海春。彤庭左右呼万岁，拜贺明主收沉沦。翰林秉笔回英眄，麟阁峥嵘谁可见。承恩初入银台门，著书独在金銮殿。龙钩雕镫白玉鞍，象床绮席黄金盘。当时笑我微贱者，却来请谒为交欢。一朝谢病游江海，畴昔相知几人在。前门长揖后门关，今日结交明日改。爱君山岳心不移，随君云雾迷所为。梦得池塘生春草，使我长价登楼诗。别后遥传临海作，可见羊何共和之。","dynasty":"唐代","title":"赠从弟南平太守之遥其一"}
{"author":"李白","content":"何处闻秋声，翛翛北窗竹。回薄万古心，揽之不盈掬。静坐观众妙，浩然媚幽独。白云南山来，就我檐下宿。懒从唐生决，羞访季主卜。四十九年非，一往不可复。野情转萧洒，世道有翻覆。陶令归去来，田家酒应熟。","dynasty":"唐代","title":"寻阳紫极宫感秋作"}
{"author":"李白","content":"昔别若梦中，天涯忽相逢。洞庭破秋月，纵酒开愁容。赠剑刻玉字，延平两蛟龙。送君不尽意，书及雁回峰。","dynasty":"唐代","title":"洞庭醉后送绛州吕使君果流澧州"}
{"author":"李白","content":"青春流惊湍。朱明骤回薄。不忍看秋蓬。飘扬竟何托。光风灭兰蕙。白露洒葵藿。美人不我期。草木日零落。","dynasty":"唐代","title":"古风其五十二"}
{"author":"李白","content":"婵娟罗浮月，摇艳桂水云。美人竟独往，而我安得群。一朝语笑隔，万里欢情分。沉吟彩霞没，梦寐群芳歇。归鸿渡三湘，游子在百粤。边尘染衣剑，白日凋华发。春风变楚关，秋声落吴山。草木结悲绪，风沙凄苦颜。朅来已永久，颓思如循环。飘飘限江裔，想像空留滞。离忧每醉心，别泪徒盈袂。坐愁青天末，出望黄云蔽。目极何悠悠，梅花南岭头。空长灭征鸟，水阔无还舟。宝剑终难托，金囊非易求。归来倘有问，桂树山之幽。","dynasty":"唐代","title":"禅房怀友人岑伦"}
{"author":"李白","content":"梁山感杞妻，恸哭为之倾。金石忽暂开，都由激深情。东海有勇妇，何惭苏子卿。学剑越处子，超然若流星。损躯报夫仇，万死不顾生。白刃耀素雪，苍天感精诚。十步两躩跃，三呼一交兵。斩首掉国门，蹴踏五藏行。豁此伉俪愤，粲然大义明。北海李使君，飞章奏天庭。舍罪警风俗，流芳播沧瀛。名在列女籍，竹帛已光荣。淳于免诏狱，汉主为缇萦。津妾一棹歌，脱父于严刑。十子若不肖，不如一女英。豫让斩空衣，有心竟无成。要离杀庆忌，壮夫所素轻。妻子亦何辜，焚之买虚声。岂如东海妇，事立独扬名。","dynasty":"唐代","tags":"乐府，歌颂，妇女，侠义","title":"东海有勇妇"}
{"author":"李白","content":"岚光深院里，傍砌水泠泠。野燕巢官舍。溪云入古厅。日斜孤吏过，帘卷乱峯青。五色神仙尉，焚香读道经。","dynasty":"唐代","title":"赠江油尉"}
{"author":"李白","content":"凤饥不啄粟。所食唯琅玕。焉能与群鸡。刺蹙争一餐。朝鸣昆丘树。夕饮砥柱湍。归飞海路远。独宿天霜寒。幸遇王子晋。结交青云端。怀恩未得报。感别空长叹。","dynasty":"唐代","title":"古风其四十"}
{"author":"李白","content":"飘飘江风起，萧飒海树秋。登舻美清夜，挂席移轻舟。月随碧山转，水合青天流。杳如星河上，但觉云林幽。归路方浩浩，徂川去悠悠。徒悲蕙草歇，复听菱歌愁。岸曲迷后浦，沙明瞰前洲。怀君不可见，望远增离忧。","dynasty":"唐代","tags":"月夜，写景，怀人，友人","title":"月夜江行寄崔员外宗之"}
{"author":"李白","content":"宝剑双蛟龙，雪花照芙蓉。精光射天地，雷腾不可冲。一去别金匣，飞沈失相从。风胡灭已久，所以潜其锋。吴水深万丈，楚山邈千重。雌雄终不隔，神物会当逢。","dynasty":"唐代","title":"古风其十六"}
{"author":"李白","content":"金陵城东谁家子，窃听琴声碧窗里。落花一片天上来，随人直度西江水。楚歌吴语娇不成，似能未能最有情。谢公正要东山妓，携手林泉处处行。","dynasty":"唐代","tags":"写人，女子","title":"示金陵子"}
{"author":"李白","content":"昔闻颜光禄，攀龙宴京湖。楼船入天镜，帐殿开云衢。君王歌大风，如乐丰沛都。延年献佳作，邈与诗人俱。我来不及此，独立钟山孤。杨宰穆清风，芳声腾海隅。英僚满四座，粲若琼林敷。鹢首弄倒景，峨眉缀明珠。新弦采梨园，古舞娇吴歈。曲度绕云汉，听者皆欢娱。鸡栖何嘈嘈，沿月沸笙竽。古之帝宫苑，今乃人樵苏。感此劝一觞，愿君覆瓢壶。荣盛当作乐，无令后贤吁。","dynasty":"唐代","tags":"春天，宴会，感慨","title":"春日陪杨江宁及诸官宴北湖感古作"}
{"author":"李白","content":"我游东亭不见君，沙上行将白鹭群。白鹭行时散飞去，又如雪点青山云。欲往泾溪不辞远，龙门蹙波虎眼转。杜鹃花开春已阑，归向陵阳钓鱼晚。","dynasty":"唐代","title":"泾溪东亭寄郑少府谔"}
{"author":"李白","content":"长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。","dynasty":"唐代","tags":"咏史怀古，写人，典故，抒情","title":"梁甫吟"}
{"author":"李白","content":"今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。","dynasty":"唐代","tags":"重阳节，登高，饮酒，典故","title":"九日"}
{"author":"李白","content":"昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。","dynasty":"唐代","title":"玩月金陵城西孙楚酒楼达曙歌吹日晚乘醉…访崔四侍御"}
{"author":"李白","content":"周公负斧扆，成王何夔夔。武王昔不豫，剪爪投河湄。贤圣遇谗慝，不免人君疑。天风拔大木，禾黍咸伤萎。管蔡扇苍蝇，公赋鸱鸮诗。金縢若不启，忠信谁明之。摇裔双彩凤，婉娈三青禽。往还瑶台里，鸣舞玉山岑。以欢秦娥意，复得王母心。区区精卫鸟，衔木空哀吟。长安春色归，先入青门道。绿杨不自持，从风欲倾倒。海燕还秦宫，双飞入帘栊。相思不相见，托梦辽城东。","dynasty":"唐代","title":"寓言三首"}
{"author":"李白","content":"彼美汉东国，川藏明月辉。宁知丧乱后，更有一珠归。","dynasty":"唐代","title":"江夏送倩公归汉东"}
{"author":"李白","content":"嘉谷隐丰草。草深苗且稀。农夫既不异。孤穗将安归。常恐委畴陇。忽与秋蓬飞。鸟得荐宗庙。为君生光辉。","dynasty":"唐代","title":"感兴其六"}
{"author":"李白","content":"西岳莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。","dynasty":"唐代","title":"古风其十九"}
{"author":"李白","content":"置酒延落景，金陵凤凰台。长波写万古，心与云俱开。借问往昔时，凤凰为谁来。凤凰去已久，正当今日回。明君越羲轩，天老坐三台。豪士无所用，弹弦醉金罍。东风吹山花，安可不尽杯。六帝没幽草，深宫冥绿苔。置酒勿复道，歌钟但相催。","dynasty":"唐代","title":"金陵凤凰台置酒"}
{"author":"李白","content":"青莲居士谪仙人，酒肆藏名三十春。湖州司马何须问，金粟如来是后身。","dynasty":"唐代","title":"答湖州迦叶司马问白是何人"}
{"author":"李白","content":"神农好长生，风俗久已成。复闻紫阳客，早署丹台名。喘息餐妙气，步虚吟真声。道与古仙合，心将元化并。楼疑出蓬海，鹤似飞玉京。松雪窗外晓，池水阶下明。忽耽笙歌乐，颇失轩冕情。终愿惠金液，提携凌太清。","dynasty":"唐代","tags":"写人，赞美","title":"题随州紫阳先生壁"}
{"author":"李白","content":"罗袜凌波生网尘，那能得计访情亲。千杯绿酒何辞醉，一面红妆恼杀人。","dynasty":"唐代","title":"赠段七娘"}
{"author":"李白","content":"永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。","dynasty":"唐代","tags":"战争，爱国，抱负，组诗","title":"永王东巡歌十一首"}
{"author":"李白","content":"双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。","dynasty":"唐代","tags":"寓言诗，写燕，爱情","title":"双燕离"}
{"author":"李白","content":"驿亭三杨树，正当白下门。吴烟暝长条，汉水啮古根。向来送行处，回首阻笑言。别后若见之，为余一攀翻。","dynasty":"唐代","title":"金陵白下亭留别"}
{"author":"李白","content":"洛阳三月飞胡沙，洛阳城中人怨嗟。天津流水波赤血，白骨相撑如乱麻。我亦东奔向吴国，浮云四塞道路赊。东方日出啼早鸦，城门人开扫落花。梧桐杨柳拂金井，来醉扶风豪士家。扶风豪士天下奇，意气相倾山可移。作人不倚将军势，饮酒岂顾尚书期。雕盘绮食会众客，吴歌赵舞香风吹。原尝春陵六国时，开心写意君所知。堂中各有三千士，明日报恩知是谁。抚长剑，一扬眉，清水白石何离离。脱吾帽，向君笑。饮君酒，为君吟。张良未逐赤松去，桥边黄石知我心。","dynasty":"唐代","tags":"抒情","title":"扶风豪士歌"}
{"author":"李白","content":"青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。","dynasty":"唐代","tags":"唐诗三百首，初中古诗，送别，写景，惜别，友情","title":"送友人"}
{"author":"李白","content":"尔有鸟迹书，相招琴溪饮。手迹尺素中，如天落云锦。读罢向空笑，疑君在我前。长吟字不灭，怀袖且三年。","dynasty":"唐代","title":"酬崔十五见招"}
{"author":"李白","content":"泾川三百里，若耶羞见之。锦石照碧山，两边白鹭鸶。佳境千万曲，客行无歇时。上有琴高水，下有陵阳祠。仙人不见我，明月空相知。问我何事来，卢敖结幽期。蓬山振雄笔，绣服挥清词。江湖发秀色，草木含荣滋。置酒送惠连，吾家称白眉。愧无海峤作，敢阙河梁诗。见尔复几朝，俄然告将离。中流漾彩鹢，列岸丛金羁。叹息苍梧凤，分栖琼树枝。清晨各飞去，飘落天南垂。望极落日尽，秋深暝猿悲。寄情与流水，但有长相思。","dynasty":"唐代","title":"泾川送族弟錞"}
{"author":"李白","content":"宋玉事楚王，立身本高洁。巫山赋綵云，郢路歌白雪。举国莫能和，巴人皆卷舌。一感登徒言，恩情遂中绝。","dynasty":"唐代","title":"感遇四首其四"}
{"author":"李白","content":"纪叟黄泉里，还应酿老春。夜台无晓日，沽酒与何人？(版本一)戴老黄泉下，还应酿大春。夜台无李白，沽酒与何人？(版本二)","dynasty":"唐代","tags":"悼念","title":"哭宣城善酿纪叟"}
{"author":"李白","content":"樵夫与耕者，出入画屏中。","dynasty":"唐代","title":"题宝圌山"}
{"author":"李白","content":"昔日绣衣何足荣，今宵贳酒与君倾。暂就东山赊月色，酣歌一夜送泉明。","dynasty":"唐代","tags":"送别，友人，友谊","title":"送韩侍御之广德"}
{"author":"李白","content":"淼淼望湖水。青青芦叶齐。归心落何处。日没大江西。歇马傍春草。欲行远道迷。谁忍子规鸟。连声向我啼。","dynasty":"唐代","title":"奔亡道中其五"}
{"author":"李白","content":"神女殁幽境，汤池流大川。阴阳结炎炭，造化开灵泉。地底烁朱火，沙旁歊素烟。沸珠跃明月，皎镜涵空天。气浮兰芳满，色涨桃花然。精览万殊入，潜行七泽连。愈疾功莫尚，变盈道乃全。濯缨掬清泚，晞发弄潺湲。散下楚王国，分浇宋玉田。可以奉巡幸，奈何隔穷偏。独随朝宗水，赴海输微涓。","dynasty":"唐代","tags":"写水","title":"安州应城玉女汤作"}
{"author":"李白","content":"二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。","dynasty":"唐代","tags":"地名，咏史怀古，送别","title":"赤壁歌送别"}
{"author":"李白","content":"陶令去彭泽，茫然太古心。大音自成曲，但奏无弦琴。钓水路非远，连鳌意何深。终期龙伯国，与尔相招寻。","dynasty":"唐代","title":"赠临洺县令皓弟（时被讼停官）"}
{"author":"李白","content":"蓝岑竦天壁，突兀如鲸额。奔蹙横澄潭，势吞落星石。沙带秋月明，水摇寒山碧。佳境宜缓棹，清辉能留客。恨君阻欢游，使我自惊惕。所期俱卜筑，结茅炼金液。","dynasty":"唐代","tags":"写山，劝诫，友人，隐居","title":"泾溪南蓝山下有落星潭可以卜筑余泊舟石上寄何判官昌浩"}
{"author":"李白","content":"晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。","dynasty":"唐代","tags":"游记，登高，理想，景点","title":"登金陵冶城西北谢安墩"}
{"author":"李白","content":"去岁左迁夜郎道，琉璃砚水长枯槁。今年敕放巫山阳，蛟龙笔翰生辉光。圣主还听子虚赋，相如却与论文章。愿扫鹦鹉洲，与君醉百场。啸起白云飞七泽，歌吟渌水动三湘。莫惜连船沽美酒，千金一掷买春芳。","dynasty":"唐代","tags":"抒情，喜悦","title":"自汉阳病酒归寄王明府"}
{"author":"李白","content":"姑苏台上乌栖时，吴王宫里醉西施。吴歌楚舞欢未毕，青山欲衔半边日。银箭金壶漏水多，起看秋月坠江波。东方渐高奈乐何！","dynasty":"唐代","tags":"乐府，咏史怀古，讽刺","title":"乌栖曲"}
{"author":"李白","content":"君至石头驿，寄书黄鹤楼。开缄识远意，速此南行舟。风水无定准，湍波或滞留。忆昨新月生，西檐若琼钩。今来何所似，破镜悬清秋。恨不三五明，平湖泛澄流。此欢竟莫遂，狂杀王子猷。巴陵定遥远，持赠解人忧。","dynasty":"唐代","title":"答裴侍御先行至石头驿以书见招，期月满泛洞庭"}
{"author":"李白","content":"黄河三尺鲤，本在孟津居。点额不成龙，归来伴凡鱼。故人东海客，一见借吹嘘。风涛倘相见，更欲凌昆墟。长剑一杯酒，男儿方寸心。洛阳因剧孟，访宿话胸襟。但仰山岳秀，不知江海深。长安复携手，再顾重千金。君乃輶轩佐，予叨翰墨林。高风摧秀木，虚弹落惊禽。不取回舟兴，而来命驾寻。扶摇应借便，桃李愿成阴。笑吐张仪舌，愁为庄舄吟。谁怜明月夜，肠断听秋砧！","dynasty":"唐代","tags":"抒怀，述志","title":"赠崔侍郎"}
{"author":"李白","content":"岁星入汉年，方朔见明主。调笑当时人，中天谢云雨。一去麒麟阁，遂将朝市乖。故交不过门，秋草日上阶。当时何特达，独与我心谐。置酒凌歊台，欢娱未曾歇。歌动白紵山，舞回天门月。问我心中事，为君前致辞。君看我才能，何似鲁仲尼。大圣犹不遇，小儒安足悲。云南五月中，频丧渡泸师。毒草杀汉马，张兵夺云旗。至今西洱河，流血拥僵尸。将无七擒略，鲁女惜园葵。咸阳天下枢，累岁人不足。虽有数斗玉，不如一盘粟。赖得契宰衡，持钧慰风俗。自顾无所用，辞家方来归。霜惊壮士发，泪满逐臣衣。以此不安席，蹉跎身世违。终当灭卫谤，不受鲁人讥。","dynasty":"唐代","tags":"抒情，怀才不遇，壮志未酬，愤懑","title":"书怀赠南陵常赞府"}
{"author":"李白","content":"殷后乱天纪，楚怀亦已昏。夷羊满中野，菉葹盈高门。比干谏而死，屈平窜湘源。虎口何婉娈，女媭空婵媛。彭咸久沦没，此意与谁论。","dynasty":"唐代","title":"古风其五十一"}
{"author":"李白","content":"于阗采花人，自言花相似。明妃一朝西入胡，胡中美女多羞死。乃知汉地多名姝，胡中无花可方比。丹青能令丑者妍，无盐翻在深宫里。自古妒蛾眉，胡沙埋皓齿。","dynasty":"唐代","tags":"乐府，用人，感伤","title":"于阗采花"}
{"author":"李白","content":"鱼目高泰山，不如一玙璠。贤甥即明月，声价动天门。能成吾宅相，不减魏阳元。自顾寡筹略，功名安所存？五木思一掷，如绳系穷猿。枥中骏马空，堂上醉人喧。黄金久已罄，为报故交恩。闻君陇西行，使我惊心魂。与尔共飘飖，云天各飞翻。江水流或卷，此心难具论。贫家羞好客，语拙觉辞繁。三朝空错莫，对饭却惭冤。自笑我非夫，生事多契阔。蓄积万古愤，向谁得开豁？天地一浮云，此身乃毫末。忽见无端倪，太虚可包括。去去何足道，临歧空复愁。肝胆不楚越，山河亦衾裯。云龙若相从，明主会见收。成功解相访，溪水桃花流。","dynasty":"唐代","tags":"赠别，写人，赞美，抒情，愤懑","title":"赠别从甥高五"}
{"author":"李白","content":"西国有美女。结楼青云端。蛾眉艳晓月。一笑倾城欢。高节不可夺。炯心如凝丹。常恐彩色晚。不为人所观。安得配君子。共乘双飞鸾。","dynasty":"唐代","title":"感兴其五"}
{"author":"李白","content":"北溟有巨鱼。身长数千里。仰喷三山雪。横吞百川水。凭陵随海运。燀赫因风起。吾观摩天飞。九万方未已。","dynasty":"唐代","title":"古风其三十三"}
{"author":"李白","content":"月皎昭阳殿，霜清长信宫。天行乘玉辇，飞燕与君同。更有留情处，承恩乐未穷。谁怜团扇妾，独坐怨秋风。","dynasty":"唐代","title":"相和歌辞。长信怨"}
{"author":"李白","content":"康乐上官去，永嘉游石门。江亭有孤屿，千载迹犹存。我来游秋浦，三入桃陂源。千峰照积雪，万壑尽啼猿。兴与谢公合，文因周子论。扫崖去落叶，席月开清樽。溪当大楼南，溪水正南奔。回作玉镜潭，澄明洗心魂。此中得佳境，可以绝嚣喧。清夜方归来，酣歌出平原。别后经此地，为余谢兰荪。","dynasty":"唐代","title":"与周刚清溪玉镜潭宴别（潭在秋浦桃树陂下余新名此潭）"}
{"author":"李白","content":"韩众骑白鹿，西往华山中。玉女千馀人，相随在云空。见我传秘诀，精诚与天通。何意到陵阳，游目送飞鸿。天子昔避狄，与君亦乘骢。拥兵五陵下，长策遏胡戎。时泰解绣衣，脱身若飞蓬。鸾凤翻羽翼，啄粟坐樊笼。海鹤一笑之，思归向辽东。黄山过石柱，巘崿上攒丛。因巢翠玉树，忽见浮丘公。又引王子乔，吹笙舞松风。朗咏紫霞篇，请开蕊珠宫。步纲绕碧落，倚树招青童。何日可携手，遗形入无穷。","dynasty":"唐代","title":"至陵阳山登天柱石，酬韩侍御见招隐黄山"}
{"author":"李白","content":"饭颗山头逢杜甫，顶戴笠子日卓午。借问别来太瘦生，总为从前作诗苦。","dynasty":"唐代","tags":"重逢，喜悦，友情","title":"戏赠杜甫"}
{"author":"李白","content":"我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。","dynasty":"唐代","tags":"叙事，感恩，妇女","title":"宿五松山下荀媪家"}
{"author":"李白","content":"旧苑荒台杨柳新，菱歌清唱不胜春。只今惟有西江月，曾照吴王宫里人。","dynasty":"唐代","tags":"怀古，月亮","title":"苏台览古"}
{"author":"李白","content":"去年战，桑干源，今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火燃。烽火燃不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。","dynasty":"唐代","tags":"乐府，忧国忧民，战争，讽刺","title":"战城南"}
{"author":"李白","content":"清溪清我心，水色异诸水。借问新安江，见底何如此。人行明镜中，鸟度屏风里。向晚猩猩啼，空悲远游子。","dynasty":"唐代","tags":"写水，落寞","title":"清溪行/宣州清溪"}
{"author":"李白","content":"青云少年子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。","dynasty":"唐代","tags":"青年","title":"少年子"}
{"author":"李白","content":"春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。","dynasty":"唐代","tags":"乐府，秋天，写景，感伤","title":"秋思"}
{"author":"李白","content":"闲坐夜明月，幽人弹素琴。忽闻悲风调，宛若寒松吟。白雪乱纤手，绿水清虚心。钟期久已没，世上无知音。","dynasty":"唐代","tags":"明月，弹琴，抒情","title":"月夜听卢子顺弹琴"}
{"author":"李白","content":"大汉无中策，匈奴犯渭桥。五原秋草绿，胡马一何骄。命将征西极，横行阴山侧。燕支落汉家，妇女无华色。转战渡黄河，休兵乐事多。萧条清万里，瀚海寂无波。","dynasty":"唐代","tags":"边塞","title":"塞上曲"}
{"author":"李白","content":"鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，屯云河车载玉女。载玉女，过紫皇，紫皇乃赐白兔所捣之药方。后天而老凋三光，下视瑶池见王母，蛾眉萧飒如秋霜。","dynasty":"唐代","tags":"乐府，神话，抒情","title":"飞龙引二首·其二"}
{"author":"李白","content":"关西杨伯起，汉日旧称贤。四代三公族，清风播人天。夫子华阴居，开门对玉莲。何事历衡霍，云帆今始还。君坐稍解颜，为君歌此篇。我固侯门士，谬登圣主筵。一辞金华殿，蹭蹬长江边。二子鲁门东，别来已经年。因君此中去，不觉泪如泉。","dynasty":"唐代","title":"送杨燕之东鲁"}
{"author":"李白","content":"樵夫与耕者，出入画屏中。","dynasty":"唐代","title":"题宝圌山"}
{"author":"李白","content":"别离杨柳青，樽酒表丹诚。古道携琴去，深山见峡迎。暖风花绕树，秋雨草沿城。自此长江内，无因夜犬惊。","dynasty":"唐代","title":"送袁明府任长沙"}
{"author":"李白","content":"吾怜宛溪好，百尺照心明。何谢新安水，千寻见底清。白沙留月色，绿竹助秋声。却笑严湍上，于今独擅名。","dynasty":"唐代","title":"题宛溪馆"}
{"author":"李白","content":"玉瓶沽美酒，数里送君还。系马垂杨下，衔杯大道间。天边看渌水，海上见青山。兴罢各分袂，何须醉别颜。","dynasty":"唐代","tags":"赠别，离别，友谊","title":"广陵赠别"}
{"author":"李白","content":"知见一何高，拭眼避天位。同观洗耳人，千古应无愧。","dynasty":"唐代","title":"栖贤寺"}
{"author":"李白","content":"衔悲上陇首，肠断不见君。流水若有情，幽哀从此分。苍茫愁边色，惆怅落日曛。山外接远天，天际复有云。白雁从中来，飞鸣苦难闻。足系一书札，寄言难离群。离群心断绝，十见花成雪。胡地无春晖，征人行不归。相思杳如梦，珠泪湿罗衣。","dynasty":"唐代","title":"学古思边"}
{"author":"李白","content":"自笑客行久，我行定几时。绿杨已可折，攀取最长枝。翩翩弄春色，延伫寄相思。谁言贵此物，意愿重琼蕤。昨梦见惠连，朝吟谢公诗。东风引碧草，不觉生华池。临玩忽云夕，杜鹃夜鸣悲。怀君芳岁歇，庭树落红滋。","dynasty":"唐代","title":"书情寄从弟□州长史昭【都者换分】"}
{"author":"李白","content":"朝涉白水源，暂与人俗疏。岛屿佳境色，江天涵清虚。目送去海云，心闲游川鱼。长歌尽落日，乘月归田庐。","dynasty":"唐代","title":"游南阳白水登石激作"}
{"author":"李白","content":"桃花开东园。含笑夸白日。偶蒙东风荣。生此艳阳质。(生一作矜)岂无佳人色。但恐花不实。宛转龙火飞。零落早相失。讵知南山松。独立自萧瑟。(此诗一作芙蓉娇绿波。桃李夸白日。偶蒙春风荣。生此艳阳质。岂无佳人色。但恐花不实。宛转龙火飞。零落互相失。讵知凌寒松。千载长守一。)","dynasty":"唐代","title":"古风其四十七"}
{"author":"李白","content":"长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。","dynasty":"唐代","tags":"写人，思念","title":"长相思三首"}
{"author":"李白","content":"越王勾践破吴归，义士还乡尽锦衣。宫女如花满春殿，只今惟有鹧鸪飞。","dynasty":"唐代","tags":"咏史怀古","title":"越中览古"}
{"author":"李白","content":"永王正月东出师，天子遥分龙虎旗。楼船一举风波静，江汉翻为燕鹜池。","dynasty":"唐代","tags":"战争，爱国","title":"永王东巡歌·其一"}
{"author":"李白","content":"黄鹤西楼月，长江万里情。春风三十度，空忆武昌城。送尔难为别，衔杯惜未倾。湖连张乐地，山逐泛舟行。诺为楚人重，诗传谢朓清。沧浪吾有曲，寄入棹歌声。","dynasty":"唐代","tags":"送别，友人，离别","title":"送储邕之武昌"}
{"author":"李白","content":"烟深水阔，音信无由达。唯有碧天云外月，偏照悬悬离别。尽日感事伤怀，愁眉似锁难开。夜夜长留半被，待君魂梦归来。","dynasty":"唐代","tags":"思妇，愁苦，伤怀","title":"清平乐·烟深水阔"}
{"author":"李白","content":"昔为大堤客，曾上山公楼。开窗碧嶂满，拂镜沧江流。高冠佩雄剑，长揖韩荆州。此地别夫子，今来思旧游。朱颜君未老，白发我先秋。壮志恐蹉跎，功名若云浮。归心结远梦，落日悬春愁。空思羊叔子，堕泪岘山头。","dynasty":"唐代","title":"忆襄阳旧游，赠马少府巨"}
{"author":"李白","content":"佳人微醉玉颜酡，笑伾妆楼澹小蛾。","dynasty":"唐代","title":"句"}
{"author":"李白","content":"群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。","dynasty":"唐代","tags":"赞颂，老师，典故","title":"寻雍尊师隐居"}
{"author":"李白","content":"金花折风帽，白马小迟回。翩翩舞广袖，似鸟海东来。","dynasty":"唐代","title":"杂曲歌辞。高句丽"}
{"author":"李白","content":"吾将元夫子，异姓为天伦。本无轩裳契，素以烟霞亲。尝恨迫世网，铭意俱未伸。松柏虽寒苦，羞逐桃李春。悠悠市朝间，玉颜日缁磷。所失重山岳，所得轻埃尘。精魄渐芜秽，衰老相凭因。我有锦囊诀，可以持君身。当餐黄金药，去为紫阳宾。万事难并立，百年犹崇晨。别尔东南去，悠悠多悲辛。前志庶不易，远途期所遵。已矣归去来，白云飞天津。","dynasty":"唐代","tags":"送别，友人","title":"颍阳别元丹丘之淮阳"}
{"author":"李白","content":"水作青龙盘石堤。桃花夹岸鲁门西。若教月下乘舟去。何啻风流到剡溪。","dynasty":"唐代","title":"东鲁门泛舟其二"}
{"author":"李白","content":"新人如花虽可宠，故人似玉由来重。花性飘扬不自持，玉心皎洁终不移。故人昔新今尚故，还见新人有故时。请看陈后黄金屋，寂寂珠帘生网丝。","dynasty":"唐代","title":"怨情"}
{"author":"李白","content":"日下空庭暮，城荒古迹馀。地形连海尽，天影落江虚。旧赏人虽隔，新知乐未疏。彩云思作赋，丹壁间藏书。楂拥随流叶，萍开出水鱼。夕来秋兴满，回首意何如。","dynasty":"唐代","title":"秋日与张少府、楚城韦公藏书高斋作"}
{"author":"李白","content":"夜宿乌牙寺，举手扪星辰。不取高声语，恐惊天上人。","dynasty":"唐代","title":"乌牙寺"}
{"author":"李白","content":"太华生长松，亭亭凌霜雪。天与百尺高，岂为微飙折？桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。见君乘骢马，知上太行道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。","dynasty":"唐代","tags":"赠友，励志","title":"赠韦侍御黄裳二首"}
{"author":"李白","content":"真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。","dynasty":"唐代","title":"茔禅师房观山海图"}
{"author":"李白","content":"毛遂不堕井，曾参宁杀人。虚言误公子，投杼惑慈亲。白璧双明月，方知一玉真。","dynasty":"唐代","title":"系寻阳上崔相涣三首其二"}
{"author":"李白","content":"天籁何参差，噫然大块吹。玄元包橐籥，紫气何逶迤。七叶运皇化，千龄光本支。仙风生指树，大雅歌螽斯。诸王若鸾虬，肃穆列藩维。哲兄锡茅土，圣代罗荣滋。九卿领徐方，七步继陈思。伊昔全盛日，雄豪动京师。冠剑朝凤阙，楼船侍龙池。鼓钟出朱邸，金翠照丹墀。君王一顾盼，选色献蛾眉。列戟十八年，未曾辄迁移。大臣小喑呜，谪窜天南垂。长沙不足舞，贝锦且成诗。佐郡浙江西，病闲绝驱驰。阶轩日苔藓，鸟雀噪檐帷。时乘平肩舆，出入畏人知。北宅聊偃憩，欢愉恤茕嫠。羞言梁苑地，烜赫耀旌旗。兄弟八九人，吴秦各分离。大贤达机兆，岂独虑安危。小子谢麟阁，雁行忝肩随。令弟字延陵，凤毛出天姿。清英神仙骨，芬馥茝兰蕤。梦得春草句，将非惠连谁。深心紫河车，与我特相宜。金膏犹罔象，玉液尚磷缁。伏枕寄宾馆，宛同清漳湄。药物多见馈，珍羞亦兼之。谁道溟渤深，犹言浅恩慈。鸣蝉游子意，促织念归期。骄阳何太赫，海水烁龙龟。百川尽凋枯，舟楫阁中逵。策马摇凉月，通宵出郊圻。泣别目眷眷，伤心步迟迟。愿言保明德，王室伫清夷。掺袂何所道，援毫投此辞。","dynasty":"唐代","title":"感时留别从兄徐王延年、从弟延陵"}
{"author":"李白","content":"伯阳仙家子，容色如青春。日月秘灵洞，云霞辞世人。化心养精魄，隐几窅天真。莫作千年别，归来城郭新。","dynasty":"唐代","title":"送李青归华阳川"}
{"author":"李白","content":"青云年少子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。","dynasty":"唐代","title":"杂曲歌辞少年子"}
{"author":"李白","content":"东道烟霞主。西江诗酒筵。相逢不觉醉。日堕历阳川。","dynasty":"唐代","title":"出妓金陵子呈卢六其三"}
{"author":"李白","content":"猎客张兔罝，不能挂龙虎。所以青云人，高歌在岩户。韩生信英彦，裴子含清真。孔侯复秀出，俱与云霞亲。峻节凌远松，同衾卧盘石。斧冰嗽寒泉，三子同二屐。时时或乘兴，往往云无心。出山揖牧伯，长啸轻衣簪。昨宵梦里还，云弄竹溪月。今晨鲁东门，帐饮与君别。雪崖滑去马，萝径迷归人。相思若烟草，历乱无冬春。","dynasty":"唐代","title":"送韩准、裴政、孔巢父还山"}
{"author":"李白","content":"五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。","dynasty":"唐代","tags":"乐府，边塞，组诗","title":"塞下曲六首"}
{"author":"李白","content":"天回北斗挂西楼，金屋无人萤火流。月光欲到长门殿，别作深宫一段愁。桂殿长愁不记春，黄金四屋起秋尘。夜悬明镜青天上，独照长门宫里人。","dynasty":"唐代","tags":"宫怨","title":"长门怨二首"}
{"author":"李白","content":"清晨登巴陵，周览无不极。明湖映天光，彻底见秋色。秋色何苍然，际海俱澄鲜。山青灭远树，水绿无寒烟。来帆出江中，去鸟向日边。风清长沙浦，山空云梦田。瞻光惜颓发，阅水悲徂年。北渚既荡漾，东流自潺湲。郢人唱白雪，越女歌采莲。听此更肠断，凭崖泪如泉。","dynasty":"唐代","tags":"登高，悲秋","title":"秋登巴陵望洞庭"}
{"author":"李白","content":"西出苍龙门，南登白鹿原。欲寻商山皓，犹恋汉皇恩。水国远行迈，仙经深讨论。洗心向溪月，清耳敬亭猿。筑室在人境，闭门无世喧。多君枉高驾，赠我以微言。交乃意气合，道因风雅存。别离有相思，瑶瑟与金樽。","dynasty":"唐代","tags":"离别，不舍，友人","title":"别韦少府"}
{"author":"李白","content":"茫茫大梦中，惟我独先觉。腾转风火来，假合作容貌。灭除昏疑尽，领略入精要。澄虑观此身，因得通寂照。郎悟前后际，始知金仙妙。幸逢禅居人，酌玉坐相召。彼我俱若丧，云山岂殊调。清风生虚空，明月见谈笑。怡然青莲宫，永愿恣游眺。","dynasty":"唐代","title":"与元丹丘方城寺谈玄作"}
{"author":"李白","content":"石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马金鞍谁家子，吹唇虎啸凤凰楼。金陵昔时何壮哉！席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。","dynasty":"唐代","tags":"写物，抒情，怀古，咏史，送人","title":"金陵歌送别范宣"}
{"author":"李白","content":"雪满原野白，戎装出盘游。挥鞭布猎骑，四顾登高丘。兔起马足间，苍鹰下平畴。喧呼相驰逐，取乐销人忧。舍此戒禽荒，微声列齐讴。鸣鸡发晏堌，别雁惊涞沟。西行有东音，寄与长河流。","dynasty":"唐代","title":"送族弟凝至晏堌（单父三十里）"}
{"author":"李白","content":"见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。","dynasty":"唐代","tags":"送别，山水，抒情，劝勉","title":"送友人入蜀"}
{"author":"李白","content":"周穆八荒意。汉皇万乘尊。淫乐心不极。雄豪安足论。西海宴王母。北宫邀上元。瑶水闻遗歌。玉杯竟空言。灵迹成蔓草。徒悲千载魂。","dynasty":"唐代","title":"古风其四十三"}
{"author":"李白","content":"天上白玉京，十二楼五城。仙人抚我顶，结发受长生。误逐世间乐，颇穷理乱情。九十六圣君，浮云挂空名。天地赌一掷，未能忘战争。试涉霸王略，将期轩冕荣。时命乃大谬，弃之海上行。学剑翻自哂，为文竟何成。剑非万人敌，文窃四海声。儿戏不足道，五噫出西京。临当欲去时，慷慨泪沾缨。叹君倜傥才，标举冠群英。开筵引祖帐，慰此远徂征。鞍马若浮云，送余骠骑亭。歌钟不尽意，白日落昆明。十月到幽州，戈鋋若罗星。君王弃北海，扫地借长鲸。呼吸走百川，燕然可摧倾。心知不得语，却欲栖蓬瀛。弯弧惧天狼，挟矢不敢张。揽涕黄金台，呼天哭昭王。无人贵骏骨，騄耳空腾骧。乐毅倘再生，于今亦奔亡。蹉跎不得意，驱马还贵乡。逢君听弦歌，肃穆坐华堂。百里独太古，陶然卧羲皇。征乐昌乐馆，开筵列壶觞。贤豪间青娥，对烛俨成行。醉舞纷绮席，清歌绕飞梁。欢娱未终朝，秩满归咸阳。祖道拥万人，供帐遥相望。一别隔千里，荣枯异炎凉。炎凉几度改，九土中横溃。汉甲连胡兵，沙尘暗云海。草木摇杀气，星辰无光彩。白骨成丘山，苍生竟何罪。函关壮帝居，国命悬哥舒。长戟三十万，开门纳凶渠。公卿如犬羊，忠谠醢与菹。二圣出游豫，两京遂丘墟。帝子许专征，秉旄控强楚。节制非桓文，军师拥熊虎。人心失去就，贼势腾风雨。惟君固房陵，诚节冠终古。仆卧香炉顶，餐霞漱瑶泉。门开九江转，枕下五湖连。半夜水军来，浔阳满旌旃。空名适自误，迫胁上楼船。徒赐五百金，弃之若浮烟。辞官不受赏，翻谪夜郎天。夜郎万里道，西上令人老。扫荡六合清，仍为负霜草。日月无偏照，何由诉苍昊。良牧称神明，深仁恤交道。一忝青云客，三登黄鹤楼。顾惭祢处士，虚对鹦鹉洲。樊山霸气尽，寥落天地秋。江带峨眉雪，川横三峡流。万舸此中来，连帆过扬州。送此万里目，旷然散我愁。纱窗倚天开，水树绿如发。窥日畏衔山，促酒喜得月。吴娃与越艳，窈窕夸铅红。呼来上云梯，含笑出帘栊。对客小垂手，罗衣舞春风。宾跪请休息，主人情未极。览君荆山作，江鲍堪动色。清水出芙蓉，天然去雕饰。逸兴横素襟，无时不招寻。朱门拥虎士，列戟何森森。剪凿竹石开，萦流涨清深。登台坐水阁，吐论多英音。片辞贵白璧，一诺轻黄金。谓我不愧君，青鸟明丹心。五色云间鹊，飞鸣天上来。传闻赦书至，却放夜郎回。暖气变寒谷，炎烟生死灰。君登凤池去，忽弃贾生才。桀犬尚吠尧，匈奴笑千秋。中夜四五叹，常为大国忧。旌旆夹两山，黄河当中流。连鸡不得进，饮马空夷犹。安得羿善射，一箭落旄头。","dynasty":"唐代","tags":"赠别，忧愤，自传，长诗","title":"经乱离后天恩流夜郎忆旧游书怀赠江夏韦太守良宰"}
{"author":"李白","content":"闲坐夜明月，幽人弹素琴。忽闻悲风调，宛若寒松吟。白雪乱纤手，绿水清虚心。钟期久已没，世上无知音。","dynasty":"唐代","tags":"明月，弹琴，抒情","title":"月夜听卢子顺弹琴"}
{"author":"李白","content":"我有吴越曲，无人知此音。姑苏成蔓草，麋鹿空悲吟。未夸观涛作，空郁钓鳌心。举手谢东海，虚行归故林。","dynasty":"唐代","title":"赠薛校书"}
{"author":"李白","content":"暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。","dynasty":"唐代","tags":"唐诗三百首，田园，饮酒，写景","title":"下终南山过斛斯山人宿置酒"}
{"author":"李白","content":"裂素持作书。将寄万里怀。眷眷待远信。竟岁无人来。征鸿务随阳。又不为我栖。委之在深箧。蠹鱼坏其题。何如投水中。流落他人开。不惜他人开。但恐生是非。","dynasty":"唐代","title":"感兴其三"}
{"author":"李白","content":"天下伤心处，劳劳送客亭。春风知别苦，不遣柳条青。","dynasty":"唐代","tags":"送别，离别，借景抒情","title":"劳劳亭"}
{"author":"李白","content":"猎客张兔罝，不能挂龙虎。所以青云人，高歌在岩户。韩生信英彦，裴子含清真。孔侯复秀出，俱与云霞亲。峻节凌远松，同衾卧盘石。斧冰嗽寒泉，三子同二屐。时时或乘兴，往往云无心。出山揖牧伯，长啸轻衣簪。昨宵梦里还，云弄竹溪月。今晨鲁东门，帐饮与君别。雪崖滑去马，萝径迷归人。相思若烟草，历乱无冬春。","dynasty":"唐代","title":"送韩准、裴政、孔巢父还山"}
{"author":"李白","content":"云想衣裳花相容，春风拂槛露华浓。若非群玉山头见，会向瑶台月下逢。一枝秾艳露凝香，云雨巫山枉断肠。借问汉宫谁得似，可怜飞燕倚新妆。名花倾国两相欢，长得君王带笑看。解释春风无限恨，沉香亭北倚阑干。","dynasty":"唐代","title":"清平调词三首"}
{"author":"李白","content":"汉帝长杨苑，夸胡羽猎归。子云叨侍从，献赋有光辉。激赏摇天笔，承恩赐御衣。逢君奏明主，他日共翻飞。","dynasty":"唐代","title":"温泉侍从归逢故人"}
{"author":"李白","content":"二室凌青天，三花含紫烟。中有蓬海客，宛疑麻姑仙。道在喧莫染，迹高想已绵。时餐金鹅蕊，屡读青苔篇。八极恣游憩，九垓长周旋。下瓢酌颍水，舞鹤来伊川。还归空山上，独拂秋霞眠。萝月挂朝镜，松风鸣夜弦。潜光隐嵩岳，炼魄栖云幄。霓裳何飘飖，凤吹转绵邈。愿同西王母，下顾东方朔。紫书倘可传，铭骨誓相学。","dynasty":"唐代","tags":"向往，自由","title":"赠嵩山焦炼师"}
{"author":"李白","content":"西上莲花山，迢迢见明星。(西上一作：西岳)素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。","dynasty":"唐代","tags":"游仙，同情，人民，生活","title":"古风·其十九"}
{"author":"李白","content":"河阳花作县。秋浦玉为人。地逐名贤好。风随惠化春。水从天汉落。山逼画屏新。应念金门客。投沙吊楚臣。","dynasty":"唐代","title":"赠崔秋浦其三"}
{"author":"李白","content":"今日明光里，还须结伴游。春风开紫殿，天乐下珠楼。艳舞全知巧，娇歌半欲羞。更怜花月夜，宫女笑藏钩。","dynasty":"唐代","title":"宫中行乐词其六"}
{"author":"李白","content":"妾本崇台女，扬蛾入丹阙。自倚颜如花，宁知有凋歇。一辞玉阶下，去若朝云末。每忆邯郸城，深宫梦秋月。君王不可见，惆怅至明发。","dynasty":"唐代","tags":"写人，女子","title":"邯郸才人嫁为厮养卒妇"}
{"author":"李白","content":"野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心尝自保。","dynasty":"唐代","tags":"咏物，写竹，赞美，品格，抒情","title":"慈姥竹"}
{"author":"李白","content":"君马黄，我马白。马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。","dynasty":"唐代","tags":"乐府，知己","title":"君马黄"}
{"author":"李白","content":"函谷如玉关，几时可生还。洛阳为易水，嵩岳是燕山。俗变羌胡语，人多沙塞颜。申包惟恸哭，七日鬓毛斑。","dynasty":"唐代","title":"奔亡道中五首其四"}
{"author":"李白","content":"烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人！","dynasty":"唐代","tags":"奔放，写人，壮志","title":"玉壶吟"}
{"author":"李白","content":"长桑晓洞视，五藏无全牛。赵叟得秘诀，还从方士游。西过获麟台，为我吊孔丘。念别复怀古，潸然空泪流。","dynasty":"唐代","title":"送方士赵叟之东平"}
{"author":"李白","content":"　　余昔于江陵，见天台司马子微，谓余有仙风道骨，可与神游八极之表。因著大鹏遇希有鸟赋以自广。此赋已传于世，往往人间见之。悔其少作，未穷宏达之旨，中年弃之。及读晋书，睹阮宣子大鹏赞，鄙心陋之。遂更记忆，多将旧本不同。今复存手集，岂敢传诸作者？庶可示之子弟而已。其辞曰：　　南华老仙，发天机于漆园。吐峥嵘之高论，开浩荡之奇言。徵至怪于齐谐，谈北溟之有鱼。吾不知其几千里，其名曰鲲。化成大鹏，质凝胚浑。脱鬐鬣于海岛，张羽毛于天门。刷渤澥之春流，晞扶桑之朝暾。燀赫乎宇宙，凭陵乎昆仑。一鼓一舞，烟朦沙昏。五岳为之震荡，百川为之崩奔。　　乃蹶厚地，揭太清。亘层霄，突重溟。激三千以崛起，向九万而迅征。背嶪太山之崔嵬，翼举长云之纵横。左回右旋，倏阴忽明。历汗漫以夭矫，羾阊阖之峥嵘。簸鸿蒙，扇雷霆。斗转而天动，山摇而海倾。怒无所搏，雄无所争。固可想象其势，仿佛其形。　　若乃足萦虹蜺，目耀日月。连轩沓拖，挥霍翕忽。喷气则六合生云，洒毛则千里飞雪。邈彼北荒，将穷南图。运逸翰以傍击，鼓奔飙而长驱。烛龙衔光以照物，列缺施鞭而启途。块视三山，杯观五湖。其动也神应，其行也道俱。任公见之而罢钓，有穷不敢以弯弧。莫不投竿失镞，仰之长吁。　　尔其雄姿壮观，坱轧河汉。上摩苍苍，下覆漫漫。盘古开天而直视，羲和倚日以旁叹。缤纷乎八荒之间，掩映乎四海之半。当胸臆之掩昼，若混茫之未判。忽腾覆以回转，则霞廓而雾散。　　然后六月一息，至于海湄。欻翳景以横翥，逆高天而下垂。憩乎泱漭之野，入乎汪湟之池。猛势所射，馀风所吹。溟涨沸渭，岩峦纷披。天吴为之怵栗，海若为之躨跜。巨鳌冠山而却走，长鲸腾海而下驰。缩壳挫鬣，莫之敢窥。吾亦不测其神怪之若此，盖乃造化之所为。　　岂比夫蓬莱之黄鹄，夸金衣与菊裳？耻苍梧之玄凤，耀彩质与锦章。既服御于灵仙，久驯扰于池隍。精卫殷勤于衔木，鶢鶋悲愁乎荐觞。天鸡警晓于蟠桃，踆乌晰耀于太阳。不旷荡而纵适，何拘挛而守常？未若兹鹏之逍遥，无厥类乎比方。不矜大而暴猛，每顺时而行藏。参玄根以比寿，饮元气以充肠。戏旸谷而徘徊，冯炎洲而抑扬。　　俄而希有鸟见谓之曰：伟哉鹏乎，此之乐也。吾右翼掩乎西极，左翼蔽乎东荒。跨蹑地络，周旋天纲。以恍惚为巢，以虚无为场。我呼尔游，尔同我翔。于是乎大鹏许之，欣然相随。此二禽已登于寥廓，而斥鷃之辈，空见笑于藩篱。","dynasty":"唐代","tags":"志向","title":"大鹏赋·并序"}
{"author":"李白","content":"庐山东南五老峰，青天削出金芙蓉。九江秀色可揽结，吾将此地巢云松。","dynasty":"唐代","tags":"山峰","title":"登庐山五老峰"}
{"author":"李白","content":"南登杜陵上，北望五陵间。秋水明落日，流光灭远山。","dynasty":"唐代","tags":"抒情，归隐，山水","title":"杜陵绝句"}
{"author":"李白","content":"昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。","dynasty":"唐代","tags":"叙事，抒情，长诗","title":"答王十二寒夜独酌有怀"}
{"author":"李白","content":"借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。","dynasty":"唐代","tags":"离别，写花，写水","title":"别储邕之剡中"}
{"author":"李白","content":"十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沉忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕龙。寒苦不忍言，为君奏丝桐。肠断弦亦绝，悲心夜忡忡。","dynasty":"唐代","tags":"乐府，女子，抒情，失意","title":"怨歌行"}
{"author":"李白","content":"黄帝铸鼎于荆山，炼丹砂。丹砂成黄金，骑龙飞上太清家，云愁海思令人嗟。宫中彩女颜如花，飘然挥手凌紫霞，从风纵体登鸾车。登鸾车，侍轩辕，遨游青天中，其乐不可言。","dynasty":"唐代","tags":"乐府，抒情，联想","title":"飞龙引二首·其一"}
{"author":"李白","content":"鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。烟开兰叶香风暖，岸夹桃花锦浪生。迁客此时徒极目，长洲孤月向谁明。","dynasty":"唐代","tags":"地名，抒情，流放","title":"鹦鹉洲"}
{"author":"李白","content":"西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？","dynasty":"唐代","tags":"景点，登高，写山，抒情","title":"登太白峰"}
{"author":"李白","content":"其一大雅久不作。吾衰竟谁陈？王风委蔓草。战国多荆榛。龙虎相啖食。兵戈逮狂秦。正声何微茫。哀怨起骚人。扬马激颓波。开流荡无垠。废兴虽万变。宪章亦已沦。自从建安来。绮丽不足珍。圣代复元古。垂衣贵清真。群才属休明。乘运共跃鳞。文质相炳焕。众星罗秋旻。我志在删述。垂辉映千春。希圣如有立。绝笔于获麟。其二蟾蜍薄太清。蚀此瑶台月。圆光亏中天。金魄遂沦没。螮蝀入紫微。大明夷朝晖。浮云隔两曜。万象昏阴霏。萧萧长门宫。昔是今已非。桂蠹花不实。天霜下严威。沈叹终永夕。感我涕沾衣。其三秦王扫六合。虎视何雄哉。挥剑决浮云。诸侯尽西来。明断自天启。大略驾群才。收兵铸金人。函谷正东开。铭功会稽岭。骋望琅琊台。刑徒七十万。起土骊山隈。尚采不死药。茫然使心哀。连弩射海鱼。长鲸正崔嵬。额鼻象五岳。扬波喷云雷。鬈鬣蔽青天。何由睹蓬莱。徐巿载秦女。楼船几时回。但见三泉下。金棺葬寒灰。其四凤飞九千仞。五章备彩珍。衔书且虚归。空入周与秦。横绝历四海。所居未得邻。吾营紫河车。千载落风尘。药物秘海岳。采铅青溪滨。时登大楼山。举首望仙真。羽驾灭去影。飚车绝回轮。尚恐丹液迟。志愿不及申。徒霜镜中发。羞彼鹤上人。桃李何处开。此花非我春。唯应清都境。长与韩众亲。其五太白何苍苍。星辰上森列。去天三百里。邈尔与世绝。中有绿发翁。披云卧松雪。不笑亦不语。冥栖在岩穴。我来逢真人。长跪问宝诀。粲然启玉齿。授以炼药说。铭骨传其语。竦身已电灭。仰望不可及。苍然五情热。吾将营丹砂。永与世人别。其六代马不思越。越禽不恋燕。情性有所习。土风固其然。昔别雁门关。今戍龙庭前。惊沙乱海日。飞雪迷胡天。虮虱生虎虮。心魂逐旌旃。苦战功不赏。忠诚难可宣。谁怜李飞将。白首没三边。其七五鹤西北来。飞飞凌太清。仙人绿云上。自道安期名。两两白玉童。双吹紫鸾笙。去影忽不见。回风送天声。我欲一问之。飘然若流星。愿餐金光草。寿与天齐倾。（此诗另有一作）客有鹤上仙。飞飞凌太清。扬言碧云里。自道安期名。两两白玉童。双吹紫鸾笙。飘然下倒影。倏忽无留形。遗我金光草。服之四体轻。将随赤松去。对博坐蓬瀛。其八咸阳二三月。宫柳黄金枝。绿帻谁家子。卖珠轻薄儿。日暮醉酒归。白马骄且驰。意气人所仰。冶游方及时。子云不晓事。晚献长杨辞。赋达身已老。草玄鬓若丝。投阁良可叹。但为此辈嗤。其九庄周梦胡蝶。胡蝶为庄周。一体更变易。万事良悠悠。乃知蓬莱水。复作清浅流。青门种瓜人。旧日东陵侯。富贵故如此。营营何所求。其十齐有倜傥生。鲁连特高妙。明月出海底。一朝开光曜。却秦振英声。后世仰末照。意轻千金赠。顾向平原笑。吾亦澹荡人。拂衣可同调。其十一黄河走东溟。白日落西海。逝川与流光。飘忽不相待。春容舍我去。秋发已衰改。人生非寒松。年貌岂长在。吾当乘云螭。吸景驻光彩。其十二松柏本孤直。难为桃李颜。昭昭严子陵。垂钓沧波间。身将客星隐。心与浮云闲。长揖万乘君。还归富春山。清风洒六合。邈然不可攀。使我长叹息。冥栖岩石间。其十三君平既弃世。世亦弃君平。观变穷太易。探元化群生。寂寞缀道论。空帘闭幽情。驺虞不虚来。鸑鷟有时鸣。安知天汉上。白日悬高名。海客去已久。谁人测沈冥。其十四胡关饶风沙。萧索竟终古。木落秋草黄。登高望戎虏。荒城空大漠。边邑无遗堵。白骨横千霜。嵯峨蔽榛莽。借问谁凌虐。天骄毒威武。赫怒我圣皇。劳师事鼙鼓。阳和变杀气。发卒骚中土。三十六万人。哀哀泪如雨。且悲就行役。安得营农圃。不见征戍儿。岂知关山苦。（一本此下有四句）争锋徒死节。秉钺皆庸竖。战士死蒿莱。将军获圭组。李牧今不在。边人饲豺虎。其十五燕昭延郭隗。遂筑黄金台。剧辛方赵至。邹衍复齐来。奈何青云士。弃我如尘埃。珠玉买歌笑。糟糠养贤才。方知黄鹤举。千里独徘徊。其十六宝剑双蛟龙。雪花照芙蓉。精光射天地。雷腾不可冲。一去别金匣。飞沉失相从。风胡灭已久。所以潜其锋。吴水深万丈。楚山邈千重。雌雄终不隔。神物会当逢。其十七金华牧羊儿。乃是紫烟客。我愿从之游。未去发已白。不知繁华子。扰扰何所迫。昆山采琼蕊。可以炼精魄。其十八天津三月时。千门桃与李。朝为断肠花。暮逐东流水。前水复后水。古今相续流。新人非旧人。年年桥上游。鸡鸣海色动。谒帝罗公侯。月落西上阳。余辉半城楼。衣冠照云日。朝下散皇州。鞍马如飞龙。黄金络马头。行人皆辟易。志气横嵩丘。入门上高堂。列鼎错珍羞。香风引赵舞。清管随齐讴。七十紫鸳鸯。双双戏庭幽。行乐争昼夜。自言度千秋。功成身不退。自古多愆尤。黄犬空叹息。绿珠成衅雠。何如鸱夷子。散发棹扁舟。其十九西岳莲花山。迢迢见明星。素手把芙蓉。虚步蹑太清。霓裳曳广带。飘拂升天行。邀我登云台。高揖卫叔卿。恍恍与之去。驾鸿凌紫冥。俯视洛阳川。茫茫走胡兵。流血涂野草。豺狼尽冠缨。其二十昔我游齐都。登华不注峰。兹山何峻秀。绿翠如芙蓉。萧飒古仙人。了知是赤松。借予一白鹿。自挟两青龙。含笑凌倒景。欣然愿相从。（一本此十句作一首）泣与亲友别。欲语再三咽。勖君青松心。努力保霜雪。世路多险艰。白日欺红颜。分手各千里。去去何时还。（一本此八句作一首）在世复几时。倏如飘风度。空闻紫金经。白首愁相误。抚己忽自笑。沉吟为谁故。名利徒煎熬。安得闲余步。终留赤玉舄。东上蓬莱路。秦帝如我求。苍苍但烟雾。（一本此十二句作一首）其二十一郢客吟白雪。遗响飞青天。徒劳歌此曲。举世谁为传。试为巴人唱。和者乃数千。吞声何足道。叹息空凄然。其二十二秦水别陇首。幽咽多悲声。胡马顾朔雪。躞蹀长嘶鸣。感物动我心。缅然含归情。昔视秋蛾飞。今见春蚕生。袅袅桑柘叶。萋萋柳垂荣。急节谢流水。羁心摇悬旌。挥涕且复去。恻怆何时平。其二十三秋露白如玉。团团下庭绿。我行忽见之。寒早悲岁促。人生鸟过目。胡乃自结束。景公一何愚。牛山泪相续。物苦不知足。得陇又望蜀。人心若波澜。世路有屈曲。三万六千日。夜夜当秉烛。其二十四大车扬飞尘。亭午暗阡陌。中贵多黄金。连云开甲宅。路逢斗鸡者。冠盖何辉赫。鼻息干虹霓。行人皆怵惕。世无洗耳翁。谁知尧与跖。其二十五世道日交丧。浇风散淳源。不采芳桂枝。反栖恶木根。所以桃李树。吐花竟不言。大运有兴没。群动争飞奔。归来广成子。去入无穷门。其二十六碧荷生幽泉。朝日艳且鲜。秋花冒绿水。密叶罗青烟。秀色空绝世。馨香竟谁传。坐看飞霜满。凋此红芳年。结根未得所。愿托华池边。其二十七燕赵有秀色。绮楼青云端。眉目艳皎月。一笑倾城欢。常恐碧草晚。坐泣秋风寒。纤手怨玉琴。清晨起长叹。焉得偶君子。共乘双飞鸾。其二十八容颜若飞电。时景如飘风。草绿霜已白。日西月复东。华鬓不耐秋。飒然成衰蓬。古来贤圣人。一一谁成功。君子变猿鹤。小人为沙虫。不及广成子。乘云驾轻鸿。其二十九三季分战国。七雄成乱麻。王风何怨怒。世道终纷拏。至人洞玄象。高举凌紫霞。仲尼欲浮海。吾祖之流沙。圣贤共沦没。临歧胡咄嗟。其三十玄风变太古。道丧无时还。扰扰季叶人。鸡鸣趋四关。但识金马门。谁知蓬莱山。白首死罗绮。笑歌无时闲。绿酒哂丹液。青娥凋素颜。（上二句一作）萋萋千金骨。风尘凋素颜。大儒挥金椎。琢之诗礼间。苍苍三株树。冥目焉能攀。其三十一郑容西入关。行行未能已。白马华山君。相逢平原里。璧遗镐池君。明年祖龙死。秦人相谓曰。吾属可去矣。一往桃花源。千春隔流水。其三十二蓐收肃金气。西陆弦海月。秋蝉号阶轩。感物忧不歇。良辰竟何许。大运有沦忽。天寒悲风生。夜久众星没。恻恻不忍言。哀歌逮明发。其三十三北溟有巨鱼。身长数千里。仰喷三山雪。横吞百川水。凭陵随海运。赫因风起。吾观摩天飞。九万方未已。其三十四羽檄如流星。虎符合专城。喧呼救边急。群鸟皆夜鸣。白日曜紫微。三公运权衡。天地皆得一。澹然四海清。借问此何为。答言楚征兵。渡泸及五月。将赴云南征。怯卒非战士。炎方难远行。长号别严亲。日月惨光晶。泣尽继以血。心摧两无声。困兽当猛虎。穷鱼饵奔鲸。千去不一回。投躯岂全生。如何舞干戚。一使有苗平。其三十五丑女来效颦。还家惊四邻。寿陵失本步。笑杀邯郸人。一曲斐然子。雕虫丧天真。棘刺造沐猴。三年费精神。功成无所用。楚楚且华身。大雅思文王。颂声久崩沦。安得郢中质。一挥成斧斤。其三十六抱玉入楚国。见疑古所闻。良宝终见弃。徒劳三献君。直木忌先伐。芳兰哀自焚。盈满天所损。沉冥道为群。东海泛碧水。西关乘紫云。鲁连及柱史。可以蹑清芬。（此诗一作）竭来荆山客。谁为珉玉分。良宝绝见弃。虚持三献君。直木忌先伐。芬兰哀自焚。盈满天所损。沉冥道所群。东海有碧水。西山多白云。鲁连及夷齐。可以蹑清芬。其三十七燕臣昔恸哭。五月飞秋霜。庶女号苍天。震风击齐堂。精诚有所感。造化为悲伤。（一本无此下二句）而我竟何辜。远身金殿旁。浮云蔽紫闼。白日难回光。群沙秽明珠。众草凌孤芳。古来共叹息。流泪空沾裳。其三十八孤兰生幽园。众草共芜没。虽照阳春晖。复悲高秋月。飞霜早淅沥。绿艳恐休歇。若无清风吹。香气为谁发。其三十九登高望四海。天地何漫漫。霜被群物秋。风飘大荒寒。荣华东流水。万事皆波澜。白日掩徂辉。浮云无定端。梧桐巢燕雀。枳棘栖鸳鸾。且复归去来。剑歌行路难。（此诗一作）登高望四海。天地何漫漫。霜被群物秋。风飘大荒寒。杀气落乔木。浮云蔽层峦。孤凤鸣天倪。遗声何辛酸。游人悲旧国。抚心亦盘桓。倚剑歌所思。曲终涕泗澜。其四十凤饥不啄粟。所食唯琅玕。焉能与群鸡。刺蹙争一餐。朝鸣昆丘树。夕饮砥柱湍。归飞海路远。独宿天霜寒。幸遇王子晋。结交青云端。怀恩未得报。感别空长叹。其四十一朝弄紫泥海。夕披丹霞裳。挥手折若木。拂此西日光。云卧游八极。玉颜已千霜。飘飘入无倪。稽首祈上皇。呼我游太素。玉杯赐琼浆。一餐历万岁。何用还故乡。永随长风去。天外恣飘扬。（一本无此上二句）其四十二摇裔双白鸥。鸣飞沧江流。宜与海人狎。岂伊云鹤俦。寄形宿沙月。沿芳戏春洲。吾亦洗心者。忘机从尔游。其四十三周穆八荒意。汉皇万乘尊。淫乐心不极。雄豪安足论。西海宴王母。北宫邀上元。瑶水闻遗歌。玉杯竟空言。灵迹成蔓草。徒悲千载魂。其四十四绿萝纷葳蕤。缭绕松柏枝。草木有所托。岁寒尚不移。奈何夭桃色。坐叹葑菲诗。玉颜艳红彩。云发非素丝。君子恩已毕。贱妾将何为。其四十五八荒驰惊飚。万物尽凋落。浮云蔽颓阳。洪波振大壑。龙凤脱罔罟。飘摇将安托。去去乘白驹。空山咏场藿。其四十六一百四十年。国容何赫然。隐隐五凤楼。峨峨横三川。王侯象星月。宾客如云烟。（以上六句一作）帝京信佳丽。国容何赫然。剑戟拥九关。歌钟沸三川。蓬莱象天构。珠翠夸云仙。斗鸡金宫里。蹴鞠瑶台边。举动摇白日。指挥回青天。当涂何翕忽。失路长弃捐。独有扬执戟。闭关草太玄。其四十七桃花开东园。含笑夸白日。偶蒙东风荣。生此艳阳质。岂无佳人色。但恐花不实。宛转龙火飞。零落早相失。讵知南山松。独立自萧瑟。（此诗一作）芙蓉娇绿波。桃李夸白日。偶蒙春风荣。生此艳阳质。岂无佳人色。但恐花不实。宛转龙火飞。零落互相失。讵知凌寒松。千载长守一。其四十八秦皇按宝剑。赫怒震威神。逐日巡海右。驱石驾沧津。征卒空九寓。作桥伤万人。但求蓬岛药。岂思农扈春。力尽功不赡。千载为悲辛。其四十九美人出南国。灼灼芙蓉姿。皓齿终不发。芳心空自持。由来紫宫女。共妒青蛾眉。归去潇湘沚。沉吟何足悲。其五十宋国梧台东。野人得燕石。（以上二句一作）宋人枉千金。去国买燕石。夸作天下珍。却哂赵王璧。赵璧无缁磷。燕石非贞真。流俗多错误。岂知玉与珉。其五十一殷后乱天纪。楚怀亦已昏。夷羊满中野。盈高门。比干谏而死。屈平窜湘源。虎口何婉娈。女媭空婵媛。彭咸久沦没。此意与谁论。其五十二青春流惊湍。朱明骤回薄。不忍看秋蓬。飘扬竟何托。光风灭兰蕙。白露洒葵藿。美人不我期。草木日零落。其五十三战国何纷纷。兵戈乱浮云。赵倚两虎斗。晋为六卿分。奸臣欲窃位。树党自相群。果然田成子。一旦杀齐君。其五十四倚剑登高台。悠悠送春目。苍榛蔽层丘。琼草隐深谷。凤鸟鸣西海。欲集无珍木。鸒斯得所居。蒿下盈万族。晋风日已颓。穷途方恸哭。（以上六句一作）翩翩众鸟飞。翱翔在珍木。群花亦便娟。荣耀非一族。归来怆途穷。日暮还恸哭。其五十五齐瑟弹东吟。秦弦弄西音。慷慨动颜魄。使人成荒淫。彼美佞邪子。婉娈来相寻。一笑双白璧。再歌千黄金。珍色不贵道。讵惜飞光沈。安识紫霞客。瑶台鸣素琴。其五十六越客采明珠。提携出南隅。清辉照海月。美价倾皇都。献君君按剑。怀宝空长吁。鱼目复相哂。寸心增烦纡。其五十七羽族禀万化。小大各有依。周周亦何辜。六翮掩不挥。愿衔众禽翼。一向黄河飞。飞者莫我顾。叹息将安归。其五十八我到巫山渚。寻古登阳台。天空彩云灭。地远清风来。神女去已久。襄王安在哉。荒淫竟沦替。樵牧徒悲哀。其五十九恻恻泣路歧。哀哀悲素丝。路歧有南北。素丝易变移。万事固如此。人生无定期。田窦相倾夺。宾客互盈亏。世途多翻覆。交道方险。斗酒强然诺。寸心终自疑。张陈竟火灭。萧朱亦星离。众鸟集荣柯。穷鱼守枯池。嗟嗟失权客。勤问何所规。","dynasty":"唐代","tags":"组诗","title":"古风五十九首"}
{"author":"李白","content":"韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为？寒苦坐相仍。长风入短袂，内手如怀冰。故友不相恤，新交宁见矜？摧残槛中虎，羁绁韝上鹰。何时腾风云，搏击申所能？","dynasty":"唐代","tags":"咏史，言志，抒情，怀才不遇","title":"赠新平少年"}
{"author":"李白","content":"西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。","dynasty":"唐代","tags":"咏史怀古，爱情","title":"西施/咏苎萝山"}
{"author":"李白","content":"楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。","dynasty":"唐代","tags":"离别，写水，友情","title":"江夏别宋之悌"}
{"author":"李白","content":"锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条归故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。","dynasty":"唐代","tags":"乐府，女子，抒情，失意","title":"白头吟"}
{"author":"李白","content":"谢亭离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。","dynasty":"唐代","tags":"怀古，友情，生活，孤独","title":"谢公亭·盖谢脁范云之所游"}
{"author":"李白","content":"太守耀清威，乘闲弄晚晖。江沙横猎骑，山火绕行围。箭逐云鸿落，鹰随月兔飞。不知白日暮，欢赏夜方归。","dynasty":"唐代","tags":"叙事","title":"观猎"}
{"author":"李白","content":"巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。","dynasty":"唐代","tags":"景点，行路，山水，抒情","title":"上三峡"}
{"author":"李白","content":"醉别复几日，登临遍池台。何时石门路，重有金樽开。秋波落泗水，海色明徂徕。飞蓬各自远，且尽手中杯。","dynasty":"唐代","tags":"友情，送别","title":"鲁郡东石门送杜二甫"}
{"author":"李白","content":"永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。","dynasty":"唐代","tags":"战争，爱国，抱负，组诗","title":"永王东巡歌十一首"}
{"author":"李白","content":"姑苏台上乌栖时，吴王宫里醉西施。吴歌楚舞欢未毕，青山欲衔半边日。银箭金壶漏水多，起看秋月坠江波。东方渐高奈乐何！","dynasty":"唐代","tags":"乐府，咏史怀古，讽刺","title":"乌栖曲"}
{"author":"李白","content":"黄河西来决昆仑，咆哮万里触龙门。波滔天，尧咨嗟。大禹理百川，儿啼不窥家。杀湍湮洪水，九州始蚕麻。其害乃去，茫然风沙。被发之叟狂而痴，清晨临流欲奚为。旁人不惜妻止之，公无渡河苦渡之。虎可搏，河难凭，公果溺死流海湄。有长鲸白齿若雪山，公乎公乎挂罥于其间。箜篌所悲竟不还。","dynasty":"唐代","tags":"黄河，乐府","title":"公无渡河"}
{"author":"李白","content":"黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭怅然忆远人，独宿孤房泪如雨。","dynasty":"唐代","tags":"女子，追忆，爱情","title":"乌夜啼"}
{"author":"李白","content":"昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？","dynasty":"唐代","tags":"怀念，感伤，失意","title":"流夜郎赠辛判官"}
{"author":"李白","content":"美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。","dynasty":"唐代","tags":"乐府，写人，赞美，忠贞","title":"陌上桑"}
{"author":"李白","content":"大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。","dynasty":"唐代","tags":"壮志未酬，眷恋，惋惜","title":"临路歌"}
{"author":"李白","content":"洞庭白波木叶稀，燕鸿始入吴云飞。吴云寒，燕鸿苦。风号沙宿潇湘浦，节士悲秋泪如雨。白日当天心，照之可以事明主。壮士愤，雄风生。安得倚天剑，跨海斩长鲸。","dynasty":"唐代","tags":"歌颂，英雄，怀才不遇，失意","title":"临江王节士歌"}
{"author":"李白","content":"对酒不觉暝，落花盈我衣。醉起步溪月，鸟还人亦稀。","dynasty":"唐代","tags":"饮酒","title":"自遣"}
{"author":"李白","content":"碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。","dynasty":"唐代","tags":"咏物，荷花，述志，组诗","title":"古风·其五十九"}
{"author":"李白","content":"落日欲没岘山西，倒著接蓠花下迷。襄阳小儿齐拍手，拦街争唱《白铜鞮》。旁人借问笑何事，笑杀山公醉似泥。鸬鹚杓，鹦鹉杯。百年三万六千日，一日须倾三百杯。遥看汉水鸭头绿，恰似葡萄初酦醅。此江若变作春酒，垒曲便筑糟丘台。千金骏马换小妾，醉坐雕鞍歌《落梅》。车旁侧挂一壶酒，凤笙龙管行相催。咸阳市中叹黄犬，何如月下倾金罍？君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在？江水东流猿夜声。","dynasty":"唐代","tags":"典故，饮酒，生活","title":"襄阳歌"}
{"author":"李白","content":"我有万古宅，嵩阳玉女峰。长留一片月，挂在东溪松。尔去掇仙草，菖蒲花紫茸。岁晚或相访，青天骑白龙。","dynasty":"唐代","tags":"送别，友人，感慨","title":"送杨山人归嵩山"}
{"author":"李白","content":"苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。","dynasty":"唐代","tags":"怀古，写人","title":"苏武"}
{"author":"李白","content":"处世若大梦，胡为劳其生？所以终日醉，颓然卧前楹。觉来眄庭前，一鸟花间鸣。借问此何时？春风语流莺。感之欲叹息，对酒还自倾。浩歌待明月，曲尽已忘情。","dynasty":"唐代","tags":"抒情，饮酒","title":"春日醉起言志"}
{"author":"李白","content":"八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。","dynasty":"唐代","tags":"咏物，抒情","title":"观放白鹰二首"}
{"author":"李白","content":"我把两赤羽，来游燕赵间。天狼正可射，感激无时闲。观兵洪波台，倚剑望玉关。请缨不系越，且向燕然山。风引龙虎旗，歌钟昔追攀。击筑落高月，投壶破愁颜。遥知百战胜，定扫鬼方还。","dynasty":"唐代","tags":"边塞，军旅","title":"登邯郸洪波台置酒观发兵"}
{"author":"李白","content":"从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。","dynasty":"唐代","tags":"乐府，战争，建功立业","title":"从军行"}
{"author":"李白","content":"远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。","dynasty":"唐代","tags":"乐府，写人，离别，感伤，故事，忧国忧民","title":"远别离"}
{"author":"李白","content":"白马金羁辽海东，罗帷绣被卧春风。落月低轩窥烛尽，飞花入户笑床空。","dynasty":"唐代","tags":"闺怨，春天，妇女，思念","title":"春怨"}
{"author":"李白","content":"镜湖流水漾清波，狂客归舟逸兴多。山阴道士如相见，应写黄庭换白鹅。","dynasty":"唐代","tags":"赠别，友情","title":"送贺宾客归越"}
{"author":"李白","content":"小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。卢橘为秦树，蒲桃出汉宫。烟花宜落日，丝管醉春风。笛奏龙吟水，箫鸣凤下空。君王多乐事，还与万方同。玉树春归日，金宫乐事多。后庭朝未入，轻辇夜相过。笑出花间语，娇来竹下歌。莫教明月去，留著醉嫦娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下朱楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。","dynasty":"唐代","tags":"写人，宫廷，生活，组诗","title":"宫中行乐词八首"}
{"author":"李白","content":"我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉麈尾谈重玄。我似浮云殢吴越，君逢圣主游丹阙。一振高名满帝都，归时还弄峨眉月。","dynasty":"唐代","tags":"月亮，思乡","title":"峨眉山月歌送蜀僧晏入中京"}
{"author":"李白","content":"去年别我向何处，有人传道游江东。谓言挂席度沧海，却来应是无长风。","dynasty":"唐代","tags":"怀念，友人，抱负","title":"东鲁见狄博通"}
{"author":"李白","content":"秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。","dynasty":"唐代","tags":"秋天，写雨，抒情，赠别","title":"玉真公主别馆苦雨赠卫尉张卿二首"}
{"author":"李白","content":"兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱？慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅？岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。","dynasty":"唐代","tags":"典故，友人，友情，组诗","title":"赠友人三首"}
{"author":"李白","content":"送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，骊歌愁绝不忍听。","dynasty":"唐代","tags":"送别，友情，写景，愁绪","title":"灞陵行送别"}
{"author":"李白","content":"笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。","dynasty":"唐代","tags":"写人，借古讽今","title":"笑歌行"}
{"author":"李白","content":"君马黄，我马白。马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。","dynasty":"唐代","tags":"乐府，知己","title":"君马黄"}
{"author":"李白","content":"凉风度秋海，吹我乡思飞。连山去无际，流水何时归。目极浮云色，心断明月晖。芳草歇柔艳，白露催寒衣。梦长银汉落，觉罢天星稀。含悲想旧国，泣下谁能挥。","dynasty":"唐代","tags":"秋天，写景，羁旅，抒怀","title":"秋夕旅怀"}
{"author":"李白","content":"刳木出吴楚，危槎百余尺。疾风吹片帆，日暮千里隔。别时酒犹在，已为异乡客。思君不可得，愁见江水碧。","dynasty":"唐代","tags":"故乡，亲友，思念","title":"江行寄远"}
{"author":"李白","content":"日本晁卿辞帝都，征帆一片绕蓬壶。明月不归沉碧海，白云愁色满苍梧。","dynasty":"唐代","tags":"写景，哀悼，惜别，友情","title":"哭晁卿衡"}
{"author":"李白","content":"我本不弃世，世人自弃我。一乘无倪舟，八极纵远舵。燕客期跃马，唐生安敢讥。采珠勿惊龙，大道可暗归。故山有松月，迟尔玩清晖。","dynasty":"唐代","tags":"送别，宴会，抒怀，怀才不遇","title":"送蔡山人"}
{"author":"李白","content":"我昔东海上，劳山餐紫霞。亲见安期公，食枣大如瓜。中年谒汉主，不惬还归家。朱颜谢春辉，白发见生涯。所期就金液，飞步登云车。愿随夫子天坛上，闲与仙人扫落花。","dynasty":"唐代","tags":"友情","title":"寄王屋山人孟大融"}
{"author":"李白","content":"闻道稽山去，偏宜谢客才。千岩泉洒落，万壑树萦回。东海横秦望，西陵绕越台。湖清霜镜晓，涛白雪山来。八月枚乘笔，三吴张翰杯。此中多逸兴，早晚向天台。","dynasty":"唐代","tags":"山水，送别","title":"送友人寻越中山水"}
{"author":"李白","content":"君还石门日，朱火始改木。春草如有情，山中尚含绿。折芳愧遥忆，永路当日勖。远见故人心，平生以此足。巨海纳百川，麟阁多才贤。献书入金阙，酌醴奉琼筵。屡忝白云唱，恭闻黄竹篇。恩光照拙薄，云汉希腾迁。铭鼎倘云遂，扁舟方渺然。我留在金门，君去卧丹壑。未果三山期，遥欣一丘乐。玄珠寄象罔，赤水非寥廓。愿狎东海鸥，共营西山药。栖岩君寂灭，处世余龙蠖。良辰不同赏，永日应闲居。鸟吟檐间树，花落窗下书。缘溪见绿筱，隔岫窥红蕖。采薇行笑歌，眷我情何已。月出石镜间，松鸣风琴里。得心自虚妙，外物空颓靡。身世如两忘，从君老烟水。","dynasty":"唐代","tags":"隐居","title":"金门答苏秀才"}
{"author":"李白","content":"长干吴儿女，眉目艳新月。屐上足如霜，不著鸦头袜。吴儿多白皙，好为荡舟剧。卖眼掷春心，折花调行客。耶溪采莲女，见客棹歌回。笑入荷花去，佯羞不出来。东阳素足女，会稽素舸郎。相看月未堕，白地断肝肠。镜湖水如月，耶溪女似雪。新妆荡新波，光景两奇绝。","dynasty":"唐代","tags":"旅途，游记，女子","title":"越女词五首"}
{"author":"李白","content":"右军本清真，潇洒出风尘。山阴遇羽客，爱此好鹅宾。扫素写道经，笔精妙入神。书罢笼鹅去，何曾别主人。","dynasty":"唐代","tags":"写人","title":"王右军"}
{"author":"李白","content":"冬夜夜寒觉夜长，沉吟久坐坐北堂。冰合井泉月入闺，金缸青凝照悲啼。金缸灭，啼转多。掩妾泪，听君歌。歌有声，妾有情。情声合，两无违。一语不入意，从君万曲梁尘飞。","dynasty":"唐代","tags":"乐府，女子，音乐","title":"夜坐吟"}
{"author":"李白","content":"深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾，万姓聚舞歌太平。我无为，人自宁。三十六帝欲相迎，仙人飘翩下云輧。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。","dynasty":"唐代","tags":"乐府，春天","title":"春日行"}
{"author":"李白","content":"汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。昭君拂玉鞍，上马啼红颊。今日汉宫人，明朝胡地妾。","dynasty":"唐代","tags":"乐府，写人","title":"王昭君二首"}
{"author":"李白","content":"来日一身，携粮负薪。道长食尽，苦口焦唇。今日醉饱，乐过千春。仙人相存，诱我远学。海凌三山，陆憩五岳。乘龙天飞，目瞻两角。授以神药，金丹满握。蟪蛄蒙恩，深愧短促。思填东海，强衔一木。道重天地，轩师广成。蝉翼九五，以求长生。下士大笑，如苍蝇声。","dynasty":"唐代","tags":"抒怀，豪迈","title":"来日大难"}
{"author":"李白","content":"蜀国多仙山，峨眉邈难匹。周流试登览，绝怪安可悉？青冥倚天开，彩错疑画出。泠然紫霞赏，果得锦囊术。云间吟琼箫，石上弄宝瑟。平生有微尚，欢笑自此毕。烟容如在颜，尘累忽相失。倘逢骑羊子，携手凌白日。","dynasty":"唐代","tags":"写山","title":"登峨眉山"}
{"author":"李白","content":"君歌杨叛儿，妾劝新丰酒。何许最关人，乌啼白门柳。乌啼隐杨花，君醉留妾家。博山炉中沉香火，双烟一气凌紫霞。","dynasty":"唐代","tags":"乐府，乐曲","title":"杨叛儿"}
{"author":"李白","content":"金陵夜寂凉风发，独上高楼望吴越。白云映水摇空城，白露垂珠滴秋月。月下沉吟久不归，古来相接眼中稀。解道澄江净如练，令人长忆谢玄晖。","dynasty":"唐代","tags":"写景，登楼","title":"金陵城西楼月下吟"}
{"author":"李白","content":"悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。","dynasty":"唐代","tags":"抒情，孤独，理想，怀才不遇","title":"悲歌行"}
{"author":"李白","content":"楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。","dynasty":"唐代","tags":"送别，抒情，写云","title":"白云歌送刘十六归山"}
{"author":"李白","content":"日出东方隈，似从地底来。历天又复入西海，六龙所舍安在哉？其始与终古不息，人非元气，安得与之久徘徊？草不谢荣于春风，木不怨落于秋天。谁挥鞭策驱四运？万物兴歇皆自然。羲和！羲和！汝奚汩没于荒淫之波？鲁阳何德，驻景挥戈？逆道违天，矫诬实多。吾将囊括大块，浩然与溟涬同科！","dynasty":"唐代","tags":"叙事，抒情，说理","title":"日出行/日出入行"}
{"author":"李白","content":"独漉水中泥，水浊不见月。不见月尚可，水深行人没。越鸟从南来，胡鹰亦北渡。我欲弯弓向天射，惜其中道失归路。落叶别树，飘零随风。客无所托，悲与此同。罗帏舒卷，似有人开。明月直入，无心可猜。雄剑挂壁，时时龙鸣。不断犀象，绣涩苔生。国耻未雪，何由成名。神鹰梦泽，不顾鸱鸢。为君一击，鹏抟九天。","dynasty":"唐代","tags":"爱国","title":"独漉篇"}
{"author":"李白","content":"扬清歌，发皓齿，北方佳人东邻子。且吟白纻停绿水，长袖拂面为君起。寒云夜卷霜海空，胡风吹天飘塞鸿。玉颜满堂乐未终，馆娃日落歌吹濛。月寒江清夜沉沉，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。吴刀剪彩缝舞衣，明妆丽服夺春晖。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。","dynasty":"唐代","tags":"乐府，女子，组诗","title":"白纻辞三首"}
{"author":"李白","content":"清晨登巴陵，周览无不极。明湖映天光，彻底见秋色。秋色何苍然，际海俱澄鲜。山青灭远树，水绿无寒烟。来帆出江中，去鸟向日边。风清长沙浦，山空云梦田。瞻光惜颓发，阅水悲徂年。北渚既荡漾，东流自潺湲。郢人唱白雪，越女歌采莲。听此更肠断，凭崖泪如泉。","dynasty":"唐代","tags":"登高，悲秋","title":"秋登巴陵望洞庭"}
{"author":"李白","content":"不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。","dynasty":"唐代","tags":"写山，写景，隐居","title":"忆东山二首"}
{"author":"李白","content":"骏马骄行踏落花，垂鞭直拂五云车。美人一笑褰珠箔，遥指红楼是妾家。","dynasty":"唐代","tags":"女子，少年，爱情","title":"陌上赠美人"}
{"author":"李白","content":"天门中断楚江开，碧水东流至此回。两岸青山相对出，孤帆一片日边来。","dynasty":"唐代","tags":"小学古诗，写景，山水，长江，早教古诗100首","title":"望天门山"}
{"author":"李白","content":"渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。","dynasty":"唐代","tags":"唐诗三百首，初中古诗，长江，送别，思乡","title":"渡荆门送别"}
{"author":"李白","content":"花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。(同交欢一作：相交欢)永结无情游，相期邈云汉。","dynasty":"唐代","tags":"唐诗三百首，初中古诗，孤独，月下，饮酒，抒情","title":"月下独酌四首·其一"}
{"author":"李白","content":"小时不识月，呼作白玉盘。又疑瑶台镜，飞在青云端。(青云一作：白云)仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。","dynasty":"唐代","tags":"乐府，月亮，抒情","title":"古朗月行"}
{"author":"李白","content":"谁家玉笛暗飞声，散入春风满洛城。此夜曲中闻折柳，何人不起故园情。","dynasty":"唐代","tags":"初中古诗，音乐，思乡","title":"春夜洛城闻笛/春夜洛阳城闻笛"}
{"author":"李白","content":"朝辞白帝彩云间，千里江陵一日还。两岸猿声啼不住，轻舟已过万重山。","dynasty":"唐代","tags":"唐诗三百首，写山，长江，地名，喜悦，早教古诗100首","title":"早发白帝城/白帝下江陵"}
{"author":"李白","content":"峨眉山月半轮秋，影入平羌江水流。夜发清溪向三峡，思君不见下渝州。","dynasty":"唐代","tags":"初中古诗，秋天，游历，写景，地名","title":"峨眉山月歌"}
{"author":"李白","content":"百战沙场碎铁衣，城南已合数重围。突营射杀呼延将，独领残兵千骑归。","dynasty":"唐代","tags":"边塞，战争","title":"从军行·其二"}
{"author":"李白","content":"长安一片月，万户捣衣声。秋风吹不尽，总是玉关情。何日平胡虏，良人罢远征。","dynasty":"唐代","tags":"唐诗三百首，乐府，秋天，月亮，妇女，闺怨，思念","title":"子夜吴歌·秋歌"}
{"author":"李白","content":"明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。(望边邑一作：望边色)高楼当此夜，叹息未应闲。","dynasty":"唐代","tags":"唐诗三百首，写山，边塞，征人，思乡","title":"关山月"}
{"author":"李白","content":"苍苍金陵月，空悬帝王州。天文列宿在，霸业大江流。绿水绝驰道，青松摧古丘。台倾鳷鹊观，宫没凤凰楼。别殿悲清暑，芳园罢乐游。一闻歌玉树，萧瑟后庭秋。","dynasty":"唐代","tags":"怀古","title":"月夜金陵怀古"}
{"author":"李白","content":"客自长安来，还归长安去。狂风吹我心，西挂咸阳树。此情不可道，此别何时遇。望望不见君，连山起烟雾。","dynasty":"唐代","tags":"送别，惜别","title":"金乡送韦八之西京"}
{"author":"李白","content":"忆昔洛阳董糟丘，为余天津桥南造酒楼。黄金白璧买歌笑，一醉累月轻王侯。海内贤豪青云客，就中与君心莫逆。回山转海不作难，倾情倒意无所惜。我向淮南攀桂枝，君留洛北愁梦思。不忍别，还相随。相随迢迢访仙城，三十六曲水回萦。一溪初入千花明，万壑度尽松风声。银鞍金络到平地，汉东太守来相迎。紫阳之真人，邀我吹玉笙。餐霞楼上动仙乐，嘈然宛似鸾凤鸣。袖长管催欲轻举，汉东太守醉起舞。手持锦袍覆我身，我醉横眠枕其股。当筵意气凌九霄，星离雨散不终朝，分飞楚关山水遥。余既还山寻故巢，君亦归家渡渭桥。君家严君勇貔虎，作尹并州遏戎虏。五月相呼渡太行，摧轮不道羊肠苦。行来北凉岁月深，感君贵义轻黄金。琼杯绮食青玉案，使我醉饱无归心。时时出向城西曲，晋祠流水如碧玉。浮舟弄水箫鼓鸣，微波龙鳞莎草绿。兴来携妓恣经过，其若杨花似雪何！红妆欲醉宜斜日，百尺清潭写翠娥。翠娥婵娟初月辉，美人更唱舞罗衣。清风吹歌入空去，歌曲自绕行云飞。此时行乐难再遇，西游因献《长杨赋》。北阙青云不可期，东山白首还归去。渭桥南头一遇君，酂台之北又离群。问余别恨今多少，落花春暮争纷纷。言亦不可尽，情亦不可及。呼儿长跪缄此辞，寄君千里遥相忆。","dynasty":"唐代","tags":"友情，怀念","title":"忆旧游寄谯郡元参军"}
{"author":"李白","content":"燕南壮士吴门豪，筑中置铅鱼隐刀。感君恩重许君命，太山一掷轻鸿毛。","dynasty":"唐代","tags":"写人，咏史怀古，赞美","title":"结袜子"}
{"author":"李白","content":"朝骑五花马，谒帝出银台。秀色谁家子，云车珠箔开。金鞭遥指点，玉勒近迟回。夹毂相借问，疑从天上来。蹙入青绮门，当歌共衔杯。衔杯映歌扇，似月云中见。相见不得亲，不如不相见。相见情已深，未语可知心。胡为守空闺，孤眠愁锦衾。锦衾与罗帏，缠绵会有时。春风正澹荡，暮雨来何迟。愿因三青鸟，更报长相思。光景不待人，须臾发成丝。当年失行乐，老去徒伤悲。持此道密意，毋令旷佳期。相逢红尘内，高揖黄金鞭。万户垂杨里，君家阿那边。","dynasty":"唐代","tags":"乐府，遗憾，积极，理想","title":"相逢行二首"}
{"author":"李白","content":"紫骝行且嘶，双翻碧玉蹄。临流不肯渡，似惜锦障泥。白雪关山远，黄云海戍迷。挥鞭万里去，安得念春闺。","dynasty":"唐代","tags":"乐府，边塞，写马，思乡","title":"紫骝马"}
{"author":"李白","content":"四明有狂客，风流贺季真。长安一相见，呼我谪仙人。昔好杯中物，翻为松下尘。金龟换酒处，却忆泪沾巾。狂客归四明，山阴道士迎。敕赐镜湖水，为君台沼荣。人亡余故宅，空有荷花生。念此杳如梦，凄然伤我情。","dynasty":"唐代","tags":"悼念","title":"对酒忆贺监二首"}
{"author":"李白","content":"击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁句践，争博勿相欺。五陵年少金市东，银鞍白马度春风。落花踏尽游何处，笑入胡姬酒肆中。","dynasty":"唐代","tags":"人生，组诗","title":"少年行二首"}
{"author":"李白","content":"我浮黄河去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟“渌水扬洪波”。洪波浩荡迷旧国，路远西归安可得！人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在？枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰晖。歌且谣，意方远。东山高卧时起来，欲济苍生未应晚。","dynasty":"唐代","tags":"叙事，豪放，抒情","title":"梁园吟"}
{"author":"李白","content":"天马来出月支窟，背为虎文龙翼骨。嘶青云，振绿发，兰筋权奇走灭没。腾昆仑，历西极，四足无一蹶。鸡鸣刷燕晡秣越，神行电迈蹑慌惚。天马呼，飞龙趋，目明长庚臆双凫。尾如流星首渴乌，口喷红光汗沟朱。曾陪时龙蹑天衢，羁金络月照皇都。逸气棱棱凌九区，白璧如山谁敢沽。回头笑紫燕，但觉尔辈愚。天马奔，恋君轩，駷跃惊矫浮云翻。万里足踯躅，遥瞻阊阖门。不逢寒风子，谁采逸景孙。白云在青天，丘陵远崔嵬。盐车上峻坂，倒行逆施畏日晚。伯乐翦拂中道遗，少尽其力老弃之。愿逢田子方，恻然为我悲。虽有玉山禾，不能疗苦饥。严霜五月凋桂枝，伏枥衔冤摧两眉。请君赎献穆天子，犹堪弄影舞瑶池。","dynasty":"唐代","tags":"杂言，人生，暮年","title":"天马歌"}
{"author":"李白","content":"涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。","dynasty":"唐代","tags":"写水，赞美，劳动，人民，生活，精神","title":"下泾县陵阳溪至涩滩"}
{"author":"李白","content":"游山谁可游？子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且徘徊。更游龙潭去，枕石拂莓苔。","dynasty":"唐代","tags":"友谊，友人","title":"过汪氏别业二首"}
{"author":"李白","content":"骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。","dynasty":"唐代","title":"塞下曲六首其二"}
{"author":"李白","content":"松柏本孤直。难为桃李颜。昭昭严子陵。垂钓沧波间。身将客星隐。心与浮云闲。长揖万乘君。还归富春山。清风洒六合。邈然不可攀。使我长叹息。冥栖岩石间。","dynasty":"唐代","title":"古风其十二"}
{"author":"李白","content":"胡雁拂海翼，翱翔鸣素秋。惊云辞沙朔，飘荡迷河洲。有如飞蓬人，去逐万里游。登高望浮云，仿佛如旧丘。日从海傍没，水向天边流。长啸倚孤剑，目极心悠悠。岁晏归去来，富贵安可求。仲尼七十说，历聘莫见收。鲁连逃千金，珪组岂可酬。时哉苟不会，草木为我俦。希君同携手，长往南山幽。","dynasty":"唐代","title":"赠崔郎中宗之（时谪官金陵）"}
{"author":"李白","content":"白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。王公希代宝，弃世一何早。吊死不及哀，殡宫已秋草。悲来欲脱剑，挂向何枝好。哭向茅山虽未摧，一生泪尽丹阳道。王家碧瑶树，一树忽先摧。海内故人泣，天涯吊鹤来。未成霖雨用，先失济川材。一罢广陵散，鸣琴更不开。","dynasty":"唐代","title":"自溧水道哭王炎三首"}
{"author":"李白","content":"桃李得日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣。桃李务青春，谁能贯白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。","dynasty":"唐代","title":"长歌行"}
{"author":"李白","content":"谁家玉笛暗飞声，散入春风满洛城。此夜曲中闻折柳，何人不起故园情。","dynasty":"唐代","tags":"初中古诗，音乐，思乡","title":"春夜洛城闻笛/春夜洛阳城闻笛"}
{"author":"李白","content":"三门横峻滩，六刺走波澜。石惊虎伏起，水状龙萦盘。何惭七里濑，使我欲垂竿。","dynasty":"唐代","title":"下陵阳沿高溪三门六刺滩"}
{"author":"李白","content":"日本晁卿辞帝都，征帆一片绕蓬壶。明月不归沉碧海，白云愁色满苍梧。","dynasty":"唐代","tags":"写景，哀悼，惜别，友情","title":"哭晁卿衡"}
{"author":"李白","content":"送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。","dynasty":"唐代","title":"送友人游梅湖"}
{"author":"李白","content":"日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然，忆君迢迢隔青天。昔日横波目，今成流泪泉。不信妾肠断，归来看取明镜前。","dynasty":"唐代","tags":"乐府，思念","title":"长相思三首·其二"}
{"author":"李白","content":"阮籍为太守，乘驴上东平。剖竹十日间，一朝风化清。偶来拂衣去，谁测主人情。夫子理宿松，浮云知古城。扫地物莽然，秋来百草生。飞鸟还旧巢，迁人返躬耕。何惭宓子贱，不减陶渊明。吾知千载后，却掩二贤名。","dynasty":"唐代","title":"赠闾丘宿松"}
{"author":"李白","content":"初发强中作，题诗与惠连。多惭一日长，不及二龙贤。西塞当中路，南风欲进船。云峰出远海，帆影挂清川。禹穴藏书地，匡山种杏田。此行俱有适，迟尔早归旋。","dynasty":"唐代","title":"送二季之江东"}
{"author":"李白","content":"醉入田家去，行歌荒野中。如何青草里，亦有白头翁。折取对明镜，宛将衰鬓同。微芳似相诮，留恨向东风。","dynasty":"唐代","title":"见野草中有曰白头翁者"}
{"author":"李白","content":"我今携谢妓，长啸绝人群。欲报东山客，开关扫白云。","dynasty":"唐代","title":"忆东山二首其二"}
{"author":"李白","content":"马如一匹练，明日过吴门。乃是要离客，西来欲报恩。笑开燕匕首，拂拭竟无言。狄犬吠清洛，天津成塞垣。爱子隔东鲁，空悲断肠猿。林回弃白璧，千里阻同奔。君为我致之，轻赍涉淮原。精诚合天道，不愧远游魂。","dynasty":"唐代","title":"赠武十七谔"}
{"author":"李白","content":"昔日绣衣何足荣，今宵贳酒与君倾。暂就东山赊月色，酣歌一夜送泉明。","dynasty":"唐代","tags":"送别，友人，友谊","title":"送韩侍御之广德"}
{"author":"李白","content":"尝高谢太傅，携妓东山门。楚舞醉碧云，吴歌断清猿。暂因苍生起，谈笑安黎元。余亦爱此人，丹霄冀飞翻。遭逢圣明主，敢进兴亡言。白璧竟何辜？青蝇遂成冤。一朝去京国，十载客梁园。猛犬吠九关，杀人愤精魂。皇穹雪冤枉，白日开昏氛。太阶得夔龙，桃李满中原。倒海索明月，凌山采芳荪。愧无横草功，虚负雨露恩。迹谢云台阁，心随天马辕。夫子王佐才，而今复谁论？层飙振六翮，不日思腾鶱。我纵五湖棹，烟涛恣崩奔。梦钓子陵湍，英风缅犹存。徒希客星隐，弱植不足援。千里一回首，万里一长歌。黄鹤不复来，清风奈愁何！舟浮潇湘月，山倒洞庭波。投汨笑古人，临濠得天和。闲时田亩中，搔背牧鸡鹅。别离解相访，应在武陵多。","dynasty":"唐代","tags":"咏怀，揭露，社会","title":"书情题蔡舍人雄"}
{"author":"李白","content":"金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。","dynasty":"唐代","tags":"咏史怀古，赞美，爱国，志士","title":"金陵新亭"}
{"author":"李白","content":"三季分战国，七雄成乱麻。王风何怨怒，世道终纷拿。至人洞玄象，高举凌紫霞。仲尼欲浮海，吾祖之流沙。圣贤共沦没，临岐胡咄嗟。","dynasty":"唐代","title":"古风其二十九"}
{"author":"李白","content":"黄河三尺鲤，本在孟津居。点额不成龙，归来伴凡鱼。故人东海客，一见借吹嘘。风涛倘相见，更欲凌昆墟。长剑一杯酒，男儿方寸心。洛阳因剧孟，访宿话胸襟。但仰山岳秀，不知江海深。长安复携手，再顾重千金。君乃輶轩佐，予叨翰墨林。高风摧秀木，虚弹落惊禽。不取回舟兴，而来命驾寻。扶摇应借便，桃李愿成阴。笑吐张仪舌，愁为庄舄吟。谁怜明月夜，肠断听秋砧！","dynasty":"唐代","tags":"抒怀，述志","title":"赠崔侍郎"}
{"author":"李白","content":"出门见南山，引领意无限。秀色难为名，苍翠日在眼。有时白云起，天际自舒卷。心中与之然，托兴每不浅。何当造幽人，灭迹栖绝巘。","dynasty":"唐代","tags":"写景，抒情，向往，生活，隐居","title":"望终南山寄紫阁隐者"}
{"author":"李白","content":"郢客吟白雪，遗响飞青天。徒劳歌此曲，举世谁为传。试为巴人唱，和者乃数千。吞声何足道，叹息空凄然。","dynasty":"唐代","title":"古风其二十一"}
{"author":"李白","content":"我来扬都市，送客回轻舠。因夸楚太子，便观广陵涛。仙尉赵家玉，英风凌四豪。维舟至长芦，目送烟云高。摇扇对酒楼，持袂把蟹螯。前途倘相思，登岳一长谣。","dynasty":"唐代","tags":"送别，友人，抒情","title":"送当涂赵少府赴长芦"}
{"author":"李白","content":"故人栖东山，自爱丘壑美。青春卧空林，白日犹不起。松风清襟袖，石潭洗心耳。羡君无纷喧，高枕碧霞里。","dynasty":"唐代","tags":"向往，田园，生活，隐居","title":"题元丹丘山居"}
{"author":"李白","content":"好古笑流俗，素闻贤达风。方希佐明主，长揖辞成功。白日在高天，回光烛微躬。恭承凤凰诏，欻起云萝中。清切紫霄迥，优游丹禁通。君王赐颜色，声价凌烟虹。乘舆拥翠盖，扈从金城东。宝马丽绝景，锦衣入新丰。依岩望松雪，对酒鸣丝桐。因学扬子云，献赋甘泉宫。天书美片善，清芬播无穷。归来入咸阳，谈笑皆王公。一朝去金马，飘落成飞蓬。宾客日疏散，玉樽亦已空。才力犹可倚，不惭世上雄。闲作东武吟，曲尽情未终。书此谢知己，吾寻黄绮翁。","dynasty":"唐代","tags":"乐府，仕途，无奈","title":"东武吟"}
{"author":"李白","content":"碧草已满地，柳与梅争春。谢公自有东山妓，金屏笑坐如花人。今日非昨日，明日还复来。白发对绿酒，强歌心已摧。君不见梁王池上月，昔照梁王樽酒中。梁王已去明月在，黄鹂愁醉啼春风。分明感激眼前事，莫惜醉卧桃园东。","dynasty":"唐代","title":"携妓登梁王栖霞山孟氏桃园中"}
{"author":"李白","content":"乘君素舸泛泾西，宛似云门对若溪。且从康乐寻山水，何必东游入会稽。","dynasty":"唐代","title":"与谢良辅游泾川陵岩寺"}
{"author":"李白","content":"襄阳行乐处，歌舞白铜鞮。江城回绿水，花月使人迷。山公醉酒时，酩酊高阳下。头上白接篱，倒著还骑马。岘山临汉水，水绿沙如雪。上有堕泪碑，青苔久磨灭。且醉习家池，莫看堕泪碑。山公欲上马，笑杀襄阳儿。","dynasty":"唐代","tags":"组诗，地名","title":"襄阳曲四首"}
{"author":"李白","content":"镜湖三百里，菡萏发荷花。五月西施采，人看隘若邪。回舟不待月，归去越王家。","dynasty":"唐代","title":"相和歌辞子夜四时歌四首夏歌"}
{"author":"李白","content":"李白乘舟将欲行，忽闻岸上踏歌声。桃花潭水深千尺，不及汪伦送我情。","dynasty":"唐代","tags":"小学古诗，写水，离别，友情，送别，早教古诗100首","title":"赠汪伦"}
{"author":"李白","content":"小隐慕安石，远游学屈平。天书访江海，云卧起咸京。入侍瑶池宴，出陪玉辇行。夸胡新赋作，谏猎短书成。但奉紫霄顾，非邀青史名。庄周空说剑，墨翟耻论兵。拙薄遂疏绝，归闲事耦耕。顾无苍生望，空爱紫芝荣。寥落暝霞色，微茫旧壑情。秋山绿萝月，今夕为谁明。","dynasty":"唐代","title":"秋夜独坐怀故山"}
{"author":"李白","content":"沦老卧江海，再欢天地清。病闲久寂寞，岁物徒芬荣。借君西池游，聊以散我情。扫雪松下去，扪萝石道行。谢公池塘上，春草飒已生。花枝拂人来，山鸟向我鸣。田家有美酒，落日与之倾。醉罢弄归月，遥欣稚子迎。","dynasty":"唐代","title":"游谢氏山亭"}
{"author":"李白","content":"我有万古宅，嵩阳玉女峰。长留一片月，挂在东溪松。尔去掇仙草，菖蒲花紫茸。岁晚或相访，青天骑白龙。","dynasty":"唐代","tags":"送别，友人，感慨","title":"送杨山人归嵩山"}
{"author":"李白","content":"月出鲁城东，明如天上雪。鲁女惊莎鸡，鸣机应秋节。当君相思夜，火落金风高。河汉挂户牖，欲济无轻舠.我昔辞林丘，云龙忽相见。客星动太微，朝去洛阳殿。尔来得茂彦，七叶仕汉馀。身为下邳客，家有圯桥书。傅说未梦时，终当起岩野。万古骑辰星，光辉照天下。与君各未遇，长策委蒿莱。宝刀隐玉匣，锈涩空莓苔。遂令世上愚，轻我土与灰。一朝攀龙去，蛙黾安在哉。故山定有酒，与尔倾金罍。","dynasty":"唐代","title":"酬张卿夜宿南陵见赠"}
{"author":"李白","content":"烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。","dynasty":"唐代","title":"塞下曲六首其四"}
{"author":"李白","content":"秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。","dynasty":"唐代","tags":"秋天，写雨，抒情，赠别","title":"玉真公主别馆苦雨赠卫尉张卿二首"}
{"author":"李白","content":"黄河三尺鲤，本在孟津居。点额不成龙，归来伴凡鱼。故人东海客，一见借吹嘘。风涛倘相见，更欲凌昆墟。长剑一杯酒，男儿方寸心。洛阳因剧孟，访宿话胸襟。但仰山岳秀，不知江海深。长安复携手，再顾重千金。君乃輶轩佐，予叨翰墨林。高风摧秀木，虚弹落惊禽。不取回舟兴，而来命驾寻。扶摇应借便，桃李愿成阴。笑吐张仪舌，愁为庄舄吟。谁怜明月夜，肠断听秋砧！","dynasty":"唐代","tags":"抒怀，述志","title":"赠崔侍郎"}
{"author":"李白","content":"裴公有仙标，拔俗数千丈。澹荡沧洲云，飘飖紫霞想。剖竹商洛间，政成心已闲。萧条出世表，冥寂闭玄关。我来属芳节，解榻时相悦。褰帷对云峰，扬袂指松雪。暂出东城边，遂游西岩前。横天耸翠壁，喷壑鸣红泉。寻幽殊未歇，爱此春光发。溪傍饶名花，石上有好月。命驾归去来，露华生翠苔。淹留惜将晚，复听清猿哀。清猿断人肠，游子思故乡。明发首东路，此欢焉可忘。","dynasty":"唐代","title":"春陪商州裴使君游石娥溪（时欲东归遂有此赠）"}
{"author":"李白","content":"吾祖吹橐籥，天人信森罗。归根复太素，群动熙元和。炎炎四真人，摛辩若涛波。交流无时寂，杨墨日成科。夫子闻洛诵，夸才才固多。为金好踊跃，久客方蹉跎。道可束卖之，五宝溢山河。劝君还嵩丘，开酌盼庭柯。三花如未落，乘兴一来过。","dynasty":"唐代","tags":"劝诫，抒怀，愤懑","title":"送于十八应四子举落第还嵩山"}
{"author":"李白","content":"山公醉酒时，酩酊襄阳下。头上白接䍦，倒著还骑马。","dynasty":"唐代","title":"杂歌谣辞其二襄阳曲"}
{"author":"李白","content":"悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。","dynasty":"唐代","tags":"抒情，孤独，理想，怀才不遇","title":"悲歌行"}
{"author":"李白","content":"别离杨柳青，樽酒表丹诚。古道携琴去，深山见峡迎。暖风花绕树，秋雨草沿城。自此长江内，无因夜犬惊。","dynasty":"唐代","title":"送袁明府任长沙"}
{"author":"李白","content":"一身竟无托，远与孤蓬征。千里失所依，复将落叶并。中途偶良朋，问我将何行。欲献济时策，此心谁见明。君王制六合，海塞无交兵。壮士伏草间，沉忧乱纵横。飘飘不得意，昨发南都城。紫燕枥下嘶，青萍匣中鸣。投躯寄天下，长啸寻豪英。耻学琅琊人，龙蟠事躬耕。富贵吾自取，建功及春荣。我愿执尔手，尔方达我情。相知同一己，岂惟弟与兄。抱子弄白云，琴歌发清声。临别意难尽，各希存令名。","dynasty":"唐代","title":"邺中赠王大（一作邺中王大劝入高凤石门山幽居）"}
{"author":"李白","content":"何以折相赠，白花青桂枝。月华若夜雪，见此令人思。虽然剡溪兴，不异山阴时。明发怀二子，空吟招隐诗。","dynasty":"唐代","title":"秋山寄卫尉张卿及王征君"}
{"author":"李白","content":"六代兴亡国。三杯为尔歌。苑方秦地少。山似洛阳多。古殿吴花草。深宫晋绮罗。并随人事灭。东逝与沧波。","dynasty":"唐代","title":"金陵其三"}
{"author":"李白","content":"头陀悬万仞，远眺望华峰。聊借金沙水，洗开九芙蓉。烟岚随遍览，踏屐走双龙。明日登高去，山僧孰与从？禅床今暂歇，枕月卧青松。更尽闻呼鸟，恍来报晓钟。","dynasty":"唐代","title":"宿无相寺"}
{"author":"李白","content":"廓落青云心，结交黄金尽。富贵翻相忘，令人忽自晒。蹭蹬鬓毛斑，盛时难再还。巨源咄石生，何事马蹄间？绿萝长不厌，却欲还东山。君为鲁曾子，拜揖高堂里。叔继赵平原，偏承明主恩。风霜推独坐，旌节镇雄藩。虎士秉金钺，蛾眉开玉樽。才高幕下去，义重林中言。水宿五溪月，霜啼三峡猿。东风春草绿，江上候归轩。","dynasty":"唐代","tags":"写人，送别，赞美","title":"送赵判官赴黔府中丞叔幕"}
{"author":"李白","content":"六代帝王国，三吴佳丽城。贤人当重寄，天子借高名。巨海一边静，长江万里清。应须救赵策，未肯弃侯嬴。","dynasty":"唐代","tags":"抒怀，述志","title":"赠升州王使君忠臣"}
{"author":"李白","content":"周穆八荒意。汉皇万乘尊。淫乐心不极。雄豪安足论。西海宴王母。北宫邀上元。瑶水闻遗歌。玉杯竟空言。灵迹成蔓草。徒悲千载魂。","dynasty":"唐代","title":"古风其四十三"}
{"author":"李白","content":"远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。","dynasty":"唐代","tags":"乐府，写人，离别，感伤，故事，忧国忧民","title":"远别离"}
{"author":"李白","content":"凤饥不啄粟。所食唯琅玕。焉能与群鸡。刺蹙争一餐。朝鸣昆丘树。夕饮砥柱湍。归飞海路远。独宿天霜寒。幸遇王子晋。结交青云端。怀恩未得报。感别空长叹。","dynasty":"唐代","title":"古风其四十"}
{"author":"李白","content":"嗟予沉迷，猖獗已久。五十知非，古人尝有。立言补过，庶存不朽。包荒匿瑕，蓄此顽丑。月出致讥，贻愧皓首。感悟遂晚，事往日迁。白璧何辜，青蝇屡前。群轻折轴，下沉黄泉。众毛飞骨，上凌青天。萋斐暗成，贝锦粲然。泥沙聚埃，珠玉不鲜。洪焰烁山，发自纤烟。苍波荡日，起于微涓。交乱四国，播于八埏。拾尘掇蜂，疑圣猜贤。哀哉悲夫，谁察予之贞坚。彼妇人之猖狂，不如鹊之强强。彼妇人之淫昏，不如鹑之奔奔。坦荡君子，无悦簧言。擢发续罪，罪乃孔多。倾海流恶，恶无以过。人生实难，逢此织罗。积毁销金，沉忧作歌。天未丧文，其如余何。妲己灭纣，褒女惑周。天维荡覆，职此之由。汉祖吕氏，食其在傍。秦皇太后，毐亦淫荒。螮蝀作昏，遂掩太阳。万乘尚尔，匹夫何伤。辞殚意穷，心切理直。如或妄谈，昊天是殛。子野善听，离娄至明。神靡遁响，鬼无逃形。不我遐弃，庶昭忠诚。","dynasty":"唐代","title":"雪谗诗赠友人"}
{"author":"李白","content":"我似鹧鸪鸟，南迁懒北飞。时寻汉阳令，取醉月中归。","dynasty":"唐代","title":"醉题王汉阳厅"}
{"author":"李白","content":"天子思茂宰，天枝得英才。朗然清秋月，独出映吴台。落笔生绮绣，操刀振风雷。蠖屈虽百里，鹏鶱望三台。退食无外事，琴堂向山开。绿水寂以闲，白云有时来。河阳富奇藻，彭泽纵名杯。所恨不见之，犹如仰昭回。元恶昔滔天，疲人散幽草。惊川无活鳞，举邑罕遗老。誓雪会稽耻，将奔宛陵道。亚相素所重，投刃应桑林。独坐伤激扬，神融一开襟。弦歌欣再理，和乐醉人心。蠹政除害马，倾巢有归禽。壶浆候君来，聚舞共讴吟。农人弃蓑笠，蚕女堕缨簪。欢笑相拜贺，则知惠爱深。历职吾所闻，称贤尔为最。化洽一邦上，名驰三江外。峻节贯云霄，通方堪远大。能文变风俗，好客留轩盖。他日一来游，因之严光濑。","dynasty":"唐代","tags":"写人","title":"赠从孙义兴宰铭"}
{"author":"李白","content":"秦水别陇首，幽咽多悲声。胡马顾朔雪，躞蹀长嘶鸣。感物动我心，缅然含归情。昔视秋蛾飞，今见春蚕生。袅袅桑柘叶，萋萋柳垂荣。急节谢流水，羁心摇悬旌。挥涕且复去，恻怆何时平。","dynasty":"唐代","title":"古风其二十二"}
{"author":"李白","content":"彭蠡将天合，姑苏在日边。宁亲候海色，欲动孝廉船。窈窕晴江转，参差远岫连。相思无昼夜，东泣似长川。","dynasty":"唐代","title":"送王孝廉觐省"}
{"author":"李白","content":"北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人闻无此乐，此乐世中稀。","dynasty":"唐代","title":"赠历阳褚司马"}
{"author":"李白","content":"绿骥本天马，素非伏枥驹。长嘶向清风，倏忽凌九区。何言西北至，却走东南隅。世道有翻覆，前期难豫图。希君一翦拂，犹可骋中衢。","dynasty":"唐代","title":"赠崔咨议"}
{"author":"李白","content":"燕谷无暖气，穷岩闭严阴。邹子一吹律，能回天地心。","dynasty":"唐代","title":"邹衍谷"}
{"author":"李白","content":"昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。","dynasty":"唐代","title":"玩月金陵城西孙楚酒楼达曙歌吹日晚乘醉…访崔四侍御"}
{"author":"李白","content":"西登香炉峰，南见瀑布水。挂流三百丈，喷壑数十里。欻如飞电来，隐若白虹起。初惊河汉落，半洒云天里。仰观势转雄，壮哉造化功。海风吹不断，江月照还空。空中乱潈射，左右洗青壁。飞珠散轻霞，流沫沸穹石。而我乐名山，对之心益闲。无论漱琼液，还得洗尘颜。且谐宿所好，永愿辞人间。日照香炉生紫烟，遥看瀑布挂前川。飞流直下三千尺，疑是银河落九天。","dynasty":"唐代","tags":"小学古诗，山水，组诗","title":"望庐山瀑布水二首"}
{"author":"李白","content":"贾谊三年谪，班超万里侯。何如牵白犊，饮水对清流。","dynasty":"唐代","tags":"怀古，抒怀","title":"田园言怀"}
{"author":"李白","content":"晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。","dynasty":"唐代","title":"金陵三首其一"}
{"author":"李白","content":"少年费白日，歌笑矜朱颜。不知忽已老，喜见春风还。惜别且为欢，裴回桃李间。看花饮美酒，听鸟临晴山。向晚竹林寂，无人空闭关。","dynasty":"唐代","tags":"感慨，时间","title":"饯校书叔云"}
{"author":"李白","content":"圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。龟山蔽鲁国，有斧且无柯。归来归去来，宵济越洪波。","dynasty":"唐代","tags":"咏古，抒怀，怀才不遇，愤懑","title":"纪南陵题五松山"}
{"author":"李白","content":"双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。","dynasty":"唐代","tags":"寓言诗，写燕，爱情","title":"双燕离"}
{"author":"李白","content":"朝披梦泽云，笠钓青茫茫。暮跨紫鳞去，海气侵肌凉。","dynasty":"唐代","title":"阙题"}
{"author":"李白","content":"美人卷珠帘，深坐颦蛾眉。(颦一作：蹙)但见泪痕湿，不知心恨谁。","dynasty":"唐代","tags":"唐诗三百首，女子","title":"怨情"}
{"author":"李白","content":"小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。","dynasty":"唐代","tags":"写人，妇女","title":"湖边采莲妇"}
{"author":"李白","content":"长安春色归，先入青门道。绿杨不自持，从风欲倾倒。海燕还秦宫，双飞入帘栊。相思不相见，托梦辽城东。","dynasty":"唐代","title":"寓言三首其三"}
{"author":"李白","content":"我思仙人，乃在碧海之东隅。海寒多天风，白波连山倒蓬壶。长鲸喷涌不可涉，抚心茫茫泪如珠。西来青鸟东飞去，愿寄一书谢麻姑。","dynasty":"唐代","tags":"抒怀，志向，怀才不遇","title":"有所思"}
{"author":"李白","content":"岁星入汉年，方朔见明主。调笑当时人，中天谢云雨。一去麒麟阁，遂将朝市乖。故交不过门，秋草日上阶。当时何特达，独与我心谐。置酒凌歊台，欢娱未曾歇。歌动白紵山，舞回天门月。问我心中事，为君前致辞。君看我才能，何似鲁仲尼。大圣犹不遇，小儒安足悲。云南五月中，频丧渡泸师。毒草杀汉马，张兵夺云旗。至今西洱河，流血拥僵尸。将无七擒略，鲁女惜园葵。咸阳天下枢，累岁人不足。虽有数斗玉，不如一盘粟。赖得契宰衡，持钧慰风俗。自顾无所用，辞家方来归。霜惊壮士发，泪满逐臣衣。以此不安席，蹉跎身世违。终当灭卫谤，不受鲁人讥。","dynasty":"唐代","tags":"抒情，怀才不遇，壮志未酬，愤懑","title":"书怀赠南陵常赞府"}
{"author":"李白","content":"西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？","dynasty":"唐代","tags":"景点，登高，写山，抒情","title":"登太白峰"}
{"author":"李白","content":"玉面耶溪女，青娥红粉妆。一双金齿屐，两足白如霜。","dynasty":"唐代","title":"浣纱石上女"}
{"author":"李白","content":"四月上泰山，石屏御道开。六龙过万壑，涧谷随萦回。马迹绕碧峰，于今满青苔。飞流洒绝巘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬瀛，想象金银台。天门一长啸，万里清风来。玉女四五人，飘摇下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。清晓骑白鹿，直上天门山。山际逢羽人，方瞳好容颜。扪萝欲就语，却掩青云关。遗我鸟迹书，飘然落岩间。其字乃上古，读之了不闲。感此三叹息，从师方未还。平明登日观，举手开云关。精神四飞扬，如出天地间。黄河从西来，窈窕入远山。凭崖揽八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东暝。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入云汉，远望不盈尺。山花异人间，五月雪中白。终当遇安期，于此炼玉液。朝饮王母池，暝投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清晖，玉真连翠微。想像鸾凤舞，飘飖龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。","dynasty":"唐代","title":"游泰山六首（一作天宝元年四月从故御道上泰"}
{"author":"李白","content":"少年不得意，落魄无安居。愿随任公子，欲钓吞舟鱼。常时饮酒逐风景，壮心遂与功名疏。兰生谷底人不锄，云在高山空卷舒。汉家天子驰驷马，赤军蜀道迎相如。天门九重谒圣人，龙颜一解四海春。彤庭左右呼万岁，拜贺明主收沉沦。翰林秉笔回英眄，麟阁峥嵘谁可见。承恩初入银台门，著书独在金銮殿。龙钩雕镫白玉鞍，象床绮席黄金盘。当时笑我微贱者，却来请谒为交欢。一朝谢病游江海，畴昔相知几人在。前门长揖后门关，今日结交明日改。爱君山岳心不移，随君云雾迷所为。梦得池塘生春草，使我长价登楼诗。别后遥传临海作，可见羊何共和之。","dynasty":"唐代","title":"赠从弟南平太守之遥其一"}
{"author":"李白","content":"可叹东篱菊。茎疏叶且微。虽言异兰蕙。亦自有芳菲。未泛盈樽酒。徒沾清露辉。当荣君不采。飘落欲何依。","dynasty":"唐代","title":"感遇其二"}
{"author":"李白","content":"战国何纷纷。兵戈乱浮云。赵倚两虎斗。晋为六卿分。奸臣欲窃位。树党自相群。果然田成子。一旦杀齐君。","dynasty":"唐代","title":"古风其五十三"}
{"author":"李白","content":"松子栖金华，安期入蓬海。此人古之仙，羽化竟何在。浮生速流电，倏忽变光彩。天地无凋换，容颜有迁改。对酒不肯饮，含情欲谁待。","dynasty":"唐代","tags":"乐府，人生，感慨","title":"对酒行"}
{"author":"李白","content":"峨眉山月半轮秋，影入平羌江水流。夜发清溪向三峡，思君不见下渝州。","dynasty":"唐代","tags":"初中古诗，秋天，游历，写景，地名","title":"峨眉山月歌"}
{"author":"李白","content":"宋玉事楚王，立身本高洁。巫山赋綵云，郢路歌白雪。举国莫能和，巴人皆卷舌。一感登徒言，恩情遂中绝。","dynasty":"唐代","title":"感遇四首其四"}
{"author":"李白","content":"醉骑白花马，西走邯郸城。扬鞭动柳色，写鞚春风生。入郭登高楼，山川与云平。深宫翳绿草，万事伤人情。相如章华巅，猛气折秦嬴。两虎不可斗，廉公终负荆。提携袴中儿，杵臼及程婴。立孤就白刃，必死耀丹诚。平原三千客，谈笑尽豪英。毛君能颖脱，二国且同盟。皆为黄泉土，使我涕纵横。磊磊石子冈，萧萧白杨声。诸贤没此地，碑版有残铭。太古共今时，由来互哀荣。伤哉何足道，感激仰空名。赵俗爱长剑，文儒少逢迎。闲从博陵游，畅饮雪朝酲。歌酣易水动，鼓震丛台倾。日落把烛归，凌晨向燕京。方陈五饵策，一使胡尘清。","dynasty":"唐代","title":"自广平乘醉走马六十里至邯郸，登城楼览古书怀"}
{"author":"李白","content":"猛虎伏尺草，虽藏难蔽身。有如张公子，肮脏在风尘。岂无横腰剑，屈彼淮阴人。击筑向北燕，燕歌易水滨。归来泰山上，当与尔为邻。","dynasty":"唐代","tags":"友人，愤懑，抱负","title":"鲁郡尧祠送张十四游河北"}
{"author":"李白","content":"苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。","dynasty":"唐代","tags":"怀古，写人","title":"苏武"}
{"author":"李白","content":"西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。","dynasty":"唐代","tags":"咏史怀古，爱情","title":"西施/咏苎萝山"}
{"author":"李白","content":"一身自潇洒，万物何嚣喧。拙薄谢明时，栖闲归故园。二季过旧壑，四邻驰华轩。衣剑照松宇，宾徒光石门。山童荐珍果，野老开芳樽。上陈樵渔事，下叙农圃言。昨来荷花满，今见兰苕繁。一笑复一歌，不知夕景昏。醉罢同所乐，此情难具论。","dynasty":"唐代","title":"答从弟幼成过西园见赠"}
{"author":"李白","content":"风动荷花水殿香，姑苏台上宴吴王。西施醉舞娇无力，笑倚东窗白玉床。","dynasty":"唐代","tags":"写人，西施，借古讽今，讽刺，社会","title":"口号吴王美人半醉"}
{"author":"李白","content":"等闲经夏复经寒，梦里惊嗟岂暂安。南家风光当世少，西陵江浪过江难。周旋小字桃灯读，重迭遥山隔雾看。真是为君飡不得，书来莫说更加飡。","dynasty":"唐代","title":"代佳人寄翁参枢先辈"}
{"author":"李白","content":"懒摇白羽扇，裸袒青林中。脱巾挂石壁，露顶洒松风。","dynasty":"唐代","tags":"夏天，写山","title":"夏日山中"}
{"author":"李白","content":"兰陵美酒郁金香，玉碗盛来琥珀光。但使主人能醉客，不知何处是他乡。","dynasty":"唐代","tags":"赞美，豪迈，离别","title":"客中行/客中作"}
{"author":"李白","content":"弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。(览通：揽；明月一作：日月)抽刀断水水更流，举杯销愁愁更愁。(销愁一作消愁)人生在世不称意，明朝散发弄扁舟。","dynasty":"唐代","tags":"唐诗三百首，初中古诗，哲理，离别，抒怀，豪迈","title":"宣州谢脁楼饯别校书叔云"}
{"author":"李白","content":"众鸟高飞尽，孤云独去闲。相看两不厌，只有敬亭山。(只有一作：惟/唯)","dynasty":"唐代","tags":"小学古诗，写景，写山，孤独，无奈","title":"独坐敬亭山"}
{"author":"李白","content":"赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。","dynasty":"唐代","tags":"乐府，写人，赞颂，猖狂","title":"侠客行"}
{"author":"李白","content":"凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。(二水一作：一水)总为浮云能蔽日，长安不见使人愁。","dynasty":"唐代","tags":"唐诗三百首，高中古诗，咏史怀古","title":"登金陵凤凰台"}
{"author":"李白","content":"长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！","dynasty":"唐代","tags":"唐诗三百首，乐府，思念，伤怀","title":"长相思·其一"}
{"author":"李白","content":"海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。(四万一作：一万)我欲因之梦吴越，一夜飞度镜湖月。(度通：渡)湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜!","dynasty":"唐代","tags":"唐诗三百首，高中古诗，古体，记梦","title":"梦游天姥吟留别/梦游天姥山别东鲁诸公"}
{"author":"李白","content":"昨日登高罢，今朝更举觞。菊花何太苦，遭此两重阳？","dynasty":"唐代","tags":"重阳节，菊花，抒情","title":"九月十日即事"}
{"author":"李白","content":"云想衣裳花想容，春风拂槛露华浓。若非群玉山头见，会向瑶台月下逢。","dynasty":"唐代","tags":"唐诗三百首，乐府，赞美，女子","title":"清平调·其一"}
{"author":"李白","content":"久卧青山云，遂为青山客。山深云更好，赏弄终日夕。月衔楼间峰，泉漱阶下石。素心自此得，真趣非外惜。鼯啼桂方秋，风灭籁归寂。缅思洪崖术，欲往沧海隔。云车来何迟，抚几空叹息。","dynasty":"唐代","title":"日夕山中忽然有怀"}
{"author":"李白","content":"龙虎谢鞭策，鹓鸾不司晨。君看海上鹤，何似笼中鹑。独用天地心，浮云乃吾身。虽将簪组狎，若与烟霞亲。季父有英风，白眉超常伦。一官即梦寐，脱屣归西秦。窦公敞华筵，墨客尽来臻。燕歌落胡雁，郢曲回阳春。征马百度嘶，游车动行尘。踌躇未忍去，恋此四座人。饯离驻高驾，惜别空殷勤。何时竹林下，更与步兵邻。","dynasty":"唐代","tags":"送别，友情，饮酒","title":"对雪奉饯任城六父秩满归京"}
{"author":"李白","content":"淼淼望湖水。青青芦叶齐。归心落何处。日没大江西。歇马傍春草。欲行远道迷。谁忍子规鸟。连声向我啼。","dynasty":"唐代","title":"奔亡道中其五"}
{"author":"李白","content":"妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月胡蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少离别多。湘潭几日到，妾梦越风波。昨夜狂风度，吹折江头树。淼淼暗无边，行人在何处。好乘浮云骢，佳期兰渚东。鸳鸯绿蒲上，翡翠锦屏中。自怜十五余，颜色桃花红。那作商人妇，愁水复愁风。","dynasty":"唐代","tags":"乐府，妇女，爱情，叙事，思念，生活","title":"长干行二首"}
{"author":"李白","content":"长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。","dynasty":"唐代","tags":"写人，思念","title":"长相思三首"}
{"author":"李白","content":"凤飞九千仞，五章备綵珍。衔书且虚归，空入周与秦。横绝历四海，所居未得邻。吾营紫河车，千载落风尘。药物秘海岳，采铅青溪滨。时登大楼山，举手望仙真。羽驾灭去影，飙车绝回轮。尚恐丹液迟，志愿不及申。徒霜镜中发，羞彼鹤上人。桃李何处开，此花非我春。唯应清都境，长与韩众亲。","dynasty":"唐代","title":"古风其四"}
{"author":"李白","content":"青天何历历，明星如白石。黄姑与织女，相去不盈尺。银河无鹊桥，非时将安适。闺人理纨素，游子悲行役。瓶冰知冬寒，霜露欺远客。客似秋叶飞，飘飖不言归。别后罗带长，愁宽去时衣。乘月托宵梦，因之寄金徽。高楼入青天，下有白玉堂。明月看欲堕，当窗悬清光。遥夜一美人，罗衣沾秋霜。含情弄柔瑟，弹作陌上桑。弦声何激烈，风卷绕飞梁。行人皆踯躅，栖鸟起回翔。但写妾意苦，莫辞此曲伤。愿逢同心者，飞作紫鸳鸯。长绳难系日，自古共悲辛。黄金高北斗，不惜买阳春。石火无留光，还如世中人。即事已如梦，后来我谁身。提壶莫辞贫，取酒会四邻。仙人殊恍惚，未若醉中真。清都绿玉树，灼烁瑶台春。攀花弄秀色，远赠天仙人。香风送紫蕊，直到扶桑津。取掇世上艳，所贵心之珍。相思传一笑，聊欲示情亲。今日风日好，明日恐不如。春风笑于人，何乃愁自居。吹箫舞彩凤，酌醴鲙神鱼。千金买一醉，取乐不求馀。达士遗天地，东门有二疏。愚夫同瓦石，有才知卷舒。无事坐悲苦，块然涸辙鱼。运速天地闭，胡风结飞霜。百草死冬月，六龙颓西荒。太白出东方，彗星扬精光。鸳鸯非越鸟，何为眷南翔。惟昔鹰将犬，今为侯与王。得水成蛟龙，争池夺凤凰。北斗不酌酒，南箕空簸扬。世路今太行，回车竟何托。万族皆凋枯，遂无少可乐。旷野多白骨，幽魂共销铄。荣贵当及时，春华宜照灼。人非昆山玉，安得长璀错。身没期不朽，荣名在麟阁。月色不可扫，客愁不可道。玉露生秋衣，流萤飞百草。日月终销毁，天地同枯槁。蟪蛄啼青松，安见此树老。金丹宁误俗，昧者难精讨。尔非千岁翁，多恨去世早。饮酒入玉壶，藏身以为宝。生者为过客，死者为归人。天地一逆旅，同悲万古尘。月兔空捣药，扶桑已成薪。白骨寂无言，青松岂知春。前后更叹息，浮荣安足珍。仙人骑彩凤，昨下阆风岑。海水三清浅，桃源一见寻。遗我绿玉杯，兼之紫琼琴。杯以倾美酒，琴以闲素心。二物非世有，何论珠与金。琴弹松里风，杯劝天上月。风月长相知，世人何倏忽。涉江弄秋水，爱此荷花鲜。攀荷弄其珠，荡漾不成圆。佳人彩云里，欲赠隔远天。相思无由见，怅望凉风前。去去复去去，辞君还忆君。汉水既殊流，楚山亦此分。人生难称意，岂得长为群。越燕喜海日，燕鸿思朔云。别久容华晚，琅玕不能饭。日落知天昏，梦长觉道远。望夫登高山，化石竟不返。","dynasty":"唐代","title":"拟古十二首"}
{"author":"李白","content":"今日竹林宴，我家贤侍郎。三杯容小阮，醉后发清狂。","dynasty":"唐代","title":"陪侍郎叔游洞庭醉后三首其一"}
{"author":"李白","content":"汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。","dynasty":"唐代","title":"望汉阳柳色，寄王宰"}
{"author":"李白","content":"庐山东南五老峰，青天削出金芙蓉。九江秀色可揽结，吾将此地巢云松。","dynasty":"唐代","tags":"山峰","title":"登庐山五老峰"}
{"author":"李白","content":"右军本清真，潇洒出风尘。山阴遇羽客，爱此好鹅宾。扫素写道经，笔精妙入神。书罢笼鹅去，何曾别主人。","dynasty":"唐代","tags":"写人","title":"王右军"}
{"author":"李白","content":"君家全盛日，台鼎何陆离！斩鳌翼娲皇，炼石补天维。一回日月顾，三入凤凰池。失势青门傍，种瓜复几时？犹会众宾客，三千光路岐。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。","dynasty":"唐代","tags":"离别，抒怀，感慨，伤感","title":"窜夜郎于乌江留别宗十六璟"}
{"author":"李白","content":"燕臣昔恸哭，五月飞秋霜。庶女号苍天，震风击齐堂。精诚有所感，造化为悲伤。而我竟何辜，远身金殿傍。浮云蔽紫闼，白日难回光。群沙秽明珠，众草凌孤芳。古来共叹息，流泪空沾裳。","dynasty":"唐代","title":"古风其三十七"}
{"author":"李白","content":"齐瑟弹东吟，秦弦弄西音。慷慨动颜魄，使人成荒淫。彼美佞邪子，婉娈来相寻。一笑双白璧，再歌千黄金。珍色不顾道，讵惜飞光沉。安识紫霞客，瑶台鸣素琴。","dynasty":"唐代","tags":"批判，社会","title":"古风其五十五"}
{"author":"李白","content":"桃波一步地，了了语声闻。闇与山僧别，低头礼白云。","dynasty":"唐代","title":"秋浦歌十七首其十七"}
{"author":"李白","content":"禁庭春昼，莺羽披新绣。百草巧求花下斗，只赌珠玑满斗¤日晚却理残妆，御前闲舞霓裳。谁道腰肢窈窕，折旋笑得君王。禁闱秋夜，月探金窗罅。玉帐鸳鸯喷兰麝，时落银灯香灺¤女伴莫话孤眠，六宫罗绮三千。一笑皆生百媚，宸衷教在谁边。烟深水阔，音信无由达。惟有碧天云外月，偏照悬悬离别¤尽日感事伤怀，愁眉似锁难开。夜夜长留半被，待君魂梦归来。鸾衾凤褥，夜夜常孤宿。更被银台红蜡烛，学妾泪珠相续¤花貌些子时光，抛人远泛潇湘。欹枕悔听寒漏，声声滴断愁肠。画堂晨起，来报雪花坠。高卷帘栊看佳瑞，皓色远迷庭砌¤盛气光引炉烟，素草寒生玉佩。应是天仙狂醉，乱把白云揉碎。","dynasty":"唐代","title":"清平乐（一名忆萝月）"}
{"author":"李白","content":"南登杜陵上，北望五陵间。秋水明落日，流光灭远山。","dynasty":"唐代","tags":"抒情，归隐，山水","title":"杜陵绝句"}
{"author":"李白","content":"海客乘天风，将船远行役。譬如云中鸟，一去无踪迹。","dynasty":"唐代","tags":"写人，漂泊","title":"估客行"}
{"author":"李白","content":"黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目松。仙人炼玉处，羽化留馀踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。","dynasty":"唐代","tags":"写山，写景，送别","title":"送温处士归黄山白鹅峰旧居"}
{"author":"李白","content":"白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。王公希代宝，弃世一何早。吊死不及哀，殡宫已秋草。悲来欲脱剑，挂向何枝好。哭向茅山虽未摧，一生泪尽丹阳道。王家碧瑶树，一树忽先摧。海内故人泣，天涯吊鹤来。未成霖雨用，先失济川材。一罢广陵散，鸣琴更不开。","dynasty":"唐代","title":"自溧水道哭王炎三首"}
{"author":"李白","content":"高楼入青天，下有白玉堂。明月看欲堕，当窗悬清光。遥夜一美人，罗衣沾秋霜。含情弄柔瑟，弹作陌上桑。弦声何激烈，风卷绕飞梁。行人皆踯躅，栖鸟起回翔。但写妾意苦，莫辞此曲伤。愿逢同心者，飞作紫鸳鸯。","dynasty":"唐代","title":"拟古其二"}
{"author":"李白","content":"窜逐勿复哀，惭君问寒灰。浮云本无意，吹落章华台。远别泪空尽，长愁心已摧。二年吟泽畔，憔悴几时回。","dynasty":"唐代","title":"赠别郑判官"}
{"author":"李白","content":"七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。","dynasty":"唐代","title":"送长沙陈太守二首其二"}
{"author":"李白","content":"痛饮龙筇下，灯青月复寒。醉歌惊白鹭，半夜起沙滩。","dynasty":"唐代","title":"送殷淑三首其三"}
{"author":"李白","content":"妾在舂陵东。君居汉江岛。一日望花光。往来成白道。(上二句一作日日采蘼芜。上山成白道。)一为云雨别。此地生秋草。秋草秋蛾飞。相思愁落晖。何由一相见。灭烛解罗衣。(上二句一作昔时携手去。今日流泪归。遥知不得意。玉箸点罗衣。)","dynasty":"唐代","title":"寄远其七"}
{"author":"李白","content":"晓峰如画碧参差，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。","dynasty":"唐代","title":"别匡山"}
{"author":"李白","content":"昔别黄鹤楼，蹉跎淮海秋。俱飘零落叶，各散洞庭流。中年不相见，蹭蹬游吴越。何处我思君？天台绿萝月。会稽风月好，却绕剡溪回。云山海上出，人物镜中来。一度浙江北，十年醉楚台。荆门倒屈宋，梁苑倾邹枚。苦笑我夸诞，知音安在哉？大盗割鸿沟，如风扫秋叶。吾非济代人，且隐屏风叠。中夜天中望，忆君思见君。明朝拂衣去，永与海鸥群。","dynasty":"唐代","tags":"友谊，抒怀，怀才不遇","title":"赠王判官时余归隐居庐山屏风叠"}
{"author":"李白","content":"共公赫怒，天维中摧。鲲鲸喷荡，扬涛起雷。鱼龙陷人，成此祸胎。火焚昆山，玉石相硾。仰希霖雨，洒宝炎煨。箭发石开，戈挥日回。邹衍恸哭，燕霜飒来，微诚不感。犹絷夏台。苍鹰搏攫，丹棘崔嵬。豪圣凋枯，王风伤哀。斯文未丧，东岳岂颓。穆逃楚难，邹脱吴灾。见机苦迟，二公所咍。骥不骤进，麟何来哉。星离一门，草掷二孩。万愤结习，忧从中催。金瑟玉壶，尽为愁媒。举酒太息，泣血盈杯。台星再朗，天网重恢。屈法申恩，弃瑕取材。冶长非罪，尼父无猜。覆盆倘举，应照寒灰。","dynasty":"唐代","title":"上崔相百忧章（时在浔阳狱）"}
{"author":"李白","content":"辟邪伎作鼓吹惊，雉子班之奏曲成，喔咿振迅欲飞鸣。扇锦翼，雄风生，双雌同饮啄，趫悍谁能争。乍向草中耿介死，不求黄金笼下生。天地至广大，何惜遂物情。善卷让天子，务光亦逃名。所贵旷士怀，朗然合太清。","dynasty":"唐代","title":"乐府杂曲。鼓吹曲辞。雉子班"}
{"author":"李白","content":"仿佛古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。","dynasty":"唐代","title":"望夫石"}
{"author":"李白","content":"天为国家孕英才，森森矛戟拥灵台。浩荡深谋喷江海，纵横逸气走风雷。丈夫立身有如此，一呼三军皆披靡。卫青谩作大将军，白起真成一竖子。","dynasty":"唐代","title":"述德兼陈情上哥舒大夫"}
{"author":"李白","content":"安石在东山，无心济天下。一起振横流，功成复潇洒。大贤有卷舒，季叶轻风雅。匡复属何人，君为知音者。传闻武安将，气振长平瓦。燕赵期洗清，周秦保宗社。登朝若有言，为访南迁贾。","dynasty":"唐代","title":"赠常侍御"}
{"author":"李白","content":"白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处？桂树青云端。","dynasty":"唐代","tags":"写人","title":"赠参寥子"}
{"author":"李白","content":"帝子潇湘去不还，空馀秋草洞庭间。淡扫明湖开玉镜，丹青画出是君山。","dynasty":"唐代","title":"陪族叔刑部侍郎晔及中书贾舍人至游洞庭五首其五"}
{"author":"李白","content":"船上齐桡乐，湖心泛月归。白鸥闲不去，争拂酒筵飞。","dynasty":"唐代","title":"陪侍郎叔游洞庭醉后三首其二"}
{"author":"李白","content":"伯阳仙家子，容色如青春。日月秘灵洞，云霞辞世人。化心养精魄，隐几窅天真。莫作千年别，归来城郭新。","dynasty":"唐代","title":"送李青归华阳川"}
{"author":"李白","content":"闻说金华渡。东连五百滩。全胜若耶好。莫道此行难。猿啸千溪合。松风五月寒。他年一携手。摇艇入新安。","dynasty":"唐代","title":"见京兆韦参军量移东阳其二"}
{"author":"李白","content":"天子居未央，妾侍卷衣裳。顾无紫宫宠，敢拂黄金床。水至亦不去，熊来尚可当。微身奉日月，飘若萤之光。愿君采葑菲，无以下体妨。","dynasty":"唐代","title":"杂曲歌辞秦女卷衣"}
{"author":"李白","content":"鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，屯云河车载玉女。载玉女，过紫皇，紫皇乃赐白兔所捣之药方。后天而老凋三光，下视瑶池见王母，蛾眉萧飒如秋霜。","dynasty":"唐代","tags":"乐府，神话，抒情","title":"飞龙引二首·其二"}
{"author":"李白","content":"仙女下，董双成，汉殿夜凉吹玉笙。曲终却从仙官去，万户千门惟月明。河汉女，玉炼颜，云輧往往在人间。九霄有路去无迹，袅袅香风生佩环。","dynasty":"唐代","title":"桂殿秋"}
{"author":"李白","content":"宛溪霜夜听猿愁，去国长如不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。","dynasty":"唐代","tags":"人生，友情，相思","title":"寄崔侍御"}
{"author":"李白","content":"何处名僧到水西，乘舟弄月宿泾溪。平明别我上山去，手携金策踏云梯。腾身转觉三天近，举足回看万岭低。谑浪肯居支遁下，风流还与远公齐。此度别离何日见，相思一夜暝猿啼。","dynasty":"唐代","tags":"写景，生活，闲适，向往，友谊","title":"别山僧"}
{"author":"李白","content":"青云少年子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。","dynasty":"唐代","tags":"青年","title":"少年子"}
{"author":"李白","content":"宋玉事楚王，立身本高洁。巫山赋綵云，郢路歌白雪。举国莫能和，巴人皆卷舌。一感登徒言，恩情遂中绝。","dynasty":"唐代","title":"感遇四首其四"}
{"author":"李白","content":"沅湘春色还，风暖烟草绿。古之伤心人，于此肠断续。予非怀沙客，但美采菱曲。所愿归东山，寸心于此足。","dynasty":"唐代","title":"春滞沅湘有怀山中"}
{"author":"李白","content":"七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。","dynasty":"唐代","title":"送长沙陈太守二首其二"}
{"author":"李白","content":"送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。","dynasty":"唐代","title":"送友人游梅湖"}
{"author":"李白","content":"宋国梧台东。野人得燕石。(以上二句一作宋人枉千金。去国买燕石。)夸作天下珍。却哂赵王璧。赵璧无缁磷。燕石非贞真。流俗多错误。岂知玉与珉。","dynasty":"唐代","title":"古风其五十"}
{"author":"李白","content":"二帝巡游俱未回，五陵松柏使人哀。诸侯不救河南地，更喜贤王远道来。","dynasty":"唐代","tags":"战争，叙事","title":"永王东巡歌·其五"}
{"author":"李白","content":"美人在时花满堂，美人去后空馀床。床中绣被卷不寝，至今三载犹闻香。香亦竟不灭，人亦竟不来。相思黄叶落，白露点青苔。","dynasty":"唐代","title":"杂曲歌辞其二"}
{"author":"李白","content":"越水绕碧山，周回数千里。乃是天镜中，分明画相似。爱此从冥搜，永怀临湍游。一为沧波客，十见红蕖秋。观涛壮天险，望海令人愁。路遐迫西照，岁晚悲东流。何必探禹穴，逝将归蓬丘。不然五湖上，亦可乘扁舟。","dynasty":"唐代","title":"越中秋怀"}
{"author":"李白","content":"东风扇淑气，水木荣春晖。白日照绿草，落花散且飞。孤云还空山，众鸟各已归。彼物皆有托，吾生独无依。对此石上月，长醉歌芳菲。","dynasty":"唐代","title":"春日独酌二首其一"}
{"author":"李白","content":"胡人吹玉笛，一半是秦声。十月吴山晓，梅花落敬亭。愁闻出塞曲，泪满逐臣缨。却望长安道，空怀恋主情。","dynasty":"唐代","tags":"音乐，抒情","title":"观胡人吹笛"}
{"author":"李白","content":"真僧法号号僧伽，有时与我论三车。问言诵咒几千遍，口道恒河沙复沙。此僧本住南天竺，为法头陀来此国。戒得长天秋月明，心如世上青莲色。意清净，貌棱棱。亦不减，亦不增。瓶里千年铁柱骨，手中万岁胡孙藤。嗟予落魄江淮久，罕遇真僧说空有。一言散尽波罗夷，再礼浑除犯轻垢。","dynasty":"唐代","title":"僧伽歌"}
{"author":"李白","content":"将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。","dynasty":"唐代","tags":"乐府，写马，战争","title":"发白马"}
{"author":"李白","content":"斗酒勿为薄，寸心贵不忘。坐惜故人去，偏令游子伤。离颜怨芳草，春思结垂杨。挥手再三别，临岐空断肠。","dynasty":"唐代","tags":"送别，友人，离别","title":"南阳送客"}
{"author":"李白","content":"从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。","dynasty":"唐代","tags":"乐府，战争，建功立业","title":"从军行"}
{"author":"李白","content":"故人西辞黄鹤楼，烟花三月下扬州。孤帆远影碧空尽，唯见长江天际流。(唯通：惟)","dynasty":"唐代","tags":"唐诗三百首，小学古诗，写景，写水，长江，地名，离别，友情，送别，早教古诗100首，古诗里的十二个月","title":"黄鹤楼送孟浩然之广陵"}
{"author":"李白","content":"吴刀剪綵缝舞衣，明妆丽服夺春辉。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。","dynasty":"唐代","title":"舞曲歌辞其三"}
{"author":"李白","content":"吾家白额驹，远别临东道。他日相思一梦君，应得池塘生春草。","dynasty":"唐代","title":"送舍弟"}
{"author":"李白","content":"少年不得意，落魄无安居。愿随任公子，欲钓吞舟鱼。常时饮酒逐风景，壮心遂与功名疏。兰生谷底人不锄，云在高山空卷舒。汉家天子驰驷马，赤军蜀道迎相如。天门九重谒圣人，龙颜一解四海春。彤庭左右呼万岁，拜贺明主收沈沦。翰林秉笔回英眄，麟阁峥嵘谁可见。承恩初入银台门，著书独在金銮殿。龙钩雕镫白玉鞍，象床绮席黄金盘。当时笑我微贱者，却来请谒为交欢。一朝谢病游江海，畴昔相知几人在。前门长揖后门关，今日结交明日改。爱君山岳心不移，随君云雾迷所为。梦得池塘生春草，使我长价登楼诗。别后遥传临海作，可见羊何共和之。","dynasty":"唐代","title":"赠从弟南平太守之遥二首其一"}
{"author":"李白","content":"蓝岑竦天壁，突兀如鲸额。奔蹙横澄潭，势吞落星石。沙带秋月明，水摇寒山碧。佳境宜缓棹，清辉能留客。恨君阻欢游，使我自惊惕。所期俱卜筑，结茅炼金液。","dynasty":"唐代","tags":"写山，劝诫，友人，隐居","title":"泾溪南蓝山下有落星潭可以卜筑余泊舟石上寄何判官昌浩"}
{"author":"李白","content":"三山怀谢脁，水澹望长安。芜没河阳县，秋江正北看。卢龙霜气冷，鳷鹊月光寒。耿耿忆琼树，天涯寄一欢。","dynasty":"唐代","title":"三山望金陵，寄殷淑"}
{"author":"李白","content":"行至上留田，孤坟何峥嵘。积此万古恨，春草不复生。悲风四边来，肠断白杨声。借问谁家地，埋没蒿里茔。古老向余言，言是上留田，蓬科马鬣今已平。昔之弟死兄不葬，他人于此举铭旌。一鸟死，百鸟鸣。一兽走，百兽惊。桓山之禽别离苦，欲去回翔不能征。田氏仓卒骨肉分，青天白日摧紫荆。交柯之木本同形，东枝憔悴西枝荣。无心之物尚如此，参商胡乃寻天兵。孤竹延陵，让国扬名。高风缅邈，颓波激清。尺布之谣，塞耳不能听。","dynasty":"唐代","tags":"乐府，讽刺","title":"上留田行"}
{"author":"李白","content":"鲁客抱白鹤，别余往泰山。初行若片云，杳在青崖间。高高至天门，日观近可攀。云山望不及，此去何时还。","dynasty":"唐代","tags":"写景，向往，抒情","title":"送范山人归泰山"}
{"author":"李白","content":"魏都接燕赵，美女夸芙蓉。淇水流碧玉，舟车日奔冲。青楼夹两岸，万室喧歌钟。天下称豪贵，游此每相逢。洛阳苏季子，剑戟森词锋。六印虽未佩，轩车若飞龙。黄金数百镒，白璧有几双。散尽空掉臂，高歌赋还邛。落魄乃如此，何人不相从？远别隔两河，云山杳千重。何时更杯酒，再得论心胸。","dynasty":"唐代","tags":"离别，写景，友情","title":"魏郡别苏明府因北游"}
{"author":"李白","content":"大梁贵公子，气盖苍梧云。若无三千客，谁道信陵君。救赵复存魏，英威天下闻。邯郸能屈节，访博从毛薛。夷门得隐沦，而与侯生亲。仍要鼓刀者，乃是袖槌人。好士不尽心，何能保其身。多君重然诺，意气遥相托。五马入市门，金鞍照城郭。都忘虎竹贵，且与荷衣乐。去去桃花源，何时见归轩。相思无终极，肠断朗江猿。","dynasty":"唐代","title":"博平郑太守自庐山千里相寻入江夏北市门见访…立马赠别"}
{"author":"李白","content":"长绳难系日，自古共悲辛。黄金高北斗，不惜买阳春。石火无留光，还如世中人。即事已如梦，后来我谁身。提壶莫辞贫，取酒会四邻。仙人殊恍惚，未若醉中真。","dynasty":"唐代","title":"拟古十二首其三"}
{"author":"李白","content":"大雅久不作，吾衰竟谁陈？王风委蔓草，战国多荆榛。龙虎相啖食，兵戈逮狂秦。正声何微茫，哀怨起骚人。扬马激颓波，开流荡无垠。废兴虽万变，宪章亦已沦。自从建安来，绮丽不足珍。圣代复元古，垂衣贵清真。群才属休明，乘运共跃鳞。文质相炳焕，众星罗秋旻。我志在删述，垂辉映千春。希圣如有立，绝笔于获麟。","dynasty":"唐代","tags":"抒怀","title":"古风·大雅久不作"}
{"author":"李白","content":"我家敬亭下，辄继谢公作。相去数百年，风期宛如昨。登高素秋月，下望青山郭。俯视鸳鹭群，饮啄自鸣跃。夫子虽蹭蹬，瑶台雪中鹤。独立窥浮云，其心在寥廓。时来顾我笑，一饭葵与藿。世路如秋风，相逢尽萧索。腰间玉具剑，意许无遗诺。壮士不可轻，相期在云阁。","dynasty":"唐代","title":"游敬亭寄崔侍御（一本作登古城望府中寄崔侍御）"}
{"author":"李白","content":"吾爱王子晋，得道伊洛滨。金骨既不毁，玉颜长自春。可怜浮丘公，猗靡与情亲。举首白日间，分明谢时人。二仙去已远，梦想空殷勤。可叹东篱菊，茎疏叶且微。虽言异兰蕙，亦自有芳菲。未泛盈樽酒，徒沾清露辉。当荣君不采，飘落欲何依。昔余闻姮娥，窃药驻云发。不自娇玉颜，方希炼金骨。飞去身莫返，含笑坐明月。紫宫夸蛾眉，随手会凋歇。宋玉事楚王，立身本高洁。巫山赋彩云，郢路歌白雪。举国莫能和，巴人皆卷舌。一感登徒言，恩情遂中绝。","dynasty":"唐代","title":"感遇四首"}
{"author":"李白","content":"金镜霾六国，亡新乱天经。焉知高光起，自有羽翼生？萧曹安屹屼，耿贾摧欃枪。吾家有季父，杰出圣代英。虽无三台位，不借四豪名。激昂风云气，终协龙虎精。弱冠燕赵来，贤彦多逢迎。鲁连善谈笑，季布折公卿。遥知礼数绝，常恐不合并。惕想结宵梦，素心久已冥。顾惭青云器，谬奉玉樽倾。山阳五百年，绿竹忽再荣。高歌振林木，大笑喧雷霆。落笔洒篆文，崩云使人惊。吐辞又炳焕，五色罗华星。秀句满江国，高才掞天庭。宰邑艰难时，浮云空古城。居人若薙草，扫地无纤茎。惠泽及飞走，农夫尽归耕。广汉水万里，长流玉琴声。雅颂播吴越，还如泰阶平。小子别金陵，来时白下亭。群凤怜客鸟，差池相哀鸣。各拔五色毛，意重泰山轻。赠微所费广，斗水浇长鲸。弹剑歌苦寒，严风起前楹。月衔天门晓，霜落牛渚清。长叹即归路，临川空屏营。","dynasty":"唐代","tags":"叙事","title":"献从叔当涂宰阳冰"}
{"author":"李白","content":"乘君素舸泛泾西，宛似云门对若溪。且从康乐寻山水，何必东游入会稽。","dynasty":"唐代","title":"与谢良辅游泾川陵岩寺"}
{"author":"李白","content":"日晚湘水绿，孤舟无端倪。明湖涨秋月，独泛巴陵西。过憩裴逸人，岩居陵丹梯。抱琴出深竹，为我弹鹍鸡。曲尽酒亦倾，北窗醉如泥。人生且行乐，何必组与珪。","dynasty":"唐代","title":"夜泛洞庭，寻裴侍御清酌"}
{"author":"李白","content":"焰随红日去，烟逐暮云飞。（令一日赋山火诗云：“野火烧山后，人归火不归。”思轧不属，白从旁缀其下句，令惭止）绿鬓随波散，红颜逐浪无。因何逢伍相，应是想秋胡。（白从令观涨，有女子溺死江上，令赋诗云：二八谁家女，漂来倚岸芦。鸟窥眉上翠，鱼弄口旁珠。令复苦吟，白辄应声继之）举袖露条脱，招我饭胡麻。（见《二老堂诗话》）","dynasty":"唐代","title":"句"}
{"author":"李白","content":"秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。","dynasty":"唐代","title":"秋浦歌十七首其二"}
{"author":"李白","content":"嗟予沉迷，猖獗已久。五十知非，古人尝有。立言补过，庶存不朽。包荒匿瑕，蓄此顽丑。月出致讥，贻愧皓首。感悟遂晚，事往日迁。白璧何辜，青蝇屡前。群轻折轴，下沉黄泉。众毛飞骨，上凌青天。萋斐暗成，贝锦粲然。泥沙聚埃，珠玉不鲜。洪焰烁山，发自纤烟。苍波荡日，起于微涓。交乱四国，播于八埏。拾尘掇蜂，疑圣猜贤。哀哉悲夫，谁察予之贞坚。彼妇人之猖狂，不如鹊之强强。彼妇人之淫昏，不如鹑之奔奔。坦荡君子，无悦簧言。擢发续罪，罪乃孔多。倾海流恶，恶无以过。人生实难，逢此织罗。积毁销金，沉忧作歌。天未丧文，其如余何。妲己灭纣，褒女惑周。天维荡覆，职此之由。汉祖吕氏，食其在傍。秦皇太后，毐亦淫荒。螮蝀作昏，遂掩太阳。万乘尚尔，匹夫何伤。辞殚意穷，心切理直。如或妄谈，昊天是殛。子野善听，离娄至明。神靡遁响，鬼无逃形。不我遐弃，庶昭忠诚。","dynasty":"唐代","title":"雪谗诗赠友人"}
{"author":"李白","content":"岚光深院里，傍砌水泠泠。野燕巢官舍，溪云入古厅。日斜孤吏过，帘捲乱峰青。五色神仙尉，焚香读道经。","dynasty":"唐代","title":"赠江油尉厅"}
{"author":"李白","content":"云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱都护歌，心摧泪如雨。万人凿盘石，无由达江浒。君看石芒砀，掩泪悲千古。","dynasty":"唐代","title":"相和歌辞丁都护歌"}
{"author":"李白","content":"日下空庭暮，城荒古迹馀。地形连海尽，天影落江虚。旧赏人虽隔，新知乐未疏。彩云思作赋，丹壁间藏书。楂拥随流叶，萍开出水鱼。夕来秋兴满，回首意何如。","dynasty":"唐代","title":"秋日与张少府、楚城韦公藏书高斋作"}
{"author":"李白","content":"汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。","dynasty":"唐代","title":"望汉阳柳色，寄王宰"}
{"author":"李白","content":"大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。","dynasty":"唐代","tags":"壮志未酬，眷恋，惋惜","title":"临路歌"}
{"author":"李白","content":"涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。","dynasty":"唐代","tags":"荷花，言志，惆怅","title":"折荷有赠"}
{"author":"李白","content":"东道烟霞主。西江诗酒筵。相逢不觉醉。日堕历阳川。","dynasty":"唐代","title":"出妓金陵子呈卢六其三"}
{"author":"李白","content":"多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。","dynasty":"唐代","title":"送内寻庐山女道士李腾空二首其二"}
{"author":"李白","content":"李斯未相秦，且逐东门兔。宋玉事襄王，能为高唐赋。常闻绿水曲，忽此相逢遇。扫洒青天开，豁然披云雾。葳蕤紫鸾鸟，巢在昆山树。惊风西北吹，飞落南溟去。早怀经济策，特受龙颜顾。白玉栖青蝇，君臣忽行路。人生感分义，贵欲呈丹素。何日清中原，相期廓天步。","dynasty":"唐代","title":"赠溧阳宋少府陟"}
{"author":"李白","content":"太白何苍苍。星辰上森列。去天三百里。邈尔与世绝。中有绿发翁。披云卧松雪。不笑亦不语。冥栖在岩穴。我来逢真人。长跪问宝诀。粲然启玉齿。授以炼药说。铭骨传其语。竦身已电灭。仰望不可及。苍然五情热。吾将营丹砂。永与世人别。","dynasty":"唐代","title":"古风其五"}
{"author":"李白","content":"秦开蜀道置金牛，汉水元通星汉流。天子一行遗圣迹，锦城长作帝王州。","dynasty":"唐代","title":"上皇西巡南京歌十首其八"}
{"author":"李白","content":"谷口郑子真，躬耕在岩石。高名动京师，天下皆籍籍。斯人竟不起，云卧从所适。苟无济代心，独善亦何益。惟君家世者，偃息逢休明。谈天信浩荡，说剑纷纵横。谢公不徒然，起来为苍生。秘书何寂寂，无乃羁豪英。且复归碧山，安能恋金阙。旧宅樵渔地，蓬蒿已应没。却顾女几峰，胡颜见云月。徒为风尘苦，一官已白须。气同万里合，访我来琼都。披云睹青天，扪虱话良图。留侯将绮里，出处未云殊。终与安社稷，功成去五湖。","dynasty":"唐代","tags":"励志","title":"赠韦秘书子春二首"}
{"author":"李白","content":"镜湖流水漾清波，狂客归舟逸兴多。山阴道士如相见，应写黄庭换白鹅。","dynasty":"唐代","tags":"赠别，友情","title":"送贺宾客归越"}
{"author":"李白","content":"汉道昔云季，群雄方战争。霸图各未立，割据资豪英。赤伏起颓运，卧龙得孔明。当其南阳时，陇亩躬自耕。鱼水三顾合，风云四海生。武侯立岷蜀，壮志吞咸京。何人先见许，但有崔州平。余亦草间人，颇怀拯物情。晚途值子玉，华发同衰荣。托意在经济，结交为弟兄。毋令管与鲍，千载独知名。","dynasty":"唐代","tags":"抱负","title":"读诸葛武侯传书怀赠长安崔少府叔封昆季"}
{"author":"李白","content":"朝涉白水源，暂与人俗疏。岛屿佳境色，江天涵清虚。目送去海云，心闲游川鱼。长歌尽落日，乘月归田庐。","dynasty":"唐代","title":"游南阳白水登石激作"}
{"author":"李白","content":"美人为政本忘机，服药求仙事不违。叶县已泥丹灶毕，瀛洲当伴赤松归。先师有诀神将助，大圣无心火自飞。九转但能生羽翼，双凫忽去定何依。","dynasty":"唐代","title":"题雍丘崔明府丹灶"}
{"author":"李白","content":"明宰试舟楫，张灯宴华池。文招梁苑客，歌动郢中儿。月色望不尽，空天交相宜。令人欲泛海，只待长风吹。","dynasty":"唐代","title":"秋夜与刘砀山泛宴喜亭池"}
{"author":"李白","content":"刬却君山好，平铺湘水流。巴陵无限酒，醉杀洞庭秋。","dynasty":"唐代","title":"陪侍郎叔游洞庭醉后三首其三"}
{"author":"李白","content":"雁度秋色远，日静无云时。客心不自得，浩漫将何之。忽忆范野人，闲园养幽姿。茫然起逸兴，但恐行来迟。城壕失往路，马首迷荒陂。不惜翠云裘，遂为苍耳欺。入门且一笑，把臂君为谁。酒客爱秋蔬，山盘荐霜梨。他筵不下箸，此席忘朝饥。酸枣垂北郭，寒瓜蔓东篱。还倾四五酌，自咏猛虎词。近作十日欢，远为千载期。风流自簸荡，谑浪偏相宜。酣来上马去，却笑高阳池。","dynasty":"唐代","tags":"友情，豪放，饮酒","title":"寻鲁城北范居士失道落苍耳中见范置酒摘苍耳作"}
{"author":"李白","content":"云想衣裳花想容，春风拂槛露华浓。若非群玉山头见，会向瑶台月下逢。","dynasty":"唐代","tags":"唐诗三百首，乐府，赞美，女子","title":"清平调·其一"}
{"author":"李白","content":"一为迁客去长沙，西望长安不见家。黄鹤楼中吹玉笛，江城五月落梅花。","dynasty":"唐代","tags":"贬谪，抒情，思乡，忧国忧民","title":"与史郎中钦听黄鹤楼上吹笛/题北榭碑"}
{"author":"李白","content":"水国秋风夜，殊非远别时。长安如梦里，何日是归期。","dynasty":"唐代","tags":"送别，抒怀，壮志未酬","title":"送陆判官往琵琶峡"}
{"author":"李白","content":"谢公离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。","dynasty":"唐代","title":"谢公亭（盖谢脁、范云之所游）"}
{"author":"李白","content":"箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙。","dynasty":"唐代","tags":"宋词三百首，豪放，女子，思念，忧愁","title":"忆秦娥·箫声咽"}
{"author":"李白","content":"危楼高百尺，手可摘星辰。不敢高声语，恐惊天上人。","dynasty":"唐代","tags":"纪游，写景，早教古诗100首","title":"夜宿山寺"}
{"author":"李白","content":"金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？","dynasty":"唐代","tags":"怀才不遇，励志，组诗","title":"行路难三首"}
{"author":"李白","content":"　　夫天地者，万物之逆旅也；光阴者，百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。(桃花一作：桃李)","dynasty":"唐代","tags":"古文观止，宴饮，抒怀，序文","title":"春夜宴桃李园序/春夜宴从弟桃花园序"}
{"author":"李白","content":"炉火照天地，红星乱紫烟。赧郎明月夜，歌曲动寒川。","dynasty":"唐代","tags":"秋夜，赞美，工人，劳动，早教古诗100首","title":"秋浦歌十七首·其十四"}
{"author":"李白","content":"燕草如碧丝，秦桑低绿枝。当君怀归日，是妾断肠时。春风不相识，何事入罗帏。","dynasty":"唐代","tags":"唐诗三百首，春天，妇女，坚贞，思念","title":"春思"}
{"author":"李白","content":"五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。","dynasty":"唐代","tags":"边塞，写雪，军旅，生活","title":"塞下曲六首·其一"}
{"author":"李白","content":"平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。(连短亭一作：更短亭)","dynasty":"唐代","tags":"宋词三百首，豪放，秋天，写景，怀人","title":"菩萨蛮·平林漠漠烟如织"}
{"author":"李白","content":"白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。","dynasty":"唐代","tags":"生活，喜悦，壮志，猖狂","title":"南陵别儿童入京"}
{"author":"李白","content":"一为迁客去长沙，西望长安不见家。黄鹤楼中吹玉笛，江城五月落梅花。","dynasty":"唐代","tags":"贬谪，抒情，思乡，忧国忧民","title":"与史郎中钦听黄鹤楼上吹笛/题北榭碑"}
{"author":"李白","content":"六代兴亡国。三杯为尔歌。苑方秦地少。山似洛阳多。古殿吴花草。深宫晋绮罗。并随人事灭。东逝与沧波。","dynasty":"唐代","title":"金陵其三"}
{"author":"李白","content":"热暖将来镔铁文，暂时不动聚白云。拨却白云见青天，掇头里许便成仙。","dynasty":"唐代","title":"暖酒"}
{"author":"李白","content":"访古登岘首，凭高眺襄中。天清远峰出，水落寒沙空。弄珠见游女，醉酒怀山公。感叹发秋兴，长松鸣夜风。","dynasty":"唐代","tags":"怀古，写山，写景","title":"岘山怀古"}
{"author":"李白","content":"马上相逢揖马鞭，客中相见客中怜。欲邀击筑悲歌饮，正值倾家无酒钱。江东风光不借人，枉杀落花空自春。黄金逐手快意尽，昨日破产今朝贫。丈夫何事空啸傲，不如烧却头上巾。君为进士不得进，我被秋霜生旅鬓。时清不及英豪人，三尺童儿重廉蔺。匣中盘剑装鱼昔鱼，闲在腰间未用渠。且将换酒与君醉，醉归托宿吴专诸。","dynasty":"唐代","tags":"写景，抒情，伤怀，怀才不遇","title":"醉后赠从甥高镇"}
{"author":"李白","content":"踏踏马头谁见过，眼看北斗直天河。西风罗幕生翠波，铅华笑妾颦青蛾。为君起唱长相思。帘外严霜皆倒飞，明星烂烂东方陲。红霞稍出东南涯，陆郎去矣乘斑骓。","dynasty":"唐代","title":"杂曲歌辞。夜坐吟"}
{"author":"李白","content":"河汉女，玉鍊颜，云軿往往在人间。九霄有路去无迹，袅袅香风生佩环。","dynasty":"唐代","title":"桂殿秋其二"}
{"author":"李白","content":"君平既弃世。世亦弃君平。观变穷太易。探元化群生。寂寞缀道论。空帘闭幽情。驺虞不虚来。鸑鷟有时鸣。安知天汉上。白日悬高名。海客去已久。谁人测沈冥。","dynasty":"唐代","title":"古风其十三"}
{"author":"李白","content":"独坐清天下，专征出海隅。九江皆渡虎，三郡尽还珠。组练明秋浦，楼船入郢都。风高初选将，月满欲平胡。杀气横千里，军声动九区。白猿惭剑术，黄石借兵符。戎虏行当剪，鲸鲵立可诛。自怜非剧孟，何以佐良图。","dynasty":"唐代","title":"中丞宋公以吴兵三千赴河南军次寻阳脱余之囚参谋幕府因赠之"}
{"author":"李白","content":"昔君布衣时，与妾同辛苦。一拜五官郎，便索邯郸女。妾欲辞君去，君心便相许。妾读蘼芜书，悲歌泪如雨。忆昔嫁君时，曾无一夜乐。不是妾无堪，君家妇难作。起来强歌舞，纵好君嫌恶。下堂辞君去，去后悔遮莫。","dynasty":"唐代","title":"寒女吟"}
{"author":"李白","content":"黄鹤西楼月，长江万里情。春风三十度，空忆武昌城。送尔难为别，衔杯惜未倾。湖连张乐地，山逐泛舟行。诺为楚人重，诗传谢朓清。沧浪吾有曲，寄入棹歌声。","dynasty":"唐代","tags":"送别，友人，离别","title":"送储邕之武昌"}
{"author":"李白","content":"悲来乎，悲来乎！主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎！天虽长，地虽久，金玉满堂应不守。富贵百年能几何？死生一度人皆有。孤猿坐啼坟上月，且须一尽杯中酒。悲来乎，悲来乎！凤鸟不至河无图，微子去之箕子奴。汉帝不忆李将军，楚王放却屈大夫。悲来乎，悲来乎！秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。","dynasty":"唐代","title":"杂曲歌辞悲歌行"}
{"author":"李白","content":"崔令学陶令。北窗常昼眠。抱琴时弄月。取意任无弦。见客但倾酒。为官不爱钱。东皋春事起。种黍早归田。","dynasty":"唐代","title":"赠崔秋浦其二"}
{"author":"李白","content":"　　淮南小寿山谨使东峰金衣双鹤，衔飞云锦书於维扬孟公足下曰：“仆包大块之气，生洪荒之间，连翼轸之分野，控荆衡之远势。盘薄万古，邈然星河，凭天霓以结峰，倚斗极而横嶂。颇能攒吸霞雨，隐居灵仙，产隋侯之明珠，蓄卞氏之光宝，罄宇宙之美，殚造化之奇。方与昆仑抗行，阆风接境，何人间巫、庐、台、霍之足陈耶？　　昨於山人李白处，见吾子移白，责仆以多奇，叱仆以特秀，而盛谈三山五岳之美，谓仆小山无名无德而称焉。观乎斯言，何太谬之甚也？吾子岂不闻乎？无名为天地之始，有名为万物之母。假令登封禋祀，曷足以大道讥耶？然皆损人费物，庖杀致祭，暴殄草木，镌刻金石，使载图典，亦未足为贵乎？且达人庄生，常有馀论，以为斥鷃不羡於鹏鸟，秋毫可并於太山。由斯而谈，何小大之殊也？　　又怪於诸山藏国宝，隐国贤，使吾君榜道烧山，披访不获，非通谈也。夫皇王登极，瑞物昭至，蒲萄翡翠以纳贡，河图洛书以应符。设天纲而掩贤，穷月竁以率职。天不秘宝，地不藏珍，风威百蛮，春养万物。王道无外，何英贤珍玉而能伏匿於岩穴耶？所谓榜道烧山，此则王者之德未广矣。昔太公大贤，傅说明德，栖渭川之水，藏虞虢之岩，卒能形诸兆联，感乎梦想。此则天道闇合，岂劳乎搜访哉？果投竿诣麾，舍筑作相，佐周文，赞武丁，总而论之，山亦何罪？乃知岩穴为养贤之域，林泉非秘宝之区，则仆之诸山，亦何负於国家矣？　　近者逸人李白，自峨眉而来，尔其天为容，道为貌，不屈已，不干人，巢、由以来，一人而已。乃蚪蟠龟息，遁乎此山。仆尝弄之以绿绮，卧之以碧云，漱之以琼液。饵之以金砂，既而童颜益春，真气愈茂，将欲倚剑天外，挂弓扶桑。浮四海，横八荒，出宇宙之寥廓，登云天之渺茫。俄而李公仰天长吁，谓其友人曰：吾未可去也。吾与尔，达则兼济天下，穷则独善一身。安能餐君紫霞，荫君青松，乘君鸾鹤，驾君虬龙，一朝飞腾，为方丈、蓬莱之人耳？此则未可也。乃相与卷其丹书，匣其瑶琴，申管、晏之谈，谋帝王之术。奋其智能，愿为辅弼，使寰区大定，海县清一。事君之道成，荣亲之义毕，然後与陶朱、留侯，浮五湖，戏沧洲，不足为难矣。即仆林下之所隐容，岂不大哉？必能资其聪明，辅其正气，借之以物色，发之以文章，虽烟花中贫，没齿无恨。其有山精木魅，雄虺猛兽，以驱之四荒，磔裂原野，使影迹绝灭，不干户庭。亦遣清风扫门，明月侍坐。此乃养贤之心，实亦勤矣。　　孟子孟子，无见深责耶！明年青春，求我於此岩也。","dynasty":"唐代","tags":"写景，抒情，怀才不遇","title":"代寿山答孟少府移文书"}
{"author":"李白","content":"明明金鹊镜，了了玉台前。拂拭交冰月，光辉何清圆。红颜老昨日，白发多去年。铅粉坐相误，照来空凄然。美人赠此盘龙之宝镜，烛我金缕之罗衣。时将红袖拂明月，为惜普照之馀晖。影中金鹊飞不灭，台下青鸾思独绝。稿砧一别若箭弦，去有日，来无年。狂风吹却妾心断，玉箸并堕菱花前。","dynasty":"唐代","title":"代美人愁镜二首"}
{"author":"李白","content":"秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。","dynasty":"唐代","tags":"咏史怀古","title":"登广武古战场怀古"}
{"author":"李白","content":"仙人十五爱吹笙，学得昆丘彩凤鸣。始闻炼气餐金液，复道朝天赴玉京。玉京迢迢几千里，凤笙去去无穷已。欲叹离声发绛唇，更嗟别调流纤指。此时惜别讵堪闻，此地相看未忍分。重吟真曲和清吹，却奏仙歌响绿云。绿云紫气向函关，访道应寻缑氏山。莫学吹笙王子晋，一遇浮丘断不还。","dynasty":"唐代","tags":"送别，不舍，离别","title":"凤吹笙曲"}
{"author":"李白","content":"邯郸四十万，同日陷长平。能回造化笔，或冀一人生。毛遂不堕井，曾参宁杀人。虚言误公子，投杼惑慈亲。白璧双明月，方知一玉真。虚传一片雨，枉作阳台神。纵为梦里相随去，不是襄王倾国人。","dynasty":"唐代","title":"系寻阳，上崔相涣三首"}
{"author":"李白","content":"胡马渡洛水，血流征战场。千门闭秋景，万姓危朝霜。贤相燮元气，再欣海县康。台庭有夔龙，列宿粲成行。羽翼三元圣，发辉两太阳。应念覆盆下，雪泣拜天光。","dynasty":"唐代","title":"狱中上崔相涣"}
{"author":"李白","content":"雁度秋色远，日静无云时。客心不自得，浩漫将何之。忽忆范野人，闲园养幽姿。茫然起逸兴，但恐行来迟。城壕失往路，马首迷荒陂。不惜翠云裘，遂为苍耳欺。入门且一笑，把臂君为谁。酒客爱秋蔬，山盘荐霜梨。他筵不下箸，此席忘朝饥。酸枣垂北郭，寒瓜蔓东篱。还倾四五酌，自咏猛虎词。近作十日欢，远为千载期。风流自簸荡，谑浪偏相宜。酣来上马去，却笑高阳池。","dynasty":"唐代","tags":"友情，豪放，饮酒","title":"寻鲁城北范居士失道落苍耳中见范置酒摘苍耳作"}
{"author":"李白","content":"淮水不绝涛澜高，盛德未泯生英髦。知君先负庙堂器，今日还须赠宝刀。","dynasty":"唐代","title":"赠华州王司士"}
{"author":"李白","content":"翡翠为楼金作梯，谁人独宿倚门啼。夜坐寒灯连晓月，行行泪尽楚关西。","dynasty":"唐代","title":"别内赴徵三首其三"}
{"author":"李白","content":"真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。","dynasty":"唐代","title":"莹禅师房观山海图"}
{"author":"李白","content":"我有吴越曲，无人知此音。姑苏成蔓草，麋鹿空悲吟。未夸观涛作，空郁钓鳌心。举手谢东海，虚行归故林。","dynasty":"唐代","title":"赠薛校书"}
{"author":"李白","content":"游山谁可游？子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且徘徊。更游龙潭去，枕石拂莓苔。","dynasty":"唐代","tags":"友谊，友人","title":"过汪氏别业二首"}
{"author":"李白","content":"地白风色寒，雪花大如手。笑杀陶渊明，不饮杯中酒。浪抚一张琴，虚栽五株柳。空负头上巾，吾于尔何有。","dynasty":"唐代","tags":"冬天，写雪，饮酒，抒情","title":"嘲王历阳不肯饮酒"}
{"author":"李白","content":"周穆八荒意。汉皇万乘尊。淫乐心不极。雄豪安足论。西海宴王母。北宫邀上元。瑶水闻遗歌。玉杯竟空言。灵迹成蔓草。徒悲千载魂。","dynasty":"唐代","title":"古风其四十三"}
{"author":"李白","content":"蟠木不彫饰，且将斤斧疏。樽成山岳势，材是栋梁馀。外与金罍并，中涵玉醴虚。惭君垂拂拭，遂忝玳筵居。","dynasty":"唐代","title":"咏山樽二首其一"}
{"author":"李白","content":"将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。","dynasty":"唐代","tags":"写人，将军，抒情，怀才不遇","title":"赠郭将军"}
{"author":"李白","content":"太守耀清威，乘闲弄晚晖。江沙横猎骑，山火绕行围。箭逐云鸿落，鹰随月兔飞。不知白日暮，欢赏夜方归。","dynasty":"唐代","tags":"叙事","title":"观猎"}
{"author":"李白","content":"樵夫与耕者，出入画屏中。","dynasty":"唐代","title":"题宝圌山"}
{"author":"李白","content":"钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。","dynasty":"唐代","tags":"秋天，登高，怀古","title":"登梅冈望金陵赠族侄高座寺僧中孚"}
{"author":"李白","content":"沐芳莫弹冠，浴兰莫振衣。处世忌太洁，至人贵藏晖。沧浪有钓叟，吾与尔同归。","dynasty":"唐代","tags":"写人，抒怀","title":"沐浴子"}
{"author":"李白","content":"丑女来效颦。还家惊四邻。寿陵失本步。笑杀邯郸人。一曲斐然子。雕虫丧天真。棘刺造沐猴。三年费精神。功成无所用。楚楚且华身。大雅思文王。颂声久崩沦。安得郢中质。一挥成斧斤。","dynasty":"唐代","title":"古风其三十五"}
{"author":"李白","content":"请以双白璧，买君双白鹇。白鹇白如锦，白雪耻容颜。照影玉潭里，刷毛琪树间。夜栖寒月静，朝步落花闲。我愿得此鸟，玩之坐碧山。胡公能辍赠，笼寄野人还。","dynasty":"唐代","tags":"写鸟，赞美，抒怀，志向","title":"赠黄山胡公求白鹇"}
{"author":"李白","content":"淮水不绝涛澜高，盛德未泯生英髦。知君先负庙堂器，今日还须赠宝刀。","dynasty":"唐代","title":"赠华州王司士"}
{"author":"李白","content":"出门妻子强牵衣，问我西行几日归。归时傥佩黄金印，莫学苏秦不下机。","dynasty":"唐代","title":"别内赴徵三首其二"}
{"author":"李白","content":"紫藤挂云木，花蔓宜阳春。密叶隐歌鸟，香风留美人。","dynasty":"唐代","tags":"写物，抒怀，抱负，志向","title":"紫藤树"}
{"author":"李白","content":"龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。","dynasty":"唐代","tags":"爱国，壮志，侠客，写马","title":"白马篇"}
{"author":"李白","content":"登高望四海，天地何漫漫。霜被群物秋，风飘大荒寒。荣华东流水，万事皆波澜。白日掩徂辉，浮云无定端。梧桐巢燕雀，枳棘栖鸳鸾。且复归去来，剑歌行路难。","dynasty":"唐代","title":"古风其三十九"}
{"author":"李白","content":"鸡鸣发黄山，暝投鰕湖宿。白雨映寒山，森森似银竹。提携采铅客，结荷水边沐。半夜四天开，星河烂人目。明晨大楼去，冈陇多屈伏。当与持斧翁，前溪伐云木。","dynasty":"唐代","tags":"生活","title":"宿鰕湖"}
{"author":"李白","content":"岚光深院里，傍砌水泠泠。野燕巢官舍。溪云入古厅。日斜孤吏过，帘卷乱峯青。五色神仙尉，焚香读道经。","dynasty":"唐代","title":"赠江油尉"}
{"author":"李白","content":"真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。","dynasty":"唐代","title":"茔禅师房观山海图"}
{"author":"李白","content":"人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。","dynasty":"唐代","tags":"乐府，写景，抒情，山水，组诗","title":"横江词六首"}
{"author":"李白","content":"白龙改常服，偶被豫且制。谁使尔为鱼，徒劳诉天帝。作书报鲸鲵，勿恃风涛势。涛落归泥沙，翻遭蝼蚁噬。万乘慎出入，柏人以为识。","dynasty":"唐代","tags":"典故，寓理","title":"枯鱼过河泣"}
{"author":"李白","content":"君家全盛日，台鼎何陆离。斩鳌翼娲皇，炼石补天维。一回日月顾，三入凤凰池。失势青门傍，种瓜复几时。犹会众宾客，三千光路歧。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。","dynasty":"唐代","title":"窜夜郎于乌江留别宗十六【王景】"}
{"author":"李白","content":"我有紫霞想。缅怀沧洲间。且对一壶酒。澹然万事闲。横琴倚高松。把酒望远山。长空去鸟没。落日孤云还。但恐光景晚。宿昔成秋颜。","dynasty":"唐代","title":"春日独酌其二"}
{"author":"李白","content":"秦欺赵氏璧，却入邯郸宫。本是楚家玉，还来荆山中。丹彩泻沧溟，精辉凌白虹。青蝇一相点，流落此时同。卓绝道门秀，谈玄乃支公。延萝结幽居，剪竹绕芳丛。凉花拂户牖，天籁鸣虚空。忆我初来时，蒲萄开景风。今兹大火落，秋叶黄梧桐。水色梦沅湘，长沙去何穷。寄书访衡峤，但与南飞鸿。","dynasty":"唐代","title":"将游衡岳，过汉阳双松亭，留别族弟浮屠谈皓"}
{"author":"李白","content":"姑苏台上乌栖时，吴王宫里醉西施。吴歌楚舞欢未毕，青山欲衔半边日。银箭金壶漏水多，起看秋月坠江波。东方渐高奈乐何！","dynasty":"唐代","tags":"乐府，咏史怀古，讽刺","title":"乌栖曲"}
{"author":"李白","content":"送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，骊歌愁绝不忍听。","dynasty":"唐代","tags":"送别，友情，写景，愁绪","title":"灞陵行送别"}
{"author":"李白","content":"猎客张兔罝，不能挂龙虎。所以青云人，高歌在岩户。韩生信英彦，裴子含清真。孔侯复秀出，俱与云霞亲。峻节凌远松，同衾卧盘石。斧冰嗽寒泉，三子同二屐。时时或乘兴，往往云无心。出山揖牧伯，长啸轻衣簪。昨宵梦里还，云弄竹溪月。今晨鲁东门，帐饮与君别。雪崖滑去马，萝径迷归人。相思若烟草，历乱无冬春。","dynasty":"唐代","title":"送韩准、裴政、孔巢父还山"}
{"author":"李白","content":"十五游神仙。仙游未曾歇。吹笙吟松风。泛瑟窥海月。西山玉童子。使我炼金骨。欲逐黄鹤飞。相呼向蓬阙。","dynasty":"唐代","title":"感兴其四"}
{"author":"李白","content":"雪满原野白，戎装出盘游。挥鞭布猎骑，四顾登高丘。兔起马足间，苍鹰下平畴。喧呼相驰逐，取乐销人忧。舍此戒禽荒，微声列齐讴。鸣鸡发晏堌，别雁惊涞沟。西行有东音，寄与长河流。","dynasty":"唐代","title":"送族弟凝至晏堌（单父三十里）"}
{"author":"李白","content":"汉水临襄阳，花开大堤暖。佳期大堤下，泪向南云满。春风无复情，吹我梦魂散。不见眼中人，天长音信断。","dynasty":"唐代","tags":"乐府，触景伤情，思乡","title":"大堤曲"}
{"author":"李白","content":"天下伤心处，劳劳送客亭。春风知别苦，不遣柳条青。","dynasty":"唐代","tags":"送别，离别，借景抒情","title":"劳劳亭"}
{"author":"李白","content":"凤凰丹禁里，衔出紫泥书。昔放三湘去，今还万死馀。仙郎久为别，客舍问何如。涸辙思流水，浮云失旧居。多惭华省贵，不以逐臣疏。复如竹林下，叨陪芳宴初。希君生羽翼，一化北溟鱼。","dynasty":"唐代","title":"江夏使君叔席上赠史郎中"}
{"author":"李白","content":"王子耽玄言，贤豪多在门。好鹅寻道士，爱竹啸名园。树色老荒苑，池光荡华轩。此堂见明月，更忆陆平原。扫拭青玉簟，为余置金尊。醉罢欲归去，花枝宿鸟喧。何时复来此，再得洗嚣烦。","dynasty":"唐代","title":"题金陵王处士水亭（此亭盖齐朝南苑，又是陆机故宅）"}
{"author":"李白","content":"我把两赤羽，来游燕赵间。天狼正可射，感激无时闲。观兵洪波台，倚剑望玉关。请缨不系越，且向燕然山。风引龙虎旗，歌钟昔追攀。击筑落高月，投壶破愁颜。遥知百战胜，定扫鬼方还。","dynasty":"唐代","tags":"边塞，军旅","title":"登邯郸洪波台置酒观发兵"}
{"author":"李白","content":"素面倚栏钩，娇声出外头。若非是织女，何得问牵牛。","dynasty":"唐代","title":"白微时募县小吏入令卧内尝驱牛经堂下令妻怒将加诘责白亟以诗谢云"}
{"author":"李白","content":"天落白玉棺，王乔辞叶县。一去未千年，汉阳复相见。犹乘飞凫舄，尚识仙人面。鬓发何青青，童颜皎如练。吾曾弄海水，清浅嗟三变。果惬麻姑言，时光速流电。与君数杯酒，可以穷欢宴。白云归去来，何事坐交战。","dynasty":"唐代","title":"赠王汉阳"}
{"author":"李白","content":"东平刘公干，南国秀馀芳。一鸣即朱绂，五十佩银章。饮冰事戎幕，衣锦华水乡。铜官几万人，诤讼清玉堂。吐言贵珠玉，落笔回风霜。而我谢明主，衔哀投夜郎。归家酒债多，门客粲成行。高谈满四座，一日倾千觞。所求竟无绪，裘马欲摧藏。主人若不顾，明发钓沧浪。","dynasty":"唐代","title":"赠刘都使"}
{"author":"李白","content":"嘉谷隐丰草。草深苗且稀。农夫既不异。孤穗将安归。常恐委畴陇。忽与秋蓬飞。鸟得荐宗庙。为君生光辉。","dynasty":"唐代","title":"感兴其六"}
{"author":"李白","content":"朱亥已击晋，侯嬴尚隐身。时无魏公子，岂贵抱关人。余亦不火食，游梁同在陈。空馀湛卢剑，赠尔托交亲。","dynasty":"唐代","title":"送侯十一"}
{"author":"李白","content":"道隐不可见，灵书藏洞天。吾师四万劫，历世递相传。别杖留青竹，行歌蹑紫烟。离心无远近，长在玉京悬。","dynasty":"唐代","title":"奉饯高尊师如贵道士传道箓毕归北海"}
{"author":"李白","content":"黄鹤西楼月，长江万里情。春风三十度，空忆武昌城。送尔难为别，衔杯惜未倾。湖连张乐地，山逐泛舟行。诺为楚人重，诗传谢朓清。沧浪吾有曲，寄入棹歌声。","dynasty":"唐代","tags":"送别，友人，离别","title":"送储邕之武昌"}
{"author":"李白","content":"白若白鹭鲜，清如清唳蝉。受气有本性，不为外物迁。饮水箕山上，食雪首阳颠。回车避朝歌，掩口去盗泉。岧峣广成子，倜傥鲁仲连。卓绝二公外，丹心无间然。昔攀六龙飞，今作百炼铅。怀恩欲报主，投佩向北燕。弯弓绿弦开，满月不惮坚。闲骑骏马猎，一射两虎穿。回旋若流光，转背落双鸢。胡虏三叹息，兼知五兵权。枪枪突云将，却掩我之妍。多逢剿绝儿，先著祖生鞭。据鞍空矍铄，壮志竟谁宣。蹉跎复来归，忧恨坐相煎。无风难破浪，失计长江边。危苦惜颓光，金波忽三圆。时游敬亭上，闲听松风眠。或弄宛溪月，虚舟信洄沿。颜公二十万，尽付酒家钱。兴发每取之，聊向醉中仙。过此无一事，静谈秋水篇。君从九卿来，水国有丰年。鱼盐满市井，布帛如云烟。下马不作威，冰壶照清川。霜眉邑中叟，皆美太守贤。时时慰风俗，往往出东田。竹马数小儿，拜迎白鹿前。含笑问使君，日晚可回旋？遂归池上酌，掩抑清风弦。曾标横浮云，下抚谢脁肩。楼高碧海出，树古青萝悬。光禄紫霞杯，伊昔忝相传。良图扫沙漠，别梦绕旌旃。富贵日成疏，愿言杳无缘。登龙有直道，倚玉阻芳筵。敢献绕朝策，思同郭泰船。何言一水浅？似隔九重天。崔生何傲岸，纵酒复谈玄。身为名公子，英才苦迍邅。鸣凤托高梧，凌风何翩翩。安知慕群客，弹剑拂秋莲。","dynasty":"唐代","tags":"写人，抒情","title":"赠宣城宇文太守兼呈崔侍御"}
{"author":"李白","content":"自笑客行久，我行定几时。绿杨已可折，攀取最长枝。翩翩弄春色，延伫寄相思。谁言贵此物，意愿重琼蕤。昨梦见惠连，朝吟谢公诗。东风引碧草，不觉生华池。临玩忽云夕，杜鹃夜鸣悲。怀君芳岁歇，庭树落红滋。","dynasty":"唐代","title":"书情寄从弟□州长史昭【都者换分】"}
{"author":"李白","content":"长绳难系日，自古共悲辛。黄金高北斗，不惜买阳春。石火无留光，还如世中人。即事已如梦，後来我谁身。提壶莫辞贫，取酒会四邻。仙人殊恍惚，未若醉中真。","dynasty":"唐代","title":"拟古其三"}
{"author":"李白","content":"巴水急如箭，巴船去若飞。十月三千里，郎行几岁归。","dynasty":"唐代","tags":"写人，女子，分别，不舍","title":"巴女词"}
{"author":"李白","content":"若有人兮思鸣皋，阻积雪兮心烦劳。洪河凌竞不可以径度，冰龙鳞兮难容舠。邈仙山之峻极兮，闻天籁之嘈嘈。霜崖缟皓以合沓兮，若长风扇海涌沧溟之波涛。玄猿绿罴，舔舕崟岌。危柯振石，骇胆栗魄，群呼而相号。峰峥嵘以路绝，挂星辰于岩嶅。送君之归兮，动鸣皋之新作。交鼓吹兮弹丝，觞清泠之池阁。君不行兮何待，若反顾之黄鹤。扫梁园之群英，振大雅于东洛。巾征轩兮历阻折，寻幽居兮越巘崿。盘白石兮坐素月，琴松风兮寂万壑。望不见兮心氛氲，萝冥冥兮霰纷纷。水横洞以下渌，波小声而上闻。虎啸谷而生风，龙藏溪而吐云。寡鹤清唳，饥鼯颦呻。魂独处此幽默兮，愀空山而愁人。鸡聚族以争食，凤孤飞而无邻。蝘蜓嘲龙，鱼目混珍。嫫母衣锦，西施负薪。若使巢由桎梏于轩冕兮，亦奚异乎夔龙蹩躠于风尘。哭何苦而救楚，笑何夸而却秦。吾诚不能学二子沽名矫节以耀世兮，固将弃天地而遗身。白鸥兮飞来，长与君兮相亲。","dynasty":"唐代","title":"鸣皋歌送岑徵君时梁园三尺雪."}
{"author":"李白","content":"蜀国多仙山，峨眉邈难匹。周流试登览，绝怪安可悉？青冥倚天开，彩错疑画出。泠然紫霞赏，果得锦囊术。云间吟琼箫，石上弄宝瑟。平生有微尚，欢笑自此毕。烟容如在颜，尘累忽相失。倘逢骑羊子，携手凌白日。","dynasty":"唐代","tags":"写山","title":"登峨眉山"}
{"author":"李白","content":"羽林十二将，罗列应星文。霜仗悬秋月，霓旌卷夜云。严更千户肃，清乐九天闻。日出瞻佳气，葱葱绕圣君。","dynasty":"唐代","tags":"记游","title":"侍从游宿温泉宫作"}
{"author":"李白","content":"小隐慕安石，远游学屈平。天书访江海，云卧起咸京。入侍瑶池宴，出陪玉辇行。夸胡新赋作，谏猎短书成。但奉紫霄顾，非邀青史名。庄周空说剑，墨翟耻论兵。拙薄遂疏绝，归闲事耦耕。顾无苍生望，空爱紫芝荣。寥落暝霞色，微茫旧壑情。秋山绿萝月，今夕为谁明。","dynasty":"唐代","title":"秋夜独坐怀故山"}
{"author":"李白","content":"东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。","dynasty":"唐代","tags":"景点，抒情，生活","title":"望黄鹤楼"}
{"author":"李白","content":"闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。","dynasty":"唐代","tags":"春天，思念","title":"早春寄王汉阳"}
{"author":"李白","content":"青云年少子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。","dynasty":"唐代","title":"杂曲歌辞少年子"}
{"author":"李白","content":"海水渤潏，人罹鲸鲵。蓊胡沙而四塞，始滔天于燕齐。何六龙之浩荡，迁白日于秦西。九土星分，嗷嗷凄凄。南冠君子，呼天而啼。恋高堂而掩泣，泪血地而成泥。狱户春而不草，独幽怨而沈迷。兄九江兮弟三峡，悲羽化之难齐。穆陵关北愁爱子，豫章天南隔老妻。一门骨肉散百草，遇难不复相提携。树榛拔桂，囚鸾宠鸡。舜昔授禹，伯成耕犁。德自此衰，吾将安栖。好我者恤我，不好我者何忍临危而相挤。子胥鸱夷，彭越醢醯。自古豪烈，胡为此繄？苍苍之天，高乎视低。如其听卑，脱我牢狴。傥辨美玉，君收白珪。","dynasty":"唐代","tags":"战争，感慨，愤懑","title":"万愤词投魏郎中"}
{"author":"李白","content":"仙女下，董双成，汉殿夜凉吹玉笙。曲终却从仙官去，万户千门惟月明。河汉女，玉炼颜，云輧往往在人间。九霄有路去无迹，袅袅香风生佩环。","dynasty":"唐代","title":"桂殿秋"}
{"author":"李白","content":"天上白玉京，十二楼五城。仙人抚我顶，结发受长生。误逐世间乐，颇穷理乱情。九十六圣君，浮云挂空名。天地赌一掷，未能忘战争。试涉霸王略，将期轩冕荣。时命乃大谬，弃之海上行。学剑翻自哂，为文竟何成。剑非万人敌，文窃四海声。儿戏不足道，五噫出西京。临当欲去时，慷慨泪沾缨。叹君倜傥才，标举冠群英。开筵引祖帐，慰此远徂征。鞍马若浮云，送余骠骑亭。歌钟不尽意，白日落昆明。十月到幽州，戈鋋若罗星。君王弃北海，扫地借长鲸。呼吸走百川，燕然可摧倾。心知不得语，却欲栖蓬瀛。弯弧惧天狼，挟矢不敢张。揽涕黄金台，呼天哭昭王。无人贵骏骨，騄耳空腾骧。乐毅倘再生，于今亦奔亡。蹉跎不得意，驱马还贵乡。逢君听弦歌，肃穆坐华堂。百里独太古，陶然卧羲皇。征乐昌乐馆，开筵列壶觞。贤豪间青娥，对烛俨成行。醉舞纷绮席，清歌绕飞梁。欢娱未终朝，秩满归咸阳。祖道拥万人，供帐遥相望。一别隔千里，荣枯异炎凉。炎凉几度改，九土中横溃。汉甲连胡兵，沙尘暗云海。草木摇杀气，星辰无光彩。白骨成丘山，苍生竟何罪。函关壮帝居，国命悬哥舒。长戟三十万，开门纳凶渠。公卿如犬羊，忠谠醢与菹。二圣出游豫，两京遂丘墟。帝子许专征，秉旄控强楚。节制非桓文，军师拥熊虎。人心失去就，贼势腾风雨。惟君固房陵，诚节冠终古。仆卧香炉顶，餐霞漱瑶泉。门开九江转，枕下五湖连。半夜水军来，浔阳满旌旃。空名适自误，迫胁上楼船。徒赐五百金，弃之若浮烟。辞官不受赏，翻谪夜郎天。夜郎万里道，西上令人老。扫荡六合清，仍为负霜草。日月无偏照，何由诉苍昊。良牧称神明，深仁恤交道。一忝青云客，三登黄鹤楼。顾惭祢处士，虚对鹦鹉洲。樊山霸气尽，寥落天地秋。江带峨眉雪，川横三峡流。万舸此中来，连帆过扬州。送此万里目，旷然散我愁。纱窗倚天开，水树绿如发。窥日畏衔山，促酒喜得月。吴娃与越艳，窈窕夸铅红。呼来上云梯，含笑出帘栊。对客小垂手，罗衣舞春风。宾跪请休息，主人情未极。览君荆山作，江鲍堪动色。清水出芙蓉，天然去雕饰。逸兴横素襟，无时不招寻。朱门拥虎士，列戟何森森。剪凿竹石开，萦流涨清深。登台坐水阁，吐论多英音。片辞贵白璧，一诺轻黄金。谓我不愧君，青鸟明丹心。五色云间鹊，飞鸣天上来。传闻赦书至，却放夜郎回。暖气变寒谷，炎烟生死灰。君登凤池去，忽弃贾生才。桀犬尚吠尧，匈奴笑千秋。中夜四五叹，常为大国忧。旌旆夹两山，黄河当中流。连鸡不得进，饮马空夷犹。安得羿善射，一箭落旄头。","dynasty":"唐代","tags":"赠别，忧愤，自传，长诗","title":"经乱离后天恩流夜郎忆旧游书怀赠江夏韦太守良宰"}
{"author":"李白","content":"蜀国曾闻子规鸟，宣城又见杜鹃花。一叫一回肠一断，三春三月忆三巴。","dynasty":"唐代","tags":"写花，写鸟，思乡","title":"宣城见杜鹃花"}
{"author":"李白","content":"王子耽玄言，贤豪多在门。好鹅寻道士，爱竹啸名园。树色老荒苑，池光荡华轩。此堂见明月，更忆陆平原。扫拭青玉簟，为余置金尊。醉罢欲归去，花枝宿鸟喧。何时复来此，再得洗嚣烦。","dynasty":"唐代","title":"题金陵王处士水亭（此亭盖齐朝南苑，又是陆机故宅）"}
{"author":"李白","content":"羽檄如流星。虎符合专城。喧呼救边急。群鸟皆夜鸣。白日曜紫微。三公运权衡。天地皆得一。澹然四海清。借问此何为。答言楚征兵。渡泸及五月。将赴云南征。怯卒非战士。炎方难远行。长号别严亲。日月惨光晶。泣尽继以血。心摧两无声。困兽当猛虎。穷鱼饵奔鲸。千去不一回。投躯岂全生。如何舞干戚。一使有苗平。","dynasty":"唐代","title":"古风其三十四"}
{"author":"李白","content":"岚光深院里，傍砌水泠泠。野燕巢官舍。溪云入古厅。日斜孤吏过，帘卷乱峯青。五色神仙尉，焚香读道经。","dynasty":"唐代","title":"赠江油尉"}
{"author":"李白","content":"王家碧瑶树。一树忽先摧。海内故人泣。天涯吊鹤来。未成霖雨用。先失济川材。一罢广陵散。鸣琴更不开。","dynasty":"唐代","title":"自溧水道哭王炎其三"}
{"author":"李白","content":"遥夜何漫漫，空歌白石烂。宁戚未匡齐，陈平终佐汉。欃枪扫河洛，直割鸿沟半。历数方未迁，云雷屡多难。天人秉旄钺，虎竹光藩翰。侍笔黄金台，传觞青玉案。不因秋风起，自有思归叹。主将动谗疑，王师忽离叛。自来白沙上，鼓噪丹阳岸。宾御如浮云，从风各消散。舟中指可掬，城上骸争爂。草草出近关，行行昧前算。南奔剧星火，北寇无涯畔。顾乏七宝鞭，留连道傍玩。太白夜食昴，长虹日中贯。秦赵兴天兵，茫茫九州乱。感遇明主恩，颇高祖逖言。过江誓流水，志在清中原。拔剑击前柱，悲歌难重论。","dynasty":"唐代","tags":"抒怀，志向，忧国","title":"南奔书怀"}
{"author":"李白","content":"水作青龙盘石堤。桃花夹岸鲁门西。若教月下乘舟去。何啻风流到剡溪。","dynasty":"唐代","title":"东鲁门泛舟其二"}
{"author":"李白","content":"放歌倚东楼，行子期晓发。秋风渡江来，吹落山上月。主人出美酒，灭烛延清光。二崔向金陵，安得不尽觞。水客弄归棹，云帆卷轻霜。扁舟敬亭下，五两先飘扬。峡石入水花，碧流日更长。思君无岁月，西笑阻河梁。","dynasty":"唐代","title":"送崔氏昆季之金陵（一作秋夜崔八丈水亭送别）"}
{"author":"李白","content":"桑落洲渚连，沧江无云烟。寻阳非剡水，忽见子猷船。飘然欲相近，来迟杳若仙。人乘海上月，帆落湖中天。一睹无二诺，朝欢更胜昨。尔则吾惠连，吾非尔康乐。朱绂白银章，上官佐鄱阳。松门拂中道，石镜回清光。摇扇及于越，水亭风气凉。与尔期此亭，期在秋月满。时过或未来，两乡心已断。吴山对楚岸，彭蠡当中州。相思定如此，有穷尽年愁。","dynasty":"唐代","title":"浔阳送弟昌峒鄱阳司马作"}
{"author":"李白","content":"春华沧江月，秋色碧海云。离居盈寒暑，对此长思君。思君楚水南，望君淮山北。梦魂虽飞来，会面不可得。畴昔在嵩阳，同衾卧羲皇。绿萝笑簪绂，丹壑贱岩廊。晚途各分析，乘兴任所适。仆在雁门关，君为峨眉客。心悬万里外，影滞两乡隔。长剑复归来，相逢洛阳陌。陌上何喧喧，都令心意烦。迷津觉路失，托势随风翻。以兹谢朝列，长啸归故园。故园恣闲逸，求古散缥帙。久欲入名山，婚娶殊未毕。人生信多故，世事岂惟一。念此忧如焚，怅然若有失。闻君卧石门，宿昔契弥敦。方从桂树隐，不羡桃花源。高风起遐旷，幽人迹复存。松风清瑶瑟，溪月湛芳樽。安居偶佳赏，丹心期此论。","dynasty":"唐代","title":"闻丹丘子于城北营石门幽居中有高凤遗迹仆离群…以寄之"}
{"author":"李白","content":"东风扇淑气，水木荣春晖。白日照绿草，落花散且飞。孤云还空山，众鸟各已归。彼物皆有托，吾生独无依。对此石上月，长醉歌芳菲。","dynasty":"唐代","title":"春日独酌二首其一"}
{"author":"李白","content":"踏踏马头谁见过，眼看北斗直天河。西风罗幕生翠波，铅华笑妾颦青蛾。为君起唱长相思。帘外严霜皆倒飞，明星烂烂东方陲。红霞稍出东南涯，陆郎去矣乘斑骓。","dynasty":"唐代","title":"杂曲歌辞。夜坐吟"}
{"author":"李白","content":"相逢红尘内，高揖黄金鞭。万户垂杨里，君家阿那边。","dynasty":"唐代","title":"相和歌辞其二"}
{"author":"李白","content":"地白风色寒，雪花大如手。笑杀陶渊明，不饮杯中酒。浪抚一张琴，虚栽五株柳。空负头上巾，吾于尔何有。","dynasty":"唐代","tags":"冬天，写雪，饮酒，抒情","title":"嘲王历阳不肯饮酒"}
{"author":"李白","content":"汉求季布鲁朱家，楚逐伍胥去章华。万里南迁夜郎国，三年归及长风沙。闻道青云贵公子，锦帆游戏西江水。人疑天上坐楼船，水净霞明两重绮。相约相期何太深，棹歌摇艇月中寻。不同珠履三千客，别欲论交一片心。","dynasty":"唐代","title":"江上赠窦长史"}
{"author":"李白","content":"七郡长沙国。南连湘水滨。定王垂舞袖。地窄不回身。莫小二千石。当安远俗人。洞庭乡路远。遥羡锦衣春。","dynasty":"唐代","title":"送长沙陈太守其二"}
{"author":"李白","content":"河阳花作县。秋浦玉为人。地逐名贤好。风随惠化春。水从天汉落。山逼画屏新。应念金门客。投沙吊楚臣。","dynasty":"唐代","title":"赠崔秋浦其三"}
{"author":"李白","content":"牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。(挂帆席一作：去)","dynasty":"唐代","tags":"唐诗三百首，月亮，怀古","title":"夜泊牛渚怀古"}
{"author":"李白","content":"花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月裴回，我舞影零乱。醒时同交欢，醉后各分散。永结无情游，相期邈云汉。","dynasty":"唐代","title":"月下独酌四首其一"}
{"author":"李白","content":"亭伯去安在，李陵降未归。愁容变海色，短服改胡衣。","dynasty":"唐代","title":"奔亡道中五首其二"}
{"author":"李白","content":"六代帝王国，三吴佳丽城。贤人当重寄，天子借高名。巨海一边静，长江万里清。应须救赵策，未肯弃侯嬴。","dynasty":"唐代","tags":"抒怀，述志","title":"赠升州王使君忠臣"}
{"author":"李白","content":"悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。","dynasty":"唐代","tags":"抒情，孤独，理想，怀才不遇","title":"悲歌行"}
{"author":"李白","content":"花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。","dynasty":"唐代","tags":"月亮，怀才不遇，孤独，饮酒，组诗","title":"月下独酌四首"}
{"author":"李白","content":"大鹏一日同风起，扶摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。","dynasty":"唐代","tags":"赠别，讽刺","title":"上李邕"}
{"author":"李白","content":"群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。","dynasty":"唐代","tags":"赞颂，老师，典故","title":"寻雍尊师隐居"}
{"author":"李白","content":"桃李待日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣。桃李务青春，谁能贳白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。","dynasty":"唐代","tags":"乐府，建功立业，理想","title":"长歌行"}
{"author":"李白","content":"秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。","dynasty":"唐代","tags":"游历，山水，抒情，组诗","title":"秋浦歌十七首"}
{"author":"李白","content":"青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。","dynasty":"唐代","tags":"咏物，月亮，抒怀，哲理","title":"把酒问月·故人贾淳令予问之"}
{"author":"李白","content":"美人卷珠帘，深坐颦蛾眉。(颦一作：蹙)但见泪痕湿，不知心恨谁。","dynasty":"唐代","tags":"唐诗三百首，女子","title":"怨情"}
{"author":"李白","content":"风吹柳花满店香，吴姬压酒唤客尝。(劝客一作：唤客)金陵子弟来相送，欲行不行各尽觞。请君试问东流水，别意与之谁短长。","dynasty":"唐代","tags":"唐诗三百首，离别，饮酒","title":"金陵酒肆留别"}
{"author":"李白","content":"吾爱孟夫子，风流天下闻。红颜弃轩冕，白首卧松云。醉月频中圣，迷花不事君。高山安可仰，徒此揖清芬。","dynasty":"唐代","tags":"唐诗三百首，赠别，敬爱","title":"赠孟浩然"}
{"author":"李白","content":"江城如画里，山晚望晴空。(山晚一作：晓)两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。","dynasty":"唐代","tags":"秋天，咏史怀古，景点","title":"秋登宣城谢脁北楼"}
{"author":"李白","content":"五鹤西北来，飞飞凌太清。仙人绿云上，自道安期名。两两白玉童，双吹紫鸾笙。去影忽不见，回风送天声。我欲一问之，飘然若流星。愿餐金光草，寿与天齐倾。","dynasty":"唐代","title":"古风其七"}
{"author":"李白","content":"万国同风共一时，锦江何谢曲江池。石镜更明天上月，后宫亲得照蛾眉。","dynasty":"唐代","title":"上皇西巡南京歌十首其五"}
{"author":"李白","content":"松柏本孤直。难为桃李颜。昭昭严子陵。垂钓沧波间。身将客星隐。心与浮云闲。长揖万乘君。还归富春山。清风洒六合。邈然不可攀。使我长叹息。冥栖岩石间。","dynasty":"唐代","title":"古风其十二"}
{"author":"李白","content":"饭颗山头逢杜甫，顶戴笠子日卓午。借问别来太瘦生，总为从前作诗苦。","dynasty":"唐代","title":"戏赠杜甫"}
{"author":"李白","content":"大道如青天，我独不得出。羞逐长安社中儿，赤鸡白狗赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥彗折腰无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台。行路难，归去来。","dynasty":"唐代","title":"杂曲歌辞其二"}
{"author":"李白","content":"延陵有宝剑，价重千黄金。观风历上国，暗许故人深。归来挂坟松，万古知其心。懦夫感达节，壮士激青衿。鲍生荐夷吾，一举置齐相。斯人无良朋，岂有青云望。临财不苟取，推分固辞让。后世称其贤，英风邈难尚。论交但若此，友道孰云丧。多君骋逸藻，掩映当时人。舒文振颓波，秉德冠彝伦。卜居乃此地，共井为比邻。清琴弄云月，美酒娱冬春。薄德中见捐，忽之如遗尘。英豪未豹变，自古多艰辛。他人纵以疏，君意宜独亲。奈向成离居，相去复几许。飘风吹云霓，蔽目不得语。投珠冀相报，按剑恐相距。所思采芳兰，欲赠隔荆渚。沉忧心若醉，积恨泪如雨。愿假东壁辉，馀光照贫女。","dynasty":"唐代","tags":"叙事，友人，抒情","title":"陈情赠友人"}
{"author":"李白","content":"玉蟾离海上，白露湿花时。云畔风生爪，沙头水浸眉。乐哉弦管客，愁杀战征儿。因绝西园赏，临风一咏诗。","dynasty":"唐代","title":"初月"}
{"author":"李白","content":"燕昭延郭隗，遂筑黄金台。剧辛方赵至，邹衍复齐来。奈何青云士，弃我如尘埃。珠玉买歌笑，糟糠养贤才。方知黄鹄举，千里独徘徊。","dynasty":"唐代","tags":"以古讽今，怀才不遇","title":"古风·其十五"}
{"author":"李白","content":"海水不可解，连江夜为潮。俄然浦屿阔，岸去酒船遥。惜别耐取醉，鸣榔且长谣。天明尔当去，应便有风飘。白鹭洲前月，天明送客回。青龙山后日，早出海云来。流水无情去，征帆逐吹开。相看不忍别，更进手中杯。痛饮龙筇下，灯青月复寒。醉歌惊白鹭，半夜起沙滩。","dynasty":"唐代","title":"送殷淑三首"}
{"author":"李白","content":"鲁缟如玉霜。笔题月氏书。(笔一作剪)寄书白鹦鹉。西海慰离居。行数虽不多。字字有委曲。天末如见之。开缄泪相续。泪尽恨转深。千里同此心。(上二句一作千里若在眼。万里若在心。)相思千万里。一书值千金。","dynasty":"唐代","title":"寄远其十"}
{"author":"李白","content":"秦帝沦玉镜，留侯降氛氲。感激黄石老，经过沧海君。壮士挥金槌，报仇六国闻。智勇冠终古，萧陈难与群。两龙争斗时，天地动风云。酒酣舞长剑，仓卒解汉纷。宇宙初倒悬，鸿沟势将分。英谋信奇绝，夫子扬清芬。胡月入紫微，三光乱天文。高公镇淮海，谈笑却妖氛。采尔幕中画，戡难光殊勋。我无燕霜感，玉石俱烧焚。但洒一行泪，临歧竟何云。","dynasty":"唐代","title":"送张秀才谒高中丞"}
{"author":"李白","content":"蟠木不雕饰，且将斤斧疏。樽成山岳势，材是栋梁馀。外与金罍并，中涵玉醴虚。惭君垂拂拭，遂忝玳筵居。拥肿寒山木，嵌空成酒樽。愧无江海量，偃蹇在君门。","dynasty":"唐代","tags":"咏物，抒怀，组诗","title":"咏山樽二首"}
{"author":"李白","content":"帝子潇湘去不还，空馀秋草洞庭间。淡扫明湖开玉镜，丹青画出是君山。","dynasty":"唐代","title":"陪族叔刑部侍郎晔及中书贾舍人至游洞庭五首其五"}
{"author":"李白","content":"朝弄紫泥海。夕披丹霞裳。挥手折若木。拂此西日光。云卧游八极。玉颜已千霜。飘飘入无倪。稽首祈上皇。呼我游太素。玉杯赐琼浆。一餐历万岁。何用还故乡。永随长风去。天外恣飘扬。(一本无此二句)","dynasty":"唐代","title":"古风其四十一"}
{"author":"李白","content":"别离杨柳青，樽酒表丹诚。古道携琴去，深山见峡迎。暖风花绕树，秋雨草沿城。自此长江内，无因夜犬惊。","dynasty":"唐代","title":"送袁明府任长沙"}
{"author":"李白","content":"齐瑟弹东吟，秦弦弄西音。慷慨动颜魄，使人成荒淫。彼美佞邪子，婉娈来相寻。一笑双白璧，再歌千黄金。珍色不顾道，讵惜飞光沉。安识紫霞客，瑶台鸣素琴。","dynasty":"唐代","tags":"批判，社会","title":"古风其五十五"}
{"author":"李白","content":"我有紫霞想。缅怀沧洲间。且对一壶酒。澹然万事闲。横琴倚高松。把酒望远山。长空去鸟没。落日孤云还。但恐光景晚。宿昔成秋颜。","dynasty":"唐代","title":"春日独酌其二"}
{"author":"李白","content":"淮王爱八公，携手绿云中。小子忝枝叶，亦攀丹桂丛。谬以词赋重，而将枚马同。何日背淮水，东之观土风。坐啸庐江静，闲闻进玉觞。去时无一物，东壁挂胡床。英明庐江守，声誉广平籍。洒扫黄金台，招邀青云客。客曾与天通，出入清禁中。襄王怜宋玉，愿入兰台宫。","dynasty":"唐代","title":"寄上吴王三首"}
{"author":"李白","content":"船上齐桡乐，湖心泛月归。白鸥闲不去，争拂酒筵飞。","dynasty":"唐代","title":"陪侍郎叔游洞庭醉后三首其二"}
{"author":"李白","content":"河伯见海若，傲然夸秋水。小物昧远图，宁知通方士。多君紫霄意，独往苍山里。地古寒云深，岩高长风起。初登翠微岭，复憩金沙泉。践苔朝霜滑，弄波夕月圆。饮彼石下流，结萝宿溪烟。鼎湖梦渌水，龙驾空茫然。早行子午关，却登山路远。拂琴听霜猿，灭烛乃星饭。人烟无明异，鸟道绝往返。攀崖倒青天，下视白日晚。既过石门隐，还唱石潭歌。涉雪搴紫芳，濯缨想清波。此人不可见，此地君自过。为余谢风泉，其如幽意何。","dynasty":"唐代","title":"答长安崔少府叔封游终南翠微寺太宗皇帝金沙泉见寄"}
{"author":"李白","content":"一百四十年。国容何赫然。隐隐五凤楼。峨峨横三川。王侯象星月。宾客如云烟。(以上六句一作帝京信佳丽。国容何赫然。剑戟拥九关。歌钟沸三川。蓬莱象天构。珠翠夸云仙。)斗鸡金宫里。蹴鞠瑶台边。举动摇白日。指挥回青天。当涂何翕忽。失路长弃捐。独有扬执戟。闭关草太玄。","dynasty":"唐代","title":"古风其四十六"}
{"author":"李白","content":"胡雁拂海翼，翱翔鸣素秋。惊云辞沙朔，飘荡迷河洲。有如飞蓬人，去逐万里游。登高望浮云，仿佛如旧丘。日从海傍没，水向天边流。长啸倚孤剑，目极心悠悠。岁晏归去来，富贵安可求。仲尼七十说，历聘莫见收。鲁连逃千金，珪组岂可酬。时哉苟不会，草木为我俦。希君同携手，长往南山幽。","dynasty":"唐代","title":"赠崔郎中宗之（时谪官金陵）"}
{"author":"李白","content":"登高丘而望远海，六鳌骨已霜，三山流安在？扶桑半摧折，白日沉光彩。银台金阙如梦中，秦皇汉武空相待。精卫费木石，鼋鼍无所凭。君不见骊山茂陵尽灰灭，牧羊之子来攀登。盗贼劫宝玉，精灵竟何能。穷兵黩武今如此，鼎湖飞龙安可乘？","dynasty":"唐代","title":"登高丘而望远"}
{"author":"李白","content":"玉壶挈美酒，送别强为欢。大火南星月，长郊北路难。殷王期负鼎，汶水起垂竿。莫学东山卧，参差老谢安。","dynasty":"唐代","title":"送梁四归东平"}
{"author":"李白","content":"等闲经夏复经寒，梦里惊嗟岂暂安。南家风光当世少，西陵江浪过江难。周旋小字桃灯读，重迭遥山隔雾看。真是为君飡不得，书来莫说更加飡。","dynasty":"唐代","title":"代佳人寄翁参枢先辈"}
{"author":"李白","content":"海客乘天风，将船远行役。譬如云中鸟，一去无踪迹。","dynasty":"唐代","tags":"写人，漂泊","title":"估客行"}
{"author":"李白","content":"西施越溪女，明艳光云海。未入吴王宫殿时，浣纱古石今犹在。桃李新开映古查，菖蒲犹短出平沙。昔时红粉照流水，今日青苔覆落花。君去西秦适东越，碧山青江几超忽。若到天涯思故人，浣纱石上窥明月。","dynasty":"唐代","title":"送祝八之江东赋得浣纱石"}
{"author":"李白","content":"太守耀清威，乘闲弄晚晖。江沙横猎骑，山火绕行围。箭逐云鸿落，鹰随月兔飞。不知白日暮，欢赏夜方归。","dynasty":"唐代","tags":"叙事","title":"观猎"}
{"author":"李白","content":"送别枯桑下，凋叶落半空。我行懵道远，尔独知天风。谁念张仲蔚，还依蒿与蓬。何时一杯酒，更与李膺同。","dynasty":"唐代","title":"鲁城北郭曲腰桑下送张子还嵩阳"}
{"author":"李白","content":"齐公凿新河，万古流不绝。丰功利生人，天地同朽灭。两桥对双阁，芳树有行列。爱此如甘棠，谁云敢攀折。吴关倚此固，天险自兹设。海水落斗门，湖平见沙汭。我行送季父，弭棹徒流悦。杨花满江来，疑是龙山雪。惜此林下兴，怆为山阳别。瞻望清路尘，归来空寂灭。","dynasty":"唐代","tags":"送别，友人","title":"题瓜州新河饯族叔舍人贲"}
{"author":"李白","content":"鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，屯云河车载玉女。载玉女，过紫皇，紫皇乃赐白兔所捣之药方。后天而老凋三光，下视瑶池见王母，蛾眉萧飒如秋霜。","dynasty":"唐代","tags":"乐府，神话，抒情","title":"飞龙引二首·其二"}
{"author":"李白","content":"风动荷花水殿香，姑苏台上宴吴王。西施醉舞娇无力，笑倚东窗白玉床。","dynasty":"唐代","tags":"写人，西施，借古讽今，讽刺，社会","title":"口号吴王美人半醉"}
{"author":"李白","content":"朔雪落吴天，从风渡溟渤。梅树成阳春，江沙浩明月。兴从剡溪起，思绕梁园发。寄君郢中歌，曲罢心断绝。","dynasty":"唐代","tags":"思念，友人","title":"淮海对雪赠傅霭"}
{"author":"李白","content":"范宰不买名。弦歌对前楹。为邦默自化。日觉冰壶清。百里鸡犬静。千庐机杼鸣。浮人少荡析。爱客多逢迎。游子睹嘉政。因之听颂声。","dynasty":"唐代","title":"赠范金卿其二"}
{"author":"李白","content":"白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。王公希代宝，弃世一何早。吊死不及哀，殡宫已秋草。悲来欲脱剑，挂向何枝好。哭向茅山虽未摧，一生泪尽丹阳道。王家碧瑶树，一树忽先摧。海内故人泣，天涯吊鹤来。未成霖雨用，先失济川材。一罢广陵散，鸣琴更不开。","dynasty":"唐代","title":"自溧水道哭王炎三首"}
{"author":"李白","content":"王公希代宝。弃世一何早。吊死不及哀。殡宫已秋草。悲来欲脱剑。挂向何枝好。哭向茅山虽未摧。一生泪尽丹阳道。","dynasty":"唐代","title":"自溧水道哭王炎其二"}
{"author":"李白","content":"汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。","dynasty":"唐代","title":"望汉阳柳色，寄王宰"}
{"author":"李白","content":"六月南风吹白沙，吴牛喘月气成霞。水国郁蒸不可处，时炎道远无行车。夫子如何涉江路，云帆袅袅金陵去。高堂倚门望伯鱼，鲁中正是趋庭处。我家寄在沙丘傍，三年不归空断肠。君行既识伯禽子，应驾小车骑白羊。","dynasty":"唐代","title":"送萧三十一之鲁中兼问稚子伯禽"}
{"author":"李白","content":"玉壶系青丝，沽酒来何迟。山花向我笑，正好衔杯时。晚酌东窗下，流莺复在兹。春风与醉客，今日乃相宜。","dynasty":"唐代","title":"待酒不至"}
{"author":"李白","content":"江祖一片石，青天扫画屏。题诗留万古，绿字锦苔生。","dynasty":"唐代","title":"秋浦歌十七首其九"}
{"author":"李白","content":"汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。","dynasty":"唐代","title":"望汉阳柳色，寄王宰"}
{"author":"李白","content":"何处闻秋声，翛翛北窗竹。回薄万古心，揽之不盈掬。静坐观众妙，浩然媚幽独。白云南山来，就我檐下宿。懒从唐生决，羞访季主卜。四十九年非，一往不可复。野情转萧洒，世道有翻覆。陶令归去来，田家酒应熟。","dynasty":"唐代","title":"寻阳紫极宫感秋作"}
{"author":"李白","content":"七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。","dynasty":"唐代","title":"送长沙陈太守二首其二"}
{"author":"李白","content":"韩众骑白鹿，西往华山中。玉女千馀人，相随在云空。见我传秘诀，精诚与天通。何意到陵阳，游目送飞鸿。天子昔避狄，与君亦乘骢。拥兵五陵下，长策遏胡戎。时泰解绣衣，脱身若飞蓬。鸾凤翻羽翼，啄粟坐樊笼。海鹤一笑之，思归向辽东。黄山过石柱，巘崿上攒丛。因巢翠玉树，忽见浮丘公。又引王子乔，吹笙舞松风。朗咏紫霞篇，请开蕊珠宫。步纲绕碧落，倚树招青童。何日可携手，遗形入无穷。","dynasty":"唐代","title":"至陵阳山登天柱石，酬韩侍御见招隐黄山"}
{"author":"李白","content":"晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。","dynasty":"唐代","title":"金陵三首其一"}
{"author":"李白","content":"月皎昭阳殿，霜清长信宫。天行乘玉辇，飞燕与君同。更有留情处，承恩乐未穷。谁怜团扇妾，独坐怨秋风。","dynasty":"唐代","title":"相和歌辞。长信怨"}
{"author":"李白","content":"绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。","dynasty":"唐代","title":"牛渚矶"}
{"author":"李白","content":"自古有秀色。西施与东邻。蛾眉不可妒。况乃效其颦。所以尹婕妤。羞见邢夫人。低头不出气。塞默少精神。寄语无盐子。如君何足珍。","dynasty":"唐代","title":"效古其二"}
{"author":"李白","content":"倚剑登高台。悠悠送春目。苍榛蔽层丘。琼草隐深谷。凤鸟鸣西海。欲集无珍木。鸒斯得所居。蒿下盈万族。晋风日已颓。穷途方恸哭。(以上六句一作翩翩众鸟飞。翱翔在珍木。群花亦便娟。荣耀非一族。归来怆途穷。日暮还恸哭。)","dynasty":"唐代","title":"古风其五十四"}
{"author":"李白","content":"长沙陈太守，逸气凌青松。英主赐五马，本是天池龙。湘水回九曲，衡山望五峰。荣君按节去，不及远相从。七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。","dynasty":"唐代","title":"送长沙陈太守二首"}
{"author":"李白","content":"陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。","dynasty":"唐代","tags":"友情","title":"登单父陶少府半月台"}
{"author":"李白","content":"人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。","dynasty":"唐代","tags":"乐府，写景，抒情，山水，组诗","title":"横江词六首"}
{"author":"李白","content":"游山谁可游？子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且徘徊。更游龙潭去，枕石拂莓苔。","dynasty":"唐代","tags":"友谊，友人","title":"过汪氏别业二首"}
{"author":"李白","content":"巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。","dynasty":"唐代","tags":"景点，行路，山水，抒情","title":"上三峡"}
{"author":"李白","content":"仙人东方生，浩荡弄云海。沛然乘天游，独往失所在。魏侯继大名，本家聊摄城。卷舒入元化，迹与古贤并。十三弄文史，挥笔如振绮。辩折田巴生，心齐鲁连子。西涉清洛源，颇惊人世喧。采秀卧王屋，因窥洞天门。朅来游嵩峰，羽客何双双。朝携月光子，暮宿玉女窗。鬼谷上窈窕，龙潭下奔潈。东浮汴河水，访我三千里。逸兴满吴云，飘摇浙江汜。挥手杭越间，樟亭望潮还。涛卷海门石，云横天际山。白马走素车，雷奔骇心颜。遥闻会稽美，且度耶溪水。万壑与千岩，峥嵘镜湖里。秀色不可名，清辉满江城。人游月边去，舟在空中行。此中久延伫，入剡寻王许。笑读曹娥碑，沉吟黄绢语。天台连四明，日入向国清。五峰转月色，百里行松声。灵溪咨沿越，华顶殊超忽。石梁横青天，侧足履半月。忽然思永嘉，不惮海路赊。挂席历海峤，回瞻赤城霞。赤城渐微没，孤屿前峣兀。水续万古流，亭空千霜月。缙云川谷难，石门最可观。瀑布挂北斗，莫穷此水端。喷壁洒素雪，空濛生昼寒。却思恶溪去，宁惧恶溪恶。咆哮七十滩，水石相喷薄。路创李北海，岩开谢康乐。松风和猿声，搜索连洞壑。径出梅花桥，双溪纳归潮。落帆金华岸，赤松若可招。沈约八咏楼，城西孤岧峣。岧峣四荒外，旷望群川会。云卷天地开，波连浙西大。乱流新安口，北指严光濑。钓台碧云中，邈与苍岭对。稍稍来吴都，裴回上姑苏。烟绵横九疑，漭荡见五湖。目极心更远，悲歌但长吁。回桡楚江滨，挥策扬子津。身著日本裘，昂藏出风尘。五月造我语，知非儓拟人。相逢乐无限，水石日在眼。徒干五诸侯，不致百金产。吾友扬子云，弦歌播清芬。虽为江宁宰，好与山公群。乘兴但一行，且知我爱君。君来几何时，仙台应有期。东窗绿玉树，定长三五枝。至今天坛人，当笑尔归迟。我苦惜远别，茫然使心悲。黄河若不断，白首长相思。","dynasty":"唐代","title":"送王屋山人魏万还王屋"}
{"author":"李白","content":"长短春草绿。缘阶如有情。卷施心独苦。抽却死还生。睹物知妾意。希君种後庭。闲时当采掇。念此莫相轻。","dynasty":"唐代","title":"寄远其九"}
{"author":"李白","content":"昔别黄鹤楼，蹉跎淮海秋。俱飘零落叶，各散洞庭流。中年不相见，蹭蹬游吴越。何处我思君？天台绿萝月。会稽风月好，却绕剡溪回。云山海上出，人物镜中来。一度浙江北，十年醉楚台。荆门倒屈宋，梁苑倾邹枚。苦笑我夸诞，知音安在哉？大盗割鸿沟，如风扫秋叶。吾非济代人，且隐屏风叠。中夜天中望，忆君思见君。明朝拂衣去，永与海鸥群。","dynasty":"唐代","tags":"友谊，抒怀，怀才不遇","title":"赠王判官时余归隐居庐山屏风叠"}
{"author":"李白","content":"大车扬飞尘，亭午暗阡陌。中贵多黄金，连云开甲宅。路逢斗鸡者，冠盖何辉赫。鼻息干虹蜺，行人皆怵惕。世无洗耳翁，谁知尧与蹠。","dynasty":"唐代","title":"古风其二十四"}
{"author":"李白","content":"水色南天远，舟行若在虚。迁人发佳兴，吾子访闲居。日落看归鸟，潭澄羡跃鱼。圣朝思贾谊，应降紫泥书。","dynasty":"唐代","tags":"送别，抒情","title":"送别得书字"}
{"author":"李白","content":"贾谊三年谪，班超万里侯。何如牵白犊，饮水对清流。","dynasty":"唐代","tags":"怀古，抒怀","title":"田园言怀"}
{"author":"李白","content":"尝高谢太傅，携妓东山门。楚舞醉碧云，吴歌断清猿。暂因苍生起，谈笑安黎元。余亦爱此人，丹霄冀飞翻。遭逢圣明主，敢进兴亡言。白璧竟何辜？青蝇遂成冤。一朝去京国，十载客梁园。猛犬吠九关，杀人愤精魂。皇穹雪冤枉，白日开昏氛。太阶得夔龙，桃李满中原。倒海索明月，凌山采芳荪。愧无横草功，虚负雨露恩。迹谢云台阁，心随天马辕。夫子王佐才，而今复谁论？层飙振六翮，不日思腾鶱。我纵五湖棹，烟涛恣崩奔。梦钓子陵湍，英风缅犹存。徒希客星隐，弱植不足援。千里一回首，万里一长歌。黄鹤不复来，清风奈愁何！舟浮潇湘月，山倒洞庭波。投汨笑古人，临濠得天和。闲时田亩中，搔背牧鸡鹅。别离解相访，应在武陵多。","dynasty":"唐代","tags":"咏怀，揭露，社会","title":"书情题蔡舍人雄"}
{"author":"李白","content":"问余何意栖碧山，笑而不答心自闲。桃花流水窅然去，别有天地非人间。","dynasty":"唐代","tags":"典故，隐居，生活","title":"山中问答/山中答俗人问"}
{"author":"李白","content":"爱此溪水闲。乘流兴无极。漾楫怕鸥惊。垂竿待鱼食。波翻晓霞影。岸叠春山色。何处浣纱人。红颜未相识。","dynasty":"唐代","title":"姑孰溪"}
{"author":"李白","content":"真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。","dynasty":"唐代","title":"莹禅师房观山海图"}
{"author":"李白","content":"蓐收肃金气。西陆弦海月。秋蝉号阶轩。感物忧不歇。良辰竟何许。大运有沦忽。天寒悲风生。夜久众星没。恻恻不忍言。哀歌逮明发。","dynasty":"唐代","title":"古风其三十二"}
{"author":"李白","content":"醉来脱宝剑，旅憩高堂眠。中夜忽惊觉，起立明灯前。开轩聊直望，晓雪河冰壮。哀哀歌苦寒，郁郁独惆怅。傅说版筑臣，李斯鹰犬人。欻起匡社稷，宁复长艰辛。而我胡为者，叹息龙门下。富贵未可期，殷忧向谁写。去去泪满襟，举声梁甫吟。青云当自致，何必求知音。","dynasty":"唐代","title":"冬夜醉宿龙门，觉起言志"}
{"author":"李白","content":"双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。","dynasty":"唐代","tags":"寓言诗，写燕，爱情","title":"双燕离"}
{"author":"李白","content":"深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾，万姓聚舞歌太平。我无为，人自宁。三十六帝欲相迎，仙人飘翩下云輧。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。","dynasty":"唐代","tags":"乐府，春天","title":"春日行"}
{"author":"李白","content":"庄周梦胡蝶，胡蝶为庄周。一体更变易，万事良悠悠。乃知蓬莱水，复作清浅流。青门种瓜人，旧日东陵侯。富贵故如此，营营何所求。","dynasty":"唐代","tags":"写人，人生，感慨","title":"古风·庄周梦胡蝶"}
{"author":"李白","content":"磨尽石岭墨，浔阳钓赤鱼。霭峯尖似笔，堪画不堪书。","dynasty":"唐代","title":"钓滩"}
{"author":"李白","content":"云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱都护歌，心摧泪如雨。万人凿盘石，无由达江浒。君看石芒砀，掩泪悲千古。","dynasty":"唐代","title":"相和歌辞丁都护歌"}
{"author":"李白","content":"赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。","dynasty":"唐代","tags":"乐府，写人，赞颂，猖狂","title":"侠客行"}
{"author":"李白","content":"黟县小桃源，烟霞百里间。地多灵草木，人尚古衣冠。市向晡前散，山经夜后寒。","dynasty":"唐代","title":"小桃源"}
{"author":"李白","content":"周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。","dynasty":"唐代","tags":"借景抒情，赠别，赞美，友人","title":"赠丹阳横山周处士惟长"}
{"author":"李白","content":"烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。","dynasty":"唐代","title":"塞下曲六首其四"}
{"author":"李白","content":"素面倚栏钩，娇声出外头。若非是织女，何得问牵牛。","dynasty":"唐代","title":"白微时募县小吏入令卧内尝驱牛经堂下令妻怒…以诗谢云"}
{"author":"李白","content":"茫茫南与北，道直事难谐。榆荚钱生树，杨花玉糁街。尘萦游子面，蝶弄美人钗。却忆青山上，云门掩竹斋。","dynasty":"唐代","title":"春感诗"}
{"author":"李白","content":"心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。","dynasty":"唐代","title":"金陵江上遇蓬池隐者（时于落星石上以紫绮裘换酒为欢）"}
{"author":"李白","content":"晨趋紫禁中，夕待金门诏。观书散遗帙，探古穷至妙。片言苟会心，掩卷忽而笑。青蝇易相点，白雪难同调。本是疏散人，屡贻褊促诮。云天属清朗，林壑忆游眺。或时清风来，闲倚栏下啸。严光桐庐溪，谢客临海峤。功成谢人间，从此一投钓。","dynasty":"唐代","tags":"言怀","title":"翰林读书言怀呈集贤诸学士"}
{"author":"李白","content":"江城如画里，山晓望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。","dynasty":"唐代","title":"秋登宣城谢眺北楼"}
{"author":"李白","content":"北阙圣人歌太康，南冠君子窜遐荒。汉酺闻奏钧天乐，愿得风吹到夜郎。","dynasty":"唐代","tags":"抒情，伤怀","title":"流夜郎闻酺不预"}
{"author":"李白","content":"浪动灌婴井，寻阳江上风。开帆入天镜，直向彭湖东。落景转疏雨，睛云散远空。名山发佳兴，清赏亦何穷？石镜挂遥月，香炉灭彩虹。相思俱对此，举目与君同。","dynasty":"唐代","tags":"写景，赞美，抒情","title":"下寻阳城泛彭蠡寄黄判官"}
{"author":"李白","content":"大国置衡镜，准平天地心。群贤无邪人，朗鉴穷情深。吾君咏南风，衮冕弹鸣琴。时泰多美士，京国会缨簪。山苗落涧底，幽松出高岑。夫子有盛才，主司得球琳。流水非郑曲，前行遇知音。衣工剪绮绣，一误伤千金。何惜刀尺馀，不裁寒女衾。我非弹冠者，感别但开襟。空谷无白驹，贤人岂悲吟。大道安弃物，时来或招寻。尔见山吏部，当应无陆沉。","dynasty":"唐代","tags":"送别","title":"送杨少府赴选"}
{"author":"李白","content":"水色南天远，舟行若在虚。迁人发佳兴，吾子访闲居。日落看归鸟，潭澄羡跃鱼。圣朝思贾谊，应降紫泥书。","dynasty":"唐代","tags":"送别，抒情","title":"送别得书字"}
{"author":"李白","content":"扬清歌，发皓齿，北方佳人东邻子。且吟白纻停绿水，长袖拂面为君起。寒云夜卷霜海空，胡风吹天飘塞鸿。玉颜满堂乐未终，馆娃日落歌吹濛。月寒江清夜沉沉，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。吴刀剪彩缝舞衣，明妆丽服夺春晖。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。","dynasty":"唐代","tags":"乐府，女子，组诗","title":"白纻辞三首"}
{"author":"李白","content":"故人栖东山，自爱丘壑美。青春卧空林，白日犹不起。松风清襟袖，石潭洗心耳。羡君无纷喧，高枕碧霞里。","dynasty":"唐代","tags":"向往，田园，生活，隐居","title":"题元丹丘山居"}
{"author":"李白","content":"吴会一浮云，飘如远行客。功业莫从就，岁光屡奔迫。良图俄弃捐，衰疾乃绵剧。古琴藏虚匣，长剑挂空壁。楚冠怀钟仪，越吟比庄舄。国门遥天外，乡路远山隔。朝忆相如台，夜梦子云宅。旅情初结缉，秋气方寂历。风入松下清，露出草间白。故人不可见，幽梦谁与适。寄书西飞鸿，赠尔慰离析。","dynasty":"唐代","tags":"抒情，思乡，抱负，壮志未酬","title":"淮南卧病书怀寄蜀中赵徵君蕤"}
{"author":"李白","content":"踏踏马头谁见过，眼看北斗直天河。西风罗幕生翠波，铅华笑妾颦青蛾。为君起唱长相思。帘外严霜皆倒飞，明星烂烂东方陲。红霞稍出东南涯，陆郎去矣乘斑骓。","dynasty":"唐代","title":"杂曲歌辞。夜坐吟"}
{"author":"李白","content":"安石泛溟渤，独啸长风还。逸韵动海上，高情出人间。灵异可并迹，澹然与世闲。我来五松下，置酒穷跻攀。征古绝遗老，因名五松山。五松何清幽，胜境美沃洲。萧飒鸣洞壑，终年风雨秋。响入百泉去，听如三峡流。剪竹扫天花，且从傲吏游。龙堂若可憩，吾欲归精修。","dynasty":"唐代","tags":"游玩，写景","title":"与南陵常赞府游五松山"}
{"author":"李白","content":"不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。","dynasty":"唐代","tags":"写山，写景，隐居","title":"忆东山二首"}
{"author":"李白","content":"冬夜夜寒觉夜长，沉吟久坐坐北堂。冰合井泉月入闺，金缸青凝照悲啼。金缸灭，啼转多。掩妾泪，听君歌。歌有声，妾有情。情声合，两无违。一语不入意，从君万曲梁尘飞。","dynasty":"唐代","tags":"乐府，女子，音乐","title":"夜坐吟"}
{"author":"李白","content":"尔恐碧草晚，我畏朱颜移。愁看杨花飞，置酒正相宜。歌声送落日，舞影回清池。今夕不尽杯，留欢更邀谁。","dynasty":"唐代","title":"宴郑参卿山池"}
{"author":"李白","content":"长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。","dynasty":"唐代","tags":"咏史怀古，写人，典故，抒情","title":"梁甫吟"}
{"author":"李白","content":"穷愁千万端。美酒三百杯。愁多酒虽少。酒倾愁不来。所以知酒圣。酒酣心自开。辞粟卧首阳。屡空饥颜回。当代不乐饮。虚名安用哉。蟹螯即金液。糟丘是蓬莱。且须饮美酒。乘月醉高台。","dynasty":"唐代","title":"月下独酌其四"}
{"author":"李白","content":"青云少年子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。","dynasty":"唐代","tags":"青年","title":"少年子"}
{"author":"李白","content":"鲁酒若琥珀，汶鱼紫锦鳞。山东豪吏有俊气，手携此物赠远人。意气相倾两相顾，斗酒双鱼表情素。双鳃呀呷鳍鬣张，拨剌银盘欲飞去。呼儿拂几霜刃挥，红肌花落白雪霏。为君下箸一餐饱，醉著金鞍上马归。","dynasty":"唐代","tags":"写人，友人，友谊","title":"酬中都小吏携斗酒双鱼于逆旅见赠"}
{"author":"李白","content":"早起见日出，暮见栖鸟还。客心自酸楚，况对木瓜山。","dynasty":"唐代","tags":"忧伤，思乡，地名","title":"望木瓜山"}
{"author":"李白","content":"鼎湖流水清且闲。轩辕去时有弓剑。古人传道留其间。後宫婵娟多花颜。乘鸾飞烟亦不还。骑龙攀天造天关。造天关。闻天语。长云河车载玉女。载玉女。过紫皇。紫皇乃赐白兔所捣之药方。后天而老凋三光。下视瑶池见王母。蛾眉萧飒如秋霜。","dynasty":"唐代","title":"飞龙引其二"}
{"author":"李白","content":"君平既弃世。世亦弃君平。观变穷太易。探元化群生。寂寞缀道论。空帘闭幽情。驺虞不虚来。鸑鷟有时鸣。安知天汉上。白日悬高名。海客去已久。谁人测沈冥。","dynasty":"唐代","title":"古风其十三"}
{"author":"李白","content":"天下伤心处，劳劳送客亭。春风知别苦，不遣柳条青。","dynasty":"唐代","tags":"送别，离别，借景抒情","title":"劳劳亭"}
{"author":"李白","content":"问余何意栖碧山，笑而不答心自闲。桃花流水窅然去，别有天地非人间。","dynasty":"唐代","tags":"典故，隐居，生活","title":"山中问答/山中答俗人问"}
{"author":"李白","content":"天上白玉京，十二楼五城。仙人抚我顶，结发受长生。误逐世间乐，颇穷理乱情。九十六圣君，浮云挂空名。天地赌一掷，未能忘战争。试涉霸王略，将期轩冕荣。时命乃大谬，弃之海上行。学剑翻自哂，为文竟何成。剑非万人敌，文窃四海声。儿戏不足道，五噫出西京。临当欲去时，慷慨泪沾缨。叹君倜傥才，标举冠群英。开筵引祖帐，慰此远徂征。鞍马若浮云，送余骠骑亭。歌钟不尽意，白日落昆明。十月到幽州，戈鋋若罗星。君王弃北海，扫地借长鲸。呼吸走百川，燕然可摧倾。心知不得语，却欲栖蓬瀛。弯弧惧天狼，挟矢不敢张。揽涕黄金台，呼天哭昭王。无人贵骏骨，騄耳空腾骧。乐毅倘再生，于今亦奔亡。蹉跎不得意，驱马还贵乡。逢君听弦歌，肃穆坐华堂。百里独太古，陶然卧羲皇。征乐昌乐馆，开筵列壶觞。贤豪间青娥，对烛俨成行。醉舞纷绮席，清歌绕飞梁。欢娱未终朝，秩满归咸阳。祖道拥万人，供帐遥相望。一别隔千里，荣枯异炎凉。炎凉几度改，九土中横溃。汉甲连胡兵，沙尘暗云海。草木摇杀气，星辰无光彩。白骨成丘山，苍生竟何罪。函关壮帝居，国命悬哥舒。长戟三十万，开门纳凶渠。公卿如犬羊，忠谠醢与菹。二圣出游豫，两京遂丘墟。帝子许专征，秉旄控强楚。节制非桓文，军师拥熊虎。人心失去就，贼势腾风雨。惟君固房陵，诚节冠终古。仆卧香炉顶，餐霞漱瑶泉。门开九江转，枕下五湖连。半夜水军来，浔阳满旌旃。空名适自误，迫胁上楼船。徒赐五百金，弃之若浮烟。辞官不受赏，翻谪夜郎天。夜郎万里道，西上令人老。扫荡六合清，仍为负霜草。日月无偏照，何由诉苍昊。良牧称神明，深仁恤交道。一忝青云客，三登黄鹤楼。顾惭祢处士，虚对鹦鹉洲。樊山霸气尽，寥落天地秋。江带峨眉雪，川横三峡流。万舸此中来，连帆过扬州。送此万里目，旷然散我愁。纱窗倚天开，水树绿如发。窥日畏衔山，促酒喜得月。吴娃与越艳，窈窕夸铅红。呼来上云梯，含笑出帘栊。对客小垂手，罗衣舞春风。宾跪请休息，主人情未极。览君荆山作，江鲍堪动色。清水出芙蓉，天然去雕饰。逸兴横素襟，无时不招寻。朱门拥虎士，列戟何森森。剪凿竹石开，萦流涨清深。登台坐水阁，吐论多英音。片辞贵白璧，一诺轻黄金。谓我不愧君，青鸟明丹心。五色云间鹊，飞鸣天上来。传闻赦书至，却放夜郎回。暖气变寒谷，炎烟生死灰。君登凤池去，忽弃贾生才。桀犬尚吠尧，匈奴笑千秋。中夜四五叹，常为大国忧。旌旆夹两山，黄河当中流。连鸡不得进，饮马空夷犹。安得羿善射，一箭落旄头。","dynasty":"唐代","tags":"赠别，忧愤，自传，长诗","title":"经乱离后天恩流夜郎忆旧游书怀赠江夏韦太守良宰"}
{"author":"李白","content":"烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。","dynasty":"唐代","tags":"冬天，写雪，写风，借景抒情，女子，思念","title":"北风行"}
{"author":"李白","content":"玉阶生白露，夜久侵罗袜。却下水晶帘，玲珑望秋月。(水晶一作水精)","dynasty":"唐代","tags":"唐诗三百首，宫怨，孤独","title":"玉阶怨"}
{"author":"李白","content":"我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。","dynasty":"唐代","tags":"唐诗三百首，写景，山水，归隐，猖狂","title":"庐山谣寄卢侍御虚舟"}
{"author":"李白","content":"大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！","dynasty":"唐代","tags":"唐诗三百首，乐府，失意，叹息","title":"行路难·其二"}
{"author":"李白","content":"白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。","dynasty":"唐代","tags":"人生，时间，惜时","title":"短歌行"}
{"author":"李白","content":"今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。","dynasty":"唐代","tags":"重阳节，登高，饮酒，典故","title":"九日"}
{"author":"李白","content":"犬吠水声中，桃花带露浓。(露浓一作：雨浓)树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。","dynasty":"唐代","tags":"拜访，写景，抒情，写狗古诗18首","title":"访戴天山道士不遇"}
{"author":"李白","content":"暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。","dynasty":"唐代","tags":"唐诗三百首，田园，饮酒，写景","title":"下终南山过斛斯山人宿置酒"}
{"author":"李白","content":"江村秋雨歇，酒尽一帆飞。路历波涛去，家惟坐卧归。岛花开灼灼，汀柳细依依。别后无馀事，还应扫钓矶。","dynasty":"唐代","title":"送客归吴"}
{"author":"李白","content":"河伯见海若，傲然誇秋水。小物昧远图，宁知通方士。多君紫霄意，独往苍山里。地古寒云深，岩高长风起。初登翠微岭，复憩金沙泉。践苔朝霜滑，弄波夕月圆。饮彼石下流，结萝宿溪烟。鼎湖梦渌水，龙驾空茫然。早行子午关，却登山路远。拂琴听霜猿，灭烛乃星饭。人烟无明异，鸟道绝往返。攀厓倒青天，下视白日晚。既过石门隐，还唱石潭歌。涉雪搴紫芳，濯缨想清波。此人不可见，此地君自过。为余谢风泉，其如幽意何。","dynasty":"唐代","title":"荅长安崔少府叔封游终南翠微寺太宗皇帝金沙泉见寄"}
{"author":"李白","content":"我到巫山渚，寻古登阳台。天空綵云灭，地远清风来。神女去已久，襄王安在哉。荒淫竟沦替，樵牧徒悲哀。","dynasty":"唐代","title":"古风其五十八"}
{"author":"李白","content":"神女殁幽境，汤池流大川。阴阳结炎炭，造化开灵泉。地底烁朱火，沙旁歊素烟。沸珠跃明月，皎镜涵空天。气浮兰芳满，色涨桃花然。精览万殊入，潜行七泽连。愈疾功莫尚，变盈道乃全。濯缨掬清泚，晞发弄潺湲。散下楚王国，分浇宋玉田。可以奉巡幸，奈何隔穷偏。独随朝宗水，赴海输微涓。","dynasty":"唐代","tags":"写水","title":"安州应城玉女汤作"}
{"author":"李白","content":"野凉疏雨歇，春色遍萋萋。鱼跃青池满，莺吟绿树低。野花妆面湿，山草纽斜齐。零落残云片，风吹挂竹谿。","dynasty":"唐代","title":"晓晴"}
{"author":"李白","content":"何处闻秋声，翛翛北窗竹。回薄万古心，揽之不盈掬。静坐观众妙，浩然媚幽独。白云南山来，就我檐下宿。懒从唐生决，羞访季主卜。四十九年非，一往不可复。野情转萧洒，世道有翻覆。陶令归去来，田家酒应熟。","dynasty":"唐代","title":"寻阳紫极宫感秋作"}
{"author":"李白","content":"西羌延国讨，白起佐军威。剑决浮云气，弓弯明月辉。马行边草绿，旌卷曙霜飞。抗手凛相顾，寒风生铁衣。","dynasty":"唐代","tags":"战争，写人，友人，抱负","title":"送白利从金吾董将军西征"}
{"author":"李白","content":"同州隔秋浦，闻吟猛虎词。晨朝来借问，知是谢杨儿。","dynasty":"唐代","title":"闻谢杨儿吟猛虎词，因此有赠"}
{"author":"李白","content":"尔家何在潇湘川。青莎白石长沙边。昨梦江花照江日。几枝正发东窗前。觉来欲往心悠然。魂随越鸟飞南天。秦云连山海相接。桂水横烟不可涉。送君此去令人愁。风帆茫茫隔河洲。春潭琼草绿可折。西寄长安明月楼。","dynasty":"唐代","title":"同王昌龄送族弟襄归桂阳其二"}
{"author":"李白","content":"我来南山阳，事事不异昔。却寻溪中水，还望岩下石。蔷薇缘东窗，女萝绕北壁。别来能几日，草木长数尺。且复命酒樽，独酌陶永夕。","dynasty":"唐代","title":"春归终南山松龛旧隐"}
{"author":"李白","content":"白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。王公希代宝，弃世一何早。吊死不及哀，殡宫已秋草。悲来欲脱剑，挂向何枝好。哭向茅山虽未摧，一生泪尽丹阳道。王家碧瑶树，一树忽先摧。海内故人泣，天涯吊鹤来。未成霖雨用，先失济川材。一罢广陵散，鸣琴更不开。","dynasty":"唐代","title":"自溧水道哭王炎三首"}
{"author":"李白","content":"右军本清真，潇洒出风尘。山阴遇羽客，爱此好鹅宾。扫素写道经，笔精妙入神。书罢笼鹅去，何曾别主人。","dynasty":"唐代","tags":"写人","title":"王右军"}
{"author":"李白","content":"水入北湖去，舟从南浦回。遥看鹊山转，却似送人来。","dynasty":"唐代","title":"陪从祖济南太守泛鹊山湖三首其三"}
{"author":"李白","content":"白日与明月，昼夜尚不闲。况尔悠悠人，安得久世间。传闻海水上，乃有蓬莱山。玉树生绿叶，灵仙每登攀。一食驻玄发，再食留红颜。吾欲从此去，去之无时还。","dynasty":"唐代","title":"杂诗"}
{"author":"李白","content":"朝辞白帝彩云间，千里江陵一日还。两岸猿声啼不住，轻舟已过万重山。","dynasty":"唐代","tags":"唐诗三百首，写山，长江，地名，喜悦，早教古诗100首","title":"早发白帝城/白帝下江陵"}
{"author":"李白","content":"今日竹林宴，我家贤侍郎。三杯容小阮，醉后发清狂。","dynasty":"唐代","title":"陪侍郎叔游洞庭醉后三首其一"}
{"author":"李白","content":"竹实满秋浦，凤来何苦饥。还同月下鹊，三绕未安枝。夫子即琼树，倾柯拂羽仪。怀君恋明德，归去日相思。","dynasty":"唐代","tags":"赠诗，友人，抒怀，愿望","title":"赠柳圆"}
{"author":"李白","content":"咸阳二三月。宫柳黄金枝。绿帻谁家子。卖珠轻薄儿。日暮醉酒归。白马骄且驰。意气人所仰。冶游方及时。子云不晓事。晚献长杨辞。赋达身已老。草玄鬓若丝。投阁良可叹。但为此辈嗤。","dynasty":"唐代","title":"古风其八"}
{"author":"李白","content":"好古笑流俗，素闻贤达风。方希佐明主，长揖辞成功。白日在高天，回光烛微躬。恭承凤凰诏，欻起云萝中。清切紫霄迥，优游丹禁通。君王赐颜色，声价凌烟虹。乘舆拥翠盖，扈从金城东。宝马丽绝景，锦衣入新丰。依岩望松雪，对酒鸣丝桐。因学扬子云，献赋甘泉宫。天书美片善，清芬播无穷。归来入咸阳，谈笑皆王公。一朝去金马，飘落成飞蓬。宾客日疏散，玉樽亦已空。才力犹可倚，不惭世上雄。闲作东武吟，曲尽情未终。书此谢知己，吾寻黄绮翁。","dynasty":"唐代","tags":"乐府，仕途，无奈","title":"东武吟"}
{"author":"李白","content":"云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱都护歌，心摧泪如雨。万人凿盘石，无由达江浒。君看石芒砀，掩泪悲千古。","dynasty":"唐代","tags":"乐府，农民","title":"丁督护歌"}
{"author":"李白","content":"胡雁鸣，辞燕山，昨发委羽朝度关。衔芦枝，南飞散落天地间，连行接翼往复还。客居烟波寄湘吴，凌霜触雪毛体枯。畏逢矰缴惊相呼，闻弦虚坠良可吁。君更弹射何为乎？","dynasty":"唐代","tags":"咏物，抒情，人生，坎坷","title":"鸣雁行"}
{"author":"李白","content":"金花折风帽，白马小迟回。翩翩舞广袖，似鸟海东来。","dynasty":"唐代","title":"杂曲歌辞。高句丽"}
{"author":"李白","content":"兰陵美酒郁金香，玉碗盛来琥珀光。但使主人能醉客，不知何处是他乡。","dynasty":"唐代","tags":"赞美，豪迈，离别","title":"客中行/客中作"}
{"author":"李白","content":"君夸通塘好，通塘胜耶溪。通塘在何处，远在寻阳西。青萝袅袅挂烟树，白鹇处处聚沙堤。石门中断平湖出，百丈金潭照云日。何处沧浪垂钓翁，鼓棹渔歌趣非一。相逢不相识，出没绕通塘。浦边清水明素足，别有浣沙吴女郎。行尽绿潭潭转幽，疑是武陵春碧流。秦人鸡犬桃花里，将比通塘渠见羞。通塘不忍别，十去九迟回。偶逢佳境心已醉，忽有一鸟从天来。月出青山送行子，四边苦竹秋声起。长吟白雪望星河，双垂两足扬素波。梁鸿德耀会稽日，宁知此中乐事多。","dynasty":"唐代","tags":"写景，写物，赞美，抒情","title":"和卢侍御通塘曲"}
{"author":"李白","content":"白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处？桂树青云端。","dynasty":"唐代","tags":"写人","title":"赠参寥子"}
{"author":"李白","content":"朝见裴叔则，朗如行玉山。黄河落天走东海，万里写入胸怀间。身骑白鼋不敢度，金高南山买君顾。徘徊六合无相知，飘若浮云且西去！","dynasty":"唐代","tags":"赠别，赞颂，友人","title":"赠裴十四"}
{"author":"李白","content":"青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。","dynasty":"唐代","tags":"唐诗三百首，初中古诗，送别，写景，惜别，友情","title":"送友人"}
{"author":"李白","content":"初谓鹊山近，宁知湖水遥？此行殊访戴，自可缓归桡。湖阔数千里，湖光摇碧山。湖西正有月，独送李膺还。水入北湖去，舟从南浦回。遥看鹊山转，却似送人来。","dynasty":"唐代","tags":"湖水","title":"陪从祖济南太守泛鹊山湖三首"}
{"author":"李白","content":"金华牧羊儿。乃是紫烟客。我愿从之游。未去发已白。不知繁华子。扰扰何所迫。昆山采琼蕊。可以炼精魄。","dynasty":"唐代","title":"古风其十七"}
{"author":"李白","content":"仙人十五爱吹笙，学得昆丘彩凤鸣。始闻炼气餐金液，复道朝天赴玉京。玉京迢迢几千里，凤笙去去无穷已。欲叹离声发绛唇，更嗟别调流纤指。此时惜别讵堪闻，此地相看未忍分。重吟真曲和清吹，却奏仙歌响绿云。绿云紫气向函关，访道应寻缑氏山。莫学吹笙王子晋，一遇浮丘断不还。","dynasty":"唐代","tags":"送别，不舍，离别","title":"凤吹笙曲"}
{"author":"李白","content":"日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然，忆君迢迢隔青天。昔日横波目，今成流泪泉。不信妾肠断，归来看取明镜前。","dynasty":"唐代","tags":"乐府，思念","title":"长相思三首·其二"}
{"author":"李白","content":"鲁国寒事早，初霜刈渚蒲。挥镰若转月，拂水生连珠。此草最可珍，何必贵龙须，织作玉床席，欣承清夜娱。罗衣能再拂，不畏素尘芜。","dynasty":"唐代","tags":"农民，忧国忧民","title":"鲁东门观刈蒲"}
{"author":"李白","content":"九卿天上落，五马道傍来。列戟朱门晓，褰帏碧嶂开。登高望远海，召客得英才。紫绶欢情洽，黄花逸兴催。山从图上见，溪即镜中回。遥羡重阳作，应过戏马台。","dynasty":"唐代","title":"宣州九日闻崔四侍御与宇文太守游敬亭余时登响山不同此赏醉后寄崔侍御二首其一"}
{"author":"李白","content":"挂席凌蓬丘，观涛憩樟楼。三山动逸兴，五马同遨游。天竺森在眼，松风飒惊秋。览云测变化，弄水穷清幽。叠嶂隔遥海，当轩写归流。诗成傲云月，佳趣满吴洲。","dynasty":"唐代","tags":"游记，写景","title":"与从侄杭州刺史良游天竺寺"}
{"author":"李白","content":"独坐清天下，专征出海隅。九江皆渡虎，三郡尽还珠。组练明秋浦，楼船入郢都。风高初选将，月满欲平胡。杀气横千里，军声动九区。白猿惭剑术，黄石借兵符。戎虏行当翦，鲸鲵立可诛。自怜非剧孟，何以佐良图。","dynasty":"唐代","title":"中丞宋公以吴兵三千赴河南军次寻阳脱余之囚"}
{"author":"李白","content":"汉求季布鲁朱家，楚逐伍胥去章华。万里南迁夜郎国，三年归及长风沙。闻道青云贵公子，锦帆游戏西江水。人疑天上坐楼船，水净霞明两重绮。相约相期何太深，棹歌摇艇月中寻。不同珠履三千客，别欲论交一片心。","dynasty":"唐代","title":"江上赠窦长史"}
{"author":"李白","content":"涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。","dynasty":"唐代","tags":"写水，赞美，劳动，人民，生活，精神","title":"下泾县陵阳溪至涩滩"}
{"author":"李白","content":"红罗袖里分明见，白玉盘中看却无。疑是老僧休念诵，腕前推下水晶珠。","dynasty":"唐代","title":"白胡桃"}
{"author":"李白","content":"蓐收肃金气。西陆弦海月。秋蝉号阶轩。感物忧不歇。良辰竟何许。大运有沦忽。天寒悲风生。夜久众星没。恻恻不忍言。哀歌逮明发。","dynasty":"唐代","title":"古风其三十二"}
{"author":"李白","content":"君马黄，我马白，马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。","dynasty":"唐代","title":"乐府杂曲。鼓吹曲辞。君马黄"}
{"author":"李白","content":"昔日绣衣何足荣，今宵贳酒与君倾。暂就东山赊月色，酣歌一夜送泉明。","dynasty":"唐代","tags":"送别，友人，友谊","title":"送韩侍御之广德"}
{"author":"李白","content":"云想衣裳花想容，春风拂槛露华浓。若非群玉山头见，会向瑶台月下逢。","dynasty":"唐代","tags":"唐诗三百首，乐府，赞美，女子","title":"清平调·其一"}
{"author":"李白","content":"石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马金鞍谁家子，吹唇虎啸凤凰楼。金陵昔时何壮哉！席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。","dynasty":"唐代","tags":"写物，抒情，怀古，咏史，送人","title":"金陵歌送别范宣"}
{"author":"李白","content":"平明登日观，举手开云关。精神四飞扬，如出天地间。黄河从西来，窈窕入远山。凭崖揽八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。","dynasty":"唐代","title":"游泰山六首其三"}
{"author":"李白","content":"蜀僧抱绿绮，西下峨眉峰。为我一挥手，如听万壑松。客心洗流水，馀响入霜钟。不觉碧山暮，秋云暗几重。","dynasty":"唐代","title":"听蜀僧浚弹琴"}
{"author":"李白","content":"战地何昏昏。战士如群蚁。气重日轮红。血染蓬蒿紫。乌乌衔人肉。食闷飞不起。昨日城上人。今日城下鬼。旗色如罗星。鼙声殊未已。妾家夫与儿。俱在鼙声里。","dynasty":"唐代","title":"战城南"}
{"author":"李白","content":"吾怜宛溪好，百尺照心明。何谢新安水，千寻见底清。白沙留月色，绿竹助秋声。却笑严湍上，于今独擅名。","dynasty":"唐代","title":"题宛溪馆"}
{"author":"李白","content":"美人卷珠帘，深坐颦蛾眉。(颦一作：蹙)但见泪痕湿，不知心恨谁。","dynasty":"唐代","tags":"唐诗三百首，女子","title":"怨情"}
{"author":"李白","content":"越客采明珠。提携出南隅。清辉照海月。美价倾皇都。献君君按剑。怀宝空长吁。鱼目复相哂。寸心增烦纡。","dynasty":"唐代","title":"古风其五十六"}
{"author":"李白","content":"秦出天下兵，蹴踏燕赵倾。黄河饮马竭，赤羽连天明。太尉杖旄钺，云旗绕彭城。三军受号令，千里肃雷霆。函谷绝飞鸟，武关拥连营。意在斩巨鳌，何论鲙长鲸。恨无左车略，多愧鲁连生。拂剑照严霜，雕戈鬘胡缨。愿雪会稽耻，将期报恩荣。半道谢病还，无因东南征。亚夫未见顾，剧孟阻先行。天夺壮士心，长吁别吴京。金陵遇太守，倒屣相逢迎。群公咸祖饯，四座罗朝英。初发临沧观，醉栖征虏亭。旧国见秋月，长江流寒声。帝车信回转，河汉复纵横。孤凤向西海，飞鸿辞北溟。因之出寥廓，挥手谢公卿。","dynasty":"唐代","title":"闻李太尉大举秦兵百万出征东南懦夫请缨…崔侍御十九韵"}
{"author":"李白","content":"野禽啼杜宇，山蝶舞庄周。","dynasty":"唐代","title":"句"}
{"author":"李白","content":"月皎昭阳殿，霜清长信宫。天行乘玉辇，飞燕与君同。更有留情处，承恩乐未穷。谁怜团扇妾，独坐怨秋风。","dynasty":"唐代","title":"相和歌辞。长信怨"}
{"author":"李白","content":"玉面耶溪女，青娥红粉妆。一双金齿屐，两足白如霜。","dynasty":"唐代","title":"浣纱石上女"}
{"author":"李白","content":"东道烟霞主。西江诗酒筵。相逢不觉醉。日堕历阳川。","dynasty":"唐代","title":"出妓金陵子呈卢六其三"}
{"author":"李白","content":"真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。","dynasty":"唐代","title":"茔禅师房观山海图"}
{"author":"李白","content":"远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。","dynasty":"唐代","tags":"乐府，写人，离别，感伤，故事，忧国忧民","title":"远别离"}
{"author":"李白","content":"樵夫与耕者，出入画屏中。","dynasty":"唐代","title":"题宝圌山"}
{"author":"李白","content":"秋浦锦驼鸟，人间天上稀。山鸡羞渌水，不敢照毛衣。","dynasty":"唐代","title":"秋浦歌十七首其三"}
{"author":"李白","content":"永王正月东出师，天子遥分龙虎旗。楼船一举风波静，江汉翻为燕鹜池。","dynasty":"唐代","tags":"战争，爱国","title":"永王东巡歌·其一"}
{"author":"李白","content":"妾本洛阳人，狂夫幽燕客。渴饮易水波，由来多感激。胡马西北驰，香騣摇绿丝。鸣鞭从此去，逐虏荡边陲。昔去有好言，不言久离别。燕支多美女，走马轻风雪。见此不记人，恩情云雨绝。啼流玉箸尽，坐恨金闺切。织锦作短书，肠随回文结。相思欲有寄，恐君不见察。焚之扬其灰，手迹自此灭。","dynasty":"唐代","title":"代赠远"}
{"author":"李白","content":"我家北海宅，作寺南江滨。空庭无玉树，高殿坐幽人。书带留青草，琴堂幂素尘。平生种桃李，寂灭不成春。","dynasty":"唐代","title":"题江夏修静寺（此寺是李北海旧宅）"}
{"author":"李白","content":"鼎湖流水清且闲。轩辕去时有弓剑。古人传道留其间。後宫婵娟多花颜。乘鸾飞烟亦不还。骑龙攀天造天关。造天关。闻天语。长云河车载玉女。载玉女。过紫皇。紫皇乃赐白兔所捣之药方。后天而老凋三光。下视瑶池见王母。蛾眉萧飒如秋霜。","dynasty":"唐代","title":"飞龙引其二"}
{"author":"李白","content":"髣髴古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。","dynasty":"唐代","title":"望夫石"}
{"author":"李白","content":"涉江弄秋水，爱此荷花鲜。攀荷弄其珠，荡漾不成圆。佳人綵云里，欲赠隔远天。相思无由见，怅望凉风前。","dynasty":"唐代","title":"拟古十二首其十一"}
{"author":"李白","content":"何以折相赠，白花青桂枝。月华若夜雪，见此令人思。虽然剡溪兴，不异山阴时。明发怀二子，空吟招隐诗。","dynasty":"唐代","title":"秋山寄卫尉张卿及王征君"}
{"author":"李白","content":"吾多张公子，别酌酣高堂。听歌舞银烛，把酒轻罗裳。横笛弄秋月，琵琶弹陌桑。龙泉解锦带，为尔倾千觞。","dynasty":"唐代","title":"夜别张五"}
{"author":"李白","content":"对酒不觉暝，落花盈我衣。醉起步溪月，鸟还人亦稀。","dynasty":"唐代","tags":"饮酒","title":"自遣"}
{"author":"李白","content":"谈笑三军却。交游七贵疏。仍留一只箭。未射鲁连书。","dynasty":"唐代","title":"奔亡道中其三"}
{"author":"李白","content":"金陵城东谁家子，窃听琴声碧窗里。落花一片天上来，随人直度西江水。楚歌吴语娇不成，似能未能最有情。谢公正要东山妓，携手林泉处处行。","dynasty":"唐代","tags":"写人，女子","title":"示金陵子"}
{"author":"李白","content":"寻幽无前期，乘兴不觉远。苍崖渺难涉，白日忽欲晚。未穷三四山，已历千万转。寂寂闻猿愁，行行见云收。高松来好月，空谷宜清秋。溪深古雪在，石断寒泉流。峰峦秀中天，登眺不可尽。丹丘遥相呼，顾我忽而哂。遂造穷谷间，始知静者闲。留欢达永夜，清晓方言还。","dynasty":"唐代","tags":"写景","title":"寻高凤石门山中元丹丘"}
{"author":"李白","content":"庭中繁树乍含芳，红锦重重翦作囊。还合炎蒸留烁景，题来渭得好篇章。","dynasty":"唐代","title":"阙题"}
{"author":"李白","content":"携妓东山去，春光半道催。遥看若桃李，双入镜中开。","dynasty":"唐代","title":"送侄良携二妓赴会稽，戏有此赠"}
{"author":"李白","content":"渌水明秋月，南湖采白蘋。荷花娇欲语，愁杀荡舟人。","dynasty":"唐代","tags":"乐府，荷花，女子","title":"渌水曲"}
{"author":"李白","content":"白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处？桂树青云端。","dynasty":"唐代","tags":"写人","title":"赠参寥子"}
{"author":"李白","content":"南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。","dynasty":"唐代","tags":"咏物，抒怀，理想","title":"南轩松"}
{"author":"李白","content":"今日竹林宴，我家贤侍郎。三杯容小阮，醉后发清狂。船上齐桡乐，湖心泛月归。白鸥闲不去，争拂酒筵飞。刬却君山好，平铺湘水流。巴陵无限酒，醉杀洞庭秋。","dynasty":"唐代","tags":"记游，宴饮，组诗","title":"陪侍郎叔游洞庭醉后三首"}
{"author":"李白","content":"涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。","dynasty":"唐代","tags":"写水，赞美，劳动，人民，生活，精神","title":"下泾县陵阳溪至涩滩"}
{"author":"李白","content":"将军发白马，旌节渡黄河。箫鼓聒川岳，沧溟涌洪波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边峰列嵯峨。萧条万里外，耕作五原多。一扫清大漠，包虎戢金戈。","dynasty":"唐代","title":"杂曲歌辞发白马"}
{"author":"李白","content":"蜀僧抱绿绮，西下峨眉峰。为我一挥手，如听万壑松。客心洗流水，馀响入霜钟。不觉碧山暮，秋云暗几重。","dynasty":"唐代","title":"听蜀僧浚弹琴"}
{"author":"李白","content":"黄鹤东南来，寄书写心曲。倚松开其缄，忆我肠断续。不以千里遥，命驾来相招。中逢元丹丘，登岭宴碧霄。对酒忽思我，长啸临清飙。蹇予未相知，茫茫绿云垂。俄然素书及，解此长渴饥。策马望山月，途穷造阶墀。喜兹一会面，若睹琼树枝。忆君我远来，我欢方速至。开颜酌美酒，乐极忽成醉。我情既不浅，君意方亦深。相知两相得，一顾轻千金。且向山客笑，与君论素心。","dynasty":"唐代","title":"詶岑勋见寻就元丹丘对酒相待以诗见招"}
{"author":"李白","content":"夜宿峰顶寺。举手扪星辰。不敢高声语。恐惊天上人。","dynasty":"唐代","title":"题峰顶寺"}
{"author":"李白","content":"海水渤潏，人罹鲸鲵。蓊胡沙而四塞，始滔天于燕齐。何六龙之浩荡，迁白日于秦西。九土星分，嗷嗷凄凄。南冠君子，呼天而啼。恋高堂而掩泣，泪血地而成泥。狱户春而不草，独幽怨而沈迷。兄九江兮弟三峡，悲羽化之难齐。穆陵关北愁爱子，豫章天南隔老妻。一门骨肉散百草，遇难不复相提携。树榛拔桂，囚鸾宠鸡。舜昔授禹，伯成耕犁。德自此衰，吾将安栖。好我者恤我，不好我者何忍临危而相挤。子胥鸱夷，彭越醢醯。自古豪烈，胡为此繄？苍苍之天，高乎视低。如其听卑，脱我牢狴。傥辨美玉，君收白珪。","dynasty":"唐代","tags":"战争，感慨，愤懑","title":"万愤词投魏郎中"}
{"author":"李白","content":"陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。","dynasty":"唐代","tags":"友情","title":"登单父陶少府半月台"}
{"author":"李白","content":"历阳壮士勤将军，神力出于百夫，则天太后召见，奇之，授游击将军，赐锦袍玉带，朝野荣之。后拜横南将军。大臣慕义，结十友，即燕公张说、馆陶公郭元振为首。余壮之，遂作诗。太古历阳郡，化为洪川在。江山犹郁盘，龙虎秘光彩。蓄泄数千载，风云何霮薱！特生勤将军，神力百夫倍。","dynasty":"唐代","tags":"写人，赞美","title":"历阳壮士勤将军名思齐歌"}
{"author":"李白","content":"髣髴古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。","dynasty":"唐代","title":"望夫石"}
{"author":"李白","content":"六驳食猛虎，耻从驽马群。一朝长鸣去，矫若龙行云。壮士怀远略，志存解世纷。周粟犹不顾，齐珪安肯分。抱剑辞高堂，将投崔冠军。长策扫河洛，宁亲归汝坟。当令千古后，麟阁著奇勋。","dynasty":"唐代","title":"送张秀才从军"}
{"author":"李白","content":"汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。昭君拂玉鞍，上马啼红颊。今日汉宫人，明朝胡地妾。","dynasty":"唐代","tags":"乐府，写人","title":"王昭君二首"}
{"author":"李白","content":"元丹丘，爱神仙，朝饮颍川之清流，暮还嵩岑之紫烟，三十六峰长周旋。长周旋，蹑星虹，身骑飞龙耳生风，横河跨海与天通，我知尔游心无穷。","dynasty":"唐代","tags":"写人，友人，赞美","title":"元丹丘歌"}
{"author":"李白","content":"君家全盛日，台鼎何陆离。斩鳌翼娲皇，炼石补天维。一回日月顾，三入凤凰池。失势青门傍，种瓜复几时。犹会众宾客，三千光路歧。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。","dynasty":"唐代","title":"窜夜郎于乌江留别宗十六【王景】"}
{"author":"李白","content":"衡山苍苍入紫冥，下看南极老人星。回飙吹散五峰雪，往往飞花落洞庭。气清岳秀有如此，郎将一家拖金紫。门前食客乱浮云，世人皆比孟尝君。江上送行无白璧，临歧惆怅若为分。","dynasty":"唐代","tags":"写景，送别，不舍","title":"与诸公送陈郎将归衡阳"}
{"author":"李白","content":"长安白日照春空，绿杨结烟垂袅风。披香殿前花始红，流芳发色绣户中。绣户中，相经过。飞燕皇后轻身舞，紫宫夫人绝世歌。圣君三万六千日，岁岁年年奈乐何。","dynasty":"唐代","tags":"乐府，春天，惜春","title":"阳春歌"}
{"author":"李白","content":"笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。","dynasty":"唐代","tags":"写人，借古讽今","title":"笑歌行"}
{"author":"李白","content":"桑落洲渚连，沧江无云烟。寻阳非剡水，忽见子猷船。飘然欲相近，来迟杳若仙。人乘海上月，帆落湖中天。一睹无二诺，朝欢更胜昨。尔则吾惠连，吾非尔康乐。朱绂白银章，上官佐鄱阳。松门拂中道，石镜回清光。摇扇及于越，水亭风气凉。与尔期此亭，期在秋月满。时过或未来，两乡心已断。吴山对楚岸，彭蠡当中州。相思定如此，有穷尽年愁。","dynasty":"唐代","title":"寻阳送弟昌峒鄱阳司马作"}
{"author":"李白","content":"水绿南薰殿。花红北阙楼。莺歌闻太液。凤吹绕瀛洲。素女鸣珠佩。天人弄彩球。【毛求】今朝风日好。宜入未央游。","dynasty":"唐代","title":"宫中行乐词其八"}
{"author":"李白","content":"永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。","dynasty":"唐代","tags":"战争，爱国，抱负，组诗","title":"永王东巡歌十一首"}
{"author":"李白","content":"瑶姬天帝女，精彩化朝云。宛转入宵梦，无心向楚君。锦衾抱秋月，绮席空兰芬。茫昧竟谁测，虚传宋玉文。洛浦有宓妃，飘飖雪争飞。轻云拂素月，了可见清辉。解珮欲西去，含情讵相违。香尘动罗袜，绿水不沾衣。陈王徒作赋，神女岂同归。好色伤大雅，多为世所讥。裂素持作书，将寄万里怀。眷眷待远信，竟岁无人来。征鸿务随阳，又不为我栖。委之在深箧，蠹鱼坏其题。何如投水中，流落他人开。不惜他人开，但恐生是非。十五游神仙，仙游未曾歇。吹笙坐松风，泛瑟窥海月。西山玉童子，使我炼金骨。欲逐黄鹤飞，相呼向蓬阙。西国有美女，结楼青云端。蛾眉艳晓月，一笑倾城欢。高节不可夺，炯心如凝丹。常恐彩色晚，不为人所观。安得配君子，共乘双飞鸾。嘉谷隐丰草，草深苗且稀。农夫既不异，孤穗将安归。常恐委畴陇，忽与秋蓬飞。乌得荐宗庙，为君生光辉。","dynasty":"唐代","title":"感兴六首"}
{"author":"李白","content":"自古有秀色。西施与东邻。蛾眉不可妒。况乃效其颦。所以尹婕妤。羞见邢夫人。低头不出气。塞默少精神。寄语无盐子。如君何足珍。","dynasty":"唐代","title":"效古其二"}
{"author":"李白","content":"头陀悬万仞，远眺望华峰。聊借金沙水，洗开九芙蓉。烟岚随遍览，踏屐走双龙。明日登高去，山僧孰与从？禅床今暂歇，枕月卧青松。更尽闻呼鸟，恍来报晓钟。","dynasty":"唐代","title":"宿无相寺"}
{"author":"李白","content":"郑客西入关，行行未能已。白马华山君，相逢平原里。璧遗镐池君，明年祖龙死。秦人相谓曰，吾属可去矣。一往桃花源，千春隔流水。","dynasty":"唐代","title":"古风其三十一"}
{"author":"李白","content":"斗酒勿为薄，寸心贵不忘。坐惜故人去，偏令游子伤。离颜怨芳草，春思结垂杨。挥手再三别，临岐空断肠。","dynasty":"唐代","tags":"送别，友人，离别","title":"南阳送客"}
{"author":"李白","content":"镜湖三百里，菡萏发荷花。五月西施采，人看隘若耶。回舟不待月，归去越王家。","dynasty":"唐代","tags":"唐诗三百首，乐府，夏天，荷花，写人，哲理","title":"子夜吴歌·夏歌"}
{"author":"李白","content":"一枝红艳露凝香，云雨巫山枉断肠。借问汉宫谁得似，可怜飞燕倚新妆。","dynasty":"唐代","tags":"唐诗三百首，乐府，女子","title":"清平调·其二"}
{"author":"李白","content":"汉帝重阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。","dynasty":"唐代","tags":"乐府，哲理","title":"妾薄命"}
{"author":"李白","content":"妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。(猿声一作：鸣)门前迟行迹，一一生绿苔。苔深不能扫，落叶秋风早。八月蝴蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。","dynasty":"唐代","tags":"唐诗三百首，妇女，生活，怀远","title":"长干行·其一"}
{"author":"李白","content":"日色欲尽花含烟，月明欲素愁不眠。(欲素一作：如素)赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔日横波目，今作流泪泉。不信妾断肠，归来看取明镜前。(断肠一作：肠断)","dynasty":"唐代","tags":"唐诗三百首，乐府，女子，思念","title":"长相思·其二"}
{"author":"李白","content":"有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？","dynasty":"唐代","tags":"唐诗三百首，乐府，人生，态度","title":"行路难·其三"}
{"author":"李白","content":"两人对酌山花开，一杯一杯复一杯。我醉欲眠卿且去，明朝有意抱琴来。","dynasty":"唐代","tags":"生活，饮酒","title":"山中与幽人对酌"}
{"author":"李白","content":"名花倾国两相欢，常得君王带笑看。解释春风无限恨，沉香亭北倚栏杆。","dynasty":"唐代","tags":"唐诗三百首，写花，写人","title":"清平调·名花倾国两相欢"}
{"author":"李白","content":"我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。","dynasty":"唐代","tags":"怀念，友情，古体","title":"沙丘城下寄杜甫"}
{"author":"李白","content":"越王勾践破吴归，义士还乡尽锦衣。宫女如花满春殿，只今惟有鹧鸪飞。","dynasty":"唐代","tags":"咏史怀古","title":"越中览古"}
{"author":"李白","content":"茫茫大梦中，惟我独先觉。腾转风火来，假合作容貌。灭除昏疑尽，领略入精要。澄虑观此身，因得通寂照。郎悟前后际，始知金仙妙。幸逢禅居人，酌玉坐相召。彼我俱若丧，云山岂殊调。清风生虚空，明月见谈笑。怡然青莲宫，永愿恣游眺。","dynasty":"唐代","title":"与元丹丘方城寺谈玄作"}
{"author":"李白","content":"君不来兮，徒蓄怨积思而孤吟。云阳一去已远，隔巫山绿水之沉沉。留馀香兮染绣被，夜欲寝兮愁人心。朝驰余马于青楼，怳若空而夷犹。浮云深兮不得语，却惆怅而怀忧。使青鸟兮衔书，恨独宿兮伤离居。何无情而雨绝，梦虽往而交疏。横流涕而长嗟，折芳洲之瑶华。送飞鸟以极目，怨夕阳之西斜。愿为连根同死之秋草，不作飞空之落花。","dynasty":"唐代","title":"代寄情，楚词体"}
{"author":"李白","content":"镜湖三百里，菡萏发荷花。五月西施采，人看隘若邪。回舟不待月，归去越王家。","dynasty":"唐代","title":"相和歌辞子夜四时歌四首夏歌"}
{"author":"李白","content":"日晚湘水绿，孤舟无端倪。明湖涨秋月，独泛巴陵西。过憩裴逸人，岩居陵丹梯。抱琴出深竹，为我弹鹍鸡。曲尽酒亦倾，北窗醉如泥。人生且行乐，何必组与珪。","dynasty":"唐代","title":"夜泛洞庭，寻裴侍御清酌"}
{"author":"李白","content":"凤飞九千仞，五章备綵珍。衔书且虚归，空入周与秦。横绝历四海，所居未得邻。吾营紫河车，千载落风尘。药物秘海岳，采铅青溪滨。时登大楼山，举手望仙真。羽驾灭去影，飙车绝回轮。尚恐丹液迟，志愿不及申。徒霜镜中发，羞彼鹤上人。桃李何处开，此花非我春。唯应清都境，长与韩众亲。","dynasty":"唐代","title":"古风其四"}
{"author":"李白","content":"阮籍为太守，乘驴上东平。剖竹十日间，一朝风化清。偶来拂衣去，谁测主人情。夫子理宿松，浮云知古城。扫地物莽然，秋来百草生。飞鸟还旧巢，迁人返躬耕。何惭宓子贱，不减陶渊明。吾知千载后，却掩二贤名。","dynasty":"唐代","title":"赠闾丘宿松"}
{"author":"李白","content":"昔为大堤客，曾上山公楼。开窗碧嶂满，拂镜沧江流。高冠佩雄剑，长揖韩荆州。此地别夫子，今来思旧游。朱颜君未老，白发我先秋。壮志恐蹉跎，功名若云浮。归心结远梦，落日悬春愁。空思羊叔子，堕泪岘山头。","dynasty":"唐代","title":"忆襄阳旧游，赠马少府巨"}
{"author":"李白","content":"朔云横高天，万里起秋色。壮士心飞扬，落日空叹息。长啸出原野，凛然寒风生。幸遭圣明时，功业犹未成。奈何怀良图，郁悒独愁坐。杖策寻英豪，立谈乃知我。崔公生民秀，缅邈青云姿。制作参造化，托讽含神祇。海岳尚可倾，吐诺终不移。是时霜飙寒，逸兴临华池。起舞拂长剑，四座皆扬眉。因得穷欢情，赠我以新诗。又结汗漫期，九垓远相待。举身憩蓬壶，濯足弄沧海。从此凌倒景，一去无时还。朝游明光宫，暮入阊阖关。但得长把袂，何必嵩丘山。","dynasty":"唐代","title":"詶崔五郎中"}
{"author":"李白","content":"懒摇白羽扇，裸袒青林中。脱巾挂石壁，露顶洒松风。","dynasty":"唐代","tags":"夏天，写山","title":"夏日山中"}
{"author":"李白","content":"汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。昭君拂玉鞍，上马啼红颊。今日汉宫人，明朝胡地妾。","dynasty":"唐代","tags":"乐府，写人","title":"王昭君二首"}
{"author":"李白","content":"狂客归四明，山阴道士迎。敕赐镜湖水，为君台沼荣。人亡馀故宅，空有荷花生。念此杳如梦，凄然伤我情。","dynasty":"唐代","title":"对酒忆贺监二首其二"}
{"author":"李白","content":"烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人！","dynasty":"唐代","tags":"奔放，写人，壮志","title":"玉壶吟"}
{"author":"李白","content":"一为迁客去长沙，西望长安不见家。黄鹤楼中吹玉笛，江城五月落梅花。","dynasty":"唐代","tags":"贬谪，抒情，思乡，忧国忧民","title":"与史郎中钦听黄鹤楼上吹笛/题北榭碑"}
{"author":"李白","content":"于阗采花人，自言花相似。明妃一朝西入胡，胡中美女多羞死。乃知汉地多名姝，胡中无花可方比。丹青能令丑者妍，无盐翻在深宫里。自古妒蛾眉，胡沙埋皓齿。","dynasty":"唐代","title":"杂曲歌辞于阗采花"}
{"author":"李白","content":"花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。(同交欢一作：相交欢)永结无情游，相期邈云汉。","dynasty":"唐代","tags":"唐诗三百首，初中古诗，孤独，月下，饮酒，抒情","title":"月下独酌四首·其一"}
{"author":"李白","content":"云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱都护歌，心摧泪如雨。万人凿盘石，无由达江浒。君看石芒砀，掩泪悲千古。","dynasty":"唐代","title":"相和歌辞丁都护歌"}
{"author":"李白","content":"秋风清，秋月明，落叶聚还散，寒鸦栖复惊。相思相见知何日？此时此夜难为情！入我相思门，知我相思苦，长相思兮长相忆，短相思兮无穷极，早知如此绊人心，何如当初莫相识。","dynasty":"唐代","tags":"宋词三百首，秋天，抒情，思念，爱情","title":"三五七言/秋风词"}
{"author":"李白","content":"岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。","dynasty":"唐代","tags":"秋天，写景，思乡","title":"太原早秋"}
{"author":"李白","content":"燕臣昔恸哭，五月飞秋霜。庶女号苍天，震风击齐堂。精诚有所感，造化为悲伤。而我竟何辜，远身金殿傍。浮云蔽紫闼，白日难回光。群沙秽明珠，众草凌孤芳。古来共叹息，流泪空沾裳。","dynasty":"唐代","title":"古风其三十七"}
{"author":"李白","content":"故人栖东山，自爱丘壑美。青春卧空林，白日犹不起。松风清襟袖，石潭洗心耳。羡君无纷喧，高枕碧霞里。","dynasty":"唐代","tags":"向往，田园，生活，隐居","title":"题元丹丘山居"}
{"author":"李白","content":"狂风吹古月，窃弄章华台。北落明星动光彩，南征猛将如云雷。手中电击倚天剑，直斩长鲸海水开。我见楼船壮心目，颇似龙骧下三蜀。扬兵习战张虎旗，江中白浪如银屋。身居玉帐临河魁，紫髯若戟冠崔嵬，细柳开营揖天子，始知灞上为婴孩。羌笛横吹阿亸回，向月楼中吹落梅。将军自起舞长剑，壮士呼声动九垓。功成献凯见明主，丹青画像麒麟台。","dynasty":"唐代","tags":"乐府，战争，赞颂，战士","title":"司马将军歌"}
{"author":"李白","content":"秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。","dynasty":"唐代","tags":"咏史怀古","title":"登广武古战场怀古"}
{"author":"李白","content":"六代兴亡国。三杯为尔歌。苑方秦地少。山似洛阳多。古殿吴花草。深宫晋绮罗。并随人事灭。东逝与沧波。","dynasty":"唐代","title":"金陵其三"}
{"author":"李白","content":"吴地桑叶绿，吴蚕已三眠。我家寄东鲁，谁种龟阴田？春事已不及，江行复茫然。南风吹归心，飞堕酒楼前。楼东一株桃，枝叶拂青烟。此树我所种，别来向三年。桃今与楼齐，我行尚未旋。娇女字平阳，折花倚桃边。折花不见我，泪下如流泉。小儿名伯禽，与姊亦齐肩。双行桃树下，抚背复谁怜？念此失次第，肝肠日忧煎。裂素写远意，因之汶阳川。","dynasty":"唐代","tags":"儿女","title":"寄东鲁二稚子"}
{"author":"李白","content":"神器难窃弄，天狼窥紫宸。六龙迁白日，四海暗胡尘。昊穹降元宰，君子方经纶。澹然养浩气，欻起持大钧。秀骨象山岳，英谋合鬼神。佐汉解鸿门，生唐为后身。拥旄秉金钺，伐鼓乘朱轮。虎将如雷霆，总戎向东巡。诸侯拜马首，猛士骑鲸鳞。泽被鱼鸟悦，令行草木春。圣智不失时，建功及良辰。丑虏安足纪，可贻帼与巾。倒泻溟海珠，尽为入幕珍。冯异献赤伏，邓生倏来臻。庶同昆阳举，再睹汉仪新。昔为管将鲍，中奔吴隔秦。一生欲报主，百代思荣亲。其事竟不就，哀哉难重陈。卧病宿松山，苍茫空四邻。风云激壮志，枯槁惊常伦。闻君自天来，目张气益振。亚夫得剧孟，敌国空无人。扪虱对桓公，愿得论悲辛。大块方噫气，何辞鼓青蘋.斯言倘不合，归老汉江滨。本家陇西人，先为汉边将。功略盖天地，名飞青云上。苦战竟不侯，富年颇惆怅。世传崆峒勇，气激金风壮。英烈遗厥孙，百代神犹王。十五观奇书，作赋凌相如。龙颜惠殊宠，麟阁凭天居。晚途未云已，蹭蹬遭谗毁。想像晋末时，崩腾胡尘起。衣冠陷锋镝，戎虏盈朝市。石勒窥神州，刘聪劫天子。抚剑夜吟啸，雄心日千里。誓欲斩鲸鲵，澄清洛阳水。六合洒霖雨，万物无凋枯。我挥一杯水，自笑何区区。因人耻成事，贵欲决良图。灭虏不言功，飘然陟蓬壶。惟有安期舄，留之沧海隅。","dynasty":"唐代","title":"赠张相镐二首（时逃难在宿松山作。萧士赟云下八首伪）"}
{"author":"李白","content":"食出野田美，酒临远水倾。东流若未尽，应见别离情。","dynasty":"唐代","title":"口号（一作口号留别金陵诸公）"}
{"author":"李白","content":"真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。","dynasty":"唐代","title":"莹禅师房观山海图"}
{"author":"李白","content":"置酒延落景，金陵凤凰台。长波写万古，心与云俱开。借问往昔时，凤凰为谁来。凤凰去已久，正当今日回。明君越羲轩，天老坐三台。豪士无所用，弹弦醉金罍。东风吹山花，安可不尽杯。六帝没幽草，深宫冥绿苔。置酒勿复道，歌钟但相催。","dynasty":"唐代","title":"金陵凤凰台置酒"}
{"author":"李白","content":"待月月未出，望江江自流。倏忽城西郭，青天悬玉钩。素华虽可揽，清景不同游。耿耿金波里，空瞻鳷鹊楼。","dynasty":"唐代","tags":"人生，理想","title":"挂席江上待月有怀"}
{"author":"李白","content":"巴水急如箭，巴船去若飞。十月三千里，郎行几岁归。","dynasty":"唐代","tags":"写人，女子，分别，不舍","title":"巴女词"}
{"author":"李白","content":"玉不自言如桃李，鱼目笑之卞和耻。楚国青蝇何太多，连城白璧遭谗毁。荆山长号泣血人，忠臣死为刖足鬼。听曲知甯戚，夷吾因小妻。秦穆五羊皮，买死百里奚。洗拂青云上，当时贱如泥。朝歌鼓刀叟，虎变磻溪中。一举钓六合，遂荒营丘东。平生渭水曲，谁识此老翁。奈何今之人，双目送飞鸿。","dynasty":"唐代","tags":"乐府，仕途，感伤","title":"鞠歌行"}
{"author":"李白","content":"世道日交丧。浇风散淳源。不采芳桂枝。反栖恶木根。所以桃李树。吐花竟不言。大运有兴没。群动争飞奔。归来广成子。去入无穷门。","dynasty":"唐代","title":"古风其二十五"}
{"author":"李白","content":"远忆巫山阳，花明渌江暖。踌躇未得往，泪向南云满。春风复无情，吹我梦魂断。不见眼中人，天长音信短。","dynasty":"唐代","title":"寄远十一首其五"}
{"author":"李白","content":"仿佛古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。","dynasty":"唐代","title":"望夫石"}
{"author":"李白","content":"朝骑五花马，谒帝出银台。秀色谁家子，云车珠箔开。金鞭遥指点，玉勒近迟回。夹毂相借问，疑从天上来。蹙入青绮门，当歌共衔杯。衔杯映歌扇，似月云中见。相见不得亲，不如不相见。相见情已深，未语可知心。胡为守空闺，孤眠愁锦衾。锦衾与罗帏，缠绵会有时。春风正澹荡，暮雨来何迟。愿因三青鸟，更报长相思。光景不待人，须臾发成丝。当年失行乐，老去徒伤悲。持此道密意，毋令旷佳期。相逢红尘内，高揖黄金鞭。万户垂杨里，君家阿那边。","dynasty":"唐代","tags":"乐府，遗憾，积极，理想","title":"相逢行二首"}
{"author":"李白","content":"日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然，忆君迢迢隔青天。昔日横波目，今成流泪泉。不信妾肠断，归来看取明镜前。","dynasty":"唐代","tags":"乐府，思念","title":"长相思三首·其二"}
{"author":"李白","content":"毛遂不堕井。曾参宁杀人。虚言误公子。投杼惑慈亲。白璧双明月。方知一玉真。","dynasty":"唐代","title":"系寻阳上崔相涣其二"}
{"author":"李白","content":"长沙陈太守，逸气凌青松。英主赐五马，本是天池龙。湘水回九曲，衡山望五峰。荣君按节去，不及远相从。","dynasty":"唐代","title":"送长沙陈太守其一"}
{"author":"李白","content":"上元谁夫人？偏得王母娇。嵯峨三角髻，馀发散垂腰。裘披青毛锦，身著赤霜袍。手提嬴女儿，闲与凤吹箫。眉语两自笑，忽然随风飘。","dynasty":"唐代","tags":"神话，写人","title":"上元夫人"}
{"author":"李白","content":"越王勾践破吴归，义士还乡尽锦衣。宫女如花满春殿，只今惟有鹧鸪飞。","dynasty":"唐代","tags":"怀古，抒情","title":"越中览古"}
{"author":"李白","content":"白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。","dynasty":"唐代","tags":"春天，饮酒，抒怀，感慨，忧愤","title":"赠钱征君少阳"}
{"author":"李白","content":"春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。阏氏黄叶落，妾望白登台。月出碧云断，蝉声秋色来。胡兵沙塞合，汉使玉关回。征客无归日，空悲蕙草摧。","dynasty":"唐代","title":"琴曲歌辞。蔡氏五弄。秋思二首"}
{"author":"李白","content":"悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。","dynasty":"唐代","tags":"抒情，孤独，理想，怀才不遇","title":"悲歌行"}
{"author":"李白","content":"落羽辞金殿，孤鸣咤绣衣。能言终见弃，还向陇西飞。","dynasty":"唐代","tags":"咏物，抒怀，愤懑","title":"初出金门寻王侍御不遇咏壁上鹦鹉"}
{"author":"李白","content":"淮王爱八公，携手绿云中。小子忝枝叶，亦攀丹桂丛。谬以词赋重，而将枚马同。何日背淮水，东之观土风。坐啸庐江静，闲闻进玉觞。去时无一物，东壁挂胡床。英明庐江守，声誉广平籍。洒扫黄金台，招邀青云客。客曾与天通，出入清禁中。襄王怜宋玉，愿入兰台宫。","dynasty":"唐代","title":"寄上吴王三首"}
{"author":"李白","content":"明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。","dynasty":"唐代","tags":"唐诗三百首，乐府，冬天，妇女，思念","title":"子夜吴歌·冬歌"}
{"author":"李白","content":"鸾乃凤之族，翱翔紫云霓。文章辉五色，双在琼树栖。一朝各飞去，凤与鸾俱啼。炎赫五月中，朱曦烁河堤。尔从泛舟役，使我心魂凄。秦地无碧草，南云喧鼓鼙。君王减玉膳，早起思鸣鸡。漕引救关辅，疲人免涂泥。宰相作霖雨，农夫得耕犁。静者伏草间，群才满金闺。空手无壮士，穷居使人低。送君登黄山，长啸倚天梯。小舟若凫雁，大舟若鲸鲵。开帆散长风，舒卷与云齐。日入牛渚晦，苍然夕烟迷。相思定何许，杳在洛阳西。","dynasty":"唐代","title":"登黄山凌□台送族弟溧阳尉济充泛舟赴华阴"}
{"author":"李白","content":"来日一身，携粮负薪。道长食尽，苦口焦唇。今日醉饱，乐过千春。仙人相存，诱我远学。海凌三山，陆憩五岳。乘龙天飞，目瞻两角。授以神药，金丹满握。蟪蛄蒙恩，深愧短促。思填东海，强衔一木。道重天地，轩师广成。蝉翼九五，以求长生。下士大笑，如苍蝇声。","dynasty":"唐代","tags":"抒怀，豪迈","title":"来日大难"}
{"author":"李白","content":"秦皇扫六合，虎视何雄哉。飞剑决浮云，诸侯尽西来。明断自天启，大略驾群才。收兵铸金人，函谷正东开。铭功会稽岭，骋望琅琊台。刑徒七十万，起土骊山隈。尚采不死药，茫然使心哀。连弩射海鱼，长鲸正崔嵬。额鼻象五岳，扬波喷云雷。鬐鬣蔽青天，何由睹蓬莱。徐韨载秦女，楼船几时回。但见三泉下，金棺葬寒灰。","dynasty":"唐代","title":"古风其三"}
{"author":"李白","content":"长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。","dynasty":"唐代","tags":"写人，思念","title":"长相思三首"}
{"author":"李白","content":"桃花春水生，白石今出没。摇荡女萝枝，半摇青天月。不知旧行径，初拳几枝蕨。三载夜郎还，于兹炼金骨。","dynasty":"唐代","title":"忆秋浦桃花旧游，时窜夜郎"}
{"author":"李白","content":"秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。","dynasty":"唐代","tags":"咏史怀古","title":"登广武古战场怀古"}
{"author":"李白","content":"本心若虚空，清净无一物。焚荡淫怒痴，圆寂了见佛。五彩图圣像，悟真非妄传。扫雪万病尽，爽然清凉天。赞此功德海，永为旷代宣。","dynasty":"唐代","title":"地藏菩萨赞"}
{"author":"李白","content":"朝别凌烟楼，贤豪满行舟。暝投永华寺，宾散予独醉。愿结九江流，添成万行泪。写意寄庐岳，何当来此地。天命有所悬，安得苦愁思。","dynasty":"唐代","title":"流夜郎永华寺寄寻阳群官"}
{"author":"李白","content":"长绳难系日，自古共悲辛。黄金高北斗，不惜买阳春。石火无留光，还如世中人。即事已如梦，后来我谁身。提壶莫辞贫，取酒会四邻。仙人殊恍惚，未若醉中真。","dynasty":"唐代","title":"拟古十二首其三"}
{"author":"李白","content":"我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉麈尾谈重玄。我似浮云殢吴越，君逢圣主游丹阙。一振高名满帝都，归时还弄峨眉月。","dynasty":"唐代","tags":"月亮，思乡","title":"峨眉山月歌送蜀僧晏入中京"}
{"author":"李白","content":"我有紫霞想。缅怀沧洲间。且对一壶酒。澹然万事闲。横琴倚高松。把酒望远山。长空去鸟没。落日孤云还。但恐光景晚。宿昔成秋颜。","dynasty":"唐代","title":"春日独酌其二"}
{"author":"李白","content":"别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。东风兮东风，为我吹行云使西来。待来竟不来，落花寂寂委青苔。","dynasty":"唐代","tags":"乐府，女子，思念","title":"行路难其二"}
{"author":"李白","content":"贤人有素业，乃在沙塘陂。竹影扫秋月，荷衣落古池。闲读山海经，散帙卧遥帷。且耽田家乐，遂旷林中期。野酌劝芳酒，园蔬烹露葵。如能树桃李，为我结茅茨。","dynasty":"唐代","tags":"向往，田园，生活","title":"赠闾丘处士"}
{"author":"李白","content":"别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。东风兮东风，为我吹行云使西来。待来竟不来，落花寂寂委青苔。","dynasty":"唐代","tags":"乐府，女子，思念","title":"久别离"}
{"author":"李白","content":"来日一身，携粮负薪。道长食尽，苦口焦唇。今日醉饱，乐过千春。仙人相存，诱我远学。海凌三山，陆憩五岳。乘龙天飞，目瞻两角。授以神药，金丹满握。蟪蛄蒙恩，深愧短促。思填东海，强衔一木。道重天地，轩师广成。蝉翼九五，以求长生。下士大笑，如苍蝇声。","dynasty":"唐代","tags":"抒怀，豪迈","title":"来日大难"}
{"author":"李白","content":"昨夜谁为吴会吟，风生万壑振空林。龙惊不敢水中卧，猿啸时闻岩下音。我宿黄山碧溪月，听之却罢松间琴。朝来果是沧洲逸，酤酒醍盘饭霜栗。半酣更发江海声，客愁顿向杯中失。","dynasty":"唐代","tags":"写景，音乐","title":"夜泊黄山闻殷十四吴吟"}
{"author":"李白","content":"妾在舂陵东。君居汉江岛。一日望花光。往来成白道。(上二句一作日日采蘼芜。上山成白道。)一为云雨别。此地生秋草。秋草秋蛾飞。相思愁落晖。何由一相见。灭烛解罗衣。(上二句一作昔时携手去。今日流泪归。遥知不得意。玉箸点罗衣。)","dynasty":"唐代","title":"寄远其七"}
{"author":"李白","content":"出门见南山，引领意无限。秀色难为名，苍翠日在眼。有时白云起，天际自舒卷。心中与之然，托兴每不浅。何当造幽人，灭迹栖绝巘。","dynasty":"唐代","tags":"写景，抒情，向往，生活，隐居","title":"望终南山寄紫阁隐者"}
{"author":"李白","content":"露暗烟浓草色新，一翻流水满溪春。可怜渔歌父重来访，只见桃花不见人。","dynasty":"唐代","title":"桃源"}
{"author":"李白","content":"剑阁重关蜀北门，上皇归马若云屯。少帝长安开紫极，双悬日月照乾坤。","dynasty":"唐代","title":"上皇西巡南京歌十首其十"}
{"author":"李白","content":"茫茫南与北，道直事难谐。榆荚钱生树，杨花玉糁街。尘萦游子面，蝶弄美人钗。却忆青山上，云门掩竹斋。","dynasty":"唐代","title":"春感诗"}
{"author":"李白","content":"今日竹林宴，我家贤侍郎。三杯容小阮，醉后发清狂。","dynasty":"唐代","title":"陪侍郎叔游洞庭醉后三首其一"}
{"author":"李白","content":"北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人闻无此乐，此乐世中稀。","dynasty":"唐代","title":"赠历阳褚司马"}
{"author":"李白","content":"桃花开东园，含笑誇白日。偶蒙东风荣，生此艳阳质。岂无佳人色，但恐花不实。宛转龙火飞，零落早相失。讵知南山松，独立自萧飋。","dynasty":"唐代","title":"古风其四十七"}
{"author":"李白","content":"谁道君王行路难，六龙西幸万人欢。地转锦江成渭水，天回玉垒作长安。","dynasty":"唐代","title":"上皇西巡南京歌十首其四"}
{"author":"李白","content":"髣髴古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。","dynasty":"唐代","title":"望夫石"}
{"author":"李白","content":"秋浦锦驼鸟，人间天上稀。山鸡羞渌水，不敢照毛衣。","dynasty":"唐代","title":"秋浦歌十七首其三"}
{"author":"李白","content":"燕麦青青游子悲，河堤弱柳郁金枝。长条一拂春风去，尽日飘扬无定时。我在河南别离久，那堪坐此对窗牖。情人道来竟不来，何人共醉新丰酒。","dynasty":"唐代","title":"春日独坐，寄郑明府"}
{"author":"李白","content":"先君怀圣德，灵庙肃神心。草合人踪断，尘浓鸟迹深。流沙丹灶灭，关路紫烟沉。独伤千载后，空余松柏林。","dynasty":"唐代","tags":"寺庙，怀古，感伤","title":"谒老君庙"}
{"author":"李白","content":"帝子潇湘去不还，空馀秋草洞庭间。淡扫明湖开玉镜，丹青画出是君山。","dynasty":"唐代","title":"陪族叔刑部侍郎晔及中书贾舍人至游洞庭五首其五"}
{"author":"李白","content":"凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。(二水一作：一水)总为浮云能蔽日，长安不见使人愁。","dynasty":"唐代","tags":"唐诗三百首，高中古诗，咏史怀古","title":"登金陵凤凰台"}
{"author":"李白","content":"床前明月光，疑是地上霜。举头望明月，低头思故乡。","dynasty":"唐代","tags":"唐诗三百首，小学古诗，月亮，思乡，早教古诗100首","title":"静夜思"}
{"author":"李白","content":"白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。王公希代宝，弃世一何早。吊死不及哀，殡宫已秋草。悲来欲脱剑，挂向何枝好。哭向茅山虽未摧，一生泪尽丹阳道。王家碧瑶树，一树忽先摧。海内故人泣，天涯吊鹤来。未成霖雨用，先失济川材。一罢广陵散，鸣琴更不开。","dynasty":"唐代","title":"自溧水道哭王炎三首"}
{"author":"李白","content":"日出东方隈，似从地底来。历天又复入西海，六龙所舍安在哉？其始与终古不息，人非元气，安得与之久徘徊？草不谢荣于春风，木不怨落于秋天。谁挥鞭策驱四运？万物兴歇皆自然。羲和！羲和！汝奚汩没于荒淫之波？鲁阳何德，驻景挥戈？逆道违天，矫诬实多。吾将囊括大块，浩然与溟涬同科！","dynasty":"唐代","tags":"叙事，抒情，说理","title":"日出行/日出入行"}
{"author":"李白","content":"白鹭下秋水，孤飞如坠霜。心闲且未去，独立沙洲傍。","dynasty":"唐代","title":"白鹭鹚"}
{"author":"李白","content":"几日相别离，门前生穞葵。寒蝉聒梧桐，日夕长鸣悲。白露湿萤火，清霜凌兔丝。空掩紫罗袂，长啼无尽时。","dynasty":"唐代","tags":"秋天，写景，抒情，离别，悲伤","title":"代秋情"}
{"author":"李白","content":"凤飞九千仞。五章备彩珍。衔书且虚归。空入周与秦。横绝历四海。所居未得邻。吾营紫河车。千载落风尘。药物秘海岳。采铅青溪滨。时登大楼山。举首望仙真。羽驾灭去影。飚车绝回轮。尚恐丹液迟。志愿不及申。徒霜镜中发。羞彼鹤上人。桃李何处开。此花非我春。唯应清都境。长与韩众亲。","dynasty":"唐代","title":"古风其四"}
{"author":"李白","content":"渌水明秋日。南湖采白苹。荷花娇欲语。愁杀荡舟人。","dynasty":"唐代","title":"渌水曲"}
{"author":"李白","content":"客有思天台，东行路超忽。涛落浙江秋，沙明浦阳月。今游方厌楚，昨梦先归越。且尽秉烛欢，无辞凌晨发。我家小阮贤，剖竹赤城边。诗人多见重，官烛未曾然。兴引登山屐，情催泛海船。石桥如可度，携手弄云烟。","dynasty":"唐代","title":"送杨山人归天台"}
{"author":"李白","content":"十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沉忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕龙。寒苦不忍言，为君奏丝桐。肠断弦亦绝，悲心夜忡忡。","dynasty":"唐代","tags":"乐府，女子，抒情，失意","title":"怨歌行"}
{"author":"李白","content":"大车扬飞尘，亭午暗阡陌。中贵多黄金，连云开甲宅。路逢斗鸡者，冠盖何辉赫。鼻息干虹霓，行人皆怵惕。世无洗耳翁，谁知尧与跖！","dynasty":"唐代","title":"古风其二十四"}
{"author":"李白","content":"新人如花虽可宠，故人似玉由来重。花性飘扬不自持，玉心皎洁终不移。故人昔新今尚故，还见新人有故时。请看陈后黄金屋，寂寂珠帘生网丝。","dynasty":"唐代","title":"怨情"}
{"author":"李白","content":"巢父将许由，未闻买山隐。道存迹自高，何惮去人近。纷吾下兹岭，地闲喧亦泯。门横群岫开，水凿众泉引。屏高而在云，窦深莫能准。川光昼昏凝，林气夕凄紧。于焉摘朱果，兼得养玄牝。坐月观宝书，拂霜弄瑶轸。倾壶事幽酌，顾影还独尽。念君风尘游，傲尔令自哂。","dynasty":"唐代","tags":"写景，山水，抒情","title":"北山独酌寄韦六"}
{"author":"李白","content":"游山谁可游？子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且徘徊。更游龙潭去，枕石拂莓苔。","dynasty":"唐代","tags":"友谊，友人","title":"过汪氏别业二首"}
{"author":"李白","content":"烟深水阔，音信无由达。唯有碧天云外月，偏照悬悬离别。尽日感事伤怀，愁眉似锁难开。夜夜长留半被，待君魂梦归来。","dynasty":"唐代","tags":"思妇，愁苦，伤怀","title":"清平乐·烟深水阔"}
{"author":"李白","content":"春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。阏氏黄叶落，妾望白登台。月出碧云断，蝉声秋色来。胡兵沙塞合，汉使玉关回。征客无归日，空悲蕙草摧。","dynasty":"唐代","title":"琴曲歌辞。蔡氏五弄。秋思二首"}
{"author":"李白","content":"钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。","dynasty":"唐代","tags":"秋天，登高，怀古","title":"登梅冈望金陵赠族侄高座寺僧中孚"}
{"author":"李白","content":"白帝城边足风波，瞿塘五月谁敢过。荆州麦熟茧成蛾，缲丝忆君头绪多。拨谷飞鸣奈妾何。","dynasty":"唐代","tags":"乐府，妇女，思念","title":"荆州歌"}
{"author":"李白","content":"送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。","dynasty":"唐代","title":"送友人游梅湖"}
{"author":"李白","content":"八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。","dynasty":"唐代","tags":"咏物，抒情","title":"观放白鹰二首"}
{"author":"李白","content":"我随秋风来，瑶草恐衰歇。中途寡名山，安得弄云月？渡江如昨日，黄叶向人飞。敬亭惬素尚，弭棹流清辉。冰谷明且秀，陵峦抱江城。粲粲吴与史，衣冠耀天京。水国饶英奇，潜光卧幽草。会公真名僧，所在即为宝。开堂振白拂，高论横青云。雪山扫粉壁，墨客多新文。为余话幽栖，且述陵阳美。天开白龙潭，月映清秋水。黄山望石柱，突兀谁开张？黄鹤久不来，子安在苍茫。东南焉可穷，山鸟飞绝处。稠叠千万峰，相连入云去。闻此期振策，归来空闭关。相思如明月，可望不可攀。何当移白足，早晚凌苍山？且寄一书札，令予解愁颜。","dynasty":"唐代","tags":"秋天，写景，山水，抒情","title":"自梁园至敬亭山见会公谈陵阳山水兼期同游因有此赠"}
{"author":"李白","content":"虹霓掩天光，哲后起康济。应运生夔龙，开元扫氛翳。太微廓金镜，端拱清遐裔。轻尘集嵩岳，虚点盛明意。谬挥紫泥诏，献纳青云际。谗惑英主心，恩疏佞臣计。彷徨庭阙下，叹息光阴逝。未作仲宣诗，先流贾生涕。挂帆秋江上，不为云罗制。山海向东倾，百川无尽势。我于鸱夷子，相去千馀岁。运阔英达稀，同风遥执袂。登舻望远水，忽见沧浪枻。高士何处来，虚舟渺安系。衣貌本淳古，文章多佳丽。延引故乡人，风义未沦替。顾侯达语默，权子识通蔽。曾是无心云，俱为此留滞。双萍易飘转，独鹤思凌历。明晨去潇湘，共谒苍梧帝。","dynasty":"唐代","title":"答高山人兼呈权、顾二侯"}
{"author":"李白","content":"凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。(二水一作：一水)总为浮云能蔽日，长安不见使人愁。","dynasty":"唐代","tags":"唐诗三百首，高中古诗，咏史怀古","title":"登金陵凤凰台"}
{"author":"李白","content":"三鸟别王母。衔书来见过。肠断若剪弦。其如愁思何。遥知玉窗里。纤手弄云和。奏曲有深意。青松交女萝。写水山井中。同泉岂殊波。秦心与楚恨。皎皎为谁多。","dynasty":"唐代","title":"寄远其一"}
{"author":"李白","content":"明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。","dynasty":"唐代","tags":"唐诗三百首，乐府，冬天，妇女，思念","title":"子夜吴歌·冬歌"}
{"author":"李白","content":"楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。","dynasty":"唐代","tags":"地名，写景，喜悦","title":"与夏十二登岳阳楼"}
{"author":"李白","content":"西登香炉峰，南见瀑布水。挂流三百丈，喷壑数十里。欻如飞电来，隐若白虹起。初惊河汉落，半洒云天里。仰观势转雄，壮哉造化功。海风吹不断，江月照还空。空中乱潈射，左右洗青壁。飞珠散轻霞，流沫沸穹石。而我乐名山，对之心益闲。无论漱琼液，还得洗尘颜。且谐宿所好，永愿辞人间。日照香炉生紫烟，遥看瀑布挂前川。飞流直下三千尺，疑是银河落九天。","dynasty":"唐代","tags":"小学古诗，山水，组诗","title":"望庐山瀑布水二首"}
{"author":"李白","content":"龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。","dynasty":"唐代","tags":"爱国，壮志，侠客，写马","title":"白马篇"}
{"author":"李白","content":"长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。","dynasty":"唐代","tags":"写人，思念","title":"长相思三首"}
{"author":"李白","content":"岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。","dynasty":"唐代","tags":"秋天，写景，思乡","title":"太原早秋"}
{"author":"李白","content":"霜落荆门江树空，布帆无恙挂秋风。此行不为鲈鱼鲙，自爱名山入剡中。","dynasty":"唐代","tags":"秋游，抒情","title":"秋下荆门"}
{"author":"李白","content":"五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。","dynasty":"唐代","tags":"乐府，边塞，组诗","title":"塞下曲六首"}
{"author":"李白","content":"渌水明秋月，南湖采白蘋。荷花娇欲语，愁杀荡舟人。","dynasty":"唐代","tags":"乐府，荷花，女子","title":"渌水曲"}
{"author":"李白","content":"天下伤心处，劳劳送客亭。春风知别苦，不遣柳条青。","dynasty":"唐代","tags":"送别，离别，借景抒情","title":"劳劳亭"}
{"author":"李白","content":"尔从咸阳来，问我何劳苦。沐猴而冠不足言，身骑土牛滞东鲁。沈弟欲行凝弟留，孤飞一雁秦云秋。坐来黄叶落四五，北斗已挂西城楼。丝桐感人弦亦绝，满堂送君皆惜别。卷帘见月清兴来，疑是山阴夜中雪。明日斗酒别，惆怅清路尘。遥望长安日，不见长安人。长安宫阙九天上，此地曾经为近臣。一朝复一朝，发白心不改。屈原憔悴滞江潭，亭伯流离放辽海。折翮翻飞随转蓬，闻弦坠虚下霜空。圣朝久弃青云士，他日谁怜张长公。","dynasty":"唐代","title":"单父东楼秋夜送族弟沈之秦时凝弟在席"}
{"author":"李白","content":"黄鹤高楼已捶碎，黄鹤仙人无所依。黄鹤上天诉玉帝，却放黄鹤江南归。神明太守再雕饰，新图粉壁还芳菲。一州笑我为狂客，少年往往来相讥。君平帘下谁家子，云是辽东丁令威。作诗调我惊逸兴，白云绕笔窗前飞。待取明朝酒醒罢，与君烂漫寻春晖。","dynasty":"唐代","title":"醉后答丁十八以诗讥余捶碎黄鹤楼（此诗杨慎云是伪作）"}
{"author":"李白","content":"朝饮王母池，暝投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清晖，玉真连翠微。想象鸾凤舞，飘飖龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。","dynasty":"唐代","title":"游泰山六首其六"}
{"author":"李白","content":"昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。","dynasty":"唐代","title":"玩月金陵城西孙楚酒楼达曙歌吹日晚乘醉…访崔四侍御"}
{"author":"李白","content":"多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。","dynasty":"唐代","title":"送内寻庐山女道士李腾空二首其二"}
{"author":"李白","content":"襄阳行乐处，歌舞白铜鞮。江城回绿水，花月使人迷。山公醉酒时，酩酊高阳下。头上白接篱，倒著还骑马。岘山临汉水，水绿沙如雪。上有堕泪碑，青苔久磨灭。且醉习家池，莫看堕泪碑。山公欲上马，笑杀襄阳儿。","dynasty":"唐代","tags":"组诗，地名","title":"襄阳曲四首"}
{"author":"李白","content":"毛遂不堕井。曾参宁杀人。虚言误公子。投杼惑慈亲。白璧双明月。方知一玉真。","dynasty":"唐代","title":"系寻阳上崔相涣其二"}
{"author":"李白","content":"水绿南薰殿。花红北阙楼。莺歌闻太液。凤吹绕瀛洲。素女鸣珠佩。天人弄彩球。【毛求】今朝风日好。宜入未央游。","dynasty":"唐代","title":"宫中行乐词其八"}
{"author":"李白","content":"晓峰如画参差碧，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。","dynasty":"唐代","tags":"写景，生活，抒怀，抱负，写狗古诗18首","title":"别匡山"}
{"author":"李白","content":"玉阶一夜留明月，金殿三春满落花。","dynasty":"唐代","title":"句"}
{"author":"李白","content":"可叹东篱菊。茎疏叶且微。虽言异兰蕙。亦自有芳菲。未泛盈樽酒。徒沾清露辉。当荣君不采。飘落欲何依。","dynasty":"唐代","title":"感遇其二"}
{"author":"李白","content":"花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月裴回，我舞影零乱。醒时同交欢，醉后各分散。永结无情游，相期邈云汉。","dynasty":"唐代","title":"月下独酌四首其一"}
{"author":"李白","content":"陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。","dynasty":"唐代","tags":"友情","title":"登单父陶少府半月台"}
{"author":"李白","content":"汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。","dynasty":"唐代","title":"望汉阳柳色，寄王宰"}
{"author":"李白","content":"送客谢亭北，逢君纵酒还。屈盘戏白马，大笑上青山。回鞭指长安，西日落秦关。帝乡三千里，杳在碧云间。","dynasty":"唐代","tags":"抒情，写人","title":"登敬亭北二小山余时送客逢崔侍御并登此地"}
{"author":"李白","content":"朝骑五花马，谒帝出银台。秀色谁家子，云车珠箔开。金鞭遥指点，玉勒近迟回。夹毂相借问，疑从天上来。蹙入青绮门，当歌共衔杯。衔杯映歌扇，似月云中见。相见不得亲，不如不相见。相见情已深，未语可知心。胡为守空闺，孤眠愁锦衾。锦衾与罗帏，缠绵会有时。春风正澹荡，暮雨来何迟。愿因三青鸟，更报长相思。光景不待人，须臾发成丝。当年失行乐，老去徒伤悲。持此道密意，毋令旷佳期。相逢红尘内，高揖黄金鞭。万户垂杨里，君家阿那边。","dynasty":"唐代","tags":"乐府，遗憾，积极，理想","title":"相逢行二首"}
{"author":"李白","content":"明主访贤逸，云泉今已空。二卢竟不起，万乘高其风。河上喜相得，壶中趣每同。沧州即此地，观化游无穷。水落海上清，鳌背睹方蓬。与君弄倒景，携手凌星虹。","dynasty":"唐代","title":"赠卢征君昆弟"}
{"author":"李白","content":"君夸通塘好，通塘胜耶溪。通塘在何处，远在寻阳西。青萝袅袅挂烟树，白鹇处处聚沙堤。石门中断平湖出，百丈金潭照云日。何处沧浪垂钓翁，鼓棹渔歌趣非一。相逢不相识，出没绕通塘。浦边清水明素足，别有浣沙吴女郎。行尽绿潭潭转幽，疑是武陵春碧流。秦人鸡犬桃花里，将比通塘渠见羞。通塘不忍别，十去九迟回。偶逢佳境心已醉，忽有一鸟从天来。月出青山送行子，四边苦竹秋声起。长吟白雪望星河，双垂两足扬素波。梁鸿德耀会稽日，宁知此中乐事多。","dynasty":"唐代","tags":"写景，写物，赞美，抒情","title":"和卢侍御通塘曲"}
{"author":"李白","content":"得道无古今，失道还衰老。自笑镜中人，白发如霜草。扪心空叹息，问影何枯槁？桃李竟何言，终成南山皓。","dynasty":"唐代","tags":"感慨，人生","title":"览镜书怀"}
{"author":"李白","content":"蒲萄酒，金叵罗，吴姬十五细马驮。青黛画眉红锦靴，道字不正娇唱歌。玳瑁筵中怀里醉，芙蓉帐底奈君何！","dynasty":"唐代","tags":"地方，游玩，生活","title":"对酒"}
{"author":"李白","content":"夜宿峰顶寺。举手扪星辰。不敢高声语。恐惊天上人。","dynasty":"唐代","title":"题峰顶寺"}
{"author":"李白","content":"忆昔作少年，结交赵与燕。金羁络骏马，锦带横龙泉。寸心无疑事，所向非徒然。晚节觉此疏，猎精草太玄。空名束壮士，薄俗弃高贤。中回圣明顾，挥翰凌云烟。骑虎不敢下，攀龙忽堕天。还家守清真，孤洁励秋蝉。炼丹费火石，采药穷山川。卧海不关人，租税辽东田。乘兴忽复起，棹歌溪中船。临醉谢葛强，山公欲倒鞭。狂歌自此别，垂钓沧浪前。","dynasty":"唐代","tags":"回忆，人生，抒怀","title":"留别广陵诸公/留别邯郸故人"}
{"author":"李白","content":"谁道君王行路难，六龙西幸万人欢。地转锦江成渭水，天回玉垒作长安。","dynasty":"唐代","title":"上皇西巡南京歌十首其四"}
{"author":"李白","content":"凤飞九千仞。五章备彩珍。衔书且虚归。空入周与秦。横绝历四海。所居未得邻。吾营紫河车。千载落风尘。药物秘海岳。采铅青溪滨。时登大楼山。举首望仙真。羽驾灭去影。飚车绝回轮。尚恐丹液迟。志愿不及申。徒霜镜中发。羞彼鹤上人。桃李何处开。此花非我春。唯应清都境。长与韩众亲。","dynasty":"唐代","title":"古风其四"}
{"author":"李白","content":"真僧法号号僧伽，有时与我论三车。问言诵咒几千遍，口道恒河沙复沙。此僧本住南天竺，为法头陀来此国。戒得长天秋月明，心如世上青莲色。意清净，貌棱棱。亦不减，亦不增。瓶里千年铁柱骨，手中万岁胡孙藤。嗟予落魄江淮久，罕遇真僧说空有。一言散尽波罗夷，再礼浑除犯轻垢。","dynasty":"唐代","title":"僧伽歌"}
{"author":"李白","content":"抱玉入楚国。见疑古所闻。良宝终见弃。徒劳三献君。直木忌先伐。芳兰哀自焚。盈满天所损。沉冥道为群。东海泛碧水。（泛一作沉）西关乘紫云。鲁连及柱史。可以蹑清芬。(此诗一作□来荆山客。【竭立换去】谁为珉玉分。良宝绝见弃。虚持三献君。直木忌先伐。芬兰哀自焚。盈满天所损。沉冥道所群。东海有碧水。西山多白云。鲁连及夷齐。可以蹑清芬。)","dynasty":"唐代","title":"古风其三十六"}
{"author":"李白","content":"何处名僧到水西，乘舟弄月宿泾溪。平明别我上山去，手携金策踏云梯。腾身转觉三天近，举足回看万岭低。谑浪肯居支遁下，风流还与远公齐。此度别离何日见，相思一夜暝猿啼。","dynasty":"唐代","tags":"写景，生活，闲适，向往，友谊","title":"别山僧"}
{"author":"李白","content":"张翰黄花句，风流五百年。谁人今继作，夫子世称贤。再动游吴棹，还浮入海船。春光白门柳，霞色赤城天。去国难为别，思归各未旋。空馀贾生泪，相顾共凄然。","dynasty":"唐代","title":"金陵送张十一再游东吴"}
{"author":"李白","content":"马如一匹练，明日过吴门。乃是要离客，西来欲报恩。笑开燕匕首，拂拭竟无言。狄犬吠清洛，天津成塞垣。爱子隔东鲁，空悲断肠猿。林回弃白璧，千里阻同奔。君为我致之，轻赍涉淮原。精诚合天道，不愧远游魂。","dynasty":"唐代","title":"赠武十七谔"}
{"author":"李白","content":"我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。","dynasty":"唐代","tags":"叙事，感恩，妇女","title":"宿五松山下荀媪家"}
{"author":"李白","content":"攀天莫登龙，走山莫骑虎。贵贱结交心不移，唯有严陵及光武。周公称大圣，管蔡宁相容。汉谣一斗粟，不与淮南舂。兄弟尚路人，吾心安所从。他人方寸间，山海几千重。轻言托朋友，对面九疑峰。开花必早落，桃李不如松。管鲍久已死，何人继其踪。","dynasty":"唐代","tags":"友情，哲理","title":"箜篌谣"}
{"author":"李白","content":"天上何所有，迢迢白玉绳。斜低建章阙，耿耿对金陵。汉水旧如练，霜江夜清澄。长川泻落月，洲渚晓寒凝。独酌板桥浦，古人谁可征。玄晖难再得，洒酒气填膺。","dynasty":"唐代","tags":"怀才不遇，失意","title":"秋夜板桥浦泛月独酌怀谢脁"}
{"author":"李白","content":"河东郭有道，于世若浮云。盛德无我位，清光独映君。耻将鸡并食，长与凤为群。一击九千仞，相期凌紫氛。","dynasty":"唐代","tags":"赠友，赞美","title":"赠郭季鹰"}
{"author":"李白","content":"迥出江上山。（上山一作山上）双峰自相对。岸映松色寒。石分浪花碎。参差远天际。缥缈晴霞外。落日舟去遥。回首沉青霭。","dynasty":"唐代","title":"天门山"}
{"author":"李白","content":"南湖秋水夜无烟，耐可乘流直上天。且就洞庭赊月色，将船买酒白云边。","dynasty":"唐代","tags":"月夜，行舟，写景，抒怀","title":"游洞庭湖五首·其二"}
{"author":"李白","content":"鸡鸣发黄山，暝投虾湖宿。白雨映寒山，森森似银竹。提携采铅客，结荷水边沐。半夜四天开，星河烂人目。明晨大楼去，冈陇多屈伏。当与持斧翁，前溪伐云木。","dynasty":"唐代","title":"宿虾湖"}
{"author":"李白","content":"樵夫与耕者，出入画屏中。","dynasty":"唐代","title":"题宝圌山"}
{"author":"李白","content":"明主访贤逸，云泉今已空。二卢竟不起，万乘高其风。河上喜相得，壶中趣每同。沧州即此地，观化游无穷。水落海上清，鳌背睹方蓬。与君弄倒景，携手凌星虹。","dynasty":"唐代","title":"赠卢征君昆弟"}
{"author":"李白","content":"汉帝长杨苑，夸胡羽猎归。子云叨侍从，献赋有光辉。激赏摇天笔，承恩赐御衣。逢君奏明主，他日共翻飞。","dynasty":"唐代","title":"温泉侍从归逢故人"}
{"author":"李白","content":"海神来过恶风回，浪打天门石壁开。浙江八月何如此？涛似连山喷雪来！","dynasty":"唐代","tags":"写水，赞美","title":"横江词·其四"}
{"author":"李白","content":"君不见淮南少年游侠客，白日球猎夜拥掷。呼卢百万终不惜，报仇千里如咫尺。少年游侠好经过，浑身装束皆绮罗。蕙兰相随喧妓女，风光去处满笙歌。骄矜自言不可有，侠士堂中养来久。好鞍好马乞与人，十千五千旋沽酒。赤心用尽为知己，黄金不惜栽桃李。桃李栽来几度春，一回花落一回新。府县尽为门下客，王侯皆是平交人。男儿百年且乐命，何须徇书受贫病。男儿百年且荣身，何须徇节甘风尘。衣冠半是征战士，穷儒浪作林泉民。遮莫枝根长百丈，不如当代多还往。遮莫姻亲连帝城，不如当身自簪缨。看取富贵眼前者，何用悠悠身后名。","dynasty":"唐代","tags":"乐府，少年，壮志，组诗","title":"少年行三首·其三"}
{"author":"李白","content":"有身莫犯飞龙鳞，有手莫辫猛虎须。君看昔日汝南市，白头仙人隐玉壶。子猷闻风动窗竹，相邀共醉杯中绿。历阳何异山阴时，白雪飞花乱人目。君家有酒我何愁，客多乐酣秉烛游。谢尚自能鸲鹆舞，相如免脱鹔鹴裘。清晨鼓棹过江去，千里相思明月楼。","dynasty":"唐代","title":"对雪醉后赠王历阳"}
{"author":"李白","content":"朱亥已击晋，侯嬴尚隐身。时无魏公子，岂贵抱关人。余亦不火食，游梁同在陈。空馀湛卢剑，赠尔托交亲。","dynasty":"唐代","title":"送侯十一"}
{"author":"李白","content":"伯阳仙家子，容色如青春。日月秘灵洞，云霞辞世人。化心养精魄，隐几窅天真。莫作千年别，归来城郭新。","dynasty":"唐代","title":"送李青归南叶"}
{"author":"李白","content":"欲别心不忍，临行情更亲。酒倾无限月，客醉几重春。藉草依流水，攀花赠远人。送君从此去，回首泣迷津。","dynasty":"唐代","title":"江夏送张丞"}
{"author":"李白","content":"白龙改常服，偶被豫且制。谁使尔为鱼，徒劳诉天帝。作书报鲸鲵，勿恃风涛势。涛落归泥沙，翻遭蝼蚁噬。万乘慎出入，柏人以为识。","dynasty":"唐代","tags":"典故，寓理","title":"枯鱼过河泣"}
{"author":"李白","content":"龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。","dynasty":"唐代","tags":"爱国，壮志，侠客，写马","title":"白马篇"}
{"author":"李白","content":"飘飘江风起，萧飒海树秋。登舻美清夜，挂席移轻舟。月随碧山转，水合青天流。杳如星河上，但觉云林幽。归路方浩浩，徂川去悠悠。徒悲蕙草歇，复听菱歌愁。岸曲迷后浦，沙明瞰前洲。怀君不可见，望远增离忧。","dynasty":"唐代","tags":"月夜，写景，怀人，友人","title":"月夜江行寄崔员外宗之"}
{"author":"李白","content":"汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。","dynasty":"唐代","tags":"长江，写景，抒情，忧国忧民","title":"金陵望汉江"}
{"author":"李白","content":"庄周梦胡蝶，胡蝶为庄周。一体更变易，万事良悠悠。乃知蓬莱水，复作清浅流。青门种瓜人，旧日东陵侯。富贵故如此，营营何所求。","dynasty":"唐代","tags":"写人，人生，感慨","title":"古风·庄周梦胡蝶"}
{"author":"李白","content":"泰伯让天下，仲雍扬波涛。清风荡万古，迹与星辰高。开吴食东溟，陆氏世英髦。多君秉古节，岳立冠人曹。风流少年时，京洛事游遨。腰间延陵剑，玉带明珠袍。我昔斗鸡徒，连延五陵豪。邀遮相组织，呵吓来煎熬。君开万丛人，鞍马皆辟易。告急清宪台，脱余北门厄。间宰江阳邑，翦棘树兰芳。城门何肃穆，五月飞秋霜。好鸟集珍木，高才列华堂。时从府中归，丝管俨成行。但苦隔远道，无由共衔觞。江北荷花开，江南杨梅熟。正好饮酒时，怀贤在心目。挂席拾海月，乘风下长川。多沽新丰醁，满载剡溪船。中途不遇人，直到尔门前。大笑同一醉，取乐平生年。","dynasty":"唐代","title":"叙旧赠江阳宰陆调"}
{"author":"李白","content":"明明金鹊镜，了了玉台前。拂拭交冰月，光辉何清圆。红颜老昨日，白发多去年。铅粉坐相误，照来空凄然。美人赠此盘龙之宝镜，烛我金缕之罗衣。时将红袖拂明月，为惜普照之馀晖。影中金鹊飞不灭，台下青鸾思独绝。稿砧一别若箭弦，去有日，来无年。狂风吹却妾心断，玉箸并堕菱花前。","dynasty":"唐代","title":"代美人愁镜二首"}
{"author":"李白","content":"游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。萧条两翅蓬蒿下，纵有鹰鹯奈若何。","dynasty":"唐代","tags":"乐府，写鸟，规劝","title":"野田黄雀行"}
{"author":"李白","content":"战国何纷纷。兵戈乱浮云。赵倚两虎斗。晋为六卿分。奸臣欲窃位。树党自相群。果然田成子。一旦杀齐君。","dynasty":"唐代","title":"古风其五十三"}
{"author":"李白","content":"遥夜何漫漫，空歌白石烂。宁戚未匡齐，陈平终佐汉。欃枪扫河洛，直割鸿沟半。历数方未迁，云雷屡多难。天人秉旄钺，虎竹光藩翰。侍笔黄金台，传觞青玉案。不因秋风起，自有思归叹。主将动谗疑，王师忽离叛。自来白沙上，鼓噪丹阳岸。宾御如浮云，从风各消散。舟中指可掬，城上骸争爂。草草出近关，行行昧前算。南奔剧星火，北寇无涯畔。顾乏七宝鞭，留连道傍玩。太白夜食昴，长虹日中贯。秦赵兴天兵，茫茫九州乱。感遇明主恩，颇高祖逖言。过江誓流水，志在清中原。拔剑击前柱，悲歌难重论。","dynasty":"唐代","tags":"抒怀，志向，忧国","title":"南奔书怀"}
{"author":"李白","content":"朝别朱雀门，暮栖白鹭洲。波光摇海月，星影入城楼。望美金陵宰，如思琼树忧。徒令魂入梦，翻觉夜成秋。绿水解人意，为余西北流。因声玉琴里，荡漾寄君愁。","dynasty":"唐代","title":"宿白鹭洲，寄杨江宁"}
{"author":"李白","content":"谢公之彭蠡，因此游松门。余方窥石镜，兼得穷江源。将欲继风雅，岂徒清心魂。前赏逾所见，后来道空存。况属临泛美，而无洲诸喧。漾水向东去，漳流直南奔。空濛三川夕，回合千里昏。青桂隐遥月，绿枫鸣愁猿。水碧或可采，金精秘莫论。吾将学仙去，冀与琴高言。","dynasty":"唐代","tags":"怀古","title":"入彭蠡经松门观石镜缅怀谢康乐题诗书游览之志"}
{"author":"李白","content":"太华生长松，亭亭凌霜雪。天与百尺高，岂为微飙折？桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。见君乘骢马，知上太行道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。","dynasty":"唐代","tags":"赠友，励志","title":"赠韦侍御黄裳二首"}
{"author":"李白","content":"流水去绝国，浮云辞故关。水或恋前浦，云犹归旧山。恨君流沙去，弃妾渔阳间。玉箸夜垂流，双双落朱颜。黄鸟坐相悲，绿杨谁更攀。织锦心草草，挑灯泪斑斑。窥镜不自识，况乃狂夫还。","dynasty":"唐代","title":"闺情"}
{"author":"李白","content":"玉阶生白露，夜久侵罗袜。却下水晶帘，玲珑望秋月。(水晶一作水精)","dynasty":"唐代","tags":"唐诗三百首，宫怨，孤独","title":"玉阶怨"}
{"author":"李白","content":"君歌杨叛儿，妾劝新丰酒。何许最关人，乌啼白门柳。乌啼隐杨花，君醉留妾家。博山炉中沉香火，双烟一气凌紫霞。","dynasty":"唐代","tags":"乐府，乐曲","title":"杨叛儿"}
{"author":"李白","content":"河伯见海若，傲然夸秋水。小物昧远图，宁知通方士。多君紫霄意，独往苍山里。地古寒云深，岩高长风起。初登翠微岭，复憩金沙泉。践苔朝霜滑，弄波夕月圆。饮彼石下流，结萝宿溪烟。鼎湖梦渌水，龙驾空茫然。早行子午关，却登山路远。拂琴听霜猿，灭烛乃星饭。人烟无明异，鸟道绝往返。攀崖倒青天，下视白日晚。既过石门隐，还唱石潭歌。涉雪搴紫芳，濯缨想清波。此人不可见，此地君自过。为余谢风泉，其如幽意何。","dynasty":"唐代","title":"答长安崔少府叔封游终南翠微寺太宗皇帝金沙泉见寄"}
{"author":"李白","content":"我随秋风来，瑶草恐衰歇。中途寡名山，安得弄云月？渡江如昨日，黄叶向人飞。敬亭惬素尚，弭棹流清辉。冰谷明且秀，陵峦抱江城。粲粲吴与史，衣冠耀天京。水国饶英奇，潜光卧幽草。会公真名僧，所在即为宝。开堂振白拂，高论横青云。雪山扫粉壁，墨客多新文。为余话幽栖，且述陵阳美。天开白龙潭，月映清秋水。黄山望石柱，突兀谁开张？黄鹤久不来，子安在苍茫。东南焉可穷，山鸟飞绝处。稠叠千万峰，相连入云去。闻此期振策，归来空闭关。相思如明月，可望不可攀。何当移白足，早晚凌苍山？且寄一书札，令予解愁颜。","dynasty":"唐代","tags":"秋天，写景，山水，抒情","title":"自梁园至敬亭山见会公谈陵阳山水兼期同游因有此赠"}
{"author":"李白","content":"夜到清溪宿，主人碧岩里。檐楹挂星斗，枕席响风水。月落西山时，啾啾夜猿起。","dynasty":"唐代","tags":"夜晚，写景，抒情，孤寂，壮志未酬","title":"宿清溪主人"}
{"author":"李白","content":"窜逐勿复哀，惭君问寒灰。浮云本无意，吹落章华台。远别泪空尽，长愁心已摧。二年吟泽畔，憔悴几时回。","dynasty":"唐代","title":"赠别郑判官"}
{"author":"李白","content":"我今寻阳去，辞家千里馀。结荷倦水宿，却寄大雷书。虽不同辛苦，怆离各自居。我自入秋浦，三年北信疏。红颜愁落尽，白发不能除。有客自梁苑，手携五色鱼。开鱼得锦字，归问我何如。江山虽道阻，意合不为殊。","dynasty":"唐代","tags":"抒情，思乡，怀人，愁苦","title":"秋浦寄内"}
{"author":"李白","content":"圣寺闲栖睡眼醒，此时何处最幽清？满窗明月天风静，玉磬时闻一两声。","dynasty":"唐代","title":"咏方广诗"}
{"author":"李白","content":"长绳难系日，自古共悲辛。黄金高北斗，不惜买阳春。石火无留光，还如世中人。即事已如梦，后来我谁身。提壶莫辞贫，取酒会四邻。仙人殊恍惚，未若醉中真。","dynasty":"唐代","title":"拟古十二首其三"}
{"author":"李白","content":"十五游神仙。仙游未曾歇。吹笙吟松风。泛瑟窥海月。西山玉童子。使我炼金骨。欲逐黄鹤飞。相呼向蓬阙。","dynasty":"唐代","title":"感兴其四"}
{"author":"李白","content":"金陵控海浦，渌水带吴京。铙歌列骑吹，飒沓引公卿。槌钟速严妆，伐鼓启重城。天子凭玉几，剑履若云行。日出照万户，簪裾烂明星。朝罢沐浴闲，遨游阆风亭。济济双阙下，欢娱乐恩荣。","dynasty":"唐代","title":"入朝曲（一作鼓吹入朝曲）"}
{"author":"李白","content":"金陵劳劳送客堂，蔓草离离生道旁。古情不尽东流水，此地悲风愁白杨。我乘素舸同康乐，朗咏清川飞夜霜。昔闻牛渚吟五章，今来何谢袁家郎。苦竹寒声动秋月，独宿空帘归梦长。","dynasty":"唐代","tags":"抒情，壮志未酬，感慨","title":"劳劳亭歌"}
{"author":"李白","content":"小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。","dynasty":"唐代","tags":"写人，妇女","title":"湖边采莲妇"}
{"author":"李白","content":"垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。","dynasty":"唐代","tags":"乐府，春天，女子，思念","title":"折杨柳"}
{"author":"李白","content":"焰随红日去，烟逐暮云飞。（令一日赋山火诗云：“野火烧山后，人归火不归。”思轧不属，白从旁缀其下句，令惭止）绿鬓随波散，红颜逐浪无。因何逢伍相，应是想秋胡。（白从令观涨，有女子溺死江上，令赋诗云：二八谁家女，漂来倚岸芦。鸟窥眉上翠，鱼弄口旁珠。令复苦吟，白辄应声继之）举袖露条脱，招我饭胡麻。（见《二老堂诗话》）","dynasty":"唐代","title":"句"}
{"author":"李白","content":"秦帝沦玉镜，留侯降氛氲。感激黄石老，经过沧海君。壮士挥金槌，报仇六国闻。智勇冠终古，萧陈难与群。两龙争斗时，天地动风云。酒酣舞长剑，仓卒解汉纷。宇宙初倒悬，鸿沟势将分。英谋信奇绝，夫子扬清芬。胡月入紫微，三光乱天文。高公镇淮海，谈笑却妖氛。采尔幕中画，戡难光殊勋。我无燕霜感，玉石俱烧焚。但洒一行泪，临歧竟何云。","dynasty":"唐代","title":"送张秀才谒高中丞"}
{"author":"李白","content":"尝高谢太傅，携妓东山门。楚舞醉碧云，吴歌断清猿。暂因苍生起，谈笑安黎元。余亦爱此人，丹霄冀飞翻。遭逢圣明主，敢进兴亡言。白璧竟何辜？青蝇遂成冤。一朝去京国，十载客梁园。猛犬吠九关，杀人愤精魂。皇穹雪冤枉，白日开昏氛。太阶得夔龙，桃李满中原。倒海索明月，凌山采芳荪。愧无横草功，虚负雨露恩。迹谢云台阁，心随天马辕。夫子王佐才，而今复谁论？层飙振六翮，不日思腾鶱。我纵五湖棹，烟涛恣崩奔。梦钓子陵湍，英风缅犹存。徒希客星隐，弱植不足援。千里一回首，万里一长歌。黄鹤不复来，清风奈愁何！舟浮潇湘月，山倒洞庭波。投汨笑古人，临濠得天和。闲时田亩中，搔背牧鸡鹅。别离解相访，应在武陵多。","dynasty":"唐代","tags":"咏怀，揭露，社会","title":"书情题蔡舍人雄"}
{"author":"李白","content":"谷口郑子真，躬耕在岩石。高名动京师，天下皆籍籍。斯人竟不起，云卧从所适。苟无济代心，独善亦何益。惟君家世者，偃息逢休明。谈天信浩荡，说剑纷纵横。谢公不徒然，起来为苍生。秘书何寂寂，无乃羁豪英。且复归碧山，安能恋金阙。旧宅樵渔地，蓬蒿已应没。却顾女几峰，胡颜见云月。徒为风尘苦，一官已白须。气同万里合，访我来琼都。披云睹青天，扪虱话良图。留侯将绮里，出处未云殊。终与安社稷，功成去五湖。","dynasty":"唐代","tags":"励志","title":"赠韦秘书子春二首"}
{"author":"李白","content":"去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。","dynasty":"唐代","tags":"秋天，望远，抒怀，忧国忧民，壮志未酬","title":"登新平楼"}
{"author":"李白","content":"越客采明珠。提携出南隅。清辉照海月。美价倾皇都。献君君按剑。怀宝空长吁。鱼目复相哂。寸心增烦纡。","dynasty":"唐代","title":"古风其五十六"}
{"author":"李白","content":"美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。","dynasty":"唐代","tags":"乐府，写人，赞美，忠贞","title":"陌上桑"}
{"author":"李白","content":"汉帝重阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。","dynasty":"唐代","tags":"乐府，哲理","title":"妾薄命"}
{"author":"李白","content":"桂水分五岭，衡山朝九疑。乡关渺安西，流浪将何之。素色愁明湖，秋渚晦寒姿。畴昔紫芳意，已过黄发期。君王纵疏散，云壑借巢夷。尔去之罗浮，我还憩峨眉。中阔道万里，霞月遥相思。如寻楚狂子，琼树有芳枝。","dynasty":"唐代","title":"江西送友人之罗浮"}
{"author":"李白","content":"少年不得意，落魄无安居。愿随任公子，欲钓吞舟鱼。常时饮酒逐风景，壮心遂与功名疏。兰生谷底人不锄，云在高山空卷舒。汉家天子驰驷马，赤军蜀道迎相如。天门九重谒圣人，龙颜一解四海春。彤庭左右呼万岁，拜贺明主收沈沦。翰林秉笔回英眄，麟阁峥嵘谁可见。承恩初入银台门，著书独在金銮殿。龙钩雕镫白玉鞍，象床绮席黄金盘。当时笑我微贱者，却来请谒为交欢。一朝谢病游江海，畴昔相知几人在。前门长揖后门关，今日结交明日改。爱君山岳心不移，随君云雾迷所为。梦得池塘生春草，使我长价登楼诗。别后遥传临海作，可见羊何共和之。","dynasty":"唐代","title":"赠从弟南平太守之遥二首其一"}
{"author":"李白","content":"北溟有巨鱼。身长数千里。仰喷三山雪。横吞百川水。凭陵随海运。燀赫因风起。吾观摩天飞。九万方未已。","dynasty":"唐代","title":"古风其三十三"}
{"author":"李白","content":"忆昨鸣皋梦里还，手弄素月清潭间。觉时枕席非碧山，侧身西望阻秦关。麒麟阁上春还早，著书却忆伊阳好。青松来风吹古道，绿萝飞花覆烟草。我家仙翁爱清真，才雄草圣凌古人，欲卧鸣皋绝世尘。鸣皋微茫在何处，五崖峡水横樵路。身披翠云裘，袖拂紫烟去。去时应过嵩少间，相思为折三花树。","dynasty":"唐代","title":"鸣皋歌奉饯从翁清归五崖山居（河南府陆浑县有鸣皋山）"}
{"author":"李白","content":"西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？","dynasty":"唐代","tags":"景点，登高，写山，抒情","title":"登太白峰"}
{"author":"李白","content":"黄帝铸鼎于荆山，炼丹砂。丹砂成黄金，骑龙飞上太清家，云愁海思令人嗟。宫中彩女颜如花，飘然挥手凌紫霞，从风纵体登鸾车。登鸾车，侍轩辕，遨游青天中，其乐不可言。","dynasty":"唐代","tags":"乐府，抒情，联想","title":"飞龙引二首·其一"}
{"author":"李白","content":"黄鹤东南来，寄书写心曲。倚松开其缄，忆我肠断续。不以千里遥，命驾来相招。中逢元丹丘，登岭宴碧霄。对酒忽思我，长啸临清飙。蹇予未相知，茫茫绿云垂。俄然素书及，解此长渴饥。策马望山月，途穷造阶墀。喜兹一会面，若睹琼树枝。忆君我远来，我欢方速至。开颜酌美酒，乐极忽成醉。我情既不浅，君意方亦深。相知两相得，一顾轻千金。且向山客笑，与君论素心。","dynasty":"唐代","title":"酬岑勋见寻就元丹丘对酒相待以诗见招。"}
{"author":"李白","content":"吾祖吹橐籥，天人信森罗。归根复太素，群动熙元和。炎炎四真人，摛辩若涛波。交流无时寂，杨墨日成科。夫子闻洛诵，夸才才固多。为金好踊跃，久客方蹉跎。道可束卖之，五宝溢山河。劝君还嵩丘，开酌盼庭柯。三花如未落，乘兴一来过。","dynasty":"唐代","tags":"劝诫，抒怀，愤懑","title":"送于十八应四子举落第还嵩山"}
{"author":"李白","content":"衡岳有阐士，五峰秀真骨。见君万里心，海水照秋月。大臣南溟去，问道皆请谒。洒以甘露言，清凉润肌发。明湖落天镜，香阁凌银阙。登眺餐惠风，新花期启发。","dynasty":"唐代","title":"登巴陵开元寺西阁，赠衡岳僧方外"}
{"author":"李白","content":"河汉女，玉鍊颜，云軿往往在人间。九霄有路去无迹，袅袅香风生佩环。","dynasty":"唐代","title":"桂殿秋其二"}
{"author":"李白","content":"吾兄诗酒继陶君，试宰中都天下闻。东楼喜奉连枝会，南陌愁为落叶分。城隅渌水明秋日，海上青山隔暮云。取醉不辞留夜月，雁行中断惜离群。","dynasty":"唐代","title":"别中都明府兄"}
{"author":"李白","content":"闻说神仙晋葛洪，炼丹曾此占云峰。庭前废井今犹在，不见长松见短松。","dynasty":"唐代","title":"炼丹井"}
{"author":"李白","content":"朔云横高天，万里起秋色。壮士心飞扬，落日空叹息。长啸出原野，凛然寒风生。幸遭圣明时，功业犹未成。奈何怀良图，郁悒独愁坐。杖策寻英豪，立谈乃知我。崔公生民秀，缅邈青云姿。制作参造化，托讽含神祇.海岳尚可倾，吐诺终不移。是时霜飙寒，逸兴临华池。起舞拂长剑，四座皆扬眉。因得穷欢情，赠我以新诗。又结汗漫期，九垓远相待。举身憩蓬壶，濯足弄沧海。从此凌倒景，一去无时还。朝游明光宫，暮入阊阖关。但得长把袂，何必嵩丘山。","dynasty":"唐代","title":"酬崔五郎中"}
{"author":"李白","content":"秦开蜀道置金牛，汉水元通星汉流。天子一行遗圣迹，锦城长作帝王州。","dynasty":"唐代","title":"上皇西巡南京歌十首其八"}
{"author":"李白","content":"涉江弄秋水，爱此荷花鲜。攀荷弄其珠，荡漾不成圆。佳人綵云里，欲赠隔远天。相思无由见，怅望凉风前。","dynasty":"唐代","title":"拟古十二首其十一"}
{"author":"李白","content":"修蛇横洞庭，吞象临江岛。积骨成巴陵，遗言闻楚老。水穷三苗国，地窄三湘道。岁晏天峥嵘，时危人枯槁。思归阴丧乱，去国伤怀抱。郢路方丘墟，章华亦倾倒。风悲猿啸苦，木落鸿飞早。日隐西赤沙，月明东城草。关河望已绝，氛雾行当扫。长叫天可闻，吾将问苍昊。","dynasty":"唐代","tags":"战争，现实，愤懑，爱国","title":"荆州贼平临洞庭言怀作"}
{"author":"李白","content":"若有人兮思鸣皋，阻积雪兮心烦劳。洪河凌兢不可以径度，冰龙鳞兮难容舠。邈仙山之峻极兮，闻天籁之嘈嘈。霜崖缟皓以合沓兮，若长风扇海涌沧溟之波涛。玄猿绿罴，舔舕崟岌；危柯振石，骇胆栗魄，群呼而相号。峰峥嵘以路绝，挂星辰于崖嶅！送君之归兮，动鸣皋之新作。交鼓吹兮弹丝，觞清泠之池阁。君不行兮何待？若返顾之黄鹤。扫梁园之群英，振大雅于东洛。巾征轩兮历阻折，寻幽居兮越巘崿。盘白石兮坐素月，琴松风兮寂万壑。望不见兮心氛氲，萝冥冥兮霰纷纷。水横洞以下渌，波小声而上闻。虎啸谷而生风，龙藏溪而吐云。冥鹤清唳，饥鼯嚬呻。块独处此幽默兮，愀空山而愁人。鸡聚族以争食，凤孤飞而无邻。蝘蜓嘲龙，鱼目混珍；嫫母衣锦，西施负薪。若使巢由桎梏于轩冕兮，亦奚异于夔龙蹩于风尘！哭何苦而救楚，笑何夸而却秦？吾诚不能学二子沽名矫节以耀世兮，固将弃天地而遗身！白鸥兮飞来，长与君兮相亲。","dynasty":"唐代","tags":"抒情，愤懑，揭露，社会，政治","title":"鸣皋歌送岑徵君"}
{"author":"李白","content":"楚人不识凤，重价求山鸡。献主昔云是，今来方觉迷。自居漆园北，久别咸阳西。风飘落日去，节变流莺啼。桃李寒未开，幽关岂来蹊。逢君发花萼，若与青云齐。及此桑叶绿，春蚕起中闺。日出布谷鸣，田家拥锄犁。顾余乏尺土，东作谁相携。傅说降霖雨，公输造云梯。羌戎事未息，君子悲涂泥。报国有长策，成功羞执珪。无由谒明主，杖策还蓬藜。他年尔相访，知我在磻溪。","dynasty":"唐代","tags":"抒怀，述志，抱负","title":"赠从弟冽"}
{"author":"李白","content":"白久在庐、霍，元公近游嵩山，故交深情，出处无间，嵒信频及，许为主人，欣然适会本意。当冀长往不返，欲便举家就之，兼书共游，因有此赠。家本紫云山，道风未沦落。沉怀丹丘志，冲赏归寂寞。朅来游闽荒，扪涉穷禹凿。夤缘泛潮海，偃蹇陟庐霍。凭雷蹑天窗，弄景憩霞阁。且欣登眺美，颇惬隐沦诺。三山旷幽期，四岳聊所托。故人契嵩颍，高义炳丹雘。灭迹遗纷嚣，终言本峰壑。自矜林湍好，不羡朝市乐。偶与真意并，顿觉世情薄。尔能折芳桂，吾亦采兰若。拙妻好乘鸾，娇女爱飞鹤。提携访神仙，从此炼金药。","dynasty":"唐代","tags":"写景，抒情，隐居","title":"题嵩山逸人元丹丘山居"}
{"author":"李白","content":"二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。","dynasty":"唐代","tags":"地名，咏史怀古，送别","title":"赤壁歌送别"}
{"author":"李白","content":"秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。","dynasty":"唐代","tags":"唐诗三百首，乐府，春天，赞美，女子","title":"子夜吴歌·春歌"}
{"author":"李白","content":"妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月胡蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少离别多。湘潭几日到，妾梦越风波。昨夜狂风度，吹折江头树。淼淼暗无边，行人在何处。好乘浮云骢，佳期兰渚东。鸳鸯绿蒲上，翡翠锦屏中。自怜十五余，颜色桃花红。那作商人妇，愁水复愁风。","dynasty":"唐代","tags":"乐府，妇女，爱情，叙事，思念，生活","title":"长干行二首"}
{"author":"李白","content":"若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。","dynasty":"唐代","tags":"乐府，荷花，女子","title":"采莲曲"}
{"author":"李白","content":"蜀僧抱绿绮，西下峨眉峰。为我一挥手，如听万壑松。客心洗流水，余响入霜钟。不觉碧山暮，秋云暗几重。","dynasty":"唐代","tags":"唐诗三百首，音乐","title":"听蜀僧濬弹琴/听蜀僧浚弹琴"}
{"author":"李白","content":"蜀国曾闻子规鸟，宣城还见杜鹃花。一叫一回肠一断，三春三月忆三巴。","dynasty":"唐代","tags":"思乡","title":"宣城见杜鹃花/子规"}
{"author":"李白","content":"燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。","dynasty":"唐代","tags":"秋天，抒怀，悲伤","title":"秋思"}
{"author":"李白","content":"君为女萝草，妾作菟丝花。轻条不自引，为逐春风斜。百丈托远松，缠绵成一家。谁言会面易，各在青山崖。女萝发馨香，菟丝断人肠。枝枝相纠结，叶叶竞飘扬。生子不知根，因谁共芬芳。中巢双翡翠，上宿紫鸳鸯。若识二草心，海潮亦可量。","dynasty":"唐代","tags":"妇女，闺怨","title":"古意"}
{"author":"李白","content":"　　白闻天下谈士相聚而言曰：“生不用封万户侯，但愿一识韩荆州。”何令人之景慕，一至于此耶！岂不以有周公之风，躬吐握之事，使海内豪俊，奔走而归之，一登龙门，则声价十倍！所以龙蟠凤逸之士，皆欲收名定价于君侯。愿君侯不以富贵而骄之、寒贱而忽之，则三千之中有毛遂，使白得颖脱而出，即其人焉。　　白，陇西布衣，流落楚、汉。十五好剑术，遍干诸侯。三十成文章，历抵卿相。虽长不满七尺，而心雄万夫。皆王公大人许与气义。此畴曩心迹，安敢不尽于君侯哉！　　君侯制作侔神明，德行动天地，笔参造化，学究天人。幸愿开张心颜，不以长揖见拒。必若接之以高宴，纵之以清谈，请日试万言，倚马可待。今天下以君侯为文章之司命，人物之权衡，一经品题，便作佳士。而君侯何惜阶前盈尺之地，不使白扬眉吐气，激昂青云耶？　　昔王子师为豫州，未下车，即辟荀慈明，既下车，又辟孔文举；山涛作冀州，甄拔三十余人，或为侍中、尚书，先代所美。而君侯亦荐一严协律，入为秘书郎，中间崔宗之、房习祖、黎昕、许莹之徒，或以才名见知，或以清白见赏。白每观其衔恩抚躬，忠义奋发，以此感激，知君侯推赤心于诸贤腹中，所以不归他人，而愿委身国士。傥急难有用，敢效微躯。　　且人非尧舜，谁能尽善？白谟猷筹画，安能自矜？至于制作，积成卷轴，则欲尘秽视听。恐雕虫小技，不合大人。若赐观刍荛，请给纸墨，兼之书人，然后退扫闲轩，缮写呈上。庶青萍、结绿，长价于薛、卞之门。幸惟下流，大开奖饰，惟君侯图之。","dynasty":"唐代","tags":"古文观止，荐书","title":"与韩荆州书"}
{"author":"李白","content":"牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。(挂帆席一作：去)","dynasty":"唐代","tags":"唐诗三百首，月亮，怀古","title":"夜泊牛渚怀古"}
{"author":"李白","content":"　　白闻天下谈士相聚而言曰：“生不用封万户侯，但愿一识韩荆州。”何令人之景慕，一至于此耶！岂不以有周公之风，躬吐握之事，使海内豪俊，奔走而归之，一登龙门，则声价十倍！所以龙蟠凤逸之士，皆欲收名定价于君侯。愿君侯不以富贵而骄之、寒贱而忽之，则三千之中有毛遂，使白得颖脱而出，即其人焉。　　白，陇西布衣，流落楚、汉。十五好剑术，遍干诸侯。三十成文章，历抵卿相。虽长不满七尺，而心雄万夫。皆王公大人许与气义。此畴曩心迹，安敢不尽于君侯哉！　　君侯制作侔神明，德行动天地，笔参造化，学究天人。幸愿开张心颜，不以长揖见拒。必若接之以高宴，纵之以清谈，请日试万言，倚马可待。今天下以君侯为文章之司命，人物之权衡，一经品题，便作佳士。而君侯何惜阶前盈尺之地，不使白扬眉吐气，激昂青云耶？　　昔王子师为豫州，未下车，即辟荀慈明，既下车，又辟孔文举；山涛作冀州，甄拔三十余人，或为侍中、尚书，先代所美。而君侯亦荐一严协律，入为秘书郎，中间崔宗之、房习祖、黎昕、许莹之徒，或以才名见知，或以清白见赏。白每观其衔恩抚躬，忠义奋发，以此感激，知君侯推赤心于诸贤腹中，所以不归他人，而愿委身国士。傥急难有用，敢效微躯。　　且人非尧舜，谁能尽善？白谟猷筹画，安能自矜？至于制作，积成卷轴，则欲尘秽视听。恐雕虫小技，不合大人。若赐观刍荛，请给纸墨，兼之书人，然后退扫闲轩，缮写呈上。庶青萍、结绿，长价于薛、卞之门。幸惟下流，大开奖饰，惟君侯图之。","dynasty":"唐代","tags":"古文观止，荐书","title":"与韩荆州书"}
{"author":"李白","content":"十万羽林儿，临洮破郅支。杀添胡地骨，降足汉营旗。塞阔牛羊散，兵休帐幕移。空馀陇头水，呜咽向人悲。","dynasty":"唐代","title":"胡无人"}
{"author":"李白","content":"天津三月时。千门桃与李。朝为断肠花。暮逐东流水。前水复后水。古今相续流。新人非旧人。年年桥上游。鸡鸣海色动。谒帝罗公侯。月落西上阳。余辉半城楼。衣冠照云日。朝下散皇州。鞍马如飞龙。黄金络马头。行人皆辟易。志气横嵩丘。入门上高堂。列鼎错珍羞。香风引赵舞。清管随齐讴。七十紫鸳鸯。双双戏庭幽。行乐争昼夜。自言度千秋。功成身不退。自古多愆尤。黄犬空叹息。绿珠成衅雠。何如鸱夷子。散发棹扁舟。(棹一作弄)","dynasty":"唐代","title":"古风其十八"}
{"author":"李白","content":"见君乘骢马，知上太山道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。","dynasty":"唐代","title":"赠韦侍御黄裳二首其二"}
{"author":"李白","content":"神仙多古貌，双耳下垂肩。嵩岳逢汉武，疑是九疑仙。我来采菖蒲，服食可延年。言终忽不见，灭影入云烟。喻帝竟莫悟，终归茂陵田。","dynasty":"唐代","title":"嵩山采菖蒲者"}
{"author":"李白","content":"河伯见海若，傲然夸秋水。小物昧远图，宁知通方士。多君紫霄意，独往苍山里。地古寒云深，岩高长风起。初登翠微岭，复憩金沙泉。践苔朝霜滑，弄波夕月圆。饮彼石下流，结萝宿溪烟。鼎湖梦渌水，龙驾空茫然。早行子午关，却登山路远。拂琴听霜猿，灭烛乃星饭。人烟无明异，鸟道绝往返。攀崖倒青天，下视白日晚。既过石门隐，还唱石潭歌。涉雪搴紫芳，濯缨想清波。此人不可见，此地君自过。为余谢风泉，其如幽意何。","dynasty":"唐代","title":"答长安崔少府叔封游终南翠微寺太宗皇帝金沙泉见寄"}
{"author":"李白","content":"何处夜行好，月明白笴陂。山光摇积雪，猿影挂寒枝。但恐佳景晚，小令归棹移。人来有清兴，及此有相思。白笴夜长啸，爽然溪谷寒。鱼龙动陂水，处处生波澜。天借一明月，飞来碧云端。故乡不可见，肠断正西看。","dynasty":"唐代","title":"游秋浦白笴陂二首"}
{"author":"李白","content":"胡风吹代马，北拥鲁阳关。吴兵照海雪，西讨何时还。半渡上辽津，黄云惨无颜。老母与子别，呼天野草间。白马绕旌旗，悲鸣相追攀。白杨秋月苦，早落豫章山。本为休明人，斩虏素不闲。岂惜战斗死，为君扫凶顽。精感石没羽，岂云惮险艰。楼船若鲸飞，波荡落星湾。此曲不可奏，三军鬓成斑。","dynasty":"唐代","tags":"乐府，战争，同情","title":"豫章行"}
{"author":"李白","content":"沅湘春色还，风暖烟草绿。古之伤心人，于此肠断续。予非怀沙客，但美采菱曲。所愿归东山，寸心于此足。","dynasty":"唐代","title":"春滞沅湘有怀山中"}
{"author":"李白","content":"别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。东风兮东风，为我吹行云使西来。待来竟不来，落花寂寂委青苔。","dynasty":"唐代","tags":"乐府，女子，思念","title":"久别离"}
{"author":"李白","content":"昔日绣衣何足荣，今宵贳酒与君倾。暂就东山赊月色，酣歌一夜送泉明。","dynasty":"唐代","tags":"送别，友人，友谊","title":"送韩侍御之广德"}
{"author":"李白","content":"越王勾践破吴归，义士还乡尽锦衣。宫女如花满春殿，只今惟有鹧鸪飞。","dynasty":"唐代","tags":"咏史怀古","title":"越中览古"}
{"author":"李白","content":"朝披梦泽云，笠钓青茫茫。暮跨紫鳞去，海气侵肌凉。","dynasty":"唐代","title":"阙题"}
{"author":"李白","content":"炉火照天地，红星乱紫烟。赧郎明月夜，歌曲动寒川。","dynasty":"唐代","tags":"秋夜，赞美，工人，劳动，早教古诗100首","title":"秋浦歌十七首·其十四"}
{"author":"李白","content":"尔家何在潇湘川。青莎白石长沙边。昨梦江花照江日。几枝正发东窗前。觉来欲往心悠然。魂随越鸟飞南天。秦云连山海相接。桂水横烟不可涉。送君此去令人愁。风帆茫茫隔河洲。春潭琼草绿可折。西寄长安明月楼。","dynasty":"唐代","title":"同王昌龄送族弟襄归桂阳其二"}
{"author":"李白","content":"张公多逸兴，共泛沔城隅。当时秋月好，不减武昌都。四座醉清光，为欢古来无。郎官爱此水，因号郎官湖。风流若未减，名与此山俱。","dynasty":"唐代","tags":"夜晚，月色，抒情","title":"泛沔州城南郎官湖"}
{"author":"李白","content":"朝弄紫沂海，夕披丹霞裳。挥手折若木，拂此西日光。云卧游八极，玉颜已千霜。飘飘入无倪，稽首祈上皇。呼我游太素，玉杯赐琼浆。一餐历万岁，何用还故乡。永随长风去，天外恣飘扬。","dynasty":"唐代","title":"古风其四十一"}
{"author":"李白","content":"昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？","dynasty":"唐代","tags":"怀念，感伤，失意","title":"流夜郎赠辛判官"}
{"author":"李白","content":"客有思天台，东行路超忽。涛落浙江秋，沙明浦阳月。今游方厌楚，昨梦先归越。且尽秉烛欢，无辞凌晨发。我家小阮贤，剖竹赤城边。诗人多见重，官烛未曾然。兴引登山屐，情催泛海船。石桥如可度，携手弄云烟。","dynasty":"唐代","title":"送杨山人归天台"}
{"author":"李白","content":"击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁句践，争博勿相欺。五陵年少金市东，银鞍白马度春风。落花踏尽游何处，笑入胡姬酒肆中。","dynasty":"唐代","tags":"人生，组诗","title":"少年行二首"}
{"author":"李白","content":"白鹭拳一足，月明秋水寒。人惊远飞去，直向使君滩。","dynasty":"唐代","tags":"写景，思乡","title":"赋得白鹭鸶送宋少府入三峡"}
{"author":"李白","content":"敬亭埋玉树，知是蒋征君。安得相如草，空馀封禅文。池台空有月，词赋旧凌云。独挂延陵剑，千秋在古坟。","dynasty":"唐代","title":"宣城哭蒋征君华"}
{"author":"李白","content":"蟠木不雕饰，且将斤斧疏。樽成山岳势，材是栋梁馀。外与金罍并，中涵玉醴虚。惭君垂拂拭，遂忝玳筵居。拥肿寒山木，嵌空成酒樽。愧无江海量，偃蹇在君门。","dynasty":"唐代","tags":"咏物，抒怀，组诗","title":"咏山樽二首"}
{"author":"李白","content":"　　夫天地者，万物之逆旅也；光阴者，百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。(桃花一作：桃李)","dynasty":"唐代","tags":"古文观止，宴饮，抒怀，序文","title":"春夜宴桃李园序/春夜宴从弟桃花园序"}
{"author":"李白","content":"月蚀西方破敌时，及瓜归日未应迟。斩胡血变黄河水，枭首当悬白鹊旗。","dynasty":"唐代","title":"送外甥郑灌从军三首其三"}
{"author":"李白","content":"昔为大堤客，曾上山公楼。开窗碧嶂满，拂镜沧江流。高冠佩雄剑，长揖韩荆州。此地别夫子，今来思旧游。朱颜君未老，白发我先秋。壮志恐蹉跎，功名若云浮。归心结远梦，落日悬春愁。空思羊叔子，堕泪岘山头。","dynasty":"唐代","title":"忆襄阳旧游，赠马少府巨"}
{"author":"李白","content":"从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。","dynasty":"唐代","tags":"乐府，战争，建功立业","title":"从军行"}
{"author":"李白","content":"狂客归四明，山阴道士迎。敕赐镜湖水，为君台沼荣。人亡馀故宅，空有荷花生。念此杳如梦，凄然伤我情。","dynasty":"唐代","title":"对酒忆贺监二首其二"}
{"author":"李白","content":"大君若天覆，广运无不至。轩后爪牙常先太山稽，如心之使臂。小白鸿翼于夷吾，刘葛鱼水本无二。土扶可成墙，积德为厚地。","dynasty":"唐代","title":"相和歌辞。君道曲"}
{"author":"李白","content":"击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁句践，争博勿相欺。五陵年少金市东，银鞍白马度春风。落花踏尽游何处，笑入胡姬酒肆中。","dynasty":"唐代","tags":"人生，组诗","title":"少年行二首"}
{"author":"李白","content":"大汉无中策，匈奴犯渭桥。五原秋草绿，胡马一何骄。命将征西极，横行阴山侧。燕支落汉家，妇女无华色。转战渡黄河，休兵乐事多。萧条清万里，瀚海寂无波。","dynasty":"唐代","tags":"边塞","title":"塞上曲"}
{"author":"李白","content":"扬清歌，发皓齿，北方佳人东邻子。且吟白纻停绿水，长袖拂面为君起。寒云夜卷霜海空，胡风吹天飘塞鸿。玉颜满堂乐未终，馆娃日落歌吹濛。月寒江清夜沉沉，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。吴刀剪彩缝舞衣，明妆丽服夺春晖。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。","dynasty":"唐代","tags":"乐府，女子，组诗","title":"白纻辞三首"}
{"author":"李白","content":"锦水东流碧，波荡双鸳鸯。雄巢汉宫树，雌弄秦草芳。相如去蜀谒武帝，赤车驷马生辉光。一朝再览大人作，万乘忽欲凌云翔。闻道阿娇失恩宠，千金买赋要君王。相如不忆贫贱日，官高金多聘私室。茂陵姝子皆见求，文君欢爱从此毕。泪如双泉水，行堕紫罗襟。五起鸡三唱，清晨白头吟。长吁不整绿云鬓，仰诉青天哀怨深。城崩杞梁妻，谁道土无心。东流不作西归水，落花辞枝羞故林。头上玉燕钗，是妾嫁时物。赠君表相思，罗袖幸时拂。莫卷龙须席，从他生网丝。且留琥珀枕，还有梦来时。鹔鹴裘在锦屏上，自君一挂无由披。妾有秦楼镜，照心胜照井。愿持照新人，双对可怜影。覆水却收不满杯，相如还谢文君回。古来得意不相负，祗今惟有青陵台。","dynasty":"唐代","title":"相和歌辞其二"}
{"author":"李白","content":"燕麦青青游子悲，河堤弱柳郁金枝。长条一拂春风去，尽日飘扬无定时。我在河南别离久，那堪坐此对窗牖。情人道来竟不来，何人共醉新丰酒。","dynasty":"唐代","title":"春日独坐，寄郑明府"}
{"author":"李白","content":"绿骥本天马，素非伏枥驹。长嘶向清风，倏忽凌九区。何言西北至，却走东南隅。世道有翻覆，前期难豫图。希君一翦拂，犹可骋中衢。","dynasty":"唐代","title":"赠崔咨议"}
{"author":"李白","content":"清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东溟。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。","dynasty":"唐代","title":"游泰山六首其四"}
{"author":"李白","content":"我随秋风来，瑶草恐衰歇。中途寡名山，安得弄云月。渡江如昨日，黄叶向人飞。敬亭惬素尚，弭棹流清辉。冰谷明且秀，陵峦抱江城。粲粲吴与史，衣冠耀天京。水国饶英奇，潜光卧幽草。会公真名僧，所在即为宝。开堂振白拂，高论横青云。雪山扫粉壁，墨客多新文。为余话幽栖，且述陵阳美。天开白龙潭，月映清秋水。黄山望石柱，突兀谁开张。黄鹤久不来，子安在苍茫。东南焉可穷，山鸟飞绝处。稠叠千万峰，相连入云去。闻此期振策，归来空闭关。相思如明月，可望不可攀。何当移白足，早晚凌苍山。且寄一书札，令予解愁颜。","dynasty":"唐代","title":"自梁园至敬亭山见会公谈陵阳山水兼期同游因"}
{"author":"李白","content":"吴江女道士，头戴莲花巾。霓衣不湿雨，特异阳台云。足下远游履，凌波生素尘。寻仙向南岳，应见魏夫人。","dynasty":"唐代","tags":"送别，写人","title":"江上送女道士褚三清游南岳"}
{"author":"李白","content":"门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。","dynasty":"唐代","tags":"乐府，归乡，无奈，愤慨","title":"门有车马客行"}
{"author":"李白","content":"燕臣昔恸哭，五月飞秋霜。庶女号苍天，震风击齐堂。精诚有所感，造化为悲伤。而我竟何辜，远身金殿傍。浮云蔽紫闼，白日难回光。群沙秽明珠，众草凌孤芳。古来共叹息，流泪空沾裳。","dynasty":"唐代","title":"古风其三十七"}
{"author":"李白","content":"自笑客行久，我行定几时。绿杨已可折，攀取最长枝。翩翩弄春色，延伫寄相思。谁言贵此物，意愿重琼蕤。昨梦见惠连，朝吟谢公诗。东风引碧草，不觉生华池。临玩忽云夕，杜鹃夜鸣悲。怀君芳岁歇，庭树落红滋。","dynasty":"唐代","title":"书情寄从弟邠州长史昭"}
{"author":"李白","content":"横江西望阻西秦，汉水东连扬子津。白浪如山那可渡，狂风愁杀峭帆人。","dynasty":"唐代","tags":"写江，抒怀，愁苦","title":"横江词·其三"}
{"author":"李白","content":"昔在九江上，遥望九华峰。天河挂绿水，秀出九芙蓉。我欲一挥手，谁人可相从。君为东道主，于此卧云松。","dynasty":"唐代","title":"望九华赠青阳韦仲堪"}
{"author":"李白","content":"来日一身，携粮负薪。道长食尽，苦口焦唇。今日醉饱，乐过千春。仙人相存，诱我远学。海凌三山，陆憩五岳。乘龙天飞，目瞻两角。授以神药，金丹满握。蟪蛄蒙恩，深愧短促。思填东海，强衔一木。道重天地，轩师广成。蝉翼九五，以求长生。下士大笑，如苍蝇声。","dynasty":"唐代","tags":"抒怀，豪迈","title":"来日大难"}
{"author":"李白","content":"北风吹海雁，南渡落寒声。感此潇湘客，凄其流浪情。海怀结沧洲，霞想游赤城。始探蓬壶事，旋觉天地轻。澹然吟高秋，闲卧瞻太清。萝月掩空幕，松霜结前楹。灭见息群动，猎微穷至精。桃花有源水，可以保吾生。","dynasty":"唐代","title":"秋夕书怀（一作秋日南游书怀）"}
{"author":"李白","content":"绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。","dynasty":"唐代","tags":"友情，离别，写景","title":"之广陵宿常二南郭幽居"}
{"author":"李白","content":"十万羽林儿，临洮破郅支。杀添胡地骨，降足汉营旗。塞阔牛羊散，兵休帐幕移。空馀陇头水，呜咽向人悲。","dynasty":"唐代","title":"胡无人"}
{"author":"李白","content":"浮阳灭霁景，万物生秋容。登楼送远目，伏槛观群峰。原野旷超缅，关河纷杂重。清晖映竹日，翠色明云松。蹈海寄遐想，还山迷旧踪。徒然迫晚暮，未果谐心胸。结桂空伫立，折麻恨莫从。思君达永夜，长乐闻疏钟。","dynasty":"唐代","title":"夕霁杜陵登楼，寄韦繇"}
{"author":"李白","content":"六代帝王国，三吴佳丽城。贤人当重寄，天子借高名。巨海一边静，长江万里清。应须救赵策，未肯弃侯嬴。","dynasty":"唐代","tags":"抒怀，述志","title":"赠升州王使君忠臣"}
{"author":"李白","content":"卢橘为秦树，蒲萄出汉宫。烟花宜落日，丝管醉春风。笛奏龙鸣水，箫吟凤下空。君王多乐事，何必向回中。","dynasty":"唐代","title":"宫中行乐词其三"}
{"author":"李白","content":"松子栖金华，安期入蓬海。此人古之仙，羽化竟何在。浮生速流电，倏忽变光彩。天地无凋换，容颜有迁改。对酒不肯饮，含情欲谁待。","dynasty":"唐代","tags":"乐府，人生，感慨","title":"对酒行"}
{"author":"李白","content":"欲向江东去，定将谁举杯。稽山无贺老，却棹酒船回。","dynasty":"唐代","title":"重忆一首"}
{"author":"李白","content":"骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。","dynasty":"唐代","title":"塞下曲六首其二"}
{"author":"李白","content":"故人栖东山，自爱丘壑美。青春卧空林，白日犹不起。松风清襟袖，石潭洗心耳。羡君无纷喧，高枕碧霞里。","dynasty":"唐代","tags":"向往，田园，生活，隐居","title":"题元丹丘山居"}
{"author":"李白","content":"请以双白璧，买君双白鹇。白鹇白如锦，白雪耻容颜。照影玉潭里，刷毛琪树间。夜栖寒月静，朝步落花闲。我愿得此鸟，玩之坐碧山。胡公能辍赠，笼寄野人还。","dynasty":"唐代","tags":"写鸟，赞美，抒怀，志向","title":"赠黄山胡公求白鹇"}
{"author":"李白","content":"行歌入谷口，路尽无人跻。攀崖度绝壑，弄水寻回溪。云从石上起，客到花间迷。淹留未尽兴，日落群峰西。","dynasty":"唐代","title":"春日游罗敷潭"}
{"author":"李白","content":"代马不思越。越禽不恋燕。情性有所习。土风固其然。昔别雁门关。今戍龙庭前。惊沙乱海日。飞雪迷胡天。虮虱生虎鹖。心魂逐旌旃。苦战功不赏。忠诚难可宣。谁怜李飞将。白首没三边。","dynasty":"唐代","title":"古风其六"}
{"author":"李白","content":"衡岳有阐士，五峰秀真骨。见君万里心，海水照秋月。大臣南溟去，问道皆请谒。洒以甘露言，清凉润肌发。明湖落天镜，香阁凌银阙。登眺餐惠风，新花期启发。","dynasty":"唐代","title":"登巴陵开元寺西阁，赠衡岳僧方外"}
{"author":"李白","content":"我似鹧鸪鸟，南迁懒北飞。时寻汉阳令，取醉月中归。","dynasty":"唐代","title":"醉题王汉阳厅"}
{"author":"李白","content":"九天开出一成都，万户千门入画图。草树云山如锦绣，秦川得及此间无。","dynasty":"唐代","title":"上皇西巡南京歌十首其二"}
{"author":"李白","content":"欲别心不忍，临行情更亲。酒倾无限月，客醉几重春。藉草依流水，攀花赠远人。送君从此去，回首泣迷津。","dynasty":"唐代","title":"江夏送张丞"}
{"author":"李白","content":"倚剑登高台。悠悠送春目。苍榛蔽层丘。琼草隐深谷。凤鸟鸣西海。欲集无珍木。鸒斯得所居。蒿下盈万族。晋风日已颓。穷途方恸哭。(以上六句一作翩翩众鸟飞。翱翔在珍木。群花亦便娟。荣耀非一族。归来怆途穷。日暮还恸哭。)","dynasty":"唐代","title":"古风其五十四"}
{"author":"李白","content":"迥出江山上，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沉青霭。","dynasty":"唐代","title":"姑孰十咏。天门山"}
{"author":"李白","content":"尔从咸阳来，问我何劳苦。沐猴而冠不足言，身骑土牛滞东鲁。沈弟欲行凝弟留，孤飞一雁秦云秋。坐来黄叶落四五，北斗已挂西城楼。丝桐感人弦亦绝，满堂送君皆惜别。卷帘见月清兴来，疑是山阴夜中雪。明日斗酒别，惆怅清路尘。遥望长安日，不见长安人。长安宫阙九天上，此地曾经为近臣。一朝复一朝，发白心不改。屈原憔悴滞江潭，亭伯流离放辽海。折翮翻飞随转蓬，闻弦坠虚下霜空。圣朝久弃青云士，他日谁怜张长公。","dynasty":"唐代","title":"单父东楼秋夜送族弟沈之秦时凝弟在席"}
{"author":"李白","content":"君家全盛日，台鼎何陆离！斩鳌翼娲皇，炼石补天维。一回日月顾，三入凤凰池。失势青门傍，种瓜复几时？犹会众宾客，三千光路岐。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。","dynasty":"唐代","tags":"离别，抒怀，感慨，伤感","title":"窜夜郎于乌江留别宗十六璟"}
{"author":"李白","content":"绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。","dynasty":"唐代","tags":"友情，离别，写景","title":"之广陵宿常二南郭幽居"}
{"author":"李白","content":"我思仙人，乃在碧海之东隅。海寒多天风，白波连山倒蓬壶。长鲸喷涌不可涉，抚心茫茫泪如珠。西来青鸟东飞去，愿寄一书谢麻姑。","dynasty":"唐代","tags":"抒怀，志向，怀才不遇","title":"有所思"}
{"author":"李白","content":"修蛇横洞庭，吞象临江岛。积骨成巴陵，遗言闻楚老。水穷三苗国，地窄三湘道。岁晏天峥嵘，时危人枯槁。思归阴丧乱，去国伤怀抱。郢路方丘墟，章华亦倾倒。风悲猿啸苦，木落鸿飞早。日隐西赤沙，月明东城草。关河望已绝，氛雾行当扫。长叫天可闻，吾将问苍昊。","dynasty":"唐代","tags":"战争，现实，愤懑，爱国","title":"荆州贼平临洞庭言怀作"}
{"author":"李白","content":"敬亭埋玉树，知是蒋征君。安得相如草，空馀封禅文。池台空有月，词赋旧凌云。独挂延陵剑，千秋在古坟。","dynasty":"唐代","title":"宣城哭蒋征君华"}
{"author":"李白","content":"神仙多古貌，双耳下垂肩。嵩岳逢汉武，疑是九疑仙。我来采菖蒲，服食可延年。言终忽不见，灭影入云烟。喻帝竟莫悟，终归茂陵田。","dynasty":"唐代","title":"嵩山采菖蒲者"}
{"author":"李白","content":"圣寺闲栖睡眼醒，此时何处最幽清？满窗明月天风静，玉磬时闻一两声。","dynasty":"唐代","title":"咏方广诗"}
{"author":"李白","content":"美人卷珠帘，深坐颦蛾眉。(颦一作：蹙)但见泪痕湿，不知心恨谁。","dynasty":"唐代","tags":"唐诗三百首，女子","title":"怨情"}
{"author":"李白","content":"游山谁可游？子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且徘徊。更游龙潭去，枕石拂莓苔。","dynasty":"唐代","tags":"友谊，友人","title":"过汪氏别业二首"}
{"author":"李白","content":"张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。","dynasty":"唐代","tags":"秋天，离别","title":"送张舍人之江东"}
{"author":"李白","content":"我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。","dynasty":"唐代","tags":"唐诗三百首，写景，山水，归隐，猖狂","title":"庐山谣寄卢侍御虚舟"}
{"author":"李白","content":"我游东亭不见君，沙上行将白鹭群。白鹭行时散飞去，又如雪点青山云。欲往泾溪不辞远，龙门蹙波虎眼转。杜鹃花开春已阑，归向陵阳钓鱼晚。","dynasty":"唐代","title":"泾溪东亭寄郑少府谔"}
{"author":"李白","content":"鸡鸣发黄山，暝投虾湖宿。白雨映寒山，森森似银竹。提携采铅客，结荷水边沐。半夜四天开，星河烂人目。明晨大楼去，冈陇多屈伏。当与持斧翁，前溪伐云木。","dynasty":"唐代","title":"宿虾湖"}
{"author":"李白","content":"幽燕沙雪地，万里尽黄云。朝吹归秋雁，南飞日几群。中有孤凤雏，哀鸣九天闻。我乃重此鸟，彩章五色分。胡为杂凡禽，雏鹜轻贱君。举手捧尔足，疾心若火焚。拂羽泪满面，送之吴江濆。去影忽不见，踌躇日将曛。","dynasty":"唐代","title":"送崔度还吴（度，故人礼部员外国辅之子）"}
{"author":"李白","content":"君平既弃世。世亦弃君平。观变穷太易。探元化群生。寂寞缀道论。空帘闭幽情。驺虞不虚来。鸑鷟有时鸣。安知天汉上。白日悬高名。海客去已久。谁人测沈冥。","dynasty":"唐代","title":"古风其十三"}
{"author":"李白","content":"庐山东南五老峰，青天削出金芙蓉。九江秀色可揽结，吾将此地巢云松。","dynasty":"唐代","tags":"山峰","title":"登庐山五老峰"}
{"author":"李白","content":"昔在长安醉花柳，五侯七贵同杯酒。气岸遥凌豪士前，风流肯落他人后？夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回？","dynasty":"唐代","tags":"抒怀","title":"流夜郎赠辛判官"}
{"author":"李白","content":"远海动风色，吹愁落天涯。南星变大火，热气余丹霞。光景不可回，六龙转天车。荆人泣美玉，鲁叟悲匏瓜。功业若梦里，抚琴发长嗟。裴生信英迈，屈起多才华。历抵海岱豪，结交鲁朱家。复携两少妾，艳色惊荷葩。双歌入青云，但惜白日斜。穷溟出宝贝，大泽饶龙蛇。明主倘见收，烟霄路非赊。时命若不会，归应炼丹砂。","dynasty":"唐代","tags":"友人，赞美，鼓励，关怀","title":"早秋赠裴十七仲堪"}
{"author":"李白","content":"蟾蜍薄太清。蚀此瑶台月。圆光亏中天。金魄遂沦没。螮蝀入紫微。大明夷朝晖。浮云隔两曜。万象昏阴霏。萧萧长门宫。昔是今已非。桂蠹花不实。天霜下严威。沈叹终永夕。感我涕沾衣。","dynasty":"唐代","title":"古风其二"}
{"author":"李白","content":"秋浦锦驼鸟，人间天上稀。山鸡羞渌水，不敢照毛衣。","dynasty":"唐代","title":"秋浦歌十七首其三"}
{"author":"李白","content":"若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。","dynasty":"唐代","tags":"乐府，荷花，女子","title":"采莲曲"}
{"author":"李白","content":"为草当作兰，为木当作松。兰秋香风远，松寒不改容。松兰相因依，萧艾徒丰茸。鸡与鸡并食，鸾与鸾同枝。拣珠去沙砾，但有珠相随。远客投名贤，真堪写怀抱。若惜方寸心，待谁可倾倒？虞卿弃赵相，便与魏齐行。海上五百人，同日死田横。当时不好贤，岂传千古名。愿君同心人，于我少留情。寂寂还寂寂，出门迷所适。长铗归来乎，秋风思归客。","dynasty":"唐代","tags":"抒怀，愿望，友人","title":"于五松山赠南陵常赞府"}
{"author":"李白","content":"江城如画里，山晚望晴空。(山晚一作：晓)两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。","dynasty":"唐代","tags":"秋天，咏史怀古，景点","title":"秋登宣城谢脁北楼"}
{"author":"李白","content":"神仙多古貌，双耳下垂肩。嵩岳逢汉武，疑是九疑仙。我来采菖蒲，服食可延年。言终忽不见，灭影入云烟。喻帝竟莫悟，终归茂陵田。","dynasty":"唐代","title":"嵩山采菖蒲者"}
{"author":"李白","content":"秋浦多白猿，超腾若飞雪。牵引条上儿，饮弄水中月。","dynasty":"唐代","title":"秋浦歌十七首其五"}
{"author":"李白","content":"入幕推英选，捐书事远戎。高谈百战术，郁作万夫雄。起舞莲花剑，行歌明月弓。将飞天地阵，兵出塞垣通。祖席留丹景，征麾拂彩虹。旋应献凯入，麟阁伫深功。","dynasty":"唐代","title":"送梁公昌从信安北征"}
{"author":"李白","content":"拂彼白石，弹吾素琴。幽涧愀兮流泉深，善手明徽高张清。心寂历似千古，松飕飗兮万寻。中见愁猿吊影而危处兮，叫秋木而长吟。客有哀时失职而听者，泪淋浪以沾襟。乃缉商缀羽，潺湲成音。吾但写声发情于妙指，殊不知此曲之古今。幽涧泉，鸣深林。","dynasty":"唐代","tags":"乐府，音乐，感伤","title":"幽涧泉"}
{"author":"李白","content":"碧草已满地，柳与梅争春。谢公自有东山妓，金屏笑坐如花人。今日非昨日，明日还复来。白发对绿酒，强歌心已摧。君不见梁王池上月，昔照梁王樽酒中。梁王已去明月在，黄鹂愁醉啼春风。分明感激眼前事，莫惜醉卧桃园东。","dynasty":"唐代","title":"携妓登梁王栖霞山孟氏桃园中"}
{"author":"李白","content":"　　咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。　　送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！(乡通：向)","dynasty":"唐代","tags":"写山，送别，友人，惜别","title":"剑阁赋"}
{"author":"李白","content":"洞庭湖西秋月辉，潇湘江北早鸿飞。醉客满船歌白苧，不知霜露入秋衣。","dynasty":"唐代","title":"陪族叔刑部侍郎晔及中书贾舍人至游洞庭五首其四"}
{"author":"李白","content":"何处名僧到水西，乘舟弄月宿泾溪。平明别我上山去，手携金策踏云梯。腾身转觉三天近，举足回看万岭低。谑浪肯居支遁下，风流还与远公齐。此度别离何日见，相思一夜暝猿啼。","dynasty":"唐代","tags":"写景，生活，闲适，向往，友谊","title":"别山僧"}
{"author":"李白","content":"素面倚栏钩，娇声出外头。若非是织女，何得问牵牛。","dynasty":"唐代","title":"白微时募县小吏入令卧内尝驱牛经堂下令妻怒将加诘责白亟以诗谢云"}
{"author":"李白","content":"秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。","dynasty":"唐代","title":"秋浦歌十七首其二"}
{"author":"李白","content":"心为杀人剑，泪是报恩珠。","dynasty":"唐代","title":"句"}
{"author":"李白","content":"碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。","dynasty":"唐代","tags":"咏物，荷花，述志，组诗","title":"古风·其五十九"}
{"author":"李白","content":"范宰不买名。弦歌对前楹。为邦默自化。日觉冰壶清。百里鸡犬静。千庐机杼鸣。浮人少荡析。爱客多逢迎。游子睹嘉政。因之听颂声。","dynasty":"唐代","title":"赠范金卿其二"}
{"author":"秦嘉","content":"秦嘉，字士会，陇西人也。为郡上计。其妻徐淑，寝疾还家，不获面别。赠诗云尔。人生譬朝露，居世多屯蹇。忧艰常早至，欢会常苦晚。念当奉时役，去尔日遥远。遣车迎子还，空往复空返。省书情凄怆，临食不能饭。独坐空房中，谁与相劝勉？长夜不能眠，伏枕独辗转。忧来如循环，匪席不可卷。皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。","dynasty":"两汉","tags":"爱情，惜别，思念","title":"赠妇诗三首"}
{"author":"秦嘉","content":"皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。","dynasty":"两汉","title":"赠妇诗"}
{"author":"秦嘉","content":"肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。","dynasty":"两汉","title":"赠妇诗"}
{"author":"秦嘉","content":"妾身兮不令。婴疾兮来归。沉滞兮家门。历时兮不差。旷废兮侍觐。情敬兮有违。君今兮奉命。远适兮京师。悠悠兮离别。无因兮叙怀。瞻望兮踊跃。伫立兮徘徊。思君兮感结。梦想兮容辉。君发兮引迈。去我兮日乖。恨无兮羽翼。高飞兮相追。长吟兮永叹。泪下兮沾衣。","dynasty":"两汉","title":"秦嘉妻徐淑答诗一首"}
{"author":"秦嘉","content":"羣祥既集。二族交欢。敬兹新姻。六礼不愆。羔鴈总备。玉帛戋戋。君子将事。威仪孔闲。猗兮容兮。穆矣其言。","dynasty":"两汉","title":"述婚诗"}
{"author":"秦嘉","content":"纷彼婚姻。祸福之由。卫女兴齐。褒姒灭周。战战竞竞。惧德不仇。神启其吉。果获令攸。我之爱矣。荷天之休。","dynasty":"两汉","title":"述婚诗"}
{"author":"秦嘉","content":"暧暧白日。引曜西倾。啾啾鸡雀。羣飞赴楹。皎皎明月。煌煌列星。严霜凄怆。飞雪覆庭。寂寂独居。寥寥空室。飘飘帷帐。荧荧华烛。尔不是居。帷帐何施。尔不是照。华烛何为。","dynasty":"两汉","title":"赠妇诗"}
{"author":"秦嘉","content":"过辞二亲墓。振策陟长衢。","dynasty":"两汉","title":"诗"}
{"author":"秦嘉","content":"岩石郁嵯峨。","dynasty":"两汉","title":"诗"}
{"author":"秦嘉","content":"群祥既集，二族交欢。敬兹新姻，六礼不愆。羔雁总备，玉帛笺笺。君子将事，威仪孔闲。猗兮容兮，穆矣其言。","dynasty":"两汉","title":"述婚诗其一"}
{"author":"秦嘉","content":"纷彼婚姻，祸福之由。卫女兴齐，褒姒灭周。战战竞竞，惧德不仇。神启其吉，果获令攸。我之爱矣，荷天之休。","dynasty":"两汉","title":"述婚诗其二"}
{"author":"秦嘉","content":"严石郁嵯峨。","dynasty":"两汉","title":"诗"}
{"author":"王仁裕","content":"蹑尽悬空万仞梯，等闲身共白云齐。檐前下视群山小，堂上平分落日低。绝顶路危人少到，古岩松健鹤频栖。天边为要留名姓，拂石殷勤身自题。","dynasty":"唐代","title":"题麦积山天堂"}
{"author":"王仁裕","content":"红妆齐抱紫檀槽，一抹朱弦四十条。湘水凌波惭鼓瑟，秦楼明月罢吹箫。寒敲白玉声偏婉，暖逼黄莺语自娇。丹禁旧臣来侧耳，骨清神爽似闻韶。玉纤挑落折冰声，散入秋空韵转清。二五指中句塞雁，十三弦上啭春莺。谱从陶室偷将妙，曲向秦楼写得成。无限细腰宫里女，就中偏惬楚王情。","dynasty":"唐代","title":"荆南席上咏胡琴妓二首"}
{"author":"王仁裕","content":"一握寒天古木深，路人犹说汉淮阴。孤云不掩兴亡策，两角曾悬去住心。不是冕旒轻布素，岂劳丞相远追寻。当时若放还西楚，尺寸中华未可侵。","dynasty":"唐代","title":"题孤云绝顶淮阴祠"}
{"author":"王仁裕","content":"龙旆飘飖指极边，到时犹更二三千。登高晓蹋巉岩石，冒冷朝冲断续烟。自学汉皇开土宇，不同周穆好神仙。秦民莫遣无恩及，大散关东别有天。","dynasty":"唐代","title":"和韩昭从驾过白卫岭"}
{"author":"王仁裕","content":"一战文场拔赵旗，便调金鼎佐无为。白麻骤降恩何极，黄发初闻喜可知。跋敕案前人到少，筑沙堤上马归迟。立班始得遥相见，亲洽争如未贵时。","dynasty":"唐代","title":"贺王溥入相"}
{"author":"王仁裕","content":"柳阴如雾絮成堆，又引门生饮古台。淑景即随风雨去，芳樽宜命管弦开。谩夸列鼎鸣钟贵，宁免朝乌夜兔催。烂醉也须诗一首，不能空放马头回。","dynasty":"唐代","title":"与诸门生春日会饮繁台赋"}
{"author":"王仁裕","content":"二百一十四门生，春风初长羽毛成。掷金换得天边桂，凿壁偷将榜上名。何幸不才逢圣世，偶将疏网罩群英。衰翁渐老儿孙小，异日知谁略有情。","dynasty":"唐代","title":"示诸门生"}
{"author":"王仁裕","content":"立马荒郊满目愁，伊人何罪死林丘。风号古木悲长在，雨湿寒莎泪暗流。莫道文章为众嫉，只应轻薄是身雠。不缘魂寄孤山下，此地堪名鹦鹉洲。","dynasty":"唐代","title":"过平戎谷吊胡翙"}
{"author":"王仁裕","content":"剑牙钉舌血毛腥，窥算劳心岂暂停。不与大朝除患难，惟馀当路食生灵。从将户口资嚵口，未委三丁税几丁。今日帝王亲出狩，白云岩下好藏形。","dynasty":"唐代","title":"奉诏赋剑州途中鸷兽"}
{"author":"王仁裕","content":"放尔丁宁复故林，旧来行处好追寻。月明巫峡堪怜静，路隔巴山莫厌深。栖宿免劳青嶂梦，跻攀应惬白云心。三秋果熟松梢健，任抱高枝彻晓吟。","dynasty":"唐代","title":"放猿"}
{"author":"王仁裕","content":"嶓冢祠前汉水滨，饮猿连臂下嶙峋。渐来子细窥行客，认得依稀是野宾。月宿纵劳羁绁梦，松餐非复稻粱身。数声肠断和云叫，识是前时旧主人。","dynasty":"唐代","title":"遇放猿再作"}
{"author":"王仁裕","content":"铁锁寨门扃白日，大张旗帜插青天。（《大散关》）","dynasty":"唐代","title":"句"}
{"author":"王仁裕","content":"綵仗拂寒烟，鸣驺在半天。黄云生马足，白日下松巅。盛德安疲俗，仁风扇极边。前程问成纪，此去尚三千。","dynasty":"唐代","title":"从蜀后主幸秦川上梓潼山"}
{"author":"王仁裕","content":"玉纤挑落折冰声，散入秋空韵转清。二五指中句塞雁，十三弦上啭春莺。谱从陶室偷将妙，曲向秦楼写得成。无限细腰宫里女，就中偏惬楚王情。","dynasty":"唐代","title":"荆南席上咏胡琴妓二首其二"}
{"author":"王仁裕","content":"霞衣欲举醉陶陶，不觉全家住绛霄。拔宅只知鸡犬在，上天谁信路岐遥。三清辽廓抛尘梦，八景云烟事早朝。为有故林苍柏健，露华凉叶锁金飙。","dynasty":"唐代","title":"题斗山观"}
{"author":"王仁裕","content":"彩仗拂寒烟，鸣驺在半天。黄云生马足，白日下松巅。盛德安疲俗，仁风扇极边。前程问成纪，此去尚三千。","dynasty":"唐代","title":"从蜀后主幸秦川上梓潼山"}
{"author":"王仁裕","content":"孟阳曾有语，刊在白云棱。李杜常挨托，孙刘亦恃凭。庸才安可守，上德始堪矜。暗指长天路，浓峦蔽几层。","dynasty":"唐代","title":"和蜀后主题剑门"}
{"author":"陈聿","content":"宇宙同无穷，景物各有趣。心目要领略，未始为细故。山僧彻障蔽，便得江山助。远迩入盼睐，左右供指雇。千容与万态，不约相与遇。何须更登眺，便可休杖履。一览既无余，怀抱良以悟。欲图无妙笔，欲咏无奇句。聊为揭佳名，於焉赏心寓。","dynasty":"宋代","title":"集趣轩"}
{"author":"韦述","content":"初岁开韶月，田家喜载阳。晚晴摇水态，迟景荡山光。浦净渔舟远，花飞樵路香。自然成野趣，都使俗情忘。","dynasty":"唐代","title":"春日山庄"}
{"author":"韦述","content":"朱绂临秦望，皇华赴洛桥。文章南渡越，书奏北归朝。树入江云尽，城衔海月遥。秋风将客思，川上晚萧萧。","dynasty":"唐代","title":"广陵送别宋员外佐越郑舍人还京（一作张谔诗）"}
{"author":"韦述","content":"二疏方告老，四皓尽归山。蔼蔼都门别，仍看衣锦还。霓裳标逸气，丹灶理童颜。一遇真仙侣，群心难可攀。","dynasty":"唐代","title":"送贺秘监归会稽诗"}
{"author":"韦述","content":"修文中禁启，改字令名加。台座征人杰，书坊应国华。赋诗开广宴，赐酒酌流霞。云散明金阙，池开照玉沙。掖垣留宿鸟，温树落馀花。谬此天光及，衔恩醉日斜。","dynasty":"唐代","title":"奉和圣制送张说上集贤学士赐宴（赋得华字）"}
{"author":"韦述","content":"悠悠涉伊水，伊水清见石。是时春向深，两岸草如积。迢递望洲屿，逶迤亘津陌。新树落疏红，遥原上深碧。回瞻洛阳苑，遽有长山隔。烟雾犹辨家，风尘已为客。登陟多异趣，往来见行役。云起早已昏，鸟飞日将夕。光阴逝不借，超然慕畴昔。远游亦何为，归来存竹帛。","dynasty":"唐代","title":"晚渡伊水"}
{"author":"詹玉","content":"相逢唤醒京华梦，吴尘暗斑吟发。倚担评花，认旗沽酒，历历行歌奇迹。吹香弄碧，有坡柳风情，逋梅月色。画鼓红船，满湖春水断桥客。当时何限俊侣，甚花天月地，人被云隔。却载苍烟，更招白鹭，一醉修江又别。今回记得。再折柳穿鱼，赏梅催雪。如此湖山，忍教人更说。","dynasty":"元代","tags":"送别，写景，西湖，抒情","title":"齐天乐·送童瓮天兵后归杭"}
{"author":"詹玉","content":"白石飞仙，紫霞凄调，断歌人听知音少。几番幽梦欲回时，旧家池馆生青草。风月交游，山川怀抱，凭谁说与春知道？空留离恨满江南，相思一夜苹花老。","dynasty":"宋代","tags":"写人，友人，相思","title":"踏莎行·题草窗词卷"}
{"author":"詹玉","content":"日衔山，山带雪。笛弄晚风残月。湘梦断，楚魂迷。金河秋雁飞。别离心，思忆泪。锦带已伤憔悴。蛩韵急，杵声寒。征衣不用宽。","dynasty":"宋代","title":"更漏子"}
{"author":"詹玉","content":"紫薇花露，潇洒作凉云，点商勾羽。字字飞仙，下笔一帘风雨。江亭月观今如许。叹飘零、墨香千古。夕阳芳草，落花流水，依然南浦。甚两两、凌风驾虎。恁天孙标致，月娥眉妩。一笑生春，那学世间儿女。笔床砚滴曾窥处，有西山、青眼如故。素笺寄与，玉箫声彻，凤鸣鸾舞。","dynasty":"宋代","title":"桂枝香（题写韵轩）"}
{"author":"詹玉","content":"一篷儿别苦。是谁家、花天月地儿女。紫曲藏娇，惯锦窠金翠，玉璈钟吕。绮席传宣，笑声里、龙楼三鼓。歌扇题诗，舞袖笼香，几曾尘土。因甚留春不住。怎知道人间，匆匆今古。金屋银屏，被西风吹换，蓼汀苹渚。如此江山，应悔却、西湖歌舞。载取断云何处。江南烟雨。","dynasty":"宋代","title":"三姝媚（古卫舟。人谓此舟曾载钱塘宫人）"}
{"author":"詹玉","content":"淡淡青山两点春。娇羞一点口见樱。一梭儿玉一纣云。白藕香中见西子，玉梅花下遇昭君。不曾真个也销魂。","dynasty":"宋代","title":"浣溪沙"}
{"author":"詹玉","content":"红雨争妍，芳尘生润，将春都揉成泥。分明蕙风薇露，持搦花枝。款款汗酥薰透，娇羞无奈湿云痴。偏厮称，霓裳霞佩，玉骨冰肌。梅不似，兰不似，风流处，那更著意闻时。蓦地生绡扇底，嫩凉浮动好风微。醉得浑无气力，海棠一色睡胭脂。闲滋味，殢人花气，韩寿争知。","dynasty":"宋代","title":"庆清朝慢"}
{"author":"詹玉","content":"雨叶吟蝉，露草流萤，岁华将晚。对静夜无眠，稀星散、时度绛河清浅。其处画角凄凉，引轻寒催燕。西楼外，斜月未沈，风急雁行吹断。此际怎消遣。要相见、除非待梦见。盈盈洞房泪眼，看人似、冷落过秋纨扇。痛惜小院桐阴，空啼鸦零乱。厌厌地，终日为伊，香愁粉怨。","dynasty":"宋代","title":"金盏子"}
{"author":"詹玉","content":"裉粉轻盈琼靥，护香重叠冰绡。数枝谁带玉痕描。夜夜东风不扫。溪上横斜影淡，梦中落莫魂销。峭寒未肯放春娇。素被独眠清晓。","dynasty":"宋代","title":"西江月（为赵元父赋雪梅图）"}
{"author":"詹玉","content":"吟发萧萧。正古槎秋入，河汉银涛。红云甚家院落，一片笙箫。晋时言语，问何人、还肯逍遥。知几度、落花啼鸟，乡歌犹在儿曹。游帷旧时明月，照满庭空翠，剪剪春梢。西山笑人底事，流浪宫袍。江湖近日，说神仙、多在渔樵。千古意，水沈香里，孤枫阴落重霄。","dynasty":"宋代","title":"汉宫春·吟发萧萧"}
{"author":"詹玉","content":"藜杖破晴碧，铁笛叫苍寒。此中别有天地，初不是人间。落魄半生诗酒，自在一襟风月，知我者庐山。抚剑九州隘。飞笔五湖乾。采黄精，煮白石。勘元关。有时龙吟虎啸，沧海一丸丹。俯仰百年宇宙，移换几番陵谷。尘世只如闲。长啸上天去，直赴紫薇班。","dynasty":"宋代","title":"水调歌头登紫霄峰"}
{"author":"詹玉","content":"吟发萧萧。正古槎秋入，河汉银涛。红云甚家院落，一片笙箫。晋时言语，问何人、还肯逍遥。知几度、落花啼鸟，乡歌犹在儿曹。游帷旧时明月，照满庭空翠，剪剪春梢。西山笑人底事，流浪宫袍。江湖近日，说神仙、多在渔樵。千古意，水沈香里，孤枫阴落重霄。","dynasty":"宋代","title":"汉宫春题西山玉隆宫"}
{"author":"詹玉","content":"泊沙河。月钩儿挂浪，惊起两鱼梭。浅碧依痕，嫩凉生润，山色轻染修蛾。钓船在、绿杨阴下，蓦听得、扇底有吴歌。一段风情，西湖和靖，赤壁东坡。往事水流云去，叹山川良是，富贵人多。老树高低，疏星明淡，只有今古销磨。是几度、潮生潮落，甚人海、空只恁风波。闲著江湖尽宽，谁肯渔蓑。","dynasty":"宋代","title":"一萼红"}
{"author":"詹玉","content":"相逢唤醒金华梦，吴尘暗斑吟发。倚担评花，认旗沽酒，历历行歌奇迹。吹香弄碧。又坡柳风情，逋梅月色。画鼓红船，满湖春水断桥客。当时何限怪侣，甚花天月地，人被云隔。却载苍烟，更招白鹭，一醉修江又别。今回记得。再折柳穿鱼，赏花催雪。如此湖山，忍教人更说。","dynasty":"宋代","title":"齐天乐（赠童瓮天兵後归杭）"}
{"author":"詹玉","content":"斜河一道界相思。好秋都上眉。鸾笺象管写心啼。搦愁题做诗。添别恨，卜欢期。灯花红几时。看看月上小窗儿。夜香今夜迟。","dynasty":"宋代","title":"阮郎归（闺情）"}
{"author":"詹玉","content":"从黄石容履，一编书，曾佐汉王关。甚殷勤佳约，茹芝人共，引鹤差鸾。借手便成羽翼，方略正如闲。说道赤松去，还在人间。紫绶青春如许，是南辰尊宿，北斗天官。问沙时早晚，喜色满长安。传宣能勾凤诏，便玉除前面领仙班。功名了，却茶烟琴月，慢慢东山。","dynasty":"宋代","title":"八声甘州（寿张尚书）"}
{"author":"詹玉","content":"沈云别浦。又何苦扁舟，青衫尘上。客里相逢，洒洒舌端飞雨。只今便把如伊吕。是当年、渔翁樵父。少知音者，苍烟吾社，白鸥吾侣。是如此英雄辛苦。知从前、几个适齐去鲁。一剑西风，大海鱼龙掀舞。自来多被清谈误。把刘琨、埋没千古。扣舷一笑，夕阳西下，大江东去。","dynasty":"宋代","title":"桂枝香（丙子送李倅东归）"}
{"author":"詹玉","content":"拖阴笼晚暝，商量清苦，阵阵打篷声。分明都是泪，不道今宵，篷底有离人。松涛摇睡，梦不稳、难湿巫云。几点儿、泪痕跳响，休要醒时听。销魂。灯下无语，□泣梨花，掩重门夜永，应是添、伤春滋味，中酒心情。东风湖上香泥软，明日去、天色须睛。相见也，洛阳沽酒旗亭。","dynasty":"宋代","title":"渡江云（春江雨宿）"}
{"author":"詹玉","content":"金刻宣和玉宝四字，有感因赋一规古蟾魄。瞥过宣和几春色。知那个、柳松花怯。曾磋玉团香，涂云抹月。龙章凤刻。是如何、儿女消得。便孤了、翠鸾何限，人更在天北。磨灭。古今离别。幸相从、蓟门仙客。萧然林下秋叶。对云淡星疏，眉青影白。佳人已倾国。赢得痴铜旧画。兴亡事，道人知否，见了也华发。","dynasty":"宋代","title":"霓裳中序第一"}
{"author":"詹玉","content":"吟发萧萧。正古槎秋入，河汉银涛。红云甚家院落，一片笙箫。晋时言语，问何人、还肯逍遥。知几度、落花啼鸟，乡歌犹在儿曹。游帷旧时明月，照满庭空翠，剪剪春梢。西山笑人底事，流浪宫袍。江湖近日，说原无此字，据天游词补神仙、多在渔樵。千古意，水沈香里，孤枫阴落重霄。","dynasty":"宋代","title":"汉宫春（题西山玉隆宫）"}
{"author":"詹玉","content":"晚云归，小楼又作阴凉。霎儿间，恨桐招雨，西风叶叶商量。醒时心、又还南浦，愁边句、多在斜阳。菱宛笼青，莲瓶拖艳，旋倾花水咽茶香。怨蛩有、许多言语，说动软心肠。夜沈沈，几条凉月，界破晴窗。共绣帘吹絮未久。却孤剑水云乡。自家书、未能成字，邻家笛、且莫吹商。好梦偏慳，闲情未了，隔墙又唱秋娘。帕绡依、旧时香折，戏封做书囊。鸳鸯字，见时千万，绣一双双。","dynasty":"宋代","title":"多丽（念念）"}
{"author":"詹玉","content":"桂嫩传香，榆高送影，轻罗小扇凉生。正鸳机梭静，凤渚桥成。穿线人来月底，曝衣花入风庭。看星残靥碎，露滴珠融，笑掩云扃。彩盘凝望仙子，但三星隐隐，一水盈盈。暗想凭肩私语，鬓乱钗横。蛛网飘丝罥恨，玉签传点催明。算人间待巧，似恁匆匆，有甚心情。","dynasty":"宋代","title":"锦堂春（七夕）"}
{"author":"詹玉","content":"醉凝眸。是楚天秋晓，湘岸云收。草绿兰红，浅浅小汀洲。芰荷香里鸳鸯浦，恨菱歌、惊起眠鸥。望去帆，一片孤光，棹声伊轧橹声柔。愁窥汴堤翠柳，曾舞送当时，锦缆龙舟。拥倾国、纤腰皓齿，笑倚迷楼。空令五湖夜月，也羞照、三十六宫秋。正朗吟，不觉回桡，水花枫叶两悠悠。","dynasty":"宋代","title":"青房并蒂莲"}
{"author":"詹玉","content":"露掌秋深，花签漏永，那堪比夕新睛。正纤尘飞尽，万籁无声。金镜开奁弄影，玉壶盛水侵棱。纵帘斜树隔，烛暗花残，不碍虚明。美人凝恨歌黛，念经年间阻，只恐云生。早是宫鞋鸳小，翠鬓蝉轻。蟾润妆梅夜发，桂熏仙骨香清。看姮娥此际，多情又似无情。","dynasty":"宋代","title":"锦堂春（中秋）"}
{"author":"詹玉","content":"又次冬，公谨自剡还，执手聚别，且复别去。怅然於怀，敬赋此解花边短笛。初结孤山约。雨悄风轻寒漠漠。翠镜秦鬟钗别，同折幽芳怨摇落。素裳薄。重拈旧红萼。叹携手、转离索。料青禽、一梦春无几，後夜相思，素蟾低照，谁扫花阴共酌。","dynasty":"宋代","title":"淡黄柳"}
{"author":"詹玉","content":"小窗银烛。轻鬟半拥钗横玉。数声春调清真曲。拂拂朱帘，残影乱红扑。垂杨学画蛾眉绿。年年芳草迷金谷。如今休把佳期卜。一掬春情，斜月杏花屋。","dynasty":"宋代","title":"醉落魄"}
{"author":"詹玉","content":"银菟分竹，是君王亲付。州在扶舆最清处。紫云楼、记取天语丁宁，襦绔手，好好为吾摩拊。望公如望月，见说郴江，父老多时问来暮。旌旆试初凉，紫马西来，青丝络、秋风满路。早橘井丹成入仙班，有乔木前芳，事须公做。","dynasty":"宋代","title":"洞仙歌（刘守之任）"}
{"author":"詹玉","content":"世情冰尽。算耐久只是，陇头芳信。惆怅人间，几千年□，留得陆郎余韵。朔云解识花意，遮断疏狂蝶粉，岁寒了，狂风传香远，月移影近。清润。无点C455，不曰坚乎，如玉真难尽。除宋广平，与林和靖，肉眼有谁能认。仙丰道骨如许，相对霜髯雪鬓。长健也，好年年管领，春光随分。","dynasty":"宋代","title":"喜迁莺（和老人咏梅）"}
{"author":"卑叔文","content":"春回天际，见柳眼翠窥，梅腮粉腻。日庆三阳，时逢千载，帷幄挺生元帅。亘古抚今忠义，天下安危注意。负英伟，信功高耿贾，勋侔霍卫。和气。东风里，楼阁五云，玉帐环珠翠。庙食真扬，人怀邵父，当代虎臣难比。拟把倩桃为寿，莫惜金花沉醉。受阃寄，佐君王神武，复恢舆地。","dynasty":"宋代","title":"喜迁莺（寿邵太尉）"}
{"author":"曹复元","content":"舟人买鸡江岸边，转卖邻舫趁客钱。船头缚鸡船尾杀，釜中汤沸命一霎。岂知杀鸡鸡未殊。惊飞带血乱水凫。舟人脱手空大叫，更有邻舟得而笑。是时张帆舟难旋，公然攘之当面前。吁嗟人事，动多反覆。买者垂涎，攘者食肉。","dynasty":"清代","title":"缚鸡行"}
{"author":"黄霁宇","content":"丽华一握青丝，金珠粟粟香环里，春窥绮阁，新妆风舞，铢衣如碎。翠凤苍虬，骑来下界，蝶惊蜂避。甚三生富贵，垂垂晓露，犹凝满身珠翠。谁共那人结发，问何时、蹇修为理。对化一笑，香茸易翦，碎金难缀。半点芳心，乱愁如织，缕丝传意。倩东皇、拂拭新条，更与作、来生计。","dynasty":"宋代","title":"水龙吟（青丝木香）"}
{"author":"范讽","content":"平仲酌泉回北望，谓之礼佛向南行。烟岚翠锁门前路，转使高僧厌宠荣。","dynasty":"宋代","title":"题鼎州甘泉寺"}
{"author":"刘崇鲁","content":"南行忽见李深之，手舞如蜚令不疑。任有风流兼蕴藉，天生不似郑都知。","dynasty":"唐代","title":"席上吟"}
{"author":"曹谷","content":"临去尚犹闻禁漏，异姓嘉名在史书。","dynasty":"宋代","title":"句"}
{"author":"曹谷","content":"几载仙山下，无机世莫分。因为天市客，方识帝乡云。炼气壶中见，还元海内闻。名高赤城洞，歌赐紫皇君。步逐飚轮健，香随斗极焚。何当挹蓬阆，鸾鹤自成群。","dynasty":"宋代","title":"送张无梦归天台"}
{"author":"曹谷","content":"七十年中一一加，弄珠滩上事堪夸。碧油幢下闻啼鸟，千日招还上汉槎。","dynasty":"宋代","title":"为王钦若作命书"}
{"author":"曹谷","content":"周匝将临壬戌岁，定鼎门前春色异。一千日上少三鐶，再入和羹宜尽瘁。","dynasty":"宋代","title":"为王钦若作命书"}
{"author":"李赤","content":"湖与元气通，风波浩难止。天外贾客归，云间片帆起。龟游莲叶上，鸟宿芦花里。少女棹舟归，歌声逐流水。","dynasty":"唐代","title":"姑熟杂咏。丹阳湖"}
{"author":"李赤","content":"颙望临碧空，怨情感离别。芳草不知愁，岩花但争发。云山万重隔，音信千里绝。春去秋复来，相思几时歇。","dynasty":"唐代","title":"姑熟杂咏。望夫山"}
{"author":"李赤","content":"迥出江水上，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沈青霭。","dynasty":"唐代","title":"姑熟杂咏。天门山"}
{"author":"李赤","content":"绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。","dynasty":"唐代","title":"姑熟杂咏"}
{"author":"李赤","content":"颙望临碧空，怨情感离别。芳草不知愁，岩花但争发。云山万重隔，音信千里绝。春去秋复来，相思几时歇。","dynasty":"唐代","title":"姑熟杂咏"}
{"author":"罗颖","content":"项羽英雄犹不惧，可怜容得辟阳侯。","dynasty":"唐代","title":"题汉祖庙"}
{"author":"罗颖","content":"嫚侮群豪夸大度，可怜容得辟阳侯。","dynasty":"宋代","title":"句"}
{"author":"罗颖","content":"嫚侮群豪誇大度，可怜容得辟阳侯。","dynasty":"唐代","title":"句"}
{"author":"周敦颐","content":"　　水陆草木之花，可爱者甚蕃。晋陶渊明独爱菊。自李唐来，世人甚爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。(甚爱一作：盛爱)　　予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人?牡丹之爱，宜乎众矣!","dynasty":"宋代","tags":"初中文言文，莲花，品格，抒怀","title":"爱莲说"}
{"author":"周敦颐","content":"清时望郎贵，白首故乡归。有子纡蓝绶，将孙著彩衣。松乔新道院，鹤老旧渔矶。知止自高德，宁为遁者肥。","dynasty":"宋代","title":"赠虞部员外郎谭公昉致仕"}
{"author":"周敦颐","content":"秋风拂尽热，半夜雨淋漓。绕屋是芭蕉，一枕万响围。恰似钓鱼船，篷底睡觉时。","dynasty":"宋代","title":"夜雨书窗"}
{"author":"周敦颐","content":"琳宫金刹接林峦，一径潜通竹树寒。是处尘埃皆可息，时清终未忍辞官。","dynasty":"宋代","title":"游山上一道观三佛寺"}
{"author":"周敦颐","content":"兰自香为友，松何枯尚春。荣来天泽重，殁去绣衣新。尽作百年梦，终归一窖尘。痛心双泪下，无复见贤人。","dynasty":"宋代","title":"忆江西提刑何仲容"}
{"author":"周敦颐","content":"老子生来骨性寒，宦情不改旧儒酸。停杯厌饮得醪味，举筋常餐淡菜盘。事冗不知筋力倦，官清赢得梦魂安。故人欲问吾何况，为道舂陵只一般。","dynasty":"宋代","title":"任所寄乡关故旧"}
{"author":"周敦颐","content":"书房兀坐万机休，日暖风和草色幽。谁道二千年远事，而今只在眼前头。","dynasty":"宋代","title":"读易象"}
{"author":"周敦颐","content":"有风还自掩，无事昼常关。开阖从方便，乾坤在此间。","dynasty":"宋代","title":"书舂陵门扉"}
{"author":"周敦颐","content":"到官处处须寻胜，惟此合阳无胜寻。赤水有山仙甚古，跻攀聊足到官心。","dynasty":"宋代","title":"书仙台观壁"}
{"author":"周敦颐","content":"静思归旧隐，日出半山晴。醉榻云笼润，吟窗瀑泻清。闲方为达士，忙只是劳生。朝市谁头白，车输未晓鸣。","dynasty":"宋代","title":"思归旧隐"}
{"author":"周敦颐","content":"公程无暇日，暂得宿清幽。始觉空间客，不生浮世愁。温泉喧古洞，晚磬度危楼。彻晓都忘寐，心疑在沃洲。","dynasty":"宋代","title":"宿崇圣"}
{"author":"周敦颐","content":"始观丹诀信希夷，盖得阴阳造化机。子自母生能致主，精神合后更知微。","dynasty":"宋代","title":"题酆都观·读英真君丹诀"}
{"author":"周敦颐","content":"久厌尘坌乐静元，俸微犹乏买山钱。徘徊真境不能去，且寄云房一榻眠。","dynasty":"宋代","title":"题酆都观·宿山房"}
{"author":"周敦颐","content":"山盘江上虬龙活，殿倚云中洞府深。钦想真风杳何在，偃松乔柏共萧森。","dynasty":"宋代","title":"题酆都观·仙都观"}
{"author":"周敦颐","content":"刘侯戴武弁，政则心吾儒。士茂先兴学，子贤勤读书。猷为莫不善，才力盖有馀。西北方求帅，浩然宁久居。","dynasty":"宋代","title":"题浩然阁"}
{"author":"周敦颐","content":"红尘白日无间人，况有鱼绯击此身。关上罗浮间送目，浩然心意复吾真。","dynasty":"宋代","title":"题惠州罗浮山"}
{"author":"周敦颐","content":"风雅久沦落，哇淫肆自陈。波澜嗟已靡，汗漫□无津。纷葩混仙蕊，谁可识清真。先生李郑辈，□态非拟伦。后生不识事，愈非句愈珍。至今桐庐水，相与流清新。蝉联十一世，奕叶扶阳春。十年问御史，邂逅章江滨。自惭无所有，衰叹徒欣欣。樽酒发狂笑，微言入典坟。稍稍窥绪馀，每每露经纶。因知相有术，源委本清淳。","dynasty":"宋代","title":"题清芬阁"}
{"author":"周敦颐","content":"公暇频陪尘外游，朝天仍得送行舟。轩车更共入山脚，旌旆且从留渡头。精舍泉声清，{浮子换寸加虎}{浮子换寸加虎}，高林云色淡悠悠。谈终道奥愁言去，明日瞻思上郡楼。","dynasty":"宋代","title":"万安香城寺别虔守赵公"}
{"author":"周敦颐","content":"寻山寻水侣尤难，爱利爱名心少间。此亦有君吾茂乐，不辞高远共跻攀。","dynasty":"宋代","title":"喜同费君长官游"}
{"author":"周敦颐","content":"云树岩泉景尽奇，登临深恨访寻迟。长楼未得于何记，犹有君能雅和诗。","dynasty":"宋代","title":"和费君乐游山之什"}
{"author":"周敦颐","content":"剑立溪峰信险深，吾皇大道正天心。百年外户都无闭，空有关名点贡琛。","dynasty":"宋代","title":"剑门"}
{"author":"周敦颐","content":"落叶蝉声古渡头，渡头人拥欲行舟。另离情似长江水，远亦随公日夜流。","dynasty":"宋代","title":"江上别石郎中"}
{"author":"周敦颐","content":"东风放牧出长坡，谁识阿童乐趣多。归路转鞭牛背上，笛声吹老太平歌。","dynasty":"宋代","title":"牧童"}
{"author":"周敦颐","content":"花落柴门掩夕晖，昏鸦数点傍林飞。吟馀小立阑干外，遥见樵渔一路归。","dynasty":"宋代","title":"春晚"}
{"author":"周敦颐","content":"三月僧房暖，林花互照明。路盘层顶上，人在半空行。水色云含白，禽声谷应清。天风拂襟袂，缥缈觉身轻。","dynasty":"宋代","title":"大林寺"}
{"author":"周敦颐","content":"退之自谓如夫子，原道深排释老非。不识大颠何似者，数书珍重更留衣。","dynasty":"宋代","title":"按部至潮州题大颠堂壁"}
{"author":"周敦颐","content":"按部广东经数郡，若言岚瘴更无春。度山烟锁埋清昼，为国天终护吉人。万里诏音频降下，一方恩惠尽均匀。丈夫才略逢时展，仓廪皆无亟富民。","dynasty":"宋代","title":"按部至春州"}
{"author":"周敦颐","content":"旧隐濂溪上，思归复思归。钓鱼船好睡，宠辱不相随。肯为爵禄重，白发犹羁縻。","dynasty":"宋代","title":"石塘桥晚钓"}
{"author":"周敦颐","content":"三月山方暖，林花互照明。路盘层顶上，人在半空行。水色云含白，禽声谷应清。天风拂襟袂，缥缈觉身轻。","dynasty":"宋代","title":"治平乙巳暮春十四日同宋复古游山巅至大林寺"}
{"author":"周敦颐","content":"三月山方暖，林花互照明。路盘层顶上，人在半空行。水色云含白，禽声谷应清。天风拂襟袂，缥缈觉身轻。","dynasty":"宋代","title":"治平乙巳暮春十四日同宋复古游山巅至大林寺书四十字"}
{"author":"周敦颐","content":"一日复一日，一杯复一杯。青山无限好，俗客不曾来。往事已如此，朱颜安在哉。寄语地上客，历乱竟谁催。","dynasty":"宋代","title":"题冠"}
{"author":"周敦颐","content":"朝市谁知世外游，杉松影里入吟幽。争名逐利千绳缚，度水登山万事休。野鸟不惊如得伴，白云无语似相留。傍人莫笑凭阑久，为恋林居作退谋。","dynasty":"宋代","title":"同石守游"}
{"author":"周敦颐","content":"闻有山岩即去寻，亦跻云外入松阴。虽然未是洞中境，且异人间名利心。","dynasty":"宋代","title":"行县至雩都邀馀杭钱建侯拓四明沈几圣希颜同游罗岩"}
{"author":"周敦颐","content":"书房兀坐万机休，日暖风和草色幽。谁道二千年远事，而今只在眼前头。","dynasty":"宋代","title":"读易象"}
{"author":"周敦颐","content":"元子溪曰瀼，诗传到于今。此俗良易化，不欺顾相钦。庐山我久爱，买田山之阴。田间有流水，清泚出山心。山心无尘土，白石磷磷沈。潺湲来数里，到此始澄深。有龙不可测，岸木寒森森。书堂构其上，隐几看云岑。倚梧或攲枕，风月盈中襟。或吟或冥默，或酒或鸣琴。数十黄卷轴，圣贤谈无音。窗前即畴囿，囿外桑麻林。芋蔬可卒岁，绢布足衣衾。饱煖大富贵，康宁无价金。吾乐盖易足，名濂朝暮箴。元子与周子，相邀风月寻。","dynasty":"宋代","title":"瀼"}
{"author":"张肃","content":"去谒吾君遇太平，太平明主重南能。不关名利真开士，却返林泉伴野僧。御赐白金为长物，身归青嶂策枯藤。只应待到天台日，斋炷檀烟定有灯。","dynasty":"宋代","title":"送赠归护国寺"}
{"author":"张肃","content":"位分南北与东西，旷典才修俗顿移。乐合鸾皇下庭宇，觯扬虎蜼伏樽彝。头颅如许堪殊席，筋力无多奈缛仪。敢昧邦君明德意，后知方遣负先知。","dynasty":"宋代","title":"乡饮酒唱和诗"}
{"author":"陈兆蕃","content":"茅檐竹壁半耕农，士女于今罢斥烽。山色千年森虎豹，潮声万里撼蛟龙。朝裘午葛边岚异，挝鼓催航野渡冲。自是天开南极处，向来裸发也雍容。","dynasty":"清代","title":"台湾杂咏其一"}
{"author":"陈兆蕃","content":"天空海阔任婆娑，极目冈陵髻似螺。草地桑苗迟作赋，鸿濛笔墨渐开科。狰狞番女披衣少，劳苦车牛涉水多。五十年前兵甲事，犹馀父老为谈么。","dynasty":"清代","title":"台湾杂咏其二"}
{"author":"杨适","content":"怨草迷南浦，愁花傍短亭。有情歌酒莫催行。看取无情花草、也关情。旧日临岐曲，而今忍泪听。淮山何在暮云凝。待倩春风吹梦、过江城。","dynasty":"宋代","title":"南柯子（送淮漕向伯恭）"}
{"author":"杨适","content":"南山明。北山明。中有长亭号丈亭。沙边供送迎。东江清。西江清。海上潮来两岸平。行人分棹行。","dynasty":"宋代","title":"长相思（题丈亭馆）"}
{"author":"杨适","content":"尖头奴有五兄弟，十八公生四客卿。过我书斋无一事，似应终日待陶泓。","dynasty":"宋代","title":"绝句"}
{"author":"杨适","content":"冷冷疏疏雪里春，不轻吹笛付伶伦。出墙幽独窥邻女，临水横斜览镜人。","dynasty":"宋代","title":"梅"}
{"author":"杨适","content":"清议岂徒光四户，直声应已到三韩。黄门有手能批敕，太学无人为举幡。","dynasty":"宋代","title":"送孙伯野"}
{"author":"杨适","content":"渡桥已看银河冻，上马争如玉凤飞。莫说兔园延赋客，不须鹤氅作仙衣。","dynasty":"宋代","title":"雪"}
{"author":"杨适","content":"诗见赵鼎臣二。","dynasty":"宋代","title":"中秋夜与赵鼎臣狄端叔月下联句"}
{"author":"高衢","content":"南北千山与万山，轩车谁不思乡关。独留芳翰悲前迹，陌上恐伤桃李颜。","dynasty":"唐代","title":"和三乡诗"}
{"author":"王苏苏","content":"怪得犬惊鸡乱飞，羸童瘦马老麻衣。阿谁乱引闲人到，留住青蚨热赶归。","dynasty":"唐代","title":"和李标"}
{"author":"成辅端","content":"秦地城池二百年，何期如此贱田园。一顷麦苗硕伍米，三间堂屋二千钱。","dynasty":"唐代","title":"戏语"}
{"author":"司马承祯","content":"时既暮兮节欲春，山林寂兮怀幽人。登奇峰兮望白云，怅缅邈兮象欲纷。白云悠悠去不返，寒风飕飕吹日晚。不见其人谁与言，归坐弹琴思逾远。","dynasty":"唐代","title":"答宋之问"}
{"author":"司马承祯","content":"太上本来真，虚无中有神。若能心解悟，身外更无身。假名元始号，元始虚无老。心源是元始，更无无上道。七宝为林苑，五明宫殿宽。人身皆备有，不解向心观。三世诸天圣，相因一性宗。一身无万法，万法一身同。放出光明照，无央世界中。乾坤明表里，日月觉朦胧。妙观无静苦，自性不能知。妄想随缘去，何时有出期。生灭何时尽，相因浩劫来。似环蝼蚁转，如毂碾尘埃。谁言河海阔，深浅尚能知。爱欲情无底，何年有出时？水鸟及风林，咸归一法音。如何颠倒性，自起万般心。虚无含有象，有象复归无。心若分明了，知权呼有无。无空空不空，无色色不色。若能知色空，色空皆自得。有有兼无有，无无及有无。虚心能不动，妙道自来居。如人入黑暗，目睹又何曾。若要分明见，须凭浩劫灯。有相兼无相，迷惑终不知。未能明觉性，安得决狐疑。众生情行劣，迷失道根源。特谓宣宗旨，教令入妙门。物向无中有，道从有里无。莫生无有见，迷执自消除。空色互相生，相缠如纠墨。要知空色理，自莫分空色。道性本虚无，虚无亦假呼。若生无有见，终被法来拘。不空是真空，不色是真色。空色便为真，真法何曾得？是空及是色，究竟总非干。要认真空色，回心向己难。空色宜双泯，不须举一隅。色空无滞碍，本性自如如。妙音喻虚性，虚心非妙音。认他毫发事，难得自由心。一心观一切，一切法皆同。若能如斯解，方明智慧通。了悟性根源，名为入妙门方便法，是法勿留存。决破疑惑网，有无都不干。正心长自在，如隼入云盘。心静六根清，六根随性行。性能无著物，邪障那边生。妙经无碍性，权立妙经名。故为众生说，令教悟此经。一真度一切，如楫济横流。真性随身有，勿于身外求。传教虚无理，世间散布行。诵经能万遍，其义自分明。真性号神王，飞天无定方。破邪能自外，坚固喻金刚。灵童即正性，无染号真人。威猛喻师子，名殊一法身。诸天诸圣众，无一亦无二。性不遂波流，是名真侍卫。语默及游息，无生一念思。忘形归恍惚，神鬼不能窥。正法度邪法，众生见处偏。若生无有见，即被染心田。天尊重说偈，直为指心源。汲引迷惑者，令归解脱门。道非干视听，视听转生疑。应物临机用，虚心即可知。心疑随万境，随境认心田。道非有为有，方名离种边。","dynasty":"唐代","title":"太上升玄消灾护命妙经颂"}
{"author":"彭孙遹","content":"薄醉不成乡，转觉春寒重。枕席有谁同？夜夜和愁共。梦好恰如真，事往翻如梦。起立悄无言，残月生西弄。","dynasty":"清代","tags":"婉约","title":"生查子·旅夜"}
{"author":"彭孙遹","content":"客路逢秋思易伤，江天烟景正苍凉。依然极浦生秋水，终古寒潮送夕阳。高士几回亭草绿？梅仙一去岭云荒。临风不见南来雁，书札何由达豫章？","dynasty":"清代","title":"秋日登滕王阁"}
{"author":"彭孙遹","content":"太行千里脉，叠嶂拥关门。一雁分秋色，双雕落晓痕。回峰沈日影，飞瀑洗云根。望望空归去，幽奇好细论。","dynasty":"清代","title":"望西山"}
{"author":"彭孙遹","content":"夕眺高楼上，林晖竟日清。独山秋戍冷，三泖暮潮生。渔火中流见，鸥波永夜明。兰桡须小住，烟月正多情。","dynasty":"清代","title":"当湖道中"}
{"author":"彭孙遹","content":"清浅宫亭水，溅溅百道流。残春风送客，终夜月随舟。野火沈葭苇，遥天挂斗牛。相依有鸥鹭，任意宿汀洲。","dynasty":"清代","title":"彭蠡夜泛"}
{"author":"彭孙遹","content":"渡头沙草白离离，过客停骖日暮时。古戍烟荒吹野火，寒鸦风急战枯枝。河流远合滹沱水，驿路中分督亢陂。欲问霸图销歇尽，朔云千里不胜悲。","dynasty":"清代","title":"白沟渡"}
{"author":"彭孙遹","content":"玉简金泥隐秘文，至今佳气积氤氲。中天盘礴崇朝雨，千里轮囷大泽云。欲叩山灵探汉策，遥披香雾礼元君。时清会有云亭典，封禅遗编若个闻。","dynasty":"清代","title":"望岱"}
{"author":"彭孙遹","content":"城上风高白飐沙，行人徙倚听悲笳。北连紫塞三千里，南接青齐十万家。暝色一行迷去骑，寒天数点没残鸦。年来随计燕山道，几度经过感岁华。","dynasty":"清代","title":"景州"}
{"author":"彭孙遹","content":"春山百叠倚晴空，应接峰峦路不穷。僧舍半开红雨外，女墙长在翠微中。全吴地尽云依水，平楚天低草飐风。暂得登临当暇日，胜游知复几时同？","dynasty":"清代","title":"春暮游虞山"}
{"author":"彭孙遹","content":"一望烟波万顷明，女垣高与石根平。湖光尽日依楼堞，山色终朝满县城。寒岭无人孤鸟下，秋林欲雨数蝉鸣。何当便作移家计，终卧沧洲寄此生。","dynasty":"清代","title":"登湖口县城"}
{"author":"彭孙遹","content":"新蟾恰恰。转花梢、照人半霎。谁将明镜弹破，纤纤小指甲。又似人儿瘦怯。染轻云、犀梳倒插。朝来铅粉洗净，蛾黄露一掐。","dynasty":"清代","title":"金蕉叶•新月"}
{"author":"彭孙遹","content":"少年情绪。分付东流去。水上浮沤花上露。一霎蜉蝣旦暮。故人休问弹冠。心随云水同寒。觅得新来活计，笔床茶灶蒲团。","dynasty":"清代","title":"清平乐•吴中柬寄百旃"}
{"author":"彭孙遹","content":"清明近。好风初占蔷薇信。蔷薇信。脂轻粉薄，天然檀晕。夜来已觉春寒困。晓妆约略黄儿褪。黄儿褪。幽香一滴，露珠新揾。","dynasty":"清代","title":"忆秦娥•黄蔷薇"}
{"author":"彭孙遹","content":"闲来极目，朦胧不辨，江天云树。怀中数行泪，向何人弹与。日日潮回乌角渡。赶不上、萧郎行处。仙裙且休系，仗东风吹去。","dynasty":"清代","title":"忆少年•忆远"}
{"author":"彭孙遹","content":"展罗衣，宽宝缬。团就一窝香雪。珠箔下，画屏中。重施绣抹胸。梅雨溅，荷风扇。钗上翠符频颤。多少事，费沉吟。日长倦不禁。","dynasty":"清代","title":"更漏子•五日"}
{"author":"彭孙遹","content":"额妆轻，眉影细。发际莹莹光腻。收宝镜，炷沉烟。低头急绣缠。菖蒲碧，榴房赤。午酒中人无力。罗袂薄，晚风凉。幽兰被体香。","dynasty":"清代","title":"更漏子•午饮"}
{"author":"彭孙遹","content":"小阁愁来独倚。四合彤云垂地。若要不思乡，夜夜除非沉醉。酒后寒生半臂。著处牵萦人意。珍重旧罗巾，曾揾美人香泪。","dynasty":"清代","title":"荆州亭•晚眺"}
{"author":"彭孙遹","content":"春恨。耽过年时，今夕消除尽。花月也羞明，两两生娇晕。阶下绿茵青稳。合眼处、兰缣初褪，一啮文犀为伊忍。狂杀人风韵。","dynasty":"清代","title":"甘草子•今夕"}
{"author":"彭孙遹","content":"院门花影锁重重。行云天外峰。梦魂吹去杳无踪。此时愁杀侬。风剪剪，月胧胧。春霜压被浓。万千心事霎时中。狂儿撼晓钟。","dynasty":"清代","title":"阮郎归•旅思"}
{"author":"彭孙遹","content":"灵扉谁焉捲仙旌。霞光透月棂。几回欲去又消停。朝寒不自胜。明镜启，晓篝轻。宫香分外清。依微花气满云屏。春禽无数声。","dynasty":"清代","title":"阮郎归•春晓"}
{"author":"彭孙遹","content":"玉河官酒送行时。轻黄遍柳丝。仙桥认取再来期。花骢骄欲飞。人事换，岁华非。江云望眼迷。年年风雪满征衣。思归又怕归。","dynasty":"清代","title":"阮郎归•归思"}
{"author":"彭孙遹","content":"漫把重帘约。已觉朝寒略。春色原来一夜深，看桃李、参差发。红泪垂银蜡。烟缕青于发。午幕人声悄不闻，隔花细雨流莺滑。","dynasty":"清代","title":"眉峰碧•春闺"}
{"author":"彭孙遹","content":"空阶夜雨滴心头。凉雁过西楼。一行秋色，十分归思，万点离愁。自被浮名羁绊后，长似断蓬流。凄凄双杵，朦朦残月，渺渺孤舟。","dynasty":"清代","title":"眼儿媚•秋思"}
{"author":"彭孙遹","content":"涂辙正妨我辈，溪山合老狂夫。为报故人休复尔，钟鼓骇爰居。心已絮泥灰木，身拚月媵花奴。须知富贵非吾愿，遮莫执金吾。","dynasty":"清代","title":"锦堂春•柬既庭"}
{"author":"彭孙遹","content":"平皋翠縠浓于染。一幅晴芜青茜。旧社酒徒零乱。添得红襟燕。扮榆往事还重见。窃炙归来春宴。人在樱桃庭院。今夜停针线。","dynasty":"清代","title":"桃源忆故人•社日"}
{"author":"彭孙遹","content":"何处登临忆侍郎。无边草树路微茫。依旧青丘湖下水，接东江。旧宅已随烟里没，遗编曾向箧中藏。叹息当时同辈少，压徐杨。","dynasty":"清代","title":"摊破浣溪沙•读高季迪缶鸣集"}
{"author":"彭孙遹","content":"柳亸莺娇蜂蝶闹，春色满枝头。暮雨朝云不肯休。遮莫太风流。花满湘江波正绿，莫上木兰舟。若向湘江共舣舟。又添得、一般愁。","dynasty":"清代","title":"武陵春•和漱玉词，同阮亭作"}
{"author":"彭孙遹","content":"三月韶光应已暮，花事委行尘。画帆拟泛石湖滨。修禊及佳辰。寄语流杯亭下客，沽酒莫辞贫。风吹船玉皱红鳞。一呕木兰春。","dynasty":"清代","title":"武陵春•将游吴门。先寄家兄云客"}
{"author":"彭孙遹","content":"脆红娇白媵残春。香梦细于尘。画阁又斜曛。空羡杀、乌龙锦茵。无边风浪，无凭书札，从此隔重闉。一掬小江津。浣不去、相思泪痕。","dynasty":"清代","title":"太常引•留别"}
{"author":"彭孙遹","content":"何事沉吟。小窗斜日，立遍春阴。翠袖天寒，青衫人老，一样伤心。十年旧事重寻。回首处、山高水深。两点眉峰，半分腰带，憔悴而今。","dynasty":"清代","title":"柳梢青•感事"}
{"author":"彭孙遹","content":"越丝新襞小裙腰。翠带逐风飘。水葱仙席索春饶。脉脉暗肌销。银筝玉管无心弄，人静后、几点清谯。相怜端的只今宵。不睡也难消。","dynasty":"清代","title":"月中行•别意"}
{"author":"彭孙遹","content":"试青鞋，褰翠袖。春色南园堆绣。白头犹说广陵王，能使行人回首。锦衣城，今在否。见说当时宫囿。陌上谁歌缓缓归，只有花开如旧。","dynasty":"清代","title":"满宫花•南园"}
{"author":"彭孙遹","content":"花底新声，尊前旧侣，一醉尽生平。司马无家，文鸯未嫁，赢得是虚名。当时顾曲朱楼上，烟月十年更。老我青袍，误人红粉，相对不胜情。","dynasty":"清代","title":"少年游•席上有赠"}
{"author":"彭孙遹","content":"擘仙丝，写美矉，依然南国娉婷。石畔浣纱今在否，溪流犹为人清。兴亡吴越眉颦上。鸱夷枉铸遗像。日暮百花洲下路，珊珊步屧馀响。","dynasty":"清代","title":"思越人•题余氏女子绣西子浣纱图，同程村、阮亭作"}
{"author":"彭孙遹","content":"花影枝枝摇午昼。桂炷销狮兽。愁病怯登高，几阵西风，吹得罗裳透。阑干星月三更后。玉露沾香袖。心事寄谁行，约略腰身，转觉秋来瘦。","dynasty":"清代","title":"醉花阴•和漱玉词，同阮亭作"}
{"author":"彭孙遹","content":"初见处，记得在东皋。曾与酒人司白堕，便从仙籍识青腰。颜色为谁娇。行酒罢，灭烛更相邀。并体花间刚恰好，凌波一捻已魂销。何况是今宵。","dynasty":"清代","title":"双调望江南•初见"}
{"author":"彭孙遹","content":"生计漫匆匆。卖赋临邛。黄金先为贳新丰。伊唱吴趋侬起舞，激楚回风。此处不留侬。甚处留侬。小朱慵粉若为容。一事与卿权领取，酒诰花封。","dynasty":"清代","title":"浪淘沙•戏赠闺人"}
{"author":"彭孙遹","content":"春阴晼晚。蔷薇庭院。谢女楼空，秦娥梦断。倩柳色把情传。结缠绵。当初小喜将人惹。还抛舍。煞是无赖也。别来又过寒食，几树横斜。断肠花。","dynasty":"清代","title":"怨王孙•春暮和李易安同阮亭其一"}
{"author":"彭孙遹","content":"银箭声悄。金屏思恼。香梦和云，流莺弄晓。一树树海棠红。不禁风。风狂雨骤伤心处。花落去。秾艳空辜负。登楼一望天际，目尽南云。镇思君。","dynasty":"清代","title":"怨王孙•春暮和李易安同阮亭其二"}
{"author":"彭孙遹","content":"晓起弄妆慵。笑指吴佣。白衣夫婿白头侬。今日海裳花下饮，端与谁同。云雨楚天重。谁系郎踪。任伊梦遍十三峰。解识近来勤入道，懒向花丛。","dynasty":"清代","title":"浪淘沙•代答"}
{"author":"彭孙遹","content":"漏永夜如年。拨尽炉烟。乍晴又雨晚秋天。切切暗虫窗外语，欲断还连。寒色透重绵。若个周旋。自家将息自家怜。何日归来相诉也，月下星前。","dynasty":"清代","title":"浪淘沙•怀归"}
{"author":"彭孙遹","content":"寒雨太连绵。一抹江天。广陵钟断夜无眠。何事秋声吹不了，长打窗前。酒后转凄然。著处堪怜。故乡只在睡乡边。好嘱梦儿归去也，片刻团圆。","dynasty":"清代","title":"浪淘沙•客窗夜雨"}
{"author":"彭孙遹","content":"安排秀句描秋思。正沉吟、湘毫欲试。风前红叶轻于纸。薄命生憎似此。堪惆怅、美人独自。碧云杳、佳期未至。有情尽解相思死。消得银钩几字。","dynasty":"清代","title":"杏花天•美人题红叶"}
{"author":"彭孙遹","content":"东风景。吹芳信。卖花声隔墙头粉。耽人恨。教人困。赊得春光，为谁簪鬓。青儿嫩。红儿褪。梦回蝴蝶难重认。情儿闷。心儿忖。别来几日，玫瑰开尽。","dynasty":"清代","title":"摘红英•客中闻卖花声"}
{"author":"彭孙遹","content":"薄暮江滨，晓竹寻烟见水面、渔灯三两。香炉五老青冥上。正峰峰相向。犹记此中君独往。料此后、云岩松瀑，依依梦想。因风传语，道庐山无恙。","dynasty":"清代","title":"红窗睡•舟泊庐山下寄吴尔世"}
{"author":"彭孙遹","content":"愁绪。如许。对清宵。砌竹风敲萧萧。一声两声魂欲销。无聊。冬缸凝玉膏。却抱云和传素怨。芳信晚。肠并危弦断。夜乌啼。竹叶飞。凄其。小窗月又西。","dynasty":"清代","title":"河传•和温飞卿"}
{"author":"彭孙遹","content":"兰吹和烟细不闻。红蕤梦冷浸香云。大垂手处千金意，小比肩时两玉人。珠有晕，璧无痕。怎生消得许多春。愿将巫女峰头水，形影团来并一身。","dynasty":"清代","title":"鹧鸪天•戏题闺人团扇"}
{"author":"彭孙遹","content":"上社桥头斗綵韆。黄鹂巷口按歌年。当筵绿酒从无误，隔坐抛钩绝可怜。良宴会，好因缘。玉儿颜色雪儿弦。别来多少伤心句，写付吴中水碧笺。","dynasty":"清代","title":"鹧鸪天•偶赠"}
{"author":"彭孙遹","content":"麝月才分一寸弯。长颦短晕浅深间。疗饥自有餐来色，消渴因看远际山。螺子细，柳丝寒。两峰天外碧相攒。翠蛾一滴能传语，窨住春愁不放还。","dynasty":"清代","title":"鹧鸪天•咏美人眉"}
{"author":"彭孙遹","content":"知向窗中弄彩毫。墨痕隐隐沁红么。手挥玉柱频教剪，指拨沉烟旋欲焦。风力折，嫩兰苕。夜来轻蘸碧云醪。芳心要使檀奴觉，一掐春肌晕未消。","dynasty":"清代","title":"鹧鸪天•咏美人指甲"}
{"author":"彭孙遹","content":"越衣当暑清风至。芒鞋偶过云岩寺。虎丘山下故人家，能倒金樽留我醉。醉后难平多少事。仰天欲问天何意。偏使鸡鸣狗盗生，却令赋客骚人死。","dynasty":"清代","title":"玉楼春•五日饮虎丘山下题壁"}
{"author":"彭孙遹","content":"三河自昔繁华地，君最风流堪自喜。莫向天涯作旅愁，人生大约如萍寄。曲江当日曾连辔。盛年略与荀郎似。今朝试向镜中看，不觉已年三十四。","dynasty":"清代","title":"玉楼春•赠河内贾云谷"}
{"author":"彭孙遹","content":"淡烟斜日长亭暮。难得韶光容易度。江南无限断肠花，枝上东风枝下雨。萋萋芳草伤心路。一片云帆天外渡。人从春色去边来，舟向梦魂来处去。","dynasty":"清代","title":"玉楼春•三月晦日归舟"}
{"author":"彭孙遹","content":"一泓香雪团金钏。卸仙铢、轻盈如剪。分明只是洛川人，送微波、灵绡乍捲。人间天上谁曾见。生受了、玉柔花软。情知薄福为伊消，拚不做、黑头王掾。","dynasty":"清代","title":"步蟾宫•书姬人素领巾"}
{"author":"彭孙遹","content":"曲生已拜尚书尹。毛生又摄中书品。橘叟千头，竹君千户，尽领通侯印。羽客乘轩花锡衮。先生岂合长栖遁。官柳排衙，官蛙叠鼓，官补南柯郡。","dynasty":"清代","title":"雨中花•解嘲"}
{"author":"彭孙遹","content":"半蝉鸳绡轻蘸碧。软春纤湘纨无力。圆靥初分，横波欲泻，心事有谁知得。解意芳姿偏作剧。故意儿弄人羞涩。笑指莲花，向侬偷问，可似粉郎颜色。","dynasty":"清代","title":"夜行船•花底私语"}
{"author":"彭孙遹","content":"香魂帐底随烟冷。判与春风领。柔枝留得可怜名。一捻红衣犹似舞人轻。娇歌小按伤心拍。楚楚绡裳湿。玉环飞燕已成尘。不道虞兮原是此花身。","dynasty":"清代","title":"虞美人•咏虞美人花"}
{"author":"彭孙遹","content":"小楼昨夜霜华凝。膏薄兰心冷。红烟几缕暗香浓。可惜一场欢会太匆匆。今朝行到纱窗下。刚值梳头罢。回眸一笑转嫣然。恰似三生石畔旧因缘。","dynasty":"清代","title":"虞美人•偶赋"}
{"author":"彭孙遹","content":"连枝兰烛荧荧影。帘外秋风冷。神丝绣褥郁金香。不觉犀梳低堕枕函傍。纤纤玉指如萌削。数遍阳台约。脂殷粉弱最伤情。偏是行云梦好易为醒。","dynasty":"清代","title":"虞美人•闺情"}
{"author":"彭孙遹","content":"绕廊试觅芳踪去。数点蘋花雨。九微灯下见渠侬。恰是巫山神女梦中逢。月棱隐约唇朱小。簇蝶湘裙袅。玉箫吹彻兽烟温。记得横波不转暗窥人。","dynasty":"清代","title":"虞美人•灯下"}
{"author":"彭孙遹","content":"青苍齐鲁垂垂小。十二山河绕。衔杯笑杀世人忙。不道次公当日醒而狂。骑鲸客去烟波暝。碧落无音信。振衣一上谪仙楼。遥望长安不见使人愁。","dynasty":"清代","title":"虞美人•登太白酒楼和董苍水韵"}
{"author":"彭孙遹","content":"微雨过池塘。玉骨才胜翠莞凉。乍起犹然閒徙倚，纱窗。一叶红蕖坠笔床。楚畹媚幽芳。小摘兰丛助晓妆。半晌沉吟缘底事，思量。有个人儿竟体香。","dynasty":"清代","title":"南乡子•采兰"}
{"author":"彭孙遹","content":"烟芜泻浪，晴川铺练，一阵风来吹皱。韶光百五禁烟时，又过了、几番花候。夭桃染晕，垂杨拖线，万点春光泄漏。口噙红豆寄多情，为谁把、相思尝透。","dynasty":"清代","title":"鹊桥仙•清明"}
{"author":"彭孙遹","content":"四韵拈成，六书摹遍，小窗夜夜温文选。绣床竟日不闻声，间来学弄湘妃管。白璧难坚，彩云易断。此生何处重相见。銮江一纸断肠书，泪痕遥洒登高宴。","dynasty":"清代","title":"踏莎行•悼兄女"}
{"author":"彭孙遹","content":"莺掷金梭，柳抛翠缕。盈盈娇眼慵难举。落花一夜嫁东风，无情蜂蝶轻相许。尺五楼台，秋千笑语。青鞋湿透胭脂雨。流波千里送春归，棠梨开尽愁无主。","dynasty":"清代","title":"踏莎行•春暮"}
{"author":"彭孙遹","content":"点点凌波，些些眉妩。玉莲花下私行去。花光脸色不分明，红酥欲凝娇无语。醉玉如烟，汗妆如雨。风流体态还如许。罗衣恰好半身长，依稀已到销魂处。","dynasty":"清代","title":"踏莎行•题美人画扇"}
{"author":"彭孙遹","content":"荔子香寒，珠官色冷，绿溪雨暗桄榔影。枉将泪眼望南云，梦魂不渡梅花岭。翠羽双飞，素馨千顷。此方仍是繁华境。仙梅开日是来时，一枝归把相思赠。","dynasty":"清代","title":"踏莎行•将游岭南却寄"}
{"author":"彭孙遹","content":"玉卮如雪溶溶白。卮酒还同色。水云影里叩船舷。无情月也解相怜。为人圆。垆头肯典鹴裘否。归取文君酒。碧桃花下醉摩娑。秦筝赵瑟倚声歌。乐谁多。","dynasty":"清代","title":"虞美人•锡山舟中独酌"}
{"author":"彭孙遹","content":"迟日园亭禊事收。那时扶病送、上兰舟。千丝万绪在心头。方寸地，著得许多愁。风雨几曾休。怪来人意冷、似新秋。晚天莫倚最高楼。楼下水，一曲断肠流。","dynasty":"清代","title":"小重山•扶病"}
{"author":"彭孙遹","content":"青琐馀烟犹在握，几年香冷巾㡚。此生为客几时休。殷勤江上鲤，清泪湿书邮。欲向镜中扶柳鬓，鬓丝知为谁秋。春阴漠漠锁层楼。斜阳如弱水，只管向西流。","dynasty":"清代","title":"临江仙•遣信"}
{"author":"彭孙遹","content":"倚枕清宵愁不寐，纸窗乱扑春虫。尖寒偏易掠轻容。空堂群响寂，人在雨声中。五夜莲筹频下尽，料应花睡方浓。可怜零落绮香丛。蜀魂悽欲断，相对泣残红。","dynasty":"清代","title":"临江仙•听雨"}
{"author":"彭孙遹","content":"千载霸图销歇也，西风废苑长洲。吴东门外一江秋。剩将亡国恨，不尽古今流。台上鹧鸪台下鹿，兴亡转盼都休。烟波空羡五湖游。青山和绿水，迁换几渔舟。","dynasty":"清代","title":"临江仙•姑苏怀古"}
{"author":"彭孙遹","content":"亸袖无言檀注小，窗前曾见微行。隔窗闻唤侍儿名。风飘莺语脆，故是向人声。两字轻绡和小玉，千娇百媚横生。吹来气作楚兰馨。今生有分么，消受一声卿。","dynasty":"清代","title":"临江仙•闻声"}
{"author":"彭孙遹","content":"玉砌烂仙葩。朱栱渲紫霞。小梅几点逗檐牙。綵胜银幡齐插鬓，没多个，一些些。绣帖熨窗纱。窗中金缕花。东风力软半天斜。吹起一庭香雪舞，春先到，谢娘家。","dynasty":"清代","title":"唐多令•人日雪中立春"}
{"author":"彭孙遹","content":"珠漏频催冬夜永，寒月窥人，人在清虚境。十二屏山湘水净。香蕤枕畔红冰凝。𦋏𦌉紫茸风约定。半晌无声，似睡依然醒。壁上馀灯金烬冷。帐纹细袅沉烟影。","dynasty":"清代","title":"蝶恋花•寒夜闺情"}
{"author":"彭孙遹","content":"路近槐安且薄游。朱邸封侯。綵仗鸣驺。南柯五马最风流。莫问隋楼。只问秦楼。三十无官欲白头。天上消愁。地下埋忧。半生知己两人休。从事青州。司理扬州。","dynasty":"清代","title":"一剪梅•答贻上饷酒"}
{"author":"彭孙遹","content":"万叠青山一抹秋。天半归云，天外归舟。何时玉席手重携，同拂香巾，同上朱楼。南浦寒潮带雨流。只送人行，不管人愁。吴天极目路逶迤，海涌峰头。薛淀湖头。","dynasty":"清代","title":"一剪梅•和漱玉词同阮亭作"}
{"author":"彭孙遹","content":"黄鸟间关啼不住。断送残春，阵阵桐花雨。几日西窗深夜语。微吟每到销魂处。圆泖潮生西日暮。三老长年，抵死催人去。执手高楼轻别取。锦笺空赠相思句。","dynasty":"清代","title":"蝶恋花•云间别苍水其一"}
{"author":"彭孙遹","content":"世事关心难得住。北渚停桡，一夜孤篷雨。不见美人谁与语。空江月落潮平处。黯黯碧云天薄暮。酒冷香残，无计驱愁去。他日重来还看取。玉凫新制惊人句。","dynasty":"清代","title":"蝶恋花•云间别苍水其二"}
{"author":"彭孙遹","content":"秦楼谁管三生约，花下行春。月下行云。鸾镜从生蛛网尘。也啰，难道是、一心人。为伊禁得多烦恼，收拾罗裙。打叠罗巾。一捻香酥满泪痕。也啰，难道是、不思君。","dynasty":"清代","title":"摊破丑奴儿•闺怨"}
{"author":"彭孙遹","content":"风堕凉萤夜色微。玉池莲叶碧痕齐。行到曲廊将尽际，难避。意钱人在小窗西。似水天阶闲坐遍。试看。三星犹自为人低。一种御香通气处。何许。暗中不道换罗衣。","dynasty":"清代","title":"定风波•晚坐"}
{"author":"彭孙遹","content":"远树生烟漠漠起。九龙峰色青于髻。素字谁传江上鲤。归也未。山川一片悲秋气。三尺蒲帆风力细。侬家远在吴江尾。一种相思千样味。心儿里。秋荼只觉甘如荠。","dynasty":"清代","title":"渔家傲•梁溪道中"}
{"author":"彭孙遹","content":"窈窕红云明昼阁。绣帘不动金铃索。欲雨春檠花自落。东风恶。峭寒今夕谁先觉。忽忆前欢还似昨。无言倚遍明霞幄。新燕轻盈垂柳弱。人如削。玄霜夜捣长生药。","dynasty":"清代","title":"渔家傲•春夜"}
{"author":"彭孙遹","content":"春雨春风褰翠箔。杨花也似人轻薄。鱼子花笺山海约。当初错。当初错画鸳鸯诺。十幅红裙金缕雀。近缘脩道浑闲却。手把琅函书一握。从今莫。从今莫更思量著。","dynasty":"清代","title":"渔家傲•写恨"}
{"author":"彭孙遹","content":"柳花风，榆荚雨。检点春光，去也何匆遽。红泪飘零千万树。乱鸶啼到无声处。旅颜残，归计误。日日寻思，临别叮咛语。欲倩文鳞传尺素。娄水无情，不肯西流去。","dynasty":"清代","title":"苏幕遮•娄江寄家信作"}
{"author":"彭孙遹","content":"半妥偏荷髻。小立朱扉里。妙龄取次问伊行，几。几。几。绿似珠鲜，碧同玉艳，一般年纪。香臂红妆腻。秀黛青烟细。不知曾否破瓜无，未。未。未。今夜罗帏，月明人静，怕难回避。","dynasty":"清代","title":"醉春风•私调"}
{"author":"彭孙遹","content":"蓦地相逢乍。三五团圆夜。几回解带又沉吟，怕。怕。怕。衣上香浓，口边朱损，有人惊诧。好把红茵藉。更取青鬟卸。为伊相䛏不能休，罢。罢。罢。索性回身，恣他怜惜，柳娇花姹。","dynasty":"清代","title":"醉春风•私会"}
{"author":"彭孙遹","content":"芳甸青旗，山县迎春时候。无端独向风尘走。去年今日，酒重沾衣袖。帘幕捲、花封如绣。迢递家园，景色还应依旧。高楼不展横云皱。重门深掩，鹊脑喷金兽。怕春来、更添消瘦。","dynasty":"清代","title":"风中柳•立春日平原道上作"}
{"author":"彭孙遹","content":"槐树阴浓，小院晚凉时节。别离可奈肠如结。歌喉轻啭，听唱阳关彻。情脉脉、几回呜咽。细语叮咛，道且自消停这歇。灯火高城更未绝。残妆重整，送向门前别。拚今宵、为伊啼血。","dynasty":"清代","title":"风中柳•离别"}
{"author":"彭孙遹","content":"取次相亲。打叠消魂。再休避、小媵鱼鳞。个时心事，费尽温存。有几分怜，几分爱，几分嗔。参横斗转，匆匆归去。木苍琅、隔断重津。分明眼底，欲见何因。似镜中花，水中月，梦中云。","dynasty":"清代","title":"行香子•赋恨"}
{"author":"彭孙遹","content":"小院残春。金锁重门。花阴里、隔子回纹。弹琴清夜，待月黄昏。想那时情，那时事，那时人。三年一瞬，两情千里。似蓬科、飘泊江村。凄凉玉柱，惨淡金樽。看灯如雨，雨如梦，梦如尘。","dynasty":"清代","title":"行香子•小院残春"}
{"author":"彭孙遹","content":"寒烟衰柳西陵路。是一幅、悲秋赋。凝望衡皋天欲暮。萧风吟叶，湿云粘树。不见登高处。东篱把酒黄花吐。应插遍、茱萸无数。美景良辰谁与度。露蛩声咽，霜砧响断，枕上潇潇雨。","dynasty":"清代","title":"青玉案•九日"}
{"author":"彭孙遹","content":"深户映花关，纸窗茅屋。栽就潇湘万竿竹。捎云拂日，染出一庭浓绿。石床欹枕处、茶初熟。中有高人，栖迟空谷。冰雪潆洄绝尘俗。欲遗杂佩，采采露兰霜菊。相思何处也、人如玉。","dynasty":"清代","title":"感皇恩•题北隐山房"}
{"author":"彭孙遹","content":"好把荷衣制。归隐从兹始。烟外迷津，云中问渡，桃花春水。想武陵当日避秦人，五柳前身是。一曲红牙试。千载还神似。玉骨蝉轻，仙踪羽化，碧霄高逝。想世间不屑折腰人，今古皆如此。","dynasty":"清代","title":"小桃红•题悔庵桃花源乐府"}
{"author":"彭孙遹","content":"金盘玉七。斟酌西池醴。传妙舞，流仙吹。斑衣娱此日，霜哺思前事。北堂上，粲然一笑慈颜喜。见说麒麟瑞。巧向怀中坠。应解识，之无字。添枝桐月闺，入梦兰云细。愿岁岁，青春白发看儿戏。","dynasty":"清代","title":"千秋岁•题袁重其侍母图"}
{"author":"彭孙遹","content":"雾鬓风鬟，憔悴洞庭秋叶。湘云泪满，点点鲛人血。缄愁欲寄，去雁远冲江雪。儿家何处，绡宫璇阙。泾水归来，依旧珠辉玉洁。此情难负，更把红丝结。昔人已往，如听当年呜咽。素书一纸，银针千叠。","dynasty":"清代","title":"传言玉女•题余氏女子绣柳毅传书图同程村阮亭文友分赋"}
{"author":"彭孙遹","content":"远峰青，寒渚碧，零落红衣暮。流雪回风，阵阵芦花舞。秋光欲断人肠，重阳过也，犹做作、满城风雨。太匆遽。乍可一曲骊歌，便上兰舟去。水云无际，何处寻前渡。依稀认得归程，黄叶清江，是昨夜、梦中来路。","dynasty":"清代","title":"祝英台近•重阳后一日扬州别程村阮亭"}
{"author":"彭孙遹","content":"不断乡愁，烟水外、风帆如簇。恨芳草斜阳，迢递偏伤远目。扶筇归去，正东邻、酒香茶熟。乍飞笺来到，空馆敲残寒玉。绿蚁频浮，翠旗才展，顿消烦燠。有紫鲙千头，更汲取碧琳千斛。石炉徐沸，葛巾新漉。倚南窗、一枕清眠初足。","dynasty":"清代","title":"蕙兰芳引•答悔庵饷酒茗"}
{"author":"彭孙遹","content":"芙蓉湖畔，点点喧津鼓。何处是归程，轻鸥外、一声柔橹。香销酒薄，早是不成眠，怪好月，故相撩，枕畔时来去。方晖圆景，摇曳纷无数。风勒水声寒，又激起、吴歈凄楚。夜长梦短，此意有谁知，算只有，广寒人，知我伤心处。","dynasty":"清代","title":"蓦山溪•舟中残月"}
{"author":"彭孙遹","content":"千门万户，听踏歌声遍。一派笙箫暗尘远，有麝兰通气，罗绮如云，香过处，隐隐红帘尽捲。闲行南北曲，玉醉花嫣，争簇天街闺蛾转。更谁家艳质，灯火阑干，蓦地里、夜深重见。向皓月光中费疑猜，不道是今宵，广寒人现。","dynasty":"清代","title":"洞仙歌•元夕"}
{"author":"彭孙遹","content":"黄入宫槐，香分月桂，仙宴鹿鸣初举。江上峰青，曲中人远，传遍湘灵佳句。锦笺遥，芳信速，早到竹西路。登高处。忆当日、篝灯深语。西窗下、樽酒论文几度。綵笔掣青霜，不加点、赋成鹦鹉。共说钱郎，好添修、龙楼凤宇。问少年同学，若个才情如许。","dynasty":"清代","title":"法曲献仙音•九日扬州寓舍得饯大幼日秋试捷音作此却寄"}
{"author":"彭孙遹","content":"不饮何为，把一切、穷愁尽扫。看门外、花明草暖，天中时到。绣虎银符都插遍，那堪令节成吾老。唤红巾、翠袖为君歌，声缭绕。人世事，堪成笑。馀子辈，宁须道。尽东涂西抹，誇他年少。拟作山中同甲会，天涯知己樽前少。向南邻、呼取洛阳生，同倾倒。","dynasty":"清代","title":"满江红•华逊来与予同甲，以端午前一日生，因有此赠"}
{"author":"彭孙遹","content":"且往观乎，阊门外、今朝水戏。见两两、灵丝艾虎，钗头纷缀。旧俗吴中犹未改，习流人斗鱼龙技。看綵云、一派锁清濠，波如沸。流览罢，心犹悸。凭吊处，情难已。向风前酾酒，何妨沉醉。千古三闾同一哭，江潭不少人憔悴。待为书、重续贾长沙，投湘水。","dynasty":"清代","title":"满江红•五日竞渡"}
{"author":"彭孙遹","content":"解组归来，便黄绮、欣然相许。休重问、屈生詹尹，贾生季主。酒后擘笺霏艳雪，花间量屐粘香雨。待縠巾、葛帔老溪山，招寻处。绛灌在，堪谁与。羲皇远，还空伫。向歌楼乞食，讲筵高踞。右北平中埋羽箭，吴东门下沉箫鼓。但短衣、匹马尽馀年，无他语。","dynasty":"清代","title":"满江红•和悔庵生日自题小影韵其一"}
{"author":"彭孙遹","content":"谁传先生，须记取、门前五柳。问何人、素心晨夕，村童邻叟。世上沧桑才转瞬，梦中金紫难回首。看当时、花月满姑胥，今存否。也不羡，柔荑手。也不慕，樱桃口。只萧然偕隐，鸿妻莱妇。松节且挥高士麈，竹林试醉贤人酒。任黄金、斗印绾通侯，功人狗。","dynasty":"清代","title":"满江红•和悔庵生日自题小影韵其二"}
{"author":"彭孙遹","content":"才入新秋，早麝㡠慵开，莺簧倦炙。孤影谁怜，银釭几度羞剔。乌丝小字看看淡，好似赚人鱼墨。愁寂。水晶帘捲，见旧时月色。枉自寻消息。恨馀香断素，偏有无穷忆。谁把病，容扶起，纷纭朱碧。便将万斛沧波，移来比似鲛珠滴。终夕。也只得、两番潮汐。","dynasty":"清代","title":"惜秋华•秋怨"}
{"author":"彭孙遹","content":"宝鸭抛烟，寒螀泣露，兰桡催发湖头。正银河清浅，残月如钩。多少情悰欲说，知无奈、则索行休。纱窗静，几株疏柳，一片清秋。堪忧。个人何处，那衣香手粉，髣髴还留。忆旧年此夜，花压层楼。静对金波似水，桃笙上、隐隐回眸。伤心处，依然花月，添却离愁。","dynasty":"清代","title":"凤凰台上忆吹箫•和漱玉词同阮亭作"}
{"author":"彭孙遹","content":"晓露招凉，秋梧益叶，双星低映清宵。想天潢再驾，绮节重邀。翠鹊仙翎未满，又河边、催唤填桥。迎车罢，虹川波委，月幕香飘。迢迢。灵辰相望，早一年两度，邂逅云霄。笑孤明宝婺，独处珠匏。休问故人机素，怕龙梭、一月长抛。愿从此，金章玉蔀，只闰今朝。","dynasty":"清代","title":"凤凰台上忆吹箫•闰七夕咏牛女"}
{"author":"彭孙遹","content":"去年分手处，萧寺古钟楼。缥缈霜天孤雁，惊破一行秋。二十四桥烟月，一百五朝风雨，憔悴少年游。故乡渺无际，目断不胜愁。吴天角，楚江尾，越山头。不如从此归去，挥手弄鱼钩。纵有长安同学，谁问行吟泽畔，五月有披裘。湖山春未老，去去莫淹留。","dynasty":"清代","title":"水调歌头•次韵答家兄仲谋"}
{"author":"彭孙遹","content":"饮水虹明，蒸山霞烂，乱帆争渡津门。离人向夕，无绪对芳樽。几上层楼极目，疏林外、落照缤纷。空凝望，天边白苧，烟雨锁空村。羁魂。飞欲去，清江千里，南北中分。怅瑶琴徒在，锦瑟空存。肠断萧娘一纸，罗巾剩、万点檀痕。凭传语，玉儿憔悴，终不负东昏。","dynasty":"清代","title":"满庭芳•晚景和少游韵"}
{"author":"彭孙遹","content":"杜宇啼残百感生，西风建业旧神京。诗成狎客遗簪会，酒泛诸郎按曲声。江外羽书空络绎，禁中刀敕正纵横。大官别有长生药，不假天台刺史行。","dynasty":"清代","title":"金陵怀古二首其一"}
{"author":"彭孙遹","content":"万里山陵万古愁，南司北部总悠悠。屠沽自立宫中市，灶养争除关内侯。肯向人间求故剑，谁从阙下问全鸠。姑溪幕府空貔虎，一夕龙车不可留。","dynasty":"清代","title":"金陵怀古二首其二"}
{"author":"彭孙遹","content":"城下烟波暮可哀，扁舟日夕更潆回。一春又向他乡尽，千里曾无尺素来。野鹜孤飞烟里没，江帆相背雨中开。故园风景今何似，池草春花梦几回。","dynasty":"清代","title":"豫章城下送春有怀故园兄弟"}
{"author":"彭孙遹","content":"无复当年弄墨辰，断纨影里认前尘。青溪画阁秋如水，写出芳兰竟体人。","dynasty":"清代","title":"题顾眉生画兰册"}
{"author":"彭孙遹","content":"秋意日寥廓，瞑色散微雨。高风天外来，吹我孤松树。翻然落空翠，澹与云阴互。查冥寒涛生，微闻滴香露。幽人岩石间，抱此物外慕。庶几岁寒心，聊以保迟暮。","dynasty":"清代","title":"松下遣怀"}
{"author":"彭孙遹","content":"荒城日落生愁雾，白骨青磷乱无数。山河兴废多战场，宿草凄凉泣狐兔。悲风瑟瑟起白杨，牛羊成群上古墓。人生谅无百岁寿，焉知生乐与死苦。朱门华屋未解忧，请君试出野田路。","dynasty":"清代","title":"野田行"}
{"author":"彭孙遹","content":"越来溪，公莫渡。行人隔水呼唤频，舟子掉头不肯顾。波平如掌帆不前，碧湖澄静生寒烟。县官封船供应急，经今一月还复然。公家用物有定数，民间那得知其故。日日官船进女城，依然船数不加盈。昨闻大师至，已泊南濠隈。太守亲自出，平明骑马来。官来犹自可，兵来烈如火。弓刀装小舠，人马乘大舸。越来溪，公莫渡。捉船未已还捉人，劝君漫出城西路。","dynasty":"清代","title":"越溪行"}
{"author":"彭孙遹","content":"白沙先生名早闻，手掷青山归白云。陈情上拟李令伯，讲书欲方吴聘君。晚年信手作大字，落笔纵横有奇致。何必规规王右军，淋漓时复成高寄。世人好古如好龙，可怜识见多雷同。岂知草圣固余技，相赏不在翰墨中。","dynasty":"清代","title":"陈白沙草书歌"}
{"author":"彭孙遹","content":"海外良工擅奇思，酒船制作穷珍异。滑稽足傲鸱夷形，淋漓可使淳于醉。宛转玲珑二尺长，镂金错采巧莫当。文珠作窗玳瑁屋，白银为篷珊瑚樯。酌酒五升帆半起，峡船始发春江里。引壶注满饱欲张，蓬蓬已可行千里。长年三老毛发动，须眉飒飒笑相视。绮疏启处中有人，皎若芙蓉照秋水。须臾酒竭帆亦收，回看堂上惟虚舟。机缄动止那可测，见者疑同神鬼游。此器徒闻出西域，估客新从舶中得。由来奇巧汩人心，不胫还能走中国。对之三叹谢贾胡，匏尊一酌足自娱。居奇漫直十家产，适用岂若千金壶。投珠抵璧当代事，雕锼无益何为乎。","dynasty":"清代","title":"西洋琥珀酒船歌"}
{"author":"彭孙遹","content":"汗血不出世，但闻西极来。披图忽见渥洼产，𥬞云逐电相萦回。立者骧首欲一鸣，障泥未解犹徘徊。走者势如风雨至，驰骤百里无纤埃。其余数匹饮或龁，一一神骏非凡材。问谁擅此化工技，逸足天闲妙无比。只今都尉最得名，不让当年韩与李。都尉生平本将家，前朝曾领上轻车。身亲百战竟何益，白头归种东陵瓜。早岁壮怀时吐露，伏枥雄心见豪素。平沙漠漠落日黄，马首犹然蓄余怒。呜呼黄金之台高突兀，冀北之良恣超忽。龙媒当世岂合无，昭王已往九方没。惟看阪上服盐车，谁向图中求骏骨。","dynasty":"清代","title":"张都尉画马歌"}
{"author":"彭孙遹","content":"追思往日，月皎灯寒，梅魂清冻。客散金堂，花漏一声频送。绛雪沾衣香梦熟，绿云堆枕春愁重。回身处，似珠鲜玉脆，盈盈入捧。更消受、吴绫弄墨，越簟迎凉。时时相共。自去江干，信断鱼笺谁贡。闻洗铅芳新学道，禹馀琳札都成诵。待重寻，早招取，上清鸾凤。","dynasty":"清代","title":"倦寻芳•感旧"}
{"author":"彭孙遹","content":"点清霜、一夜渡河来，木叶竦高秋。最伤心时候，西风旅梦，残月江楼。何事南来北往，行役不知休。回首当年事，飙散云流。可惜舞茵歌管，任蛛丝马迹，狼藉谁收。便吴姬楚艳，值得几回留。忆分襟木兰花下，怅佳期、怯上此花舟。料伊也，恹恹终日，长为侬愁。","dynasty":"清代","title":"八声甘州•秋怨和柳七韵"}
{"author":"彭孙遹","content":"湘纹几摺阑千叠。十二碧城宫阙。一缕紫猊烟。片影红窗月。小语相期全不觉，怕姓字、飞琼轻泄。周折。待粘云染雨，临行还怯。猛把心儿拚却。今宵休孤负，良辰佳节。兰液泠香犀，草露沾金蝶。无赖杜鹃枝上鸟，向窗外、声声啼血。饶舌。才劝得人归，又催离别。","dynasty":"清代","title":"珍珠帘•密约"}
{"author":"彭孙遹","content":"花宫清磬杳。听城头一派，角声悲绕。晚来清味，只秋窗无火，暗萤相照。解带将眠，刚月色、瞳眬来到。千里江关，十年心事，相思多少。恍在旧家庭馆，见朱幌微垂，绿窗初晓。惊伊消瘦，把别时踪迹，向侬都告。旅泊频年，和梦也、分明知道。莫是相逢无几，依然去了。","dynasty":"清代","title":"三姝媚•旅梦"}
{"author":"彭孙遹","content":"帝女归来，一天秋色，楚峰十二苍苍。听说当年，曾经荐枕先王。细腰宫里颜如玉，更相寻、雾縠霓裳。问此时、翠盖鸾旌，谁见悠扬。巫山枉断人肠。纵阳台遗迹，未尽虚茫。回首宸游，沉沦幽佩堪伤。一自侍臣书好梦，千载下、云雨生香。又何人、剪雨裁云，幻出高唐。","dynasty":"清代","title":"高阳台•为阮亭题余氏女子绣高唐神女图"}
{"author":"彭孙遹","content":"深闺岑寂，见朱扉曲曲、铜龙双闭。坐觉春阴寒尚峭，不断氤氲炉气。远岫低云，浓花着雨，可是伊风味。红笺小叠，此情何处相寄。朝暮镇是无聊，湘娥泪湿，空向花枝倚。病里腰肢慵似柳，尽日三眠三起。芍药栏前，清和时候，约诉缠绵意。眼看春尽，那人应是归未。","dynasty":"清代","title":"念奴娇•和漱玉词同阮亭作"}
{"author":"彭孙遹","content":"长歌当哭，把琅玕击折、珊瑚敲碎。悔不当初多弄戟，领取中郎都尉。鹊印累累，蝉冠岌岌，忍见人皆醉。雕龙何益，算功名偶然遂。等閒付与儿曹，三旌已矣，返我屠羊肆。吴下秋风归去好，饱啖菰羹鲈鲙。病藉神君，巧资天女，无计祛穷鬼。夜珠休探，怕骊龙未成睡。","dynasty":"清代","title":"念奴娇•长歌"}
{"author":"彭孙遹","content":"知音寥落，任壁间弦绝、市中琴碎。万卷诗书何所用，不抵一钱程尉。入手杯浓，抬头月艳，人好千场醉。长卿倦矣，问宦游几时遂。此去四壁犹存，当垆涤器，卖酒临邛肆。春雨绿蓑三尺艇，钓取霜鳞雪鲙。假贷为生，送人作郡，怕杀挪揄鬼。不如秉烛，夜深长伴花睡。","dynasty":"清代","title":"念奴娇•又叠前韵"}
{"author":"彭孙遹","content":"壮心难抑，将乱丝斩断、连环搥碎。七贵五侯今已矣，说甚粉郎香尉。公醒而狂，臣饥欲死，待觅墦间醉。平原何在，自媒终笑毛遂。晓来网得霜螯，横行屈强，吾力犹能肆。脆白肥黄堪一饱，绝胜吴王残鲙。露气高浮，羽声慷慨，痛饮歌山鬼。元龙卧榻，肯容馀子鼾睡。","dynasty":"清代","title":"念奴娇•三叠前韵"}
{"author":"彭孙遹","content":"丈夫立意，宁兰摧蕙折、璧沉珠碎。宝剑摩娑如好女，请试玉门军尉。虎帐论兵，龙泉知己，卮酒安辞醉。沙场百战，看奇勋一朝遂。笑谈指顾封侯，宛珠随宝，入室纷成肆。行马歌钟新赐第，狼藉金齑玉鲙。贵客称觞，美人当夕，室瞰高明鬼。拂衣归隐，学希夷五龙睡。","dynasty":"清代","title":"念奴娇•四叠前韵"}
{"author":"彭孙遹","content":"鸳鸯湖畔。曾醉娇歌听翠管。湖雨湖烟。不见于今又几年。重来帆影。兰叶蘋花秋色净。题句空留。行里尘生水面楼。","dynasty":"清代","title":"减字木兰花•重过鸳水客楼"}
{"author":"彭孙遹","content":"东风景。吹芳信。卖花声隔墙头粉。耽人恨。教人困。赊得春光，为谁簪鬓。青儿嫩。红儿褪。梦回蝴蝶难重认。情儿闷。心儿忖。别来几日，玫瑰开尽。","dynasty":"清代","title":"摘红英•客中闻卖花声"}
{"author":"彭孙遹","content":"且往观乎，阊门外、今朝水戏。见两两、灵丝艾虎，钗头纷缀。旧俗吴中犹未改，习流人斗鱼龙技。看綵云、一派锁清濠，波如沸。流览罢，心犹悸。凭吊处，情难已。向风前酾酒，何妨沉醉。千古三闾同一哭，江潭不少人憔悴。待为书、重续贾长沙，投湘水。","dynasty":"清代","title":"满江红•五日竞渡"}
{"author":"彭孙遹","content":"香寮静也，片缕沉檀烟透。五云幢下，五丝褥上，小结跏趺，玉弓清瘦。见展春衫袖。袖底分明红露，鞋尖一绺。颤巍巍缃钩双叠，几幅湘波压皱。似承密印灵山后。问天然姝丽，可是人间有。妙容谁偶，恰意蕊心灯，孤明时候。巾瓶净无垢。正好衣纹不动，花阴当昼。倩罔明弹指，声中唤取，那人知否。","dynasty":"清代","title":"女冠子•咏美人坐禅"}
{"author":"彭孙遹","content":"秋意日寥廓，瞑色散微雨。高风天外来，吹我孤松树。翻然落空翠，澹与云阴互。查冥寒涛生，微闻滴香露。幽人岩石间，抱此物外慕。庶几岁寒心，聊以保迟暮。","dynasty":"清代","title":"松下遣怀"}
{"author":"彭孙遹","content":"涂辙正妨我辈，溪山合老狂夫。为报故人休复尔，钟鼓骇爰居。心已絮泥灰木，身拚月媵花奴。须知富贵非吾愿，遮莫执金吾。","dynasty":"清代","title":"锦堂春•柬既庭"}
{"author":"彭孙遹","content":"半枕新凉，破好梦一声白鸟。远钟歇、曙色霏微，残莺啼上林杪。帘幕重重、次第捲，云屏曲曲潇湘晓。看露浓香细茉莉，又开多少。浅晕才施，薄铅不御，衫子裁纤缟。更青青、非雾非烟，眉山两点慵扫。倚纱窗、梧竹澄鲜，弄薰风、悠扬未了。正深闺永昼如年，问津谁到。南园此日，满地绿阴亏蔽，有芳蕖曲沼。乍微雨收痕，翠盖孤擎，红衣双笑。冰井敲残，纹楸弹罢，倦听高柳玄蝉噪。觉小院无人愈清悄。簟纹似水，琅玕几度欹眠，钗凤坠盘云搅。归来庭户，娇困难禁，绣带罗裙袅。最是温泉新浴，玉软花慵，侍儿扶起，风姿偏好。晚凉初荐，轻容重换，碧栏干外梳头处，恰团圆、好月来相照。坐看夜色天阶，戏扑流萤，轻罗扇小。","dynasty":"清代","title":"鸾啼序•夏景"}
{"author":"彭孙遹","content":"病酲扶不起，似箜篌小，令促行觞。乡愁供伏枕，暮钟晓角，忒煞凄凉。当时几经被酒，锦瑟美人傍。记缥色杯轻，密云香重，亲手擎将。年来漂泊去，但醉月迷花，是处堪伤。纵文园渴甚，甚金仙掌露，玉女壶浆。欲问盈盈翠袖，风雨暗巫阳。谁念我天涯，萧条寂寞年少场。","dynasty":"清代","title":"忆旧游•病酒"}
{"author":"彭孙遹","content":"银箭声悄。金屏思恼。香梦和云，流莺弄晓。一树树海棠红。不禁风。风狂雨骤伤心处。花落去。秾艳空辜负。登楼一望天际，目尽南云。镇思君。","dynasty":"清代","title":"怨王孙•春暮和李易安同阮亭其二"}
{"author":"彭孙遹","content":"莺掷金梭，柳抛翠缕。盈盈娇眼慵难举。落花一夜嫁东风，无情蜂蝶轻相许。尺五楼台，秋千笑语。青鞋湿透胭脂雨。流波千里送春归，棠梨开尽愁无主。","dynasty":"清代","title":"踏莎行•春暮"}
{"author":"彭孙遹","content":"自赋归来，为问先生，何计忘贫。想行吟竹里，烹残蟹眼，著书林下，倚遍龙鳞。长着荷裳，闲拖芒屦，野老柴门正比邻。难孤负，是赏心乐事，月夕花晨。陶然自得天真。浑忘却、春明旧日身。有石床小几，新凉可袭，玉池秋水，芳草堪纫。时对西风，徐挥方曲，何物元规尘污人。因传语，倘扁舟来访，许问迷津。","dynasty":"清代","title":"沁园春•酒后作歌与擎庵其三"}
{"author":"彭孙遹","content":"杜宇啼残百感生，西风建业旧神京。诗成狎客遗簪会，酒泛诸郎按曲声。江外羽书空络绎，禁中刀敕正纵横。大官别有长生药，不假天台刺史行。","dynasty":"清代","title":"金陵怀古二首其一"}
{"author":"彭孙遹","content":"蓦地相逢乍。三五团圆夜。几回解带又沉吟，怕。怕。怕。衣上香浓，口边朱损，有人惊诧。好把红茵藉。更取青鬟卸。为伊相䛏不能休，罢。罢。罢。索性回身，恣他怜惜，柳娇花姹。","dynasty":"清代","title":"醉春风•私会"}
{"author":"彭孙遹","content":"忙里弹棋击槊，闲时酌酒鸣筝。奇服居然人不识，高冠短后长缨。寄语里中儿子，何妨谓我狂生。","dynasty":"清代","title":"河满子•寄语"}
{"author":"彭孙遹","content":"小院残春。金锁重门。花阴里、隔子回纹。弹琴清夜，待月黄昏。想那时情，那时事，那时人。三年一瞬，两情千里。似蓬科、飘泊江村。凄凉玉柱，惨淡金樽。看灯如雨，雨如梦，梦如尘。","dynasty":"清代","title":"行香子•小院残春"}
{"author":"彭孙遹","content":"上社桥头斗綵韆。黄鹂巷口按歌年。当筵绿酒从无误，隔坐抛钩绝可怜。良宴会，好因缘。玉儿颜色雪儿弦。别来多少伤心句，写付吴中水碧笺。","dynasty":"清代","title":"鹧鸪天•偶赠"}
{"author":"彭孙遹","content":"生计漫匆匆。卖赋临邛。黄金先为贳新丰。伊唱吴趋侬起舞，激楚回风。此处不留侬。甚处留侬。小朱慵粉若为容。一事与卿权领取，酒诰花封。","dynasty":"清代","title":"浪淘沙•戏赠闺人"}
{"author":"彭孙遹","content":"梨云婀娜柳云斜。闲倚高楼数乱鸦。惆怅王孙天一涯。不归家。风雨年年葬落花。","dynasty":"清代","title":"忆王孙•寒食"}
{"author":"彭孙遹","content":"禊节才过，冷落了风流，兰亭逸少。单枕无聊，心事向谁行道。打叠鸳鸯绣被，好招取、梦儿来到。问何如、九疑黛色，帝子下黄陵庙。愿将身化为胡蝶，粉痕死、向花心抱。浪说游仙留玉枕，枕内藏机窍。望断美人何处，惭愧杀、灵修练要。看落花飞絮，殢人春睡，如眠似觉。","dynasty":"清代","title":"玲珑四犯•招梦用前韵其二"}
{"author":"彭孙遹","content":"草暖莺飞，行人多上全吴馆。月洲亭畔。重把春衣换。新绿南园，已觉参差遍。花如霰。君今不醉。负却提壶劝。","dynasty":"清代","title":"点绛唇•送春日与袁重其花下小饮"}
{"author":"彭孙遹","content":"院门花影锁重重。行云天外峰。梦魂吹去杳无踪。此时愁杀侬。风剪剪，月胧胧。春霜压被浓。万千心事霎时中。狂儿撼晓钟。","dynasty":"清代","title":"阮郎归•旅思"}
{"author":"彭孙遹","content":"傍疏篱，横斜几树，饶林下风味。嫣然一笑，早掩却三千，宫中佳丽。盈盈仙袂谁同倚。自怜翻自喜。正雪满、山中无路，素娥寒拥被。几日小窗试东风，为思君长是、粉憔脂悴。春愁凝，时时有，暗香飘坠。可惜一枝零落也，空自赋、招魂芳径里。记当日、梦中相遇，月明天似水。","dynasty":"清代","title":"花犯•梅花和清真韵"}
{"author":"彭孙遹","content":"荒城日落生愁雾，白骨青磷乱无数。山河兴废多战场，宿草凄凉泣狐兔。悲风瑟瑟起白杨，牛羊成群上古墓。人生谅无百岁寿，焉知生乐与死苦。朱门华屋未解忧，请君试出野田路。","dynasty":"清代","title":"野田行"}
{"author":"彭孙遹","content":"啼乌歇，小庭空。几阵廉纤几阵风。独倚危阑闲极目，子城一带绿阴中。","dynasty":"清代","title":"捣练子•送春"}
{"author":"彭孙遹","content":"渡头沙草白离离，过客停骖日暮时。古戍烟荒吹野火，寒鸦风急战枯枝。河流远合滹沱水，驿路中分督亢陂。欲问霸图销歇尽，朔云千里不胜悲。","dynasty":"清代","title":"白沟渡"}
{"author":"彭孙遹","content":"湖水平堤炎雨歇，风吹杨柳棹歌发。居人情重远相送，君向长安我游越。鼓枻中流自此行，方舟并渡江浪平。驿镫夜泊云阳郭，戍火朝明铁瓮城。广陵到日停舟处，南北迢遥各异路。代马还嘶塞北烟，越禽自托天南树。只今已见鲸鲵戮，薄海销兵佩黄犊。时清岂合乐丘园，亲老还须营斗禄。日下翱翔多故人，纷纷先据要路津。致身迟速各有会，莫以外吏伤沈沦。酌君卮酒君努力，前路悠悠漫成忆。庚胜山头少应飞，燕昭台上空秋色。《骊驹》催发不可留，后会须经春复秋。兄弟相思五千里，江湖此去一孤舟。","dynasty":"清代","title":"维扬客舍送云客兄北上予时亦有南越之行"}
{"author":"彭孙遹","content":"玉砌烂仙葩。朱栱渲紫霞。小梅几点逗檐牙。綵胜银幡齐插鬓，没多个，一些些。绣帖熨窗纱。窗中金缕花。东风力软半天斜。吹起一庭香雪舞，春先到，谢娘家。","dynasty":"清代","title":"唐多令•人日雪中立春"}
{"author":"彭孙遹","content":"淡烟斜日长亭暮。难得韶光容易度。江南无限断肠花，枝上东风枝下雨。萋萋芳草伤心路。一片云帆天外渡。人从春色去边来，舟向梦魂来处去。","dynasty":"清代","title":"玉楼春•三月晦日归舟"}
{"author":"彭孙遹","content":"东风景。吹芳信。卖花声隔墙头粉。耽人恨。教人困。赊得春光，为谁簪鬓。青儿嫩。红儿褪。梦回蝴蝶难重认。情儿闷。心儿忖。别来几日，玫瑰开尽。","dynasty":"清代","title":"摘红英•客中闻卖花声"}
{"author":"彭孙遹","content":"越衣当暑清风至。芒鞋偶过云岩寺。虎丘山下故人家，能倒金樽留我醉。醉后难平多少事。仰天欲问天何意。偏使鸡鸣狗盗生，却令赋客骚人死。","dynasty":"清代","title":"玉楼春•五日饮虎丘山下题壁"}
{"author":"彭孙遹","content":"越来溪，公莫渡。行人隔水呼唤频，舟子掉头不肯顾。波平如掌帆不前，碧湖澄静生寒烟。县官封船供应急，经今一月还复然。公家用物有定数，民间那得知其故。日日官船进女城，依然船数不加盈。昨闻大师至，已泊南濠隈。太守亲自出，平明骑马来。官来犹自可，兵来烈如火。弓刀装小舠，人马乘大舸。越来溪，公莫渡。捉船未已还捉人，劝君漫出城西路。","dynasty":"清代","title":"越溪行"}
{"author":"彭孙遹","content":"涂辙正妨我辈，溪山合老狂夫。为报故人休复尔，钟鼓骇爰居。心已絮泥灰木，身拚月媵花奴。须知富贵非吾愿，遮莫执金吾。","dynasty":"清代","title":"锦堂春•柬既庭"}
{"author":"彭孙遹","content":"晓露招凉，秋梧益叶，双星低映清宵。想天潢再驾，绮节重邀。翠鹊仙翎未满，又河边、催唤填桥。迎车罢，虹川波委，月幕香飘。迢迢。灵辰相望，早一年两度，邂逅云霄。笑孤明宝婺，独处珠匏。休问故人机素，怕龙梭、一月长抛。愿从此，金章玉蔀，只闰今朝。","dynasty":"清代","title":"凤凰台上忆吹箫•闰七夕咏牛女"}
{"author":"彭孙遹","content":"小阁愁来独倚。四合彤云垂地。若要不思乡，夜夜除非沉醉。酒后寒生半臂。著处牵萦人意。珍重旧罗巾，曾揾美人香泪。","dynasty":"清代","title":"荆州亭•晚眺"}
{"author":"彭孙遹","content":"玉河官酒送行时。轻黄遍柳丝。仙桥认取再来期。花骢骄欲飞。人事换，岁华非。江云望眼迷。年年风雪满征衣。思归又怕归。","dynasty":"清代","title":"阮郎归•归思"}
{"author":"彭孙遹","content":"夜波凉荐，晓杼声停，正鹊軿催驾。经年相见，料此时、一刻千金无价。明朝何处，向云雨、峰头销假。怕有人天上含愁，碧海青霄今夜。西风又报新秋，见珠露低垂，红兰初谢。旧欢如梦，多少事、记取金钗罗帕。离情别思，任填满、银河难泻。倘佳期果似灵辰，拚受星孤月寡。","dynasty":"清代","title":"瑶华•癸卯七夕"}
{"author":"彭孙遹","content":"几阵西风，凉气满、林下乍收残暑。极目江天，蹴雪惊沙，千里迢遥吴楚。殷勤谢茱萸湾水，为侬好、向秦溪去。还恐怕、关山重叠，双鱼无据。冉冉年光欲暮。正思归未得，含情谁语。待折疏华，寄取一枝，又远隔层城路。倚楼人听断肠声，惊秋客到伤心处。江南梦、一曲潇潇暮雨。","dynasty":"清代","title":"花心动•早秋客思"}
{"author":"彭孙遹","content":"雾鬓风鬟，憔悴洞庭秋叶。湘云泪满，点点鲛人血。缄愁欲寄，去雁远冲江雪。儿家何处，绡宫璇阙。泾水归来，依旧珠辉玉洁。此情难负，更把红丝结。昔人已往，如听当年呜咽。素书一纸，银针千叠。","dynasty":"清代","title":"传言玉女•题余氏女子绣柳毅传书图同程村阮亭文友分赋"}
{"author":"彭孙遹","content":"水面新妆，小著红绡弄烟雾。似艳分霞晕，倚栏微笑，娇含檀粉，向人低语。独立愁无侣。觅旧日、张郎何处。乍临风、一种轻盈，玉奴初学凌波步。此夜瑶台，月明香细，翠袖沾清露。问玲珑秋藕，几时丝尽，鲜妍莲子，为谁心苦。正隔江欲采，盼佳期、美人迟暮。诉相思、有恨无情，梦断西洲路。","dynasty":"清代","title":"一寸金•莲花"}
{"author":"彭孙遹","content":"渡头沙草白离离，过客停骖日暮时。古戍烟荒吹野火，寒鸦风急战枯枝。河流远合滹沱水，驿路中分督亢陂。欲问霸图销歇尽，朔云千里不胜悲。","dynasty":"清代","title":"白沟渡"}
{"author":"彭孙遹","content":"湖水平堤炎雨歇，风吹杨柳棹歌发。居人情重远相送，君向长安我游越。鼓枻中流自此行，方舟并渡江浪平。驿镫夜泊云阳郭，戍火朝明铁瓮城。广陵到日停舟处，南北迢遥各异路。代马还嘶塞北烟，越禽自托天南树。只今已见鲸鲵戮，薄海销兵佩黄犊。时清岂合乐丘园，亲老还须营斗禄。日下翱翔多故人，纷纷先据要路津。致身迟速各有会，莫以外吏伤沈沦。酌君卮酒君努力，前路悠悠漫成忆。庚胜山头少应飞，燕昭台上空秋色。《骊驹》催发不可留，后会须经春复秋。兄弟相思五千里，江湖此去一孤舟。","dynasty":"清代","title":"维扬客舍送云客兄北上予时亦有南越之行"}
{"author":"彭孙遹","content":"春云生骤寒，溪上无人迹。石笋清相罗，烟翠纷可摘。欲持三尺绢，写此春山碧。却忆山中人，远在龙池宅。惆怅不同游，白芒风雨夕。","dynasty":"清代","title":"雨中过白芒村寄高山人俨"}
{"author":"彭孙遹","content":"暝色起何处，忽然云水昏。春烧如新月，远挂山一痕。寒禽呼木杪，暗虫沸草根。遥见冥际火，知有林外村。孤舟欲栖泊，石溜浓云奔。羁旅一无托，菀结难自论。矫首眺天末，踯躅芳心魂。","dynasty":"清代","title":"鱼梁滩下泊"}
{"author":"彭孙遹","content":"虫，切切哀吟不肯休。愁人处，多在五更头。","dynasty":"清代","title":"十六字令•听蛩"}
{"author":"彭孙遹","content":"青雀芙蓉舫，红阑杨柳桥。听彻玉人箫。一场花月梦，可怜宵。","dynasty":"清代","title":"南歌子•扬州"}
{"author":"彭孙遹","content":"花落木樨庭院。重见。骨细不胜衣。支离憔悴总因伊。知么知。知么知。","dynasty":"清代","title":"荷叶杯•问病"}
{"author":"彭孙遹","content":"今夜霜风凄紧。阵阵。行到曲廊边。暗中扶遍小栏干。寒么寒。寒么寒。","dynasty":"清代","title":"荷叶杯•曲廊"}
{"author":"彭孙遹","content":"啼乌歇，小庭空。几阵廉纤几阵风。独倚危阑闲极目，子城一带绿阴中。","dynasty":"清代","title":"捣练子•送春"}
{"author":"彭孙遹","content":"花草暄妍。江南三月浴蚕天。陌上罗敷纷采摘。提笼立。柔桑影里迟迟日。","dynasty":"清代","title":"南乡子•采桑"}
{"author":"彭孙遹","content":"梨云婀娜柳云斜。闲倚高楼数乱鸦。惆怅王孙天一涯。不归家。风雨年年葬落花。","dynasty":"清代","title":"忆王孙•寒食"}
{"author":"彭孙遹","content":"山郭静，春色正纷披。杨柳风柔吹絮粉，海棠雨腻湿胭脂。憔悴惜芳时。","dynasty":"清代","title":"望江南•即事其一"}
{"author":"彭孙遹","content":"山郭静，楼阁迥连云。歌管邀回桃叶楫，舞茵催试石榴裙。可惜日将曛。","dynasty":"清代","title":"望江南•即事其二"}
{"author":"彭孙遹","content":"山郭静，亭榭最清幽。琪树花残犹旖旎，灵和柳悴亦风流。往事忆成愁。","dynasty":"清代","title":"望江南•即事其三"}
{"author":"彭孙遹","content":"昨夜桂堂深处。风剪灯花如絮。玉漏一声残，苦死催教人去。无语。无语。泪眼频偷觑。","dynasty":"清代","title":"如梦令•惜别"}
{"author":"彭孙遹","content":"玉础朝来生润。满地落红成阵。微步下香阶，泥涴双鸳小印。春尽。春尽。吹到荼蘼花信。","dynasty":"清代","title":"如梦令•春昼"}
{"author":"彭孙遹","content":"约归期。盼归期。毕竟归来是几时。赚人书疏儿。长相思。短相思。尽日相思君未知。恹恹瘦不支。","dynasty":"清代","title":"长相思•闺恨"}
{"author":"彭孙遹","content":"启围屏。下重旌。解意银缸故不明。今宵好目成。夜香清。坠钗横。灯下频频相唤声。教人待怎生。","dynasty":"清代","title":"长相思•目成"}
{"author":"彭孙遹","content":"献罢金蔬玉菜，吹残凤竹龙琴。好趁天风寻旧侣，逍遥碧峤青岑。归自安期海上，怀中一寸仙椹。","dynasty":"清代","title":"河满子•游仙"}
{"author":"彭孙遹","content":"忙里弹棋击槊，闲时酌酒鸣筝。奇服居然人不识，高冠短后长缨。寄语里中儿子，何妨谓我狂生。","dynasty":"清代","title":"河满子•寄语"}
{"author":"彭孙遹","content":"去岁寄寒衣，细熨襟前皱。春服又重缝，何日归来候。青鸟去传言，只说人依旧。腰带沈郎宽，禁得添消瘦。","dynasty":"清代","title":"生查子•去岁"}
{"author":"彭孙遹","content":"昨夜梦无凭，强起窥妆镜。绵字授行人，残麝光犹凝。此去见檀郎，情事应详省。生怕不思侬，但说恹恹病。","dynasty":"清代","title":"生查子•昨夜"}
{"author":"彭孙遹","content":"小础绿阴粘，片榻黄梅涴。迸水簟文流，人藉青苔卧。乡字几时来，旅病才轻可。往事莫思量，想着如何过。","dynasty":"清代","title":"生查子•病起"}
{"author":"彭孙遹","content":"前月行人去，屈指来何暮。叩户料应来，乡音传尺素。尺素几行馀，不见故人书。难道不相忆，沉吟双鲤鱼。","dynasty":"清代","title":"醉公子•讯使"}
{"author":"彭孙遹","content":"草暖莺飞，行人多上全吴馆。月洲亭畔。重把春衣换。新绿南园，已觉参差遍。花如霰。君今不醉。负却提壶劝。","dynasty":"清代","title":"点绛唇•送春日与袁重其花下小饮"}
{"author":"彭孙遹","content":"却月横云悄未舒。看花踏草兴全疏。屏山寂寞夜何如。烛灺香焦犹未寝，几回偷看寄来书。感他珍惜怕他虚。","dynasty":"清代","title":"浣溪沙•病况"}
{"author":"彭孙遹","content":"花柳暄萋不自堪。柔莺历历燕喃喃。断肠春色在江南。麦陇摧风轻委浪，蘋波蹙雨净拖蓝。旗亭归去酒微酣。","dynasty":"清代","title":"浣溪沙•春游"}
{"author":"彭孙遹","content":"客里佳辰祇自怜。白榆初改汉宫烟。覆堤柳色正三眠。芳树乍闻花气息，小楼几见月团圆。教人无奈暮春天。","dynasty":"清代","title":"浣溪沙•客中小寒食作"}
{"author":"彭孙遹","content":"睡鸭凄清夜未眠。银荷低照象床边。七襄锦被八蚕绵。皋厌细拖执簟上，诺龙私贮绣襟前。玉郎长得玉人怜。","dynasty":"清代","title":"浣溪沙•艳情"}
{"author":"彭孙遹","content":"蝉翼裁成称体衣。妍和风日燕交飞。远山泓黛一行低。雨滴樱桃随泪落，心缄豆蔻怯人知。残莺新絮断肠时。","dynasty":"清代","title":"浣溪沙•闺思"}
{"author":"彭孙遹","content":"翠浪生纹涨曲池。春深闺阁弄妆迟。弓鞋罗袜踏青时。鸦鬓轻分金缕缕，燕钗低飐玉差差。杏花香雨细如丝。","dynasty":"清代","title":"浣溪沙•踏青其一"}
{"author":"彭孙遹","content":"一幅帆飞十里流。白蘋芳渚放轻舟。洞天何处最深幽。红杏枝头寒食雨，碧桃花外夕阳楼。千条弱柳绾春愁。","dynasty":"清代","title":"浣溪沙•踏青其二"}
{"author":"彭孙遹","content":"妆阁深深锁碧苔。春眠娇倚避风台。海棠着雨未全开。金蝶暗宽文绮带，玉钩微卸锦綦鞋。檀郎莫自䛏人来。","dynasty":"清代","title":"浣溪沙•美人春睡"}
{"author":"彭孙遹","content":"古木寒蝉满四邻。萧条环堵绝风尘。何年家住此江滨。汉水楚云千万里，不堪秋草更愁人。临岐南望一沾巾。","dynasty":"清代","title":"浣溪沙•銮江舟中，集刘随州句，寄孙无言"}
{"author":"彭孙遹","content":"小阁冰帘轴画叉。水沉烟重晕轻纱。鹊炉分火泼新茶。绿竹传将欢子粉，红蕉怜杀美人花。一池春雨闹鸣蛙。","dynasty":"清代","title":"浣溪沙•初夏"}
{"author":"彭孙遹","content":"采珠拾翠纷来往。罗袜轻盈样。何处通辞波上。肠断东阿才子，一赋千秋悲怆。针神原是魏宫人，重拈出、洛灵小像。","dynasty":"清代","title":"伊川令•为阮亭题余氏女子绣洛神图"}
{"author":"彭孙遹","content":"又报玉梅开，笑泥青娥饮。去岁留心直到今，醉里如何禁。身作合欢床，臂作游仙枕。打起黄莺不放啼，一晌留郎寝。","dynasty":"清代","title":"卜算子•赋艳"}
{"author":"彭孙遹","content":"才过困人天，又把黄梅做。试捲疏帘一倚阑，小雨吹红醋。草草百年身，悔杀从前错。来日还如去日长，没个安排处。","dynasty":"清代","title":"卜算子•夏至日"}
{"author":"彭孙遹","content":"簟影滑生云，莲袜清过水。好月微风入夜分，记起当初事。钿盒怅空存，愁病看如此。仔细从前暗忖量，值个相思死。","dynasty":"清代","title":"卜算子•有怀"}
{"author":"彭孙遹","content":"从头细数伤心事，幽怨琵琶。哀拍胡笳。一代红颜万里沙。沉吟掩卷愁无限，风闹窗纱。雨滴檐牙。蛱蝶多情苦殉花。","dynasty":"清代","title":"丑奴儿令•雨窗读悔庵吊琵琶乐府"}
{"author":"彭孙遹","content":"画桡约在春初发，暗数流光。羞整新妆。不到临时已断肠。绣帏今夜人清悄，雨滴空堂。花落空缸。数尽更儿懒上床。","dynasty":"清代","title":"丑奴儿令•临别"}
{"author":"彭孙遹","content":"鸳鸯湖畔。曾醉娇歌听翠管。湖雨湖烟。不见于今又几年。重来帆影。兰叶蘋花秋色净。题句空留。行里尘生水面楼。","dynasty":"清代","title":"减字木兰花•重过鸳水客楼"}
{"author":"彭孙遹","content":"节序惊心残腊尽。同云襞雨寒犹紧。小暖逼炉烟。江春入旧年。芳柑传绮席。好事过除夕。香雪动园梅。春回人未回。","dynasty":"清代","title":"菩萨蛮•除夕，阮亭广陵署中守岁"}
{"author":"彭孙遹","content":"画檠朱烬花如雨。当窗手弄春莺语。半面最宜人。屏山一线痕。十重缃绮被。赤翡交青翠。生小怯孤眠。郎衣手自牵。","dynasty":"清代","title":"菩萨蛮•闺情"}
{"author":"彭孙遹","content":"绣衾孤拥春寒峭。窗前小玉迎人笑。报道远人回。郎君有信来。循环都读遍。腹内车轮转。何日却归家。恹恹瘦损花。","dynasty":"清代","title":"菩萨蛮•京口遣信南归，因题书尾其一"}
{"author":"彭孙遹","content":"中秋月落催兰棹。清明寒食逡巡到。青鸟纵传书。不归仍是虚。旧欢真似梦。毕竟功名重。含泪待归期。从头细问伊。","dynasty":"清代","title":"菩萨蛮•京口遣信南归，因题书尾其二"}
{"author":"彭孙遹","content":"去年除夕兰缸下。熏香被酒更深罢。鸣指又嘉平。迢遥蓟北行。门庭清似水。泪滴鸳鸯被。夜夜捧心眠。何人著意怜。","dynasty":"清代","title":"菩萨蛮•京口遣信南归，因题书尾其三"}
{"author":"彭孙遹","content":"断红小颊芙蓉浅。檀痕新渍香襟暖。雁字下平芜。还胜雁也无。情知归不得。不是轻抛掷。寄语好加餐。春来风雨寒。","dynasty":"清代","title":"菩萨蛮•京口遣信南归，因题书尾其四"}
{"author":"彭孙遹","content":"平芜南浦萋萋碧。殷勤别泪红巾湿。花信半摧残。高楼箫管闲。金猊空自爇。不解鸳鸯结。何物似相思。相思无尽时。","dynasty":"清代","title":"菩萨蛮•春愁"}
{"author":"彭孙遹","content":"秦篝小炷销宫饼。绣衾一叠文鸳冷。侬已不成眠。知伊更可怜。晨光生牖里。晓幕长孤起。春梦太分明。关人半日情。","dynasty":"清代","title":"菩萨蛮•梦起"}
{"author":"彭孙遹","content":"夜寒酒薄眠初觉。一钩残月悬楼角。小篆冷香筒。香煤半粟红。垂帘还涉想。髣髴金钗响。数尽短长更。东方不肯明。","dynasty":"清代","title":"菩萨蛮•春寒"}
{"author":"彭孙遹","content":"层波不转眉山蹙。有人倚遍阑干曲。云洗碧天空。残阳雁背红。寒林烟冥冥。不见归帆影。望断又今朝。离魂脉脉销。","dynasty":"清代","title":"菩萨蛮•暮秋闺思"}
{"author":"彭孙遹","content":"一抹烟鬟青不了。遥天几点寒鸦小。落日挂帘钩。捲帘人倚楼。云帆何处度。目尽江南路。窈窕月华生。断肠今夜明。","dynasty":"清代","title":"菩萨蛮•楼眺"}
{"author":"彭孙遹","content":"岁月闲中老，容华暗里消。清槐好为系征舠。浓绿染长桥。听雨僧庐静，寻诗竹院遥。烛花落尽又频挑。不寝费兰膏。","dynasty":"清代","title":"巫山一段云•雨窗与程村夜话"}
{"author":"彭孙遹","content":"暮火投山郭，朝寒过驿桥。江云一色秣陵潮。抹断蒋山腰。秋色低鸿雁，清霜急皂雕。汀芦沙苇冷萧萧。风雨入南谯。","dynasty":"清代","title":"巫山一段云•南谯道上"}
{"author":"彭孙遹","content":"南园粉絮漫天起。玉阑干外花阴里。初试薄罗衣。金蝉颤欲飞。无端郎蓦见。划袜轻风扇。惊起宿鸳鸯。裙拖绣一双。","dynasty":"清代","title":"菩萨蛮•题青溪遗事画册和阮亭韵其一乍遇"}
{"author":"彭孙遹","content":"春檠双吐绯罗烛。文犀酒泛葡萄绿。袅袅洞箫声。牙娘按字清。投琼聊作戏。莫赚萧郎醉。今夜好秋光。月明衾枕凉。","dynasty":"清代","title":"菩萨蛮•题青溪遗事画册和阮亭韵其二夜饮"}
{"author":"彭孙遹","content":"棠梨落尽花如雪。双双照影昏黄月。泓黛秀联娟。云鬟亚玉肩。凭阑罗袜倦。坐损春衫茜。小语怯听闻。娇波横觑人。","dynasty":"清代","title":"菩萨蛮•题青溪遗事画册和阮亭韵其三私语"}
{"author":"彭孙遹","content":"湘兰九畹垂垂吐。雕笼巧唤红鹦鹉。长日试敲棋。娇慵落子迟。侬家誇好手。赌胜朱樱口。却敛细蛾儿。含羞欲悔时。","dynasty":"清代","title":"菩萨蛮•题青溪遗事画册和阮亭韵其四围棋"}
{"author":"彭孙遹","content":"海棠开遍清和近。轻蝉低掠双文鬓。玉体藉花藏。花深珠露凉。青衣能暗逻。莫使窥人躲。人影堕高枝。玲珑月一丝。","dynasty":"清代","title":"菩萨蛮•题青溪遗事画册和阮亭韵其五迷藏"}
{"author":"彭孙遹","content":"梧桐深院鸣秋叶。狄香小炷氤氲爇。玉指弄哀弹。琴心云水寒。园丝珠作串。字字含清怨。清怨寄三湘。眉峰九曲长。","dynasty":"清代","title":"菩萨蛮•题青溪遗事画册和阮亭韵其六弹琴"}
{"author":"彭孙遹","content":"朱丝宛转垂银蒜。今宵底事抛针线。怪杀太风流。频频撼玉钩。千般轻簿个。可也羞灯火。渐觉麝兰微。画屏人欲迷。","dynasty":"清代","title":"菩萨蛮•题青溪遗事画册和阮亭韵其七窃听"}
{"author":"彭孙遹","content":"小窗鲜碧凝修竹。窗前试展珠函读。日永静无人。风来散帙频。新妆娇半面。莫使悲团扇。纤月挂檐头。牙签索罢休。","dynasty":"清代","title":"菩萨蛮•题青溪遗事画册和阮亭韵其八读书"}
{"author":"彭孙遹","content":"玄霜捣罢明于雪。褰帷人似婵娟月。何必怨羁雌。有人帘外窥。娇羞生不惯。惊避檀郎看。香汗玉肤潮。无声落凤翘。","dynasty":"清代","title":"菩萨蛮•题青溪遗事画册和阮亭韵其九潜窥"}
{"author":"彭孙遹","content":"竹窗昼永清无事。南朝旧谱翻新思。奇正巧能兼。犀筹手自拈。郎休嗔叶子。叶叶郎相似。尽日掌中擎。欢情一纸轻。","dynasty":"清代","title":"菩萨蛮•题青溪遗事画册和阮亭韵其十叶子"}
{"author":"彭孙遹","content":"花梢豆蔻含春色。风狂雨骤相狼藉。懊恼锦屏空。胭脂满地红。诸姨偷觑着。调笑多轻薄。一曲后庭花。前身张丽华。","dynasty":"清代","title":"菩萨蛮•题青溪遗事画册和阮亭韵其十一情外"}
{"author":"彭孙遹","content":"枕函腻脸明双玉。纤蛾接黛攒新绿。欢泪粉香垂。为郎忍片时。金铺横屈戍。皓腕频频觑。觑向蜡灯中。臂妆深浅红。","dynasty":"清代","title":"菩萨蛮•题青溪遗事画册和阮亭韵其十二秘戏"}
{"author":"彭孙遹","content":"侯第珠为帐，金闺钿作车。水沉香炷博山炉。今夜极欢娱。顾影双龙镜，更衣百宝襦。画眉深浅入时无。笑指月生初。","dynasty":"清代","title":"巫山一段云•为侯大年赋催妆"}
{"author":"彭孙遹","content":"水驿下，戍楼前。寒食清明过也，淡烟疏雨落花天。恨绵绵。风起坝桥如雪。短叶长条堪折。一春只觉别离多。奈愁何。","dynasty":"清代","title":"柳含烟•本意"}
{"author":"彭孙遹","content":"春愁积。一片角声清急。天上佳期无信息。行云何处觅。静掩流苏帐额。还似见伊颜色。梦破五更风瑟瑟。纸窗凉月白。","dynasty":"清代","title":"谒金门•春梦"}
{"author":"彭孙遹","content":"一叶为谁飘，染就十分秋色。欲借江郎青管，赋闺中新什。小鬟石畔掬清泉，捧砚洗残墨。好向断红纹里，认玉人书迹。","dynasty":"清代","title":"好事近•落叶"}
{"author":"吕侍中","content":"华亭江上，烟淡淡草萋萋，浮光万顷。长篙短棹一蓑衣，终日向船头上稳坐，来往故人稀。纶竿收罢，轻抛香饵，个中消息有谁知？【幺】说破真如妙理，唯恐露玄机。春夏秋冬，披星带月守寒溪。一点残星照水，上下接光辉。素波如练，东流不住，锦鳞不遇又空回。【尾】谩伤嗟，空劳力，欲说谁明此理？千尺丝纶直下垂，一波动万波相随。唱道难晓幽微，且恁陶陶度浮世。水寒烟冷，小鱼儿难钓，满船空载月明归。","dynasty":"元代","title":"【正宫】六幺令"}
{"author":"长孙无忌","content":"耸膊成山字，埋肩不出头。谁家麟角上，画此一猕猴。","dynasty":"唐代","title":"与欧阳询互嘲（无忌嘲询）"}
{"author":"长孙无忌","content":"侬阿家住朝歌下，早传名。结伴来游淇水上，旧长情。玉珮金钿随步远，云罗雾縠逐风轻。转目机心悬自许，何须更待听琴声。回雪凌波游洛浦，遇陈王。婉约娉婷工语笑，侍兰房。芙蓉绮帐还开掩，翡翠珠被烂齐光。长愿今宵奉颜色，不爱吹箫逐凤凰。","dynasty":"唐代","title":"新曲二首"}
{"author":"长孙无忌","content":"飒飒风叶下，遥遥烟景曛。霸陵无醉尉，谁滞李将军。","dynasty":"唐代","title":"灞桥待李将军"}
{"author":"长孙无忌","content":"耸膊成山字，埋肩不出头。谁家麟角上，画此一猕猴。","dynasty":"唐代","title":"与欧阳询互嘲其一"}
{"author":"长孙无忌","content":"阿侬家住朝歌下，早传名。结伴来游淇水上，旧长情。玉佩金钿随步远，云罗雾縠逐风轻。转目机心悬自许，何须更待听琴声。","dynasty":"唐代","title":"新曲二首其一"}
{"author":"长孙无忌","content":"回雪凌波游洛浦，遇陈王。婉约娉婷工语笑，侍兰房。芙蓉绮帐还开掩，翡翠珠被烂齐光。长愿今宵奉颜色，不爱吹箫逐凤皇。","dynasty":"唐代","title":"新曲二首其二"}
{"author":"邓元奎","content":"文星陨向凤台城，凶讣传来验奠楹。天若假年加富贵，人生梦枕做功名。谪仙诗在晚唐重，坡老身亡两蜀轻。豪迈如今存者几，惜乎吾道重伤情。","dynasty":"宋代","title":"挽赵秋晓"}
{"author":"丁惟","content":"高阁何年结构成，朱帘卷处眼偏明。阶前古木寒云色，涧底流泉碎石声。山近烟岚浮几席，楼高星斗在檐楹。我来三伏炎蒸候，便觉清风两腋生。","dynasty":"宋代","title":"秋霜阁"}
{"author":"李隆基","content":"端午临中夏，时清日复长。盐梅已佐鼎，曲糵且传觞。事古人留迹，年深缕积长。当轩知槿茂，向水觉芦香。亿兆同归寿，群公共保昌。忠贞如不替，贻厥后昆芳。","dynasty":"唐代","tags":"端午节","title":"端午"}
{"author":"李隆基","content":"宝髻偏宜宫样，莲脸嫩，体红香。眉黛不须张敞画，天教入鬓长。莫倚倾国貌，嫁取个，有情郎。彼此当年少，莫负好时光。","dynasty":"唐代","tags":"婉约，爱情，惜时","title":"好时光·宝髻偏宜宫样"}
{"author":"李隆基","content":"夫子何为者，栖栖一代中。地犹鄹氏邑，宅即鲁王宫。叹凤嗟身否，伤麟怨道穷。今看两楹奠，当与梦时同。","dynasty":"唐代","tags":"唐诗三百首，写人，伤怀","title":"经邹鲁祭孔子而叹之"}
{"author":"李隆基","content":"剑阁横云峻，銮舆出狩回。翠屏千仞合，丹嶂五丁开。灌木萦旗转，仙云拂马来。乘时方在德，嗟尔勒铭才。","dynasty":"唐代","tags":"写景，议论","title":"幸蜀西至剑门"}
{"author":"李隆基","content":"五月符天数，五音调夏钧。旧来传五日，无事不称神。穴枕通灵气，长丝续命人。四时花竞巧，九子粽争新。方殿临华节，圆宫宴雅臣。进对一言重，遒文六义陈。股肱良足咏，风化可还淳。","dynasty":"唐代","title":"端午三殿宴群臣探得神字"}
{"author":"李隆基","content":"仙客厌人间，孤云比性闲。话离情未已，烟水万重山。","dynasty":"唐代","title":"送胡真师还西山"}
{"author":"李隆基","content":"北风吹同云，同云飞白雪。白雪乍回散，同云何惨烈。未见温泉冰，宁知火井灭。表瑞良在兹，庶几可怡悦。","dynasty":"唐代","title":"温汤对雪"}
{"author":"李隆基","content":"鲁卫情先重，亲贤爱转多。冕旒丰暇日，乘景暂经过。戚里申高宴，平台奏雅歌。复寻为善乐，方验保山河。","dynasty":"唐代","title":"过大哥宅探得歌字韵"}
{"author":"李隆基","content":"仙居怀圣德，灵庙肃神心。草合人踪断，尘浓鸟迹深。流沙丹灶没，关路紫烟沉。独伤千载后，空馀松柏林。","dynasty":"唐代","title":"过老子庙"}
{"author":"李隆基","content":"眷言思共理，鉴梦想维良。猗欤此推择，声绩著周行。贤能既俟进，黎献实伫康。视人当如子，爱人亦如伤。讲学试诵论，阡陌劝耕桑。虚誉不可饰，清知不可忘。求名迹易见，安贞德自彰。讼狱必以情，教民贵有常。恤惸且存老，抚弱复绥强。勉哉各祗命，知予眷万方。","dynasty":"唐代","title":"赐诸州刺史以题座右"}
{"author":"李隆基","content":"太乙三门诀，元君六甲符。下传金版术，上刻玉清书。有美探真士，囊中得秘书。自知三醮后，翊我灭残胡。","dynasty":"唐代","title":"赐道士邓紫阳"}
{"author":"李隆基","content":"拂曙辟行宫，寒皋野望通。繁云低远岫，飞雪舞长空。赋象恒依物，萦回屡逐风。为知勤恤意，先此示年丰。","dynasty":"唐代","title":"野次喜雪"}
{"author":"李隆基","content":"今年通闰月，入夏展春辉。楼下风光晚，城隅宴赏归。九歌扬政要，六舞散朝衣。天喜时相合，人和事不违。礼中推意厚，乐处感心微。别赏阳台乐，前旬暮雨飞。","dynasty":"唐代","title":"首夏花萼楼观群臣宴宁王山亭回楼下又申之以赏乐赋诗"}
{"author":"李隆基","content":"忆昔娇妃在紫宸，铅华不御得天真。霜绡虽似当时态，争奈娇波不顾人。","dynasty":"唐代","title":"题梅妃画真"}
{"author":"李隆基","content":"刻木牵丝作老翁，鸡皮鹤发与真同。须臾弄罢寂无事，还似人生一梦中。","dynasty":"唐代","title":"傀儡吟"}
{"author":"李隆基","content":"代邸青门右，离宫紫陌陲。庭如过沛日，水若渡江时。绮观连鸡岫，朱楼接雁池。从来敦棣萼，今此茂荆枝。万叶传馀庆，千年志不移。凭轩聊属目，轻辇共追随。务本方崇训，相辉保羽仪。时康俗易渐，德薄政难施。鼓吹迎飞盖，弦歌送羽卮。所希覃率土，孝弟一同规。","dynasty":"唐代","title":"游兴庆宫作"}
{"author":"李隆基","content":"瑞露垂花绶，寒冰澈宝轮。对兹台上月，聊以庆佳辰。","dynasty":"唐代","title":"千秋节赐群臣镜"}
{"author":"李隆基","content":"九达长安道，三阳别馆春。还将听朝暇，回作豫游晨。不战要荒服，无刑礼乐新。合酺覃土宇，欢宴接群臣。玉斝飞千日，琼筵荐八珍。舞衣云曳影，歌扇月开轮。伐鼓鱼龙杂，撞钟角牴陈。曲终酣兴晚，须有醉归人。","dynasty":"唐代","title":"春中兴庆宫酺宴"}
{"author":"李隆基","content":"钟鼓严更曙，山河野望通。鸣銮下蒲坂，飞旆入秦中。地险关逾壮，天平镇尚雄。春来津树合，月落戍楼空。马色分朝景，鸡声逐晓风。所希常道泰，非复候繻同。","dynasty":"唐代","title":"早度蒲津关"}
{"author":"李隆基","content":"日观卜先征，时巡顺物情。风行未备礼，云密遽飘霙。委树寒花发，萦空落絮轻。朝如玉已会，庭似月犹明。既睹肤先合，还欣尺有盈。登封何以报，因此谢功成。","dynasty":"唐代","title":"喜雪"}
{"author":"李隆基","content":"道家奠灵简，自昔仰神仙。真子今将命，苍生福可传。江山寻故国，城郭信依然。二室遥相望，云回洞里天。","dynasty":"唐代","title":"送赵法师还蜀因名山奠简"}
{"author":"李隆基","content":"城阙天中近，蓬瀛海上遥。归期千载鹤，春至一来朝。采药逢三秀，餐霞卧九霄。参同如有旨，金鼎待君烧。","dynasty":"唐代","title":"送玄同真人李抱朴谒灊山仙祠"}
{"author":"李隆基","content":"遗荣期入道，辞老竟抽簪。岂不惜贤达，其如高尚心。寰中得秘要，方外散幽襟。独有青门饯，群僚怅别深。","dynasty":"唐代","title":"送贺知章归四明"}
{"author":"李隆基","content":"壮徒恒贾勇，拔拒抵长河。欲练英雄志，须明胜负多。噪齐山岌嶪，气作水腾波。预期年岁稔，先此乐时和。","dynasty":"唐代","title":"观拔河俗戏"}
{"author":"李隆基","content":"节变寒初尽，时和气已春。繁云先合寸，膏雨自依旬。飒飒飞平野，霏霏静暗尘。悬知花叶意，朝夕望中新。","dynasty":"唐代","title":"同刘晃喜雨"}
{"author":"李隆基","content":"端拱临中枢，缅怀共予理。不有台阁英，孰振循良美。分符侯甸内，拜手明庭里。誓节期饮冰，调人方导水。嘉声驰九牧，惠化光千祀。时雨侔昔贤，芳猷贯前史。伫尔颂中和，吾将令卿士。","dynasty":"唐代","title":"送忠州太守康昭远等"}
{"author":"李隆基","content":"缅想封唐处，实惟建国初。俯察伊晋野，仰观乃参虚。井邑龙斯跃，城池凤翔馀。林塘犹沛泽，台榭宛旧居。运革祚中否，时迁命兹符。顾循承丕构，怵惕多忧虞。尚恐威不逮，复虑化未孚。岂徒劳辙迹，所期训戎车。习俗问黎人，亲巡慰里闾。永言念成功，颂德临康衢。长怀经纶日，叹息履庭隅。艰难安可忘，欲去良踟蹰。","dynasty":"唐代","title":"过晋阳宫"}
{"author":"李隆基","content":"地有招贤处，人传乐善名。鹜池临九达，龙岫对层城。桂月先秋冷，蘋风向晚清。凤楼遥可见，仿佛玉箫声。","dynasty":"唐代","title":"同玉真公主过大哥山池"}
{"author":"李隆基","content":"吴国分牛斗，晋室命龙骧。受任敌已灭，策勋名不彰。居美未尽善，矜功徒自伤。长戟今何在，孤坟此路傍。不观松柏茂，空馀荆棘场。叹嗟悬剑陇，谁识梦刀祥。","dynasty":"唐代","title":"过王濬墓"}
{"author":"李隆基","content":"长榆息烽火，高柳静风尘。卜征巡九洛，展豫出三秦。昔是潜龙地，今为上理辰。时平乘道泰，聊赏遇年春。黄河分地络，飞观接天津。一览遗芳翰，千载肃如神。","dynasty":"唐代","title":"登蒲州逍遥楼"}
{"author":"李隆基","content":"边服胡尘起，长安汉将飞。龙蛇开阵法，貔虎振军威。诈虏脑涂地，征夫血染衣。今朝书奏入，明日凯歌归。","dynasty":"唐代","title":"旋师喜捷"}
{"author":"李隆基","content":"三阳丽景早芳辰，四序佳园物候新。梅花百树障去路，垂柳千条暗回津。鸟飞直为惊风叶，鱼没都由怯岸人。惟愿圣主南山寿，何愁不赏万年春。","dynasty":"唐代","title":"春日出苑游瞩（太子时作）"}
{"author":"李隆基","content":"乾道运无穷，恒将人代工。阴阳调历象，礼乐报玄穹。介胄清荒外，衣冠佐域中。言谈延国辅，词赋引文雄。野霁伊川绿，郊明巩树红。冕旒多暇景，诗酒会春风。","dynasty":"唐代","title":"春晚宴两相及礼官丽正殿学士探得风字"}
{"author":"李隆基","content":"洞府修真客，衡阳念旧居。将成金阙要，愿奉玉清书。云路三天近，松溪万籁虚。犹期传秘诀，来往候仙舆。","dynasty":"唐代","title":"送道士薛季昌还山"}
{"author":"李隆基","content":"西狩观周俗，南山历汉宫。荐鲜知路近，省敛觉年丰。阴谷含神爨，汤泉养圣功。益龄仙井合，愈疾醴源通。不重鸣岐凤，谁矜陈宝雄。愿将无限泽，沾沐众心同。","dynasty":"唐代","title":"幸凤泉汤"}
{"author":"李隆基","content":"啄木觜距长，凤凰羽毛短。苦嫌松桂寒，任逐桑榆暖。","dynasty":"唐代","title":"续薛令之题壁"}
{"author":"李隆基","content":"赤帝收三杰，黄轩举二臣。由来丞相重，分掌国之钧。我有握中璧，双飞席上珍。子房推道要，仲子讶风神。复辍台衡老，将为调护人。鹓鸾同拜日，车骑拥行尘。乐聚南宫宴，觞连北斗醇。俾予成百揆，垂拱问彝伦。","dynasty":"唐代","title":"左丞相说右丞相璟太子少傅乾曜同日上官命宴东堂赐诗"}
{"author":"李隆基","content":"清跸度河阳，凝笳上太行。火龙明鸟道，铁骑绕羊肠。白雾埋阴壑，丹霞助晓光。涧泉含宿冻，山木带馀霜。野老茅为屋，樵人薜作裳。宣风问耆艾，敦俗劝耕桑。凉德惭先哲，徽猷慕昔皇。不因今展义，何以冒垂堂。","dynasty":"唐代","title":"早登太行山中言志"}
{"author":"李隆基","content":"端拱复垂裳，长怀御远方。股肱申教义，戈剑靖要荒。命将绥边服，雄图出庙堂。三台入武帐，八座起文昌。宝胄匡韩主，华宗辅汉王。茂先惭博物，平子谢文章。尽节恢时佐，输诚御寇场。三军临朔野，驷马即戎行。鼓吹威夷狄，旌轩溢洛阳。云台先著美，今日更贻芳。","dynasty":"唐代","title":"送张说巡边"}
{"author":"李隆基","content":"振武威荒服，扬文肃远墟。金坛申将礼，玉节授军符。免胄三方外，衔刀万里馀。昔时吴会静，今日虏庭虚。分阃仍推毂，援桴且训车。风扬旌旆远，雨洗甲兵初。坐见台阶谧，行闻袄祲除。檄来虽插羽，箭去亦飞书。舟楫功须著，盐梅望匪疏。不应陈七德，欲使化先敷。","dynasty":"唐代","title":"饯王晙巡边"}
{"author":"李隆基","content":"伊我轩宫，奇树青葱，蔼周庐兮。冒霜停雪，以茂以悦，恣卷舒兮。连枝同荣，吐绿含英，曜春初兮。蓐收御节，寒露微结，气清虚兮。桂宫兰殿，唯所息宴，栖雍渠兮。行摇飞鸣，急难有情，情有馀兮。顾惟德凉，夙夜兢惶，惭化疏兮。上之所教，下之所效，实在予兮。天伦之性，鲁卫分政，亲贤居兮。爰游爰处，爰笑爰语，巡庭除兮。观此翔禽，以悦我心，良史书兮。","dynasty":"唐代","title":"鶺鴒颂"}
{"author":"李隆基","content":"澄潭皎镜石崔巍，万壑千岩暗绿苔。林亭自有幽贞趣，况复秋深爽气来。","dynasty":"唐代","title":"过大哥山池题石壁"}
{"author":"李隆基","content":"昔见漳滨卧，言将人事违。今逢庆诞日，犹谓学仙归。棠棣花重发，鴒原鸟再飞。德比代云布，心如晋水清。","dynasty":"唐代","title":"句"}
{"author":"李隆基","content":"默受王倪道，逾深尹喜师。欣同八景会，更叶九丹时。鸾鹤遥烟境，江山渺别思。当迁洞庭日，留念上京期。","dynasty":"唐代","title":"诗送玄静先生归广陵"}
{"author":"李隆基","content":"杨许开真箓，夫君密契传。九星连紫盖，双景合丹田。玉简龟台职，金坛洞府仙。犹期禦风便，朝夕候泠然。","dynasty":"唐代","title":"诗送玄静先生暂还广陵"}
{"author":"李隆基","content":"日下非殊俗，天中嘉会朝。念余怀义远，矜尔畏途遥。涨海宽秋月，归帆驶夕飙。因惊彼君子，王化远昭昭。","dynasty":"唐代","title":"送日本使"}
{"author":"李隆基","content":"鹤立蛇形势未休，五天文字鬼神愁。龙盘梵质层峰峭，凤展翔仪乙卷收。正觉印同真圣道，邪魔交秘绝踪由。儒门弟子应难识，碧眼胡僧笑点头。","dynasty":"唐代","title":"佛教梵文唵字唐玄宗书并读其一"}
{"author":"李隆基","content":"腊月忻三白，嘉平安四邻。预知天下稔，先为物华春。","dynasty":"唐代","title":"批答安禄山贺雪兼赐口号"}
{"author":"李隆基","content":"鹤立蛇形势未休，五天文字鬼神愁。支那弟子无言语，穿耳胡僧笑点头。","dynasty":"唐代","title":"佛教梵文唵字唐玄宗书并读"}
{"author":"李隆基","content":"紫府烟霞士，玄宗道德师。心将万籁合，志与九仙期。绝俗遗尘境，同人喜济时。访经游玉洞，敷教入瑶墀。茅岭追馀迹，金坛赴远思。阴宫春旧记，阳观饬新祠。缅想埋双璧，长怀采五芝。真灵若可遇，鸾鹤伫来兹。","dynasty":"唐代","title":"诗送玄静先生赴金坛"}
{"author":"李隆基","content":"四维分景纬，万象含中枢。玉帛遍天下，梯杭归上都。缅怀阻青陆，岁月勤黄图。漫漫穷地际，苍苍连海隅。兴言名义国，岂谓山河殊。使去传风教，人来习典谟。衣冠知奉礼，忠信识尊儒。诚矣天其鉴，贤哉德不孤。拥旄同作牧，厚贶比生刍。益重青青志，风霜恒不渝。","dynasty":"唐代","title":"赐新罗王"}
{"author":"李隆基","content":"三千初击浪，九万欲抟空。天地犹惊否，阴阳始遇蒙。存贞期历试，佐贰伫昭融。多谢时康理，良惭实赖功。长怀问鼎气，夙负拔山雄。不学刘琨舞，先歌汉祖风。英髦既包括，豪杰自牢笼。人事一朝异，讴歌四海同。如何昔朱邸，今此作离宫。雁沼澄澜翠，猿岩落照红。小山秋桂馥，长坂旧兰丛。即是淹留处，乘欢乐未穷。","dynasty":"唐代","title":"巡省途次上党旧宫赋"}
{"author":"李隆基","content":"河曲回千里，关门限二京。所嗟非恃德，设险到天平。","dynasty":"唐代","title":"潼关口号"}
{"author":"李隆基","content":"杂虏忽猖狂，无何敢乱常。羽书朝继入，烽火夜相望。将出凶门勇，兵因死地强。蒙轮皆突骑，按剑尽鹰扬。鼓角雄山野，龙蛇入战场。流膏润沙漠，溅血染锋铓。雾扫清玄塞，云开静朔方。武功今已立，文德愧前王。","dynasty":"唐代","title":"平胡"}
{"author":"李隆基","content":"雷出应乾象，风行顺国人。川途犹在晋，车马渐归秦。背陕关山险，横汾鼓吹频。草依阳谷变，花待北岩春。闻有鹓鸾客，清词雅调新。求音思欲报，心迹竟难陈。","dynasty":"唐代","title":"南出雀鼠谷答张说"}
{"author":"李隆基","content":"潞国开新府，壶关宠旧林。妙旌循吏德，持悦庶氓心。礼乐中朝贵，神明列郡钦。扬风非赠扇，易俗是张琴。藩镇讴谣满，行宫雨露深。会书丞相策，先赐颍川金。","dynasty":"唐代","title":"赐崔日知往潞州"}
{"author":"李隆基","content":"宗师心物外，为道运虚舟。不恋岩泉赏，来从宫禁游。探玄知几岁，习静更宜秋。烟树辨朝色，风湍闻夜流。坐朝繁听览，寻胜在清幽。欲广无为化，因兹庶可求。","dynasty":"唐代","title":"为赵法师别造精院过院赋诗"}
{"author":"李隆基","content":"饬驾去京邑，鸣鸾指洛川。循途经太华，回跸暂周旋。翠崿留斜影，悬岩冒夕烟。四方皆石壁，五位配金天。仿佛看高掌，依稀听子先。终当铭岁月，从此记灵仙。","dynasty":"唐代","title":"途经华岳"}
{"author":"李隆基","content":"兰殿千秋节，称名万寿觞。风传率土庆，日表继天祥。玉宇开花萼，宫县动会昌。衣冠白鹭下，帟幕翠云长。献遗成新俗，朝仪入旧章。月衔花绶镜，露缀彩丝囊。处处祠田祖，年年宴杖乡。深思一德事，小获万人康。","dynasty":"唐代","title":"千秋节宴"}
{"author":"李隆基","content":"撰日岩廊暇，需云宴乐初。万方朝玉帛，千品会簪裾。地入南山近，城分北斗馀。池塘垂柳密，原隰野花疏。帟幕看逾暗，歌钟听自虚。兴阑归骑转，还奏弼违书。","dynasty":"唐代","title":"同二相已下群官乐游园宴"}
{"author":"李隆基","content":"广学开书院，崇儒引席珍。集贤招衮职，论道命台臣。礼乐沿今古，文章革旧新。献酬尊俎列，宾主位班陈。节变云初夏，时移气尚春。所希光史册，千载仰兹晨。","dynasty":"唐代","title":"集贤书院成，送张说上集贤学士，赐宴得珍字"}
{"author":"李隆基","content":"紫府求贤士，清溪祖逸人。江湖与城阙，异迹且殊伦。间有幽栖者，居然厌俗尘。林泉先得性，芝桂欲调神。地道逾稽岭，天台接海滨。音徽从此间，万古一芳春。","dynasty":"唐代","title":"王屋山送道士司马承祯还天台"}
{"author":"李隆基","content":"宝照含天地，神剑合阴阳。日月丽光景，星斗裁文章。写鉴表容质，佩服为身防。从兹一赏玩，永德保龄长。","dynasty":"唐代","title":"答司马承祯上剑镜"}
{"author":"李隆基","content":"铸得千秋镜，光生百炼金。分将赐群后，遇象见清心。台上冰华澈，窗中月影临。更衔长绶带，留意感人深。","dynasty":"唐代","title":"千秋节赐群臣镜"}
{"author":"李隆基","content":"行迈离秦国，巡方赴洛师。路逢三五夜，春色暗中期。关外长河转，宫中淑气迟。歌钟对明月，不减旧游时。","dynasty":"唐代","title":"轩游宫十五夜"}
{"author":"李隆基","content":"昔闻有耆叟，河上独遗荣。迹与尘嚣隔，心将道德并。讵以天地累，宁为宠辱惊。矫然翔寥廓，如何屈坚贞。玄玄妙门启，肃肃祠宇清。冥漠无先后，那能纪姓名。","dynasty":"唐代","title":"经河上公庙"}
{"author":"李隆基","content":"有隋政昏虐，群雄已交争。先圣按剑起，叱咤风云生。饮马河洛竭，作气嵩华惊。克敌睿图就，擒俘帝道亨。顾惭嗣宝历，恭承天下平。幸过翦鲸地，感慕神且英。","dynasty":"唐代","title":"行次成皋途经先圣擒建德之所缅思功业感而赋诗"}
{"author":"李隆基","content":"弧矢威天下，旌旗游近县。一面施鸟罗，三驱教人战。暮云成积雪，晓色开行殿。皓然原隰同，不觉林野变。北风勇士马，东日华组练。触地银獐出，连山缟鹿见。月兔落高矰，星狼下急箭。既欣盈尺兆，复忆磻溪便。岁丰将遇贤，俱荷皇天眷。","dynasty":"唐代","title":"校猎义成喜逢大雪率题九韵以示群官"}
{"author":"李隆基","content":"汉家重东郡，宛彼白马津。黎庶既蕃殖，临之劳近臣。远别初首路，今行方及春。课成应第一，良牧尔当仁。","dynasty":"唐代","title":"送李邕之任滑台"}
{"author":"李隆基","content":"洛阳芳树映天津，灞岸垂杨窣地新。直为经过行处乐，不知虚度两京春。去年馀闰今春早，曙色和风著花草。可怜寒食与清明，光辉并在长安道。自从关路入秦川，争道何人不戏鞭。公子途中妨蹴鞠，佳人马上废秋千。渭水长桥今欲渡，葱葱渐见新丰树。远看骊岫入云霄，预想汤池起烟雾。烟雾氛氲水殿开，暂拂香轮归去来。今岁清明行已晚，明年寒食更相陪。","dynasty":"唐代","title":"初入秦川路逢寒食"}
{"author":"李隆基","content":"暇景属三春，高台聊四望。目极千里际，山川一何壮。太华见重岩，终南分叠嶂。郊原纷绮错，参差多异状。佳气满通沟，迟步入绮楼。初莺一一鸣红树，归雁双双去绿洲。太液池中下黄鹤，昆明水上映牵牛。闻道汉家全盛日，别馆离宫趣非一。甘泉逶迤亘明光，五柞连延接未央。周庐徼道纵横转，飞阁回轩左右长。须念作劳居者逸，勿言我后焉能恤。为想雄豪壮柏梁，何如俭陋卑茅室。阳乌黯黯向山沉，夕鸟喧喧入上林。薄暮赏馀回步辇，还念中人罢百金。","dynasty":"唐代","title":"春台望"}
{"author":"李隆基","content":"境出三秦外，途分二陕中。山川入虞虢，风俗限西东。树古棠阴在，耕馀让畔空。鸣笳从此去，行见洛阳宫。","dynasty":"唐代","title":"途次陕州"}
{"author":"李隆基","content":"桂殿与山连，兰汤涌自然。阴崖含秀色，温谷吐潺湲。绩为蠲邪著，功因养正宣。愿言将亿兆，同此共昌延。","dynasty":"唐代","title":"惟此温泉是称愈疾岂予独受其福思与兆人共之…言其志"}
{"author":"岳伯川","content":"第一折(旦扮李氏上，诗云)花有重开日，人无再少年。休道黄金贵，安乐最值钱。妾身姓李，是岳孔目的浑家，嫡亲的三口儿家属，丈夫在这郑州做着六案都孔目。有一个小厮，唤做福童。孩儿上学去了。孔目接新官未回，这早晚不见来。小的每安排下茶饭，则怕孔目来家，要食用咱。(外扮吕洞宾上，云)我劝你世俗人跟贫道出家去来，我教你人人成仙，个个了道，做大罗神仙也。(做看科，云)这里也无人。贫道不是凡人，乃上八洞神仙吕洞宾是也。办为下方郑州奉宁郡，有一神仙出世，乃是岳寿，做着个六案都孔目。此人有神仙之分，只恐迷却正道。贫道奉吾师法旨，差来度脱他，须索走一遭去。可早来到岳寿门首。(做哭科，云)岳孔目好苦也。(做笑科)(俫儿上，云)咱家岳孔目的孩儿福童便是。学里来家吃饭，家门首一个先生。师父作揖。(吕洞宾云)无爷的小业种。(俫儿上，云)我好意与你作揖，你倒骂我。和俺奶奶说去。(见旦科，云)母亲，门首一个先生，骂我是无爷业种。(旦云)在那里？我去看。(做见吕科，云)你这先生好无礼也，怎生在门首大哭三声，大笑三声，又骂孩儿是无爷业种？(吕洞宾云)你是个寡妇，领着个无爷业种。(旦云)这先生连我也骂起来了。我是个妇人家，不和你折证，等我孔目回来，不道的饶了你哩。你则休走了也。(正禾扮岳孔目领张千上，云)某郑州奉宁郡人氏，姓岳名寿。嫡亲的三口儿家属，浑家李氏，孩儿福童，我在这郑州做着个都孔目。这个兄弟姓张名千，因他能干，就跟着我办事。一月前上司行文书来，说俺郑州滥官污吏较多，圣人差的个带牌走马廉访相公，有势剑铜铡，先斩后奏。郑州官吏听的这消息，说这大人是韩魏公，就来权郑州，唬的走的走了，逃的逃了。兄弟，为甚我不走不逃？(张千云)哥哥为何不逃？(正末云)兄弟，您哥哥平日不曾扭曲作直，所以不走不逃。迎接大人不着，咱回家吃了饭再去迎接。(做行科)(张千云)哥哥，咱闲口论闲话。想前日中牟县解来那一火囚人，不知哥哥怎生不断？哥哥试说与你兄弟咱。(正末云)前日中牟县解来的囚人，想该县官吏，受了钱物，将那为从的写做为首的，为首的改做为从的。来到咱这衙门中，若不与他处决，可不道人之性命，关天关地。兄弟你那里知道俺这为吏的，若不贪赃，能有几人也呵。(唱)【仙吕】【点绛唇】名分轻薄，俸钱些小，家私暴。又不会耕种锄刨，倚仗着笞杖徒流绞。【混江龙】想前日解来强盗，都只为昧心钱买转了这管紫霜毫。减一笔教当刑的责断，添一笔教为从的该敲。这-管扭曲作宜取状笔，更狠似图财致命杀人刀。出来的都关来节去，私多公少，町曾有一件儿合天道？他每都指出卖磨，将百姓画地为牢。(吕洞宾做笑科，去)岳寿，你今年今月今日今时，你死也。(张千做看见科，云)哥哥，有一个风魔先生，哭三声，笑三声，在咱门首闹哩。(正末怒，云)这先生好无礼也。他是盆儿，我是罐儿，他敢不知道岳孔目的名儿？我试看咱。(做见科，云)兀那先生，为甚在我门首，哭三声，笑三声？这是怎说？(吕洞宾云)岳寿，你是个没头鬼，你死也。(正末云)呸！你看我悔气。连日接新官不着，来家吃饭，又被这泼先生骂我是没头鬼。(旦上，云)孔目你不知，孩儿下学来吃饭，被这先生骂孩儿是没爷业种，又骂我是寡妇，好无礼也。(正末云)大嫂，你家里去，等我问他。兀那先生，我那孩儿恼着你甚么来？你骂他。(吕洞宾云)岳寿，没头鬼，你死也，这孩儿就是无爷业种。(正末云)这泼先生好无礼也，(唱)【油葫芦】你欺负俺孩儿年纪小，出家人厮扇摇，吃的来滴滴邓邓醉陶陶。门前哭罢门前笑，街头指定街头闹。孩儿他娘引着，你骂他爷死了。(吕洞宾云)我是个出家人，你怎生近的我？(正末唱)也不索宫中插状衙中告，(带云)我要禁持你至容易，(唱)只消得二指阔纸提条。(吕洞宾云)岳寿，你敢怎么我？(正末唱)【天下乐】敢把你拖到官司便下牢，我先教你，省会了你和那打家贼并排压定脚。祗从人解了你绦，首领每剥了你袍，(带云)休道是先生，(唱)我着你似生驴般吃顿拷。(吕洞宾云)岳寿，没头鬼，你死也。(正末云)我怎生是没头鬼？(吕洞宾云)韩魏公新官到任，有势剑铜铡，想你这等扭曲作直的污吏，决难逃也。(正末云)韩魏公见我这等干办公勤，决不和我做敌对。(吕洞宾云)你休强口咱。(正末唱)【金盏儿】你道是新官正决难逃，俺这旧吏富易通交。眼见得一官二吏三年了，家私休想落分毫。他这新官倚俸禄，俺这旧吏靠窠巢。他这官清司吏瘦，俺这家富小儿娇。(云)张千，把这厮高高吊起来，等我吃了饭，慢慢的问他。(张千云)你这先生无礼，怎敢骂我哥哥！且吊在这门首。(做吊科)(外扮韩魏公上，将解放，立住科)(吕下)(张千云)哥哥，一个出家人风僧狂道，和他一般见识，放了他罢。(正末云)兄弟由你罢，你看他酒醒也不曾？(张千出门，不见吕科，云)那先生那里去了？是谁放了他？则有这个老头子在这里。兀那老子，是你放了那先生来？(韩魏公云)一个出家人，是老汉放了他来。(张千云)是你放了他？你敢吃了熊心豹胆？俺吊着的人，你放了，这村老汉寻死也。我和俺哥哥说去。(做见正末科，云)哥哥，恰才吊着的那先生，不知那里来的一个庄家老子，把那先生放的去了。我问是谁放了这先生来，那老子便道：是我解了绳子放了来。哥哥，这老子情理难容也。(正末云)俺门首吊着的人，一个庄家老子就解放了。那厮在那里？(张千云)见在门首哩。(正末云)张千，你将坐位整好了，放下问事帘来。张千，你近前，依着我问他去。(正末隔帘见魏公科，云)兀的是那庄家老子？(张千云)则他便是。(正末云)依着我问他去。(张千云)哥哥，你说来，依着你问他。(正末云)看了这厮，待说俺城里的，这城里不曾见这等一个人。待道是乡里的，这村老子动静可别着哩。张千你问他者。(唱)【醉扶归】你问他在村镇居城郭？(张千云)兀那老子，俺哥哥问你城里住？村里住？(韩魏公云)哥哥，老汉村里也有庄儿，城里也有宅儿。(张千云)这老头子，硬头硬脑的，正是躲避差徭游食户。村里寻往城里去。城里寻往村里去。你则在这里，我回俺哥哥话去。(做见正末，云)哥哥，那村老子说：城里也有宅儿，村里也有庄儿。(正末云)这老子好无礼也，他回我这等话。张千，你敢问的差了也，你则依着我再问他去。(唱)你问他当军役纳差徭。(张千云)兀那老子，俺哥哥着我问你当差是军身？是民户？(韩魏公云)老汉军差也当，民差也当。因老汉有几文钱，又当站户哩。(张千云)你军差也当，民差也当，因有钱又当站户？(韩魏公云)是。(张千云)他是埋头财主。我回哥哥话去。(做见正末，云)哥哥，他说军差也当，民差也当，因有钱又当站户哩。(正末云)噤声！这厮好不干事，跟我这几年了，着这庄家老子使的两头回来走的，你则依着我再问去。(唱)你问他开铺席为经商可也做甚手作？(张千云)兀那老子，你可开铺席，做经商的，是什么手作？(正末云)张千你再问他。(唱)你与我审个住处查个名号。(张千云)他是个庄家老子，只管要问他住处怎的？(正末唱)我多待不的三日五朝，将他那左解的冤仇报。(云)张千，休教走了这老子，等我慢慢的奈何也。(张千云)哥哥，他诸般儿当，诸般儿做，你可怎生奈何他？(正末云)你说我奈何不的他，我如今略说几桩儿，看我奈何的他，奈何不的他？(张千云)哥哥，你说我听。(正末唱)【金盏儿】他或是使斗秤拿个大小等个低高，(云)我禁的他么？(张千云)他不卖粮食，开个段子铺儿，你怎生禁他？(正末云)更好奈何他哩。(唱)或是他卖段匹拣个宽窄觑个纰薄。(云)我奈何的他么？(张千云)他也不做买卖，每日闭着门，只在家里坐，你怎生奈何他？(正末云)我越好奈何他哩。(唱)或是他粉壁迟水瓮小拖出来我则就这当街拷。(张千云)他城里也不住，搬在乡里住，你怎生奈何他？(正末云)我正好奈何他。(唱)便是他避城中居乡下，我则着司房中勾一遭。(带云)他来的疾便罢，来的迟呵，加上个顽慢二字。(唱)我着他便有祸，(带云)他依着我便罢，若不依我呵，我下上个欺官枉吏四个字。(唱)我着他便违条。(带云)这老子是下户，我添做中户，是中户我添做上户的差徭。(唱)我着那挑河夫当一当直穷断那厮筋，(带云)我更狠一狠呵，(唱)我着那打家贼指一指，(带云)轻便是寄脏，重便是知情。(唱)我直拷折那厮腰。(张千云)哥哥，你这样做就没官府了？(正末云)且莫说是个百姓，就是朝除官员，怎出的俺手？(唱)【后庭花】怕不初来时妆会幺，看他间深里探会爪。我见先他见后，他临行我放刁，笑里暗藏刀。代官来到，不道咱轻放了。(张千云)他拚的不做官，你怎生治他？(正末唱)【金盏儿】有了状但去呵决私逃，停了俸但住呵怎轻饶。离了官房没了倚靠，绝了左右没了牙爪。我直着他典了衣卖了马，方见俺心似铁笔如刀。饶他便会钻天能入地，怎当俺拿住脚放头稍。(张千云)哥哥，实不相瞒，这几日跟哥哥早起晚眠，甚是辛苦，怎生与你兄弟做个面皮，我出去放了那老子，讨些酒钱养家。(正末云)你也说的是，我也要接新官去哩，依着你要些酒钱，放了他罢。(张千云)我出的这门来。兀那老子，你可也有福，我为你在哥哥面前磨了半截舌头。我看你也不是这城里人，你是盆儿，是罐儿？(韩魏公子)怎生是盆儿，罐儿？(张千云)我和你说。盆儿无耳朵，罐儿有耳朵。你不知道俺哥哥的名儿，若说起来，唬你八跌。他是岳寿，见做着六案都孔目，谁不怕他？有个外名儿，叫做大鹏金翅雕。(韩魏公云)怎生是大鹏金翅雕？(张千云)你这老子是不知道。我和你说。大鹏金翅雕是个神鸟，生的没世界大，天地间万物，都挝的吃了，好生利害。你认的我么？(韩魏公云，你是谁？(张千云)我是小雕儿。(韩魏公云)怎生是小雕儿？(张千云)俺这郑州奉宁郡，但除将一个清官来．俺哥哥着他坐一年便一生，着他坐二年便二年，若不要他坐呵，只一雕就雕的去了。俺哥哥是大鹏金翅雕，雕那正官。我是个小雕儿，雕那佐二。方才要送你性命，我替你说着，饶了你了。(韩魏公云)多谢了哥哥，老汉回去也。(张千扯住科，云)你好自在性儿，我为你在我哥哥面前，怎生样劝解？你就要回去，你岂不闻管山的烧柴，管河的吃水？(韩魏公云)老汉不省的。(张千云)正是个庄家老子。我劝哥哥饶了你性命，有甚么草鞋钱与我些？(韩魏公云)可不早说。有、有、有！老汉昨日骑驴城中来，跌了我这腰。这钞袋里有碎银子，哥哥你自己取些罢。(张千云)这老子倒乖，哄的我低头自取，你却叶有剪绺的，倒着你的道儿。(韩魏公云)我不哄你。(张千取钞科)(做拿金牌科，云)这老汉是村里人，进城来诸般不买，先买了个擦床儿。(细认是金牌，做怕科)(韩魏公云)兀那厮，这郑州接谁哩？(张千云)接韩魏公哩。(韩魏公云)兀那厮，你抬起头来看，则我便是韩魏公。(张千云)我死也。(韩魏公云)你才说岳寿是大鹏金翅雕。(张千云)爷爷，唬做黑老鸦了。(韩魏公云)你说你是小雕儿。(张千云)唬做麻雀儿了。(韩魏公云)老夫跟前还要钞，那百姓怎了也？那厮你听者：可知道郑州官滥吏弊，人民顽鲁，把持官府。老夫今日非是私来，奉圣人的命，与我势剑金牌为廉访使，审囚刷卷，先斩后奏，除奸去暴，扶弱摧强。都只为你这滥官污吏，损害良民。(词云)我亲奉当今圣主差，敕赐势剑与金牌。只为郑州民受苦，私行悄悄入城街。那岳寿似困虎离山逢子路，张千似病蛟出水遇澹台。你道别人手里不要钞，则我老夫身上也还要钱买草鞋。说与?惆殉止俑揽啄浚潘吹牟弊痈删唬缰菅檬越＠础?下)(张干向古门道拜科，云)爷爷，不敢了也。(正末云)你看张千这厮，好不干事也，我着他放了那老子，去这早晚不见回来，我试看咱。(做见科，云)你看这厮。兄弟，你做甚么哩？你敢见鬼来？(张千云)我见你就和见鬼一般。(正末云)呸！这厮好无礼也。你起来，我问你，那庄家老子，那里去了？(张千云)唬杀我也。哥，你接谁哩！(正末云)接韩魏公。(张千云)那老子就是韩魏公。我问他讨钱来，他着我看金牌，唬杀我也。(正末云)你对他说甚么来？(张千云)不知那个早死迟托生的弟子孩儿，说你是大鹏金翅雕，说我是小雕儿。(正末云)阿呀！你送了我也，他说甚么来？(张千云)他说着你明日洗的脖子干净，州衙里试剑来。(正末云)则他便是韩魏公？他说着我洗的脖子干净，明日州衙里试剑来？不中，张千备马来，待我赶将上去。(做跌倒科)(旦出扶科)(张干云)哥哥苏醒者，吊了靴也。哥哥，苏醒者。(正末云)大嫂，引着福童孩儿，往衙门里见相公去，说岳寿再不敢放肆了也。大嫂，我眼见的无那活的人也。且扶我后房中去来。(唱)【赚煞尾】赤紧的官长又廉，曹司又拗，我便是好令史怎禁他三遍家取招。我今日为头便把交，争奈在前事乱似牛毛。有人若是但论着，休想道肯担饶。早停了俸追了钱断罢了。不是我千错万错，大刚来一还一报。(带云)他道我是大鹏金翅雕。哎哟！(唱)谁想那百姓每的口也是祸之门，舌是斩身刀。(下)第二折(皂隶人众排衙科，云)早衙清净，人马平安。(韩魏公上，诗云)造法容易执法难，徒流笞杖死相关。三尺由来天下命，精审刑名莫等闲。老夫姓韩名琦，宇稚圭，幼年进士及第，累蒙擢用。老夫一生公廉正直，与人秋毫无犯，凡官吏闻老夫之名，尽皆敛手回容。谢圣人可怜，进封魏国公之职。今因郑州官浊吏弊，往往陷害良民。奉圣人命，差老夫将来州刷卷，敕赐势剑金牌，先斩后奏。老夫随路打听的，说这郑州有个六案都孔目岳寿，说此人好生把持官府。老夫私行到岳寿门首，见吊着一个先生，老夫解放去了。不想有个祗侯人张千。问老夫要金帛，说岳寿是大鹏金翅雕，他是小雕儿。被老夫言语，教岳寿洗的脖子干净，明日绝早来州衙里试剑。岳寿听的这话，唬成了病，不得痊可。老夫来到衙门中刷卷，文案中无半点儿差错，不想此人是个能吏。左右，与我唤将孙福来者。(左右云)孙福何在？(孙福上，诗云)人道公门不可入，我道公门好修行。若将曲直无颠倒，脚底莲花步步生。小人孙福是也，在这郑州做着个令史。大人呼唤，须索见咱。(做见科，云)大人唤孙福那厢使用？(韩魏公云)孙福，唤你来不为别。因老夫日前私行到岳寿门首，他知是老夫，唬的在家成病，一卧不起。你今将着老夫俸钞十锭，送与岳寿做药资。传我的言语，等岳寿病好时，依旧六案中用他。你见了岳寿时，快来回老夫的话。(诗云)因岳寿遭人毁谤，遣孙福到家探望。若是他病症痊时，依旧在衙门勾当。(下)(孙福云)奉着大人言语，将着个锭俸银，送与岳寿做药资。不敢久停，往哥哥宅上走遭去来。(下)(正末抱病，旦同张千扶上)(正末云)大嫂，我眼见的无那活的人也，你好生看觑孩儿。这一会觉昏沉上来，你扶着我者。(正末发昏科)(旦悲科，云)孔目，你苏醒者。张千，拿衣服来，教孔目穿了者。(张千做穿衣科，正末醒科，云)大嫂，怎生大惊小怪的做甚么？(旦云)你才发昏来，与你穿上衣服了也。(正末云)怪道这等热燥，快脱了者，我身上衣服尽勾了也。(旦云)孔目，你平生吃辛受苦，阎闽下平日爱穿的几件衣服，你不穿了去，留下做甚么？(正末云)快脱了，我不穿去，且留着。(唱)【正宫】【端正好】你装裹我二十重，或是三十件。(旦云)你置下的合该你穿。(正末唱)你道是我置下我死合穿，知他土坑中埋我多深浅，装裹杀也无人见。(旦云)孔目，也尽我每一点的心。(正末唱)【滚绣球】妻也空费你心，你也索听我言。这衣服呵且休算万针千线，也不论旧絮新绵。你如今值着业冤，使着死钱。这衣服但存几件，(旦云)你命也不保留着他做甚么？(正末唱)怕你子母每受穷时典卖盘缠。比如包尸裹骨棺函内烂，把似遇节迎寒您子母每穿，省可里熬煎。(云)大嫂，你休大惊小怪的，等我歇息一会咱。(旦云)张千，你门首看着，但有人来探望，休着过来，孔目要歇息哩。(张千云)理会的。(孙福上，云)小人孙福是也。不想岳孔目哥哥，冲撞着韩魏公，得了这一惊，卧病不起。奉大人的台旨，着我探病走一遭去。可早来到也。(做见张千科，云)张千，哥哥病如何？(张千云)则有添无减。(孙福云)我奉韩魏公言语，来看哥哥的病，送这俸钞做药资。若好了时，依旧六案中重用哥哥哩。(张千云)快休题\"韩魏公\"三个宇，若提起\"韩魏公\"三个字，就唬死了哥哥。等我报去。(做见正末科，云)哥哥，有孙福在于门首。(正末云)谁在门首？(张千云)孙福来探哥哥病。(旦云)既有人来，孔目，我且回避。(正末云)大嫂不必回避，则恁的也要请他来说话，着他过来。(孙见科，云)哥哥病体若何？(正末云)兄弟请坐，你这些时在那里来？(孙福云)衙门中公事忙，您兄弟不曾来探望，哥哥休怪。您兄弟才奉韩魏公大人钧旨。(张千发科，云)呀呀！就唬杀了。(孙福云)着我送俸银来与哥哥，就问病体如何。若好了时，大人依旧用哥哥衙中办事。(正末云)大人则是迟了些儿，不济事了。大嫂你去装香来，和福童望衙门谢了者。(旦谢科)(正末云)兄弟，我如今觑天远入地近，眼见的无那活的人也。兄弟，我身没之后，别无所托。你是个志诚君子，我托妻寄子与你。你嫂嫂年纪小，孩儿娇痴，你勤勤的照觑照觑。(孙福云)兄弟知道。(正末云)大嫂，你熬些粥汤来我吃。(旦云)下次小的每，快熬粥汤去。(正末云)大嫂，你自己去，下次小的每不中用。(旦背云)我理会的了，那里是熬粥汤，他要和小叔叔说甚么话，故意儿着我熬粥汤去。你叔叔者。兄弟也，这福童孩儿跪着，就是我跪着一般。今世里则有饮酒食肉的朋友，那里有托妻寄子的朋友。我若有些好歹，别无以次人，止有福童孩儿。我有心待托妻寄子在兄弟跟前，怕兄弟有那穿不着的衣服，与孩儿一件半件穿，吃不了茶饭，与孩儿一碗半碗吃。(孙福云)哥哥为何？(正末云)我则怕久后迷了岳家的本姓。(唱)【倘秀才】也不索嘱付你千言万言，想着咱同衙府十年五年。(带云)倘我死之后。(唱)你是必打听着山妻，照顾着豚犬。他一头亡了夫主，废了家缘，(带云)您嫂嫂是个年少妇人家，(唱)他从来腼腆。(孙福云)哥哥放心，便怎生有这等事？(正末唱)【叨叨令】怕有那无廉耻谎汉子胡来缠，(孙福云)嫂嫂不比其他的人。(正末云)兄弟也，我死之后，有那等谎厮上门来。(唱)则你那无主意拙嫂嫂从来善，则要你无私曲好兄弟频来见，(带云)你见你那嫂子有不中处，你说不出来呵。(唱)着你那无面目的婶子儿便将他劝。(孙福云)着媳妇子劝些甚么？(正末云)着婶子劝道：姆姆，俺伯伯是人面上的人，你要爱惜行止。(唱)着言语劝他也么哥，着语劝他也么哥，岂不闻临危好与人方便？(旦上悲科，云)孔目，你怎生对着小叔叔说这等话那？(正末云)大嫂，这等近礼的话，我也难对你说。(旦云)则愿的无是无非，便有些好歹，你则放心，我一车骨头半车肉，我一马不皲两鞍，双轮不碾四辙，守着福童孩儿，直到老死也不嫁人。有你在时，三重门儿，也不曾出，休道你死了，我可出门去？(正末云)你道你不出门去，保守着不见人的面皮。我略说几件儿见人的勾当，与你听者。(旦云)你说我听。(正末唱)【倘秀才】或是祭先祖逢冬遇年，(云)到那冬年时节，月一十五，孩儿又小，上坟呵，大嫂，你可出去见人么？(旦云)我不去，着张千引着孩儿坟上烧纸便了。(正末云)这个且罢。(唱)或是待亲戚排筵坐筵，(云)福童孩儿娶媳妇，六亲相识每吃筵席，你不出去支待，着谁支待？(旦云)若有女客来，我便支待，若有男客来，着张千支待罢。(正末云)大嫂，若有呵。(唱)非五服内男儿不曾教见一见？则为你有人材多娇态，不老相正中年，(带云)我死之后。(唱)你休忘了大人家体面。(旦云)孔目，你但放心，我只不出去见人便了。(正未云)大嫂，你道你不见人？我有些好歹，一头地停丧在家，我往日相识的朋友，听的道岳孔目死了，他没的不来烧纸。张千兄弟在外执料，福童孩儿年纪幼小，家中再无一人，你不出去接待，可着谁人接待？(唱)【滚绣球】你必索迎门儿接纸钱，(旦云)孔目也，你直恁般多心。我着张千领着孩儿出去迎接，我只不见人便了。(正末云)可早一桩儿也，这个也罢。我死之后，停到一七者波，便停到二七者波，想着咱二十年儿女夫妇，你没的不送我到郊外。(唱)又索随灵车哭少年，(云)有那等年纪小的后生便道：岳孔目有个好浑家。三门四户不出，无人能勾得见，今日出来送岳也目的殡，咱看去来。(唱)那其间任谁都见，(带云)见了你这个中注模样，(唱)有那等厮图谋的贼汉心专。(云)有那谎汉每便道：这个是岳孔目的浑家。我久已后，好歹要娶了他。(唱)俺亲眷行除孝服，你爷娘行使会钱，(带云)俺的亲眷，你的爷娘，都肯了，只你不肯。(唱)他与你些打眼目的衣服头面，(云)你见了好衣服，好头面，那里还想我哩。(旦云)孔目也，我坚心守志，怎生肯嫁别人？(正末唱)你便守熬呵刚捱到服满三年。你嫁个知心可意新家长，(带云)哎哟，福童儿也，(唱)那里发付那有母无爷小业冤，就儿里难言。(孙福云)哥哥，俺嫂嫂不比其他妇女。(旦云)你说什么话，我和你二十年儿女夫妻，我怎肯做这般勾当？孔目，你则将息你那病，休胡说。假如有些好歹，我坚心守志。(正末云)我主意则是要你休嫁人。(唱)【脱布衫】我和你十七八共枕闷眠，二十载儿女姻缘。一脚地停尸在眼前，(带云)妻阿！(唱)则落的酒茶浇奠。【小梁州】怕不的痛哭灵堂守志坚，两泪涟涟。有那等赢奸卖俏俊官员，早聘下金钗钏，(带云)你见了呵，(唱)还守的几多年？【幺篇】那里想夫妻往日心厮恋，也是前世前缘。嘱付你小业冤，听爷劝。您娘别寻了缱绻，(带云)若有人与你金银钱物呵，(唱)你是必休、是必休接受买服钱。(孙福云)哥哥，如今官府难答应，哥哥平日所行，教与兄弟些。(正末云)我见旧官去呵。(唱)【倘秀才】笑里刀一千声抱怨，(带云)我见新宫到呵。(唱)马前剑有三千个利便。旧官行揩勒些东西，新官行过度些钱。见起由难似产，听得到照会紧如烟，做多少家罪谴。【滚绣球】新官若清得意虔，旧官若米得自然。(云)新官到任，衙门中事，必须问俺，我从头说一遍，再访之于旧官相同，所谓旧令尹之政，必以告新令尹。(唱)若是新官和旧官相见，旧尹政新尹合传。问衙事那个虚那个实，那个愚那个贤，议论咱六房中吏人-遍。咱那前程事，则消得旧官去新官行附耳低言。把那奸猾刁刺的州县里剖，将那清干忠直的向省部内迁，平地升仙。(云)兄弟，官府虽然这等，我又有法儿弥缝他，怎生出的咱手！(唱)【倘秀才】他那擎天柱官人每得权，俺拖地胆曹司又爱钱。(带云)兄弟也。(唱)你须知我六案间，峥嵘了这几年。也曾在饥喉中夺饭吃，冻尸上剥衣穿。便早死呵不敢怨天。(孙福云)哥哥，说的话多了，且养养精神者。(正末云)福童孩儿，趁我精细，再嘱付你几句：我死之后，你若长大，休做吏典，只务农业是本等。(唱)【滚绣球】儿呵！你学使牛学种田，你自养蚕自摘茧。农庄家这衣饭稳善，便刷卷呵我也只自安然。当军呵你自当，做夫呵快向前。剩纳些税粮丝绢，只守着本等家缘，你若不辞白屋农桑苦，免似你爷请受公门俸禄钱，无罪无愆。(云)大嫂，你来听我再嘱付几句。(唱)【三煞】妻呵！你将这干家私使心力二十年夫主相随见，把你这忒娇养正愚顽十一岁免家嘶可怜。教孩儿镇守亲娘，休遭继父，专记临终，莫忘遗言。若孩儿不官呵，教听些有理的公事，为民呵，教做些有理的营生，为吏呵，教取些有理的入钱。休教我这白骨头上作贱，我便死也口眼闭在黄泉。【二煞】你为夫上呵似孟光般举案非为谄，你为孩儿呵似陈母般埋金恰是贤。常则是户静门清，上和下睦，立计成家，众口流传。那时节保香名到省内，除杂役在官中，立绰楔在门前。教满城人钦羡，强如哭一万遍少年天。(旦悲科，云)孔目，你怎生说的这等。你就说到底，则不辱没你便了。(孙福云)哥哥，你省烦恼，将息你那病症。倘或哥哥有些好歹，若嫂嫂、侄儿少吃无穿，都在你兄弟身上。哥哥你放心。(正末云)多谢了兄弟。大嫂，我这一会昏沉上来，扶我前厅上去来。大嫂，你好生觑当孩儿，我说的话，你休忘了。(旦云)孔目，你苏醒者。(正末云)大嫂，有两个古人，你学一个，休学一个。(旦云)你教我学那一个？(正末唱)【煞尾】你学那守三贞赵真女罗裙包土将坟茔建，休学那犯十恶桑新妇彩扇题诗则将那墓顶扇。黑娄娄潮上涎，铁屑屑手腕软，直挺挺腿怎拳。铜斗儿家私不能勾擅，血点儿相识不能勾面，花朵般浑家不能勾恋，魔合罗孩儿不能勾见。半世团圆分福浅，则俺这三口儿相逢路儿远。(下)(孙福云)谁想哥哥身亡了也。我不敢久停久住，回相公话去。(下)(旦哭科，云)孔目身亡了。一壁厢破木造棺，停丧七日，高原选地，筑造坟墓，好好的埋葬他。(哭科，云)孔目，撇得俺子母每无主，则被你痛杀我也。(下)楔子(外扮阎王引判官、牛头、马面鬼上，诗云)未满瓶壶岂降灾，众生造业苦难捱。枪山剑树无边苦，及早修行作善来。吾神乃阴司阎罗王是也。冥司有十地阎君，掌管人间轮回六道。大抵尘世众生，举心动念，无非是罪，皆受大铁围山小铁围山罪苦。又有十八重地狱，虽然名目各别，总之受罪无私。今为阳世郑州奉宁郡有一人，乃是六案都孔目岳寿。平昔之时，吏权大重，造业极多，那更亵渎大罗神仙。此人阳寿已尽，死归冥路，必须定罪。鬼力与我摄过来者。(正末上，云)自家岳寿是也。阎神呼唤，须索见咱。(做见科)(阎王云)岳寿你知罪么？(正末云)小人不知罪。(阎王云)因为你在阳间，做六案都孔目，瞒心昧已，扭曲作直，造业极多，亵渎大罗神仙。牛头马面，烧起心鼎油镬，放上一文金钱，教岳寿自取。(牛头云)理会的。(正末云)罢、罢、罢！往日罪恶，今日我都见了也。(唱)【仙吕】【赏花时】火炕里消息我敢踏，油镬内钱财我敢拿，则为我能跳塔快轮铡。今日向阴司折罚，(牛头云)我一叉跳下油镬去。(正末慌科，唱)望着番滚滚热油叉。(吕洞宾冲上，云)岳寿你省也么？(正末云)呀！(唱)【幺篇】我手扯住环绦礼拜他，(吕洞宾云)岳寿，你晓得人有生死么？(正末云)师父救徒弟咱。(吕洞宾云)油锅虽热，全真不傍，苦海无边，回头是岸。岳寿你省也么？(正末云)徒弟省了也。(吕洞宾云)跟我出家去来。(正末云)情愿跟师父出家。(吕洞宾云)鬼力，且留下，等我见阎君去。(吕做见阎王科，阎王云)早知上仙到来，只合远接，接待不周，勿令见罪。(吕洞宾云)岳寿所犯何罪，叉入九鼎油锅？(阎王云)因他在阳间做六案都孔目，造罪极多，又触犯上仙，因此又入油镬。(吕洞宾云)上帝好生之德。阎君看贫道面上，免岳寿油镬之罪，化与贫道做个徒弟，放他回阳间去罢。(阎王云)待我看咱。(做望科，云)可怜也，岳寿的妻，将他尸骸焚化，还魂不的了也。(吕洞宾云)却怎了？阎君你再与我看一看去。(阎王云)待小圣再看去。(做看科，云)上仙，有今郑州奉宁郡东关里青眼老李屠的儿子小李屠死了三日，热气末断，着岳寿借尸还魂去？上仙可是如何？(吕洞宾云)好、好、好！岳寿，谁想你浑家将你尸骸烧化了，我如今着你借尸还魂，尸骸是小李屠，魂灵是岳寿，休迷了本来面目。若到人间，休恋着酒色财气，人我是非，贪嗔痴爱。你听者，前姓休移后姓莫改，双名李岳，道号铁拐。迷离阴府者。(正末云)大嫂你好狠也，把我多留几日，怕做甚么那？(唱)听的道烧了我尸骸，将我来没乱煞。俺妻子知他是怎生么？若放我回家儿半霎，只当似枯树上再开花。(下)(吕洞宾云)岳寿还魂去了也。此人到的阳问，见那酒色财气，人我是非，贪嗔痴爱。等他功成行满，贫道再去点化他。(诗云)我着他阎王殿上除生死，紫府宫中立姓名。指开海角天涯路，免得迷人大道行。(下)(阎王云)领上仙法旨，送岳寿生魂直至李屠家借尸还魂去。岳寿，你好有缘也。(诗云)人之生死在吾前，贵贱荣枯能几年。今朝岳寿还魂去，异日当为洞府仙。(下)第三折(净扮孛老引旦、俫上，云)老汉姓李，是这郑州东关里屠户。父母生我时，眼上有一块青，人顺口叫我做青眼李屠。嫡亲的四口儿，这个是媳妇儿，这个是孙子。孩儿是小李屠，不幸患病死了。今日三日也，心上还有些热，孩儿着众街坊抬出来我看。(众人抬正末出科)(孛老云)孩儿，你苏醒者，兀的不痛杀我也。(正末做还魂科)(唱)【双调】【新水令】只俺个把官猾吏堕阿鼻，多谢得吕先生化为徒弟。家里啼哭杀娇养子，没乱杀脚头妻。生死轮回，一去了早三日。(云)大嫂、张千、福童，你在那里也？(孛老云)谢天地，孩儿还魂了也。(正末云)口退！兀那村老子，你有甚么事到衙门里告去，怎生直来到我卧房中？(孛老云)我是你的父亲，这是你媳妇、儿子，你怎么不认的了？(正末唱)【沽美酒】知道他准是谁？我将你记一记，委实、委实不认的。(旦儿云)李屠，你不认的我么？我是你浑家。(孛老云)孩儿，你怎生说这等话？孩儿，我是你父亲，你魂迷了，忘记了也。(正末唱)却怎生一发的闹起，知他是甚亲戚？【太平令】依旧有青天白日，则不见幼子娇妻。我才离了三朝五日，儿也这其间哭的你一丝两气。我如今在这里，不知他在那里，几时得父子夫妻完备？(云)张千，你与我拿将下去。(孛老云)孩儿，怎生说这话？我是你爹爹。(正末云)我倒是你公公哩。(孛老云)你听我说，你是我儿子小李屠，今日死了三日也，心头有些热，不曾送出去。今日你还魂来了，怎生不认的我了？(旦儿云)李屠，我是你浑家，怎生不认的？(正末云)休要大惊小怪的，等我寻思咱。(做沉吟科，背云)我是岳寿，骂了韩魏公，得了这一惊，唬死了。我死至阴府，阎君将我叉入九鼎油镬。是吕先生救了，着我还魂。谁想岳大嫂烧了我的尸骸，着我借尸还魂。尸骸是李屠的，魂灵是岳寿的。这里敢是李屠家里，我待看岳大嫂和福童孩儿，怎生得去？只除是这般。(向众云)我虽是还魂回来，我这三魂不全，一魂还在城隍庙里，我自家取去。(孛老云)媳妇儿，快收拾香纸，咱替孩儿取魂去。(旦儿云)爷！休教他去。(正末云)我自家取去，您是生人，惊散了我的魂灵，我又是死的了。你休来，我自己取去。(正末起身，跌倒科，云)哎哟！跌杀我也。(孛老云)孩儿，你一条腿瘸，你走不动。(旦儿云)你一了瘸。(正末云)怎生腿瘸？师父也，把似你与我个完全尸首，怕做甚么呢？(孛老云)你有一条拐，我拿将来你拄着，你便行的动。(正末云)将来，将来。(做柱拐起身行科，旦儿云)我扶将你去。(正末云)靠后，我自家取去。(旦儿云)你休去，你且歇一日，明日取去。(正末喝云)靠后。(做出门科)(孛老云)着他先行，俺随后跟将去。(同旦儿下)(正末云)我想当初做吏人时，扭曲作直，瞒心昧已，害众成家。往日罪过，今日折罚，都是那一管笔。(诗云)可正是七寸逍遥管，三分玉兔毫。落在文人手，胜似杀人刀。(唱)【雁儿落】则我那一管笔扭曲直，一片心瞒天地。一家儿享富贵，一辈儿无差役。(云)我当初做吏人时，挣将来的东西，妻儿老小都受用了。(唱)【得胜令】俺只道一世里吃不尽那东西，谁承望半路里脚残疾。为甚么尸首儿登途慢，则为我魂灵儿探爪迟。则为当日，骂韩魏公一场怕一场气，至如今日，(带云)若有人说：脑背后韩魏公来也。(唱)哎哟！唬的我一脚高一脚低。【庆东原】为甚我今日身不正，则为我往常心不直，和那鬼魂灵不能勾两脚踏实地。至如省里部里，台里院里，咱只说府里州驻。他官人每一个个要为国不为家，怎知道也似我说的行不的。(做回看科，云)休来！休来！我到城隍庙取魂灵去也。想我死不多时，岳大嫂便把我尸骸焚化了。这嫁人事，知他又是怎的？我索行动些。(唱)【川拨棹】俺自从做夫妻二十年几曾离了半日，早起去衙里便是分离。晚夕来到家里，那场欢喜。满门贤惠，一划精细，要一供十，举案齐眉，那些夫妻道理。听的当远差教休出去，早教我推病疾，今日受烦恼有甚尽期。【七弟兄】那一七，二七，哭啼啼，尽七少似头七泪。亲人约束外人欺，独自坐地独自睡。【梅花酒】看看的过百日，官事又萦羁，衣食又催逼，儿女又央及。那婆娘人材迭七八分，年纪勾四十岁。不争我去的迟，被那家使心力，使心力厮搬递，厮搬递卖东西，卖东西到家里，到家里看珠翠，看珠翠寄钗篦，寄钗篦定成计，定成计使良媒，使良媒怎支持，怎支持谎人贼。【收江南】我只怕谎人贼营勾了我那脚头妻，脚头妻害怕便依随，依随了一遍怎相离？我如今在这里，(云)适才李屠的浑家，也有些颜色。着我就这里不中。(唱)我这里得便宜，俺浑家敢那里落便宜。(带云)我想这做屠户的，虽是杀生害命，还强似俺做吏人的瞒心昧己，欺天害人也。(唱)【太清歌】他退猪汤不热如俺浓研的墨，他杀狗刀不快如俺完成笔。他虽是杀生害命为家计，这恶业休提。俺请受了人几文钱改是成非，似这般所为，碜可可的活取民心髓，抵多少猪肝猪蹄。也则是秤大小为生过日，不强似俺着人脓血换人衣。【川拨棹】想当初去衙里，马儿上稳坐地。挺着腰肋，捻着髭须。引着亲随，傲着相知。似那省官气势，到如今折罚来直恁的。(云)你每休跟的我来，惊了我魂灵，我又是死的也。呀！左右无人，这影儿可是谁的？可原来是我的。(做摸头发髭须科，云)天也，怎生变得我这等模样了？(唱)【鸳鸯煞】却怎生鬅松着头发胡着个嘴，划地拄着条粗拐瘸着条腿。往常我请俸禄修养的红白，饮羊羔将息的丰肥。畅道我残病身躯，丑诧面皮，穿着这褴缕衣服，呸！可怎生闻不的这腥膻气。到家里见了俺那幼子娇妻，将我这借尸首的魂灵儿敢不认得。(下)第四折(岳旦领俫儿上，云)妾身岳寿的浑家是也。自俺孔目亡过之后，韩魏公大人与俺立了个节妇牌，说俺岳寿是个能吏，因唬死了，与俺重修房舍门楼，一应闲杂人等，不许上俺门来。今日要与孔目看经做好事，我着张千与孙福叔叔，请僧人去了，怎生不见来？下次小的每，门首看着，若来时报复我知道。(正末上，云)自家岳寿便是，望我大嫂和孩儿去，忘了我家住处，试问人咱。(向古门道问科，云)兀那大哥，那里是岳孔目住处。(内应，云)那新门楼就是。自从岳孔目死了，韩魏公大人见他是个能吏，与他修理门楼房屋，但凡闲杂人等，不许上门哩。(正末云)量岳寿有何德能，着大人这般用心也。(唱)【中吕】【粉蝶儿】大院深宅，闲杂人赶离门外，与亡灵累七修斋。则俺那守服的妻，带孝的子，争知我在也不在。若听的岳孔目回来，孩儿每那一场大惊小怪。【醉春风】则俺情意重如山，那里也侯门深似海。(做叫门，云)岳大嫂开门来。(岳旦开门，云)一个鏖槽叫化头，出去！(做推倒末科)(正末唱)出门来推了个脚梢天，这婆娘不将我睬，睬！(带云)大嫂，你不睬也罢。(唱)怎将我擘面拳敦，涌身推抢，那里降阶接待。(岳旦云)这厮说话有些蹊跷。你是甚么人？(正末云)大嫂，我是你丈夫岳寿。(岳旦云)这厮胡说。俺那丈夫这般模样？好要便宜，拖这厮往官司去。你说你是岳孔目，当初怎生死了来？说的是，万事都休；说的不是，不道的饶了你哩。(正末云)你也说的是。你听我说：当日我与张千接韩魏公不着，来家吃饭，见一个先生在咱门首大哭三声，大笑三声，骂福童孩儿做无爷业种，骂你做寡妇，骂我做没头鬼，被我使张千吊在门首。不知那里走将一个庄家老子，解放的去了。我骂他老无知，张千又对他说什么我是大鹏金翅雕，他是小雕儿。不想那老子可正是韩魏公。我得了这一惊，唬死了。到于阴府，阎君将我叉入九鼎油镬。多亏了吕洞宾师父救了我，着我还魂。被你烧了我的尸骸，着我借东关里青眼老李屠的儿子小李屠的尸首，借尸还魂，我一迳的来看你子母每。想当日韩魏公着我洗的脖子干净，绝早来州衙里试剑去。则一句儿。(唱)【十二月】唬的我忘魂丧魄，谢吕洞宾免难除灾。阎罗王饶过我性命，你把岳孔目烧毁了尸骸。一灵儿无处百刂划，空教人雨泪盈腮。【尧民歌】我一灵儿先到望乡台，将这李屠尸首借回来。为孤儿寡妇动情怀，因此上瘸足兼跛足践尘埃。哀也波哉，特地望你来，怎下的推我出宅门外。(岳旦云)原来是也目借尸还魂，这等你且进来。(正未唱)【红绣鞋】贤达妇将咱休怪，这奸猾心把你胡猜。盖世间那个不是水性女裙钗，把亲夫殡抬出去，不曾把后老子招将来？我比你倒拄着一半拐。(岳旦云)孔目，你怎生这等模样了？(正末唱)【喜春来】我往常见那有钱无理的慌分解，见有理无钱的即便拍，瞒心昧己觅钱财。为甚我两个脚一个歪，也是我前世不修来。(岳旦云)孔目，你坐着，孙福、张千请僧人去了，敢待来也。(孙福、张千上，云)今日是俺哥哥的头七，请了几个和尚，买了些纸札，与哥哥看经。来到门首。俺见嫂嫂去来。(做见正末科，云)嫂嫂，怎生伴着个叫化的坐，是什么模样？拿棍来打这厮。(正末唱)【迎仙客】一个家嗔忿忿，一个家闹咳咳，改不了司房里欺人恶性格。孙福咱相识二十年，张千你随我六七载。哎，没上下村材，怎不把岳孔目哥哥拜？(岳旦云)这人不是叫化的，是你哥哥岳孔目。(张千云)呸！俺哥哥怎生这般嘴脸？(正末云)孙福、张千，我是你哥哥岳寿。(张千云)你道是岳孔目，你怎生死了来？(正末云)我借李屠尸首还魂回来，你怎生不认我？(孙福、张千做悲科，云)原来是孔目哥哥借尸还魂了也。(孛老同旦儿上，云)我远远的跟着，孩儿往这一家里去了也，只得跟进去。(做见科，云)孩儿，你在这里做甚么？咱回家去来。(正末云)这是俺家里。(岳旦云)这是我的夫主。(李旦云)他是我的丈夫。(众争认科)(张千夺拐打孛老科)(正末做劝，跌倒科，云)张千，我须有些瘸。(张千发科，云)你可不早说与我。(孛老云)我家的儿子认了别人，更待干罢。俺去告官去来。(众同下)(韩魏公引从人上，排衙科，云)老夫韩琦是也。今日升厅，坐起早衙，左右的喝撺厢。(孛老、李旦、孙福、张千、岳旦、傈儿、正末同上)(孛老云)冤屈！冤屈！(韩魏公云)甚么人叫冤屈？左右与我拿过来。(做拿科)(韩魏公云)兀那老子，你告甚么？(孛老云)相公可怜见。小人是李屠，有我的儿子小李屠，死了三日，如今还魂回来。他说一灵儿在城隍庙里，他自取去。谁想走到这个人家里去，就不来家，不肯认我。他是我的孩儿，相公，与我做主咱。(岳旦云)相公可怜见，则他便是我丈夫岳寿。(韩魏公问正末科，云)兀那厮，你端的是谁家人？(正末云)则我是岳寿，借尸还魂回来也。(韩魏公云)你说你是岳寿，你当初怎么死了来？你说一遍我听。(正末云)相公可怜见，听岳寿细说一遍咱。(韩魏公云)你说的是，万事罢论；说的不是，左右安排下势剑铜铡，决不饶恕。(正末唱)【普天乐】为相公有声名，因小人多粘带。小人有铜肝铁胆，相公有势剑金牌。魂灵儿归地府，死尸儿焚郊外。死尸儿焚了魂灵儿在，谢吕先生救得回来。因此上更名改姓，瘸膁跛足，换骨抽胎。(孛老云)你是我的儿，跟我家去。(正末云)我不跟你去。(韩魏公云)你因何不跟他去？(正末唱)【快活三】恁的官法严把牛马宰，你见行市紧早母猪灾。悬羊头卖狗肉赖人财，倚仗着秤儿小刀儿快。(孛老云)相公，他不跟我去，一棍打杀了，大家都不要。(正末唱)【鲍老催】你正是拾的孩儿落的摔，待将我细切薄批卖。(韩魏公云)这桩事，着老夫怎生下断？(吕洞宾冲上科，云)韩魏公，休错断了事也。(正末唱)有德行的吾师恰到来，我这里掂脚舒腰拜。好着我慌慌乱乱，劳劳嚷嚷，怨怨哀哀。(吕洞宾云)岳寿，你省了也么？(正末云)弟子省了也，情愿跟师父出家去。(唱)【上小楼】我如今把玉锁顿开，金枷不带。撇了酒色，辞了财气，跳出墙来。上的街，化了斋，别无妨碍，只望完全了乞儿皮袋。【幺篇】抹了钵盂，装在布袋。褴褴缕缕，悲悲邓邓，往往来来。拄着拐，穿草鞋，麻袍宽袂。但得个无烦恼，恰胜似紫袍金带。(吕洞宾云)徒弟，则今日跟我朝元去来。(正末云)岳大嫂，好看福童孩儿。李大嫂，你承奉李老人家。师父；弟子情愿出家去。(做拜谢韩魏公同吕洞宾下)(韩魏公云)岳寿已跟吕洞宾修仙去了，你等也不必争论，各自回家去罢。(断云)老夫为官断事今已老，这等借尸还魂从古少。要知大罗仙径本非遥，只是世人眼孔生来小。你也莫思夫主再回来，你也，休想孩儿重认了。不如各自归家早早修，免被是非人我空劳扰。(同下)(正末上，唱)【耍孩儿】从今日填还了妻子冤家债，我心上别无挂碍。拜辞了人我是非乡，拂绰了满面尘埃。名缰利锁都教剖，意马心猿尽放开。也只怕尊师怪，远离尘世，近访天台。(众仙队子上，奏乐科)(吕洞宾云)众仙长都来了也，李岳跟我朝元去来。(正末唱)【二煞】汉钟离有正一心，吕洞宾有贯世才，张四郎曹国舅神通大，蓝采和拍板云端里响，韩湘子仙花腊月里开，张果老驴儿快。我访七真游海岛，随八仙赴蓬莱。(吕洞宾云)您众人听者：这的是李屠的尸首，岳寿的魂灵，我着他借尸还魂来。(词云)贫道再降临凡世，度你个掌刑名主文司吏。因为有道骨仙风，误堕入酒色财气。惧怕那韩魏公命染黄泉，就阴府化为徒弟。李屠家借尸还魂，终不脱腥膻臭秽。煅炼就地水火风，合养定元阳真气。跟贫道证果朝元，拜三清同朝玉帝。(正末拜谢科，唱)【煞尾】你着我侧着身云雾里行，瘸着腿波面上踹。屠户家脚起全凭着拐，则俺这令史每心平过的海。题目韩魏公断借尸还魂正名吕洞宾度铁拐李岳","dynasty":"元代","title":"杂剧·吕洞宾度铁拐李岳"}
{"author":"杜汪","content":"规广前贤迹，相期幸有君。搜奇辱佳句，纪实待高文。古木风长悄，阴崖日易曛。何时陪胜赏，举手上霄云。","dynasty":"宋代","title":"□韵呈徐□勘□□□"}
{"author":"杜汪","content":"湖南清绝地，长夏想为情。六月风日冷，炎天冰雪生。蓬莱如可到，心迹喜双清。去郭轩楹敞，幽居不用名。","dynasty":"宋代","title":"集杜工部句咏寒亭"}
{"author":"杜汪","content":"作尉穷谷僻，官高何足论。温温有风味，忆昔李公存。","dynasty":"宋代","title":"集工部句题暖谷"}
{"author":"薛道衡","content":"入春才七日，离家已二年。人归落雁后，思发在花前。","dynasty":"隋代","tags":"古诗三百首，思乡","title":"人日思归"}
{"author":"薛道衡","content":"垂柳覆金堤，蘼芜叶复齐。水溢芙蓉沼，花飞桃李蹊。采桑秦氏女，织锦窦家妻。关山别荡子，风月守空闺。恒敛千金笑，长垂双玉啼。盘龙随镜隐，彩凤逐帷低。飞魂同夜鹊，倦寝忆晨鸡。暗牖悬蛛网，空梁落燕泥。前年过代北，今岁往辽西。一去无消息，那能惜马蹄。","dynasty":"南北朝","tags":"乐府，写景，闺怨","title":"昔昔盐"}
{"author":"薛道衡","content":"高秋白露团。上将出长安。尘沙塞下暗。风月陇头寒。转蓬随马足。飞霜落剑端。凝云迷代郡。流水冻桑干。烽微桔槔远。桥峻辘轳难。从军多恶少。召募尽材官。伏堤时卧鼓。疑兵乍解鞍。柳城擒冒顿。长坂纳呼韩。受降今更筑。燕然已重刊。还嗤傅介子。辛苦刺楼兰。","dynasty":"南北朝","title":"出塞一"}
{"author":"薛道衡","content":"边庭烽火惊。插羽夜征兵。少昊腾金气。文昌动将星。长驱鞮汗北。直指夫人城。绝漠三秋暮。穷阴万里生。寒夜哀笛曲。霜天断鴈声。连旗下鹿塞。叠鼓向龙庭。妖云坠虏阵。晕月遶胡营。左贤皆顿颡。单于已系缨。绁马登玄阙。钩鲲临北溟。当知霍骠骑。高第起西京。","dynasty":"南北朝","title":"出塞二"}
{"author":"薛道衡","content":"我本良家子。充选入椒庭。不蒙女史进。更失画师情。蛾眉非本质。蝉鬓改真形。专由妾命薄。误使君恩轻。啼沾渭桥路。叹别长安城。夜依寒草宿。朝逐转蓬征。却望关山逈。前瞻沙漠平。胡风带秋月。嘶马杂笳声。毛裘易罗绮。毡帐代金屏。自知莲脸歇。羞看菱镜明。钗落终应弃。髻解不须萦。何用单于重。讵假阏氏名。駃騠聊强食。筒酒未能倾。心随故乡断。愁逐塞云生。汉宫如有忆。为视旄头星。","dynasty":"南北朝","title":"昭君辞"}
{"author":"薛道衡","content":"江南地远接闽瓯。山东英妙屡经游。前瞻叠障千重阻。却带惊湍万里流。枫叶朝飞向京洛。文鱼夜过历吴洲。君行远度茱萸岭。妾住长依明月楼。楼中愁思不开嚬。始复临窻望早春。鸳鸯水上萍初合。鸣鹤园中花并新。空忆常时角枕处。无复前日画眉人。照骨金环谁用许。见胆明镜自生尘。荡子从来好留滞。况复关山远迢递。当学织女嫁牵牛。莫作姮娥叛夫壻。偏讶思君无限极。欲罢欲忘还复忆。愿作王母三青鸟。飞去飞来传消息。丰城双剑昔曾离。经年累月复相随。不畏将军成久别。只恐封侯心更移。","dynasty":"南北朝","title":"豫章行"}
{"author":"薛道衡","content":"省方遵往册。游豫叶前经。金吾朝戒道。校尉晚巡营。重峦下飞骑。绝浦渡连旌。涧水寒逾咽。松风远更清。方观翠华反。簪笔上云亭。","dynasty":"南北朝","title":"从驾幸晋阳诗"}
{"author":"薛道衡","content":"旌门临古堞。徼道度深隍。月冷疑秋夜。山寒落夏霜。遥空澄暮色。清景散余光。笳声喧陇水。鼓曲噪渔阳。沉郁兴神思。眺听发天章。嵩岱终难学。丘陵徒自强。","dynasty":"南北朝","title":"奉和月夜听军乐应诏诗"}
{"author":"薛道衡","content":"玄功复禹迹。至德去汤罗。玉关亭障远。金方水石多。八川兹一态。万里导长波。惊流注陆海。激浪象天河。鸾旗历岩谷。龙穴暂经过。西老陪游宴。南风起咏歌。庶品蒙仁泽。生灵穆太和。微臣惜暮景。愿驻鲁阳戈。","dynasty":"南北朝","title":"奉和临渭源应诏诗"}
{"author":"薛道衡","content":"灞陵因静退。灵沼暂徘徊。新船木兰檝。旧宇豫章材。荷心宜露泫。竹径重风来。鱼潜疑刻石。沙暗似沉灰。琴逢鹤欲舞。酒遇菊花开。羇心与秋兴。陶然寄一杯。","dynasty":"南北朝","title":"秋日游昆明池诗"}
{"author":"薛道衡","content":"相望山河近。相思朝夕劳。龙门竹箭急。华岳莲花高。岳高嶂重叠。鸟道风烟接。遥原树若荠。远水舟如叶。叶舟旦旦浮。惊波夜夜流。露寒洲渚白。月冷函关秋。秋夜清风发。弹琴即鉴月。虽非庄舃歌。吟咏常思越。","dynasty":"南北朝","title":"敬酬杨仆射山斋独坐诗"}
{"author":"薛道衡","content":"寂寂无与晤。朝端去总戎。空庭聊步月。闲坐独临风。临风时太息。步月山泉侧。朝朝散霞彩。暮暮澄秋色。秋色遍皋兰。霞彩落云端。吹旌朔气冷。照剑日光寒。光寒塞草平。气冷咽笳声。将军献凯入。蔼蔼风云生。","dynasty":"南北朝","title":"重酬杨仆射山亭诗"}
{"author":"薛道衡","content":"仗节遵严会。扬舲泝急流。征涂非白马。水势类黄牛。跳波鸣石碛。溅沫拥沙洲。岸回槎倒转。滩长船却浮。缘崖频断挽。挂壁屡移钩。还忆青丝骑。东方来上头。","dynasty":"南北朝","title":"入郴江诗"}
{"author":"薛道衡","content":"连旌映潊浦。叠鼓拂沙洲。桃花长新浪。竹箭下奔流。塞云临远舰。胡风入阵楼。剑拔蛟将出。骖惊鼋欲浮。鴈书终立效。燕相果封侯。勿恨关河远。且宽边地愁。","dynasty":"南北朝","title":"渡北河诗"}
{"author":"薛道衡","content":"京洛重新年。复属月轮圆。云间璧独转。空里镜孤悬。万方皆集会。百戏尽来前。临衢车不绝。夹道阁相连。惊鸿出洛水。翔鹤下伊信。艳质回风雪。笙歌韵管弦。佳丽俨成行。相携入戏场。衣类何平叔。人同张子房。高高城里髻。峨峨楼上妆。罗裙飞孔雀。绮带垂鸳鸯。月映班姬扇。风飘韩寿香。竟夕鱼负灯。彻夜龙衔烛。欢笑无穷已。歌咏还相续。羗笛陇头吟。胡舞龟兹曲。假面饰金银。盛服摇珠玉。宵深戏未阑。兢为人所难。卧驱飞玉勒。立骑转银鞍。纵横既跃剑。挥霍复跳丸。抑扬百兽舞。盘跚五禽戏。狻猊弄斑足。巨象垂长鼻。青羊跪复跳。白马回旋骑。忽覩罗浮起。俄看郁昌至。峯岭既崔嵬。林丛亦青翠。麋鹿下腾倚。猴猿或蹲跂。金徒列旧刻。玉律动新灰。甲荑垂陌柳。残花散苑梅。繁星渐寥落。斜月尚徘徊。王孙犹劳戏。公子未归来。共酌琼酥酒。同倾鹦鹉杯。普天逢圣日。兆庶喜康哉。","dynasty":"南北朝","title":"和许给事善心戏场转韵诗"}
{"author":"薛道衡","content":"凈土连幽谷。宝塔对危峯。林栖丹穴凤。地迩白沙龙。独岩楼逈出。复道阁相重。洞开朝雾敛。石湿晓云浓。高筱低云盖。风枝响和钟。檐阴翻细柳。涧影落长松。珠桂浮明月。莲座吐芙蓉。隐沦徒有意。心迹未相从。","dynasty":"南北朝","title":"展敬上凤林寺诗"}
{"author":"薛道衡","content":"上圣家寰字。威略振边陲。八维穷眺览。千里曳旌旗。驾鼋临碧海。控骥践瑶池。曲浦腾烟雾。深浪骇鲸螭。","dynasty":"南北朝","title":"从驾天池应诏诗"}
{"author":"薛道衡","content":"长廊连紫殿。细雨应黄梅。浮云半空上。清吹隔池来。集凤桐花散。胜龟莲叶开。幸逢为善乐。频降济时才。","dynasty":"南北朝","title":"梅夏应教诗"}
{"author":"薛道衡","content":"流火稍西倾。夕影遍曾城。高天澄远色。秋气入蝉声。","dynasty":"南北朝","title":"夏晚诗"}
{"author":"薛道衡","content":"故年随夜尽。初春逐晓生。方验从军乐。饮至入西京。","dynasty":"南北朝","title":"岁穷应教诗"}
{"author":"薛道衡","content":"昔时应春色。引渌泛清流。今来承玉管。布字改银钩。","dynasty":"南北朝","title":"咏苔纸诗"}
{"author":"薛道衡","content":"高秋白露团，上将出长安。尘沙塞下暗，风月陇头寒。转蓬随马足，飞霜落剑端。凝云迷代郡，流水冻桑乾。烽微桔槔远，桥峻辘轳难。从军多恶少，召募尽材官。伏堤时卧鼓，疑兵乍解鞍。柳城擒冒顿，长坂纳呼韩。受降今更筑，燕然已重刊。还嗤傅介子，辛苦刺楼兰。","dynasty":"隋代","title":"出塞二首和杨素其一"}
{"author":"薛道衡","content":"边庭烽火惊，插羽夜徵兵。少昊腾金气，文昌动将星。长驱鞮汗北，直指夫人城。绝漠三秋暮，穷阴万里生。寒夜哀笛曲，霜天断雁声。连旗下鹿塞，叠鼓向龙庭。妖云坠虏阵，晕月绕胡营。左贤皆顿颡，单于已系缨。绁马登玄阙，钩鲲临北溟。当知霍骠骑，高第起西京。","dynasty":"隋代","title":"出塞二首和杨素其二"}
{"author":"薛道衡","content":"荡子从来好留滞，况复关山远迢递。当学织女嫁牵牛，莫作姮娥叛夫婿。偏讶思君无限极，欲罢欲忘还复忆。愿作王母三青鸟，飞去飞来传消息。丰城双剑昔曾离，经年累月复相随。不畏将军成久别，只恐封侯心更移。","dynasty":"隋代","title":"豫章行其二"}
{"author":"薛道衡","content":"连旌映溆浦，叠鼓拂沙洲。桃花长新浪，竹箭下奔流。塞云临远舰，胡风入阵楼。剑拔蛟将出，骖惊鼋欲浮。雁书终立效，燕相果封侯。勿恨关河远，且宽边地愁。","dynasty":"隋代","title":"渡北河诗"}
{"author":"薛道衡","content":"净土连幽谷，宝塔对危峰。林栖丹穴凤，地迩白沙龙。独岩楼迥出，复道阁相重。洞开朝雾敛，石湿晓云浓。高筱低云盖，风枝响和钟。檐阴翻细柳，涧影落长松。珠桂浮明月，莲座吐芙蓉。隐沦徒有意，心迹未相从。","dynasty":"隋代","title":"展敬上凤林寺诗"}
{"author":"岑毓","content":"十里风烟辟草莱，炎方今幸太平开。汉庭已羡南阳治，粤岭重看渤海才。豺虎蒿原知远敛，燕鸿耕陇且飞回。专城保障从兹日，伫见勋名列上台。","dynasty":"明代","title":"咏新辟邑城"}
{"author":"叶法善","content":"昔在禹馀天，还依太上家。忝以掌仙录，去来乘烟霞。暂下宛利城，渺然思金华。自此非久住，云上登香车。适向人间世，时复济苍生。度人初行满，辅国亦功成。但念清微乐，谁忻下界荣。门人好住此，翛然云上征。退仙时此地，去俗久为荣。今日登云天，归真游上清。泥丸空示世，腾举不为名。为报学仙者，知余朝玉京。","dynasty":"唐代","title":"留诗"}
{"author":"叶法善","content":"昔在禹余天，还依太上家。忝以掌仙录，去来乘烟霞。暂下宛利城，渺然思金华。自此非久住，云上登香车。适向人间世，时复济苍生。度人初行满，辅国亦功成。但念清微乐，谁忻下界荣。门人好住此，翛然云上征。退仙时此地，去俗久为荣。今日登云天，归真游上清。泥丸空示世，腾举不为名。为报学仙者，知余朝玉京。","dynasty":"唐代","title":"留诗"}
{"author":"叶法善","content":"适向人间世，时复济苍生。度人初行满，辅国亦功成。但念清微乐，谁忻下界荣。门人好住此，翛然云上征。","dynasty":"隋代","title":"留诗其二"}
{"author":"唐珏","content":"松江舍北。正水落晚汀，霜老枯荻。还见青匡似绣，绀螯如戟。西风有恨无肠断，恨东流、几番潮汐。夜灯争聚微光，挂影误投帘隙。更喜荐、新篘玉液。正半■含黄，一醉秋色。纤手香橙风味，有人相忆。江湖岁晚听飞雪，但沙痕、空记行迹。至今茶鼎，时时犹认，眼波愁碧。","dynasty":"宋代","title":"桂枝香（天柱山房拟赋蟹）"}
{"author":"唐珏","content":"马箠问髐形，南面欲起语。野麕尚屯束，何物敢盗取。余花拾飘荡，白日哀后土。六合忽怪事，蜕龙挂茅宇。老天鉴区区，千载护风雨。","dynasty":"宋代","title":"冬青行二首"}
{"author":"唐珏","content":"冬青花，不可折，南风吹凉积香雪。遥遥翠盖万年枝，上有凤巢下龙穴。君不见犬之年羊之月，霹雳一声天地裂。","dynasty":"宋代","title":"冬青行二首"}
{"author":"唐珏","content":"渐沧浪、冻痕消尽。琼丝初漾明镜。鲛人夜翦龙髯滑，织就水晶帘冷。凫叶净。最好似、嫩荷半卷浮晴影。玉流翠凝。早枯豉融香，红盐和雪，醉齿嚼清莹。功名梦，曾被秋风唤醒。故人应动高兴。悠然世味浑如水，千里旧怀谁省。空对影。奈回首、姑苏台畔愁波暝。烟寒夜静。但只有芳洲，苹花共老，何日泛归艇。","dynasty":"宋代","title":"摸鱼儿（紫云山房拟赋莼）"}
{"author":"唐珏","content":"蜡痕初染仙茎露，新声又移凉影。佩玉流空，绡衣翦雾，几度槐昏柳暝。幽窗睡醒。奈欲断还连，不堪重听。怨结齐姬，故宫烟树翠阴冷。当时旧情在否，晚妆清镜里，犹记娇鬓。乱咽频惊，余悲渐杳，摇曳风枝未定。秋期话尽。又抱叶凄凄，暮寒山静。付与孤蛩。苦吟清夜永。","dynasty":"宋代","title":"齐天乐（余闲书院拟赋蝉）"}
{"author":"陈义","content":"平生只被今朝误。今朝却把平生补。重午一年期。斋僧只待时。主人恩义重。两载蒙恩宠。清净得为僧。幽闲度此生。","dynasty":"未知","title":"菩萨蛮·平生只被今朝误"}
{"author":"陈义","content":"包中香黍分边角。彩丝剪就交绒索。樽俎泛菖蒲。年年五月初。主人恩义重。对景承欢宠。何日玩山家。葵蒿三四花。","dynasty":"未知","title":"菩萨蛮·包中香黍分边角"}
{"author":"陈义","content":"天生体态腰肢细。新词唱彻歌声利。出口便清奇。扬尘簌簌飞。主人恩义重。宴出红妆宠。便要赏新荷。时光也不多。","dynasty":"未知","title":"菩萨蛮·天生体态腰肢细"}
{"author":"陈义","content":"去年共饮菖蒲酒。今年却向僧房守。好事更多磨。教人没奈何。主人恩义重。知我心头痛。待要赏新荷。争知疾愈麽。","dynasty":"未知","title":"菩萨蛮·去年共饮菖蒲酒"}
{"author":"陈义","content":"白莲呈瑞水云东，谁识天公巧用工。并蒂亭亭开处异，双花灼灼本来同。恍疑秦晋连封国，犹讶娥英偶并宫。和气兆祥当此日，群黎咸诵乐年丰。","dynasty":"明代","title":"状元瑞莲一茎三花"}
{"author":"邓廷桢","content":"关河冻合梨云，冲寒犹试连钱骑。思量旧梦，黄梅听雨，危阑倦倚。披氅重来，不分明出，可怜烟水。算夔巫万里，金焦两点，谁说与，苍茫意？却忆蛟台往事，耀弓刀，舳舻天际。而今剩了，低迷鱼艇，模粘雁字。我辈登临，残山送暝，远江延醉。折梅花去也，城西炬火，照琼瑶碎。","dynasty":"清代","tags":"写雪，爱国，壮志，品格","title":"水龙吟·雪中登大观亭"}
{"author":"邓廷桢","content":"召伯湖千顷，鸣榔处处闻。沙痕随岸尽，帆影隔堤分。雾重湿如雨，鸦多飞作云。联吟兴不减，把酒话斜曛。","dynasty":"清代","title":"召伯湖"}
{"author":"邓廷桢","content":"万里伊丽水，西流不奈何。驱车临断岸，落木起层波。远影群鸥没，寒声独雁过。河梁终古意，击剑一长歌。","dynasty":"清代","title":"伊丽河上"}
{"author":"邓廷桢","content":"三边烽火无惊日，我辈从容上此台。震耳河声穿峡走，荡胸云气压城来。平芜壁垒军容在，小队弓刀猎阵开。盛世未应忘设险，登坛飞将要储才。","dynasty":"清代","title":"登镇北台"}
{"author":"邓廷桢","content":"绁马中山尚戴星，侵寻晓色散林坰。平沙直走滹沱白，远岫遥连上谷青。盆石祇今留雪浪，毡椎何处觅兰亭。煎茶孤负花瓷好，为报邮签不肯停。","dynasty":"清代","title":"过定州"}
{"author":"邓廷桢","content":"冰天随侍鞚骄骢，帕首靴刀尚丱童。犀角定应他日贵，豹斑谁复此郎同。政如渡海携苏过，时以通家候孔融。不碍士龙多笑疾，老夫甘作晋司空。","dynasty":"清代","title":"赠林心北"}
{"author":"邓廷桢","content":"自别酒泉问张掖，直迎弱水下删丹。九州地到流沙尽，两戒山连大漠寒。度土司空怀德远，登坛飞将叹才难。开元旧曲声悲壮，拟倩曹纲妙手弹。","dynasty":"清代","title":"甘州"}
{"author":"邓廷桢","content":"秋净天山正合围，忽传宽大许东归。余生幸保精魂在，往日沈思事业非。遇雨群疑如并释，抟风独翼让先飞。河梁自古伤心地，无那分携泪满衣。","dynasty":"清代","title":"癸卯闺秋被命东归少穆尚书以诗赠行次韵却寄其一"}
{"author":"邓廷桢","content":"事如春梦本无痕，绝塞生还独戴恩。未必茝兰香共揽，要留姜桂性常存。百年多难思招隐，半壁殷忧敢放言。此去刀镮听续唱，迟公归骑向青门。","dynasty":"清代","title":"癸卯闺秋被命东归少穆尚书以诗赠行次韵却寄其二"}
{"author":"邓廷桢","content":"高皇拓地越乌秅，圣主筹边轶汉家。拟向轮台置田卒，特教博望泛秋楂。八城户版输泉赋，千骑旃裘拥节华。载笔他年增掌故，羁臣乘传尽流沙。","dynasty":"清代","title":"少穆被命还朝以诗二章迎之其一"}
{"author":"邓廷桢","content":"夔蚿心事最怜君，燕羽差池惜暂分。宣室忽闻新换汗，霸陵真起故将军。春风远度天山雪，卿月重依帝阙云。往岁诗篇盟息壤，道周相候慰离群。","dynasty":"清代","title":"少穆被命还朝以诗二章迎之其二"}
{"author":"邓廷桢","content":"边城也自作元宵，缥缈天山雪正消。熊隼猗那飘画戟，鱼龙曼衍踏春潮。风姨舞罢吹衣细，月姊妆成满镜娇。良友佳儿足幽兴，两家蜡屐未嫌遥。","dynasty":"清代","title":"奉和少穆尚书元夕步月原韵"}
{"author":"邓廷桢","content":"迭嶂摩空玉色寒，人随飞鸟入云端。蜿蜒地干秦关远，突兀天梯蜀道难。龙守南山冰万古，马来西极石千盘。艰辛销尽轮蹄铁，东指伊州一笑看。","dynasty":"清代","title":"天山题壁"}
{"author":"邓廷桢","content":"白杨风里雨潇潇，古驿泥深路转遥。却忆到家时节好，隔江红树过江潮。","dynasty":"清代","title":"渭南遇雨"}
{"author":"邓廷桢","content":"十日阴云墨作堆，天风顷刻与吹开。一声鹊语当头报，已出千岩万壑来。","dynasty":"清代","title":"耀州喜晴口号"}
{"author":"邓廷桢","content":"百战声威震鼓鼙，楼船两两大名齐。中朝自有无双将，未必关西让陇西。","dynasty":"清代","title":"回疆凯歌其一"}
{"author":"邓廷桢","content":"流沙险远深山雪，几竭司农馈馕心。从此轮台置田卒，何劳日调万黄金。","dynasty":"清代","title":"回疆凯歌其二"}
{"author":"邓廷桢","content":"乙亥二月月几望，捧檄延州度千嶂。马头忽现嘉岭山，大字摹崖屹相向。怪螭蟠屈瘦蛟舞，乃是龙图老子之笔仗。闻道当年帅此邦，屡蹑巉岩寄幽旷。手持蠹简揖山灵，一种清虚恍来贶。我览公书心已钦，我思公迹神逾王。初为运转副夏竦，继以曹郎扼边障。罢榷招流亡，营田省输饟。坚壁老敌师，焚书斥贼妄。一十二砦唇齿联，万八千军虎貔壮。威名不屑淮阴韩，盛德应同丞相亮。坐使西人破胆惊，却马回戈不敢抗。岂知公余示整暇，啸歌更踞兹山上。方悟胸中数万兵，都由五千拄腹撑肠相酝酿。我来登山寻旧迹，岂有遗民足咨访。山前闻清钟，山后发樵唱。摘星无复矗，危楼古井空余白云漾。嗟哉九京安可作，仰止高山意怊怅。他年青鞋布袜游圭峰，定从雾阁云窗觏真相。","dynasty":"清代","title":"嘉岭山寻范文正公读书处"}
{"author":"邓廷桢","content":"缭垣低连蜷，曲廊深䆗窱。楼頫平川远，山压孤亭小。微风生古木，薄霭暗疏筱。来游及青春，光景媚清晓。岚气不可逼，仙掌视缥缈。安能蹑莲峰，长啸出尘表。","dynasty":"清代","title":"玉泉院其一"}
{"author":"邓廷桢","content":"玉泉声潺潺，直向螭口泻。雹霰落空际，琴筑响阶下。文甃碧苔浅，小彴断虹跨。瀺灂鉴毛发，蜿蜒过廊榭。岩杏含新苞，照影开娇姹。我思酌匏尊，更向道人借。","dynasty":"清代","title":"玉泉院其二"}
{"author":"邓廷桢","content":"希夷辟洞天，云护石龛邃。青牛入关后，复此仙迹异。堕驴有真识，化蝶示幽寄。巾拂无纤尘，须眉映空翠。我欲从之游，窥破元关秘。先生为余言，能觉乃许睡。","dynasty":"清代","title":"玉泉院其三"}
{"author":"邓廷桢","content":"堂封马鬣何年毁，平楚苍凉暮烟起。野人斸地闻登登，片石规方土花紫。谁与斸者刘黄头，一丁不识锄不休。村学蒙师辨点画，拂拭谛视文钩辀。最后分明字十二，千三百年乃出地。大书深刻黄头名，拍手哗然称怪事。太守嗜古兼嗜奇，闻之亟令施毡椎。文体犹余六朝习，书法秀整真唐碑。长沙后人有淑媛，冰雪空闺泪如霰。半世枯骸托外家，一抔浅土辞乡县。作志先计发冢年，数虽小误名则传。何物黄头细民耳，应谶乃在千秋前。我云此事安足怪，傅会神奇毋乃太。才人作意夸精能，造物无端弄狡狯。冰泮滹沱石墨新，人间知有贾夫人。他年集古重编录，更与黄头记夙因。","dynasty":"清代","title":"刘黄头行"}
{"author":"邓廷桢","content":"侏儒饱死笑臣朔，岂识天机谢彫斫。吾侪相求重声气，不与嚣嚣竞风飑。各从颔下抱骊珠，那肯怀中藏鼠璞。舒州山水本奇绝，我与君来锡双卓。昨逢重九秋气清，共款园扉无剥啄。登高姑一陟附娄，矫首龙山青黛扑。风吹皂帽歌乌乌，我亦相从如猎较。文昌昭谏蹑迹至，筮得朋簪手重握。陆玑草木剧纷纶，郭璞虫鱼更斑駮。须臾客去余就睡，江上西风动清角。明晨急雨寒潇潇，云气苍黄湿寥邈。侧闻先生夜无寐，吟声非梦亦非觉。阴晴未许周髀算，悲愉有似迷藏捉。旷观区宇解先忧，頫睇缥缈嗤独学。作诗摩垒再致师，酬答勿辞朋友数。","dynasty":"清代","title":"九日集抱瓮园赋诗甚欢翼日乃大风雨用惜抱轩集中猎日次重九诗韵柬异之"}
{"author":"张绍文","content":"举杯呼月，问神京何在，淮山隐隐。抚剑频看勋业事，惟有孤忠挺挺。宫阙腥膻，衣冠沦没，天地凭谁整。一枰棋坏，救时著数宜紧。虽是幕府文书，玉关烽火，暂送平安信。满地干戈犹未戢，毕竟中原谁定。便欲凌空，飘然直上，拂拭山河影。倚风长啸，夜深霜露凄冷。","dynasty":"宋代","tags":"对月，抒怀，抱负","title":"酹江月·淮城感兴"}
{"author":"张绍文","content":"日迟风软花香，因人天气情怀懒。牡丹谢了，酴醿开後，红稀绿暗。慵下妆楼，倦吟鸾镜，粉轻脂淡。叹韶华迤逦，将春归去，沈思处、空肠断。长是愁蛾不展。话春心、只凭双燕。良辰美景，可堪虚负，登临心眼。雁杳鱼沈，信音难托，水遥山远。但无言，倚遍阑干十二，对芳天晚。","dynasty":"宋代","title":"水龙吟（春晚）"}
{"author":"张绍文","content":"丹台仙伯，记踪迹当年、琼楼金阙。底事来游人世界，为爱风云水月。结屋南园，境随人胜，不是溪山别。今朝初度，碧莲千顷齐发。况是鸳侣新偕，凤雏才长，占人间欢悦，且尽壶天终夕醉，听取妙歌千阕。待得西风，鹗书飞上，更复青毡物。功成名遂，赤松还伴高洁。","dynasty":"宋代","title":"壶中天（为兄风云水月主人寿）"}
{"author":"张绍文","content":"数遍时贤，谁似云溪，未老得闲。自抽身州县，归体旧隐，灰心名利，跳出尘寰。卸却朝衣，笑拈拄杖，日在花阴竹径间。身轻健，任高眼晏起，渴饮饥餐。垂弧猛省当年。且约住春风开寿筵。况园亭池馆，新奇佳丽，弟兄子侄，歌笑团栾。绿鬓朱颜，纶巾羽扇，做个人间长寿仙。霞觞举，愿年年今日，长对南山。","dynasty":"宋代","title":"沁园春（为叔父云溪主人寿）"}
{"author":"张绍文","content":"日迟风软花香，因人天气情怀懒。牡丹谢了，酴醿开後，红稀绿暗。慵下妆楼，倦吟鸾镜，粉轻脂淡。叹韶华迤逦，将春归去，沈思处、空肠断。长是愁蛾不展。话春心、只凭双燕。良辰美景，可堪虚负，登临心眼。雁杳鱼沈，信音难托，水遥山远。但无言，倚遍阑干十二，对芳天晚。","dynasty":"宋代","title":"水龙吟·日迟风软花香"}
{"author":"张绍文","content":"杨柳和烟翠不分，东风吹雨上离樽。鹍弦调急难藏恨，燕子楼高易断魂。锦子书成春梦游远，玉壶泪满夜灯昏。马蹄想过长亭路，细与萧郎认去痕。","dynasty":"宋代","title":"春闺怨效唐才调集体"}
{"author":"张绍文","content":"三间书屋年年在，一点禅灯夜夜明。门外青苗浑不见，半山松竹自秋声。","dynasty":"宋代","title":"定林"}
{"author":"张绍文","content":"登高便可豁双明，吟外还能见物情。南北盛衰关大数，英雄得失总虚名。莫云千里乡心远，寒雁一声秋意清。江上白鸥应笑我，等闲虚负水边盟。","dynasty":"宋代","title":"江亭晚眺"}
{"author":"张绍文","content":"卸却征衣卧客窗，移床切莫近寒螿。空阶一雨凄凉甚，不怨梧桐怨夜长。","dynasty":"宋代","title":"金陵道中晚宿"}
{"author":"张绍文","content":"雨过盘池起绿波，夜来添得几圆荷。单衣不奈春寒恶，却美杨枝挟纩多。","dynasty":"宋代","title":"绝句二首"}
{"author":"张绍文","content":"松迳转幽密，一程深一程。涛声在平地，月色正三更。僧定欲唤起，鹤眠频梦惊。晓来真富贵，露叶缀珠璎。","dynasty":"宋代","title":"山庵夜宿呈深居先生"}
{"author":"张绍文","content":"无意觅封侯，来从长史游。辞章唐韵度，人物晋风流。花影天坛午，松声月涧秋。登临尽诗境，分我半山不。","dynasty":"宋代","title":"送梁中砥入道从三茅许松豀"}
{"author":"张绍文","content":"小院春寒闭寂寥，东风吹雪未全消。山茶谢了梅花落，移得诗情上柳条。","dynasty":"宋代","title":"小院"}
{"author":"张绍文","content":"金鸭香残酒半醒，夜深寒月过西棂。可怜心事无人识，诗眼与灯相对青。","dynasty":"宋代","title":"夜坐"}
{"author":"张绍文","content":"立马锺山路，斜阳锁乱峰。断碑生绿藓，古道立青松。青事梅边觉，乡愁酒后浓。兴亡多感慨，我辈复情锺。","dynasty":"宋代","title":"锺山路间"}
{"author":"张绍文","content":"喜得归来席未安，又携书剑上江干。莫陪亲戚话情愫，空指溪山说肺肝。客路几程来杳杳，天涯二棹去漫漫。故乡又被江云隔，写得诗成欲寄难。","dynasty":"宋代","title":"自淮阳还里中抵舍一夕即为通川之行"}
{"author":"张绍文","content":"烂漫家山景物妍，西风收拾下蛮笺。半分寒事梅花里，一段幽怀夕照边。渔唱凄凉招野色，雁行缥缈带晴烟。淮山只在栏干北，目送飞云重黯然。","dynasty":"宋代","title":"自维扬辞亲暂归里中登楼有作"}
{"author":"张绍文","content":"醉乡诗笔是生涯，短短蛮笺字字斜。沉水一株烟未断，半窗寒月上梅花。","dynasty":"宋代","title":"醉乡"}
{"author":"张绍文","content":"立马钟山路，斜阳锁乱峰。断碑生绿藓，古道立青松。春事梅边觉，乡愁酒后浓。兴亡多感慨，我辈复情钟。","dynasty":"宋代","title":"钟山路间"}
{"author":"张绍文","content":"松径转幽密，一程深一程。涛声在平地，月色正三更。僧定欲唤起，鹤眠频梦惊。晓来真富贵，露叶缀珠璎。","dynasty":"宋代","title":"山庵夜宿呈深居先生"}
{"author":"张绍文","content":"电挟雷声迅，风将雨脚多。须臾寂无有，造化果如何。饥鼠撼帏竹，哀蛩语径莎。披衣起中夜，有感寄长歌。","dynasty":"宋代","title":"即事其一"}
{"author":"张绍文","content":"地迥秋声远，山空野兴多。宦游聊尔耳，疏懒奈吾何。摇落惊黄叶，推敲步绿莎。新凉大自在，对酒且高歌。","dynasty":"宋代","title":"即事其二"}
{"author":"张绍文","content":"晓云扶日上高梧，一枕春酲困未苏。山鸟不知如许事，隔窗犹自劝提壶。","dynasty":"宋代","title":"绝句二首其一"}
{"author":"张绍文","content":"清沟泂寒波，怪石乱扶拥。轻风捲浓云，天际孤月涌。主人宴亲宾，会合意弥重。列炬照寒梅，繁星粲脩陇。清香逼诗魂，吟兴欲飞动。酩酊归去来，严城角三弄。","dynasty":"宋代","title":"云溪叔父赐饮大梅花下以疏影横斜暗香浮动分韵得动字"}
{"author":"张绍文","content":"日迟风软花香，困人天气情怀懒。牡丹谢了，酴醾开后，红稀绿暗。慵下妆楼，倦吟鸾镜，粉轻脂淡。叹韶华迤逦，将春归去，沉思处、空肠断。长是愁蛾不展。话春心、只凭双燕。良辰美景，可堪虚负，登临心眼。雁杳鱼沉，信音难托，水遥山远。但无言，倚遍阑干十二，对芳天晚。","dynasty":"宋代","title":"水龙吟春晚"}
{"author":"蔡希邠","content":"佳人抱绝色，贞静性寡欢。容华耀霜菊，姿态凌风兰。浣纱自织布，羞被绮与纨。世情向浮薄，得贤古所难。绸缪缔君子，自谓摅肺肝。和鸣悦同调，丹凤谐青鸾。岂知中道乖，一旦分羽翰。回文叠缄恨，鱼帛沈江湍。君虽弃妾好，妾弃良亦安。人生靡新故，终始贵不刊。愿君三复思，群口方讥弹。","dynasty":"清代","title":"佳人"}
{"author":"蔡希邠","content":"灵鱼自何年，波底猝飞出。龙门不得上，矫首作山立。化龙虽未成，终胜枯鱼泣。至今石缝髓，常带残沫湿。其腹空能容，中有洞六七。平生抱奇好，特为留一日。招携两长官，车马亭前集。幽岩户不扃，左右随客入。突兀挺孤砫，诡异罗四壁。仰骇崩朵云，离地才数尺。摩顶防欲压，势甚危岌岌。缨络纷下垂，纯是钟乳汁。天女霞裁帔，罗汉风飘笠。貌固难尽传，目亦无暇给。岂知涉犹浅，愈转境愈密。窈深曲而达，白昼黑于漆。秉烛为我导，所到必穷历。雪窦放光明，变幻相千亿。神物互屈蟠，恶兽相搏击。森然欲攫人，对此毛发慄。睨视忽猛省，谬想潜起蛰。安得驱雷霆，更挟风雨力。奋鬣山动摇，一夜头角戢。阴崖徙空潭，惊舞赤鲩赤。骑之蹑云汉，万里江倒吸。","dynasty":"清代","title":"柳州偕曹介藩太守金辅臣司马游立鱼峰遍探岩洞诸胜遂题"}
{"author":"戴福震","content":"虚籁挂空碧，孤镫影欲沈。倦云凉倚屋，清簟静眠琴。肝胆酒边气，文章天外心。清谈忘夜久，挥麈坐花阴。","dynasty":"清代","title":"夏夜喜汪薪甫至"}
{"author":"顾朝阳","content":"莫将铅粉匣，不用镜花光。一去边城路，何情更画妆。影销胡地月，衣尽汉宫香。妾死非关命，只缘怨断肠。","dynasty":"唐代","title":"相和歌辞。王昭君"}
{"author":"窦镇","content":"炎天何处足勾留，蕉影萧萧竹影修。莫笑义皇非我辈，北窗高卧意悠悠。","dynasty":"近代","title":"消夏词"}
{"author":"窦镇","content":"宝界山前云气紫，枨触怀思，超绝红尘里。父子联翩名进士。宦途才入便归里。世外桃源堪徙倚，林麓清幽，且住为佳尔。恍见先生随鹤起，隐居况味余同喜。","dynasty":"近代","title":"蝶恋花宝界山怀王仲山先生"}
{"author":"潘良贵","content":"夹水松篁，一天风露，觉来身在扁舟。桂花当午，雪卷素光流。起傍蓬窗危坐，飘然竟、欲到瀛洲。人世乐，那知此夜，空际列琼楼。休休。闲最好，十年归梦，两眼乡愁。谩赢得、萧萧华发盈头。往事不须追谏，从今去、拂袖何求。一尊酒，持杯顾影，起舞自相酬。","dynasty":"宋代","title":"满庭芳（中秋）"}
{"author":"潘良贵","content":"有生能几何，避乱不谋夕。联翩二三子，晚步纵所适。田野无人声，牛羊断归迹。时看墟曲中，寒烟袅修碧。雝雝南飞雁，北信杳难觅。不知二圣君，泫然泪沾臆。小臣真虮虱，持颠顾何力。残腊行当除，青阳来已逼。衰骸分填壑，公辈宜强食。","dynasty":"宋代","title":"法清晚步分韵得夕字"}
{"author":"潘良贵","content":"经年等待中秋月，一夕阳云扫不开。高树时惊疏雨过，空山那复故人来。梦回谁忆霓裳戏，老去愁闻水调哀。与子相逢长得醉，何须佳节始衔杯。","dynasty":"宋代","title":"和季成弟中秋不见月"}
{"author":"潘良贵","content":"莫问庄生然不然，时中只可自随缘。冬深江北无边报，又得安贫过一年。","dynasty":"宋代","title":"和三二兄西庄书怀"}
{"author":"潘良贵","content":"贤愚狂圣等为人，要是天君自策勋。举世纷纷谁得妙，韩公惟许孟轲醇。","dynasty":"宋代","title":"和三二兄西庄书怀"}
{"author":"潘良贵","content":"古来达士尽穷空，我愧修身道未丰。痛饮不妨歌楚些，投閒何幸伴吾侬。","dynasty":"宋代","title":"和三二兄西庄书怀"}
{"author":"潘良贵","content":"一炷清香度博山，妙观不著有无间。此心欲报难论价，放我形骸十载閒。","dynasty":"宋代","title":"和三二兄西庄书怀"}
{"author":"潘良贵","content":"年来有客从黄石，老去何心望紫泥。世事违人常八九，生涯随力任东西。","dynasty":"宋代","title":"和沈秀才"}
{"author":"潘良贵","content":"软语干时刍拳美，苦言投俗桂姜辛。山河若欲摅幽愤，盥手焚香读过秦。","dynasty":"宋代","title":"和沈秀才"}
{"author":"潘良贵","content":"弱龄虑事心常破，壮岁投閒鬓已华。但得安贫如北阮，何妨受侮似东家。","dynasty":"宋代","title":"和沈秀才"}
{"author":"潘良贵","content":"吾生四十已侵寻，独喜年来不动心。世事升沉君会否，人间春去落花深。","dynasty":"宋代","title":"和仲严弟暮春二绝"}
{"author":"潘良贵","content":"沂上风光点独知，陶然宁复叹春移。吾人老大知何用，仰止前贤须及时。","dynasty":"宋代","title":"和仲严弟暮春二绝"}
{"author":"潘良贵","content":"良木秀山泽，中林犹百年。斲削应约绳，必资诸巧匠。陶者输瓦甓，圬人施涂泥。丝网及宝铃，丹漆墍塑绩。罢精磨岁月，始克欢厥成。金钱与糗粮，所费如山积。虽名有漏法，实为无量德。庶俾凡睹闻，因缘得入道。我昔礼大士，广厦余千间。何人持烈烟，一燎不存芥。呜呼有施者，又有戕毁人。良繇弗思维，纵我无明故。今合檀施力，作新美逾初。丁此时{左暵去日右喜}危，为众作依怙。咨尔方来者，毋意隳前功。增饬爱护之，当如扞头目。使百千万亿，游戏依双林。於龙华会中，永瞻微妙相。","dynasty":"宋代","title":"偈一首"}
{"author":"潘良贵","content":"孤芳移种自仙家，故着轻黄映日华。举世但知梅蕊白，不知还有蜡梅花。","dynasty":"宋代","title":"蜡梅三绝"}
{"author":"潘良贵","content":"旦评人物尚雌黄，草木何妨定短长。试问清芳谁第一，蜡梅花冠百花香。","dynasty":"宋代","title":"蜡梅三绝"}
{"author":"潘良贵","content":"枝头疏蕊吐檀心，借日娇黄色浅深。却倩红梅来作伴，要看明玉间良金。","dynasty":"宋代","title":"蜡梅三绝"}
{"author":"潘良贵","content":"天与孤高花独新，世间草木信非伦。影涵水月不受彩，气傲冰霜何待春。冷淡自能驱俗客，风骚端合付幽人。往来百匝阶除里，顿使心无一点尘。","dynasty":"宋代","title":"梅花"}
{"author":"潘良贵","content":"气欲峥嵘岁欲新，寒梅方信冠群伦。直能平地凌封雪，可是回根迎小春。九畹蕙兰真上客，千山桃李尽庸人。即今攜酒江郊去，弄蕊攀条一拂尘。","dynasty":"宋代","title":"梅花"}
{"author":"潘良贵","content":"隐侯文治知何用，千古端羞堕泪碑。国危忍助神鼎覆，身免犹嗟鞶带移。登览寒烟萦远目，凄凉夕照谢高榱。伤心往事君须赋，恐有遒人来采诗。","dynasty":"宋代","title":"仆读沈约传怒其缓颊卖国发上冲冠然古今人每"}
{"author":"潘良贵","content":"假守衰颓病日侵，湖山虽好倦追寻。登城忽睹三江水，快我平生万里心。聊筑小亭怡父老，敢承佳句粲珠金。春涛正待诸君赏，更拂诗牌看醉吟。","dynasty":"宋代","title":"三江亭"}
{"author":"潘良贵","content":"强敌登城日，中华将士奔，人皆趋北阙，君独死南门。秘计无人用，英声有史存。秋原悲泪落，桂酒与招魂。","dynasty":"宋代","title":"挽陈德固守御"}
{"author":"潘良贵","content":"四月天气初郁蒸，碧桐照空门巷清。何人解助隐居乐，为我唤取黄鹂鸣。","dynasty":"宋代","title":"夏日四绝"}
{"author":"潘良贵","content":"扫地焚香避湿蒸，睡余茶熟碾声清。风来桐竹僛舞，雨过阶除虢虢鸣。","dynasty":"宋代","title":"夏日四绝"}
{"author":"潘良贵","content":"错落星河天未明，太虚涵露气全清。东方隐约生光耀，便觉林间宿鸟惊。","dynasty":"宋代","title":"夏日四绝"}
{"author":"潘良贵","content":"娟娟疏竹拂云长，门巷无尘气自凉。多病无情如嚼蜡，卧看风篆博山香。","dynasty":"宋代","title":"夏日四绝"}
{"author":"潘良贵","content":"残春始抽芽，首夏已敷绿。空枝变繁阴，造物信神速。童童覆短墙，密密连深竹。扶疏团爽气，秀整厌群木。鸣琴音下上，和雅奏琴筑。亭年影途清，吾亦爱吾屋。身閒百忧无，意适万事足。此乐何以酬，床头酒方熟。","dynasty":"宋代","title":"新梧"}
{"author":"潘良贵","content":"飞花看六出，俄出腊中来。解验人情喜，始知天意回。夜阑窗愈白，晚冻日难开。麦熟何时节，饥民正可哀。","dynasty":"宋代","title":"雪中偶成"}
{"author":"潘良贵","content":"歉岁多流冗，邦侯喜邓来。雪除惊腊尽，耕近乐春回。郊野犹同色，江天已半开。短衣难掩胫，谁说少陵哀。","dynasty":"宋代","title":"雪中偶成"}
{"author":"潘良贵","content":"西北干戈拨不开，今宵闻笛更清哀。高堂亲老发垂白，与子买舟归去来。","dynasty":"宋代","title":"夜与仲严叔倚季成三弟同坐闻笛各赋一绝"}
{"author":"潘良贵","content":"室明窗有灯，夜暗天无月。趺坐依蒲团，竹声助清绝。初疑小雨至，萧萧俄复歇。忽然变轩昂，风湍散岩穴。听久耳根静，万虑皆莹彻。尘凡不待扫，境妙心自洁。奇哉不二门，欲倩维摩说。","dynasty":"宋代","title":"夜坐闻竹声示侄"}
{"author":"潘良贵","content":"学道悠悠未见功，敢言凡质有仙风。他年一钵江湖去，先向苕溪访葛洪。","dynasty":"宋代","title":"赠方仁声"}
{"author":"潘良贵","content":"君不见子猷嗜好与俗殊，种竹不可一日无。又不见太白清狂世绝伦，举杯邀月独相亲。风流二子去已远，尘埃那复闻高人。郑侯未遇身更閒，躬耕自乐岩谷间。开亭容膝日寄傲，坐对嶕峣崒嵂之西山。西山苍翠如堆玉，松奏笙竽云作屋。澄鲜爽气日夕佳，不学时情易翻覆。田文唾面嗔小儿。翟公署门良可嗤。悠悠权利悲一时，乐哉此友谁能知。郑侯与我论心久，年少相从今白首。对山勿著绝交书，要须著我成三友。","dynasty":"宋代","title":"郑亨仲作亭西山颜曰可友以书求诗为赋一首"}
{"author":"潘良贵","content":"贤哉蘧瑗晚知非，此道吾今亦庶几。囊乏一钱聊自哂，家无三径不妨归。冥鸿久已离矰缴，野马由来免靮鞿。溪上月明船正稳，肯将簪笏换蓑衣。","dynasty":"宋代","title":"朱教授见寄七言二首遂用其韵"}
{"author":"潘良贵","content":"等閒长啸倚孤松，云破天边见碧峰。架上残书犹可读，瓶中储粟不堪舂。生涯幸有千年秀，身世何须万户封。僧榻寄眠无一事，觉来深省听晨钟。","dynasty":"宋代","title":"朱教授见寄七言二首遂用其韵"}
{"author":"潘良贵","content":"飞花看六出，俄向腊中来。解验人情喜，始知天意回。夜阑窗愈白，晚冻日难开。麦熟何时节，饥民正可哀。","dynasty":"宋代","title":"雪中偶成其一"}
{"author":"潘良贵","content":"经年等待中秋月，一夕阴云扫不开。高树时惊疏雨过，空山那复故人来。梦回谁忆霓裳戏，老去愁闻水调哀。与子相逢长得醉，何须佳节始衔杯。","dynasty":"宋代","title":"和季成弟中秋不见月"}
{"author":"潘良贵","content":"扫地焚香避湿蒸，睡馀茶熟碾声清。风来桐竹僛僛舞，雨过阶除㶁㶁鸣。","dynasty":"宋代","title":"夏日四绝其二"}
{"author":"潘良贵","content":"软语干时刍豢美，苦言投俗桂姜辛。山河若欲摅幽愤，盥手焚香读过秦。","dynasty":"宋代","title":"和沈秀才其二"}
{"author":"丁宥","content":"雁风吹裂云痕，小楼一线斜阳影。残蝉抱柳，寒蛩入户，凄音忍听。愁不禁秋，梦还惊客，青灯孤枕。未更深，早是梧桐泫露，那更度、兰宵永。空叹银屏金井。醉乡醒、温柔乡冷。征尘卷扑，间花谩舞，何心管领。葱指冰弦，蕙怀春锦，楚梅风韵。怅芙蓉城杳，蓝云诊黯，镇巫峰暝。","dynasty":"宋代","title":"水龙吟"}
{"author":"丁宥","content":"蝉碧句花，雁红攒月。","dynasty":"宋代","title":"法曲献仙音"}
{"author":"丁宥","content":"疏绮笼寒，浅云栖月。","dynasty":"宋代","title":"失调名"}
{"author":"丁宥","content":"清阴一架，颗颗蒲萄醉花碧。","dynasty":"宋代","title":"六么令·清阴一架"}
{"author":"朱超","content":"大江阔千里，孤舟无四邻。唯余故楼月，远近必随人。入风先绕晕，排雾急移轮。若教长似扇，堪拂艳歌尘。","dynasty":"南北朝","tags":"月亮，怀人，离别，愁绪","title":"舟中望月"}
{"author":"朱超","content":"艳色前后发，缓楫去来迟。看妆碍荷影，洗手畏菱滋。摘除莲上叶，拖出藉中丝。湖里人无限，何日满船时。","dynasty":"南北朝","title":"采莲曲"}
{"author":"朱超","content":"故人总连率，方舟下汉池。玉节交横映，金铙前后吹。聚图匡汉业，倾产救韩危。昔时明月夜，荫羽切高枝。冲天势已远，控地力先疲。各言献捷后，几处泣生离。","dynasty":"南北朝","title":"赠王僧辩诗"}
{"author":"朱超","content":"疲痾积未瘳，伏枕倦长愁。复念夜分首，江上值徂秋。阴凝变远色，落叶泛寒流。繁霜积晓缆，轻冰绕夜舟。曳裾出兔苑，引领望龙楼。勿念荆台侧，无为戚情游。","dynasty":"南北朝","title":"别刘孝先诗"}
{"author":"朱超","content":"数年共栖息，一旦各联翩。莫论行近远，终是隔山川。长波漫不极，高岫郁相连。急风乱还鸟，轻寒静暮蝉。扁舟已入浪，孤帆渐逼天。停车对空渚，怅望转依然。","dynasty":"南北朝","title":"别席中兵诗"}
{"author":"朱超","content":"月夜三江静，云雾四边收。淤泥不通挽，寒浦劣容舟。回风折长草，轻冰断细流。古村空列树，荒戍久无楼。","dynasty":"南北朝","title":"夜泊巴陵诗"}
{"author":"朱超","content":"风将夜共静，空与月俱明。烛滴龙犹伏，垆开凤欲惊。叶飞林失影，冰合涧无声。太息兴床念，宁敢离衣行。唯畏残藤尽，不闻桴鼓鸣。","dynasty":"南北朝","title":"岁晚沈痾诗"}
{"author":"朱超","content":"当夏苦炎埃，习静对花台。落照依山尽，浮凉带雨来。重云吐飞电，高栋响行雷。洒树轻花发，滴沼细萍开。泛沫萦阶草，奔流起砌苔。无因假轻盖，徒然想上才。","dynasty":"南北朝","title":"对雨诗"}
{"author":"朱超","content":"青山丽朝景，玄峰朗夜光。未及清池上，红蕖并出房。日分双蒂影，风合两花香。鱼惊畏莲折，龟上碍荷长。云雨留轻润，草木隐嘉祥。徒歌涉江曲，谁见缉为裳。","dynasty":"南北朝","title":"咏同心芙蓉诗"}
{"author":"朱超","content":"亭高登望极，春心远近同。莫恨荆台隐，云行不碍空。柳色浮新翠，兰心带浅红。若因鹏举便，重上龙门中。","dynasty":"南北朝","title":"奉和登百花亭怀荆楚诗"}
{"author":"朱超","content":"坐楼愁出望，息意不思春。无奈园中柳，寒时已报人。捉梳羞理鬓，挑朱懒向唇。何当上路晚，风吹还骑尘。","dynasty":"南北朝","title":"赋得荡子行未归诗"}
{"author":"朱超","content":"大江阔千里，孤舟无四邻。唯馀故楼月，远近必随人。入风先绕晕，排雾急移轮。若教长似扇，堪拂艳歌尘。","dynasty":"南北朝","title":"舟中望月诗"}
{"author":"朱超","content":"侵霞去日近，镇水激流分。对影疑双阙，孤生若断云。遏风静华浪，腾烟起薄曛。虽言近七岭，独立不成群。","dynasty":"南北朝","title":"咏孤石诗"}
{"author":"朱超","content":"折药须自插，不用暂临池。当由可怜面，偏与镜相宜。安钗钏独响，刷鬓袖俱移。唯馀心里恨，影中恒不知。","dynasty":"南北朝","title":"咏镜诗"}
{"author":"朱超","content":"触途皆可试，惟贫独未安。窗开两片月，霜足一重寒。藁湿铺床冷，荷脆补衣难。若言为客易，推剑与君弹。","dynasty":"南北朝","title":"咏贫诗"}
{"author":"朱超","content":"朝飞集帝城，犹带夜啼声。近日毛虽煖，闻弦心尚惊。","dynasty":"南北朝","title":"城上乌诗"}
{"author":"朱超","content":"河水闻寒已成冻，塞草愁霜悬自衰。可念无端失林鸟，此夜逆风何处归。列网遮山不听度，悬冰绕树滑难依。细石似燕能随雨，片木作鸢犹解机。但令积风多少便，何患有翼不能飞。寄语故林无数鸟，会入群里比毛衣。","dynasty":"南北朝","title":"咏独栖鸟诗"}
{"author":"朱超","content":"惟馀故楼月，远近必随之。","dynasty":"南北朝","title":"诗"}
{"author":"阿林保","content":"拾级凌高顶，危栏未敢扶。山从朝日出，云到大江无。地势随吴转，涛声向海趋。沧桑经几变，千古此浮图。","dynasty":"清代","title":"六和塔"}
{"author":"阿林保","content":"客舍适无事，出门春满山。东风孤寺外，夕照小桥湾。倚杖入云去，拨舟随水环。武陵意一往，未必非人寰。","dynasty":"清代","title":"看桃花"}
{"author":"阿林保","content":"何必山涯与水滨，案头屋角四时新。片言订得林中约，一纸招来天下春。破例不妨同市侩，买花毕竟是骚人。当年玉鼻谁书券，笑步东坡马后尘。","dynasty":"清代","title":"买花券"}
{"author":"熊曜","content":"贤哉征西将，幕府多俊人。筹议秉刀尺，话言在经纶。先鞭羡之子，走马辞咸秦。庭论许名实，数公当即真。行行弄文翰，婉婉光使臣。今者所从谁，不闻歌苦辛。黄云萧关道，白日惊沙尘。虏寇有时猎，汉兵行复巡。王师已无战，传檄奉良臣。","dynasty":"唐代","title":"送杨谏议赴河西节度判官兼呈韩王二侍御"}
{"author":"郑史","content":"宋玉正秋悲，那堪更别离。从来襟上泪，尽作鬓边丝。永水清如此，袁江色可知。到家黄菊坼，亦莫怪归迟。","dynasty":"唐代","title":"永州送侄归宜春"}
{"author":"郑史","content":"湘月蘋风乍畅襟，烛前江水练千寻。新秋宋玉能为赋，永夕袁安好共吟。辇下翠蛾须强展，尊中绿蚁且徐斟。汀沙渐有珠凝露，缓棹兰桡任夜深。","dynasty":"唐代","title":"秋日零陵与幕下诸宾游河夜饮"}
{"author":"郑史","content":"最爱铅华薄薄妆，更兼衣著又鹅黄。从来南国名佳丽，何事今朝在北行。","dynasty":"唐代","title":"赠妓行云诗"}
{"author":"张佳胤","content":"太滇以西三巨石，错列荆榛对孤驿。文彩天开海岳图，面面晶光盈十尺。吁嗟此石生点苍，云谁置之古路傍。停车顾盼日将晏，仆夫语罢泣数行。往年天子新明堂，厥材万国争梯航。燕山之石白胜玉，何求此物劳要荒。守臣当日功名亟，檄书夜飞人屏息。程途初不计山谿，男妇征佣无汉僰。鞭石难寻渤海神，凿山谁是金牛力。那许终朝尺寸移，积尸道上纷如织。中兴令主尧舜姿，一苇圣德超茅茨。天门万里竟不知，几使黔南无孑遗。君不见旅獒古训老臣策，枸酱虽甘亦何益。三石砑风雨深，千载行人增叹惜。","dynasty":"明代","title":"三石篇"}
{"author":"张佳胤","content":"独石城南一片石，突兀霜空削如壁。古松屈铁盘云根，紫翠千峰莽相射。陆海俄翻滟滪堆，流沙直接昆仑脉。奇标眼底不常见，谁其置之巨灵迹。初拟吾家博望机，驱来未信祖龙策。憾慨长歌《出塞》篇，抚膺对此怀今昔。犹忆风尘己巳年，六飞曾狩犬羊天。于时此石岂无恙，苍苔翠壁俱腥膻。猗欤我皇神且武，岁岁称臣左右贤。属者问罪五单于，遂令气色回山川。居胥姑衍杳何许，勒将此石卑燕然。自古御戎不足齿，赫赫威灵有明始。十年稽颡方未央，从兹何得言骄子。不佞惭称锁钥臣，尔也砥柱长如此。万古岩岩北蔽胡，石乎石乎吾与尔。","dynasty":"明代","title":"独石行"}
{"author":"张佳胤","content":"马道驿臣八十五，身寄西秦家东鲁。耳聋齿脱鬓如霜，出入逢迎状伛偻。路接青桥与武关，栈道崎岖无与伍。不卑小官有展禽，不薄乘田有尼父。尔心岂是学圣贤，蜗角蝇头良自苦。余也东朝师保臣，罔生六十负君亲。抗章十数不得请，今始给驿归梁岷。宦情见尔如胶漆，方信余为勇退人。","dynasty":"明代","title":"马道驿丞歌"}
{"author":"张佳胤","content":"北望成区脱，霜空一岭横。野烟胡骑猎，寒柝戍楼声。峰刺高天近，云量巨谷平。微茫山尽处，当日大宁城。","dynasty":"明代","title":"界岭北望"}
{"author":"张佳胤","content":"戎马东防后，寒川落木时。镝鸣惊雉兔，霜重湿旌旗。梦里江湖隔，行间鬓发知。不应询此地，亦唤作峨眉。","dynasty":"明代","title":"峨眉山营作"}
{"author":"张佳胤","content":"黯淡山城古会州，胡天双目尽高丘。春深柳色犹霜雪，日落边声起戍楼。塞雁啼云皆北向，浊河归汉亦东流。乘槎岂是穷原使，投笔虚疑定远侯。","dynasty":"明代","title":"登会宁原上作"}
{"author":"张佳胤","content":"九十风光强半过，栖迟高枕欲如何。夜来红雨千山落，留得春声杜宇多。","dynasty":"明代","title":"敖山人病诗以问之"}
{"author":"张佳胤","content":"诸部匈奴晓扣关，穹庐千里过青山。隔河拍手呼儿女，来见东巡大朵颜。","dynasty":"明代","title":"阅边古北酋妇率部族扣关行酒四首"}
{"author":"张佳胤","content":"阶前荐体野黄羊，湩酪盛来可可香。绕席胡儿争劝进，堪怜好歹太师尝。","dynasty":"明代","title":"阅边古北酋妇率部族扣关行酒四首"}
{"author":"张佳胤","content":"震天金鼓动辕门，稽颡胡儿首尽髡。倒瓮椎牛齐醉饱，欢呼难报汉朝恩。","dynasty":"明代","title":"阅边古北酋妇率部族扣关行酒四首"}
{"author":"张佳胤","content":"紫貂丹韐拥胡姬，歌舞当筵进酒卮。乞得一瓢挨次饮，争夸颜色胜胭脂。","dynasty":"明代","title":"阅边古北酋妇率部族扣关行酒四首"}
{"author":"张佳胤","content":"石床横架万峰西，海上双珠入户低。自是山中无玉漏，朝霞还有碧鸡啼。","dynasty":"明代","title":"宿太华山寺"}
{"author":"米友仁","content":"阑干倚处。戏裁成、彭泽当年奇语。三径荒凉怀旧里，我欲扁舟归去。鸟倦知还，寓形宇内，今已年如许。小窗容膝，要寻情话亲侣。郭外粗有西畴，故园松菊，日涉方成趣。流水涓涓千涧上，云绕奇峰无数。窈窕经丘，风清月了，时看烟中雨。萧然巾岸，引觞寄傲衡宇。","dynasty":"宋代","title":"念奴娇（裁成渊明归去来辞）"}
{"author":"米友仁","content":"从古荆溪名胜地。溪光万顷琉璃翠。极望荷花三十里。香喷鼻。我舟日在花间舣。向晚余霞收散绮。遥山抹黛天如水。满引一尊明月里。微风起。萧然真在华胥氏。","dynasty":"宋代","title":"渔家傲"}
{"author":"米友仁","content":"小舟载酒向平湖。新凉生晓初。乱山烟外有还无。王维真画图。风遽起，动襟裾。雨来荷溅珠。一尊相对喜君俱。醉归红袖扶。","dynasty":"宋代","title":"阮郎归"}
{"author":"米友仁","content":"一曲阳关肠断处，临风惨对离尊。红妆揭调十分斟。古来多聚散，正似岭头云。昨夜晴霄千里月，向人无限多情。娟娟今夜满虚庭。一帆随浪去，却照画船轻。","dynasty":"宋代","title":"临江仙"}
{"author":"米友仁","content":"蝶梦初回栩栩。柳岸几声莺语。萍末起微风，山外一川烟雨。凝顾。凝顾。人在玉壶深处。","dynasty":"宋代","title":"宴桃源"}
{"author":"米友仁","content":"遇酒词先举，逢山眼暂明。一川风雨纵留人。不道此郎归兴、欲兼程。客久情深□，寻欢恨不能。绳床顿睡梦纵横。赖□□□□□、□□□。","dynasty":"宋代","title":"南歌子"}
{"author":"米友仁","content":"郊外春和宜散步。百花枝上初凝露。福地神仙多外府。藏奇趣。幽寻历遍溪边路。薄宦浮家无定处。萍飘梗泛前人语。与子未须乡国去。来同住。且看群岫烟中雨。","dynasty":"宋代","title":"渔家傲（和晏元献韵）"}
{"author":"米友仁","content":"九秋气爽，正溪山雨过，茅檐清暇。篱菊妍英，知是为，佳节重阳开也。色妙香殊，匀浮瓯面，俗状卑金斝。歌狂饮俊，满簪还更盈把。村外草草杯盘，边尘不动，欲买应无价。端使晴霄风露冷，云卷烟收平野。向晚婵娟，半轮斜照，想见成清夜。玉山颓处，要看欹帽如画。","dynasty":"宋代","title":"念奴娇（村居九日）"}
{"author":"米友仁","content":"宝晋轩窗临望处，山围水绕林萦。不堪回首到江城。墙趺围瓦砾，鸥鹭见人惊。日愿太平归旧里，更无余事关情。小营茅舍倚云汀。四时风月里，还我醉腾腾。","dynasty":"宋代","title":"临江仙"}
{"author":"米友仁","content":"碧溪风动满文漪。雨余山更奇。淡烟横处柳行低。鸳鸯来去飞。人似玉，醉如泥。一枝随鬓欹。夷犹双桨月平西。幽寻归路迷。","dynasty":"宋代","title":"阮郎归"}
{"author":"米友仁","content":"野外不堪无胜侣，笑谈安得君同。四时景物一壶中。醉余临望处，远岫数重重。溪上新荷初出水，花房半弄微红。晓风萧爽韵疏松。娟娟明月上，人在广寒宫。","dynasty":"宋代","title":"临江仙"}
{"author":"米友仁","content":"昨夜扁舟沙外舣，淮山微雨初晴。断云飞过月还明。一天风露重，人在玉壶清。水际不知何许是，遥林□辨微青。醉迷归梦强□凌。谁言东去雁，解寄此时情。","dynasty":"宋代","title":"临江仙"}
{"author":"米友仁","content":"醉倚朱阑一解衣。碧云迷望眼，断虹低。近来休说带宽围。人千里，还是燕双飞。深院日初迟。绮窗帘幕静，恨生眉。不堪虚度是花时。鸿来速，争解寄相思。","dynasty":"宋代","title":"小重山"}
{"author":"米友仁","content":"柳塘微雨。两两飞鸥来复去。倚遍重阑。人在碧云山外山。一春离怨。日照绮窗长几线。酒病情魔。两事春来无奈何。","dynasty":"宋代","title":"减字木兰花"}
{"author":"米友仁","content":"浩渺湖天，酒浮黄菊携佳侣。淡烟疏雨。去鲁方怀土。倾盖相逢，引满哦奇语。山围处。兕觥频举。不醉君无去。","dynasty":"宋代","title":"点绛唇"}
{"author":"米友仁","content":"一阳来复群阴往。吾道从今长。万事莫关情，月夕风前，依旧须豪放。卿云舒卷浮青嶂。从古书珍赏。满引唱新词，春意看看，又到梅梢上。","dynasty":"宋代","title":"醉春风"}
{"author":"米友仁","content":"雨过风来午暑清。榴花红照眼，向人明。一枝低映宝钗横。菖蒲酒，玉碗十分斟。引满听新声。小轩帘半卷，远山青。几人闲处见闲情。醒还醉，为趣妙难名。","dynasty":"宋代","title":"小重山"}
{"author":"米友仁","content":"结庐人境羡陶潜。车马不来喧。胜处自多真趣，飞鸟日相还。心既远，地仍偏。见南山。手持菊颖，山气常佳，欲辨忘言。","dynasty":"宋代","title":"诉衷情（渊明诗）"}
{"author":"米友仁","content":"雨过风来午暑清。榴花红照眼，向人明。一枝低映宝钗横。菖蒲酒，玉碗十分斟。引满听新声。小轩帘半卷，远山青。几人闲处见闲情。醒还醉，为趣妙难名。","dynasty":"宋代","title":"小重山·雨过风来午暑清"}
{"author":"米友仁","content":"山气与湖光，四时足殊秀。我识轩中人，是为益三友。","dynasty":"宋代","title":"秀轩"}
{"author":"米友仁","content":"山气最佳处，卷舒晴晦云。心潜帝乡者，愿作乘彼君。","dynasty":"宋代","title":"诗一首"}
{"author":"米友仁","content":"密密万山重，一派哀湍泻。此志入瑶琴，当有知音者。","dynasty":"宋代","title":"诗一首"}
{"author":"米友仁","content":"翰墨风流冠古今，鹅池谁不赏山阴。此书虽向昭陵朽，刻石犹能易万金。","dynasty":"宋代","title":"题定武本"}
{"author":"米友仁","content":"广文当日官虽冷，可奈才名振世何。他日君家须炙手，而今聊复雀堪罗。","dynasty":"宋代","title":"题大姚山图三首其一"}
{"author":"米友仁","content":"老年尚喜管城子，更爱好山江上青。武林秋高晓欲雨，正若此画云冥冥。","dynasty":"宋代","title":"题大姚山图三首其二"}
{"author":"米友仁","content":"三茅别有洞中天，我欲山居屏世缘。累行积功多蜕举，玉宸欣有地行仙。","dynasty":"宋代","title":"题大姚山图三首其三"}
{"author":"米友仁","content":"乱山深处是烟霞，雨暗晴晖日夕佳。至识先生曾到此，故留戏笔在君家。","dynasty":"宋代","title":"为蒋仲友题画"}
{"author":"米友仁","content":"霄壤千千万万山，东南胜地熟跻攀。古人作语咏不得，我寓无声缣楮间。","dynasty":"宋代","title":"自题山水"}
{"author":"米友仁","content":"山中宰相有仙骨，独爱岭头生白云。壁张此画定惊倒，先请唤人扶著君。","dynasty":"宋代","title":"题自画横披与翟伯寿"}
{"author":"米友仁","content":"图契朴雕推圣智，万古奔沈馀末伎。兰亭醉墨更无加，始信功名皆傥尔。庾翼儿郎岂不黠，自是家鸡惭野雉。退之彊聒六艺疏，见处才能到姿媚。相公有官那得取，不与官家深自秘。却因同好露心胸，谩使萧翼誇末计。摸金不必曹阿瞒，温韬家有昭陵器。披沙只恐取黄金，剔轴谁能收故纸。天章宝塔高嵯峨，永表文皇好文艺。至今油蜡传未休，善本何辞万金弃。","dynasty":"宋代","title":"题禊帖诗"}
{"author":"米友仁","content":"崇山过新雨，苍翠浓欲滴。林深不通人，溪回有吟客。日落古道空，天青暮云碧。何处一声蝉，幽栖仍自得。","dynasty":"宋代","title":"题董源夏山图"}
{"author":"米友仁","content":"碧溪风动满文漪。雨馀山更奇。淡烟横处柳行低。鸳鸯来去飞。人似玉，醉如泥。一枝随鬓攲。夷犹双桨月平西。幽寻归路迷。","dynasty":"宋代","title":"阮郎归"}
{"author":"费昶","content":"妾家五湖口，采菱五湖侧。玉面不关妆，双眉本翠色。日斜天欲暮，风生浪未息。宛在水中央，空作两相忆。","dynasty":"南北朝","title":"采菱曲"}
{"author":"费昶","content":"公子才气饶，凌云自飘飘。东出斗鸡道，西登饮马桥。夕冥银为烛，朝燔桂作焦。虞卿亦何命，穷极苦无聊。","dynasty":"南北朝","title":"思公子"}
{"author":"费昶","content":"家本楼烦俗，召募羽林儿。怖羌角牴戏，习战昆明池。弓韬不复挽，剑衣恒露铍。一辞豹尾内，长别属车垂。白马今虽发，黄河未结澌。寄言闺中妇，逢春心勿移。","dynasty":"南北朝","title":"发白马"}
{"author":"费昶","content":"阊阖下重关，丹墀吐明月。秋气城中冷，秋砧城外发。浮声绕雀台，飘响度龙阙。宛转何藏摧，当从上路来。藏摧意未已，定自乘轩里。乘轩尽世家，佳丽似朝霞。圆珰耳上照，方绣领间斜。衣薰百和屑，鬓插九枝花。昨暮庭槐落，今朝罗绮薄。拂席卷鸳鸯，开幔舒龟鹤。金波正容与，玉步依砧杵。红袖往还萦，素腕参差举。徒闻不得见，独夜空愁伫。独夜何穷极，怀之在心恻。阶垂玉衡露，庭舞相风翼。沥滴流星辉，灿烂长河色。三冬诚足用，五日无粮食。扬云已寂寥，今君复弦直。","dynasty":"南北朝","title":"华光省中夜闻城外捣衣诗"}
{"author":"费昶","content":"芳树发春辉，蔡子望青衣。水逐桃花去，春随杨柳归。杨柳何时归，袅袅复依依。已荫章台陌，复扫长门扉。独知离心者，坐惜春光违。洛阳远如日，何由见宓妃。","dynasty":"南北朝","title":"和萧记室春旦有所思诗"}
{"author":"费昶","content":"芳郊拾翠人，回袖卷芳春。金辉起步摇，红采发吹纶。阳阳盖顶日，飘飘马足尘。薄暮高楼下，当知妾姓秦。","dynasty":"南北朝","title":"春郊见美人诗"}
{"author":"费昶","content":"晨晖照杏梁。飞燕起朝妆。留心散广黛。轻手约花黄。正钗时念影。拂絮且怜香。方嫌翠色故。乍道玉无光。城中皆半额。非妾画眉长。","dynasty":"南北朝","title":"咏照镜诗"}
{"author":"费昶","content":"日静班姬门，风轻董贤馆。卷耳缘阶出，反舌登墙唤。蚕女桂枝钩，游童苏合弹。拂袖当留客，相逢莫相难。","dynasty":"南北朝","title":"和萧洗马画屏风诗二首其一阳春发和气"}
{"author":"费昶","content":"佳人在河内，征夫镇马邑。零露一朝团，中夜两垂泣。气爽床长冷，天寒针缕涩。红颜本暂时，君还讵相及。","dynasty":"南北朝","title":"和萧洗马画屏风诗二首其二秋夜凉风起"}
{"author":"费昶","content":"经堂泛宝瑟，乘隙动浮埃。锵金驱响至，举袂送芳来。能使兰膏灭，乍见珠帘开。轻裾试一举，令子暂迟回。","dynasty":"南北朝","title":"咏入幌风诗"}
{"author":"费昶","content":"汉水如鸡，昆山抵鹊。维皇多士，譬兹珠璞。皎皎名驹，昂昂野鹤。思发泉涌，纸飞云落。射策除郎，明经拜爵。家盈鞶帨，人有丹雘。车载斗量，束之高阁。并海之斥，奕叶才雄。北邻稷下，南接淹中。礼无变俗，乐有正风。舆人善诵，君子固穷。坐腰青紫，俯拾三公。曰子大夫，有声有度。山东只立，关西独步。奋翮高云，扬镳远路。王侯十辟，英杰三顾。貌若断山，心如武库。昔闻旧矣，寤寐咏歌。我刺未书，君骖肯过。爱而不见，独抱萦波。晨瞻洛汭，夕望江沱。方年已叔，乃遇萧何。何用好仁，从游则变。何用祛鄙，万顷斯见。子亦绝伦，争驱前彦。斧藻其德，雕龙其绚。殷勤胶漆，留连琴酒。居徒壁立，妪亦粗丑。纺绩江南，躬耕谷口。庭中三径，门前五柳。子若弹冠，余当结绶。","dynasty":"南北朝","title":"赠徐郎诗"}
{"author":"费昶","content":"巫山光欲晚，阳台色依依。彼美岩之曲，宁知心是非。朝云触石起，暮雨润罗衣。愿解千金佩，请逐大王归。","dynasty":"南北朝","title":"巫山高"}
{"author":"费昶","content":"幸被夕风吹，屡得朝光照。枝低疑欲舞，花开似含笑。长夜路悠悠，所思不可召。行人早旋返，贱妾犹年少。","dynasty":"南北朝","title":"芳树"}
{"author":"费昶","content":"上林乌欲栖，长门日行暮。所思郁不见，空想丹墀步。帘动意君来，雷声似车度。北方佳丽子，窈窕能回顾。夫君自迷惑，非为妾心妒。","dynasty":"南北朝","title":"有所思"}
{"author":"费昶","content":"向夕千愁起，自悔何嗟及。愁思且归床，罗襦方掩泣。绛树摇风软，黄鸟弄声急。金屋贮娇时，不言君不入。","dynasty":"南北朝","title":"长门怨"}
{"author":"费昶","content":"君不见长安客舍门。倡家少女名桃根。贫穷夜纺无灯烛。何言一朝奉至尊。至尊离宫百馀处。千门万户不知曙。惟闻哑哑城上乌。玉阑金井牵辘轳。丹梁翠柱飞流苏。香薪桂火炊雕胡。当年翻覆无常定。薄命为女何必粗。","dynasty":"南北朝","title":"行路难二首其一"}
{"author":"费昶","content":"君不见人生百年如流电。心中坎壈君不见。我昔初入椒房时。讵减班姬与飞燕。朝逾金梯上凤楼。暮下琼钩息鸾殿。柏梁昼夜香。锦帐自飘飏。笙歌枣下曲。琵琶陌上桑。过蒙恩所赐。馀光曲沾被。既逢阴后不自专。复值程姬有所避。黄河千年始一清。微躯再逢永无议。蛾眉偃月徒自妍。傅粉施朱欲谁为。不如天渊水中鸟。双去双飞长比翅。","dynasty":"南北朝","title":"行路难二首其二"}
{"author":"邵谒","content":"万里凭梦归，骨肉皆在眼。觉来益惆怅，不信长安远。人人但为农，我独常逢旱。恶命如漏卮，滴滴添不满。天末雁来时，一叫一肠断。","dynasty":"唐代","title":"秋夕"}
{"author":"邵谒","content":"春日照九衢。春风媚罗绮。万骑出都门，拥在香尘里。莫辞吊枯骨，千载长如此。安知今日身，不是昔时鬼。但看平地游，亦见摧辀死。","dynasty":"唐代","tags":"寒食节，讽刺，郊游","title":"长安寒食"}
{"author":"邵谒","content":"对酒弹古琴，弦中发新音。新音不可辨，十指幽怨深。妾颜不自保，四时如车轮。不知今夜月，曾照几时人。露滴芙蓉香，香销心亦死。良时无可留，残红谢池水。","dynasty":"唐代","title":"古乐府"}
{"author":"邵谒","content":"丈夫十八九，胆气欺韩彭。报仇不用剑，辅国不用兵。以目为水鉴，以心作权衡。愿君似尧舜，能使天下平。何必走马夸弓矢，然后致得人心争。","dynasty":"唐代","title":"少年行"}
{"author":"邵谒","content":"汉家天宇阔，日月不暂闲。常将古今骨，裨作北邙山。山高势已极，犹自凋朱颜。","dynasty":"唐代","title":"白头吟"}
{"author":"邵谒","content":"一照一回悲，再照颜色衰。日月自流水，不知身老时。昨日照红颜，今朝照白丝。白丝与红颜，相去咫尺间。","dynasty":"唐代","title":"览镜"}
{"author":"邵谒","content":"天若许人登，青山高不止。地若许人穷，黄泉深无水。量诸造化情，物成皆有以。如何上青冥，视之平若砥。日下骋琅玕，空中无罗绮。但见势腾凌，将为长如此。炫耀一时间，逡巡九泉里。一种为埃尘，不学堕楼死。","dynasty":"唐代","title":"妓女"}
{"author":"邵谒","content":"春蚕未成茧，已贺箱笼实。蟢子徒有丝，终年不成匹。每念古人言，有得则有失。我命独如何，憔悴长如一。白日九衢中，幽独暗如漆。流泉有枯时，穷贱无尽日。惆怅复惆怅，几回新月出。","dynasty":"唐代","title":"自叹"}
{"author":"邵谒","content":"送君若浪水，叠叠愁思起。梦魂如月明，相送秋江里。","dynasty":"唐代","title":"送友人江行"}
{"author":"邵谒","content":"古人有遗言，天地如掌阔。我行三十载，青云路未达。尝闻读书者，所贵免征伐。谁知失意时，痛于刃伤骨。身如石上草，根蒂浅难活。人人皆爱春，我独愁花发。如何归故山，相携采薇蕨。","dynasty":"唐代","title":"下第有感"}
{"author":"邵谒","content":"贤哉三握发，为有天下忧。孙弘不开阁，丙吉宁问牛。内政由股肱，外政由诸侯。股肱政若行，诸侯政自修。一物不得所，蚁穴满山丘。莫言万木死，不因一叶秋。朱云若不直，汉帝终自由。子婴一失国，渭水东悠悠。","dynasty":"唐代","title":"论政"}
{"author":"邵谒","content":"武皇重征伐，战士轻生死。朝争刃上功，暮作泉下鬼。悲风吊枯骨，明月照荒垒。千载留长声，呜咽城南水。","dynasty":"唐代","title":"战城南"}
{"author":"邵谒","content":"善琴不得听，嘉玉不得名。知音既已死，良匠亦未生。退居一河湄，山中物景清。鱼沉池水碧，鹤去松枝轻。长材靡入用，大厦失巨楹。颜子不得禄，谁谓天道平。","dynasty":"唐代","title":"赠郑殷处士"}
{"author":"邵谒","content":"古人力文学，所务安疲甿.今人力文学，所务惟公卿。大贤重邦本，屈迹官武城。劝民勤机杼，自然国用并。但见富贵者，知食不知耕。忽尔秋不熟，储廪焉得盈。贡艺既精苦，用心必公平。吾道不遗贤，霄汉期芳馨。一夫若有德，千古称其英。陶潜虽理邑，崔烈徒台衡。浊者必恶清，瞽者必恶明。孤松自有色，岂夺众草荣。为刀若不利，焉得宰牛名。为丝若不直，焉得琴上声。好去立高节，重来振羽翎。","dynasty":"唐代","title":"送徐群宰望江"}
{"author":"邵谒","content":"生持节操心，死作坚贞鬼。至今坟上春，草木无花卉。","dynasty":"唐代","title":"贞女墓"}
{"author":"邵谒","content":"寒女命自薄，生来多贱微。家贫人不聘，一身无所归。养蚕多苦心，茧熟他人丝。织素徒苦力，素成他人衣。青楼富家女，才生便有主。终日著罗绮，何曾识机杼。清夜闻歌声，听之泪如雨。他人如何欢，我意又何苦。所以问皇天，皇天竟无语。","dynasty":"唐代","title":"寒女行"}
{"author":"邵谒","content":"蚌死留夜光，剑折留锋铓。哲人归大夜，千古传珪璋。珪璋遍四海，人伦多变改。题花花已无，玩月月犹在。不知天地间，白日几时昧。","dynasty":"唐代","title":"览孟东野集"}
{"author":"邵谒","content":"羽化留遗踪，千载踪难没。一泉岩下水，几度换明月。松老不改柯，龙久皆变骨。云雨有归时，鸡犬无还日。至今青山中，寂寞桃花发。","dynasty":"唐代","title":"经安容先生旧居"}
{"author":"邵谒","content":"登楼恐不高，及高君已远。云行郎即行，云归郎不返。嗟为楼上人，望望不相近。若作辙中泥，不放郎车转。白日下西山，望尽妾肠断。","dynasty":"唐代","title":"望行人"}
{"author":"邵谒","content":"皇天降丰年，本忧贫士食。贫士无良畴，安能得稼穑。工佣输富家，日落长叹息。为供豪者粮，役尽匹夫力。天地莫施恩，施恩强者得。","dynasty":"唐代","title":"岁丰"}
{"author":"邵谒","content":"在富莫骄奢，骄奢多自亡。为女莫骋容，骋容多自伤。如何金谷园，郁郁椒兰房。昨夜绮罗列，今日池馆荒。竹死不变节，花落有馀香。美人抱义死，千载名犹彰。娇歌无遗音，明月留清光。浮云易改色，衰草难重芳。不学韩侯妇，衔冤报宋王。","dynasty":"唐代","title":"金谷园怀古"}
{"author":"邵谒","content":"我心如蘖苦，他见如荠甘。火未到身者，痛楚难共谙。但言贫者拙，不言富者贪。谁知苦寒女，力尽为桑蚕。","dynasty":"唐代","title":"春日有感"}
{"author":"邵谒","content":"上仙传秘诀，澹薄与无营。炼药□□□，变姓不变形。三尸既无累，百虑自不生。是知寸心中，有路通上清。祖龙好仙术，烧却黄金精。","dynasty":"唐代","title":"学仙词"}
{"author":"邵谒","content":"薄薄身上衣，轻轻浮云质。长安一花开，九陌马蹄疾。谁言公子车，不是天上力。","dynasty":"唐代","title":"轻薄行"}
{"author":"邵谒","content":"十五为君婚，二十入君门。自从入户后，见君长出门。朝看相送人，暮看相送人。若遣折杨柳，此地树无根。愿为陌上土，得作马蹄尘。愿为曲木枝，得作双车轮。安得太行山，移来君马前。","dynasty":"唐代","title":"苦别离"}
{"author":"邵谒","content":"采药不得根，寻河不得源。此时虚白首，徒感武皇恩。桑田未闻改，日月曾几昏。仙骨若求得，垄头无新坟。不见杜陵草，至今空自繁。","dynasty":"唐代","title":"览张骞传"}
{"author":"邵谒","content":"辘轳声绝离宫静，班姬几度照金井。梧桐老去残花开，犹似当时美人影。","dynasty":"唐代","title":"汉宫井"}
{"author":"邵谒","content":"秦山渭水尚悠悠，如何草树迷宫阙。繁华朱翠尽东流，唯有望楼对明月。","dynasty":"唐代","title":"显茂楼"}
{"author":"邵谒","content":"壮国山河倚空碧，迥拔烟霞侵太白。绿崖下视千万寻，青天只据百馀尺。","dynasty":"唐代","title":"紫阁峰"}
{"author":"邵谒","content":"青山山下少年郎，失意当时别故乡。惆怅不堪回首望，隔溪遥见旧书堂。","dynasty":"唐代","title":"降巫诗"}
{"author":"邵谒","content":"我心如檗苦，他见如荠甘。火未到身者，痛楚难共谙。但言贫者拙，不言富者贫。谁知苦寒女，力尽为桑蚕。","dynasty":"唐代","title":"春日有感"}
{"author":"邵谒","content":"我心岂不平，我目自不明。徒云备双足，天下何由行。","dynasty":"唐代","title":"瞽者叹"}
{"author":"邵谒","content":"白日不得照，戴天如戴盆。青云未见路，丹车劳出门。采薇秦山镇，养亲湘水源。心中岂不切，其如行路难。为文清益峻，为心直且安。芝兰未入用，馨香志独存。他门种桃李，犹能荫子孙。我家有棠阴，枝叶竟不繁。心醉岂因酒，愁多徒见萱。征徒忽告归，执袂殷勤论。在鸟终为凤，为鱼须化鲲。富贵岂长守，贫贱宁有根。丈夫志不大，何以佐乾坤。昼短疾于箭，早来献天言。莫恋苍梧畔，野烟横破村。","dynasty":"唐代","title":"送从弟长安下第南归觐亲"}
{"author":"邵谒","content":"龟为秉灵亡，鱼为弄珠死。心中自有贼，莫怨任公子。屈原若不贤，焉得沉湘水。","dynasty":"唐代","title":"放歌行"}
{"author":"蔡士裕","content":"怪得梅开早。被何人、香罗剪就，天工奇巧。茅舍竹篱容不得，移向花堂深悄。别一样、风流格调。玉质冰姿依然在，算暗中、只欠香频到。著些子，更奇妙。有时来伴金尊倒。几徘徊、认成真后，又还误了。费尽东君回护力，空把芳心萦绕。竟不解、索他一笑。夜月纱窗黄昏后，为爱花、翻被花情恼。个恩爱，负多少。","dynasty":"宋代","title":"金缕曲（罗帛翦梅缀枯枝，与真无异作）"}
{"author":"蔡士裕","content":"功名早。步武青云缭绕。斯文近有成效。绛纱拍拍春风满，香动一池芹藻。瓜期到。便勇撤皋比，此去应光耀。立登枢要。向红药阶前紫薇阁，管不负年少。","dynasty":"宋代","title":"浦湘曲（为金坛教谕干寿道考满怅词）"}
{"author":"蔡士裕","content":"无计远尘嚣，寻幽过野桥。风刀削林沙，云带束山腰。水抱孤村过，舟回断岸遥。几时忘俗虏，来此伴渔樵。","dynasty":"宋代","title":"郊行"}
{"author":"蔡士裕","content":"凉涵诗魄莹苍旻，散发吟商月满襟。风叶顺行度叶尾，露华逆上稻花心。千山欧子秋声赋，一室希公夜声舟。自喜浮生只如此，任渠谈笑觅封侯。","dynasty":"宋代","title":"秋夜宿田家夜久不寐"}
{"author":"蔡士裕","content":"鹅溪白茧光昭回，上实罗浮山南绝壁之寒梅。霜台铁面太孤峭，槎牙诘曲可望不可摧。我疑华光道人云水绝，为花缚神惟有月。胸中若无一片冰雪心。焉能写此万古冰雪骨。","dynasty":"宋代","title":"题所藏赵清献公梅花图"}
{"author":"蔡士裕","content":"风饕雪虐大江头，苔藓鳞鳞绾铁虬。清绝一枝先百卉，密攒万蕊傲千秋。本无烟火尘氛气，洗尽铅华脂粉羞。月夜摧樽相对饮，恍疑身世在罗浮。","dynasty":"宋代","title":"咏梅"}
{"author":"蔡士裕","content":"慵为香兰读楚骚，俊游不惮着鞭劳。千钧驽底要方彀，百尺楼中气正豪。水激鱼龙江月暗，云翻雕鹘海风高。相逢要把精神对，应笑狂吟短发搔。","dynasty":"宋代","title":"友人远游"}
{"author":"蔡士裕","content":"吾诵老韩听颖诗一章，琴中意味深且长。从横变态浩无尽，颖弦韩笔相发扬。二贤往矣五百载，俯视六合空茫茫。今有芝田嗣颖傅宫商，一弹令我喜，再弹令我伤。世多善于无善耳，使我百感煎中肠。商罔不闻鸣老凤，江湖夜雨啼寒螀。","dynasty":"宋代","title":"赠琴士周芝田"}
{"author":"蔡士裕","content":"萧萧凉意满西洲，缓步搜吟兴颇幽。豆叶黄深田病雨，蓼花红浅岸知秋。蹁跹影若孤驯鹤，漂泊身如不系舟。自喜浮生只如此，任渠谈笑觅封侯。","dynasty":"宋代","title":"秋日溪上"}
{"author":"陈寿","content":"　　亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。　　时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”　　由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”　　亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”　　先主曰：“善！”于是与亮情好日密。　　关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。","dynasty":"魏晋","tags":"初中文言文，赞美，写人","title":"隆中对"}
{"author":"陈寿","content":"霄汉苦未达，支离愧此身。鸟啼云嶂晓，花落草堂春。为问逢时者，谁怜失意人。年年江海上，空自怨青蘋。","dynasty":"明代","title":"寓怀"}
{"author":"陈寿","content":"东风吹马动鸣珂，閒向苏堤试一过。贾相宅前芳草没，岳王坟上夕阳多。山城寂寂空啼鸟，湖水年年自绿波。嗟我况逢流落久，感怀其柰客愁何。","dynasty":"明代","title":"西湖怀古"}
{"author":"陈寿","content":"一自将军赐剑归，夫差不觉堕雠机。天荒地老英魂泣，国破台倾霸业违。吴郡旧愁明月在，越江遗恨怒涛飞。灵祠寂寂空山里，老树苍藤掩夕晖。","dynasty":"明代","title":"谒伍员庙"}
{"author":"陈寿","content":"贾生年少最能诗，谪向南方众所悲。万里天涯嗟独往，百年心事有谁知。江山摇落猿啼处，海国苍茫日暮时。不久定膺宣室召，临歧何必泪双垂。","dynasty":"明代","title":"送贾明谪三江"}
{"author":"陈寿","content":"功业难成自可嗟，那堪旅食向天涯。沧江断雁惊秋思，青镜流年感物华。落日丹枫愁里树，故园黄菊梦中花。悠悠归计何时定，独对西湖苦忆家。","dynasty":"明代","title":"秋日武陵客舍写怀其一"}
{"author":"陈寿","content":"风波世路信多艰，千里羁危未得还。慈母倚门垂白发，故园回首隔青山。交游半达云霄上，弟妹相亲梦寐间。寂莫空斋谁顾问，只将诗句慰愁颜。","dynasty":"明代","title":"秋日武陵客舍写怀其二"}
{"author":"陈寿","content":"放逐江潭岁欲深，形容憔悴独行吟。看云每动思亲念，抚剑空怀报国心。岛屿微茫乡土异，关河牢落雁书沈。晚来何处堪惆怅，斜日猿声枫树林。","dynasty":"明代","title":"秋日武陵客舍写怀其三"}
{"author":"陈寿","content":"远道西风落叶寒，萧萧孤蹇上长安。关山不似人心险，游子休歌行路难。","dynasty":"明代","title":"题画其一"}
{"author":"陈寿","content":"洞庭微雨晓生波，一棹云山楚客过。绿遍蘼芜归未得，东风閒唱竹枝歌。","dynasty":"明代","title":"题画其二"}
{"author":"陈寿","content":"杨花如雪正飞春，新水茫茫浸绿蘋。桃叶桃根何处是，东风愁杀渡江人。","dynasty":"明代","title":"题画其三"}
{"author":"陈寿","content":"柳芽吐玉兰芽小，罗幕凝寒觉春早。肠断王孙尚未归，东风已绿天涯草。箜篌尘满琼箫卧，熏炉閒爇沈香火。恼侬题就抱愁眠，泪珠暗滴胭脂颗。","dynasty":"明代","title":"早春曲"}
{"author":"陈寿","content":"银箭铜壶漏声歇，睍睆金莺送残月。柳袅烟丝历乱垂，飞花扑帐春云热。梦回玉颊啼红雨，戚戚中情向谁语。白马郎君向何处，一只青鸾镜中舞。","dynasty":"明代","title":"春晓曲"}
{"author":"陈寿","content":"公无渡河，公竟渡河。渡河公死，公乎柰何。席其床兮黍其畴，公乎胡为而溺流。大呼呼公公不留，心摧肠断弹箜篌。嘈嘈招不起，贤兄小姑哭无已。妾身愿作精卫禽，衔石西山塞河水。","dynasty":"明代","title":"公无渡河"}
{"author":"戈渡","content":"荷渚依兰桨，鸳鸯野梦清。霞光薰晚渡，塔影压秋城。人语风前软，箫声水上轻。五湖三泖志，几遂此生情。","dynasty":"清代","title":"立秋后三日雨后湖上"}
{"author":"戈渡","content":"斜阳扶我上荒台，天外青山列障开。万里云阴随雨至，九边风色送秋来。水流今古同悲响，诗吊幽燕有霸才。几处暮砧催剪尺，白杨衰草雁声哀。","dynasty":"清代","title":"秋日黑窑厂晚眺"}
{"author":"戈渡","content":"长堤风软绿丝丝，不计千枝与万枝。多谢柔条初学舞，可能还似汉南时。","dynasty":"清代","title":"新柳词其一"}
{"author":"戈渡","content":"灵和殿里记当年，细雨斜风二月天。一种酣情呼不起，懒开青眼学偷眠。","dynasty":"清代","title":"新柳词其二"}
{"author":"陈绍文","content":"舍舟投净域，振锡礼空林。日月龙宫古，烟霞鹿苑深。慧禽传谷韵，觉路转花阴。何事苏公宇，巍然控紫岑。","dynasty":"明代","title":"游小金山"}
{"author":"陈绍文","content":"花龛摇峡水，莲宇印霞峰。宝月天香满，灵飙夜梵空。候禅栖树鹤，护法隐池龙。莫读高僧传，真乘不可穷。","dynasty":"明代","title":"峡山飞来寺"}
{"author":"陈绍文","content":"归客快登舻，乘风度蠡湖。断虹垂晚岛，数雁下秋菰。苇匝鱼梁暗，峰悬水庙孤。松门频入望，惆怅谢公徂。","dynasty":"明代","title":"秋日度彭蠡湖"}
{"author":"陈绍文","content":"陈王追猎候，山寺表鸡鸣。步辇昙花合，行宫忍草平。塔凝钟阜气，楼控海门声。为讯林中偈，弥敦出世情。","dynasty":"明代","title":"登鸡鸣寺"}
{"author":"陈绍文","content":"地迥扬雄宅，烟深向秀园。泉光分洞口，山翠湿篱根。选树安棋局，临花设酒樽。莫愁归路晚，明月映柴门。","dynasty":"明代","title":"游黎惟和北园"}
{"author":"陈绍文","content":"怜君乘月访，露几拂孤琴。乍觉泉分璧，翻疑鹤在阴。凉飙侵燕幕，暝色变幽林。语及希声处，悠然太古心。","dynasty":"明代","title":"听陈山人弹琴"}
{"author":"陈绍文","content":"千岩攒古刹，一径入松微。磬杂猿声啸，云先鹤暮归。翻经花荫席，入定瀑侵衣。回首风尘外，谁能顿息机。","dynasty":"明代","title":"秋日宿玉岩寺"}
{"author":"陈绍文","content":"五台连朔漠，师住最高峰。塞角先寒磬，龛灯彻晓烽。胡儿瞻法座，武士谒金容。及夏开禅室，凉飙起壑松。","dynasty":"明代","title":"送不二禅师归五台山"}
{"author":"陈绍文","content":"畏途趋落日，孤棹倚灵洲。水月蒹葭夜，山风松桧秋。渔传隔浦调，客引异乡愁。不尽凭高兴，狂歌向北陬。","dynasty":"明代","title":"夜泊灵洲"}
{"author":"陈绍文","content":"孤戍依岩隐，停桡日暮时。沙窥双鹭立，涧饮百猿垂。野市蛮歌合，津梁旅贩驰。偶逢故山使，樽酒慰相思。","dynasty":"明代","title":"晚次洸口逢梁济甫"}
{"author":"陈绍文","content":"江城催节雨，入暮转霏微。春逼梅先放，寒欺燕未飞。谁能同禹惜，吾始觉蘧非。明发成何计，青山斸故薇。","dynasty":"明代","title":"辛亥除夕感怀"}
{"author":"陈绍文","content":"斜雨暮霏霏，孤城西月微。花应先暖动，燕似逼冬归。北土多戎马，南山空蕨薇。草玄犹未就，垂老掩双扉。","dynasty":"明代","title":"甲寅守岁"}
{"author":"陈绍文","content":"不矫南巡诏，徐看出九霄。五花边将马，七叶禁臣貂。帝子驰金辂，神人造石桥。康衢应有颂，谁为采风谣。","dynasty":"明代","title":"南征词奉和泰泉先生"}
{"author":"陈绍文","content":"隋皇行乐处，空有断碑留。梦破琼花月，歌残玉树秋。沟杨春马繫，苑草夕萤游。淮水滔滔去，安知失国愁。","dynasty":"明代","title":"隋帝故宫"}
{"author":"陈绍文","content":"山川连北固，曲抱雨花台。紫气成龙去，瑶音引凤来。调元三相手，禦侮总戎才。陋彼周王骏，徒兴黄竹哀。","dynasty":"明代","title":"留都杂咏用黎惟敬韵"}
{"author":"陈绍文","content":"揽结东南胜，烟花缥缈间。重城萦八水，大内拥三山。学士图书富，材官阵略閒。千秋台上月，犹照凤舆还。","dynasty":"明代","title":"留都杂咏用黎惟敬韵其二"}
{"author":"陈绍文","content":"南服开佳丽，皇灵靖八蛮。梵轮藏舍利，芝观长琅玕。海岳黄中迥，风霜白下寒。祥光连北极，长得倚楼看。","dynasty":"明代","title":"留都杂咏用黎惟敬韵其三"}
{"author":"陈绍文","content":"留都建天府，控引万方遥。日月通黄道，星辰丽绛霄。禁闱三岛隔，御扆五云飘。一恊尧年瑞，欢声动市朝。","dynasty":"明代","title":"留都杂咏用黎惟敬韵其四"}
{"author":"陈绍文","content":"罗浮渺何处，风雨暮萧萧。暂阻仙人约，来亲田父邀。山云低度屋，江水曲通桥。梦觉朱明路，双凫兴欲飘。","dynasty":"明代","title":"游罗浮阻风宿大唐田家其一"}
{"author":"陈绍文","content":"舍舟投草屋，质朴有唐风。禾黍寒原外，牛羊深巷中。提壶孤市远，更烛几宵同。明逐黄龙去，仙源不可穷。","dynasty":"明代","title":"游罗浮阻风宿大唐田家其二"}
{"author":"陈绍文","content":"挂席紫枫前，寒江清可怜。归樵遗野烧，贩客逐墟烟。山笋迎霜出，沙凫背日眠。美人棹歌远，谁与续残篇。","dynasty":"明代","title":"泛金川忆吴而待"}
{"author":"陈绍文","content":"山城冬日映澄江，古佛楼开八面窗。贝叶经翻玄鹿听，昙花钵动光龙降。风传宝窦和金铎，霜落菩提覆石幢。共喜远公能觅句，不妨深夜剔银釭。","dynasty":"明代","title":"初冬过诃林寺净隐禅房"}
{"author":"陈绍文","content":"阳回禁苑雪初消，岂羡蓬壶驾六鳌。堤散相风千柳动，壑悬卿月万松高。紫鳞泳日穿银藻，青鸟传春下碧桃。自是臣邻欢颂地，故应皇泽沛如膏。","dynasty":"明代","title":"内苑十首其一万岁山"}
{"author":"陈绍文","content":"芙蓉临沼露凄清，辇道遥看接岸平。千叠晓山排落雁，一泓秋水吸长鲸。烟光倒射功臣阁，蝀势斜拖学士瀛。不是子云才妙绝，摛词争遣紫宸惊。","dynasty":"明代","title":"内苑十首其二太液池"}
{"author":"陈绍文","content":"西苑群峰结翠鬟，六龙常御五云端。彩毫有客题员峤，金钿何人宿广寒。花近圣躬烟色艳，桂临仙掌露华漙。宸游至此多真境，岂事箫声引紫鸾。","dynasty":"明代","title":"内苑十首其三璚华岛"}
{"author":"陈绍文","content":"玉箔雕栏俯禁池，君王曾此驻云螭。南薰殿迥传钧乐，北斗城高闪羽旗。千仞暂翔灵凤翼，万年长拂古松枝。从来天语多严密，祇许当时扈从知。","dynasty":"明代","title":"内苑十首其四承光殿"}
{"author":"陈绍文","content":"极浦山光远近连，汾风遥忆汉皇船。翠华五凤扶行日，锦缆双龙夹渡年。花覆帘栊明落照，柳摇旌旆度轻烟。侍臣尽喜同游衍，应有才堪作济川。","dynasty":"明代","title":"内苑十首其五龙舟浦"}
{"author":"陈绍文","content":"悬崖郁树古嵯岈，一入芭蕉路转斜。宸阁翠含燕市柳，御沟红泛汉宫花。洞岩窈窕凝云气，芝草琅玕阅岁华。想得词臣焚草罢，好邀明月醉流霞。","dynasty":"明代","title":"内苑十首其六芭蕉园"}
{"author":"陈绍文","content":"禁园南向带畴平，更有瑶宫隔水明。行乐坐看松月转，躬耕行挹稻风轻。岛中锦绣千层蜃，堤外笙簧百啭莺。共说吾王游豫地，岂知农业已垂成。","dynasty":"明代","title":"内苑十首其七乐成殿"}
{"author":"陈绍文","content":"荒村茅屋绕方塘，殿揭昭和隔御墙。睥睨迥连山色秀，辘轳高转水声凉。几翻红雨飞桃杏，千顷黄云布稻粱。莫讶此中风景美，新丰原是帝皇乡。","dynasty":"明代","title":"内苑十首其八南台"}
{"author":"陈绍文","content":"兔园西面筑瑶宫，复道回廊势欲通。珠树万年栖舞鹤，石梁千尺跨飞虹。阴萝转向悬天上，瀑布翻从出地中。谁信九重恩似海，解将游乐与民同。","dynasty":"明代","title":"内苑十首其九兔园"}
{"author":"陈绍文","content":"先皇神武扫边埃，朝散常登阅射台。仙佩声随三殿转，御炉香逼九关开。上林羽箭穿鸿落，驰道金锹走马来。欲作猎书献明主，不知谁是汉臣才。","dynasty":"明代","title":"内苑十首其十平台"}
{"author":"陈绍文","content":"空山孤馆夜悠悠，月底风飘笛韵流。杨柳折来隋苑暮，梅花落处敬亭秋。霜欺玉勒征夫泣，云遏朱楼别妇愁。醉倚青萍听不尽，数声边雁度寒洲。","dynasty":"明代","title":"闻笛同梁公实赋"}
{"author":"陈绍文","content":"叠叠危楼面面通，登临醉与美人同。飞甍回度浮云碧，列槛斜翻落照红。蒲剑暗藏仙子宅，塔铃空语梵王宫。飘然欲撚长髯去，笑御鸿蒙万里风。","dynasty":"明代","title":"与梁公实登镇海楼"}
{"author":"陈绍文","content":"奏罢离弦酒半醒，雁群分影拂苍冥。山开二华迎衡岳，水带三湘入洞庭。扪藓暮伤羊祜碣，纫兰秋拟屈原经。清时勋业归仙吏，莫负名峰绕郭青。","dynasty":"明代","title":"送洛南舍弟按襄郧"}
{"author":"陈绍文","content":"向来闭閤讨玄思，往事空嬴两鬓丝。老岂敢应西苑召，病惟深愧北山移。三茅道士餐松赋，五柳先生采菊诗。六六洞天何处所，拨云飞舄任吾之。","dynasty":"明代","title":"乙卯李三洲都宪讯予北上之期赋此答之"}
{"author":"陈绍文","content":"早春风日弄轻柔，野服从师作胜游。到郭龙冈松十里，入河虹涧水双流。洞封玉检烟霞古，台隐金书日月幽。尧韭禹粮俱可掇，结茅期遂此生谋。","dynasty":"明代","title":"春日游太泉得流字"}
{"author":"陈绍文","content":"西墅寻梅路几重，朅来诗兴满幽丛。水边斜挂窥尊月，帘外轻飘断角风。雪羽仙人游玉苑，冰肌神女步珠宫。分明一片春消息，祇在孤烟峭石中。","dynasty":"明代","title":"梁公实黎惟敬过心远亭探梅得风字"}
{"author":"陈绍文","content":"江亭青簟月华流，永夜潮生水国秋。万马急追风碛战，六鳌初戴雪山游。归渔暂失残荷浦，落雁应迷乱荻洲。料得此时天际客，不胜离思满扁舟。","dynasty":"明代","title":"送客泛珠江宿凭虚阁听潮分得洲字"}
{"author":"陈绍文","content":"曲洞不设扉，烟霞几度锁。白日万籁沉，空林坠残果。","dynasty":"明代","title":"黎惟敬北馆分韵其一"}
{"author":"陈绍文","content":"野老放歌行，翛然驯一鹤。欲识山中时，但看花间落。","dynasty":"明代","title":"黎惟敬北馆分韵其二"}
{"author":"陈绍文","content":"梧桐覆金井，一叶下西风。不忍听鸿雁，秋声万壑中。","dynasty":"明代","title":"秋日与梁公实过黎氏山房次韵其一"}
{"author":"陈绍文","content":"久不陟岩扃，秋光宛如昨。白云满地流，忽听松子落。","dynasty":"明代","title":"秋日与梁公实过黎氏山房次韵其二"}
{"author":"陈绍文","content":"风动轻纶月照蓑，醉翻渔唱答樵歌。晓来独倚孤篷看，湖上奇峰雪后多。","dynasty":"明代","title":"咏钓舟答黄太史休沐"}
{"author":"陈绍文","content":"解舞腰肢列万行，风前摇曳紫罗裳。何当解赠朝天去，散作君王满殿香。","dynasty":"明代","title":"赏菊送陈肖溪北行"}
{"author":"陈绍文","content":"白地狂风倒峡吹，奔涛折木影交驰。飘零一夜孤舟客，不听猿声亦泪垂。","dynasty":"明代","title":"峡中曲其一"}
{"author":"陈绍文","content":"枫叶萧萧峡气寒，渔舟多在洑流安。酒醒向月吹芦笛，惊起鸬鹚过别滩。","dynasty":"明代","title":"峡中曲其二"}
{"author":"陈绍文","content":"戟矛千里战危艘，鲸立蛟豗海若愁。须臾一闪东风炬，顿觉黄麾据上流。","dynasty":"明代","title":"安南凯歌其一"}
{"author":"陈绍文","content":"占断山川列阵形，龙鳞凤翼应天星。翻嫌战染诸羌血，欲挽银河洗甲兵。","dynasty":"明代","title":"安南凯歌其二"}
{"author":"陈绍文","content":"郁郁万年枝，兰台接紫墀。禁城连睥睨，御殿绕罘罳。列署星辰丽，三阶雨露垂。藜从太乙照，石是五丁移。要秩丝纶托，荣名翰墨司。沦书汲冢出，绝简羽陵披。签轴方盈阁，缃绨更累辎。芸薰深落蠹，铅椠细分疑。史法宗班马，经情绎孔姬。璇题霞薄采，金掌露华兹。初旭笼鸡树，微飔捲凤池。仙瀛叨并陟，艺苑喜同驰。玉笋神趋早，金莲夜赐迟。承麻宣帝泽，侍幄启宸思。已近圭璋挹，终知玄素睽。击蒙如有赖，庶仰罄吾私。","dynasty":"明代","title":"拟虞世南直弘文馆贻诸同志"}
{"author":"陈绍文","content":"高筑邺城台，遥望西陵木。霸业已成尘，欢娱犹未足。穗帐罥秋霜，美人闭金屋。舞筵映月偏，歌梁倚风续。翠华杳不来，仙容枉如玉。岂不惜罗襦，半接垂珠哭。妾身本是轻，无乃君恩促。逝水何时回，惆怅漳河曲。","dynasty":"明代","title":"铜雀妓"}
{"author":"陈绍文","content":"六国互合从，强秦屹虎视。南襟泾渭流，北控甘谷峙。蕞尔一燕壤，曷厌贪饕志。田光构奇谋，幸鼓荆卿气。殒身明勿疑，直走咸阳市。左授于期函，右献督亢志。断袖环柱馀，秦鼎一丝繫。吁嗟高渐离，尚置筑中器。为术良已疏，秉节终弗易。壮士贵丧元，成偾非所计。逆命帝函歼，于昭秦二世。千秋易水歌，慷慨满天地。","dynasty":"明代","title":"荆轲"}
{"author":"陈绍文","content":"披蓁曷知劬，抗策信所诣。疏甸印花明，层皋拥霞丽。远瞻樵径微，近瞩鹿町翳。岂伊仙府临，复此禅驾税。法相垂永钦，毫光烛无际。给林戒鼓渊，净宇慈香细。身将六尘殊，心与七觉契。秋气自萧森，暝色转佳霁。岩端素练悬，松表朱弦递。盈盈洁鹭翔，袅袅玄蝉曳。一讴匪自怡，聊用发灵秘。","dynasty":"明代","title":"九日与欧彦桢黎惟敬诸公游蒲涧"}
{"author":"陈绍文","content":"遥瞻帝宅崤函里，上应乾枢下坤纪。险设秦关百二重，纡蟠汉甸三千里。金殿玲珑日下开，玉楼缥缈空中起。武将纷垂列土缨，文臣习曳朝天履。三月烟花满帝城，王孙公子重横行。紫骝飞电过槐市，朱毂扬尘度柳营。吴钩乍拂光含鸊，隋弹初抨巧落莺。骄奢喜结萧朱绶，豪侠争驰孟解衡。五侯苑囿红尘绝，叠嶂回塘互明灭。花榭斜开碧玉栏，柳亭细转黄金埒。投辖重淹紫绂游，挥金讵惜华筵设。翠釜交腾海错馨，雕盘杂进山珍洁。落日谁能一挽戈，更看璧月悬东阿。烛霞掩映摇珠户，香雾空濛隐绛罗。吴姬羽节回鸾舞，赵女鹍弦学凤歌。势移山岳犹嫌小，利截江河未觉多。浮荣过眼如云散，壮士悲歌徒慨叹。涸水焉容纵壑鳞，空霄竟戢凌风翰。梁殿秦宫花里摧，石崇越魄楼边断。万事不如归去来，南山白石终难烂。","dynasty":"明代","title":"长安道"}
{"author":"陈绍文","content":"君不见黄河急绕昆仑逝，蓦地空腾赤水气。白日欲出蒸成霞，万里山川尽明霁。又不见圆峤乃在渤澥中，鲸鲵喷激凌苍穹。春晴转变霞细丽，片片照耀金银宫。中有仙人识天趣，一生好入飞霞住。卧处光从蕙帐含，饮时滟向莲觞注。成绮能吟谢客诗，舒丹解作公孙赋。合散终然无定踪，世人安得知其故。无乃天孙发巧思，织成五色光陆离。越江愁杀浣纱女，蜀峡惊回濯锦姬。紫殿珠帏穿彩凤，华楼藻井蟠青螭。始觉化机妙如此，顷刻万象何参差。仙人本自非凡质，岁久餐霞成痼疾。胸中万丈吐虹蜺，倚马文章皆俊逸。金帔缥缈乘风轻，朝游碧落暮赤城。回首滚滚黄尘客，何以超然出世情。","dynasty":"明代","title":"赠栖霞山人歌"}
{"author":"陈绍文","content":"月斜侵，钩帘鸣玉琴。金杯送曲移兰楫，山情水意何幽深。歌宛转，宛转欢未足。愿为雁与凫，秋浦永同宿。","dynasty":"明代","title":"宛转歌其一"}
{"author":"陈绍文","content":"晓将暾，银河澹没痕。金凤翠鬟乍分拆，缕祷香玉谁为温。歌宛转，宛转伤别离。愿为觿与䚢，进退恒相随。","dynasty":"明代","title":"宛转歌其二"}
{"author":"陈绍文","content":"寒乌夜啼雉朝飞，洛娥巫妾乍相依。谁家倾城出朱户，摇珰曳带香风度。珠缀琼窗碧雾浓，缃帷绮帐隐芙蓉。女儿年几十六七，艳舞娇歌映春日。花枝欲动彩云飘，空留可怜待谁招。","dynasty":"明代","title":"东飞伯劳歌"}
{"author":"陈咏","content":"隔岸水牛浮鼻渡，傍溪沙鸟点头行。","dynasty":"唐代","title":"句"}
{"author":"岳飞","content":"怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏通：阑)靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志一作：壮士；兰山缺一作：兰山阙)","dynasty":"宋代","tags":"宋词三百首，爱国，壮志，励志","title":"满江红·写怀"}
{"author":"岳飞","content":"昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。白首为功名。旧山松竹老，阻归程。欲将心事付瑶琴。知音少，弦断有谁听。","dynasty":"宋代","tags":"宋词三百首，宋词精选，豪放，壮志难酬","title":"小重山·昨夜寒蛩不住鸣"}
{"author":"岳飞","content":"遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。","dynasty":"宋代","tags":"豪放，登楼，抒怀","title":"满江红·登黄鹤楼有感"}
{"author":"岳飞","content":"经年尘土满征衣，特特寻芳上翠微。好水好山看不足，马蹄催趁月明归。","dynasty":"宋代","tags":"古诗三百首，纪游，写景，热爱","title":"池州翠微亭"}
{"author":"岳飞","content":"号令风霆迅，天声动北陬。长驱渡河洛，直捣向燕幽。马蹀阏氏血，旗袅可汗头。归来报明主，恢复旧神州。","dynasty":"宋代","tags":"送别，豪迈，爱国","title":"送紫岩张先生北伐"}
{"author":"岳飞","content":"无心买酒谒青春，对镜空嗟白发新。花下少年应笑我，垂垂羸马访高人。","dynasty":"宋代","title":"过张溪赠张完"}
{"author":"岳飞","content":"立马林冈豁战眸，阵云开处一溪流。机舂水沚犹传晋，黍秀宫庭孰悯周？南服只今歼小丑，北辕何日返神州？誓将七尺酬明圣，怒指天涯泪不收。","dynasty":"宋代","title":"题骤马冈"}
{"author":"岳飞","content":"强胡犯金阙，驻跸大江南。一帝双魂杳，孤臣百战酣。兵威空朔漠，法力仗瞿昙。恢复山河日，捐躯分亦甘。","dynasty":"宋代","title":"归赴行在过上竺寺偶题"}
{"author":"岳飞","content":"爱此倚栏干，谁同寓目闲。轻阴弄晴日，秀色隐空山。岛树萧疏外，征帆杳霭间。予虽江上老，心羡白云还。","dynasty":"宋代","title":"题池州翠光寺"}
{"author":"岳飞","content":"雄气堂堂贯斗牛，誓将直节报君仇。斩除顽恶还车贺，不问登坛万户侯。","dynasty":"宋代","title":"题青泥市萧寺壁"}
{"author":"岳飞","content":"手持竹杖访黄龙，旧穴空遗虎子踪。云锁断岩无觅处，半山松竹撼秋风。","dynasty":"宋代","title":"题雩都华严寺"}
{"author":"岳飞","content":"敕报游西内，春光霭上林。花围千朵锦，柳捻万株金。燕绕龙旗舞，莺随凤辇吟。君王多雨露，化育一人心。","dynasty":"宋代","title":"从驾游内苑应制"}
{"author":"岳飞","content":"嵬石山前寺，林泉胜景幽。紫金诸佛相，白雪老僧头。潭水寒生月，松风夜带秋。我来属龙语，为雨济民忧。","dynasty":"宋代","title":"游嵬石山寺"}
{"author":"岳飞","content":"秋风江上驻王师，暂向云山蹑翠微。忠义必期清耳水，功名直欲镇边圻。山林啸聚何劳取，沙漠群凶定破机。行复三关迎二圣，金酋席卷尽擒归。","dynasty":"宋代","title":"题翠岩寺"}
{"author":"岳飞","content":"湓浦庐山几度秋，长江万折向东流。男儿立志扶王室，圣主专师灭虏酋。功业要刊燕石上，归休终伴赤松游。丁宁寄语东林老，莲社从此著力修。","dynasty":"宋代","title":"寄浮图慧海"}
{"author":"岳飞","content":"遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。","dynasty":"宋代","title":"满江红·遥望中原"}
{"author":"岳飞","content":"何处高人云路迷，相逢忽荐目前机。偶看菜叶随流水，知有茅茨在翠微。琐细夜谈皆可听，烟霏秋雨欲同归。翛然又向诸方去，无数山供玉尘挥。","dynasty":"宋代","title":"送轸上人之庐山"}
{"author":"岳飞","content":"手持竹节访黄龙，旧穴空遗虎子踪。云锁断崖无觅处，半山松竹撼秋风。","dynasty":"宋代","title":"题雩都华严寺"}
{"author":"岳飞","content":"遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁蹄满郊畿，风尘恶。兵安在，膏锋锷。民安在，填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。","dynasty":"宋代","title":"满江红其二登黄鹤楼有感"}
{"author":"岳飞","content":"怒发冲冠，凭阑处、潇潇雨歇。抬望眼、仰天长啸，壮怀激烈。三十功名尘与土，八千里路云和月。莫等閒、白了少年头，空悲切。靖康耻，犹未雪。臣子恨，何时灭。驾长车踏破，贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。","dynasty":"宋代","title":"满江红"}
{"author":"岳飞","content":"爱此倚栏杆，谁同寓目閒。轻阴弄晴日，秀色隐空山。岛树萧疏外，征帆杳霭间。予虽江上老，心羡白云还。","dynasty":"宋代","title":"题池州翠光寺"}
{"author":"闽后陈氏","content":"龙舟摇曳东复东，采莲湖上红更红。波淡淡，水溶溶，奴隔荷花路不通。西湖南湖斗彩舟，青蒲紫蓼满中洲。波渺渺，水悠悠，长奉君王万岁游。","dynasty":"唐代","title":"乐游曲"}
{"author":"闽后陈氏","content":"西湖南湖斗綵舟，青蒲紫蓼满中洲。波渺渺，水悠悠，长奉君王万岁游。","dynasty":"唐代","title":"乐游曲其二"}
{"author":"侯道华","content":"帖里大还丹，多年色不移。前宵盗吃却，今日碧空飞。惭愧深珍重，珍重邓天师。他年炼得药，留著与内芝。吾师知此术，速炼莫为迟。三清专相待，大罗的有期。","dynasty":"唐代","title":"题院诗"}
{"author":"李商隐","content":"云母屏风烛影深，长河渐落晓星沉。嫦娥应悔偷灵药，碧海青天夜夜心。","dynasty":"唐代","tags":"唐诗三百首，小学古诗，写人，孤独","title":"嫦娥"}
{"author":"李商隐","content":"相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。(蓬山一作：蓬莱)","dynasty":"唐代","tags":"唐诗三百首，初中古诗，爱情，思念，早教古诗100首","title":"无题·相见时难别亦难"}
{"author":"李商隐","content":"君问归期未有期，巴山夜雨涨秋池。何当共剪西窗烛，却话巴山夜雨时。","dynasty":"唐代","tags":"唐诗三百首，初中古诗，高中古诗，写雨，写景，思念，爱情","title":"夜雨寄北"}
{"author":"李商隐","content":"锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。","dynasty":"唐代","tags":"唐诗三百首，思念，爱情，抒情","title":"锦瑟"}
{"author":"李商隐","content":"初闻征雁已无蝉，百尺楼高水接天。(楼高一作：楼南/楼台)青女素娥俱耐冷，月中霜里斗婵娟。","dynasty":"唐代","tags":"秋天，月亮，抒情，早教古诗100首","title":"霜月"}
{"author":"李商隐","content":"昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。","dynasty":"唐代","tags":"唐诗三百首，爱情，相思，宴饮，感慨","title":"无题·昨夜星辰昨夜风"}
{"author":"李商隐","content":"向晚意不适，驱车登古原。夕阳无限好，只是近黄昏。","dynasty":"唐代","tags":"唐诗三百首，哲理，惜时，早教古诗100首","title":"乐游原/登乐游原"}
{"author":"李商隐","content":"宣室求贤访逐臣，贾生才调更无伦。可怜夜半虚前席，不问苍生问鬼神。","dynasty":"唐代","tags":"唐诗三百首，托古讽今，怀才不遇","title":"贾生"}
{"author":"李商隐","content":"世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。(常相映一作：长相映)","dynasty":"唐代","tags":"赞美，荷花","title":"赠荷花"}
{"author":"李商隐","content":"昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。(转蓬一作：断蓬)闻道阊门萼绿华，昔年相望抵天涯。岂知一夜秦楼客，偷看吴王苑内花。","dynasty":"唐代","tags":"爱情，组诗","title":"无题二首"}
{"author":"李商隐","content":"幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。","dynasty":"唐代","tags":"感叹，感伤，爱情","title":"可叹"}
{"author":"李商隐","content":"山上离宫宫上楼，楼前宫畔暮江流。楚天长短黄昏雨，宋玉无愁亦自愁。","dynasty":"唐代","tags":"咏史，写景，抒情，怀才不遇","title":"楚吟"}
{"author":"李商隐","content":"湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。","dynasty":"唐代","tags":"悼亡，咏史怀古","title":"楚宫"}
{"author":"李商隐","content":"七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。","dynasty":"唐代","tags":"咏史怀古","title":"富平少侯"}
{"author":"李商隐","content":"春风虽自好，春物太昌昌。若教春有意，惟遣一枝芳。我意殊春意，先春已断肠。","dynasty":"唐代","title":"春风"}
{"author":"李商隐","content":"从来系日乏长绳，水去云回恨不胜。欲就麻姑买沧海，一杯春露冷如冰。","dynasty":"唐代","tags":"登高，写景，抒情","title":"谒山"}
{"author":"李商隐","content":"蔷薇泣幽素，翠带花钱小。娇郎痴若云，抱日西帘晓。枕是龙宫石，割得秋波色。玉簟失柔肤，但见蒙罗碧。忆得前年春，未语含悲辛。归来已不见，锦瑟长于人。今日涧底松，明日山头檗。愁到天池翻，相看不相识。","dynasty":"唐代","tags":"怀念，妻子","title":"房中曲"}
{"author":"李商隐","content":"白石莲花谁所共，六时长捧佛前灯。空庭苔藓饶霜露，时梦西山老病僧。大海龙宫无限地，诸天雁塔几多层。漫夸鹙子真罗汉，不会牛车是上乘。","dynasty":"唐代","tags":"友人，怀念","title":"题白石莲花寄楚公"}
{"author":"李商隐","content":"君恩如水向东流，得宠忧移失宠愁。莫向尊前奏花落，凉风只在殿西头。","dynasty":"唐代","tags":"宫怨","title":"宫辞"}
{"author":"李商隐","content":"龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。","dynasty":"唐代","tags":"咏史，讽刺","title":"龙池"}
{"author":"李商隐","content":"白道萦回入暮霞，斑骓嘶断七香车。春风自共何人笑，枉破阳城十万家。","dynasty":"唐代","title":"无题（一云阳城）"}
{"author":"李商隐","content":"嫩箨香苞初出林，於陵论价重如金。皇都陆海应无数，忍剪凌云一寸心。","dynasty":"唐代","tags":"写笋，讽刺，怀才不遇，壮志难酬","title":"初食笋呈座中"}
{"author":"李商隐","content":"无事经年别远公，帝城钟晓忆西峰。炉烟消尽寒灯晦，童子开门雪满松。","dynasty":"唐代","tags":"追忆，思念，友人","title":"忆住一师"}
{"author":"李商隐","content":"近知名阿侯，住处小江流。腰细不胜舞，眉长惟是愁。黄金堪作屋，何不作重楼。","dynasty":"唐代","title":"无题"}
{"author":"李商隐","content":"城窄山将压，江宽地共浮。东南通绝域，西北有高楼。神护青枫岸，龙移白石湫。殊乡竟何祷，箫鼓不曾休。","dynasty":"唐代","title":"桂林"}
{"author":"李商隐","content":"江风扬浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。","dynasty":"唐代","tags":"赠友，抒怀，忧国","title":"赠刘司户蕡"}
{"author":"李商隐","content":"自有仙才自不知，十年长梦采华芝。秋风动地黄云暮，归去嵩阳寻旧师。","dynasty":"唐代","title":"东还"}
{"author":"李商隐","content":"雪中梅下与谁期，梅雪相兼一万枝。若是石城无艇子，莫愁还自有愁时。","dynasty":"唐代","title":"莫愁"}
{"author":"李商隐","content":"玉帐牙旗得上游，安危须共主君忧。窦融表已来关右，陶侃军宜次石头。岂有蛟龙愁失水，更无鹰隼与高秋！昼号夜哭兼幽显，早晚星关雪涕收？","dynasty":"唐代","tags":"爱国","title":"重有感"}
{"author":"李商隐","content":"景阳宫井剩堪悲，不尽龙鸾誓死期。肠断吴王宫外水，浊泥犹得葬西施。","dynasty":"唐代","tags":"怀古","title":"景阳井"}
{"author":"李商隐","content":"一片非烟隔九枝，蓬峦仙仗俨云旗。天泉水暖龙吟细，露畹春多凤舞迟。榆荚散来星斗转，桂花寻去月轮移。人间桑海朝朝变，莫遣佳期更后期。","dynasty":"唐代","title":"一片"}
{"author":"李商隐","content":"暂凭尊酒送无憀，莫损愁眉与细腰。人世死前唯有别，春风争拟惜长条。含烟惹雾每依依，万绪千条拂落晖。为报行人休折尽，半留相送半迎归。","dynasty":"唐代","tags":"送别","title":"离亭赋得折杨柳二首"}
{"author":"李商隐","content":"潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。","dynasty":"唐代","tags":"典故，讽喻","title":"潭州"}
{"author":"李商隐","content":"龙槛沉沉水殿清，禁门深掩断人声。吴王宴罢满宫醉，日暮水漂花出城。","dynasty":"唐代","tags":"咏史，宫廷","title":"吴宫"}
{"author":"李商隐","content":"露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。","dynasty":"唐代","tags":"秋天，写景，感慨，壮志难酬","title":"七月二十九日崇让宅宴作"}
{"author":"李商隐","content":"春风光冉冉东西陌，几日娇魂寻不得。蜜房羽客类芳心，冶叶倡条遍相识。暖蔼辉迟桃树西，高鬟立共桃鬟齐。雄龙雌凤杳何许？絮乱丝繁天亦迷。醉起微阳若初曙，映帘梦断闻残语。愁将铁网罥珊瑚，海阔天宽迷处所。衣带无情有宽窄，春烟自碧秋霜白。研丹擘石天不知，愿得天牢锁冤魄。夹罗委箧单绡起，香肌冷衬琤琤佩。今日东风自不胜，化作幽光入西海。夏前阁雨帘愁不卷，后堂芳树阴阴见。石城景物类黄泉，夜半行郎空柘弹。绫扇唤风阊阖天，轻帏翠幕波洄旋。蜀魂寂寞有伴未？几夜瘴花开木棉。桂宫流影光难取，嫣薰兰破轻轻语。直教银汉堕怀中，未遣星妃镇来去。浊水清波何异源，济河水清黄河浑。安得薄雾起缃裙，手接云輧呼太君。秋月浪衡天天宇湿，凉蟾落尽疏星入。云屏不动掩孤嚬，西楼一夜风筝急。欲织相思花寄远，终日相思却相怨。但闻北斗声回环，不见长河水清浅。金鱼锁断红桂春，古时尘满鸳鸯茵。堪悲小苑作长道，玉树未怜亡国人。瑶琴愔愔藏楚弄，越罗冷薄金泥重。帘钩鹦鹉夜惊霜，唤起南云绕云梦。双璫丁丁联尺素，内记湘川相识处。歌唇一世衔雨看，可惜馨香手中故。冬天东日出天西下，雌凤孤飞女龙寡。青溪白石不相望，堂上远甚苍梧野。冻壁霜华交隐起，芳根中断香心死。浪乘画舸忆蟾蜍，月娥未必婵娟子。楚管蛮弦愁一概，空城罢舞腰支在。当时欢向掌中销，桃叶桃根双姊妹。破鬟倭堕凌朝寒，白玉燕钗黄金蝉。风车雨马不持去，蜡烛啼红怨天曙。","dynasty":"唐代","title":"燕台四首。春"}
{"author":"李商隐","content":"黄昏封印点刑徒，愧负荆山入座隅。却羡卞和双刖足，一生无复没阶趋。","dynasty":"唐代","tags":"抒怀，愤懑","title":"任弘农尉献州刺史乞假还京"}
{"author":"李商隐","content":"六曲连环接翠帷，高楼半夜酒醒时。掩灯遮雾密如此，雨落月明俱不知。","dynasty":"唐代","title":"屏风"}
{"author":"李商隐","content":"蜀相阶前柏，龙蛇捧閟宫。阴成外江畔，老向惠陵东。大树思冯异，甘棠忆召公。叶凋湘燕雨，枝拆海鹏风。玉垒经纶远，金刀历数终。谁将出师表，一为问昭融。","dynasty":"唐代","title":"武侯庙古柏"}
{"author":"李商隐","content":"上国昔相值，亭亭如欲言。异乡今暂赏，眽眽岂无恩。援少风多力，墙高月有痕。为含无限意，遂对不胜繁。仙子玉京路，主人金谷园。几时辞碧落，谁伴过黄昏。镜拂铅华腻，炉藏桂烬温。终应催竹叶，先拟咏桃根。莫学啼成血，从教梦寄魂。吴王采香径，失路入烟村。","dynasty":"唐代","title":"杏花"}
{"author":"李商隐","content":"汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。","dynasty":"唐代","tags":"咏史怀古，讽刺","title":"茂陵"}
{"author":"李商隐","content":"草下阴虫叶上霜，朱栏迢递压湖光。兔寒蟾冷桂花白，此夜姮娥应断肠。","dynasty":"唐代","title":"月夕"}
{"author":"李商隐","content":"已驾七香车，心心待晓霞。风轻惟响珮，日薄不嫣花。桂嫩传香远，榆高送影斜。成都过卜肆，曾妒识灵槎。","dynasty":"唐代","tags":"七夕节","title":"壬申七夕"}
{"author":"李商隐","content":"巫峡迢迢旧楚宫，至今云雨暗丹枫。微生尽恋人间乐，只有襄王忆梦中。","dynasty":"唐代","title":"过楚宫"}
{"author":"李商隐","content":"密锁重关掩绿苔，廊深阁迥此徘徊。先知风起月含晕，尚自露寒花未开。蝙拂帘旌终展转，鼠翻窗网小惊猜。背灯独共馀香语，不觉犹歌起夜来。","dynasty":"唐代","tags":"写景，怀人，伤情，孤寂","title":"正月崇让宅"}
{"author":"李商隐","content":"下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。","dynasty":"唐代","tags":"咏物，写花，牡丹，感慨","title":"回中牡丹为雨所败二首"}
{"author":"李商隐","content":"初随林霭动，稍共夜凉分。窗迥侵灯冷，庭虚近水闻。","dynasty":"唐代","tags":"咏物，写雨","title":"微雨"}
{"author":"李商隐","content":"花房与蜜脾，蜂雄蛱蝶雌。同时不同类，那复更相思。本是丁香树，春条结始生。玉作弹棋局，中心亦不平。嘉瓜引蔓长，碧玉冰寒浆。东陵虽五色，不忍值牙香。柳枝井上蟠，莲叶浦中干。锦鳞与绣羽，水陆有伤残。画屏绣步障，物物自成双。如何湖上望，只是见鸳鸯。","dynasty":"唐代","title":"柳枝五首"}
{"author":"李商隐","content":"何事荆台百万家，惟教宋玉擅才华。楚辞已不饶唐勒，风赋何曾让景差。落日渚宫供观阁，开年云梦送烟花。可怜庾信寻荒径，犹得三朝托后车。","dynasty":"唐代","title":"宋玉"}
{"author":"李商隐","content":"怅望西溪水，潺湲奈尔何。不惊春物少，只觉夕阳多。色染妖韶柳，光含窈窕萝。人间从到海，天上莫为河。凤女弹瑶瑟，龙孙撼玉珂。京华他夜梦，好好寄云波。","dynasty":"唐代","title":"西溪"}
{"author":"李商隐","content":"莫恃金汤忽太平，草间霜露古今情。空糊赪壤真何益，欲举黄旗竟未成。长乐瓦飞随水逝，景阳钟堕失天明。回头一吊箕山客，始信逃尧不为名。","dynasty":"唐代","title":"览古"}
{"author":"李商隐","content":"外戚平羌第一功，生年二十有重封。直登宣室螭头上，横过甘泉豹尾中。别馆觉来云雨梦，后门归去蕙兰丛。灞陵夜猎随田窦，不识寒郊自转蓬。","dynasty":"唐代","title":"少年"}
{"author":"李商隐","content":"玄武湖中玉漏催，鸡鸣埭口绣襦回。谁言琼树朝朝见，不及金莲步步来。敌国军营漂木柹，前朝神庙锁烟煤。满宫学士皆颜色，江令当年只费才。","dynasty":"唐代","title":"南朝"}
{"author":"李商隐","content":"天上参旗过，人间烛焰销。谁言整双履，便是隔三桥。知处黄金锁，曾来碧绮寮。凭栏明日意，池阔雨萧萧。","dynasty":"唐代","title":"明日"}
{"author":"李商隐","content":"城头叠鼓声，城下暮江清。欲问渔阳掺，时无祢正平。","dynasty":"唐代","tags":"写景，追忆，抒情，愤懑","title":"听鼓"}
{"author":"李商隐","content":"雌去雄飞万里天，云罗满眼泪潸然。不须长结风波愿，锁向金笼始两全。","dynasty":"唐代","title":"鸳鸯"}
{"author":"李商隐","content":"苦竹园南椒坞边，微香冉冉泪涓涓。已悲节物同寒雁，忍委芳心与暮蝉。细路独来当此夕，清尊相伴省他年。紫云新苑移花处，不取霜栽近御筵。","dynasty":"唐代","tags":"咏物，菊花，抒情，寂寞","title":"野菊"}
{"author":"李商隐","content":"洞庭波冷晓侵云，日日征帆送远人。几度木兰舟上望，不知元是此花身。","dynasty":"唐代","title":"木兰花"}
{"author":"李商隐","content":"眠沙卧水自成群，曲岸残阳极浦云。那解将心怜孔翠，羁雌长共故雄分。","dynasty":"唐代","title":"题鹅"}
{"author":"李商隐","content":"鸾扇斜分凤幄开，星桥横过鹊飞回。争将世上无期别，换得年年一度来。","dynasty":"唐代","title":"七夕"}
{"author":"李商隐","content":"酒薄吹还醒，楼危望已穷。江皋当落日，帆席见归风。烟带龙潭白，霞分鸟道红。殷勤报秋意，只是有丹枫。","dynasty":"唐代","tags":"秋天，抒情","title":"访秋"}
{"author":"李商隐","content":"眠沙卧水自成群，曲岸残阳极浦云。那解将心怜孔翠，羁雌长共故雄分。","dynasty":"唐代","title":"题鹅"}
{"author":"李商隐","content":"鸾扇斜分凤幄开，星桥横过鹊飞回。争将世上无期别，换得年年一度来。","dynasty":"唐代","title":"七夕"}
{"author":"李商隐","content":"舍生求道有前踪，乞脑剜身结愿重。大去便应欺粟颗，小来兼可隐针锋。蚌胎未满思新桂，琥珀初成忆旧松。若信贝多真实语，三生同听一楼钟。","dynasty":"唐代","title":"题僧壁"}
{"author":"李商隐","content":"秋水悠悠浸墅扉，梦中来数觉来稀。玄蝉去尽叶黄落，一树冬青人未归。城郭休过识者稀，哀猿啼处有柴扉。沧江白日樵渔路，日暮归来雨满衣。","dynasty":"唐代","title":"访隐者不遇成二绝"}
{"author":"李商隐","content":"咸阳宫阙郁嵯峨，六国楼台艳绮罗。自是当时天帝醉，不关秦地有山河。","dynasty":"唐代","title":"咸阳"}
{"author":"李商隐","content":"茂苑城如画，阊门瓦欲流。还依水光殿，更起月华楼。侵夜鸾开镜，迎冬雉献裘。从臣皆半醉，天子正无愁。","dynasty":"唐代","tags":"忧国忧民，宫廷","title":"陈后宫"}
{"author":"李商隐","content":"燕体伤风力，鸡香积露文。殷鲜一相杂，啼笑两难分。月里宁无姊，云中亦有君。三清与仙岛，何事亦离群。珠馆薰燃久，玉房梳扫馀。烧兰才作烛，襞锦不成书。本以亭亭远，翻嫌眽眽疏。回头问残照，残照更空虚。","dynasty":"唐代","title":"槿花二首"}
{"author":"李商隐","content":"高楼风雨感斯文，短翼差池不及群。刻意伤春复伤别，人间惟有杜司勋。","dynasty":"唐代","tags":"写人，感慨，抒怀","title":"杜司勋"}
{"author":"李商隐","content":"本来银汉是红墙，隔得卢家白玉堂。谁与王昌报消息，尽知三十六鸳鸯。","dynasty":"唐代","title":"代应"}
{"author":"李商隐","content":"月色灯光满帝都，香车宝辇隘通衢。身闲不睹中兴盛，羞逐乡人赛紫姑。","dynasty":"唐代","title":"正月十五夜闻京有灯，恨不得观"}
{"author":"李商隐","content":"黄河摇溶天上来，玉楼影近中天台。龙头泻酒客寿杯，主人浅笑红玫瑰。梓泽东来七十里，长沟复堑埋云子。可惜秋眸一脔光，汉陵走马黄尘起。南浦老鱼腥古涎，真珠密字芙蓉篇。湘中寄到梦不到，衰容自去抛凉天。忆得蛟丝裁小卓，蛱蝶飞回木绵薄。绿绣笙囊不见人，一口红霞夜深嚼。幽兰泣露新香死，画图浅缥松溪水。楚丝微觉竹枝高，半曲新辞写绵纸。巴西夜市红守宫，后房点臂斑斑红。堤南渴雁自飞久，芦花一夜吹西风。晓帘串断蜻蜓翼，罗屏但有空青色。玉湾不钓三千年，莲房暗被蛟龙惜。湿银注镜井口平，鸾钗映月寒铮铮。不知桂树在何处，仙人不下双金茎。百尺相风插重屋，侧近嫣红伴柔绿。百劳不识对月郎，湘竹千条为一束。","dynasty":"唐代","title":"河阳诗"}
{"author":"李商隐","content":"千二百轻鸾，春衫瘦著宽。倚风行稍急，含雪语应寒。带火遗金斗，兼珠碎玉盘。河阳看花过，曾不问潘安。","dynasty":"唐代","title":"拟沈下贤"}
{"author":"李商隐","content":"一夕南风一叶危，荆云回望夏云时。人生岂得轻离别，天意何曾忌嶮巇.骨肉书题安绝徼，蕙兰蹊径失佳期。洞庭湖阔蛟龙恶，却羡杨朱泣路岐。","dynasty":"唐代","title":"荆门西下"}
{"author":"李商隐","content":"萱草含丹粉，荷花抱绿房。鸟应悲蜀帝，蝉是怨齐王。通内藏珠府，应官解玉坊。桥南荀令过，十里送衣香。","dynasty":"唐代","title":"韩翃舍人即事"}
{"author":"李商隐","content":"杨柳路尽处，芙蓉湖上头。虽同锦步障，独映钿箜篌。鸳鸯可羡头俱白，飞去飞来烟雨秋。","dynasty":"唐代","title":"代赠"}
{"author":"李商隐","content":"蛇年建午月，我自梁还秦。南下大散关，北济渭之滨。草木半舒坼，不类冰雪晨。又若夏苦热，燋卷无芳津。高田长檞枥，下田长荆榛。农具弃道旁，饥牛死空墩。依依过村落，十室无一存。存者皆面啼，无衣可迎宾。始若畏人问，及门还具陈。右辅田畴薄，斯民常苦贫。伊昔称乐土，所赖牧伯仁。官清若冰玉，吏善如六亲。生儿不远征，生女事四邻。浊酒盈瓦缶，烂谷堆荆囷。健儿庇旁妇，衰翁舐童孙。况自贞观后，命官多儒臣。例以贤牧伯，徵入司陶钧。降及开元中，奸邪挠经纶。晋公忌此事，多录边将勋。因令猛毅辈，杂牧升平民。中原遂多故，除授非至尊。或出幸臣辈，或由帝戚恩。中原困屠解，奴隶厌肥豚。皇子弃不乳，椒房抱羌浑。重赐竭中国，强兵临北边。控弦二十万，长臂皆如猿。皇都三千里，来往同雕鸢。五里一换马，十里一开筵。指顾动白日，暖热回苍旻.公卿辱嘲叱，唾弃如粪丸。大朝会万方，天子正临轩。采旂转初旭，玉座当祥烟。金障既特设，珠帘亦高褰。捋须蹇不顾，坐在御榻前。忤者死艰屦，附之升顶颠。华侈矜递衒，豪俊相并吞。因失生惠养，渐见征求频。奚寇西北来，挥霍如天翻。是时正忘战，重兵多在边。列城绕长河，平明插旗幡。但闻虏骑入，不见汉兵屯。大妇抱儿哭，小妇攀车轓.生小太平年，不识夜闭门。少壮尽点行，疲老守空村。生分作死誓，挥泪连秋云。廷臣例獐怯，诸将如羸奔。为贼扫上阳，捉人送潼关。玉辇望南斗，未知何日旋。诚知开辟久，遘此云雷屯。送者问鼎大，存者要高官。抢攘互间谍，孰辨枭与鸾。千马无返辔，万车无还辕。城空鼠雀死，人去豺狼喧。南资竭吴越，西费失河源。因今左藏库，摧毁惟空垣。如人当一身，有左无右边。筋体半痿痺，肘腋生臊膻。列圣蒙此耻，含怀不能宣。谋臣拱手立，相戒无敢先。万国困杼轴，内库无金钱。健儿立霜雪，腹歉衣裳单。馈饷多过时，高估铜与铅。山东望河北，爨烟犹相联。朝廷不暇给，辛苦无半年。行人搉行资，居者税屋椽。中间遂作梗，狼藉用戈鋋.临门送节制，以锡通天班。破者以族灭，存者尚迁延。礼数异君父，羁縻如羌零。直求输赤诚，所望大体全。巍巍政事堂，宰相厌八珍。敢问下执事，今谁掌其权。疮疽几十载，不敢扶其根。国蹙赋更重，人稀役弥繁。近年牛医儿，城社更扳援。盲目把大旆，处此京西藩。乐祸忘怨敌，树党多狂狷。生为人所惮，死非人所怜。快刀断其头，列若猪牛悬。凤翔三百里，兵马如黄巾。夜半军牒来，屯兵万五千。乡里骇供亿，老少相扳牵。儿孙生未孩，弃之无惨颜。不复议所适，但欲死山间。尔来又三岁，甘泽不及春。盗贼亭午起，问谁多穷民。节使杀亭吏，捕之恐无因。咫尺不相见，旱久多黄尘。官健腰佩弓，自言为官巡。常恐值荒迥，此辈还射人。愧客问本末，愿客无因循。郿坞抵陈仓，此地忌黄昏。我听此言罢，冤愤如相焚。昔闻举一会，群盗为之奔。又闻理与乱，在人不在天。我愿为此事，君前剖心肝。叩头出鲜血，滂沱污紫宸。九重黯已隔，涕泗空沾唇。使典作尚书，厮养为将军。慎勿道此言，此言未忍闻。","dynasty":"唐代","title":"行次西郊作一百韵"}
{"author":"李商隐","content":"上帝深宫闭九阍，巫咸不下问衔冤。广陵别后春涛隔，湓浦书来秋雨翻。只有安仁能作诔，何曾宋玉解招魂。平生风义兼师友，不敢同君哭寝门。","dynasty":"唐代","title":"哭刘蕡"}
{"author":"李商隐","content":"昔去灵山非拂席，今来沧海欲求珠。楞伽顶上清凉地，善眼仙人忆我无。苦海迷途去未因，东方过此几微尘。何当百亿莲花上，一一莲花见佛身。","dynasty":"唐代","title":"送臻师二首"}
{"author":"李商隐","content":"松篁台殿蕙香帏，龙护瑶窗凤掩扉。无质易迷三里雾，不寒长著五铢衣。人间定有崔罗什，天上应无刘武威。寄问钗头双白燕，每朝珠馆几时归。","dynasty":"唐代","title":"圣女祠"}
{"author":"李商隐","content":"朔雪自龙沙，呈祥势可嘉。有田皆种玉，无树不开花。班扇慵裁素，曹衣讵比麻。鹅归逸少宅，鹤满令威家。寂寞门扉掩，依稀履迹斜。人疑游面市，马似困盐车。洛水妃虚妒，姑山客漫夸。联辞虽许谢，和曲本惭巴。粉署闱全隔，霜台路正赊。此时倾贺酒，相望在京华。","dynasty":"唐代","title":"喜雪"}
{"author":"李商隐","content":"地胜遗尘事，身闲念岁华。晚晴风过竹，深夜月当花。石乱知泉咽，苔荒任径斜。陶然恃琴酒，忘却在山家。","dynasty":"唐代","title":"春宵自遣"}
{"author":"李商隐","content":"孤蝶小徘徊，翩翾粉翅开。并应伤皎洁，频近雪中来。","dynasty":"唐代","title":"蝶"}
{"author":"李商隐","content":"桥峻斑骓疾，川长白鸟高。烟轻惟润柳，风滥欲吹桃。徙倚三层阁，摩挲七宝刀。庾郎年最少，青草妒春袍。","dynasty":"唐代","title":"春游"}
{"author":"李商隐","content":"露寒风定不无情，临水当山又隔城。未必明时胜蚌蛤，一生长共月亏盈。","dynasty":"唐代","title":"城外"}
{"author":"李商隐","content":"玉山高与阆风齐，玉水清流不贮泥。何处更求回日驭，此中兼有上天梯。珠容百斛龙休睡，桐拂千寻凤要栖。闻道神仙有才子，赤箫吹罢好相携。","dynasty":"唐代","title":"玉山"}
{"author":"李商隐","content":"知访寒梅过野塘，久留金勒为回肠。谢郎衣袖初翻雪，荀令熏炉更换香。何处拂胸资蝶粉，几时涂额藉蜂黄。维摩一室虽多病，亦要天花作道场。","dynasty":"唐代","title":"酬崔八早梅有赠兼示之作"}
{"author":"李商隐","content":"郁金堂北画楼东，换骨神方上药通。露气暗连青桂苑，风声偏猎紫兰丛。长筹未必输孙皓，香枣何劳问石崇。忆事怀人兼得句，翠衾归卧绣帘中。","dynasty":"唐代","title":"药转"}
{"author":"李商隐","content":"沟水分流西复东，九秋霜月五更风。离鸾别凤今何在，十二玉楼空更空。昨夜双钩败，今朝百草输。关西狂小吏，惟喝绕床卢。","dynasty":"唐代","title":"代应二首"}
{"author":"李商隐","content":"珠实虽先熟，琼莩纵早开。流莺犹故在，争得讳含来。","dynasty":"唐代","title":"百果嘲樱桃"}
{"author":"李商隐","content":"红露花房白蜜脾，黄蜂紫蝶两参差。春窗一觉风流梦，却是同袍不得知。","dynasty":"唐代","title":"闺情"}
{"author":"李商隐","content":"莫将画扇出帷来，遮掩春山滞上才。若道团圆似明月，此中须放桂花开。","dynasty":"唐代","title":"代董秀才却扇"}
{"author":"李商隐","content":"无赖夭桃面，平时露井东。春风为开了，却拟笑春风。","dynasty":"唐代","title":"嘲桃"}
{"author":"李商隐","content":"月浪冲天天宇湿，凉蟾落尽疏星入。云屏不动掩孤嚬，西楼一夜风筝急。欲织相思花寄远，终日相思却相怨。但闻北斗声回环，不见长河水清浅。金鱼锁断红桂春，古时尘满鸳鸯茵。堪悲小苑作长道，玉树未怜亡国人。瑶琴愔愔藏楚弄，越罗冷薄金泥重。帘钩鹦鹉夜惊霜，唤起南云绕云梦。双珰丁丁联尺素，内记湘川相识处。歌唇一世衔雨看，可惜馨香手中故。","dynasty":"唐代","title":"燕台四首。秋"}
{"author":"李商隐","content":"隋舰临淮甸，唐旗出井陉。断鳌支四柱，卓马济三灵。祖业隆盘古，孙谋复大庭。从来师俊杰，可以焕丹青。旧族开东岳，雄图奋北溟。邪同獬廌触，乐伴凤凰听。酣战仍挥日，降妖亦斗霆。将军功不伐，叔舅德惟馨。鸡塞谁生事，狼烟不暂停。拟填沧海鸟，敢竞太阳萤。内草才传诏，前茅已勒铭。那劳出师表，尽入大荒经。德水萦长带，阴山绕画屏。只忧非綮肯，未觉有膻腥。保佐资冲漠，扶持在杳冥。乃心防暗室，华发称明廷。按甲神初静，挥戈思欲醒。羲之当妙选，孝若近归宁。月色来侵幌，诗成有转櫺。罗含黄菊宅，柳恽白蘋汀。神物龟酬孔，仙才鹤姓丁。西山童子药，南极老人星。自顷徒窥管，于今愧挈瓶。何由叨末席，还得叩玄扃。庄叟虚悲雁，终童漫识鼮。幕中虽策画，剑外且伶俜。俣俣行忘止，鳏鳏卧不瞑。身应瘠于鲁，泪欲溢为荥。禹贡思金鼎，尧图忆土铏。公乎来入相，王欲驾云亭。","dynasty":"唐代","title":"寄太原卢司空三十韵（卢钧）"}
{"author":"李商隐","content":"帝作黄金阙，仙开白玉京。有人扶太极，惟岳降元精。耿贾官勋大，荀陈地望清。旂常悬祖德，甲令著嘉声。经出宣尼壁，书留晏子楹。武乡传阵法，践土主文盟。自昔流王泽，由来仗国桢。九河分合沓，一柱忽峥嵘。得主劳三顾，惊人肯再鸣。碧虚天共转，黄道日同行。后饮曹参酒，先和傅说羹。即时贤路辟，此夜泰阶平。愿保无疆福，将图不朽名。率身期济世，叩额虑兴兵。感念殽尸露，咨嗟赵卒坑。傥令安隐忍，何以赞贞明。恶草虽当路，寒松实挺生。人言真可畏，公意本无争。故事留台阁，前驱且旆旌。芙蓉王俭府，杨柳亚夫营。清啸频疏俗，高谈屡析酲。过庭多令子，乞墅有名甥。南诏应闻命，西山莫敢惊。寄辞收的博，端坐扫欃枪。雅宴初无倦，长歌底有情。槛危春水暖，楼迥雪峰晴。移席牵缃蔓，回桡扑绛英。谁知杜武库，只见谢宣城。有客趋高义，于今滞下卿。登门惭后至，置驿恐虚迎。自是依刘表，安能比老彭。雕龙心已切，画虎意何成。岂有曾黔突，徒劳不倚衡。乘时乖巧宦，占象合艰贞。废忘淹中学，迟回谷口耕。悼伤潘岳重，树立马迁轻。陇鸟悲丹觜，湘兰怨紫茎。归期过旧岁，旅梦绕残更。弱植叨华族，衰门倚外兄。欲陈劳者曲，未唱泪先横。","dynasty":"唐代","title":"五言述德抒情诗一首四十韵献上杜七兄仆射相公（杜悰）"}
{"author":"李商隐","content":"路有论冤谪，言皆在中兴。空闻迁贾谊，不待相孙弘。江阔惟回首，天高但抚膺。去年相送地，春雪满黄陵。","dynasty":"唐代","tags":"抒情，悲伤","title":"哭刘司户蕡"}
{"author":"李商隐","content":"忆奉莲花座，兼闻贝叶经。岩光分蜡屐，涧响入铜瓶。日下徒推鹤，天涯正对萤。鱼山羡曹植，眷属有文星。","dynasty":"唐代","title":"奉寄安国大师兼简子蒙"}
{"author":"李商隐","content":"卜夜容衰鬓，开筵属异方。烛分歌扇泪，雨送酒船香。江海三年客，乾坤百战场。谁能辞酩酊，淹卧剧清漳。","dynasty":"唐代","tags":"饮酒，感慨，身世","title":"夜饮"}
{"author":"李商隐","content":"东征日调万黄金，几竭中原买斗心。军令未闻诛马谡，捷书惟是报孙歆。但须鸑鷟巢阿阁，岂假鸱鸮在泮林。可惜前朝玄菟郡，积骸成莽阵云深。","dynasty":"唐代","tags":"借古讽今，政治","title":"随师东"}
{"author":"李商隐","content":"不辞鶗鴂妒年芳，但惜流尘暗烛房。昨夜西池凉露满，桂花吹断月中香。","dynasty":"唐代","title":"昨夜"}
{"author":"李商隐","content":"偷桃窃药事难兼，十二城中锁彩蟾。应共三英同夜赏，玉楼仍是水精帘。","dynasty":"唐代","title":"月夜重寄宋华阳姊妹"}
{"author":"李商隐","content":"高松出众木，伴我向天涯。客散初晴候，僧来不语时。有风传雅韵，无雪试幽姿。上药终相待，他年访伏龟。","dynasty":"唐代","title":"高松"}
{"author":"李商隐","content":"虎踞龙蹲纵复横，星光渐减雨痕生。不须并碍东西路，哭杀厨头阮步兵。","dynasty":"唐代","tags":"抒怀，愤懑，怀才不遇","title":"乱石"}
{"author":"李商隐","content":"海燕参差沟水流，同君身世属离忧。相携花下非秦赘，对泣春天类楚囚。碧草暗侵穿苑路，珠帘不卷枕江楼。莫惊五胜埋香骨，地下伤春亦白头。","dynasty":"唐代","tags":"写景，抒情，伤怀","title":"与同年李定言曲水闲话戏作"}
{"author":"李商隐","content":"国事分明属灌均，西陵魂断夜来人。君王不得为天子，半为当时赋洛神。","dynasty":"唐代","title":"东阿王"}
{"author":"李商隐","content":"嘉陵江水此东流，望喜楼中忆阆州。若到阆中还赴海，阆州应更有高楼。千里嘉陵江水色，含烟带月碧于蓝。今朝相送东流后，犹自驱车更向南。","dynasty":"唐代","tags":"自然，写景，抒情，赞美","title":"望喜驿别嘉陵江水二绝"}
{"author":"李商隐","content":"族亚齐安陆，风高汉武威。烟波别墅醉，花月后门归。青海闻传箭，天山报合围。一朝携剑起，上马即如飞。","dynasty":"唐代","title":"少将"}
{"author":"李商隐","content":"地暖无秋色，江晴有暮晖。空馀蝉嘒嘒，犹向客依依。村小犬相护，沙平僧独归。欲成西北望，又见鹧鸪飞。","dynasty":"唐代","tags":"写景，抒怀","title":"桂林路中作"}
{"author":"李商隐","content":"稻粱犹足活诸雏，妒敌专场好自娱。可要五更惊晓梦，不辞风雪为阳乌。","dynasty":"唐代","tags":"讽刺","title":"赋得鸡"}
{"author":"李商隐","content":"八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。","dynasty":"唐代","tags":"写人，少女，爱情","title":"无题·八岁偷照镜"}
{"author":"李商隐","content":"重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。","dynasty":"唐代","tags":"唐诗三百首，思念，爱情，抒情","title":"无题·重帏深下莫愁堂"}
{"author":"李商隐","content":"定定住天涯，依依向物华。寒梅最堪恨，常作去年花。","dynasty":"唐代","tags":"咏物，梅花，抒情","title":"忆梅"}
{"author":"李商隐","content":"飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！","dynasty":"唐代","tags":"唐诗三百首，女子，相思，爱情","title":"无题·飒飒东风细雨来"}
{"author":"李商隐","content":"深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。","dynasty":"唐代","tags":"夏天，登高，写景，抒情","title":"晚晴"}
{"author":"李商隐","content":"暗暗淡淡紫，融融冶冶黄。陶令篱边色，罗含宅里香。几时禁重露，实是怯残阳。愿泛金鹦鹉，升君白玉堂。","dynasty":"唐代","tags":"菊花","title":"菊花"}
{"author":"李商隐","content":"竹坞无尘水槛清，相思迢递隔重城。秋阴不散霜飞晚，留得枯荷听雨声。","dynasty":"唐代","tags":"写景，写雨，怀人","title":"宿骆氏亭寄怀崔雍崔衮"}
{"author":"李商隐","content":"荷叶生时春恨生，荷叶枯时秋恨成。深知身在情长在，怅望江头江水声。","dynasty":"唐代","tags":"爱情，思念","title":"暮秋独游曲江"}
{"author":"李商隐","content":"海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。","dynasty":"唐代","tags":"爱情，讽刺","title":"马嵬·其二"}
{"author":"李商隐","content":"远书归梦两悠悠，只有空床敌素秋。阶下青苔与红树，雨中寥落月中愁。","dynasty":"唐代","tags":"思乡","title":"端居"}
{"author":"李商隐","content":"近郭西溪好，谁堪共酒壶。苦吟防柳恽，多泪怯杨朱。野鹤随君子，寒松揖大夫。天涯常病意，岑寂胜欢娱。","dynasty":"唐代","tags":"伤怀，感慨，孤寂","title":"西溪"}
{"author":"李商隐","content":"毛延寿画欲通神，忍为黄金不为人。马上琵琶行万里，汉宫长有隔生春。","dynasty":"唐代","title":"相和歌辞。王昭君"}
{"author":"李商隐","content":"一带不结心，两股方安髻。惭愧白茅人，月没教星替。剩结茱萸枝，多擘秋莲的。独自有波光，彩囊盛不得。蛮丝系条脱，妍眼和香屑。寿宫不惜铸南人，柔肠早被秋波割。清澄有馀幽素香，鳏鱼渴凤真珠房。不知瘦骨类冰井，更许夜帘通晓霜。土花漠碧云茫茫，黄河欲尽天苍黄。","dynasty":"唐代","title":"杂歌谣辞。李夫人歌"}
{"author":"李商隐","content":"白阁他年别，朱门此夜过。疏帘留月魄，珍簟接烟波。太守三刀梦，将军一箭歌。国租容客旅，香熟玉山禾。","dynasty":"唐代","title":"街西池馆"}
{"author":"李商隐","content":"微意何曾有一毫，空携笔砚奉龙韬。自蒙半夜传衣后，不羡王祥得佩刀。","dynasty":"唐代","title":"谢书"}
{"author":"李商隐","content":"望郎临古郡，佳句洒丹青。应自丘迟宅，仍过柳恽汀。封来江渺渺，信去雨冥冥。句曲闻仙诀，临川得佛经。朝吟支客枕，夜读漱僧瓶。不见衔芦雁，空流腐草萤。土宜悲坎井，天怒识雷霆。象卉分疆近，蛟涎浸岸腥。补羸贪紫桂，负气托青萍。万里悬离抱，危于讼閤铃。","dynasty":"唐代","title":"酬令狐郎中见寄"}
{"author":"李商隐","content":"初梦龙宫宝焰然，瑞霞明丽满晴天。旋成醉倚蓬莱树，有个仙人拍我肩。少顷远闻吹细管，闻声不见隔飞烟。逡巡又过潇湘雨，雨打湘灵五十弦。瞥见冯夷殊怅望，鲛绡休卖海为田。亦逢毛女无憀极，龙伯擎将华岳莲。恍惚无倪明又暗，低迷不已断还连。觉来正是平阶雨，独背寒灯枕手眠。","dynasty":"唐代","title":"七月二十八日夜与王郑二秀才听雨后梦作"}
{"author":"李商隐","content":"日下繁香不自持，月中流艳与谁期。迎忧急鼓疏钟断，分隔休灯灭烛时。张盖欲判江滟滟，回头更望柳丝丝。从来此地黄昏散，未信河梁是别离。","dynasty":"唐代","title":"曲池"}
{"author":"李商隐","content":"一盏新罗酒，凌晨恐易消。归应冲鼓半，去不待笙调。歌好惟愁和，香浓岂惜飘。春场铺艾帐，下马雉媒娇。","dynasty":"唐代","title":"公子"}
{"author":"李商隐","content":"有怀非惜恨，不奈寸肠何。即席回弥久，前时断固多。热应翻急烧，冷欲彻微波。隔树澌澌雨，通池点点荷。倦程山向背，望国阙嵯峨。故念飞书及，新欢借梦过。染筠休伴泪，绕雪莫追歌。拟问阳台事，年深楚语讹。","dynasty":"唐代","title":"肠"}
{"author":"李商隐","content":"缓逐烟波起，如妒柳绵飘。故临飞阁度，欲入回陂销。萦歌怜画扇，敞景弄柔条。更奈天南位，牛渚宿残宵。","dynasty":"唐代","title":"齐梁晴云"}
{"author":"李商隐","content":"本以高难饱，徒劳恨费声。五更疏欲断，一树碧无情。薄宦梗犹泛，故园芜已平。烦君最相警，我亦举家清。","dynasty":"唐代","tags":"唐诗三百首，咏物","title":"蝉"}
{"author":"李商隐","content":"莫将画扇出帷来，遮掩春山滞上才。若道团圆似明月，此中须放桂花开。","dynasty":"唐代","title":"代董秀才却扇"}
{"author":"李商隐","content":"背阙归藩路欲分，水边风日半西曛。荆王枕上原无梦，莫枉阳台一片云。","dynasty":"唐代","title":"代元城吴令暗为答"}
{"author":"李商隐","content":"晴暖感馀芳，红苞杂绛房。落时犹自舞，扫后更闻香。梦罢收罗荐，仙归敕玉箱。回肠九回后，犹有剩回肠。","dynasty":"唐代","title":"和张秀才落花有感"}
{"author":"李商隐","content":"帘垂幕半卷，枕冷被仍香。如何为相忆，魂梦过潇湘。","dynasty":"唐代","title":"夜意"}
{"author":"李商隐","content":"虎丘山下剑池边，长遣游人叹逝川。罥树断丝悲舞席，出云清梵想歌筵。柳眉空吐效颦叶，榆荚还飞买笑钱。一自香魂招不得，只应江上独婵娟。","dynasty":"唐代","title":"和人题真娘墓（真娘吴中乐妓墓在虎丘山下寺中）"}
{"author":"李商隐","content":"撩钗盘孔雀，恼带拂鸳鸯。罗荐谁教近，斋时锁洞房。","dynasty":"唐代","title":"风"}
{"author":"李商隐","content":"旧著思玄赋，新编杂拟诗。江庭犹近别，山舍得幽期。嫩割周颙韭，肥烹鲍照葵。饱闻南烛酒，仍及拨醅时。","dynasty":"唐代","title":"题李上谟壁"}
{"author":"李商隐","content":"日月淹秦甸，江湖动越吟。苍桐应露下，白阁自云深。皎皎非鸾扇，翘翘失凤簪。床空鄂君被，杵冷女媭砧。北思惊沙雁，南情属海禽。关山已摇落，天地共登临。","dynasty":"唐代","title":"念远"}
{"author":"李商隐","content":"潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。","dynasty":"唐代","tags":"典故，讽喻","title":"潭州"}
{"author":"李商隐","content":"楼上春云水底天，五云章色破巴笺。诸生个个王恭柳，从事人人庾杲莲。六曲屏风江雨急，九枝灯檠夜珠圆。深惭走马金牛路，骤和陈王白玉篇。","dynasty":"唐代","title":"行至金牛驿寄兴元渤海尚书"}
{"author":"李商隐","content":"龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。","dynasty":"唐代","tags":"咏史，讽刺","title":"龙池"}
{"author":"李商隐","content":"潘岳无妻客为愁，新人来坐旧妆楼。春风犹自疑联句，雪絮相和飞不休。长亭岁尽雪如波，此去秦关路几多。惟有梦中相近分，卧来无睡欲如何。","dynasty":"唐代","title":"过招国李家南园二首"}
{"author":"李商隐","content":"萧洒傍回汀，依微过短亭。气凉先动竹，点细未开萍。稍促高高燕，微疏的的萤。故园烟草色，仍近五门青。","dynasty":"唐代","title":"细雨"}
{"author":"李商隐","content":"残花啼露莫留春，尖发谁非怨别人。若但掩关劳独梦，宝钗何日不生尘。","dynasty":"唐代","title":"残花"}
{"author":"李商隐","content":"君问归期未有期，巴山夜雨涨秋池。何当共剪西窗烛，却话巴山夜雨时。","dynasty":"唐代","tags":"唐诗三百首，初中古诗，高中古诗，写雨，写景，思念，爱情","title":"夜雨寄北"}
{"author":"李商隐","content":"旋扑珠帘过粉墙，轻于柳絮重于霜。已随江令誇琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。","dynasty":"唐代","title":"对雪二首其二"}
{"author":"李商隐","content":"籍籍征西万户侯，新缘贵婿起朱楼。一名我漫居先甲，千骑君翻在上头。云路招邀回彩凤，天河迢递笑牵牛。南朝禁脔无人近，瘦尽琼枝咏四愁。","dynasty":"唐代","title":"韩同年新居饯韩西迎家室戏赠"}
{"author":"李商隐","content":"罢执霓旌上醮坛，慢妆娇树水晶盘。更深欲诉蛾眉敛，衣薄临醒玉艳寒。白足禅僧思败道，青袍御史拟休官。虽然同是将军客，不敢公然子细看。","dynasty":"唐代","title":"天平公座中呈令狐令公时蔡京在坐京曾为僧徒故有第五句"}
{"author":"李商隐","content":"胜概殊江右，佳名逼渭川。虹收青嶂雨，鸟没夕阳天。客鬓行如此，沧波坐渺然。此中真得地，漂荡钓鱼船。","dynasty":"唐代","title":"河清与赵氏昆季宴集得拟杜工部"}
{"author":"李商隐","content":"众果莫相诮，天生名品高。何因古乐府，惟有郑樱桃。","dynasty":"唐代","title":"樱桃答"}
{"author":"李商隐","content":"绛节飘飖宫国来，中元朝拜上清回。羊权须得金条脱，温峤终虚玉镜台。曾省惊眠闻雨过，不知迷路为花开。有娀未抵瀛洲远，青雀如何鸩鸟媒。","dynasty":"唐代","title":"中元作"}
{"author":"李商隐","content":"草下阴虫叶上霜，朱栏迢递压湖光。兔寒蟾冷桂花白，此夜姮娥应断肠。","dynasty":"唐代","title":"月夕"}
{"author":"李商隐","content":"燕体伤风力，鸡香积露文。殷鲜一相杂，啼笑两难分。月里宁无姊，云中亦有君。三清与仙岛，何事亦离群。珠馆薰燃久，玉房梳扫馀。烧兰才作烛，襞锦不成书。本以亭亭远，翻嫌眽眽疏。回头问残照，残照更空虚。","dynasty":"唐代","title":"槿花二首"}
{"author":"李商隐","content":"晓用云添句，寒将雪命篇。良辰多自感，作者岂皆然。熟寝初同鹤，含嘶欲并蝉。题时长不展，得处定应偏。南浦无穷树，西楼不住烟。改成人寂寂，寄与路绵绵。星势寒垂地，河声晓上天。夫君自有恨，聊借此中传。","dynasty":"唐代","title":"谢先辈防记念拙诗甚多，异日偶有此寄"}
{"author":"李商隐","content":"遥作时多难，先令祸有源。初惊逐客议，旋骇党人冤。密侍荣方入，司刑望愈尊。皆因优诏用，实有谏书存。苦雾三辰没，穷阴四塞昏。虎威狐更假，隼击鸟逾喧。徒欲心存阙，终遭耳属垣。遗音和蜀魄，易箦对巴猿。有女悲初寡，无男泣过门。朝争屈原草，庙馁莫敖魂。迥阁伤神峻，长江极望翻。青云宁寄意，白骨始沾恩。早岁思东阁，为邦属故园。登舟惭郭泰，解榻愧陈蕃。分以忘年契，情犹锡类敦。公先真帝子，我系本王孙。啸傲张高盖，从容接短辕。秋吟小山桂，春醉后堂萱。自叹离通籍，何尝忘叫阍。不成穿圹入，终拟上书论。多士还鱼贯，云谁正骏奔。暂能诛倏忽，长与问乾坤。蚁漏三泉路，螀啼百草根。始知同泰讲，徼福是虚言。","dynasty":"唐代","title":"哭遂州萧侍郎二十四韵（萧浣）"}
{"author":"李商隐","content":"凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。","dynasty":"唐代","tags":"唐诗三百首，怀才不遇，风雨","title":"风雨"}
{"author":"李商隐","content":"树绕池宽月影多，村砧坞笛隔风萝。西亭翠被馀香薄，一夜将愁向败荷。","dynasty":"唐代","title":"夜冷"}
{"author":"李商隐","content":"阊门日下吴歌远，陂路绿菱香满满。后溪暗起鲤鱼风，船旗闪断芙蓉干。轻身奉君畏身轻，双桡两桨樽酒清。莫因风雨罢团扇，此曲断肠惟北声。低楼小径城南道，犹自金鞍对芳草。","dynasty":"唐代","title":"河内诗二首其二湖中"}
{"author":"李商隐","content":"平生误识白云夫，再到仙檐忆酒垆。墙外万株人绝迹，夕阳惟照欲栖乌。","dynasty":"唐代","title":"白云夫旧居"}
{"author":"李商隐","content":"小鼎煎茶面曲池，白须道士竹间棋。何人书破蒲葵扇，记著南塘移树时。","dynasty":"唐代","title":"即目"}
{"author":"李商隐","content":"来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。","dynasty":"唐代","tags":"相思，爱情","title":"无题四首"}
{"author":"李商隐","content":"竟日小桃园，休寒亦未暄。坐莺当酒重，送客出墙繁。啼久艳粉薄，舞多香雪翻。犹怜未圆月，先出照黄昏。","dynasty":"唐代","title":"小桃园"}
{"author":"李商隐","content":"路绕函关东复东，身骑征马逐惊蓬。天池辽阔谁相待，日日虚乘九万风。","dynasty":"唐代","title":"东下三旬苦于风土马上戏作"}
{"author":"李商隐","content":"二十中郎未足希，骊驹先自有光辉。兰亭宴罢方回去，雪夜诗成道韫归。汉苑风烟吹客梦，云台洞穴接郊扉。嗟予久抱临邛渴，便欲因君问钓矶。","dynasty":"唐代","title":"令狐八拾遗见招送裴十四归华州"}
{"author":"李商隐","content":"龙槛沈沈水殿清，禁门深掩断人声。吴王宴罢满宫醉，日暮水漂花出城。","dynasty":"唐代","title":"吴宫"}
{"author":"李商隐","content":"紫阁相逢处，丹岩议宿时。堕蝉翻败叶，栖鸟定寒枝。万里飘流远，三年问讯迟。炎方忆初地，频梦碧琉璃。","dynasty":"唐代","title":"五月六日夜忆往岁秋与彻师同宿（知玄法师弟子僧彻）"}
{"author":"李商隐","content":"风露澹清晨，帘间独起人。莺花啼又笑，毕竟是谁春。","dynasty":"唐代","title":"早起"}
{"author":"李商隐","content":"迢递高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鹓雏竟未休。","dynasty":"唐代","tags":"登楼，抱负","title":"安定城楼"}
{"author":"李商隐","content":"风光冉冉东西陌，几日娇魂寻不得。蜜房羽客类芳心，冶叶倡条遍相识。暖蔼辉迟桃树西，高鬟立共桃鬟齐。雄龙雌凤杳何许，絮乱丝繁天亦迷。醉起微阳若初曙，映帘梦断闻残语。愁将铁网罥珊瑚，海阔天翻迷处所。衣带无情有宽窄，春烟自碧秋霜白。研丹擘石天不知，愿得天牢锁冤魄。夹罗委箧单绡起，香肌冷衬琤琤佩。今日东风自不胜，化作幽光入西海。","dynasty":"唐代","title":"燕台四首春"}
{"author":"李商隐","content":"雌去雄飞万里天，云罗满眼泪潸然。不须长结风波愿，锁向金笼始两全。","dynasty":"唐代","title":"鸳鸯"}
{"author":"李商隐","content":"北湖南埭水漫漫，一片降旗百尺竿。三百年间同晓梦，钟山何处有龙盘。","dynasty":"唐代","tags":"咏史怀古","title":"咏史二首·其一"}
{"author":"李商隐","content":"红露花房白蜜脾，黄蜂紫蝶两参差。春窗一觉风流梦，却是同袍不得知。","dynasty":"唐代","title":"闺情"}
{"author":"李商隐","content":"银箭耿寒漏，金釭凝夜光。彩鸾空自舞，别燕不相将。寄恨一尺素，含情双玉珰。会前犹月在，去后始宵长。往事经春物，前期托报章。永令虚粲枕，长不掩兰房。觉动迎猜影，疑来浪认香。鹤应闻露警，蜂亦为花忙。古有阳台梦，今多下蔡倡。何为薄冰雪，消瘦滞非乡。","dynasty":"唐代","title":"夜思（以下续新添诗）"}
{"author":"李商隐","content":"乘兴南游不戒严，九重谁省谏书函。春风举国裁宫锦，半作障泥半作帆。","dynasty":"唐代","tags":"唐诗三百首，咏史怀古，讽刺","title":"隋宫"}
{"author":"李商隐","content":"莲后红何患，梅先白莫夸。才飞建章火，又落赤城霞。不卷锦步障，未登油壁车。日西相对罢，休浣向天涯。勇多侵路去，恨有碍灯还。嗅自微微白，看成沓沓殷。坐疑忘物外，归去有帘间。君问伤春句，千辞不可删。","dynasty":"唐代","title":"朱槿花二首"}
{"author":"李商隐","content":"华清别馆闭黄昏，碧草悠悠内厩门。自是明时不巡幸，至今青海有龙孙。","dynasty":"唐代","title":"过华清内厩门"}
{"author":"李商隐","content":"仙翁无定数，时入一壶藏。夜夜桂露湿，村村桃水香。醉中抛浩劫，宿处起神光。药裹丹山凤，棋函白石郎。弄河移砥柱，吞日倚扶桑。龙竹裁轻策，鲛绡熨下裳。树栽嗤汉帝，桥板笑秦王。径欲随关令，龙沙万里强。","dynasty":"唐代","title":"玄微先生"}
{"author":"李商隐","content":"笑啼俱不敢，几欲是吞声。遽遣离琴怨，都由半镜明。应防啼与笑，微露浅深情。","dynasty":"唐代","title":"代越公房妓嘲徐公主（一作代公主答）"}
{"author":"李商隐","content":"虎踞龙蹲纵复横，星光渐减雨痕生。不须并碍东西路，哭杀厨头阮步兵。","dynasty":"唐代","tags":"抒怀，愤懑，怀才不遇","title":"乱石"}
{"author":"李商隐","content":"姮娥捣药无时已，玉女投壶未肯休。何日桑田俱变了，不教伊水向东流。","dynasty":"唐代","title":"寄远"}
{"author":"李商隐","content":"世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。(常相映一作：长相映)","dynasty":"唐代","tags":"赞美，荷花","title":"赠荷花"}
{"author":"李商隐","content":"结构何峰是，喧闲此地分。石梁高泻月，樵路细侵云。偃卧蛟螭室，希夷鸟兽群。近知西岭上，玉管有时闻。","dynasty":"唐代","title":"题郑大有隐居"}
{"author":"李商隐","content":"照梁初有情，出水旧知名。裙衩芙蓉小，钗茸翡翠轻。锦长书郑重，眉细恨分明。莫近弹棋局，中心最不平。","dynasty":"唐代","title":"无题"}
{"author":"李商隐","content":"九十春光斗日光，山城斜路杏花香。几时心绪浑无事，得及游丝百尺长。","dynasty":"唐代","title":"春光"}
{"author":"李商隐","content":"恐是仙家好别离，故教迢递作佳期。由来碧落银河畔，可要金风玉露时。清漏渐移相望久，微云未接过来迟。岂能无意酬乌鹊，惟与蜘蛛乞巧丝。","dynasty":"唐代","tags":"七夕节，孤独","title":"辛未七夕"}
{"author":"李商隐","content":"花房与蜜脾，蜂雄蛱蝶雌。同时不同类，那复更相思。本是丁香树，春条结始生。玉作弹棋局，中心亦不平。嘉瓜引蔓长，碧玉冰寒浆。东陵虽五色，不忍值牙香。柳枝井上蟠，莲叶浦中干。锦鳞与绣羽，水陆有伤残。画屏绣步障，物物自成双。如何湖上望，只是见鸳鸯。","dynasty":"唐代","title":"柳枝五首"}
{"author":"李商隐","content":"离居星岁易，失望死生分。酒瓮凝馀桂，书签冷旧芸。江风吹雁急，山木带蝉曛。一叫千回首，天高不为闻。有美扶皇运，无谁荐直言。已为秦逐客，复作楚冤魂。湓浦应分派，荆江有会源。并将添恨泪，一洒问乾坤。","dynasty":"唐代","title":"哭刘司户二首"}
{"author":"李商隐","content":"万里谁能访十洲，新亭云构压中流。河鲛纵玩难为室，海蜃遥惊耻化楼。左右名山穷远目，东西大道锁轻舟。独留巧思传千古，长与蒲津作胜游。","dynasty":"唐代","title":"奉同诸公题河中任中丞新创河亭四韵之作"}
{"author":"李商隐","content":"龙槛沈沈水殿清，禁门深掩断人声。吴王宴罢满宫醉，日暮水漂花出城。","dynasty":"唐代","title":"吴宫"}
{"author":"李商隐","content":"举家忻共报，秋雪堕前峰。岭外他年忆，於东此日逢。粒轻还自乱，花薄未成重。岂是惊离鬓，应来洗病容。","dynasty":"唐代","title":"九月於东逢雪"}
{"author":"李商隐","content":"拱木临周道，荒庐积古苔。鱼因感姜出，鹤为吊陶来。两鬓蓬常乱，双眸血不开。圣朝敦尔类，非独路人哀。","dynasty":"唐代","title":"过姚孝子庐偶书"}
{"author":"李商隐","content":"山东今岁点行频，几处冤魂哭虏尘。灞水桥边倚华表，平时二月有东巡。","dynasty":"唐代","title":"灞岸"}
{"author":"李商隐","content":"陶令弃官后，仰眠书屋中。谁将五斗米，拟换北窗风。","dynasty":"唐代","title":"自贶"}
{"author":"李商隐","content":"池光忽隐墙，花气乱侵房。屏缘蝶留粉，窗油蜂印黄。官书推小吏，侍史从清郎。并马更吟去，寻思有底忙。","dynasty":"唐代","title":"赠子直花下（令狐绹字子直）"}
{"author":"李商隐","content":"欲为平生一散愁，洞庭湖上岳阳楼。可怜万里堪乘兴，枉是蛟龙解覆舟。","dynasty":"唐代","title":"岳阳楼"}
{"author":"李商隐","content":"华清别馆闭黄昏，碧草悠悠内厩门。自是明时不巡幸，至今青海有龙孙。","dynasty":"唐代","title":"过华清内厩门"}
{"author":"李商隐","content":"怅望西溪水，潺湲奈尔何。不惊春物少，只觉夕阳多。色染妖韶柳，光含窈窕萝。人间从到海，天上莫为河。凤女弹瑶瑟，龙孙撼玉珂。京华他夜梦，好好寄云波。","dynasty":"唐代","title":"西溪"}
{"author":"李商隐","content":"叶叶复翻翻，斜桥对侧门。芦花惟有白，柳絮可能温。西子寻遗殿，昭君觅故村。年年芳物尽，来别败兰荪。","dynasty":"唐代","title":"蝶"}
{"author":"李商隐","content":"玉帐牙旗得上游，安危须共主君忧。窦融表已来关右，陶侃军宜次石头。岂有蛟龙愁失水，更无鹰隼与高秋！昼号夜哭兼幽显，早晚星关雪涕收？","dynasty":"唐代","tags":"爱国","title":"重有感"}
{"author":"李商隐","content":"东征日调万黄金，几竭中原买斗心。军令未闻诛马谡，捷书惟是报孙歆。但须鸑鷟巢阿阁，岂假鸱鸮在泮林。可惜前朝玄菟郡，积骸成莽阵云深。","dynasty":"唐代","tags":"借古讽今，政治","title":"随师东"}
{"author":"李商隐","content":"下马捧椒浆，迎神白玉堂。如何铁如意，独自与姚苌。","dynasty":"唐代","title":"张恶子庙"}
{"author":"李商隐","content":"松篁台殿蕙香帏，龙护瑶窗凤掩扉。无质易迷三里雾，不寒长著五铢衣。人间定有崔罗什，天上应无刘武威。寄问钗头双白燕，每朝珠馆几时归。","dynasty":"唐代","title":"圣女祠"}
{"author":"李商隐","content":"鹏鱼何事遇屯同，云水升沉一会中。刘放未归鸡树老，邹阳新去兔园空。寂寥我对先生柳，赫奕君乘御史骢。若向南台见莺友，为传垂翅度春风。","dynasty":"唐代","title":"喜闻太原同院崔侍御台拜兼寄在台三二同年之什"}
{"author":"李商隐","content":"绛节飘飖宫国来，中元朝拜上清回。羊权须得金条脱，温峤终虚玉镜台。曾省惊眠闻雨过，不知迷路为花开。有娀未抵瀛洲远，青雀如何鸩鸟媒。","dynasty":"唐代","title":"中元作"}
{"author":"李商隐","content":"浪迹江湖白发新，浮云一片是吾身。寒归山观随棋局，暖入汀洲逐钓轮。越桂留烹张翰鲙，蜀姜供煮陆机莼。相逢一笑怜疏放，他日扁舟有故人。","dynasty":"唐代","title":"赠郑谠处士"}
{"author":"李商隐","content":"真人塞其内，夫子入于机。未肯投竿起，惟欢负米归。雪中东郭履，堂上老莱衣。读遍先贤传，如君事者稀。","dynasty":"唐代","title":"崔处士"}
{"author":"李商隐","content":"茂苑城如画，阊门瓦欲流。还依水光殿，更起月华楼。侵夜鸾开镜，迎冬雉献裘。从臣皆半醉，天子正无愁。","dynasty":"唐代","tags":"忧国忧民，宫廷","title":"陈后宫"}
{"author":"李商隐","content":"桐槿日零落，雨馀方寂寥。枕寒庄蝶去，窗冷胤萤销。取适琴将酒，忘名牧与樵。平生有游旧，一一在烟霄。","dynasty":"唐代","title":"秋日晚思"}
{"author":"李商隐","content":"商于朝雨霁，归路有秋光。背坞猿收果，投岩麝退香。建瓴真得势，横戟岂能当。割地张仪诈，谋身绮季长。清渠州外月，黄叶庙前霜。今日看云意，依依入帝乡。","dynasty":"唐代","title":"商于"}
{"author":"李商隐","content":"暗暗淡淡紫，融融冶冶黄。陶令篱边色，罗含宅里香。几时禁重露，实是怯残阳。愿泛金鹦鹉，升君白玉堂。","dynasty":"唐代","tags":"菊花","title":"菊花"}
{"author":"李商隐","content":"李径独来数，愁情相与悬。自明无月夜，强笑欲风天。减粉与园箨，分香沾渚莲。徐妃久已嫁，犹自玉为钿。","dynasty":"唐代","title":"李花"}
{"author":"李商隐","content":"沈约怜何逊，延年毁谢庄。清新俱有得，名誉底相伤。","dynasty":"唐代","title":"漫成三首其二"}
{"author":"李商隐","content":"全溪不可到，况复尽馀醅。汉苑生春水，昆池换劫灰。战蒲知雁唼，皱月觉鱼来。清兴恭闻命，言诗未敢回。","dynasty":"唐代","title":"子初全溪作"}
{"author":"李商隐","content":"昨日紫姑神去也，今朝青鸟使来赊。未容言语还分散，少得团圆足怨嗟。二八月轮蟾影破，十三弦柱雁行斜。平明钟后更何事，笑倚墙边梅树花。","dynasty":"唐代","title":"昨日"}
{"author":"李商隐","content":"锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。","dynasty":"唐代","tags":"唐诗三百首，思念，爱情，抒情","title":"锦瑟"}
{"author":"李商隐","content":"桂林闻旧说，曾不异炎方。山响匡床语，花飘度腊香。几时逢雁足，著处断猿肠。独抚青青桂，临城忆雪霜。","dynasty":"唐代","title":"即日"}
{"author":"李商隐","content":"巴江可惜柳，柳色绿侵江。好向金銮殿，移阴入绮窗。","dynasty":"唐代","title":"巴江柳"}
{"author":"李商隐","content":"春日在天涯，天涯日又斜。莺啼如有泪，为湿最高花。","dynasty":"唐代","tags":"春天，写鸟，羁旅，抒情，苦痛","title":"天涯"}
{"author":"李商隐","content":"本以高难饱，徒劳恨费声。五更疏欲断，一树碧无情。薄宦梗犹泛，故园芜已平。烦君最相警，我亦举家清。","dynasty":"唐代","tags":"唐诗三百首，咏物","title":"蝉"}
{"author":"李商隐","content":"怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉珰缄札何由达，万里云罗一雁飞。","dynasty":"唐代","tags":"唐诗三百首，爱情，写雨","title":"春雨"}
{"author":"李商隐","content":"来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！","dynasty":"唐代","tags":"唐诗三百首，记梦，爱情，思念","title":"无题·来是空言去绝踪"}
{"author":"李商隐","content":"残阳西入崦，茅屋访孤僧。落叶人何在，寒云路几层。独敲初夜磬，闲倚一枝藤。世界微尘里，吾宁爱与憎。","dynasty":"唐代","tags":"唐诗三百首，寻访","title":"北青萝"}
{"author":"李商隐","content":"曾逐东风拂舞筵，乐游春苑断肠天。如何肯到清秋日，已带斜阳又带蝉。","dynasty":"唐代","tags":"柳树，伤怀","title":"柳"}
{"author":"李商隐","content":"万树鸣蝉隔岸虹，乐游原上有西风。羲和自趁虞泉宿，不放斜阳更向东。","dynasty":"唐代","tags":"夏天，写景","title":"乐游原"}
{"author":"李商隐","content":"瑶池阿母绮窗开，黄竹歌声动地哀。八骏日行三万里，穆王何事不重来。","dynasty":"唐代","tags":"唐诗三百首，神话，讽刺","title":"瑶池"}
{"author":"李商隐","content":"高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲归。芳心向春尽，所得是沾衣。","dynasty":"唐代","tags":"唐诗三百首，咏物，写花，抒怀","title":"落花"}
{"author":"李商隐","content":"寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。","dynasty":"唐代","tags":"冬天，离别，写雪，组诗","title":"对雪二首"}
{"author":"李商隐","content":"凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。","dynasty":"唐代","tags":"唐诗三百首，怀才不遇，风雨","title":"风雨"}
{"author":"李商隐","content":"信陵亭馆接郊畿，幽象遥通晋水祠。日落高门喧燕雀，风飘大树撼熊罴。新蒲似笔思投日，芳草如茵忆吐时。山下只今黄绢字，泪痕犹堕六州儿。","dynasty":"唐代","title":"过故府中武威公交城旧庄感事（武威公王茂元也）"}
{"author":"李商隐","content":"小苑试春衣，高楼倚暮晖。夭桃惟是笑，舞蝶不空飞。赤岭久无耗，鸿门犹合围。几家缘锦字，含泪坐鸳机。","dynasty":"唐代","tags":"女子，怀人，惆怅，同情","title":"即日"}
{"author":"李商隐","content":"皎洁终无倦，煎熬亦自求。花时随酒远，雨后背窗休。冷暗黄茅驿，暄明紫桂楼。锦囊名画掩，玉局败棋收。何处无佳梦，谁人不隐忧。影随帘押转，光信簟文流。客自胜潘岳，侬今定莫愁。固应留半焰，回照下帏羞。","dynasty":"唐代","title":"灯"}
{"author":"李商隐","content":"何年部落到阴陵，奕世勤王国史称。夜卷牙旗千帐雪，朝飞羽骑一河冰。蕃儿襁负来青冢，狄女壶浆出白登。日晚鹂鹈泉畔猎，路人遥识郅都鹰。","dynasty":"唐代","tags":"战争","title":"赠别前蔚州契苾使君"}
{"author":"李商隐","content":"拟杯当晓起，呵镜可微寒。隔箔山樱熟，褰帷桂烛残。书长为报晚，梦好更寻难。影响输双蝶，偏过旧畹兰。","dynasty":"唐代","title":"晓起"}
{"author":"李商隐","content":"当风横去幰，临水卷空帷。北土秋千罢，南朝祓禊归。花情羞脉脉，柳意怅微微。莫叹佳期晚，佳期自古稀。","dynasty":"唐代","title":"向晚"}
{"author":"李商隐","content":"八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。幽人不倦赏，秋暑贵招邀。竹碧转怅望，池清尤寂寥。露花终裛湿，风蝶强娇饶。此地如携手，兼君不自聊。","dynasty":"唐代","tags":"无题，组诗","title":"无题二首"}
{"author":"李商隐","content":"闻道阊门萼绿华，昔年相望抵天涯。岂知一夜秦楼客，偷看吴王苑内花。","dynasty":"唐代","title":"无题二首其二"}
{"author":"李商隐","content":"下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。","dynasty":"唐代","tags":"咏物，写花，牡丹，感慨","title":"回中牡丹为雨所败二首"}
{"author":"李商隐","content":"朝元阁迥羽衣新，首按昭阳第一人。当日不来高处舞，可能天下有胡尘。","dynasty":"唐代","title":"华清宫"}
{"author":"李商隐","content":"微意何曾有一毫，空携笔砚奉龙韬。自蒙半夜传衣后，不羡王祥得佩刀。","dynasty":"唐代","title":"谢书"}
{"author":"李商隐","content":"绛台驿吏老风尘，耽酒成仙几十春。过客不劳询甲子，惟书亥字与时人。","dynasty":"唐代","title":"戏题赠稷山驿吏王全"}
{"author":"李商隐","content":"重帷深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。","dynasty":"唐代","title":"无题二首其二"}
{"author":"李商隐","content":"笑啼俱不敢，几欲是吞声。遽遣离琴怨，都由半镜明。应防啼与笑，微露浅深情。","dynasty":"唐代","title":"代越公房妓嘲徐公主"}
{"author":"李商隐","content":"欲构中天正急材，自缘烟水恋平台。人间只有嵇延祖，最望山公启事来。","dynasty":"唐代","title":"赠宇文中丞"}
{"author":"李商隐","content":"幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。","dynasty":"唐代","tags":"感叹，感伤，爱情","title":"可叹"}
{"author":"李商隐","content":"深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。","dynasty":"唐代","tags":"夏天，登高，写景，抒情","title":"晚晴"}
{"author":"李商隐","content":"任昉当年有美名，可怜才调最纵横。梁台初建应惆怅，不得萧公作骑兵。","dynasty":"唐代","title":"读任彦升碑"}
{"author":"李商隐","content":"风露澹清晨，帘间独起人。莺花啼又笑，毕竟是谁春。","dynasty":"唐代","title":"早起"}
{"author":"李商隐","content":"近郭西溪好，谁堪共酒壶。苦吟防柳恽，多泪怯杨朱。野鹤随君子，寒松揖大夫。天涯常病意，岑寂胜欢娱。","dynasty":"唐代","title":"西溪"}
{"author":"李商隐","content":"压径复缘沟，当窗又映楼。终销一国破，不啻万金求。鸾凤戏三岛，神仙居十洲。应怜萱草淡，却得号忘忧。","dynasty":"唐代","title":"牡丹"}
{"author":"李商隐","content":"李杜操持事略齐，三才万象共端倪。集仙殿与金銮殿，可是苍蝇惑曙鸡。","dynasty":"唐代","title":"漫成五章其二"}
{"author":"李商隐","content":"曾共山翁把酒时，霜天白菊绕阶墀。十年泉下无人问，九日樽前有所思。不学汉臣栽苜蓿，空教楚客咏江蓠。郎君官贵施行马，东阁无因再得窥。","dynasty":"唐代","title":"九日"}
{"author":"李商隐","content":"钿云蟠蟠牙比鱼，孔雀翅尾蛟龙须。漳宫旧样博山炉，楚娇捧笑开芙蕖。八蚕茧绵小分炷，兽焰微红隔云母。白天月泽寒未冰，金虎含秋向东吐。玉佩呵光铜照昏，帘波日暮冲斜门。西来欲上茂陵树，柏梁已失栽桃魂。露庭月井大红气，轻衫薄细当君意。蜀殿琼人伴夜深，金銮不问残灯事。何当巧吹君怀度，襟灰为土填清露。","dynasty":"唐代","title":"烧香曲"}
{"author":"李商隐","content":"镀镮故锦縻轻拖，玉xC不动便门锁。水精眠梦是何人，栏药日高红髲bQ.飞香上云春诉天，云梯十二门九关。轻身灭影何可望，粉蛾帖死屏风上。","dynasty":"唐代","title":"日高"}
{"author":"李商隐","content":"寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。","dynasty":"唐代","tags":"冬天，离别，写雪，组诗","title":"对雪二首"}
{"author":"李商隐","content":"元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜《尧典》《舜典》字，涂改《清庙》《生民》诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。","dynasty":"唐代","tags":"唐诗三百首，叙事，咏史","title":"韩碑"}
{"author":"李商隐","content":"何事荆台百万家，惟教宋玉擅才华。楚辞已不饶唐勒，风赋何曾让景差。落日渚宫供观阁，开年云梦送烟花。可怜庾信寻荒径，犹得三朝托后车。","dynasty":"唐代","title":"宋玉"}
{"author":"李商隐","content":"国事分明属灌均，西陵魂断夜来人。君王不得为天子，半为当时赋洛神。","dynasty":"唐代","title":"东阿王"}
{"author":"李商隐","content":"十二层城阆苑西，平时避暑拂虹霓。云随夏后双龙尾，风逐周王八骏蹄。吴岳晓光连翠巘，甘泉晚景上丹梯。荔枝卢橘沾恩幸，鸾鹊天书湿紫泥。","dynasty":"唐代","title":"九成宫（九成宫本隋仁寿宫贞观间修之以避暑因更名）"}
{"author":"李商隐","content":"鬼疟朝朝避，春寒夜夜添。未惊雷破柱，不报水齐檐。虎箭侵肤毒，鱼钩刺骨铦。鸟言成谍诉，多是恨彤幨。户尽悬秦网，家多事越巫。未曾容獭祭，只是纵猪都。点对连鳌饵，搜求缚虎符。贾生兼事鬼，不信有洪炉。","dynasty":"唐代","title":"异俗二首（时从事岭南）"}
{"author":"李商隐","content":"祝融南去万重云，清啸无因更一闻。莫遣碧江通箭道，不教肠断忆同群。","dynasty":"唐代","title":"失猿"}
{"author":"李商隐","content":"紫阁相逢处，丹岩议宿时。堕蝉翻败叶，栖鸟定寒枝。万里飘流远，三年问讯迟。炎方忆初地，频梦碧琉璃。","dynasty":"唐代","title":"五月六日夜忆往岁秋与彻师同宿（知玄法师弟子僧彻）"}
{"author":"李商隐","content":"卜夜容衰鬓，开筵属异方。烛分歌扇泪，雨送酒船香。江海三年客，乾坤百战场。谁能辞酩酊，淹卧剧清漳。","dynasty":"唐代","tags":"饮酒，感慨，身世","title":"夜饮"}
{"author":"李商隐","content":"共受征南不次恩，报恩惟是有忘言。岩花涧草西林路，未见高僧只见猿。","dynasty":"唐代","title":"同崔八诣药山访融禅师"}
{"author":"李商隐","content":"（其一）来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。（其二）飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。（其四）何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖後同墙看。归来展转到五更，梁间燕子闻长叹。王十二兄与畏之员外相访，见招小饮，时予以悼亡日近，不去，因寄。谢傅门庭旧末行，今朝歌管属檀郎。更无人处帘垂地，欲拂尘时簟竟床。嵇氏幼男犹可悯，左家娇女岂能望？愁霖腹疾俱难遣，万里西风夜正长。","dynasty":"唐代","title":"无题四首"}
{"author":"李商隐","content":"洞庭波冷晓侵云，日日征帆送远人。几度木兰舟上望，不知元是此花身。","dynasty":"唐代","title":"木兰花"}
{"author":"李商隐","content":"高松出众木，伴我向天涯。客散初晴候，僧来不语时。有风传雅韵，无雪试幽姿。上药终相待，他年访伏龟。","dynasty":"唐代","title":"高松"}
{"author":"李商隐","content":"昔叹谗销骨，今伤泪满膺。空馀双玉剑，无复一壶冰。江势翻银砾，天文露玉绳。何因携庾信，同去哭徐陵。","dynasty":"唐代","title":"闻著明凶问哭寄飞卿"}
{"author":"李商隐","content":"旧隐无何别，归来始更悲。难寻白道士，不见惠禅师。草径虫鸣急，沙渠水下迟。却将波浪眼，清晓对红梨。","dynasty":"唐代","title":"归来"}
{"author":"李商隐","content":"族亚齐安陆，风高汉武威。烟波别墅醉，花月后门归。青海闻传箭，天山报合围。一朝携剑起，上马即如飞。","dynasty":"唐代","title":"少将"}
{"author":"李商隐","content":"芳桂当年各一枝，行期未分压春期。江鱼朔雁长相忆，秦树嵩云自不知。下苑经过劳想像，东门送饯又差池。灞陵柳色无离恨，莫枉长条赠所思。","dynasty":"唐代","title":"及第东归次灞上，却寄同年"}
{"author":"李商隐","content":"小鼎煎茶面曲池，白须道士竹间棋。何人书破蒲葵扇，记著南塘移树时。","dynasty":"唐代","title":"即目"}
{"author":"李商隐","content":"有客虚投笔，无憀独上城。沙禽失侣远，江树著阴轻。边遽稽天讨，军须竭地征。贾生游刃极，作赋又论兵。","dynasty":"唐代","title":"城上"}
{"author":"李商隐","content":"思牢弩箭磨青石，绣额蛮渠三虎力。寻潮背日伺泅鳞，贝阙夜移鲸失色。纤纤粉簳馨香饵，绿鸭回塘养龙水。含冰汉语远于天，何由回作金盘死。","dynasty":"唐代","title":"射鱼曲"}
{"author":"李商隐","content":"东南一望日中乌，欲逐羲和去得无。且向秦楼棠树下，每朝先觅照罗敷。","dynasty":"唐代","title":"东南"}
{"author":"李商隐","content":"摵摵度瓜园，依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。","dynasty":"唐代","title":"雨"}
{"author":"李商隐","content":"山东今岁点行频，几处冤魂哭虏尘。灞水桥边倚华表，平时二月有东巡。","dynasty":"唐代","title":"灞岸"}
{"author":"李商隐","content":"丹陛犹敷奏，彤庭歘战争。临危对卢植，始悔用庞萌。御仗收前殿，兵徒剧背城。苍黄五色棒，掩遏一阳生。古有清君侧，今非乏老成。素心虽未易，此举太无名。谁瞑衔冤目，宁吞欲绝声。近闻开寿宴，不废用咸英。","dynasty":"唐代","title":"有感二首其二"}
{"author":"李商隐","content":"罢执霓旌上醮坛，慢妆娇树水晶盘。更深欲诉蛾眉敛，衣薄临醒玉艳寒。白足禅僧思败道，青袍御史拟休官。虽然同是将军客，不敢公然子细看。","dynasty":"唐代","title":"天平公座中呈令狐令公时蔡京在坐京曾为僧徒故有第五句"}
{"author":"李商隐","content":"春物岂相干，人生只强欢。花犹曾敛夕，酒竟不知寒。异域东风湿，中华上象宽。此楼堪北望，轻命倚危栏。","dynasty":"唐代","title":"北楼"}
{"author":"李商隐","content":"笑啼俱不敢，几欲是吞声。遽遣离琴怨，都由半镜明。应防啼与笑，微露浅深情。","dynasty":"唐代","title":"代越公房妓嘲徐公主"}
{"author":"李商隐","content":"二月二十二，木兰开坼初。初当新病酒，复自久离居。愁绝更倾国，惊新闻远书。紫丝何日障，油壁几时车。弄粉知伤重，调红或有馀。波痕空映袜，烟态不胜裾。桂岭含芳远，莲塘属意疏。瑶姬与神女，长短定何如。","dynasty":"唐代","title":"木兰"}
{"author":"李商隐","content":"无赖夭桃面，平时露井东。春风为开了，却拟笑春风。","dynasty":"唐代","title":"嘲桃"}
{"author":"李商隐","content":"潼关地接古弘农，万里高飞雁与鸿。桂树一枝当白日，芸香三代继清风。仙舟尚惜乖双美，彩服何由得尽同。谁惮士龙多笑疾，美髭终类晋司空。","dynasty":"唐代","title":"奉和太原公送前杨秀才戴兼招杨正字戎"}
{"author":"李商隐","content":"祝融南去万重云，清啸无因更一闻。莫遣碧江通箭道，不教肠断忆同群。","dynasty":"唐代","title":"失猿"}
{"author":"李商隐","content":"遏云歌响清，回雪舞腰轻。只要君流眄，君倾国自倾。","dynasty":"唐代","title":"歌舞"}
{"author":"李商隐","content":"苦竹园南椒坞边，微香冉冉泪涓涓。已悲节物同寒雁，忍委芳心与暮蝉。细路独来当此夕，清尊相伴省他年。紫云新苑移花处，不取霜栽近御筵。","dynasty":"唐代","tags":"咏物，菊花，抒情，寂寞","title":"野菊"}
{"author":"李商隐","content":"剩结茱萸枝，多擘秋莲的。独自有波光，綵囊盛不得。","dynasty":"唐代","title":"杂歌谣辞其二李夫人"}
{"author":"李商隐","content":"郁金堂北画楼东，换骨神方上药通。露气暗连青桂苑，风声偏猎紫兰丛。长筹未必输孙皓，香枣何劳问石崇。忆事怀人兼得句，翠衾归卧绣帘中。","dynasty":"唐代","title":"药转"}
{"author":"李商隐","content":"欲入卢家白玉堂，新春催破舞衣裳。蝶衔红蕊蜂衔粉，共助青楼一日忙。","dynasty":"唐代","title":"春日"}
{"author":"李商隐","content":"东南一望日中乌，欲逐羲和去得无。且向秦楼棠树下，每朝先觅照罗敷。","dynasty":"唐代","title":"东南"}
{"author":"李商隐","content":"遥作时多难，先令祸有源。初惊逐客议，旋骇党人冤。密侍荣方入，司刑望愈尊。皆因优诏用，实有谏书存。苦雾三辰没，穷阴四塞昏。虎威狐更假，隼击鸟逾喧。徒欲心存阙，终遭耳属垣。遗音和蜀魄，易箦对巴猿。有女悲初寡，无男泣过门。朝争屈原草，庙馁莫敖魂。迥阁伤神峻，长江极望翻。青云宁寄意，白骨始沾恩。早岁思东阁，为邦属故园。登舟惭郭泰，解榻愧陈蕃。分以忘年契，情犹锡类敦。公先真帝子，我系本王孙。啸傲张高盖，从容接短辕。秋吟小山桂，春醉后堂萱。自叹离通籍，何尝忘叫阍。不成穿圹入，终拟上书论。多士还鱼贯，云谁正骏奔。暂能诛倏忽，长与问乾坤。蚁漏三泉路，螀啼百草根。始知同泰讲，徼福是虚言。","dynasty":"唐代","title":"哭遂州萧侍郎二十四韵（萧浣）"}
{"author":"李商隐","content":"淡云轻雨拂高唐，玉殿秋来夜正长。料得也应怜宋玉，一生惟事楚襄王。","dynasty":"唐代","title":"席上作"}
{"author":"李商隐","content":"十二楼前再拜辞，灵风正满碧桃枝。壶中若是有天地，又向壶中伤别离。","dynasty":"唐代","title":"赠白道者（一作咏史第二首）"}
{"author":"李商隐","content":"外戚平羌第一功，生年二十有重封。直登宣室螭头上，横过甘泉豹尾中。别馆觉来云雨梦，后门归去蕙兰丛。灞陵夜猎随田窦，不识寒郊自转蓬。","dynasty":"唐代","title":"少年"}
{"author":"李商隐","content":"大镇初更帅，嘉宾素见邀。使车无远近，归路更烟霄。稳放骅骝步，高安翡翠巢。御风知有在，去国肯无聊。早忝诸孙末，俱从小隐招。心悬紫云阁，梦断赤城标。素女悲清瑟，秦娥弄玉箫。山连玄圃近，水接绛河遥。岂意闻周铎，翻然慕舜韶。皆辞乔木去，远逐断蓬飘。薄俗谁其激，斯民已甚恌.鸾皇期一举，燕雀不相饶。敢共颓波远，因之内火烧。是非过别梦，时节惨惊飙。未至谁能赋，中干欲病痟.屡曾纡锦绣，勉欲报琼瑶。我恐霜侵鬓，君先绶挂腰。甘心与陈阮，挥手谢松乔。锦里差邻接，云台闭寂寥。一川虚月魄，万崦自芝苗。瘴雨泷间急，离魂峡外销。非关无烛夜，其奈落花朝。几处逢鸣佩，何筵不翠翘。蛮童骑象舞，江市卖鲛绡。南诏知非敌，西山亦屡骄。勿贪佳丽地，不为圣明朝。少减东城饮，时看北斗杓。莫因乖别久，遂逐岁寒凋。盛幕开高宴，将军问故僚。为言公玉季，早日弃渔樵。","dynasty":"唐代","title":"送从翁从东川弘农尚书幕"}
{"author":"李商隐","content":"摇落伤年日，羁留念远心。水亭吟断续，月幌梦飞沉。古木含风久，疏萤怯露深。人闲始遥夜，地迥更清砧。结爱曾伤晚，端忧复至今。未谙沧海路，何处玉山岑。滩激黄牛暮，云屯白帝阴。遥知沾洒意，不减欲分襟。","dynasty":"唐代","title":"摇落"}
{"author":"李商隐","content":"雌去雄飞万里天，云罗满眼泪潸然。不须长结风波愿，锁向金笼始两全。","dynasty":"唐代","title":"鸳鸯"}
{"author":"李商隐","content":"残阳西入崦，茅屋访孤僧。落叶人何在，寒云路几层。独敲初夜磬，闲倚一枝藤。世界微尘里，吾宁爱与憎。","dynasty":"唐代","tags":"唐诗三百首，寻访","title":"北青萝"}
{"author":"李商隐","content":"陶令弃官后，仰眠书屋中。谁将五斗米，拟换北窗风。","dynasty":"唐代","title":"自贶"}
{"author":"李商隐","content":"迥拂来鸿急，斜催别燕高。已寒休惨淡，更远尚呼号。楚色分西塞，夷音接下牢。归舟天外有，一为戒波涛。","dynasty":"唐代","title":"风"}
{"author":"李商隐","content":"乐府闻桃叶，人前道得无。劝君书小字，慎莫唤官奴。","dynasty":"唐代","title":"妓席"}
{"author":"李商隐","content":"众果莫相诮，天生名品高。何因古乐府，惟有郑樱桃。","dynasty":"唐代","title":"樱桃答"}
{"author":"李商隐","content":"绝徼南通栈，孤城北枕江。猿声连月槛，鸟影落天窗。海石分棋子，郫筒当酒缸。生归话辛苦，别夜对凝釭.","dynasty":"唐代","title":"因书"}
{"author":"李商隐","content":"神仙有分岂关情，八马虚随落日行。莫恨名姬中夜没，君王犹自不长生。","dynasty":"唐代","title":"华岳下题西王母庙"}
{"author":"李商隐","content":"沟水分流西复东，九秋霜月五更风。离鸾别凤今何在，十二玉楼空更空。","dynasty":"唐代","title":"代应二首其一"}
{"author":"李商隐","content":"荒村倚废营，投宿旅魂惊。断雁高仍急，寒溪晓更清。昔年尝聚盗，此日颇分兵。猜贰谁先致，三朝事始平。","dynasty":"唐代","title":"淮阳路"}
{"author":"李商隐","content":"池上与桥边，难忘复可怜。帘开最明夜，簟卷已凉天。流处水花急，吐时云叶鲜。姮娥无粉黛，只是逞婵娟。","dynasty":"唐代","tags":"写景，夜晚，月亮","title":"月"}
{"author":"李商隐","content":"碧云东去雨云西，苑路高高驿路低。秋水绿芜终尽分，夫君太骋锦障泥。","dynasty":"唐代","title":"雨中长乐水馆送赵十五滂不及"}
{"author":"李商隐","content":"蔷薇泣幽素，翠带花钱小。娇郎痴若云，抱日西帘晓。枕是龙宫石，割得秋波色。玉簟失柔肤，但见蒙罗碧。忆得前年春，未语含悲辛。归来已不见，锦瑟长于人。今日涧底松，明日山头檗。愁到天池翻，相看不相识。","dynasty":"唐代","tags":"怀念，妻子","title":"房中曲"}
{"author":"李商隐","content":"玉垒高桐拂玉绳，上含非雾下含冰。枉教紫凤无栖处，斫作秋琴弹坏陵。","dynasty":"唐代","title":"蜀桐"}
{"author":"李商隐","content":"白日相思可奈何，严城清夜断经过。只知解道春来瘦，不道春来独自多。","dynasty":"唐代","title":"赠歌妓二首其二"}
{"author":"李商隐","content":"昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。(转蓬一作：断蓬)闻道阊门萼绿华，昔年相望抵天涯。岂知一夜秦楼客，偷看吴王苑内花。","dynasty":"唐代","tags":"爱情，组诗","title":"无题二首"}
{"author":"李商隐","content":"衮师我骄儿，美秀乃无匹。文葆未周晬，固已知六七。四岁知名姓，眼不视梨栗。交朋颇窥观，谓是丹穴物。前朝尚器貌，流品方第一。不然神仙姿，不尔燕鹤骨。安得此相谓，欲慰衰朽质。青春妍和月，朋戏浑甥侄。绕堂复穿林，沸若金鼎溢。门有长者来，造次请先出。客前问所须，含意下吐实。归来学客面，e5败秉爷笏。或谑张飞胡，或笑邓艾吃。豪鹰毛崱屴，猛马气佶傈。截得青筼筜，骑走恣唐突。忽复学参军，按声唤苍鹘。又复纱灯旁，稽首礼夜佛。仰鞭罥蛛网，俯首饮花蜜。欲争蛱蝶轻，未谢柳絮疾。阶前逢阿姊，六甲颇输失。凝走弄香奁，拔脱金屈戌。抱持多反侧，威怒不可律。曲躬牵窗网，衉唾拭琴漆。有时看临书，挺立不动膝。古锦请裁衣，玉轴亦欲乞。请爷书春胜，春胜宜春日。芭蕉斜卷笺，辛夷低过笔。爷昔好读书，恳苦自著述。憔悴欲四十，无肉畏蚤虱。儿慎勿学爷，读书求甲乙。穰苴司马法，张良黄石术。便为帝王师，不假更纤悉。况今西与北，羌戎正狂悖。诛赦两未成，将养如痼疾。儿当速成大，探雏入虎穴。当为万户侯，勿守一经帙。","dynasty":"唐代","title":"骄儿诗"}
{"author":"李商隐","content":"曾共山翁把酒时，霜天白菊绕阶墀。十年泉下无人问，九日樽前有所思。不学汉臣栽苜蓿，空教楚客咏江蓠。郎君官贵施行马，东阁无因再得窥。","dynasty":"唐代","title":"九日"}
{"author":"李商隐","content":"桂水春犹早，昭川日正西。虎当官道斗，猿上驿楼啼。绳烂金沙井，松干乳洞梯。乡音殊可骇，仍有醉如泥。","dynasty":"唐代","title":"昭州"}
{"author":"李商隐","content":"碧烟秋寺泛湖来，水打城根古堞摧。尽日伤心人不见，石榴花满旧琴台。","dynasty":"唐代","title":"游灵伽寺（以下见《统签》）"}
{"author":"李商隐","content":"湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。","dynasty":"唐代","tags":"悼亡，咏史怀古","title":"楚宫"}
{"author":"李商隐","content":"幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。","dynasty":"唐代","tags":"感叹，感伤，爱情","title":"可叹"}
{"author":"李商隐","content":"龙槛沈沈水殿清，禁门深掩断人声。吴王宴罢满宫醉，日暮水漂花出城。","dynasty":"唐代","title":"吴宫"}
{"author":"李商隐","content":"玉管葭灰细细吹，流莺上下燕参差。日西千绕池边树，忆把枯条撼雪时。","dynasty":"唐代","title":"池边"}
{"author":"李商隐","content":"钿云蟠蟠牙比鱼，孔雀翅尾蛟龙须。漳宫旧样博山炉，楚娇捧笑开芙蕖。八蚕茧绵小分炷，兽焰微红隔云母。白天月泽寒未冰，金虎含秋向东吐。玉佩呵光铜照昏，帘波日暮冲斜门。西来欲上茂陵树，柏梁已失栽桃魂。露庭月井大红气，轻衫薄细当君意。蜀殿琼人伴夜深，金銮不问残灯事。何当巧吹君怀度，襟灰为土填清露。","dynasty":"唐代","title":"烧香曲"}
{"author":"李商隐","content":"惜别夏仍半，回途秋已期。那修直谏草，更赋赠行诗。锦段知无报，青萍肯见疑。人生有通塞，公等系安危。警露鹤辞侣，吸风蝉抱枝。弹冠如不问，又到扫门时。","dynasty":"唐代","title":"酬别令狐补阙"}
{"author":"李商隐","content":"九十春光斗日光，山城斜路杏花香。几时心绪浑无事，得及游丝百尺长。","dynasty":"唐代","title":"春光"}
{"author":"李商隐","content":"杳蔼逢仙迹，苍茫滞客途。何年归碧落，此路向皇都。消息期青雀，逢迎异紫姑。肠回楚国梦，心断汉宫巫。从骑裁寒竹，行车荫白榆。星娥一去后，月姊更来无。寡鹄迷苍壑，羁凰怨翠梧。惟应碧桃下，方朔是狂夫。","dynasty":"唐代","title":"圣女祠"}
{"author":"李商隐","content":"滞雨长安夜，残灯独客愁。故乡云水地，归梦不宜秋。","dynasty":"唐代","tags":"抒情，思乡","title":"滞雨"}
{"author":"李商隐","content":"蓬岛烟霞阆苑钟，三官笺奏附金龙。茅君奕世仙曹贵，许掾全家道气浓。绛简尚参黄纸案，丹炉犹用紫泥封。不知他日华阳洞，许上经楼第几重。","dynasty":"唐代","title":"郑州献从叔舍人褎"}
{"author":"李商隐","content":"薄宦频移疾，当年久索居。哀同庾开府，瘦极沈尚书。城绿新阴远，江清返照虚。所思惟翰墨，从古待双鱼。","dynasty":"唐代","title":"有怀在蒙飞卿"}
{"author":"李商隐","content":"宋玉平生恨有余，远循三楚吊三闾。可怜留著临江宅，异代应教庾信居。","dynasty":"唐代","title":"过郑广文旧居"}
{"author":"李商隐","content":"紫泉宫殿锁烟霞，欲取芜城作帝家。玉玺不缘归日角，锦帆应是到天涯。于今腐草无萤火，终古垂杨有暮鸦。地下若逢陈后主，岂宜重问后庭花。","dynasty":"唐代","tags":"唐诗三百首，咏史，讽刺","title":"隋宫"}
{"author":"李商隐","content":"来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。","dynasty":"唐代","tags":"相思，爱情","title":"无题四首"}
{"author":"李商隐","content":"凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南任好风。(任一作：待)","dynasty":"唐代","tags":"唐诗三百首，思念","title":"无题·凤尾香罗薄几重"}
{"author":"李商隐","content":"迢递高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鹓雏竟未休。","dynasty":"唐代","tags":"登楼，抱负","title":"安定城楼"}
{"author":"李商隐","content":"历览前贤国与家，成由勤俭破由奢。何须琥珀方为枕，岂得真珠始是车。远去不逢青海马，力穷难拔蜀山蛇。几人曾预南薰曲，终古苍梧哭翠华。","dynasty":"唐代","tags":"咏史，典故，抒怀","title":"咏史二首·其二"}
{"author":"李商隐","content":"嵩云秦树久离居，双鲤迢迢一纸书。休问梁园旧宾客，茂陵秋雨病相如。","dynasty":"唐代","tags":"唐诗三百首，写景，思念，友情","title":"寄令狐郎中"}
{"author":"李商隐","content":"为有云屏无限娇，凤城寒尽怕春宵。无端嫁得金龟婿，辜负香衾事早朝。","dynasty":"唐代","tags":"唐诗三百首，怨情","title":"为有"}
{"author":"李商隐","content":"都无色可并，不奈此香何。瑶席乘凉设，金羁落晚过。回衾灯照绮，渡袜水沾罗。预想前秋别，离居梦棹歌。","dynasty":"唐代","tags":"写花，爱情，女子，相遇","title":"荷花"}
{"author":"李商隐","content":"欲入卢家白玉堂，新春催破舞衣裳。蝶衔红蕊蜂衔粉，共助青楼一日忙。","dynasty":"唐代","title":"春日"}
{"author":"李商隐","content":"撩钗盘孔雀，恼带拂鸳鸯。罗荐谁教近，斋时锁洞房。","dynasty":"唐代","title":"风"}
{"author":"李商隐","content":"武皇精魄久仙升，帐殿凄凉烟雾凝。俱是苍生留不得，鼎湖何异魏西陵。","dynasty":"唐代","title":"过景陵"}
{"author":"李商隐","content":"江风吹浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。","dynasty":"唐代","title":"赠刘司户"}
{"author":"李商隐","content":"昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。","dynasty":"唐代","tags":"唐诗三百首，爱情，相思，宴饮，感慨","title":"无题·昨夜星辰昨夜风"}
{"author":"李商隐","content":"碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定。一生长树水精盘。","dynasty":"唐代","title":"碧城三首（其一）"}
{"author":"李商隐","content":"井络天彭一掌中，漫夸天设剑为峰。阵图东聚燕江石，边柝西悬雪岭松。堪叹故君成杜宇，可能先主是真龙。将来为报奸雄辈，莫向金牛访旧踪。","dynasty":"唐代","title":"井络"}
{"author":"李商隐","content":"池上与桥边，难忘复可怜。帘开最明夜，簟卷已凉天。流处水花急，吐时云叶鲜。姮娥无粉黛，只是逞婵娟。","dynasty":"唐代","tags":"写景，夜晚，月亮","title":"月"}
{"author":"李商隐","content":"月色灯光满帝都，香车宝辇隘通衢。身闲不睹中兴盛，羞逐乡人赛紫姑。","dynasty":"唐代","title":"正月十五夜闻京有灯，恨不得观"}
{"author":"李商隐","content":"锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。","dynasty":"唐代","tags":"唐诗三百首，思念，爱情，抒情","title":"锦瑟"}
{"author":"李商隐","content":"清时无事奏明光，不遣当关报早霜。中禁词臣寻引领，左川归客自回肠。郎君下笔惊鹦鹉，侍女吹笙弄凤凰。空寄大罗天上事，众仙同日咏霓裳。待得郎来月已低，寒暄不道醉如泥。五更又欲向何处，骑马出门乌夜啼。户外重阴黯不开，含羞迎夜复临台。潇湘浪上有烟景，安得好风吹汝来。","dynasty":"唐代","title":"留赠畏之"}
{"author":"李商隐","content":"永寿兵来夜不扃，金莲无复印中庭。梁台歌管三更罢，犹自风摇九子铃。","dynasty":"唐代","title":"齐宫词"}
{"author":"李商隐","content":"白社幽闲君暂居，青云器业我全疏。看封谏草归鸾掖，尚贲衡门待鹤书。莲耸碧峰关路近，荷翻翠扇水堂虚。自探典籍忘名利，欹枕时惊落蠹鱼。","dynasty":"唐代","title":"和刘评事永乐闲居见寄"}
{"author":"李商隐","content":"深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。","dynasty":"唐代","tags":"夏天，登高，写景，抒情","title":"晚晴"}
{"author":"李商隐","content":"城窄山将压，江宽地共浮。东南通绝域，西北有高楼。神护青枫岸，龙移白石湫。殊乡竟何祷，箫鼓不曾休。","dynasty":"唐代","title":"桂林"}
{"author":"李商隐","content":"君家在河北，我家在山西。百岁本无业，阴阴仙李枝。尚书文与武，战罢幕府开。君从渭南至，我自仙游来。平昔苦南北，动成云雨乖。逮今两携手，对若床下鞋。夜归碣石馆，朝上黄金台。我有苦寒调，君抱阳春才。年颜各少壮，发绿齿尚齐。我虽不能饮，君时醉如泥。政静筹画简，退食多相携。扫掠走马路，整顿射雉翳。春风二三月，柳密莺正啼。清河在门外，上与浮云齐。欹冠调玉琴，弹作松风哀。又弹明君怨，一去怨不回。感激坐者泣，起视雁行低。翻忧龙山雪，却杂胡沙飞。仲容铜琵琶，项直声凄凄。上贴金捍拨，画为承露鸡。君时卧掁触，劝客白玉杯。苦云年光疾，不饮将安归。我赏此言是，因循未能谐。君言中圣人，坐卧莫我违。榆荚乱不整，杨花飞相随。上有白日照，下有东风吹。青楼有美人，颜色如玫瑰。歌声入青云，所痛无良媒。少年苦不久，顾慕良难哉。徒令真珠肶，裛入珊瑚腮。君今且少安，听我苦吟诗。古诗何人作，老大徒伤悲。","dynasty":"唐代","title":"戏题枢言草阁三十二韵"}
{"author":"李商隐","content":"芳条得意红，飘落忽西东。分逐春风去，风回得故丛。明朝金井露，始看忆春风。","dynasty":"唐代","title":"代贵公主"}
{"author":"李商隐","content":"嫩箨香苞初出林，於陵论价重如金。皇都陆海应无数，忍剪凌云一寸心。","dynasty":"唐代","tags":"写笋，讽刺，怀才不遇，壮志难酬","title":"初食笋呈座中"}
{"author":"李商隐","content":"家近红蕖曲水滨，全家罗袜起秋尘。莫将越客千丝网，网得西施别赠人。","dynasty":"唐代","title":"寄成都高苗二从事"}
{"author":"李商隐","content":"江风吹浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。","dynasty":"唐代","title":"赠刘司户"}
{"author":"李商隐","content":"叶叶复翻翻，斜桥对侧门。芦花惟有白，柳絮可能温。西子寻遗殿，昭君觅故村。年年芳物尽，来别败兰荪。","dynasty":"唐代","title":"蝶"}
{"author":"李商隐","content":"旭日开晴色，寒空失素尘。绕墙全剥粉，傍井渐消银。刻兽摧盐虎，为山倒玉人。珠还犹照魏，璧碎尚留秦。落日惊侵昼，馀光误惜春。檐冰滴鹅管，屋瓦镂鱼鳞。岭霁岚光坼，松暄翠粒新。拥林愁拂尽，著砌恐行频。焦寝忻无患，梁园去有因。莫能知帝力，空此荷平均。","dynasty":"唐代","title":"四年冬以退居蒲之永乐渴然有农夫望岁之志…游旧。残雪"}
{"author":"李商隐","content":"宋玉平生恨有馀，远循三楚吊三闾。可怜留著临江宅，异代应教庾信居。","dynasty":"唐代","title":"过郑广文旧居（郑虔）"}
{"author":"李商隐","content":"自喜蜗牛舍，兼容燕子巢。绿筠遗粉箨，红药绽香苞。虎过遥知阱，鱼来且佐庖。慢行成酩酊，邻壁有松醪。","dynasty":"唐代","title":"自喜"}
{"author":"李商隐","content":"清切曹司近玉除，比来秋兴复何如。崇文馆里丹霜后，无限红梨忆校书。","dynasty":"唐代","title":"代秘书赠弘文馆诸校书"}
{"author":"李商隐","content":"看山对酒君思我，听鼓离城我访君。腊雪已添墙下水，斋钟不散槛前云。阴移竹柏浓还淡，歌杂渔樵断更闻。亦拟村南买烟舍，子孙相约事耕耘。","dynasty":"唐代","title":"子初郊墅"}
{"author":"李商隐","content":"长亭岁尽雪如波，此去秦关路几多。惟有梦中相近分，卧来无睡欲如何。","dynasty":"唐代","title":"过招国李家南园二首其二"}
{"author":"李商隐","content":"别地萧条极，如何更独来。秋应为黄叶，雨不厌青苔。沈约只能瘦，潘仁岂是才。杂情堪底寄，惟有冷于灰。","dynasty":"唐代","title":"寄裴衡"}
{"author":"李商隐","content":"谢家离别正凄凉，少傅临岐赌佩囊。却忆短亭回首处，夜来烟雨满池塘。","dynasty":"唐代","title":"韦蟾（一作寄怀韦蟾）"}
{"author":"李商隐","content":"李径独来数，愁情相与悬。自明无月夜，强笑欲风天。减粉与园箨，分香沾渚莲。徐妃久已嫁，犹自玉为钿。","dynasty":"唐代","title":"李花"}
{"author":"李商隐","content":"沟水分流西复东，九秋霜月五更风。离鸾别凤今何在，十二玉楼空更空。昨夜双钩败，今朝百草输。关西狂小吏，惟喝绕床卢。","dynasty":"唐代","title":"代应二首"}
{"author":"李商隐","content":"龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。","dynasty":"唐代","tags":"咏史，讽刺","title":"龙池"}
{"author":"李商隐","content":"素琴弦断酒瓶空，倚坐欹眠日已中。谁向刘灵天幕内，更当陶令北窗风。","dynasty":"唐代","title":"假日"}
{"author":"李商隐","content":"龙山晴雪凤楼霞，洞里迷人有几家。我为伤春心自醉，不劳君劝石榴花。","dynasty":"唐代","title":"寄恼韩同年二首其二"}
{"author":"李商隐","content":"行李逾南极，旬时到旧乡。楚芝应遍紫，邓橘未全黄。渠浊村舂急，旗高社酒香。故山归梦喜，先入读书堂。","dynasty":"唐代","title":"归墅"}
{"author":"李商隐","content":"晓用云添句，寒将雪命篇。良辰多自感，作者岂皆然。熟寝初同鹤，含嘶欲并蝉。题时长不展，得处定应偏。南浦无穷树，西楼不住烟。改成人寂寂，寄与路绵绵。星势寒垂地，河声晓上天。夫君自有恨，聊借此中传。","dynasty":"唐代","title":"谢先辈防记念拙诗甚多，异日偶有此寄"}
{"author":"李商隐","content":"迢遰高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鸳雏竟未休。","dynasty":"唐代","title":"安定城楼"}
{"author":"李商隐","content":"族亚齐安陆，风高汉武威。烟波别墅醉，花月后门归。青海闻传箭，天山报合围。一朝携剑起，上马即如飞。","dynasty":"唐代","title":"少将"}
{"author":"李商隐","content":"重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。","dynasty":"唐代","tags":"唐诗三百首，思念，爱情，抒情","title":"无题·重帏深下莫愁堂"}
{"author":"李商隐","content":"垂柳碧鬅茸，楼昏雨带容。思量成夜梦，束久废春慵。梳洗凭张敞，乘骑笑稚恭。碧虚随转笠，红烛近高舂。怨目明秋水，愁眉淡远峰。小阑花尽蝶，静院醉醒蛩。旧作琴台凤，今为药店龙。宝奁抛掷久，一任景阳钟。","dynasty":"唐代","title":"垂柳"}
{"author":"李商隐","content":"郁金堂北画楼东，换骨神方上药通。露气暗连青桂苑，风声偏猎紫兰丛。长筹未必输孙皓，香枣何劳问石崇。忆事怀人兼得句，翠衾归卧绣帘中。","dynasty":"唐代","title":"药转"}
{"author":"李商隐","content":"郭令素心非黩武，韩公本意在和戎。两都耆旧偏垂泪，临老中原见朔风。","dynasty":"唐代","title":"漫成五章其五"}
{"author":"李商隐","content":"杳蔼逢仙迹，苍茫滞客途。何年归碧落，此路向皇都。消息期青雀，逢迎异紫姑。肠回楚国梦，心断汉宫巫。从骑裁寒竹，行车荫白榆。星娥一去后，月姊更来无。寡鹄迷苍壑，羁凰怨翠梧。惟应碧桃下，方朔是狂夫。","dynasty":"唐代","title":"圣女祠"}
{"author":"李商隐","content":"羁绪鳏鳏夜景侵，高窗不掩见惊禽。飞来曲渚烟方合，过尽南塘树更深。胡马嘶和榆塞笛，楚猿吟杂橘村砧。失群挂木知何限，远隔天涯共此心。","dynasty":"唐代","title":"宿晋昌亭闻惊禽"}
{"author":"李商隐","content":"潼关地接古弘农，万里高飞雁与鸿。桂树一枝当白日，芸香三代继清风。仙舟尚惜乖双美，彩服何由得尽同。谁惮士龙多笑疾，美髭终类晋司空。","dynasty":"唐代","title":"奉和太原公送前杨秀才戴兼招杨正字戎"}
{"author":"李商隐","content":"上国社方见，此乡秋不归。为矜皇后舞，犹著羽人衣。拂水斜纹乱，衔花片影微。卢家文杏好，试近莫愁飞。将泥红蓼岸，得草绿杨村。命侣添新意，安巢复旧痕。去应逢阿母，来莫害王孙。记取丹山凤，今为百鸟尊。","dynasty":"唐代","title":"越燕二首"}
{"author":"李商隐","content":"桂林闻旧说，曾不异炎方。山响匡床语，花飘度腊香。几时逢雁足，著处断猿肠。独抚青青桂，临城忆雪霜。","dynasty":"唐代","title":"即日"}
{"author":"李商隐","content":"长长汉殿眉，窄窄楚宫衣。镜好鸾空舞，帘疏燕误飞。君王不可问，昨夜约黄归。","dynasty":"唐代","title":"效长吉"}
{"author":"李商隐","content":"朔雪自龙沙，呈祥势可嘉。有田皆种玉，无树不开花。班扇慵裁素，曹衣讵比麻。鹅归逸少宅，鹤满令威家。寂寞门扉掩，依稀履迹斜。人疑游面市，马似困盐车。洛水妃虚妒，姑山客漫夸。联辞虽许谢，和曲本惭巴。粉署闱全隔，霜台路正赊。此时倾贺酒，相望在京华。","dynasty":"唐代","title":"喜雪"}
{"author":"李商隐","content":"怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。","dynasty":"唐代","tags":"咏物，抒情","title":"题小松"}
{"author":"李商隐","content":"花径逶迤柳巷深，小阑亭午啭春禽。相如解作长门赋，却用文君取酒金。","dynasty":"唐代","title":"戏题友人壁"}
{"author":"李商隐","content":"建国宜师古，兴邦属上庠。从来以儒戏，安得振朝纲。叔世何多难，兹基遂已亡。泣麟犹委吏，歌凤更佯狂。屋壁馀无几，焚坑逮可伤。挟书秦二世，坏宅汉诸王。草草临盟誓，区区务富强。微茫金马署，狼藉斗鸡场。尽欲心无窍，皆如面正墙。惊疑豹文鼠，贪窃虎皮羊。南渡宜终否，西迁冀小康。策非方正士，贡绝孝廉郎。海鸟悲钟鼓，狙公畏服裳。多岐空扰扰，幽室竟伥伥。凝邈为时范，虚空作士常。何由羞五霸，直自呰三皇。别派驱杨墨，他镳并老庄。诗书资破冢，法制困探囊。周礼仍存鲁，隋师果禅唐。鼎新麾一举，革故法三章。星宿森文雅，风雷起退藏。缧囚为学切，掌故受经忙。夫子时之彦，先生迹未荒。褐衣终不召，白首兴难忘。感激殊非圣，栖迟到异粻。片辞褒有德，一字贬无良。燕地尊邹衍，西河重卜商。式闾真道在，拥彗信谦光。获预青衿列，叨来绛帐旁。虽从各言志，还要大为防。勿谓孤寒弃，深忧讦直妨。叔孙谗易得，盗跖暴难当。雁下秦云黑，蝉休陇叶黄。莫逾巾屦念，容许后升堂。","dynasty":"唐代","title":"赠送前刘五经映三十四韵"}
{"author":"李商隐","content":"望断平时翠辇过，空闻子夜鬼悲歌。金舆不返倾城色，玉殿犹分下苑波。死忆华亭闻唳鹤，老忧王室泣铜驼。天荒地变心虽折，若比伤春意未多。","dynasty":"唐代","tags":"叙事，政治，忧国忧民，悲伤","title":"曲江"}
{"author":"李商隐","content":"生儿古有孙征虏，嫁女今无王右军。借问琴书终一世，何如旗盖仰三分。","dynasty":"唐代","title":"漫成五章其三"}
{"author":"李商隐","content":"绛纱弟子音尘绝，鸾镜佳人旧会稀。今日致身歌舞地，木棉花暖鹧鸪飞。","dynasty":"唐代","title":"李卫公（德裕）"}
{"author":"李商隐","content":"郡斋何用酒如泉，饮德先时已醉眠。若共门人推礼分，戴崇争得及彭宣。","dynasty":"唐代","title":"华州周大夫宴席"}
{"author":"李商隐","content":"綵鸾餐颢气，威凤入卿云。长养三清境，追随五帝君。烟波遗汲汲，矰缴任云云。下界围黄道，前程合紫氛。金书惟是见，玉管不胜闻。草为回生种，香缘却死熏。海明三岛见，天迥九江分。搴树无劳援，神禾岂用耘。斗龙风结阵，恼鹤露成文。汉岭霜何早，秦宫日易曛。星机抛密绪，月杵散灵氛。阳鸟西南下，相思不及群。","dynasty":"唐代","title":"寓怀"}
{"author":"李商隐","content":"固漆投胶不可开，赠君珍重抵琼瑰。君王晓坐金銮殿，只待相如草诏来。","dynasty":"唐代","title":"赠庾十二朱版"}
{"author":"李商隐","content":"惊鱼拨剌燕翩翾，独自江东上钓船。今日春光太漂荡，谢家轻絮沈郎钱。","dynasty":"唐代","title":"江东"}
{"author":"李商隐","content":"白阁他年别，朱门此夜过。疏帘留月魄，珍簟接烟波。太守三刀梦，将军一箭歌。国租容客旅，香熟玉山禾。","dynasty":"唐代","title":"街西池馆"}
{"author":"李商隐","content":"何时粉署仙，傲兀逐戎旃。关塞犹传箭，江湖莫系船。欲收棋子醉，竟把钓车眠。谢脁真堪忆，多才不忌前。","dynasty":"唐代","title":"怀求古翁"}
{"author":"李商隐","content":"无事经年别远公，帝城钟晓忆西峰。炉烟消尽寒灯晦，童子开门雪满松。","dynasty":"唐代","tags":"追忆，思念，友人","title":"忆住一师"}
{"author":"李商隐","content":"怅望逢张女，迟回送阿侯。空看小垂手，忍问大刀头。妙选茱萸帐，平居翡翠楼。云屏不取暖，月扇未遮羞。上掌真何有，倾城岂自由。楚妃交荐枕，汉后共藏阄。夫向羊车觅，男从凤穴求。书成祓禊帖，唱杀畔牢愁。夜杵鸣江练，春刀解若榴。象床穿幰网，犀帖钉窗油。仁寿遗明镜，陈仓拂彩球。真防舞如意，佯盖卧箜篌。濯锦桃花水，溅裙杜若洲。鱼儿悬宝剑，燕子合金瓯。银箭催摇落，华筵惨去留。几时销薄怒，从此抱离忧。帆落啼猿峡，樽开画鹢舟。急弦肠对断，翦蜡泪争流。璧马谁能带，金虫不复收。银河扑醉眼，珠串咽歌喉。去梦随川后，来风贮石邮。兰丛衔露重，榆荚点星稠。解佩无遗迹，凌波有旧游。曾来十九首，私谶咏牵牛。","dynasty":"唐代","title":"拟意"}
{"author":"李商隐","content":"深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。","dynasty":"唐代","tags":"夏天，登高，写景，抒情","title":"晚晴"}
{"author":"李商隐","content":"东南日出照高楼，楼上离人唱石州。总把春山扫眉黛，不知供得几多愁。","dynasty":"唐代","title":"代赠二首其二"}
{"author":"李商隐","content":"来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！","dynasty":"唐代","tags":"唐诗三百首，记梦，爱情，思念","title":"无题·来是空言去绝踪"}
{"author":"李商隐","content":"莲后红何患，梅先白莫夸。才飞建章火，又落赤城霞。不卷锦步障，未登油壁车。日西相对罢，休浣向天涯。勇多侵路去，恨有碍灯还。嗅自微微白，看成沓沓殷。坐疑忘物外，归去有帘间。君问伤春句，千辞不可删。","dynasty":"唐代","title":"朱槿花二首"}
{"author":"李商隐","content":"下客依莲幕，明公念竹林。纵然膺使命，何以奉徽音。投刺虽伤晚，酬恩岂在今。迎来新琐闼，从到碧瑶岑。水势初知海，天文始识参。固惭非贾谊，惟恐后陈琳。前席惊虚辱，华樽许细斟。尚怜秦痔苦，不遣楚醪沈。既载从戎笔，仍披选胜襟。泷通伏波柱，帘对有虞琴。宅与严城接，门藏别岫深。阁凉松冉冉，堂静桂森森。社内容周续，乡中保展禽。白衣居士访，乌帽逸人寻。佞佛将成传，耽书或类淫。长怀五羖赎，终著九州箴。良讯封鸳绮，馀光借玳簪。张衡愁浩浩，沈约瘦愔愔。芦白疑粘鬓，枫丹欲照心。归期无雁报，旅抱有猿侵。短日安能驻，低云只有阴。乱鸦冲晒网，寒女簇遥砧。东道违宁久，西园望不禁。江生魂黯黯，泉客泪涔涔。逸翰应藏法，高辞肯浪吟。数须传庾翼，莫独与卢谌。假寐凭书簏，哀吟叩剑镡。未尝贪偃息，那复议登临。彼美回清镜，其谁受曲针。人皆向燕路，无乃费黄金。","dynasty":"唐代","title":"自桂林奉使江陵途中感怀寄献尚书"}
{"author":"李商隐","content":"九县怀雄武，三灵仰睿文。周王传叔父，汉后重神君。玉律朝惊露，金茎夜切云。笳箫凄欲断，无复咏横汾。玉塞惊宵柝，金桥罢举烽。始巢阿阁凤，旋驾鼎湖龙。门咽通神鼓，楼凝警夜钟。小臣观吉从，犹误欲东封。莫验昭华琯，虚传甲帐神。海迷求药使，雪隔献桃人。桂寝青云断，松扉白露新。万方同象鸟，举恸满秋尘。","dynasty":"唐代","title":"昭肃皇帝挽歌辞三首"}
{"author":"李商隐","content":"杜牧司勋字牧之，清秋一首杜秋诗。前身应是梁江总，名总还曾字总持。心铁已从干镆利，鬓丝休叹雪霜垂。汉江远吊西江水，羊祜韦丹尽有碑。","dynasty":"唐代","title":"赠司勋杜十三员外"}
{"author":"李商隐","content":"近郭西溪好，谁堪共酒壶。苦吟防柳恽，多泪怯杨朱。野鹤随君子，寒松揖大夫。天涯常病意，岑寂胜欢娱。","dynasty":"唐代","tags":"伤怀，感慨，孤寂","title":"西溪"}
{"author":"李商隐","content":"桂水寒于江，玉兔秋冷咽。海底觅仙人，香桃如瘦骨。紫鸾不肯舞，满翅蓬山雪。借得龙堂宽，晓出揲云发。刘郎旧香炷，立见茂陵树。云孙帖帖卧秋烟，上元细字如蚕眠。","dynasty":"唐代","title":"海上谣"}
{"author":"李商隐","content":"碧烟秋寺泛湖来，水打城根古堞摧。尽日伤心人不见，石榴花满旧琴台。","dynasty":"唐代","title":"游灵伽寺（以下见《统签》）"}
{"author":"李商隐","content":"虏骑胡兵一战摧，万灵回首贺轩台。天教李令心如日，可要昭陵石马来。","dynasty":"唐代","title":"复京"}
{"author":"李商隐","content":"宣室求贤访逐臣，贾生才调更无伦。可怜夜半虚前席，不问苍生问鬼神。","dynasty":"唐代","tags":"唐诗三百首，托古讽今，怀才不遇","title":"贾生"}
{"author":"李商隐","content":"延陵留表墓，岘首送沈碑。敢伐不加点，犹当无愧辞。百生终莫报，九死谅难追。待得生金后，川原亦几移。","dynasty":"唐代","title":"撰彭阳公志文毕有感"}
{"author":"李商隐","content":"万古商於地，凭君泣路岐。固难寻绮季，可得信张仪。雨气燕先觉，叶阴蝉遽知。望乡尤忌晚，山晚更参差。","dynasty":"唐代","title":"送丰都李尉"}
{"author":"李商隐","content":"固有楼堪依，能无酒可倾。岭云春沮洳，江月夜晴明。鱼乱书何托，猿哀梦易惊。旧居连上苑，时节正迁莺。","dynasty":"唐代","title":"思归"}
{"author":"李商隐","content":"竟日小桃园，休寒亦未暄。坐莺当酒重，送客出墙繁。啼久艳粉薄，舞多香雪翻。犹怜未圆月，先出照黄昏。","dynasty":"唐代","title":"小桃园"}
{"author":"李商隐","content":"梁山兖水约从公，两地参差一旦空。谢墅庾村相吊后，自今岐路各西东。","dynasty":"唐代","title":"彭城公薨后赠杜二十七胜李十七潘二君…安平公门下"}
{"author":"李商隐","content":"韩蝶翻罗幕，曹蝇拂绮窗。斗鸡回玉勒，融麝暖金釭.玳瑁明书阁，琉璃冰酒缸。画楼多有主，鸾凤各双双。","dynasty":"唐代","title":"蝇蝶鸡麝鸾凤等成篇"}
{"author":"李商隐","content":"众果莫相诮，天生名品高。何因古乐府，惟有郑樱桃。","dynasty":"唐代","title":"樱桃答"}
{"author":"李商隐","content":"欲入卢家白玉堂，新春催破舞衣裳。蝶衔红蕊蜂衔粉，共助青楼一日忙。","dynasty":"唐代","title":"春日"}
{"author":"李商隐","content":"定定住天涯，依依向物华。寒梅最堪恨，常作去年花。","dynasty":"唐代","tags":"咏物，梅花，抒情","title":"忆梅"}
{"author":"李商隐","content":"永寿兵来夜不扃，金莲无复印中庭。梁台歌管三更罢，犹自风摇九子铃。","dynasty":"唐代","title":"齐宫词"}
{"author":"李商隐","content":"水精如意玉连环，下蔡城危莫破颜。红绽樱桃含白雪，断肠声里唱阳关。白日相思可奈何，严城清夜断经过。只知解道春来瘦，不道春来独自多。","dynasty":"唐代","title":"赠歌妓二首"}
{"author":"李商隐","content":"闻道阊门萼绿华，昔年相望抵天涯。岂知一夜秦楼客，偷看吴王苑内花。","dynasty":"唐代","title":"无题二首其二"}
{"author":"李商隐","content":"未到名山梦已新，千峰拔地玉嶙峋。幔亭一夜风吹雨，似与游人洗俗尘。","dynasty":"唐代","title":"初入武夷"}
{"author":"李商隐","content":"密迩平阳接上兰，秦楼鸳瓦汉宫盘。池光不定花光乱，日气初涵露气干。但觉游蜂饶舞蝶，岂知孤凤忆离鸾。三星自转三山远，紫府程遥碧落宽。","dynasty":"唐代","title":"当句有对"}
{"author":"李商隐","content":"石桥东望海连天，徐福空来不得仙。直遣麻姑与搔背，可能留命待桑田。","dynasty":"唐代","title":"海上"}
{"author":"李商隐","content":"白道萦回入暮霞，斑骓嘶断七香车。春风自共何人笑，枉破阳城十万家。","dynasty":"唐代","title":"无题（一云阳城）"}
{"author":"李商隐","content":"绕树无依月正高，邺城新泪溅云袍。几年始得逢秋闰，两度填河莫告劳。","dynasty":"唐代","title":"壬申闰秋题赠乌鹊"}
{"author":"李商隐","content":"万古商於地，凭君泣路岐。固难寻绮季，可得信张仪。雨气燕先觉，叶阴蝉遽知。望乡尤忌晚，山晚更参差。","dynasty":"唐代","title":"送丰都李尉"}
{"author":"李商隐","content":"桂水春犹早，昭川日正西。虎当官道斗，猿上驿楼啼。绳烂金沙井，松干乳洞梯。乡音殊可骇，仍有醉如泥。","dynasty":"唐代","title":"昭州"}
{"author":"李商隐","content":"一夕南风一叶危，荆云回望夏云时。人生岂得轻离别，天意何曾忌嶮巇.骨肉书题安绝徼，蕙兰蹊径失佳期。洞庭湖阔蛟龙恶，却羡杨朱泣路岐。","dynasty":"唐代","title":"荆门西下"}
{"author":"李商隐","content":"武皇精魄久仙升，帐殿凄凉烟雾凝。俱是苍生留不得，鼎湖何异魏西陵。","dynasty":"唐代","title":"过景陵"}
{"author":"李商隐","content":"促漏遥钟动静闻，报章重叠杳难分。舞鸾镜匣收残黛，睡鸭香炉换夕熏。归去定知还向月，梦来何处更为云。南塘渐暖蒲堪结，两两鸳鸯护水纹。","dynasty":"唐代","title":"促漏"}
{"author":"李商隐","content":"虎丘山下剑池边，长遣游人叹逝川。罥树断丝悲舞席，出云清梵想歌筵。柳眉空吐效颦叶，榆荚还飞买笑钱。一自香魂招不得，只应江上独婵娟。","dynasty":"唐代","title":"和人题真娘墓（真娘吴中乐妓墓在虎丘山下寺中）"}
{"author":"李商隐","content":"忆奉莲花座，兼闻贝叶经。岩光分蜡屐，涧响入铜瓶。日下徒推鹤，天涯正对萤。鱼山羡曹植，眷属有文星。","dynasty":"唐代","title":"奉寄安国大师兼简子蒙"}
{"author":"李商隐","content":"举家忻共报，秋雪堕前峰。岭外他年忆，於东此日逢。粒轻还自乱，花薄未成重。岂是惊离鬓，应来洗病容。","dynasty":"唐代","title":"九月於东逢雪"}
{"author":"李商隐","content":"伊水溅溅相背流，朱栏画阁几人游。漆灯夜照真无数，蜡炬晨炊竟未休。顾我有怀同大梦，期君不至更沈忧。西园碧树今谁主，与近高窗卧听秋。","dynasty":"唐代","title":"十字水期韦潘侍御同年不至时韦寓居水次故郭汾宁宅"}
{"author":"李商隐","content":"为恋巴江好，无辞瘴雾蒸。纵能朝杜宇，可得值苍鹰。石小虚填海，芦铦未破矰.知来有乾鹊，何不向雕陵。","dynasty":"唐代","title":"北禽"}
{"author":"李商隐","content":"流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。","dynasty":"唐代","tags":"咏物，抒情，写鸟，身世","title":"流莺"}
{"author":"李商隐","content":"花明柳暗绕天愁，上尽重城更上楼。欲问孤鸿向何处，不知身世自悠悠。","dynasty":"唐代","tags":"景点，感伤","title":"夕阳楼"}
{"author":"李商隐","content":"十岁裁诗走马成，冷灰残烛动离情。桐花万里丹山路，雏凤清于老凤声。剑栈风樯各苦辛，别时冰雪到时春。为凭何逊休联句，瘦尽东阳姓沈人。","dynasty":"唐代","tags":"叙事，回忆","title":"韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外·其一"}
{"author":"李商隐","content":"池上与桥边，难忘复可怜。帘开最明夜，簟卷已凉天。流处水花急，吐时云叶鲜。姮娥无粉黛，只是逞婵娟。","dynasty":"唐代","tags":"写景，夜晚，月亮","title":"月"}
{"author":"李商隐","content":"恐是仙家好别离，故教迢递作佳期。由来碧落银河畔，可要金风玉露时。清漏渐移相望久，微云未接过来迟。岂能无意酬乌鹊，惟与蜘蛛乞巧丝。","dynasty":"唐代","tags":"七夕节，孤独","title":"辛未七夕"}
{"author":"李商隐","content":"春梦乱不记，春原登已重。青门弄烟柳，紫阁舞云松。拂砚轻冰散，开尊绿酎浓。无悰托诗遣，吟罢更无悰。","dynasty":"唐代","tags":"春天，写景，抒情","title":"乐游原"}
{"author":"李商隐","content":"乘兴南游不戒严，九重谁省谏书函。春风举国裁宫锦，半作障泥半作帆。","dynasty":"唐代","tags":"唐诗三百首，咏史怀古，讽刺","title":"隋宫"}
{"author":"李商隐","content":"紫府仙人号宝灯，云浆未饮结成冰。如何雪月交光夜，更在瑶台十二层。","dynasty":"唐代","title":"无题"}
{"author":"李商隐","content":"榴枝婀娜榴实繁，榴膜轻明榴子鲜。可羡瑶池碧桃树，碧桃红颊一千年。","dynasty":"唐代","tags":"女子，爱情","title":"石榴"}
{"author":"李商隐","content":"日射纱窗风撼扉，香罗拭手春事违。回廊四合掩寂寞，碧鹦鹉对红蔷薇。","dynasty":"唐代","tags":"妇女，闺怨，抒情","title":"日射"}
{"author":"李商隐","content":"贞吝嫌兹世，会心驰本原。人非四禅缚，地绝一尘喧。霜露欹高木，星河压故园。斯游傥为胜，九折幸回轩。","dynasty":"唐代","title":"明禅师院酬从兄见寄"}
{"author":"李商隐","content":"户外重阴黯不开，含羞迎夜复临台。潇湘浪上有烟景，安得好风吹汝来。","dynasty":"唐代","title":"留赠畏之其三"}
{"author":"李商隐","content":"睥睨江鸦集，堂皇海燕过。减衣怜蕙若，展帐动烟波。日烈忧花甚，风长奈柳何。陈遵容易学，身世醉时多。","dynasty":"唐代","title":"春深脱衣"}
{"author":"李商隐","content":"晚醉题诗赠物华，罢吟还醉忘归家。若无江氏五色笔，争奈河阳一县花。","dynasty":"唐代","title":"县中恼饮席"}
{"author":"李商隐","content":"莫验昭华琯，虚传甲帐神。海迷求药使，雪隔献桃人。桂寝青云断，松扉白露新。万方同象鸟，举恸满秋尘。","dynasty":"唐代","title":"昭肃皇帝挽歌辞三首其三"}
{"author":"李商隐","content":"白阁他年别，朱门此夜过。疏帘留月魄，珍簟接烟波。太守三刀梦，将军一箭歌。国租容客旅，香熟玉山禾。","dynasty":"唐代","title":"街西池馆"}
{"author":"李商隐","content":"稻粱犹足活诸雏，妒敌专场好自娱。可要五更惊晓梦，不辞风雪为阳乌。","dynasty":"唐代","tags":"讽刺","title":"赋得鸡"}
{"author":"李商隐","content":"客去波平槛，蝉休露满枝。永怀当此节，倚立自移时。北斗兼春远，南陵寓使迟。天涯占梦数，疑误有新知。","dynasty":"唐代","tags":"唐诗三百首，愁思","title":"凉思"}
{"author":"李商隐","content":"昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。(转蓬一作：断蓬)闻道阊门萼绿华，昔年相望抵天涯。岂知一夜秦楼客，偷看吴王苑内花。","dynasty":"唐代","tags":"爱情，组诗","title":"无题二首"}
{"author":"李商隐","content":"沟水分流西复东，九秋霜月五更风。离鸾别凤今何在，十二玉楼空更空。","dynasty":"唐代","title":"代应二首其一"}
{"author":"李商隐","content":"只得流霞酒一杯，空中箫鼓几时回。武夷洞里生毛竹，老尽曾孙更不来。","dynasty":"唐代","tags":"写山","title":"武夷山"}
{"author":"李商隐","content":"不拣花朝与雪朝，五年从事霍嫖姚。君缘接座交珠履，我为分行近翠翘。楚雨含情皆有托，漳滨卧病竟无憀.长吟远下燕台去，惟有衣香染未销。","dynasty":"唐代","title":"梓州罢吟寄同舍"}
{"author":"李商隐","content":"压径复缘沟，当窗又映楼。终销一国破，不啻万金求。鸾凤戏三岛，神仙居十洲。应怜萱草淡，却得号忘忧。","dynasty":"唐代","title":"牡丹"}
{"author":"李商隐","content":"萱草含丹粉，荷花抱绿房。鸟应悲蜀帝，蝉是怨齐王。通内藏珠府，应官解玉坊。桥南荀令过，十里送衣香。","dynasty":"唐代","title":"韩翃舍人即事"}
{"author":"李商隐","content":"浪迹江湖白发新，浮云一片是吾身。寒归山观随棋局，暖入汀洲逐钓轮。越桂留烹张翰鲙，蜀姜供煮陆机莼。相逢一笑怜疏放，他日扁舟有故人。","dynasty":"唐代","title":"赠郑谠处士"}
{"author":"李商隐","content":"苦竹园南椒坞边，微香冉冉泪涓涓。已悲节物同寒雁，忍委芳心与暮蝉。细路独来当此夕，清尊相伴省他年。紫云新苑移花处，不取霜栽近御筵。","dynasty":"唐代","tags":"咏物，菊花，抒情，寂寞","title":"野菊"}
{"author":"李商隐","content":"绛台驿吏老风尘，耽酒成仙几十春。过客不劳询甲子，惟书亥字与时人。","dynasty":"唐代","title":"戏题赠稷山驿吏王全"}
{"author":"李商隐","content":"露寒风定不无情，临水当山又隔城。未必明时胜蚌蛤，一生长共月亏盈。","dynasty":"唐代","title":"城外"}
{"author":"李商隐","content":"世上苍龙种，人间武帝孙。小来惟射猎，兴罢得乾坤。渭水天开苑，咸阳地献原。英灵殊未已，丁傅渐华轩。","dynasty":"唐代","title":"鄠杜马上念汉书（一云五陵怀古）"}
{"author":"李商隐","content":"怅望人间万事违，私书幽梦约忘机。荻花村里鱼标在，石藓庭中鹿迹微。幽径定携僧共入，寒塘好与月相依。城中猘犬憎兰佩，莫损幽芳久不归。","dynasty":"唐代","title":"赠从兄阆之"}
{"author":"李商隐","content":"思牢弩箭磨青石，绣额蛮渠三虎力。寻潮背日伺泅鳞，贝阙夜移鲸失色。纤纤粉簳馨香饵，绿鸭回塘养龙水。含冰汉语远于天，何由回作金盘死。","dynasty":"唐代","title":"射鱼曲"}
{"author":"李商隐","content":"大道谅无外，会越自登真。丹元子何索，在己莫问邻。蒨璨玉琳华，翱翔九真君。戏掷万里火，聊召六甲旬。瑶简被灵诰，持符开七门。金铃摄群魔，绛节何兟兟。吟弄东海若，笑倚扶桑春。三山诚迥视，九州扬一尘。我本玄元胄，禀华由上津。中迷鬼道乐，沉为下土民。托质属太阴，炼形复为人。誓将覆宫泽，安此真与神。龟山有慰荐，南真为弥纶。玉管会玄圃，火枣承天姻。科车遏故气，侍香传灵氛。飘飖被青霓，婀娜佩紫纹。林洞何其微，下仙不与群。丹泥因未控，万劫犹逡巡。荆芜既以薙，舟壑永无湮。相期保妙命，腾景侍帝宸。","dynasty":"唐代","title":"戊辰会静中出贻同志二十韵"}
{"author":"李商隐","content":"白石莲花谁所共，六时长捧佛前灯。空庭苔藓饶霜露，时梦西山老病僧。大海龙宫无限地，诸天雁塔几多层。漫夸鹙子真罗汉，不会牛车是上乘。","dynasty":"唐代","tags":"友人，怀念","title":"题白石莲花寄楚公"}
{"author":"李商隐","content":"秘殿崔嵬拂彩霓，曹司今在殿东西。赓歌太液翻黄鹄，从猎陈仓获碧鸡。晓饮岂知金掌迥，夜吟应讶玉绳低。钧天虽许人间听，阊阖门多梦自迷。","dynasty":"唐代","title":"寄令狐学士"}
{"author":"李商隐","content":"九十春光斗日光，山城斜路杏花香。几时心绪浑无事，得及游丝百尺长。","dynasty":"唐代","title":"春光"}
{"author":"李商隐","content":"舍生求道有前踪，乞脑剜身结愿重。大去便应欺粟颗，小来兼可隐针锋。蚌胎未满思新桂，琥珀初成忆旧松。若信贝多真实语，三生同听一楼钟。","dynasty":"唐代","title":"题僧壁"}
{"author":"李商隐","content":"大镇初更帅，嘉宾素见邀。使车无远近，归路更烟霄。稳放骅骝步，高安翡翠巢。御风知有在，去国肯无聊。早忝诸孙末，俱从小隐招。心悬紫云阁，梦断赤城标。素女悲清瑟，秦娥弄玉箫。山连玄圃近，水接绛河遥。岂意闻周铎，翻然慕舜韶。皆辞乔木去，远逐断蓬飘。薄俗谁其激，斯民已甚恌.鸾皇期一举，燕雀不相饶。敢共颓波远，因之内火烧。是非过别梦，时节惨惊飙。未至谁能赋，中干欲病痟.屡曾纡锦绣，勉欲报琼瑶。我恐霜侵鬓，君先绶挂腰。甘心与陈阮，挥手谢松乔。锦里差邻接，云台闭寂寥。一川虚月魄，万崦自芝苗。瘴雨泷间急，离魂峡外销。非关无烛夜，其奈落花朝。几处逢鸣佩，何筵不翠翘。蛮童骑象舞，江市卖鲛绡。南诏知非敌，西山亦屡骄。勿贪佳丽地，不为圣明朝。少减东城饮，时看北斗杓。莫因乖别久，遂逐岁寒凋。盛幕开高宴，将军问故僚。为言公玉季，早日弃渔樵。","dynasty":"唐代","title":"送从翁从东川弘农尚书幕"}
{"author":"李商隐","content":"胜概殊江右，佳名逼渭川。虹收青嶂雨，鸟没夕阳天。客鬓行如此，沧波坐渺然。此中真得地，漂荡钓鱼船。","dynasty":"唐代","title":"河清与赵氏昆季宴集得拟杜工部"}
{"author":"李商隐","content":"世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。(常相映一作：长相映)","dynasty":"唐代","tags":"赞美，荷花","title":"赠荷花"}
{"author":"李商隐","content":"沟水分流西复东，九秋霜月五更风。离鸾别凤今何在，十二玉楼空更空。昨夜双钩败，今朝百草输。关西狂小吏，惟喝绕床卢。","dynasty":"唐代","title":"代应二首"}
{"author":"李商隐","content":"草下阴虫叶上霜，朱栏迢递压湖光。兔寒蟾冷桂花白，此夜姮娥应断肠。","dynasty":"唐代","title":"月夕"}
{"author":"李商隐","content":"谢傅门庭旧末行，今朝歌管属檀郎。更无人处帘垂地，欲拂尘时簟竟床。嵇氏幼男犹可悯，左家娇女岂能忘。秋霖腹疾俱难遣，万里西风夜正长。","dynasty":"唐代","title":"王十二兄与畏之员外相访见招小饮…以悼亡日近不去因寄"}
{"author":"李商隐","content":"初来小苑中，稍与琐闱通。远恐芳尘断，轻忧艳雪融。只知防皓露，不觉逆尖风。回首双飞燕，乘时入绮栊。长眉画了绣帘开，碧玉行收白玉台。为问翠钗钗上凤，不知香颈为谁回。寿阳公主嫁时妆，八字宫眉捧额黄。见我佯羞频照影，不知身属冶游郎。","dynasty":"唐代","title":"蝶三首"}
{"author":"李商隐","content":"重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。","dynasty":"唐代","tags":"唐诗三百首，思念，爱情，抒情","title":"无题·重帏深下莫愁堂"}
{"author":"李商隐","content":"石桥东望海连天，徐福空来不得仙。直遣麻姑与搔背，可能留命待桑田。","dynasty":"唐代","title":"海上"}
{"author":"李商隐","content":"江南江北雪初消，漠漠轻黄惹嫩条。灞岸已攀行客手，楚宫先骋舞姬腰。清明带雨临官道，晚日含风拂野桥。如线如丝正牵恨，王孙归路一何遥。","dynasty":"唐代","title":"柳"}
{"author":"李商隐","content":"嘉陵江水此东流，望喜楼中忆阆州。若到阆中还赴海，阆州应更有高楼。千里嘉陵江水色，含烟带月碧于蓝。今朝相送东流后，犹自驱车更向南。","dynasty":"唐代","tags":"自然，写景，抒情，赞美","title":"望喜驿别嘉陵江水二绝"}
{"author":"李商隐","content":"许靖犹羁宦，安仁复悼亡。兹辰聊属疾，何日免殊方。秋蝶无端丽，寒花只暂香。多情真命薄，容易即回肠。","dynasty":"唐代","title":"属疾"}
{"author":"李商隐","content":"露寒风定不无情，临水当山又隔城。未必明时胜蚌蛤，一生长共月亏盈。","dynasty":"唐代","title":"城外"}
{"author":"李商隐","content":"望郎临古郡，佳句洒丹青。应自丘迟宅，仍过柳恽汀。封来江渺渺，信去雨冥冥。句曲闻仙诀，临川得佛经。朝吟支客枕，夜读漱僧瓶。不见衔芦雁，空流腐草萤。土宜悲坎井，天怒识雷霆。象卉分疆近，蛟涎浸岸腥。补羸贪紫桂，负气托青萍。万里悬离抱，危于讼閤铃。","dynasty":"唐代","title":"酬令狐郎中见寄"}
{"author":"李商隐","content":"不辞鶗鴂妒年芳，但惜流尘暗烛房。昨夜西池凉露满，桂花吹断月中香。","dynasty":"唐代","title":"昨夜"}
{"author":"李商隐","content":"小亭閒眠微醉消，山榴海柏枝相交。水文簟上琥珀枕，傍有堕钗双翠翘。","dynasty":"唐代","title":"偶题二首其一"}
{"author":"李商隐","content":"待得郎来月已低，寒暄不道醉如泥。五更又欲向何处，骑马出门乌夜啼。","dynasty":"唐代","title":"留赠畏之其二"}
{"author":"李商隐","content":"本来银汉是红墙，隔得卢家白玉堂。谁与王昌报消息，尽知三十六鸳鸯。","dynasty":"唐代","title":"代应"}
{"author":"李商隐","content":"重帷深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。","dynasty":"唐代","title":"无题二首其二"}
{"author":"李商隐","content":"帘外辛夷定已开，开时莫放艳阳回。年华若到经风雨，便是胡僧话劫灰。龙山晴雪凤楼霞，洞里迷人有几家。我为伤春心自醉，不劳君劝石榴花。","dynasty":"唐代","title":"寄恼韩同年二首（时韩住萧洞）"}
{"author":"李商隐","content":"上帝钧天会众灵，昔人因梦到青冥。伶伦吹裂孤生竹，却为知音不得听。","dynasty":"唐代","title":"钧天"}
{"author":"李商隐","content":"粥香饧白杏花天，省对流莺坐绮筵。今日寄来春已老，凤楼迢递忆秋千。","dynasty":"唐代","title":"评事翁寄赐饧粥走笔为答"}
{"author":"李商隐","content":"遏云歌响清，回雪舞腰轻。只要君流眄，君倾国自倾。","dynasty":"唐代","title":"歌舞"}
{"author":"李商隐","content":"外戚平羌第一功，生年二十有重封。直登宣室螭头上，横过甘泉豹尾中。别馆觉来云雨梦，后门归去蕙兰丛。灞陵夜猎随田窦，不识寒郊自转蓬。","dynasty":"唐代","title":"少年"}
{"author":"李商隐","content":"罢执霓旌上醮坛，慢妆娇树水晶盘。更深欲诉蛾眉敛，衣薄临醒玉艳寒。白足禅僧思败道，青袍御史拟休官。虽然同是将军客，不敢公然子细看。","dynasty":"唐代","title":"天平公座中呈令狐令公时蔡京在坐京曾为僧徒故有第五句"}
{"author":"李商隐","content":"芳桂当年各一枝，行期未分压春期。江鱼朔雁长相忆，秦树嵩云自不知。下苑经过劳想像，东门送饯又差池。灞陵柳色无离恨，莫枉长条赠所思。","dynasty":"唐代","title":"及第东归次灞上，却寄同年"}
{"author":"李商隐","content":"碧瓦衔珠树，红轮结绮寮。无双汉殿鬓，第一楚宫腰。雾唾香难尽，珠啼冷易销。歌从雍门学，酒是蜀城烧。柳暗将翻巷，荷欹正抱桥。钿辕开道入，金管隔邻调。梦到飞魂急，书成即席遥。河流冲柱转，海沫近槎飘。吴市蠀蛦甲，巴賨翡翠翘。他时未知意，重叠赠娇饶。","dynasty":"唐代","title":"碧瓦"}
{"author":"李商隐","content":"苦海迷途去未因，东方过此几微尘。何当百亿莲花上，一一莲花见佛身。","dynasty":"唐代","title":"送臻师二首其二"}
{"author":"李商隐","content":"石城夸窈窕，花县更风流。簟冰将飘枕，帘烘不隐钩。玉童收夜钥，金狄守更筹。共笑鸳鸯绮，鸳鸯两白头。","dynasty":"唐代","title":"石城"}
{"author":"李商隐","content":"惊鱼拨剌燕翩翾，独自江东上钓船。今日春光太漂荡，谢家轻絮沈郎钱。","dynasty":"唐代","title":"江东"}
{"author":"李商隐","content":"檀槽一抹广陵春，定子初开睡脸新。却笑吃虚隋炀帝，破家亡国为何人。","dynasty":"唐代","title":"定子（此诗又见《杜牧外集》，题作隋苑）"}
{"author":"李商隐","content":"回望高城落晓河，长亭窗户压微波。水仙欲上鲤鱼去，一夜芙蓉红泪多。","dynasty":"唐代","tags":"写景，离别","title":"板桥晓别"}
{"author":"李商隐","content":"莫羡仙家有上真，仙家暂谪亦千春。月中桂树高多少，试问西河斫树人。","dynasty":"唐代","title":"同学彭道士参寥"}
{"author":"李商隐","content":"八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。","dynasty":"唐代","tags":"写人，少女，爱情","title":"无题·八岁偷照镜"}
{"author":"李商隐","content":"九服归元化，三灵叶睿图。如何本初辈，自取屈牦诛。有甚当车泣，因劳下殿趋。何成奏云物，直是灭萑苻。证逮符书密，辞连性命俱。竟缘尊汉相，不早辨胡雏。鬼箓分朝部，军烽照上都。敢云堪恸哭，未免怨洪炉。丹陛犹敷奏，彤庭欻战争。临危对卢植，始悔用庞萌。御仗收前殿，兵徒剧背城。苍黄五色棒，掩遏一阳生。古有清君侧，今非乏老成。素心虽未易，此举太无名。谁瞑衔冤目，宁吞欲绝声。近闻开寿宴，不废用咸英。","dynasty":"唐代","title":"有感二首（乙卯年有感丙辰年诗成二诗纪甘露之变）"}
{"author":"李商隐","content":"一带不结心，两股方安髻。惭愧白茅人，月没教星替。剩结茱萸枝，多擘秋莲的。独自有波光，彩囊盛不得。蛮丝系条脱，妍眼和香屑。寿宫不惜铸南人，柔肠早被秋波割。清澄有馀幽素香，鳏鱼渴凤真珠房。不知瘦骨类冰井，更许夜帘通晓霜。土花漠碧云茫茫，黄河欲尽天苍黄。","dynasty":"唐代","title":"杂歌谣辞。李夫人歌"}
{"author":"李商隐","content":"神剑飞来不易销，碧潭珍重驻兰桡。自携明月移灯疾，欲就行云散锦遥。河伯轩窗通贝阙，水宫帷箔卷冰绡。他时燕脯无人寄，雨满空城蕙叶雕。","dynasty":"唐代","title":"利州江潭作（感孕金轮所）"}
{"author":"李商隐","content":"宋玉平生恨有余，远循三楚吊三闾。可怜留著临江宅，异代应教庾信居。","dynasty":"唐代","title":"过郑广文旧居"}
{"author":"李商隐","content":"紫府丹成化鹤群，青松手植变龙文。壶中别有仙家日，岭上犹多隐士云。独坐遗芳成故事，褰帷旧貌似元君。自怜筑室灵山下，徒望朝岚与夕曛。","dynasty":"唐代","title":"题道静院院在中条山故王颜中丞所置虢州刺史…写真存焉"}
{"author":"李商隐","content":"潘岳无妻客为愁，新人来坐旧妆楼。春风犹自疑联句，雪絮相和飞不休。长亭岁尽雪如波，此去秦关路几多。惟有梦中相近分，卧来无睡欲如何。","dynasty":"唐代","title":"过招国李家南园二首"}
{"author":"李商隐","content":"洒砌听来响，卷帘看已迷。江间风暂定，云外日应西。稍稍落蝶粉，班班融燕泥。飐萍初过沼，重柳更缘堤。必拟和残漏，宁无晦暝鼙。半将花漠漠，全共草萋萋。猿别方长啸，乌惊始独栖。府公能八咏，聊且续新题。","dynasty":"唐代","title":"细雨成咏献尚书河东公"}
{"author":"李商隐","content":"帝作黄金阙，仙开白玉京。有人扶太极，惟岳降元精。耿贾官勋大，荀陈地望清。旂常悬祖德，甲令著嘉声。经出宣尼壁，书留晏子楹。武乡传阵法，践土主文盟。自昔流王泽，由来仗国桢。九河分合沓，一柱忽峥嵘。得主劳三顾，惊人肯再鸣。碧虚天共转，黄道日同行。后饮曹参酒，先和傅说羹。即时贤路辟，此夜泰阶平。愿保无疆福，将图不朽名。率身期济世，叩额虑兴兵。感念殽尸露，咨嗟赵卒坑。傥令安隐忍，何以赞贞明。恶草虽当路，寒松实挺生。人言真可畏，公意本无争。故事留台阁，前驱且旆旌。芙蓉王俭府，杨柳亚夫营。清啸频疏俗，高谈屡析酲。过庭多令子，乞墅有名甥。南诏应闻命，西山莫敢惊。寄辞收的博，端坐扫欃枪。雅宴初无倦，长歌底有情。槛危春水暖，楼迥雪峰晴。移席牵缃蔓，回桡扑绛英。谁知杜武库，只见谢宣城。有客趋高义，于今滞下卿。登门惭后至，置驿恐虚迎。自是依刘表，安能比老彭。雕龙心已切，画虎意何成。岂有曾黔突，徒劳不倚衡。乘时乖巧宦，占象合艰贞。废忘淹中学，迟回谷口耕。悼伤潘岳重，树立马迁轻。陇鸟悲丹觜，湘兰怨紫茎。归期过旧岁，旅梦绕残更。弱植叨华族，衰门倚外兄。欲陈劳者曲，未唱泪先横。","dynasty":"唐代","title":"五言述德抒情诗一首四十韵献上杜七兄仆射相公（杜悰）"}
{"author":"李商隐","content":"帘垂幕半卷，枕冷被仍香。如何为相忆，魂梦过潇湘。","dynasty":"唐代","title":"夜意"}
{"author":"李商隐","content":"凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南任好风。(任一作：待)","dynasty":"唐代","tags":"唐诗三百首，思念","title":"无题·凤尾香罗薄几重"}
{"author":"李商隐","content":"远书归梦两悠悠，只有空床敌素秋。阶下青苔与红树，雨中寥落月中愁。","dynasty":"唐代","tags":"思乡","title":"端居"}
{"author":"李商隐","content":"七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。","dynasty":"唐代","tags":"咏史怀古","title":"富平少侯"}
{"author":"李商隐","content":"隋舰临淮甸，唐旗出井陉。断鳌支四柱，卓马济三灵。祖业隆盘古，孙谋复大庭。从来师俊杰，可以焕丹青。旧族开东岳，雄图奋北溟。邪同獬廌触，乐伴凤凰听。酣战仍挥日，降妖亦斗霆。将军功不伐，叔舅德惟馨。鸡塞谁生事，狼烟不暂停。拟填沧海鸟，敢竞太阳萤。内草才传诏，前茅已勒铭。那劳出师表，尽入大荒经。德水萦长带，阴山绕画屏。只忧非綮肯，未觉有膻腥。保佐资冲漠，扶持在杳冥。乃心防暗室，华发称明廷。按甲神初静，挥戈思欲醒。羲之当妙选，孝若近归宁。月色来侵幌，诗成有转櫺。罗含黄菊宅，柳恽白蘋汀。神物龟酬孔，仙才鹤姓丁。西山童子药，南极老人星。自顷徒窥管，于今愧挈瓶。何由叨末席，还得叩玄扃。庄叟虚悲雁，终童漫识鼮。幕中虽策画，剑外且伶俜。俣俣行忘止，鳏鳏卧不瞑。身应瘠于鲁，泪欲溢为荥。禹贡思金鼎，尧图忆土铏。公乎来入相，王欲驾云亭。","dynasty":"唐代","title":"寄太原卢司空三十韵（卢钧）"}
{"author":"李商隐","content":"花径逶迤柳巷深，小阑亭午啭春禽。相如解作长门赋，却用文君取酒金。","dynasty":"唐代","title":"戏题友人壁"}
{"author":"李商隐","content":"遥作时多难，先令祸有源。初惊逐客议，旋骇党人冤。密侍荣方入，司刑望愈尊。皆因优诏用，实有谏书存。苦雾三辰没，穷阴四塞昏。虎威狐更假，隼击鸟逾喧。徒欲心存阙，终遭耳属垣。遗音和蜀魄，易箦对巴猿。有女悲初寡，无男泣过门。朝争屈原草，庙馁莫敖魂。迥阁伤神峻，长江极望翻。青云宁寄意，白骨始沾恩。早岁思东阁，为邦属故园。登舟惭郭泰，解榻愧陈蕃。分以忘年契，情犹锡类敦。公先真帝子，我系本王孙。啸傲张高盖，从容接短辕。秋吟小山桂，春醉后堂萱。自叹离通籍，何尝忘叫阍。不成穿圹入，终拟上书论。多士还鱼贯，云谁正骏奔。暂能诛倏忽，长与问乾坤。蚁漏三泉路，螀啼百草根。始知同泰讲，徼福是虚言。","dynasty":"唐代","title":"哭遂州萧侍郎二十四韵（萧浣）"}
{"author":"李商隐","content":"本为留侯慕赤松，汉庭方识紫芝翁。萧何只解追韩信，岂得虚当第一功。","dynasty":"唐代","title":"四皓庙"}
{"author":"李商隐","content":"全溪不可到，况复尽馀醅。汉苑生春水，昆池换劫灰。战蒲知雁唼，皱月觉鱼来。清兴恭闻命，言诗未敢回。","dynasty":"唐代","title":"子初全溪作"}
{"author":"李商隐","content":"华清别馆闭黄昏，碧草悠悠内厩门。自是明时不巡幸，至今青海有龙孙。","dynasty":"唐代","title":"过华清内厩门"}
{"author":"李商隐","content":"冰雾怨何穷，秦丝娇未已。寒空烟霞高，白日一万里。碧嶂愁不行，浓翠遥相倚。茜袖捧琼姿，皎日丹霞起。孤猿耿幽寂，西风吹白芷。回首苍梧深，女萝闭山鬼。荒郊白鳞断，别浦晴霞委。长彴压河心，白道连地尾。秦人昔富家，绿窗闻妙旨。鸿惊雁背飞，象床殊故里。因令五十丝，中道分宫徵。斗粟配新声，娣侄徒纤指。风流大堤上，怅望白门里。蠹粉实雌弦，灯光冷如水。羌管促蛮柱，从醉吴宫耳。满内不扫眉，君王对西子。初花惨朝露，冷臂凄愁髓。一曲送连钱，远别长于死。玉砌衔红兰，妆窗结碧绮。九门十二关，清晨禁桃李。","dynasty":"唐代","title":"和郑愚赠汝阳王孙家筝妓二十韵"}
{"author":"李商隐","content":"九服归元化，三灵叶睿图。如何本初辈，自取屈牦诛。有甚当车泣，因劳下殿趋。何成奏云物，直是灭萑苻。证逮符书密，辞连性命俱。竟缘尊汉相，不早辨胡雏。鬼箓分朝部，军烽照上都。敢云堪恸哭，未免怨洪炉。丹陛犹敷奏，彤庭欻战争。临危对卢植，始悔用庞萌。御仗收前殿，兵徒剧背城。苍黄五色棒，掩遏一阳生。古有清君侧，今非乏老成。素心虽未易，此举太无名。谁瞑衔冤目，宁吞欲绝声。近闻开寿宴，不废用咸英。","dynasty":"唐代","title":"有感二首（乙卯年有感丙辰年诗成二诗纪甘露之变）"}
{"author":"李商隐","content":"深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。","dynasty":"唐代","tags":"夏天，登高，写景，抒情","title":"晚晴"}
{"author":"李商隐","content":"白阁他年别，朱门此夜过。疏帘留月魄，珍簟接烟波。太守三刀梦，将军一箭歌。国租容客旅，香熟玉山禾。","dynasty":"唐代","title":"街西池馆"}
{"author":"李商隐","content":"珠箔轻明拂玉墀，披香新殿斗腰支。不须看尽鱼龙戏，终遣君王怒偃师。","dynasty":"唐代","title":"宫妓"}
{"author":"李商隐","content":"含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。","dynasty":"唐代","title":"无题四首其三"}
{"author":"李商隐","content":"十顷平波溢岸清，病来惟梦此中行。相如未是真消渴，犹放沱江过锦城。","dynasty":"唐代","title":"病中早访招国李十将军遇挈家游曲江"}
{"author":"李商隐","content":"远书归梦两悠悠，只有空床敌素秋。阶下青苔与红树，雨中寥落月中愁。","dynasty":"唐代","tags":"思乡","title":"端居"}
{"author":"李商隐","content":"海客乘槎上紫氛，星娥罢织一相闻。只应不惮牵牛妒，聊用支机石赠君。","dynasty":"唐代","title":"海客"}
{"author":"李商隐","content":"云母滤宫月，夜夜白于水。赚得羊车来，低扇遮黄子。水精不觉冷，自刻鸳鸯翅。蚕缕茜香浓，正朝缠左臂。巴笺两三幅，满写承恩字。欲得识青天，昨夜苍龙是。","dynasty":"唐代","title":"宫中曲"}
{"author":"李商隐","content":"为有桥边拂面香，何曾自敢占流光。后庭玉树承恩泽，不信年华有断肠。","dynasty":"唐代","title":"柳"}
{"author":"李商隐","content":"海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。","dynasty":"唐代","tags":"爱情，讽刺","title":"马嵬·其二"}
{"author":"李商隐","content":"玉塞惊宵柝，金桥罢举烽。始巢阿阁凤，旋驾鼎湖龙。门咽通神鼓，楼凝警夜钟。小臣观吉从，犹误欲东封。","dynasty":"唐代","title":"昭肃皇帝挽歌辞三首其二"}
{"author":"李商隐","content":"户尽悬秦网，家多事越巫。未曾容獭祭，只是纵猪都。点对连鳌饵，搜求缚虎符。贾生兼事鬼，不信有洪炉。","dynasty":"唐代","title":"异俗二首其二"}
{"author":"李商隐","content":"春风光冉冉东西陌，几日娇魂寻不得。蜜房羽客类芳心，冶叶倡条遍相识。暖蔼辉迟桃树西，高鬟立共桃鬟齐。雄龙雌凤杳何许？絮乱丝繁天亦迷。醉起微阳若初曙，映帘梦断闻残语。愁将铁网罥珊瑚，海阔天宽迷处所。衣带无情有宽窄，春烟自碧秋霜白。研丹擘石天不知，愿得天牢锁冤魄。夹罗委箧单绡起，香肌冷衬琤琤佩。今日东风自不胜，化作幽光入西海。夏前阁雨帘愁不卷，后堂芳树阴阴见。石城景物类黄泉，夜半行郎空柘弹。绫扇唤风阊阖天，轻帏翠幕波洄旋。蜀魂寂寞有伴未？几夜瘴花开木棉。桂宫流影光难取，嫣薰兰破轻轻语。直教银汉堕怀中，未遣星妃镇来去。浊水清波何异源，济河水清黄河浑。安得薄雾起缃裙，手接云輧呼太君。秋月浪衡天天宇湿，凉蟾落尽疏星入。云屏不动掩孤嚬，西楼一夜风筝急。欲织相思花寄远，终日相思却相怨。但闻北斗声回环，不见长河水清浅。金鱼锁断红桂春，古时尘满鸳鸯茵。堪悲小苑作长道，玉树未怜亡国人。瑶琴愔愔藏楚弄，越罗冷薄金泥重。帘钩鹦鹉夜惊霜，唤起南云绕云梦。双璫丁丁联尺素，内记湘川相识处。歌唇一世衔雨看，可惜馨香手中故。冬天东日出天西下，雌凤孤飞女龙寡。青溪白石不相望，堂上远甚苍梧野。冻壁霜华交隐起，芳根中断香心死。浪乘画舸忆蟾蜍，月娥未必婵娟子。楚管蛮弦愁一概，空城罢舞腰支在。当时欢向掌中销，桃叶桃根双姊妹。破鬟倭堕凌朝寒，白玉燕钗黄金蝉。风车雨马不持去，蜡烛啼红怨天曙。","dynasty":"唐代","title":"燕台四首。春"}
{"author":"李商隐","content":"闻君来日下，见我最娇儿。渐大啼应数，长贫学恐迟。寄人龙种瘦，失母凤雏痴。语罢休边角，青灯两鬓丝。","dynasty":"唐代","title":"杨本胜说于长安见小男阿衮"}
{"author":"李商隐","content":"佳期不定春期赊，春物夭阏兴咨嗟。愿得句芒索青女，不教容易损年华。","dynasty":"唐代","title":"赠句芒神"}
{"author":"李商隐","content":"怅望西溪水，潺湲奈尔何。不惊春物少，只觉夕阳多。色染妖韶柳，光含窈窕萝。人间从到海，天上莫为河。凤女弹瑶瑟，龙孙撼玉珂。京华他夜梦，好好寄云波。","dynasty":"唐代","title":"西溪"}
{"author":"李商隐","content":"一片琼英价动天，连城十二昔虚传。良工巧费真为累，楮叶成来不直钱。","dynasty":"唐代","title":"一片"}
{"author":"李商隐","content":"鸾扇斜分凤幄开，星桥横过鹊飞回。争将世上无期别，换得年年一度来。","dynasty":"唐代","title":"七夕"}
{"author":"李商隐","content":"虏马崩腾忽一狂，翠华无日到东方。天津西望肠真断，满眼秋波出苑墙。","dynasty":"唐代","title":"天津西望"}
{"author":"李商隐","content":"离居星岁易，失望死生分。酒瓮凝馀桂，书签冷旧芸。江风吹雁急，山木带蝉曛。一叫千回首，天高不为闻。","dynasty":"唐代","title":"哭刘司户二首其一"}
{"author":"李商隐","content":"寻芳不觉醉流霞，倚树沉眠日已斜。客散酒醒深夜后，更持红烛赏残花。","dynasty":"唐代","tags":"宴游","title":"花下醉"}
{"author":"李商隐","content":"月色灯山满帝都，香车宝盖隘通衢。身闲不睹中兴盛，羞逐乡人赛紫姑。","dynasty":"唐代","tags":"节日，元宵节","title":"观灯乐行"}
{"author":"李商隐","content":"匝路亭亭艳，非时裛裛香。素娥惟与月，青女不饶霜。赠远虚盈手，伤离适断肠。为谁成早秀，不待作年芳。","dynasty":"唐代","tags":"咏物，梅花","title":"十一月中旬至扶风界见梅花"}
{"author":"李商隐","content":"客去波平槛，蝉休露满枝。永怀当此节，倚立自移时。北斗兼春远，南陵寓使迟。天涯占梦数，疑误有新知。","dynasty":"唐代","tags":"唐诗三百首，愁思","title":"凉思"}
{"author":"李商隐","content":"春日在天涯，天涯日又斜。莺啼如有泪，为湿最高花。","dynasty":"唐代","tags":"春天，写鸟，羁旅，抒情，苦痛","title":"天涯"}
{"author":"李商隐","content":"白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。","dynasty":"唐代","tags":"神话，写人，抒情","title":"重过圣女祠"}
{"author":"李商隐","content":"一笑相倾国便亡，何劳荆棘始堪伤。小怜玉体横陈夜，已报周师入晋阳。巧笑知堪敌万几，倾城最在著戎衣。晋阳已陷休回顾，更请君王猎一围。","dynasty":"唐代","tags":"咏史","title":"北齐二首"}
{"author":"李商隐","content":"楼上黄昏欲望休，玉梯横绝月中钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？","dynasty":"唐代","tags":"离别，写景，抒情，组诗","title":"代赠二首"}
{"author":"李商隐","content":"小苑华池烂熳通，后门前槛思无穷。宓妃腰细才胜露，赵后身轻欲倚风。红壁寂寥崖蜜尽，碧帘迢递雾巢空。青陵粉蝶休离恨，长定相逢二月中。","dynasty":"唐代","title":"蜂"}
{"author":"李商隐","content":"　　京兆杜牧为李长吉集序，状长吉之奇甚尽，世传之。长吉姊嫁王氏者，语长吉之事尤备。　　长吉细瘦，通眉，长指爪，能苦吟疾书。最先为昌黎韩愈所知。所与游者，王参元、杨敬之、权璩、崔植辈为密，每旦日出与诸公游，未尝得题然后为诗，如他人思量牵合，以及程限为意。恒从小奚奴，骑距驴，背一古破锦囊，遇有所得，即书投囊中。及暮归．太夫人使婢受囊出之，见所书多．辄曰：“是儿要当呕出心乃已尔。”上灯，与食。长吉从婢取书，研墨叠纸足成之，投他囊中。非大醉及吊丧日率如此，过亦不复省。王、杨辈时复来探取写去。长吉往往独骑往还京、洛，所至或时有著，随弃之，故沈子明家所余四卷而已。　　长吉将死时，忽昼见一绯衣人，驾赤虬，持一板，书若太古篆或霹雳石文者，云当召长吉。长吉了不能读，欻下榻叩头，言：“阿弥老且病，贺不愿去。”绯衣人笑曰：“帝成白玉楼，立召君为记。天上差乐，不苦也。”长吉独泣，边人尽见之。少之，长吉气绝。常所居窗中，勃勃有烟气，闻行车嘒管之声。太夫人急止人哭，待之如炊五斗黍许时，长吉竟死。王氏姊非能造作谓长吉者，实所见如此。　　呜呼，天苍苍而高也，上果有帝耶?帝果有苑囿、宫室、观阁之玩耶?苟信然，则天之高邈，帝之尊严，亦宜有人物文采愈此世者，何独眷眷于长吉而使其不寿耶?噫，又岂世所谓才而奇者，不独地上少，即天上亦不多耶?长吉生二十七年，位不过奉礼太常，时人亦多排摈毁斥之，又岂才而奇者，帝独重之，而人反不重耶?又岂人见会胜帝耶?","dynasty":"唐代","tags":"高中文言文，传记","title":"李贺小传"}
{"author":"李商隐","content":"鹏鱼何事遇屯同，云水升沉一会中。刘放未归鸡树老，邹阳新去兔园空。寂寥我对先生柳，赫奕君乘御史骢。若向南台见莺友，为传垂翅度春风。","dynasty":"唐代","title":"喜闻太原同院崔侍御台拜兼寄在台三二同年之什"}
{"author":"李商隐","content":"白道萦回入暮霞，斑骓嘶断七香车。春风自共何人笑，枉破阳城十万家。","dynasty":"唐代","title":"无题（一云阳城）"}
{"author":"李商隐","content":"摵摵度瓜园，依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。","dynasty":"唐代","title":"雨"}
{"author":"李商隐","content":"园桂悬心碧，池莲饫眼红。此生真远客，几别即衰翁。小幌风烟入，高窗雾雨通。新知他日好，锦瑟傍朱栊。","dynasty":"唐代","title":"寓目"}
{"author":"李商隐","content":"浪迹江湖白发新，浮云一片是吾身。寒归山观随棋局，暖入汀洲逐钓轮。越桂留烹张翰鲙，蜀姜供煮陆机莼。相逢一笑怜疏放，他日扁舟有故人。","dynasty":"唐代","title":"赠郑谠处士"}
{"author":"李商隐","content":"朱邸方酬力战功，华筵俄叹逝波穷。回廊檐断燕飞去，小阁尘凝人语空。幽泪欲干残菊露，馀香犹入败荷风。何能更涉泷江去，独立寒流吊楚宫。","dynasty":"唐代","title":"过伊仆射旧宅"}
{"author":"李商隐","content":"柳带谁能结，花房未肯开。空馀双蝶舞，竟绝一人来。半展龙须席，轻斟玛瑙杯。年年春不定，虚信岁前梅。","dynasty":"唐代","title":"小园独酌"}
{"author":"李商隐","content":"剑外从军远，无家与寄衣。散关三尺雪，回梦旧鸳机。","dynasty":"唐代","tags":"写雪，感伤","title":"悼伤后赴东蜀辟至散关遇雪"}
{"author":"李商隐","content":"华清恩幸古无伦，犹恐蛾眉不胜人。未免被他褒女笑，只教天子暂蒙尘。","dynasty":"唐代","title":"华清宫（天宝六载，改骊山温泉宫曰华清宫）"}
{"author":"李商隐","content":"黎辟滩声五月寒，南风无处附平安。君怀一匹胡威绢，争拭酬恩泪得干。","dynasty":"唐代","title":"送郑大台文南觐（郑畋）"}
{"author":"李商隐","content":"一片琼英价动天，连城十二昔虚传。良工巧费真为累，楮叶成来不直钱。","dynasty":"唐代","title":"一片"}
{"author":"李商隐","content":"沩水闻贞媛，常山索锐师。昔忧迷帝力，今分送王姬。事等和强虏，恩殊睦本枝。四郊多垒在，此礼恐无时。","dynasty":"唐代","title":"寿安公主出降"}
{"author":"李商隐","content":"下客依莲幕，明公念竹林。纵然膺使命，何以奉徽音。投刺虽伤晚，酬恩岂在今。迎来新琐闼，从到碧瑶岑。水势初知海，天文始识参。固惭非贾谊，惟恐后陈琳。前席惊虚辱，华樽许细斟。尚怜秦痔苦，不遣楚醪沈。既载从戎笔，仍披选胜襟。泷通伏波柱，帘对有虞琴。宅与严城接，门藏别岫深。阁凉松冉冉，堂静桂森森。社内容周续，乡中保展禽。白衣居士访，乌帽逸人寻。佞佛将成传，耽书或类淫。长怀五羖赎，终著九州箴。良讯封鸳绮，馀光借玳簪。张衡愁浩浩，沈约瘦愔愔。芦白疑粘鬓，枫丹欲照心。归期无雁报，旅抱有猿侵。短日安能驻，低云只有阴。乱鸦冲晒网，寒女簇遥砧。东道违宁久，西园望不禁。江生魂黯黯，泉客泪涔涔。逸翰应藏法，高辞肯浪吟。数须传庾翼，莫独与卢谌。假寐凭书簏，哀吟叩剑镡。未尝贪偃息，那复议登临。彼美回清镜，其谁受曲针。人皆向燕路，无乃费黄金。","dynasty":"唐代","title":"自桂林奉使江陵途中感怀寄献尚书"}
{"author":"李商隐","content":"自喜蜗牛舍，兼容燕子巢。绿筠遗粉箨，红药绽香苞。虎过遥知阱，鱼来且佐庖。慢行成酩酊，邻壁有松醪。","dynasty":"唐代","title":"自喜"}
{"author":"李商隐","content":"一笑相倾国便亡，何劳荆棘始堪伤。小怜玉体横陈夜，已报周师入晋阳。巧笑知堪敌万几，倾城最在著戎衣。晋阳已陷休回顾，更请君王猎一围。","dynasty":"唐代","tags":"咏史","title":"北齐二首"}
{"author":"李商隐","content":"青陵台畔日光斜，万古贞魂倚暮霞。莫讶韩凭为蛱蝶，等闲飞上别枝花。","dynasty":"唐代","title":"青陵台"}
{"author":"李商隐","content":"为有云屏无限娇，凤城寒尽怕春宵。无端嫁得金龟婿，辜负香衾事早朝。","dynasty":"唐代","tags":"唐诗三百首，怨情","title":"为有"}
{"author":"李商隐","content":"遏云歌响清，回雪舞腰轻。只要君流眄，君倾国自倾。","dynasty":"唐代","title":"歌舞"}
{"author":"李商隐","content":"暗楼连夜阁，不拟为黄昏。未必断别泪，何曾妨梦魂。疑穿花逶迤，渐近火温黁.海底翻无水，仙家却有村。锁香金屈戌，殢酒玉昆仑。羽白风交扇，冰清月映盆。旧欢尘自积，新岁电犹奔。霞绮空留段，云峰不带根。念君千里舸，江草漏灯痕。","dynasty":"唐代","title":"魏侯第东北楼堂郢叔言别，聊用书所见成篇"}
{"author":"李商隐","content":"山上离宫宫上楼，楼前宫畔暮江流。楚天长短黄昏雨，宋玉无愁亦自愁。","dynasty":"唐代","tags":"咏史，写景，抒情，怀才不遇","title":"楚吟"}
{"author":"李商隐","content":"乘运应须宅八荒，男儿安在恋池隍。君王自起新丰后，项羽何曾在故乡。","dynasty":"唐代","tags":"咏史怀古","title":"题汉祖庙"}
{"author":"李商隐","content":"望郎临古郡，佳句洒丹青。应自丘迟宅，仍过柳恽汀。封来江渺渺，信去雨冥冥。句曲闻仙诀，临川得佛经。朝吟支客枕，夜读漱僧瓶。不见衔芦雁，空流腐草萤。土宜悲坎井，天怒识雷霆。象卉分疆近，蛟涎浸岸腥。补羸贪紫桂，负气托青萍。万里悬离抱，危于讼閤铃。","dynasty":"唐代","title":"酬令狐郎中见寄"}
{"author":"李商隐","content":"紫阁相逢处，丹岩议宿时。堕蝉翻败叶，栖鸟定寒枝。万里飘流远，三年问讯迟。炎方忆初地，频梦碧琉璃。","dynasty":"唐代","title":"五月六日夜忆往岁秋与彻师同宿（知玄法师弟子僧彻）"}
{"author":"李商隐","content":"离思羁愁日欲晡，东周西雍此分涂。回銮佛寺高多少，望尽黄河一曲无。","dynasty":"唐代","title":"次陕州先寄源从事"}
{"author":"李商隐","content":"忆奉莲花座，兼闻贝叶经。岩光分蜡屐，涧响入铜瓶。日下徒推鹤，天涯正对萤。鱼山羡曹植，眷属有文星。","dynasty":"唐代","title":"奉寄安国大师兼简子蒙"}
{"author":"李商隐","content":"桂含爽气三秋首，蓂吐中旬二叶新。正是澄江如练处，玄晖应喜见诗人。","dynasty":"唐代","title":"和韦潘前辈七月十二日夜泊池州城下先寄上李使君"}
{"author":"李商隐","content":"迢遰高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鸳雏竟未休。","dynasty":"唐代","title":"安定城楼"}
{"author":"李商隐","content":"年鬓日堪悲，衡茅益自嗤。攻文枯若木，处世钝如锤。敢忘垂堂戒，宁将暗室欺。悬头曾苦学，折臂反成医。仆御嫌夫懦，孩童笑叔痴。小男方嗜栗，幼女漫忧葵。遇炙谁先啖，逢齑即便吹。官衔同画饼，面貌乏凝脂。典籍将蠡测，文章若管窥。图形翻类狗，入梦肯非罴。自哂成书簏，终当咒酒卮。懒沾襟上血，羞镊镜中丝。橐籥言方喻，樗蒱齿讵知。事神徒惕虑，佞佛愧虚辞。曲艺垂麟角，浮名状虎皮。乘轩宁见宠，巢幕更逢危。礼俗拘嵇喜，侯王忻戴逵。途穷方结舌，静胜但支颐。粝食空弹剑，亨衢讵置锥。柏台成口号，芸阁暂肩随。悔逐迁莺伴，谁观择虱时。瓮间眠太率，床下隐何卑。奋迹登弘阁，摧心对董帷。校雠如有暇，松竹一相思。","dynasty":"唐代","title":"咏怀寄秘阁旧僚二十六韵"}
{"author":"李商隐","content":"仙翁无定数，时入一壶藏。夜夜桂露湿，村村桃水香。醉中抛浩劫，宿处起神光。药裹丹山凤，棋函白石郎。弄河移砥柱，吞日倚扶桑。龙竹裁轻策，鲛绡熨下裳。树栽嗤汉帝，桥板笑秦王。径欲随关令，龙沙万里强。","dynasty":"唐代","title":"玄微先生"}
{"author":"李商隐","content":"元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜《尧典》《舜典》字，涂改《清庙》《生民》诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。","dynasty":"唐代","tags":"唐诗三百首，叙事，咏史","title":"韩碑"}
{"author":"李商隐","content":"银箭耿寒漏，金釭凝夜光。彩鸾空自舞，别燕不相将。寄恨一尺素，含情双玉珰。会前犹月在，去后始宵长。往事经春物，前期托报章。永令虚粲枕，长不掩兰房。觉动迎猜影，疑来浪认香。鹤应闻露警，蜂亦为花忙。古有阳台梦，今多下蔡倡。何为薄冰雪，消瘦滞非乡。","dynasty":"唐代","title":"夜思（以下续新添诗）"}
{"author":"李商隐","content":"玉匣清光不复持，菱花散乱月轮亏。秦台一照山鸡后，便是孤鸾罢舞时。","dynasty":"唐代","title":"破镜"}
{"author":"李商隐","content":"皎洁终无倦，煎熬亦自求。花时随酒远，雨后背窗休。冷暗黄茅驿，暄明紫桂楼。锦囊名画掩，玉局败棋收。何处无佳梦，谁人不隐忧。影随帘押转，光信簟文流。客自胜潘岳，侬今定莫愁。固应留半焰，回照下帏羞。","dynasty":"唐代","title":"灯"}
{"author":"李商隐","content":"已带黄金缕，仍飞白玉花。长时须拂马，密处少藏鸦。眉细从他敛，腰轻莫自斜。玳梁谁道好，偏拟映卢家。","dynasty":"唐代","title":"谑柳"}
{"author":"李商隐","content":"沦谪千年别帝宸，至今犹谢蕊珠人。但惊茅许同仙籍，不道刘卢是世亲。玉检赐书迷凤篆，金华归驾冷龙鳞。不因杖屦逢周史，徐甲何曾有此身。","dynasty":"唐代","title":"赠华阳宋真人兼寄清都刘先生"}
{"author":"李商隐","content":"荷叶生时春恨生，荷叶枯时秋恨成。深知身在情长在，怅望江头江水声。","dynasty":"唐代","tags":"爱情，思念","title":"暮秋独游曲江"}
{"author":"李商隐","content":"撩钗盘孔雀，恼带拂鸳鸯。罗荐谁教近，斋时锁洞房。","dynasty":"唐代","title":"风"}
{"author":"李商隐","content":"金殿销香闭绮栊，玉壶传点咽铜龙。狂飙不惜萝阴薄，清露偏知桂叶浓。斑竹岭边无限泪，景阳宫里及时钟。岂知为雨为云处，只有高唐十二峰。","dynasty":"唐代","title":"深宫"}
{"author":"李商隐","content":"薄宦仍多病，从知竟远游。谈谐叨客礼，休浣接冥搜。树好频移榻，云奇不下楼。岂关无景物，自是有乡愁。","dynasty":"唐代","title":"寓兴"}
{"author":"李商隐","content":"孤蝶小徘徊，翩翾粉翅开。并应伤皎洁，频近雪中来。","dynasty":"唐代","title":"蝶"}
{"author":"李商隐","content":"杳蔼逢仙迹，苍茫滞客途。何年归碧落，此路向皇都。消息期青雀，逢迎异紫姑。肠回楚国梦，心断汉宫巫。从骑裁寒竹，行车荫白榆。星娥一去后，月姊更来无。寡鹄迷苍壑，羁凰怨翠梧。惟应碧桃下，方朔是狂夫。","dynasty":"唐代","title":"圣女祠"}
{"author":"李商隐","content":"伊水溅溅相背流，朱栏画阁几人游。漆灯夜照真无数，蜡炬晨炊竟未休。顾我有怀同大梦，期君不至更沈忧。西园碧树今谁主，与近高窗卧听秋。","dynasty":"唐代","title":"十字水期韦潘侍御同年不至时韦寓居水次故郭汾宁宅"}
{"author":"李商隐","content":"西师万众几时回，哀痛天书近已裁。文吏何曾重刀笔，将军犹自舞轮台。几时拓土成王道，从古穷兵是祸胎。陛下好生千万寿，玉楼长御白云杯。","dynasty":"唐代","title":"汉南书事"}
{"author":"李商隐","content":"龙槛沉沉水殿清，禁门深掩断人声。吴王宴罢满宫醉，日暮水漂花出城。","dynasty":"唐代","tags":"咏史，宫廷","title":"吴宫"}
{"author":"李商隐","content":"白社幽闲君暂居，青云器业我全疏。看封谏草归鸾掖，尚贲衡门待鹤书。莲耸碧峰关路近，荷翻翠扇水堂虚。自探典籍忘名利，欹枕时惊落蠹鱼。","dynasty":"唐代","title":"和刘评事永乐闲居见寄"}
{"author":"李商隐","content":"一片琼英价动天，连城十二昔虚传。良工巧费真为累，楮叶成来不直钱。","dynasty":"唐代","title":"一片"}
{"author":"李商隐","content":"贞吝嫌兹世，会心驰本原。人非四禅缚，地绝一尘喧。霜露欹高木，星河压故园。斯游傥为胜，九折幸回轩。","dynasty":"唐代","title":"明禅师院酬从兄见寄"}
{"author":"李商隐","content":"淡云轻雨拂高唐，玉殿秋来夜正长。料得也应怜宋玉，一生惟事楚襄王。","dynasty":"唐代","title":"席上作"}
{"author":"李商隐","content":"山东今岁点行频，几处冤魂哭虏尘。灞水桥边倚华表，平时二月有东巡。","dynasty":"唐代","title":"灞岸"}
{"author":"李商隐","content":"商于朝雨霁，归路有秋光。背坞猿收果，投岩麝退香。建瓴真得势，横戟岂能当。割地张仪诈，谋身绮季长。清渠州外月，黄叶庙前霜。今日看云意，依依入帝乡。","dynasty":"唐代","title":"商于"}
{"author":"李商隐","content":"秘殿崔嵬拂彩霓，曹司今在殿东西。赓歌太液翻黄鹄，从猎陈仓获碧鸡。晓饮岂知金掌迥，夜吟应讶玉绳低。钧天虽许人间听，阊阖门多梦自迷。","dynasty":"唐代","title":"寄令狐学士"}
{"author":"李商隐","content":"一盏新罗酒，凌晨恐易消。归应冲鼓半，去不待笙调。歌好惟愁和，香浓岂惜飘。春场铺艾帐，下马雉媒娇。","dynasty":"唐代","title":"公子"}
{"author":"李商隐","content":"云母滤宫月，夜夜白于水。赚得羊车来，低扇遮黄子。水精不觉冷，自刻鸳鸯翅。蚕缕茜香浓，正朝缠左臂。巴笺两三幅，满写承恩字。欲得识青天，昨夜苍龙是。","dynasty":"唐代","title":"宫中曲"}
{"author":"李商隐","content":"摵摵度瓜园，依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。","dynasty":"唐代","title":"雨"}
{"author":"李商隐","content":"神剑飞来不易销，碧潭珍重驻兰桡。自携明月移灯疾，欲就行云散锦遥。河伯轩窗通贝阙，水宫帷箔卷冰绡。他时燕脯无人寄，雨满空城蕙叶雕。","dynasty":"唐代","title":"利州江潭作（感孕金轮所）"}
{"author":"李商隐","content":"高桃留晚实，寻得小庭南。矮堕绿云髻，欹危红玉簪。惜堪充凤食，痛已被莺含。越鸟夸香荔，齐名亦未甘。","dynasty":"唐代","title":"深树见一颗樱桃尚在"}
{"author":"李商隐","content":"沈宋裁辞矜变律，王杨落笔得良朋。当时自谓宗师妙，今日惟观对属能。李杜操持事略齐，三才万象共端倪。集仙殿与金銮殿，可是苍蝇惑曙鸡。生儿古有孙征虏，嫁女今无王右军。借问琴书终一世，何如旗盖仰三分。代北偏师衔使节，关中裨将建行台。不妨常日饶轻薄，且喜临戎用草莱。郭令素心非黩武，韩公本意在和戎。两都耆旧偏垂泪，临老中原见朔风。","dynasty":"唐代","title":"漫成五章"}
{"author":"李商隐","content":"上帝钧天会众灵，昔人因梦到青冥。伶伦吹裂孤生竹，却为知音不得听。","dynasty":"唐代","title":"钧天"}
{"author":"李商隐","content":"对影闻声已可怜，玉池荷叶正田田。不逢萧史休回首，莫见洪崖又拍肩。紫凤放娇衔楚佩，赤鳞狂舞拨湘弦。鄂君怅望舟中夜，绣被焚香独自眠。","dynasty":"唐代","title":"碧城三首其二"}
{"author":"李商隐","content":"望郎临古郡，佳句洒丹青。应自丘迟宅，仍过柳恽汀。封来江渺渺，信去雨冥冥。句曲闻仙诀，临川得佛经。朝吟支客枕，夜读漱僧瓶。不见衔芦雁，空流腐草萤。土宜悲坎井，天怒识雷霆。象卉分疆近，蛟涎浸岸腥。补羸贪紫桂，负气托青萍。万里悬离抱，危于讼閤铃。","dynasty":"唐代","title":"酬令狐郎中见寄"}
{"author":"李商隐","content":"剑外从军远，无家与寄衣。散关三尺雪，回梦旧鸳机。","dynasty":"唐代","tags":"写雪，感伤","title":"悼伤后赴东蜀辟至散关遇雪"}
{"author":"李商隐","content":"羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。","dynasty":"唐代","tags":"冬天，写景，爱国","title":"幽居冬暮"}
{"author":"李商隐","content":"万里风波一叶舟，忆归初罢更夷犹。碧江地没元相引，黄鹤沙边亦少留。益德冤魂终报主，阿童高义镇横秋。人生岂得长无谓，怀古思乡共白头。","dynasty":"唐代","title":"无题"}
{"author":"李商隐","content":"二月二日江上行，东风日暖闻吹笙。花须柳眼各无赖，紫蝶黄蜂俱有情。万里忆归元亮井，三年从事亚夫营。新滩莫悟游人意，更作风檐夜雨声。","dynasty":"唐代","tags":"春色，凄苦，身世","title":"二月二日"}
{"author":"李商隐","content":"锦帏初卷卫夫人，绣被犹堆越鄂君。垂手乱翻雕玉佩，折腰争舞郁金裙。石家蜡烛何曾剪，荀令香炉可待熏。我是梦中传彩笔，欲书花叶寄朝云。","dynasty":"唐代","tags":"咏物，牡丹，爱情，相思","title":"牡丹"}
{"author":"李商隐","content":"冀马燕犀动地来，自埋红粉自成灰。君王若道能倾国，玉辇何由过马嵬。海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。","dynasty":"唐代","tags":"咏史","title":"马嵬二首"}
{"author":"李商隐","content":"人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。","dynasty":"唐代","tags":"宴会，离别，忧国忧民","title":"杜工部蜀中离席"}
{"author":"李商隐","content":"世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。","dynasty":"唐代","tags":"春天，抒怀，愁苦，壮志未酬","title":"春日寄怀"}
{"author":"李商隐","content":"永巷长年怨罗绮，离情终日思风波。湘江竹上痕无限，岘首碑前洒几多。人去紫台秋入塞，兵残楚帐夜闻歌。朝来灞水桥边问，未抵青袍送玉珂。","dynasty":"唐代","tags":"怀古，伤怀","title":"泪"}
{"author":"李商隐","content":"猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。","dynasty":"唐代","tags":"唐诗三百首，咏史怀古，典故，写人","title":"筹笔驿"}
{"author":"李商隐","content":"章台从掩映，郢路更参差。见说风流极，来当婀娜时。桥回行欲断，堤远意相随。忍放花如雪，青楼扑酒旗。","dynasty":"唐代","tags":"咏柳，惜别","title":"赠柳"}
{"author":"李商隐","content":"日日春光斗日光，山城斜路杏花香。几时心绪浑无事，得及游丝百尺长。","dynasty":"唐代","tags":"惆怅，时光","title":"日日"}
{"author":"李商隐","content":"怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。","dynasty":"唐代","tags":"咏物，抒情","title":"题小松"}
{"author":"李商隐","content":"碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定，一生长对水晶盘。对影闻声已可怜，玉池荷叶正田田。不逢萧史休回首，莫见洪崖又拍肩。紫凤放娇衔楚佩，赤鳞狂舞拨湘弦。鄂君怅望舟中夜，绣被焚香独自眠。七夕来时先有期，洞房帘箔至今垂。玉轮顾兔初生魄，铁网珊瑚未有枝。检与神方教驻景，收将凤纸写相思。武皇内传分明在，莫道人间总不知。","dynasty":"唐代","tags":"写人，女子，爱情","title":"碧城三首"}
{"author":"李商隐","content":"照梁初有情，出水旧知名。裙衩芙蓉小，钗茸翡翠轻。锦长书郑重，眉细恨分明。莫近弹棋局，中心最不平。","dynasty":"唐代","title":"无题"}
{"author":"李商隐","content":"八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。幽人不倦赏，秋暑贵招邀。竹碧转怅望，池清尤寂寥。露花终裛湿，风蝶强娇饶。此地如携手，兼君不自聊。","dynasty":"唐代","tags":"无题，组诗","title":"无题二首"}
{"author":"李商隐","content":"过水穿楼触处明，藏人带树远含清。初生欲缺虚惆怅，未必圆时即有情。","dynasty":"唐代","title":"月"}
{"author":"李商隐","content":"北湖南埭水漫漫，一片降旗百尺竿。三百年间同晓梦，钟山何处有龙盘。","dynasty":"唐代","tags":"咏史怀古","title":"咏史二首·其一"}
{"author":"李商隐","content":"只得流霞酒一杯，空中箫鼓几时回。武夷洞里生毛竹，老尽曾孙更不来。","dynasty":"唐代","tags":"写山","title":"武夷山"}
{"author":"李商隐","content":"元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜《尧典》《舜典》字，涂改《清庙》《生民》诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。","dynasty":"唐代","tags":"唐诗三百首，叙事，咏史","title":"韩碑"}
{"author":"李商隐","content":"滞雨长安夜，残灯独客愁。故乡云水地，归梦不宜秋。","dynasty":"唐代","tags":"抒情，思乡","title":"滞雨"}
{"author":"李商隐","content":"乘运应须宅八荒，男儿安在恋池隍。君王自起新丰后，项羽何曾在故乡。","dynasty":"唐代","tags":"咏史怀古","title":"题汉祖庙"}
{"author":"李商隐","content":"怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。","dynasty":"唐代","tags":"追忆，爱情，怀念","title":"银河吹笙"}
{"author":"李商隐","content":"青雀西飞竟未回，君王长在集灵台。侍臣最有相如渴，不赐金茎露一杯。","dynasty":"唐代","title":"汉宫词"}
{"author":"李商隐","content":"回望高城落晓河，长亭窗户压微波。水仙欲上鲤鱼去，一夜芙蓉红泪多。","dynasty":"唐代","tags":"写景，离别","title":"板桥晓别"}
{"author":"李商隐","content":"欲为平生一散愁，洞庭湖上岳阳楼。可怜万里堪乘兴，枉是蛟龙解覆舟。","dynasty":"唐代","title":"岳阳楼"}
{"author":"李商隐","content":"汉水方城带百蛮，四邻谁道乱周班。如何一梦高唐雨，自此无心入武关。","dynasty":"唐代","title":"岳阳楼"}
{"author":"李商隐","content":"气尽前溪舞，心酸子夜歌。峡云寻不得，沟水欲如何。朔雁传书绝，湘篁染泪多。无由见颜色，还自托微波。","dynasty":"唐代","title":"离思"}
{"author":"李商隐","content":"梦泽悲风动白茅，楚王葬尽满城娇。未知歌舞能多少，虚减宫厨为细腰。","dynasty":"唐代","title":"梦泽"}
{"author":"李商隐","content":"摵摵度瓜园，依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。","dynasty":"唐代","title":"雨"}
{"author":"辨才","content":"初酝一缸开，新知万里来。披云同落寞，步月共裴回。夜久孤琴思，风长旅雁哀。非君有秘术，谁照不然灰。","dynasty":"唐代","title":"设缸面酒款萧翼，探得来字"}
{"author":"辨才","content":"知君近构竹间房，墙下新栽几树桑。采药不辞沾雨露，禦寒聊欲足衣裳。春深门外车无迹，秋晚篱边菊有香。我亦林泉安分者，向寻时过小池塘。","dynasty":"元代","title":"题安分轩"}
{"author":"魏源","content":"少闻鸡声眠，老听鸡声起。千古万代人，消磨数声里。","dynasty":"清代","tags":"人生，哲理","title":"晓窗"}
{"author":"魏源","content":"溪行欲尽竹不已，苍雪纷纷化流水。船尾甫出碧玉湾，船头不见白云起。艤船斩竹撑竹篙，篙声响应空谷号。舟底水将石作骨，江边山以石为毛。滩声渐急篙渐近，知有截溪渔簖近。渔翁晒网鹭晒翅，一潭竹影涵鱼影。","dynasty":"清代","title":"资湘（即潇湘）"}
{"author":"魏源","content":"　　楚水入洞庭者三：曰蒸湘，曰资湘，曰沅湘；故有“三湘”之名。洞庭即湘水之尾，故君山曰湘山也。资湘亦名潇湘，今资江发源武冈上游之夫夷水，土人尚曰潇溪，其地曰萧地。见《宝庆府志》。《水经注》不言潇水，而柳宗元别指永州一水为潇，遂以蒸湘为潇湘，而三湘仅存其二矣。予生长三湘，溯洄云水，爰为棹歌三章，以正其失，且寄湖山乡国之思。","dynasty":"清代","title":"三湘棹歌（三首选一）"}
{"author":"魏源","content":"渴虹倒吸西江水，万丈老龙飞不起。三奋三坠下无底，喷为雨雹风霆诡。一练三帘万玉珠，奋迅奔腾十数里。水石昼夜万訇，双崖铁立殷空　。日月万古照不到，一峡终年烟雾里。数尺短松千尺苔，山深六月寒苍。不知何人暗相报，遂令闯破混沌死。至今山灵怒游客，百步飞霖射衣履。山非山，水非水，仙非仙，鬼非鬼，回头洞口云扃矣，千秋万岁何时启？","dynasty":"清代","title":"三叠泉"}
{"author":"魏源","content":"细雨濛濛江汉宽，楚天无际倚阑干。水为万古无情绿，酒是千龄不老丹。故国鱼兼莼菜美，新霜人共菊花寒。楼船楼阁俱雄壮，黄鹤黄龙醉里看。","dynasty":"清代","title":"花前劝酒吟"}
{"author":"魏源","content":"曾闻兵革话承平，几见承平话战争？鹤尽羽书风尽檄，儿谈海国婢谈兵。梦中疏草苍生泪，诗里莺花稗史情。官匪拾遗休学社，徒惊绛灌汉公卿。","dynasty":"清代","title":"寰海后十首"}
{"author":"魏源","content":"雁荡之瀑烟苍苍，中条之瀑雷硠硠，惟有天台之瀑不奇在瀑奇石梁，如人侧卧一肱张。力能撑开八万四千丈，放出青霄九道银河霜。我来正值连朝雨，两崖佰束风愈怒。松涛一涌千万重，漭泉冲夺游人路。重岗四合如重城，震电万车争殷辚。山头草木思他徙，但有虎啸苍龙吟。须臾雨尽月华湿，月瀑更较雨瀑谧。千山万山惟一音，耳畔众响皆休息。静中疑是曲江涛，此则云垂彼海立。我曾观潮更观瀑，浩气胸中两仪塞。不以目视以耳听，斋心三日钧天瑟。造物贶我良不悭，所至江山纵奇特，山僧掉头笑休道，雨瀑月瀑那如冰瀑妙。破玉裂琼凝不流，黑光中线空明窈。层冰积压忽一摧，天崩地坼空晴昊。前冰已裂后冰乘，一日玉山百颓倒。是时樵牧无声游屐绝，老僧扶杖穷幽讨。山中胜不传山外，武陵难向渔郎道。语罢月落山茫茫，但觉石梁之下烟苍苍、雷硠硠，挟以风雨，浩浩如河江。","dynasty":"清代","title":"天台石梁雨后观瀑歌"}
{"author":"魏源","content":"峰奇石奇松更奇，云飞水飞山亦飞。华山忽向江南峙，十丈花开一万围。","dynasty":"清代","title":"黄山绝顶题文殊院"}
{"author":"魏源","content":"试登大别观荆鄂，何似君山俯洞庭。如束估帆三楚至，无穷征雁六朝听。大江东去风月白，春色南来天地青。何事悲歌更怀古，乾坤元气是吾形。","dynasty":"清代","title":"江行杂诗"}
{"author":"魏源","content":"传舍官如住寺僧，半年暂主此荒城。湖边无处看山色，但爱千家带雨耕。","dynasty":"清代","title":"高邮州署秋日偶题其二"}
{"author":"魏源","content":"衙斋少地得天宽，亭畔疏花丑石安。官既支离民又病，待成新竹斫鱼竿。","dynasty":"清代","title":"高邮州署秋日偶题其三"}
{"author":"魏源","content":"与君同是再来僧，共拨寒灰听水声。谈罢不知庐阜月，只疑青海寺中行。","dynasty":"清代","title":"庐山杂咏偕蒋子潇"}
{"author":"魏源","content":"山大水声小，水与山不敌。谁知砉砉响，能静岩岩魄。岱宗石不裂，裂即万寻壁。山泉云际青，飞下勇无择。涧水奔赴会，供此双龙吸。嵯峨萧瑟间，声光百寒碧。仰视苍苍天，坼入巉巉石。倾崖宿苍阴，倒影地不及。不辨峡西东，但随溪转侧。到此顿忘归，今古空明积。昔贤此考槃，觞咏谭王伯。至今濯缨亭，气与岱宗赫。山禽不敢啼，草树若屏息。悄然万虑澄，何独红尘隔。","dynasty":"清代","title":"岱谷西溪"}
{"author":"魏源","content":"一年春一度，一夜梦一枕。春去梦醒时，回首了无影。微雨原上来，洗我生窗静。以君衣上月，照我花前饮。门前临大道，石坂成畦畛。左有万蹄痕，右有千辙轸。自有宇宙来，车马无停骋。车上客遥遥，车下尘隐隐。","dynasty":"清代","title":"客怀柬龚定庵舍人其一"}
{"author":"魏源","content":"长安都会地，车马万阗咽。所喧本非我，城市如山泽。入门纷书册，出门耽水石。苦乐虽殊途，同为物所役。何如掩一关，虚室中宵白。劳劳啼夜乌，夜静未遑息。","dynasty":"清代","title":"客怀柬龚定庵舍人其二"}
{"author":"魏源","content":"东风吹草青，西风吹草黄。惟有客子心，不随草短长。束发慕仙真，倒影凌扶桑。幸遇广成子，牖我先天方。中道牵小术，歧路多亡羊。日暮临广莫，天风振枯桑。前途怅淼淼，后辙悲茫茫。惊沙如海涛，欲济川无梁。安得遵云衢，及此桑榆光。","dynasty":"清代","title":"客怀柬龚定庵舍人其三"}
{"author":"魏源","content":"地平如板舆，天覆如穹庐。与君百年内，托足无斯须。试问所营营，花蕊上蜂须。一春所酝酿，广为三冬储。下备子孙哺，上奉君王需。区区一饱间，竭此百年躯。谁知甘似饴，出自苦之余。","dynasty":"清代","title":"客怀柬龚定庵舍人其四"}
{"author":"魏源","content":"北山恒若渴，得水已足豪。何况天城墉，四壁围周遭。万木千水石，相合成空涛。置身万绿中，眉入松间毛。回顾木杪平，始觉所历高。离宫负苍翠，梵宇横山椒。当年法雨地，诸天殷海潮。逃喧入寥寂，未觉流泉嚣。僧愧隐居逸，悯我征途劳。极目云天间，陶然咏唐尧。","dynasty":"清代","title":"岱谷灵崖"}
{"author":"魏源","content":"苍苍惟一色，不辨云树峰。浩浩惟一声，不辨风泉松。入谷几千曲，穿云将万重。时时乱石间，洄潭卷天容。寻源不得源，讵惜劳双筇。山荒人迹绝，猿鸟俱鸿蒙。谁知万壑响，出自微泉淙。万泉之上游，关键万峰中。出入石府藏，讵非龙所宫。空翠风不卷，气与诸天通。","dynasty":"清代","title":"华山西谷其一"}
{"author":"魏源","content":"溪山各无言，万去所酣醉。水石各无心，万松为映渍。松云几万重，浸得衣浑翠。身似鱼游空，何待生羽翼。仰视峡中天，古井澜不沸。咳唾不敢轻，谷响殷潮势。步步皆岳魂，息息通仙忾。莹然一寸心，苍苍照天地。诗难状碧空，梦亦浮元气。何人苍龙岭，俯瞷思飘坠。请谢世网尘，和枕秋云睡。仙犬守云扃，毋许渔樵至。","dynasty":"清代","title":"华山西谷其二"}
{"author":"魏源","content":"度梁访天门，忽讶山无底。穿出碧玲珑，渐深青壁垒。人影没数重，倒在波涛里。白云不在天，明月不在水。落此乱石坳，钟声催不起。但闻涛隐沦，不测泉终始。崖高水深深，天寒日色死。请君雨后来，一赠钧天耳。","dynasty":"清代","title":"太室东溪卢岩涧"}
{"author":"魏源","content":"天风吹夜泉，琤若雨声碎。不知一片月，已上啸台背。遥山白于晓，林樾失翠黛。湖云碧丁烟，因风荡为籁。相将沿堤去，步入空明内。俯仰寒苍然，清气不可界。且与夜渔人，伫立听石濑。","dynasty":"清代","title":"重游百泉"}
{"author":"魏源","content":"北龙到海尽，郁钟泉石秀。巀然大黑云，横枕蓟门右。矫首忽西上，欲与太行斗。青苍无坼虩，谁识中藏奥。全变边塞莽，自成苍玉宙。阳崖百卉尊，阴谷千冰溜。松云栋牖出，韶頀阶除奏。我来雨后山，黛洗烟岚透。干霄千石奋，喷雪万泉吼。雄哉造化藏，远笑骊山陋。","dynasty":"清代","title":"盘山纪游"}
{"author":"魏源","content":"临险如大敌，奋势成独往。竭尽筋力能，驯至青冥上。一壁石怒生，千崖狞相向。石云昼不收，崖瀑夜逾响。数日惟一登，不知所历向。及颠反下视，始悔轻身妄。俯影如在渊，其深不及望。中奥何包孕，山于斯府藏。一降一生妍，一步一回仰。","dynasty":"清代","title":"登太行绝顶其一"}
{"author":"魏源","content":"一石亘千里，石上森万峰。羊肠绕其西，孟门峙其东。凛然长黑云，我行入其中。崩崖划大谷，飞瀑裂鸿蒙。诸山听指挥，趋侍何鞠恭。关塞肘腋扼，郡邑尻脽从。昂头赴东海，三月脊犹穹。绝顶竟砥平，万马屯崇墉。建瓴批捣势，扼吭当关雄。一面制天下，络绎驱驼𩦺。宜乎紫团参，自古王气钟。到此身骤贵，宇宙蟠心胸。承平无险要，怀古来悲风。","dynasty":"清代","title":"登太行绝顶其二"}
{"author":"魏源","content":"青壁障我前，丹崖枕我席。瀑雪响我左，松云滃我腋。溪声以为楼，溪光以为宅。山重水复中，放出一泓碧。僧送出山泉，泉迓入山客。同音有殊听，高下善相即。心间水益空，谷静音如积。去年听盘泉，泉声尚凄激。今年听盘泉，盘泉更清寂。","dynasty":"清代","title":"重游盘山寺"}
{"author":"魏源","content":"出坎入坎千，上天下天百。陡然万古奇，森此寸眸昃。石石欲刺天，石石怒争壁。不见一鸟飞，但闻万马栗。线溜泻石髓，哀玉鸣不息。筋力尽青冥，渐与空天逼。世界缩地入，万鬼拔山出。落日照天南，绝峭横空墨。凄凉战垒风，惨澹游子色。奇从险极生，快自艰余获。我身天外来，尽讶云中客。河山两戒雄，喟矣二仪塞。","dynasty":"清代","title":"剑阁"}
{"author":"魏源","content":"来从不尽山，归入无底谷。谷中鸣百雷，谷外攒苍玉。有呼响必应，环合城墉束。大声劈天来，千丈壁如覆。再坠再飞起，汇此两潭绿。雄豪化清泚，苍翠围寒肃。满壁蛟螭痕，泉声寒佛屋。客踞潭中砥，僧入帘中瀑。四面和松涛，诸天奏琴筑。神物呦潭中，中宵光上烛。何时起行雨，一洗苍生溽。","dynasty":"清代","title":"石门洞瀑"}
{"author":"魏源","content":"陇山自此终，南山自此始。秦坤蜀艮吭，大断乃大峙。万山东一坪，沔渭分峡水。观山必观峡，左右万峰倚。雄关亘云际，联之一线耳。果然关之东，雪瀑半坡起。翠壁泻浪浪，万仞杳无底。陈仓大散关，一扼千夫垒。平世息龙战，窟穴犹虎兕。登高复何畏，一呼万山唯。前途大阖辟，造物意未已。","dynasty":"清代","title":"栈道杂诗其一"}
{"author":"魏源","content":"山势日以高，山气日以横。俯首壑前云，侧足身外径。陟岭知势积，薄霄畏身殉。俯视升氛劳，始知奔峭盛。身已陟云梯，前山犹万仞。风餐露宿中，更向前林进。昨宵最高峰，已在舄底衬。中天腐骨轻，下界尘怀净。临深履薄中，涉险惟一敬。","dynasty":"清代","title":"栈道杂诗其二"}
{"author":"魏源","content":"忽惊云黑何方雨，谁知泉挂峰头树。一村云树水声中，疑是山人辟秦处。条山西枕黄河曲，四山环拱天柱足。人言黄河天上来，谁知银河万仞，却泻山中雷。东西两瀑不相见，回崖寒閟千琼瑰。寒日无影峰插汉，但有古雪溅莓苔。人言西北之山少泉水，不若东南雷电起。岂知河北瀑龙不见尾，岱华西谷水帘足。游人登峰不寻谷，沂山双瀑横云霄。高寒谁肯跻岧峣。太行林虑瀑奇绝，崖谷荒险虎豹穴。惟有盘山泉石闻天下，卧瀑终殊飞瀑挂。欲求西北观瀑不险而绝奇，无若王官谷里天绅垂。晴空雨雪三千丈，终古风雷十二时。垂纶亭，濯缨涧，此间可以忘南面。有人绝壁烟霞鍊，欲往从之，峰回路转，可望不可见。云树苍苍空浩叹。","dynasty":"清代","title":"中条山王官谷双瀑吟"}
{"author":"魏源","content":"峡壁仙掌立，细路纹在掌。久别莲花峰，十年如更长。万石相玲珑，叠出群山上。云峦时绝续，泉声日奔放。泱漭天为岸，扶难感藜杖。绝巅峙峭石，生成非一状。要知颖露奇，只在蟠根广。奇绝飞来石，何年巧安放。谓坠上空空，谓崩绝依傍。莫穷结构原，弥惊孤立壮。","dynasty":"清代","title":"黄山诗其一"}
{"author":"魏源","content":"不知何处云，飞作兹山石。嵯峨各异势，纷诡不一格。春雷怒万笋，阊阖排戈戟。石腹裂百窍，吞吐云烟百。雨余云不归，来往此中宅。有时铺作海，万青环一白。蛟龙恣变现，怒鼓天涛赫。谁凿混沌天，而无斧痕迹。变幻各纵奇，不复就绳尺。石间松尽眠，石外水皆砉。","dynasty":"清代","title":"黄山诗其二"}
{"author":"魏源","content":"老松生空山，一物无可恃。得天惟云液，得地惟石髓。母石而父云，化亿万龙子。有似石纽圣，剖腹能生启。禀兹坚劲性，怪怪奇奇起。势不欲上天，横行云海里。性石不性木，肯共云生死。但知极松变，那顾失松体。一峰踞一龙，万峰万龙倚。空山风雨来，精灵互神鬼。苍叟夜叩扃，闭门君勿理。","dynasty":"清代","title":"黄山诗其三"}
{"author":"魏源","content":"天无风雨不成秋，只当清明上巳游。楚树吴云二千里，满天黄英独登楼。","dynasty":"清代","title":"高邮州署秋日偶题其一"}
{"author":"魏源","content":"长安三日雨如丝，子舆恒念子桑饥，裹饭挈榼来冲泥。入门金石声殷楣，太音惊破巴人雌，钧頀能回骚屈衰。一国不和群儿嗤，独蹲北斗㪺元蠡。问君高吟何所裨，上不清庙和瑟希，下不比闾拯殿屎。刁骚唱和天风噫，候虫鸣鸟嗟何为？年来东海扬鲸鳍，万家荡析无安逵，君尤茧足面目黧。室𤈦册燹田蒿藜，老亲弟妹同趼䟡。时非天宝非拾遗，七歌同谷嗟何为？仆亦从戎东海湄，翁州普屿狎魅夔。飓潮倒立天四垂，盲风怪雨艘帆欺。无力捣穴兼守陴，见几幸决如凫鹥。君来访我我已违，不逢海澨逢燕圻，有似荆卿遭渐离。金台插天起崔嵬，欲闯阊阖虎怒啼。宵抱万古晨无炊，梦回故园闻扊扅。与我磨蝎同斗箕，修慧无福今生迟。闻君慕道师希夷，内景参同如息龟。天台四万八千梯，中有丹炉森莫窥。君诚伏处餐元芝，回光养珠浴咸池。一朝丹成著翅飞，淮南拔宅云间嬉。回头大笑人世非，鸡虫得失无了时。","dynasty":"清代","title":"和姚燮《曹户部楙坚席上醉后长歌赠魏源兼示汤郎中》诗"}
{"author":"卢肇","content":"石溪久住思端午，馆驿楼前看发机。鼙鼓动时雷隐隐，兽头凌处雪微微。冲波突出人齐譀，跃浪争先鸟退飞。向道是龙刚不信，果然夺得锦标归。","dynasty":"唐代","tags":"怀念，端午节","title":"竞渡诗/及第后江宁观竞渡寄袁州剌史成应元"}
{"author":"卢肇","content":"万壑朝溟海，萦回岁月多。无如此沟水，咫尺奉天波。","dynasty":"唐代","title":"御沟水"}
{"author":"卢肇","content":"青鸟泉边草木春，黄云塞上是征人。归来若得长条赠，不惮风霜与苦辛。","dynasty":"唐代","title":"杨柳枝"}
{"author":"卢肇","content":"习习和风至，过条不自鸣。暗通青律起，远傍白蘋生。拂树花仍落，经林鸟自惊。几牵萝蔓动，潜惹柳丝轻。入谷迷松响，开窗失竹声。薰弦方在御，万国仰皇情。","dynasty":"唐代","title":"风不鸣条"}
{"author":"卢肇","content":"秋天草木正萧疏，西望秦关别旧居。筵上芳樽今日酒，箧中黄卷古人书。辞乡且伴衔芦雁，入海终为戴角鱼。长短九霄飞直上，不教毛羽落空虚。","dynasty":"唐代","title":"别宜春赴举"}
{"author":"卢肇","content":"射策明时愧不才，敢期青律变寒灰。晴怜断雁侵云去，暖见醯鸡傍酒来。箭发尚忧杨叶远，愁生只恐杏花开。曲江春浅人游少，尽日看山醉独回。","dynasty":"唐代","title":"射策后作"}
{"author":"卢肇","content":"谁人得似牧童心，牛上横眠秋听深。时复往来吹一曲，何愁南北不知音。","dynasty":"唐代","title":"牧童"}
{"author":"卢肇","content":"东里如今号郑乡，西家昔日近丘墙。芸台四部添新学，秘殿三年学老郎。天外鸳鸾愁不见，山中云鹤喜相忘。犹张皂盖归蓬荜，直谓时无许子将。","dynasty":"唐代","title":"将归宜春留题新安馆"}
{"author":"卢肇","content":"贪生只爱眼前珍，不觉风光度岁频。昨日见来骑竹马，今朝早是有年人。","dynasty":"唐代","title":"嘲小儿"}
{"author":"卢肇","content":"轮郭休夸四字书，红窠写出对庭除。时时买得佳人笑，本色金钱却不如。","dynasty":"唐代","title":"金钱花"}
{"author":"卢肇","content":"软如新竹管初齐，粉腻红轻样可携。谁与诗人偎槛看，好于笺墨并分题。","dynasty":"唐代","title":"木笔花"}
{"author":"卢肇","content":"君梦涔阳月，中秋忆棹歌。（见《岳州府志》）。妙吹应谐凤，工书定得鹅。（李群玉善急就章，喜食鹅，肇赠句云云。见《纪事》）亭边古木昼阴阴，亭下寒潭百丈深。黄菊旧连陶令宅，青山遥负向平心。（题绿阴亭。见《临江府志》）。","dynasty":"唐代","title":"句"}
{"author":"卢肇","content":"白帝城头二月时，忍教清醒看花枝。莫言世上无袁许，客子由来是相师。","dynasty":"唐代","title":"嘲游使君"}
{"author":"卢肇","content":"祝融绝顶万余层，策杖攀萝步步登。行到月宫霞外寺，白云相伴两三僧。","dynasty":"唐代","title":"登祝融寺兰若"}
{"author":"卢肇","content":"风入古松添急雨，月临虚槛背残灯。老猿啸狖还欺客，来撼窗前百尺藤。","dynasty":"唐代","title":"题清远峡观音院二首其二"}
{"author":"卢肇","content":"轮郭休誇四字书，红窠写出对庭除。时时买得佳人笑，本色金钱却不如。","dynasty":"唐代","title":"金钱花"}
{"author":"卢肇","content":"媆如新竹管初齐，粉腻红轻样可携。谁与诗人偎槛看，好于笺墨并分题。","dynasty":"唐代","title":"木笔花"}
{"author":"卢肇","content":"嵩高降德为时生，洪笔三题造化名。凤诏伫归专北极，骊珠搜得尽东瀛。褒衣已换金章贵，禁掖曾随玉树荣。明日定知同相印，青衿新列柳间营。","dynasty":"唐代","title":"和主司王起（一作奉和主司王仆射答周侍郎贺放榜作）"}
{"author":"卢肇","content":"三载皇都恨食贫，北溟今日化穷鳞。青云乍喜逢知己，白社犹悲送故人。对酒共惊千里别，看花自感一枝春。君归为说龙门寺，雷雨初生电绕身。","dynasty":"唐代","title":"及第送潘图归宜春"}
{"author":"卢肇","content":"忽忝专城奉六条，自怜出谷屡迁乔。驱车虽道还家近，捧日惟愁去国遥。朱户昨经新棨戟，风帆常觉恋箪瓢。江天夜夜知消息，长见台星在碧霄。","dynasty":"唐代","title":"除歙州途中寄座主王侍郎"}
{"author":"卢肇","content":"阴沴奸阳，来暴于襄。洎入大郛，波端若铓。触厚摧高，不知其防。骇溃颠委，万室皆毁。灶登蛟鼍，堂集鳣鲔。惟恩若雠，母不能子。洪溃既涸，閈闳其虚。以隳我堵，以剥我庐。酸伤顾望，若践丘墟。帝曰念嗟，朕日南顾。流灾降慝，天曷台怒。滔滔襄郊，捽我婴孺。于惟馀甿，饥伤喘呼。斯为淫痍，孰往膏傅。惟汝元寮，佥举明哲。我公用谐，苴茅杖节。来视襄人，噢咻提挈。不日不月，咍乎抃悦。乃泳故堤，陷于沙泥。缺落坳圮，由东讫西。公曰呜呼，汉之有堤。实命襄人，不力乃力。则及乃身，具锸与畚。汉堤其新，帝廪有粟。帝府有缗，尔成尔堤。必锡尔勤，襄人怡怡。听命襄浒，背囊肩杵。奔走蹈舞，分之卒伍。令以麾鼓，寻尺既度。日月可数，登登嶪嶪.周旋上下，披岘斫楚。飞石挽土，举筑殷雷。骇汗霏雨，疲癃鳏独。奋有筋膂，呀吁来助。提筐负筥，不劳其劳。杂沓笑语，咸曰卢公，来赐我生。斯堤既成，蜿蜿而平。确尔山固，屹如云横。汉流虽狂，坚不可蚀。代千年亿，与天无极。惟公之堤，昔在人心。既筑既成，横之于南。萌渚不峻，此门不深。今复在兹，于汉之阴。斯堤已崇，兹民获祐.齯童相庆，室以完富。贻于襄人，愿保厥寿。繄公之功，赫焉如昼。捍此巨灾，崒若京阜。天子赐之，百姓载之。族孙作诗，昭示厥后。","dynasty":"唐代","title":"汉堤诗"}
{"author":"卢肇","content":"北固岩端寺，佳名自上台。地从京口断，山到海门回。曙色烟中灭，潮声日下来。一隅通雉堞，千仞耸楼台。林暗疑降虎，江空想度杯。福庭增气象，仙磬落昭回。觉路花非染，流年景谩催。隋宫凋绿草，晋室散黄埃。西蜀波湍尽，东溟日月开。如登最高处，应得见蓬莱。","dynasty":"唐代","title":"题甘露寺"}
{"author":"卢肇","content":"丹心何所喻，唯水并清虚。莫测千寻底，难知一勺初。内明非有物，上善本无鱼。澹泊随高下，波澜逐卷舒。养蒙方浩浩，出险每徐徐。若灌情田里，常流尽不如。","dynasty":"唐代","title":"江陵府初试澄心如水"}
{"author":"卢肇","content":"严恨柴门一树花，便随香远逐香车。花如解语还应道，欺我郎君不在家。","dynasty":"唐代","title":"新植红茶花偶出被人移去以诗索之"}
{"author":"卢肇","content":"桂在蟾宫不可攀，功成业熟也何难。今朝折得东归去，共与乡闾年少看。","dynasty":"唐代","title":"成名后作"}
{"author":"卢肇","content":"祝融绝顶万馀层，策杖攀萝步步登。行到月宫霞外寺，白云相伴两三僧。","dynasty":"唐代","title":"登祝融寺兰若（一作登南岳月宫兰若）"}
{"author":"卢肇","content":"黄绢外孙翻得罪，华颠故老莫相嗤。连州万里无亲戚，旧识唯应有荔枝。","dynasty":"唐代","title":"被谪连州"}
{"author":"卢肇","content":"崆峒道士误烧丹，赤鼠黄牙几许难。坠堕阎浮南斗下，不知何事犯星官。","dynasty":"唐代","title":"谪后再书一绝"}
{"author":"卢肇","content":"清潭洞澈深千丈，危岫攀萝上几层。秋尽更无黄叶树，夜阑唯对白头僧。风入古松添急雨，月临虚槛背残灯。老猿啸狖还欺客，来撼窗前百尺藤。","dynasty":"唐代","title":"题清远峡观音院二首"}
{"author":"卢肇","content":"御笔亲批翰长衔，夜开金殿送瑶缄。平明玉案临宣室，已见龙光出傅岩。","dynasty":"唐代","title":"喜杨舍人入翰林"}
{"author":"卢肇","content":"阳和未解逐民忧，雪满群山对白头。不得职田饥欲死，儿侬何事打春牛。","dynasty":"唐代","title":"谪连州书春牛榜子"}
{"author":"卢肇","content":"去日家无担石储，汝须勤若事樵渔。古人尽向尘中远，白日耕田夜读书。","dynasty":"唐代","title":"送弟"}
{"author":"王庭筠","content":"竹影和诗瘦，梅花入梦香。可怜今夜月，不肯下西厢。","dynasty":"元代","tags":"古诗三百首，竹子，梅花，月亮，感伤","title":"绝句"}
{"author":"王庭筠","content":"双喜鹊，几报归期浑错。尽做旧愁都忘却，新愁何处着？瘦雪一痕墙角，青子已妆残萼。不道枝头无可落，东风犹作恶。","dynasty":"宋代","tags":"婉约，春天，闺怨，妇女，思念，写花，寓人，孤独","title":"谒金门·双喜鹊"}
{"author":"王庭筠","content":"衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风、劝我归欤未。王粲登临寥落际。雁飞不断天连水。","dynasty":"宋代","tags":"写景，抒情，羁旅，思乡","title":"凤栖梧·衰柳疏疏苔满地"}
{"author":"王庭筠","content":"断肠人恨馀香换。换香馀恨人肠断。尘暗锁窗春。春窗锁暗尘。小花檐月晓。晓月檐花小。屏掩半山青。青山半掩屏。","dynasty":"元代","title":"菩萨蛮回文"}
{"author":"王庭筠","content":"客愁枫叶秋江隔。隔江秋叶枫愁客。行远望高城，城高望远行。故人新恨苦。苦恨新人故。斜日晚啼鸦。鸦啼晚日斜。","dynasty":"元代","title":"菩萨蛮·客愁枫叶秋江隔"}
{"author":"王庭筠","content":"白云孤映遥山碧。碧山遥映孤云白。楼倚一天秋。秋天一倚楼。断肠随雁断。断雁随肠断。来雁与书回。回书与雁来。","dynasty":"元代","title":"菩萨蛮·白云孤映遥山碧"}
{"author":"王庭筠","content":"今年春早。到处花开了。只有此枝春恰到。月底轻颦浅笑。风流全似梅花。承当疏影横斜。梦想双溪南北，竹篱茅舍人家。","dynasty":"元代","title":"清平乐赋杏花"}
{"author":"王庭筠","content":"淡烟疏雨新秋。不禁愁。记得青帘江上、酒家楼。人不住。花无语。水空流。只有一双樯燕、肯相留。","dynasty":"元代","title":"乌夜啼·淡烟疏雨新秋"}
{"author":"王庭筠","content":"琼枝瑶月。帘卷黄金阙。宫鬓蛾儿双翠叶。点缀离南闹雪。东风扇影低还。红云不隔天颜。夜夜华灯万树，年年碧海三山。","dynasty":"元代","title":"清平乐应制"}
{"author":"王庭筠","content":"世事云千变，浮生梦一场。偶然携柱杖，来此据胡床。有雨夜更静，无风花自香。出门多道路，何处觅亡羊。","dynasty":"金朝","title":"书西斋壁"}
{"author":"王庭筠","content":"虚空流玉洗，世界纳冰壶。明月几时有，清光何处无。人心但秋物，天下近庭梧。好在黄华寺，山空夜鹤孤。","dynasty":"金朝","title":"中秋"}
{"author":"王庭筠","content":"瘦马踏晴沙，微风度陇斜。西风八九月，疏树两三家。寒草留归犊，夕阳送去鸦。邻村有新酒，篱畔看黄花。","dynasty":"金朝","title":"秋郊"}
{"author":"王庭筠","content":"四柳危亭坐晚阴，殷勤鸡黍故人心。儿孙满眼田园乐，花木成阴年岁深。十亩苍烟秋放鹤，一帘凉月夜横琴。家山活计良如此，归兴秋风已不禁。","dynasty":"金朝","title":"示赵彦和"}
{"author":"王庭筠","content":"秋天寥廓使星明，光动山东七十城。玉署文章厌闲冷，绣衣风采试澄清。人随白雁霜前到，诗绕青山马上成。才力如君君未老，只愁无地避功名。","dynasty":"金朝","title":"送士选山东外台判官"}
{"author":"王庭筠","content":"隔竹微闻钟磬音，墙头脩绿冷阴阴。山迎初日花枝靓，寺里清潭塔影深。吾道萧条三已仕，此行衰病独登临。简书催得匆匆去，暗记风烟拟梦寻。","dynasty":"金朝","title":"超化寺"}
{"author":"王庭筠","content":"短辕长路兀呻吟，行李迟迟日益南。亲老家贫官职重，恩多责薄泪痕深。向人柳色浑相识，著雨花枝半不禁。回首觚棱云气隔，六年侍从小臣心。","dynasty":"金朝","title":"被责南归至中山"}
{"author":"王庭筠","content":"殿閤偏宜落照间，倚天无数玉潺湲。黄华墨灶知名寺，荆浩关仝得意山。游子也如红树老，残僧偶与白鸥还。人生见说功名好，不博南楼半日閒。","dynasty":"金朝","title":"登林虑南楼其一"}
{"author":"王庭筠","content":"户牖凭高可散愁，石田棋布青林稠。西山万古碍新月，南风六月生凉秋。见说官閒百无事，不妨客至一登楼。扬州骑鹤亦何有，诚哉不负三年留。","dynasty":"金朝","title":"登林虑南楼其二"}
{"author":"王庭筠","content":"偶寻溪水到仙宫，身世浑疑是梦中。风动霓旌高缥缈，烟笼瑶树郁青葱。会闻白鹤归华表，试为丹砂问葛洪。明日维舟重相访，桃花满路失西东。","dynasty":"金朝","title":"栖霞观"}
{"author":"王庭筠","content":"闲来桥北行，偶过桥南去。寂寞独归时，沙鸥晚无数。","dynasty":"金朝","title":"孙氏午沟桥亭"}
{"author":"王庭筠","content":"极目江湖雨，连阴甲子秋。青灯十年梦，白发一扁舟。","dynasty":"金朝","title":"忆漍川"}
{"author":"王庭筠","content":"珠璧佳城下，丹青败藁间。残年两行泪，绝笔数重山。","dynasty":"金朝","title":"题马光尘画"}
{"author":"王庭筠","content":"家在孤云落照间，行人已上雁门关。凭君为报平安信，才是云中第一山。","dynasty":"金朝","title":"八月十五日过泥河见雁"}
{"author":"王庭筠","content":"东风日日涨黄沙，供佛床头始见花。寒食清明好时节，年年憔悴独离家。","dynasty":"金朝","title":"大安寺试院中寒食"}
{"author":"王庭筠","content":"笑我迂疏触祸机，嗟君底事入圜扉。落花吹湿东风雨，何处茅檐不可飞。","dynasty":"金朝","title":"狱中见燕"}
{"author":"王庭筠","content":"日暮西风吹竹枝，天寒杖履独来时。门前流水清如镜，照我星星两鬓丝。","dynasty":"金朝","title":"偕乐亭"}
{"author":"王庭筠","content":"绿李黄梅绕屋疏，秋眠不著鸟相呼。雨声偏向竹间好，山色渐从烟际无。","dynasty":"金朝","title":"野堂其一"}
{"author":"王庭筠","content":"云自知归鸟自还，一堂足了一生闲。门前剥啄定佳客，檐外孱颜皆好山。","dynasty":"金朝","title":"野堂其二"}
{"author":"王庭筠","content":"石头荦确两坡间，不记秋来几往还。日暮蹇驴鞭不动，天教子细数前山。","dynasty":"金朝","title":"韩陵道中"}
{"author":"王庭筠","content":"西窗近事查如梦，北客穷愁日抵年。花影未斜猫睡外，槐枝犹颤鹊飞边。","dynasty":"金朝","title":"夏日"}
{"author":"王庭筠","content":"青峭江边玉数峰，烟梳雨沐为谁容。到时为向山灵道，归意如君一倍浓。","dynasty":"金朝","title":"送子贞兄归辽阳"}
{"author":"王庭筠","content":"檀栾倒影砚波清，注了黄庭谱鹤铭。且喜过门无褦襶，却怜涴壁有宁馨。","dynasty":"金朝","title":"夏日"}
{"author":"王庭筠","content":"梨叶成阴杏子青，榴花相映可怜生。林深不见人家住，道上唯闻打麦声。","dynasty":"金朝","title":"河阴道中其一"}
{"author":"王庭筠","content":"微行入麦去斜斜，才过深林又几家。一色生红三十里，际山多少石榴花。","dynasty":"金朝","title":"河阴道中其二"}
{"author":"王庭筠","content":"平沙漠漠雁翩翩，风弄菰蒲水拍天。短艇得鱼撑月去，一声渔笛破寒烟。","dynasty":"金朝","title":"赠益公和尚还超山"}
{"author":"王庭筠","content":"帝遣名山护此邦，千家瑟瑟嵌西窗。山僧乞与山前地，招客先开四十双。","dynasty":"金朝","title":"黄华亭其一"}
{"author":"王庭筠","content":"手拄一条青竹杖，真成日挂百钱游。夕阳欲下山更好，深林无人不可留。","dynasty":"金朝","title":"黄华亭其二"}
{"author":"王庭筠","content":"王母祠东古佛堂，人传栋宇自隋唐。年深寺废无人住，满谷西风栗叶黄。","dynasty":"金朝","title":"黄华亭其三"}
{"author":"王庭筠","content":"挂镜台西挂玉龙，半山飞雪舞天风。寒云直上三千尺，人道高欢避暑宫。","dynasty":"金朝","title":"黄华亭其四"}
{"author":"王庭筠","content":"道人邂逅一开颜，为借筇枝策我孱。幽鸟留人还小住，晚风吹破水中山。","dynasty":"金朝","title":"黄华亭其五"}
{"author":"王庭筠","content":"一派湍流漱石崖，九峰高倚翠屏开。笔头滴下烟岚句，知是栖霞观里来。","dynasty":"金朝","title":"黄华亭其六"}
{"author":"王庭筠","content":"山阴禊事记兰亭，珠玉琳琅照眼明。曲水至今无好客，一觞还自契幽情。","dynasty":"金朝","title":"曲水园"}
{"author":"王庭筠","content":"龙眠悔画马，政恐堕马趣。我今破是说，试下第一句。道人三昧手，游戏万象具。万象初莫逃，毕竟无所住。譬如大圆镜，照物随其遇。少焉物四散，影果在何处。杨侯具此眼，透脱向上路。万马落人间，盖證龙眠误。","dynasty":"金朝","title":"杨秘监下槽马图"}
{"author":"王庭筠","content":"沙麓百战场，舄卤不敏树。况复幽圄中，万古结愁雾。寸根不择地，于此生意具。婆娑绿云杪，金凤掣未去。晚雨沾濡之，向我泫如诉。忘忧定漫说，相对清泪雨。","dynasty":"金朝","title":"狱中赋萱"}
{"author":"王庭筠","content":"悠悠春天云，想见平时闲。朝游溪桥畔，暮宿山堂间。澹然不知愁，亦复忘所欢。出山初无心，既出还思山。人间待霖雨，欲归良独难。山堂怅何许，萧萧松桂寒。","dynasty":"金朝","title":"张礼部溪山真乐图"}
{"author":"王庭筠","content":"岩花覆我酒，酒面照幽妍。风如惜花影，不肯生微涟。空山悄无人，花枝自留连。怀人成独醉，日暮山苍然。","dynasty":"金朝","title":"内乡浙江张浮休洼尊为二兄赋"}
{"author":"王庭筠","content":"苍山亭亭如覆盎，佛塔东西屹相向。林头朝日射重檐，黄金丹砂晔生光。中华此塔第十五，图记所传知不妄。智惠薰成舍利罗，夜半奇芒时一放。想见当时阿育王，麾叱神工鞭鬼匠。云车瘴海挽炎沙，沙底黄肠三万丈。石排方面蔑石段，铁锢瘦中腰鼓样。功夫精密业长久，位置尊严气高张。地皮浮水肤寸许，旱溢与之俱下上。崧山归山夏秋雨，雨潦从衡岁相荡。天龙围护夜叉守，终劫不敢生波浪。塔前树秀老不死，树下水流多益壮。再拜初尝一勺甘，洗我三生烦恼障。","dynasty":"金朝","title":"舍利塔"}
{"author":"王庭筠","content":"邺城城南青雀来，五楼突兀肩三台。胡桃万瓦净如水，春阴不敢生莓苔。檐雨阑干三百尺，多年雨啮空阶石。繁华已逐水东流，断甓时从耕者得。可怜此君落君手，爱之不博连城璧。锡花如雪错菱花，小字兴和犹可识。晴窗拂拭支桐君，上下一般蛇蚹纹。哀蝉遽止不成弄，千古雨声愁杀人。","dynasty":"金朝","title":"李辅之得邺南城注雨瓦筒以之支琴"}
{"author":"王庭筠","content":"朝游南山南，暮游北山北。所以两山云，尽与师相识。师自出山去，云亦出山飞。两人渺何许，矫首送云归。云归人未归，小亭无恙否。向来有奇姿，无庸变苍狗。云兮淡而贞，载与寻宿盟。论交须耐久，持赠近无情。清风动亭侧，明月生空碧。嘉时为招呼，相与成三益。","dynasty":"金朝","title":"题南山友云亭"}
{"author":"王庭筠","content":"南北湖亭竞采莲，吴娃娇小得人怜。临行折得新荷叶，却障斜阳入画船。","dynasty":"金朝","title":"采莲曲"}
{"author":"王庭筠","content":"山堂晚色，满疏篱寒雀，烟横高树。小雪轻盈如解舞，故故穿帘入户。扫地烧香，团栾一笑，不道因风絮。冰凘生砚，问谁先得佳句。有梦不到长安，此心安稳，只有归耕去。试问雪溪无恙否，十里淇园佳处。修竹林边，寒梅树底，准拟全家住。柴门新月，小桥谁扫归路。","dynasty":"金朝","title":"大江东去癸巳暮冬小雪家集作"}
{"author":"王庭筠","content":"断肠人恨馀香换。尘暗锁窗春。小花檐月晓。屏掩半山青。","dynasty":"金朝","title":"菩萨蛮回文三首其一"}
{"author":"王庭筠","content":"客愁枫叶秋江隔。行远望高城。故人新恨苦。斜日晚啼鸦。","dynasty":"金朝","title":"菩萨蛮回文其二"}
{"author":"王庭筠","content":"白云孤映遥山碧。楼倚一天秋。断肠随雁断。来雁与书回。","dynasty":"金朝","title":"菩萨蛮回文其三"}
{"author":"王庭筠","content":"夜凉清露滴梧桐。庭树又西风。薰笼旧香犹在，晓帐煖芙蓉。云淡薄，月朦胧。小帘栊。江湖残梦，半在南楼，画角声中。","dynasty":"金朝","title":"诉衷情"}
{"author":"王庭筠","content":"秋风秃林叶，却与鬓生华。十年长短亭里，落日冷边笳。飞雁白云千里，况是登山临水，无赖客思家。独鹤归何晚，已后满林鸦。望蓬山，云海阔，浩无涯。安期玉舄何处，袖有枣如瓜。一笑那知许事，且看尊前故态，耳热眼生花。肝肺出芒角，漱墨作枯楂。","dynasty":"金朝","title":"水调歌头"}
{"author":"王庭筠","content":"秋萧索。灯火新凉帘幕。翠被不禁临晓薄。南楼闻画角。想见玉壶冰萼。一夜西风开却。梦觉乌啼残月落。幽香无处著。","dynasty":"金朝","title":"谒金门赋玉簪"}
{"author":"王庭筠","content":"近来陡觉无佳思，纵有诗成似乐天。","dynasty":"金朝","title":"佚句"}
{"author":"王庭筠","content":"猛拍阑干问兴废，野花啼鸟不应人。","dynasty":"金朝","title":"丛台绝句"}
{"author":"王庭筠","content":"幽花寂寞无多子，瓣与黄蜂实密脾。","dynasty":"金朝","title":"残菊"}
{"author":"李攀龙","content":"白羽如霜出塞寒，胡烽不断接长安。城头一片西山月，多少征人马上看。","dynasty":"明代","tags":"古诗三百首，送别","title":"塞上曲送元美"}
{"author":"李攀龙","content":"青枫飒飒雨凄凄，秋色遥看入楚迷。谁向孤舟怜逐客，白云相送大江西。","dynasty":"明代","tags":"秋天，离别，孤独","title":"于郡城送明卿之江西"}
{"author":"李攀龙","content":"缥渺真探白帝宫，三峰此日为谁雄。苍龙半挂秦川雨，石马长嘶汉苑风。地敞中原秋色尽，天开万里夕阳空。平生突兀看人意，容尔深知造化功。","dynasty":"明代","title":"杪秋登太华山绝顶"}
{"author":"李攀龙","content":"大风沸兮云薄天，驱万乘兮纷来旋。纷来旋兮沛之宫，士桓桓兮福攸同。","dynasty":"明代","title":"大风歌"}
{"author":"李攀龙","content":"春色萧条白日斜，平凉西北见天涯。唯馀青草王孙路，不属朱门帝子家。宛马如云开汉苑，秦兵二月走胡沙。欲投万里封侯笔，愧我谈经鬓有华。","dynasty":"明代","title":"平凉"}
{"author":"李攀龙","content":"风尘万里一萧然，病起相思到各天。忽见南山青草色，还成北海白云篇。登楼何处逢多暇，开府于今实少年。不是汉庭容汲黯，如君意气好谁怜。","dynasty":"明代","title":"寄元美其一"}
{"author":"李攀龙","content":"闻君雨雪到青州，春尽鸿书未可求。莫问弹冠千载事，徒令把袂故人愁。浮云万里中原色，落日孤城大海流。自昔风尘驱傲吏，还能伏枕向清秋。","dynasty":"明代","title":"寄元美其二"}
{"author":"李攀龙","content":"紫塞春风散羽书，使君高枕见离居。人间不识胡名马，门下犹传海大鱼。开府少阳还气色，登台东岳复何如。遥知醉后吴歌发，落日萧条薄望诸。","dynasty":"明代","title":"寄元美其三"}
{"author":"李攀龙","content":"不尽青山带落晖，美人何处送将归。城边渑水寒如酒，马首浮云曳作衣。春到他乡还健食，时危薄宦岂雄飞。自从二子中原别，回首风尘万事违。","dynasty":"明代","title":"寄元美其四"}
{"author":"李攀龙","content":"高城窈窕四山开，西北浮云睥睨回。鼓角疑从天外落，轺车真自日边来。防胡尚借秦人策，射石犹传汉吏才。闻道朝廷思猛士，羽书飞过赫连台。","dynasty":"明代","title":"上郡其一"}
{"author":"李攀龙","content":"叱驭何来绝塞游，独看山色向新秋。人家渐出层厓树，客路高盘断壑流。朔气忽随风雨至，孤城长傍夕阳愁。五原子弟轻烽火，马上谈经半白头。","dynasty":"明代","title":"上郡其二"}
{"author":"李攀龙","content":"白云东望十洲开，苦忆玄虚作赋才。大壑秋阴生蜃气，扶桑日色照楼台。波涛汉使乘槎过，风雨秦王策石来。纵有三山何可到，不如相见且衔杯。","dynasty":"明代","title":"元美望海见寄"}
{"author":"李攀龙","content":"仙郎春思满漳河，天上双鱼寄楚歌。自隔青云知己尽，谁言白雪和人多。山城薄曙轺车发，幕府先秋羽檄过。磬折路傍君不见，漆园为吏傲如何。","dynasty":"明代","title":"酬顺甫见寄"}
{"author":"李攀龙","content":"浊酒初开柏叶新，醉来高枕任风尘。十年关塞愁中客，此日江湖病里人。青镜欲催潘鬓改，綵花空剪汉宫春。即今万事抽簪外，唯有浮云傍角巾。","dynasty":"明代","title":"人日荅汝思"}
{"author":"李攀龙","content":"黄金台馆郁苍苍，游子高秋总断肠。万里浮云生渤海，千山朔气压渔阳。风尘不老江湖色，宫阙新悬日月光。安得与君燕市里，和歌长在酒人傍。","dynasty":"明代","title":"再寄元美其一"}
{"author":"李攀龙","content":"中丞辽海罢登坛，公子红颜复挂冠。自有绨袍怜范叔，谁从长铗见冯驩。上书北阙风云壮，洒泪西山雨雪寒。憔悴尽堪知国士，相逢应作少年看。","dynasty":"明代","title":"再寄元美其二"}
{"author":"李攀龙","content":"高秋诸将欲横行，蓟北先开细柳营。万里旌旗连杀气，千山鼓角动边声。指挥士马中原合，谈笑风尘瀚海清。此日汉军俱望幸，满朝应重亚夫名。","dynasty":"明代","title":"寄汝思"}
{"author":"李攀龙","content":"春生仙令鹔鹴袍，风雪褰帷拥佩刀。忽忆鸣珂双阙迥，翻然飞舄五云高。朝堂不改燕山色，计吏宁分汉主劳。为政只今多异迹，须知帝力到秋毫。","dynasty":"明代","title":"送历城李明府入计"}
{"author":"李攀龙","content":"傲吏高斋海岱开，长留明月照池台。白云湖上秋何处，鸿雁樽前客自来。寒色玉壶堪徙倚，流光华发与徘徊。西园诸子俱能赋，独让应徐邺下才。","dynasty":"明代","title":"题少方伯徐公明月轩其一"}
{"author":"李攀龙","content":"应怜明月满长安，永夜凭轩万里看。秋水乍疑湖外合，白云犹似署中寒。绕枝乌鹊星霜色，一曲关山道路难。此兴庾公曾不浅，南楼参佐几人欢。","dynasty":"明代","title":"题少方伯徐公明月轩其二"}
{"author":"李攀龙","content":"湖上风流画省新，堪多明月少红尘。长悬素魄衔金镜，不减清光抱玉人。当户云生屏自倚，拂床星动剑相亲。看君如在扬雄宅，搦管玄经合有神。","dynasty":"明代","title":"题少方伯徐公明月轩其三"}
{"author":"李攀龙","content":"襜帷十载使君东，开府还当楚地雄。江汉日高天子气，楼台秋敞大王风。重瞻执法临台象，自许论文见国工。有客傥能鹦鹉赋，莫令才子叹漂蓬。","dynasty":"明代","title":"送俞按察之湖广其一"}
{"author":"李攀龙","content":"揽辔江湖万里清，使君三楚旧知名。阳春不是寻常调，明月堪偿十五城。行省重臣推掌宪，中原多事盛谈兵。遥怜佐吏耽秋色，不浅南楼庾亮情。","dynasty":"明代","title":"送俞按察之湖广其二"}
{"author":"李攀龙","content":"谁言才子竟漂零，十载功名满汉庭。前后两曹推起草，风流百粤让谈经。重来方岳分荆楚，此去江湖识岁星。明主赐环今日事，武昌杨柳几回青。","dynasty":"明代","title":"送张直卿再迁三楚参政"}
{"author":"李攀龙","content":"西施浣纱江水中，下机便入吴王宫。忆昔红颜销白雪，凄然素手弄秋风。新裁薜荔忽无色，更集芙蓉应未工。知君赠我视缟带，愿言不忘披裘翁。","dynasty":"明代","title":"元美以吴纱见惠作此谢之"}
{"author":"李攀龙","content":"起草当年汉署才，毗陵尺素为谁来。山中鸿雁三秋色，江上浮云万里台。总是风尘淹伏枕，空将日月老衔杯。清时仲蔚非无意，谢客蓬蒿更不开。","dynasty":"明代","title":"荅寄华从龙户曹"}
{"author":"李攀龙","content":"汉宫春色照兰台，符节分曹右掖开。司马长卿词客幸，东方曼倩侍臣才。海滨城阙浮槎下，天上风云拥传来。无那故人常伏枕，论诗还为一衔杯。","dynasty":"明代","title":"赠符台卿李伯承出使东藩其一"}
{"author":"李攀龙","content":"春风紫禁日朝天，帝宠东藩奉使年。直省月临三殿出，轺车星度九河悬。绨袍忽动青云色，华发逾惊白雪篇。莫道古人霄汉少，如君侍从总堪怜。","dynasty":"明代","title":"赠符台卿李伯承出使东藩其二"}
{"author":"李攀龙","content":"夜色萧条雪满庭，唯应浊酒见漂零。关门忽散真人气，沧海还高处士星。一自倦游拚谢客，遂因移疾罢传经。春风明日长安道，依旧王孙草又青。","dynasty":"明代","title":"除夕"}
{"author":"李攀龙","content":"华顶苕荛四望开，正逢萧瑟气悲哉。黄河忽堕三峰下，秋色遥从万里来。北极风尘还郡国，中原日月自楼台。君王傥问仙人掌，愿上芙蓉露一杯。","dynasty":"明代","title":"杪秋登太华山绝顶其一"}
{"author":"李攀龙","content":"缥缈真探白帝宫，三峰此日为谁雄。苍龙半挂秦川雨，石马长嘶汉苑风。地敞中原秋色尽，天开万里夕阳空。平生突兀看人意，容尔深知造化功。","dynasty":"明代","title":"杪秋登太华山绝顶其二"}
{"author":"李攀龙","content":"太华高临万里看，中原秋色更漫漫。振衣瀑布青云湿，倚剑明星白日寒。东走峰阴摇砥柱，西来紫气属长安。自怜綵笔惊人在，只尺天开谒帝难。","dynasty":"明代","title":"杪秋登太华山绝顶其三"}
{"author":"李攀龙","content":"徙倚三峰峰上头，萧条万里见高秋。莲花直扑青天色，玉女常含白雪愁。树杪云霾沙漠气，岩前日晕汉江流。停杯一啸千年事，不拟人间说壮游。","dynasty":"明代","title":"杪秋登太华山绝顶其四"}
{"author":"李攀龙","content":"明堂天子昔登坛，御道风流拥汉官。海色迥临三观动，春阴不散五松寒。白云忽向封中出，玉牒谁从箧里看。此日满朝求禅草，相如早晚入长安。","dynasty":"明代","title":"殷太史正甫至自太山为赠"}
{"author":"李攀龙","content":"上宫春色自何年，阿阁神房几洞天。囊里定携三秀草，怀中曾拟四愁篇。射牛汉迹今犹在，系马吴门似杳然。七十二家论祀典，还朝可奏圣人前。","dynasty":"明代","title":"又作此问正甫"}
{"author":"李攀龙","content":"才子风流满禁林，传经海岱主恩深。诸生自纪衔鱼事，千里谁知相马心。王气日随江汉转，方城春压洞庭阴。怜君宦迹偏形胜，四十参藩岂滞淫。","dynasty":"明代","title":"送吴峻伯之楚"}
{"author":"李攀龙","content":"执宪登台海岱东，衔恩入拜少司空。长安近指回车日，阊阖遥分曳履风。北斗秋高玄武署，五云春满建章宫。悬知鱼藻欢无极，汉主从容问画熊。","dynasty":"明代","title":"送朱大中丞召拜少司空还朝其一"}
{"author":"李攀龙","content":"八月仙槎海上行，司空谒帝凤凰城。汉庭经术还高第，画省风流自列卿。视草星辰堪动色，按章朝野尽知名。况逢麟阁多贤日，非复当年折槛情。","dynasty":"明代","title":"送朱大中丞召拜少司空还朝其二"}
{"author":"李攀龙","content":"才子乘春集帝京，燕山宫阙五云生。按图自动千金色，射策还高片玉名。清问从容天下事，朝廷经略海方兵。一时得意诸年少，莫学终军浪请缨。","dynasty":"明代","title":"送崔中甫入对"}
{"author":"李攀龙","content":"方城仙令日为群，各把铜章百里分。江汉至今称楚望，风流何必减诸君。东临黄鹤飞双舄，西接兰台见五云。早晚主恩誇羽猎，满朝谁不荐雄文。","dynasty":"明代","title":"寄赠汉阳杨明府"}
{"author":"高岑","content":"江城木叶已翻飞，深巷萧萧独掩扉。北雁应知书有泪，西风不管客无衣。他乡岁月秋难遣，故国亲朋日渐稀。坐尽残阳灯火上，满天云影望依依。","dynasty":"清代","title":"秋日书怀"}
{"author":"高岑","content":"飞花万点扑征衣，南浦依依怨落晖。肠断离亭烟柳色，留君不住共春归。","dynasty":"清代","title":"暮春送别"}
{"author":"程颂万","content":"废阁凌虚松扫坛，聚仙亭上一凭阑。近攀南斗七千仞，直下东林十八盘。潭古龙鱼淹昼晦，塔荒猿鸟竟高寒。神灯夜夜来相照，莫讶天边行路难。","dynasty":"近代","title":"天池寺"}
{"author":"程颂万","content":"冷鸳寻梦香苔径，泪湿黄昏。月上重门。卷尽湘帘细细云。篆烟不锁纤尘影，愁杀春人。妒杀春魂。一点余寒恋粉痕。","dynasty":"清代","title":"罗敷媚"}
{"author":"程颂万","content":"窗外东风池上柳。春恨年年，惆怅还如旧。帘底巧莺声乍溜。凭伊软语将花咒。浑是愁多兼病酒。梦冷鲛绡，背倚屏山后。娇绝黄昏人倦候。罗衣特地春寒瘦。","dynasty":"清代","title":"蝶恋花"}
{"author":"程颂万","content":"横塘双桨掠秋苹。荡愁根。剪愁根。艇子归来，阑角认灯痕。贪筑小楼临水住，多分月，有时香，都到门。闭门香篆懒重熏。月黯魂。花黯颦。被也被也恋不得，空惜余温。记取折枝花样画罗裙。记取裙边书小字，诗瘦也，比侬家，瘦几分。","dynasty":"清代","title":"江城梅花引"}
{"author":"程颂万","content":"暗月移鸳径，残烟罥画纱。病容扶起半夭斜。瘦减一分花。门掩枇杷树，春藏燕子家。侍儿催道卸盘鸦。今夜太迟些。","dynasty":"清代","title":"巫山一段云"}
{"author":"程颂万","content":"晓起房栊，丝魂又随春去。茜窗边、蝶衣慵补。掩啼妆，回慢脸，芳心低诉。觅香巢，只在画帘深处。舞红一架，狂心都变张绪。蠹笺间、写他蛮素。甚残阳，犹恋着，最高花树。泣东风，蓦和鹃语。","dynasty":"清代","title":"粉蝶儿见雨中桃花作"}
{"author":"程颂万","content":"芳飐铜荷，艳分银叶，那夕谢娘庭院。酒醒宵阑，记得背人偷剪。似罗帏、双双深笑也，一样春心撩乱。最怜伊、瘦不禁风，茜纱六扇夜频掩。飞蛾空扑兰焰。知是为侬效死，为花情愿。罢剔瑶钗，惯惹玉人纤腕。簇珠花、绛雪春融，裹金粟、彩云风颤。结相思、一点多情，绮窗幽梦断。","dynasty":"清代","title":"绮罗香灯花"}
{"author":"程颂万","content":"碧天如水。月上窗儿人未睡。睡了还休。若是醒来不许愁。手挼裙带。倩影徘徊帘子外。只隔中门。各自销魂到夜分。","dynasty":"清代","title":"减字木兰花"}
{"author":"程颂万","content":"一段柔情春款款，眉边无那闲愁。月明凉爽下西楼。枕函苏蝶梦，屏影并鸳俦。廿四桥边春有约，都归豆蔻梢头。十三年纪擘箜篌。背人肠欲断，不语泪双流。","dynasty":"清代","title":"临江仙"}
{"author":"程颂万","content":"曲曲闲房，笑人只有梁间燕。燕子窥见。空使人寻遍。步履声微，似隔银河远。门偷掩。知他那畔。逗响双金钏。","dynasty":"清代","title":"点绛唇戏咏迷藏"}
{"author":"程颂万","content":"月懒兰闺，云慵柳榭。倩魂飘断帘隙。细写生绡，化入暝烟无迹。暗银塘、腻粉吹香，伴那日、曲阑空碧。脉脉镇、含娇欲堕，个中描得。怯咏西楼素魄。剩一缕吟边，茜丝沾湿。睡熟闲鸥，波底梦痕凉白。颤罗衣、画槛风侵，褪不尽、可怜颜色。颦夕怅团栾，小影花阴遥隔。","dynasty":"清代","title":"月华清戴淑卿女史为内子画荷花便面，题词"}
{"author":"程颂万","content":"梦如烟。蘅皋客感依然。记销魂、扇飔阑角，笑香低障婵娟。剩飘零、青衫红粉，空误了、短鬓华颠。胆怯昏黄，衣怜惨绿，被秋扶梦到鸥边。画一带、相思恨影，波底夕阳天。凉飙起，蓼花深港，泊个渔船。熏酒思、琉璃初泛，晚屏飞浴明蟾。悄鸳鸯、一双儿睡，病杨柳、三两枝眠。妆妆虹波，舞闲江佩，水仙争掷洗儿钱。暗几度，就凉槐影，风叶不惊喧。来宵剩，稀星数点，分黯湘川。","dynasty":"清代","title":"多丽乙酉荷花生日，同人小集三雅亭，重拾坠欢，不无怅惘。适竟夫自湘中返，而予与诗孙又将归里"}
{"author":"程颂万","content":"怪石欹庭，冻云连屋，高寒爱住山村。清香冷梦，倩影幻湘裙。寂漠江城独夜，空帘月、瘦到三分。销凝极，东风昨夕，深闭小楼门。武陵。溪畔路，荒园古树，最忆黄昏。有回廊六曲，黏住吟魂。纸上墨痕飘落，伶俜蝶、犹恋残春。春来恨，花天鬓影，吹瘦倚阑人。","dynasty":"清代","title":"满庭芳题石顽老人梅石画帧"}
{"author":"程颂万","content":"四十无憀，且自由君，卧酒吞花。怕词源倒喷，天容如墨，曲肠横决，海更无涯。而我粗疏，共君豪侠，日醉江楼卖酒家。颓云接，指神州一发，那是京华。当筵黯听琵琶。叹世上浮名薄似纱。算饮酒赋诗，年年累汝，读书好色，事事堪嗟。雪白鸥天，闹红鸳舸，捧碧筒杯两髻丫。为君寿，要百年添闰，不放尊斜。","dynasty":"清代","title":"沁园春其一诗孙舍人初度日集三雅亭，赋赠"}
{"author":"程颂万","content":"跌宕程郎，其七如云，有笔如花。正天中节后，命俦啸侣，幽亭一角，在水之涯。四面荷香，双拳鹭小，已到江湖深处家。蹲蹲舞，乍回头记我，二十年华。旗亭惯听琵琶。问坠句何人护碧纱。只而今落拓，臣狂谁及，识君慷慨，有酒何嗟。雨过天苏，风来月醒，树杪遥山露髻丫。凭阑望，怅芦花人远，扇影秋斜。","dynasty":"清代","title":"沁园春子大二十初度，同人会饮三雅亭，叠前韵其二何维朴"}
{"author":"程颂万","content":"巨灵横劈东南，青天一发蓬莱白。火云烧海，雄风吼雾，壮哉金阙。九面峰回，数帆湘转，半江晴色。问祝融峰顶，潮阳去后，有几个，文章伯。苍莽天西落日，度群鸦、乱峰飞越。神君七二，上封重九，灵光荡击。笑杀书生，壮游腰脚，健如飞鹘。欻一声狂啸，鱼龙梦醒，破寒潭碧。","dynasty":"清代","title":"水龙吟舟中望岳"}
{"author":"程颂万","content":"冲暝挂帆叶，送子大江东。身边未有长剑，徒欲斩蛟龙。怅望湘皋飞雁，凭吊楼头孤鹤，天地酒尊空。书画米家舫，秋色老征篷。笔如椽，词如铸，气如虹。今夕何夕，离思千种太冥蒙。十幅银钩玉箸，一曲铜琵铁板，墨妙数坡公。醉语不能答，矫首问归鸿。","dynasty":"清代","title":"水调歌头送诗孙游吴，即题所书东坡大江东去册子"}
{"author":"程颂万","content":"我所思兮，濯发沧溟，洪涛逆流。有奇思万斛，浩于潮汐，仙人双髻，醉卧瀛洲。何事淹迟，十年湖海，诗卷飘萧不自由。君须记，有天风刬袂，海气霾舟。吾生酒国堪侯。任醉竹觞荷岁又周。笑健儿身手，短衣长剑，丈夫意气，名马貂裘。水国鲸波，大江虹月，玉垒频年战伐休。烟波阔，挂蒲帆十丈，飞过江楼。","dynasty":"清代","title":"沁园春其一舟中和诗孙大兄韵"}
{"author":"程颂万","content":"人生百年，以酒为欢，不醉如何。认短篷残烛，霜欺人瘦，空江乱荻，风飐愁多。一棹兰皋，半泓杯影，岳色冥蒙堕酒波。邀君醉，到祝融峰顶，西望岷嶓。群峰万马奔驮。蹴水势昭滩一旋涡。怅江上骚人，衣褰薜荔，天边玉女，髻拥青螺。雁落霜空，猿啼夜悄，一夕愁心冷汨罗。重阳近，怨天涯风雨，梦里关河。","dynasty":"清代","title":"沁园春其二偕易六叔由、家兄彦清泛舟游岳，舟中醉赠叔由，兼忆中实蜀中"}
{"author":"程颂万","content":"一夜秋心怨广寒。清香不断小帘间。画阑私倚记双鬟。衬出可怜颜色好，折枝斜插鬓云弯。倩魂低搦小屏山。","dynasty":"清代","title":"浣溪纱题扇"}
{"author":"程颂万","content":"一重水碧。又一重山影，蘸成愁色。暗罥湘烟，薄暝篷窗乱丝织。料得楼头倦倚。盼天际、雁声寥寂。只衫晕、那角阑干，菊影峭寒逼。休忆。更漏急。恁锦帐泪痕，渍透瑶席。残脂镜里，染作湘波断虹湿。怅望仙源路远，空寄意、江鳞一尺。镇此际，凄绝语，瘦鸳听得。","dynasty":"清代","title":"暗香舟中次叔由韵，寄内子汝南君"}
{"author":"程颂万","content":"腻粉吹香，红阑隔水，柳阴人系双桡。那不销魂，秋来瘦损潘腰。障娇团扇相思字，小银钩、浅画低描。亸珠翘。廿四桥头，月冷琼箫。荷花生日相逢地，怪冷吟诗涩，曾乞花饶。泪泻银河，三生恨碧迢迢。人天剩有青衫泣，病鸳彩翼先凋。到今朝。憔悴西风，刻骨香桃。","dynasty":"清代","title":"高阳台篷窗客话，有感小长芦钓师咏吴江叶元礼事，用绛趺山馆韵"}
{"author":"程颂万","content":"记那日、画帘深处。双笑双携，背灯无语。霜甃芳兰，红心冷抱蝶魂聚。香钩一捻，偏懒向、苔阶步。并坐尚嫌疏，甚底事、来时便去。凝伫。孤篷日暝，断雁空江愁暮。瘦来眉月，莫瘦了、初三眉妩。怕此后、惨绿衣衫，梦不到、昏黄庭宇。伴冷焰残灯，门外病鸦啼树。","dynasty":"清代","title":"长亭怨慢"}
{"author":"程颂万","content":"一夕留君住。甚当筵、背啼红烛，泪零如雨。明日离亭归雁急，我亦轻帆南浦。那更忍、暗催君去。记取小红庭院里，茜窗边、剩曲飘筝柱。都化作，断肠语。才人总为多情误。镇飘零、惜春心性，悲秋词赋。隔着疏帘春未浣，暂许痴魂延伫。怕泪尾、寒侵如许。六扇银屏阑九曲，到临岐、尽是销魂处。空望断，蜀天暮。","dynasty":"清代","title":"金缕曲"}
{"author":"程颂万","content":"阑边粉香。帘边梦长。笑他双宿鸳鸯。趁今宵乍凉。裙钩半藏。琼梯暗妨。去魂都傍伊行。在桐阴那厢。","dynasty":"清代","title":"醉太平"}
{"author":"程颂万","content":"波镜春愁涌，正晓妆梳掠，双倚帘户。嫩绿池塘，问芳踪那日，并鸳无语。恨逐杨花去，被十二阑干围住。立东风、瘦石苔矶，悄忆钿盟南浦。瞥眼蜻蜓飞处。引游鱼唼喋，窥影还误。瘦腕禁寒，恰风回苹末，茜丝无主。底印弓弓步。蓦携手、画桥归路。灯下又绾同心，个人暗觑。","dynasty":"清代","title":"曲游春题双美人垂钓画帧"}
{"author":"程颂万","content":"茉莉攒成髻，芙蓉绣作裙。卿卿小字比双文。未是酒醒时候已销魂。帕上匀花露，衣边带酒痕。夜深私语那堪闻。只隔一重帘子一重云。","dynasty":"清代","title":"南歌子"}
{"author":"程颂万","content":"纤钩并握云鬟侧。深弄小窗明未得。酒魂浓与被香宜，不道早莺催唤别。娇携倚帐柔荑涩。莫谩冲泥怕骢滑。阴晴底事五更来，认取梨花墙外雪。","dynasty":"清代","title":"玉楼春"}
{"author":"程颂万","content":"十二碧阑斜。六扇红纱。隔窗曾记唾余霞。昨夜东风吹淡了，一树梨花。春梦剩些些。那角帘遮。小桃开落谢娘家。溜却玉钗浑不管，爱亸双鸦。","dynasty":"清代","title":"浪淘沙"}
{"author":"程颂万","content":"六曲阑干一尺波。销魂无奈落花何。吴娘水阁记闻歌。惆怅柳边新燕子，掠波双尾剪春罗。斜阳信息可知么。","dynasty":"清代","title":"浣溪纱三雅亭禊饮四阕其一"}
{"author":"程颂万","content":"旧梦红桥已十年。好花时节暮春天。断魂人倚画帘前。柳色眉弯双叶小，二分愁思一分烟。旗亭娇唱昵人怜。","dynasty":"清代","title":"浣溪纱其二"}
{"author":"程颂万","content":"卧酒吞花恼阿侬。一年春恨雨声中。采兰时候太匆匆。倚遍雕阑三十六，碧波微蘸杏衫红。倩谁双髻唱东风。","dynasty":"清代","title":"浣溪纱其三"}
{"author":"程颂万","content":"别酒芳襟半已阑。怕将消息问阑干。旧时朱户恁衣单。依约藏鸦杨柳径，软荑浓翠不胜攀。一春花月几曾闲。","dynasty":"清代","title":"浣溪纱其四"}
{"author":"程颂万","content":"凉露泻秋琴。垂丝袅碧簪。小蜻蜓、瞥过花阴。滴尽泪珠慵不见，空记取，画帘深。庭院思愔愔。楼空月半沉。可怜红、未减秋心。花影一层阑一角，人去也，梦来寻。","dynasty":"清代","title":"唐多令秋海棠"}
{"author":"程颂万","content":"定巢分，风剪别。第一销魂，难画斜阳色。露脸烟房春未拆。璅槛单衣，软衬欹红褶。玉楼重，珠桁窄。雨湿慵飞，故垒残香叠。愁共好春无气力。可奈青旗，尚隔烟村北。","dynasty":"清代","title":"苏幕遮杏燕画帧"}
{"author":"程颂万","content":"晚妆帘幕愔愔地。无语思量起。一分才思一分愁。人在淡黄庭院小红楼。堆来纸上愁痕满。蓦近浓春晚。此身愿化作花笺。叠遍香闺指印玉纤纤。","dynasty":"清代","title":"虞美人"}
{"author":"程颂万","content":"十三年纪。双眼明秋水。记得那回灯影里。替把鬓丝扶起。小名唤作琼仙。荑柔爱拨么弦。伴取张星一个，夜深墙角东边。","dynasty":"清代","title":"清平乐"}
{"author":"程颂万","content":"仙山楼阁埋空屿。似斗桃花，吹落檐深处。剪取白云和梦煮。炊烟冱。何人叱起东溟雾。缟夜有灵空傍汝。么凤骑来，不隔溪南路。溪上龙毛长尺许。龙宫女。珊瑚烛海迎郎去。","dynasty":"清代","title":"添字渔家傲"}
{"author":"程颂万","content":"对镜撩花，挑灯想梦，画煤难认芳标。自在帘栊，渌波初染烟篙。沉沉寒食梨花夜，悄亭台、幔卷香潮。误年时、隔雨楼低，伫月厢遥。蜀弦暗涩文园病，赚梦魂飞乱，唤醒嬴箫。抬眼东风，今番尚有红桥。浮花浪蕊涌相讯，裹芳心、只在樱梢。验当初、指印窗红，那角星尞。","dynasty":"清代","title":"高阳台其一"}
{"author":"程颂万","content":"翳晓疏棂，弄晴烟幕，闷怀离绪恹恹。旅鬓惺忪，暗床弦索空悬。露房烟靥知何限，黯倚墙、临水依然。恁春归、带眼频移，半臂慵添。重帘怯卷瓯香寂，蓦扶头未醒，春在愁边。并袖携樽，记曾月下星前。清吟侧帽无憀极，甚东风、吹恼樊川。认衫痕、香色今番，黯淡炉烟。","dynasty":"清代","title":"高阳台其二病酒"}
{"author":"程颂万","content":"万古一圆镜，飞挂有情天。瘦蟾痴魂无恙，流照自何年。我有相思一发，欲寄美人千里，衣薄五铢寒。仙子正双笑，呼我碧云间。琼楼迥，银河淡，不成眠。秋香正熟，今夜还傍画阑悬。漫道姮娥终寡，毕竟吴刚未老，江上待鲸仙。痛饮且须醉，灵药误婵娟。","dynasty":"清代","title":"水调歌头中秋夜偕张仲卣式恭、家兄彦清玩月，用坡韵"}
{"author":"程颂万","content":"问秋来、魂销几度，可还今夜销得。笼鹦谩怯铅霜冷，低影茜纱窗隔。波一尺。乍涨入空帘，荡得愁痕碧。芭蕉几叶。记听雨潇潇，吴娘水阁，轻悔那时别。认罗袖，别泪斑痕折叠。一行行是愁积。银屏画出天涯路，宛在水亭山驿。心似织。算回首秦楼，已是天边隔。青衫数褶。剩酒印模黏，粉香凄黦，不比旧颜色。","dynasty":"清代","title":"买陂塘文战再北，索居寡欢，口占是解"}
{"author":"程颂万","content":"对柳边楼，楼前路，画出天涯愁色。青衫都湿遍，剩江湖十载，凤乱漂泊。扣槛鸳凉，窥菱燕瘦，今夕旅魂销得。艳才应未减，只吟边减了，鬓丝青缬。怕剪却湘蓠，夜寒波悄，暝篷如墨。曲阑干几折。怅回首、已似天边隔。待记取、帘波似海，中有冤禽，可能销、人间恨魄。认小眉清瘦，有客里、初三蛾月。况同是、身如叶。湘波一剪，不够两鸥浮拍。烟愁共君暗叠。","dynasty":"清代","title":"大酺旋朗州，周琴村孝廉饯别，即席赋"}
{"author":"程颂万","content":"暝江帆影，又空湾、逗出数星渔火。柔橹咿哑归远浦，恰趁雁声低和。梦想衾孤，霜催鬓苦，剩有灯怜我。疏钟曳响，枫人数点愁堕。篷底病雨无聊，料香残罗帐，枕偎钗亸。欲倩潮心频寄语，怕被冷鸳听破。柳欲无丝，芦还有絮，一片寒烟裹。明朝挂席，白鸥烟际双坐。","dynasty":"清代","title":"念奴娇舟夜"}
{"author":"程颂万","content":"才过苹乡几曲。添了数湾芦竹。点点白鸥天外堕，错认蒲帆十幅。欲化冷鸳鸯，伴取渔娃双宿。一转一层波绿。一望一重烟复。湖雁也如人意懒，不向沙汀晚浴。远浦断炊烟，知有三间渔屋。","dynasty":"清代","title":"离亭燕湖汊写望"}
{"author":"程颂万","content":"龙虎销残莺燕老，西风一夜南朝。江南何处不魂销。乌啼红板路，花落白门潮。剩得几株残照流，向人犹逞纤腰。招魂重过石城桥。月明楼十四，不忍更闻箫。","dynasty":"清代","title":"临江仙题板桥杂记"}
{"author":"程颂万","content":"魂销已甚，又短篷江路。怕听销魂夜深语。恁昏烟叫暝，瘦月啼空，空际恨、飘满十三筝柱。湖天霜气冷，一点秋魂，唤醒菰芦最深处。今夜小红楼，吴语生寒，料也似、背舷吟苦。有梦影、随君返潇湘，认倚定阑干，个侬凝伫。","dynasty":"清代","title":"洞仙歌闻雁"}
{"author":"程颂万","content":"几眉心月瘦，额角云轻，那日窗边。韵好经秋淡，黯墙阴珠泪，浅晕棠眠。者回梦欹鸳枕，香袅渴龙涎。怕槛璅玲珑，屏迷屈曲，幽憾难捐。灵仙。香界别，悄拾残绒唾，熏费炉烟。特地纱衣换，蓦映胸斜汉，凸衬酥莲。玉箫二分明月，愁鬓恼樊川。怪烛底萦魂，不成真个双泪悬。","dynasty":"清代","title":"忆旧游其一"}
{"author":"程颂万","content":"镇琴心凤冷，箫孔乱孤，迸入凉秋。竹影惺忪地，乍廊停响屉，人黯妆楼。背灯自看愁靥，熏润恼衾裯。况酒醒宵阑，语低香重，促上兰舟。勾留。又今夕，有鸾帕题诗，麝袋藏钩。咫尺层城幻，恁递愁窗眼，不递回眸。短亭一行烟柳，霜翠落苹洲。便盼断芳骢，痴魂尚倚楼上头。","dynasty":"清代","title":"忆旧游其二"}
{"author":"程颂万","content":"怅天边恨影，浑不管，夜来颦。恁瘦到纤纤，窥来小小，觑破真真。黄昏。画阑自倚，黯盈盈、双照比肩人。孤枕荒江魂怯，小鬟深阁香温。回看。脸晕红新。画一角，楚天云。似娉娉袅袅，十三年纪，略皱眉痕。愁鸳。并舷无寐，暗消凝、汀翠两三分。特地听风听水，那堪伤别伤春。","dynasty":"清代","title":"木兰花慢初三夕舟次咏月"}
{"author":"程颂万","content":"试黛三分倦，添香一顷慵。晓阑微亸鬓云松。■剪春愁愁剪一丝风。瓦怯鸳鸯冻，楼高燕子空。断肠时候可怜侬。又是落花埋恨一重重。","dynasty":"清代","title":"南歌子"}
{"author":"程颂万","content":"锁梦帘栊，冥冥一片湘江雨。断肠人去。且为今宵住。雏燕雕梁，似说分携语。凝情处。旧时廊户。一角斜阳路。","dynasty":"清代","title":"点绛唇其一"}
{"author":"程颂万","content":"天与多情，那堪更与愁心性。愁多转病。人与花同命。回首秦楼，乍隔人天迥。春将暝。阑干做冷。曲曲相思影。","dynasty":"清代","title":"点绛唇其二"}
{"author":"程颂万","content":"隔岸垂杨，柔丝绾住啼莺小。无郎也好。白水门前绕。几曲烟波，梦破鸳鸯晓。湘江道。客愁多少。新涨平堤了。","dynasty":"清代","title":"点绛唇其三"}
{"author":"程颂万","content":"提窄难妨马，阑空半占花。夕阳如网堕溪斜。浸透一重帘子，吹泪阁窗纱。小影眉边月，啼妆脸上霞。西施生小苎罗家。那日门前，一树柳阴遮。那日柳阴深处，晓梦破啼鸦。","dynasty":"清代","title":"喝火令题浣纱士女册子"}
{"author":"程颂万","content":"苔痕半墙。花魂半廊。一莺痴语斜阳。说东风断肠。罗轻袂长。蝉低鬓香。隔帘初洗残妆。听声声钏凉。","dynasty":"清代","title":"醉太平其一"}
{"author":"程颂万","content":"罗衣绣纹。帘衣翠痕。去年花底温存。又今年断魂。啼鹃送春。啼莺恨人。梨花燕子重门。剩东风二分。","dynasty":"清代","title":"醉太平其二"}
{"author":"程颂万","content":"绿遍垂杨远岸。一夜翠痕都减。鸳梦住江南。又春三。三月东风吹瘦。记得别伊时候。罗帐泪偷垂。小鬟知。","dynasty":"清代","title":"昭君怨其一"}
{"author":"程颂万","content":"绮梦少年抛却。记否吴娘水阁。双脸晕香潮。小红箫。天与愁人无寐。篷背潇潇声碎。此夕病鸳鸯。梦横塘。","dynasty":"清代","title":"昭君怨其二舟中听雨"}
{"author":"程颂万","content":"仿佛乔家姊妹。仿佛谢家才地。生小忒聪明。误双卿。记得枇杷花下。记得郎来系马。记得卷帘钩。替梳头。","dynasty":"清代","title":"昭君怨其三"}
{"author":"程颂万","content":"小红楼上初三夜。面面疏帘下。嫩凉新试薄绵衣。低亸双鬟茉莉与肩齐。尊前乍倚人如玉。天与多情福。酒阑私语唤卿卿。不觉脸波微晕断红生。","dynasty":"清代","title":"虞美人其一"}
{"author":"程颂万","content":"前年记得频相见。豆蔻春犹颤。今年重过宝钗楼。为问鹦哥犹认个侬不。湘天第一花枝好。十五芳名早。茜红衫子不禁寒。生怕月儿移过小阑干。","dynasty":"清代","title":"虞美人其二"}
{"author":"程颂万","content":"朱唇乍启樱桃破。客子魂应堕。尊前休唱背花愁。天末一行新雁过妆楼。银钩小字金泥扇。鬓亸花枝颤。帘钩下却又黄昏。偏是黄昏时候断人魂。","dynasty":"清代","title":"虞美人其三"}
{"author":"程颂万","content":"菊花天气新霜早。簪上双鬟小。闲情易上两眉头。只有娇痴小妹不知愁。瘦来玉骨亭亭影。愿祝花长命。镜中情事阿谁知。记得亲持罗帕洗燕脂。","dynasty":"清代","title":"虞美人其四"}
{"author":"程颂万","content":"梦向红楼那角寻。翠帘深锁一重阴。背灯拢髻自沉吟。底许情多成僝僽，断无消息又而今。三生何处湿兰襟。","dynasty":"清代","title":"浣溪纱八阙其一"}
{"author":"程颂万","content":"肠断今年又一宵。花枝依约画帘招。碧天如水坐吹箫。镜里眉痕常似月，酒边心事又添潮。侬魂今夜不能销。","dynasty":"清代","title":"浣溪纱八阙其二"}
{"author":"程颂万","content":"玉瘦花凉月半弓。宝幮轻汗浸芙蓉。隔窗娇眼乍惺忪。曾记刺桐花下立，碧衫低袅画阑风。人间何福似红红。","dynasty":"清代","title":"浣溪纱八阙其三"}
{"author":"程颂万","content":"冷月空帘逗一丝。梦回刚是酒醒时。人生那得不情痴。记许心经为母诵，却凭眉砚写郎诗。旧家风调自矜持。","dynasty":"清代","title":"浣溪纱八阙其四"}
{"author":"程颂万","content":"江上愁心一尺鬟。颓云堆作望夫山。多愁转自不能删。缱绻年时抛钿盒，模黏梦里约金环。好山如画小眉弯。","dynasty":"清代","title":"浣溪纱八阙其五"}
{"author":"程颂万","content":"酒醒香销睡未成。玉壶银箭已三更。提鞋层傍落花行。私约钏痕双腕瘦，乍偎帘影一灯青。昨宵花困恰宜醒。","dynasty":"清代","title":"浣溪纱八阙其六"}
{"author":"程颂万","content":"宝鸭浓销一枕香。绣屏闲卧两文鸯。勾人月色是西厢。银烛漏声双悄悄，玉钗帘影一行行。最无人处断人肠。","dynasty":"清代","title":"浣溪纱八阙其七"}
{"author":"程颂万","content":"夜雨空帘迥自愁。冲寒深巷隔红楼。明妆销黯水沉柔。钏响乍停银错落，烛凉初按钿箜篌。朦胧影事忆从头。","dynasty":"清代","title":"浣溪纱八阙其八"}
{"author":"程颂万","content":"花外春愁荡桨回。柳边残梦渡江来。笛声吹醒玉龙哀。隔岸闪灯楼一角，绕堤穿涨树千堆。篷窗浅醉两三杯。","dynasty":"清代","title":"浣溪纱八阙湘江道中二阕其九"}
{"author":"程颂万","content":"憔悴江湖只自怜。东风细雨断肠天。落花人别又今年。昨夜红楼疑是梦，今宵银烛不成眠。香销被冷转凄然。","dynasty":"清代","title":"浣溪纱八阙其十"}
{"author":"程颂万","content":"美人脂粉飘零尽，家住杭州。梦似江州。人别湘天燕子楼。三年已断筝边约，泪阁心头。恨蹙眉头。春锁人间一段愁。","dynasty":"清代","title":"罗敷媚其一舟夜闻歌，有赠"}
{"author":"程颂万","content":"才人词赋飘零尽，花外莺天。萍外鸥天。悟透人间一种禅。三生空忆眉边妩，花倩人怜。人倩花怜。肠断今宵第四弦。","dynasty":"清代","title":"罗敷媚其二"}
{"author":"程颂万","content":"春冷。人病。梦无情。楼上风声雨声。烛花夜凉三四更。谁听。酒阑低唤卿。流苏四角仙风软。帘未卷。幻了埋香怨。断肠春。可怜人。黄昏。一丝花底魂。","dynasty":"清代","title":"河传"}
{"author":"程颂万","content":"阑畔握香荑，花里停筝柱。双袖乍回时，逗响分明处。琥珀赠从君，翡翠抛怜汝。脱却一边情，枕臂偎郎语。","dynasty":"清代","title":"生查子其一钏"}
{"author":"程颂万","content":"小小亸齐肩，灼灼明如月。耳热那时情，背立樱桃雪。低触枕函声，巧绾连环结。蓦到洗妆初，却入妆台侧。","dynasty":"清代","title":"生查子其二耳环"}
{"author":"程颂万","content":"香印嵌珠圆，翠影回金缕。浣了玉纤纤，十指中央住。晓起约葱尖，笑向檀郎语。昨夜梦回初，却入鸳衾去。","dynasty":"清代","title":"生查子其三指环"}
{"author":"程颂万","content":"纤影傍妆台，滴粉调新水。嫩护玉葱芽，弹落银筝泪。娇小十三年，不解愁滋味。昨夜小阑花，掐破葱痕细。","dynasty":"清代","title":"生查子其四指甲"}
{"author":"程颂万","content":"欸乃似江南，少了桃根桃叶。催醒一江诗思。画鸥天凉白。鹭鸶偷立柳阴桥，吹坠一痕雪。浣了青衫泪，点化桃花颜色。","dynasty":"清代","title":"钓船笛"}
{"author":"程颂万","content":"梦魂何处。一夕空江路。欲倩江风吹梦去。又被远山阑住。天边月子纤纤。天涯客子年年。毕竟是侬多恨，如何错怨啼鹃。","dynasty":"清代","title":"清平乐其一"}
{"author":"程颂万","content":"绿阴如网。人远垂杨岸。小艇渔娃低弄桨。也被东风吹懒。啼鹃送却残春。冷鸥偷笑行人。魂向夕阳销尽，淡烟流水孤村。","dynasty":"清代","title":"清平乐其二"}
{"author":"程颂万","content":"甚一片、愁烟梦雨。刚送春归，又催人去。鸥外帆孤，东风吹泪坠南浦。画廊携手，是那日销魂处。茜雪尚吹香，忍负了、娇红庭宇。延伫。怅柳边初月，又上一痕眉妩。当初见惯，只道是、寻常歌舞。念别来、叶叶春衣，已减了、香尘非故。恁短烛低篷，独自拥衾愁语。","dynasty":"清代","title":"长亭怨慢"}
{"author":"程颂万","content":"潇湘江水腻于油。是人愁。是侬愁。侬若愁时，江水不分流。料得天边今夜月，照江上，冷鸳鸯，双白头。白头白头情未休。花一楼。月一楼。梦也梦也梦不到，谁怨灵修。只恨东风，吹远木兰舟。那日湘纹帘影瞥，分一剪，眼中波，各自秋。","dynasty":"清代","title":"江城梅花引"}
{"author":"程颂万","content":"忍飘蓬、少年才思，吟边无限僝僽。江湖梦冷樊川鬓，一味阻风中酒。君认否。认镜里秋眉，越比春前瘦。残灯话旧。有腻唾殷红，残醪晕碧，题恨遍襟袖。桐徽寂，冷月暗笼虚牖。小华笺拂痕绉。灵荃万古伤心泪，休种绮窗红豆。空画就。怕侧帽词场，消黯成髯叟。相携醉友。数笛外蘋洲，箫边白石，烟景更谁偶。","dynasty":"清代","title":"摸鱼儿自题填词小照"}
{"author":"程颂万","content":"荒湾暝色，倏吟魂飘坠，枫林凄紧。几度鞭丝兰若晚，侧帽共探秋兴。鹤外琴孤，蛩边灯瘦，谁与吟肩并。诗坟鬼唱，宵阑白月无影。回忆共砚涵斋剪灯题句，镜里窥青鬓。楚畹灵修空眷汝，底事枉人悲愤。处士经庐，元儒谥碣，黯淡松楸径。凄凉挂剑，不堪欢梦重省。","dynasty":"清代","title":"百字令舟过德山，访亡友徐瑞屏墓不获，怆然倚声"}
{"author":"程颂万","content":"湘江好，城郭带江斜。官柳渡头朝系马，估帆堤畔晚归鸦。水上有人家。","dynasty":"清代","title":"江南好篷窗晨起，展诗孙舍人潇湘清晓册子，爰拟其意，广为十阕。兼述土风，亦竹枝遗讽也其一"}
{"author":"程颂万","content":"湘江好，楼阁隐高层。白入空江三里雾，红摇半夜一痕灯。独客画阑凭。","dynasty":"清代","title":"江南好其二"}
{"author":"程颂万","content":"湘江好，洲渚暮潮中。打桨又添三尺浪，归帆时送一声钟。烟雨太溟蒙。","dynasty":"清代","title":"江南好其三"}
{"author":"程颂万","content":"湘江好，山水最清明。晓起渔家贪晒网，夜凉歌舫学弹筝。人去远峰青。","dynasty":"清代","title":"江南好其四"}
{"author":"程颂万","content":"湘江好，浮黛是君山。种偏灵妃新泪竹，画成湘女小眉弯。空翠有无间。","dynasty":"清代","title":"江南好其五"}
{"author":"程颂万","content":"湘江好，竞渡有龙舟。远见旌旗摇隔岸，近闻箫鼓沸中流。淘尽暮江愁。","dynasty":"清代","title":"江南好其六"}
{"author":"程颂万","content":"湘江好，帆树岸边齐。鸥影白迷天外路，鹃魂红过夕阳西。春涨乍平堤。","dynasty":"清代","title":"江南好其七"}
{"author":"程颂万","content":"湘江好，士女踏青期。宫样鞋帮还却步，苏州风景学裁衣。娇胜若耶溪。","dynasty":"清代","title":"江南好其八"}
{"author":"程颂万","content":"湘江好，风景最宜春。鱼买江村低论价，酒沽山店薄能醺。处处子规啼。","dynasty":"清代","title":"江南好其九"}
{"author":"程颂万","content":"湘江好，风景最宜秋。潮落千帆争树出，江清双鸟向人愁。沉醉洞庭舟。","dynasty":"清代","title":"江南好其十"}
{"author":"程颂万","content":"孔雀庵旁，想那日帘栊，梦痕如水。腕低钏重，香扶墨瘦，画出愁边滋味。秦淮那畔，已断了、画楼人倚，声声坠玉。怕暗里、芳魂敲碎。酒边坐暝王郎，吟笺低拂，鬓丝憔悴。寄愁纫畹，单寒倚袖，怎奈月明花脆。南朝梦破，空剩得、美人才子，香缣零落，渍伤心粉泪。","dynasty":"清代","title":"月边娇题马湘兰疏竹幽兰图"}
{"author":"程颂万","content":"夕阳红透阑干角。春人小立罗衫薄。双脸映池波。别来僝僽多。柳丝晴一剪。困得纤腰软。低掐小桃红。玉钗帘底风。","dynasty":"清代","title":"菩萨蛮其一"}
{"author":"程颂万","content":"落红堆上罗衣雪。空庭花气如人白。昨夜小阑干。鹦哥都说寒。蛛丝帘外罥。知了回文篆。侬自怨东风。东风也怨侬。","dynasty":"清代","title":"菩萨蛮其二"}
{"author":"程颂万","content":"画阑干外丝丝雨。落花赚得人无主。帘底二分春。春愁占一分。银筝楼下语。恻恻鸳鸯柱。恩怨不分明。卿卿无那情。","dynasty":"清代","title":"菩萨蛮其三"}
{"author":"程颂万","content":"芙蓉衫子湘裙衩。帘栊一碧人如画。未上小红楼。眼波先逗愁。斜阳江岸别。染出销魂色。此夕梦寻伊。桐阴月上时。","dynasty":"清代","title":"菩萨蛮其四"}
{"author":"程颂万","content":"三妹清溪，美人占住江南地。六郎才思。泪洒相思字。柳七张三，一种香词腻。人儿媚。翠帘如水。朱十销魂未。","dynasty":"清代","title":"点绛唇题朱竹仙三三小影"}
{"author":"程颂万","content":"脉脉青春懒上楼。纤纤凉月未成钩。蒙蒙往事怕回头。梦无由。拼得红灯一夜愁。","dynasty":"清代","title":"阑干万里心"}
{"author":"程颂万","content":"记蛮江路窄，瘴国天低，四月来时。斗大山城里，尽狂奴年少，击剑谈诗。昨宵月明如水，菊影浸疏篱。但绣虎词雄，屠鲸气黯，惟有君知。休辞。须痛饮，算莽莽乾坤，几个须眉。揾遍英雄泪，有红巾翠袖，自写乌丝。夜郎古西南驿，归梦去何之。听画角吹残，商飙猝起群马嘶。","dynasty":"清代","title":"忆旧游赠赵仲韬"}
{"author":"程颂万","content":"乍来时，一帘斜月黄昏。记取小语衣边，分赠与啼痕。欲倩灵蛛写怨，怕蛛丝太弱，不织回文。怪烛偏阑转，忽携黯省，各自含颦。一团赪玉，明妆照水，天为谁春。惜别帘笼，空自有、翠鹦凄语，分付愁人。迢迢瘴岭，只梦中、曾见朝云。问甚日，向灯前拥髻，拭伊粉泪，沾湿罗巾。","dynasty":"清代","title":"湘春夜月竹仙武陵寓书，谓素缘词债，当有偿矣。谱此以践夏初之约"}
{"author":"程颂万","content":"媚脸藏春，烟眉锁恨，料得晚妆初卸。阑边月子正弯弯，记年时、凭肩清话。帘钩写挂。被风揭、画罗裙衩。昵人前，只鸦鬟未整，钗儿溜也。怜今夜。旅客蛮江，飞梦红楼罅。知卿拥髻不成眠，掩双扉、漏阑灯灺。伴伊兰麝。定添个、影儿如画。蓦惊回，又是晓钟敲乍。","dynasty":"清代","title":"西子妆月夜怀玉清仙馆"}
{"author":"程颂万","content":"扶病帘初揭，残熏被半温。调鹦淡伫却回身。不分紫藤花下别开门。烟视移罗荐，云鬟腻枕痕。褪红衫子蹙罗裙。第一销魂时候月黄昏。","dynasty":"清代","title":"南歌子其一"}
{"author":"程颂万","content":"花影窥帘碎，芳魂入镜招。红楼西角蛎墙高。个是三生银汉路迢迢。肺病香熏少，肠回酒未消。新裙百蝶绣红绡。记剔银灯亲检折枝描。","dynasty":"清代","title":"南歌子其二"}
{"author":"程颂万","content":"一寸眉情，看逗入菱妆，春瘦多少。晕碧苔廊，满径履痕将老。楼外细雨飘愁，伴绣被、那知魂销。恨闰春、不闰兰夜，迟我背灯词稿。茜窗慵觅余寒，唾剩残茸，口脂香小。待松金钮鼠窥人，响送潜钩恼。回望半咫屏山，早睡煞、狸奴清悄。蓦一回拭枕，一回撩帕，没人知道。","dynasty":"清代","title":"玲珑四犯和易中实鬘天影事词韵"}
{"author":"程颂万","content":"绮梦欺鹃，芳心忏蝶，夜来无数残红。恨纻衣频剪，小院人空。燕子归来相唁，香魂断、嫁与东风。愁无据、狸奴未省，暗蹴鞋弓。匆匆。昨宵私饯，乍撇了红楼，恩淡愁浓。祝明年再见，私语哝哝。阑角夕阳痕腻，青苔褥、暖衬蒙茸。恹恹思、蓦禁风刬，卷上郎骢。","dynasty":"清代","title":"凤凰台上忆吹箫落红怨"}
{"author":"程颂万","content":"帘前几个伤春燕。悄立落红庭院。花外春愁不见。只共烟丝剪。倩魂吹落桃花片。枝上嫩莺犹啭。编得荑篮侧面。识个人心眼。","dynasty":"清代","title":"桃源忆故人"}
{"author":"程颂万","content":"西风吹醒繁华梦，斜阳冶游人到。药砌庭荒，苔纹井废，一片残杨衰草。红桥断了。便桃叶桃根，嫩红都老。十四楼空，挂来眉样月痕小。当年兴废故迹，问南朝旧梦，莺燕俱恼。拾翠郊原，停红水榭，付与荒烟落照。丁帘路杳。甚烟水无情，凭阑远眺。暝色伤心，乱鸦归树杪。","dynasty":"清代","title":"台城路秦淮和友人作"}
{"author":"程颂万","content":"帘幕晚如烟。今夜西南月下弦。别是黄昏深院宇，恹恹。惆怅销魂各一天。小字写娟娟。砑损缭绫半幅笺。豆蔻十三楼十二，翩翩。醉向花前唤小怜。","dynasty":"清代","title":"南乡子"}
{"author":"程颂万","content":"两重楼柱相思木。两头月子西南屋。冰透镂金鞋。夜深来不来。中庭风露冷。乍逼帘衣紧。低放剪刀声。知卿无那情。","dynasty":"清代","title":"菩萨蛮其一"}
{"author":"程颂万","content":"屏山宛转帘栊窄。绣花爱绣双鸂鵣。今夜不分床。怜人是乍凉。罗衫衫袖薄。贪凭阑干角。花冷未宜眠。楼头月下弦。","dynasty":"清代","title":"菩萨蛮其二"}
{"author":"程颂万","content":"紫绡衫子青裙褶。月明花影伤心白。私倚小楼前。雁声寒一天。三更更漏急。刬袜阶前立。泪海一身藏。妨身变海棠。","dynasty":"清代","title":"菩萨蛮其三"}
{"author":"程颂万","content":"芙蓉楼上西风冷。银河乍隔人双影。香近珠魂销。夜深曾渡桥。画来知不似。写个人人字。钗影一行行。两边金凤凰。","dynasty":"清代","title":"菩萨蛮其四"}
{"author":"程颂万","content":"眉愁堆满菱花镜。有个人扶病。小步下回廊，一缕香魂，冷到香苔径。西楼凉月无人凭。剩有梨花影。衫薄耐微酲，低问阑干，可似前宵冷。","dynasty":"清代","title":"醉花阴"}
{"author":"程颂万","content":"浅啼浓笑。碧玉年华小。昨夜梦中曾见了。今日相思颠倒。飘零远徼风烟。蛮花不受人怜。自笑少年书记，真成薄幸樊川。","dynasty":"清代","title":"清平乐"}
{"author":"程颂万","content":"月明如水筛寒竹。悄自倚，阑干曲。一阵风来香断续。几时重见，双鬟茉莉，帘外人新浴。五更清泪抛红烛。梦回依旧空床宿。锦瑟似人人似玉。料伊今夜，枕函钗坠，梦掩屏山六。","dynasty":"清代","title":"青玉案"}
{"author":"程颂万","content":"五月已如秋。蛮天酿客愁。又潇潇、雨上帘钩。梦醒三更闻画角，知此夕，客边州。别泪渍衾裯。浓香一半留。记画眉、人在西楼。肠断猛峒江上水，偏又是，向东流。","dynasty":"清代","title":"唐多令"}
{"author":"程颂万","content":"认蛮天月子太无聊，今宵又窥侬。蓦廊回烛转，沉思露笛，咽响霜钟。褪了夹纱衫子，加上薄棉重。竹影摇窗罅，旅梦惺忪。边楚雁行难度，是乱山千叠，阑住西风。鉴素娥赪玉，塘水浸芙蓉。并阑干、黯寻棋局，剩三秋、蛮语慰飘蓬。须寻醉，愁丝罥住，莫挂帘栊。","dynasty":"清代","title":"八声甘州中秋前三夕听秋榭望月，同马君孝鞠"}
{"author":"程颂万","content":"江山瘦了才人骨，扶鞍未妨娇马。响屟埋鸳，遗邱引虎，空怆吴宫残霸。东风许借。拓花外鸥天，柳边鸳社。四百琵琶，酒阑愁向曲中写。东吴年少俊侣，算迦陵竹垞，同峙三雅。老却西风，苏台仕女，闲剩纤腰一把。座中听者。怕此夕箫声，两头吹哑。断梦蛮江，隔帘寻旧话。","dynasty":"清代","title":"齐天乐"}
{"author":"程颂万","content":"黄茅瘴里，恁西风吹醒，愁人两个。回首少年轻侠事，君亦词场无那。霜急呼鹰，林昏射虎，壮志惊相左。万山围梦，吟魂都被愁锁。剧怜沦落天涯，昵伊红袖，便赋风怀可。月也似花花似玉，梦也与花同卧。寻到鸳边，招来鸥外，空忆卿卿我。比红儿曲，墨痕香印重涴。","dynasty":"清代","title":"百字令孝鞠属撰姬人淡芗墓志，酒边凄语，辄用泫然。爰赠以词，当小青秋坟之唱"}
{"author":"程颂万","content":"画栏直。逗出颦红怨碧。斜阳外、低闪灵旗，还带西风断魂色。愁心裹瘴国。初识。花应笑客。伶俜影、扶下素帏，抱月飘烟不盈尺。弓鞋黯行迹。悄拂水欹裳，借槛铺席。流萤饱掠花阴食。只烛颤凉蕊，网分斜幔，秋魂飞过树外驿。又归断桥北。凄恻。暗尘积。共倦客蛮天，香色都寂。凄凄冷冷清清极。剩树杪蝉语，乍闻箫笛。花灵肯首，似感我，泪暗滴。","dynasty":"清代","title":"兰陵王"}
{"author":"程颂万","content":"隔帘纱、画栏疏柳，层层都是空绿。一分屋绕三分水，更带二分修竹。鸥未浴。记散发人来，帘卷朝初沐。王家画幅。问三泖渔庄，五湖蟹舍，何似此中屋。杭州守，记撤宫莲双烛。西湖又占清福。茶瓯药裹容清课，日日临流濯足。莺去谷。好买个溪山，添个人如玉。携儿唤仆。便拄杖林边，题诗石上，看画远山麓。","dynasty":"清代","title":"买陂塘张小帆郡守属余颜其室曰渊静居，因出观叔宪张君绘图一帧，奉题"}
{"author":"程颂万","content":"风斜雨小。自卷疏帘悄。满地绿苔慵不扫。墙角一枝红蓼。秋魂瘦到黄昏。药罅经卷相温。不似去年今日，有人低映中门。","dynasty":"清代","title":"清平乐"}
{"author":"程颂万","content":"菊学人慵，花欺黛褪，洗妆无力。瘦减春娇，曾窥镜中碧。丝丝断柳，浑不似、弓弯颜色。私忆。勾住病魂，断东风消息。小鸾砚侧。颦役西风，春余恨轻别。阿郎替画，画个初三月。黛语酒边飞到，恐有雁儿知得。莫损他蛾翠，今夜月明霜白。","dynasty":"清代","title":"惜红衣秋眉"}
{"author":"程颂万","content":"曲曲闲房，笑人只有梁间燕。燕子窥见。空使人寻遍。步履声微，似隔银河远。门偷掩。知他那畔。逗响双金钏。","dynasty":"清代","title":"点绛唇戏咏迷藏"}
{"author":"程颂万","content":"横塘双桨掠秋苹。荡愁根。剪愁根。艇子归来，阑角认灯痕。贪筑小楼临水住，多分月，有时香，都到门。闭门香篆懒重熏。月黯魂。花黯颦。被也被也恋不得，空惜余温。记取折枝花样画罗裙。记取裙边书小字，诗瘦也，比侬家，瘦几分。","dynasty":"清代","title":"江城梅花引"}
{"author":"程颂万","content":"望望梁山古戍，迟迟浦口归舟。便无风浪也堪愁。况是舳舻烟走。际海秋添鼓角，横江影接钟楼。东南何日定潮头。正盼一帆悬后。","dynasty":"清代","title":"西江月风正帆悬，仿洪谷子"}
{"author":"程颂万","content":"刘蜕遗编重。瞰名园、苍松紫桧，下留文冢。鸾鹤青冥怀倦羽，后劫诗魔相共。怕岑寂、夜台吟讽。骏骨黄金空自感，远郊寒、且把穷来送。君在世，等无用。浮生天地都如梦。好招他、墨魂千点，墓门低拥。已是葬花时节了，风雨更寻诗垄。呼李杜、来为翁仲。似瘗衣冠梅岭雪，趁月明、有客骑么凤。歌与泣，幻愁种。","dynasty":"清代","title":"金缕曲其二"}
{"author":"程颂万","content":"叉手信江介，诗境险还开。斩齐江树如沐，铁槛琐葳嵬。绮毂香尘平砥，洞户晶球连昼，歌吹似人来。坡老饮既竭，东海涨黄埃。宿罗胸，山起面，暂停杯。分携一舸天远，争道故园莱。电掣驷蹄茸罽，风眯层窗花眼，归去认楼台。良会耿如昨，今别夐徘徊。","dynasty":"清代","title":"水调歌头其五十日偕印伯还武昌，病山、迟父步送渡口，循览夷场。五叠辛韵"}
{"author":"程颂万","content":"醉倚东风不点头。六分春色一分休。花中占断得风流。一样金盘五千面，十三弦里一时愁。近无书信更堪忧。","dynasty":"清代","title":"浣溪纱其八"}
{"author":"程颂万","content":"去去歌楼咽粉尘。铜街消息冷于春。旧窗眉月旧时人。闲验袖罗消酒晕，记从舟上见花身。人间活处可忘秦。","dynasty":"清代","title":"浣溪纱其三题吴梦舟凤鸣集"}
{"author":"程颂万","content":"菊后梅前见一枝。聪明真个比红儿。疑郎设想三生语，坐我慵妆两小时。呼桂姊，趁兰姨。东风信息小乔知。高花冷眼红楼角，谁更微之与牧之。","dynasty":"清代","title":"鹧鸪天其二"}
{"author":"程颂万","content":"画阑干外丝丝雨。落花赚得人无主。帘底二分春。春愁占一分。银筝楼下语。恻恻鸳鸯柱。恩怨不分明。卿卿无那情。","dynasty":"清代","title":"菩萨蛮其三"}
{"author":"程颂万","content":"紫绡衫子青裙褶。月明花影伤心白。私倚小楼前。雁声寒一天。三更更漏急。刬袜阶前立。泪海一身藏。妨身变海棠。","dynasty":"清代","title":"菩萨蛮其三"}
{"author":"程颂万","content":"妆余易懒，向小窗书字。戏学簪花恁妍媚。乍箫边风悄，镜背鸾低，才一笑、又转碧纱幮里。夜来人未醉，烛泪偷零，偏管人间别离事。烧了博山香，小雪才过，浑不道、夜寒如此。怅鬓影、樊川半凋零，问甚日重逢，曲屏山底。","dynasty":"清代","title":"洞仙歌其三"}
{"author":"程颂万","content":"晓起房栊，丝魂又随春去。茜窗边、蝶衣慵补。掩啼妆，回慢脸，芳心低诉。觅香巢，只在画帘深处。舞红一架，狂心都变张绪。蠹笺间、写他蛮素。甚残阳，犹恋着，最高花树。泣东风，蓦和鹃语。","dynasty":"清代","title":"粉蝶儿见雨中桃花作"}
{"author":"程颂万","content":"别酒芳襟半已阑。怕将消息问阑干。旧时朱户恁衣单。依约藏鸦杨柳径，软荑浓翠不胜攀。一春花月几曾闲。","dynasty":"清代","title":"浣溪纱其四"}
{"author":"程颂万","content":"更待黄昏对酒楼。依依春草水分流。虫丝吹落挂帘钩。一夜思量十年梦，万般人事五更头。也称春色是悠悠。","dynasty":"清代","title":"浣溪纱其五"}
{"author":"程颂万","content":"正愁人、愁丝未浣，织成帘外愁雨。灯残酒醒香楼窄，撩乱鬓丝盈缕。梯小步。指阑角梨花，冷白蒙蒙处。痴魂暂伫。怪红透蕉心，绿黏苔发，蓦地与春遇。封姨好，款款替侬拴住。画檐飘断离绪。雏鸾院落中门底，宛隔一层香雾。天又曙。漫揾遍慵衾，数遍残更鼓。繁声正苦。怕燕子归来，梁间语涩，昨夜怎交付。","dynasty":"清代","title":"买陂塘听雨"}
{"author":"程颂万","content":"腻粉吹香，红阑隔水，柳阴人系双桡。那不销魂，秋来瘦损潘腰。障娇团扇相思字，小银钩、浅画低描。亸珠翘。廿四桥头，月冷琼箫。荷花生日相逢地，怪冷吟诗涩，曾乞花饶。泪泻银河，三生恨碧迢迢。人天剩有青衫泣，病鸳彩翼先凋。到今朝。憔悴西风，刻骨香桃。","dynasty":"清代","title":"高阳台篷窗客话，有感小长芦钓师咏吴江叶元礼事，用绛趺山馆韵"}
{"author":"程颂万","content":"一舸催人两鬓霜。旧有渔庄。新有书堂。白头情话感词场。心似秋娘。人似冬郎。画中烟雨散归装。老米缥缃。小米收藏。扫晴明日过江乡。红看斜阳。绿看垂杨。","dynasty":"清代","title":"一剪梅烟雨归庄，法米南宫"}
{"author":"程颂万","content":"仿佛乔家姊妹。仿佛谢家才地。生小忒聪明。误双卿。记得枇杷花下。记得郎来系马。记得卷帘钩。替梳头。","dynasty":"清代","title":"昭君怨其三"}
{"author":"程颂万","content":"清明寒食愁中了。渐觉春风少。小莺遮莫咒春风。难得一春将息病愁中。幽阶过雨鸳痕在。钿约因谁改。不提前事不关愁。只恨夕阳如水背花流。","dynasty":"清代","title":"虞美人"}
{"author":"程颂万","content":"万婵娟鼻。吐纳乾坤气。山色与人节古意。香海雪天花地。仙翁走过溪桥。满身云叶风飘。手捻一枝相讯，江南可挂诗瓢。","dynasty":"清代","title":"清平乐梅花高士，仿吴仲圭"}
{"author":"程颂万","content":"纤影傍妆台，滴粉调新水。嫩护玉葱芽，弹落银筝泪。娇小十三年，不解愁滋味。昨夜小阑花，掐破葱痕细。","dynasty":"清代","title":"生查子其四指甲"}
{"author":"程颂万","content":"好风傥借低枝便。此身愿作君家燕。飞燕在昭阳。春风引梦长。不知何处恨。已带伤春病。娇甚却成愁。空帘且梦游。","dynasty":"清代","title":"菩萨蛮其九"}
{"author":"程颂万","content":"萝窗映雪。趁淡煤迅扫，天色都活。屈攫交枝，斜上旁行，无人肯为侬折。江城漫赌先春艳，怕笛里、惊魂犹怯。傍烟山、冷替罗浮，待唤梦仙骑蝶。亲拂黄筌院本，翠禽并宿晚，空径苔节。墨晕冬心，波阔黄昏，黯寄莺坊留别。槎丫不惯春风管，惯爱好、一生清绝。誓再生、莫画飘零，愿蘸指头书血。","dynasty":"清代","title":"疏影子申自海上画梅，题词见寄，和韵"}
{"author":"程颂万","content":"凤臆龙头内里妆。当时大小认排行。手制酉春臣滉字，建中臧。为数唐家公案在，销魂不独马嵬香。留得人间双暖玉，鬻沧桑。","dynasty":"清代","title":"摊破浣溪纱其三"}
{"author":"程颂万","content":"曳长江、海不回头，万木向空悬。只僧边磬冷，鸟边旗矗，塔上诗镌。横览南徐北固，一叶渺吞天。足底鼋鼍泣，日黯重渊。拍遍阑干无恙，尽门开半壁，戍鼓楼船。叹六龙去后，碧血照鲸川。数第一、功名何在，响天风、吹顶发三千。沉吟久，坠岩星斗，应待焦先。","dynasty":"清代","title":"八声甘州题焦山吸江阁"}
{"author":"程颂万","content":"愁眉敛尽无人见。牙板数敲珠一串。新声难逐管弦愁，无肠更为新声断。新愁长向东风乱。莫到落花飞似霰。人生何处似尊前，记得玉真初见面。","dynasty":"清代","title":"玉楼春其八"}
{"author":"程颂万","content":"掩抑鹍弦弹楚调，旧人新月温存。者回飞絮到萍根。桃花新换劫，何处问仙源。彩笔至今悭秀句，非干赋别消魂。柔乡万一有乾坤。总饶金铸泪，莫遣麝成尘。","dynasty":"清代","title":"临江仙其八"}
{"author":"程颂万","content":"夜深踏遍珠帘影，六扇窗斜。一剪灯斜。记得红楼是那家。玉阑干畔花枝冷，花似人耶。人似花耶。只隔蒙蒙一面纱。","dynasty":"清代","title":"罗敷媚"}
{"author":"程颂万","content":"晓起房栊，丝魂又随春去。茜窗边、蝶衣慵补。掩啼妆，回慢脸，芳心低诉。觅香巢，只在画帘深处。舞红一架，狂心都变张绪。蠹笺间、写他蛮素。甚残阳，犹恋着，最高花树。泣东风，蓦和鹃语。","dynasty":"清代","title":"粉蝶儿见雨中桃花作"}
{"author":"程颂万","content":"跌宕程郎，其七如云，有笔如花。正天中节后，命俦啸侣，幽亭一角，在水之涯。四面荷香，双拳鹭小，已到江湖深处家。蹲蹲舞，乍回头记我，二十年华。旗亭惯听琵琶。问坠句何人护碧纱。只而今落拓，臣狂谁及，识君慷慨，有酒何嗟。雨过天苏，风来月醒，树杪遥山露髻丫。凭阑望，怅芦花人远，扇影秋斜。","dynasty":"清代","title":"沁园春子大二十初度，同人会饮三雅亭，叠前韵其二何维朴"}
{"author":"程颂万","content":"舣湘舟。春寒偏酿春愁。又饧箫、数声吹哑，湿云低压红楼。浪三篙、还停翠缆，帘一角、乍卷银钩。锅惯销金，壶须买玉，几番拼典鹔鹴裘。卿何事，不将春水，藏住两闲鸥。浑只怪、旧游如梦，旧梦如沤。指东阑、梨花开也，断魂人在瀛洲。俏红鸳、瘦还禁雨，淡黄柳、病欲惊秋。皂帽仓皇，青衫老大，等闲休负酒平瓯。问海上、归来燕子，已有定巢。还共祝，月移三影，水断双流。","dynasty":"清代","title":"多丽瀛洲雨集连句"}
{"author":"程颂万","content":"剑外何如，人烟鸟道穷相附。重重栈树。穿近天低处。关有谁当，十万争豺虎。中原阻。髻云堆户。那便鹃啼曙。","dynasty":"清代","title":"点绛唇曲栈寒云，法郭河阳"}
{"author":"程颂万","content":"柳浪渡江分，岸迥天如网。两点金焦似髻明，几辈桃根桨。花月苦争晴，好趁闲官舫。若个洲边白鹭心，看煞人来往。","dynasty":"清代","title":"卜算子春江待渡，学李营邱"}
{"author":"程颂万","content":"台城树色斜阳暝，残钟隔林催到。罨碧旧山门，黯楞轩孤窈。古苔萦绣葆。指江令、断碑无帽。翠墨装题，红泥小印，认沧桑稿。燕市触悲歌，丝丝鬓，迥忆王郎同调。赚破嫩寒天，是红箫声拗。背吟秋易老。恁词客、霜台焚草。海门月、今夜从君，趁骑龙烟岛。","dynasty":"清代","title":"徵招再题王幼霞侍御秋窗忆远图。图为况夔笙舍人客江南作，并装金陵栖霞寺残碑二段"}
{"author":"程颂万","content":"才子诗成定可怜。能言青鸟罢衔笺。深知身在情长在，可得潸然是偶然。歌婉转，月婵娟。遥将红泪洒穷泉。相思只傍花边立，自古多情损少年。","dynasty":"清代","title":"鹧鸪天题张雨珊年丈湘弦离恨谱，集句"}
{"author":"程颂万","content":"低摇扇子，笑拈花朵，半窥帘户。空庭怯花落，况黄昏微雨。六曲屏山遮翠雾。便思量、也无情绪。双双白蝴蝶，向花间飞去。","dynasty":"清代","title":"忆少年"}
{"author":"程颂万","content":"一丛寒玉。又一重溪影，照来都绿。石径弯环，僧梦微凉，好个翠阴如幄。小阑干外秋痕瘦，画不出、折枝横幅。有美人、亸袖频来，念取天寒人独。昨夜雨凉新过。四围山气净，石发初沐。露洗琴床，烟幕筠帘，病损半篱残菊。林疏不度斜阳影，待石上、安排棋局。怅客中、鬓发萧疏，转忆故园林麓。","dynasty":"清代","title":"绿意乾明寺梦绿亭"}
{"author":"程颂万","content":"扶病帘初揭，残熏被半温。调鹦淡伫却回身。不分紫藤花下别开门。烟视移罗荐，云鬟腻枕痕。褪红衫子蹙罗裙。第一销魂时候月黄昏。","dynasty":"清代","title":"南歌子其一"}
{"author":"程颂万","content":"两三花、一般娇姹，惹他风雨无赖。梦回只在红楼角，一片冷云低碍。春似海。却不道春边，总是愁先在。相逢定悔。便神女生涯，非关梦里，梦也可能再。春宵短，一点一更偿债。千金寸烛难买。相思别后知何益，枉自手搓裙带。春缆解。怕回首阑干，已隔湘云外。苍波杳霭。任老尽芙蓉，搴芳人去，谁共涉江采。","dynasty":"清代","title":"买陂塘其三"}
{"author":"程颂万","content":"碧天如水。月上窗儿人未睡。睡了还休。若是醒来不许愁。手挼裙带。倩影徘徊帘子外。只隔中门。各自销魂到夜分。","dynasty":"清代","title":"减字木兰花"}
{"author":"程颂万","content":"江南忆，最忆是青溪。柳色断桥双燕子，杏花春水小船儿。三月踏青时。","dynasty":"清代","title":"望江南竹仙有江关之思，因赋八阕，以广其意其一"}
{"author":"程颂万","content":"处处寻芳有折痕。西邻年少问东邻。缘花不免却知闻。只合双飞便双死，那堪无旧又无人。绣屏斜立正销魂。","dynasty":"清代","title":"浣溪纱其七"}
{"author":"程颂万","content":"玉京尘老见伊行。琼驾碾湖光。杯在意难忘。道是处、寻君睡乡。津桥有帝，湖山赚我，仆仆几斜阳。轩好耐秋藏。且伴尔、清齐太常。","dynasty":"清代","title":"太常引太常仙蝶降陈仁先湖庄之好秋轩，为图属题"}
{"author":"程颂万","content":"江南忆，最忆是红桥。水榭四围阑六曲，晴波一折柳千条。明月夜吹箫。","dynasty":"清代","title":"望江南其三"}
{"author":"程颂万","content":"生梦无鸥管。还又滞、楚江一片云乱。红楼此夜，灯花半晕，绣衾慵暖。凄凄冷冷谁伴。只靓影、屏中悄换。怪那回、不省销魂，于今变作离苑。当时镜语飞眉，阑痕掏指，幽恨稀见。天涯未远，天涯只在，曲廊深院。湘波送到江断。可还送、春边泪眼。怕归帆、迟了秋潮，疏棂恨晚。","dynasty":"清代","title":"宴清都舟夜，用庐蒲江韵"}
{"author":"程颂万","content":"才人词赋飘零尽，花外莺天。萍外鸥天。悟透人间一种禅。三生空忆眉边妩，花倩人怜。人倩花怜。肠断今宵第四弦。","dynasty":"清代","title":"罗敷媚其二"}
{"author":"程颂万","content":"更待黄昏对酒楼。依依春草水分流。虫丝吹落挂帘钩。一夜思量十年梦，万般人事五更头。也称春色是悠悠。","dynasty":"清代","title":"浣溪纱其五"}
{"author":"程颂万","content":"独向长空背雁行。九衢尘里免劳生。朦胧犹认管弦声。女伎还闻名小小，与奴方便寄卿卿。春来触动故乡情。","dynasty":"清代","title":"浣溪纱其十四"}
{"author":"程颂万","content":"玉苗条，僛春敛萼，涎香腻添晕。浅簪笼鬓。擘素瓣泉温，移烛低认。翠眉暗蹙绡缠紧，凌波仙步稳。妒雨过、一天罂色，香严开未准。生涯梦中误蜂黄，拍签密、乍醒湘娥幽恨。寒月晓，梅窗畔，小红羞韵。沙边坐、又移瘦石，谁唤起、真仙低绿鬒。暗对玩、十三行帖，神风归棹引。","dynasty":"清代","title":"花犯其二水仙，和梦窗韵"}
{"author":"程颂万","content":"白苹红萏，怅湘湄人独。一载安排与金屋。者冤红日子，惨黛人儿，销够了、不算书生没福。江南多艳种，倩女今生，魂向情天又相续。一搦小腰肢，风飐蜻蜓，立不稳、画廊双足。有几个、黄昏最撩人，只不忘钗盟，枕函敲玉。","dynasty":"清代","title":"洞仙歌其四"}
{"author":"程颂万","content":"绿鬟堆枕香云拥。半醉腾腾春睡重。休回娇眼断人肠，一片风情无处用。沉沉庭院莺吟弄。正是浴兰时节动。无情花对有情人，倚阑无语伤离凤。","dynasty":"清代","title":"玉楼春其四"}
{"author":"程颂万","content":"榥茁松毛，帘锼竹尾，新年还借杯暖。瘿香晨火添篝，烛泪夕妆界线。儿童爆竹，赚满地、红心攒箭。怕早春、频返楼台，暗共落梅飘散。君去惜、半江浪剪。侬伫忆、汉皋佩缓。废池犹厌言兵，画梁更无燕管。灯期雪妒，谩粉饰、江山平远。料海尘、愁宴宵阑，冷睨旧人筝雁。","dynasty":"清代","title":"东风第一枝壬子中春，晤子申汉上，别之沪渎，以词见寄。改岁检录，赓韵寄情"}
{"author":"程颂万","content":"四十无憀，且自由君，卧酒吞花。怕词源倒喷，天容如墨，曲肠横决，海更无涯。而我粗疏，共君豪侠，日醉江楼卖酒家。颓云接，指神州一发，那是京华。当筵黯听琵琶。叹世上浮名薄似纱。算饮酒赋诗，年年累汝，读书好色，事事堪嗟。雪白鸥天，闹红鸳舸，捧碧筒杯两髻丫。为君寿，要百年添闰，不放尊斜。","dynasty":"清代","title":"沁园春其一诗孙舍人初度日集三雅亭，赋赠"}
{"author":"程颂万","content":"小姑江上路。暝云低抹，短亭烟树。水驿风来，催送小舟三五。一片罗裙血色，又衬出、斜阳天暮。凝望处。阑干不见，旧时歌侣。廿年梦到江州，怅玉垒云荒，乱鸦迷渡。九派潮声，未抵四弦凄苦。旗影那边城郭，暗簇上、青磷无语。愁欲赋。楼船迸催更鼓。","dynasty":"清代","title":"玉漏迟泊舟九江，寻琵琶亭遗址。黯然有赋"}
{"author":"程颂万","content":"酒阑人并，把银筝微弄。却说歌喉夜来痛。又恹恹裹帕，扶病经旬，全不好、亏得纸鸢相送。枇杷门巷悄，来是空言，去又匆匆两如梦。鸳牒促相携，那日秋娘，还更比、冬郎情重。仅占了、潇湘十分愁，略不似寻常，燕娇莺宠。","dynasty":"清代","title":"洞仙歌其三"}
{"author":"程颂万","content":"金山寺楼。焦山戍楼。青天不锁江流。任来舟去舟。身如寄鸥。心同病鸥。海门已断前头。怕风愁浪愁。","dynasty":"清代","title":"醉太平过润州作"}
{"author":"程颂万","content":"小小亸齐肩，灼灼明如月。耳热那时情，背立樱桃雪。低触枕函声，巧绾连环结。蓦到洗妆初，却入妆台侧。","dynasty":"清代","title":"生查子其二耳环"}
{"author":"程颂万","content":"忆得年时京洛，貂裘夜拥炉红。脆菘肥卜一盘供。玉人慵未唱，樱巷月初笼。少日才名落拓，偷桃窃笑天公。支那菜色画屏中。神州非瘠土，鬼谷岂文穷。","dynasty":"清代","title":"临江仙白菜红萝卜。梅痴作此，令人有馋坡之想，因忆上京情事，牵缀身世，戏为小词"}
{"author":"程颂万","content":"绿遍垂杨远岸。一夜翠痕都减。鸳梦住江南。又春三。三月东风吹瘦。记得别伊时候。罗帐泪偷垂。小鬟知。","dynasty":"清代","title":"昭君怨其一"}
{"author":"程颂万","content":"昨夜风柔。吹醒香愁。凭阑干、忘了回头。亸残红袖，笑蹴莲钩。度水中桥，桥外柳，柳边楼。人间最苦，销魂怨别，别伊时、况是新秋。十分僝僽，一种风流。恨水重重，山叠叠，梦悠悠。","dynasty":"清代","title":"行香子"}
{"author":"程颂万","content":"小簃深坞。香在人双处。晴惯梳风阴避雨。石罅巧将天补。心心浅晕红斑。拳拳磊称青山。只许词仙种玉，不随流水人间。","dynasty":"清代","title":"清平乐画兰石，赠刘宏度续娶"}
{"author":"程颂万","content":"一段柔情春款款，眉边无那闲愁。月明凉爽下西楼。枕函苏蝶梦，屏影并鸳俦。廿四桥边春有约，都归豆蔻梢头。十三年纪擘箜篌。背人肠欲断，不语泪双流。","dynasty":"清代","title":"临江仙"}
{"author":"程颂万","content":"暗还明。小帘飘满诗魂。恰是四角垂罗，低漾烛花昏。一种少年心事，把淡欢浓怨，占住芳春。怕那边阑角，梨花先褪，空剩香存。楼阴窄窄，来香有路，去梦无门。此夕衾窝，定涨了、一池鸳浪，难阁行云。花枝太弱，莫枯他、两地愁根。算便有、那灵蛛结网，也兜不住、天上啼痕。","dynasty":"清代","title":"湘春夜月湘苹馆听雨，和中实，同黄雪舟韵"}
{"author":"程颂万","content":"五月已如秋。蛮天酿客愁。又潇潇、雨上帘钩。梦醒三更闻画角，知此夕，客边州。别泪渍衾裯。浓香一半留。记画眉、人在西楼。肠断猛峒江上水，偏又是，向东流。","dynasty":"清代","title":"唐多令"}
{"author":"程颂万","content":"黄歇浦边，问四洲人在，何者为公。歌镂一时相遇，插帽花红。悬河出口，似倒翻、海上奇峰。正几日、明光献赋，笔端横截长虹。十载蓟云湘月，有狂名道子，子亦闻侬。日边此去万里，愁坠蛟龙。今宵醉耳，倚双鬟、磨墨帘栊。到明日、黑风吹汝，那分南北西东。","dynasty":"清代","title":"汉宫春海上醉赠王梦湘"}
{"author":"程颂万","content":"瘦尽湘烟，丝丝窗外柔魂小。帘栊新放嫩寒偏，冷梦空寻到。冶夕啼妆换了。溅脂痕、缃奁冻晓。小楼醒味，禅榻温黁，赚伊花笑。阑畔东风，酒人飘去愁多少。一分愁是一分春，替写相思照。剩碧苔廊未扫。谩由他、西帘日抱。卢家社燕，冷暖无猜，病怀争道。","dynasty":"清代","title":"烛影摇红其一晨起空斋瓶梅乍拆，横斜有态，孤艳动人。因约同志芰瘦秋香榭，为消寒第十集赋"}
{"author":"程颂万","content":"驮铃唤起。又趁入襜帷，四更天气。沙色笼灯，不辨马蹄痕细。层衾裹梦霜逾重，问宵酲、殢人醒未。乱尘迷辙，晨星几眼，照愁而已。怅晓角、催人卌里。认行行烟树，近滹沱水。雁路微茫，低映关山行李。萧萧自古坚冰渡，剩桥边、荻芦荒垒。数家村店，酒旗斜矗，向空烟里。","dynasty":"清代","title":"疏帘淡月夜发河间，晨过滹沱河"}
{"author":"程颂万","content":"渴损湘虹影。把当年、三闾网得，载群归艇。暮雨朝云劳怅望，谁见巫娥妆靓。但飒飒、灵旗风紧。此夕二妃都睡也，怕吟成、更有痴龙听。卿半醉，我初醒。沧桑急劫休重省。剩相逢、酒徒三五，尚饶清兴。赤县二分春色短，中晚不如初盛。可儿女、英雄厮并。莫便无端成落魄，到天荒、地老无人境。空独自，泪珠迸。","dynasty":"清代","title":"金缕曲其二连句，和木斋韵"}
{"author":"程颂万","content":"别怀惆怅，对小青痴影。瘦骨还如去年病。算隔花人远，花在天涯，天涯路、比似隔花还近。兰舟亲送别，第一难忘，泪湿罗衣两相忍。燕塞梦初回，酒殢香寒，索赠汝、一条孤枕。便绮语、销磨到枯禅，怎偿得伊家，脸情眉韵。","dynasty":"清代","title":"洞仙歌其十"}
{"author":"程颂万","content":"笑人人、一双和你，玉簪花外前度。风流解唱阿蛮曲，袖里凤鞋能贮。堪记取。记阁上眉尖，愁重花无语。苏家二女。怕油辟西陵，洞天别有，能引钿车路。仙乡好，何似柔乡调护。巫峰十二藏汝。未妨携握鬘天上，斩却情丝恨缕。行共雨。搅梦里梨花，替把情天补。衣裳想误。又十八鬟娇，被风吹损，横过鹊桥去。","dynasty":"清代","title":"买陂塘即席和木斋咏小云"}
{"author":"程颂万","content":"痴到无人见处真。有谁真见见花人。为羞花见奈词新。几许浮生能比瘦，宁知抵死要酬颦。云阶月地总前因。","dynasty":"清代","title":"浣溪纱其一题夔笙修梅清课词册"}
{"author":"程颂万","content":"词人例有花边福，禁秋鬓丝如许。泪揾鸾笺，香销凤帕，葳锁斜街深处。狂名累汝。只万里关河，十年词赋。缟夜相思，一痕低挂凤城树。天涯侬去更远，甚西风吹断，霜塞羁羽。叠损桃花，研余麝墨，低黯绮栊愁句。明妆淡伫。仅钿尺寒灯，熨残金缕。警梦骡铃，后朝刚十五。","dynasty":"清代","title":"齐天乐录别"}
{"author":"程颂万","content":"共三年、重阳观海，九层阁上杯明。挽天梯轳转，俨平揖上诗城。强半中原诸老，便樽前忘老，也不胜情。况茫茫，对忆击缶换鹅人。问纵酒、孰为步兵。三清。不梦如醒，诗胆力与天平。得周公瑾笔，姚公绶画，诗案留评。尽教紫萸觞遍，忍潜酹宋稽陵。旧乌纱、不从风落，为风拘管，归去休戴多星。迟又露零。","dynasty":"清代","title":"紫萸香慢己巳九日，华安九层楼登高宴集，用元人姚江村韵，酬主人周梦坡、姚虞琴，兼呈座客"}
{"author":"程颂万","content":"山中人由天。指桃花作历，秦后无年。阅尽前村斜照，后溪炊烟。岩下路，今何船。但往来、东风翩然。怅若有人兮，舷歌乍阕，低抱水云眠。人间世，归来篇。向茅檐曝日，松涧担泉。目断君山何处，二妃婵娟。瓶有酒，琴无弦。吊几番、君臣山川。纵天问能知，知而不言。终不传。","dynasty":"清代","title":"寿楼春其一送王梦湘还武陵"}
{"author":"程颂万","content":"楚眉乍敛。风挂巘碧，回画江馆。绳系乌短。去魂暗掣，烟骚断云幔。溅笺泪满。书破浪草，幽信鱼远。分棹歌婉，夜舻记取，瀛堧判君岸。和阕旧欢夕。绛泪倾珠通舣线。争负素樽，垂灯羞粉面。际未了鹃春，催梦风箭。十年谁见。共鬓抵奁霜，多恨撩乱。几酣吟、怨蕉同展。","dynasty":"清代","title":"绕佛阁其一寄夔笙申江，用清真韵"}
{"author":"程颂万","content":"处处寻芳有折痕。西邻年少问东邻。缘花不免却知闻。只合双飞便双死，那堪无旧又无人。绣屏斜立正销魂。","dynasty":"清代","title":"浣溪纱其七"}
{"author":"程颂万","content":"润安冉冉三门地。从天鬻，文和字。够三年、巧称人意。迎大妇，来偿你。海角相望饶百岁。祝同抱、康强欢喜。要十发千千，发傍汝，闲梳剃。","dynasty":"清代","title":"迎春乐立冬三易居，仍润安里，示芝婵"}
{"author":"程颂万","content":"锁梦帘栊，冥冥一片湘江雨。断肠人去。且为今宵住。雏燕雕梁，似说分携语。凝情处。旧时廊户。一角斜阳路。","dynasty":"清代","title":"点绛唇其一"}
{"author":"程颂万","content":"秋光恰过中分好。杯滟人双照。忽看身堕碧琉璃。一霎虹芒四合捧虞姬。兰回竹笑拚垂手。帐外雄风走。楚台轻泪剪湘妃。那便江东歌舞出重围。","dynasty":"清代","title":"虞美人乙丑九秋，饮集西园，雪伶燕琴演虞姬舞剑剧。竹枝交雨，兰锋眩春，仿佛其度"}
{"author":"程颂万","content":"乍卸了、征帆海色。杨柳青青，天津桥北。潮隐丁沽，租船人语柁楼月。春魂十里，都晕入，脂帘侧。呼酒向秦楼，漫相话、少年京国。消息。算功名未老，尚想楼航戈戟。车轮碾梦，又唤醒、鸡声凉白。倚青天、初过琅邪，又黑水、翻来碣石。且细语骡铃，自数去程来驿。","dynasty":"清代","title":"长亭怨慢天津"}
{"author":"程颂万","content":"花外春愁荡桨回。柳边残梦渡江来。笛声吹醒玉龙哀。隔岸闪灯楼一角，绕堤穿涨树千堆。篷窗浅醉两三杯。","dynasty":"清代","title":"浣溪纱八阙湘江道中二阕其九"}
{"author":"程颂万","content":"谁知闲凭阑干处。惟有绿杨芳草路。楚王台上一神仙，赢得百花无限妒。香车系在谁家树。泪眼倚楼频独语。日斜归去奈何春，满眼游丝兼落絮。","dynasty":"清代","title":"玉楼春再集十阕其一"}
{"author":"程颂万","content":"渡江桃叶橹双枝。酒醒时。暝归迟。望断珠帘，灯影与花期。却怕黄昏多个月，人意懒，素娥知。裙边酒色污全非。妒江晖。冶游稀。拜罢桃花，祠冷剩空帏。憔悴汉南如此树，应为我，号相思。","dynasty":"清代","title":"江城子和复堂韵"}
{"author":"程颂万","content":"秋光恰过中分好。杯滟人双照。忽看身堕碧琉璃。一霎虹芒四合捧虞姬。兰回竹笑拚垂手。帐外雄风走。楚台轻泪剪湘妃。那便江东歌舞出重围。","dynasty":"清代","title":"虞美人乙丑九秋，饮集西园，雪伶燕琴演虞姬舞剑剧。竹枝交雨，兰锋眩春，仿佛其度"}
{"author":"程颂万","content":"钿车过雨，乍柳外莺梭，海尘吹暝。坠欢耐病。怯余寒半臂，缬松斜领。倦勒章台，莫认髡前鬓影。背芳镜。似蝶瘦梦回，花亸愁更。波屿车共凭。甚弱絮柔丝，袅春还定。暮江路迥。算十年载酒，未妨鸥性。那是旗亭，画出斜阳远靓。待归听。度寒山、隔云钟冷。","dynasty":"清代","title":"扫花游花浦滩夕游，和仲可韵"}
{"author":"程颂万","content":"梦魂何处。一夕空江路。欲倩江风吹梦去。又被远山阑住。天边月子纤纤。天涯客子年年。毕竟是侬多恨，如何错怨啼鹃。","dynasty":"清代","title":"清平乐其一"}
{"author":"程颂万","content":"好个江南夜。共呼船、秦淮十里，翠帘齐挂。月在人边花在水，柔橹两支低亚。又摇到、小姑祠下。茉莉香浓双劝酒，笑六朝、暂醉侬醒也。歌舞恨，并陶写。石城又听寒潮打。洗当年、嫩红桃叶，魂无一把。便是小鬟能按曲，吹得玉箫声哑。惹客泪、暗淋罗帕。望望红桥三四转，是李家、楼与丁家榭。替唤到，柳边马。","dynasty":"清代","title":"金缕曲秦淮筝舫，酒滞花迷，黯然销魂。为赋此解"}
{"author":"程颂万","content":"楚峰乍敛。云做暝色，寒逼江馆。沙际篷短。去魂只隔，湘天一层幔。泪笺涨满。空被雁语，催得人远。羁梦宵惋。柁楼犹认，春边别君岸。夕更何处，浦口蒲帆悬雨线。还忆背缸，赪痕匀粉面。又绿破鸥汀，波迅如箭。语君重见。只镜里眉攒，烟恨撩乱。问鹦廊，夜尊谁展。","dynasty":"清代","title":"绕佛阁北征将发，中实、叔由以连句词来，要余往湘真馆，不获改辙，谢之以词。同清真韵"}
{"author":"程颂万","content":"闻雨伤春梦不成。客中谁最有风情。武陵一曲想南征。蜀纸麝煤添笔媚，风帘残烛隔霜清。已携孤剑事离程。","dynasty":"清代","title":"浣溪纱其十一"}
{"author":"程颂万","content":"旧梦红桥已十年。好花时节暮春天。断魂人倚画帘前。柳色眉弯双叶小，二分愁思一分烟。旗亭娇唱昵人怜。","dynasty":"清代","title":"浣溪纱其二"}
{"author":"程颂万","content":"花朝寒食，忽一春过半。剩有春愁最难遣。恁妆台乍起，扶病恹恹，帘子下、埋了落花千片。翠苔空满径，庭院深深，愿学衔花入帘燕。娇重怯香多，浅黛低鬟，只隔着、中门双扇。莫错怨、东风不多情，有信息传来，隔窗金钏。","dynasty":"清代","title":"洞仙歌和友人纪恨三阕其一"}
{"author":"程颂万","content":"夕阳阑角，正花枝低袅。曾共春人倚阑笑。属横塘那畔，双宿鸳鸯，切莫待、翠盖亭亭枯了。珠帘留一般，等得侬来，还怕红楼上灯早。刚是月初三，直恁娇多，画不出、两眉纤小。恨玉漏、宵深渐催人，祝海水添伊，也应嫌少。","dynasty":"清代","title":"洞仙歌其二"}
{"author":"程颂万","content":"妆余易懒，向小窗书字。戏学簪花恁妍媚。乍箫边风悄，镜背鸾低，才一笑、又转碧纱幮里。夜来人未醉，烛泪偷零，偏管人间别离事。烧了博山香，小雪才过，浑不道、夜寒如此。怅鬓影、樊川半凋零，问甚日重逢，曲屏山底。","dynasty":"清代","title":"洞仙歌其三"}
{"author":"程颂万","content":"浦口断虹，湾头归棹，客襟凉意如许。苹香吹上了，一幅销魂句。江郎鬓凋倦旅，漫断阕、拥衾慵赋。暝色凄魂，薄寒支病，无限倦怀苦。遥天髡尽离树。理篷窗旧曲，凄绝筝语。怕吹龙笛晚，喷起前滩雨。汀洲窈窕人何在，怅遗佩、拂尘兰浦。涛雪舞。诗愁被东流卷去。","dynasty":"清代","title":"玲珑四犯篷窗独坐，天末予怀，倚白石腔，用纾离愫"}
{"author":"程颂万","content":"碍歌尘、绮苏半面，隔断一帘香雾。恁六代、琼枝抛散，尚有荡愁烟橹。桥黯欹虹，笛残邀月，剩曲君能谱。乍艳魄、飞入江南，底事丁帘路窄，不容悉驻。琼窗密、凉飔夕罥，撇下棋声都误。黄雨苏州，白波扬子，添画销魂树。蓦飘灯、近晚酒魂，慵趁潮去。故国河山，凭阑揾泪，只许愁人赋。怕几声、吹破兰宵，玉龙哀语。","dynasty":"清代","title":"子夜歌中实见示红桥笛语，谱此继声"}
{"author":"程颂万","content":"昨夜春酲殢海棠。绣屏东畔卸残妆。背人何处捉迷藏。密意鸾笺千万语，销魂雁柱十三行。人间风月转凄凉。","dynasty":"清代","title":"浣溪纱"}
{"author":"程颂万","content":"小胆空房，长眉满镜，画来依约分明。帘栊苦雨，良宵偏做愁声。迟药裹，背兰檠。怕粉绵、兜泪难晴。尽伊思梦，扶头半晌，说也零星。朅来何事干卿。权把屏山六曲，当作愁城。洗娥春困，蝶魂犹颤钗茎。楼絮罥，槛花零。更小桃、啼哑流莺。心事抛针，眼波萦篆，底为珑玲。","dynasty":"清代","title":"夜合花题病起美人画帧"}
{"author":"程颂万","content":"夜明如水。独自和衣睡。漠漠轻寒笼半臂。忆得那人垂泪。关情十二阑干。销魂六曲屏山。刻意伤春伤别，梨花庭院微寒。","dynasty":"清代","title":"清平乐"}
{"author":"程颂万","content":"香雾帘前湿，娇云梦里逢。欢期如梦太惺忪。那更海棠幽怨，独自泣愁红。酒醒黄昏后，人来小院中。夜寒香软薄罗重。记得小鬟低语下帘栊。记得小鬟低语，帘外月如弓。","dynasty":"清代","title":"喝火令"}
{"author":"程颂万","content":"寒云裹住春无缝。冥蒙天地都如梦。六曲小屏山。梨花深夜寒。钿头金雀翠。十幅帘垂地。池上好风吹。落花香满衣。","dynasty":"清代","title":"菩萨蛮"}
{"author":"程颂万","content":"西风吹醒繁华梦，斜阳冶游人到。药砌庭荒，苔纹井废，一片残杨衰草。红桥断了。便桃叶桃根，嫩红都老。十四楼空，挂来眉样月痕小。当年兴废故迹，问南朝旧梦，莺燕俱恼。拾翠郊原，停红水榭，付与荒烟落照。丁帘路杳。甚烟水无情，凭阑远眺。暝色伤心，乱鸦归树杪。","dynasty":"清代","title":"台城路秦淮和友人作"}
{"author":"程颂万","content":"词人例有花边福，禁秋鬓丝如许。泪揾鸾笺，香销凤帕，葳锁斜街深处。狂名累汝。只万里关河，十年词赋。缟夜相思，一痕低挂凤城树。天涯侬去更远，甚西风吹断，霜塞羁羽。叠损桃花，研余麝墨，低黯绮栊愁句。明妆淡伫。仅钿尺寒灯，熨残金缕。警梦骡铃，后朝刚十五。","dynasty":"清代","title":"齐天乐录别"}
{"author":"程颂万","content":"台城树色斜阳暝，残钟隔林催到。罨碧旧山门，黯楞轩孤窈。古苔萦绣葆。指江令、断碑无帽。翠墨装题，红泥小印，认沧桑稿。燕市触悲歌，丝丝鬓，迥忆王郎同调。赚破嫩寒天，是红箫声拗。背吟秋易老。恁词客、霜台焚草。海门月、今夜从君，趁骑龙烟岛。","dynasty":"清代","title":"徵招再题王幼霞侍御秋窗忆远图。图为况夔笙舍人客江南作，并装金陵栖霞寺残碑二段"}
{"author":"程颂万","content":"昨夜西风冷翠楼。梧桐叶落下帘钩。月明凉露五更愁。今夜梦魂何处去，醒来宿酒惯扶头。思量只在画屏幽。","dynasty":"清代","title":"浣溪纱"}
{"author":"程颂万","content":"记那日、画帘深处。双笑双携，背灯无语。霜甃芳兰，红心冷抱蝶魂聚。香钩一捻，偏懒向、苔阶步。并坐尚嫌疏，甚底事、来时便去。凝伫。孤篷日暝，断雁空江愁暮。瘦来眉月，莫瘦了、初三眉妩。怕此后、惨绿衣衫，梦不到、昏黄庭宇。伴冷焰残灯，门外病鸦啼树。","dynasty":"清代","title":"长亭怨慢"}
{"author":"程颂万","content":"朱唇乍启樱桃破。客子魂应堕。尊前休唱背花愁。天末一行新雁过妆楼。银钩小字金泥扇。鬓亸花枝颤。帘钩下却又黄昏。偏是黄昏时候断人魂。","dynasty":"清代","title":"虞美人其三"}
{"author":"程颂万","content":"是谁画、玉骢吟路。一座旗亭，两行烟树。鬓冷枫桥，小红低按钿箫谱。恨悰颦语。都变了，天涯絮。坐暝向莺帘，又掠到、樽边花雨。谁悟。只偷声减字，幻作断肠词侣。斜阳未远，可留在、曲廊朱户。倚玉笛、共向江城，忍偷送、夜潮声去。更圣解桃花，同把梦魂新煮。","dynasty":"清代","title":"长亭怨慢仲修山长出斜阳烟柳卷子，为复堂填词第六图，属题是阕。时予亦将别武昌矣"}
{"author":"程颂万","content":"院浅窗明，墙低户彻。并照微嫌有娇月。庭花乍回髻罥露，瓶荷半堕奁堆雪。两襟同，四更转，困时节。帘畔昵人香正爇。屏畔待人衾方叠。万一冰肌共偎热。当中贴鸳留影在，将明化凤随灯灭。罢欢才，宿酲妥，和衣说。","dynasty":"清代","title":"千秋岁引"}
{"author":"程颂万","content":"天与多情，那堪更与愁心性。愁多转病。人与花同命。回首秦楼，乍隔人天迥。春将暝。阑干做冷。曲曲相思影。","dynasty":"清代","title":"点绛唇其二"}
{"author":"程颂万","content":"柔肠腻。横波细。一眶秋水盈盈泪。盼天边。月儿圆。记得初三，弓样眉尖。纤。纤。千金意。双蛾翠。倾城得似延年妹。病婵娟。最堪怜。孤负莺花，二月春天。恹。恹。","dynasty":"清代","title":"惜分钗"}
{"author":"程颂万","content":"菊学人慵，花欺黛褪，洗妆无力。瘦减春娇，曾窥镜中碧。丝丝断柳，浑不似、弓弯颜色。私忆。勾住病魂，断东风消息。小鸾砚侧。颦役西风，春余恨轻别。阿郎替画，画个初三月。黛语酒边飞到，恐有雁儿知得。莫损他蛾翠，今夜月明霜白。","dynasty":"清代","title":"惜红衣秋眉"}
{"author":"程颂万","content":"可怜人日天涯，年年春梦花前冷。丝丝细雨，愔愔薄雾，草堂芳訉。中酒心情，试灯天气，峭寒偏忍。倩疏帘放了，阑干四面，遮不住梅花影。醉里凭肩悄问。问东风、乍催芳信。十分僝僽，三分成梦，七分成病。燕剪娇黄，苔纹恨碧，个侬香径。掩窗纱六扇，银鹦多事，唤愁人醒。","dynasty":"清代","title":"小楼连苑人日"}
{"author":"程颂万","content":"仿佛乔家姊妹。仿佛谢家才地。生小忒聪明。误双卿。记得枇杷花下。记得郎来系马。记得卷帘钩。替梳头。","dynasty":"清代","title":"昭君怨其三"}
{"author":"程颂万","content":"出帐双蛾涌未扫。羞验春痕，恁被檀郎笑。试黛为郎添窈窕。薄妆只道家常好。湖上裙腰青一道。底事销魂，曾舣楼阴棹。薄命伤心谁写照。小青坟上红心草。","dynasty":"清代","title":"蝶恋花其二"}
{"author":"程颂万","content":"钿蝉金凤皆零落。内人恐要秋衣着。强笑欲风天。身回夜合偏。别中还梦别。彼此名言绝。多病意常违。迟眠人不知。","dynasty":"清代","title":"菩萨蛮其三"}
{"author":"程颂万","content":"酒阑人并，把银筝微弄。却说歌喉夜来痛。又恹恹裹帕，扶病经旬，全不好、亏得纸鸢相送。枇杷门巷悄，来是空言，去又匆匆两如梦。鸳牒促相携，那日秋娘，还更比、冬郎情重。仅占了、潇湘十分愁，略不似寻常，燕娇莺宠。","dynasty":"清代","title":"洞仙歌其三"}
{"author":"程颂万","content":"寂寞闲庭，归来燕子门空掩。烟丝一剪。搭向阑干畔。柳暖花酥，日暖人偏倦。帘初卷。东风太软。吹入桃花片。","dynasty":"清代","title":"点绛唇"}
{"author":"程颂万","content":"终古函关开掩处，那见人间。只有云还。一罅浮天万雪攒。眉山画士图贤七，衣马盘姗。意态萧寒。可信犹龙是等闲。","dynasty":"清代","title":"采桑子七贤度关，仿荆浩"}
{"author":"程颂万","content":"锁梦帘栊，冥冥一片湘江雨。断肠人去。且为今宵住。雏燕雕梁，似说分携语。凝情处。旧时廊户。一角斜阳路。","dynasty":"清代","title":"点绛唇其一"}
{"author":"程颂万","content":"天下小。眼前画本青难了。青难了。峰头抉眦，更无飞鸟。齐烟几点雄风扫。秦碑几字坛封倒。坛封倒。茂陵何事，尚求遗稿。","dynasty":"清代","title":"忆秦娥泰岱烟云，师王右丞"}
{"author":"程颂万","content":"梅花开矣，又唤船归去。家近黄陵庙前路。恁鸳边咒语，鸥外离悰，早难道、百里银河相误。蛾眉谣诼苦，天与多才，更与多情两相妒。艳说合欢枝，蓦到冬来，又变了、断肠花树。有夜夜、离魂到郎边，恨没个牢笼，把伊关住。","dynasty":"清代","title":"洞仙歌其七"}
{"author":"程颂万","content":"钿车过雨，乍柳外莺梭，海尘吹暝。坠欢耐病。怯余寒半臂，缬松斜领。倦勒章台，莫认髡前鬓影。背芳镜。似蝶瘦梦回，花亸愁更。波屿车共凭。甚弱絮柔丝，袅春还定。暮江路迥。算十年载酒，未妨鸥性。那是旗亭，画出斜阳远靓。待归听。度寒山、隔云钟冷。","dynasty":"清代","title":"扫花游花浦滩夕游，和仲可韵"}
{"author":"程颂万","content":"蓦忆湘纯门外柳，灵根移种天涯。东风吹梦不因花。心香商鼎篆，臂钏楚衣纱。林角斜阳悬不住，枉教人恋湘霞。脸红眉翠逗些些。千丝凭越客，一舸是儿家。","dynasty":"清代","title":"临江仙"}
{"author":"程颂万","content":"湖光匝。招人四面钱家塔。钱家塔。乞儿长在，炊云拾叶。穴经开宝年逢八。一砖一卷陁罗压。陁罗压。苦拚长臂，探经出箧。","dynasty":"清代","title":"忆秦娥题仁先雷峰补经图三阕其一"}
{"author":"程颂万","content":"天与多情，那堪更与愁心性。愁多转病。人与花同命。回首秦楼，乍隔人天迥。春将暝。阑干做冷。曲曲相思影。","dynasty":"清代","title":"点绛唇其二"}
{"author":"程颂万","content":"湘江好，山水最清明。晓起渔家贪晒网，夜凉歌舫学弹筝。人去远峰青。","dynasty":"清代","title":"江南好其四"}
{"author":"程颂万","content":"芙蓉衫子湘裙衩。帘栊一碧人如画。未上小红楼。眼波先逗愁。斜阳江岸别。染出销魂色。此夕梦寻伊。桐阴月上时。","dynasty":"清代","title":"菩萨蛮其四"}
{"author":"程颂万","content":"欸乃似江南，少了桃根桃叶。催醒一江诗思。画鸥天凉白。鹭鸶偷立柳阴桥，吹坠一痕雪。浣了青衫泪，点化桃花颜色。","dynasty":"清代","title":"钓船笛"}
{"author":"程颂万","content":"江南忆，最忆早春前。社燕晴衔飞絮影，纸鸢风扬落花天。白下梦如烟。","dynasty":"清代","title":"望江南其七"}
{"author":"程颂万","content":"莫倚春慵不看花。花边能剩几人家。前度持觞花腼腆。重见。玉兰丛碧上檐牙。水阁半欹兵动后，药栏贪看日西斜。商略诗签兼酒券。闻劝。世途争避路三叉。","dynasty":"清代","title":"定风波其一饮蔡耐余圃"}
{"author":"程颂万","content":"催上津门舟一舸。杨柳随人，柳外蝉声破。曲曲风来芦叶和。梦如卅六湾头过。暝色篷窗吹欲堕。凉月无情，只照销魂我。愁与影儿相并坐。影儿压得愁无那。","dynasty":"清代","title":"蝶恋花津沽道中"}
{"author":"程颂万","content":"酒醒香销睡未成。玉壶银箭已三更。提鞋层傍落花行。私约钏痕双腕瘦，乍偎帘影一灯青。昨宵花困恰宜醒。","dynasty":"清代","title":"浣溪纱八阙其六"}
{"author":"程颂万","content":"脉脉青春懒上楼。纤纤凉月未成钩。蒙蒙往事怕回头。梦无由。拼得红灯一夜愁。","dynasty":"清代","title":"阑干万里心"}
{"author":"程颂万","content":"江南忆，最忆酒家楼。锦旆当门成小市，银灯隔座记藏钩。往事殢人愁。","dynasty":"清代","title":"望江南其六"}
{"author":"程颂万","content":"曳长江、海不回头，万木向空悬。只僧边磬冷，鸟边旗矗，塔上诗镌。横览南徐北固，一叶渺吞天。足底鼋鼍泣，日黯重渊。拍遍阑干无恙，尽门开半壁，戍鼓楼船。叹六龙去后，碧血照鲸川。数第一、功名何在，响天风、吹顶发三千。沉吟久，坠岩星斗，应待焦先。","dynasty":"清代","title":"八声甘州题焦山吸江阁"}
{"author":"程颂万","content":"雕虫小技。壮悔都无谓。三十而还输一世。剩得几分才气。酒边万紫千红。任它开落东风。我自一瓢一笠，随人唤作词翁。","dynasty":"清代","title":"清平乐其二"}
{"author":"程颂万","content":"玉京尘老见伊行。琼驾碾湖光。杯在意难忘。道是处、寻君睡乡。津桥有帝，湖山赚我，仆仆几斜阳。轩好耐秋藏。且伴尔、清齐太常。","dynasty":"清代","title":"太常引太常仙蝶降陈仁先湖庄之好秋轩，为图属题"}
{"author":"程颂万","content":"隔帘纱、画栏疏柳，层层都是空绿。一分屋绕三分水，更带二分修竹。鸥未浴。记散发人来，帘卷朝初沐。王家画幅。问三泖渔庄，五湖蟹舍，何似此中屋。杭州守，记撤宫莲双烛。西湖又占清福。茶瓯药裹容清课，日日临流濯足。莺去谷。好买个溪山，添个人如玉。携儿唤仆。便拄杖林边，题诗石上，看画远山麓。","dynasty":"清代","title":"买陂塘张小帆郡守属余颜其室曰渊静居，因出观叔宪张君绘图一帧，奉题"}
{"author":"程颂万","content":"暗月移鸳径，残烟罥画纱。病容扶起半夭斜。瘦减一分花。门掩枇杷树，春藏燕子家。侍儿催道卸盘鸦。今夜太迟些。","dynasty":"清代","title":"巫山一段云"}
{"author":"程颂万","content":"杨花薄。梨花落。倩魂低飐秋千索。愁成病。娇成性。阑干昨夜，有人偷凭。问。问。问。绯桃阁。芙蓉幕。柳枝偏似身裁弱。慵扶枕。偷窥镜。帘钩触响，个侬潜等。听。听。听。","dynasty":"清代","title":"钗头凤"}
{"author":"程颂万","content":"凤竹妨星，蝉纱妒月，素手携来庭院。昵伊分与，一半凉飔，却障断红双脸。空自画了桃花，赢得西风，者回肠断。笑痴萤不避，趁来阑角，几星频颤。空记得、汉殿纨匀，湘湾竹脆，却在钿床东畔。泥金小字，只倩侬书，自绣鸳鸯一面。谁信团圞，为伊蓦到秋深，把人偷骗。记青鸾曲散，何处花边酒满。","dynasty":"清代","title":"过秦楼秋扇"}
{"author":"程颂万","content":"湘江好，士女踏青期。宫样鞋帮还却步，苏州风景学裁衣。娇胜若耶溪。","dynasty":"清代","title":"江南好其八"}
{"author":"程颂万","content":"谁品第。镌华石墨添记。开皇瘗恨，等无名、玉钩旧事。望稀千里草凝尘，烟痕痴想眉际。古欢接，芳陇地。裙腰浅妒晴绮。余娇掩隧对残灯，落鬟倦理。有灵片石待词人，丝魂秋唱扶起。六朝艳迹付梦里。照苔痕、凄感钿翠。片纸珍留奇字。怅瀛堧、猎后贞珉，遗此肠断芜城，春风泪。","dynasty":"清代","title":"西河"}
{"author":"程颂万","content":"雷风疾。十图断送千年一。千年一。剩看光怪，满湖狼籍。微尘补字蝇惭密。浮图补画晴摇漆。晴摇漆。补天长是，有消无息。","dynasty":"清代","title":"忆秦娥其三"}
{"author":"程颂万","content":"菊后梅前见一枝。聪明真个比红儿。疑郎设想三生语，坐我慵妆两小时。呼桂姊，趁兰姨。东风信息小乔知。高花冷眼红楼角，谁更微之与牧之。","dynasty":"清代","title":"鹧鸪天其二"}
{"author":"程颂万","content":"月魂似水，浸翠帘百幅，峭寒难避。十里楼台，一夕风柔，吹下粉香都腻。盈盈画烛多情甚，照不破、海棠浓睡。笑人生、酒绿灯红，半是客中愁里。惆怅珠阑共倚。听车度曲巷，人醉花市。粉本乌阑，小字回环，只有红红能记。婵娟要斗人间影，略不避、个侬姝丽。算近来、几度销魂，第一落灯天气。","dynasty":"清代","title":"疏影元夜"}
{"author":"程颂万","content":"独向长空背雁行。九衢尘里免劳生。朦胧犹认管弦声。女伎还闻名小小，与奴方便寄卿卿。春来触动故乡情。","dynasty":"清代","title":"浣溪纱其十四"}
{"author":"程颂万","content":"月欺官烛。帘娇双殢人如玉。指间风雨窗间竹。一阵边沙，吹变女儿哭。邯郸好梦应须足。四条弦上三更续。雁边有个人难宿。天外潇湘，沁入梦中绿。","dynasty":"清代","title":"醉落魄夜闻琵琶"}
{"author":"程颂万","content":"一任斜阳伴客愁。伤心不独为悲秋。当时七夕笑牵牛。顾我镜中悲白发，任他明月下西楼。浮沉无计水东流。","dynasty":"清代","title":"浣溪纱其十二"}
{"author":"程颂万","content":"坠巢冬茸。款旧时月色，中门斜阖。薄醉晕朱，疏槛低鬟拗花湿。蟠屈檀龙喷火，袅空际、晴香稠叠。傥画向、山驿僧楼，烟冷殢愁靥。归急。乱云叶。盼管领瘦春，茜魂安帖。远簃梦接。独自黄昏怕深入。芳约彝陵路杳，空寄讯、玉梢残蜡。黯岁序、飘尽也，墨深恨匝。","dynasty":"清代","title":"暗香题子申书红梅，和梦窗韵"}
{"author":"程颂万","content":"湘江好，帆树岸边齐。鸥影白迷天外路，鹃魂红过夕阳西。春涨乍平堤。","dynasty":"清代","title":"江南好其七"}
{"author":"程颂万","content":"荒湾暝色，倏吟魂飘坠，枫林凄紧。几度鞭丝兰若晚，侧帽共探秋兴。鹤外琴孤，蛩边灯瘦，谁与吟肩并。诗坟鬼唱，宵阑白月无影。回忆共砚涵斋剪灯题句，镜里窥青鬓。楚畹灵修空眷汝，底事枉人悲愤。处士经庐，元儒谥碣，黯淡松楸径。凄凉挂剑，不堪欢梦重省。","dynasty":"清代","title":"百字令舟过德山，访亡友徐瑞屏墓不获，怆然倚声"}
{"author":"程颂万","content":"兵尘还促搏沙聚，瀛堧顿惊长别。罨碧旧亭窗，共修梅无月。卅年凄一瞥，几书寄、校商丛刻。笛碎江城，砚分珠海，坠欢孤绝。纯想，眷回风，新图更，芳塍结庐何客。一阁领天苏，挂斜阳如血。细书从我说。盼削柳、妙传遗阕。泪帏掩、拚扫珠尘，浴四禅香色。","dynasty":"清代","title":"徵招挽徐仲可"}
{"author":"程颂万","content":"分梦帘栊坐两鸥。个侬家住在，海东头。陪茶娇倚钿箜篌。抬头语，波已为郎秋。蜃气上雕楼。未须明月夜，未须舟。枕函香馤一诗愁。西风里，回手下帘钩。","dynasty":"清代","title":"小重山令"}
{"author":"程颂万","content":"湘江好，浮黛是君山。种偏灵妃新泪竹，画成湘女小眉弯。空翠有无间。","dynasty":"清代","title":"江南好其五"}
{"author":"程颂万","content":"小小回廊花径转。人在深深院。月明昨夜倚阑干。只是更无人与说春寒。罗衫低映梨花白。瘦影湘屏隔。眉痕锁梦太无情。恨煞一帘春雨不分明。","dynasty":"清代","title":"虞美人"}
{"author":"程颂万","content":"憔悴江湖只自怜。东风细雨断肠天。落花人别又今年。昨夜红楼疑是梦，今宵银烛不成眠。香销被冷转凄然。","dynasty":"清代","title":"浣溪纱八阙其十"}
{"author":"程颂万","content":"中原孤骑走。又黯黯斜阳，那边亭堠。断鸦选树，人空在、蓟北关河回首。飘蓬未省。只带眼、偷窥侬瘦。输此夕、残烛风帘，衣尘乍看埋酒。年时钿约秦楼，记扇为伊书，帕因子绣。玉徽暗奏。星尞外、一架夭藤争秀。笺痕擘绉。待寄讯、茸窗鸳偶。偏梦觉、霜雁声凄，交河断柳。","dynasty":"清代","title":"玉烛新富庄驿旅怀"}
{"author":"程颂万","content":"冷鸳寻梦香苔径，泪湿黄昏。月上重门。卷尽湘帘细细云。篆烟不锁纤尘影，愁杀春人。妒杀春魂。一点余寒恋粉痕。","dynasty":"清代","title":"罗敷媚"}
{"author":"程颂万","content":"罗衣绣纹。帘衣翠痕。去年花底温存。又今年断魂。啼鹃送春。啼莺恨人。梨花燕子重门。剩东风二分。","dynasty":"清代","title":"醉太平其二"}
{"author":"程颂万","content":"芙蓉楼上西风冷。银河乍隔人双影。香近珠魂销。夜深曾渡桥。画来知不似。写个人人字。钗影一行行。两边金凤凰。","dynasty":"清代","title":"菩萨蛮其四"}
{"author":"程颂万","content":"呼江云来前。问仙人素鹤，归去何年。又是山城斜照，绿波晴川。沧海梦，摇空烟。忆旧游、高歌凭阑。看戟走沙明，舟吞叶小，翻尽古时天。登楼赋，临皋篇。尽吹残铁笛，凄吊芽弦。照彻江山如此，月明婵娟。樵载酒，渔忘筌。数来去、何人能闲。祗年少周郎，功名竞传。谈笑间。","dynasty":"清代","title":"寿楼春其二散帙得叔由黄鹤楼断句，为足成之，时予辟地汉上"}
{"author":"程颂万","content":"万古一圆镜，飞挂有情天。瘦蟾痴魂无恙，流照自何年。我有相思一发，欲寄美人千里，衣薄五铢寒。仙子正双笑，呼我碧云间。琼楼迥，银河淡，不成眠。秋香正熟，今夜还傍画阑悬。漫道姮娥终寡，毕竟吴刚未老，江上待鲸仙。痛饮且须醉，灵药误婵娟。","dynasty":"清代","title":"水调歌头中秋夜偕张仲卣式恭、家兄彦清玩月，用坡韵"}
{"author":"程颂万","content":"三妹清溪，美人占住江南地。六郎才思。泪洒相思字。柳七张三，一种香词腻。人儿媚。翠帘如水。朱十销魂未。","dynasty":"清代","title":"点绛唇题朱竹仙三三小影"}
{"author":"程颂万","content":"梦魂比春慵，和愁倚向阑干缺。狞龙出海，满身都带，懒窝云叶。轻欲烘烟，淡疑妨雨，数重纱隔。正神皋昨夜，划开愁界，逗一片、蒙蒙月。怕蹴巫峰仙阙。乍兰宵、楚魂飞越。天东障子，晓来偷变，窈娘衣褶。斗煞梨花，扶慵柳絮，欠些明白。妒红儿立处，髻鬟松了，背东风说。","dynasty":"清代","title":"海天阔处春云，和彦清兄韵"}
{"author":"程颂万","content":"辜负东风十四年。就中肠断是秋天。疏帘相伴宿风烟。花若有情还怅望，柳如无恨亦缠绵。一声卢女十三弦。","dynasty":"清代","title":"浣溪纱其十三"}
{"author":"程颂万","content":"梦怯鸳宽，愁偎风小，新凉昨夜初试。簟晕灯移，枕棉香薄，孤黯绮栊情思。霜空月皎，裹软玉、珊珊眠未。病损花黄暗省，轻翻浪红慵起。魂销嫩寒似水。枉攒成、合欢心字。绣满折枝，蝴蝶已干双翅。不道秋来揾泪。却无夜、无明恋伊睡。好梦频频，恁能瞒你。","dynasty":"清代","title":"天香秋衾"}
{"author":"程颂万","content":"湘江好，洲渚暮潮中。打桨又添三尺浪，归帆时送一声钟。烟雨太溟蒙。","dynasty":"清代","title":"江南好其三"}
{"author":"程颂万","content":"醉倚东风不点头。六分春色一分休。花中占断得风流。一样金盘五千面，十三弦里一时愁。近无书信更堪忧。","dynasty":"清代","title":"浣溪纱其八"}
{"author":"程颂万","content":"岳翠招人，岸沙罨骑，畴昔共乐湘清。家巷寻常，嫁桃初日，追陪社酒携罂。叹故侣、黄墟半逝，新恨乌衣易夕，争知晦迹穷途，谁能跃马功名。休更雕龙绣虎，奇绝处、下笔少人惊。越鲈千里，淮花半舫，聊浪尊前，姑寄平生。怀我向淞滨岁晚，西屋东头，茗艼琴书暂托，娇女新添惆怅，而翁鬓欲星。归去未宜，炎年压病，兵火催诗，傥更浮家，莫是天涯，重摧笑语盈盈。","dynasty":"清代","title":"西平乐寄云隐翁申江"}
{"author":"程颂万","content":"一夕海风吹梦去，觉来身到江南。红桥停唤玉人骖。凭阑花第一，扶柳月初三。断戟零钗都未洗，任伊潮去潮添。六朝人哭好江山。桃花空画扇，孔翠不名庵。","dynasty":"清代","title":"临江仙初入秦淮作"}
{"author":"程颂万","content":"皱水横塘风不定，垂杨旧系吴舲。酒情摇幌向人青。那堪初上月，来照可中亭。别后琵琶多怨曲，梦回依约云屏。更无人与诉飘零。玉猧残局乱，金雀画堂扃。","dynasty":"清代","title":"临江仙其五"}
{"author":"程颂万","content":"剑外何如，人烟鸟道穷相附。重重栈树。穿近天低处。关有谁当，十万争豺虎。中原阻。髻云堆户。那便鹃啼曙。","dynasty":"清代","title":"点绛唇曲栈寒云，法郭河阳"}
{"author":"程颂万","content":"滴滴露珠和粉罩。簟冷窗明，影浸芙蓉小。巷曲钿车声歇了。语音犹欠郎怀抱。海角天涯魂梦绕。泪眼秋枯，比似银湾少。特地一衫新绣好。黯愁眉淡无人扫。","dynasty":"清代","title":"蝶恋花题玉立盦小影"}
{"author":"程颂万","content":"睡云刚醒。大地山河慵不整。白屋清泉。可许闲人作地仙。矮亭修竹。鸡犬为留云里宿。亦可孤蓬。藏在冥蒙不漏风。","dynasty":"清代","title":"减字木兰花溪山夜雨，摹董北苑"}
{"author":"程颂万","content":"湘江好，风景最宜秋。潮落千帆争树出，江清双鸟向人愁。沉醉洞庭舟。","dynasty":"清代","title":"江南好其十"}
{"author":"程颂万","content":"钿车过雨，乍柳外莺梭，海尘吹暝。坠欢耐病。怯余寒半臂，缬松斜领。倦勒章台，莫认髡前鬓影。背芳镜。似蝶瘦梦回，花亸愁更。波屿车共凭。甚弱絮柔丝，袅春还定。暮江路迥。算十年载酒，未妨鸥性。那是旗亭，画出斜阳远靓。待归听。度寒山、隔云钟冷。","dynasty":"清代","title":"扫花游花浦滩夕游，和仲可韵"}
{"author":"程颂万","content":"一度相思一断肠。不知何处是他乡。秋风此日洒衣裳。愿得回风吹海雁，惊看白鸟入残阳。一回言别泪千行。","dynasty":"清代","title":"浣溪纱其十九"}
{"author":"程颂万","content":"十二碧阑斜。六扇红纱。隔窗曾记唾余霞。昨夜东风吹淡了，一树梨花。春梦剩些些。那角帘遮。小桃开落谢娘家。溜却玉钗浑不管，爱亸双鸦。","dynasty":"清代","title":"浪淘沙"}
{"author":"程颂万","content":"曾拾媚香楼半碣，梦回人倦潮生。隔帘花似镜中行。小名呼好好，薄醉不卿卿。桂桨兰桡今在否，鸳鸯也莫飘零。海西龛去几阴晴。庭花江上曲，分付与谁听。","dynasty":"清代","title":"临江仙其七"}
{"author":"程颂万","content":"雁和霜咽。近作江南客。髡柳不堪人再折。一带隋堤窗窄。风风雨雨天涯。锦帆何处人来。输与闺中夜卜，明朝灯火清淮。","dynasty":"清代","title":"清平乐宿州城南隋堤"}
{"author":"程颂万","content":"清明又催过了，有啼红入户。隔斜照、天外朱廊，那边帘影吹暮。缀青子、枝头暗满，阴阴几日成芳树。怨东风容易，飘零一池飞絮。十里扬州，媚脸断粉，悄吹香似雾。指阑角、曾掏春纤，笑桃人寄情素。系斑骓、依依细柳，乱愁织、柔丝千缕。翠堤阴，双桨来时，乍惊眠鹭。兰因待证，蕙约教寻，更垂念倦旅。奈恨袅、倩影奁际，宝篆芬冷，两地柔肠，泪珠悬雨。横塘路杳，情波双掬，分流何事郎行速。送征帆，又没湖南渡。空怜碧玉，无端数点梅花，似梦暗坠香土。清歌易感，况是钿箫，唱小红白苎。渐半晌、吟魂敲碎，化了离痕，紫燕文鸾，昵人娇舞。谁知锦瑟，年华偷换，青衫重到寻旧馆，但荒尘、栖老鸳鸯柱。还将水驿山邮，画入银屏，认侬在否。","dynasty":"清代","title":"莺啼序连句，和梦窗韵"}
{"author":"程颂万","content":"早春衫子，有酒痕和泪，暗抛愁雨。兰艇官河湘路暝，黯被歌留愁住。烛晕屏边，醉余裙角，题满销魂句。共君憔悴，带围宽褪如许。还又西笑长安，乱山残驿，画出相思路。北斗以南吟社鲜，眷我天涯游旅。缚虎心雄，屠龙伎拙，莫为填词误。分携回首，楚江无限云树。","dynasty":"清代","title":"念奴娇和姚二录别"}
{"author":"程颂万","content":"蓟鸿向暝，江蝉吟骤，襟恨正满云涯。关山不断斜阳线，新邮密字珠尘，墨晕行欹。为道经秋淮舫别，祗潘鬓、枯甚当时。念住傍津驿回桥，又鹃迫花期。湘湄灯偏帘卷，招人丛桂，假山长笑髡枝。乱钟惊醒，破帆停宿，魂避篝火荒祠。几风花劫剩，水云伫话百篇诗。忍南北、老怀暂寄，无歌清泪垂。","dynasty":"清代","title":"八归李子申自津门抄寄词帙"}
{"author":"程颂万","content":"刘蜕遗编重。瞰名园、苍松紫桧，下留文冢。鸾鹤青冥怀倦羽，后劫诗魔相共。怕岑寂、夜台吟讽。骏骨黄金空自感，远郊寒、且把穷来送。君在世，等无用。浮生天地都如梦。好招他、墨魂千点，墓门低拥。已是葬花时节了，风雨更寻诗垄。呼李杜、来为翁仲。似瘗衣冠梅岭雪，趁月明、有客骑么凤。歌与泣，幻愁种。","dynasty":"清代","title":"金缕曲其二"}
{"author":"程颂万","content":"朱唇乍启樱桃破。客子魂应堕。尊前休唱背花愁。天末一行新雁过妆楼。银钩小字金泥扇。鬓亸花枝颤。帘钩下却又黄昏。偏是黄昏时候断人魂。","dynasty":"清代","title":"虞美人其三"}
{"author":"程颂万","content":"万古一圆镜，飞挂有情天。瘦蟾痴魂无恙，流照自何年。我有相思一发，欲寄美人千里，衣薄五铢寒。仙子正双笑，呼我碧云间。琼楼迥，银河淡，不成眠。秋香正熟，今夜还傍画阑悬。漫道姮娥终寡，毕竟吴刚未老，江上待鲸仙。痛饮且须醉，灵药误婵娟。","dynasty":"清代","title":"水调歌头中秋夜偕张仲卣式恭、家兄彦清玩月，用坡韵"}
{"author":"程颂万","content":"秋光恰过中分好。杯滟人双照。忽看身堕碧琉璃。一霎虹芒四合捧虞姬。兰回竹笑拚垂手。帐外雄风走。楚台轻泪剪湘妃。那便江东歌舞出重围。","dynasty":"清代","title":"虞美人乙丑九秋，饮集西园，雪伶燕琴演虞姬舞剑剧。竹枝交雨，兰锋眩春，仿佛其度"}
{"author":"程颂万","content":"处处寻芳有折痕。西邻年少问东邻。缘花不免却知闻。只合双飞便双死，那堪无旧又无人。绣屏斜立正销魂。","dynasty":"清代","title":"浣溪纱其七"}
{"author":"程颂万","content":"斜凭阑干首重回。银泥衫稳越娃裁。乱丝犹挂凤皇钗。见了又休真似梦，心从别处即成灰。方知红叶是良媒。","dynasty":"清代","title":"浣溪纱其四"}
{"author":"程颂万","content":"问拜残娥月，礼罢瑶星，小楼人在何许。响妒金钱，数拈红豆，添了阿鬟愁绪。恨亸眉棱，颦回心角，要侬知汝。倩紫姑、双判梦中，银汉可能相聚。小立雕阑风露。又指尖轮遍，明朝十五。祝双飞蟢子，稳占归期休误。嗔婢挑灯，邀郎选梦，凉夜钿盟无主。怕晨起、鸳瓦微霜，灵鹊昵人私语。","dynasty":"清代","title":"望湘人秋卜"}
{"author":"程颂万","content":"掌上重逢今十年。小屏笼烛照，总依然。薄酲花似未开前。东风好，争忍放头偏。歌罢闷厌厌。不如乘醉了，上吴船。有涯生事阿谁边。家山破，歌舞瓮中天。","dynasty":"清代","title":"小重山"}
{"author":"程颂万","content":"睍睆巢居念独深。一簃山翠一窗琴。池塘归梦汨罗阴。定后风波成僝僽，儿时游钓费追寻。不教闲却老来心。","dynasty":"清代","title":"浣溪纱题凌鉴园鹤岭听雨图二阕其一"}
{"author":"程颂万","content":"蓟鸿向暝，江蝉吟骤，襟恨正满云涯。关山不断斜阳线，新邮密字珠尘，墨晕行欹。为道经秋淮舫别，祗潘鬓、枯甚当时。念住傍津驿回桥，又鹃迫花期。湘湄灯偏帘卷，招人丛桂，假山长笑髡枝。乱钟惊醒，破帆停宿，魂避篝火荒祠。几风花劫剩，水云伫话百篇诗。忍南北、老怀暂寄，无歌清泪垂。","dynasty":"清代","title":"八归李子申自津门抄寄词帙"}
{"author":"程颂万","content":"病深无分，言畴昔、相看啼笑今雨。卅年飙梦卷吴根，归阻琴台暑。那更拂、昆明倦羽。羁尘遮黯烽烟古。数壮悔无缘，共买醉、灯篷飐夕，剪淞驰寤。遗帙劫后巾箱，伤心付我，唤作词客天许。淡黄新柳退红花，空费销魂句。盼不到、怀沙旧宇。泷冈迷赭湘山树。企两孙，赓胎厥，抱蜀临邱，认翁眠处。","dynasty":"清代","title":"霜叶飞刘达泉病过汉上，还湘竟殂阁雪。岁阑谱此寄诔"}
{"author":"程颂万","content":"仿佛乔家姊妹。仿佛谢家才地。生小忒聪明。误双卿。记得枇杷花下。记得郎来系马。记得卷帘钩。替梳头。","dynasty":"清代","title":"昭君怨其三"}
{"author":"程颂万","content":"十日长沙，痛饮狂歌，人生乐哉。甚濯锦坊边，诗催鹏去，湘春门外，客共鹃回。湖海才名，中原行脚，落日愁登古吹台。凭阑处，指黄河一线，天上流杯。岳阳黄鹤飞来。看次弟衡云为汝开。只尧女祠荒，颓云卷幔，昭王滩窄，雪浪成堆。峋嵝无碑，空灵有岸，江上犹寻隔岁梅。催君去，笑扁舟东下，我却迟徊。","dynasty":"清代","title":"沁园春其一中实谋游衡岳，先赠以词，用刘龙洲韵"}
{"author":"程颂万","content":"玉京尘老见伊行。琼驾碾湖光。杯在意难忘。道是处、寻君睡乡。津桥有帝，湖山赚我，仆仆几斜阳。轩好耐秋藏。且伴尔、清齐太常。","dynasty":"清代","title":"太常引太常仙蝶降陈仁先湖庄之好秋轩，为图属题"}
{"author":"程颂万","content":"帘角飘灯雨未休。料量多半酒中愁。迟年五十欲平头。海色拗晴来汐社，楼高何处见吾州。他乡能老况温柔。","dynasty":"清代","title":"浣溪纱初度日，和夔笙"}
{"author":"程颂万","content":"碍歌尘、绮苏半面，隔断一帘香雾。恁六代、琼枝抛散，尚有荡愁烟橹。桥黯欹虹，笛残邀月，剩曲君能谱。乍艳魄、飞入江南，底事丁帘路窄，不容悉驻。琼窗密、凉飔夕罥，撇下棋声都误。黄雨苏州，白波扬子，添画销魂树。蓦飘灯、近晚酒魂，慵趁潮去。故国河山，凭阑揾泪，只许愁人赋。怕几声、吹破兰宵，玉龙哀语。","dynasty":"清代","title":"子夜歌中实见示红桥笛语，谱此继声"}
{"author":"程颂万","content":"闷倚小窗纱。暗损韶华。屏山曲曲暝烟遮。孤负淡黄新月子，偏照梨花。双髻爱盘鸦。小颤灯斜。自将幽怨诉琵琶。空忆小楼双燕语，愁满天涯。","dynasty":"清代","title":"浪淘沙"}
{"author":"程颂万","content":"返魂难曳，小屏山一角，冷清清地。蓦茶香、扬转风帘，又偷共春窝，暝愁低缀。病月凄烟，画一个、帘前心字。只梨云断梦，梅雨枯禅，错被钩起。幽欢背灯暗记。记浓熏翠被，罗帐私倚。怕深宵、坐暖檀床，恁钗拨炉灰，自添沉水。琐槛云窗，尽蛛网、露凉频系。绾相思、夜阑篆冷，替侬寄意。","dynasty":"清代","title":"解连环香篆，和张雨珊丈韵"}
{"author":"程颂万","content":"六曲回环。遮别梦，连朝敌住轻寒。护春三月，空说燕子翩翩。倩影偷窥罗扇底，坠钗错记小帘间。镇无聊、远眉瘦损，空画螺山。兰情宵来未减，记有人暗里，拥髻偷看。障影藏娇，回首便隔人天。香销烛灺梦醒，又何处、寻他双翠鬟。迷藏候，怕袜罗香近，灯昏那边。","dynasty":"清代","title":"八宝妆平分，和雨丈韵"}
{"author":"程颂万","content":"警柝支廊，残虬咽箭，薄寒深宇。檐铃剩魄，一例断愁分付。颤空阶、凄清未休，那回似共离人语。蓦花魂系软，黄昏阑北，怯移纤步。前度。风过处。怅铁马危谯，暝烟悄护。郎当别栈，赚破旅怀如许。怕宵来、灯烬梦凉，院中又战蕉叶雨。最那堪、诉尽乡心，解惜人归暮。","dynasty":"清代","title":"锁窗寒铎铃，和雨丈韵"}
{"author":"程颂万","content":"银河天近晚。珠帘未上，一痕波浅。弄影纤纤，逗响乍停金钏。绾定情丝万缕，又暗把、回肠销倦。声乍转。萦香曳梦，似伊绵软。寄伊绝塞流黄，怕梦夐鸳机，雁边秋远。轧轧生寒，竟夕露凉酥腕。浑是残绒唾湿，料帘底、袖绡并卷。愁不见。空余旧情一段。","dynasty":"清代","title":"玉漏迟机杼，和雨丈韵"}
{"author":"程颂万","content":"一曲新词唱恼公。断肠声里去匆匆。销魂人在画楼东。寂寂帘栊杨柳月，愔愔门巷落花风。累伊长伴病愁中。","dynasty":"清代","title":"浣溪纱"}
{"author":"程颂万","content":"昨夜风柔。吹醒香愁。凭阑干、忘了回头。亸残红袖，笑蹴莲钩。度水中桥，桥外柳，柳边楼。人间最苦，销魂怨别，别伊时、况是新秋。十分僝僽，一种风流。恨水重重，山叠叠，梦悠悠。","dynasty":"清代","title":"行香子"}
{"author":"程颂万","content":"杨花薄。梨花落。倩魂低飐秋千索。愁成病。娇成性。阑干昨夜，有人偷凭。问。问。问。绯桃阁。芙蓉幕。柳枝偏似身裁弱。慵扶枕。偷窥镜。帘钩触响，个侬潜等。听。听。听。","dynasty":"清代","title":"钗头凤"}
{"author":"程颂万","content":"一丛寒玉。又一重溪影，照来都绿。石径弯环，僧梦微凉，好个翠阴如幄。小阑干外秋痕瘦，画不出、折枝横幅。有美人、亸袖频来，念取天寒人独。昨夜雨凉新过。四围山气净，石发初沐。露洗琴床，烟幕筠帘，病损半篱残菊。林疏不度斜阳影，待石上、安排棋局。怅客中、鬓发萧疏，转忆故园林麓。","dynasty":"清代","title":"绿意乾明寺梦绿亭"}
{"author":"程颂万","content":"艳魄埋无地。幸人间、葬花有冢，浇花有泪。月满秦楼箫声冷，吹破人天绿意。吹不散、玳筵罗绮。叱起海红帘底雾，怕酒波、不撼沧溟起。将时节，一重洗。鄂君留得经年被。损盈盈、昨宵风浪，鲛宫尺咫。楚望已无春可饯，相送奈何天里。恨不把、花幡揉碎。料得此身无处着，上江楼、独把危阑倚。千叠岫，万重水。","dynasty":"清代","title":"金缕曲狂歌被酒，赋此剧哀"}
{"author":"程颂万","content":"恁芭蕉、枝枝叶叶，夜深都为伊剪。怕听水阁吴娘曲，子夜怨歌偷变。秋梦远。便隔个帘栊，也被他敲断。新凉尚浅。乍逗响鸳帏，消魂葳枕，一夕倍凄恋。声声悄，湿了芙蓉小院。愁心都逼团扇。无情却恨西风冷，吹入回阑一半。帘待卷。堕惨惨凄凄，几叶梧桐片。墙阴那畔。剩点点啼痕，丝丝鬓影，重印旧苔藓。","dynasty":"清代","title":"摸鱼子其二秋雨"}
{"author":"程颂万","content":"绿遍垂杨远岸。一夜翠痕都减。鸳梦住江南。又春三。三月东风吹瘦。记得别伊时候。罗帐泪偷垂。小鬟知。","dynasty":"清代","title":"昭君怨其一"}
{"author":"程颂万","content":"隔岸垂杨，柔丝绾住啼莺小。无郎也好。白水门前绕。几曲烟波，梦破鸳鸯晓。湘江道。客愁多少。新涨平堤了。","dynasty":"清代","title":"点绛唇其三"}
{"author":"程颂万","content":"宝鸭浓销一枕香。绣屏闲卧两文鸯。勾人月色是西厢。银烛漏声双悄悄，玉钗帘影一行行。最无人处断人肠。","dynasty":"清代","title":"浣溪纱八阙其七"}
{"author":"程颂万","content":"灵根不伴孤山雪。茜魂偷葬庐山月。绝代本孤清。人间浪得名。不曾邀十姊。共逐风姨死。剩欲访西家。维多利亚花。","dynasty":"清代","title":"菩萨蛮"}
{"author":"程颂万","content":"乍来时，一帘斜月黄昏。记取小语衣边，分赠与啼痕。欲倩灵蛛写怨，怕蛛丝太弱，不织回文。怪烛偏阑转，忽携黯省，各自含颦。一团赪玉，明妆照水，天为谁春。惜别帘笼，空自有、翠鹦凄语，分付愁人。迢迢瘴岭，只梦中、曾见朝云。问甚日，向灯前拥髻，拭伊粉泪，沾湿罗巾。","dynasty":"清代","title":"湘春夜月竹仙武陵寓书，谓素缘词债，当有偿矣。谱此以践夏初之约"}
{"author":"程颂万","content":"琼琼小小真无赖。烛屏深，眼波碍。檀槽斜拨春纤快。花不似，人多态。回身一捻双罗带。娇未堕、枣花帘外。七十二鸳鸯，齐望着，张星拜。","dynasty":"清代","title":"迎春乐席上赠张小琼录事"}
{"author":"程颂万","content":"风韵篱边绝世人。素妆和雨靧残春。等得晴初亲拗折。轻雪。恐教吹作路旁尘。抵死要留花活计，余生拼得酒温存。归坐胆瓶纱间隔。娇劣。小春能够几黄昏。","dynasty":"清代","title":"定风波其二余圃折白桃花"}
{"author":"程颂万","content":"醉倚东风不点头。六分春色一分休。花中占断得风流。一样金盘五千面，十三弦里一时愁。近无书信更堪忧。","dynasty":"清代","title":"浣溪纱其八"}
{"author":"程颂万","content":"中原孤骑走。又黯黯斜阳，那边亭堠。断鸦选树，人空在、蓟北关河回首。飘蓬未省。只带眼、偷窥侬瘦。输此夕、残烛风帘，衣尘乍看埋酒。年时钿约秦楼，记扇为伊书，帕因子绣。玉徽暗奏。星尞外、一架夭藤争秀。笺痕擘绉。待寄讯、茸窗鸳偶。偏梦觉、霜雁声凄，交河断柳。","dynasty":"清代","title":"玉烛新富庄驿旅怀"}
{"author":"程颂万","content":"江山瘦了才人骨，扶鞍未妨娇马。响屟埋鸳，遗邱引虎，空怆吴宫残霸。东风许借。拓花外鸥天，柳边鸳社。四百琵琶，酒阑愁向曲中写。东吴年少俊侣，算迦陵竹垞，同峙三雅。老却西风，苏台仕女，闲剩纤腰一把。座中听者。怕此夕箫声，两头吹哑。断梦蛮江，隔帘寻旧话。","dynasty":"清代","title":"齐天乐"}
{"author":"程颂万","content":"携得金台酒。出城来、西山招我，鹭鸥之友。鸥外荷花三十顷，倒映凤城垂柳。看入座、小鬟相候。画桨移来波路窄，便摘花、依槛花妨肘。吹一笛，晚风瘦。江南已是销魂够。又匆匆、移船海上，来看北斗。今日南河亭子上，闲杀水茳如绣。也略似、后湖莺脰。酒气熏帘花气湿，已夕阳、堕在溪前后。张翰约，问谁偶。","dynasty":"清代","title":"贺新凉六月六日同里诸君子招饮南河泊观荷作"}
{"author":"程颂万","content":"一曲新词唱恼公。断肠声里去匆匆。销魂人在画楼东。寂寂帘栊杨柳月，愔愔门巷落花风。累伊长伴病愁中。","dynasty":"清代","title":"浣溪纱"}
{"author":"程颂万","content":"逻逤檀槽肯化灰。海藏楼阁有奔雷。一片楚园红叶水，接天来。曲换桃花成小劫，祸原甘露是谁胎。又到旧时亡国地，莫登台。","dynasty":"清代","title":"摊破浣溪纱其四"}
{"author":"程颂万","content":"欸乃似江南，少了桃根桃叶。催醒一江诗思。画鸥天凉白。鹭鸶偷立柳阴桥，吹坠一痕雪。浣了青衫泪，点化桃花颜色。","dynasty":"清代","title":"钓船笛"}
{"author":"程颂万","content":"波镜春愁涌，正晓妆梳掠，双倚帘户。嫩绿池塘，问芳踪那日，并鸳无语。恨逐杨花去，被十二阑干围住。立东风、瘦石苔矶，悄忆钿盟南浦。瞥眼蜻蜓飞处。引游鱼唼喋，窥影还误。瘦腕禁寒，恰风回苹末，茜丝无主。底印弓弓步。蓦携手、画桥归路。灯下又绾同心，个人暗觑。","dynasty":"清代","title":"曲游春题双美人垂钓画帧"}
{"author":"程颂万","content":"江望入秦赭，暝被酒烘开。白衣为我送至，山瓮累崔巍。岁岁登高颂酒，今岁天官改历，定误酒星来。仙谪本非谪，起舞叱氛埃。长鲸吸，螟蜾侍，海为杯。楼捶更事洲踢，翻手上蓬莱，那便开轩就菊，但道悬香有桂，节换竟登台。入瓮汝休矣，歌哭两徘徊。","dynasty":"清代","title":"水调歌头其四九日四叠韵，题酒人抱瓮图"}
{"author":"程颂万","content":"江南忆，最忆旧宫门。冷月红墙无客到，晚潮青殿傍烟昏。歌舞种愁根。","dynasty":"清代","title":"望江南其五"}
{"author":"程颂万","content":"曾拾媚香楼半碣，梦回人倦潮生。隔帘花似镜中行。小名呼好好，薄醉不卿卿。桂桨兰桡今在否，鸳鸯也莫飘零。海西龛去几阴晴。庭花江上曲，分付与谁听。","dynasty":"清代","title":"临江仙其七"}
{"author":"程颂万","content":"捻春纤。爇芳心半点，红得到侬边。小炷樱酣，斜弯藕瘦，坠愁低袅微烟。记擘向、谢娘双手，凭玉案、搓作并头圆。水盼熏笼，电回窗罅，嘘暖吹寒。走近碧纱幮里，有银荷未上，还倩伊然。卷欲同蕉，多还束笋，玉栊犹记分笺。笑郎心、较渠还热，裹相思、一寸一缠绵。却怕尖风损焰，背过帘前。","dynasty":"清代","title":"一萼红咏纸媒"}
{"author":"程颂万","content":"妙鬘天上词人劫，东风酒边吹瘦。赚梦琴心，飘愁笛眼，记曲红红能受。花新月旧。问前辈风流，夜台安否。坠简商量，玉田白石是侬偶。香篝暗笼半牖。只低鬟浅梦，帘外春逗。蝶径孤颦，莺天剩怨，并入回肠如酒。秦黄以后。更偷唱屯田，晓风杨柳。直得销魂，井波随处有。","dynasty":"清代","title":"齐天乐谭仲修山长赠予箧中词，用集中题煮梦庵填词图韵奉题一阕"}
{"author":"程颂万","content":"江南忆，最忆酒家楼。锦旆当门成小市，银灯隔座记藏钩。往事殢人愁。","dynasty":"清代","title":"望江南其六"}
{"author":"程颂万","content":"紫绡衫子青裙褶。月明花影伤心白。私倚小楼前。雁声寒一天。三更更漏急。刬袜阶前立。泪海一身藏。妨身变海棠。","dynasty":"清代","title":"菩萨蛮其三"}
{"author":"程颂万","content":"醉倚东风不点头。六分春色一分休。花中占断得风流。一样金盘五千面，十三弦里一时愁。近无书信更堪忧。","dynasty":"清代","title":"浣溪纱其八"}
{"author":"程颂万","content":"催上津门舟一舸。杨柳随人，柳外蝉声破。曲曲风来芦叶和。梦如卅六湾头过。暝色篷窗吹欲堕。凉月无情，只照销魂我。愁与影儿相并坐。影儿压得愁无那。","dynasty":"清代","title":"蝶恋花津沽道中"}
{"author":"程颂万","content":"蓦忆湘纯门外柳，灵根移种天涯。东风吹梦不因花。心香商鼎篆，臂钏楚衣纱。林角斜阳悬不住，枉教人恋湘霞。脸红眉翠逗些些。千丝凭越客，一舸是儿家。","dynasty":"清代","title":"临江仙"}
{"author":"程颂万","content":"睡云刚醒。大地山河慵不整。白屋清泉。可许闲人作地仙。矮亭修竹。鸡犬为留云里宿。亦可孤蓬。藏在冥蒙不漏风。","dynasty":"清代","title":"减字木兰花溪山夜雨，摹董北苑"}
{"author":"程颂万","content":"何事行人最断肠。新春催破舞衣裳。阮郎才去嫁刘郎。蜡烛有心还惜别，寒衣未寄莫飞霜。人间百事不思量。","dynasty":"清代","title":"浣溪纱其十"}
{"author":"程颂万","content":"芳飐铜荷，艳分银叶，那夕谢娘庭院。酒醒宵阑，记得背人偷剪。似罗帏、双双深笑也，一样春心撩乱。最怜伊、瘦不禁风，茜纱六扇夜频掩。飞蛾空扑兰焰。知是为侬效死，为花情愿。罢剔瑶钗，惯惹玉人纤腕。簇珠花、绛雪春融，裹金粟、彩云风颤。结相思、一点多情，绮窗幽梦断。","dynasty":"清代","title":"绮罗香灯花"}
{"author":"程颂万","content":"记蛮江路窄，瘴国天低，四月来时。斗大山城里，尽狂奴年少，击剑谈诗。昨宵月明如水，菊影浸疏篱。但绣虎词雄，屠鲸气黯，惟有君知。休辞。须痛饮，算莽莽乾坤，几个须眉。揾遍英雄泪，有红巾翠袖，自写乌丝。夜郎古西南驿，归梦去何之。听画角吹残，商飙猝起群马嘶。","dynasty":"清代","title":"忆旧游赠赵仲韬"}
{"author":"程颂万","content":"绿杨深处秋千挂。束素美人羞不打。闲愁闲闷昼偏长，小院深深门掩亚。日炉炭暖熏兰麝。天与多情丝一把。等闲妨了绣工夫，傅粉狂游犹未舍。","dynasty":"清代","title":"玉楼春其九"}
{"author":"程颂万","content":"睡云刚醒。大地山河慵不整。白屋清泉。可许闲人作地仙。矮亭修竹。鸡犬为留云里宿。亦可孤蓬。藏在冥蒙不漏风。","dynasty":"清代","title":"减字木兰花溪山夜雨，摹董北苑"}
{"author":"程颂万","content":"才子诗成定可怜。能言青鸟罢衔笺。深知身在情长在，可得潸然是偶然。歌婉转，月婵娟。遥将红泪洒穷泉。相思只傍花边立，自古多情损少年。","dynasty":"清代","title":"鹧鸪天题张雨珊年丈湘弦离恨谱，集句"}
{"author":"程颂万","content":"网得西施，一镜娇波，春藏若邪。记豆蔻窗前，眉棱替月，荑苗槛侧，脸晕烘霞。昨夜星辰，今朝帘幕，小梦微醒共品茶。人何在，把春边恩怨，变作秋华。相看不算天涯。祗画里真真是一家。甚窥奁青鸟，来时见汝，隔窗鹦鹉，无计瞒他。麝死留脐，龙飞出骨，悔却多情一念差。思量甚，咒药阑春雨，不长灵牙。","dynasty":"清代","title":"沁园春次韵湘云小像，应胡仲彟太史"}
{"author":"程颂万","content":"早春衫子，有酒痕和泪，暗抛愁雨。兰艇官河湘路暝，黯被歌留愁住。烛晕屏边，醉余裙角，题满销魂句。共君憔悴，带围宽褪如许。还又西笑长安，乱山残驿，画出相思路。北斗以南吟社鲜，眷我天涯游旅。缚虎心雄，屠龙伎拙，莫为填词误。分携回首，楚江无限云树。","dynasty":"清代","title":"念奴娇和姚二录别"}
{"author":"程颂万","content":"几见修梅字字真。是花是月是浓春。远溪寒色茜裙人。略不思量成烂漫，断无消息只因循。枉拚残梦压天痕。","dynasty":"清代","title":"浣溪纱其二题夔笙画红梅小幅"}
{"author":"程颂万","content":"风韵篱边绝世人。素妆和雨靧残春。等得晴初亲拗折。轻雪。恐教吹作路旁尘。抵死要留花活计，余生拼得酒温存。归坐胆瓶纱间隔。娇劣。小春能够几黄昏。","dynasty":"清代","title":"定风波其二余圃折白桃花"}
{"author":"程颂万","content":"皱水横塘风不定，垂杨旧系吴舲。酒情摇幌向人青。那堪初上月，来照可中亭。别后琵琶多怨曲，梦回依约云屏。更无人与诉飘零。玉猧残局乱，金雀画堂扃。","dynasty":"清代","title":"临江仙其五"}
{"author":"程颂万","content":"冷月空帘逗一丝。梦回刚是酒醒时。人生那得不情痴。记许心经为母诵，却凭眉砚写郎诗。旧家风调自矜持。","dynasty":"清代","title":"浣溪纱八阙其四"}
{"author":"程颂万","content":"黯凉萤、低入楼阴，窥人又飞还。蓦回头咫尺，琼钩下了，便抵蓬山。秋冷宝奁偷挂，斜月一弯弯。窣地花枝影，兜上娇鬟。侵晓冰容未浣，且贪垂银蒜，不许侬看。傥眼波流俊，那日在湘湾。乍掠破、一声残玉，听萧萧、几叶下空阑。料鹦鹉、隔窗偷觑，好语须瞒。","dynasty":"清代","title":"八声甘州秋帘"}
{"author":"程颂万","content":"滴滴露珠和粉罩。簟冷窗明，影浸芙蓉小。巷曲钿车声歇了。语音犹欠郎怀抱。海角天涯魂梦绕。泪眼秋枯，比似银湾少。特地一衫新绣好。黯愁眉淡无人扫。","dynasty":"清代","title":"蝶恋花题玉立盦小影"}
{"author":"程颂万","content":"辜负东风十四年。就中肠断是秋天。疏帘相伴宿风烟。花若有情还怅望，柳如无恨亦缠绵。一声卢女十三弦。","dynasty":"清代","title":"浣溪纱其十三"}
{"author":"程颂万","content":"褪红天。昵人楼角断虹悬。扇拥朝啼，帘垂晚汐伴离筵，凄然。暗相煎。东风催别在侬先。天涯不共归路，苦教青鬓促华年。万翠幕鸳烛，钿箫鸾帕，忍看抛向谁边。只西窗夜话，凄断风雨，还更无眠。还念北马南船。春又尽也，别泪坠湘川。相思远，短歌燕筑，病骑黔关。太绵绵。怕梦不到万山。千驿响送啼鹃。夜郎吊李，日下呼荀，有恨飘满琼笺。十载填词，憾狂名，却受燕感莺怜。画出蘅皋别意，只斜阳、不认旧吟鞭。瘴云尚隔趋庭，算君此去，愁与诗为伴。眷客程、乌哺情何限，空惆怅、江上蛮烟。误翠堤、柳乍吹绵。向旗亭、那角倚阑干。共君添得，莺边行李，一檐花寒。","dynasty":"清代","title":"戚氏湘社散后旬日，海年兄将如黔省，大定公予愈赴京兆试，复连句录别"}
{"author":"程颂万","content":"夜深踏遍珠帘影，六扇窗斜。一剪灯斜。记得红楼是那家。玉阑干畔花枝冷，花似人耶。人似花耶。只隔蒙蒙一面纱。","dynasty":"清代","title":"罗敷媚"}
{"author":"程颂万","content":"残雪黏帘，瘦禽啼月，忍寒偏是黄昏。一水溪桥，阿谁更倚重门。淡妆缥缈无寻处，向吟边、细诉芳魂。恼相思，一点残灯，一个愁人。婵娟风露空山杳，甚枝南枝北，犹殢香温。冷梦相偎，于今梦也无痕。惜花人别花枝瘦，剩银屏、空锁娇云。好教他，槛外篱边，休种愁根。","dynasty":"清代","title":"高阳台灯前梅影一枝，意态娟好，作忆梅词"}
{"author":"程颂万","content":"丝磕元霜。正宝阶荐熟，旧日鹓行。金灵塞垣追马，哭拜天香。遗诰同悲隆祐，奉纁黝分粽筵旁。群鸦恨衔在，莫损糁花，封寄蒸糖。未亡。淹赐粥，剩飘摇素发，饥死何妨。乞钱难买，知我何处重阳。恸失元皇恭俭，泣僧舍、偏近糕坊。分曹怆题字，记散绒绦，预试曾尝。","dynasty":"清代","title":"国香慢节庵书寄崇陵祭糕"}
{"author":"程颂万","content":"霓已惊秋问广寒。琴心自在倚阑干。旧时明月旧长安。竹底笼云量袖薄，桐阴浣露悒花残。别愁新聚两眉弯。","dynasty":"清代","title":"浣溪纱其四题桐阴伫月图，送王琴农北"}
{"author":"程颂万","content":"明朝惊破还乡梦。银筝夜久殷勤弄。怪客有春愁。娇歌半欲羞。绣衫金騕袅。何处深春好。泪粉玉阑珊。鸳衾不识寒。","dynasty":"清代","title":"菩萨蛮其十"}
{"author":"程颂万","content":"更待黄昏对酒楼。依依春草水分流。虫丝吹落挂帘钩。一夜思量十年梦，万般人事五更头。也称春色是悠悠。","dynasty":"清代","title":"浣溪纱其五"}
{"author":"程颂万","content":"放酒酬莺，驮香信马，襟欢尚忆芳时。坐暝帘栊，一词商遣灯知。暖尊回照江湖梦，更何人、掌上腰肢。怪阑荃、不共春娇，却话年迟。晦潇廿载飘萍侣，记湘弦警夜，乡语何其。眨眼斜阳，玉窗谁弄参差。坠巢劳燕惊相讯，道浮生、不是无涯。唤吴船、访柳湖西，莫任东吹。","dynasty":"清代","title":"高阳台赠仲可，用夔笙韵"}
{"author":"程颂万","content":"酒痕偷涴，又泪痕淹透，两重愁色。杏子单纱丝怕损，双手为伊亲叠。褪却嫣红，湔来惨绿，病了黄花节。竹阴偷过，忍教筛上明月。谁料瘦减腰围，未能瞒过，两幅青丝褶。帘底余香熏未减，却又西风吹彻。记得当初，小蛮针线，金钮松时窄。为侬典尽，俊游年少词客。","dynasty":"清代","title":"念奴娇秋衫"}
{"author":"程颂万","content":"几眉心月瘦，额角云轻，那日窗边。韵好经秋淡，黯墙阴珠泪，浅晕棠眠。者回梦欹鸳枕，香袅渴龙涎。怕槛璅玲珑，屏迷屈曲，幽憾难捐。灵仙。香界别，悄拾残绒唾，熏费炉烟。特地纱衣换，蓦映胸斜汉，凸衬酥莲。玉箫二分明月，愁鬓恼樊川。怪烛底萦魂，不成真个双泪悬。","dynasty":"清代","title":"忆旧游其一"}
{"author":"程颂万","content":"情天靓霞界暝，殢淞帘梦雨。骑来晚、重系筝坊，看花人似前度。怨尊共、山颦易夕，欢场事往仍孤注。检衫尘闲证，钗钿黯埋花絮。旧劫仙巢，涎尾燕子，指神山甚处。尽惆怅、惊浪蓝桥，殿鸾人换歌舞。傍荆驼、宵回绣毂，彩幡下、琉璃交护。惜刚风、轻锁瑶房，质迷空雾。西王母笑，北烛人归，画图眷旧侣。谩问讯、浣溪春骑，踏月呼影，罨画移家，废弦安谱。匀蛾倦碧，量腰惊瘦，生来随分能倾国。阅兴亡、只在斜阳渡。新亭涕泪，阑干拍遍无人，劝客惜取金缕。雕屏暖烛，剩说无双，尚旧家燕户。暗替数、相思徽轸，入破涛声，凤咽仙山，雁迷平楚。关河坠羽，开天遗事，黄金何物能铸泪。甚风波、容易蠡舟去。登楼无那秋悲，第一江山，断魂见汝。","dynasty":"清代","title":"莺啼序壬寅夏，见彩云于都门，今重逢海上。夔笙拟赠，余亦继声"}
{"author":"程颂万","content":"东风莫谩吹愁至，相携慰伊春冷。浅白浮樽，新黄褪额，歌侣年时芳俊。帘阴做暝。黯掠破丝丝，酒边愁影。侧帽相看，隔花人说去年病。珠尘花市又接，杜陵诗思剧，慵唤春醒。槛入新蟾，篱招彩帖，暗促溪桥梅信。兰宵漏紧。怕灯约黄昏，懒寻鸳径。社燕多情，旧巢新睡稳。","dynasty":"清代","title":"齐天乐其一人日竹仙招饮六缘馆，为消寒第九集"}
{"author":"程颂万","content":"雕虫小技。壮悔都无谓。三十而还输一世。剩得几分才气。酒边万紫千红。任它开落东风。我自一瓢一笠，随人唤作词翁。","dynasty":"清代","title":"清平乐其二"}
{"author":"程颂万","content":"腰柔乍怯人相近。红日长时添酒困。见来无事去还思，满眼泪珠言不尽。簟香卷穗灯生晕。梦又不成灯又尽。隔帘风雨闭门时，万叶千声皆是恨。","dynasty":"清代","title":"玉楼春其二"}
{"author":"程颂万","content":"今日花朝，昨宵残酒，小楼春思无据。梦黏杨柳影，泪泫樱桃雨。尊前鬓丝几缕。悄东风、糁成飞絮。瘦蝶偎燕，冷鸳憎暝，空绕曲廊步。阑干柳阴迷路。问沉吟掏遍，纤印何许。恼他双燕子，没个商量语。天涯剩有榆钱在，空赠与、莺边行旅。伤倦羽。只带眼都移旧处。","dynasty":"清代","title":"玲珑四犯花朝"}
{"author":"程颂万","content":"杨花薄。梨花落。倩魂低飐秋千索。愁成病。娇成性。阑干昨夜，有人偷凭。问。问。问。绯桃阁。芙蓉幕。柳枝偏似身裁弱。慵扶枕。偷窥镜。帘钩触响，个侬潜等。听。听。听。","dynasty":"清代","title":"钗头凤"}
{"author":"程颂万","content":"湘江好，洲渚暮潮中。打桨又添三尺浪，归帆时送一声钟。烟雨太溟蒙。","dynasty":"清代","title":"江南好其三"}
{"author":"程颂万","content":"拟将沉醉为清欢。黄昏独倚阑。一重水隔一重山。夕阳楼外闲。愁眉敛，晚妆残。拈花子细看。锦屏罗幕护春寒。无人整翠鬟。","dynasty":"清代","title":"阮郎归其二"}
{"author":"程颂万","content":"梅花开矣，又唤船归去。家近黄陵庙前路。恁鸳边咒语，鸥外离悰，早难道、百里银河相误。蛾眉谣诼苦，天与多才，更与多情两相妒。艳说合欢枝，蓦到冬来，又变了、断肠花树。有夜夜、离魂到郎边，恨没个牢笼，把伊关住。","dynasty":"清代","title":"洞仙歌其七"}
{"author":"程颂万","content":"十二碧阑斜。六扇红纱。隔窗曾记唾余霞。昨夜东风吹淡了，一树梨花。春梦剩些些。那角帘遮。小桃开落谢娘家。溜却玉钗浑不管，爱亸双鸦。","dynasty":"清代","title":"浪淘沙"}
{"author":"程颂万","content":"我所思兮，濯发沧溟，洪涛逆流。有奇思万斛，浩于潮汐，仙人双髻，醉卧瀛洲。何事淹迟，十年湖海，诗卷飘萧不自由。君须记，有天风刬袂，海气霾舟。吾生酒国堪侯。任醉竹觞荷岁又周。笑健儿身手，短衣长剑，丈夫意气，名马貂裘。水国鲸波，大江虹月，玉垒频年战伐休。烟波阔，挂蒲帆十丈，飞过江楼。","dynasty":"清代","title":"沁园春其一舟中和诗孙大兄韵"}
{"author":"程颂万","content":"小胆妨萤，潜踪趁蝶，被风招到深宇。冉冉随郎，迷却一条归路。乍记起、蟋蟀帘栊，浑忘了、凤凰窗柱。无语。恁苔松竹脆，那般酸楚。仿佛六曲阑干，有几个花灵，伴伊来去。不畏蛩啼，只怕晓钟惊汝。颤荒烟、篱角残枝，避冷露、楼阴纤步。延伫。待留他月子，替伊为主。","dynasty":"清代","title":"月华清秋魂"}
{"author":"程颂万","content":"际海潮痕入浦流。接山松翠傍舟浮。鲈鱼买得知霜近，樱笋餐时忆夏游。来越角，望吴头。雁声千里劝寻秋。蓬窗卧听红箫拍，第四桥边尚几楼。","dynasty":"清代","title":"思越人松江暮泊，师范仲立"}
{"author":"程颂万","content":"老树修篁各几围。野亭深处访山薇。坐看奇石戴云飞。无分得为娲计补，有时空抱素书归。莫论竹瘦与人肥。","dynasty":"清代","title":"浣溪纱林疏石瘦，法倪迂"}
{"author":"程颂万","content":"斜凭阑干首重回。银泥衫稳越娃裁。乱丝犹挂凤皇钗。见了又休真似梦，心从别处即成灰。方知红叶是良媒。","dynasty":"清代","title":"浣溪纱其四"}
{"author":"程颂万","content":"寂寞闲庭，归来燕子门空掩。烟丝一剪。搭向阑干畔。柳暖花酥，日暖人偏倦。帘初卷。东风太软。吹入桃花片。","dynasty":"清代","title":"点绛唇"}
{"author":"程颂万","content":"妙鬘天上词人劫，东风酒边吹瘦。赚梦琴心，飘愁笛眼，记曲红红能受。花新月旧。问前辈风流，夜台安否。坠简商量，玉田白石是侬偶。香篝暗笼半牖。只低鬟浅梦，帘外春逗。蝶径孤颦，莺天剩怨，并入回肠如酒。秦黄以后。更偷唱屯田，晓风杨柳。直得销魂，井波随处有。","dynasty":"清代","title":"齐天乐谭仲修山长赠予箧中词，用集中题煮梦庵填词图韵奉题一阕"}
{"author":"程颂万","content":"觅诗魂短短画阑边，阿谁替花愁。渐春衫浸了，满身黄月，那角红楼。领取翠帘空色，如水做春柔。钏响支离处，暗拂琼钩。欲犯银槎无路，只钗撩云想，屉被风揉。记掌窝脂擘，红晕那时留。揭笼衣、喘残鹦鹉，怕东风、医病也难廖。危桥路，蒙香未醒，慵赋仙游。","dynasty":"清代","title":"八声甘州春宵月下忆远"}
{"author":"程颂万","content":"问何时、江南朱十，仙源一棹曾住。年来渐老愁中鬓，厌听春城箫鼓。情万缕。认罨画溪山，十里桃花路。软红似雾。待买个扁舟，摇来双桨，寻到旧游处。分明是，岩壑后凋俦侣。枝柯曾饱霜露。夜深宜伴梅花睡，茜雪暗堆帘户。群记取。算载酒江湖，惟我堪怜汝。飘零若絮。更惨惨凄凄，潇潇瑟瑟，一夜打窗雨。","dynasty":"清代","title":"摸鱼儿其四朱竹仙以梅花柏叶见怡"}
{"author":"程颂万","content":"湿翠偃盘陀，寒琼抱瑶草。暝蛙池上争道。着处藏身即壶峤。波一剪，荡愁根，萍未老。海色蓦烘屏，龙堂镜空晓。枕边山玉颓倒。似听提壶唤春好。晴又雨，暖还寒，花怎料。","dynasty":"清代","title":"握金钗和夔笙韵"}
{"author":"程颂万","content":"携得金台酒。出城来、西山招我，鹭鸥之友。鸥外荷花三十顷，倒映凤城垂柳。看入座、小鬟相候。画桨移来波路窄，便摘花、依槛花妨肘。吹一笛，晚风瘦。江南已是销魂够。又匆匆、移船海上，来看北斗。今日南河亭子上，闲杀水茳如绣。也略似、后湖莺脰。酒气熏帘花气湿，已夕阳、堕在溪前后。张翰约，问谁偶。","dynasty":"清代","title":"贺新凉六月六日同里诸君子招饮南河泊观荷作"}
{"author":"程颂万","content":"凤子轻盈腻粉腰。残妆和泪湿红绡。分明闲坐赌樱桃。士女笙歌来月下，行人归计在今朝。柘枝声引管弦高。","dynasty":"清代","title":"浣溪纱出都门，旅店题壁。集唐二十首其一"}
{"author":"程颂万","content":"前年记得频相见。豆蔻春犹颤。今年重过宝钗楼。为问鹦哥犹认个侬不。湘天第一花枝好。十五芳名早。茜红衫子不禁寒。生怕月儿移过小阑干。","dynasty":"清代","title":"虞美人其二"}
{"author":"程颂万","content":"白纻衫轻，紫罗裙小。断堤疏柳寻来到。知他门掩阿谁边，红楼那角珠帘悄。叩槛鸥眠，窥菱鸳笑。盈盈女伴归来早。断云残雨做相思，阑干十二空斜照。","dynasty":"清代","title":"踏莎行其二"}
{"author":"程颂万","content":"残雪黏帘，瘦禽啼月，忍寒偏是黄昏。一水溪桥，阿谁更倚重门。淡妆缥缈无寻处，向吟边、细诉芳魂。恼相思，一点残灯，一个愁人。婵娟风露空山杳，甚枝南枝北，犹殢香温。冷梦相偎，于今梦也无痕。惜花人别花枝瘦，剩银屏、空锁娇云。好教他，槛外篱边，休种愁根。","dynasty":"清代","title":"高阳台灯前梅影一枝，意态娟好，作忆梅词"}
{"author":"程颂万","content":"艳魄埋无地。幸人间、葬花有冢，浇花有泪。月满秦楼箫声冷，吹破人天绿意。吹不散、玳筵罗绮。叱起海红帘底雾，怕酒波、不撼沧溟起。将时节，一重洗。鄂君留得经年被。损盈盈、昨宵风浪，鲛宫尺咫。楚望已无春可饯，相送奈何天里。恨不把、花幡揉碎。料得此身无处着，上江楼、独把危阑倚。千叠岫，万重水。","dynasty":"清代","title":"金缕曲狂歌被酒，赋此剧哀"}
{"author":"程颂万","content":"鼓找沧溟，自北自南，兹游壮哉。正越王城畔，五羊招到，麻姑洞口，双蝶驮回。海阔红愁，天低绿梦，闻说徐陵擅玉台。旗亭畔，怕阿鬟待久，不用停杯。浈江一舸归来。且相对尊前笑口开。恁荒洲采药，莲衣乍褪，回郎刻竹，藓迹犹堆。黯矣销魂，秋之为气，送子孤山去探梅。莼鲈思，有苹花为我，湘上低徊。","dynasty":"清代","title":"沁园春仲可赠词，效湘社和刘龙洲作，依韵答之"}
{"author":"程颂万","content":"屏山绕。湿镜一天清晓。愁似杨枝无力袅。病来春悄悄。镜里长眉未扫。阑外落花红小。今日东风吹大了。帘栊须下好。","dynasty":"清代","title":"谒金门"}
{"author":"程颂万","content":"夜深踏遍珠帘影，六扇窗斜。一剪灯斜。记得红楼是那家。玉阑干畔花枝冷，花似人耶。人似花耶。只隔蒙蒙一面纱。","dynasty":"清代","title":"罗敷媚"}
{"author":"程颂万","content":"镇空庭、昏黄时候，愁丝织上帘幕。潇潇瑟瑟凄凄语，闭了一春楼阁。花自落。料定有香魂，黏在秋千索。残灯钿箔。恁无夜无明，乍寒乍暖，空怨梦魂恶。人天恨，一例鸾漂凤泊。繁声休颤檐铎。兜鞋几夕来花径，芳约为伊耽搁。罗袖薄。便湿透啼痕，怕向阑边着。帘钩下却。记逗响沉沉，小楼昨夜，与我细商略。","dynasty":"清代","title":"摸鱼子其一春雨"}
{"author":"程颂万","content":"恁芭蕉、枝枝叶叶，夜深都为伊剪。怕听水阁吴娘曲，子夜怨歌偷变。秋梦远。便隔个帘栊，也被他敲断。新凉尚浅。乍逗响鸳帏，消魂葳枕，一夕倍凄恋。声声悄，湿了芙蓉小院。愁心都逼团扇。无情却恨西风冷，吹入回阑一半。帘待卷。堕惨惨凄凄，几叶梧桐片。墙阴那畔。剩点点啼痕，丝丝鬓影，重印旧苔藓。","dynasty":"清代","title":"摸鱼子其二秋雨"}
{"author":"程颂万","content":"屏山绕。湿镜一天清晓。愁似杨枝无力袅。病来春悄悄。镜里长眉未扫。阑外落花红小。今日东风吹大了。帘栊须下好。","dynasty":"清代","title":"谒金门"}
{"author":"程颂万","content":"寂寞闲庭，归来燕子门空掩。烟丝一剪。搭向阑干畔。柳暖花酥，日暖人偏倦。帘初卷。东风太软。吹入桃花片。","dynasty":"清代","title":"点绛唇"}
{"author":"程颂万","content":"花困蜂苏，柳眠莺喘。退红犹似当初见。偷将闲恨嫁东风，泪痕空洗胭脂绵。曲录阑干，秋千庭院。月魂乍近春人远。回身隔个小帘栊，分明逗响双金钏。","dynasty":"清代","title":"踏莎行"}
{"author":"程颂万","content":"泪尾侵寒，潮心堕梦，旅怀都趁春慵。憔悴江郎，冷烟又换孤篷。前山浅画眉痕绿，尽湘天、影事描空。最怜伊，露袜琼沙，刬佩鲛宫。一层弧角屏风衬，画初三月子，眉样如弓。渴海雌霓，无端飞上巫峰。黄陵竹子斑斑血，更何须、添印鹃红。太匆匆，万一无憀，来伴痴龙。","dynasty":"清代","title":"高阳台癸未初春击汰湘沅，舟次无憀，怆吟二阕其一"}
{"author":"程颂万","content":"殢雨篷心，弹潮舵尾，春江断送兰桡。冷浸鱼天，一枝凉月吟箫。返魂新柳夸三绝，做颦眉、泪眼蛮腰。系湾头，纵有他生，不似虹桥。当初唤玉帘衣瞥，已心心心上，长遍愁苗。镜海颓廊，居然有个鹦招。过头风浪年时事，待萍鸥、送上离潮。怕横江，万斛诗愁，酒薄难消。","dynasty":"清代","title":"高阳台其二"}
{"author":"程颂万","content":"梦魂比春慵，和愁倚向阑干缺。狞龙出海，满身都带，懒窝云叶。轻欲烘烟，淡疑妨雨，数重纱隔。正神皋昨夜，划开愁界，逗一片、蒙蒙月。怕蹴巫峰仙阙。乍兰宵、楚魂飞越。天东障子，晓来偷变，窈娘衣褶。斗煞梨花，扶慵柳絮，欠些明白。妒红儿立处，髻鬟松了，背东风说。","dynasty":"清代","title":"海天阔处春云，和彦清兄韵"}
{"author":"程颂万","content":"澌雪寒江，一帆低闪天东墨。帆边大别碍人行，不挂峰头月。那夕灯痕槛侧。拗苍龙、一枝吹裂。楼中况有，玉样梅花，不分红白。空怨灵蛛，网愁无缝相思窄。阑干又起鲤鱼风，暝桨催桃叶。那更颦春怅夕。莽前尘、萍踪絮雪。倪迂幛子，抵似蓬山，贮君愁魄。","dynasty":"清代","title":"烛影摇红题江城恋别图，应蔡竟夫"}
{"author":"程颂万","content":"觅诗魂短短画阑边，阿谁替花愁。渐春衫浸了，满身黄月，那角红楼。领取翠帘空色，如水做春柔。钏响支离处，暗拂琼钩。欲犯银槎无路，只钗撩云想，屉被风揉。记掌窝脂擘，红晕那时留。揭笼衣、喘残鹦鹉，怕东风、医病也难廖。危桥路，蒙香未醒，慵赋仙游。","dynasty":"清代","title":"八声甘州春宵月下忆远"}
{"author":"程颂万","content":"蝶带愁归，莺将怨去。抛他密誓深宵语。画廊纤手记分携，依稀认得花阴路。虚白仙龛，闹红单户。小鸾身世吟秋误。伤心泪墨小屏山，为君添画相思树。","dynasty":"清代","title":"踏莎行"}
{"author":"程颂万","content":"正愁人、愁丝未浣，织成帘外愁雨。灯残酒醒香楼窄，撩乱鬓丝盈缕。梯小步。指阑角梨花，冷白蒙蒙处。痴魂暂伫。怪红透蕉心，绿黏苔发，蓦地与春遇。封姨好，款款替侬拴住。画檐飘断离绪。雏鸾院落中门底，宛隔一层香雾。天又曙。漫揾遍慵衾，数遍残更鼓。繁声正苦。怕燕子归来，梁间语涩，昨夜怎交付。","dynasty":"清代","title":"买陂塘听雨"}
{"author":"程颂万","content":"露泫啼珠颤。认亭亭、无聊环佩，冷烟庭院。帘底恹恹人卧病，无限态浓意远。任惨绿、舞衫痕变。鹃国一春愁作瘴，指灵均、葬处侬曾唁。坟几尺，恨深浅。楼居不合香君贱。赚词仙、损伊才思，替描芳怨。松畹未妨愁破罅，添得素心凄眷。更压影、花阑魂扁。痴绝晓奁娟楚色，好分来、浅笑浓啼半。湘水晕，照愁脸。","dynasty":"清代","title":"金缕曲兰"}
{"author":"程颂万","content":"春晓。莺恼。起来迟。小庭间捻花枝。被风剪来红一丝。谁知。一双蝴蝶儿。香销烛冷深深院。帘不卷。有梦都寻遍。乍扶钗。暗兜鞋。休猜。夜来难出来。","dynasty":"清代","title":"河传"}
{"author":"程颂万","content":"柔肠腻。横波细。一眶秋水盈盈泪。盼天边。月儿圆。记得初三，弓样眉尖。纤。纤。千金意。双蛾翠。倾城得似延年妹。病婵娟。最堪怜。孤负莺花，二月春天。恹。恹。","dynasty":"清代","title":"惜分钗"}
{"author":"程颂万","content":"春睡起。昨宵魂梦真难记。真难记。小楼西畔，碧桐阴里。屏山十二相思地。良时十二相思味。相思味。梅心酸透，莲心苦未。","dynasty":"清代","title":"秦楼月"}
{"author":"程颂万","content":"凄凄眉黛妒余妍。风淡落花天。那人情态，那回欢笑，那日窗边。迢迢断梦谁能记，赋别恼江淹。多谢东风，替传消息，吹卷重帘。","dynasty":"清代","title":"眼儿媚"}
{"author":"程颂万","content":"调筝语涩，湔裙意懒，憔悴甚时还可。房栊一片绿阴沉，问镇日、谁来伴我。拓鞋掌上，泛船溪上，兜底思量谁个。不情不绪没人知，只独自、背帘闲坐。","dynasty":"清代","title":"鹊桥仙"}
{"author":"程颂万","content":"十四丫头春未足。娇小人如玉。学写碧云笺半幅。戏补上、纱窗绿。见客人来低道福。解送横波目。转过回廊才一曲。看池上、鸳鸯宿。","dynasty":"清代","title":"四和香"}
{"author":"程颂万","content":"低摇扇子，笑拈花朵，半窥帘户。空庭怯花落，况黄昏微雨。六曲屏山遮翠雾。便思量、也无情绪。双双白蝴蝶，向花间飞去。","dynasty":"清代","title":"忆少年"}
{"author":"程颂万","content":"最无憀、酒边愁破，一痕凉梦初醒。虾须半妥羊灯上，眉月掠残秋影。花意肯。算廿四番风，不数奇胎性。饼筵初进。漫答拜深深，弯来藕臂，帘外倚妆靓。亭亭样，问是何年仙孕。华清旧约潜等。贴溪榆荚田田叶，都作洗儿钱认。波似镜。宛醉起扶头，两两鸳鸯颈。情丝系定。恁花笑人痴，酒催诗瘦，日日画阑凭。","dynasty":"清代","title":"摸鱼儿荷花生日，偕何诗孙、胡子宽、徐瑞屏、蔡竟夫诸子集三雅亭赋"}
{"author":"程颂万","content":"忒惊心、秋风又逼，酒边离思催醒。庭前几叶梧桐坠，错认寒鸦颤影。君意肯。怕裂芰裁荷，未识秋情性。月魂移进。只一个阑干，两重楼柱，花想隔帘靓。平生气，湖海元龙久孕。朅来都算平等。武陵溪上桃花桨，渔父渔娃能认。同掔镜。笑对舞山鸡，已自羞延颈。萍飘莫定。镇咨别添愁，忏愁消梦，同伴小窗凭。","dynasty":"清代","title":"摸鱼儿招同人集瘦秋香榭，因饯何诗孙、蔡竟夫，叠前韵"}
{"author":"程颂万","content":"昨夜西风冷翠楼。梧桐叶落下帘钩。月明凉露五更愁。今夜梦魂何处去，醒来宿酒惯扶头。思量只在画屏幽。","dynasty":"清代","title":"浣溪纱"}
{"author":"程颂万","content":"柳外斜阳，花间断梦。心情病酒芳寒重。雕阑六曲有人凭，苍苔暗补闲阶空。痴绝蜂忙，娇回莺哢。怜伊倩影凌波送。巧持纨扇索题诗，回头半露钗梁凤。","dynasty":"清代","title":"踏莎行其一"}
{"author":"程颂万","content":"白纻衫轻，紫罗裙小。断堤疏柳寻来到。知他门掩阿谁边，红楼那角珠帘悄。叩槛鸥眠，窥菱鸳笑。盈盈女伴归来早。断云残雨做相思，阑干十二空斜照。","dynasty":"清代","title":"踏莎行其二"}
{"author":"程颂万","content":"小小回廊花径转。人在深深院。月明昨夜倚阑干。只是更无人与说春寒。罗衫低映梨花白。瘦影湘屏隔。眉痕锁梦太无情。恨煞一帘春雨不分明。","dynasty":"清代","title":"虞美人"}
{"author":"程颂万","content":"残雪黏帘，瘦禽啼月，忍寒偏是黄昏。一水溪桥，阿谁更倚重门。淡妆缥缈无寻处，向吟边、细诉芳魂。恼相思，一点残灯，一个愁人。婵娟风露空山杳，甚枝南枝北，犹殢香温。冷梦相偎，于今梦也无痕。惜花人别花枝瘦，剩银屏、空锁娇云。好教他，槛外篱边，休种愁根。","dynasty":"清代","title":"高阳台灯前梅影一枝，意态娟好，作忆梅词"}
{"author":"程颂万","content":"乍撩人、试灯天气，小阑干外丝雨。何郎无限萧骚意，相约酒徒三五。教且住。看紫陌花灯，门巷停车处。销魂恁苦。记燕燕莺莺，醒醒醉醉，香梦度帘户。休论价，且贳鹴裘酒贾。移来十瓮芳醑。东风催醒梅花睡，酒气隔帘如雾。宾共主。到香榭宵阑，拔剑尊前舞。吟魂万缕。直绕遍天涯，冲寒掠暝，搅作一庭絮。","dynasty":"清代","title":"摸鱼儿其一人日谢何诗孙舍人送酒"}
{"author":"程颂万","content":"又他乡、早春时节，试灯风间疏雨。笙萧曾记天街夜，携得杖头双五。行复住。尽软绣层层，都是留人处。回头最苦。算十度蟾圆，琼楼玉宇，如隔万重户。青衫客，莫笑浔阳舶贾。愁来但饮芳醑。丝丝窗外垂杨影，影里半烟和雾。君作主。到明日尊前，帽插杨枝舞。闲身似缕。问早燕新莺，干卿甚事，将我比风絮。","dynasty":"清代","title":"摸鱼儿子大明日约饮，先以词谢，叠前韵其二何维朴诗孙"}
{"author":"程颂万","content":"记来时、武陵江上，小桃花似红雨。扁舟摇入春烟绿，惟有白鸥三五。禁不住。又一样韶华，前梦寻无处。鱼香笋苦。祗小阁深灯，金迷纸醉，羔酒笑朱户。风尘外，倘遇鸡林韵贾。相携倒尽芳醑。天涯千古青衫泪，洒作满城愁雾。花月主。让君与阿蒙，并执蝥孤舞。春痕万缕。愿绾定飞鸿，年年日日，重叠印泥絮。","dynasty":"清代","title":"摸鱼儿李冠卿军门招饮，筵上叠前韵，适子大逾日再招，复以为谢其三何维朴诗孙"}
{"author":"程颂万","content":"问何时、江南朱十，仙源一棹曾住。年来渐老愁中鬓，厌听春城箫鼓。情万缕。认罨画溪山，十里桃花路。软红似雾。待买个扁舟，摇来双桨，寻到旧游处。分明是，岩壑后凋俦侣。枝柯曾饱霜露。夜深宜伴梅花睡，茜雪暗堆帘户。群记取。算载酒江湖，惟我堪怜汝。飘零若絮。更惨惨凄凄，潇潇瑟瑟，一夜打窗雨。","dynasty":"清代","title":"摸鱼儿其四朱竹仙以梅花柏叶见怡"}
{"author":"程颂万","content":"催人莲漏算销魂，第一天涯良夜。烛灺香销帘半卷，梅影又横窗也。爆竹声喧，珠幡影烂，春近闲亭榭。酒边人醉，可堪丝鬓盈把。回省过翼流光，百年心事，齐赴寒灯下。蠹损尘昏书暗叠，莫谩韩穷相诧。纤灶无灵，题糕有韵，曙色阑干亚。兴酣耳热，祭诗应效狂贾。","dynasty":"清代","title":"百字令除夕"}
{"author":"程颂万","content":"东风莫谩吹愁至，相携慰伊春冷。浅白浮樽，新黄褪额，歌侣年时芳俊。帘阴做暝。黯掠破丝丝，酒边愁影。侧帽相看，隔花人说去年病。珠尘花市又接，杜陵诗思剧，慵唤春醒。槛入新蟾，篱招彩帖，暗促溪桥梅信。兰宵漏紧。怕灯约黄昏，懒寻鸳径。社燕多情，旧巢新睡稳。","dynasty":"清代","title":"齐天乐其一人日竹仙招饮六缘馆，为消寒第九集"}
{"author":"程颂万","content":"貂裘匹马皋兰道，万山围向人冷。盾鼻风酸，旄头月落，羡煞书生豪俊。蘧庐醉暝。尚疑是关前，群松动影。绝塞刀环，替君欢喜替君病。团圆一片明月，恐琼楼玉宇，仙子惊醒。倒尽金卮，击残铜钵，道是天涯谁信。柝声偏紧。有十万红珠，照吾归径。水调飞来，更情深韵稳。","dynasty":"清代","title":"齐天乐其二叠韵赠蔡竟夫归自塞上"}
{"author":"程颂万","content":"可怜人日天涯，年年春梦花前冷。丝丝细雨，愔愔薄雾，草堂芳訉。中酒心情，试灯天气，峭寒偏忍。倩疏帘放了，阑干四面，遮不住梅花影。醉里凭肩悄问。问东风、乍催芳信。十分僝僽，三分成梦，七分成病。燕剪娇黄，苔纹恨碧，个侬香径。掩窗纱六扇，银鹦多事，唤愁人醒。","dynasty":"清代","title":"小楼连苑人日"}
{"author":"程颂万","content":"瘦尽湘烟，丝丝窗外柔魂小。帘栊新放嫩寒偏，冷梦空寻到。冶夕啼妆换了。溅脂痕、缃奁冻晓。小楼醒味，禅榻温黁，赚伊花笑。阑畔东风，酒人飘去愁多少。一分愁是一分春，替写相思照。剩碧苔廊未扫。谩由他、西帘日抱。卢家社燕，冷暖无猜，病怀争道。","dynasty":"清代","title":"烛影摇红其一晨起空斋瓶梅乍拆，横斜有态，孤艳动人。因约同志芰瘦秋香榭，为消寒第十集赋"}
{"author":"程颂万","content":"记得亭前，荷花遮住鸳鸯小。干卿何事却惊飞，是处都寻到。刚道秋心倦了。又西湖、霜晨月晓。远山眉黛，可似年时，临波微笑。幽梦香酣，小桃枝上啼莺少。管他门外几分春，付与斜晖照。只有垂杨翠扫。向东风、推襟送抱。者般情致，若个无聊，肯和伊道。","dynasty":"清代","title":"烛影摇红和竟夫，叠子大韵其二何维朴诗孙"}
{"author":"程颂万","content":"月魂似水，浸翠帘百幅，峭寒难避。十里楼台，一夕风柔，吹下粉香都腻。盈盈画烛多情甚，照不破、海棠浓睡。笑人生、酒绿灯红，半是客中愁里。惆怅珠阑共倚。听车度曲巷，人醉花市。粉本乌阑，小字回环，只有红红能记。婵娟要斗人间影，略不避、个侬姝丽。算近来、几度销魂，第一落灯天气。","dynasty":"清代","title":"疏影元夜"}
{"author":"程颂万","content":"今日花朝，昨宵残酒，小楼春思无据。梦黏杨柳影，泪泫樱桃雨。尊前鬓丝几缕。悄东风、糁成飞絮。瘦蝶偎燕，冷鸳憎暝，空绕曲廊步。阑干柳阴迷路。问沉吟掏遍，纤印何许。恼他双燕子，没个商量语。天涯剩有榆钱在，空赠与、莺边行旅。伤倦羽。只带眼都移旧处。","dynasty":"清代","title":"玲珑四犯花朝"}
{"author":"程颂万","content":"一阵催花雨。正愁人、愁春未醒，梦痕浓处。同倚酒家楼上曲，瘦怯东风无主。记故馆、樱桃几树。料得帘栊间病酒，茜窗边、燕语人无语。新脸晕，旧眉妩。醉中空觅杨枝舞。怨兰宵、泪零残烛，小阑朱户。冷冷凄凄花朝夕，婉晚芳韶飘去。休负了、娇红庭宇。十幅蛮笺双翠管，一行行、都是销魂句。宛转意，情谁诉。","dynasty":"清代","title":"貂裘换酒酒楼即事"}
{"author":"程颂万","content":"江南忆，最忆是青溪。柳色断桥双燕子，杏花春水小船儿。三月踏青时。","dynasty":"清代","title":"望江南竹仙有江关之思，因赋八阕，以广其意其一"}
{"author":"程颂万","content":"江南忆，最忆是河房。晓起鹦呼新客至，晚妆人戴夜来香。水阁爱清凉。","dynasty":"清代","title":"望江南其二"}
{"author":"程颂万","content":"江南忆，最忆是红桥。水榭四围阑六曲，晴波一折柳千条。明月夜吹箫。","dynasty":"清代","title":"望江南其三"}
{"author":"程颂万","content":"江南忆，最忆是灯船。凤尾裙儿人按曲，虾须帘子月窥筵。波底照婵娟。","dynasty":"清代","title":"望江南其四"}
{"author":"程颂万","content":"江南忆，最忆旧宫门。冷月红墙无客到，晚潮青殿傍烟昏。歌舞种愁根。","dynasty":"清代","title":"望江南其五"}
{"author":"程颂万","content":"江南忆，最忆酒家楼。锦旆当门成小市，银灯隔座记藏钩。往事殢人愁。","dynasty":"清代","title":"望江南其六"}
{"author":"程颂万","content":"江南忆，最忆早春前。社燕晴衔飞絮影，纸鸢风扬落花天。白下梦如烟。","dynasty":"清代","title":"望江南其七"}
{"author":"程颂万","content":"江南忆，最忆暮秋天。残照阑干鸦影乱，晚风帘幕燕巢偏。惆怅一年年。","dynasty":"清代","title":"望江南其八"}
{"author":"程颂万","content":"窗外樱桃帘里燕。泣翠颦红，有个人同倦。六曲屏山春昼掩。好风吹落桃花片。记得花前双笑脸。语软香低，暗绕回廊遍。掏破旧时红印浅。一枝枝上啼痕染。","dynasty":"清代","title":"蝶恋花"}
{"author":"陈玉璂","content":"竟作十年别，何无一纸书？传闻在东鲁，早晚下南徐。客久才逾老，思深梦转疏。灵光遗殿在，问尔赋何如？","dynasty":"清代","title":"闻董文友已在山东"}
{"author":"陈玉璂","content":"衮衮登楼兴，披襟坐上头。果知天地大，不尽古今愁。孤塔烟中断，诸峰波面浮。凭栏一长啸，明月夜横秋。","dynasty":"清代","title":"同友登京口避风馆高阁望江题壁"}
{"author":"陈玉璂","content":"木叶惊微脱，相看惜故枝。一秋今古梦，万树别离思。入水飘无定，随风下每迟。始知天地意，摇落总无私。","dynasty":"清代","title":"落叶"}
{"author":"陈玉璂","content":"同君击楫大江干，共把离尊未忍乾。一自风涛愁里听，真怜兄弟别时难。云连沧海鸿边度，月落滹沱马上看。尔在家乡定回首，几时书札到长安？","dynasty":"清代","title":"兴济寄怀家兄其年"}
{"author":"陈玉璂","content":"城边河水接滹沱，日送离人双桨过。尔到燕台回首望，交情方觉别时多。","dynasty":"清代","title":"舟次青县忆季圣昭先入长安"}
{"author":"蔡以瑺","content":"一径入昏霭，渺然吟思生。楼台团远雾，镫火闪层城。古月发新趣，幽悰落世情。徘徊恋情话，窗外斗参横。","dynasty":"清代","title":"月夜"}
{"author":"江盈科","content":"　　北人生而不识菱者，仕于南方，席上啖菱，并壳入口。或曰：“食菱须去壳。”其人自护所短，曰：“我非不知，并壳者，欲以去热也。”问者曰：“北土亦有此物否？”答曰：“前山后山，何地不有？”　　夫菱生于水而非土产，此坐强不知以为知也。","dynasty":"明代","tags":"小学文言文，哲理，故事，讽刺，写人","title":"北人食菱"}
{"author":"江盈科","content":"有医者，自称善外科。一裨将阵回，中流矢，深入膜，延使治。乃持并州剪，剪去矢官，跪而请酬。裨将曰：“镞在膜内须亟治。”医曰：“此内科之事，不意并责我。”裨将曰：“呜呼，世直有如是欺诈之徒。”","dynasty":"明代","tags":"小学文言文，寓言，故事，哲理","title":"外科医生"}
{"author":"江盈科","content":"　　昔有医人，自媒能治背驼，曰：“如弓者、如虾者、如环者，若延吾治，可朝治而夕如矢矣。”一人信焉，使治曲驼，乃索板二片，以一置地下，卧驼者其上，又以一压焉，又践之。驼者随直，亦随死。其子欲诉诸官。医人曰：“我业治驼，但管人直，不管人死。”呜呼！今之为官，但管钱粮收，不管百姓死，何异于此医也哉！(自媒一作：自诩)","dynasty":"明代","tags":"初中文言文，寓理，故事","title":"庸医治驼"}
{"author":"唐致政","content":"君欲问予年，八十有七。百岁十分尚留一。世间滋味，尝尽酸咸苦涩。时今倒食蔗，无甜汁。","dynasty":"宋代","title":"感皇恩（原无调名）"}
{"author":"黄格","content":"富贵不难致，名节几人全。渡江龙化，于今，五十有三年。历数朝堂诸老，谁似武夷仙伯，操行老弥坚。吾道适中否，一柱独擎天。湖南北，江左右，屡藩宣。韩公城下，烽火静、米斗三钱。人愿公归台鼎，我愿公归中隐，九老要齐肩。岁岁祝公寿，风月伴梅仙。","dynasty":"宋代","title":"水调歌头（寿留守刘枢密）"}
{"author":"丁佩玉","content":"江燕撩人至，双飞似旧知。如何春去日，不是客归时。水逐船头转，云随帆脚低。短吟浑未尽，怅望复迟迟。","dynasty":"清代","title":"芜湖晚望"}
{"author":"畅当","content":"迥临飞鸟上，高出世尘间。天势围平野，河流入断山。","dynasty":"唐代","tags":"景点，抒情","title":"登鹳雀楼"}
{"author":"畅当","content":"寂寞一怅望，秋风山景清。此中惟草色，翻意见人行。荒径饶松子，深萝绝鸟声。阳崖全带日，宽嶂偶通耕。拙昧难容世，贫寒别有情。烦君琼玖赠，幽懒百无成。","dynasty":"唐代","title":"天柱隐所重答江州应物"}
{"author":"畅当","content":"苍苍中条山，厥形极奇磈.我欲涉其崖，濯足黄河水。古刹栖柿林，绿阴覆苍瓦。岁晏来品题，拾叶总堪写。","dynasty":"唐代","title":"蒲中道中二首"}
{"author":"畅当","content":"钟梵送沈景，星多露渐光。风中兰靡靡，月下树苍苍。夜殿若山横，深松如涧凉。羸然虎溪子，迟我一虚床。杳杳空寂舍，濛濛莲桂香。拥褐依西壁，纱灯霭中央。","dynasty":"唐代","title":"宿报恩寺精舍"}
{"author":"畅当","content":"晨兴平阳馆，见月沈江水。溶溶山雾披，肃肃沙鹭起。奉恩谬符竹，伏轼省顽鄙。何当施教化，愧迎小郡吏。寥落火耕俗，征途青冥里。德绥及吾民，不德将鹿矣。擒奸非性能，多愍会衰齿。恭承共理诏，恒惧坠诸地。","dynasty":"唐代","title":"自平阳馆赴郡"}
{"author":"畅当","content":"孤柴泄烟处，此中山叟居。观云宁有事，耽酒讵知馀。水定鹤翻去，松歌峰俨如。犹烦使君问，更欲结深庐。","dynasty":"唐代","title":"山居酬韦苏州见寄"}
{"author":"畅当","content":"帝里阳和日，游人到御园。暖催新景气，春认旧兰荪。咏德先臣没，成蹊大树存。见桐犹近井，看柳尚依门。献地非更宅，遗忠永奉恩。又期攀桂后，来赏百花繁。","dynasty":"唐代","title":"春日过奉诚园（一作曲江，一作玉林园）"}
{"author":"畅当","content":"酒渴爱江清，馀酣漱晚汀。软莎欹坐稳，冷石醉眠醒。野膳随行帐，华音发从伶。数杯君不见，都已遣沈冥。","dynasty":"唐代","title":"军中醉饮寄沈八刘叟（一作杜甫诗）"}
{"author":"畅当","content":"珍木郁清池，风荷左右披。浅觞宁及醉，慢舸不知移。荫簟流光冷，凝簪照影欹。胡为独羁者，雪涕向涟漪。","dynasty":"唐代","title":"偶宴西蜀摩诃池"}
{"author":"畅当","content":"诏出凤凰宫，新恩连帅雄。江湖经战阵，草木待仁风。豪右贪威爱，纡繁德简通。多惭君子顾，攀饯路尘中。","dynasty":"唐代","title":"奉送杜中丞赴洪州"}
{"author":"畅当","content":"羁旅逢佳节，逍遥忽见招。同倾菊花酒，缓棹木兰桡。平楚堪愁思，长江去寂寥。猿啼不离峡，滩沸镇如潮。举目关山异，伤心乡国遥。徒言欢满座，谁觉客魂消。","dynasty":"唐代","title":"九日陪皇甫使君泛江宴赤岸亭"}
{"author":"畅当","content":"夜潭有仙舸，与月当水中。嘉宾爱明月，游子惊秋风。青蒲野陂水，白露明月天。中夜秋风起，心事坐潸然。","dynasty":"唐代","title":"宿潭上二首"}
{"author":"畅当","content":"故交君独在，又欲与君离。我有新秋泪，非关宋玉悲。","dynasty":"唐代","title":"别卢纶"}
{"author":"畅当","content":"江斋一入何亭亭，因寄沦涟心杳冥。绿绮琴弹白雪引，乌丝绢勒黄庭经。","dynasty":"唐代","title":"题沈八斋"}
{"author":"畅当","content":"晨兴平阳馆，见月沈江水。溶溶山雾披，肃肃沙鹭起。奉恩谬符竹，伏轼省顽鄙。何当施教化，愧迎小郡史。寥落火耕俗，征途青冥里。德绥及吾民，不德将鹿矣。擒奸非性能，多悯会衰齿。恭承共理诏，恒惧坠诸地。","dynasty":"唐代","title":"自平阳"}
{"author":"畅当","content":"古刹栖杮林，绿阴覆苍瓦。岁晏来品题，拾叶总堪写。","dynasty":"唐代","title":"蒲中道中二首其二"}
{"author":"畅当","content":"青蒲野陂水，白露明月天。中夜秋风起，心事坐潸然。","dynasty":"唐代","title":"宿潭上二首其二"}
{"author":"畅当","content":"花发多远意，凫雁有閒情。迟晖耿不暮，平江寂无声。","dynasty":"唐代","title":"钓渚亭"}
{"author":"唐寅","content":"红满苔阶绿满枝，杜宇声声，杜宇声悲！交欢未久又分离，彩凤孤飞，彩凤孤栖。别后相思是几时？后会难知？后会难期？此情何以表相思？一首情词，一首情诗。雨打梨花深闭门，忘了青春，误了青春。赏心乐事共谁论？花下销魂，月下销魂。愁聚眉峰尽日颦，千点啼痕，万点啼痕。晓看天色暮看云，行也思君，坐也思君。","dynasty":"明代","tags":"闺怨，女子，思念","title":"一剪梅·雨打梨花深闭门"}
{"author":"唐寅","content":"桃花坞裏桃花庵，桃花庵裏桃花仙。桃花仙人种桃树，又折花枝当酒钱。酒醒只在花前坐，酒醉还须花下眠。花前花後日复日，酒醉酒醒年复年。不愿鞠躬车马前，但愿老死花酒间。车尘马足贵者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。世人笑我忒风颠，我咲世人看不穿。记得五陵豪杰墓，无酒无花锄作田。弘治乙丑三月桃花庵主人唐寅（原版）桃花坞里桃花庵，桃花庵里桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫者，一在平地一在天。若将贫贱比车马，他得驱驰我得闲。别人笑我忒风颠，我笑他人看不穿。不见五陵豪杰墓，无花无酒锄作田。（版本一）桃花坞里桃花庵，桃花庵里桃花仙。桃花仙人种桃树，又摘桃花换酒钱。酒醒只来花下坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将花酒比车马，他得驱驰我得闲。别人笑我忒风骚，我笑他人看不穿。不见五陵豪杰墓，无酒无花锄作田。（版本二）","dynasty":"明代","tags":"桃花，生活，猖狂","title":"桃花庵歌"}
{"author":"唐寅","content":"头上红冠不用裁，满身雪白走将来。平生不敢轻言语，一叫千门万户开。","dynasty":"明代","tags":"豪放，哲理","title":"画鸡"}
{"author":"唐寅","content":"故园三径吐幽丛，一夜玄霜坠碧空。多少天涯未归客，尽借篱落看秋风。","dynasty":"明代","tags":"咏物，菊花，品格，寓人","title":"菊花"}
{"author":"唐寅","content":"李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。(梅花一作：桃花)","dynasty":"明代","tags":"写人，对月，抒怀","title":"把酒对月歌"}
{"author":"唐寅","content":"不炼金丹不坐禅，不为商贾不耕田。闲来写就青山卖，不使人间造孽钱。","dynasty":"明代","tags":"古诗三百首，言志","title":"言志"}
{"author":"唐寅","content":"斜髻娇娥夜卧迟，梨花风静鸟栖枝。难将心事和人说，说与青天明月知。","dynasty":"明代","tags":"写人，孤独，相思","title":"美人对月"}
{"author":"唐寅","content":"夜来欹枕细思量，独卧残灯漏夜长。深虑鬓毛随世白，不知腰带几时黄。人言死后还三跳，我要生前做一场。名不显时心不朽，再挑灯火看文章。","dynasty":"明代","title":"夜读"}
{"author":"唐寅","content":"万紫千红莫谩夸，今朝粉蝶过邻家。昭君偏遇毛延寿，炀帝难留张丽华。深院青春空白锁，平原红日又西斜。小桥流水闲村落，不见啼莺有吠蛙。","dynasty":"明代","tags":"写景，抒情","title":"和沈石田落花诗"}
{"author":"唐寅","content":"刹那断送十分春，富贵园林一洗贫。借问牧童应没酒，试尝梅子又生仁。若为软舞欺花旦，难保余香笑树神。料得青鞋携手伴，日高都做晏眠人。夕阳黯黯笛悠悠，一霎春风又转头。控诉欲呼天北极，胭脂都付水东流。倾盆怪雨泥三尺，绕树佳人绣半钩。颜色自来皆梦幻，一番添得镜中愁。春风百五尽须臾，花事飘零剩有无。新酒快倾杯上绿，衰颜已改镜中朱。绝缨不见偷香掾，堕溷翻成逐臭夫。身渐衰颓类如此，树和泪眼合同枯。时节蚕忙擘黑时，花枝堪赋比红儿。看来寒食春无主，飞过邻家蝶有私。纵使金钱堆北斗，难饶风雨葬西施。匡床自拂眠清昼，一缕烟茶飏鬓丝。坐看芳菲了闷中，曲教遮护屏展风。衙蜂蜜熟香粘白，梁燕巢成湿补红。国色可怜难再得，酒杯何故不教空。忍看马足车轮下，一片西飞一片东。崔徽空写镜中真，洛水难传赋里神。国色自来多命薄，桃红又见一年春。已无锦帐围金谷，漫把青鞋踏曲尘。绕树百回心语口，明年勾管是何人？天涯晻溘碧云横，社日园林紫燕轻。桃叶参差谁问渡，杏花零落忆题名。月明犬吠村中夜，雨过莺啼叶满城。人不归来春又去，与谁连臂唱盈盈？白华垂柳弄新晴，紫背浮萍细点生。三月寻芳骑凤侣，一时齐唱踏莎行。收灯院落伤栖燕，细雨楼台湿啭莺。莫问东君诉恩怨，自来春梦不分明。春朝何事默凭阑，庭草惊看露已团。花并泪丝飞点点，絮飘眼缬望漫漫。书当无意开孤愤，带有何心绾合欢。且喜残丛犹有在，好随修竹报平安。桃花净尽杏花空，开落年年约略同。自是节临三月暮，何须人恨五更风。扑檐直破帘衣碧，上砌如欺地锦红。拾向砑罗方帕里，鸳鸯一对共当中。恻恻凄凄忧自惔，花枝零落鬓丝添。周遮燕语春三月，荡漾波纹日半帘。病酒不堪朝转剧，听风且喜晚来恬。绿杨影里苍苔上，为惜残红手自拈。杨柳楼头月半规，笙歌院里夜深时。花枝灼灼难长好，漏水丁丁不肯迟。金串袖笼新藕滑，翠眉奁映小蜼垂。风情多少愁多少，百结愁肠说与谁。李态樊香忆旧游，蓬飞萍转不胜愁。一身憔悴茅柴酒，三月伤春满镜愁。爱惜难将穷袴赠，凋零似把睡鞋留。红颜春树今非昨，青草空埋土一丘。杏瓣桃须扫作堆，青春白发感衰颓。蛤蜊上市惊新味，鶗鴂教人再洗杯。忍唱骊歌送春去，悔将羯鼓彻明催。烂开赚我平添老，知到年来可烂开?丽色堪餐莫谩夸，一朝衰飒看伊家。昭君偏遇毛延寿，炀帝难留张丽华。深院青春空自锁，大堤红日又西斜。小桥流水闲村落，不见啼莺有犬蛙。满堂欢笑强相陪，别有愁肠日九回。时节又惊梁燕乳，铅华无奈隙驹催。香消衣带伤腰瘦，梦断辽阳没信来。门掩黄昏花落尽，牛酥且荐掌中杯。亚字城边糜鹿台，春深情况转悠哉。襞衣玉貌乘风去，对酒蓬窗带雨推。结子桃花如雨落，挟雌蝴蝶过墙来。江南多少闲庭馆，朱户依然锁绿苔。桃蹊李径谢春荣，斗酒芳心与夜争。陌上新蒭曲尘暗，墙头圆月玉盘倾。青帘巷陌无行迹，绣褶腰肢觉瘦生。莫道无情何必尔，自缘我辈正钟情。簇簇双攒出茧眉，淹淹独倚曲栏时。千年青冢空埋怨，重到玄都只赋诗。香逐马蹄归蚁垤，影和虫臂罥蛛丝。寻芳了却新年债，又见成阴子满枝。芳菲又谢一年新，能赋今无八斗陈。命薄错抛倾国色，缘轻不遇买金人。杜鹃啼血山中夜，蝴蝶游魂叶底春。色即是空空是色，欲从调御忏贪嗔。貌娇命薄两难全，莺老花残谢世缘。年长卢姬悲晚嫁，日高黄鸟唤春眠。人生自古稀七十，斗酒何论价十千。痛惜秾纤又迟暮，好烧银烛覆觥船。花落花开总属春，开时休羡落休嗔。好知青草骷髅冢，就是红楼掩面人。山屐已教休泛腊，柴车从此不须巾。仙尘佛劫同归尽，坠处何须论厕茵。催耕声里短柴门，煠兰香中雉草园。西子归湖余有井，昭君出塞尚留村。春风院院深笼锁，细雨纷纷欲断魂。拾得残红忍抛却，也教粘向阿咸旙。旧酒新啼满袖痕，怜香惜玉此心存。可怜窗外风鸣树，辜负尊前月满轩。奔井似衔亡国恨，坠楼如报主人恩。长洲日暮生芳草，销尽江淹黯黯魂。伯劳东去燕西飞，南浦王孙怨路迷。鸟唤春休背人去，雨妆花作向隅啼。绿阴茂苑收弦管，白日长门锁婢傒。蛱蝶翻翻残梦里，曲栏纤手忆同携。青鞋布袜谢同游，粉蝶黄蜂各自愁。傍老光阴情转切，惜花心性死方休。胶洁日月无长策，酒酹荼蘼有近忧。一曲山香春寂寂,碧云暮合隔红楼。春来吓吓去匆匆，刺眼繁华转眼空，杏子单衫初脱暖，梨花深院恨多风。烧灯坐尽千金夜，对酒空思一点红。倘是东君问鱼雁，心情说在雨声中。呜呜晓角起春城，巧作东风撼地声。灯照檐花开且落，鸦栖庭树集还惊。红颜不为琴心驻，绿酒休辞盏面盈。默对镜奁闲自较，鬓丝又是一年嬴。春梦三更雁影边，香泥一尺马蹄前。难将灰酒灌新爱，只有香囊报可怜。深院料应花似霰，长门愁锁日如年。凭谁对却闲桃李，说与悲欢石上缘。花朵凭风着意吹，春光弃我竟如遗。五更飞梦环巫峡，九畹招魂费楚词。衰老形骸无昔日，凋零草木有荣时。和诗三十愁千万，肠断春风谁得知？","dynasty":"明代","title":"唐寅落花诗"}
{"author":"唐寅","content":"青藜拄杖寻诗处，多在平桥绿树中。红叶没鞋人不到，野棠花落一溪风。","dynasty":"明代","title":"题画"}
{"author":"唐寅","content":"善和坊里李端端，信是能行白牡丹。谁信扬州金满市，元来花价属穷酸。","dynasty":"明代","title":"题画其十李端端落籍图"}
{"author":"唐寅","content":"苏州太守白尚书，酒盏飘零带疾移。老去风情犹有在，张娟骆马与杨枝。","dynasty":"明代","title":"题画其十五"}
{"author":"唐寅","content":"李白才名天下奇，开元人主最相知。夜郎垂老迢迢去，不记金銮走马时。","dynasty":"明代","title":"题画其十六李白图"}
{"author":"唐寅","content":"秋容淡荡满晴江，鸂鶒鸬鹚锦翼双。红蓼滩头黄叶下，炼诗人正倚船窗。","dynasty":"明代","title":"题秋江图"}
{"author":"唐寅","content":"东林寺前三峡桥，山泉汹涌水波涛。当年到此曾携手，寒色今犹满布袍。","dynasty":"明代","title":"题画九首其五"}
{"author":"唐寅","content":"绿阴清昼白猿啼，三峡桥边路欲迷。赖得泉声引归路，泉声呜咽路高低。","dynasty":"明代","title":"题画廿四首其八"}
{"author":"唐寅","content":"烟锁垂杨院，日长绣帘卷。人静莺聱细，花落垂门掩。薄幸不来，羞睹画梁燕。天涯咫尺，咫尺情人远。只怕路阻蓝桥，无由得见天。天若肯周全，除非是梦里相逢，把奴衷肠诉一遍。","dynasty":"明代","title":"月来高"}
{"author":"唐寅","content":"苏州刺史白尚书，病骨萧条酒盏疏。到老杨枝亦辞去，张娟林态竟如何。","dynasty":"明代","title":"白乐天图"}
{"author":"唐寅","content":"一上一上又一上，一上直到高山上。举头红日白云低，四海五湖皆一望。","dynasty":"明代","title":"伯虎扮乞儿，作诗骗酒"}
{"author":"唐寅","content":"想煞你，当初一见好至诚。想煞你，身材苗条脸儿俊。想煞你，花月下好句联吟。想煞你，叫着小名儿低声应。想煞你，临别前苦叮宁。这衷肠事儿略略诉，却落得眼睁睁。眼睁睁望着灯前壁上，壁上形怜影。","dynasty":"明代","title":"思秋香"}
{"author":"唐寅","content":"锦里先生日晏眠，客来高论坐无毡。酒资尽在东篱下，散贮黄金万斛钱。","dynasty":"明代","title":"菊图"}
{"author":"唐寅","content":"绿云架上草龙蟠，马乳含秋露下干。昨日文园愁肺渴，几丸嚼破蔗浆寒。","dynasty":"明代","title":"墨菊图"}
{"author":"唐寅","content":"鸠雨初晴苦竹生，满江明月动秋声。他年炼骨轻如叶，拟踏风梢散袖行。","dynasty":"明代","title":"竹枝图"}
{"author":"唐寅","content":"圣主求贤按画图，顷将天秩界胥徙。精神不是能玄会，颜色安知非滥竽。","dynasty":"明代","title":"版筑求贤图"}
{"author":"唐寅","content":"海棠枝上白头公，头映花枝转觉红。恰似老夫高兴在，醉欹纱帽颔春风。","dynasty":"明代","title":"堂上双白头图"}
{"author":"唐寅","content":"扶头酒醒宝香焚，戏写蒲东一片云。昨夜隔墙花影动，猛闻人语唤双文。","dynasty":"明代","title":"莺莺图"}
{"author":"唐寅","content":"慈鸟鸣鸣闹晓林，羽毛单薄雪霜深。世间人子非枭獍，闻得谁无反哺心。","dynasty":"明代","title":"晓林慈鸟图"}
{"author":"唐寅","content":"闲来隐几枕书眠，梦入壶中别有天。仿佛希夷亲面目，大还真诀得亲传。","dynasty":"明代","title":"梦仙草堂图"}
{"author":"唐寅","content":"西风吹叶满庭寒，蘗子无言鼻自酸。心在九泉灯在壁，一襟清血泪栏杆。","dynasty":"明代","title":"秋风怀归图"}
{"author":"唐寅","content":"白缘襕袗碧玉环，身于世事玛相关。风情抵老如潘朗，颠倒骑驴过华山。","dynasty":"明代","title":"华山图"}
{"author":"唐寅","content":"岁寒有贞姿，孤竹劲而直。虚心足以容，坚节不挠物。可比君子人，穷年交不易。晔晔桃李花，旦暮改颜色。","dynasty":"明代","title":"孤竹图"}
{"author":"唐寅","content":"湖州得娟俱充袜，我把轻缣试高揭。东涂西抹出天涯，管领烟霞主风月。人家联络住青山，良朋好友时往还。读书比比不出户，柴门流水声潺湲。危椒绝磴走行旅，岚气湿衣云作侣。山腰隐隐见招提，落日长途渺何许。林坳树底跨浮漂，一泉玉泻秋琳琅。荷衣凉透忍不得，寒郊瘦岛谁争强。遥天两两沙鸥起，中有昊船过越水。轻帆带影掠双凫，顷刻钱塘三百里。平生吾亦信吾痴，抽身欲往良不疑。酒家急就浅磈磊，取醉还酬个里诗。","dynasty":"明代","title":"青山读书图"}
{"author":"唐寅","content":"三朋古称寿，七秩世云稀。洗爵传浮白，悬鱼看赐绯。华筵盛宾从，诞节好春晖。不醉歌毋返，无强共所祈。青云连风阁，白发映鱼矶。山色浮南岳，星辰近少微。锦开花里幛，彩戏膝前衣。大老兼尊德，吾将同所归。","dynasty":"明代","title":"涧上清吟图"}
{"author":"唐寅","content":"浅浅水，断又续。在山清，出山浊。曲曲折折难回头，呜呜咽咽日夜哭。问伊伤心何其多，悔恨当初出幽谷。","dynasty":"明代","title":"流水诗"}
{"author":"唐寅","content":"大雪寻梅好写诗，隔江友家泛金扈。因观赤壁两篇赋，不觉苏州夜半时。城上将军原有令，江南才子本无知。贤侯若问真消息，也有声名在凤池。","dynasty":"明代","title":"迟归"}
{"author":"唐寅","content":"恩多成怨，悔只悔，当初不识风流面。恩变作仇，顿忘了神前咒，她待要罢手，我何曾开口。","dynasty":"明代","title":"恩仇"}
{"author":"唐寅","content":"兴发总关情，自落霞孤鹜，秋水长天，幸此地湖山无恙。古今才一瞬，问江上才人，阁中帝子，比当年风景如何。","dynasty":"明代","title":"无题"}
{"author":"唐寅","content":"想煞你，当初一见好至诚。想煞你，身材苗条脸儿俊。想煞你，花月下好句联吟。想煞你，叫着小名儿低声应。想煞你，临别前苦叮宁。这衷肠事儿略略诉，却落得眼睁睁。眼睁睁望着灯前壁上，壁上形怜影。","dynasty":"明代","title":"思秋香"}
{"author":"唐寅","content":"霜前柿叶一林红，树里溪流极望空。此景凭谁拟何处，金阊亭下暮烟中。","dynasty":"明代","title":"金阊暮烟图"}
{"author":"唐寅","content":"秋千荡舞腰肢嫩，窈窕娇娜与云平。咯咯笑声郎仰面，竹林深处唤小名。","dynasty":"明代","title":"无题"}
{"author":"唐寅","content":"家居东南云锦乡，心魂原是水花香。哦诗想入秋塘景，鸳鹭惊飞一夕忙。","dynasty":"明代","title":"秋塘诗景图"}
{"author":"唐寅","content":"金阊杨柳麦尘丝，又送吾儿上路岐。若到长安见知己，为言贫甚转工诗。","dynasty":"明代","title":"金阊送别图"}
{"author":"唐寅","content":"酒罢茶余思兀然，未能除得旧琴缘。临流试罢金徽拂，流水冷冷写七弦。","dynasty":"明代","title":"临流试琴图"}
{"author":"唐寅","content":"白露蒹葭八月秋，征鸿又作稻梁谋。一群嘹呖相呼处，多在萍荒浅水洲。","dynasty":"明代","title":"征鸿图"}
{"author":"唐寅","content":"桃花雨过水连天，古树高岸乱玉泉。独立溪头穷物理，不知斜日落平川。","dynasty":"明代","title":"桃花雨过图"}
{"author":"唐寅","content":"故事开元重牡丹，沉香亭北冷泉南。如今颜色还依旧，风雨江东月润三。","dynasty":"明代","title":"牡丹图"}
{"author":"唐寅","content":"北堂草树发新枝，堂上莱衣献寿卮。愿祝一花添一岁，年年长庆赏花时。","dynasty":"明代","title":"萱草图"}
{"author":"唐寅","content":"这个女人不是人，九天仙女下凡尘。养个儿子会做贼，偷得蟠桃供母亲。","dynasty":"明代","title":"女人"}
{"author":"唐寅","content":"大江之东水为国，其间巨浸称震泽。泽中有山七十二，夫椒最大居其一。夫椒山人耿敬霁，与我十年为旧识。昼耕夜读古人书，青天仰面无惭色。令我图其所居景，烟树茫茫浑水墨。我也奔驰名利人，老来静拂尘埃迹。相期与君老湖上，香饭鱼羹首同白。","dynasty":"明代","title":"震泽烟树图"}
{"author":"唐寅","content":"杂卉烂春色，孤峰积雨痕。譬若古贞士，终身伴菜根。","dynasty":"明代","title":"野芳介石图"}
{"author":"唐寅","content":"隐居深在碧山空，涧壑才堪侧步通。芋栗一园秋计足，僮奴百指治生同。短墙甃石牢牵荔，薄酒盈坛共转筒。我欲相随卜居去，此身一脱花尘红。","dynasty":"明代","title":"山居图"}
{"author":"唐寅","content":"冰雪风云事不同，今朝尊贵昨朝穷。穷时多少英雄伴，名字应留夹袋中。","dynasty":"明代","title":"吕蒙正雪景图"}
{"author":"唐寅","content":"司空幕府逼晨开，平善街头日夜来。肯信璚花旧游处，至今犹唱紫云回。","dynasty":"明代","title":"杜牧图"}
{"author":"唐寅","content":"草苫书斋石垒塘，栏杆委曲娆溪傍。方床石枕眠清画，荷叶荷花互送香。","dynasty":"明代","title":"濂溪图"}
{"author":"唐寅","content":"宋朝受命政维新，魏国称为社稷臣。空使终年读论语，如何不做托孤人。","dynasty":"明代","title":"雪夜幸赵普"}
{"author":"唐寅","content":"书生豪气压千军，日出扶桑一卷文。铁研未穿时世改，功名回首信浮云。","dynasty":"明代","title":"桑维翰铁研图"}
{"author":"唐寅","content":"千载经纶一秃翁，王公谁不仰高风。缘何坐所添丁惨，不住山中住洛中。","dynasty":"明代","title":"卢仝煎茶图"}
{"author":"唐寅","content":"淮海修真遗丽华，它言道是我言差。金丹不了红颜别，地下相逢两面沙。","dynasty":"明代","title":"秦淮海图"}
{"author":"唐寅","content":"黄衣冠子翠云裘，四海三山挟弹游。我亦嚣嚣好游者，何时得醉岳阳楼。","dynasty":"明代","title":"洞宾图"}
{"author":"唐寅","content":"百二关河狼虎秦，连环难解献高臣。若非纤手抽刀斩，应笑山东后有人。","dynasty":"明代","title":"齐后图"}
{"author":"唐寅","content":"杨家红拂识英雄，着帽宵奔李卫公。莫道英雄今没有，谁人看在眼睛中。","dynasty":"明代","title":"红拂妓图"}
{"author":"唐寅","content":"池塘春涨碧溶溶，醉卧香尘浅草中。一梦熟时鸥作伴，锦衾何必抱轻红。","dynasty":"明代","title":"梦仙图"}
{"author":"唐寅","content":"朱门公子馔鲜鳞，争诧金盘一尺银。谁信深溪狼虎里，满身风雨是渔人。","dynasty":"明代","title":"鱼父图"}
{"author":"唐寅","content":"萧萧美人脱凡俗，蕉姓称罗各碧玉。月昏潇湘烟水深，为君一弄江南曲。","dynasty":"明代","title":"竹图"}
{"author":"唐寅","content":"三天门吏葛长庚，体坐蟾蜍赤脚行。游遍九州岛人不识，丹台箓上已标名。","dynasty":"明代","title":"葛仙图"}
{"author":"唐寅","content":"野菊日烂漫，秋风随分开。寒香与晚色，消受掌中杯。","dynasty":"明代","title":"菊花图"}
{"author":"唐寅","content":"促席坐鸣琴，写我平生心。平生固如此，松竹谐素音。","dynasty":"明代","title":"松竹图"}
{"author":"唐寅","content":"天上秋风发，岩前菊蕊黄。主人持酒看，漫饮吸清香。","dynasty":"明代","title":"对菊图"}
{"author":"唐寅","content":"空山绝人迹，阒寂如隔世。泉头自趺坐，鹃声出枫树。","dynasty":"明代","title":"山水图"}
{"author":"唐寅","content":"秋月攀仙桂，春风看杏花。一朝欣得意，联步上京华。","dynasty":"明代","title":"山水图"}
{"author":"唐寅","content":"潦凈泉声涩，秋高木影疏。天涯来旅雁，江上有鲈鱼。","dynasty":"明代","title":"山水图"}
{"author":"唐寅","content":"虚阁静潭潭，千山紫翠攒。幽人无世事，终曰倚栏杆。","dynasty":"明代","title":"山水图"}
{"author":"唐寅","content":"寒溜浸幽壑，危亭点翠微。忽惊双鹤泪，有客款荆扉。","dynasty":"明代","title":"山水图"}
{"author":"唐寅","content":"绿树含春雨，青山护晓烟。携筇出矶上，何以地行仙。","dynasty":"明代","title":"山水图"}
{"author":"唐寅","content":"只为怜春色，新红折一枚。余香盈翠袖，偏惹蝶蜂随。梦断碧纱橱，窗外闻鹈鴃。清怨托琵琶，怨极终难说。","dynasty":"明代","title":"美人图"}
{"author":"唐寅","content":"山回水抱独往，路深树密迷家。有客隔林借问，惊禽蹴落藤花。","dynasty":"明代","title":"山水图"}
{"author":"唐寅","content":"傍水依山结草庐，案头长贮活人书。不知施药功多少，仙杏花开锦不如。","dynasty":"明代","title":"人物山水画"}
{"author":"唐寅","content":"东崦荷花西崦菱，大船渔网小船罨。我依住处真堪画，借问旁人到未曾。","dynasty":"明代","title":"题画四首"}
{"author":"唐寅","content":"乌柏经霜叶已红，东南楼阁足秋风。画成此景还堪咏，炼在先生短句中。","dynasty":"明代","title":"题画四首"}
{"author":"唐寅","content":"黄叶山家绕会琴，斜阳流水路阴阴。东西茅屋鸡豚社，气象粗疏有古心。","dynasty":"明代","title":"题画四首"}
{"author":"唐寅","content":"白袷檀冠碧玉环，倒骑驴子看庐山。腰间小榼藏何物，几转芙蓉一颗丹。","dynasty":"明代","title":"题画四首"}
{"author":"唐寅","content":"树合泉头围绿阴，屋横涧上结黄茅。日长来此消闲兴，一局楸棋对手敲。","dynasty":"明代","title":"山水画"}
{"author":"唐寅","content":"水色山光明几上，松阴竹影度窗前。焚香对坐浑无事，自与诗书结静缘。","dynasty":"明代","title":"山水画"}
{"author":"唐寅","content":"山隐幽居草木深，鸟啼花落书沉沉。行人杖履多迷路，不是书声何处寻。","dynasty":"明代","title":"山水画"}
{"author":"唐寅","content":"野店桃花万树低，春光多在画桥西。幽人自得寻芳兴，马背诗成路欲迷。","dynasty":"明代","title":"题画四首"}
{"author":"唐寅","content":"峰前千涧玉潺潺，落日层层树里山。一段胜情谁领略，幽人虚阁俯沧湾。","dynasty":"明代","title":"题画四首"}
{"author":"唐寅","content":"天风缥缈约飞泉，千尺晴红拂紫烟。遥见树木车暂息，高蟠潸石与盘桓。","dynasty":"明代","title":"题画四首"}
{"author":"唐寅","content":"飞雪蔽空无鸟迹，长山颠壑有人居。浩浩天地知谁坐，酌酒敌寒犹读书。","dynasty":"明代","title":"题画四首"}
{"author":"唐寅","content":"李白才名天下奇，开元人主最相知。夜郎不免长流去，今日书生敢望谁。","dynasty":"明代","title":"李白图"}
{"author":"唐寅","content":"骑驴八月下蓝关，借宿南州白塔湾。壁上残灯千里梦，月中飞叶四更天。","dynasty":"明代","title":"题画二首"}
{"author":"唐寅","content":"太湖西岸景萧疏，竹外山旋碧玉螺。明月一天风满地，爽人秋意不须多。","dynasty":"明代","title":"题画二首"}
{"author":"唐寅","content":"绿水红桥夹杏花，数间茅屋似仙家。主人莫拒看花客，囊有青钱酒不赊。","dynasty":"明代","title":"题画四首"}
{"author":"唐寅","content":"万仞芝山接太虚，一泓萍水娆吾庐。日长全赖棋消遣，计取输赢赌买鱼。","dynasty":"明代","title":"题画四首"}
{"author":"唐寅","content":"红树中间飞白云，黄茅眼底界斜曛。此中大有逍遥处，难说与君画与君。","dynasty":"明代","title":"题画四首"}
{"author":"唐寅","content":"雪满梁园飞鸟稀，暖煨榾柮闭柴扉。瓦盆熟得松花酒，刚是溪丁拾蟹归。","dynasty":"明代","title":"题画四首"}
{"author":"唐寅","content":"山意葱茏酿早寒，数家茅屋是渔滩。分明苕霅溪头路，何日归家买木兰。","dynasty":"明代","title":"题画十首"}
{"author":"唐寅","content":"草阁吟秋倚晚晴，云山满目夕阳明。诗成喜有相过客，识取渔梁柱杖声。","dynasty":"明代","title":"题画十首"}
{"author":"唐寅","content":"江南春尽野花稀，绿树阴阴结夏帏。诗在浩然驴背上，按鞭徐咏夕阳归。","dynasty":"明代","title":"题画十首"}
{"author":"唐寅","content":"雨霁秋滩带石流，过桥心事与悠悠。溪山如此人如玉，不梦京华空白头。","dynasty":"明代","title":"题画十首"}
{"author":"唐寅","content":"野水荒亭气象幽，山深因少客来游。啼禽欲歇烟霞暝，一对西风落叶秋。","dynasty":"明代","title":"题画十首"}
{"author":"唐寅","content":"平村泉石足幽栖，暖着田衣饱青藜。坐看鸡虫笑庄子，劳劳齐物物难齐。","dynasty":"明代","title":"题画十首"}
{"author":"唐寅","content":"雁影横天报早霜，松声沿路奏清商。旧时记得诗家说，落日下山人影长。","dynasty":"明代","title":"题画十首"}
{"author":"唐寅","content":"十丈霜根映涧虚，五缘茅屋野人居。尘埃不到市朝远，琴趣年来只自知。","dynasty":"明代","title":"题画十首"}
{"author":"唐寅","content":"拔嶂悬泉隔世嚣，层楼曲阁倚云霄。赏春合有溪堂约，侵晓行过独木桥。","dynasty":"明代","title":"题画十首"}
{"author":"唐寅","content":"松间草阁依岩开，阁下幽花绕露台。谁叩荆扉惊鹤梦，月明千里故人来。","dynasty":"明代","title":"题画九首"}
{"author":"唐寅","content":"三板桫船叶不如，随风漂泊在清渠。游仙抛却丝纶坐，只有消闲不为鱼。","dynasty":"明代","title":"题画九首"}
{"author":"唐寅","content":"晃漾金银帆殿开，萧森杉柳隔纷埃。只容逋客骑驴到，不许朝官引骑来。","dynasty":"明代","title":"题画九首"}
{"author":"唐寅","content":"秋老芙蓉一夜霜，月光潋滟荡湖光。渔翁稳作船头睡，梦入鲛宫自渺茫。","dynasty":"明代","title":"题画九首"}
{"author":"唐寅","content":"东林寺前三峡桥，山泉汹涌水波涛。当年到此曾携手，寒色今犹满布袍。","dynasty":"明代","title":"题画九首"}
{"author":"唐寅","content":"那时那日此门中，桃花树下初相逢。只见仙人种桃树，未闻仙人看花红。朝朝期待仙人顾，日日桃花笑春风。忽闻仙踪一朝至，桃花人面分外红。桃花谷里桃花仙，桃花美人树下眠。花魂酿就桃花酒，君识花香皆有缘。美酒消愁愁不见，醉卧花下枕安然。花中不知日月短，岂料世上已千年。不入浊世凡尘染，情愿枝头做花仙。春来三月香风送，便是花奴问君安。","dynasty":"明代","title":"桃花庵遇仙记"}
{"author":"唐寅","content":"我画蓝江水悠悠，爱晚亭上枫叶愁。秋月溶溶照佛寺，香烟袅袅绕经楼。","dynasty":"明代","title":"我爱秋香"}
{"author":"唐寅","content":"万事由天莫苦求，子孙绵远褔悠悠。饮三杯酒休胡乱，得一帆风便可收。生事事生何日了，害人人害几时休。冤家宜解不宜结，各自回头看后头。","dynasty":"明代","title":"警世"}
{"author":"唐寅","content":"九十春光一掷梭，花前酌酒唱高歌。枝上花开能几日，世上人生能几何。好花难种不长开，少年易过不重来。人生不向花前醉，花笑人生也是呆。","dynasty":"明代","title":"花下酌酒歌"}
{"author":"唐寅","content":"昨夜海棠初着雨，数点轻盈娇欲语。佳人晓起出兰房，折来对镜化红妆。问郎花好奴颜好？郎道不如花窈窕。佳人闻语发娇嗔，不信死花胜活人。将花揉碎掷郎前：请郎今日伴花眠！","dynasty":"明代","title":"妒花"}
{"author":"唐寅","content":"浅浅水，长悠悠，来无尽，去无休。曲曲折折向东流，山山岭岭难阻留。问伊奔腾何时歇，不到大海不回头。","dynasty":"明代","title":"流水诗"}
{"author":"唐寅","content":"生在阳间有散场，死归地府也何妨。阳间地府俱相似，只当漂流在异乡。","dynasty":"明代","title":"临终诗"}
{"author":"唐寅","content":"人生在世数蜉蝣，转眼乌头换白头。百岁光阴能有几，一张假钞没来由。当年孔圣今何在，昔日萧曹尽已休。遇饮酒时须饮酒，青山偏会笑人愁。","dynasty":"明代","title":"无题"}
{"author":"唐寅","content":"落日山逾碧，孤亭景自幽。苍江寒更急，客发自中流。","dynasty":"明代","title":"山水图"}
{"author":"唐寅","content":"一身憔悴挂衣襟，半壁藤床倚树林。去日苦多休检历，知音谅少莫修琴。平康驴背驮残醉，谷雨花栏费朗吟。老向酒杯棋局畔，此生甘分不甘心。¤","dynasty":"明代","title":"漫兴（十首）"}
{"author":"唐寅","content":"骑犊归来浇葑田，角端轻挂汉编年。无人解得悠悠意，行过松阴懒着鞭。","dynasty":"明代","title":"题画九首"}
{"author":"唐寅","content":"雪满梁园谁解赋，当时只数谪仙才。山翁要省千年事，吩咐家丁买酒杯。","dynasty":"明代","title":"题画九首"}
{"author":"唐寅","content":"烟水云山天地宽，尽容樵斧与渔竿。麒麟阁上丹青笔，要画须看得见难。","dynasty":"明代","title":"题画九首"}
{"author":"唐寅","content":"万木号风疑虎吼，乱泉惊雨挟龙飞。世疑龙虎茌驯扰，却许山人擅指挥。","dynasty":"明代","title":"题画九首"}
{"author":"唐寅","content":"绮罗队里挥金客，红粉丛中夺锦人。今日匡床卧摩诘，白藤如意紫纶巾。","dynasty":"明代","title":"题画三首"}
{"author":"唐寅","content":"木叶飘摇涧水寒，田衣合事又驴鞍。迂疏任是傍人笑，要探梅花信息难。","dynasty":"明代","title":"题画三首"}
{"author":"唐寅","content":"青藜竹杖寻诗处，多在平桥野寺中。黄叶没鞋人不到，豆篱花发浸溪红。","dynasty":"明代","title":"题画三首"}
{"author":"唐寅","content":"春驴仙客到诗家，为赏临溪好杏花。山佃驮柴出换酒，邻翁陪坐自捞虾。","dynasty":"明代","title":"题画廿四首"}
{"author":"唐寅","content":"长夏山村诗兴幽，趁淡多在碧泉头。松阴满地凝空翠，肯逐朱门褦襶流。","dynasty":"明代","title":"题画廿四首"}
{"author":"唐寅","content":"芦苇萧萧野渚秋，满蓑风雨独归舟。莫嫌此地风波恶，处处风波处处愁。","dynasty":"明代","title":"题画廿四首"}
{"author":"唐寅","content":"岁寒有贞姿，孤竹劲而直。虚心足以容，坚节不挠物。可比君子人，穷年交不易。晔晔桃李花，旦暮改颜色。","dynasty":"明代","title":"孤竹图"}
{"author":"唐寅","content":"莲花冠子道人衣，日侍君王宴紫徽。花开不知人已去，年年斗绿与争绯。","dynasty":"明代","title":"孟蜀宫妓图"}
{"author":"唐寅","content":"白露蒹葭八月秋，征鸿又作稻梁谋。一群嘹呖相呼处，多在萍荒浅水洲。","dynasty":"明代","title":"征鸿图"}
{"author":"唐寅","content":"木叶飘摇涧水寒，田衣合事又驴鞍。迂疏任是傍人笑，要探梅花信息难。","dynasty":"明代","title":"题画三首"}
{"author":"唐寅","content":"今朝春比昨朝春，北阮番成南阮贫。借问牧童应没酒，试尝梅子又生仁。六如偈送钱塘妾，八斗才逢洛水神。多少好花空落尽，不曾遇着赏花人。","dynasty":"明代","title":"和石田先生落花诗其三"}
{"author":"唐寅","content":"花香月色两相宜，惜月怜花卧转迟；月落漫凭花送酒，花残还有月催诗。隔花窥月无多影，带月看花别样姿；多少花前月下客，年年和月醉花枝。","dynasty":"明代","title":"花月吟效连珠体十一首4"}
{"author":"唐寅","content":"破布衫巾破布裙，逢人便说会烧银。君何不烧自家用，何必苦心送给人。","dynasty":"明代","title":"莫贪婪"}
{"author":"唐寅","content":"隐居深在碧山空，涧壑才堪侧步通。芋栗一园秋计足，僮奴百指治生同。短墙甃石牢牵荔，薄酒盈坛共转筒。我欲相随卜居去，此身一脱花尘红。","dynasty":"明代","title":"山居图"}
{"author":"唐寅","content":"细雨帘栊复送春，倦游肌骨对愁人。一番樱笋江南节，九十光阴镜里尘。夜与琴心争蜜烛，酒和香篆送花神。东君类我皆行客，萍水相逢又一巡。","dynasty":"明代","title":"江南送春"}
{"author":"唐寅","content":"东风吹动看梅期，箫鼓联船发恐迟。斜日僧房怕归去，还携红袖绕南枝。","dynasty":"明代","title":"梅枝图"}
{"author":"唐寅","content":"草软沙平桃李开，春风先到李陵台。雪中一阵乌鸦起，知是胡雏打猎来。","dynasty":"明代","title":"马"}
{"author":"唐寅","content":"人间道路江南北，地上风波世古今；春日客途悲白发，给园兵燹废黄金。","dynasty":"明代","title":"游镇江登金山、焦山"}
{"author":"唐寅","content":"松间草阁依岩开，阁下幽花绕露台。谁叩荆扉惊鹤梦，月明千里故人来。","dynasty":"明代","title":"题画九首"}
{"author":"唐寅","content":"信口吟成四韵诗，自家计较说和谁？白头也好簪花朵，明月难将照酒厄。得一日闲无量福，作千年调笑人痴；是非满日纷纷事，问我如何总不知？","dynasty":"明代","title":"诗赠宁王"}
{"author":"唐寅","content":"夜雾沈花树，春江溢月轮。欢来意不持，乐极词难陈。","dynasty":"明代","title":"春江花月夜二首其二"}
{"author":"唐寅","content":"芒鞋布袜罢春游，粉蝶黄蜂各自愁。傍老光阴情转切，惜花心性死方休。胶粘日月无长策，酒对荼蘼有近忧。一曲山香春寂寂，碧云莫合隔红楼。","dynasty":"明代","title":"和石田先生落花诗其七"}
{"author":"唐寅","content":"红树中间飞白云，黄茅眼底界斜曛。此中大有逍遥处，难说与君画与君。","dynasty":"明代","title":"题画四首"}
{"author":"唐寅","content":"邓尉山边七宝滩，高低如画好溪山。十年游赏经行遍，多少名题竹树间。","dynasty":"明代","title":"题画廿四首"}
{"author":"唐寅","content":"夕阳芳草笛悠悠，春事惊看又转头。淅沥风光摇草树，骖邅时节逐川流。临阶忍数脂千片，绕树空烦绣半钩。九十繁华梭脱手，多情又作一番愁。","dynasty":"明代","title":"和石田先生落花诗其五"}
{"author":"唐寅","content":"春来赫赫去匆匆，刺眼繁华转眼空。杏子单衫初脱暖，梨花深院自多风。烧灯坐尽千金夜，对酒空思一点红。倘是东君问鱼雁，心情说在雨声中。","dynasty":"明代","title":"和石田先生落花诗其十三"}
{"author":"唐寅","content":"花发千枝月一轮，天将花月付闲身；或为月主为花主，才作花宾又月宾。月下花会我留酌，花前月不厌人贫；好花好月知多少？弄月吟花有几人？","dynasty":"明代","title":"花月吟效连珠体十一首其六"}
{"author":"唐寅","content":"解笔淋漓写竹枝，分明风雨满天时。此中意恐无人会，更向其间赋小诗。","dynasty":"明代","title":"雨竹图"}
{"author":"唐寅","content":"雨霁秋滩带石流，过桥心事与悠悠。溪山如此人如玉，不梦京华空白头。","dynasty":"明代","title":"题画十首"}
{"author":"唐寅","content":"家居东南云锦乡，心魂原是水花香。哦诗想入秋塘景，鸳鹭惊飞一夕忙。","dynasty":"明代","title":"秋塘诗景图"}
{"author":"唐寅","content":"圣主求贤按画图，顷将天秩界胥徙。精神不是能玄会，颜色安知非滥竽。","dynasty":"明代","title":"版筑求贤图"}
{"author":"唐寅","content":"乱流寻梵刹，洒酒泻襟期。西北分天堑，东南缺地维。高台平落骛，清磬起潸螭。千年基王业，来游有所思。","dynasty":"明代","title":"游焦山"}
{"author":"唐寅","content":"谢遣歌儿解臂鹰，半瓢诗稿一枝藤。难寻萱草酬知己，且摘莲花供圣僧。时事百年蜗角战，酒杯三月凤头灯。尽尝世味犹存舌，荼荠随缘敢爱憎。","dynasty":"明代","title":"漫兴十首其九"}
{"author":"唐寅","content":"隐居深在碧山空，涧壑才堪侧步通。芋栗一园秋计足，僮奴百指治生同。短墙甃石牢牵荔，薄酒盈坛共转筒。我欲相随卜居去，此身一脱花尘红。","dynasty":"明代","title":"山居图"}
{"author":"唐寅","content":"野菊日烂漫，秋风随分开。寒香与晚色，消受掌中杯。","dynasty":"明代","title":"菊花图"}
{"author":"唐寅","content":"朱门公子馔鲜鳞，争诧金盘一尺银。谁信深溪狼虎里，满身风雨是渔人。","dynasty":"明代","title":"鱼父图"}
{"author":"唐寅","content":"柴米油盐酱醋茶，般般都在别人家。岁幕天寒无一事，竹时寺里看梅花。","dynasty":"明代","title":"开门七件事"}
{"author":"唐寅","content":"头上红冠不用裁，满身雪白走将来。平生不敢轻言语，一叫千门万户开。","dynasty":"明代","tags":"豪放，哲理","title":"画鸡"}
{"author":"唐寅","content":"芦苇萧萧野渚秋，满蓑风雨独归舟。莫嫌此地风波恶，处处风波处处愁。","dynasty":"明代","title":"题画廿四首"}
{"author":"唐寅","content":"生在阳间有散场，死归地府也何妨。阳间地府俱相似，只当漂流在异乡。","dynasty":"明代","title":"临终诗"}
{"author":"唐寅","content":"天上秋风发，岩前菊蕊黄。主人持酒看，漫饮吸清香。","dynasty":"明代","title":"对菊图"}
{"author":"唐寅","content":"梦断碧纱橱，窗外闻鹈鴃。清怨托琵琶，怨极终难说。","dynasty":"明代","title":"琵琶美人图"}
{"author":"唐寅","content":"青藜拄杖寻诗处，多在平桥绿树中。红叶没鞋人不到，野棠花落一溪风。","dynasty":"明代","title":"题画"}
{"author":"唐寅","content":"春宵花月值千金，爱此花香与月阴。月下花开春寂寂，花羞月色夜沉沉。杯邀月影临花醉，手弄花枝对月吟。明月易亏花易老，月中莫负赏花心。","dynasty":"明代","title":"花月吟效连珠体十一首其二"}
{"author":"唐寅","content":"春宵花月值千金，爱此花香与月阴。月下花开春寂寂，花羞月色夜沉沉。杯邀月影临花醉，手弄花枝对月吟。明月易亏花易老，月中莫负赏花心。","dynasty":"明代","title":"花月吟效连珠体十一首5"}
{"author":"唐寅","content":"翠竹并奇石，苍松留古柯。明窗坐相对，试问兴如何。","dynasty":"明代","title":"枯木竹石图"}
{"author":"唐寅","content":"仙机变幻真难测，吕字分明现在哉。何事世人皆不识，尚留余?与人猜。","dynasty":"明代","title":"洞宾花女人携瓶图"}
{"author":"唐寅","content":"夜雾沈花树，春江溢月轮。欢来意不持，乐极词难陈。","dynasty":"明代","title":"春江花月夜二首其二"}
{"author":"唐寅","content":"齐云山与壁云齐，四顾青山座座低。隔继往来南北雁，只容日月过东西。","dynasty":"明代","title":"题齐云山石室壁"}
{"author":"唐寅","content":"桃花坞裏桃花庵，桃花庵裏桃花仙。桃花仙人种桃树，又折花枝当酒钱。酒醒只在花前坐，酒醉还须花下眠。花前花後日复日，酒醉酒醒年复年。不愿鞠躬车马前，但愿老死花酒间。车尘马足贵者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。世人笑我忒风颠，我咲世人看不穿。记得五陵豪杰墓，无酒无花锄作田。弘治乙丑三月桃花庵主人唐寅（原版）桃花坞里桃花庵，桃花庵里桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫者，一在平地一在天。若将贫贱比车马，他得驱驰我得闲。别人笑我忒风颠，我笑他人看不穿。不见五陵豪杰墓，无花无酒锄作田。（版本一）桃花坞里桃花庵，桃花庵里桃花仙。桃花仙人种桃树，又摘桃花换酒钱。酒醒只来花下坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将花酒比车马，他得驱驰我得闲。别人笑我忒风骚，我笑他人看不穿。不见五陵豪杰墓，无酒无花锄作田。（版本二）","dynasty":"明代","tags":"桃花，生活，猖狂","title":"桃花庵歌"}
{"author":"唐寅","content":"烟锁垂杨院，日长绣帘卷。人静莺聱细，花落垂门掩。薄幸不来，羞睹画梁燕。天涯咫尺，咫尺情人远。只怕路阻蓝桥，无由得见天。天若肯周全，除非是梦里相逢，把奴衷肠诉一遍。","dynasty":"明代","title":"月来高"}
{"author":"唐寅","content":"破布衫巾破布裙，逢人便说会烧银。君何不烧自家用，何必苦心送给人。","dynasty":"明代","title":"莫贪婪"}
{"author":"唐寅","content":"故事开元重牡丹，沉香亭北冷泉南。如今颜色还依旧，风雨江东月润三。","dynasty":"明代","title":"牡丹图"}
{"author":"唐寅","content":"乱流寻梵剎，洒酒泻襟期。西北分天堑，东南缺地维。高台平落骛，清磬起潸螭。千年基王业，来游有所思。","dynasty":"明代","title":"游焦山"}
{"author":"唐寅","content":"洞庭有奇士，楼室栖云霞；窗榻类画舫，山水清且嘉。","dynasty":"明代","title":"题沈石田壑舟图"}
{"author":"唐寅","content":"兴发总关情，自落霞孤鹜，秋水长天，幸此地湖山无恙。古今才一瞬，问江上才人，阁中帝子，比当年风景如何。","dynasty":"明代","title":"无题"}
{"author":"唐寅","content":"宋朝受命政维新，魏国称为社稷臣。空使终年读论语，如何不做托孤人。","dynasty":"明代","title":"雪夜幸赵普"}
{"author":"唐寅","content":"百尺松杉贴地青，布衣衲衲发星星。空山寂寞人声绝，狼虎中间读道经。","dynasty":"明代","title":"题画廿四首"}
{"author":"唐寅","content":"大雪寻梅好写诗，隔江友家泛金扈。因观赤壁两篇赋，不觉苏州夜半时。城上将军原有令，江南才子本无知。贤侯若问真消息，也有声名在凤池。","dynasty":"明代","title":"迟归"}
{"author":"唐寅","content":"江南春尽野花稀，绿树阴阴结夏帏。诗在浩然驴背上，按鞭徐咏夕阳归。","dynasty":"明代","title":"题画十首"}
{"author":"唐寅","content":"舞罢霓裳日色低，满身春倦眼迷离。锦丝步帐繁花里，闲弄珊瑚血色枝。","dynasty":"明代","title":"美人图"}
{"author":"唐寅","content":"秋老芙蓉一夜霜，月光潋滟荡湖光。渔翁稳作船头睡，梦入鲛宫自渺茫。","dynasty":"明代","title":"题画九首"}
{"author":"唐寅","content":"水养灵苗石养根，根苗都在小池盆。青青不老真仙草，别有阳春雨露恩。早起虚庭赋考盘，稻田新纳十分宽。呼童摘取菖蒲叶，验到秋来白露团。","dynasty":"明代","title":"画盆石菖蒲"}
{"author":"唐寅","content":"杨家红拂识英雄，着帽宵奔李卫公。莫道英雄今没有，谁人看在眼睛中。","dynasty":"明代","title":"红拂妓图"}
{"author":"唐寅","content":"十朝风雨若昏迷，八口妻孥并告饥。信是老天真戏我，无人来买扇头诗。青山白发老痴顽，笔砚生涯苦食艰。湖上水田人不要，谁来买我画中山。荒村风雨杂鸡鸣，轑釜朝厨愧老妻。谋写一枝新竹卖，市中笋价贱如泥。书画诗文总不工，偶然生计寓其中。肯嫌斗栗囊钱少，也济先生一日穷。白板门扉红槿篱，比邻鹅鸭对妻儿。天然兴趣难摹写，三日无烟不觉饥。","dynasty":"明代","title":"贫士吟"}
{"author":"唐寅","content":"一上一上又一上，一上直到高山上。举头红日白云低，四海五湖皆一望。","dynasty":"明代","title":"伯虎扮乞儿，作诗骗酒"}
{"author":"唐寅","content":"草软沙平桃李开，春风先到李陵台。雪中一阵乌鸦起，知是胡雏打猎来。","dynasty":"明代","title":"马"}
{"author":"唐寅","content":"善和坊里李端端，信是能行白牡丹。谁信扬州金满市，元来花价属穷酸。","dynasty":"明代","title":"题画其十李端端落籍图"}
{"author":"唐寅","content":"李白才名天下奇，开元人主最相知。夜郎不免长流去，今日书生敢望谁。","dynasty":"明代","title":"李白图"}
{"author":"唐寅","content":"长夏山村诗兴幽，趁淡多在碧泉头。松阴满地凝空翠，肯逐朱门褦襶流。","dynasty":"明代","title":"题画廿四首"}
{"author":"唐寅","content":"凤头交股雪花镔，剪断吴淞江水浑；只有相思泪难剪，旧痕才断接新痕。","dynasty":"明代","title":"《绮疏遗恨》之刀"}
{"author":"唐寅","content":"武距文冠五色翎，一声啼散满天星；铜壶玉漏金门下，多少王侯勒马听。","dynasty":"明代","title":"咏鸡诗，题金鸡报晓图　其一"}
{"author":"唐寅","content":"夜雾沈花树，春江溢月轮。欢来意不持，乐极词难陈。","dynasty":"明代","title":"春江花月夜（二首）"}
{"author":"唐寅","content":"女几山前春雪消，路傍仙杏发柔条。心期此日来游赏，载酒携琴过野桥。","dynasty":"明代","title":"春游女几山图"}
{"author":"唐寅","content":"可怪春光，今年偏早，闺中冷落如何好。因他一去不归来，愁时只是吟芳草。奈尔双姑，随行随到，其间况味予知道。寻花趁蝶好光阴，何须步步回头笑。--(春)日色初骄，何妨逃暑，绿阴庭院荷香渚。冰壶玉斝足追欢，还应少个文章侣。已是无聊，不如归去，赏心乐事常难济。且将杯酒送愁魂，明朝再去寻佳处。--(夏)八月中秋，凉飙微逗，芙蓉却是花时侯。谁家姊妹斗新妆，园林散步频携手。折得花枝，宝瓶随得，归来赏玩全凭酒。三杯酩酊破愁城，醒时愁绪应还又。--(秋)寒气萧条，刚风凛烈，薄情何事轻离别。经时不去看梅花，窗前一树通开彻。急唤双鬞，为侬攀折。南枝欲寄凭谁达。时花无语不胜情，天边雁叫添愁绝。--(冬)","dynasty":"明代","title":"踏莎行闺情"}
{"author":"唐寅","content":"红树中间飞白云，黄茅眼底界斜曛。此中大有逍遥处，难说与君画与君。","dynasty":"明代","title":"题画四首"}
{"author":"唐寅","content":"画栋珠帘烟水中，落霞孤骛渺无踪。千年想见王南海，曾借龙王一阵风。","dynasty":"明代","title":"题落霞孤骛图"}
{"author":"唐寅","content":"翁昔少年初画山，苍松苍竹杂潺湲。直疑积雨得深润，不假浮云相往还。世外空青秋一色，岩前远黛晓千鬟。天台鹤鹿同人境，尚恐翁归向此间。","dynasty":"明代","title":"匡山新霁图"}
{"author":"唐寅","content":"鸾钗压鬓髻偏新，雾湿云低别种情。最是含羞无那意，故将结发试穿针。","dynasty":"明代","title":"美人图"}
{"author":"唐寅","content":"雪满空山晓会琴，耸肩驴背自长路。乾坤千古兴亡迹，公是公非总陆沉。","dynasty":"明代","title":"雪山会琴图"}
{"author":"唐寅","content":"一上一上又一上，一上直到高山上。举头红日白云低，四海五湖皆一望。","dynasty":"明代","title":"伯虎扮乞儿，作诗骗酒"}
{"author":"唐寅","content":"烽火照玄菟，嫖姚召仆夫。朱家荐逋虏，刁间出黠奴。六郡良家子，三辅弛刑徒。笳度《乌啼》曲，旗参虎落图。宝刀装韠琫，名驹被镂渠。金出孤竹，飞旌掩二榆。妖云压亡塞，珥月照穷胡。勒兵收日逐，潜军执骨都。姑衍山重禅，燕然石再刳。功成肆郊庙，雄郡却分符。","dynasty":"明代","title":"出塞·烽火照玄菟"}
{"author":"唐寅","content":"骑驴八月下蓝关，借宿南州白塔湾。壁上残灯千里梦，月中飞叶四更天。","dynasty":"明代","title":"题画二首"}
{"author":"唐寅","content":"空山绝人迹，阒寂如隔世。泉头自趺坐，鹃声出枫树。","dynasty":"明代","title":"山水图"}
{"author":"唐寅","content":"苏州刺史白尚书，病骨萧条酒盏疏。到老杨枝亦辞去，张娟林态竟如何。","dynasty":"明代","title":"白乐天图"}
{"author":"唐寅","content":"不炼金丹不坐禅，不为商贾不耕田。闲来写就青山卖，不使人间造孽钱。","dynasty":"明代","tags":"古诗三百首，言志","title":"言志"}
{"author":"唐寅","content":"铁冠仙史隐城隅，西近平畴宅一区。准例公田多种秫，不教诗与败催租。秋成烂煮长腰半，春作先驱丫髻奴。鼓腹年年歌帝力，不须祈谷幸操壶。","dynasty":"明代","title":"西畴图"}
{"author":"唐寅","content":"蜀锦缠头气若丝，风流不减瘦腰肢。多情犹恐春云坠，捱枕扶头倩小姬。","dynasty":"明代","title":"花降图"}
{"author":"唐寅","content":"扶头酒醒宝香焚，戏写蒲东一片云。昨夜隔墙花影动，猛闻人语唤双文。","dynasty":"明代","title":"莺莺图"}
{"author":"唐寅","content":"书籍不如钱一囊，少年何苦擅文章。十年掩骭青衫敝，八口啼饥白稻荒。草阁续经冰满砚，布衾栖梦月登床。三千好献东方牍，来伴山人赞法王。","dynasty":"明代","title":"赠昌国（以下集外诗）"}
{"author":"唐寅","content":"晚云明漏日，春水绿浮山。半醉驴行缓，洞庭黄叶间。","dynasty":"明代","title":"山水图"}
{"author":"唐寅","content":"头上红冠不用裁，满身雪白走将来。平生不敢轻言语，一叫千门万户开。","dynasty":"明代","tags":"豪放，哲理","title":"画鸡"}
{"author":"唐寅","content":"清波双佩寂无踪，情爱悠悠怨恨重。残粉黄生银扑面，故衣香寄玉关胸。月明花向灯前落，春尽人从梦里逢。再托生来侬未老，好教相见梦姿容。","dynasty":"明代","title":"哭妓徐素"}
{"author":"唐寅","content":"渔翁舟泊东海边，樵夫家住西山里。两人活计山水中，东西路隔万千里。忽然一日来相逢，满头短发皆蓬松。盘桓坐到日灼午，互相话说情何浓。一云深山有大木，中有猛虎吃人肉。不如平原采短薪，无虑无忧更无辱。一云江水有巨鳞，滔天波浪惊剎人。不如芦花水清浅，波涛不作无怨心。吾今与汝要知止，凡事中间要谨始。生意宜从稳处求，莫入高山与深水。","dynasty":"明代","title":"渔樵问答歌"}
{"author":"唐寅","content":"雪满空山晓会琴，耸肩驴背自长路。乾坤千古兴亡迹，公是公非总陆沉。","dynasty":"明代","title":"雪山会琴图"}
{"author":"唐寅","content":"白缘襕袗碧玉环，身于世事玛相关。风情抵老如潘朗，颠倒骑驴过华山。","dynasty":"明代","title":"华山图"}
{"author":"唐寅","content":"柴米油盐酱醋茶，般般都在别人家。岁幕天寒无一事，竹时寺里看梅花。","dynasty":"明代","title":"开门七件事"}
{"author":"唐寅","content":"昨夜海棠初着雨，数朵轻盈娇欲语。佳人晓起出兰房，折来对镜比红妆。问郎花好奴颜好，郎道不如花窈窕。佳人见语发娇嗔，不信死花胜活人。将花揉碎掷郎前，请郎今夜伴花眠。","dynasty":"明代","title":"题拈花微笑图"}
{"author":"唐寅","content":"人生七十古来少，前除幼年后除老。中间光阴不多时，又有炎霜与烦恼。花前月下得高歌，急需满把金樽倒。世人钱多赚不尽，朝里官多做不了。官大钱多心转忧，落得自家头白早。春夏秋冬捻指间，钟送黄昏鸡报晓。请君细点眼前人，一年一度埋荒草。草里高低多少坟，一年一半无人扫。","dynasty":"明代","title":"一世歌"}
{"author":"唐寅","content":"菜之味兮不可轻，人无此味将何行？士知此位事业成，农知此味食廪盈，技知此味艺业精，商知此味货利增。但愿人人知此味，此味安能别苍生？我爱菜，人爱肉，肉多不入贤人腹。厨中有碗黄齑粥，三生自有清闲福。","dynasty":"明代","title":"爱菜词"}
{"author":"唐寅","content":"不炼金丹不坐禅，饥来吃饭倦来眠。生涯画笔兼诗笔，踪迹花边与柳边。镜里形骸春共老，灯前夫妇月同圆。万场快乐千场醉，世上闲人地上仙。","dynasty":"明代","title":"感怀"}
{"author":"唐寅","content":"万事由天莫强求，何须苦苦用机谋？饱三餐饭常知足，得一帆风便可收。生事事生何日了，害人人害几时休。冤家宜解不宜结，各自回头看后头。","dynasty":"明代","title":"叹世之二"}
{"author":"唐寅","content":"春尽愁中与病中，花枝遭雨又遭风。鬓边旧白增新白，树底深红换浅红。漏刻已随香篆了，钱囊甘为酒杯空。向来行乐城东路，青草池塘乱活东。","dynasty":"明代","title":"落花图咏"}
{"author":"唐寅","content":"琴心挑取卓王孙，卖酒临邛石冻春。狗监犹能荐才子，当时宰相是闲人。","dynasty":"明代","title":"题画（十八首）"}
{"author":"唐寅","content":"雨打梨花深闭门。孤负青春，虚负青春。赏心乐事共谁论。花下销魂，月下销魂。愁聚眉峰尽日颦。千点啼痕，万点啼痕。晓看天色暮看云。行也思君，坐也思君。","dynasty":"明代","title":"一剪梅"}
{"author":"唐寅","content":"僧房酌酒送君行，把臂西风无限情。","dynasty":"明代","title":"送陈宪章其一"}
{"author":"唐寅","content":"月转东墙花影重，花迎月魄若为容。多情月照花间露，解语花摇月下风。云破月窥花好处，夜深花睡月明中。人生几度花和月？月色花香处处同。","dynasty":"明代","title":"花月吟效连珠体十一首2"}
{"author":"唐寅","content":"柴门深掩雪洋洋，榾柮能清此夜长。最是诗人安稳处，一编文字一炉香。","dynasty":"明代","title":"题画廿四首"}
{"author":"唐寅","content":"酒罢茶余思兀然，未能除得旧琴缘。临流试罢金徽拂，流水冷冷写七弦。","dynasty":"明代","title":"临流试琴图"}
{"author":"唐寅","content":"潦凈泉声涩，秋高木影疏。天涯来旅雁，江上有鲈鱼。","dynasty":"明代","title":"山水图"}
{"author":"唐寅","content":"残睡无多有滋味，中年到底没心情。世人多被鸡催起，自不由身为利名。","dynasty":"明代","title":"无题"}
{"author":"唐寅","content":"樽酒前陈，欲举不能。感念畴昔，气结心冤。日月悠悠，我生告遒。民言无欺，秉烛夜游。昏期在房，蟋蟀登当。伐丝比簧，庶水忧伤。忧来如丝，纷不可治。纶山布谷，欲出无岐。炯炯若穴，萤萤莫绝。无言不疾，鼠思泣血。霜落颿飘，鸦栖无巢。毛羽单薄，雌伏雄号。缘子素缨，洒扫中庭。踯踯躅躅，仰见华星。来日苦少，去日苦多。民生安乐，焉知其它。","dynasty":"明代","title":"短歌行"}
{"author":"唐寅","content":"松间草阁依岩开，阁下幽花绕露台。谁叩荆扉惊鹤梦，月明千里故人来。","dynasty":"明代","title":"题画九首"}
{"author":"唐寅","content":"池塘春涨碧溶溶，醉卧香尘浅草中。一梦熟时鸥作伴，锦衾何必抱轻红。","dynasty":"明代","title":"梦仙图"}
{"author":"唐寅","content":"十朝风雨若昏迷，八口妻孥并告饥。信是老天真戏我，无人来买扇头诗。青山白发老痴顽，笔砚生涯苦食艰。湖上水田人不要，谁来买我画中山。荒村风雨杂鸡鸣，轑釜朝厨愧老妻。谋写一枝新竹卖，市中笋价贱如泥。书画诗文总不工，偶然生计寓其中。肯嫌斗栗囊钱少，也济先生一日穷。白板门扉红槿篱，比邻鹅鸭对妻儿。天然兴趣难摹写，三日无烟不觉饥。","dynasty":"明代","title":"贫士吟"}
{"author":"唐寅","content":"新春踪迹转飘蓬，多在莺花野寺中。昨日醉连今日醉，试灯风接落灯风。苦拈险韵邀僧和，暖簇薰笼与妓烘。寄问社中诸好友，心情可与我相同。","dynasty":"明代","title":"春日写怀"}
{"author":"唐寅","content":"邓尉山边七宝滩，高低如画好溪山。十年游赏经行遍，多少名题竹树间。","dynasty":"明代","title":"题画廿四首"}
{"author":"唐寅","content":"万木号风疑虎吼，乱泉惊雨挟龙飞。世疑龙虎茌驯扰，却许山人擅指挥。","dynasty":"明代","title":"题画九首"}
{"author":"唐寅","content":"山亭寥落接人稀，泥补柴门叶补衣。不起竹床头似雪，已无心去问襌机。","dynasty":"明代","title":"题画廿四首"}
{"author":"唐寅","content":"烟锁垂阳院，日长绣帘卷。人静莺聱细，花落垂门掩。薄幸不来，羞睹画梁燕。天涯咫尺，咫尺情人远。只怕路阻蓝桥，无由得见天。天若肯周全，除非是梦里相逢，把奴衷肠诉一遍。","dynasty":"明代","title":"月来高"}
{"author":"唐寅","content":"书籍不如钱一囊，少年何苦擅文章。十年掩骭青衫敝，八口啼饥白稻荒。草阁续经冰满砚，布衾栖梦月登床。三千好献东方牍，来伴山人赞法王。","dynasty":"明代","title":"赠昌国（以下集外诗）"}
{"author":"唐寅","content":"酒罢茶余思兀然，未能除得旧琴缘。临流试罢金徽拂，流水冷冷写七弦。","dynasty":"明代","title":"临流试琴图"}
{"author":"唐寅","content":"醉舞狂歌五十年，花中行乐月中眠。漫劳海内传名字，谁信腰间没酒钱。书本自惭称学者，众人疑道是神仙。些须做得工夫处，不损胸前一片天。","dynasty":"明代","title":"西洲话旧图"}
{"author":"唐寅","content":"峰前千涧玉潺潺，落日层层树里山。一段胜情谁领略，幽人虚阁俯沧湾。","dynasty":"明代","title":"题画四首"}
{"author":"唐寅","content":"白衣人换太元衣，浴罢山阴洗研池。铁骨不教秋色淡，满身香汗立东篱。","dynasty":"明代","title":"墨菊图"}
{"author":"唐寅","content":"黄花无主为谁容，冷落疏篱曲径中；尽把金钱买脂粉，一生颜色付西风。","dynasty":"明代","title":"题菊花图"}
{"author":"唐寅","content":"烽火照玄菟，嫖姚召仆夫。朱家荐逋虏，刁间出黠奴。六郡良家子，三辅弛刑徒。笳度《乌啼》曲，旗参虎落图。宝刀装韠琫，名驹被镂渠。金出孤竹，飞旌掩二榆。妖云压亡塞，珥月照穷胡。勒兵收日逐，潜军执骨都。姑衍山重禅，燕然石再刳。功成肆郊庙，雄郡却分符。","dynasty":"明代","title":"出塞·烽火照玄菟"}
{"author":"唐寅","content":"红树中间飞白云，黄茅眼底界斜曛。此中大有逍遥处，难说与君画与君。","dynasty":"明代","title":"题画四首"}
{"author":"唐寅","content":"高台明月照花枝，对月看花有所思。今夜月圆花好处，去年花病月昏时。饮杯酬月浇花酒，做首评花咏月诗。沉醉欲眠花月下，只愁花月笑人痴。","dynasty":"明代","title":"花月吟效连珠体十一首6"}
{"author":"唐寅","content":"头如蒜颗眼如椒，雄逐雌飞向苇萧。莫趁螳螂失巢穴，有人拈弹不相铙。","dynasty":"明代","title":"寒雀争松图"}
{"author":"唐寅","content":"破衣衫中破布裙，逢人便说会烧银。君何不自烧些用，担水河头卖与人。","dynasty":"明代","title":"讽炼金方士"}
{"author":"唐寅","content":"夜雾沈花树，春江溢月轮。欢来意不持，乐极词难陈。","dynasty":"明代","title":"春江花月夜二首其二"}
{"author":"唐寅","content":"夜来欹枕细思量，独卧残灯漏夜长。深虑鬓毛随世白，不知腰带几时黄。人言死后还三跳，我要生前做一场。名不显时心不朽，再挑灯火看文章。","dynasty":"明代","title":"夜读"}
{"author":"唐寅","content":"小院疏枝衬日西，阶前俯首莫沉迷。碎红风里坚心守，衔绿檐头远景啼。踱步鞋痕师禀气，居身境界辟新蹊。古今代谢歌新韵，辩证思维好坏携。","dynasty":"明代","title":"无题"}
{"author":"唐寅","content":"班荆相对语劳劳，麻已沤成茧未缫。又是一番春计了，瓦盆儿女共村醪。","dynasty":"明代","title":"题画廿四首"}
{"author":"唐寅","content":"万仞芝山接太虚，一泓萍水娆吾庐。日长全赖棋消遣，计取输赢赌买鱼。","dynasty":"明代","title":"题画四首"}
{"author":"唐寅","content":"侠客重功名，西北请专征。惯战弓刀捷，酬知性命轻。孟公好惊座，郭解始横行。相将李都尉，一夜出平城。","dynasty":"明代","title":"侠客"}
{"author":"唐寅","content":"独木桥边倚树根，古藤阴里啸王孙。白云红树知多少，鸡犬人家自一村。","dynasty":"明代","title":"题画廿四首"}
{"author":"唐寅","content":"山隐幽居草木深，鸟啼花落书沉沉。行人杖履多迷路，不是书声何处寻。","dynasty":"明代","title":"山水画"}
{"author":"唐寅","content":"笑舞狂歌五十年，花中行乐月中眠。漫劳海内传名字，谁论腰间缺酒钱。诗赋自惭称作者，众人多道我神仙。些须做得工夫处，莫损心头一寸天。","dynasty":"明代","title":"言怀"}
{"author":"唐寅","content":"新春踪迹转飘蓬，多在莺花野寺中。昨日醉连今日醉，试灯风接落灯风。苦拈险韵邀僧和，暖簇薰笼与妓烘。寄问社中诸好友，心情可与我相同。","dynasty":"明代","title":"春日写怀"}
{"author":"唐寅","content":"佳人名字号经莲，能事挡弹五十弦。自是欲将花比貌，凉风轻步野塘边。","dynasty":"明代","title":"芭蕉仕女图"}
{"author":"唐寅","content":"无风眼界白云悠，红雨心波漾尽头。纷簌簌然丛脞弃，脏兮兮地秽淫流。栋梁本色擎天柱，蝥贼原形钓欲?。铲却筌蹄窥远奥，拈花莞尔有何愁。","dynasty":"明代","title":"无题"}
{"author":"唐寅","content":"苏州太守白尚书，酒盏飘零带疾移。老去风情犹有在，张娟骆马与杨枝。","dynasty":"明代","title":"题画其十五"}
{"author":"唐寅","content":"古春去也怅须臾，问尔能思几日无。何必伤心催发白，会当动手补颜朱。妙龄劝赏雄浑语，达士耻随迂阔夫。我醉欲眠拈一瓣，今生弭忘不教枯。","dynasty":"明代","title":"无题"}
{"author":"唐寅","content":"邓尉山边七宝滩，高低如画好溪山。十年游赏经行遍，多少名题竹树间。","dynasty":"明代","title":"题画廿四首"}
{"author":"唐寅","content":"刹那断送十分春，富贵园林一洗贫。借问牧童应没酒，试尝梅子又生仁。若为软舞欺花旦，难保余香笑树神。料得青鞋携手伴，日高都做晏眠人。夕阳黯黯笛悠悠，一霎春风又转头。控诉欲呼天北极，胭脂都付水东流。倾盆怪雨泥三尺，绕树佳人绣半钩。颜色自来皆梦幻，一番添得镜中愁。春风百五尽须臾，花事飘零剩有无。新酒快倾杯上绿，衰颜已改镜中朱。绝缨不见偷香掾，堕溷翻成逐臭夫。身渐衰颓类如此，树和泪眼合同枯。时节蚕忙擘黑时，花枝堪赋比红儿。看来寒食春无主，飞过邻家蝶有私。纵使金钱堆北斗，难饶风雨葬西施。匡床自拂眠清昼，一缕烟茶飏鬓丝。坐看芳菲了闷中，曲教遮护屏展风。衙蜂蜜熟香粘白，梁燕巢成湿补红。国色可怜难再得，酒杯何故不教空。忍看马足车轮下，一片西飞一片东。崔徽空写镜中真，洛水难传赋里神。国色自来多命薄，桃红又见一年春。已无锦帐围金谷，漫把青鞋踏曲尘。绕树百回心语口，明年勾管是何人？天涯晻溘碧云横，社日园林紫燕轻。桃叶参差谁问渡，杏花零落忆题名。月明犬吠村中夜，雨过莺啼叶满城。人不归来春又去，与谁连臂唱盈盈？白华垂柳弄新晴，紫背浮萍细点生。三月寻芳骑凤侣，一时齐唱踏莎行。收灯院落伤栖燕，细雨楼台湿啭莺。莫问东君诉恩怨，自来春梦不分明。春朝何事默凭阑，庭草惊看露已团。花并泪丝飞点点，絮飘眼缬望漫漫。书当无意开孤愤，带有何心绾合欢。且喜残丛犹有在，好随修竹报平安。桃花净尽杏花空，开落年年约略同。自是节临三月暮，何须人恨五更风。扑檐直破帘衣碧，上砌如欺地锦红。拾向砑罗方帕里，鸳鸯一对共当中。恻恻凄凄忧自惔，花枝零落鬓丝添。周遮燕语春三月，荡漾波纹日半帘。病酒不堪朝转剧，听风且喜晚来恬。绿杨影里苍苔上，为惜残红手自拈。杨柳楼头月半规，笙歌院里夜深时。花枝灼灼难长好，漏水丁丁不肯迟。金串袖笼新藕滑，翠眉奁映小蜼垂。风情多少愁多少，百结愁肠说与谁。李态樊香忆旧游，蓬飞萍转不胜愁。一身憔悴茅柴酒，三月伤春满镜愁。爱惜难将穷袴赠，凋零似把睡鞋留。红颜春树今非昨，青草空埋土一丘。杏瓣桃须扫作堆，青春白发感衰颓。蛤蜊上市惊新味，鶗鴂教人再洗杯。忍唱骊歌送春去，悔将羯鼓彻明催。烂开赚我平添老，知到年来可烂开?丽色堪餐莫谩夸，一朝衰飒看伊家。昭君偏遇毛延寿，炀帝难留张丽华。深院青春空自锁，大堤红日又西斜。小桥流水闲村落，不见啼莺有犬蛙。满堂欢笑强相陪，别有愁肠日九回。时节又惊梁燕乳，铅华无奈隙驹催。香消衣带伤腰瘦，梦断辽阳没信来。门掩黄昏花落尽，牛酥且荐掌中杯。亚字城边糜鹿台，春深情况转悠哉。襞衣玉貌乘风去，对酒蓬窗带雨推。结子桃花如雨落，挟雌蝴蝶过墙来。江南多少闲庭馆，朱户依然锁绿苔。桃蹊李径谢春荣，斗酒芳心与夜争。陌上新蒭曲尘暗，墙头圆月玉盘倾。青帘巷陌无行迹，绣褶腰肢觉瘦生。莫道无情何必尔，自缘我辈正钟情。簇簇双攒出茧眉，淹淹独倚曲栏时。千年青冢空埋怨，重到玄都只赋诗。香逐马蹄归蚁垤，影和虫臂罥蛛丝。寻芳了却新年债，又见成阴子满枝。芳菲又谢一年新，能赋今无八斗陈。命薄错抛倾国色，缘轻不遇买金人。杜鹃啼血山中夜，蝴蝶游魂叶底春。色即是空空是色，欲从调御忏贪嗔。貌娇命薄两难全，莺老花残谢世缘。年长卢姬悲晚嫁，日高黄鸟唤春眠。人生自古稀七十，斗酒何论价十千。痛惜秾纤又迟暮，好烧银烛覆觥船。花落花开总属春，开时休羡落休嗔。好知青草骷髅冢，就是红楼掩面人。山屐已教休泛腊，柴车从此不须巾。仙尘佛劫同归尽，坠处何须论厕茵。催耕声里短柴门，煠兰香中雉草园。西子归湖余有井，昭君出塞尚留村。春风院院深笼锁，细雨纷纷欲断魂。拾得残红忍抛却，也教粘向阿咸旙。旧酒新啼满袖痕，怜香惜玉此心存。可怜窗外风鸣树，辜负尊前月满轩。奔井似衔亡国恨，坠楼如报主人恩。长洲日暮生芳草，销尽江淹黯黯魂。伯劳东去燕西飞，南浦王孙怨路迷。鸟唤春休背人去，雨妆花作向隅啼。绿阴茂苑收弦管，白日长门锁婢傒。蛱蝶翻翻残梦里，曲栏纤手忆同携。青鞋布袜谢同游，粉蝶黄蜂各自愁。傍老光阴情转切，惜花心性死方休。胶洁日月无长策，酒酹荼蘼有近忧。一曲山香春寂寂,碧云暮合隔红楼。春来吓吓去匆匆，刺眼繁华转眼空，杏子单衫初脱暖，梨花深院恨多风。烧灯坐尽千金夜，对酒空思一点红。倘是东君问鱼雁，心情说在雨声中。呜呜晓角起春城，巧作东风撼地声。灯照檐花开且落，鸦栖庭树集还惊。红颜不为琴心驻，绿酒休辞盏面盈。默对镜奁闲自较，鬓丝又是一年嬴。春梦三更雁影边，香泥一尺马蹄前。难将灰酒灌新爱，只有香囊报可怜。深院料应花似霰，长门愁锁日如年。凭谁对却闲桃李，说与悲欢石上缘。花朵凭风着意吹，春光弃我竟如遗。五更飞梦环巫峡，九畹招魂费楚词。衰老形骸无昔日，凋零草木有荣时。和诗三十愁千万，肠断春风谁得知？","dynasty":"明代","title":"唐寅落花诗"}
{"author":"唐寅","content":"梦断碧纱橱，窗外闻鹈鴃。清怨托琵琶，怨极终难说。","dynasty":"明代","title":"琵琶美人图"}
{"author":"唐寅","content":"王母东门劣小儿，偷桃三度到瑶池。群仙无处追?迹，却自持来荐寿卮。","dynasty":"明代","title":"东方朔图"}
{"author":"唐寅","content":"一庭花月正春宵，花气芬芳月正饶；风动花枝探月影，天开月镜照花妖。月中漫击催花鼓，花下轻传弄月箫；只恐月沉花落后，月台香榭两萧条。","dynasty":"明代","title":"花月吟效连珠体十一首其十"}
{"author":"唐寅","content":"凤头交股雪花镔，剪断吴淞江水浑；只有相思泪难剪，旧痕才断接新痕。","dynasty":"明代","title":"《绮疏遗恨》之刀"}
{"author":"唐寅","content":"今朝春比昨朝春，北阮番成南阮贫。借问牧童应没酒，试尝梅子又生仁。六如偈送钱塘妾，八斗才逢洛水神。多少好花空落尽，不曾遇着赏花人。","dynasty":"明代","title":"和石田先生落花诗其三"}
{"author":"唐寅","content":"山隐幽居草木深，鸟啼花落书沉沉。行人杖履多迷路，不是书声何处寻。","dynasty":"明代","title":"山水画"}
{"author":"唐寅","content":"酒罢茶余思兀然，未能除得旧琴缘。临流试罢金徽拂，流水冷冷写七弦。","dynasty":"明代","title":"临流试琴图"}
{"author":"唐寅","content":"女几山前春雪消，路傍仙杏发柔条。心期此日来游赏，载酒携琴过野桥。","dynasty":"明代","title":"春游女几山图"}
{"author":"唐寅","content":"摇落郊园九月余，秋山今日喜登初。霜林着色皆成画，雁字排空半草书。面蘗才交情谊厚，孔方兄与往来疏。塞翁得失浑无累。胸次悠然觉静虚。","dynasty":"明代","title":"七律诗咏齐云山"}
{"author":"唐寅","content":"箪瓢不厌久沉伦，投着虚怀好主人。榻上氍毹黄叶满，清风日日坐阳春。此君少与契忘形，何独相延厌客星。苔满西阶人迹断，百年相对眼青青。","dynasty":"明代","title":"对竹图"}
{"author":"唐寅","content":"月转东墙花影重，花迎月魄若为容。多情月照花间露，解语花摇月下风。云破月窥花好处，夜深花睡月明中。人生几度花和月？月色花香处处同。","dynasty":"明代","title":"花月吟效连珠体十一首2"}
{"author":"唐寅","content":"郁郁梁楝姿，落落璠玙器。空山岁历晚，冰霰义如至。朽腐何足论，壮哉风云气。书生空白头，三叹横流涕。","dynasty":"明代","title":"咏怀诗"}
{"author":"唐寅","content":"梦断碧纱橱，窗外闻鹈鴃。清怨托琵琶，怨极终难说。","dynasty":"明代","title":"琵琶美人图"}
{"author":"唐寅","content":"王母东门劣小儿，偷桃三度到瑶池。群仙无处追?迹，却自持来荐寿卮。","dynasty":"明代","title":"东方朔图"}
{"author":"唐寅","content":"野菊日烂漫，秋风随分开。寒香与晚色，消受掌中杯。","dynasty":"明代","title":"菊花图"}
{"author":"唐寅","content":"蜀锦缠头气若丝，风流不减瘦腰肢。多情犹恐春云坠，捱枕扶头倩小姬。","dynasty":"明代","title":"花降图"}
{"author":"唐寅","content":"乞巧楼前乞巧时，金针玉指弄春丝；牛郎织女年年会，可惜容颜永别离。","dynasty":"明代","title":"《绮疏遗恨》之针"}
{"author":"唐寅","content":"乌柏经霜叶已红，东南楼阁足秋风。画成此景还堪咏，炼在先生短句中。","dynasty":"明代","title":"题画四首"}
{"author":"唐寅","content":"春林通一径，野色此中分。鹤迹松阴见，泉声竹里闻。草青经宿雨，山紫带斜曛。采药知何处，柴门掩白云。","dynasty":"明代","title":"溪山?翠图"}
{"author":"唐寅","content":"想煞你，当初一见好至诚。想煞你，身材苗条脸儿俊。想煞你，花月下好句联吟。想煞你，叫着小名儿低声应。想煞你，临别前苦叮宁。这衷肠事儿略略诉，却落得眼睁睁。眼睁睁望着灯前壁上，壁上形怜影。","dynasty":"明代","title":"思秋香"}
{"author":"唐寅","content":"一身憔悴挂衣襟，半壁藤床倚树林。去日苦多休检历，知音谅少莫修琴。平康驴背驮残醉，谷雨花栏费朗吟。老向酒杯棋局畔，此生甘分不甘心。","dynasty":"明代","title":"漫兴十首其三"}
{"author":"唐寅","content":"画堂基构画船通。碧水涟漪碧藻丛。波弄日光翻上栋。窗含烟景直浮空。帘垂菡萏花开上。鱼戏栏杆倒影中。试倩诗人略评品。不妨唤作水晶宫。","dynasty":"明代","title":"题碧藻轩"}
{"author":"唐寅","content":"能赋相如已倦游，伤春杜甫不禁愁。头扶残醉方中酒，面对飞花怕倚楼。万片风飘难割舍，五更人起可能留。妍媸双脚撩天去，千古茫茫土一丘。","dynasty":"明代","title":"落花图咏"}
{"author":"唐寅","content":"青藜竹杖寻诗处，多在平桥野寺中。黄叶没鞋人不到，豆篱花发浸溪红。","dynasty":"明代","title":"题画三首"}
{"author":"唐寅","content":"水色山光明几上，松阴竹影度窗前。焚香对坐浑无事，自与诗书结静缘。","dynasty":"明代","title":"山水画"}
{"author":"唐寅","content":"湖上桃花坞，扁舟信往还。浦中浮乳鸭，木抄屾平山。","dynasty":"明代","title":"花溪渔隐图"}
{"author":"唐寅","content":"融融温暖香肌体，牡丹芍药都难比。钗垂宝髻甚娇羞，花雪飞散青霄里。","dynasty":"明代","title":"宫妃夜游图"}
{"author":"唐寅","content":"柴门深闭蓣徐煨，沽得邻家村酿来。白发衰颓聊遗岁，山妻稚子笑颜开。","dynasty":"明代","title":"戈文雪景图"}
{"author":"唐寅","content":"花香月色两相宜，惜月怜花卧转迟；月落漫凭花送酒，花残还有月催诗。隔花窥月无多影，带月看花别样姿；多少花前月下客，年年和月醉花枝。","dynasty":"明代","title":"花月吟效连珠体十一首其七"}
{"author":"唐寅","content":"陇水分四注，陇树杂云烟。磨刀共敛甲，饮马并投钱。朔地风初合，交河冰复坚。寒噤不能语，乌孙掠酒泉。","dynasty":"明代","title":"陇头水"}
{"author":"唐寅","content":"想玉人花容柳眉，不由人不如呆似痴。无奈云山遮蔽，生隔断路东西，生隔断路东西。","dynasty":"明代","title":"园林好"}
{"author":"唐寅","content":"空山春尽落花深，雨过林阴绿玉新。自汲山泉烹凤饼，坐临溪阁待幽人。","dynasty":"明代","title":"落花图"}
{"author":"唐寅","content":"此身陷入酽寒中，血脉归心迓谷风。雪妒冰猜情愈白，云酸日涩笑犹红。尘泥养份残骸纳，香影知音惰性空。造化小儿凭杜撰，冻凝块垒始丁东。","dynasty":"明代","title":"无题"}
{"author":"唐寅","content":"花香月色两相宜，惜月怜花卧转迟；月落漫凭花送酒，花残还有月催诗。隔花窥月无多影，带月看花别样姿；多少花前月下客，年年和月醉花枝。","dynasty":"明代","title":"花月吟效连珠体十一首4"}
{"author":"唐寅","content":"山回水抱独往，路深树密迷家。有客隔林借问，惊禽蹴落藤花。","dynasty":"明代","title":"山水图"}
{"author":"唐寅","content":"可怪春光，今年偏早，闺中冷落如何好。因他一去不归来，愁时只是吟芳草。奈尔双姑，随行随到，其间况味予知道。寻花趁蝶好光阴，何须步步回头笑。--(春)日色初骄，何妨逃暑，绿阴庭院荷香渚。冰壶玉斝足追欢，还应少个文章侣。已是无聊，不如归去，赏心乐事常难济。且将杯酒送愁魂，明朝再去寻佳处。--(夏)八月中秋，凉飙微逗，芙蓉却是花时侯。谁家姊妹斗新妆，园林散步频携手。折得花枝，宝瓶随得，归来赏玩全凭酒。三杯酩酊破愁城，醒时愁绪应还又。--(秋)寒气萧条，刚风凛烈，薄情何事轻离别。经时不去看梅花，窗前一树通开彻。急唤双鬞，为侬攀折。南枝欲寄凭谁达。时花无语不胜情，天边雁叫添愁绝。--(冬)","dynasty":"明代","title":"踏莎行闺情"}
{"author":"唐寅","content":"酒旗瘦马行人路，灯火荒鸡细雨中。奔走十年才歇脚，偶看画景忽消魂。","dynasty":"明代","title":"题画廿四首"}
{"author":"唐寅","content":"野店桃花万树低，春光多在画桥西。幽人自得寻芳兴，马背诗成路欲迷。","dynasty":"明代","title":"题画四首"}
{"author":"唐寅","content":"山亭寥落接人稀，泥补柴门叶补衣。不起竹床头似雪，已无心去问襌机。","dynasty":"明代","title":"题画廿四首"}
{"author":"唐寅","content":"今朝春比昨朝春，北阮番成南阮贫。借问牧童应没酒，试尝梅子又生仁。六如偈送钱塘妾，八斗才逢洛水神。多少好花空落尽，不曾遇着赏花人。","dynasty":"明代","title":"和石田先生落花诗其三"}
{"author":"唐寅","content":"骑驴八月下蓝关，借宿南州白塔湾。壁上残灯千里梦，月中飞叶四更天。","dynasty":"明代","title":"题画二首"}
{"author":"唐寅","content":"西风鸾背彩旗摇，王母乘秋下九霄。欲与阿弥增寿考，自斟绿醑溢银瓢。","dynasty":"明代","title":"王母赠寿图"}
{"author":"唐寅","content":"野店桃花万树低，春光多在画桥西。幽人自得寻芳兴，马背诗成路欲迷。","dynasty":"明代","title":"题画四首"}
{"author":"唐寅","content":"山回水抱独往，路深树密迷家。有客隔林借问，惊禽蹴落藤花。","dynasty":"明代","title":"山水图"}
{"author":"唐寅","content":"秋老芙蓉一夜霜，月光潋滟荡湖光。渔翁稳作船头睡，梦入鲛宫自渺茫。","dynasty":"明代","title":"题画九首"}
{"author":"唐寅","content":"春色撩人不自由，野花满地不忘忧。多情为惜郎君力，暂借风流占上头。","dynasty":"明代","title":"花降图"}
{"author":"唐寅","content":"舞罢霓裳日色低，满身春倦眼迷离。锦丝步帐繁花里，闲弄珊瑚血色枝。","dynasty":"明代","title":"美人图"}
{"author":"唐寅","content":"摇落郊园九月余，秋山今日喜登初。霜林着色皆成画，雁字排空半草书。面蘗才交情谊厚，孔方兄与往来疏。塞翁得失浑无累。胸次悠然觉静虚。","dynasty":"明代","title":"七律诗咏齐云山"}
{"author":"唐寅","content":"秋容淡荡满晴江，鸂鶒鸬鹚锦翼双。红蓼滩头黄叶下，炼诗人正倚船窗。","dynasty":"明代","title":"题秋江图"}
{"author":"唐寅","content":"无风眼界白云悠，红雨心波漾尽头。纷簌簌然丛脞弃，脏兮兮地秽淫流。栋梁本色擎天柱，蝥贼原形钓欲?。铲却筌蹄窥远奥，拈花莞尔有何愁。","dynasty":"明代","title":"无题"}
{"author":"唐寅","content":"醉舞狂歌五十年，花中行乐月中眠。漫劳海内传名字，谁信腰间没酒钱。书本自惭称学者，众人疑道是神仙。些须做得工夫处，不损胸前一片天。","dynasty":"明代","title":"西洲话旧图"}
{"author":"唐寅","content":"细雨帘栊复送春，倦游肌骨对愁人。一番樱笋江南节，九十光阴镜里尘。夜与琴心争蜜烛，酒和香篆送花神。东君类我皆行客，萍水相逢又一巡。","dynasty":"明代","title":"江南送春"}
{"author":"唐寅","content":"乌柏经霜叶已红，东南楼阁足秋风。画成此景还堪咏，炼在先生短句中。","dynasty":"明代","title":"题画四首"}
{"author":"唐寅","content":"今朝春比昨朝春，北阮番成南阮贫。借问牧童应没酒，试尝梅子又生仁。六如偈送钱塘妾，八斗才逢洛水神。多少好花空落尽，不曾遇着赏花人。","dynasty":"明代","title":"和石田先生落花诗其三"}
{"author":"唐寅","content":"草屋柴门无点尘，门前溪水绿粼粼。中间有甚堪图画，满坞桃花一醉人。","dynasty":"明代","title":"题画廿四首"}
{"author":"唐寅","content":"春尽愁中与病中，花枝遭雨又遭风。鬓边旧白增新白，树底深红换浅红。漏刻已随香篆了，钱囊甘为酒杯空。向来行乐城东路，青草池塘乱活东。","dynasty":"明代","title":"落花图咏"}
{"author":"唐寅","content":"空山绝人迹，阒寂如隔世。泉头自趺坐，鹃声出枫树。","dynasty":"明代","title":"山水图"}
{"author":"唐寅","content":"不见倪迂今百年，故山乔木领苍烟。晴窗展轴观图画，淡墨依然见古贤。","dynasty":"明代","title":"元镇江亭秋色图"}
{"author":"唐寅","content":"夜雨巫山不尽欢，两头颠倒玉龙蟠。寻常乐事难申爱，添出余情又一般。","dynasty":"明代","title":"花降图"}
{"author":"唐寅","content":"此际若为销别恨，两行红粉啭春莺。","dynasty":"明代","title":"送陈宪章其二"}
{"author":"唐寅","content":"世事如舟挂短篷，或移西岸或移东。几回缺月还圆月，数阵南风又北风。岁久人无千日好，春深花有几时红。是非入耳君须忍，半作痴呆半作聋。","dynasty":"明代","title":"警世"}
{"author":"唐寅","content":"桃花坞里桃花庵，桃花庵下桃花仙；桃花仙人种桃树，又摘桃花卖酒钱。酒醒只在花前坐，酒醉换来花下眠；半醒半醉日复日，花落花开年复年。但愿老死花酒间，不愿鞠躬车马前；车尘马足富者趣，酒盏花枝贫者缘。若将富贵比贫贱，一在平地一在天；若将贫贱比车马，他得驱驰我得闲。别人笑我忒疯癫，我笑别人看不穿；不见五陵豪杰墓，无花无酒锄做田。","dynasty":"明代","title":"桃花庵歌"}
{"author":"唐寅","content":"烽火照玄菟，嫖姚召仆夫。朱家荐逋虏，刁间出黠奴。六郡良家子，三辅弛刑徒。笳度《乌啼》曲，旗参虎落图。宝刀装韠琫，名驹被镂渠。金出孤竹，飞旌掩二榆。妖云压亡塞，珥月照穷胡。勒兵收日逐，潜军执骨都。姑衍山重禅，燕然石再刳。功成肆郊庙，雄郡却分符。","dynasty":"明代","title":"出塞"}
{"author":"唐寅","content":"夜雾沈花树，春江溢月轮。欢来意不持，乐极词难陈。","dynasty":"明代","title":"春江花月夜二首其二"}
{"author":"唐寅","content":"红莲锦袖曹刚手，珑板腰肢捉板歌。何事夜深还演艺，花前争奈月明何。","dynasty":"明代","title":"佳人停板图"}
{"author":"唐寅","content":"一年三百六十日，春夏秋冬各九十。冬寒夏热最叹当，寒则如刀热如炙。春三秋九号温和，天气温和风雨多。一年细算良辰少，况且叹逢美景何。美景良辰淌遭遇，又有赏心并乐事。不烧高烛照芳樽，也是虚生在人世。古人有这达矣哉，劝人秉烛夜游来。春宵一刻千金价，我道千金买不回。","dynasty":"明代","title":"一年歌"}
{"author":"唐寅","content":"卸髻娇娥夜卧迟，梨花风静鸟栖枝。难将心事和人说，说与青天明月知。","dynasty":"明代","title":"佳人对月图"}
{"author":"唐寅","content":"铁冠仙史隐城隅，西近平畴宅一区。准例公田多种秫，不教诗与败催租。秋成烂煮长腰半，春作先驱丫髻奴。鼓腹年年歌帝力，不须祈谷幸操壶。","dynasty":"明代","title":"西畴图"}
{"author":"唐寅","content":"名利悠悠两不羁，闲身偏与鹤相宜。怜渠缟素真吾匹，对比清臞即故知。日下吟行劳伴侣，松阳梦觉许追随。日来养就昂藏志，不逐鸡群伍细儿。","dynasty":"明代","title":"友鹤图"}
{"author":"唐寅","content":"家居东南云锦乡，心魂原是水花香。哦诗想入秋塘景，鸳鹭惊飞一夕忙。","dynasty":"明代","title":"秋塘诗景图"}
{"author":"唐寅","content":"夜雾沈花树，春江溢月轮。欢来意不持，乐极词难陈。","dynasty":"明代","title":"春江花月夜二首其二"}
{"author":"唐寅","content":"虚亭林木里，傍水着栏杆。试展团蒲坐，叶声生早寒。","dynasty":"明代","title":"水亭幽居图"}
{"author":"唐寅","content":"书生豪气压千军，示者扶桑一卷文。铁研未穿时世改，功名回首信浮云。","dynasty":"明代","title":"题画（十八首）"}
{"author":"唐寅","content":"头如蒜颗眼如椒，雄逐雌飞向苇萧。莫趁螳螂失巢穴，有人拈弹不相铙。","dynasty":"明代","title":"寒雀争松图"}
{"author":"唐寅","content":"湖上桃花坞，扁舟信往还。浦中浮乳鸭，木抄屾平山。","dynasty":"明代","title":"花溪渔隐图"}
{"author":"唐寅","content":"蓬莱弱水三千里，王母蝠桃一万年。凤鸟自歌鸾自舞，直教衔到寿尊前。","dynasty":"明代","title":"王母赠寿图"}
{"author":"唐寅","content":"白衣人换太元衣，浴罢山阴洗研池。铁骨不教秋色淡，满身香汗立东篱。","dynasty":"明代","title":"墨菊图"}
{"author":"唐寅","content":"嘉树郁婆娑，灯光月色和。春江流粉气，夜水湿裙罗。","dynasty":"明代","title":"春江花月夜（二首）"}
{"author":"唐寅","content":"红尘拂面望春门，绿草齐腰金谷园。鹤篆遍书苔满砌，犬声遥在月明村。春风院院深笼锁，细雨纷纷欲断魂。拾得残红忍抛却，阿咸头上伴银幡。","dynasty":"明代","title":"和石田先生落花诗其十二"}
{"author":"唐寅","content":"东崦荷花西崦菱，大船渔网小船罨。我依住处真堪画，借问旁人到未曾。","dynasty":"明代","title":"题画四首"}
{"author":"唐寅","content":"晚云明漏日，春水绿浮山。半醉驴行缓，洞庭黄叶间。","dynasty":"明代","title":"山水图"}
{"author":"唐寅","content":"长夏山村诗兴幽，趁淡多在碧泉头。松阴满地凝空翠，肯逐朱门褦襶流。","dynasty":"明代","title":"题画廿四首"}
{"author":"唐寅","content":"水色山光明几上，松阴竹影度窗前。焚香对坐浑无事，自与诗书结静缘。","dynasty":"明代","title":"山水画"}
{"author":"唐寅","content":"飞雪蔽空无鸟迹，长山颠壑有人居。浩浩天地知谁坐，酌酒敌寒犹读书。","dynasty":"明代","title":"题画四首"}
{"author":"唐寅","content":"鱼羹稻衲好终身，弹指流年到四旬；善亦懒为何况恶，富非所望不忧贫。僧房一局金藤着，野店三杯石冻春；自恨不才还自庆，半生无事太平人。后改田衣稻衲拟终身，弹指流年了四旬；善亦懒为何况恶，富非所望不忧贫。僧房一局金藤着，野店三杯石冻春；如此福缘消不尽，半生落魄太平人。","dynasty":"明代","title":"吾趋唐寅自述不惑之齿于桃花庵，画并书"}
{"author":"唐寅","content":"缘崖入翠微，岚气湿罗衣。涧水浮花出，松云伴鹤飞。行歌樵互答，醉卧客忘归。安得依书屋，开窗碧四围。","dynasty":"明代","title":"张梦晋图"}
{"author":"唐寅","content":"青藜竹杖寻诗处，多在平桥野寺中。黄叶没鞋人不到，豆篱花发浸溪红。","dynasty":"明代","title":"题画三首"}
{"author":"唐寅","content":"白袷檀冠碧玉环，倒骑驴子看庐山。腰间小榼藏何物，几转芙蓉一颗丹。","dynasty":"明代","title":"题画四首"}
{"author":"唐寅","content":"世泰时丰刍米贱，买酒颇有青铜钱。夕阳半落风浪舞，舟船入港无危颠。烹鲜热酒招舍己，沧浪迭唱仿扣舷。醉来举盏酹明月，自谓此乐能通仙。遥望黄尘道中客，富贵于我如云?。","dynasty":"明代","title":"渔家乐·世泰时丰刍米贱"}
{"author":"唐寅","content":"乌柏经霜叶已红，东南楼阁足秋风。画成此景还堪咏，炼在先生短句中。","dynasty":"明代","title":"题画四首"}
{"author":"唐寅","content":"想玉人花容柳眉，不由人不如呆似痴。无奈云山遮蔽，生隔断路东西，生隔断路东西。","dynasty":"明代","title":"园林好"}
{"author":"唐寅","content":"万事由天莫强求，何须苦苦用机谋？饱三餐饭常知足，得一帆风便可收。生事事生何日了，害人人害几时休。冤家宜解不宜结，各自回头看后头。","dynasty":"明代","title":"叹世之二"}
{"author":"唐寅","content":"画栋珠帘烟水中，落霞孤骛渺无踪。千年想见王南海，曾借龙王一阵风。","dynasty":"明代","title":"题落霞孤骛图"}
{"author":"唐寅","content":"春色关心万种情，酒杯聊寞可怜生。折花比对佳人面，把臂相同觉命轻。","dynasty":"明代","title":"美人图"}
{"author":"唐寅","content":"学佛俄经二十年，于今地上拥青莲。我来愿结三生友，共看当时手指天。","dynasty":"明代","title":"佛友"}
{"author":"唐寅","content":"一年三百六十日，春夏秋冬各九十。冬寒夏热最叹当，寒则如刀热如炙。春三秋九号温和，天气温和风雨多。一年细算良辰少，况且叹逢美景何。美景良辰淌遭遇，又有赏心并乐事。不烧高烛照芳樽，也是虚生在人世。古人有这达矣哉，劝人秉烛夜游来。春宵一刻千金价，我道千金买不回。","dynasty":"明代","title":"一年歌"}
{"author":"唐寅","content":"芝鞋布蚁罢春游，粉蝶黄蜂各自愁。池面风回公簇聚，陌场人散鞠场休。胶粘日月无长策，酒对荼蘼有近忧。苏小堤头试翘首，碧云暮合隔红楼。","dynasty":"明代","title":"落花图咏"}
{"author":"唐寅","content":"菜之味兮不可轻，人无此味将何行？士知此位事业成，农知此味食廪盈，技知此味艺业精，商知此味货利增。但愿人人知此味，此味安能别苍生？我爱菜，人爱肉，肉多不入贤人腹。厨中有碗黄齑粥，三生自有清闲福。","dynasty":"明代","title":"爱菜词"}
{"author":"唐寅","content":"黄叶山家晓会琴，斜桥流水路阴阴。东西南北鸡旐社，气象粗疏有古心。","dynasty":"明代","title":"题画（十八首）"}
{"author":"唐寅","content":"树合泉头围绿阴，屋横涧上结黄茅。日长来此消闲兴，一局楸棋对手敲。","dynasty":"明代","title":"山水画"}
{"author":"唐寅","content":"柴门深掩雪洋洋，榾柮能清此夜长。最是诗人安稳处，一编文字一炉香。","dynasty":"明代","title":"题画廿四首"}
{"author":"唐寅","content":"莲花冠子道人衣，日侍君王宴紫徽。花开不知人已去，年年斗绿与争绯。","dynasty":"明代","title":"孟蜀宫妓图"}
{"author":"唐寅","content":"头如蒜颗眼如椒，雄逐雌飞向苇萧。莫趁螳螂失巢穴，有人拈弹不相铙。","dynasty":"明代","title":"寒雀争松图"}
{"author":"唐寅","content":"山隐幽居草木深，鸟啼花落书沉沉。行人杖履多迷路，不是书声何处寻。","dynasty":"明代","title":"山水画"}
{"author":"唐寅","content":"崔徽自写镜中真，洛水谁传赋里神。节序推移比弹指，铅华狼籍又辞春。红颜光蜕三生骨，紫陌香消一丈尘。绕树百回心语口，明年勾管是何人。","dynasty":"明代","title":"落花图咏"}
{"author":"唐寅","content":"学佛俄经二十年，于今地上拥青莲。我来愿结三生友，共看当时手指天。","dynasty":"明代","title":"佛友"}
{"author":"唐寅","content":"松萝深径积莓苔，何事荆扉夜半开。犬吠嘹嘹惊夜梦，月明千里故人来。","dynasty":"明代","title":"题画廿四首"}
{"author":"唐寅","content":"西风吹叶满庭寒，蘗子无言鼻自酸。心在九泉灯在壁，一襟清血泪栏杆。","dynasty":"明代","title":"秋风怀归图"}
{"author":"唐寅","content":"函关雪霁旅人稠，轻载驴骡重载牛。科斗店前山积铁，蛤蟆陵下洒倾酒。","dynasty":"明代","title":"函关雪霁图"}
{"author":"唐寅","content":"名利悠悠两不羁，闲身偏与鹤相宜。怜渠缟素真吾匹，对比清臞即故知。日下吟行劳伴侣，松阳梦觉许追随。日来养就昂藏志，不逐鸡群伍细儿。","dynasty":"明代","title":"友鹤图"}
{"author":"唐寅","content":"飞雪蔽空无鸟迹，长山颠壑有人居。浩浩天地知谁坐，酌酒敌寒犹读书。","dynasty":"明代","title":"题画四首"}
{"author":"唐寅","content":"相思两地望迢迢，清泪临门落布袍。杨柳晓烟情绪乱，梨花暮雨梦魂销。云笼楚馆虚金屋，凤入巫山奏玉箫。明日河桥重回首，月明千里故人遥。","dynasty":"明代","title":"扬州道上思念沈九娘"}
{"author":"唐寅","content":"坐对黄花举一殇，醒时还忆醉时狂。丹砂岂是千年药，白日难消两鬓霜。身后碑铭徒自好，眼前傀儡任他忙。追思浮生真成梦，到底终须有散场。","dynasty":"明代","title":"叹世"}
{"author":"唐寅","content":"促席坐鸣琴，写我平生心。平生固如此，松竹谐素音。","dynasty":"明代","title":"松竹图"}
{"author":"唐寅","content":"王母东门劣小儿，偷桃三度到瑶池。群仙无处追?迹，却自持来荐寿卮。","dynasty":"明代","title":"东方朔图"}
{"author":"唐寅","content":"傍水依山结草庐，案头长贮活人书。不知施药功多少，仙杏花开锦不如。","dynasty":"明代","title":"人物山水画"}
{"author":"唐寅","content":"雪满梁园飞鸟稀，暖煨榾柮闭柴扉。瓦盆熟得松花酒，刚是溪丁拾蟹归。","dynasty":"明代","title":"题画四首"}
{"author":"唐寅","content":"红尘拂面望春门，绿草齐腰金谷园。鹤篆遍书苔满砌，犬声遥在月明村。春风院院深笼锁，细雨纷纷欲断魂。拾得残红忍抛却，阿咸头上伴银幡。","dynasty":"明代","title":"和石田先生落花诗其十二"}
{"author":"唐寅","content":"花发千枝月一轮，天将花月付闲身；或为月主为花主，才作花宾又月宾。月下花会我留酌，花前月不厌人贫；好花好月知多少？弄月吟花有几人？","dynasty":"明代","title":"花月吟效连珠体十一首3"}
{"author":"唐寅","content":"坐对黄花举一殇，醒时还忆醉时狂。丹砂岂是千年药，白日难消两鬓霜。身后碑铭徒自好，眼前傀儡任他忙。追思浮生真成梦，到底终须有散场。","dynasty":"明代","title":"叹世"}
{"author":"唐寅","content":"松间草阁倚岩开，岩下幽花娆露台。谁叩柴扉惊鹤梦，月明千里故人来。","dynasty":"明代","title":"草堂话旧图"}
{"author":"唐寅","content":"梅子坠花茭孕笋，江南山郭朝晖静。残春鞋袜试东郭，绿池横浸红桥影。古人行处青苔冷，馆娃官锁西施井。低头照井脱纱巾，惊看白发已如尘。人命促，光阴急，泪痕渍酒清袗湿。少年去，追不及，仰看乌没天凝碧。铸鼎铭钟封爵邑，功名让与英雄立。浮生聚散是浮萍，何须日夜苦蝇营。","dynasty":"明代","title":"江南行"}
{"author":"唐寅","content":"寂寞浔阳白司马，青袗掩骭官僚下。献纳亲会批逆鳞，忽以谗言弃于野。当时藩镇在谋逆，谋以如公不易得。欲济时难须异才，琐尾小人有何益。谠言不用时事危，忠臣志士最堪悲。一曲琵琶泪如把，况是秋风送别时。是非公论日纷纷，不在朝廷在野人。他日江州茅屋底，年年伏腊赛鸡豚。","dynasty":"明代","title":"浔阳送别图"}
{"author":"唐寅","content":"浅浅水，断又续，在山清，出山浊。曲曲折折难回头，呜呜咽咽日夜哭。问伊伤心何其多，悔恨当初出幽谷。","dynasty":"明代","title":"张梦晋改流水诗"}
{"author":"唐寅","content":"凄凄白露零，百卉谢芬芳；槿花易衰歇，桂枝就销亡；迷途无往驾，款款何从将；晓月丽尘梁，白日照春阳；扰景念畴昔，肝裂魂飘扬。","dynasty":"明代","title":"伤内"}
{"author":"唐寅","content":"清波双佩寂无踪，情爱悠悠怨恨重。残粉黄生银扑面，故衣香寄玉关胸。月明花向灯前落，春尽人从梦里逢。再托生来侬未老，好教相见梦姿容。","dynasty":"明代","title":"哭妓徐素"}
{"author":"唐寅","content":"富贵荣华莫强求，强求不出反成羞。有伸脚处须伸脚，得缩头时且缩头。地宅方圆人不在，儿孙长大我难留。皇天老早安排定，不用忧煎不用愁。","dynasty":"明代","title":"叹世之一"}
{"author":"唐寅","content":"嵯峨怪石倚云间，抛掷于今定几年。苔藓作毛因雨长，藤萝穿鼻任风牵。从来不食溪边草，自古难耕陇上田。恨杀牧童鞭不起，笛声斜挂夕阳烟。","dynasty":"明代","title":"唐伯虎与祝枝山联句咏奇石"}
{"author":"唐寅","content":"铁肩担道义，生为人杰。巨笔着文章，死亦鬼雄。","dynasty":"明代","title":"无题"}
{"author":"唐寅","content":"芳园秋色似春时，红紫纷菲映绿池。珠露未干啼络纬，晓风初拂扬蛛丝。","dynasty":"明代","title":"秋圃杂花图"}
{"author":"唐寅","content":"有灯无月不娱人，有月无灯不算春。春到人间人似玉，灯烧月下月如银。满街珠翠游村女，沸地笙歌赛社神。不展芳尊开口笑，如何消得此良辰。","dynasty":"明代","tags":"节日，元宵节","title":"元宵"}
{"author":"唐寅","content":"缘崖入翠微，岚气湿罗衣。涧水浮花出，松云伴鹤飞。行歌樵互答，醉卧客忘归。安得依书屋，开窗碧四围。","dynasty":"明代","title":"张梦晋图"}
{"author":"唐寅","content":"乱流寻梵刹，洒酒泻襟期。西北分天堑，东南缺地维。高台平落骛，清磬起潸螭。千年基王业，来游有所思。","dynasty":"明代","title":"游焦山"}
{"author":"唐寅","content":"花正开时月正明，花如罗绮月如银。溶溶月里花千朵，灿灿花前月一轮。月下几般花意思？花间多少月精神？待看月落花残夜，愁杀花间问月人！","dynasty":"明代","title":"花月吟效连珠体十一首其一"}
{"author":"唐寅","content":"春宵花月值千金，爱此花香与月阴。月下花开春寂寂，花羞月色夜沉沉。杯邀月影临花醉，手弄花枝对月吟。明月易亏花易老，月中莫负赏花心。","dynasty":"明代","title":"花月吟效连珠体十一首其二"}
{"author":"唐寅","content":"高台明月照花枝，对月看花有所思。今夜月圆花好处，去年花病月昏时。饮杯酬月浇花酒，做首评花咏月诗。沉醉欲眠花月下，只愁花月笑人痴。","dynasty":"明代","title":"花月吟效连珠体十一首其三"}
{"author":"唐寅","content":"月临花径影交加，花自芳菲月自华。爱月迟眠花尚吐，看花起早月方斜。长空影动花迎月，深院人归月伴花。羡却人间花月意，捻花玩月醉留霞。","dynasty":"明代","title":"花月吟效连珠体十一首其四"}
{"author":"唐寅","content":"月转东墙花影重，花迎月魄若为容。多情月照花间露，解语花摇月下风。云破月窥花好处，夜深花睡月明中。人生几度花和月？月色花香处处同。","dynasty":"明代","title":"花月吟效连珠体十一首其五"}
{"author":"唐寅","content":"花发千枝月一轮，天将花月付闲身；或为月主为花主，才作花宾又月宾。月下花会我留酌，花前月不厌人贫；好花好月知多少？弄月吟花有几人？","dynasty":"明代","title":"花月吟效连珠体十一首其六"}
{"author":"唐寅","content":"花香月色两相宜，惜月怜花卧转迟；月落漫凭花送酒，花残还有月催诗。隔花窥月无多影，带月看花别样姿；多少花前月下客，年年和月醉花枝。","dynasty":"明代","title":"花月吟效连珠体十一首其七"}
{"author":"唐寅","content":"有花无月恨茫茫，有月无花恨转长；花美似人临月镜，月明如水照花香。扶筇月下寻花步，携酒花前带月尝；如此好花如此月，莫将花月作寻常。","dynasty":"明代","title":"花月吟效连珠体十一首其八"}
{"author":"唐寅","content":"花开烂漫月光华，月思花情共一家；月为照花来院落，花因随月上窗纱。十分皓色花输月，一径幽香月让花；花月世间成二美，傍花赏月酒须赊。","dynasty":"明代","title":"花月吟效连珠体十一首其九"}
{"author":"唐寅","content":"一庭花月正春宵，花气芬芳月正饶；风动花枝探月影，天开月镜照花妖。月中漫击催花鼓，花下轻传弄月箫；只恐月沉花落后，月台香榭两萧条。","dynasty":"明代","title":"花月吟效连珠体十一首其十"}
{"author":"唐寅","content":"春花秋月两相宜，月竞光华花竞姿；花发月中香满树，月笼花外影交枝。梅花月落江南梦，桂月花传郢北词；花却何情月何意？我随花月泛金卮。","dynasty":"明代","title":"花月吟效连珠体十一首其十一"}
{"author":"唐寅","content":"今朝春比昨朝春，北阮番成南阮贫。借问牧童应没酒，试尝梅子又生仁。六如偈送钱塘妾，八斗才逢洛水神。多少好花空落尽，不曾遇着赏花人。","dynasty":"明代","title":"和石田先生落花诗其三"}
{"author":"唐寅","content":"夕阳芳草笛悠悠，春事惊看又转头。淅沥风光摇草树，骖邅时节逐川流。临阶忍数脂千片，绕树空烦绣半钩。九十繁华梭脱手，多情又作一番愁。","dynasty":"明代","title":"和石田先生落花诗其五"}
{"author":"唐寅","content":"忍把残红扫作堆，纷纷雨里毁垣颓。蛤蜊上市惊新味，鹈鴃催人再洗杯。肯唱骊歌送春去，悔教羯鼓彻明催。烂开赚我平添老，知到来年可烂开。","dynasty":"明代","title":"和石田先生落花诗其六"}
{"author":"唐寅","content":"芒鞋布袜罢春游，粉蝶黄蜂各自愁。傍老光阴情转切，惜花心性死方休。胶粘日月无长策，酒对荼蘼有近忧。一曲山香春寂寂，碧云莫合隔红楼。","dynasty":"明代","title":"和石田先生落花诗其七"}
{"author":"唐寅","content":"天涯晻溘碧云横，春社园林紫燕轻。桃叶参差谁问渡，杏花零落忆题名。日高藓杂蜗粘壁，雨过莺啼叶满城。邀得大堤诸女伴，踏歌何处和盈盈。","dynasty":"明代","title":"和石田先生落花诗其十"}
{"author":"唐寅","content":"节当寒食半阴晴，花与蝣蜉共死生。白日急随流水去，青鞋空作踏莎行。收灯院落双栖燕，细雨楼台独啭莺。休向东风诉恩怨，自来春梦不分明。","dynasty":"明代","title":"和石田先生落花诗其十一"}
{"author":"唐寅","content":"红尘拂面望春门，绿草齐腰金谷园。鹤篆遍书苔满砌，犬声遥在月明村。春风院院深笼锁，细雨纷纷欲断魂。拾得残红忍抛却，阿咸头上伴银幡。","dynasty":"明代","title":"和石田先生落花诗其十二"}
{"author":"唐寅","content":"春来赫赫去匆匆，刺眼繁华转眼空。杏子单衫初脱暖，梨花深院自多风。烧灯坐尽千金夜，对酒空思一点红。倘是东君问鱼雁，心情说在雨声中。","dynasty":"明代","title":"和石田先生落花诗其十三"}
{"author":"唐寅","content":"旧酒新题满袖痕，怜香惜玉竟难存。镜中红粉春风面，烛下银屏夜雨轩。奔月已凭丹换骨，坠楼端把死酬恩。长洲日莫生芳草，消尽江淹黯黯魂。","dynasty":"明代","title":"和石田先生落花诗其十四"}
{"author":"唐寅","content":"亚字城边麋鹿台，春深情况转悠哉。襞衣玉貌乘风去，对酒蓬窗带雨推。结子桃花如雨落，挟雌蝴蝶过墙来。江南多少闲庭馆，朱户依然锁绿苔。","dynasty":"明代","title":"和石田先生落花诗其十六"}
{"author":"唐寅","content":"恻恻凄凄忧自秬，花枝零落鬓丝添。周遮燕语春三月，荡漾波纹日半帘。病酒不堪朝转剧，听风且喜晚来恬。绿杨影里苍苔上，为惜残红手自拈。","dynasty":"明代","title":"和石田先生落花诗其十八"}
{"author":"唐寅","content":"画堂基构画船通，碧水涟漪碧藻丛。波弄日光翻上栋，窗含烟景直浮空。帘垂菡萏花开上，鱼戏栏杆倒影中。试倩诗人略评品，不妨唤作水晶宫。","dynasty":"明代","title":"题碧藻轩"}
{"author":"唐寅","content":"十载铅华梦一场，都将心事付沧浪。内园歌舞黄金尽，南国飘零白发长。髀里肉生悲老大，斗间星暗误文章。不才剩得腰堪把，病对绯桃检药方。","dynasty":"明代","title":"漫兴十首其一"}
{"author":"唐寅","content":"此生甘分老吴阊，万卷图书一草堂。秋榜才名标第一，春风弦管醉千场。跏趺说法蒲团软，鞋袜寻芳杏酪香。只此便为吾事了，孔明何必起南阳。","dynasty":"明代","title":"漫兴十首其二"}
{"author":"唐寅","content":"一身憔悴挂衣襟，半壁藤床倚树林。去日苦多休检历，知音谅少莫修琴。平康驴背驮残醉，谷雨花栏费朗吟。老向酒杯棋局畔，此生甘分不甘心。","dynasty":"明代","title":"漫兴十首其三"}
{"author":"唐寅","content":"伥伥暗数少时年，陈迹关心自可怜。杜曲梨花杯上雪，灞陵芳草梦中烟。前程两袖黄金泪，公案三生白骨禅。老后思量应不悔，衲衣持钵院门前。","dynasty":"明代","title":"漫兴十首其四"}
{"author":"唐寅","content":"驰驱京国罨头尘，褴褛衣衫垫角巾。万点落花俱是恨，满杯明月即忘贫。香灯不起维摩疾，樱笋难酬谷雨春。镜里自看成老大，戏儿棚上下场人。","dynasty":"明代","title":"漫兴十首其五"}
{"author":"唐寅","content":"平康巷陌倦游人，狼籍桃花病酒身。短梦风烟千里笛，多情弦索一床尘。黄金谁买《长门赋》，黛笔空描满额颦。惟有所欢知此意，共烧高烛赏余春。","dynasty":"明代","title":"漫兴十首其六"}
{"author":"唐寅","content":"落魄迂疏自可怜，棋为日月酒为年。苏秦扪颊犹存舌，赵壹倾囊已没钱。满腹有文难骂鬼，措身无地反忧天。多愁多感多伤寿，且酌深杯看月圆。","dynasty":"明代","title":"漫兴十首其七"}
{"author":"唐寅","content":"拥鼻行吟水上楼，不堪重数少年游。四更中酒半床病，三月伤春满镜愁。白面书生期马革，黄金游客剩貂裘。近来检校行藏处，飞叶僧房细雨舟。","dynasty":"明代","title":"漫兴十首其八"}
{"author":"唐寅","content":"谢遣歌儿解臂鹰，半瓢诗稿一枝藤。难寻萱草酬知己，且摘莲花供圣僧。时事百年蜗角战，酒杯三月凤头灯。尽尝世味犹存舌，荼荠随缘敢爱憎。","dynasty":"明代","title":"漫兴十首其九"}
{"author":"唐寅","content":"造物何曾苦忌名，太平端合老无能。亲知散去绨袍冷，风雪欺贫瓦罐冰。二顷未谋田负郭，一餐随分欲依僧。醉时还倩家人道，消尽英雄气未曾。","dynasty":"明代","title":"漫兴十首其十"}
{"author":"唐寅","content":"潦净泉声涩，秋高木影疏。天涯来旅雁，江上有鲈鱼。","dynasty":"明代","title":"山水图"}
{"author":"唐寅","content":"女几山前野路横，松声偏解合泉声。试从静里闲倾耳，便觉冲然道气生。","dynasty":"明代","title":"山路松声图"}
{"author":"唐寅","content":"江南春尽野花稀，绿树阴阴结夏帏。诗在浩然驴背上，按鞭徐咏夕阳归。","dynasty":"明代","title":"题画十首其四"}
{"author":"徐祯卿","content":"洞庭叶未下，潇湘秋欲生。高斋今夜雨，独卧武昌城。重以桑梓念，凄其江汉情。不知天外雁，何事乐长征？","dynasty":"明代","tags":"古诗三百首，孤独，思乡","title":"在武昌作"}
{"author":"徐祯卿","content":"雪刃亲将报不平，千金购首未分明。醉游酒市无人识，自鬻朱门变姓名。","dynasty":"明代","title":"结客少年场行"}
{"author":"徐祯卿","content":"深山曲路见桃花，马上匆匆日欲斜。可奈玉鞭留不住，又衔春恨到天涯。","dynasty":"明代","title":"偶见·深山曲路见"}
{"author":"徐祯卿","content":"风霜独卧闲中病，时节偏催壑口蛇。篱下落英秋半掬，灯前新梦鬓双华。文章江左家家玉，烟月扬州树树花。会待此心销灭尽，好持斋钵礼毗耶。","dynasty":"明代","title":"文章烟月"}
{"author":"徐祯卿","content":"江南道里长，荆襄在何处。闻郎昨夜语，五月潇湘去。","dynasty":"明代","title":"江南乐八首代内作"}
{"author":"徐祯卿","content":"陇水呜咽流，各自东西下。生男不下堂，生女弃中野。","dynasty":"明代","title":"陇头流水歌三叠代内作"}
{"author":"徐祯卿","content":"下陇磨剪刀，刀涩指爪柔。将刀断割水，那用东西流。","dynasty":"明代","title":"陇头流水歌三叠代内作"}
{"author":"徐祯卿","content":"陇水鸣不止，似闻阿儿语。出门不见人，肝肠断绝汝。","dynasty":"明代","title":"陇头流水歌三叠代内作"}
{"author":"徐祯卿","content":"生长在边城，骑射有声名。召募河源去，长屯都护营。登山望敌气，间道击胡兵。十决推雄战，连呼扶汉旌。云中息刁斗，天上扫搀抢。坐弄胡笳月，梅花陇水清。","dynasty":"明代","title":"少年行"}
{"author":"徐祯卿","content":"共工触天补女娲，后羿射之摧九乌。君不见泰山之高屹天柱，有时东崩海水枯。秦人筑长城，东笞夷貊北击胡，开阖地户天下枢。九关虎豹下食人，髑髅飞血昏风尘，四海望之威天神。亦有荆轲起报仇，裂眦向天天为愁，拔剑一呼震万乘。快哉壮士谁与俦，儒生抗眉论尧舜，敛手待烹良可羞。上卿执圭古崇侈，鲁生弃之若敝屣。鸿毛轻死为二桃，笑杀田疆与冶子。龙蛇消息各有时，白石落落人岂知。季布髡为奴，范睢乃是粪下儿。一朝云雷起屯厄，挥刃脱缚扬高眉。我今伛偻困蝼蚁，吹沙吸呷若鲋鲤。牛涔蠕蠕岂足活，河伯向我夸秋水。夜梦凭云忽上天，倾山倒海作龙渊。天门中开绕赤电，霓旌雷车导我前。空山飒飒走霹雳，草木摧拉飞炎烟。丈夫未足哀困穷，仰叹白日回英风。不能鼓行青海上，亦当击剑咸阳之市中。宁学鉏麑触槐死，羞言投阁仕莽公。吾悲夫二子之死也，诚如寒蚓与秋蓬。","dynasty":"明代","title":"平陵东行"}
{"author":"徐祯卿","content":"露华散平林，月明在寥廓。时有天风来，泠然桂花落。","dynasty":"明代","title":"凤凰山园杂咏五首其三香圃"}
{"author":"徐祯卿","content":"出岩初袅袅，映日乍晖晖。倏若阳台女，随风化雨飞。","dynasty":"明代","title":"凤凰山园杂咏五首其五彩云岩"}
{"author":"徐祯卿","content":"渺渺春江空落晖，行人相顾欲沾衣。楚王宫外千条柳，不遣飞花送客归。","dynasty":"明代","title":"春思"}
{"author":"徐祯卿","content":"北来陇野太萧条，旅客登临思易消。天入燕关真自迥，云开碣石未为遥。","dynasty":"明代","title":"九日游眺三绝句其二"}
{"author":"徐祯卿","content":"银鞍白马渡江来，江上相逢一笑回。若𨕥汉江无咫尺，思心何事日悠哉。","dynasty":"明代","title":"汉阳逢故人"}
{"author":"徐祯卿","content":"西上江陵北客哀，遥看巴路碧崔嵬。树绕黄牛瞿峡转，天横剑阁蜀门开。","dynasty":"明代","title":"送顾马湖孔昭四首其二"}
{"author":"徐祯卿","content":"锦水由来胜若耶，兰桡三月汎桃花。巴儿见客能歌舞，蜀女明妆笑浣纱。","dynasty":"明代","title":"送顾马湖孔昭四首其三"}
{"author":"徐祯卿","content":"成都酒楼高插天，乌帽来游太白仙。他日燕州何处觅，星槎遥挂彩云边。","dynasty":"明代","title":"送顾马湖孔昭四首其四"}
{"author":"徐祯卿","content":"借问炎交路若何，片帆南指广州过。知君怕见桄榔树，近岭猿声日渐多。","dynasty":"明代","title":"安南歌四首送沈使君其一"}
{"author":"徐祯卿","content":"汉关行尽忽桃源，竹树萧萧鸡狗喧。铜镮椎髻来迎榼，蛮国王孙出领幡。","dynasty":"明代","title":"安南歌四首送沈使君其二"}
{"author":"徐祯卿","content":"乌蛮滩上烟水声，伏波庙前秋月明。夜半津人挽舟上，夷歌偏动望乡情。","dynasty":"明代","title":"安南歌四首送沈使君其三"}
{"author":"徐祯卿","content":"皇穹覆载本无私，圣主恩波讵有涯。炎荒喜沐尧年雨，黎人重拜汉官仪。","dynasty":"明代","title":"安南歌四首送沈使君其四"}
{"author":"徐祯卿","content":"双马黄鞯白玉羁，蕃王遥贡立彤墀。圣恩俄许归天厩，内使牵来不敢骑。","dynasty":"明代","title":"偶述二绝句其二"}
{"author":"徐祯卿","content":"月满花宫不见人，殇魂独宿网流尘。那因得借金轮力，白玉光中现尔身。","dynasty":"明代","title":"亡女旅榇南泉寺"}
{"author":"徐祯卿","content":"乾化昭于穆，炎明浃世仁。涵濡存一德，覆载表英臣。伊昔称专柄，公才独迈伦。沛霖孚硕望，柱石秉鸿钧。补衮山明火，为贤甫及申。真能寿元气，何啻触龙鳞。苦节深盘错，孤心契靖寅。苍生多起涸，时俊总依尘。利泽江河运，威灵泰华峋。台衡惟直道，社稷一微身。岁序成功去，林泉此志伸。人心思几杖，吾道卷经纶。皓首歌淇澳，青云绝渭滨。中军传午子，绿野荫霜筠。系国安危旧，逢时继易新。培生赖天地，属望在庭宸。存问王言渥，玄纁礼数频。高星临宠使，穷谷播阳春。庆舞狂童稚，词章涌缙绅。优游不知耄，弧矢忽兹辰。箕子推洪范，庄周记大椿。形骸全矍铄，学术愈精纯。梁木咸倾仗，元龟识泰屯。已能回眷注，还拟下蒲轮。愚也东南士，叨为髫龀民。甘棠徒自倚，品藻托无因。谏草占心赤，丹青得貌真。山中炼金石，霞外隐麒麟。汉相久辟谷，应侯长谢秦。悠哉瞻伫迥，北斗挂天津。","dynasty":"明代","title":"寄寿前冢宰王公三十韵"}
{"author":"徐祯卿","content":"蚤得投簪理，缅钦遗俗情。丘园白日静，眉宇紫芝明。上德绥多祉，贤孙复令名。道全身愈泰，虑澹物俱轻。寿酒山人劝，柴车县尹迎。坐临冲逸境，于此学无生。","dynasty":"明代","title":"赠张注先生"}
{"author":"徐祯卿","content":"闻有千年寺，长松信许深。冲虚半楼阁，落日更登临。舟楫窗中小，藤萝天际阴。江流明暮霭，石涧响空林。蟠据雄都会，风烟异古今。幽真余有慕，诗义尔能寻。云翼无言健，渊鱼本自沈。终期白莲社，来就玉山岑。","dynasty":"明代","title":"灵隐寺赠静公"}
{"author":"徐祯卿","content":"何处蓬山宅，汾阴傍汉宫。冥栖紫芝客，长啸绿云中。忽伫甘泉驾，遥寻河上公。玄风那可掇，大道本难穷。夫子金陵隐，心将静者同。琼枝无以献，歌此寄乔嵩。","dynasty":"明代","title":"各赋隐士得魏仲先赠金陵顾徵士"}
{"author":"徐祯卿","content":"言访羊裘隐，荒台迹宛然。岩崖祠屋缀，天汉客星悬。伊昔风云感，丘园束帛戋。神龙不可系，造化独深全。去矣孤踪邈，怀哉大泽偏。钓竿何袅袅，石濑故溅溅。郡以高名著，山依汗简传。馀风犹激懦，圣代更招贤。圭组谁怜辱，襟期本尚玄。终焉赴空谷，寤寐白驹篇。","dynasty":"明代","title":"谒严子陵祠"}
{"author":"徐祯卿","content":"未有干戈地，能令栋宇全。乾坤馀壮观，荆楚郁山川。鹤唳寥天迥，江深禹庙前。舟樯控南北，节镇此旬宣。令尹乘时暇，使君同祖筵。炎蒸飘不到，虚爽境何偏。乃继登临迹，空怀作者贤。风烟一回首，今古共凄然。握手将安适，经秋未拟旋。迢迢沙际月，遥忆桂阳船。","dynasty":"明代","title":"与江夏尹饯于舍人于黄鹤楼"}
{"author":"徐祯卿","content":"豫章山水郡，庐岳此深蟠。吴楚开雄镇，东南表巨观。中天浮黛色，百里暧晴峦。渐近云消豁，俄惊势郁盘。锦屏围合沓，玉笋屡丛攒。诘曲群形变，登临万象宽。风高六月雹，气慄九江寒。石镜明花外，香炉出雾端。剑芒遥矗矗，龙脉故丸丸。瑶草幽难掇，青莲秀可餐。赤城虚瀑布，彭蠡更波澜。禹迹于兹盛，崇功振古刊。壮怀凌绝顶，倦鸟息飞翰。霄汉心何有，沈冥性所欢。将脩梵门术，欲上羽人坛。净社花垂白，名岩灶覆丹。昔贤非不达，于道自相安。爱胜真忘返，遗荣亦未难。聊须偃松竹，遂可挂缨冠。祗为怀佳侣，淹留独寤叹。","dynasty":"明代","title":"庐山"}
{"author":"徐祯卿","content":"襄阳千里道，念尔一杯辞。上马山公醉，瞢腾倒接䍦。回风漂朔野，飞雪绕征旗。及此下车日，黄河冰泮时。江喧神女馆，花发岘山祠。莫谓长沙谪，风流良在兹。","dynasty":"明代","title":"送唐季和谪谷城"}
{"author":"徐祯卿","content":"郁彼丘园叟，居然松竹姿。生涯隔城郭，流水到茅茨。乃识尧仁大，谁言静者私。中山多法酒，高会及良时。岁月老将至，耕桑乐在兹。鹿门姻娅地，从此接庞眉。","dynasty":"明代","title":"贻吴叟"}
{"author":"徐祯卿","content":"怅忆青莲宇，今朝黄菊开。遥知远公笑，不见白衣来。窈窕人天阁，峥嵘日月回。山川纷楚望，城阙动秋哀。岘首羊公石，淮阴戏马台。风烟那可即，逸兴杳难裁。强负登楼作，虚传落帽才。此时遥独酌，念尔重悠哉。","dynasty":"明代","title":"九日期登大慈恩寺阁不果寄献吉"}
{"author":"徐祯卿","content":"岂是乘桴客，栖栖鄂水阳。故人多放斥，吾道转凄凉。宠辱今如此，沈忧不可忘。隋珠元按剑，荆璞自离殃。似尔青云器，谁言世网伤。王风纷坠地，冥契独升堂。逸拟曹刘驾，清联沈谢行。列星分汉署，白雪映仙郎。能使尚书重，深扬国士光。在公勤夙夜，于古准羔羊。侧席遭仁圣，求言渴禹汤。靡躬怀骨鲠，有疏削豺狼。那信黄金铄，萋然贝锦张。孤诚回日月，万死出风霜。直道焉辞辱，庸夫或笑狂。始知天德广，曲纳海流长。贾谊犹投楚，邹生故泣梁。如何捐虎口，忽已讶云翔。我识从偕计，观风美大唐。谬通仙籍末，赐对玉墀傍。食粟真为窃，河清讵有常。宁论供黼黻，祗尔奉趋跄。乃遘同心彦，陪游古艺场。夜间堪秉烛，日旰尚含香。莫逆谈恒剧，从容寝不遑。允求谐比兴，端可发宫商。疏越宜宗庙，华虫傍衮裳。渊衷深礼乐，文化蔚岩廊。岂谓奄徂落，还应厌治康。双倾泰陵泪，俱断杞人肠。赤子居犹喘，苍天意叵量。河山开紫气，符瑞转宏纲。渐历舆图远，欣瞻帝座昌。声灵扫乌合，英德迈龙骧。姬旦匡周室，相如侍武皇。俄看霾雾郁，半觉老成亡。鳞逆撄须毙，乾行断自刚。内林鸱啄吻，丹阙彗浮芒。逐客无宁迹，穷途不裹粮。厉阶生枳棘，芬饵挂鸾凰。西去仍秦苑，南归定汴乡。惊飞怜带缴，欲往叹迷方。忆向青门别，重凋季月芳。几时申契阔，繇此卜行藏。太洁为身累，虚名与世妨。悲歌空肮脏，中路惜彷徨。潜伺亨阳复，终焉履善祥。达人聊曲蘖，隐士且庚桑。鸿雁纡关塞，江流极楚湘。遥知怀逐侣，一为奠椒浆。","dynasty":"明代","title":"于武昌怀献吉五十韵"}
{"author":"徐祯卿","content":"艺苑开三径，閒僚散竹林。弦歌一以暇，春服共相寻。薄采漪皇泽，临风款道襟。高梧无杂蔓，呦鹿有佳音。藉草时倾酒，披衣或鼓琴。何妨惭点也，吾醉独狂吟。","dynasty":"明代","title":"与太学诸僚宴集"}
{"author":"徐祯卿","content":"堂上琴书暇，名园惬宴游。绿阴交树石，白水散田畴。林步常惊鸟，沙眠且狎鸥。开轩桑柘接，当径草花幽。野老时相过，村醪拟共酬。陶然菊松下，乘兴足淹留。","dynasty":"明代","title":"题唐氏园池"}
{"author":"徐祯卿","content":"浮生此世隔，过位恍然疑。直讶风云动，俄惊泰华隳。岩廊不可起，英爽俨如遗。白首通群略，雄才沮一麾。徒教涕泗阔，共惜羽毛迟。堂几萧萧在，丹青漠漠垂。典刑归此老，江海寄馀思。有忝吹嘘力，无忘沃酹辞。风烟久摇落，魂气复何之。踯躅庭除下，伸衷托短诗。","dynasty":"明代","title":"瞻文温州画像"}
{"author":"徐祯卿","content":"耆旧日云瘁，斯人今则亡。高门自乔木，清望惜吾徒。久厌挥金誉，遥传奉使图。勤劳中外洽，醇介始终孚。历职参廷尉，纡金列大夫。俄闻去秦陇，早已忆江鲈。自耻为名累，非关索杖扶。角巾聊宴乐，园径忽榛芜。令子中朝贵，青云奋翼俱。苍茫凶问远，浩荡国恩殊。紫玺加封旧，黄金赐葬逾。死生三品遇，伉俪百年须。走送连童稚，飞旌出市衢。夜台浑寂寞，霜雪正膏涂。永与交亲隔，何言岁月徂。野风吹客泪，肠断更踟蹰。","dynasty":"明代","title":"挽刘大夫瀚"}
{"author":"徐祯卿","content":"春风戏蝶一庭花，落日聚雀空城麦。半床敝帐掩朝寒，满镜新愁减钗泽。贞志宁忘陌上桑，同心共指西陵柏。","dynasty":"明代","title":"拟萧子显春别曲其二"}
{"author":"徐祯卿","content":"朱峦蔚灵奥，云海互盘旋。阴霞绚石室，夹筱蔽清涟。翠羽纷啁哳，琼蕊合芬妍。桂岭屯苍霭，桃蹊迷紫烟。朝登郡楼望，佳气郁葱芊。挹景企嘉客，临风怀羽仙。冥赏非偶惬，神理岂虚传。建德寡民务，山水发清弦。顺性奚矫迹，知道在忘筌。非君秉渊尚，兹理谁为宣。","dynasty":"明代","title":"学谢灵运赋华子岗诗赠赵建昌"}
{"author":"徐祯卿","content":"弱弄寄觚翰，中岁慕沈玄。浮章粲华囿，精理密真诠。弘述允大道，忘言亦自然。常恐良时暮，兰苕岂久鲜。游情倦素艺，委志脱玄蝉。流观宇宙内，尚友羲皇前。方生振文绮，周子揽𡨋筌。清论澄秋水，温藻发春泉。跂予慕二美，猗子企前贤。乃惬同栖志，忽枉瑶华篇。气感声必合，迹异理无愆。永保日新愿，均期善自全。","dynasty":"明代","title":"詶赠方周二子"}
{"author":"徐祯卿","content":"钱郎毛发鬈且䰄，秀骨插鬓苍厓开。骅骝黯黯有奇气，一蹴万里空长埃。今之画工不可数，画马无过曹韩武。吴生落魄笔有神，不求貌马求貌人。英物由来岂殊相，麟凤圣贤俱绝伦。却恨丹青损真趣，独事玄毫拂纨素。生象蠕蠕指间出，大巧无乃遭神怒。故人三岁不相见，开图忽讶钱郎面。小儿八岁快目睛，问之咥然呼姓名。呜呼画马虽工只画形，风云道路俱冥冥。岂知钱郎貌如此，冯冯大腹储沧溟。高蹄昔蹶未可轻，今日近前凡马惊。吴江之湄浙之涘，我行于南从此始。掉头不见眼中人，寂寞行歌向湘水。","dynasty":"明代","title":"赠钱元抑"}
{"author":"徐祯卿","content":"空为郢中客，不见郢中吟。美人高堂上，自奏山水音。帝子葬何处，潇湘云正深。寂寥谁共赏，江上独伤心。","dynasty":"明代","title":"古意二首赠刘子其一"}
{"author":"徐祯卿","content":"楚妃一失宠，独宿楚江阴。虽念容华落，终怜缱绻心。闻说章台畔，畋游欢自淫。今日宫中事，不言谗妒深。","dynasty":"明代","title":"古意二首赠刘子其二"}
{"author":"徐祯卿","content":"六龄识姓字，十岁弄歌章。十二失慈母，嬉戏道路傍。十七学干禄，跅𧿇空徬徨。幸逢黄河清，昭映白日光。圣心勤草莱，猋逐云罗翔。谬以跌宕资，寘之枳棘场。虽有鲁连节，濩落无所将。揣摩笑苏秦，况乃章句行。不见樊笼羽，冥心在八荒。飘飖碧云绪，梦寐嵩山阳。饮水心自足，怀哉桂树芳。朅来荆巫渚，傲然称楚狂。夫子挺乔岳，时人呼凤凰。一隐不世见，邻父徒窥墙。而我爱逸调，谈笑登其堂。永符金龟契，豁以岁年忘。予今入衡山，访道蹑飞梁。倘遇洪崖子，遥传紫汞方。与君变白发，携手共徜徉。","dynasty":"明代","title":"答沈休翁所问因成赠章"}
{"author":"徐祯卿","content":"珠厓昔长窜，连州始量移。借问东瓯土，何如南海湄。霞标建台岳，桃源带武夷。雁山荣桂树，象浦合珠漪。玉膻非一族，海错被珍奇。金盘湛碧露，黄柑满绿枝。欢此三春日，复惬暮秋时。鸣琴坐高馆，抚景临华池。迎舆侍潘令，进酒舞莱儿。顾以今时笑，还瞻昔朝离。丰泽亨雷雨，瑶草变芳蕤。永嘉多懋宰，建德易弦丝。昔慕文翁化，今蒙叶尹慈。长沙非旧谪，宣室契前思。光华冀一接，胡越讵能追。河东欲有献，及此汾阴祠。","dynasty":"明代","title":"王敬止御史始窜海南继移永嘉令自燕中迎养"}
{"author":"徐祯卿","content":"杂絮下璚霙，飞满洛阳城。仙人深雪里，独戴鹿皮行。高卧思安道，携琴就阮生。竹林陪素蚁，兔苑玩流英。谁言剡水棹，今日在瑶京。","dynasty":"明代","title":"对雪赠客"}
{"author":"徐祯卿","content":"石川子，隐于鲁门之西。长牵青牛饮素溪，有时驾之骖文狸。骖文狸，乃至岱宗之巅，弱水之湄。石门迢迢上通天，玉京金阙光陆离。过谒太山君，道逢赤松师。授以长生说，鍊气服食除三尸。青泥丹鼎子善治，玉柈他日如相赠，共尔商山歌紫芝。","dynasty":"明代","title":"石川子歌"}
{"author":"徐祯卿","content":"王烈持洞章，茫然不能读。石气销紫烟，十年秘空簏。从来楚史识三坟，阮籍焉能辨赤文。一自华阳窥妙诀，缑山夜夜鹤相闻。","dynasty":"明代","title":"王员外不解参同契但索一诗许以遗我率尔戏之"}
{"author":"徐祯卿","content":"杖策下天门，扬帆楚江水。长风吹客心，倏忽堕千里。千里何青青，离家几日春。忽逢天上使，云是故乡人。褰帷一共笑，宛尔平生亲。闻子金陵来，衣满历阳尘。握手起情慰，依依多所陈。君家石桥下，与我十室邻。海内各分散，白头常若新。叶散根株连，谐合固有因。由来吾党士，多作帝乡臣。况尔发灵裔，吴山传秀神。感此不见遗，肯与凡砾伦。邂逅一草草，驰驱还苦辛。君发李阳河，予留贵池口。脉脉两情遥，胡宁弃我后。昨日到同安，青山待余久。解我碧云裘，长松挂虚牖。双童进草饭，遇我情弥厚。庭中好鸟声，嘤嘤自求友。春风吹绿杨，十日暂分手。予今发武昌，早晚下潇湘。仙人黄鹤楼，待子洗壶觞。君乘山公马，访俗过蕲阳。还呼黄鹤仙，醉舞双徊翔。八月凉风发，君言及豫章。三春烟景暮，余定达吴阊。男儿衣锦贵，那不归故乡。为君邀族人，出郭具壶浆。径须愁痛饮，别后莫相忘。","dynasty":"明代","title":"江上逢许员外"}
{"author":"徐祯卿","content":"夙有山水慕，苦为形役拘。澹兹夏日永，聊得狎浮图。攀云凌广阁，霭霭见吴都。诸川散林上，平野郁芬敷。法花垂缥缈，晴采动虚无。烟火下方杂，昏明时态殊。境超自生乐，疲心忽重苏。因伤人世子，扰扰即长途。","dynasty":"明代","title":"登半塘寺阁"}
{"author":"徐祯卿","content":"月落晨渚前，鸡舞春樯侧。榜人起蓬垢，折薪候炊食。疏树发东光，熠熠汎水色。关吏始通津，起柁指乡域。揽衾渺余望，垂鬓深不测。浩歌忽以仰，夷犹羡双翼。","dynasty":"明代","title":"晓思"}
{"author":"徐祯卿","content":"天旷多树林，日赤溪路永。我行一何劳，窈窕溯川岭。湍流好石斗，沙砾与舟鲠。行行指前栖，望望不得逞。火云渐暧灭，蝉鸟空山静。奄忽青松间，了了挂圆景。一与幽赏遇，遂使烦虑屏。先书谢庐僧，为扫香炉顶。","dynasty":"明代","title":"舟怀"}
{"author":"徐祯卿","content":"瓜生葛薪下，缘蔓义相因。人生交结故，婉娈自谐亲。交义谅不远，戚若同株根。勿采棘下瓜，棘伤多苦辛。不惜伤者苦，但恐株荄分。念当与子别，恻恻伤我神。","dynasty":"明代","title":"送友二首其一"}
{"author":"徐祯卿","content":"靡靡客行役，暧暧岁云晏。问子岂不劳，言适故乡县。送子不得远，我悲一以惋。借问何所悲，桑梓不可见。褰裳陟高陇，白日忽已暝。飞鸟东西翔，我思一以乱。低头念父母，涕下忽如霰。","dynasty":"明代","title":"送友二首其二"}
{"author":"徐祯卿","content":"对酒忽不乐，怅然怀别离。别离结中劳，眷彼长路岐。苒苒郊河树，暧暧关门祠。伫望潇湘水，先与秋风期。鸿雁云中来，噭噭使人悲。怀哉尔方集，怅矣予当辞。","dynasty":"明代","title":"留别都城诸同志二首其一"}
{"author":"徐祯卿","content":"客有悽悽者，三年歌式微。朅来事原隰，经返旧园扉。昔往被冬裘，今还服春衣。抚景虽云惬，中欢憯以违。出门见芳草，念子忽如饥。","dynasty":"明代","title":"留别都城诸同志二首其二"}
{"author":"徐祯卿","content":"为慕金门来窃窥，三年执戟力云疲。著书每忆东山好，萝月冥冥空紫芝。吾宗羯子清狂甚，笑拂扁舟向我辞。清夜谁同牛渚泛，早时闻咏女郎诗。天外凉风吹不绝，馀音长绕凤凰池。","dynasty":"明代","title":"送徐生之金陵"}
{"author":"徐祯卿","content":"平生欢爱日，履坦昧前艰。及尔严霜集，方知末路难。畴昔同栖翮，毛羽各摧残。顾影惟尔我，戚戚伤心肝。","dynasty":"明代","title":"送边子出刺卫辉五首其一"}
{"author":"徐祯卿","content":"心肝义所均，离索一何深。虽历同朝寺，云路邈飞沈。君处承明阳，我居湖水阴。淹阔婴多痗，日夕迟尔音。","dynasty":"明代","title":"送边子出刺卫辉五首其二"}
{"author":"徐祯卿","content":"尔音良不违，胡为系我思。何况当乖绝，飘飖各异枝。款曲杯酒言，果谐符守期。努力茂时猷，聊以慰我私。","dynasty":"明代","title":"送边子出刺卫辉五首其三"}
{"author":"徐祯卿","content":"我私何悠悠，薄送遵坰丘。翔野旷无人，树木鸣飕飕。登高望卫邑，思见漕卫流。前景奄忽匿，浮云蔽行辀。","dynasty":"明代","title":"送边子出刺卫辉五首其四"}
{"author":"徐祯卿","content":"行辀道已绵，下车岁聿迁。蔼蔼朝歌邑，闾里翳人烟。慷慨猗昔风，缓疾在更弦。寄谢当途子，成期庶来还。","dynasty":"明代","title":"送边子出刺卫辉五首其五"}
{"author":"徐祯卿","content":"美人南往云阳墟，我欲从之道郁纡。昼梦衡峰半空紫，觉来失却巴陵湖。对君把酒心茫然，七十二峰犹眼前。玄猿攀萝石壁仄，黄鹤空洲芳草连。春寒风多太阴黑，潇湘淋漓湿云色。楚宫花木啼杜鹃，舟子商人泪横臆。君欲去兮可奈何，侧知王事难蹉跎。离心不惜瑶华赠，聊为湘累诵九歌。","dynasty":"明代","title":"送王诞敷之官长沙"}
{"author":"徐祯卿","content":"吴郎醉嗜长安酒，落魄自言为客久。走马频看上苑花，回鞭几折青门柳。青门曈曈鱼钥开，乳燕游丝相逐来。柳下雕鞍留别袂，花间酒盏覆苍苔。浮云去去辞城阙，芳草连天那可歇。野店春风听早莺，关河晓树悬新月。千里淮流双画桡，广陵驿前逢暮潮。落日帆归扬子渡，青山家对伯通桥。吾家流水元非隔，宛转胥台通巷陌。草长难寻仲蔚居，林深不见陶潜宅。清溪屋下可垂纶，复有莼羹足献亲。君归倘食冰丝鲙，为念羁栖塞北人。","dynasty":"明代","title":"青门歌送吴郎"}
{"author":"徐祯卿","content":"平原苍苍孟冬月，行子辞燕指吴越。淮水桥边卖酒家，停车几处梅花发。羡尔侯门早拂衣，柴桑旧里角巾归。白酒山中新芋熟，青枫江上蟹螯肥。闭门松竹依然在，一曲参差醉落晖。","dynasty":"明代","title":"送友"}
{"author":"徐祯卿","content":"余昔攀白日，虹蜺干紫庭。浮沈帝座侧，无人知岁星。侧侍公车无所欢，聊骑天马出长安。南下苍江浮七泽，还携谢客弄波澜。青倪中开秀庐岳，瀑布洒入千峰寒。冥冥仙气贯南斗，直欲凌身烧大丹。回裾西拂巫山浦，浩荡欢心间云雨。归来欲奏楚王书，汉主上林方好武。黄金不遇心自吁，白璧无媒翻见侮。昨日结交燕少年，酣歌击筑市中眠。正逢天子失颜色，夺俸经时无酒钱。入门百结鹔鹴尽，笑立文君明镜前。却思旧日高阳侣，黄公酒垆何处边。天下绨袍谁不怜，郤卿未具山中橐，何人为买剡溪田。唐伯虎，真侠客。十年与尔青云交，倾心置腹无所惜。击我剑，拂君缨。请歌《鹦鹉篇》，为奏朱丝绳，胡为扰扰苍蝇之恶声。我今蹭蹬尚如此，嗟尔悠悠世上名。","dynasty":"明代","title":"唐生将卜筑桃花之坞谋家无赀贻书见让寄此解嘲"}
{"author":"徐祯卿","content":"阮生婴组緤，陶子去东皋。简性轻物务，牵役使心忉。缅余沈中疚，偃息悦蓬蒿。嘉荐忝章句，虚劣愧时髦。虽释负担勤，所患职司劳。案牍殊停滞，觚管间时操。昨者铨衡召，辞谢未云遭。绵薄惧遗愆，绳宪安可逃。履贵常近辱，执要思戒挠。古人亦何求，抱关窃所饕。申诫周任言，写心输素毫。将贻沮溺哂，无为谢徂薅。","dynasty":"明代","title":"太宰召补职被疾不赴斋中作"}
{"author":"徐祯卿","content":"缅求先民迹，体德异通玄。自非孔聃志，所造孰无愆。伊余实闇劣，秉算昧几先。言念恭人德，惴惴戒重渊。徒隆守已朴，罔达济时权。顺正不尤物，任道故乐天。务光以洁湛，梅生智自全。箕子狂为奴，何必屈父贤。未周群物情，且复徇已偏。人命几何时，金石忽以迁。永言保贞素，庶明松柏坚。眷念携手益，用嗣北风篇。","dynasty":"明代","title":"杂述"}
{"author":"徐祯卿","content":"炎曦代暮节，溽景布萋阴。迎风抗高馆，疏牖匝重林。百卉熙嘉月，洽土重丰霖。中庭始及霁，芳蕤忽以森。即事寡喧垢，投足类幽深。朝艺植余杖，时还散我襟。处世常希寂，委顺故怡心。何必东山下，考筑始投簪。","dynasty":"明代","title":"雨霁庭药芬郁"}
{"author":"徐祯卿","content":"昔我逢休景，结交共云翔。秦客穆脩矩，鲁生蔚令章。同声展言笑，四座发芬芳。北牖湛清酒，明月出西方。广署灭流尘，兰灯扬朱光。极意连篇翰，良夜殊未央。欢宴丰时豫，千秋焉可忘。流光一朝绝，抚膺增慨慷。","dynasty":"明代","title":"怀往二首其一"}
{"author":"徐祯卿","content":"穴虫测序改，客鸟知时晏。严风振中野，凝霜薄飞观。褰裳启东户，河星出有灿。耿耿不遑寐，沈思汨回乱。何以终遥夕，明灯且濡翰。自我违之子，菀藻绝流玩。郢斤不存目，流俗耻垩墁。块处空堂中，谁为发言粲。感嘅申微词，伫立倚长叹。","dynasty":"明代","title":"怀往二首其二"}
{"author":"徐祯卿","content":"岁寝物务宁，时昏群化伏。劳人嘅寤歌，旅者怀出宿。倚徙穷阴冱，屏居夜气肃。游星回素郊，严霜下庭木。玄黰忽变节，衰株遂临复。徂生苦鲜欢，运往悲志促。前轨修已侵，后涂谅当卜。嗟尔同行子，及此荃蕙馥。","dynasty":"明代","title":"岁除贻廷实太常子容同年"}
{"author":"徐祯卿","content":"怡悦经故园，芳菲值良节。风俗犹自存，念我久离别。葵榴缀时秾，蒲荷散幽洌。莫谓暄景滋，湘江坐鸣鴂。","dynasty":"明代","title":"五月五日"}
{"author":"徐祯卿","content":"夜气泛虚爽，滩声来自迟。系舟南斗下，玩月西江湄。对酒忽不御，茫然空尔思。","dynasty":"明代","title":"对月有怀"}
{"author":"徐祯卿","content":"弱龄释负担，浮沈游国都。久知意不惬，眷言返田区。无为好爵縻，衣锦享我刍。顾非骍栗资，何用辱鼎酺。天罗汰迂散，移署厕文儒。摄齐升孔堂，惭非由也徒。蔼蔼青衿子，郁郁含华珠。上理羲皇文，下则述唐虞。暮春西水涯，温藻穆敷愉。童冠从我游，咏歌聊以娱。辟雍何崇崇，崇崇䴡天枢。周王亮有造，贤者济弘图。小子发斯谣，聊与击壤俱。","dynasty":"明代","title":"调太学博士"}
{"author":"徐祯卿","content":"魏子手挽高丽弓，气满两石开青虹。田郎亦自号猛手，谈笑弯弓自裹肘。秋风系马古原下，合耦翩翩习步射。眼中何有百步的，彊干惯使千年柘。共惊二子手法利，突如流星中如树。侧身仰视秋云开，飞鸟顾之不敢度。壮哉二子气如虹，左挥右霍真两雄。燕山秋高太白动，寒日猎猎吹胡风。前时出军大同垒，红缨白马多乳子。柔丝斗弩不解持，吹竽之滥诚可嗤。彼乳子者何足道，可惜王师直为老。吁嗟田魏二子真雄才，高坛大纛何有哉。","dynasty":"明代","title":"观田魏二廷尉射歌"}
{"author":"徐祯卿","content":"关西故人惜我别，赠我古镜光如雪。感君意气特相许，爰披肝胆照清彻。荡日摩空恍虚映，奥室青瞳闪宵晢。妙质精凝水土深，丹烟碧雾生华缬。圜铭髣髴不可读，蚓屈虫蠕细纠结。腰间锦囊故所佩，请脱绳丝置扃鐍。当令明月入我怀，精光夜夜随虹霓。故人卓荦信才杰，苍铓炯炯岂相劣。嗟予蓬秽何所似，对此不觉心内热。湘江溟洞入无滓，衡岳凌空郁岑巀。山行应使魈魅逃，水宿能令蛟怪灭。古物由来孕神秀，灵光不让三尺铁。怜君至宝不自惜，何以报之嗟菲蔑。护藏但使镜莫缺，与君交情世不绝。","dynasty":"明代","title":"酬李员外赠古镜歌"}
{"author":"徐祯卿","content":"林步不觉远，溪流随兴长。悠然深竹里，独往绿萝庄。山色佳南郭，平畴连北堂。野人来荷锄，蚕月百草芳。寤惬白云赏，载谣丛桂章。垂杨足池鲤，閒牖有壶觞。念此牵情性，何劳缁素裳。","dynasty":"明代","title":"江夏题王守城南精舍"}
{"author":"徐祯卿","content":"王春启元祚，阳德丽方升。光华奄薄蚀，阴厉故相乘。精祲信交荡，贞悔邈何徵。千官祗对越，圣席眇虚凭。周诗旧陈戒，麟编薄示惩。昭象蓍龟合，殷忧兹日承。微臣限江汉，延伫意何胜。","dynasty":"明代","title":"日蚀"}
{"author":"徐祯卿","content":"丹峦氤氲拂空起，素练平铺洞庭水。回溪笑指毛公家，忘却沧江几千里。我隔庐峰梦紫烟，尝骑白鹿上青天。烦君貌出仙人障，西寄长安向日边。","dynasty":"明代","title":"观唐生寄赠子容洞庭山图因求作庐山障子"}
{"author":"徐祯卿","content":"东昌曹侯擅丹青，天机触手随风云。戏貌山鸡𣤛出草，锦毛霞翅回缤纷。蹩距昂头势欲移，似猜罗网立还迟。家鸡突见甘一决，对此凝然仍自疑。","dynasty":"明代","title":"曹别驾画山鸡歌"}
{"author":"徐祯卿","content":"谁谓咫尺势，宛如观九疑。狂风吹白雪，片片落天池。云气绕半壁，烟光昏四维。髣髴湘君庙，如闻猿狖悲。飒沓凌冬树，点缀有馀姿。楚客善毫素，游燕人未知。北窗遇陶令，大醉雪寒时。冻洒丹青笔，长歌归去词。它日看图画，难忘剡水思。","dynasty":"明代","title":"题潘进士赠谢昌邑雪山图"}
{"author":"徐祯卿","content":"霞岭新刊处，由来古洞天。仙人炼金液，蜕此百馀年。其事竟莫述，丹书空秘玄。忽有飞霞子，诛茅卧紫烟。虚府澄物滓，灵根归自然。苍龙守神室，白虎伏阶前。游心碧海外，高咏阆风巅。孤流振往派，绝理悟真诠。余读相如赋，飘飘窃慕焉。欲跨青牛去，思餐金屑泉。至道岂虚想，铭心非薄缘。瑶池应有会，琼笈愿相传。","dynasty":"明代","title":"寄题泸州韩道人霞外山居"}
{"author":"徐祯卿","content":"灵芝华，华洞房。凤凰仪，仪九章。生逢盛世圣祚长。陛下承基人悦康。鼓玄瑟，吹凤簧。八音翕合而锵锵。坐者忘疲，听者哀以伤。且为乐，寿万年，何用怵惕怀虞殃。主献前致辞，宾酬跪奉觞。命如晨风叶，倏忽聚散允无常。及时秉烛游，日月不我将。鸡号旦旦，鹤鸣瀼瀼。诸君慎勿离席而东西，具我粗饭进糁羹。日团圞，升扶桑，次衡阳。倒君衣，服君裳。考钟击鼓会明堂。日之方中朝既昌。蛮夷率舞，鸟兽攸行。陛下黄耇，福履无疆。","dynasty":"明代","title":"槃舞歌辞"}
{"author":"徐祯卿","content":"阊阖开，道显通。今时当太平，鸡鸣狗吠相闻于国中。民生苦不乐，朝作暮不舂。生何以乐时哉雍。豪右不贷法，郡县吏爱农。徭赋壹，稼穑秾。兵讼以息，民无夭凶。黄河水清出龟龙。愿我皇帝，寿与天侔无终穷。","dynasty":"明代","title":"阊阖行"}
{"author":"徐祯卿","content":"四牡服朱轩，侠气何翩翩。夕骛邯郸道，朝驰函谷关。千金饰冠剑，宝服芳且鲜。徒御若云浮，周道直如弦。堂中养死士，被服皆珠纨。枥马厌粱肉，贝甲委如山。片言倾五岳，万乘慕其贤。诸侯奉白璧，为寿卮酒前。合从连赵魏，驾毂出齐燕。仗剑归质子，矫节夺兵权。皦皦日中议，歃血重一言。鸡鸣脱虎口，狗盗乃获全。天地相荡蚀，四海如沸渊。凭轼一抵掌，解纷谈笑间。纵横负奇节，逸气盖八埏。慨慷功名会，何言七尺捐。策勋山河溢，流光竹帛镌。何为坎𡒄士，抚剑独长叹。","dynasty":"明代","title":"游侠篇"}
{"author":"徐祯卿","content":"凛凛朔风运，悠悠玄象驰。北鄙何萧条，漠野恒凄其。崇霜依岫结，峨冰凭岸滋。飞沙塞门黄，胡马厉长悲。漂漂密雪兴，叆叆繁云垂。穷兽啼原泽，饥乌号树枝。无衣叹秦风，卒岁咏豳诗。伊余炎荒士，飘飖寄边陲。风土有本性，狐貉非所宜。饮浆岂执热，怀纩犹抱絺。处燥常畏疡，思凉诚恶痹。寄谢父与母，游子难久居。","dynasty":"明代","title":"苦寒行"}
{"author":"徐祯卿","content":"榆台高以临匈奴，匈奴之罪当夷。战不利，师被围。师被围，士无粮，渴无浆。拔剑仰天诀，壮士饿死亡。弃尸不保，蹂藉道傍。嗟尔从军之人，行不来归。奈之何，心伤悲。","dynasty":"明代","title":"榆台行"}
{"author":"徐祯卿","content":"远游蹑泰峤，高举凌云门。白日驻华盖，丹霞耀飞轩。螣蛇载雾兴，玄鹤凭飙鶱。玉女从白鹿，青龙挟两辕。左顾叔卿笑，右接洪崖言。长松荫列坐，六博溯芳樽。袅袅祥风被，郁郁华芝黁。沐余逝咸池，晞发乘昆崙。轻身仿鸿举，长啸若云翻。下视尘世徒，鼠腐宁足论。","dynasty":"明代","title":"步出夏门行"}
{"author":"徐祯卿","content":"中庭桃枝连理倾。琼卮含霞玉醴盈。歌舞君前流目成。丝桐顺耳感人情。持觞把袂君不违。愿作梁间双燕飞。旨酒千壶列东厢。","dynasty":"明代","title":"白纻歌四首其二"}
{"author":"徐祯卿","content":"美人如花娇北堂，齐歌合舞圣世昌。愿得欢娱永未央。脂车秣马且踟蹰，百年之会忽须臾。东流之水西飞乌，今我不乐何为乎。","dynasty":"明代","title":"白纻歌四首其三"}
{"author":"徐祯卿","content":"炰琼膏，击素鲜。金弁峨峨宾四筵。赵瑟高张调蜀弦。长袖翩翩陵七盘。华歌妙舞及春妍。兰苕参差桃欲然。上天明明降醴泉。皇帝陛下寿万年。","dynasty":"明代","title":"白纻歌四首其四"}
{"author":"徐祯卿","content":"苍木肇皇纪，朱光熙泰元。明堂八轨凑，洛邑四方尊。河山周武卫，表里殿师藩。镛鼓天上合，冠盖日中屯。玉帐云龙会，南山椒柏樽。穆清乾极拱，优渥奉华恩。惭非白兽客，虚承象魏言。","dynasty":"明代","title":"元会曲"}
{"author":"徐祯卿","content":"将进酒，乘大白。砗磲为罂锦作羃，燕京杜康字琥珀。朱缗三千酒一石，君呼六博我当掷。盘中好采颜如花，鸳鸯分翅真可誇。壶边小姬拔汉帜，壮士失色从喧哗。拉君髯，劝君酒，人间得失那复有。男儿运命未亨嘉，张良空槌博浪沙。秦皇按剑搜草泽，竖子来为下邳客。一朝崛起佐沛公，身骑苍龙被赤舄。灭秦蹙项在掌间，始知桥边老人是黄石。狂风吹沙黑涨天，天山雪片落酒筵。锦屏绣幕不觉煖，齐讴赵舞绕膝前。人生遇酒且快饮，当场为乐须少年，何用窘束坐自煎。阳春岂发断蓬草，白日不照黄垆泉。君不见刘伶好酒无日醒，幕天席地身冥冥。其妻劝止之，举觞向天白，妇人之言不足听。又不见汉朝公孙称钜公，脱粟不舂为固穷。规行矩步自衒世，不若为虱处裈中。丈夫所贵岂穷苦，千载倜傥流英风。人言徐卿是痴儿，袖中吴钩何用为。长安市上歌击筑，坐客知谁高渐离。我醉且倒黄金罍，世人笑我餔糟而扬醨。吁嗟屈原何清，渔父何卑，鲁连乃蹈东海死。梅福脱帽青门枝，明朝走马报雠去，襄子桥边人岂知。","dynasty":"明代","title":"将进酒"}
{"author":"徐祯卿","content":"金装娇玉骢，结束事和戎。独去白龙道，遥将黄鹄同。紫台留汉月，青冢落边风。万里琵琶曲，流悲入汉宫。","dynasty":"明代","title":"王昭君"}
{"author":"徐祯卿","content":"阳春二月时，桃李花参差。寄言诸姊妹，莫遣恶风吹。","dynasty":"明代","title":"江南乐八首代内作其二"}
{"author":"徐祯卿","content":"还乡信自乐，望近转于邑。阿母见儿归，定自持侬泣。","dynasty":"明代","title":"江南乐八首代内作其三"}
{"author":"徐祯卿","content":"人言江南薄，江南信自乐。采桑作蚕丝，罗绮任侬著。","dynasty":"明代","title":"江南乐八首代内作其六"}
{"author":"徐祯卿","content":"与郎计水程，三月定到家。庭中赤芍药，烂漫齐作花。","dynasty":"明代","title":"江南乐八首代内作其七"}
{"author":"徐祯卿","content":"江南道里长，荆襄在何处。闻郎昨夜语，五月潇湘去。","dynasty":"明代","title":"江南乐八首代内作其八"}
{"author":"徐祯卿","content":"骊马窣青丝，闾里争耀驰。朝游吴姬肆，暮入屠沽儿。袖中挟匕首，跨下黄金锤。然诺杯酒间，泰山心不移。东市杀怨吏，西市仆雠尸。裂眦白日变，英风拉如摧。突过铜龙门，电影忽如遗。司隶徒敛手，行人莫敢窥。横行三辅间，法令不得施。壮义冠千古，雄声流四垂。","dynasty":"明代","title":"结客少年场行"}
{"author":"徐祯卿","content":"猎火照燕然，匈奴寇朔边。昨夜飞符至，将军出酒泉。鱼丽天阵合，狐塞伏兵连。一鼓旄头落，长驱捉左贤。横行黑山外，凯入武威川。万古清沙漠，常令无塞烟。","dynasty":"明代","title":"从军行五首其一"}
{"author":"徐祯卿","content":"贰师将军初出师，横行十万羽林儿。隔河追斩呼韩将，乌垒高悬太白旗。","dynasty":"明代","title":"从军行五首其二"}
{"author":"徐祯卿","content":"五垒神兵下玉门，倒倾西海蹴昆崙。轻车夜渡交河水，斩首先传吐谷浑。","dynasty":"明代","title":"从军行五首其三"}
{"author":"徐祯卿","content":"调笑胡王坐玉鞍，蛇矛丈八奋如湍。天子戎衣遥按剑，将军直为斩楼兰。","dynasty":"明代","title":"从军行五首其四"}
{"author":"徐祯卿","content":"青天碛路挂金微，明月洮河树影稀。胡雁哀鸣飞不度，黄云戍卒几时归。","dynasty":"明代","title":"从军行五首其五"}
{"author":"徐祯卿","content":"玉馆琼台接紫微，长安甲第有光辉。夜夜锦灯车马散，平阳歌舞月中归。","dynasty":"明代","title":"长安曲"}
{"author":"徐祯卿","content":"蓟门桑叶落滹沱，代北浮云鸿雁多。莫向云中传尺素，空将明月对嚬蛾。","dynasty":"明代","title":"燕京四时歌其三秋"}
{"author":"徐祯卿","content":"天柳垂丝拂建章，银冰千片落金塘。烟花万国行人度，遥指蓬莱春日光。","dynasty":"明代","title":"燕京四时歌（四首）"}
{"author":"徐祯卿","content":"暑殿金泉枕碧山，清凉楼阁五台间。赤日不行葱岭北，雪花长绕玉门关。","dynasty":"明代","title":"燕京四时歌（四首）"}
{"author":"徐祯卿","content":"君王无事日临戎，韎韐亲调白玉弓。千骑红袍齐扈跸，臂鹰遥出建章宫。","dynasty":"明代","title":"拟古宫词（七首）"}
{"author":"徐祯卿","content":"狗监离宫承宴欢，掖庭通晚不回銮。那能夜夜长门里，银烛薰衣待漏残。","dynasty":"明代","title":"拟古宫词（七首）"}
{"author":"徐祯卿","content":"楚妃一失宠，独宿楚江阴。虽念容华落，终怜缱绻心。闻说章台畔，畋游欢自淫。今日宫中事，不言谗妒深。","dynasty":"明代","title":"古意二首赠刘子"}
{"author":"徐祯卿","content":"君不见十月狂风吹白雪，长安城中地欲裂。朱门酒垆红炙天，空里琼花旋消灭。由来都国盛繁华，青云络绎满仙车。浪说黄金赐寒士，争言白璧谒侯家。骄矜意气遥相羡，片善朝推蒙夕荐。待诏虚沉金马门，传宣直上麒麟殿。王郎濩落尔何求，千里乘驴被黑裘。空论作赋称才子，未肯低眉事贵游。知君不得逢杨意，终愧明时老督邮。","dynasty":"明代","title":"赠王渊之"}
{"author":"徐祯卿","content":"昔居长安西，今居长安北。蓬门卧病秋潦繁，十日不出生荆棘。牵泥匍匐入学宫，马瘦翻愁足无力。慵疏颇被诸生讥，虚名何用时人识。京师卖文贱于土，饥肠不救齑盐食。去年作吏在法曹，月俸送官空署职。床头一瓮不满储，囊里无钱作沽直。归来困顿不得醉，儿女荒凉妇叹息。今年调官去懊恼，苦笑先生禄太啬。釜中粟少作糜薄，白碗盛来映肤色。丈夫但免沟壑辱，日饮藜羹胜羊肉。平生富贵亦何有，羸躯幸自弛耕牧。但愿时丰民物安，官府清廉盗贼伏。人人鼓腹厌粱菽，先生虽病甘苜蓿。一朝雷雨濯亨衢，坐见诸公执中轴。先生翛然卷怀退，茅斋归向南山卜。","dynasty":"明代","title":"答顾郎中华玉"}
{"author":"徐祯卿","content":"落日遍草色，游子入沛乡。如何缅兹土，能令心慨慷。道逢守津吏，问客来何方。一为陈风俗，三叹久徬徨。前者贰尹家，会客具酒浆。遣吏出市物，吏私入己囊。尹讯卑以纾，吏言伉以张。回身赴入河，尹慑亲扶将。矫矫鸷悍气，重忿复轻亡。由来英雄气，傥荡出芒砀。予听此言立，侧想《大风》章。抚剑一为歌，春宇无精光。原野厉长飙，飞鸟不遑翔。瞿瞿蟋蟀叹，凄恻感陶唐。","dynasty":"明代","title":"入沛"}
{"author":"徐祯卿","content":"茫茫彭蠡口，隐隐鄱阳岑。地涌三辰动，江连九派深。扬舲武昌客，发兴豫章吟。不见垂纶叟，烟波空我心。","dynasty":"明代","title":"彭蠡"}
{"author":"徐祯卿","content":"下山鼯鼠啼，藤竹使人迷。多谢东林月，殷勤过虎溪。","dynasty":"明代","title":"晓下庐山"}
{"author":"徐祯卿","content":"葡萄新酒泼流霞，十月燕山雪作花。天子后庭誇玉树，昭君胡服拂琵琶。","dynasty":"明代","title":"燕京四时歌其四冬"}
{"author":"徐祯卿","content":"千场搏戏未言回，鱼钥重重向暮开。遥听云中催羯鼓，君王何处打毬来。","dynasty":"明代","title":"拟古宫词七首其二"}
{"author":"徐祯卿","content":"剑舞戎歌乐未休，煌煌芝火五城楼。班姬独卧昭阳殿，却捲珠帘望女牛。","dynasty":"明代","title":"拟古宫词七首其三"}
{"author":"徐祯卿","content":"十五承恩侍衮旒，宫中初拜大长秋。见说上林陪羽猎，君王同著紫云裘。","dynasty":"明代","title":"拟古宫词七首其四"}
{"author":"徐祯卿","content":"兴庆池头漏未阑，梨园弟子曲将残。花前更进凉州伎，无那西宫月色寒。","dynasty":"明代","title":"拟古宫词七首其五"}
{"author":"徐祯卿","content":"驰道毵毵御柳垂，春风挟弹羽林儿。武皇亲御长杨殿，敕与龙驹控鬣骑。","dynasty":"明代","title":"拟古宫词七首其六"}
{"author":"徐祯卿","content":"夫为虏，妻为囚。少妇出门走，道逢爷娘不敢收。东市街，西市街。黄符下，使者来。狗觫觫，鸡鸣飞上屋。风吹门前草肃肃。","dynasty":"明代","title":"杂谣四首其一"}
{"author":"徐祯卿","content":"坏我民居田，树子桐与槚。桐槚何青青，素车不得下。","dynasty":"明代","title":"杂谣四首其二"}
{"author":"徐祯卿","content":"狐彭彭，兔逐逐，反顾奔以北。弯弓来，弯弓来。","dynasty":"明代","title":"杂谣四首其三"}
{"author":"徐祯卿","content":"沼我乎逵兮，筑子之栖兮。木槿陨落，巢安归兮。","dynasty":"明代","title":"杂谣四首其四"}
{"author":"徐祯卿","content":"楚妃一失宠，独宿楚江阴。虽念容华落，终怜缱绻心。闻说章台畔，畋游欢自淫。今日宫中事，不言谗妒深。","dynasty":"明代","title":"古意二首赠刘子其二"}
{"author":"徐祯卿","content":"耆旧日云瘁，斯人今则亡。高门自乔木，清望惜吾徒。久厌挥金誉，遥传奉使图。勤劳中外洽，醇介始终孚。历职参廷尉，纡金列大夫。俄闻去秦陇，早已忆江鲈。自耻为名累，非关索杖扶。角巾聊宴乐，园径忽榛芜。令子中朝贵，青云奋翼俱。苍茫凶问远，浩荡国恩殊。紫玺加封旧，黄金赐葬逾。死生三品遇，伉俪百年须。走送连童稚，飞旌出市衢。夜台浑寂寞，霜雪正膏涂。永与交亲隔，何言岁月徂。野风吹客泪，肠断更踟蹰。","dynasty":"明代","title":"挽刘大夫瀚"}
{"author":"徐祯卿","content":"玉罍为糟蘖，巴川即酒泉。乘舟捉明月，直到女牛边。","dynasty":"明代","title":"送范静之迁威州（四首）"}
{"author":"徐祯卿","content":"门掩残红树树稀，客车休访雨中泥。蜂攀故蕊将须护，鸟过空枝破血啼。半月帘栊风不定，一川烟景日沉西。先生卧病浑难管，拾得余英醉里题。","dynasty":"明代","title":"和答石田先生落花四首其二"}
{"author":"徐祯卿","content":"春风戏蝶一庭花，落日聚雀空城麦。半床敝帐掩朝寒，满镜新愁减钗泽。贞志宁忘陌上桑，同心共指西陵柏。","dynasty":"明代","title":"拟萧子显春别曲其二"}
{"author":"徐祯卿","content":"吴郎醉嗜长安酒，落魄自言为客久。走马频看上苑花，回鞭几折青门柳。青门曈曈鱼钥开，乳燕游丝相逐来。柳下雕鞍留别袂，花间酒盏覆苍苔。浮云去去辞城阙，芳草连天那可歇。野店春风听早莺，关河晓树悬新月。千里淮流双画桡，广陵驿前逢暮潮。落日帆归扬子渡，青山家对伯通桥。吾家流水元非隔，宛转胥台通巷陌。草长难寻仲蔚居，林深不见陶潜宅。清溪屋下可垂纶，复有莼羹足献亲。君归倘食冰丝鲙，为念羁栖塞北人。","dynasty":"明代","title":"青门歌送吴郎"}
{"author":"徐祯卿","content":"珠厓昔长窜，连州始量移。借问东瓯土，何如南海湄。霞标建台岳，桃源带武夷。雁山荣桂树，象浦合珠漪。玉膻非一族，海错被珍奇。金盘湛碧露，黄柑满绿枝。欢此三春日，复惬暮秋时。鸣琴坐高馆，抚景临华池。迎舆侍潘令，进酒舞莱儿。顾以今时笑，还瞻昔朝离。丰泽亨雷雨，瑶草变芳蕤。永嘉多懋宰，建德易弦丝。昔慕文翁化，今蒙叶尹慈。长沙非旧谪，宣室契前思。光华冀一接，胡越讵能追。河东欲有献，及此汾阴祠。","dynasty":"明代","title":"王敬止御史始窜海南继移永嘉令自燕中迎养"}
{"author":"徐祯卿","content":"余昔攀白日，虹蜺干紫庭。浮沈帝座侧，无人知岁星。侧侍公车无所欢，聊骑天马出长安。南下苍江浮七泽，还携谢客弄波澜。青倪中开秀庐岳，瀑布洒入千峰寒。冥冥仙气贯南斗，直欲凌身烧大丹。回裾西拂巫山浦，浩荡欢心间云雨。归来欲奏楚王书，汉主上林方好武。黄金不遇心自吁，白璧无媒翻见侮。昨日结交燕少年，酣歌击筑市中眠。正逢天子失颜色，夺俸经时无酒钱。入门百结鹔鹴尽，笑立文君明镜前。却思旧日高阳侣，黄公酒垆何处边。天下绨袍谁不怜，郤卿未具山中橐，何人为买剡溪田。唐伯虎，真侠客。十年与尔青云交，倾心置腹无所惜。击我剑，拂君缨。请歌《鹦鹉篇》，为奏朱丝绳，胡为扰扰苍蝇之恶声。我今蹭蹬尚如此，嗟尔悠悠世上名。","dynasty":"明代","title":"唐生将卜筑桃花之坞谋家无赀贻书见让寄此解嘲"}
{"author":"徐祯卿","content":"阊阖开，道显通。今时当太平，鸡鸣狗吠相闻于国中。民生苦不乐，朝作暮不舂。生何以乐时哉雍。豪右不贷法，郡县吏爱农。徭赋壹，稼穑秾。兵讼以息，民无夭凶。黄河水清出龟龙。愿我皇帝，寿与天侔无终穷。","dynasty":"明代","title":"阊阖行"}
{"author":"徐祯卿","content":"歌酒栏干事已非，玉人惆怅卷罗帏。可堪荏苒争先谢，更不踌躇各自飞。尽扫庭枝风敛怨，偶粘尘网雨冲围。今朝蝶似长安客，差况残春寂寞归。","dynasty":"明代","title":"和答石田先生落花四首其三"}
{"author":"徐祯卿","content":"尔放金鸡别帝乡，何如李白在浔阳。日暮经过燕赵客，解裘同醉酒垆傍。徘徊桂树凉飙发，仰视明河秋夜长。此去梁园逢雨雪，知予遥度赤城梁。","dynasty":"明代","title":"赠别献吉"}
{"author":"徐祯卿","content":"艺苑开三径，閒僚散竹林。弦歌一以暇，春服共相寻。薄采漪皇泽，临风款道襟。高梧无杂蔓，呦鹿有佳音。藉草时倾酒，披衣或鼓琴。何妨惭点也，吾醉独狂吟。","dynasty":"明代","title":"与太学诸僚宴集"}
{"author":"徐祯卿","content":"生长在江南，不爱江北住。家在阊门西，门垂双柳树。","dynasty":"明代","title":"江南乐八首代内作"}
{"author":"徐祯卿","content":"千场搏戏未言回，鱼钥重重向暮开。遥听云中催羯鼓，君王何处打毬来。","dynasty":"明代","title":"拟古宫词七首其二"}
{"author":"徐祯卿","content":"尔音良不违，胡为系我思。何况当乖绝，飘飖各异枝。款曲杯酒言，果谐符守期。努力茂时猷，聊以慰我私。","dynasty":"明代","title":"送边子出刺卫辉五首其三"}
{"author":"徐祯卿","content":"藕丝一尺自言长，情人怀情那可量。愿得牵心渡淮水，勿畏风波作小伤。","dynasty":"明代","title":"代炀帝寄内人曲"}
{"author":"徐祯卿","content":"坏我民居田，树子桐与槚。桐槚何青青，素车不得下。","dynasty":"明代","title":"杂谣四首其二"}
{"author":"徐祯卿","content":"岁寝物务宁，时昏群化伏。劳人嘅寤歌，旅者怀出宿。倚徙穷阴冱，屏居夜气肃。游星回素郊，严霜下庭木。玄黰忽变节，衰株遂临复。徂生苦鲜欢，运往悲志促。前轨修已侵，后涂谅当卜。嗟尔同行子，及此荃蕙馥。","dynasty":"明代","title":"岁除贻廷实太常子容同年"}
{"author":"徐祯卿","content":"楚妃一失宠，独宿楚江阴。虽念容华落，终怜缱绻心。闻说章台畔，畋游欢自淫。今日宫中事，不言谗妒深。","dynasty":"明代","title":"古意二首赠刘子其二"}
{"author":"徐祯卿","content":"朱峦蔚灵奥，云海互盘旋。阴霞绚石室，夹筱蔽清涟。翠羽纷啁哳，琼蕊合芬妍。桂岭屯苍霭，桃蹊迷紫烟。朝登郡楼望，佳气郁葱芊。挹景企嘉客，临风怀羽仙。冥赏非偶惬，神理岂虚传。建德寡民务，山水发清弦。顺性奚矫迹，知道在忘筌。非君秉渊尚，兹理谁为宣。","dynasty":"明代","title":"学谢灵运赋华子岗诗赠赵建昌"}
{"author":"徐祯卿","content":"昔送宫车出，长悲西雍门。今来寒食节，独望灞陵园。杳杳仙城闭，萋萋封树繁。当时侍从客，恸哭几人存。","dynasty":"明代","title":"长陵西望泰陵"}
{"author":"徐祯卿","content":"送君南下巴渝深，予亦迢迢湘水心。前路不知何地别，千山万壑暮猿吟。","dynasty":"明代","title":"送萧若愚"}
{"author":"徐祯卿","content":"谁谓咫尺势，宛如观九疑。狂风吹白雪，片片落天池。云气绕半壁，烟光昏四维。髣髴湘君庙，如闻猿狖悲。飒沓凌冬树，点缀有馀姿。楚客善毫素，游燕人未知。北窗遇陶令，大醉雪寒时。冻洒丹青笔，长歌归去词。它日看图画，难忘剡水思。","dynasty":"明代","title":"题潘进士赠谢昌邑雪山图"}
{"author":"徐祯卿","content":"陇水鸣不止，似闻阿儿语。出门不见人，肝肠断绝汝。","dynasty":"明代","title":"陇头流水歌三叠代内作"}
{"author":"徐祯卿","content":"中庭桃枝连理倾。琼卮含霞玉醴盈。歌舞君前流目成。丝桐顺耳感人情。持觞把袂君不违。愿作梁间双燕飞。旨酒千壶列东厢。","dynasty":"明代","title":"白纻歌四首其二"}
{"author":"徐祯卿","content":"飘荡东西不自持，多情牵惹有飞丝。恩私漫忆曾攀手，精魄难抛未冷枝。每戒儿童摇树戏，空烦道路隔墙窥。经春为尔添新债，开费清樽落费诗。","dynasty":"明代","title":"和答石田先生落花（四首）"}
{"author":"徐祯卿","content":"客有悽悽者，三年歌式微。朅来事原隰，经返旧园扉。昔往被冬裘，今还服春衣。抚景虽云惬，中欢憯以违。出门见芳草，念子忽如饥。","dynasty":"明代","title":"留别都城诸同志二首其二"}
{"author":"徐祯卿","content":"将进酒，乘杜康。大白砗磲为罂锦，作幂燕京字琥珀。朱缗三千酒一石，君呼六博我当掷。盘中好采颜如花，鸳鸯分翅真可夸。壶边小姬拔汉帜，壮士失色徒喧哗。拉君髯，劝君酒，人间得失那复有。男儿运命未亨嘉，张良空槌博浪沙。秦皇按剑搜草泽，竖子来为下邳客。一朝崛起佐沛公，身骑苍龙被赤舄。灭秦蹙项在掌间，始知桥边老人是黄石。狂风吹沙涨黑天，天山雪片落酒筵。锦屏绣幕不觉暖，齐讴赵舞绕膝前。人生遇酒且快饮，当场为乐须少年，何用窘束坐自煎。阳春岂发断蓬草，白日不照黄垆泉。君不见刘伶好酒无日醒，幕天席地身冥冥。其妻劝止之，举觞向天白，妇人之言不足听。又不见汉朝公孙称巨公，脱粟不舂为固穷。规行矩步自衒世，不若为虱处裈中。丈夫所贵岂穷苦，千载倜傥流英风。人言徐卿是痴儿，袖中吴钩何用为。长安市上歌击筑，坐客知谁高渐离。我醉且倒黄金罍，世人笑我驩糟而扬醨。吁嗟！屈原何清，渔父何卑。鲁连乃蹈东海死，梅福脱帽青门枝。明朝走马报仇去，襄子桥边人岂知。","dynasty":"明代","title":"将进酒·将进酒"}
{"author":"徐祯卿","content":"蚤得投簪理，缅钦遗俗情。丘园白日静，眉宇紫芝明。上德绥多祉，贤孙复令名。道全身愈泰，虑澹物俱轻。寿酒山人劝，柴车县尹迎。坐临冲逸境，于此学无生。","dynasty":"明代","title":"赠张注先生"}
{"author":"徐祯卿","content":"魏子手挽高丽弓，气满两石开青虹。田郎亦自号猛手，谈笑弯弓自裹肘。秋风系马古原下，合耦翩翩习步射。眼中何有百步的，彊干惯使千年柘。共惊二子手法利，突如流星中如树。侧身仰视秋云开，飞鸟顾之不敢度。壮哉二子气如虹，左挥右霍真两雄。燕山秋高太白动，寒日猎猎吹胡风。前时出军大同垒，红缨白马多乳子。柔丝斗弩不解持，吹竽之滥诚可嗤。彼乳子者何足道，可惜王师直为老。吁嗟田魏二子真雄才，高坛大纛何有哉。","dynasty":"明代","title":"观田魏二廷尉射歌"}
{"author":"徐祯卿","content":"骊马窣青丝，闾里争耀驰。朝游吴姬肆，暮入屠沽儿。袖中挟匕首，跨下黄金锤。然诺杯酒间，泰山心不移。东市杀怨吏，西市仆雠尸。裂眦白日变，英风拉如摧。突过铜龙门，电影忽如遗。司隶徒敛手，行人莫敢窥。横行三辅间，法令不得施。壮义冠千古，雄声流四垂。","dynasty":"明代","title":"结客少年场行"}
{"author":"徐祯卿","content":"远游蹑泰峤，高举凌云门。白日驻华盖，丹霞耀飞轩。螣蛇载雾兴，玄鹤凭飙鶱。玉女从白鹿，青龙挟两辕。左顾叔卿笑，右接洪崖言。长松荫列坐，六博溯芳樽。袅袅祥风被，郁郁华芝黁。沐余逝咸池，晞发乘昆崙。轻身仿鸿举，长啸若云翻。下视尘世徒，鼠腐宁足论。","dynasty":"明代","title":"步出夏门行"}
{"author":"徐祯卿","content":"帘栊秋未晚，花雾夕偏佳。暗牖通新烛，虚堂闻落钗。淅淅乌栖树，明明月堕怀。相思不可见，兰生故绕阶。","dynasty":"明代","title":"效何逊咏倡家"}
{"author":"徐祯卿","content":"西上江陵北客哀，遥看巴路碧崔嵬。树绕黄牛瞿峡转，天横剑阁蜀门开。","dynasty":"明代","title":"送顾马湖孔昭四首其二"}
{"author":"徐祯卿","content":"青枝参差露华浥，落花辞春不能泣。芳闺年少对踌躇，有情无言空怏悒。落花含羞拟谢问，颜色与卿不相及。江上横波暮转深，江干燕泥生紫蘋。前程零落不可保，多谢娇痴薄命人。","dynasty":"明代","title":"落花怨"}
{"author":"徐祯卿","content":"不见尚书履，阶阴空绿苔。菊荒三径在，枣熟众禽来。迹为怜幽驻，图因好事开。秋风悬剑处，落日几重回。","dynasty":"明代","title":"秋日过故尚书吴公池馆二首其二"}
{"author":"徐祯卿","content":"月满花宫不见人，殇魂独宿网流尘。那因得借金轮力，白玉光中现尔身。","dynasty":"明代","title":"亡女旅榇南泉寺"}
{"author":"徐祯卿","content":"独立溪烟絮帽斜，行人停路问三叉。儿童树底烧残叶，估客河中问酒家。日暮啄饥喧野雀，天寒争宿集荒鸦。官桥寂寞梅花发，愁见南枝又岁华。","dynasty":"明代","title":"独立"}
{"author":"徐祯卿","content":"莲窝渡头燕双语，杨柳萧疏洒飞雨。五日舟行一日程，客梦邅回厌湾浦。溪烟卧水澹不流，沙草萦毛细难数。淹泊空滩归意迷，背雨来船自鸣橹。","dynasty":"明代","title":"雨泊"}
{"author":"徐祯卿","content":"雾里纤纤新月光，机中少妇织流黄。可怜断丝不如泪，零落时续不能长。","dynasty":"明代","title":"拟萧子显春别曲（四首。以下迪功五集）"}
{"author":"徐祯卿","content":"帘栊秋未晚，花雾夕偏佳。暗牖通新烛，虚堂闻落钗。淅淅乌栖树，明明月堕怀。相思不可见，兰生故绕阶。","dynasty":"明代","title":"效何逊咏倡家"}
{"author":"徐祯卿","content":"人言江南薄，江南信自乐。采桑作蚕丝，罗绮任侬著。","dynasty":"明代","title":"江南乐八首代内作其六"}
{"author":"徐祯卿","content":"汉关行尽忽桃源，竹树萧萧鸡狗喧。铜镮椎髻来迎榼，蛮国王孙出领幡。","dynasty":"明代","title":"安南歌四首送沈使君其二"}
{"author":"徐祯卿","content":"将进酒，乘杜康。大白砗磲为罂锦，作幂燕京字琥珀。朱缗三千酒一石，君呼六博我当掷。盘中好采颜如花，鸳鸯分翅真可夸。壶边小姬拔汉帜，壮士失色徒喧哗。拉君髯，劝君酒，人间得失那复有。男儿运命未亨嘉，张良空槌博浪沙。秦皇按剑搜草泽，竖子来为下邳客。一朝崛起佐沛公，身骑苍龙被赤舄。灭秦蹙项在掌间，始知桥边老人是黄石。狂风吹沙涨黑天，天山雪片落酒筵。锦屏绣幕不觉暖，齐讴赵舞绕膝前。人生遇酒且快饮，当场为乐须少年，何用窘束坐自煎。阳春岂发断蓬草，白日不照黄垆泉。君不见刘伶好酒无日醒，幕天席地身冥冥。其妻劝止之，举觞向天白，妇人之言不足听。又不见汉朝公孙称巨公，脱粟不舂为固穷。规行矩步自衒世，不若为虱处裈中。丈夫所贵岂穷苦，千载倜傥流英风。人言徐卿是痴儿，袖中吴钩何用为。长安市上歌击筑，坐客知谁高渐离。我醉且倒黄金罍，世人笑我驩糟而扬醨。吁嗟！屈原何清，渔父何卑。鲁连乃蹈东海死，梅福脱帽青门枝。明朝走马报仇去，襄子桥边人岂知。","dynasty":"明代","title":"将进酒·将进酒"}
{"author":"徐祯卿","content":"月落晨渚前，鸡舞春樯侧。榜人起蓬垢，折薪候炊食。疏树发东光，熠熠汎水色。关吏始通津，起柁指乡域。揽衾渺余望，垂鬓深不测。浩歌忽以仰，夷犹羡双翼。","dynasty":"明代","title":"晓思"}
{"author":"徐祯卿","content":"调笑胡王坐玉鞍，蛇矛丈八奋如湍。天子戎衣遥按剑，将军直为斩楼兰。","dynasty":"明代","title":"从军行五首其四"}
{"author":"徐祯卿","content":"银鞍白马渡江来，江上相逢一笑回。若𨕥汉江无咫尺，思心何事日悠哉。","dynasty":"明代","title":"汉阳逢故人"}
{"author":"徐祯卿","content":"雪刃亲将报不平，千金购首未分明。醉游酒市无人识，自鬻朱门变姓名。","dynasty":"明代","title":"结客少年场行"}
{"author":"徐祯卿","content":"飘荡东西不自持，多情牵惹有飞丝。恩私漫忆曾攀手，精魄难抛未冷枝。每戒儿童摇树戏，空烦道路隔墙窥。经春为尔添新债，开费清樽落费诗。","dynasty":"明代","title":"和答石田先生落花（四首）"}
{"author":"徐祯卿","content":"坏我民居田，树子桐与槚。桐槚何青青，素车不得下。","dynasty":"明代","title":"杂谣四首其二"}
{"author":"徐祯卿","content":"谷寺怜幽密，兹楼表丽观。烟云连壑动，竹树入门寒。独往迷前径，凭高迟所欢。时闻有清磬，遥出暮林端。","dynasty":"明代","title":"登支硎山楼迟游侣"}
{"author":"徐祯卿","content":"昔送宫车出，长悲西雍门。今来寒食节，独望灞陵园。杳杳仙城闭，萋萋封树繁。当时侍从客，恸哭几人存。","dynasty":"明代","title":"长陵西望泰陵"}
{"author":"徐祯卿","content":"频年摇落寄边州，无赖今晨强出游。从教乌帽欺人发，不耐黄花乱客愁。","dynasty":"明代","title":"九日游眺二绝句"}
{"author":"徐祯卿","content":"西门沙丘颓欲崩，思望芒山强自登。正愁陇树模糊甚，更著浮云蔽泰陵。","dynasty":"明代","title":"九日游眺二绝句"}
{"author":"徐祯卿","content":"自叹南浮客，崎岖驿岭遥。川途澹斜日，钲鼓送扬桡。水势含沧海，山形折落潮。夷墟不可问，徒使旅心摇。","dynasty":"明代","title":"浙江驿下作"}
{"author":"徐祯卿","content":"我车驾言迈，将子城之隅。岂无他人亲，惓恋心自知。握手一为叹，忽忽从此辞。驱车何迢迢，迢迢复迟迟。匪我车轮迟，行子有所思。登高望河水，河水何弥弥。褰裳欲涉之，俯首以踟蹰。孤杨生河干，袅袅何差差。民生失俦匹，恻尔令心悲。","dynasty":"明代","title":"留别边子"}
{"author":"徐祯卿","content":"壮士乐长征，门前边马鸣。春风三月柳，吹暗大同城。芦沟桥下东流水，故人一樽情未已。胡天飞尽陇头云，唯见居庸暮山紫。羡君鞍马速流星，予亦孤帆下洞庭。塞北荆南心万里，佩刀长揖向都亭。","dynasty":"明代","title":"送士选侍御"}
{"author":"徐祯卿","content":"闻上巴江峡，黄牛峡最迟。君听流水意，何似陇头悲。","dynasty":"明代","title":"送范静之迁威州（四首）"}
{"author":"徐祯卿","content":"尔向巫山日，瞿塘春可怜。柳丝娇绿水，白雪媚阳天。","dynasty":"明代","title":"送范静之迁威州（四首）"}
{"author":"徐祯卿","content":"玉罍为糟蘖，巴川即酒泉。乘舟捉明月，直到女牛边。","dynasty":"明代","title":"送范静之迁威州（四首）"}
{"author":"徐祯卿","content":"远下吴江向霅川，高秋风物倍澄鲜。幹緌菰叶翠相乱，锦石游鳞清可怜。邮渚挝频津吏鼓，渔歌唱近使君船。吴兴岘山足胜事，汉水襄阳空昔贤。","dynasty":"明代","title":"送耿晦之守湖州"}
{"author":"徐祯卿","content":"送君南下巴渝深，予亦迢迢湘水心。前路不知何地别，千山万壑暮猿吟。","dynasty":"明代","title":"送萧若愚"}
{"author":"徐祯卿","content":"尔放金鸡别帝乡，何如李白在浔阳。日暮经过燕赵客，解裘同醉酒垆傍。徘徊桂树凉飙发，仰视明河秋夜长。此去梁园逢雨雪，知予遥度赤城梁。","dynasty":"明代","title":"赠别献吉"}
{"author":"徐祯卿","content":"阳月随阳雁，遥从塞上来。北人江北望，不见陇头梅。坐下杨朱泪，吟为庄舄哀。聊传数行札，千里送君回。","dynasty":"明代","title":"送友人还吴"}
{"author":"徐祯卿","content":"矫矫双凫塞陇分，武夷残雪半春云。玉洞只愁仙隐去，洛阳花下不逢君。","dynasty":"明代","title":"送萧少府"}
{"author":"徐祯卿","content":"巴东明月巴西歌，两岸梅花羌笛多。一曲停桡双泪落，猿声三峡若为过。","dynasty":"明代","title":"送顾马湖孔昭（二首）"}
{"author":"徐祯卿","content":"严子滩头花落时，水清云碧净涟漪。孤舟相逐飞花去，一日看山到武夷。","dynasty":"明代","title":"送方山人"}
{"author":"徐祯卿","content":"昔愁越隽千峰仄，转入巴渝万里赊。岂料圣恩怜贾谊，犹烦佐郡出长沙。蛮中瘴远三湘水，江畔春逢十月花。遥听岳阳楼上笛，可能回首忆京华。","dynasty":"明代","title":"送盛斯徵赴长沙"}
{"author":"徐祯卿","content":"予昔攀白日，虹霓干紫庭。浮沉帝座侧，无人知岁星。侧待公车无所欢，聊骑天马出长安。南下苍江浮七泽，还携谢客弄波澜。青倪中开秀庐岳，瀑布洒入千峰寒。冥冥仙气贯南斗，直欲凌身烧大丹。回裾西拂巫山浦，浩荡欢心间云雨。归来欲奏楚王书，汉主上林方好武。黄金不遇心自吁，白璧无媒翻见侮。昨日结交燕少年，酣歌击筑市中眠。正逢天子失颜色，夺俸经时无酒钱。入门百结鹔鹴尽，笑立文君明镜前。却思旧日高阳侣，黄公酒垆何处边。天下绨袍谁不怜，郄卿未具山中橐，何人为买剡溪田。唐伯虎，真侠客。十年与尔青云交，倾心置腹无所惜。击我剑，拂君缨。请歌《鹦鹉篇》，为奏朱丝绳。胡为扰扰苍蝇之恶声？我今蹭蹬尚如此，嗟尔悠悠世上名。","dynasty":"明代","title":"唐生将卜筑桃花坞谋家无赀贻书见让寄此解嘲"}
{"author":"徐祯卿","content":"去岁君为蓟门客，燕山雪暗秦云白。马上相逢脱紫貂，朝回沽酒城南陌。燕山此日雪雰雰，只见秦云不见君。胡天白雁南飞尽，千里相思那得闻。","dynasty":"明代","title":"寄华玉"}
{"author":"徐祯卿","content":"斋殿銮舆下，郊宫凤野开。霜戈迎日动，芝盖拂云来。辇道前旌直，钩陈翼骑回。甘泉枚朔侍，词赋接仙才。","dynasty":"明代","title":"驾出南郊退简边乔二太常"}
{"author":"徐祯卿","content":"东掖当年署，长廊故柳斜。久辞陈子榻，重谒谢公衙。厅事垂蛛网，高檐噪晚鸦。风烟那可忆，飘泊惜瑶华。","dynasty":"明代","title":"过乔侍郎省中因怀献吉"}
{"author":"徐祯卿","content":"圣人嘉礼在元年，内使新从十道还。欲遣鸾仪迎月姊，禁中宣敕会金钱。","dynasty":"明代","title":"偶述"}
{"author":"徐祯卿","content":"故园今夜月，迢递向人明。只自悬清汉，那知隔凤城。气兼风露发，光逼曙乌惊。何事江山外，能催白发生。","dynasty":"明代","title":"月"}
{"author":"徐祯卿","content":"凤鸟期不来，瑶华几销歇。唯有山中人，吹箫弄明月。","dynasty":"明代","title":"凤凰山园杂咏（二首）"}
{"author":"徐祯卿","content":"仙人好博弈，时下绿云中。一片苍苔石，落花长自红。","dynasty":"明代","title":"凤凰山园杂咏（二首）"}
{"author":"徐祯卿","content":"故苑花空发，他乡莺自啼。主人孤馆里，斜日楚云西。","dynasty":"明代","title":"沅溪潘进士在长安逆旅中见庭下山丹花诘其主"}
{"author":"徐祯卿","content":"乍满亏俄及，缘明晦易侵。不妨愁玉兔，尝恐近浮阴。白露丹枫远，清光紫闼深。如何鸿雁急，噭噭有惊音。","dynasty":"明代","title":"十六夜月"}
{"author":"徐祯卿","content":"边风万里来，忽聚土城口。土城无人行，独客倚衰柳。惊沙何冥冥，古树临荒戍。身是太平人，愁见沙漠路。","dynasty":"明代","title":"土城（以下皇甫氏刊《外集》）"}
{"author":"徐祯卿","content":"朱筥殊方贡，黄旗使者回。内园春未到，青笋渡江来。","dynasty":"明代","title":"内中偶述"}
{"author":"徐祯卿","content":"阳月群阳闭玉泉，六龙回驭伏虞渊。蓬莱阁下千官哭，一代山河十八年。平明中使忽传来，辞奠群宗太庙开。金井桥边仙辇别，隆宗门外哭声回。","dynasty":"明代","title":"大殡词"}
{"author":"徐祯卿","content":"故人惠思我，百里寄瑶音。独在山中宿，松斋清道心。霜钟流夜壑，曲涧入幽深。寂寞悲千古，桥陵梓橡深。","dynasty":"明代","title":"酬边太常于燕山见忆之作"}
{"author":"徐祯卿","content":"洞庭木叶下，潇湘秋欲生。高斋今夜雨，独卧武昌城。重以桑梓念，凄其江汉情。不知天外雁，何事乐南征。","dynasty":"明代","title":"在武昌作"}
{"author":"徐祯卿","content":"新年风景地，休沐竹林人。鱼藻含泉动，杨园听鸟新。夕阴连九陌，乔木俯千邻。虚负高阳兴，多惭酩酊身。","dynasty":"明代","title":"吴舍人园亭"}
{"author":"徐祯卿","content":"新宫犹蔼蔼，白露已苍苍。讵识神灵远，徒悲剑舄藏。阴风振大漠，落日照渔阳。稽首攀松柏，云天洒泪长。","dynasty":"明代","title":"长陵西望泰陵二首其一"}
{"author":"徐祯卿","content":"槜李城何在，萧条草树存。未醒吴苑酒，已动越乡魂。问水来天目，看桑过石门。愁闻鹡鸰语，宁听楚山猿。","dynasty":"明代","title":"嘉禾道中"}
{"author":"徐祯卿","content":"平泉旧时里，秋日永亭开。苑树涧阴合，鱼梁山照来。野人临逸钓，公子进新醅。兴尽何须谢，垂鞭醉即回。","dynasty":"明代","title":"秋日过故尚书吴公池馆二首其一"}
{"author":"徐祯卿","content":"不见尚书履，阶阴空绿苔。菊荒三径在，枣熟众禽来。迹为怜幽驻，图因好事开。秋风悬剑处，落日几重回。","dynasty":"明代","title":"秋日过故尚书吴公池馆二首其二"}
{"author":"徐祯卿","content":"远师耽宴寂，趺坐石床深。留客开香积，谈玄就竹林。烟藤结暝翠，云磬下空音。净现青莲色，悬知出世心。","dynasty":"明代","title":"过梨云精舍"}
{"author":"徐祯卿","content":"怜君挥手去，匹马向南天。旅病青山外，乡心落日悬。燕关变积雪，淮柳动新烟。驿路重云里，相思易隔年。","dynasty":"明代","title":"送许补之还丹徒"}
{"author":"徐祯卿","content":"吾怜范巨卿，悃愊不邀名。作吏竹林下，清风讼狱平。与君同得罪，独窜夜郎城。万里巴江水，相思猿狖鸣。","dynasty":"明代","title":"送范静之迁威州五首其一"}
{"author":"徐祯卿","content":"官桥一壶酒，来送穆陵人。去住同为客，风烟各损神。征途残腊尽，到日柳条新。要自酬知己，寸心宁复陈。","dynasty":"明代","title":"送周梦良令临朐"}
{"author":"徐祯卿","content":"咫尺东曹彦，相思隔暮云。仙源怀独往，青鸟信难闻。斋馆逢人日，天行望羽军。圣朝郊礼秘，应待长卿文。","dynasty":"明代","title":"人日柬李员外出陪郊祀"}
{"author":"徐祯卿","content":"芳月高堂宴，辞君楚水游。那知临岁晚，犹此对沧洲。津煖空云度，江明霁雪浮。新诗仍自惜，何以慰离忧。","dynasty":"明代","title":"寄子容"}
{"author":"徐祯卿","content":"秋兴因高赋，雄才忆省郎。山川思不极，云树莽葱苍。对酒知时变，看花恨别长。如何霜后雁，犹未达潇湘。","dynasty":"明代","title":"秋日怀李郎中及边熊二君子五首其一"}
{"author":"徐祯卿","content":"借问关中友，新诗近转多。风烟兴难尽，摇落意如何。熊子元相得，边丞定数过。谁能念离索，樽酒邈山河。","dynasty":"明代","title":"秋日怀李郎中及边熊二君子五首其二"}
{"author":"徐祯卿","content":"昨日逢京使，闻渠再转郎。未妨文字癖，祗益簿书忙。退食迟宫旭，鸣钟候省堂。祗应骑瘦马，缓辔漫成章。","dynasty":"明代","title":"秋日怀李郎中及边熊二君子五首其三"}
{"author":"徐祯卿","content":"每忆边庭实，才清官更閒。斋心禋祀里，覃思艺林间。名致诸公早，诗卑大历还。曹刘尘未远，任尔好跻攀。","dynasty":"明代","title":"秋日怀李郎中及边熊二君子五首其四"}
{"author":"徐祯卿","content":"熊子今何在，秋应奉使还。威侵蕃部落，旌绕汉关山。沛泽从天降，三军动地欢。思君问边略，何日接清班。","dynasty":"明代","title":"秋日怀李郎中及边熊二君子五首其五"}
{"author":"徐祯卿","content":"閒居习禅观，虚独长心苗。万境一澄澈，诸天何寂寥。香飘桂子月，斋近菊花朝。坐忆东林老，从谁过虎桥。","dynasty":"明代","title":"閒居怀泰公"}
{"author":"徐祯卿","content":"今夜中秋月，云端空复情。人间同寂寞，天外独分明。桂子飘何处，边鸿度有声。他乡对家酝，愁绝为谁倾。","dynasty":"明代","title":"中秋夜不见月兼邀储太仆不至"}
{"author":"徐祯卿","content":"落日桃源口，迢迢望楚邦。烟霏静夜色，棹响绕空江。看月生西浦，穿云度北窗。高楼有羁羽，照影不成双。","dynasty":"明代","title":"月"}
{"author":"徐祯卿","content":"去年生汝日，吾病始人扶。风俗传针缕，家贫亦履襦。避寒犹在襁，爱母未能呼。女性从迟钝，无教胜丈夫。","dynasty":"明代","title":"女晬日"}
{"author":"徐祯卿","content":"不须惆怅绿枝稠，毕竟繁华有断头。夜雨一庭争怨惜，夕阳半树小淹留。佳人踏处弓鞋薄，燕子衔来别院幽。满目春光今亦老，可能更管镜中愁。","dynasty":"明代","title":"和答石田先生落花四首其一"}
{"author":"徐祯卿","content":"门掩残红树树稀，客车休访雨中泥。蜂攀故蕊将须护，鸟过空枝破血啼。半月帘栊风不定，一川烟景日沉西。先生卧病浑难管，拾得余英醉里题。","dynasty":"明代","title":"和答石田先生落花四首其二"}
{"author":"徐祯卿","content":"歌酒栏干事已非，玉人惆怅卷罗帏。可堪荏苒争先谢，更不踌躇各自飞。尽扫庭枝风敛怨，偶粘尘网雨冲围。今朝蝶似长安客，差况残春寂寞归。","dynasty":"明代","title":"和答石田先生落花四首其三"}
{"author":"徐祯卿","content":"端居闻子肃清修，吏散鸦啼省署幽。芳草不知人独往，空山何意鸟相求。开轩历历明星夕，隐几萧萧古木秋。自昔风尘堪吏隐，浮生莫遣有离忧。","dynasty":"明代","title":"晚过献吉斋所"}
{"author":"徐祯卿","content":"何卑执戟谢京华，却爱河阳县里花。不为远师招白社，拟从勾令觅丹砂。青天挂席浮明月，螺水回舟胜若耶。莫学南昌隐君子，离群独拂五云车。","dynasty":"明代","title":"送庐陵杨二尹"}
{"author":"徐祯卿","content":"昔愁越巂千峰仄，转入巴渝万里赊。岂料圣恩怜贾谊，犹烦佐郡出长沙。蛮中瘴远三湘水，江畔春逢十月花。遥听岳阳楼上笛，可能回首忆京华。","dynasty":"明代","title":"送盛斯徵赴长沙"}
{"author":"徐祯卿","content":"昔闻已卜扶沟庐，为复还从河上居。嵩云洛日迥在眼，鼍沬蛟涡愁故墟。一掬那传少陵泪，经年不见茂先书。荒村豺虎眠难稳，好共沧江学钓鱼。","dynasty":"明代","title":"寄献吉"}
{"author":"徐祯卿","content":"九月秋风吹破庐，长安城中愁索居。篱边未见陶潜菊，门外空传长者车。黄尘郁郁倦为客，肺病时时强著书。闻道白衣将送酒，荒芜庭径拟亲除。","dynasty":"明代","title":"庭实久约携酒见访不至贻诗嘲之"}
{"author":"徐祯卿","content":"客舍秋风动客哀，残花秋日伴残杯。虚名久愧为身累，白眼那能免物猜。落魄京华空老大，旅魂江汉好归来。山川矫首浮云迥，倚杖遥登何处台。","dynasty":"明代","title":"感兴怀献吉"}
{"author":"徐祯卿","content":"轺车十月四方来，奈尔辞天独未回。远在荆南淹蜀盗，祇从极北望燕台。子山涕泪秋难尽，杜甫干戈老更催。牢落梅花江阁迥，肯𢬵棋局负深杯。","dynasty":"明代","title":"闻庭实上计不与怅然有怀"}
{"author":"徐祯卿","content":"西湖十月烟水平，梅花参差千树明。越王城畔气应早，林逋宅边江更清。驿使章台空寄别，霜天玉笛暗沾缨。故人若有扬州兴，为听春鸿白雪声。","dynasty":"明代","title":"寄杭东卿"}
{"author":"徐祯卿","content":"常年摇落不知悲，九日今年感鬓丝。绿醑满眼窃自寿，黄花插头从帽敧。孤心久寄风霜外，生意长含日月私。已息尘机甘退斥，犹将笔砚愧支离。","dynasty":"明代","title":"庚午岁九日始见二毛"}
{"author":"徐祯卿","content":"花发平章宅，莺啼省树春。殷勤花鸟意，愁杀独游人。","dynasty":"明代","title":"答献吉"}
{"author":"徐祯卿","content":"玉垒为糟蘖，巴川即酒泉。乘舟捉明月，直到女牛边。","dynasty":"明代","title":"送范静之迁威州五首其四"}
{"author":"徐祯卿","content":"尔作南迁客，余同北地囚。酣歌易水动，舞剑白虹流。","dynasty":"明代","title":"送范静之迁威州五首其五"}
{"author":"徐祯卿","content":"网罗岂孤避，志命愿双沈。唯应合欢被，为刺白头吟。","dynasty":"明代","title":"观鸳鸯赠客"}
{"author":"徐祯卿","content":"石室月已满，青林人未眠。向月步溪水，白云遥在天。","dynasty":"明代","title":"凤凰山园杂咏五首其二月轩"}
{"author":"魏征","content":"　　臣闻：求木之长者，必固其根本；欲流之远者，必浚其泉源；思国之安者，必积其德义。源不深而望流之远，根不固而求木之长，德不厚而思国之治，臣虽下愚，知其不可，而况于明哲乎？人君当神器之重，居域中之大，将崇极天之峻，永保无疆之休。不念居安思危，戒奢以俭，德不处其厚，情不胜其欲，斯亦伐根以求木茂，塞源而欲流长也。(望国一作：思国)　　凡百元首，承天景命，莫不殷忧而道著，功成而德衰，有善始者实繁，能克终者盖寡。岂其取之易守之难乎？昔取之而有余，今守之而不足，何也？夫在殷忧必竭诚以待下，既得志则纵情以傲物；竭诚则吴、越为一体，傲物则骨肉为行路。虽董之以严刑，震之以威怒，终苟免而不怀仁，貌恭而不心服。怨不在大，可畏惟人；载舟覆舟，所宜深慎。奔车朽索，其可忽乎？　　君人者，诚能见可欲，则思知足以自戒；将有作，则思知止以安人；念高危，则思谦冲而自牧；惧满溢，则思江海下百川；乐盘游，则思三驱以为度；忧懈怠，则思慎始而敬终；虑壅蔽，则思虚心以纳下；惧谗邪，则思正身以黜恶；恩所加，则思无因喜以谬赏；罚所及，则思无以怒而滥刑。总此十思，宏兹九德，简能而任之，择善而从之，则智者尽其谋，勇者竭其力，仁者播其惠，信者效其忠；文武争驰，君臣无事，可以尽豫游之乐，可以养松乔之寿，鸣琴垂拱，不言而化。何必劳神苦思，代下司职，役聪明之耳目，亏无为之大道哉？","dynasty":"唐代","tags":"古文观止，高中文言文，劝谏，寓理","title":"谏太宗十思疏"}
{"author":"吴翌凤","content":"空园数日无芳信，恻恻残寒犹未定。柳边丝雨燕归迟，花外小楼帘影静。凭栏渐觉春光暝，怅望碧天帆去尽。满堤芳草不成归，斜日画桥烟水冷。","dynasty":"清代","tags":"婉约，写景，写人，相思","title":"玉楼春·空园数日无芳信"}
{"author":"吴翌凤","content":"客睡厌听深夜雨，潇潇彻夜偏闻。晨红太早鸟喧群。霁痕才着树，山意未离云。梅粉堆阶慵不扫，等闲过却初春。谢桥新涨碧粼粼。茜衫毡笠子，已有听泉人。","dynasty":"清代","tags":"婉约，雨后，写景","title":"临江仙·客睡厌听深夜雨"}
{"author":"傅大询","content":"春到江南，今年寒少，早有疏梅。相伴双松，吟哦风月，着意花开。天香甚处安排。便何似、调羹去来。劲节仙姿，玉堂难老，身在蓬莱。","dynasty":"宋代","title":"柳梢青（庆叶丞）"}
{"author":"傅大询","content":"江梅破腊，把一枝来报，□原无空格，据律补春消息。锦帐银瓶龙麝暖，画烛光摇金碧。两径桃花，一溪流水，路入神仙宅。云裳羽佩，洞天相会今夕。堂下乐问灵鼍，玉人清唱，舞袖低回雪。富贵风流须道是，天上人间难得。玉镜台边，琼浆盏畔，共说春心切。百年偕老，凤凰楼上风月。","dynasty":"宋代","title":"念奴娇"}
{"author":"傅大询","content":"玉佩簪缨。罗袜生尘。问何时、来到湘滨。尧蓂五叶，二月阳春。一霎时风，一霎时雨，一霎时晴。有子鸣琴。有路登瀛。戏斑衣、温酒重斟。蟠桃难老，相伴长生。一千年花，一千年果，一千年人。","dynasty":"宋代","title":"行香子（寿邓宰母·二月初五）"}
{"author":"傅大询","content":"草草三间屋，爱竹旋添栽。碧沙窗户，眼前都是翠云堆。一月山翁高卧，踏雪水村清冷，木落远山开。唯有平安竹，留得伴寒梅。唤家童，开门看，有谁来。客来一笑，清话煮茗更传杯。有酒只愁无客，有客又愁无酒，酒熟且徘徊。明日人间事，天自有安排。","dynasty":"宋代","title":"水调歌头·草草三间屋"}
{"author":"傅大询","content":"梅要疏开，雪教迟下，怕他寒入江天。有月桥仙客，相伴婵娟。巷陌升平气象，一时都在鸣弦。望东家锦里，雁到云边。书到云边。尊前翠眉环唱，道新腔字稳，花折声圆。此去凤池游戏，碧波添插金莲。看长生叶上，龟寿千年，人寿千年。","dynasty":"宋代","title":"锦堂春/锦堂春慢"}
{"author":"傅大询","content":"狮子关前半篆烟，二龙飞下卓篙泉。银河掣电连宵雨，绿野翻云四月天。便觉春生花一县，会看秋熟米三钱。何时卓鲁登黄阁，都与寰区作有年。","dynasty":"宋代","title":"贺雨"}
{"author":"傅大询","content":"唤妇推窗索锦笺，山翁要赋弄璋篇。一年江上春将暮，三日人间月又圆。母舅故家应有持，郎官馀庆岂无传。不妨小小为汤饼，紫竹林边风月天。","dynasty":"宋代","title":"贺生子索杯"}
{"author":"傅大询","content":"老子瞿昙鲁仲尼，新来抱送一麟儿。已吞贾氏三英时，不数徐卿二子奇。昨夜光连奎昴宿，他年身在凤凰池。相门有相非虚语，细听啼声自可知。","dynasty":"宋代","title":"贺生次子"}
{"author":"傅大询","content":"春风有客到门墙，院落犹闻天上香。曲水尚迟三日宴，燕山要足五枝芳。偶逢贺夏随飞燕，不误题书作弄璋。从此葛山坛下路，要成父子锦衣乡。","dynasty":"宋代","title":"贺生第五子"}
{"author":"傅大询","content":"闺门六十四年春，回首平生可痛情。不肯轑羹惊好客，直能炊扊奉难兄。莫思秀水初来塈，岂料萧州竟逝倾。一望松楸三百里，年年遥为哭清明。","dynasty":"宋代","title":"挽嫂"}
{"author":"傅大询","content":"三十功名四十亡，有才无寿两堪伤。夫妻镜里鸾分影，兄弟群中雁失行。数尺红罗书姓字，一堆黄壤盖文章。我来不敢高声哭，只恐猿闻也断肠。","dynasty":"宋代","title":"哭夫"}
{"author":"傅大询","content":"白云深处郁孤台，一卷青囊一酒杯。天在掌中旋日月，龙从足下起风雷。自知有分三公贵，未必何时万乘来。经过铃冈肯相访，柴门认取竹新栽。","dynasty":"宋代","title":"赠山人黎君宝"}
{"author":"傅大询","content":"酒满金樽月满轮，月沈轮影在金樽。更深坐久诗喉渴，一举金樽和月吞。","dynasty":"宋代","title":"饮月"}
{"author":"傅大询","content":"琼宫青女妆初试，锦幄佳人睡未知。但见玉童呵手道，破寒唯有酒相宜。","dynasty":"宋代","title":"新霜"}
{"author":"段拂","content":"筑圃依山曲，开门向水湄。春风摇鼠梓，夜雨足凫茈。但解髡能饮，焉知朔欲饥。提壶花外转，催出眼前诗。","dynasty":"宋代","title":"葛塘"}
{"author":"德容","content":"玉露金风报素秋，穿针楼上独含愁。双星何事今宵会，遗我庭前月一钩。","dynasty":"明代","tags":"七夕节，抒怀","title":"七夕二首·其一"}
{"author":"德容","content":"织女牵牛送夕阳，临看不觉鹊桥长。最伤今夜离愁曲，遥对天涯愈断肠。","dynasty":"唐代","tags":"七夕节，离别，感伤","title":"七夕二首·其二"}
{"author":"德容","content":"千里朝凰唱和遥，谁怜孤鹜禁樊牢。贞心甘守笼中日，再世齐鸣共九霄。","dynasty":"清代","title":"惜笼中鸟自喻"}
{"author":"德容","content":"蝶梦三春泪落花，风飘馀粉谢铅华。天生玉色菩提片，疏影幽窗独自夸。","dynasty":"清代","title":"梅花"}
{"author":"德容","content":"冰姿玉骨净尘烟，南国携来种自妍。花史高名空第一，只今谁识藐姑仙。","dynasty":"清代","title":"茉莉花"}
{"author":"德容","content":"对影依稀恍若君，欲言不语况殷勤。称觞举案惟形笔，赖是相逢画里人。","dynasty":"清代","title":"对良人小像泣感"}
{"author":"德容","content":"拜别慈帏一月馀，堪怜弱质远驱驰。北堂萱草今安否，但愿棠荆好护持。","dynasty":"清代","title":"忆母"}
{"author":"德容","content":"蛾眉愧不列须眉，未得吹篪洽古徽。况复孤舟人万里，脊令原上白云飞。","dynasty":"清代","title":"忆兄"}
{"author":"德容","content":"姊妹花开种绣房，徐娘空复字秦郎。愧从四女祠前过，膝下而今少一行。","dynasty":"清代","title":"忆姊"}
{"author":"德容","content":"坐忆雏儿泪满裳，天涯一望水茫茫。临行珍嘱休悬念，多识之无字几行。","dynasty":"清代","title":"忆儿"}
{"author":"德容","content":"征帆湿泪带秋风，客路愁思旅况同。无限忆君传织锦，有情长寄白云空。昨别离魂不觉愁，钟催残月忆悲秋。思君空馆应无语，南望多情似水流。","dynasty":"清代","title":"秋色有感"}
{"author":"德容","content":"魏里我朱，世称名德。父举孝廉，仪型南国。先慈割股，善为内则。八兄二弟，甲科连捷。犹子繁衍，勤书晨夕。父半百年，始生又贞。弱女非男，训护慰情。稍读经史，志古闺英。十五而笄，清河于归。十五遵教，姑嫜是随。操持佐馈，夙夜无违。熊罴三梦，今始一垂。绿林不靖，湖渚锋镝。囊为盗赍，牛衣相泣。良人砥志，下帷屏迹。瑶章珠赋，声动都邑。戊子之秋，幸宴《鹿鸣》。长歌远寄，郑重前盟。壬辰登第，筮仕廷评。继美释之，张先后称。丁酉维夏，泛舟来都。相敬未暖，旅魂乍苏。忽令分闱，校检群儒。维我夫子，能文有耻。秉矢公明，冰寒立志。上严功令，下畏多士。勤慎勿懈，月馀竣事。岂知同寀，贪心败类。庸违象恭，实怀狂悖。群凶飞语，如霾如彗。缇骑在门，去不及诀。五毒倍至，百喙莫雪。事若风影，罪不例律。严行示惩，西市引决。祸起党同，古今一辙。余念致命，割血流裾。九阍间隔，囚安上书。七人同尽，遑辩真虚。家产寥寥，鸡犬尽没。桑榆老亲，亦旦暮活。相逐边塞，念此神夺。求荣反辱，遂付剃发。绣衣永诀，袈裟相接。拔幽报存，叩金经力。嗟乎薄命，家乡万里。身独羁囚，饥寒泣涕。南望白云，泪零待徙。不如鸟雀，去来迤逦。我思刑书，国之钺斧。虚实按情，轻重有故。雷霆振声，顷刻雨露。同罪诸臣，悉蒙恩宥。嗟我所天，先受刑苦。圣人刑法，万世则祖。雷不崇朝，岂忍终怒。用法有律，手足仍措。皇皇百执，矫矫直臣。一夫不获，亦疾于心。有此沈冤，充耳不闻。折槛回天，祐我后昆。夫纵有罪，死即平允。老亲梵独，周文所悯。茫茫寒北，坎坎艰屯。行同飘蓬，到亦颠殒。枯穷至此，死之安忍。","dynasty":"清代","title":"泣怀四言诗"}
{"author":"陈子昂","content":"前不见古人，后不见来者。念天地之悠悠，独怆然而涕下。","dynasty":"唐代","tags":"唐诗三百首，初中古诗，伤怀","title":"登幽州台歌"}
{"author":"陈子昂","content":"银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。","dynasty":"唐代","tags":"离别，宴饮，相思","title":"春夜别友人二首·其一"}
{"author":"陈子昂","content":"故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。","dynasty":"唐代","tags":"寓情于景，思乡","title":"晚次乐乡县"}
{"author":"陈子昂","content":"南登碣石馆，遥望黄金台。丘陵尽乔木，昭王安在哉？霸图今已矣，驱马复归来。","dynasty":"唐代","tags":"怀古","title":"燕昭王"}
{"author":"陈子昂","content":"匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。","dynasty":"唐代","tags":"送别，爱国，豪放","title":"送魏大从军"}
{"author":"陈子昂","content":"遥遥去巫峡，望望下章台。巴国山川尽，荆门烟雾开。城分苍野外，树断白云隈。今日狂歌客，谁知入楚来。","dynasty":"唐代","tags":"赠别，写景，抒情","title":"度荆门望楚"}
{"author":"陈子昂","content":"秣马临荒甸，登高览旧都。犹悲堕泪碣，尚想卧龙图。城邑遥分楚，山川半入吴。丘陵徒自出，贤圣几凋枯！野树苍烟断，津楼晚气孤。谁知万里客，怀古正踌蹰。","dynasty":"唐代","tags":"登高，怀古，抒情","title":"岘山怀古"}
{"author":"陈子昂","content":"紫塞白云断，青春明月初。对此芳樽夜，离忧怅有馀。清冷花露满，滴沥檐宇虚。怀君欲何赠，愿上大臣书。","dynasty":"唐代","tags":"友人，离别，写景，愁绪","title":"春夜别友人二首·其二"}
{"author":"陈子昂","content":"微月生西海，幽阳始代升。圆光正东满，阴魄已朝凝。太极生天地，三元更废兴。至精谅斯在，三五谁能征。兰若生春夏，芊蔚何青青。幽独空林色，朱蕤冒紫茎。迟迟白日晚，袅袅秋风生。岁华尽摇落，芳意竟何成。苍苍丁零塞，今古缅荒途。亭堠何摧兀，暴骨无全躯。黄沙幕南起，白日隐西隅。汉甲三十万，曾以事匈奴。但见沙场死，谁怜塞上孤。乐羊为魏将，食子殉军功。骨肉且相薄，他人安得忠。吾闻中山相，乃属放麑翁。孤兽犹不忍，况以奉君终。市人矜巧智，于道若童蒙。倾夺相夸侈，不知身所终。曷见玄真子，观世玉壶中。窅然遗天地，乘化入无穷。吾观龙变化，乃知至阳精。石林何冥密，幽洞无留行。古之得仙道，信与元化并。玄感非象识，谁能测沉冥。世人拘目见，酣酒笑丹经。昆仑有瑶树，安得采其英。白日每不归，青阳时暮矣。茫茫吾何思，林卧观无始。众芳委时晦，鶗鴂鸣悲耳。鸿荒古已颓，谁识巢居子。吾观昆仑化，日月沦洞冥。精魄相交会，天壤以罗生。仲尼推太极，老聃贵窈冥。西方金仙子，崇义乃无明。空色皆寂灭，缘业定何成。名教信纷藉，死生俱未停。圣人秘元命，惧世乱其真。如何嵩公辈，诙谲误时人。先天诚为美，阶乱祸谁因。长城备胡寇，嬴祸发其亲。赤精既迷汉，子年何救秦。去去桃李花，多言死如麻。深居观元化，悱然争朵颐。谗说相啖食，利害纷eq々。便便夸毗子，荣耀更相持。务光让天下，商贾竞刀锥。已矣行采芝，万世同一时。吾爱鬼谷子，青溪无垢氛。囊括经世道，遗身在白云。七雄方龙斗，天下久无君。浮荣不足贵，遵养晦时文。舒可弥宇宙，卷之不盈分。岂徒山木寿，空与麋鹿群。呦呦南山鹿，罹罟以媒和。招摇青桂树，幽蠹亦成科。世情甘近习，荣耀纷如何。怨憎未相复，亲爱生祸罗。瑶台倾巧笑，玉杯殒双蛾。谁见枯城蘖，青青成斧柯。林居病时久，水木澹孤清。闲卧观物化，悠悠念无生。青春始萌达，朱火已满盈。徂落方自此，感叹何时平。临岐泣世道，天命良悠悠。昔日殷王子，玉马遂朝周。宝鼎沦伊谷，瑶台成古丘。西山伤遗老，东陵有故侯。贵人难得意，赏爱在须臾。莫以心如玉，探他明月珠。昔称夭桃子，今为舂市徒。鸱鸮悲东国，麋鹿泣姑苏。谁见鸱夷子，扁舟去五湖。圣人去已久，公道缅良难。蚩蚩夸毗子，尧禹以为谩。骄荣贵工巧，势利迭相干。燕王尊乐毅，分国愿同欢。鲁连让齐爵，遗组去邯郸。伊人信往矣，感激为谁叹。幽居观天运，悠悠念群生。终古代兴没，豪圣莫能争。三季沦周赧，七雄灭秦嬴。复闻赤精子，提剑入咸京。炎光既无象，晋虏复纵横。尧禹道已昧，昏虐势方行。岂无当世雄，天道与胡兵。咄咄安可言，时醉而未醒。仲尼溺东鲁，伯阳遁西溟。大运自古来，旅人胡叹哉。逶迤势已久，骨鲠道斯穷。岂无感激者，时俗颓此风。灌园何其鄙，皎皎於陵中。世道不相容，嗟嗟张长公。圣人不利己，忧济在元元。黄屋非尧意，瑶台安可论。吾闻西方化，清净道弥敦。奈何穷金玉，雕刻以为尊。云构山林尽，瑶图珠翠烦。鬼工尚未可，人力安能存。夸愚适增累，矜智道逾昏。玄天幽且默，群议曷嗤嗤。圣人教犹在，世运久陵夷。一绳将何系，忧醉不能持。去去行采芝，勿为尘所欺。蜻蛉游天地，与世本无患。飞飞未能止，黄雀来相干。穰侯富秦宠，金石比交欢。出入咸阳里，诸侯莫敢言。宁知山东客，激怒秦王肝。布衣取丞相，千载为辛酸。微霜知岁晏，斧柯始青青。况乃金天夕，浩露沾群英。登山望宇宙，白日已西暝。云海方荡潏，孤鳞安得宁。翡翠巢南海，雄雌珠树林。何知美人意，骄爱比黄金。杀身炎州里，委羽玉堂阴。旖旎光首饰，葳蕤烂锦衾。岂不在遐远，虞罗忽见寻。多材信为累，叹息此珍禽。挈瓶者谁子，姣服当青春。三五明月满，盈盈不自珍。高堂委金玉，微缕悬千钧。如何负公鼎，被夺笑时人。玄蝉号白露，兹岁已蹉跎。群物从大化，孤英将奈何。瑶台有青鸟，远食玉山禾。昆仑见玄凤，岂复虞云罗。荒哉穆天子，好与白云期。宫女多怨旷，层城闭蛾眉。日耽瑶池乐，岂伤桃李时。青苔空萎绝，白发生罗帷。朝发宜都渚，浩然思故乡。故乡不可见，路隔巫山阳。巫山彩云没，高丘正微茫。伫立望已久，涕落沾衣裳。岂兹越乡感，忆昔楚襄王。朝云无处所，荆国亦沦亡。昔日章华宴，荆王乐荒淫。霓旌翠羽盖，射兕云梦林。朅来高唐观，怅望云阳岑。雄图今何在，黄雀空哀吟。丁亥岁云暮，西山事甲兵。赢粮匝邛道，荷戟争羌城。严冬阴风劲，穷岫泄云生。昏曀无昼夜，羽檄复相惊。拳跼竞万仞，崩危走九冥。籍籍峰壑里，哀哀冰雪行。圣人御宇宙，闻道泰阶平。肉食谋何失，藜藿缅纵横。可怜瑶台树，灼灼佳人姿。碧华映朱实，攀折青春时。岂不盛光宠，荣君白玉墀。但恨红芳歇，凋伤感所思。朅来豪游子，势利祸之门。如何兰膏叹，感激自生冤。众趋明所避，时弃道犹存。云渊既已失，罗网与谁论。箕山有高节，湘水有清源。唯应白鸥鸟，可为洗心言。索居犹几日，炎夏忽然衰。阳彩皆阴翳，亲友尽暌违。登山望不见，涕泣久涟洏。宿梦感颜色，若与白云期。马上骄豪子，驱逐正蚩蚩。蜀山与楚水，携手在何时。金鼎合神丹，世人将见欺。飞飞骑羊子，胡乃在峨眉。变化固幽类，芳菲能几时。疲疴苦沦世，忧痗日侵淄。眷然顾幽褐，白云空涕洟。朔风吹海树，萧条边已秋。亭上谁家子，哀哀明月楼。自言幽燕客，结发事远游。赤丸杀公吏，白刃报私仇。避仇至海上，被役此边州。故乡三千里，辽水复悠悠。每愤胡兵入，常为汉国羞。何知七十战，白首未封侯。本为贵公子，平生实爱才。感时思报国，拔剑起蒿莱。西驰丁零塞，北上单于台。登山见千里，怀古心悠哉。谁言未忘祸，磨灭成尘埃。浩然坐何慕，吾蜀有峨眉。念与楚狂子，悠悠白云期。时哉悲不会，涕泣久涟洏。梦登绥山穴，南采巫山芝。探元观群化，遗世从云螭。婉娈时永矣，感悟不见之。朝入云中郡，北望单于台。胡秦何密迩，沙朔气雄哉。藉藉天骄子，猖狂已复来。塞垣无名将，亭堠空崔嵬。咄嗟吾何叹，边人涂草莱。仲尼探元化，幽鸿顺阳和。大运自盈缩，春秋递来过。盲飙忽号怒，万物相纷劘。溟海皆震荡，孤凤其如何。","dynasty":"唐代","title":"感遇诗三十八首"}
{"author":"陈子昂","content":"汉庭荣巧宦，云阁薄边功。可怜骢马使，白首为谁雄。","dynasty":"唐代","tags":"感伤","title":"题祀山烽树赠乔十二侍御"}
{"author":"陈子昂","content":"丁亥岁云暮，西山事甲兵。赢粮匝邛道，荷戟争羌城。严冬阴风劲，穷岫泄云生。昏曀无昼夜，羽檄复相惊。拳局竞万仞，崩危走九冥。籍籍峰壑里，哀哀冰雪行。圣人御宇宙，闻道泰阶平。肉食谋何失，藜藿缅纵横。","dynasty":"唐代","title":"感遇诗三十八首其二十九"}
{"author":"陈子昂","content":"仲尼探元化，幽鸿顺阳和。大运自盈缩，春秋递来过。盲飙忽号怒，万物相纷劘。溟海皆震荡，孤凤其如何。","dynasty":"唐代","title":"感遇诗三十八首其三十八"}
{"author":"陈子昂","content":"赤螭媚其彩，婉娈苍梧泉。昔者琅琊子，躬耕亦慨然。美人岂遐旷，之子乃前贤。良辰在何许，白日屡颓迁。道心固微密，神用无留连。舒可弥宇宙，揽之不盈拳。蓬莱久芜没，金石徒精坚。良宝委短褐，闲琴独婵娟。","dynasty":"唐代","title":"赠赵六贞固二首其二"}
{"author":"陈子昂","content":"昆崙元气，实生庆云。大人作矣，五色氤氲。昔在帝妫，南风既薰。丛芳烂熳，郁郁纷纷。旷矣千祀，庆云来止。玉叶金柯，祚我天子。非我天子，庆云谁昌。非我圣母，庆云谁光。庆云光矣，周道昌矣。九万八千，天授皇年。","dynasty":"唐代","title":"庆云章"}
{"author":"陈子昂","content":"晓霁望嵩丘，白云半岩足。氛氲涵翠微，宛如嬴台曲。故人昔所尚，幽琴歌断续。变化竟无常，人琴遂两亡。白云失处所，梦想暧容光。畴昔疑缘业，儒道两相妨。前期许幽报，迨此尚茫茫。晤言既已失，感叹情何一。始忆携手期，云台与峨眉。达兼济天下，穷独善其时。诸君推管乐，之子慕巢夷。奈何苍生望，卒为黄绶欺。铭鼎功未立，山林事亦微。抚孤一流恸，怀旧日暌违。卢子尚高节，终南卧松雪。宋侯逢圣君，骖驭游青云。而我独蹭蹬，语默道犹屯。征戍在辽阳，蹉跎草再黄。丹丘恨不及，白露已苍苍。远闻山阳赋，感涕下沾裳。","dynasty":"唐代","title":"同宋参军之问梦赵六赠卢陈二子之作"}
{"author":"陈子昂","content":"昨夜银河畔，星文犯遥汉。今朝紫气新，物色果逢真。言从天上落，乃是地仙人。白璧疑冤楚，乌裘似入秦。摧藏多古意，历览备艰辛。乐广云虽睹，夷吾风未春。凤歌空有问，龙性讵能驯。宝剑终应出，骊珠会见珍。未及冯公老，何惊孺子贫。青云傥可致，北海忆孙宾。","dynasty":"唐代","title":"酬李参军崇嗣旅馆见赠"}
{"author":"陈子昂","content":"回中烽火入，塞上追兵起。此时边朔寒，登陇思君子。东顾望汉京，南山云雾里。赤螭媚其彩，婉娈苍梧泉。昔者琅琊子，躬耕亦慨然。美人岂遐旷，之子乃前贤。良辰在何许，白日屡颓迁。道心固微密，神用无留连。舒可弥宇宙，揽之不盈拳。蓬莱久芜没，金石徒精坚。良宝委短褐，闲琴独婵娟。","dynasty":"唐代","title":"赠赵六贞固二首"}
{"author":"陈子昂","content":"汉家失中策，胡马屡南驱。闻诏安边使，曾是故人谟。废书怅怀古，负剑许良图。出关岁方晏，乘障日多虞。虏入白登道，烽交紫塞途。连兵屯北地，清野备东胡。边城方晏闭，斥堠始昭苏。复闻韩长孺，辛苦事匈奴。雨雪颜容改，纵横才位孤。空怀老臣策，未获赵军租。但蒙魏侯重，不受谤书诬。当取金人祭，还歌凯入都。","dynasty":"唐代","title":"答韩使同在边"}
{"author":"陈子昂","content":"南星中大火，将子涉清淇。西林改微月，征旆空自持。碧潭去已远，瑶华折遗谁。若问辽阳戍，悠悠天际旗。","dynasty":"唐代","title":"征东至淇门答宋十一参军之问"}
{"author":"陈子昂","content":"平生白云志，早爱赤松游。事亲恨未立，从宦此中州。主人亦何问，旅客非悠悠。方谒明天子，清宴奉良筹。再取连城璧，三陟平津侯。不然拂衣去，归从海上鸥。宁随当代子，倾侧且沉浮。","dynasty":"唐代","title":"答洛阳主人"}
{"author":"陈子昂","content":"鸱夷双白玉，此玉有缁磷。悬之千金价，举世莫知真。丹青非异色，轻重有殊伦。勿信玉工言，徒悲荆国人。","dynasty":"唐代","title":"观荆玉篇"}
{"author":"陈子昂","content":"葳蕤苍梧凤，嘹唳白露蝉。羽翰本非匹，结交何独全。昔君事胡马，余得奉戎旃。携手向沙塞，关河缅幽燕。芳岁几阳止，白日屡徂迁。功业云台薄，平生玉佩捐。叹此南归日，犹闻北戍边。代水不可涉，巴江亦潺湲。揽衣度函谷，衔涕望秦川。蜀门自兹始，云山方浩然。","dynasty":"唐代","title":"西还至散关答乔补阙知之"}
{"author":"陈子昂","content":"幽寂旷日遥，林园转清密。疲疴澹无豫，独坐泛瑶瑟。怀挟万古情，忧虞百年疾。绵绵多滞念，忽忽每如失。缅想赤松游，高寻白云逸。荣吝始都丧，幽人遂贞吉。图书纷满床，山水蔼盈室。宿昔心所尚，平生自兹毕。愿言谁见知，梵筵有同术。八月高秋晚，凉风正萧瑟。","dynasty":"唐代","title":"秋园卧病呈晖上人"}
{"author":"陈子昂","content":"别馆分周国，归骖入汉京。地连函谷塞，川接广阳城。望迥楼台出，途遥烟雾生。莫言长落羽，贫贱一交情。","dynasty":"唐代","title":"落第西还别刘祭酒高明府"}
{"author":"陈子昂","content":"游人献书去，薄暮返灵台。传道寻仙友，青囊卖卜来。闻莺忽相访，题凤久裴回。石髓空盈握，金经秘不开。还疑缝掖子，复似洛阳才。","dynasty":"唐代","title":"酬田逸人游岩见寻不遇题隐居里壁"}
{"author":"陈子昂","content":"浩然坐何慕。吾蜀有峨眉。念与楚狂子。悠悠白云期。时哉悲不会。涕泣久涟●【左三点水右而】。梦登绥山穴。南采巫山芝。探元观群化。遗世从云螭。婉娈时永矣。感悟不见之。","dynasty":"唐代","title":"感遇·之卅六"}
{"author":"陈子昂","content":"朝入云中郡。北望单于台。胡秦何密迩。沙朔气雄哉。藉藉天骄子。猖狂已复来。塞垣无名将。亭堠空崔嵬。咄嗟吾何叹。边人涂草莱。","dynasty":"唐代","title":"感遇·之卅七"}
{"author":"陈子昂","content":"仲尼探元化。幽鸿顺阳和。大运自盈缩。春秋递来过。盲飙忽号怒。万物相纷劘。溟海皆震荡。孤凤其如何。","dynasty":"唐代","title":"感遇·之卅八"}
{"author":"陈子昂","content":"南登碣石阪。遥望黄金台。丘陵尽乔木。昭王安在哉。霸图怅已矣。驱马复归来。","dynasty":"唐代","title":"蓟丘览古赠卢居士藏用之二燕昭王"}
{"author":"陈子昂","content":"王道已沦昧。战国竞贪兵。乐生何感激。仗义下齐城。雄图竟中夭。遗叹寄阿衡。","dynasty":"唐代","title":"蓟丘览古赠卢居士藏用之三乐生"}
{"author":"陈子昂","content":"秦王日无道。太子怨亦深。一闻田光义。匕首赠千金。其事虽不立。千载为伤心。","dynasty":"唐代","title":"蓟丘览古赠卢居士藏用之四燕太子"}
{"author":"陈子昂","content":"自古皆有死。徇义良独稀。奈何燕太子。尚使田生疑。伏剑诚已矣。感我涕沾衣。","dynasty":"唐代","title":"蓟丘览古赠卢居士藏用之五田光先生"}
{"author":"陈子昂","content":"大运沦三代。天人罕有窥。邹子何寥廓。漫说九瀛垂。兴亡已千载。今也则无推。","dynasty":"唐代","title":"蓟丘览古赠卢居士藏用之六邹衍"}
{"author":"陈子昂","content":"回中峰火入。塞上追兵起。此时边朔寒。登陇思君子。东顾望汉京。南山云雾里。赤螭媚其彩。婉娈苍梧泉。昔者琅琊子。躬耕亦慨然。美人岂遐旷。之子乃前贤。良辰在何许。白日屡颓迁。道心固微密。神用无留连。舒可弥宇宙。揽之不盈拳。蓬莱久芜没。金石徒精坚。良宝委短褐。闲琴独蝉娟。","dynasty":"唐代","title":"赠赵六贞固"}
{"author":"陈子昂","content":"嘉锦筵珍树兮。错众彩之氛氲。状瑶台之微月。点巫山之朝云。青春兮不可逢。况蕙色之增芬。结芳意而谁赏。怨绝世之无闻。红荣碧艳坐看歇。素华流年不待君。故吾思昆仑之琪树。厌桃李之缤纷。","dynasty":"唐代","title":"彩树歌"}
{"author":"陈子昂","content":"边池无芳树。莺声忽听新。间关如有意。愁绝若怀人。明妃失汉宠。蔡女没胡尘。坐闻应落泪。况忆故园春。","dynasty":"唐代","title":"居延海树闻莺同作"}
{"author":"陈子昂","content":"灼灼青春仲。悠悠白日升。声容何足恃。荣吝坐相矜。愿与金庭会。将待玉书征。还丹应有术。烟驾共君乘。","dynasty":"唐代","title":"题李三书斋崇嗣"}
{"author":"陈子昂","content":"阳山淫雾雨。之子慎攀登。羌笮多珍宝。人言有爱憎。欲酬明主惠。当尽使臣能。勿以王阳道。迢递畏崚嶒。","dynasty":"唐代","title":"送魏兵曹使隽州得登字"}
{"author":"陈子昂","content":"谢病南山下。幽卧不知春。使星入东井。云是故交亲。惠风吹宝瑟。微月忆清真。凭轩一留醉。江海寄情人。","dynasty":"唐代","title":"喜遇冀侍御●【左王右圭】崔司议泰之二使"}
{"author":"陈子昂","content":"寻春游上路。追宴入山家。主第簪缨满。皇州景望华。玉池初吐溜。珠树始开花。欢娱方未极。林阁散余霞。","dynasty":"唐代","title":"晦日宴高氏林亭"}
{"author":"陈子昂","content":"公子好追随。爱客不知疲。象筵开玉馔。翠羽饰金卮。此时高宴所。讵灭习家池。循涯倦短翮。何处（一作以）俪长离。","dynasty":"唐代","title":"晦日重宴高氏林亭"}
{"author":"陈子昂","content":"三五月华新。遨游逐上春。相邀洛城曲。追宴小平津。楼上看珠妓。车中见玉人。芳宵殊未极。随意守灯轮。（一本截首末二联作绝句，题云灯）。","dynasty":"唐代","title":"上元夜效小庾体"}
{"author":"陈子昂","content":"大君忘自（一作物）我。应（一作膺）运居紫宸。揖让期明辟。讴歌且顺人。轩宫帝图盛。皇极礼容申。南面朝万国。东堂会百神。云陛旗常满。天庭玉帛陈。钟石和睿思。雷雨被深仁。承平信娱乐。王业本艰辛。愿罢瑶池宴。来观农扈春。卑宫昭夏德。尊老睦尧亲。微臣敢拜手。歌舞颂维新。","dynasty":"唐代","title":"奉和皇帝上（一作丘）礼抚事述怀应制"}
{"author":"陈子昂","content":"●【左车右酋】轩凤皇使。林薮●【左曷右鸟】鸡冠。江湖一相许。云雾坐交欢。兴尽崔亭伯。言忘释道安。林（一作秋）光稍欲暮。岁物已将阑。古树苍烟断。虚亭白露寒。瑶琴（一作琴中）山水曲。今日为君弹。","dynasty":"唐代","title":"秋日遇荆州府崔兵曹使宴"}
{"author":"陈子昂","content":"孟秋首归路。仲月旅（一作旋）边亭。闻道兰山战。相邀在井陉。屡斗关月满。三捷虏云平。汉军追北地。胡骑走南庭。君为幕中士。畴昔好言兵。白虎锋应出。青龙阵几成。披（一作据）图见丞相。按节入咸京。宁知玉门道。翻（一作空）作陇西行。北海朱旄落。东归白露生。纵横未得意。寂寞寡相迎。负剑空叹息。苍茫登古城。","dynasty":"唐代","title":"还至张掖古城闻东军告捷赠韦五虚已"}
{"author":"陈子昂","content":"望苑（一作远）长为客。商山遂不归。谁怜北陵井（一作客）。未息汉阴机。","dynasty":"唐代","title":"题田洗马游岩桔槔"}
{"author":"陈子昂","content":"白云苍梧来。氛氲万里色。闻君太平世。栖泊灵台侧。","dynasty":"唐代","title":"古意题徐令壁（一作题著作令壁）"}
{"author":"陈子昂","content":"南登碣石坂，遥望黄金台。丘陵尽乔木，昭王安在哉。霸图怅已矣，驱马复归来。","dynasty":"唐代","title":"蓟丘览古赠卢居士藏用七首·燕昭王"}
{"author":"陈子昂","content":"江潭共为客，洲浦独迷津。思积芳庭树，心断白眉人。同衾成楚越，别岛类胡秦。林岸随天转，云峰逐望新。遥遥终不见，默默坐含嚬。念别疑三月，经游未一旬。孤舟多逸兴，谁共尔为邻。","dynasty":"唐代","title":"合州津口别舍弟至东阳峡，步趁不及，眷然有"}
{"author":"陈子昂","content":"平生白云意，疲薾愧为雄。君王谬殊宠，旌节此从戎。挼绳当系虏，单马岂邀功。孤剑将何托，长谣塞上风。","dynasty":"唐代","title":"东征答朝臣"}
{"author":"陈子昂","content":"輶轩凤皇使，林薮鹖鸡冠。江湖一相许，云雾坐交欢。兴尽崔亭伯，言忘释道安。林光稍欲暮，岁物已将阑。古树苍烟断，虚亭白露寒。瑶琴山水曲，今日为君弹。","dynasty":"唐代","title":"秋日遇荆州府崔兵曹使宴"}
{"author":"陈子昂","content":"乐羊为魏将，食子殉军功。骨肉且相薄，他人安得忠。吾闻中山相，乃属放麑翁。孤兽犹不忍，况以奉君终。","dynasty":"唐代","title":"感遇诗三十八首其四"}
{"author":"陈子昂","content":"汉廷荣巧宦，云阁薄边功。可怜骢马使，白首为谁雄?","dynasty":"唐代","title":"赠乔侍郎"}
{"author":"陈子昂","content":"宝剑千金买，生平未许人。怀君万里别，持赠送交亲。孤松宜晚岁，众木爱芳春。已矣将何道，无令白发新。","dynasty":"唐代","title":"送东莱学士无竞"}
{"author":"陈子昂","content":"昆仑元气。实生庆云。大人作矣。五色氤氲。昔在帝妫。南风既薰。丛芳烂熳。郁郁纷纷。旷矣千祀。庆云来止。玉叶金柯。祚我天子。非我天子。庆云谁昌。非我圣母。庆云谁光。庆云光矣。周道昌矣。九万八千。天授皇年。","dynasty":"唐代","title":"庆云章"}
{"author":"陈子昂","content":"微月生西海。幽阳始代升。圆光正东满。阴魄已朝凝。太极生天地。三元更废兴。至精谅斯在。三五谁能征。","dynasty":"唐代","title":"感遇·之一"}
{"author":"陈子昂","content":"苍苍丁零塞。今古缅荒途。亭堠何摧兀。暴骨无全躯。黄沙幕南起。白日隐西隅。汉甲三十万。曾以事凶奴。但见沙场死。谁怜塞上孤。","dynasty":"唐代","title":"感遇·之三"}
{"author":"陈子昂","content":"乐羊为魏将。食子殉军功。骨肉且相薄。他人安得忠。吾闻中山相。乃属放麍翁。孤兽犹不忍。况以奉君终。","dynasty":"唐代","title":"感遇·之四"}
{"author":"陈子昂","content":"市人矜巧智。于道若童蒙。倾夺相夸侈。不知身所终。曷见玄真子。观世玉壶中。●【上穴下目】然遗天地。乘化入无穷。","dynasty":"唐代","title":"感遇·之五"}
{"author":"陈子昂","content":"吾观龙变化。乃知至阳精。石林何冥密。幽洞无留行。古之得仙道。信与元化并。玄感非象识。谁能测沈冥。世人拘目见。酣酒笑丹经。昆仑有瑶树。安得采其英。","dynasty":"唐代","title":"感遇·之六"}
{"author":"陈子昂","content":"白日每不归。青阳时暮矣。茫茫吾何思。林卧观无始。众芳委时晦。鶗鴂鸣悲耳。鸿荒古已颓。谁识巢居子。","dynasty":"唐代","title":"感遇·之七"}
{"author":"陈子昂","content":"吾观昆仑化。日月沦洞冥。精魄相交会。天壤以罗生。仲尼推太极。老聃贵窈冥。西方金仙子。崇义乃无明。空色皆寂灭。缘业定何成。名教信纷藉。死生俱未停。","dynasty":"唐代","title":"感遇·之八"}
{"author":"陈子昂","content":"圣人秘元命。惧世乱其真。如何嵩公辈。诙谲误时人。先天诚为美。阶乱祸谁因。长城备胡寇。嬴祸发其亲。赤精既迷汉。子年何救秦。去去桃李花。多言死如麻。","dynasty":"唐代","title":"感遇·之九"}
{"author":"陈子昂","content":"深居观元化（一作群动）。悱然争朵颐。谗说相啖食。利害纷●【左口右疑】●【左口右疑】。便便夸毗子。荣耀更相持。务光让天下。商贾竞刀锥。已矣行采芝。万世同一时。","dynasty":"唐代","title":"感遇·之十"}
{"author":"陈子昂","content":"吾爱鬼谷子。青溪无垢氛。囊括经世道。遗身在白云。七雄方龙斗。天下久无君。浮荣不足贵。遵养晦时文。舒可弥宇宙。卷之不盈分。岂徒山木寿。空与麋鹿群。","dynasty":"唐代","title":"感遇·之十一"}
{"author":"陈子昂","content":"呦呦南山鹿。罹罟以媒和。招摇青桂树。幽蠹亦成科。世情甘近习。荣耀纷如何。怨憎未相复。亲爱生祸罗。瑶台倾巧笑。玉杯殒双蛾。谁见枯城蘖。青青成斧柯。","dynasty":"唐代","title":"感遇·之十二"}
{"author":"陈子昂","content":"林居病时久。水木澹孤清。闲卧观物化。悠悠念无生。青春始萌达。朱火已满盈。徂落方自此。感叹何时平。","dynasty":"唐代","title":"感遇·之十三"}
{"author":"陈子昂","content":"临歧泣世道。天命良悠悠。昔日殷王子。玉马遂朝周。宝鼎沦伊谷。瑶台成古丘。西山伤遗老。东陵有故侯。","dynasty":"唐代","title":"感遇·之十四"}
{"author":"陈子昂","content":"贵人难得意。赏爱在须臾。莫以心如玉。探他明月珠。昔称夭桃子。今为舂市徒。鸱●【左号右鸟】悲东国。麋鹿泣姑苏。谁见鸱夷子。扁舟去五湖。","dynasty":"唐代","title":"感遇·之十五"}
{"author":"陈子昂","content":"圣人去已久。公道缅良难。蚩蚩夸毗子。尧禹以为谩。骄荣贵工巧。势利迭相干。燕王尊乐毅。分国愿同欢。鲁连让齐爵。遗组去邯郸。伊人信往矣。感激为谁叹。","dynasty":"唐代","title":"感遇·之十六"}
{"author":"陈子昂","content":"幽居观天运。悠悠念群生。终古代兴没。豪圣莫能争。三季沦周赧。七雄灭秦嬴。复闻赤精子。提剑入咸京。炎光既无象。晋虏复纵横。尧禹道已昧。昏虐势方行。岂无当世雄。天道与胡兵。咄咄安可言。时醉而未醒。仲尼溺东鲁。伯阳遁西溟。大运自古来。旅人胡叹哉。","dynasty":"唐代","title":"感遇·之十七"}
{"author":"陈子昂","content":"逶迤势已久。骨鲠道斯穷。岂无感激者。时俗颓此风。灌园何其鄙。皎皎于陵中。世道不相容。喈喈张长公。","dynasty":"唐代","title":"感遇·之十八"}
{"author":"陈子昂","content":"圣人不利己。忧济在元元。黄屋非尧意。瑶台安可论。吾闻西方化。清净道弥敦。奈何穷金玉。雕刻以为尊。云构山林尽。瑶图珠翠烦。鬼工尚未可。人力安能存。夸愚适增累。矜智道逾昏。","dynasty":"唐代","title":"感遇·之十九"}
{"author":"陈子昂","content":"玄天幽且默。群议曷嗤嗤。圣人教犹在。世运久陵夷。一绳将何系。忧醉不能持。去去行采芝。勿为尘所欺。","dynasty":"唐代","title":"感遇·之二十"}
{"author":"陈子昂","content":"蜻蛉游天地。与世本无患。飞飞未能止。黄雀来相干。穰侯富秦宠。金石比交欢。出入咸阳里。诸侯莫敢言。宁知山东客。激怒秦王肝。布衣取丞相。千载为辛酸。","dynasty":"唐代","title":"感遇·之廿一"}
{"author":"陈子昂","content":"微霜知岁晏。斧柯始青青。况乃金天夕。浩露沾群英。登山望宇宙。白日已西暝。云海方荡□●【左三点水右谲去言字旁】。孤鳞安得宁。","dynasty":"唐代","title":"感遇·之廿二"}
{"author":"陈子昂","content":"翡翠巢南海。雄雌珠树林。何知美人意。骄爱比黄金。杀身炎州里。委羽玉堂阴。旖旎光首饰。葳蕤烂锦衾。岂不在遐远。虞罗忽见寻。多材信为累。叹息此珍禽。","dynasty":"唐代","title":"感遇·之廿三"}
{"author":"陈子昂","content":"挈瓶者谁子。娇（一作妖）服当青春。三五明月满。盈盈不自珍。高堂委金玉。微缕悬千钧。如何负公鼎。被●【左上公左下儿右文字偏旁】笑时人。","dynasty":"唐代","title":"感遇·之廿四"}
{"author":"陈子昂","content":"玄蝉号白露。兹岁已蹉跎。群物从大化。孤英将奈何。瑶台有青鸟。远食玉山禾。昆仑见玄凤。岂复虞云罗。","dynasty":"唐代","title":"感遇·之廿五"}
{"author":"陈子昂","content":"荒哉穆天子。好与白云期。宫女多怨旷。层城闭蛾眉。日耽瑶池乐。岂伤桃李时。青苔空萎绝。白发生罗帷。","dynasty":"唐代","title":"感遇·之廿六"}
{"author":"陈子昂","content":"朝发宜都渚。浩然思故乡。故乡不可见。路隔巫山阳。巫山彩云没。高丘正微茫。伫立望已久。涕落沾衣裳。岂兹越乡感。忆昔楚襄王。朝云无处所。荆国亦沦亡。","dynasty":"唐代","title":"感遇·之廿七"}
{"author":"陈子昂","content":"昔日章华宴。荆王乐荒淫。霓旌翠羽盖。射兕云梦林。●【左去右曷】来高唐观。怅望云阳岑。雄图今何在。黄雀空哀吟。","dynasty":"唐代","title":"感遇·之廿八"}
{"author":"陈子昂","content":"丁亥岁云暮。西山事甲兵。赢粮匝邛道。荷戟争羌城。严冬阴风劲。穷岫泄云生。昏噎无昼夜。羽檄复相惊。拳局竞万仞。崩危走九冥。籍籍峰壑里。哀哀冰雪行。圣人御宇宙。闻道泰阶平。肉食谋何失。藜藿缅纵横。","dynasty":"唐代","title":"感遇·之廿九"}
{"author":"陈子昂","content":"可怜瑶台树。灼灼佳人姿。碧华映朱实。攀折青春时。岂不盛光宠。荣君白玉墀。但恨红芳歇。凋伤感所思。","dynasty":"唐代","title":"感遇·之三十"}
{"author":"陈子昂","content":"朅来豪游子。势利祸之门。如何兰膏叹。感激自生冤。众趋明所避。时弃道犹存。云渊既已失。罗网与谁论。箕山有高节。湘水有清源。唯应白鸥鸟。可为洗心言。","dynasty":"唐代","title":"感遇·之卅一"}
{"author":"陈子昂","content":"索居犹几日。炎夏忽然衰。阳彩皆阴翳。亲友尽睽违。登山望不见。涕泣久涟洏。宿梦感颜色。若与白云期。马上骄豪子。驱逐正蚩蚩。蜀山与楚水。携手在何时。","dynasty":"唐代","title":"感遇·卅二"}
{"author":"陈子昂","content":"金鼎合神丹。世人将见欺。飞飞骑羊子。胡乃在峨眉。变化固幽类。芳菲能几时。疲疴苦沦世。忧痗日侵淄。眷然顾幽褐。白云空涕洟。","dynasty":"唐代","title":"感遇·之卅三"}
{"author":"陈子昂","content":"朔风吹海树。萧条边已秋。亭上谁家子。哀哀明月楼。自言幽燕客。结发事远游。赤丸杀公吏。白刃报私仇。避仇至海上。被役此边州。故乡三千里。辽水复悠悠。每愤胡兵入。常为汉国羞。何知七十战。白首未封侯。","dynasty":"唐代","title":"感遇·之卅四"}
{"author":"陈子昂","content":"日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。","dynasty":"唐代","tags":"地方，写景，怀古，抒情，感慨，爱国","title":"白帝城怀古"}
{"author":"陈子昂","content":"圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。","dynasty":"唐代","tags":"咏史怀古，议论，讽刺","title":"感遇诗三十八首·其十九"}
{"author":"陈子昂","content":"宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白发新。","dynasty":"唐代","tags":"写人，赞美，品格，高尚，抒情，愤懑","title":"送东莱王学士无竞"}
{"author":"陈子昂","content":"白玉仙台古，丹丘别望遥。山川乱云日，楼榭入烟霄。鹤舞千年树，虹飞百尺桥。还疑赤松子，天路坐相邀。","dynasty":"唐代","title":"春日登金华观"}
{"author":"陈子昂","content":"丁酉岁，吾北征。出自蓟门，历观燕之旧都，其城池霸异，迹已芜没矣。乃慨然仰叹。忆昔乐生、邹子，群贤之游盛矣。因登蓟丘，作七诗以志之。寄终南卢居士。亦有轩辕之遗迹也。北登蓟丘望，求古轩辕台。应龙已不见，牧马空黄埃。尚想广成子，遗迹白云隈。南登碣石阪，遥望黄金台。丘陵尽乔木，昭王安在哉。霸图怅已矣，驱马复归来。王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。秦王日无道，太子怨亦深。一闻田光义，匕首赠千金。其事虽不立，千载为伤心。自古皆有死，徇义良独稀。奈何燕太子，尚使田生疑。伏剑诚已矣，感我涕沾衣。大运沦三代，天人罕有窥。邹子何寥廓，漫说九瀛垂。兴亡已千载，今也则无推。逢时独为贵，历代非无才。隗君亦何幸，遂起黄金台。","dynasty":"唐代","tags":"借古讽今，抒怀，壮志未酬","title":"蓟丘览古赠卢居士藏用七首"}
{"author":"陈子昂","content":"皎皎白林秋，微微翠山静。禅居感物变，独坐开轩屏。风泉夜声杂，月露宵光冷。多谢忘机人，尘忧未能整。","dynasty":"唐代","tags":"秋天，晚上，写景，赠答","title":"酬晖上人秋夜山亭有赠"}
{"author":"陈子昂","content":"东方公足下：文章道弊五百年矣。汉魏风骨，晋宋莫传，然而文献有可征者。仆尝暇时观齐、梁间诗，彩丽竞繁，而兴寄都绝，每以永叹。思古人，常恐逶迤颓靡，风雅不作，以耿耿也。一昨于解三处，见明公《咏孤桐篇》，骨气端翔，音情顿挫，光英朗练，有金石声。遂用洗心饰视，发挥幽郁。不图正始之音复睹于兹，可使建安作者相视而笑。解君云：“张茂先、何敬祖，东方生与其比肩。”仆亦以为知言也。故感叹雅制，作《修竹诗》一首，当有知音以传示之。龙种生南岳，孤翠郁亭亭。峰岭上崇崒，烟雨下微冥。夜闻鼯鼠叫，昼聒泉壑声。春风正淡荡，白露已清泠。哀响激金奏，密色滋玉英。岁寒霜雪苦，含彩独青青。岂不厌凝冽，羞比春木荣。春木有荣歇，此节无凋零。始愿与金石，终古保坚贞。不意伶伦子，吹之学凤鸣。遂偶云和瑟，张乐奏天庭。妙曲方千变，箫韶亦九成。信蒙雕斫美，常愿事仙灵。驱驰翠虬驾，伊郁紫鸾笙。结交嬴台女，吟弄升天行。携手登白日，远游戏赤城。低昂玄鹤舞，断续彩云生。永随众仙去，三山游玉京。","dynasty":"唐代","tags":"咏物，竹子，抒怀","title":"与东方左史虬修竹篇"}
{"author":"陈子昂","content":"忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。","dynasty":"唐代","tags":"送别，赞美，将军，豪迈","title":"和陆明府赠将军重出塞"}
{"author":"陈子昂","content":"古壁仙人画，丹青尚有文。独舞纷如雪，孤飞暧似云。自矜彩色重，宁忆故池群。江海联翩翼，长鸣谁复闻。","dynasty":"唐代","tags":"咏物","title":"咏主人壁上画鹤寄乔主簿崔著作"}
{"author":"陈子昂","content":"山图之白云兮，若巫山之高丘。纷群翠之鸿溶，又似蓬瀛海水之周流。信夫人之好道，爱云山以幽求。","dynasty":"唐代","title":"山水粉图"}
{"author":"陈子昂","content":"白云苍梧来，氛氲万里色。闻君太平世，栖泊灵台侧。","dynasty":"唐代","title":"古意题徐令壁"}
{"author":"陈子昂","content":"金天方肃杀，白露始专征。王师非乐战，之子慎佳兵。海气侵南部，边风扫北平。莫卖卢龙塞，归邀麟阁名。","dynasty":"唐代","tags":"送别，友人，劝诫","title":"送著作佐郎崔融等从梁王东征"}
{"author":"陈子昂","content":"故人洞庭去，杨柳春风生。相送河洲晚，苍茫别思盈。白蘋已堪把，绿芷复含荣。江南多桂树，归客赠生平。","dynasty":"唐代","title":"送客"}
{"author":"陈子昂","content":"飞飞鸳鸯鸟，举翼相蔽亏。俱来绿潭里，共向白云涯。音容相眷恋，羽翮两逶迤。蘋萍戏春渚，霜霰绕寒池。浦沙连岸净，汀树拂潭垂。年年此游玩，岁岁来追随。凤凰起丹穴，独向梧桐枝。鸿雁来紫塞，空忆稻粱肥。乌啼倦依托，鹤鸣伤别离。岂若此双禽，飞翻不异林。刷尾青江浦，交颈紫山岑。文章负奇色，和鸣多好音。闻有鸳鸯绮，复有鸳鸯衾。持为美人赠，勖此故交心。","dynasty":"唐代","title":"鸳鸯篇"}
{"author":"陈子昂","content":"有道君匡国，无闷余在林。白云峨眉上，岁晚来相寻。","dynasty":"唐代","title":"赠别冀侍御崔司议"}
{"author":"陈子昂","content":"事父尽孝敬，事君贵端贞。兄弟敦和睦，朋友笃信诚。从关重公慎，立身贵廉明。待干慕谦让，莅民尚宽平。理讼惟正直，察狱必审情。谤议不足怨，宠辱讵须惊。处满常惮溢，居高本虑倾。诗礼固可学，郑卫不足听。幸能修实操，何俟钓虚声。白珪玷可灭，黄金诺不轻。秦穆饮盗马，楚客报绝缨。言行既无择，存殁自扬名。","dynasty":"唐代","title":"座右铭"}
{"author":"陈子昂","content":"寂寥守寒巷，幽独卧空林。松竹生虚白，阶庭横古今。郁蒸炎夏晚，栋宇閟清阴。轩窗交紫霭，檐户对苍岑。凤蕴仙人箓，鸾歌素女琴。忘机委人代，闭牖察天心。蛱蝶怜红药，蜻蜓爱碧浔。坐观万象化，方见百年侵。扰扰将何息，青青长苦吟。愿随白云驾，龙鹤相招寻。","dynasty":"唐代","title":"南山家园林木交映盛夏五月幽然清凉独坐思远率成十韵"}
{"author":"陈子昂","content":"美人挟赵瑟，微月在西轩。寂寞夜何久，殷勤玉指繁。清光委衾枕，遥思属湘沅。空帘隔星汉，犹梦感精魂。","dynasty":"唐代","title":"月夜有怀"}
{"author":"陈子昂","content":"人生固有命，天道信无言。青蝇一相点，白璧遂成冤。请室闲逾邃，幽庭春未暄。寄谢韩安国，何惊狱吏尊。","dynasty":"唐代","title":"宴胡楚真禁所"}
{"author":"陈子昂","content":"嘉锦筵之珍树兮，错众彩之氛氲。状瑶台之微月，点巫山之朝云。青春兮不可逢，况蕙色之增芬。结芳意而谁赏，怨绝世之无闻。红荣碧艳坐看歇，素华流年不待君。故吾思昆仑之琪树，厌桃李之缤纷。","dynasty":"唐代","title":"彩树歌"}
{"author":"陈子昂","content":"独幽默以三月兮，深林潜居。时岁忽兮，孤愤遐吟。谁知我心？孺子孺子，其可与理分。","dynasty":"唐代","title":"喜马参军相遇醉歌"}
{"author":"陈子昂","content":"闻君东山意，宿昔紫芝荣。沧洲今何在，华发旅边城。还汉功既薄，逐胡策未行。徒嗟白日暮，坐对黄云生。桂枝芳欲晚，薏苡谤谁明。无为空自老，含叹负生平。","dynasty":"唐代","title":"题居延古城赠乔十二知之"}
{"author":"陈子昂","content":"昨夜沧江别，言乖天汉游。宁期此相遇，尚接武陵洲。结绶还逢育，衔杯且对刘。波潭一瀰瀰，临望几悠悠。山水丹青杂，烟云紫翠浮。终愧神仙友，来接野人舟。","dynasty":"唐代","title":"江上暂别萧四刘三旋欣接遇"}
{"author":"陈子昂","content":"三五月华新，遨游逐上春。相邀洛城曲，追宴小平津。楼上看珠妓，车中见玉人。芳宵殊未极，随意守灯轮。","dynasty":"唐代","title":"上元夜效小庾体（见《岁时杂咏》）"}
{"author":"陈子昂","content":"少学纵横术，游楚复游燕。栖遑长委命，富贵未知天。闻道沉冥客，青囊有秘篇。九宫探万象，三算极重玄。愿奉唐生诀，将知跃马年。非同墨翟问，空滞杀龙川。","dynasty":"唐代","title":"赠严仓曹乞推命录"}
{"author":"陈子昂","content":"孟秋首归路，仲月旅边亭。闻道兰山战，相邀在井陉。屡斗关月满，三捷虏云平。汉军追北地，胡骑走南庭。君为幕中士，畴昔好言兵。白虎锋应出，青龙阵几成。披图见丞相，按节入咸京。宁知玉门道，翻作陇西行。北海朱旄落，东归白露生。纵横未得意，寂寞寡相迎。负剑空叹息，苍茫登古城。","dynasty":"唐代","title":"还至张掖古城，闻东军告捷，赠韦五虚己"}
{"author":"陈子昂","content":"故乡今日友，欢会坐应同。宁知巴峡路，辛苦石尤风。","dynasty":"唐代","title":"初入峡苦风寄故乡亲友"}
{"author":"陈子昂","content":"大君忘自我，应运居紫宸。揖让期明辟，讴歌且顺人。轩宫帝图盛，皇极礼容申。南面朝万国，东堂会百神。云陛旂常满，天庭玉帛陈。钟石和睿思，雷雨被深仁。承平信娱乐，王业本艰辛。愿罢瑶池宴，来观农扈春。卑宫昭夏德，尊老睦尧亲。微臣敢拜手，歌舞颂维新。","dynasty":"唐代","title":"奉和皇帝上礼抚事述怀应制"}
{"author":"陈子昂","content":"摘兰藉芳月，祓宴坐回汀。泛滟清流满，葳蕤白芷生。金弦挥赵瑟，玉指弄秦筝。岩榭风光媚，郊园春树平。烟花飞御道，罗绮照昆明。日落红尘合，车马乱纵横。","dynasty":"唐代","title":"于长史山池三日曲水宴"}
{"author":"陈子昂","content":"昔时幽径里，荣耀杂春丛。今来玉墀上，销歇畏秋风。细叶犹含绿，鲜花未吐红。忘忧谁见赏，空此北堂中。","dynasty":"唐代","title":"魏氏园林人赋一物得秋亭萱草"}
{"author":"陈子昂","content":"山水开精舍，琴歌列梵筵。人疑白楼赏，地似竹林禅。对户池光乱，交轩岩翠连。色空今已寂，乘月弄澄泉。","dynasty":"唐代","title":"夏日游晖上人房"}
{"author":"陈子昂","content":"峡口大漠南，横绝界中国。丛石何纷纠，赤山复翕赩。远望多众容，逼之无异色。崔崒乍孤断，逶迤屡回直。信关胡马冲，亦距汉边塞。岂依河山险，将顺休明德。物壮诚有衰，势雄良易极。逦迤忽而尽，泱漭平不息。之子黄金躯，如何此荒域。云台盛多士，待君丹墀侧。","dynasty":"唐代","tags":"地方，写景，抒怀","title":"度峡口山赠乔补阙知之王二无竞"}
{"author":"陈子昂","content":"感阳春兮生碧草之油油。怀宇宙以伤远，登高台而写忧。迟美人兮不见，恐青岁之遂遒。从毕公以酣饮，寄林塘而一留。采芳荪于北渚，忆桂树于南州。何云木之美丽，而池馆之崇幽。星台秀士，月旦诸子。嘉青鸟之辰，迎火龙之始。挟宝书与瑶瑟，芳蕙华而兰靡。乃掩白蘋，藉绿芷。酒既醉，乐未已。击青钟，歌渌水。怨青春之萎绝，赠瑶台之旖旎。愿一见而道意，结众芳之绸缪。曷余情之荡漾，瞩青云以增愁。怅三山之飞鹤，忆海上之白鸥。重曰：群仙去兮青春颓，岁华歇兮黄鸟哀。富贵荣乐几时兮，朱宫碧堂生青苔，白云兮归来。","dynasty":"唐代","title":"春台引"}
{"author":"陈子昂","content":"平生闻高义，书剑百夫雄。言登青云去，非此白头翁。胡兵屯塞下，汉骑属云中。君为白马将，腰佩騂角弓。单于不敢射，天子伫深功。蜀山余方隐，良会何时同。","dynasty":"唐代","title":"送别出塞"}
{"author":"陈子昂","content":"东山宿昔意，北征非我心。孤负平生愿，感涕下沾襟。暮登蓟楼上，永望燕山岑。辽海方漫漫，胡沙飞且深。峨眉杳如梦，仙子曷由寻。击剑起叹息，白日忽西沉。闻君洛阳使，因子寄南音。","dynasty":"唐代","title":"登蓟丘楼送贾兵曹入都"}
{"author":"陈子昂","content":"平生倦游者，观化久无穷。复来登此国，临望与君同。坐见秦兵垒，遥闻赵将雄。武安君何在，长平事已空。且歌玄云曲，御酒舞薰风。勿使青衿子，嗟尔白头翁。","dynasty":"唐代","title":"登泽州城北楼宴"}
{"author":"陈子昂","content":"金门有遗世，鼎实恣和邦。默语谁能识，琴樽寄北窗。子牟恋魏阙，渔父爱沧江。良时信同此，岁晚迹难双。","dynasty":"唐代","title":"群公集毕氏林亭"}
{"author":"陈子昂","content":"转蓬方不定，落羽自惊弦。山水一为别，欢娱复几年。离亭暗风雨，征路入云烟。还因北山径，归守东陂田。","dynasty":"唐代","title":"落第西还别魏四懔"}
{"author":"陈子昂","content":"蓟楼望燕国，负剑喜兹登。清规子方奏，单戟我无能。仲冬边风急，云汉复霜棱。慷慨竟何道，西南恨失朋。","dynasty":"唐代","title":"登蓟城西北楼送崔著作融入都"}
{"author":"陈子昂","content":"沿流辞北渚，结缆宿南洲。合岸昏初夕，回塘暗不流。卧闻塞鸿断，坐听峡猿愁。沙浦明如月，汀葭晦若秋。不及能鸣雁，徒思海上鸥。天河殊未晓，沧海信悠悠。","dynasty":"唐代","title":"宿襄河驿浦"}
{"author":"陈子昂","content":"望苑长为客，商山遂不归。谁怜北陵井，未息汉阴机。","dynasty":"唐代","title":"题田洗马游岩桔槔"}
{"author":"陈子昂","content":"暮春嘉月，上巳芳辰。群公禊饮，于洛之滨。奕奕车骑，粲粲都人。连帷竞野，袨服缛津。青郊树密，翠渚萍新。今我不乐，含意□申。","dynasty":"唐代","title":"三月三日宴王明府山亭（见《岁时杂咏》）"}
{"author":"陈子昂","content":"空蒙岩（一作微）雨霁。烂熳晓云归。啸旅乘明发。奔桡骛断矶。苍芒林岫转。络绎涨涛飞。远岸孤烟出。遥峰曙日微。前瞻未能●【左目右旬】。坐望已相依。曲直（一作折）多（一作还）今古。经过失是非。还期方浩浩。征思日●【左马右非】●【左马右非】。寄谢千金子。江海事多违。","dynasty":"唐代","title":"万州晓发放舟乘涨还寄蜀中亲朋"}
{"author":"陈子昂","content":"本为贵公子。平生实爱才。感时思报国。拔剑起蒿莱。西驰丁零塞。北上单于台。登山见千里。怀古心悠哉。谁言未忘祸。磨灭成尘埃。","dynasty":"唐代","title":"感遇·之卅五"}
{"author":"陈子昂","content":"的的明月水，啾啾寒夜猿。客思浩方乱，洲浦寂无喧。忆作千金子，宁知九逝魂。虚闻事朱阙，结绶骛华轩。委别高堂爱，窥觎明主恩。今成转蓬去，叹息复何言。","dynasty":"唐代","title":"宿空舲峡青树村浦"}
{"author":"陈子昂","content":"圣人信恭己，天命允昭回。苍极神功被，青云秘箓开。垂衣受金册，张乐宴瑶台。云凤休征满，鱼龙杂戏来。崇恩逾五日，惠泽畅三才。玉帛群臣醉，徽章缛礼该。方睹升中禅，言观拜洛回。微臣固多幸，敢上万年杯。","dynasty":"唐代","title":"洛城观酺应制"}
{"author":"陈子昂","content":"江潭共为客，洲浦独迷津。思积芳庭树，心断白眉人。同衾成楚越，别岛类胡秦。林岸随天转，云峰逐望新。遥遥终不见，默默坐含嚬。念别疑三月，经游未一旬。孤舟多逸兴，谁共尔为邻。","dynasty":"唐代","title":"合州津口别舍弟至东阳峡步趁不及眷然有忆作以示之"}
{"author":"陈子昂","content":"空濛岩雨霁，烂熳晓云归。啸旅乘明发，奔桡骛断矶。苍茫林岫转，络绎涨涛飞。远岸孤烟出，遥峰曙日微。前瞻未能眴，坐望已相依。曲直多今古，经过失是非。还期方浩浩，征思日騑騑.寄谢千金子，江海事多违。","dynasty":"唐代","title":"万州晓发放舟乘涨，还寄蜀中亲朋"}
{"author":"陈子昂","content":"肃徒歌伐木，骛楫漾轻舟。靡迤随回水，潺湲溯浅流。烟沙分两岸，露岛夹双洲。古树连云密，交峰入浪浮。岩潭相映媚，溪谷屡环周。路迥光逾逼，山深兴转幽。麇鼯寒思晚，猿鸟暮声秋。誓息兰台策，将从桂树游。因书谢亲爱，千岁觅蓬丘。","dynasty":"唐代","title":"入峭峡安居溪伐木溪源幽邃林岭相映有奇致焉"}
{"author":"陈子昂","content":"东岩初解缆，南浦遂离群。出没同洲岛，沿洄异渚濆。风烟犹可望，歌笑浩难闻。路转青山合，峰回白日曛。奔涛上漫漫，积水下沄沄.倏忽犹疑及，差池复两分。离离间远树，蔼蔼没遥氛。地上巴陵道，星连牛斗文。孤狖啼寒月，哀鸿叫断云。仙舟不可见，摇思坐氛氲。","dynasty":"唐代","title":"入东阳峡与李明府舟前后不相及"}
{"author":"陈子昂","content":"生涯良浩浩，天命固谆谆。闻道神仙尉，怀德遂为邻。畴昔逢尧日，衣冠仕汉辰。交游纷若凤，词翰宛如麟。太息劳黄绶，长思谒紫宸。金兰徒有契，玉树已埋尘。把臂虽无托，平生固亦亲。援琴一流涕，旧馆几沾巾。杳杳泉中夜，悠悠世上春。幽明长隔此，歌哭为何人。","dynasty":"唐代","title":"同旻上人伤寿安傅少府"}
{"author":"陈子昂","content":"輶轩凤凰使，林薮鹖鸡冠。江湖一相许，云雾坐交欢。兴尽崔亭伯，言忘释道安。林光稍欲暮，岁物已将阑。古树苍烟断，虚亭白露寒。瑶琴山水曲，今日为君弹。","dynasty":"唐代","title":"秋日遇荆州府崔兵曹使宴"}
{"author":"陈子昂","content":"世上无名子，人间岁月赊。纵横策已弃，寂寞道为家。卧病谁能问，闲居空物华。犹忆灵台友，栖真隐太霞。还丹奔日御，却老饵云芽。宁知白社客，不厌青门瓜。","dynasty":"唐代","title":"卧病家园"}
{"author":"陈子昂","content":"楚江复为客，征棹方悠悠。故人悯追送，置酒此南洲。平生亦何恨，夙昔在林丘。违此乡山别，长谣去国愁。","dynasty":"唐代","title":"遂州南江别乡曲故人"}
{"author":"陈子昂","content":"黄鹤烟云去，青江琴酒同。离帆方楚越，沟水复西东。芙蓉生夏浦，杨柳送春风。明日相思处，应对菊花丛。","dynasty":"唐代","title":"春晦饯陶七于江南同用风字"}
{"author":"陈子昂","content":"谢病南山下，幽卧不知春。使星入东井，云是故交亲。惠风吹宝瑟，微月忆清真。凭轩一留醉，江海寄情人。","dynasty":"唐代","title":"喜遇冀侍御珪崔司议泰之二使"}
{"author":"陈子昂","content":"负书犹在汉，怀策未闻秦。复此穷秋日，芳樽别故人。黄金装屡尽，白首契逾新。空羡双凫舄，俱飞向玉轮。","dynasty":"唐代","title":"送梁李二明府"}
{"author":"陈子昂","content":"阳山淫雾雨，之子慎攀登。羌笮多珍宝，人言有爱憎。欲酬明主惠，当尽使臣能。勿以王阳道，迢递畏崚嶒。","dynasty":"唐代","title":"送魏兵曹使巂州得登字"}
{"author":"陈子昂","content":"寻春游上路，追宴入山家。主第簪缨满，皇州景望华。玉池初吐溜，珠树始开花。欢娱方未极，林阁散馀霞。","dynasty":"唐代","title":"晦日宴高氏林亭（见《岁时杂咏》）"}
{"author":"陈子昂","content":"公子好追随，爱客不知疲。象筵开玉馔，翠羽饰金卮。此时高宴所，讵减习家池。循涯倦短翮，何处俪长离。","dynasty":"唐代","title":"晦日重宴高氏林亭（见《岁时杂咏》）"}
{"author":"陈子昂","content":"钟梵经行罢，香林坐入禅。岩庭交杂树，石濑泻鸣泉。水月心方寂，云霞思独玄。宁知人世里，疲病得攀缘。","dynasty":"唐代","title":"同王员外雨后登开元寺南楼因酬晖上人独坐山亭有赠"}
{"author":"陈子昂","content":"平生白云意，疲苶愧为雄。君王谬殊宠，旌节此从戎。挼绳当系虏，单马岂邀功。孤剑将何托，长谣塞上风。","dynasty":"唐代","title":"东征答朝臣相送"}
{"author":"陈子昂","content":"边地无芳树，莺声忽听新。间关如有意，愁绝若怀人。明妃失汉宠，蔡女没胡尘。坐闻应落泪，况忆故园春。","dynasty":"唐代","title":"居延海树闻莺同作"}
{"author":"陈子昂","content":"灼灼青春仲，悠悠白日升。声容何足恃，荣吝坐相矜。愿与金庭会，将待玉书征。还丹应有术，烟驾共君乘。","dynasty":"唐代","title":"题李三书斋（崇嗣）"}
{"author":"陈子昂","content":"禺山金碧路，此地饶英灵。送君一为别，凄断故乡情。片云生极浦，斜日隐离亭。坐看征骑没，惟见远山青。","dynasty":"唐代","title":"送殷大入蜀"}
{"author":"陈子昂","content":"四十九变化，一十三死生。翕忽玄黄里，驱驰风雨情。是非纷妄作，宠辱坐相惊。至人独幽鉴，窈窕随昏明。咫尺山河道，轩窗日月庭。别离焉足问，悲乐固能并。我辈何为尔，栖皇犹未平。金台可攀陟，宝界绝将迎。户牖观天地，阶基上杳冥。自超三界乐，安知万里征。中国要荒内，人寰宇宙荣。弦望如朝夕，宁嗟蜀道行。","dynasty":"唐代","title":"夏日晖上人房别李参军崇嗣"}
{"author":"陈子昂","content":"昆仑元气，实生庆云。大人作矣，五色氤氲。昔在帝妫，南风既薰。丛芳烂熳，郁郁纷纷。旷矣千祀，庆云来止，玉叶金柯，祚我天子。非我天子，庆云谁昌。非我圣母，庆云谁光。庆云光矣，周道昌矣。九万八千，天授皇年。","dynasty":"唐代","title":"庆云章"}
{"author":"陈子昂","content":"闻道白云居，窈窕青莲宇。岩泉万丈流，树石千年古。林卧对轩窗，山阴满庭户。方释尘事劳，从君袭兰杜。","dynasty":"唐代","title":"酬晖上人夏日林泉"}
{"author":"陈子昂","content":"市人矜巧智，于道若童蒙。倾夺相夸侈，不知身所终。曷见玄真子，观世玉壶中。窅然遗天地，乘化入无穷。","dynasty":"唐代","title":"感遇诗三十八首其五"}
{"author":"陈子昂","content":"吾观昆崙化，日月沦洞冥。精魄相交会，天壤以罗生。仲尼推太极，老聃贵窈冥。西方金仙子，崇义乃无明。空色皆寂灭，缘业定何成。名教信纷藉，死生俱未停。","dynasty":"唐代","title":"感遇诗三十八首其八"}
{"author":"陈子昂","content":"深居观元化，悱然争朵颐。谗说相啖食，利害纷㘈㘈。便便夸毗子，荣耀更相持。务光让天下，商贾竞刀锥。已矣行采芝，万世同一时。","dynasty":"唐代","title":"感遇诗三十八首其十"}
{"author":"陈子昂","content":"临岐泣世道，天命良悠悠。昔日殷王子，玉马遂朝周。宝鼎沦伊谷，瑶台成古丘。西山伤遗老，东陵有故侯。","dynasty":"唐代","title":"感遇诗三十八首其十四"}
{"author":"陈子昂","content":"贵人难得意，赏爱在须臾。莫以心如玉，探他明月珠。昔称夭桃子，今为舂市徒。鸱鸮悲东国，麋鹿泣姑苏。谁见鸱夷子，扁舟去五湖。","dynasty":"唐代","title":"感遇诗三十八首其十五"}
{"author":"陈子昂","content":"圣人不利己，忧济在元元。黄屋非尧意，瑶台安可论。吾闻西方化，清净道弥敦。奈何穷金玉，雕刻以为尊。云构山林尽，瑶图珠翠烦。鬼工尚未可，人力安能存。夸愚适增累，矜智道逾昏。","dynasty":"唐代","title":"感遇诗三十八首其十九"}
{"author":"陈子昂","content":"玄天幽且默，群议曷嗤嗤。圣人教犹在，世运久陵夷。一绳将何系？忧醉不能持。去去行采芝，勿为尘所欺。","dynasty":"唐代","title":"感遇诗三十八首其二十"}
{"author":"陈子昂","content":"翡翠巢南海，雄雌珠树林。何知美人意，骄爱比黄金。杀身炎州里，委羽玉堂阴。旖旎光首饰，葳蕤烂锦衾。岂不在遐远，虞罗忽见寻。多材信为累，叹息此珍禽。","dynasty":"唐代","title":"感遇诗三十八首其二十三"}
{"author":"陈子昂","content":"挈瓶者谁子，姣服当青春。三五明月满，盈盈不自珍。高堂委金玉，微缕悬千钧。如何负公鼎，被敓笑时人。","dynasty":"唐代","title":"感遇诗三十八首其二十四"}
{"author":"陈子昂","content":"玄蝉号白露，兹岁已蹉跎。群物从大化，孤英将奈何？瑶台有青鸟，远食玉山禾。昆崙见玄凤，岂复虞云罗。","dynasty":"唐代","title":"感遇诗三十八首其二十五"}
{"author":"陈子昂","content":"朝发宜都渚，浩然思故乡。故乡不可见，路隔巫山阳。巫山綵云没，高丘正微茫。伫立望已久，涕落沾衣裳。岂兹越乡感，忆昔楚襄王。朝云无处所，荆国亦沦亡。","dynasty":"唐代","title":"感遇诗三十八首其二十七"}
{"author":"陈子昂","content":"昔日章华宴，荆王乐荒淫。霓旌翠羽盖，射兕云梦林。朅来高唐观，怅望云阳岑。雄图今何在？黄雀空哀吟。","dynasty":"唐代","title":"感遇诗三十八首其二十八"}
{"author":"郭茂倩","content":"白石郎，临江居。前导江伯后从鱼。积石如玉，列松如翠。郎艳独绝，世无其二。","dynasty":"宋代","tags":"乐府，祭歌","title":"白石郎曲"}
{"author":"郭茂倩","content":"石桥庵下少徘徊，雪暗松林拨不开。坐久无人天向午，双乌飞上施生台。","dynasty":"宋代","title":"石桥"}
{"author":"赵蕃","content":"谩说投诗赠汨罗，身今且乐奈渠何。尝闻求福木居士，试向艾人成祝呵。忠言不用竟沉死，留得文章星斗罗。何意更觞昌歜酒，为君击节一长歌。年年端午风兼雨，似为屈原陈昔冤。我欲于谁论许事，舍南舍北鹁鸠喧。","dynasty":"宋代","tags":"端午节，怀人，组诗","title":"端午三首"}
{"author":"赵蕃","content":"湘西一杯酒，渺渺红叶换。江东千里云，落落黄犬叹。人生七十稀，百里九十半。初期枉车马，近乃遗札翰。小迟君不肯，一出我岂惮。虽微办鸡黍，岂乏具薪炭。古风久不作，我友当力赞。旧诗况琼玖，触目屡璀璨。中馨称兰佩，外饰匪玉冠。初年已飞腾，中道翻叹惋。恐遗知己羞，遂许独力断。于兹树风声，何止评月旦。君如渥洼种，可以羁絷绊。我异淇园姿，犹睎岁时贯。君乎甚英爽，我也终浪漫。自应殊显晦，宁复待剖判。湖山冰玉明，楼阁丹青焕。叩舷或乘舟，曳杖或登岸。君行定有得，我去何可愞。与想悠然时，却忆苍然观。","dynasty":"宋代","tags":"秋天，送别，写人，品格","title":"次韵酬吴德夫去秋送行之作"}
{"author":"赵蕃","content":"已孤万古中秋月，为约黄花九日杯。但得交情常旧雨，不辞尊酒理新醅。","dynasty":"宋代","title":"在伯教授为考试之行不知其地漫成五诗送之"}
{"author":"赵蕃","content":"大史占南极，秋分见寿星。增辉延宝历，发曜起祥经。灼烁依狼地，昭彰近帝庭。高悬方杳杳，孤白乍荧荧。应见光新吐，休征德自形。既能符圣祚，从此表遐龄。","dynasty":"唐代","title":"老人星"}
{"author":"赵蕃","content":"之际，可令歌以酹我否何地无溪祗欠人。有翁年八十，住其滨。直钩元不事丝缗。优游尔，聊以遂吾身。陶令赋归辰。未尝轻出入，犯风尘。江洲太守独情亲。庐山醉，谁主复谁宾。","dynasty":"宋代","title":"小重山"}
{"author":"赵蕃","content":"鸡声茅店炊残月。板桥人迹霜如雪。此是古人诗。身经老忘之。君行当此境。令我昏成醒。乘月犯霜来。诗真误尔哉。","dynasty":"宋代","title":"菩萨蛮（送游季仙归东阳）"}
{"author":"赵蕃","content":"仲月开凌室，斋心感圣情。寒姿分玉坐，皓彩发丹楹。积素因风壮，虚空向日明。遥涵窗户冷，近映冕旒清。在掌光逾澈，当轩质自轻。良辰方可致，由此表精诚。","dynasty":"唐代","title":"荐冰"}
{"author":"赵蕃","content":"君行不到武昌下，别驾西京刘更生。但想新知作倾倒，莫闻高论吐峥嵘。","dynasty":"宋代","title":"在伯教授为考试之行不知其地漫成五诗送之"}
{"author":"赵蕃","content":"平生未识荆州牧，诗卷记评王进之。铃阁纵谈询保社，幸无过语恐遭嗤。","dynasty":"宋代","title":"在伯教授为考试之行不知其地漫成五诗送之"}
{"author":"赵蕃","content":"木落山空君未归，我行江山几依依。山空木落有佳处，政尔待君相发挥。","dynasty":"宋代","title":"在伯考试未归有怀"}
{"author":"赵蕃","content":"走遍东南数十州，皇皇长愧食为谋。阅人政尔亦多矣，有客可能如此不。叹我漫知耽句僻，如君真复是诗流。相逢颇恨夫何晚，华发萧萧今满头。","dynasty":"宋代","title":"赠王进之"}
{"author":"赵蕃","content":"蚌繇珠剖孰为冤，鹤岂鸣皋且唳天。对策未居金马上，夜书犹即短檠边。子诚异嗜如昌歜，我愧沉痾非藉船。永好固知当有报，思眢才索不能篇。","dynasty":"宋代","title":"赠韦德卿秀才"}
{"author":"赵蕃","content":"诸侯宾客湖南盛，东海萧生汉帝知。前后相望真一揆，流传况复有新诗。乡来识面嗟无地，今日登门可自迟。未信千岩趣归去，近传新把峡州麾。","dynasty":"宋代","title":"赠萧参议德藻二首"}
{"author":"赵蕃","content":"平生苕霅几扁舟，意在斯人岂漫游。闻道千岩有高隐，甚思一见苦无由。虽云药石稍亲近，未害烟霞廑揽收。况是交承我伯父，援兹论契许前不。","dynasty":"宋代","title":"赠萧参议德藻二首"}
{"author":"赵蕃","content":"南朝文士数徐陵，骑省流风篆法存。翰墨了知无异道，丹青今复见诸孙。规模要自胸中具，绳尺嫌于笔下论。太息艺成头已白，谁能持使献金门。","dynasty":"宋代","title":"赠徐处士"}
{"author":"赵蕃","content":"东都籍甚汝南许，人物尝更月旦评。后嗣流传齐一变，如今推步有知名。","dynasty":"宋代","title":"赠许季升五首"}
{"author":"赵蕃","content":"清江人物推陈谢，不减当年孔与刘。肯为赋诗仍作序，要明吾子乃儒流。","dynasty":"宋代","title":"赠许季升五首"}
{"author":"赵蕃","content":"方朔人传是岁星，又云太白本长庚。如何未免饥欲死，亦有佯狂万里行。","dynasty":"宋代","title":"赠许季升五首"}
{"author":"赵蕃","content":"惶恐滩头一扁舟，桃花水涨如乘流。君来叩户喜欲倒，一问此行还遂不。","dynasty":"宋代","title":"赠许季升五首"}
{"author":"赵蕃","content":"学诗自足致寒饥，更欲探求造化机。我坐一偏犹不免，君今两取是邪非。","dynasty":"宋代","title":"赠许季升五首"}
{"author":"赵蕃","content":"永嘉别驾从渠说，为说钱晁好夙通。聊以吾云卜吾子，傥贤吾亦出蒿蓬。","dynasty":"宋代","title":"斯远兄入城见使君郎中且谒尚书韩先生提属李丈题诗以赠四首其三"}
{"author":"赵蕃","content":"赤时江南少，黄花秋后开。禾场皆槀秸，茅屋半蒿莱。负日儿童乐，背人鸥鸟猜。归心已飘忽，鞭影顾裴徊。","dynasty":"宋代","title":"归途马上二首"}
{"author":"赵蕃","content":"疏篱半倒竹脩脩，下有冰泉断复流。此地著梅故差胜，杖藜何惜屡经丘。","dynasty":"宋代","title":"梅花十绝句其一"}
{"author":"赵蕃","content":"吾舅风流名海内，霜清月淡有梅诗。君曾一向蒸湘识，句里悬应摸索知。邂逅已能成屡见，殷勤还辱问归期。谈间并为诸兄谢，从此论交更不疑。","dynasty":"宋代","title":"寄答曾无己见贻诗卷"}
{"author":"赵蕃","content":"老树发青枝，晴多雨亦奇。一花成独破，病眼得先窥。又作殊方见，还成寄远诗。不知闽与浙，何处念乖离。","dynasty":"宋代","title":"客长沙邢园堂下梅花一萼先开有怀成父斯远二首其一"}
{"author":"赵蕃","content":"甚厌穷居陋，聊为佛界遨。追随有逢掖，应对属方袍。褊性便幽隐，畏途思避逃。明当与山别，回首念尘劳。","dynasty":"宋代","title":"端峰往还三首"}
{"author":"赵蕃","content":"溪头柳依依，溪畔草离离。草木本何与，行人自愁思。","dynasty":"宋代","title":"口占三首"}
{"author":"赵蕃","content":"傥欲昌身诗莫时，折腰也莫叹凄凉。上书假传非无例，慷慨相期入皂囊。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"乡来识面苦无因，今日升堂叙所亲。岂爱潇湘为隐地，故嗟伊洛涴风尘。周程授受源流远，广受声名物望均。诏旨已闻班郡绂，徵书看即动蒲轮。","dynasty":"宋代","title":"呈郭峡州二首"}
{"author":"赵蕃","content":"诗老当年聚此州，迩来零落尽山邱。公虽暂尔淹时用，天岂特令继夙游。幽事傥多尘事绝，灵山孰与博山优。林栖相去无百里，窈窕崎岖可后不。","dynasty":"宋代","title":"呈辛卿二首其一"}
{"author":"赵蕃","content":"春来不雨即冲风，纸贵冲阳欠此工。未问姚黄并魏紫，但思涧碧与山红。敲门惠我枉新作，展卷想君恰绕丛。旧事与谁谈洛下，倦游聊尔话黔中。","dynasty":"宋代","title":"次韵华叔文牡丹"}
{"author":"赵蕃","content":"并湖微径曲通村，步步看梅遂款门。犬似不能知客意，苦相唐突吠篱根。","dynasty":"宋代","title":"即事呈斯远三首"}
{"author":"赵蕃","content":"屡雨不濡土，凉风兹已秋。不知今岁事，定获几分收。日籴每怀虑，岁馀当逭忧。题诗才纸尾，又起望云头。","dynasty":"宋代","title":"秉文以田事入村归而寄之二首其二"}
{"author":"赵蕃","content":"晨征阴雾合，晚泊霁光新。闻鼓初非社，逢耕政及春。嗟余寄径客，羡尔受廛人。有债成诗瘦，无钱罢饮醇。","dynasty":"宋代","title":"常山道中二首"}
{"author":"赵蕃","content":"王郎家近石田溪，溪上行人古路迷。王郎家苦了无事，自沟溪水灌蔬畦。","dynasty":"宋代","title":"怀玉山旧游寄王彦博徐审知"}
{"author":"赵蕃","content":"忆过万安连郭，家家碧树团栾。想见如今霜后，摘来可口甘酸。","dynasty":"宋代","title":"从莫万安觅柑子并以玉山沙药合寄之六言三首"}
{"author":"赵蕃","content":"不但栽梅如昔人，诗名籍籍旧传闻。我来岂直为花设，倾倒相期出近文。","dynasty":"宋代","title":"过王宗臣允元园庐三首"}
{"author":"赵蕃","content":"投罾政尔不能逃，偶逭还遭别网要。此意岂能知数罟，不论他日且今朝。","dynasty":"宋代","title":"八月八日发潭州后得绝句四十首其六"}
{"author":"赵蕃","content":"薄雷收淡雨，雌蜺映雄虹。云拥奇峰出，霞飞散绮红。渠无画手妙，我久作诗工。泛泛身随梗，萧萧鬓似蓬。","dynasty":"宋代","title":"晚雨后虹蜺并见"}
{"author":"赵蕃","content":"孰有如公者，蕲州又处州。时人得称诵，氓俗记君侯。吏有循良择，官无内外忧。愿将田里事，一一奏前旒。","dynasty":"宋代","title":"送处州斯远二首"}
{"author":"赵蕃","content":"阴巘犹施白，朝林已沐青。坠乌飞蔌蔌，射日粲荧荧。便恐归无迹，聊须记所经。耳声并目色，佳处若为形。","dynasty":"宋代","title":"雪后三首其二"}
{"author":"赵蕃","content":"满城车马走尘埃，湖上幽蹊长积苔。喟叹高风尚千载，殷勤两日为重来。吾生讵老五斗米，此地终期三径开。大厦崇成非往者，况予拥肿自樗材。","dynasty":"宋代","title":"初八日过总持以雨不得观龙井休日再往经孺子"}
{"author":"赵蕃","content":"吾家章泉村，有竹数十百。平时爱不伐，雪后多摧折。江东绝近书，未省有无雪。颇复念此君，谁欤抚霜节。","dynasty":"宋代","title":"冬晴三首其二"}
{"author":"赵蕃","content":"飞流溅沫瀑争砻，电击雷惊江落洪。尽日喧喧不能息，诵书妨我课儿童。","dynasty":"宋代","title":"自桃川至辰州绝句四十有二其十九"}
{"author":"赵蕃","content":"汉廷无出右，天下举归心。岁晚雪霜干，春余桃李阴。班崇贰卿贵，掾落五溪深。勿谓无回雁，邮传可嗣音。","dynasty":"宋代","title":"别赵叔"}
{"author":"赵蕃","content":"此邦茶品固多有，闻说黄溪独未尝。何日敲门辱持赠，更须高诵碧云章。","dynasty":"宋代","title":"题黄溪壁二首"}
{"author":"赵蕃","content":"雾尽山容出，风微水面平。檄书重此役，诗卷足平生。船小炊无灶，滩长去有程。尝评峡江似，江水亦桐名。","dynasty":"宋代","title":"早过桐江与峡江甚近也"}
{"author":"赵蕃","content":"闻道舆篮出，兴怀反棹时。身虽缚官簿，心岂忘筇枝。已后斜川集，方赓人日诗。因君竹林咏，动我故园思。","dynasty":"宋代","title":"刘兄垂示同张兄游向园呈先生诗卷次韵"}
{"author":"赵蕃","content":"子过铅山县，知名有尉曹。谈端抽茧纴，文力壮波涛。见子心应识，思渠首屡搔。共为徐庶友，而独不能高。","dynasty":"宋代","title":"远父往富沙兼简马庄父二首其二"}
{"author":"赵蕃","content":"古寺荒凉客寓居，闭门百事付乘除。学知定力贫非病，诗见新功乐有馀。化鹤已空今已矣，骑鲸何处问何如。追怀存没伤零落，底事秋来音讯疏。","dynasty":"宋代","title":"观贾元放书迹寄其弟季承"}
{"author":"赵蕃","content":"行橐何轻重，新诗得卷藏。犹须与先集，并为补山房。更欲询言行，持将益废忘。匆匆语难尽，莽莽恨空长。","dynasty":"宋代","title":"留别折子明丈二首"}
{"author":"赵蕃","content":"少慕隐逸人，开口谈四皓。及今闻其风，尚愧刘德老。诏恩虽与官，辞避犹却扫。不应吏部门，皇皇踏泥潦。","dynasty":"宋代","title":"旅中杂兴五首"}
{"author":"赵蕃","content":"寥落渊明后，凄凉九日期。寻花漫青蕊，对酒只空卮。林密栖鸦早，江寒泊雁迟。楼高无那倚，弦绝有谁知。","dynasty":"宋代","title":"九日有感"}
{"author":"赵蕃","content":"年年赋梅诗，不赋如有阙。于梅亦何事，我好自渠结。昔人思故人，往往托风月。我今故人思，因梅念高节。","dynasty":"宋代","title":"十一月二十三夜通夕不寐为赋梅诗且怀斯远成"}
{"author":"赵蕃","content":"一日舒晴十日阴，春来时节更萧森。徐行索句茅檐静，孤坐焚香书屋深。少日饥寒真累己，莫年勋业已无心。先贤遗传时披读，颇怪山王在竹林。","dynasty":"宋代","title":"雨阴未解成长句"}
{"author":"赵蕃","content":"别日常多见愈亲，立谈已觉浣车尘。诗成两地嗟何及，明月相同影伴身。","dynasty":"宋代","title":"次韵唐与文驿驰代简二绝句"}
{"author":"赵蕃","content":"别来才一书，似若向兄疏。逢人问江右，说兄不敢虚。","dynasty":"宋代","title":"呈宜之兄八首"}
{"author":"赵蕃","content":"一再将书托置邮，渺然殊未亦湛浮。平生愿识才能见，别去于今岁又周。","dynasty":"宋代","title":"范参政自建康得资政宫祠六诗寄呈"}
{"author":"赵蕃","content":"园亭种菊只须多，多实相求半已讹。紫蔓弱茎真此物，顾埋林莽杂蓬莱。","dynasty":"宋代","title":"赋道傍菊"}
{"author":"赵蕃","content":"作别已半百，得书无二三。飘零各天外，摇落共江南。此去仍加远，相思转不堪。怀哉对床约，老矣折腰惭。","dynasty":"宋代","title":"九月一日晨起风物凄然不胜怀远之思作五首寄和父憨申并烦转致湖池二州也其一"}
{"author":"赵蕃","content":"雨止鸠频唤，雨来鸠暂停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首其三"}
{"author":"赵蕃","content":"屡起瞻云物，频成听雨声。与忧明所历，咸谓晓当晴。一水通高下，千山杂晦明。逢人问前路，为报已堪行。","dynasty":"宋代","title":"杭桥道间二首其一"}
{"author":"赵蕃","content":"木落千山秋又深，病无眼力怕登临。所须一雨添清涨，送我归舟返故林。","dynasty":"宋代","title":"晓登快阁"}
{"author":"赵蕃","content":"早禾登场无余粒，晚禾结穟俱全实。如闻自入夏秋来，十日一雨晴五日。去年夏旱秋与同，早禾半获晚禾空。未云收获告毕工，十家九家愁叹中。岂知今年有丰殖，父子相安妻反室。东坡先生故尝言，民自天民天定卹。我今千里方来归，释担先题乐岁诗。其谁传似闾里儿，乘时闭籴将安施。","dynasty":"宋代","title":"乐岁歌"}
{"author":"赵蕃","content":"文士今固有，未闻居一门。松筠无异操，茧蕙若同根。试问临风读，何如把酒论。兹行羡吾弟，弭楫向湖村。","dynasty":"宋代","title":"舟中读子进昆仲西游集有怀其人作诗寄之并示成父弟二首其二"}
{"author":"赵蕃","content":"我欲湘西看，行须觅渡船。何如临绝顶，得以尽长川。鸥鹭烟云表，蚊虻埃壒前。隐宁分大小，那更别山鄽。","dynasty":"宋代","title":"次滕彦真韵三首"}
{"author":"赵蕃","content":"汉诏元从漏网宽，可将数罟作惊澜。幕中有此贤从事，我亦他时逭免冠。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"避兵俱落信州溪，为客岂知湖外期。远役不应因米屈，秋风政尔怅鲈时。故人已寄招魂作，吾子重歌隐士诗。回首天寒又霜雪，可教猿鹤苦凄悲。","dynasty":"宋代","title":"次韵元衡忆上饶见示七言"}
{"author":"赵蕃","content":"钜竹差差合，青杉袅袅长。人多表池槛，此乃亘山冈。","dynasty":"宋代","title":"涧舖岭道中四首"}
{"author":"赵蕃","content":"树影当阶日正中，一蝉何适自吟风。病夫畏病怕触热，聊此设床寻睡功。","dynasty":"宋代","title":"题丰陂舖壁"}
{"author":"赵蕃","content":"清虚亭上晚凭栏，正我扁舟堕险艰。举酒纵君能酬我，未闻流水有西还。","dynasty":"宋代","title":"与庆伯广声别后有怀"}
{"author":"赵蕃","content":"曲江矶头慈泉庵，重来稽首大士龛。石磴半漫水拍拍，衡门深掩阴毵毵。主人不见诗阁笔，道者出游经闭函。吾行江南盖多矣，得此不能成二三。","dynasty":"宋代","title":"题甘叔异曲江矶庵"}
{"author":"赵蕃","content":"欲问淮南米，皆云岁不登。疲羸不难活，摩抚政须能。但使荒田辟，无劳铸铁增。素书宁敢寄，苦语未宜憎。","dynasty":"宋代","title":"寄送周子中监丞赴舒州二首"}
{"author":"赵蕃","content":"犬吠非因盗，鸡鸣已后晨。穿窗残月在，布地落花匀。我亦惊霜鬓，谁能念曲身。久晴常畏病，逢雪更忧贫。","dynasty":"宋代","title":"十二月二十九日雪三首"}
{"author":"赵蕃","content":"只堠复双堠，晨鸡仍午鸡。春风空浩浩，客意只凄凄。驱我因微禄，言归欠薄畦。有怀无与共，聊以命诗题。","dynasty":"宋代","title":"饭枫桥铺"}
{"author":"赵蕃","content":"吾舅书名早并诗，我兄名誉称家儿。异时大小欧阳体，肯道外人那得知。","dynasty":"宋代","title":"昆山兄惠笔颇佳谢之并呈克斋舅二首其一"}
{"author":"赵蕃","content":"微风醒蝶梦，骤雨泻天瓢。剥啄携诗过，丁宁寄语邀。词臣上雍橐，勋阀侍中貂。试问龟藏椟，何如鹤唳霄。","dynasty":"宋代","title":"赠颜文炳子明用孙从之韵"}
{"author":"赵蕃","content":"衾冷方高卧，窗明误揽衣。问梅穿破履，借米启柴扉。晓日犹藏密，和风盍解围。冬春俱正令，宁复病年饥。","dynasty":"宋代","title":"立春前三日雪明日犹未已时简子进彦博昆仲示"}
{"author":"赵蕃","content":"谁云钟期死，伯牙遂忘琴。渊明出晋宋，东坡作知音。究其出处间，岨峿缘直寻。和诗固亡恙，端若一手斟。我时诵其集，危坐常加钦。缅怀两先生，千古同此心。","dynasty":"宋代","title":"东坡在惠州窘于衣食以重九近有樽俎萧然之叹"}
{"author":"赵蕃","content":"辈行虽如祖，年龄仅可兄。经过得屡见，文字有同盟。门户当深责，饥寒厌此生。良农务穮蔉，初不计秋成。","dynasty":"宋代","title":"呈晁舅祖叔蕴"}
{"author":"赵蕃","content":"截竹钩丝作钓筒，半缠苍石著波中。忽焉快跃知鱼中，相语相呼促短篷。","dynasty":"宋代","title":"漫兴十一首其四"}
{"author":"赵蕃","content":"闻道君先我，论交我愧君。长沙辱倾盖，怀玉怅离群。怪底书多枉，情知义薄云。金兰虽甚笃，药石愿时分。","dynasty":"宋代","title":"寄怀赵南纪二首"}
{"author":"赵蕃","content":"君到江南梅正开，折梅称寿亦佳哉。平安傥遇重湖便，为把新诗写寄来。","dynasty":"宋代","title":"送陈庆伯三首其三"}
{"author":"赵蕃","content":"祇道秋萧索，木犀能再开。惊看倚修竹，便恐满苍苔。花瘦非畴昔，香深有自来。微吟真浪尔，细折为谁哉。","dynasty":"宋代","title":"郊居秋晚五首其二"}
{"author":"赵蕃","content":"邻圃代曾经，僧园种得成。不关新雨过，自是绝尘生。疏直能明眼，幽深足叙情。何当共携被，重此听秋声。","dynasty":"宋代","title":"同成父弟访王亢宗遇周钦止同过圆通看竹二首其二"}
{"author":"赵蕃","content":"相逢日日讶冬暄，为此阴寒仅覆翻。破屋未愁茅尽卷，近林无奈鸟相喧。驰驱短景贪黄卷，咫尺梅花忆故园。闻道频迂长者辙，教儿勿掩席为门。","dynasty":"宋代","title":"骤寒简明叔闻仲威数过之"}
{"author":"赵蕃","content":"前贤嗟不及，夫子盖其流。海内闻诗熟，言间惬意投。午暄同静庑，暮雪阻高楼。别似崇晨耳，一年今半休。不作山王咏，故闻嵇阮流。龙渊失珍袭，猿木悔穷投。子句成江阁，余怀限戍楼。碧云嗟暮合，黄发诵归休。","dynasty":"宋代","title":"伯威和章记祥符定交云尔蕃之次韵曾未及此再"}
{"author":"赵蕃","content":"流转江湖后，飘零岁月余。仅能瞻玉节，忽已报除书。借寇情虽切，依刘计已疏。二天元不远，大厦岂殊居。使者澄清事，明廷献纳摅。循行聊偃薄，朝觐勿踌躇。处士独苦节，清江空旧鱼。昔闻曾诵此，今日定何如。","dynasty":"宋代","title":"送江宪移京西漕"}
{"author":"赵蕃","content":"命有丛祠事，晨兴敢惮勤。渚沙微隐艇，山林总藏云。雨势纷未已，诗材怳见分。中流更回首，片片愧鸥群。","dynasty":"宋代","title":"十八日分谒升德庙过江作"}
{"author":"赵蕃","content":"飘流老矣谓知津，邂逅欣然愿卜邻。不但梁邢丈人行，更吾骚雅社中人。前秋一见遽为别，今日重来情倍亲。政自论诗得欢喜，更因话旧忽酸辛。","dynasty":"宋代","title":"呈梁从善"}
{"author":"赵蕃","content":"馀寒苦淹留，破衲无遽弃。欣闻好雨来，正念春耕未。濒南花退早，何止桃李事。牡丹及酴醾，锦碎仍玉委。流年定何之，叹息付流水。想像田庐中，桑柔麦如尾。","dynasty":"宋代","title":"雨中忆花寄怀曾季永严从礼二首其一"}
{"author":"赵蕃","content":"洞庭厥大九州间，此地吞潴未觉悭。一抹远青为四望，亦云髣髴似君山。","dynasty":"宋代","title":"过湖偶题书于邬子之津"}
{"author":"赵蕃","content":"晴里看山故自佳，雨边益觉兴无涯。我家正在千山底，每一看山还自嗟。","dynasty":"宋代","title":"过雨市二首"}
{"author":"赵蕃","content":"家居百金货，富可千金敌。持行鬻于市，曾微一钱直。人或不汝知，汝售无固急。邂逅识真者，百金还复得。","dynasty":"宋代","title":"杂兴四首"}
{"author":"赵蕃","content":"儿时已见葆真诗，写诵抄藏不惮疲。白首始游衡岳寺，扶藜处处读苔碑。","dynasty":"宋代","title":"呈折子明丈十首"}
{"author":"赵蕃","content":"维南有佳人，实秉绝代色。幼闻妾妇道，不肯倾人国。幽居今过时，行媒迥无迹。世方求冶容，孰能知妇德。","dynasty":"宋代","title":"闺怨二首"}
{"author":"赵蕃","content":"要令多病也身轻，安得晨风永昼清。瑟瑟泉流沿涧响，疏疏松吹转空鸣。生平旧隐藓踪合，老至危途蓬鬓生。松柏后雕闻古语，若何秋菊敢齐名。","dynasty":"宋代","title":"书怀二首"}
{"author":"赵蕃","content":"访子林间宅，系余溪上船。还成一夕语，宛似五年前。白发惊新梦，青灯读近编。黎明又当别，相对欲忘眠。","dynasty":"宋代","title":"夜过半村李商叟谓不可无所赋为作唐律二首"}
{"author":"赵蕃","content":"好官堪底用，厚禄竟如何。诗可传家集，名能继世科。流风亲党竞，馀庆子孙多。挽送归无策，凄凉谩拟歌。","dynasty":"宋代","title":"挽俞克晦丈二首其二"}
{"author":"赵蕃","content":"作意投公好赋诗，无盐竟自突西施。生憎逼仄饥寒态，不尽从容质问时。已办过江还败兴，要期重谒愧无辞。夜光明月虽防暗，白日青天不碍知。","dynasty":"宋代","title":"建康回使寄范帅从求诗帖许而未至"}
{"author":"赵蕃","content":"春今回首便天涯，留得芳英在物华。野色似云閒放犊，树阴如幄暗巢鸦。金钱满地空心草，紫绮漫郊苦菜花。试考方言助多识，欲传名字入诗家。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"忆昨题诗岁且更，路长谁与附书行。登楼见说同王粲，为赋悬知似贾生。杜老性非真傲诞，元龙气自旧峥嵘。天寒万物皆收敛，惟有孤松独向荣。","dynasty":"宋代","title":"寄怀畏知二首"}
{"author":"赵蕃","content":"粤山深历备辞劳，虽有故人谁赠袍。归卧茅斋且休歇，竹风山雨两萧骚。","dynasty":"宋代","title":"三月一日"}
{"author":"赵蕃","content":"山川略吴楚，岁月涉春秋。为米愧元亮，乘舟思子猷。黑貂尘土重，白鬓雪霜稠。志合成三益，诗来减四愁。","dynasty":"宋代","title":"次毕叔文见贻二首"}
{"author":"赵蕃","content":"我捧江西檄，公乘使者车。飞腾今已去，留落又何如。谁敢怀离阔，惟思读诏除。九州期大庇，宁独爱吾庐。","dynasty":"宋代","title":"送赵一叔江西漕赴召三首"}
{"author":"赵蕃","content":"寒食寒未归，清明清晓时。花残渺无迹，柳细不胜垂。即事须诗写，多忧赖酒支。虽亲友朋益，更苦弟兄思。","dynasty":"宋代","title":"呈亦韩"}
{"author":"赵蕃","content":"清江郭内千竿竹，爱此浑如屋上乌。我亦山中富此物，若何奔走为饥驱。","dynasty":"宋代","title":"呈杨谨仲二首"}
{"author":"赵蕃","content":"参天落落复青青，风过笙竽得细听。睡思莫将茶料理，只须卧此片时醒。","dynasty":"宋代","title":"自安仁至豫章途中杂兴十九首"}
{"author":"赵蕃","content":"幼子未识面，吾儿无用英。家虽以儒奋，身欲事农耕。水竹为居处，布荆令女行。超然老夫妇，脱粟配藜羹。","dynasty":"宋代","title":"寄内及儿女二首其二"}
{"author":"赵蕃","content":"木叶未尽脱，水光真接天。苍然江上石，兀尔渡头船。酒有三杯饱，诗无万斛泉。冥冥鸿鹄举，渺渺鹭鸥眠。","dynasty":"宋代","title":"自吉水乘月放舟至玄潭"}
{"author":"赵蕃","content":"处处江边阁，悠悠客子诗。欲知岁不与，验取鬓中丝。风雨凄其作，江山益尔奇。怜渠不解语，有恨莫能知。","dynasty":"宋代","title":"题飞霞亭"}
{"author":"赵蕃","content":"布谷收声老尽秧，直缘避潦有今忙。歌呼嘹亮相讙杂，肯愧悠悠道中商。","dynasty":"宋代","title":"次韵季承闻田歌"}
{"author":"赵蕃","content":"泛宅浮家一叶间，长年绿水又青山。若为不使兼能赋，始信天公到此悭。","dynasty":"宋代","title":"渔父诗四首"}
{"author":"赵蕃","content":"自闻开暮府，几欲走邮筒。便有江湖役，仍遭贫病攻。想多为郡乐，亦复赋诗工。又最淮阳课，何时用弱翁。","dynasty":"宋代","title":"寄处州季侍御二首"}
{"author":"赵蕃","content":"东南米最贱，旧说湖南北。及今身见之，价岂下江国。此行为米来，对此增叹息。人谓使君贤，宁虑有失职。","dynasty":"宋代","title":"呈赵常德四首其一"}
{"author":"赵蕃","content":"卧闻急雨吹风颠，吾家泊船若个边。此怀自足滋白发，况复哦诗浑废眠。欲呼杯酒慰枵腹，童奴告我尊空然。","dynasty":"宋代","title":"卧闻"}
{"author":"赵蕃","content":"轩辟因松倒，轩深为竹成。山灵回俗驾，鸟语助诗鸣。客子息肩地，诸公携酒行。白头哀我独，青眼为渠横。","dynasty":"宋代","title":"和斯远西轩竹二首"}
{"author":"赵蕃","content":"兴怀王子猷，匪但一朝夕。看君爱主意，与渠盖连璧。诗成辱持赠，绝胜梧桐滴。我句本非俦，分光藉邻壁。","dynasty":"宋代","title":"次韵斯远投宿招贤道店对竹再用前韵见怀二首其一"}
{"author":"赵蕃","content":"西南定何方，路远惟迢迢。白鹭带演迆，青居郁岧峣。下有隐君子，内盛外不骄。芳春觉兰馨，穷冬知木乔。无为事独往，车乘方翘翘。","dynasty":"宋代","title":"期斯远不至登谿亭有怀并属云台刘先生三首"}
{"author":"赵蕃","content":"此风动地木欲折，雨既不成当作雪。黄昏侧听到鸡鸣，才有飘萧兴骚屑。虽然风力犹未止，雨耶雪耶知孰是。几将被褐出门看，不待足前成辟易。迟明乃知雪未就，雨亦甚微风独吼。晨炊未暇询无有，亟令问讯邻家酒。","dynasty":"宋代","title":"初十日早起"}
{"author":"赵蕃","content":"往者闻三益，今焉欠一夔。寄诗曾并达，得报乃相遗。自说斯人死，尤怀一见思。高楼虽物外，好句必天涯。渺渺烟霞趣，萧萧蔬筍姿。遍参真已悟，换骨久其时。以彼大成就，而余深惑疑。刀圭如乞与，瓶锡讵难随。","dynasty":"宋代","title":"赠严黎二师"}
{"author":"赵蕃","content":"一种端溪石，下岩滋别源。千金腾有翼，尺璧走非跟。自顾婆娑质，适堪椎钝根。终焉老茅屋，已矣献金门。","dynasty":"宋代","title":"赠砚"}
{"author":"赵蕃","content":"先生文力早骞胜，今代词人尽服膺。已见陈诗歌上寿，更须作颂纪中兴。敢如杜集高岑比，尚愧韩门籍湜朋。政尔周流不知届，况于朝夕遂师承。","dynasty":"宋代","title":"赠杨左司三首"}
{"author":"赵蕃","content":"有来闻说上封章，造膝言之外敢昌。但见诏除频宠渥，是知明圣识忠良。都司万事无不理，一语九州当致康。况此十年门下士，反从勾漏吊沉湘。","dynasty":"宋代","title":"赠杨左司三首"}
{"author":"赵蕃","content":"多书如邺侯，读书如张巡。一代信不数，吾身见能亲。门墙虽云旧，踪迹乃若新。政以沅湘远，无由书疏频。","dynasty":"宋代","title":"赠尤检正四首"}
{"author":"赵蕃","content":"往焉石灰桥，粲粲方秘书。近者南浦亭，皇皇乃轺车。遄归今几年，人望益以储。俱期白兽省，共徯玉堂庐。","dynasty":"宋代","title":"赠尤检正四首"}
{"author":"赵蕃","content":"忆昨闻君谓君老，及见知君得名早。文章妙处殆夙成，不作扬雄少而好。西山南浦饫搜寻，武陵桃源蹔探讨。诸公识面争我出，学子闻风竞门扫。嗟我无闻不足畏，何事相逢亦倾倒。论诗未易当韩豪，聊复悲吟似郊岛。","dynasty":"宋代","title":"赠于革去非时为武陵尉"}
{"author":"赵蕃","content":"邂逅相逢索我诗，我诗何有鬓空丝。能声故尔愧侯喜，到处其谁说项斯。肯约山行频滞雨，预怀别后费相思。一官独冷休形叹，斯会簿书都不知。","dynasty":"宋代","title":"赠袁州王教授时会"}
{"author":"赵蕃","content":"乃翁里居时，曾上庐山牍。怀贤访其孤，今值词人牧。我尝爱临川，韩草刊于陆。尔侯古雅趣，与陆堪并躅。而翁词翰佳，世亦思在目。尔其持此诗，勿惮拜仆仆。侯宁谓我易，未遂嗔尔渎。峨峨兮西山，光焰那久估。","dynasty":"宋代","title":"赠云卿"}
{"author":"赵蕃","content":"我居怀玉山，茶山非一游。每观文清竹，凛若人好修。往来道嘉禾，诗曾长公投。十年再建业，问劳加绸缪。中歌殄瘁诗，尺疏去莫由。虽微荆州论，感叹自不休。今日复何日，兰溪系归舟。典型君尚有，一见写余忧。","dynasty":"宋代","title":"赠曾槃乐道"}
{"author":"赵蕃","content":"客居江之南，未识衡岳大。长于想象中，便作登临外。南游怅不已，病目恍增快。要穷山水原，靡问仙灵态。镌鑱雅未能，造物底不贷。欣逢人中龙，一扫胸次隘。偕为青云期，岂顾白眼怪。多闻与多识，几别复几会。籓篱我妄窥，根柢君有在。自惭非孟嘉，直恐误郭泰。蕙兰被余薰，珠玉觉非对。兹方赋归来，与乃别所爱。于今未深悲，后日当重慨。江流固滔滔，山木亦旆旆。烟霞既有疾，风月岂无债。相与咏和平，无庸发噍杀。","dynasty":"宋代","title":"答周允升留别"}
{"author":"赵蕃","content":"隐墅夙未到，扁舟空屡经。滩长石璧寺，洲绕縠波亭。厚禄头空白，新知眼倍青。虽云遽离阔，也足慰飘零。","dynasty":"宋代","title":"留别徐季纯"}
{"author":"赵蕃","content":"我裾未洗闽山土，君驾柴车过茅宇。相从仅作一夕留，冒雨冲风何自苦。如君人才岂终滞，瑚琏要为清庙器。宜黄玉山俱作客，近湜何殊远居易。我贫不得为君谋，恐君远适关我忧。作诗寄示三径蒋，并简平生顾曲周。","dynasty":"宋代","title":"公择客于玉山簿尉之馆忽有挽为宜黄之行者公"}
{"author":"赵蕃","content":"假日成愒日，朝酲还暮酲。余寒犹未去，破褐尚留情。野树梅花落，空庭春草生。得闲聊信笔，不复强为名。","dynasty":"宋代","title":"信题"}
{"author":"赵蕃","content":"交旧年来寝作疏，两翁频肯问林居。儿时已诵天台赋，老去思传秘府书。可使鸾凰栖枳棘，未应骐骥伏盐车。时平自是功名晚，莫叹江湖岁月除。","dynasty":"宋代","title":"远斋和示疏字韵四诗复用韵并呈子肃"}
{"author":"赵蕃","content":"好官堪底用，厚禄竟如何。诗可传家集，名能继世科。流风亲党竞，馀庆子孙多。挽送归无策，凄凉谩拟歌。","dynasty":"宋代","title":"挽俞克晦丈二首其二"}
{"author":"赵蕃","content":"积此檐间雨，骤兹山下溪。真成乱昏昼，何止碍轮蹄。云变看苍狗，泥深听竹鸡。不能同愦愦，政尔合栖栖。","dynasty":"宋代","title":"雨中四首其一"}
{"author":"赵蕃","content":"纷纷竞说杜陵翁，此老真能数百容。我亦几同叶公好，骇然今日见真龙。","dynasty":"宋代","title":"曾裘父寄二绝并呈审知一再次韵前以寄曾后寄审知四首其二"}
{"author":"赵蕃","content":"自往一寄书，俯仰又许日。岂无东归便，值遇多卒卒。昔如马口衔，欲去随缓疾。今者身属人，动步窘刀笔。","dynasty":"宋代","title":"赣县道中有怀晦庵用江东日暮云为韵作五诗寄"}
{"author":"赵蕃","content":"先契今余几，交情不易论。畴能逾薄俗，未肯弃衰门。慨念我伯仲，仰怀公弟昆。自知真瓦砾，那得并玙璠。谁谓长江远，兹来匹马左。匪因穷附达，政以曲能敦。遗爱凄其久，高风凛若存。青云看星聚，白发对鴒原。","dynasty":"宋代","title":"呈王侍郎昆仲二首"}
{"author":"赵蕃","content":"渚花飘锦已残春，几对江山思故人。邂逅欲书书不得，醒狂于此见天真。","dynasty":"宋代","title":"寄周愚卿兄弟"}
{"author":"赵蕃","content":"宝气疑犹在，诸公盛得名。新知虽可乐，旧恨卒难平。我句野无格，君诗工莫评。青钱宜妙选，墨绶盍迟行。","dynasty":"宋代","title":"再呈思永"}
{"author":"赵蕃","content":"所见与所闻，豪华同贱贫。寒时端有独，温处乃能均。幸止药饵费，深知天地仁。流行代斯有，不必嫁诸邻。","dynasty":"宋代","title":"二月初二日二首"}
{"author":"赵蕃","content":"几向图经问水源，未知蜀道远如天。书题无自寄鸿雁，鸟语不堪闻杜鹃。已自革堂参句法，更于锦里醉风烟。使行万里无空反，乞与新诗到处传。","dynasty":"宋代","title":"寄陈择之"}
{"author":"赵蕃","content":"只道诗家无续灯，半村今喜见孙曾。非关竽瑟异王好，自是文章多命憎。题赠向人无苦秘，流传后世岂无能。溪头剩欲连朝住，舟子催行底见仍。","dynasty":"宋代","title":"过商叟林居蒙示半村诗集及曾吉父宏父王元法"}
{"author":"赵蕃","content":"忽枉山中讯，新篁长旧竿。风神渴潇洒，消息报平安。昔已开三径，归何病一箪。借居宁自逸，理橐不应难。","dynasty":"宋代","title":"得山中讯"}
{"author":"赵蕃","content":"梅蕊何曾见，诗筒已再开。如怜今岁尽，唤起好春来。咫尺花当动，侵寻老故催。不知荣悴阅，更得几何回。","dynasty":"宋代","title":"陈严二先生和前诗见示次韵报之"}
{"author":"赵蕃","content":"生世胡为尔许迟，况经事变与时移。论文尚喜两公在，一见何胜隔岁离。落木长江天末恨，清风朗月卷中诗。有怀曾子今冥漠，雨泪真成满面丝。","dynasty":"宋代","title":"李商叟传录临川与黎师侯唱酬怀曾文清公长句"}
{"author":"赵蕃","content":"少年见公文，大类韩退之。集古一千卷，复楷欧少师。楷欧亦类韩，万顷定渺瀰。于今到收敛，宁易窥涘涯。","dynasty":"宋代","title":"呈尤运使袤延之五首"}
{"author":"赵蕃","content":"西来政尔叹离居，数士英英端起予。情话不遗亲且故，高交宁有数能疏。诗章许和平反暇，尊酒仍饕簿领余。幕府河南亦名胜，愿交烦为问何如。","dynasty":"宋代","title":"寄徐季纯于去非兼属梁和仲曾元之吴仲权"}
{"author":"赵蕃","content":"牢落空房我挂包，忆君过我夜推敲。东南大半行将遍，应有新诗许借钞。","dynasty":"宋代","title":"呈子肃三首"}
{"author":"赵蕃","content":"东郭竹溪君所庐，我家此物也扶疏。何时归去数来往，不似而今空寄书。","dynasty":"宋代","title":"寄向伯休且约他日道为芗林之游二首其一"}
{"author":"赵蕃","content":"衢信相望百里间，从来疏阔若为颜。与君既亲亦有故，他日当期数往还。","dynasty":"宋代","title":"送陈庆伯三乎"}
{"author":"赵蕃","content":"疾风鏖夜滩，古木撼石壁。渔火暗复张，隔江哭声接。哀哀或到明，语细杂鸣唈。我舟若孤凫，欲去意转絷。终宵炯不眠，残红照孤泣。舟人吁且言，今夕乃除夕。官何自苦甚，兀此六尺箦。城中知旧多，市上灯火集。朱门酒盈樽，高会马喧枥。一饮涤千愁，共送残景急。低头更堪伤，正比坐针席。去年腊尽时，家寓金沙碛。身虽隔剑栈，母在犹戚戚。贼风吼西隅，百日走荆棘。一鸣婴祸罗，转翅千仞逼。母忧儿不归，儿归母已殁。没身无以报，天地终罔极。永怀荼苦心，况复对节物。今将万里归，机会不可失。丹旐倚江村，百里莫相即。弱弟奉斋灯，孤女想在侧。夜夜梦慈容，枕泪迸腷臆。互者遥相望，未得就真宅。故山春事动，展敬遍丘域。松钗挂纸灰，阴苔藉芳冽。那知藁殡寒，古佛伴萧瑟。魂魄无不之，吴蜀云万叠。国步尚忧危，家囏更堪说。江湖多红巾，乡关断消息。曼声一长哀，山石为我裂。","dynasty":"宋代","title":"除夕古体三十韵"}
{"author":"赵蕃","content":"旱而逢小雨，月亦当季秋。便觉重阳近，还成一舸游。关余荒径菊，愧尔没波鸥。诗就云如卷，推篷得纵求。","dynasty":"宋代","title":"舟中雨作"}
{"author":"赵蕃","content":"谁道春风未发生，杞苗试摘已堪羹。莫将口腹为人累，竹瘦殊胜豕腹亨。","dynasty":"宋代","title":"食枸杞"}
{"author":"赵蕃","content":"山行渐欲堕荆榛，夹道黄花独尔新。野外篱边非失所，尚能寒眼动诗人。","dynasty":"宋代","title":"赋道傍菊"}
{"author":"赵蕃","content":"微风醒蝶梦，骤雨泻天瓢。剥啄携诗过，丁宁寄语邀。词臣上雍橐，勋阀侍中貂。试问龟藏椟，何如鹤唳霄。","dynasty":"宋代","title":"赠颜文炳子明用孙从之韵"}
{"author":"赵蕃","content":"峡州使君我所亲，书去犹新报未闻。此士如今为第一，见之烦为致慇勤。","dynasty":"宋代","title":"在伯教授为考试之行不知其地漫成五诗送之其五"}
{"author":"赵蕃","content":"东街鼓坎坎，西街鼓冬冬。市酒倚法禁，椎牛聚群凶。差事惊父老，狂歌走儿童。此俗苟不止，斯民始终穷。","dynasty":"宋代","title":"书事"}
{"author":"赵蕃","content":"雨馀信宿尚留凉，况是僧房对竹床。异日江湖成远隔，祇今林壑可相忘。囊空未易苏贫极，酒薄聊能衍话长。竹树并檐虽尔密，不妨新月吐华光。","dynasty":"宋代","title":"六月五夜斯远会宿西轩为赋七言四韵"}
{"author":"赵蕃","content":"沧浪一夜起鸣雷，雨阵因之续续来。所病农家成久旱，未论花事有新开。书生狂妄常忧国，圣代飘零岂弃才。儒馆尉曹俱国士，好为诗赋咏康哉。","dynasty":"宋代","title":"二月十日喜雨呈李纯教授去非尉曹"}
{"author":"赵蕃","content":"危岑百尺高，下有溪流深。高深日相激，合此无尽音。","dynasty":"宋代","title":"成父居于普宁寺钟楼之下辟以为斋旧名坎止近"}
{"author":"赵蕃","content":"卧痾衡茅下，谁顾疾作门。忽传故人书，犬吠鸡争喧。书陈使君贤，有好罔不惇。念子药物须，万钱致深恩。我未谒使君，此馈曷见存。是风久寂寥，当于古人论。亟起欲下拜，展转足但扪。事殊送酒家，孤负老瓦盆。食粥已数月，政类颜平原。呼僮籴新粳，洗甑汲井浑。邻蔬价不二，取足充盘飧。岂止饱妻孥，自可留弟昆。聊宽口腹累，姑置襦袴温。惟我困流落，寄迹无田园。东南数十州，遍走如乞墦。今者属有役，病缚不得奔。几思出入劳，复虑霜雪繁。使君傥思惠，兹又何足言。屡将入城府，跼蹐驹在辕。因风道感谢，情至笔载援。","dynasty":"宋代","title":"谢王使君"}
{"author":"赵蕃","content":"穷冬固多悲，冻雨仍并作。真成昼连夜，直欲寐无觉。其阴似春仲，其令岂天错。林栖未归休，萧寺犹旅泊。孰宽留滞怀，政赖朋友乐。梅华开且半，芒屦曾未著。溪亭纵微吟，破屋成细酌。悠然起遐心，彼哉羞好爵。渊明念田园，幼舆志丘壑。坐钓有羊裘，峨冠自麟阁。","dynasty":"宋代","title":"寒雨感怀呈斯远三首其一"}
{"author":"赵蕃","content":"阿连闻说有归期，准拟俱来赋此诗。已是欲行还小住，纵令频合故伤离。","dynasty":"宋代","title":"奉简钦止兼忆斯远"}
{"author":"赵蕃","content":"昨期执热扇慵挥，今夕凉生寝益衣。想见山房听风竹，怅余何日定成归。","dynasty":"宋代","title":"二十夜起对月怀斯无成父"}
{"author":"赵蕃","content":"进已后师说，中犹亲母仪。百年蕲未已，一病乃无医。令子高交友，韩公直笔辞。是为能不腐，虽死亦期颐。","dynasty":"宋代","title":"挽徐提举夫人卢氏"}
{"author":"赵蕃","content":"旱极乃得雨，凄然天已秋。譬如病且革，药剂方一投。不犹愈于无，庶几千一瘳。未闻失东隅，果有桑榆收。","dynasty":"宋代","title":"雨二首"}
{"author":"赵蕃","content":"秋风已作重阳雨，客子将回下水船。卒岁褐裘悲破箧，丰年稌黍欠多田。平生漫说诗书学，满眼不祛儿女煎。颇怪渊明瓶乏粟，若为犹送酒家钱。","dynasty":"宋代","title":"呈审知二首"}
{"author":"赵蕃","content":"又见秋风拉芰荷，也无官柳共婆娑。青山只作向来看，白发自惊重到多。莫道予方有公事，须知地僻少经过。数公句刻虽无恙，题榜风流欠景坡。","dynasty":"宋代","title":"过玉光呈吴丞"}
{"author":"赵蕃","content":"别君当以诗，此物不充饥。二事交为病，吾曹均坐兹。欲谈殊烂漫，趣去苦凄悲。晚宿投幽寺，翻思赴野期。风灯半明灭，雨叶乱纷披。安石畏作别，渊明当语离。萍蓬居靡定，燥湿志难移。问隐俱携弟，躬耕皆有儿。怀哉衡泌乐，可以共栖迟。","dynasty":"宋代","title":"既别文显兄弟晚宿日光寺书怀寄之"}
{"author":"赵蕃","content":"数亩湖边宅，千篇海内诗。机心谢鸥鸟，乐事付埙篪。艇子思重过，流行竟莫知。吾侪俱老矣，怅望复来期。","dynasty":"宋代","title":"欲再过子进昆仲舟人绐以迷路既远不能复也怅"}
{"author":"赵蕃","content":"墙根数席地，聊尔遣耘治。年丰菜亦熟，采掇斯及时。拔葵愧公仪，学圃非樊迟。幸逃肉食鄙，用补囊粟饥。","dynasty":"宋代","title":"连日雨作顿有秋意怀感之馀得诗七首书呈教授知县其三"}
{"author":"赵蕃","content":"松间谡谡冲浮埃，跫然谁能为余来。凭高所历故已下，得君更觉争崔嵬。兹山不到近十载，频日能来已再回。人生万事每如此，而欲取必真愚哉。袖衔文书辱持似，快读不待纸尾开。金声讵须掷地出，隐隐自杂山风哀。吾曹用意果痴绝，非尔何以娱岁月。明当举似子王子，不但慰归仍赋别。","dynasty":"宋代","title":"明日同数公复登山忽闻履声乃审知也携和诗三篇来复用韵作一首"}
{"author":"赵蕃","content":"门第违离又一冬，素书寥阔便艰通。身随回雁辞湘水，官许骑驴看华峰。人笑半生耽落拓，自欣三径著疏慵。顾惭囊粟无功受，勤动终年是老农。","dynasty":"宋代","title":"寄林运使三首其二"}
{"author":"赵蕃","content":"道人惠我南山蕨，颇带斋厨法酱香。闻道城中少蔬供，急令健步走倾筐。","dynasty":"宋代","title":"送蕨与成父"}
{"author":"赵蕃","content":"筍茁桐敷又一时，想君日日有新诗。诗成寄我何其晚，要与羊何共和之。","dynasty":"宋代","title":"寄李商叟二首"}
{"author":"赵蕃","content":"汉阳在何许，越在河之北。圣朝富文物，要使均万国。辍我学省彦，以为远方重。化成亟归来，明堂待梁栋。","dynasty":"宋代","title":"送刘得华赴汉阳教授二首"}
{"author":"赵蕃","content":"久矣劳生厌，欣然野趣俱。苍姿松砥节，外饰橘纡朱。翰墨真吾好，功名已后图。一椽今粗有，二顷莫忧无。","dynasty":"宋代","title":"冬日杂兴"}
{"author":"赵蕃","content":"寒厅寂寞不知春，登眺招要藉所亲。始谓姑倾一杯酒，已焉颠倒白纶巾。","dynasty":"宋代","title":"奉呈何叔信魏昭甫三首"}
{"author":"赵蕃","content":"我家怀玉居，盖自南渡初。元无五亩宅，仅保一束书。不调如释之，何翅十年馀。但有四壁在，倦游亦相如。况此方病卧，何繇瞻使车。所徯公嚬笑，以为民惨舒。","dynasty":"宋代","title":"以予与斯远倡酬诗一卷寄钱伯同运使郎中二首其二"}
{"author":"赵蕃","content":"水南佳处说吾州，塔庙相高竹树幽。落尽梅花雨方暗，垫巾无藉一来游。","dynasty":"宋代","title":"奉寄斯远兼属文鼎处州子永提属五首"}
{"author":"赵蕃","content":"萧萧风雨急还休，无数仓官立道同。多少诗情浑漫兴，烟云不隔四山秋。","dynasty":"宋代","title":"江山道中"}
{"author":"赵蕃","content":"祇疑寒食无风雨，不料今晨顿如许。纵然风雨敢怨尤，留得佳人驻南浦。佳人虽驻亦何为，杯酒竟成孤晤语。巴陵他日记同曾，君叹淹留我羁旅。","dynasty":"宋代","title":"张王臣载酒约同过梁和仲既以风雨大作举杯相属而止偶成四韵呈和仲"}
{"author":"赵蕃","content":"夏日苦炎热，秋风洒静便。一年还欲尽，万事不如前。触目长昏雾，忧心抵瘴烟。诗人呈养鬼，烈士怅飞鸢。本意多閒暇，何为亦纠缠。阴风听门壮，积雪见山巅。蜡屐遥思著，荷衣猛欲牵。当君开卷读，是我枕书眠。酬唱何寥落，乖违易岁年。亦为当有赋，枉赠忽同然。","dynasty":"宋代","title":"次韵何叔信雪夜"}
{"author":"赵蕃","content":"春王正月附人书，踵报祠官赋遂初。到处频成询所寓，忽能为说已谋居。苏州旧日诗无敌，严濑从来画不如。东馆轻舟虽若驶，可辞蹑履到阶除。","dynasty":"宋代","title":"访韦丈叔能于严州西溪门外"}
{"author":"赵蕃","content":"交旧年来寖作疏，两翁频肯问林居。儿时已诵天台赋，老去思传秘府书。可使鸾凰栖枳棘，未应骐骥伏盐车。时平自是功名晚，莫叹江湖岁月除。","dynasty":"宋代","title":"远斋和示疏字韵四诗复用韵并呈子肃其一"}
{"author":"赵蕃","content":"平生食肉吾无相，雨甲烟苗足慰贫。几日山行更无此，况堪拈米恶于尘。","dynasty":"宋代","title":"自安仁至豫章途中杂兴十九首"}
{"author":"赵蕃","content":"杖策入龟峰，行穿数里松。殿依山立壁，门径石成踪。药有仙灵异，僧才粥饭供。青冥谁为斲，衰疾奈何攻。","dynasty":"宋代","title":"同成父逸远自桃花游龟峰复回桃花赋诗二首其一"}
{"author":"赵蕃","content":"先生岂是爱监州，高兴应为雁荡游。康乐当年空想望，云孙今日慰淹留。幽人衲子应多识，妙偈名章可寄不。兜率蓬莱果同异，不妨归步在丹丘。","dynasty":"宋代","title":"寄谢景英丈"}
{"author":"赵蕃","content":"已别还成住，多君意甚真。自非敦友好，宁复见情亲。月已秋中过，雨如春暮频。临分匪杯酒，幽独恐伤神。","dynasty":"宋代","title":"坐中留别正之"}
{"author":"赵蕃","content":"路熟江郊不待寻，每来真得慰余心。新诗自作弹丸羡，旧帖不教鱼蠹侵。莫叹高山与流水，难迷美玉及精金。频年浪作江湖走，从此冰溪得并吟。","dynasty":"宋代","title":"次韵李商叟见示"}
{"author":"赵蕃","content":"君家苕霅间，吴楚梦莫续。兹行得所未，到处须著目。平生胸中奇，于此不容缩。江山虽云生，诗句何妨熟。","dynasty":"宋代","title":"与叔骥父子别后怅然怀之三首"}
{"author":"赵蕃","content":"万石湖南港，杨林湖北潭。不胜摇橹倦，顾欲使风贪。凛凛岩墙戒，悠悠鸩毒耽。频能愧沙鸟，数可傲征帆。","dynasty":"宋代","title":"早行五首"}
{"author":"赵蕃","content":"昨宵一雨暑全袪，月与新凉入坐居。喧寂不随群动役，形骸肯效俗人拘。江湖尤里风为御，枕箪高秋肺合苏。三五纵圆晴未决，为渠吟绝揽霜须。","dynasty":"宋代","title":"夜月"}
{"author":"赵蕃","content":"凌霄何自名，缘木与俱生。底事因蓬附，故为亦蔓荣。","dynasty":"宋代","title":"篱落间见凌霄偶书"}
{"author":"赵蕃","content":"不假丹青手，居成水墨图。莫嗟玄尚白，靡叹粪难污。","dynasty":"宋代","title":"连雪不已复作绝句咏之及六而止殆未免不愁冻"}
{"author":"赵蕃","content":"玉溪佳山水，不减阆州南。新居助幽深，所欠万竹参。徐郎亦好事，知公幽趣耽。过溪买龙雏，云根破烟岚。地形择便宜，土壤泉亦甘。春雷一番笋，要戒园翁馋。邻里约来往，要须开径三。风月无常主，平分未为贪。定有王子猷，造门不舆蓝。啸咏忘主宾，用意端不凡。政尔功名迫，此事未易谭。待公幅巾归，我亦脱青衫。","dynasty":"宋代","title":"徐提干为沈运使种竹于上饶新居昭礼有诗蕃同作"}
{"author":"赵蕃","content":"修眉画就莫求工，自昔常闻妒入宫。不为无人芳自吐，也胜能白又能红。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"往时听说严州水，试向经行觅旧痕。尚有浮槎栖古木，可怜万壑势并吞。","dynasty":"宋代","title":"往时"}
{"author":"赵蕃","content":"朝未厌哭大滩声，归近何妨细作程。送尽鹅湖青一带，灵山已复远相迎。","dynasty":"宋代","title":"终八月八日发潭州后得绝句四十首"}
{"author":"赵蕃","content":"南朝文士数徐陵，骑省流风篆法存。翰墨了知无异道，丹青今复见诸孙。规模要自胸中具，绳尺嫌于笔下论。太息艺成头已白，谁能持使献金门。","dynasty":"宋代","title":"赠徐处士"}
{"author":"赵蕃","content":"山鸟初鸣麂度滩，少焉还叫火炎山。仆来告我为晴候，穴雨巢风不可删。","dynasty":"宋代","title":"自桃川至辰州绝句四十有二"}
{"author":"赵蕃","content":"春风大属野樱朱，树树相望绮不如。却忆山家篱堑畔，十分春日付谁渠。","dynasty":"宋代","title":"奉呈何叔信魏昭甫三首"}
{"author":"赵蕃","content":"上天有路不为难，丈七坳头莫据鞍。小憩还寻去时寺，戏拈枯笔臂犹酸。","dynasty":"宋代","title":"邓林寺用孙温叟韵"}
{"author":"赵蕃","content":"无策资身每自嗤，始谋不善悔何追。行乎患难宁今日，何暇更论淹速期。","dynasty":"宋代","title":"自桃川至辰州绝句四十有二"}
{"author":"赵蕃","content":"倪郎知我愁无度，故遣水仙来叩关。悄悄如逢度相远，亭亭似直待夫还。飘流歌舞余杯斝，脱略簪笄失佩环。寒眼何堪重对此，一轩风月闭穷山。","dynasty":"宋代","title":"倪先辈送水仙一科数花"}
{"author":"赵蕃","content":"元佑于今几故家，要寻遗事渺难涯。虚名可愧铁炉冒，实美当知丙穴嘉。柱后惠文余故窘，伍符尺籍子无嗟。神仙也说多官府，何物蜂房亦趁衙。","dynasty":"宋代","title":"子畅慰曹用赠沅陵韵作诗见示亦用韵奉酬"}
{"author":"赵蕃","content":"每念新疎阔，还思旧倡酬。年龄故相并，文事孰能优。愧乏闻多益，难支问不休。黄陈有正派，舍是复何求。","dynasty":"宋代","title":"秀奕以文编垂示简之"}
{"author":"赵蕃","content":"我生天地间，亦是天地民。造物苦见欺，轻薄随时人。抱道鄙富贵，徇势陵贱贫。声名自青史，骨肉终黄尘。","dynasty":"宋代","title":"感怀五首"}
{"author":"赵蕃","content":"道入袁州首问君，却言守舍有宗文。不知木落风高际，何处登临对夕曛。","dynasty":"宋代","title":"代书寄张次律二首其一"}
{"author":"赵蕃","content":"病骨怯秋凛，羸骖疲路长。人烟少行店，楼阁见僧房。憇息今成暂，从游旧不忘。却尘看姓字，淮楚路茫茫。","dynasty":"宋代","title":"午饭资福寺"}
{"author":"赵蕃","content":"君家三径开来久，不待弦歌始得资。傥欲赋归归便得，湘山越岭匪逶迟。","dynasty":"宋代","title":"寄蒋攸县砺二首"}
{"author":"赵蕃","content":"衾冷方高卧，窗明误揽衣。问梅穿破履，借米启柴扉。晓日犹藏密，和风盍解围。冬春俱正令，宁复病年饥。","dynasty":"宋代","title":"立春前三日雪明日犹未已时简子进彦博昆仲示"}
{"author":"赵蕃","content":"会稽岩壑林，新定山水薮。一焉唤来居，一焉烦出守。人言公未遇，我独以为不。得失彼此间，于兹分薄厚。","dynasty":"宋代","title":"呈陆严州五首"}
{"author":"赵蕃","content":"世情易作风沙散，我辈端知雪柏坚。不以翱翔鸿鹄与，遂忘寂寞鹭鸥边。往来苕霅浑疑梦，邂逅潇湘重足怜。何日笑呼贤伯仲，持螯剥芡大人前。","dynasty":"宋代","title":"次韵伯瑞见示并怀叔骥和叔"}
{"author":"赵蕃","content":"为政悬知如治疾，岂求汤砭一时功。但今安养无遗策，肤革充盈由本丰。","dynasty":"宋代","title":"投王饶州日勤四首"}
{"author":"赵蕃","content":"满面风埃霜鬓须，何如相识谓诗臞。君行学省得佳士，我乃烟波称钓徒。","dynasty":"宋代","title":"徐君季纯常德教授廨中名一室日如舟取东坡为"}
{"author":"赵蕃","content":"旧诵流传句，今逢訾謷丞。不除湖海气，何急簿书仍。秃麈期相对，归车顾已乘。井眢诚漫汲，城壮敢轻登。","dynasty":"宋代","title":"录去冬舟行诗一编呈陈丞并作四十字致见而不款之恨"}
{"author":"赵蕃","content":"萧萧初对雨，滟滟急看晴。远树孤烟出，旷陂春水生。不关形役累，自作野田行。独愧龙钟者，犹敺觳觫耕。","dynasty":"宋代","title":"早作"}
{"author":"赵蕃","content":"万里沅湘路，千年贾屈文。迹同探禹穴，心每望尧云。未说渺茫隐，长思矍铄勋。不应迷出处，四十畏无闻。","dynasty":"宋代","title":"与李潭州椿寿翁五首其四"}
{"author":"赵蕃","content":"长江滚滚来无尽，顺流逆挽纷成阵。谁令转侧入漕河，舟似凫鹥亦难进。长江漕河唇齿间，去留异态空浩叹。孰能稍激长江水，顾使漕河舟亦起。","dynasty":"宋代","title":"长江"}
{"author":"赵蕃","content":"昔我过此暑正薄，是时此亭亦新作。竹移不问醉与迷，柯叶一敷无病箨。今兹再来毒热新，客尘昏昏能病人。正思一坐此亭上，骇俗宁待徵龙鳞。世将大热比酷吏，亦以清风喻君子。公凉何止一庭中，寒露清冰遍闾里。嗟我行色一何迟，不及亭成分韵诗。竹溪之逸故难著，竹林之贤容可追。","dynasty":"宋代","title":"题沈临江邀赐亭"}
{"author":"赵蕃","content":"山矾水仙兄弟数，姚魏称君真僣取。三国人物谁可许，大儿仅得孔文举。我家绕屋碧玉椽，下有独树争婵娟。平安无使信莫传，疏枝冷蕊空凄然。","dynasty":"宋代","title":"梅花二首其二"}
{"author":"赵蕃","content":"几日暄寒候，浑如到岭南。岑岑无药疗，愦愦祇书耽。雨止隅仍漏，鸢飞潦政涵。君来得披豁，万里散晴岚。","dynasty":"宋代","title":"赠别欧阳全真三首其二"}
{"author":"赵蕃","content":"雨里过新喻，风前忆旧游。凄凉孤鹤化，寂寞两羊裘。屡雪交游涕，无惊鬓发秋。君归应有感，荣谢各悠悠。","dynasty":"宋代","title":"去冬过新喻得前四句因见全真行足以成篇"}
{"author":"赵蕃","content":"霜雨飞何密，穷秋易作悲。长身竹孤瘦，短发草黄萎。渐迩风霜迫，谁无裘褐思。向惟逃夏日，今已念朝曦。","dynasty":"宋代","title":"郊居秋晚五首其五"}
{"author":"赵蕃","content":"西来政尔叹离居，数士英英端起予。情话不遗亲且故，高交宁有数能疏。诗章许和平反暇，尊酒仍饕簿领余。幕府河南亦名胜，愿交烦为问何如。","dynasty":"宋代","title":"寄徐季纯于去非兼属梁和仲曾元之吴仲权"}
{"author":"赵蕃","content":"昔者曾看紫柞花，今焉梅谢柳生芽。无穷甲子随车毂，有限光阴属鬓华。","dynasty":"宋代","title":"书双迳铺"}
{"author":"赵蕃","content":"长沙有贤掾，京兆出名门。笔力追前辈，阴功及后昆。龙门首加荐，枢府旧弥敦。看即飞腾去，宁当寻尺论。","dynasty":"宋代","title":"赠张次律司理三首"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首"}
{"author":"赵蕃","content":"长沙今十日，曾未及湘山。旧疾痁频作，方炉火自跧。风高知木脱，雨细念梅斑。飘泊方兹始，林园未遽还。","dynasty":"宋代","title":"赠张次律司理三首"}
{"author":"赵蕃","content":"竹薄方思渐补锄，筍时可得尽驱除。此生已负管城债，计且不悛真个疏。","dynasty":"宋代","title":"张伯永和诗以仆送筍减于常年复用韵以调一笑"}
{"author":"赵蕃","content":"八珍既饱思持云，借问何如一脔尝。筍例减常犹费说，可堪余事极更张。","dynasty":"宋代","title":"张伯永和诗以仆送筍减于常年复用韵以调一笑"}
{"author":"赵蕃","content":"久旱疑为瘴，晚风生许寒。梅花逾孤厉，人意绝荒残。漉酒能呼我，知公故解欢。平明如雪满，快阁上危栏。","dynasty":"宋代","title":"张伯永简来云雪欲作而酒适熟尉又过之要余同"}
{"author":"赵蕃","content":"岁晚梅花未经眼，自嗟枉作近南官。忽来数朵惊初识，已是先生觅句残。","dynasty":"宋代","title":"张伯永折梅走笔谢之"}
{"author":"赵蕃","content":"张侯呼我饮，云欲醉诗人。我愧野无格，君能高出尘。句中真有画，笔下信如神。不待平生识，由来一语亲。众皆嫌坦率，意独取天真。颇恨匆匆别，殊乖款款陈。王官欣旧辙，蛮语昧初询。起此穷途哭，端非倾盖新。度江风吼夕，发轫雪飞晨。行路嗟离阔，题诗报苦辛。","dynasty":"宋代","title":"张次律见招欲同一诗人饮既见乃新定远令刘旦"}
{"author":"赵蕃","content":"感时赋咏属英游，又向涪江说去秋。兵甲未休须壮士，闾阎乃敢问封侯。频年青坂陈陶恨，到处阳春白雪留。谁道东归穷彻骨，骊书落落照书舟。","dynasty":"宋代","title":"张涪州出诗数轴皆纪用兵以来时事有感借其韵"}
{"author":"赵蕃","content":"炎蒸三伏有无中，十里荷花四面风。严濑苏门两奇侣，一尊共德使君公。","dynasty":"宋代","title":"张帅置酒环波觞孙会之签判严造道主簿及蕃作"}
{"author":"赵蕃","content":"一日犹思种，长年可不栽。初时丛足玩，岁久径成开。明月虽妨约，清风得叙怀。未须缘客扫，频肯为诗来。","dynasty":"宋代","title":"竹迳"}
{"author":"赵蕃","content":"二君思飘飘，独我意落落。博乎犹贤已，谑兮不为虐。是中有关键，未易轻启钥。至味匪盐梅，舍古复奚酌。","dynasty":"宋代","title":"在伯沅陵俱和前诗复次韵五首其五"}
{"author":"赵蕃","content":"驱车晓蹋板桥霜，头为岑岑势莫当。颇念索衣为禦具，可怜行李祇空囊。","dynasty":"宋代","title":"将谒延庐州行至板桥忽病而止复还建康以五诗寄之其一"}
{"author":"赵蕃","content":"探支重九日，试手菊花斟。论置人繁寡，觞行自浅深。风能度林杪，月亦吐山阴。四听虫仍起，中还著我吟。","dynasty":"宋代","title":"九月五日具草酌同彦博审知成父集于普宁山半之亭作诗二首其一"}
{"author":"赵蕃","content":"今朝欣雨止，天气渐清和。篱落小桃破，阶除驯雀多。占方移果树，带土数蔬科。农务侵寻及，吾宁久卧疴。","dynasty":"宋代","title":"小园早步"}
{"author":"赵蕃","content":"病卧凄然寂寞滨，既亲且故几何人。如君父子风流似，宁复可疏当可亲。","dynasty":"宋代","title":"寄韩仲止主簿"}
{"author":"赵蕃","content":"云埋怀玉山，风断群玉府。霰声欻成跳，雪陈翻已舞。槎牙粲瑶林，突兀森琼户。山差丈人行，鸟绝兄弟语。初看失南东，旋觉迷仰俯。恍疑群仙下，直谓阴灵聚。回沾须萧骚，细著衣褴缕。履穿不能曳，筇冻莫可拄。书窗偶朋会，诗册随意取。诚斋入讽咏，思隐记称许。甘能膏齿颊，清且醒肺腑。讵须割蜂房，底用煎茗乳。非惟雪花同，又并梅花妩。调孤匪相寒，法凛由思苦。想应当此时，有句肯易吐。平明入贺回，马向章台拊。过午下直迟，手映玉柄麈。同僚有同社，久已齐白甫。长别漫长怀，何因似郊愈。风引故能亲，云披禽先睹。","dynasty":"宋代","title":"雪中读诚斋荆溪诸集成古诗二十韵奉寄并呈吴仲权"}
{"author":"赵蕃","content":"明经取青紫，此谚亦已鄙。至哉师初录，弃彼尝在此。","dynasty":"宋代","title":"以坡公君如大江日千里我如此水千山底为韵作小诗十四首重送在伯盖深有感于斯句云其十"}
{"author":"赵蕃","content":"使君笑别赤城仙，来结山中大士缘。仙佛将何佐佳政，但当惠我以丰年。","dynasty":"宋代","title":"喜雨投詹信州口号六首"}
{"author":"赵蕃","content":"捐弃悲歌咏白团，未忘卫霍内金盘。要知公子貂裘煖，孰若山人短褐寒。","dynasty":"宋代","title":"简全真二首其一"}
{"author":"赵蕃","content":"季月风当凛，南方候实偏。长林未摇落，频夕对婵娟。恨我遥成隔，知公夜不眠。连墙有周子，置论每超然。","dynasty":"宋代","title":"对月怀签判丈兼简文显"}
{"author":"赵蕃","content":"主人禅伯乃诗伯，招得渠来共此山。挂搭问侬能胆大，诗关直上有禅关。","dynasty":"宋代","title":"赠南首座兼简卢老二首"}
{"author":"赵蕃","content":"午暑如许酷，晚凉能尔清。山阴双鹭落，林杪几蝉鸣。懒对自閒坐，闲穿不借行。追风更撑月，安得小舟横。","dynasty":"宋代","title":"晚作"}
{"author":"赵蕃","content":"自得江湖乐，信无朝市求。扁舟载妻子，没齿是春秋。见客如成愕，问鱼多掉头。严陵疑可亚，范蠡岂其流。","dynasty":"宋代","title":"渔父"}
{"author":"赵蕃","content":"偃薄虽兹驿，相羊赖此亭。鸟飞微破縠，鱼动暗冲萍。岂但忧怀惬，还能倦眼醒。独馀春草梦，才尽不能灵。","dynasty":"宋代","title":"官池即事"}
{"author":"赵蕃","content":"始白才二三，今白乃四五。萧萧十数茎，底用更缕数。年来悼亡悲，老至作诗苦。外形虽由中，不应遽如许。叹息计此身，几何不埋土。而此尚低回，悄悄受群侮。弟能教儿书，儿足事吾圃。吾岂不可归，兹为寄门户。","dynasty":"宋代","title":"久不看镜须之白者众矣得数语寄成父兼示儿侄"}
{"author":"赵蕃","content":"应接有不暇，幽忧能顿除。明当增短日，后且怆离居。恨我平生友，翻成咫尺疏。为生端不易，作客又何如。","dynasty":"宋代","title":"至夜读子肃诗卷帖"}
{"author":"赵蕃","content":"吾王不解去三思，石显端能杀望之。未到浯溪读唐颂，已留冲岳伴相累。生前免见焚书祸，死后重刊党籍碑。满地蒺藜谁敢哭，漫留楚些作哀辞。","dynasty":"宋代","title":"挽赵丞相汝愚"}
{"author":"赵蕃","content":"昨日风既止，今晨风未收。浮波羡幽鸟，唤雨怕鸣鸠。遗寺荒村里，贞祠古渡头。登高谢能赋，物色漫分留。","dynasty":"宋代","title":"旧悬道中二首"}
{"author":"赵蕃","content":"四年别师门，十日留函丈。所问与所知，安得回赐放。孰为驱之去，兹行定焉往。倦马苦陂陀，白鸥思渺莽。","dynasty":"宋代","title":"发衡州后怀使君刘先生"}
{"author":"赵蕃","content":"尺水真成起丈波，水南水北断经过。几思落笔题观涨，却恨诗材本不多。","dynasty":"宋代","title":"次韵审知十三日四绝"}
{"author":"赵蕃","content":"今日青春立，今年白发多。酒杯欺我老，梅朵奈渠何。","dynasty":"宋代","title":"立春日小饮"}
{"author":"赵蕃","content":"竟日人行绝，惟闻鸟语多。忽逢樵妇斧，更听牧儿歌。","dynasty":"宋代","title":"扬步"}
{"author":"赵蕃","content":"不见吾叔度，侵寻将六年。林间迂子步，江上望余船。会合信不易，往来成屡愆。孤山梅未老，曷日访三贤。","dynasty":"宋代","title":"简黄子耕"}
{"author":"赵蕃","content":"簿领古白下，檄书走临川。陈诗道所怀，奈此巍巍然。临分得闻见，语以故有连。此意亦厚矣，乖离今十年。","dynasty":"宋代","title":"呈陆严州五首"}
{"author":"赵蕃","content":"爱竹知人忆故山，食贫过午尚悬箪。长篇乞与小诗并，要似韩豪东野寒。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"树合猿啼远，崖荒虎迹新。寻常惯居者，辛苦恐行人。","dynasty":"宋代","title":"途中杂题六首"}
{"author":"赵蕃","content":"句里兴怀快阁晴，独登长是费幽吟。有兴能来故差易，真愁回棹似山阴。","dynasty":"宋代","title":"次韵伯元季奕送成父因以见寄五绝句"}
{"author":"赵蕃","content":"一种端溪石，下岩滋别源。千金腾有翼，尺璧走非跟。自顾婆娑质，适堪椎钝根。终焉老茅屋，已矣献金门。","dynasty":"宋代","title":"赠砚"}
{"author":"赵蕃","content":"如闻舍策已蹁跹，神物护持非药痊。为州莫漫贪良酝，把节何迟复旧毡。但期米许频仍乞，敢望舟同缥缈仙。别久未能成一诣，故怜终日泥陈编。","dynasty":"宋代","title":"寄南安李使君三章其三"}
{"author":"赵蕃","content":"真行黄家元佑脚，隐帙奥篇穷秘阁。计其胸中所余地，数百犹能君辈著。中朝文物政须此，刺史郎官谩今昨。脑脂遮眼失乘黄，安得金篦令刮膜。","dynasty":"宋代","title":"毕叔文借示郭峡州诗二轴志其所见"}
{"author":"赵蕃","content":"旅食频年倦，田居乐事遥。春余桑枯静，波泛鹭鸥骄。折竹深防笋，撑船满载苗。新诗随见写，旧发不胜凋。","dynasty":"宋代","title":"旅食有作"}
{"author":"赵蕃","content":"君诗悟入已多年，信手拈来总自然。静似幽人居在谷，勇如壮士起临边。波澜收卷虽馀地，光艳发舒终属天。笑我饥吟空白首，乱蛩衰草晚风蝉。","dynasty":"宋代","title":"进之复有湘潭之役二诗见惜别意其二"}
{"author":"赵蕃","content":"牂牁何处莫穷源，万折千矶剧迅奔。寸寸上来良亦苦，不知断却几番魂。","dynasty":"宋代","title":"自桃川至辰州绝句四十有二其四十二"}
{"author":"赵蕃","content":"生世胡为尔许迟，况经事变与时移。论文尚喜两公在，一见何胜隔岁离。落木长江天末恨，清风朗月卷中诗。有怀曾子今冥漠，雨泪真成满面丝。","dynasty":"宋代","title":"李商叟传录临川与黎师侯唱酬怀曾文清公长句"}
{"author":"赵蕃","content":"栖鸦既投林，萧然野人居。独立茅檐下，依依月生裾。涉春抱烦痾，兹夕稍自舒。育公寄来诗，何啻超黄初。正声久欲绝，作者徒纷如。得公振颓波，如汉有二疏。拟欲蹑其迹，荒棘废垦鉏。譬由治田人，必待三年畲。敢矜一日功，草草同猎渔。穷通固定分，往者悲接舆。百年等梦间，寿夭谁赢余。如何彼虞翻，惋叹辄著书。人生贵适意，安步可当车。兹道傥与闻，他焉从破除。","dynasty":"宋代","title":"夜读子肃诗再用前韵"}
{"author":"赵蕃","content":"梅时寄我诗，梅月方能至。迢迢隔三湘，莽莽非一水。褰裳欲何之，浩荡正如此。","dynasty":"宋代","title":"和答斯远因梅见属三首"}
{"author":"赵蕃","content":"要识公兄弟，当年蜀两苏。文章到宗匠，人物见规模。谩有词垣用，终迟政府须。世缘殊未了，忽复返清都。","dynasty":"宋代","title":"挽汪义源舍人二首"}
{"author":"赵蕃","content":"我爱长沙国，全如洛与伊。诸公早闻道，老我谩耽诗。忆昨相追逐，何知有别离。湘西一回首，莽莽便天涯。","dynasty":"宋代","title":"初夏山居有怀长沙从游四首其二"}
{"author":"赵蕃","content":"凛若将崩石，狂哉既倒流。诗危欠好语，日晚觅安投。劳我行何苦，嗟渠戍未休。田居与官籍，俱坐有身忧。","dynasty":"宋代","title":"宿野人家"}
{"author":"赵蕃","content":"患难嗟予已素行，今朝滩里挽仍撑。心乎讵敢怀尤怨，命尔何能计死生。","dynasty":"宋代","title":"自桃川至辰州绝句四十有二"}
{"author":"赵蕃","content":"平生留落半天涯，处处逢梅是旧知。老树半侵江侧岸，疏枝斜出竹间篱。雪初霁处见鸦啄，水不波时观鹭窥。驰誉丹青非我事，旧游历历尚堪诗。","dynasty":"宋代","title":"梅花六首"}
{"author":"赵蕃","content":"梅山不见梅夫子，宗派仍亡宗上人。梅句不刊宗有集，山应生喜亦生嗔。","dynasty":"宋代","title":"示梅山宁老二首"}
{"author":"赵蕃","content":"万竹阴中屋数间，几回剥啄叩柴关。忽开短纸霜雪干，如对照人冰玉颜。","dynasty":"宋代","title":"观徐复州家书画七首"}
{"author":"赵蕃","content":"穷居谁肯念穷愁，况复凄凉雨似秋。疾置送诗仍饷酒，唤回落日在帘鉤。","dynasty":"宋代","title":"次韵刘子道机宜送酒"}
{"author":"赵蕃","content":"少慕隐逸人，开口谈四皓。及今闻其风，尚愧刘德老。诏恩虽与官，辞避犹却扫。不应吏部门，皇皇踏泥潦。","dynasty":"宋代","title":"旅中杂兴五首"}
{"author":"赵蕃","content":"樟源岭下炼丹井，建德道间仙女泉。埋没只今谁汲引，信知名字托人贤。","dynasty":"宋代","title":"题曾真君炼丹井"}
{"author":"赵蕃","content":"契自西台叙，亲从昭德论。名声盖前辈，牢落愧清门。既见未知日，因风聊自存。祇愁千里面，识我故尘昏。","dynasty":"宋代","title":"寄峡州使君郭郎中三首其三"}
{"author":"赵蕃","content":"万室望霓愿，千村车水歌。民劳已至此，天意定如何。朝听闻争米，宵传说借禾。始焉因食饭，终矣事干戈。","dynasty":"宋代","title":"六月十五日时闵雨甚矣三乎"}
{"author":"赵蕃","content":"去年已负海棠期，今岁还当卧病时。造物小儿应见相，恐余无此看花时。","dynasty":"宋代","title":"沅陵见招赏海棠病不能往辄尔言谢三首"}
{"author":"赵蕃","content":"蜜黄初出一枝春，分似堂中得定人。各各闻香获三昧，信知文字本非真。","dynasty":"宋代","title":"以蜡梅分供堂头希卢首座冲南首座惠绝句次韵"}
{"author":"赵蕃","content":"溪山虽好政须人，终日伥伥此水滨。试并栏干一回首，祇馀鸥鸟似相亲。","dynasty":"宋代","title":"馀干登眺有怀其二"}
{"author":"赵蕃","content":"传得新诗字字惊，佛廊骤识病身轻。李邕昔已求工部，文举今宜荐祢衡。只道迷邦尚蓝缕，试令吐气即峥嵘。一官不作来南限，取友得交齐鲁生。","dynasty":"宋代","title":"呈欧阳伯威"}
{"author":"赵蕃","content":"江西人物况欧阳，少有诗名老更昌。左辖虽能诵佳句，子虚胡不荐君王。","dynasty":"宋代","title":"简赠欧阳伯威二绝句"}
{"author":"赵蕃","content":"樟源岭下炼丹井，建德道间仙女泉。埋没只今谁汲引，信知名字托人贤。","dynasty":"宋代","title":"题曾真君炼丹井"}
{"author":"赵蕃","content":"病起犹馀觅句勤，要题柿叶厌缤纷。陟釐尽付五十万，今代谁为王右军。","dynasty":"宋代","title":"从赵崇道求蜀纸五首其五"}
{"author":"赵蕃","content":"相识欣佳士，常谈厌老生。湖山游息处，风月笑言情。岂但沈疴愈，能令老眼明。无嫌数呼唤，政尔一殷兄。","dynasty":"宋代","title":"伯玉夜过因谈西湖石筍峰旧游用初三日韵"}
{"author":"赵蕃","content":"望压大江东，兹峰独著雄。潜珍伏其下，神画隐于中。旧俗多庞说，因公得髓穷。从今逢有问，身与到山同。","dynasty":"宋代","title":"子进示怀玉诗卷有归途见怀恨不同游二诗次韵"}
{"author":"赵蕃","content":"别我已似久，起予当有诗。筠窗坐风雨，儿辈乐埙篪。归日近休日，春时盛此时。观山仍快阁，太史昔幽期。","dynasty":"宋代","title":"寄明叔且示逸远"}
{"author":"赵蕃","content":"小立溪头唤野航，雨馀林木倍森凉。少焉步到临流寺，鹳鹤飞鸣满夕阳。","dynasty":"宋代","title":"自安仁至豫章途中杂兴十九首其六"}
{"author":"赵蕃","content":"木落无著叶，枯林多悲号。饥乌不得食，拾樵护遗巢。居人宁知悲，客子中心焦。故里一回首，山高水迢迢。","dynasty":"宋代","title":"感怀五首"}
{"author":"赵蕃","content":"山密风蟠木，檐疏雨著窗。拥衣憎旧絮，酌酒爱新缸。放意初无累，冥观久已降。一春今日尽，归梦渺三江。","dynasty":"宋代","title":"春尽日"}
{"author":"赵蕃","content":"米仓山寨雪连云，不见椒盘见贼尘。今日江城闻爆竹，莫嫌杯酒不沾唇。","dynasty":"宋代","title":"丁卯除夕寓泸南独坐舟中有感去岁此夕"}
{"author":"赵蕃","content":"郡斋新刻总珍藏，得此遗踪益有光。再拜从公乞馀本，归赍不复恨空囊。","dynasty":"宋代","title":"知府提举访求前守凌公遗迹忽于庭庑雨压复壁中得公所题诗赋六绝句其六"}
{"author":"赵蕃","content":"父老争迎旧使君，使君何以为吾民。要须一举为霖手，快泻天瓢洗旱尘。","dynasty":"宋代","title":"玉山久旱七月一日雨作望者云从常山来时赵吏"}
{"author":"赵蕃","content":"卧闻百舌鸣春风，起睇檐间惟见一。自惊夫岂鬼神欤，久立恍然神未释。人能化鸟旧所传，断以不疑因杜鹃。尔今变化自何物，傥匪败家由败国。","dynasty":"宋代","title":"反舌"}
{"author":"赵蕃","content":"是处梅花与雪融，竹间开晚正玲珑。陈君为我言如此，折赠当期慰眼中。","dynasty":"宋代","title":"代简琛卿"}
{"author":"赵蕃","content":"我贫犹说在有贫，羁旅如君更感人。强道诗工能泣鬼，未如钱夥可通神。","dynasty":"宋代","title":"读公择箧中徐季益孙子进昆仲诗有怀其人因以题赠四首其四"}
{"author":"赵蕃","content":"欲雪不雪云雨愁，将行未行心口谋。问胡不去良有由，故人伏枕关我忧。自心初识十年游，不作世人新白头。抱关非为辞挟搜，乃知自欲吾志求。适来遂作兼旬留，昔者公侯今日瘳。河山空能泣楚囚，不如窗几问不休。公如大道鸣骅骝，我乃蹇足历涧沟。弥明故足悲侯刘，淙淙讵识东之流。怀哉黄堰公先畴，章泉吾亦营菟裘。莫言相望风马牛，苇间会有延缘舟。","dynasty":"宋代","title":"留别子肃"}
{"author":"赵蕃","content":"山行渐欲堕荆榛，夹道黄花独尔新。野外篱边非失所，尚能寒眼动诗人。","dynasty":"宋代","title":"赋道傍菊其三"}
{"author":"赵蕃","content":"石上生梅老未枯，著花虽少更敷腴。要须邻老深调护，莫遣儿童纵牧刍。","dynasty":"宋代","title":"探梅"}
{"author":"赵蕃","content":"作底浮云合，从何细雨零。庭中方照影，叶上已传听。耿耿深翻鹊，飘飘暗堕萤。倦身抛曲几，高枕对疏棂。","dynasty":"宋代","title":"月方上雨忽作"}
{"author":"赵蕃","content":"春王正月附人书，踵报祠官赋遂初。到处频成询所寓，忽能为说已谋居。苏州旧日诗无敌，严濑从来画不如。东馆轻舟虽若驶，可辞蹑履到阶除。","dynasty":"宋代","title":"访韦丈叔能于严州西溪门外"}
{"author":"赵蕃","content":"山行渐欲堕荆榛，夹道黄花独尔新。野外篱边非失所，尚能寒眼动诗人。","dynasty":"宋代","title":"赋道傍菊其三"}
{"author":"赵蕃","content":"已办入城府，尚留缘雨阴。相期著屐过，空想掉头吟。子故因贫出，余宁叹老侵。鵷鸾满台阁，麋鹿自山林。","dynasty":"宋代","title":"简斯远兄"}
{"author":"赵蕃","content":"倏尔听鸣鴃，慨然悲众芳。春事且衰歇，吾行可相羊。问年逾不惑，嘐嘐斯谓狂。益矣多闻友，从之道阻长。","dynasty":"宋代","title":"寄怀在伯三首"}
{"author":"赵蕃","content":"我居何有惟修竹，一日真成不可无。别后平安久无报，为予十日写成图。","dynasty":"宋代","title":"简见可觅画三首"}
{"author":"赵蕃","content":"合水自汀庾，更时阅汉唐。郁孤居耸特，望阙漫更张。层台吾家复，壮势江右望。旧游那复省，老至增悲伤。里巷盛人物，登临多发扬。士人皆孙李，必诵苏与黄。不但山水窟，自是仙佛乡。扶舆淑气钟，宁谓接遐荒。历访愁重跅，再来期裹粮。悬知耳目接，故与闻听详。","dynasty":"宋代","title":"郁孤台"}
{"author":"赵蕃","content":"送花政自从人乞，名品安能择是非。风雨连朝更工厄，便应红尽绿垂衣。","dynasty":"宋代","title":"次韵孙温叟求芍药二首其二"}
{"author":"赵蕃","content":"百里更题舆，才分刺史符。循良重他选，途辙讵常拘。不但治文牍，要令歌裤襦。戚休颦笑里，无或谓民愚。","dynasty":"宋代","title":"送周袁州赴镇三首其一"}
{"author":"赵蕃","content":"竹虽不解语，风能为之言。斧斤伐我本，畜牧践我孙。戕者可以堤，践者可以藩。我顾不忘汝，汝言毋重烦。","dynasty":"宋代","title":"检校竹隐竹数三首"}
{"author":"赵蕃","content":"还乡一过年，借屋两成迁。旧阁爱晚碧，今居因地偏。居然阙生理，复尔办行缠。四十今如此，修名后若传。","dynasty":"宋代","title":"寓舍书怀"}
{"author":"赵蕃","content":"一别动五载，人生都几何。谈端方间起，行色又奔波。剩欲摅离语，不成翻醉歌。飞腾与流浪，已矣两无那。","dynasty":"宋代","title":"留别子肃子仪三首"}
{"author":"赵蕃","content":"已是酴醾堕玉尘，尚余芍药殿残春。山行寂寞那逢此，喜向僧房见斩新。","dynasty":"宋代","title":"自安仁至豫章途中杂兴十九首"}
{"author":"赵蕃","content":"人言乐岁好催科，吾今方知自拊摩。要识田家略无事，杀鸡为黍自相过。","dynasty":"宋代","title":"郊居晚行呈章令四首"}
{"author":"赵蕃","content":"我怀苏养直，不作汉三公。隐墅人安在，春溪草自丰。遗文尚亡恙，斯道未应穷。会与吾尊友，青灯话此翁。","dynasty":"宋代","title":"书后湖集"}
{"author":"赵蕃","content":"凿开何自来，名得因形似。似欲使先生，因兹号居士。","dynasty":"宋代","title":"磬湖"}
{"author":"赵蕃","content":"窜迹穷阎底，求交四海中。为怀黄阁老，长咏白蘋风。远禄宁堪藉，吾身未适终。何山道场麓，政尔属君公。","dynasty":"宋代","title":"用斯远韵寄赵湖州三首其一"}
{"author":"赵蕃","content":"君诗耻作阆仙瘦，颇厌飘零其故何。求士近闻劳仄席，斯人未用岂悬科。交情满眼尽今雨，世态由来俱一波。所愿深持后凋节，传书独行不为过。","dynasty":"宋代","title":"简贾新之"}
{"author":"赵蕃","content":"春风可是独嗔梅，不待飘零著雨催。我欲挽留无上策，戏拈落蕊荐芳醅。","dynasty":"宋代","title":"梅落二首"}
{"author":"赵蕃","content":"往者左司公，会作荆州牧。君时虽从行，所志惟圣读。今焉去为吏，与昔当异躅。试以身所经，参之耳曾熟。","dynasty":"宋代","title":"送梁仁伯赴江陵丞三首"}
{"author":"赵蕃","content":"旧岁旱为虐，今年雨以时。如闻诸郡国，可脱半寒饥。我自无田者，空成乐岁诗。谁官太史氏，直笔要无遗。","dynasty":"宋代","title":"郊居秋晚五首"}
{"author":"赵蕃","content":"居者与仕者，所知张宋间。咸能谓君好，政欲警余顽。论已穷千载，才宁减二班。何当传副本，免使访名山。","dynasty":"宋代","title":"送刘伯瑞四首其三"}
{"author":"赵蕃","content":"平生不识宋亨伯，老去手将穷藁编。六一家风真好事，要渠行世欲抄传。","dynasty":"宋代","title":"以穷藁借全真"}
{"author":"赵蕃","content":"祝融香火我亡缘，还上江头上水船。赖得江山旧相识，登临到处一悠然。","dynasty":"宋代","title":"寄怀二十首"}
{"author":"赵蕃","content":"穷冈冈上欧阳子，荷屋屋中常不轻。邂逅论诗傥相及，为言即日鬓霜生。","dynasty":"宋代","title":"代书寄周愚卿二首"}
{"author":"赵蕃","content":"古寺荒凉客寓居，闭门百事付乘除。学知定力贫非病，诗见新功乐有馀。化鹤已空今已矣，骑鲸何处问何如。追怀存没伤零落，底事秋来音讯疏。","dynasty":"宋代","title":"观贾元放书迹寄其弟季承"}
{"author":"赵蕃","content":"浏浏晴檐响，愔愔兰斛香。时于簿书暇，乐是话言长。政可昼连夕，兴怀参与商。平生事贤志，烱烱未尝忘。","dynasty":"宋代","title":"呈邢叔三首其二"}
{"author":"赵蕃","content":"行役将穷兴未穷，百篇酬唱与君同。人间此乐胡能再，何处江西更古融。","dynasty":"宋代","title":"将至信州呈季承"}
{"author":"赵蕃","content":"野驿人稀到，空庭草自生。霜清殊未觉，雨细更含晴。","dynasty":"宋代","title":"长田舖二首"}
{"author":"赵蕃","content":"书贵在瘦硬，诗须成管弦。典刑君尚有，老至我加年。早作诸侯客，远劳从事贤。见来元不款，别去忽何边。","dynasty":"宋代","title":"张王臣贶诗诘朝遂行次韵寄之"}
{"author":"赵蕃","content":"舍东舍西缲车鸣，陂南陂北秧垅平。共期今年好春事，自兹无苦惟须晴。如何忽作十日雨，农夫辍耕病红女。尔曹惴惴何足云，忍使忧形使君虑。人言水旱有常数，丰凶不假祈禳助。那知使君为民尔，一念未萌神固许。朝来风色端何祥，溪流复故山屏张。欣然此屋尽和气，使君之赐真无央。","dynasty":"宋代","title":"张信州祷晴辄应以诗贺之"}
{"author":"赵蕃","content":"绝叹风流不可追，赖闻难弟更能诗。半生求识终无遇，一见于今已后期。昔在蛮荆孰疆理，后来秦汉始津涯。征南政欲图经借，把卷如同禹穴窥。","dynasty":"宋代","title":"张以诗卷来再用韵谢之"}
{"author":"赵蕃","content":"子昂高蹈固家风，诗到后山仍更工。何事栖迟犹五斗，向来推许漫诸公。平生但记逢人说，一洗真成凡马空。今日宦游得此士，知君不类溧阳穷。","dynasty":"宋代","title":"张因叔尉曹借示赣陈丞择之文编以长句还之"}
{"author":"赵蕃","content":"片片梅花脱雨轻，半飞欲坠更多情。浑疑春雪林梢堕，输与诗翁照眼明。","dynasty":"宋代","title":"章少隐尝有逸句云片片梅花随雨脱浑疑春雪堕"}
{"author":"赵蕃","content":"路尽庵才出，云深山更藏。陂池新得水，松桧旧成行。午供随斋钵，留题陟上方。林鸠方唤雨，归路恐相妨。","dynasty":"宋代","title":"章坞庵"}
{"author":"赵蕃","content":"平原拙生事，数月且食粥。蠋也巧于贫，晚食以当肉。士穷见节义，不以富贵卜。用志苟如此，宁有忧不足。我生本寒士，犁鉏起穷谷。顾惟疎野姿，动辄当忤俗。得禄本甚微，夺去盖聊复。虽云出无车，定免赤其族。在我无所念，于君果何辱。而君终日间，惘惘形面目。幼稚悉遣归，不虑瓶无粟。大儿颇类吾，藜羹甘半菽。庭前既除草，窗外亦除草，窗外亦栽菊。属君早来过，束书期共读。","dynasty":"宋代","title":"招明叔"}
{"author":"赵蕃","content":"三年不对溪南月，况用哦诗向君说。前山落雨此地雷，我自生凉人厌热。林梢虽复乱蝉鸣，岂不大胜苍蝇声。市声收尽浮桥寂，要子同来作细行。","dynasty":"宋代","title":"招审知步月"}
{"author":"赵蕃","content":"桃李竞芳春，晨妆故斩新。周遭遍晴野，络绎动游人。闭户端无事，命车当及辰。澄流带修竹，足以奉清真。","dynasty":"宋代","title":"招谢丈签判出郊"}
{"author":"赵蕃","content":"忽忽重阳今一月，菊花数朵见城根。前诗有约能从否，不厌张罗幸过门。","dynasty":"宋代","title":"招在伯"}
{"author":"赵蕃","content":"废宅委尘埃，梅花亦自开。九泉无起日，双鬓有新摧。索莫生何理，飘零句易哀。若为归去晚，茅屋老苍苔。","dynasty":"宋代","title":"题堂前梅花"}
{"author":"赵蕃","content":"常时一夜北新桥，问讯兹来故不遥。岂虑坚冰忽成合，更当冷日未能消。志存纡直无渠怒，行有艰难自我招。赖是晴山有佳色，不然何以慰无聊。","dynasty":"宋代","title":"去德清十数里阻冰舟行甚艰"}
{"author":"赵蕃","content":"浮云冒山顶，横碧门与直。所嗟篮舆驶，令我头屡侧。前瞻亦何有，浮图梯七级。彷佛记遗基，当年居皖伯。","dynasty":"宋代","title":"出北门记所见二首其一"}
{"author":"赵蕃","content":"烟消日出见秋真，政恐却成憔悴人。赖是倦游归去日，扁舟载著自由身。","dynasty":"宋代","title":"八月八日发潭州后得绝句四十首其二十四"}
{"author":"赵蕃","content":"微官本欲救饥寒，欲逭啼号政尔难。不是贤侯任吾耻，未容陋巷乐瓢箪。","dynasty":"宋代","title":"呈潘潭州十首"}
{"author":"赵蕃","content":"相从数月间，已复两为别。此身竟何有，百年终是客。近役不隔州，音问可络绎。江南虚成市，白泉强名刹。何劳共追饯，令我滋不悦。觞行期月上，月上尊已侧。我卧四壁空，君归度舟阔。","dynasty":"宋代","title":"三月三十日余有章贡之役陈明叔严从礼载酒见饯于白泉张伯永继至"}
{"author":"赵蕃","content":"曲江矶头慈泉庵，重来稽首大士龛。石磴半漫水拍拍，衡门深掩阴毵毵。主人不见诗阁笔，道者出游经闭函。吾行江南盖多矣，得此不能成二三。","dynasty":"宋代","title":"题甘叔异曲江矶庵"}
{"author":"赵蕃","content":"不如归去，苍山茂树。独胡为乎，空此号謼。归去来兮，斯言可师。我今已归，胡能不知。不如归去，春且云莫。山中之乐，岂同岐路。归去来兮，言发动随。古之逸民，舍陶而谁。不如归去，载丁载宁。劝子勿去，子宁我听。不如归去，子宁肯住。归去来兮，早歌式微。","dynasty":"宋代","title":"三月十三日夜五更闻杜鹃时成父欲入浙因赋六章章四句以送之"}
{"author":"赵蕃","content":"忆曾看竹过焦山，重记同舟骇浪间。邂逅真成肺肝热，别离空益鬓毛斑。刍青饭白吾能设，车殆马烦君莫还。此去江淮两萧瑟，为言无遣尺书悭。","dynasty":"宋代","title":"赠别徐永叔"}
{"author":"赵蕃","content":"水汎将晴雾，山行欲雨云。鸥翻随渚见，鸡近隔林闻。","dynasty":"宋代","title":"田家即事八首其一"}
{"author":"赵蕃","content":"卜居面势隘，附山枕林麓。旷瞻既无地，何以慰羁束。昏昏半月雨，候应黄梅熟。晨兴更凉冷，转午增蒸溽。山蝉苦见聒，声乱非丝竹。病夫不耐事，颇复伤烦促。缅怀江湖旧，历历梦能续。谁与具扁舟，我被立可襆。","dynasty":"宋代","title":"二十七日作"}
{"author":"赵蕃","content":"每忆分携地，蒸湘绿遍春。于今怀想处，苕霅暗迷津。但有乖离数，何由宿昔亲。附书书复懒，君自识吾真。","dynasty":"宋代","title":"代书寄刘伯瑞仲文叔骥二首"}
{"author":"赵蕃","content":"热苦应伏至，风清非雨祥。那知潦未退，遽与旱相望。荷损无裳被，菊枯愆糗芳。农夫还噍我，汝事异吾忙。","dynasty":"宋代","title":"伏日"}
{"author":"赵蕃","content":"十往九不报，好辞开几番。誇张示朋友，问讯异寒温。岂必待倾盖，何时真扫门。绝胜东阁下，布粟对公孙。","dynasty":"宋代","title":"寄谢汤司谏二首其一"}
{"author":"赵蕃","content":"戢戢初成茁，駸駸渐可竿。朝幽粉泪渍，午静箨声乾。枝且胜栖羽，阴仍合翠寒。书斋有余暇，可以过予看。","dynasty":"宋代","title":"题新竹示韦德卿"}
{"author":"赵蕃","content":"舟才汭口过，山已鹅湖出。樯随鸦鹊兴，缆与鸥鹭夕。青青玩鱼藻，烂烂数滩石。经行尽吾旧，佳处悉不宅。有身漫漂流，有志空郁积。题诗喜将见，重子深垂忆。吾侪信老大，触事异畴昔。君能师友偕，我愧洒扫役。岁月又何如，駸駸戒轻掷。","dynasty":"宋代","title":"次韵斯远入城见迎"}
{"author":"赵蕃","content":"负稻赪肩已，腰镰裹饭归。犬能迎别径，儿亦候幽扉。共说去年熟，却愁今岁饥。及閒还治圃，促妇更鸣机。","dynasty":"宋代","title":"晴晚立田间二首"}
{"author":"赵蕃","content":"平生谩说江湖乐，小遇风涛意不任。颇眩云山相俯仰，却怜水鸟恣浮沈。神游险向冤魂语，笑傲强为洛下吟。赖是初谋壮维楫，不然何地觅壶金。","dynasty":"宋代","title":"昨日绝湖颇危追赋二诗其一"}
{"author":"赵蕃","content":"荷橐上甘泉，居多政府迁。胡为抗章谢，而必退身全。自计虽良已，人贤讵舍旃。吾心故公尔，斯道合幡然。","dynasty":"宋代","title":"与李潭州椿寿翁五首"}
{"author":"赵蕃","content":"雨止鸠频唤，雨来鸠蹔停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首"}
{"author":"赵蕃","content":"茅檐元未觉，竹瓦偶先知。被冷浑忘寐，窗明得屡窥。鸡鸣因误早，犬吠极惊疑。我亦胡为者，侵寒要索诗。","dynasty":"宋代","title":"雪中四诗"}
{"author":"赵蕃","content":"拥节西来岁未更，提封略已遍循行。洞庭青草绝馀寇，沅水武溪俱力耕。勿漫绣衣閒直指，正应天下急澄清。治平已召吴公去，材秀何人是贾生。","dynasty":"宋代","title":"送吴提刑赴召三首其一"}
{"author":"赵蕃","content":"竹不愧老可，人今无老坡。聊将一卮酒，相与酹苹波。","dynasty":"宋代","title":"题刘叔骥所画竹"}
{"author":"赵蕃","content":"渊明薪水忧儿子，玉川送米烦邻僧。我今穷状不可道，减忧得米忧年登。","dynasty":"宋代","title":"郊居晚行呈章令四首"}
{"author":"赵蕃","content":"幕府江宁日，校书元佑时。堂堂公可作，岌岌我何衰。孰有入门冠，而淹管库卑。用长宜顾问，谁与荐天墀。","dynasty":"宋代","title":"赠刘子卿时刘将赴官镇江并以道别三首"}
{"author":"赵蕃","content":"明月故在天，何自堕此水。倘匪骑鲸人，孰能相料理。","dynasty":"宋代","title":"弄月亭"}
{"author":"赵蕃","content":"云埋怀玉山，风断群玉府。霰声欻成跳，雪陈翻已舞。槎牙粲瑶林，突兀森琼户。山差丈人行，鸟绝兄弟语。初看失南东，旋觉迷仰俯。恍疑群仙下，直谓阴灵聚。回沾须萧骚，细著衣褴缕。履穿不能曳，筇冻莫可拄。书窗偶朋会，诗册随意取。诚斋入讽咏，思隐记称许。甘能膏齿颊，清且醒肺腑。讵须割蜂房，底用煎茗乳。非惟雪花同，又并梅花妩。调孤匪相寒，法凛由思苦。想应当此时，有句肯易吐。平明入贺回，马向章台拊。过午下直迟，手映玉柄麈。同僚有同社，久已齐白甫。长别漫长怀，何因似郊愈。风引故能亲，云披禽先睹。","dynasty":"宋代","title":"雪中读诚斋荆溪诸集成古诗二十韵奉寄并呈吴仲权"}
{"author":"赵蕃","content":"晓雨蒙蒙山欲空，少晴还觉练摇风。扁舟十日夫何事，只有看山不负公。","dynasty":"宋代","title":"自桃川至辰州绝句四十有二"}
{"author":"赵蕃","content":"误笔犹能作牸牛，信知书画本同流。不惟下笔苏仙似，更似斯人不可求。","dynasty":"宋代","title":"观徐复州家书画七首"}
{"author":"赵蕃","content":"为竹作亭还斫竹，取诗名榜更题诗。归来十日未一往，聊待萧然雨后时。","dynasty":"宋代","title":"曾相士约过意钓答以绝句"}
{"author":"赵蕃","content":"避兵俱落信州溪，为客岂知湖外期。远役不应因米屈，秋风政尔怅鲈时。故人已寄招魂作，吾子重歌隐士诗。回首天寒又霜雪，可教猿鹤苦凄悲。","dynasty":"宋代","title":"次韵元衡忆上饶见示七言"}
{"author":"赵蕃","content":"忆我前年秋，驱羸赴行在。凄凉醴陵门，公独枉轩盖。客中遇还使。素书仅一通。计之曾未达，公起使广东。而我困流徒，日月无定止。逮今得还山，莽莽舟在水。长沙公寓乡，来往维其常。傥复后此使，音问政渺茫。如公所抱负，外斂中甚富。遄归定非晚，入待帝左右。车行过怀玉，寄声到林谷。容我复驱羸，宵征戒童仆。","dynasty":"宋代","title":"寄雷丈朝宗"}
{"author":"赵蕃","content":"旋糊纸屋过冬寒，客至成开去即关。我亦借寮成挂搭，未妨朝暮往仍还。","dynasty":"宋代","title":"赠南首座兼简卢老二首其一"}
{"author":"赵蕃","content":"老衲迎门祇敝裳，问年还举四山黄。谁云此院通衢著，渠自长閒人自忙。","dynasty":"宋代","title":"题石潭观音院用王枢密庶愚丘正宗韵二首其一"}
{"author":"赵蕃","content":"我为怀玉人，不踏怀玉路。非因访仙懒，自畏触崄去。闻君兄弟往，勇决不少顾。念将摄衣从，欲行却回虑。人云山峰高，白日蔽烟雾。况方迫穷冬，我褐犹未具。虽欣陟幽遐，政恐成疾痼。以兹不暇游，心与飞云溯。君还得新作，快读喜莫喻。上言道傍见，次及岩下趣。恨无龙眠手，按此摅毫素。昔君家兴公，曾为海山赋。至今斯文名，殆将压彪固。凄凉禅月踪，牢落高人住。得君为著眼，草木应亦豫。好事俨上人，方集山中故。并当收君诗，在在神物护。","dynasty":"宋代","title":"子肃示九日山谷间怀兄弟三诗因怀子进子仪次韵并呈子肃"}
{"author":"赵蕃","content":"不见水南梅，春风已四回。纵传诗满纸，何似酒同杯。已与修涂背，还寻旧路来。计期犹促近，到处勿徘徊。","dynasty":"宋代","title":"溧阳道中怀秉文"}
{"author":"赵蕃","content":"旱势若燎火，雨粒如投珠。望望恐不及，嗷嗷欲成呼。叩龙探古湫，号佛喧通衢。山川祷斯必，社稷报不渝。古人之所是，今人之所迂。龙神与社鬼，其事亦区区。","dynasty":"宋代","title":"初六日雨而甚微"}
{"author":"赵蕃","content":"士不知闻未易轻，问医谁复话君名。殷勤多谢长沙掾，为我致之分死生。","dynasty":"宋代","title":"余客长沙寒热骤作其证未分理掾次律张君为致"}
{"author":"赵蕃","content":"山居面面皆脩竹，雨重时惊入屋梢。坐诵方斋旧诗句，人间那有续弦胶。","dynasty":"宋代","title":"尹丈少稷旧作借竹轩诗数首如雨重时惊入屋梢风微亦得听萧骚之句尤为警拔雨中看竹因用其语作两绝句其一"}
{"author":"赵蕃","content":"丛篁乱临溪，丛树深隔堑。爱之不能即，玩之宁有厌。五字遣谁哦，一杯频尔念。幸勿折新开，留将遂幽占。","dynasty":"宋代","title":"咏隔堑梅"}
{"author":"赵蕃","content":"秋入江湖事事幽，未妨著我咏洪流。水居三两似相识，苦问来船仍去舟。","dynasty":"宋代","title":"晚登邬子亭用壁间韵四首"}
{"author":"赵蕃","content":"前者蓑而眠，后者笠而坐。陂长不待鞭，草软无用莝。蚤耕蹔廑力，午放长逸卧。薄暮翁洗犁，儿歌互相和。","dynasty":"宋代","title":"晨起见牧牛者"}
{"author":"赵蕃","content":"赤县权宜非昔时，近闻谁复古人为。向来声烈有如此，今日飞腾已似迟。雁序相仍尽词掖，虎城宁独待瓜期。归哉怀玉山边路，准拟重看召节时。","dynasty":"宋代","title":"送莫赣州"}
{"author":"赵蕃","content":"叹息无钱归买山，驾言渺渺不知还。为家百亩未为秦，何事一生长苦悭。我漫参军作蛮语，公能诗赋动江关。固穷似舅诗难敌，不待床分上下间。","dynasty":"宋代","title":"别约之舅"}
{"author":"赵蕃","content":"已是酴醾堕玉尘，尚馀芍药殿残春。山行寂寞那逢此，喜向僧房见斩新。","dynasty":"宋代","title":"自安仁至豫章途中杂兴十九首其十五"}
{"author":"赵蕃","content":"少陵已入严公幕，徐孺还为仲举宾。自愧无诗复非隐，况堪谋食更忧贫。","dynasty":"宋代","title":"呈潘潭州十首"}
{"author":"赵蕃","content":"先生自合饮官壶，野老端宜满眼酤。白酒酿成聊送汝，未知湿沫与江湖。","dynasty":"宋代","title":"奉简在伯四首"}
{"author":"赵蕃","content":"道入袁州首问君，却言守舍有宗文。不知木落风高际，何处登临对夕曛。","dynasty":"宋代","title":"代书寄张次律二首其一"}
{"author":"赵蕃","content":"安仁山水县，令君文章伯。林深兰自吐，川媚珠所宅。弦歌导斯民，传舍阅过客。口虽绝雌黄，眼顾分青白。","dynasty":"宋代","title":"呈游子明二首"}
{"author":"赵蕃","content":"闻道南池上，日来幽事多。株株摇弱柳，柄柄出擎荷。长夏端能好，新诗况可歌。无庸问凡楚，一以付无何。","dynasty":"宋代","title":"寄明叔"}
{"author":"赵蕃","content":"无人南涧游，老我北窗卧。雨为洗炎蒸，身成起颓惰。幽花曜丛丛，新竹排个个。是中有馀诗，独唱谁其和。怀君固非远，念我当数过。蝉噪晚声清，萤飞新月破。","dynasty":"宋代","title":"闰月二日雨三日复雨寄斯远三首其三"}
{"author":"赵蕃","content":"昔我曾大夫，尝作舂陵适。时惟萧子荆，袖书实见客。公经本萧自，于义岂秦越。三年期扫门，竟欠今生识。","dynasty":"宋代","title":"挽胡澹庵二首"}
{"author":"赵蕃","content":"城中一雨仅飘洒，城外此雨乃霈滂。分龙古语信不妄，不尔惠施何偏方。我行驱车一何忙，早起犹乘昨夜凉。旧闻既雨晴亦佳，岂但蕙叶蒙宠光。早禾已秀半且实，晚禾已作早禾长。不惟稻陇有佳色，菜畦苗叶相与昌。园丁采撷入城市，不用涤濯临沧浪。我虽无田岂无圃，归计不决空傍徨。翻怜买菜籴占米，烟火薰人官道傍。","dynasty":"宋代","title":"抚州城外作"}
{"author":"赵蕃","content":"一篙真可百滩空，赣水辰溪大略同。我乃涨馀方逆上，终朝歌笑愧篙工。","dynasty":"宋代","title":"自桃川至辰州绝句四十有二其十四"}
{"author":"赵蕃","content":"安流倏忽起奔湍，非雨非风势使然。尽道川流能险恶，不知世有险于川。","dynasty":"宋代","title":"自桃川至辰州绝句四十有二"}
{"author":"赵蕃","content":"闻君治书楼，诵书仍课文。古人不朽计，政在三冬勤。今时独不然，白屋期青云。君岂斯人欤，大雅迥不群。","dynasty":"宋代","title":"十月八日闻鸡鸣即起案上偶有陶集翻阅数诗有怀斯远三首其三"}
{"author":"赵蕃","content":"几岁天台住，今年雁荡游。心期在康乐，人谓作监州。骑从真能屏，烟霞定赏幽。他时期一访，好为著诗留。","dynasty":"宋代","title":"真游觅唐德舆题诗不见有怀其人八首其四"}
{"author":"赵蕃","content":"日者君过我，今焉我辞君。楚荆易得秋，霜霰行在辰。我车甫来归，君骑已在门。喜我更安健，劳言再三陈。已焉忽谓我，我行不逡巡。问君何因尔，欲语声辄吞。我自解君意，操袂增酸辛。男儿志四方，怀安实败名。不见折胁雎，慷慨西入秦。君行其有合，宿愤当一伸。造物固甚巧，颇解戏弄人。愿君稍安之，无为自伤神。诸孙君好交，送君必以文。可慰别后览，何忧去装贫。","dynasty":"宋代","title":"送公择入浙"}
{"author":"赵蕃","content":"青云怀趣逸，黄绶屈官卑。屡捧将军檄，一哦从事诗。少陵忧有在，充国事多宜。傥上休兵议，因人愿早知。","dynasty":"宋代","title":"再用前韵并寄孙推官四首"}
{"author":"赵蕃","content":"吴楚山川隔，埙篪笑语欢。柳迟因积雪，梅悴坐余寒。痛饮还忧病，离愁孰可宽。故非元与白，压倒又何难。","dynasty":"宋代","title":"呈叔骥和叔"}
{"author":"赵蕃","content":"扶疏夏木已来禽，安石榴花出树深。六尺纸窗明棐几，迸阶閒筍欲成阴。","dynasty":"宋代","title":"寄怀二十首"}
{"author":"赵蕃","content":"起步寒梢百尺长，骤惊触目尽琳琅。直疑霜月能为幻，作意槛之还有香。","dynasty":"宋代","title":"梅花绝句五首要明叔仲威同作"}
{"author":"赵蕃","content":"雨丝情脉脉，雨点泪浪浪。无处堪回首，如何不断肠。","dynasty":"宋代","title":"微雨三首其一"}
{"author":"赵蕃","content":"天公知我寒无褐，惠以檐间百尺裘。挟纩固殊如是想，索衣不叹晚为谋。神融遽合庄周梦，意气俄乘竹叶舟。侧听屋山鸡正午，又愁寒雀暮啾啾。","dynasty":"宋代","title":"负暄"}
{"author":"赵蕃","content":"忆昨寄声因鲍子，阙然已复四终星。向来相期台阁者，薄宦乃淹松竹厅。颇愿近诗见新述，旧好尚意能忘形。临风三叹不知罢，梅花落尽兰未馨。","dynasty":"宋代","title":"寄新喻丞章季亨"}
{"author":"赵蕃","content":"前年中秋月，痁鬼方见虐。彻曙不得眠，搘炉亲煮药。子时过桥来，劳我非赴约。评诗杂精粗，有味胜大嚼。去年中秋月，应候痁复作。少休塘下寺，欲进悲足弱。乔松接修竹，听雨仍落落。徘徊亦忘寐，孤咏同纬络。漂流到今年，高兴属快阁。何期悼亡归，舟并南山泊。前年呻吟地，追随恍如昨。天公似怜我，为遣云垂幕。那知千家墀，惨澹对杯酌。不然适与值，用趣则相各。人世夫何常，明年定忧乐。","dynasty":"宋代","title":"中秋无月呈审知"}
{"author":"赵蕃","content":"走遍东南数十州，皇皇长愧食为谋。阅人政尔亦多矣，有客可能如此不。叹我漫知耽句僻，如君真复是诗流。相逢颇恨夫何晚，华发萧萧今满头。","dynasty":"宋代","title":"赠王进之"}
{"author":"赵蕃","content":"辰人只识凌刑部，不识尚书晚岁官。晚岁功名益堪纪，辰人不识坐荒寒。","dynasty":"宋代","title":"知府提举访求前守凌公遗迹忽于庭庑雨压复壁"}
{"author":"赵蕃","content":"晓起题诗砚欲冰，折梅还却步凌兢。不如纳被蒙头坐，坐到斋鱼始一兴。","dynasty":"宋代","title":"戏呈卢老"}
{"author":"赵蕃","content":"台高十丈独株松，下有仙人旧履踪。三十二窠丹灶在，亦云数目应龟峰。","dynasty":"宋代","title":"妙香院僧堂后路直临溪石台古松蟠其上松之下"}
{"author":"赵蕃","content":"公曾数载潮阳掾，笔力怪来韩与苏。璧上庙碑当乞我，庶求涓滴润焦枯。","dynasty":"宋代","title":"简沈元陵求潮州韩文公庙碑并抄山谷碑诗二首"}
{"author":"赵蕃","content":"秋浦新为别，秋风阙寄书。虽然声问阔，未觉梦魂疏。杜牧登临后，宛陵吟咏馀。三冬如有暇，五字不妨渠。","dynasty":"宋代","title":"九月一日晨起风物凄然不胜怀远之思作五首寄和父憨申并烦转致湖池二州也其五"}
{"author":"赵蕃","content":"西风何从来，惊我庭下绿。竹君了不知，俨立若带束。山居陋无友，吊影唯吾仆。得此助婆娑，宁能叹幽独。","dynasty":"宋代","title":"遣兴二首"}
{"author":"赵蕃","content":"镜破何年合，珠沈几日还。空明歙溪石，行列婺州山。雁泊宵仍警，虫哀夜不閒。传呼语舟子，移楫近前湾。","dynasty":"宋代","title":"十四夜月"}
{"author":"赵蕃","content":"敝车羸服豫章城，几向东湖得细行。不但屡来人似识，白鸥相惯亦忘惊。","dynasty":"宋代","title":"重过东湖二首"}
{"author":"赵蕃","content":"江天买得总输君，我亦当年作记人。珍重平生一杯酒，又孤洲渚绿生春。","dynasty":"宋代","title":"怀明叔"}
{"author":"赵蕃","content":"贤愚之相悬，千万或什百。所以天地间，寥寥苦难索。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"平生迂斋老，雅志在考槃。尘氛小败意，顾辄求辞官。谷中万松株，郁郁知岁寒。茯苓傥可掘，宁用菊为餐。","dynasty":"宋代","title":"秋怀十首"}
{"author":"赵蕃","content":"鹭立长滩本为饥，水深鱼没定奚为。何如烟雨青林畔，漠漠冥冥纵所之。","dynasty":"宋代","title":"次韵见可书示二绝并以送行"}
{"author":"赵蕃","content":"卢溪望望接宣风，景富犹能慰客穷。已爱熙熙村舍好，更欣漠漠稻田丰。","dynasty":"宋代","title":"八月八日发潭州后得绝句四十首"}
{"author":"赵蕃","content":"我生不敏姿，求友富三益。向来或晨昏，今乃限南北。悠悠江山念，耿耿风雨夕。以我思渠心，渠能不余忆。","dynasty":"宋代","title":"秋怀十首"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首其二"}
{"author":"赵蕃","content":"梦向清江不见涯，觉来身乃太行车。新居寄我山中集，倦枕浑忘午后茶。爱此好风当北牖，待来明月望西斜。但怜独鹤归何晚，不问满林先暝鸦。","dynasty":"宋代","title":"筋竹这新居僧居邠录寄寺中留题次孙温叟所用"}
{"author":"赵蕃","content":"溟蒙初莫辨，飘洒忽成妍。地岂三千界，山迷尺五天。画图宁有此，言句可无传。却恨与周子，行差一日先。","dynasty":"宋代","title":"周愚卿同内子游仰山南岳后予一日行途中寄之"}
{"author":"赵蕃","content":"黄公亭上雪飞时，去岁相同此赋诗。邂逅出山还雪作，端如来赴去年期。","dynasty":"宋代","title":"孙季章无愧郑季奕徐斯远以仆留智门载酒见过"}
{"author":"赵蕃","content":"麦浪摇波柳映津，吴乡春色见今晨。欲将何以慰无赖，一酌浊醪如有神。","dynasty":"宋代","title":"姑苏道中"}
{"author":"赵蕃","content":"懒命鸡栖驾，分安龙具寒。枕肱朝日美，拥鼻北风酸。伪异公孙被，甘同陋巷箪。啼号从强聒，忧乐听旁观。","dynasty":"宋代","title":"病中即事十五首"}
{"author":"赵蕃","content":"古步经黄狗，平沙隐白鸥。顺流翻逆浪，欲去若苛留。历历川原路，萧萧风雨秋。颓然怕看镜，白尽几分头。","dynasty":"宋代","title":"过黄狗步"}
{"author":"赵蕃","content":"沙鸥故飞飞，湖雁更历历。顾我亦忘机，相看同一适。","dynasty":"宋代","title":"题钓雪图其二"}
{"author":"赵蕃","content":"雪没东园一径深，频惊饥雀落空林。疏明自喜山房小，更听哀弦空外音。","dynasty":"宋代","title":"寄怀二十首"}
{"author":"赵蕃","content":"顾使斯人墨绶腰，不知谁合上丹霄。得非疲瘵要摩抚，是遣循良颁诏条。闻道过家犹数月，尚期论荐出公朝。过予不作一饭去，政倚相望非甚遥。","dynasty":"宋代","title":"寄孙从之"}
{"author":"赵蕃","content":"何能辛苦叹人穷，况复经行觅句工。平日相思在天末，今年远别遂湘中。饥寒似我谁驱近，人物如公孰长雄。蕙帐山人久寂寞，曾何台省欠诸公。","dynasty":"宋代","title":"次韵李子永见贻"}
{"author":"赵蕃","content":"赖尔破孤闷，读之惟恐残。行间虽旧熟，句外得新看。已后平生学，悬知欲到难。堂堂宁复有，凛凛故疑寒。","dynasty":"宋代","title":"读东湖集二首"}
{"author":"赵蕃","content":"松简谡谡冲浮埃，跫然谁能为余来。凭高所历故已下，得君更觉争崔嵬。兹山不到近十载，频日能来已再回。人生万事每如此，而欲取必真愚哉。袖衔文书辱持似，快读不待纸尾开。金声讵须掷地出，隐隐自杂山风哀。吾曹用意果痴绝，非尔何以娱岁月。明当举似子王子，不但慰归仍赋别。","dynasty":"宋代","title":"明日同数公复登山忽闻履声乃审知也携和诗三"}
{"author":"赵蕃","content":"北风动地木欲折，雨既不成当作雪。黄昏侧听到鸡鸣，才有飘萧兴骚屑。虽然风力犹未止，雨耶雪耶知孰是。几将被褐出门看，不待足前成辟易。迟明乃知雪未就，雨亦甚微风独吼。晨炊未暇询无有，亟令问讯邻家酒。","dynasty":"宋代","title":"初十日早起"}
{"author":"赵蕃","content":"米仓山寨雪连云，不见椒盘见贼尘。今日江城闻爆竹，莫嫌杯酒不沾唇。","dynasty":"宋代","title":"丁卯除夕寓泸南独坐舟中有感去岁此夕"}
{"author":"赵蕃","content":"晓寻仙尉向吴江，闻道乘舟警吠厖。渔具画图赊面觌，松陵酬倡阻心降。因人尚拟它时寄，共看无因绝境双。二季一翁新作别，望君须遣候船窗。","dynasty":"宋代","title":"过吴江访尉曹李仲纯不值简寄之"}
{"author":"赵蕃","content":"去住两无由，终成上客舟。香如添酒病，雨亦带离愁。两岸青青柳，空江点点鸥。总堪添鬓白，不必问春秋。","dynasty":"宋代","title":"湖州亲旧"}
{"author":"赵蕃","content":"涧落峰寒似住时，重阳面目许谁知。摇摇枫叶未全赤，草草菊花成后期。酒量稍增愁渴肺，诗材顿减费衰髭。一年节物财如此，太息空形老大悲。","dynasty":"宋代","title":"九日"}
{"author":"赵蕃","content":"裴公台上送入日，道乡台上看出云。穷居偪仄不屡到，拄杖容与能平分。江湖鹤发叹老我，道路茧足嗟夫君。画手政自难隃度，诗里还嫌异所闻。归来客去雨亦作，此故未易轻谈云。","dynasty":"宋代","title":"示表弟沈见可"}
{"author":"赵蕃","content":"屡废招呼定可人，岂嫌昏暮叩门频。不来醉我倾家酿，反更分渠饤坐珍。","dynasty":"宋代","title":"招仲威不至反辱惠梨"}
{"author":"赵蕃","content":"已执临岐手，仍通叙别书。绝知于我厚，何敢向君疎。江上留残岁，吴中拟定居。莫为南北恨，天地一蘧庐。","dynasty":"宋代","title":"昭礼书来告其行日再寄以诗"}
{"author":"赵蕃","content":"昔年挂席过江州，曾为庐山尽日留。断句得君相举似，夜窗应复梦成游。","dynasty":"宋代","title":"昭礼在虞山与予分路昭礼举王光远在庐山别周"}
{"author":"赵蕃","content":"人物君非第一流，周南底事叹淹留。清名所得盖多矣，骑鹤扬州有是不。","dynasty":"宋代","title":"昭礼在虞山与予分路昭礼举王光远在庐山别周"}
{"author":"赵蕃","content":"送君只数梅花节，开到岭梅君不回。折得花来有重出，妾惟孤影愧妆台。","dynasty":"宋代","title":"折梅赠答二首"}
{"author":"赵蕃","content":"昔人行役功名误，嗟我何为久未回。落尽繁花有青子，期君烟雨上池台。","dynasty":"宋代","title":"折梅赠答二首"}
{"author":"赵蕃","content":"险绝辰州路，曾闻一再行。看岩有留句，扪石欠题名。四世斯文事，平生一壑情。何当从此去，感念在先生。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"雨后林园合，风前裘褐轻。当游元不恶，有士与同行。定识田中趣，殊胜俗里情。谁过江驿静，日听笋舆声。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"时论归台阁，交情异笠车。不甘腰为折，宁使鬓成华。莽莽湖之北，悠悠海一涯。铜鱼偶逢使，书寄阿戎家。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"一纸日边裁，千山徼外开。所同惟甲子，绝异是人才。学问须传授，君家有自来。嗟余独何者，道阻乃从洄。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"凛若将崩石，狂哉既倒流。诗危欠好语，日晚觅安投。劳我行何苦，嗟渠戍未休。田居与官籍，俱坐有身忧。","dynasty":"宋代","title":"宿野人家"}
{"author":"赵蕃","content":"粲粲初投米，飘飘旋落花。巷深迷吠犬，林合误归鸦。","dynasty":"宋代","title":"连雪不已复作绝句咏之及六而止殆未免不愁冻"}
{"author":"赵蕃","content":"薄雾收残雨，疏云漏晓暾。泥行从上下，归近得欣奔。近作要重录，旧书仍再温。平生屏居趣，毕世愿衡门。","dynasty":"宋代","title":"晨光次季承韵"}
{"author":"赵蕃","content":"杖策入龟峰，行穿数里松。殿依山立壁，门径石成踪。药有仙灵异，僧才粥饭供。青冥谁为斲，衰疾奈何攻。","dynasty":"宋代","title":"同成父逸远自桃花游龟峰复回桃花赋诗二首其一"}
{"author":"赵蕃","content":"短褐不禦寒，哀哉不言贫。远客自多感，况此霜露晨。惋彼篱下菊，粲粲晚始新。馀荣何足恃，枯槁同荆榛。","dynasty":"宋代","title":"感怀五首其四"}
{"author":"赵蕃","content":"入门空榛芜，半死犹未杭。清霜且零落，纵蔓那得保。奈何刺吾眼，快意思一扫。童来乃钝锸，兀兀日又了。兰枯艾长壮，乱多治则少。君子小人欤，幽忧挂怀抱。","dynasty":"宋代","title":"除草"}
{"author":"赵蕃","content":"微风送落日，余霞杂停云。陟彼山之巅，谁识我与君。彭蠡咫尺见，匡庐毫发分。波澜似吴淞，冈巘殊胜云。是间岂无诗，愧我初不文。图画亦足写，摩诘居离群。裴回竟何得，拂噗徒加勤。回憩僧所庐，幽闃令人欣。谈锋壮鏖战，茗碗频策勋。交游数伯厚，文字从右军。我是漫瞠若，莫能窥厥垠。少焉复来过，凛然落衣帉。江山恍疑非，林空月纷纭。旁有博士湖，姓名未前闻。何年隐君子，高栖辞世氛。得非羊裘渔，当是植杖耘。至今宴息地，离离幽草薰。人生七十稀，过眼俱虻岷蟁。适意何必多，悠悠几朝曛。君明履霜畦，我正坐水濆。会合且不常，使我生忧慬。何当十日款，诵说心为醺。庶如逢豫章，其藁一以焚。","dynasty":"宋代","title":"呈程可久"}
{"author":"赵蕃","content":"王气东南盛，流风西北疏。往犹称旅寓，今乃逐乡闾。要熟儿童听，惟传父祖书。如公不一二，安得亦相于。","dynasty":"宋代","title":"呈刘子卿四首其三"}
{"author":"赵蕃","content":"几日阴霾鬭不开，今晨万顷静无埃。山枫借润旌旗色，江鸟忘机鼓吹猜。诏狱务平勤驻节，阃符兼总待还台。扁舟又迩东随檄，借此余波亦快哉。","dynasty":"宋代","title":"新淦道中呈运使钱侍郎"}
{"author":"赵蕃","content":"频年此地几维舟，愧费主人鸡黍留。只道双凫已朝帝，那知一鹗尚迟秋。小能过我谈不恶，重复别君空作忧。问讯东归所经历，但云岩石过丫头。","dynasty":"宋代","title":"赠别游子明"}
{"author":"赵蕃","content":"见自长台数，于今十五年。虽云公偃薄，政坐我迍邅。苦志思重写，愁肠不易煎。却怜难掩处，霜发半萧然。","dynasty":"宋代","title":"呈李赣州四首"}
{"author":"赵蕃","content":"报政期年外，里言朝夕间。省郎何太晚，召节看遄颁。屡上薰风殿，行参玉笋班。故应怜末掾，牢落尚群蛮。","dynasty":"宋代","title":"冯守生日其二"}
{"author":"赵蕃","content":"穷山逼穷冬，苦雾作苦寒。举头不见日，况乃见长安。朝听谯鼓微，午听庭雀讙。占晴复畏雨，有抱那得宽。少日谬学诗，中年痴觅官。择术不自审，终焉堕艰难。妄营三径资，轻舍陋巷箪。胡不返故步，无为不邯郸。","dynasty":"宋代","title":"连日昏雾感怀"}
{"author":"赵蕃","content":"流落又穷岁，漂零悲此生。诗才元自窘，日近转销声。后会未可必，离怀空作惊。平生愿交意，为我谢诸兄。","dynasty":"宋代","title":"湖州赠刘二弟兼呈伯瑞昆仲二首"}
{"author":"赵蕃","content":"庭中但觉木摇落，江上始知秋气高。不待月明飞镜夜，此时自可数秋毫。","dynasty":"宋代","title":"晓登快阁"}
{"author":"赵蕃","content":"谒客因过寺，无车且借驴。晴岚四填拥，我意一凋疎。僧劝茱萸饮，身能瘴疠祛。宁堪久居此，曷日遂归与。","dynasty":"宋代","title":"早过兴福寺"}
{"author":"赵蕃","content":"郎罢肩犁稚子前，牛行熟路不须牵。归来饭倒羹初糁，洗脚还将草履穿。","dynasty":"宋代","title":"晚行田间书事三首其二"}
{"author":"赵蕃","content":"公曾数载潮阳掾，笔力怪来韩与苏。璧上庙碑当乞我，庶求涓滴润焦枯。","dynasty":"宋代","title":"简沈元陵求潮州韩文公庙碑并抄山谷碑诗二首"}
{"author":"赵蕃","content":"疏篱树树李花雪，野寺条条杨柳丝。春风收雨雨收后，白日变晴晴变时。有馀不足无尽景，截长补短何限诗。烟霞痼疾句成僻，老矣折肱真得医。","dynasty":"宋代","title":"出郭"}
{"author":"赵蕃","content":"晚雨催寒着破裘，官梅应是动扬州。相思不见苏门隐，好在当年玉局游。拟向会稽探禹穴，却从吴会下扁舟。不须幸甚门亡恙，翻到旧诗容我不。","dynasty":"宋代","title":"寄怀子进昆仲三首"}
{"author":"赵蕃","content":"几日云昏病亦昏，问春咫尺负名园。两枝何自落书几，一笑为之开酒尊。怪底江南新种得，未饶洛下旧名喧。不然故有栽培力，能使芳根学返魂。","dynasty":"宋代","title":"严从礼折送牡丹且副以诗次韵"}
{"author":"赵蕃","content":"杖履过从每恨疏，何当有屋并门居。我疑奇字就公问，公赋新诗令我书。无事昼棋仍夜酌，有时溪楫更山车。从教老色侵双鬓，凭藉黄精为茀除。","dynasty":"宋代","title":"远斋和示疏字韵四诗复用韵并呈子肃"}
{"author":"赵蕃","content":"应接有不暇，幽忧能顿除。明当增短日，后且怆离居。恨我平生友，翻成咫尺疏。为生端不易，作客又何如。","dynasty":"宋代","title":"至夜读子肃诗卷帖"}
{"author":"赵蕃","content":"战伐求三国，覊縻自五溪。归飞慕鸿雁，沿戏狎凫鹥。酒以忘忧酌，诗因访古题。是身真老矣，南北更东西。","dynasty":"宋代","title":"巴丘驿晚题二首"}
{"author":"赵蕃","content":"废宅委尘埃，梅花亦自开。九泉无起日，双鬓有新摧。索莫生何理，飘零句易哀。若为归去晚，茅屋老苍苔。","dynasty":"宋代","title":"题堂前梅花"}
{"author":"赵蕃","content":"雨势忽已过，云峰空复生。蹔能苏暑病，未足慰农情。同社推诗好，今宵况月明。三人非对影，难弟与难兄。","dynasty":"宋代","title":"用初三日韵简伯玉昆仲"}
{"author":"赵蕃","content":"浊泾清渭本源分，寂寞安能乱纠纷。世黠只知钱使鬼，我痴但识颖呼君。乘时大驵千金射，望岁良农赤地耘。富贵要知定何物，五车何必为渠勤。","dynasty":"宋代","title":"示詹深父"}
{"author":"赵蕃","content":"忆我山中竹，长身立崖谷。势重且抢头，谁欤摇蔌蔌。","dynasty":"宋代","title":"雪中三忆三首其一"}
{"author":"赵蕃","content":"春入孤山今主谁，空留四海旧传诗。平生我亦有成约，病起骤欣逢好枝。欲向园林穷胜处，不堪风雨苦淹时。忽来绝唱惊寒眼，势比南朝更崛奇。","dynasty":"宋代","title":"次韵审知见示梅花长句"}
{"author":"赵蕃","content":"人伪区区信日穷，楮藤苔竹互争雄。自从蜀纸东南见，凡马真成一洗空。","dynasty":"宋代","title":"从赵崇道求蜀纸五首"}
{"author":"赵蕃","content":"漫刺平生不妄投，不知我者谓何求。平生愿作李君御，问事况闻他秩抽。驿舍夜凉陪麈尾，野田风晚从遨头。可嗟鞅掌催成去，未尽登临山水幽。","dynasty":"宋代","title":"赠李子永泳"}
{"author":"赵蕃","content":"竟日江行历抵寻，耸然高屋在深林。夷犹未觉矶头远，下上方知磴级深。好句已从天上落，快谈仍慰别来心。经行剩约重来见，岭海他年无雁音。","dynasty":"宋代","title":"过丰城访甘叔异闻在曲江之矶头庵放舟过之棹"}
{"author":"赵蕃","content":"几日寒如许，梅花好在不。汝虽甘寂寞，吾自念深幽。静坞无车马，清溪足鹭鸥。何当细扶杖，随处小迟留。","dynasty":"宋代","title":"咏梅六首"}
{"author":"赵蕃","content":"往日交游才著我，近来酬唱喜添君。请君立拜诗坛将，容我閒寻茗椀勋。","dynasty":"宋代","title":"沅陵契丈用蕃将至辰州寄在伯兄韵作诗见属用"}
{"author":"赵蕃","content":"山到穷时一径开，数松几竹与萦回。我归酿黍仍锄菜，准拟篮舆窈窕来。","dynasty":"宋代","title":"又次韵宋茂叔送行五绝兼谢修叔"}
{"author":"赵蕃","content":"倦客扁舟泊，危亭落照微。余霞信如绮，孤鹜更齐飞。感叹昔所作，传闻今则非。江山有如此，风俗应未违。","dynasty":"宋代","title":"吉水落霞亭观程运使师孟留题作"}
{"author":"赵蕃","content":"祇看金屋贮，便有长门弃。始盛终当衰，人情亦天意。","dynasty":"宋代","title":"长门怨"}
{"author":"赵蕃","content":"闻道梅花发，山边复水边。要穿居士屩，还傍野人船。船礴须穷日，飘零忆去年。携壶虽我约，能赋属公先。","dynasty":"宋代","title":"约老谢丈及诸友寻梅"}
{"author":"赵蕃","content":"篱落未经霜，林园尚吐芳。豆花连豆角，榴朵映榴房。摇落虽兹候，敷荣未尔妨。我怀收柿栗，物色自凄凉。","dynasty":"宋代","title":"万安道中二首"}
{"author":"赵蕃","content":"尔何不归乎故宇，却向殊方书闵雨。江东数月不得书，忆弟看云在何许。旧传重湖北之北，米贱真成等泥土。如何比岁公及私，衰竭不能堪再鼓。贫家一饭有并日，远市朝炊或亭午。朱门但知粱可厌，我辈翻嫌字难煮。晚且禾秀早向实，舂箕不须逾处暑。胡为旱势复如此，坐致诗人形苦语。如闻巫觋有通灵，肸蛮似逢人问妪。前朝一雨苦不难，况今磨神无不举。会当劳以三日霖，绿浪黄云看掀舞。","dynasty":"宋代","title":"次韵毕叔文苦旱叹"}
{"author":"赵蕃","content":"畴昔王门耻曳裾，每怀端拜献公书。简编讫补遗忘后，馈赆分沾忧患馀。只信此心无改事，讵知彼谮欲何如。属闻盛府重开幕，适此故山归驾车。","dynasty":"宋代","title":"通问赣州留尚书并寄三首其二"}
{"author":"赵蕃","content":"过江今几年，遗俗不屡见。纵余门户称，直有冠裳变。惟君河洛间，南走楚粤遍。虽从科诏求，未脱褐衣贱。芬然兰三薰，粹矣金百链。潭潭务中澄，煜煜鄙外绚。遂登南轩门，如识伊川面。周旋苟有得，喜跃几成抃。渊深保战兢，鸩毒戒安宴。于今过城南，政似趋无倦。儒冠盖多端，剧论如合战。试评季路勇，孰与之反殿。前日我辞君，炎风尚交扇。只今君别我，余暑已堪饯。岁序急推迁，吾行甚流转。爝火讵当阳，雨雪宁待{左日见}。孤唳岂潜声，卑飞终挂罥。小令泊扁舟，暂为沥破研。我如浩然归，君异方朔荐。契阔方自兹，追随复何便。","dynasty":"宋代","title":"用程季仪送行之韵为别"}
{"author":"赵蕃","content":"一别动五载，此生能几回。其间何不有，只是恐生哀。我病真衰矣，君才盍勉哉。要留还索去，风雨更漼漼。","dynasty":"宋代","title":"别沈二弟"}
{"author":"赵蕃","content":"冥冥十日雨，不见海棠梨。霁色晨初上，禽声乐可知。春衣犹故褐，薄饭只朝虀。自信端如此，流行任所之。","dynasty":"宋代","title":"咏晴"}
{"author":"赵蕃","content":"坎坎连村鼓，喈喈隔墅鸡。云低天欲夜，雨合路平鸡。酒为治聋饮，诗因排闷题。休嗟妨杖履，聊取便锄犁。","dynasty":"宋代","title":"社日风雨"}
{"author":"赵蕃","content":"雪岭模糊积未消，云林烂漫合仍飘。一儿跨牸饮田水，几担束梅同负樵。泥滓无嗟庙山路，魂栖正避浙江潮。污人更尔缁尘远，满眼何无诗思饶。","dynasty":"宋代","title":"自江下徒步至庙山"}
{"author":"赵蕃","content":"招真岩畔菊花秋，忆昨赋诗相赠投。不但居民思憩树，每令客子击行舟。只言腾踏已云远，岂料转输由尔留。我亦老焉犹昔日，倚楼看镜两悠悠。","dynasty":"宋代","title":"呈广仲运干"}
{"author":"赵蕃","content":"物意因人喜，人情与物和。家家缲茧火，处处插秧歌。麦熟黄疑委，桑余路尚多。我居虽逼仄，度日亦婆娑。","dynasty":"宋代","title":"郊居书事"}
{"author":"赵蕃","content":"种花本欲娱行客，客子逢花特地悲。忽忽重阳今半月，依然青蕊网蛛丝。","dynasty":"宋代","title":"道店菊"}
{"author":"赵蕃","content":"诸子皆文士，仍传骥绝群。连床思听雨，拄笏漫看云。病有交游念，书无岁月勤。扁舟问归路，应见老参军。","dynasty":"宋代","title":"闻刘凝远丈病已欣然成诗并怀伯瑞仲文叔骥二"}
{"author":"赵蕃","content":"衾寒数窥窗，窗暗鸡已号。比邻递东西，我起披缊袍。始占霜檐粲，忽听风林鏖。乃知中夜雨，吾念亦良劳。","dynasty":"宋代","title":"十月八日闻鸡鸣即起案上偶有陶集翻阅数诗有怀斯远三首其一"}
{"author":"赵蕃","content":"我欲学为农，力耕不逢岁。我欲学为士，儒冠多饿死。誓将弃犁锄，亦复罢书史。长随马少游，浮湛自闾里。","dynasty":"宋代","title":"枕上有感二首"}
{"author":"赵蕃","content":"故人留我过寒食，童重宁同所历家。苦信长年贪道里，翻成五日滞风沙。拟从塔上占铃语，又见云间起砲车。立遍津头无数柳，乱丝频摆失栖鸦。","dynasty":"宋代","title":"寒食前一日发黄堰明日抵定夸连日逆风吹沙不"}
{"author":"赵蕃","content":"不见涧底松，树子元楚楚。长大今几年，植立无风雨。一朝建明堂，未免斤斧苦。斤斧不为伤，抡材固其所。","dynasty":"宋代","title":"杂兴四首"}
{"author":"赵蕃","content":"读书万卷不充饥，枵腹吟哦大似痴。不是邻僧能送米，囊空何以续晨炊。","dynasty":"宋代","title":"寄怀二十首"}
{"author":"赵蕃","content":"望望吴楚隔，悠悠兄弟思。经行偶来过，喜极为成诗。二父已名世，诸郎皆好辞。谁云前辈远，未觉此风衰。","dynasty":"宋代","title":"次韵和叔并呈叔鱼"}
{"author":"赵蕃","content":"环城往往尽高峰，更欲登高底可同。马祖自今成故实，龙山翻觉堕虚空。当公迭唱青霄上，政我孤吟返照中。要是不孤吹帽节，孰云真隔马牛风。","dynasty":"宋代","title":"九日游马祖岩"}
{"author":"赵蕃","content":"患难嗟予已素行，今朝滩里挽仍撑。心乎讵敢怀尤怨，命尔何能计死生。","dynasty":"宋代","title":"自桃川至辰州绝句四十有二"}
{"author":"赵蕃","content":"止水通流水，前陂接后陂。农夫秧马驶，客子竹舆危。五斗真聊尔，百艰谁使之。不能惩创在，犹后强裁诗。","dynasty":"宋代","title":"秋陂道中三首其二"}
{"author":"赵蕃","content":"昨夜秋风入短檠，试繙编简似前生。不求甚解慕名语，足记姓名嗤老兵。但得作诗穷有味，曷忧从宦久无成。汝曹未可还翁学，当念无田事笔耕。","dynasty":"宋代","title":"夜坐读书有感示儿曹"}
{"author":"赵蕃","content":"雨止鸠频唤，雨来鸠暂停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首其三"}
{"author":"赵蕃","content":"来犹念衾裯，去已谢絺綌。浮生几寒暑，大半是役役。长安冠盖地，难著山林客。虽云住连月，归梦无废夕。扁舟落吾手，旧路渐可识。迎潮初荡桨，晚日旋挂席。如鱼离罗网，如马脱羁絷。回首钓台高，清风明可揖。","dynasty":"宋代","title":"八月十二日发潮"}
{"author":"赵蕃","content":"昔我堕极南，去兹千万山。见面夫岂易，附书良亦难。官今听之归，连日乃获语。洗苏尘埃怀，如久旱得雨。君才日苍苍，略已千丈长。计其所功用，可中栋与梁。如我蓬艾等，怒长不尺寸。秋风一摧折，仅可供束蕴。宜君有声名，光彩益以新。而我复何事，强谓诗穷人。春秋了集义，诗笺复编类。建有朱校书，婺有吕正字。二公今儒先，名满天地间。勿谓东家丘，睎颜人亦颜。","dynasty":"宋代","title":"答审知见贻"}
{"author":"赵蕃","content":"君不见昔日朗州刺史贤何多，考功右史名不磨。当时岂亦为名计，民自思之相与纪。如何后世异于是，我自为我民为尔。但忧潦浸务安居，不虑旱年当使水。一时掘凿恐不深，今日车戽乃无地。常闻退之勇词讼风伯，甫也亦欲鞭起雷公洗吴越。我知二子属风雷，引喻政合离骚辙。虽然柳州{左礻右昔}说义甚显，神且逃难吏何免。","dynasty":"宋代","title":"怀昔"}
{"author":"赵蕃","content":"湖南茶寇甫能平，湖北徭人复弄兵。政是耕桑好时节，尔曹何苦自捐生。","dynasty":"宋代","title":"自安仁至豫章途中杂兴十九首其七"}
{"author":"赵蕃","content":"青山著雪倍增妍，青草掀泥浩莫边。便觉欣荣似春日，不知凋落是残年。","dynasty":"宋代","title":"次韵衡州先生岁除前三日席上两绝句"}
{"author":"赵蕃","content":"晓枕厌蝇声，昏蝉复乱鸣。耳根喧自合，心地寂常生。习气存诗句，平生爱月明。钟情在我辈，安得到无情。","dynasty":"宋代","title":"夜月"}
{"author":"赵蕃","content":"旧闻新喻学，面势如眉州。宜有妙人物，举世让一头。君于文忠公，谱牒明派流。当时山公启，有言曾未讎。在今人与门，推君两俱优。分教固罔外，首善乃所由。南见属初度，杯酒相献酬。愿君云间鹄，听我江上鸥。","dynasty":"宋代","title":"欧阳全真生日"}
{"author":"赵蕃","content":"天公知君有此画，要遣题诗与当价。故令欲雪还弄晴，尽日神机不容暇。毫端自出右丞维，孙郎一见欣得之。写真命意两俱盛，我今落笔胡能奇。","dynasty":"宋代","title":"题王叔毅画"}
{"author":"赵蕃","content":"风引仙舟去莫同，自知名愧郭林宗。倦游偶作连朝住，颇觉临邛费缪恭。","dynasty":"宋代","title":"溧阳书事"}
{"author":"赵蕃","content":"萧寺相从三十日，知君有画未曾窥。烟云过眼还收去，恰似凭栏立久时。","dynasty":"宋代","title":"观祝少林所藏画三首其一米元晖画"}
{"author":"赵蕃","content":"牂牁何处莫穷源，万折千矶剧迅奔。寸寸上来良亦苦，不知断却几番魂。","dynasty":"宋代","title":"自桃川至辰州绝句四十有二其四十二"}
{"author":"赵蕃","content":"校书非隐遁，逢乱偶栖迟。少日治安策，暮年忠义诗。空闻狩岐陇，不见颂浯溪。有暮荒丛棘，无祠奠酒卮。","dynasty":"宋代","title":"读王有道诗"}
{"author":"赵蕃","content":"倚赖尊中酒，枝梧卷里诗。贫嗟居不易，境对语成危。往日行犹记，冲风去不疑。舟师笑相谓，未有若人痴。","dynasty":"宋代","title":"二月初十日自荻浦绝湖三首其三"}
{"author":"赵蕃","content":"数载炎州不惯寒，并江已怯瘦栾栾。旧识淮南今更老，绝知于此亦良难。","dynasty":"宋代","title":"将谒延庐州行至板桥忽病而止复还建康以五诗"}
{"author":"赵蕃","content":"战伐求三国，羁縻自五溪。归飞慕鸿雁，沿戏狎凫鹥。酒以忘忧酌，诗因访古题。是身真老矣，南北更东西。","dynasty":"宋代","title":"巴丘驿晚题二首其二"}
{"author":"赵蕃","content":"王郎立志谁能似，适远宁为中道止。愚斋之名岂真愚，用心盖欲师颜子。圣门之徒三千人，回独好学学何事。箪瓢陋巷不自贫，看此力量如何尔。愿君勿作岁月计，有为要之亦若是。它年究竟所归宿，莫负名斋本来意。","dynasty":"宋代","title":"王彦博愚斋"}
{"author":"赵蕃","content":"试手滩头水乱流，铁鎗崖下晚维舟。两阶舞羽方閒暇，何事兹名有佩牛。","dynasty":"宋代","title":"自桃川至辰州绝句四十有二其十"}
{"author":"赵蕃","content":"十月江行多北风，打头不用怨天公。清音堂下换船处，想见挂帆滩已空。","dynasty":"宋代","title":"己亥十月送成父弟絜两户幼累归玉山五首"}
{"author":"赵蕃","content":"洪井登龙记昔年，祇今太末又行缠。馀波所及盖多矣，一夜水高溪有船。","dynasty":"宋代","title":"与李衢州峄四首其四"}
{"author":"赵蕃","content":"诗成欲赋江山好，政尔多言恐害廉。只恨十分朝日美，可能身独负茅檐。","dynasty":"宋代","title":"发豫章后二首"}
{"author":"赵蕃","content":"入境能知政，昔闻今信然。吾行万安道，颇识令君贤。阡陌东西隔，人家远近连。针青秧出水，穗长麦摇烟。犬吠稀逢客，牛耕不废鞭。幽啼催谷布，午霁起蚕眠。檄罢追呼扰，民争赋入先。太平真有象，循吏可无前。径欲捐五半，从之受一廛。经行嗟阻免，少日待回船。","dynasty":"宋代","title":"呈莫大猷令"}
{"author":"赵蕃","content":"近来多病不饮酒，少日兴酣那计觞。当面背面从誉毁，覆手翻手分炎凉。老骥伏枥志千里，壮士悲歌泣数行。故里悠悠无远梦，寒猿历历断人肠。","dynasty":"宋代","title":"归计未成不胜家山之思用元明山谷唱酬韵寄成"}
{"author":"赵蕃","content":"人言唯酒可忘忧，我今醉乃生百感。又言和气如三春，我乃凄凉似秋惨。层冰积雪春接冬，安得阳乌出幽坎。纷然桃李吾不关，要与晴窗事铅椠。","dynasty":"宋代","title":"醉呈亦韩"}
{"author":"赵蕃","content":"插柳终惭桂，殷勤买柏栽。予如樗栎者，汝自陈梁才。今日藩篱护，他年风雨哀。人生朝暮尔，此物到云来。","dynasty":"宋代","title":"种柏"}
{"author":"赵蕃","content":"青裙汲水过前溪，白发应门儿戏啼。试问主人何所在，为言南亩正扶犁。","dynasty":"宋代","title":"晚行田间书事三首其一"}
{"author":"赵蕃","content":"耕道十年无九秋，无田长抱老农愁。因君动我束书感，君子恶居惟下流。","dynasty":"宋代","title":"次韵秉文初九日过先垄"}
{"author":"赵蕃","content":"下水放轻舠，真期快意遭。那知吾道蹇，还值逆风鏖。空阔初凭棹，渊洄竟倚篙。三山信非远，弱水谩增劳。","dynasty":"宋代","title":"闻晦庵罢宜春留南昌亟往见之将至贵溪逆风大"}
{"author":"赵蕃","content":"馀酲索寞政须驱，多谢君能佩酒壶。回首林园重摇落，岸巾风月且须臾。不须相对哀囚楚，何日扁舟俱下吴。雅意从来在松菊，放言不用属莼鲈。","dynasty":"宋代","title":"十四夜元衡见过"}
{"author":"赵蕃","content":"竹屋煎茶罢，风味散帙余。花残蜂不至，食尽雀来疎。无客对挥麈，有筇扶绕除。兹时潘处士，诗败为催租。","dynasty":"宋代","title":"催租人至作"}
{"author":"赵蕃","content":"长沙失会面，龙阳将叩门。君行黄鹤楼，我乃桃花源。裴回遂两月，问讯非一言。时时得新作，日日思高轩。宁知竟相失，有抱阙细论。闻君方被荐，清庙陈玙璠。而我政落南，空江撷兰荪。虽云出处异，得以书疏存。言之有不尽，笔兮还载援。惟当道情愫，故尔略寒暄。","dynasty":"宋代","title":"代书寄吴仲权"}
{"author":"赵蕃","content":"飘流老矣谓知津，邂逅欣然愿卜邻。不但梁邢丈人行，更吾骚雅社中人。前秋一见遽为别，今日重来情倍亲。政自论诗得欢喜，更因话旧忽酸辛。","dynasty":"宋代","title":"呈梁从善"}
{"author":"赵蕃","content":"树影当阶日正中，一蝉何适自吟风。病夫畏病怕触热，聊此设床寻睡功。","dynasty":"宋代","title":"题丰陂舖壁"}
{"author":"赵蕃","content":"给事勋庸太史诗，凛然人物见家规。霜须同老岂无种，孝友深根真得师。治行所居皆可纪，人亡于此叹吾衰。旧闻有道碑无愧，今见云孙无愧词。","dynasty":"宋代","title":"挽黄参议"}
{"author":"赵蕃","content":"令君忧乐与民同，灯火随时祝岁丰。我亦颇怀归去乐，田蚕处处逐儿童。","dynasty":"宋代","title":"上元口号呈莫令三首"}
{"author":"赵蕃","content":"梦过百花蝴蝶飞，可堪朝暮子规啼。山中有屋不归去，想见当门碧草齐。","dynasty":"宋代","title":"雨后晨起怀斯远"}
{"author":"赵蕃","content":"劲草端能抗疾风，岁寒乃识后凋松。是知植物多尤异，更有梅花巧耐冬。青女素娥能莫逆，巽二滕六漫豪凶。嗟予自幸非枨欲，健语聊须发隗胸。","dynasty":"宋代","title":"梅花六首"}
{"author":"赵蕃","content":"凉风檐外入，皎月坐中流。白首无新句，青山非旧楼。一杯宁惜醉，万事入搔头。勿向栏干拍，恐惊江上鸥。","dynasty":"宋代","title":"再登愚卿无尽藏时已重修"}
{"author":"赵蕃","content":"投罾政尔不能逃，偶逭还遭别网要。此意岂能知数罟，不论他日且今朝。","dynasty":"宋代","title":"八月八日发潭州后得绝句四十首其六"}
{"author":"赵蕃","content":"落日迷墟落，林霏隔树林。入门疑寺近，出谷听钟深。墐户觅安寝，隔篱谋浊斟。不眠还耿耿，百眠搅予心。","dynasty":"宋代","title":"投宿清福寺"}
{"author":"赵蕃","content":"相从宁见乐，相别乃知悲。况辱平生友，而坚晚岁期。已醒临别酒，还读送行诗。何况维舟处，苍然暮色时。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"去矣不为难，山长水又宽。未曾摇短棹，已自失危栏。厚意烦三友，相要下急滩。虽然赊执手，顾免别辞酸。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"既将取诗名，先应历诗穷。不见杜陵老，飘转一世中。世学汝不嗜，而顾思此工。岂惟人汝憎，造物且见入。无须叹苦绝，甑倒与囊空。","dynasty":"宋代","title":"枕傍有杜集看其行役诸诗有感复书"}
{"author":"赵蕃","content":"道人急打五更钟，窗外悲风正吼松。归梦不须惊久客，骤寒便欲作初冬。","dynasty":"宋代","title":"枕上"}
{"author":"赵蕃","content":"鼠上书檠暗，巢惊瓮牖明。不眠知夜久，欲起怕寒生。城与江山近，秋添鼓角清。经营才五字，展转欲残更。","dynasty":"宋代","title":"枕上"}
{"author":"赵蕃","content":"风雨杂荒更，晨鸡不暇鸣。客程难去住，秋感易凄清。强说骚为仆，那知钱是兄。长贫自吾事，未用悔平生。","dynasty":"宋代","title":"枕上"}
{"author":"赵蕃","content":"霜月有余照，风灯无停光。客梦一何短，乡关一何长。拊身念艰虞，失足增彷徨。平明揽清镜，鬓发应成苍。","dynasty":"宋代","title":"枕上有感二首"}
{"author":"赵蕃","content":"我欲学为农，力耕不逢岁。我欲学为士，儒冠多饿死。誓将弃犁锄，亦复罢书史。长随马少游，浮湛自闾里。","dynasty":"宋代","title":"枕上有感二首"}
{"author":"赵蕃","content":"篱落桃花小破红，野田细雨又微风。莫嗤款段行难进，正要寻诗漠漠中。","dynasty":"宋代","title":"正月二十二日晚过袁父"}
{"author":"赵蕃","content":"杏花烧空红欲然，柳色亦复青可怜。胡为雨霰忽交作，已洗破衾还被绵。去冬梅时雪复雪，未省好看冰玉洁。只今纵有已残枝，零落教人已愁绝。故知好雨当趣耕，快雨仍须作快晴。放渠花柳十分事，我欲浩荡郊原行。","dynasty":"宋代","title":"正月二十四日雨霰交作"}
{"author":"赵蕃","content":"少年见公文，大类韩退之。集古一千卷，复楷欧少师。楷欧亦类韩，万顷定渺瀰。于今到收敛，宁易窥涘涯。","dynasty":"宋代","title":"呈尤运使袤延之五首"}
{"author":"赵蕃","content":"白塔转青林，微闻谷鸟音。行余四回顾，风至一披襟。半日春游当，劳生落景沈。眷焉聊税驾，老矣盍抽簪。","dynasty":"宋代","title":"宿永福院"}
{"author":"赵蕃","content":"晓雨初传听，晨窗已断闻。日行将杲杲，云起更纷纷。不似岁且尽，直疑春向分。南方故谙此，北叟漫惊云。","dynasty":"宋代","title":"迟晓微雨已而复止"}
{"author":"赵蕃","content":"我今即有湖南役，准拟扁舟泊耒阳。敬谢此图非久别，会倾桂酒奠椒浆。","dynasty":"宋代","title":"题刘正之少陵像二首"}
{"author":"赵蕃","content":"丈夫久弭江西节，闻道诸侯尚扫门。箧有玄圭肯分似，从今默默面称冤。","dynasty":"宋代","title":"从李崇道觅潘衡墨四首"}
{"author":"赵蕃","content":"宗派滔滔是，于今得障流。无悲和者寡，故愈暗中投。我愿下取履，君其高卧楼。穹冈如许割，肯爱一官休。","dynasty":"宋代","title":"次韵欧阳伯威见和"}
{"author":"赵蕃","content":"怀绶新括州，乘骢前御史。一州与天下，先后宁同轨。纵云山水佳，何与于疮痏。","dynasty":"宋代","title":"溧水道中回寄子肃玉汝并属李晦庵八首其七"}
{"author":"赵蕃","content":"云中不改苍苍色，春后宁同濯濯姿。欲为渠侬下转语，笔无潮力强题诗。","dynasty":"宋代","title":"复游东湖题卢石"}
{"author":"赵蕃","content":"送弟秦淮远，怀人楚驿长。素书慵写得，白发漫相望。再见知何日，孤怀只自伤。春风桃李径，流泪不成行。","dynasty":"宋代","title":"代书寄俞玉汝"}
{"author":"赵蕃","content":"鸡鸣非时乃祸口，那无荒更同疾徐。信知南来事总异，不但斯人难并居。","dynasty":"宋代","title":"鸡司晨者而此邦夜鸣为常不寐闻知作绝句"}
{"author":"赵蕃","content":"晓雨犹偷客枕安，重烦啼鸟报艰难。整车欲去还休歇，云合忘踪山四攒。","dynasty":"宋代","title":"自安仁至豫章途中杂兴十九首"}
{"author":"赵蕃","content":"渺然一棹去何之，满目新诗与旧诗。细读赠章多好语，顾怜追和却无奇。","dynasty":"宋代","title":"郑仲理送行六首"}
{"author":"赵蕃","content":"文章定价如金玉，入手可知高与低。今代师儒晦庵老，许君先达并江西。","dynasty":"宋代","title":"段元衡出示与晦翁九日登紫霄峰诗及手帖并及"}
{"author":"赵蕃","content":"秀植如云不可穷，长杉钜竹略相同。嗟余讵可如材者，政似飘飘秋后枫。","dynasty":"宋代","title":"八月八日发潭州后得绝句四十首"}
{"author":"赵蕃","content":"晨征阴雾合，晚泊霁光新。闻鼓初非社，逢耕政及春。嗟余寄径客，羡尔受廛人。有债成诗瘦，无钱罢饮醇。","dynasty":"宋代","title":"常山道中二首"}
{"author":"赵蕃","content":"平生清远地，几首往来诗。独负寻山债，长年属梦思。故人今五马，薄宦乃南夷。要寄登临胜，当来墨妙碑。","dynasty":"宋代","title":"寄赵湖州"}
{"author":"赵蕃","content":"在昔歌诗义，尝关治乱音。流传纵今体，陶写亦吾心。未答论交作，还赓送别吟。识君于此道，亦复用功深。","dynasty":"宋代","title":"庆伯以二诗送别已而又辱同广声追送庆伯复有"}
{"author":"赵蕃","content":"书斋怜寂寞，书札慰荒凉。劝把春风椀，仍薰知见香。未忧欺短褐，宁虑厄枯肠。尘思如能雪，诗情或可昌。","dynasty":"宋代","title":"周袁州惠建茶黑笃耨以四十字谢之"}
{"author":"赵蕃","content":"忆昨陈平相，乡闾例荐延。蓬山渝奏墨，岩邑漫铨员。祠馆归求志，周行数选贤。那知终不偶，幕府遂终焉。","dynasty":"宋代","title":"挽俞克晦丈二首"}
{"author":"赵蕃","content":"寒日萧萧上矮窗，竹阴窗影两舂撞。是中寓意真无尽，笔底寻诗卒未降。","dynasty":"宋代","title":"漫兴十一首其十一"}
{"author":"赵蕃","content":"杉自谁人种，梅从何代栽。腹空雷有击，根古土无培。要是百年物，曾经几客来。直哉虽见录，清矣可遗材。","dynasty":"宋代","title":"分界舖爱直驿张安国因杉制名而驿之前有老梅"}
{"author":"赵蕃","content":"兼旬眠食同，慷慨豁心胸。尚喜斯文在，未忧吾道穷。鹅湖余旧历，鹫岭子新逢。四海均同宇，休言两地中。","dynasty":"宋代","title":"别季承"}
{"author":"赵蕃","content":"明日乃重九，今晨更天涯。马嘶原上草，菊放崖边花。吾家白云合，归路青嶂赊。去去无复道，行行空自嗟。","dynasty":"宋代","title":"重九前一日东流道中"}
{"author":"赵蕃","content":"稍稍风头变，侵侵雨脚来。峰峦忽成暗，云雾亦旋开。谩易炎凉候，无矜狡狯才。天高独鸟度，林合乱蝉哀。","dynasty":"宋代","title":"雨中四首"}
{"author":"赵蕃","content":"昔在元祐初，重选馆阁才。时我高王父，实与数子偕。黄门任言事，荐口曾为开。有孙不能振，白发自兴哀。","dynasty":"宋代","title":"与苏运使诩四首其三"}
{"author":"赵蕃","content":"要作山中宿，怅无林下期。摩挲鲁公字，咀嚼豫章诗。","dynasty":"宋代","title":"雨游青原山二首其二"}
{"author":"赵蕃","content":"役役到番国，悠悠谁故人。僧房半牢落，湖水失清沦。我岂倚楼赵，君真惊座陈。何为辱倾倒，相与尽情亲。","dynasty":"宋代","title":"呈陈深父二首其二"}
{"author":"赵蕃","content":"雨落馀雷风罢狂，二更江月照苍凉。蓬窗白发醒无寐，感此虫鸣草岸旁。","dynasty":"宋代","title":"二十夜起对月怀斯远成父其一"}
{"author":"赵蕃","content":"久旱始足雨，畦圃新料理。秋茄尚入馔，晚菘矣败齿。万钱固无相，三韭聊自诡。抱瓮岂忘勤，移家嫌近市。","dynasty":"宋代","title":"书事"}
{"author":"赵蕃","content":"如抑又成扬，既考亦或鼓。始信石能方，无疑铃解语。","dynasty":"宋代","title":"水乐"}
{"author":"赵蕃","content":"望觉林峦合，行知陇亩分。转亭桥跨壑，入寺阁连云。薪水僮奴事，经禅长少勤。令人生爱敬，何止息尘氛。","dynasty":"宋代","title":"题梅山"}
{"author":"赵蕃","content":"畴昔王门耻曳裾，每怀端拜献公书。简编讫补遗忘后，馈赆分沾忧患馀。只信此心无改事，讵知彼谮欲何如。属闻盛府重开幕，适此故山归驾车。","dynasty":"宋代","title":"通问赣州留尚书并寄三首其二"}
{"author":"赵蕃","content":"我贵当由知我希，蜡梅全不事芳菲。自非牢落山中士，谁可与之同一归。","dynasty":"宋代","title":"书案上三种梅三首"}
{"author":"赵蕃","content":"邂逅忽成三癸亥，就中和也少三年。诸公濯濯故如许，老我萧萧真足怜。少住政当愁雪日，欲行翻是喜晴天。东南故旧多离阔，犹喜丞能共此筵。","dynasty":"宋代","title":"蕃来湖州连与叔骥和叔明父叔宝相从又从和叔"}
{"author":"赵蕃","content":"溪山风月两相当，痼疾真成得秘方。往日同舟但饶信，只今去路落湖湘。贫离亲戚古所叹，归去田园老未忘。试趼溪头问酒价，扫沙聊得踞胡床。","dynasty":"宋代","title":"入夜应潭对岸作示成父"}
{"author":"赵蕃","content":"正月山园未有花，梅花落尽亦堪嗟。瑞香莫与兰争长，独立风前自一家。","dynasty":"宋代","title":"寄怀二十首"}
{"author":"赵蕃","content":"我自飘零更汝忧，贱贫骨肉不相收。马家堤上休停骑，愁有居民说故侯。","dynasty":"宋代","title":"与成父自信同舟到饶分路而别以诗送之三首其二"}
{"author":"赵蕃","content":"柴门一闭动经旬，何许书来来得新。骆驿诏除频宠渥，是知明圣识忠良。都司万事无不理，一语九州当致康。况此十年门下士，反从勾漏吊沉湘。","dynasty":"宋代","title":"闻宋伯潜李和卿孟养直有审察之命"}
{"author":"赵蕃","content":"溪枫一萧瑟，溪柳四缤纷。年事有如此，吾生何足云。登高欠能赋，有感在斯文。欲向洲前问，哀音不可闻。","dynasty":"宋代","title":"溪枫"}
{"author":"赵蕃","content":"和我閒中句，俱来作者人。步吟才勃窣，耸咏忽嶙峋。浪说能声喜，端虞试问巡。天资固有分，野性杂难驯。","dynasty":"宋代","title":"诸公皆和诗再用韵并属湛挺之七首"}
{"author":"赵蕃","content":"侧枕听风吹，撑篷避雨丝。不忘披败帙，何暇问朝炊。浪静川无迹，云行山不移。自知非画手，游戏一于诗。","dynasty":"宋代","title":"三日风果止早行"}
{"author":"赵蕃","content":"未见南溪泛，一看洞府家。径荒冲暮雀，林静起栖鸦。锁钥何其密，推敲漫自加。及归已薄暮，渔火在园沙。","dynasty":"宋代","title":"过水寺"}
{"author":"赵蕃","content":"思君一夕或三起，诗卷曷从来眼里。骤疑笑语接秋窗，不悟江山隔吾里。近来海内诗好谁，贱目可怜空贵耳。谪仙既作东山称，杜陵亦贵衡阳纸。吾人得穷固其分，幽谷安能争市倚。何当与子弃兹世，卜居在在佳山水。不同渊明田潠，即效龟蒙耕甫里。文成不作封禅词，相我于耜并举趾。","dynasty":"宋代","title":"成父来自玉山审知有送行诗且以见及次韵"}
{"author":"赵蕃","content":"作画与作诗，妙处元同科。苟无自得处，当复奈渠何。","dynasty":"宋代","title":"观吴兴俞君新之作画于瑞竹俞君索诗漫兴四绝"}
{"author":"赵蕃","content":"栖鸦既投林，萧然野人居。独立茅檐下，依依月生裾。涉春抱烦痾，兹夕稍自舒。育公寄来诗，何啻超黄初。正声久欲绝，作者徒纷如。得公振颓波，如汉有二疏。拟欲蹑其迹，荒棘废垦鉏。譬由治田人，必待三年畲。敢矜一日功，草草同猎渔。穷通固定分，往者悲接舆。百年等梦间，寿夭谁赢余。如何彼虞翻，惋叹辄著书。人生贵适意，安步可当车。兹道傥与闻，他焉从破除。","dynasty":"宋代","title":"夜读子肃诗再用前韵"}
{"author":"赵蕃","content":"风帆十幅空百滩，布衾高卧宁知寒。连明风雨晓增剧，叹我山行逢路难。","dynasty":"宋代","title":"永和道中怀成父"}
{"author":"赵蕃","content":"南渡六十载，况谈元佑时。故家垂欲尽，遗事莽难知。文字既多舛，传闻宁破疑。唯公有源委，万折必东之。","dynasty":"宋代","title":"呈刘子卿四首"}
{"author":"赵蕃","content":"涉水穿云殊好在，自知元是个中人。何时粗毕尚平志，衡岳匡庐收此身。","dynasty":"宋代","title":"松原山行七绝"}
{"author":"赵蕃","content":"远看云吐吞，近见日出没。解駮谓须臾，迷漫翻倏忽。山灵似知我，老兴不得发。纵使尽高深，安能造剞劂。","dynasty":"宋代","title":"与潘文叔游衡岳四首其二"}
{"author":"赵蕃","content":"兹因谋道来，不为看山新。看山虽云新，图画犹昔人。虚亭十日留，欲出凡几巡。隔江树差差，俯槛波粼粼。终藉席间语，乃涤胸中尘。况兹篮舆行，攀崖陟嶙峋。是知竹使符，不异丘壑身。世人何不察，百伪嫌一真。而我孤拙者，崎岖聿其轃。话言听矻矻，书札胜频频。先生今徐州，愚非欧阳陈。庶因唱酬诗，牵联诏无泯。","dynasty":"宋代","title":"蕃方为纪游之诗未就知府寺簿先生宠示佳句敢辄次韵"}
{"author":"赵蕃","content":"涧落峰寒似住时，重阳面目许谁知。摇摇枫叶未全赤，草草菊花成后期。酒量稍增愁渴肺，诗材顿减费衰髭。一年节物财如此，太息空形老大悲。","dynasty":"宋代","title":"九日"}
{"author":"赵蕃","content":"旧闻新喻学，面势如眉州。宜有妙人物，举世让一头。君于文忠公，谱牒明派流。当时山公启，有言曾未讎。在今人与门，推君两俱优。分教固罔外，首善乃所由。南见属初度，杯酒相献酬。愿君云间鹄，听我江上鸥。","dynasty":"宋代","title":"欧阳全真生日"}
{"author":"赵蕃","content":"勿谓吾居陋，能来晓日多。屈伸忘病体，沦浃见天和。孰愈万全药，贤于五裤歌。食芹真有味，献语欲同科。","dynasty":"宋代","title":"曝日二首其一"}
{"author":"赵蕃","content":"昔公去太学，士曰夺我师。今公去皇阁，里闾极公思。公何德于人，曰公勇于义。使其用于时，其效何止是。","dynasty":"宋代","title":"送刘得华赴汉阳教授二首"}
{"author":"赵蕃","content":"身世一飘摇，羇愁两寂寥。怨歌空耿耿，晚雨况萧萧。饮强真能醉，诗成或当谣。明朝对清镜，鬓恐十分凋。","dynasty":"宋代","title":"雨中与公择对饮已而大醉既醒作此"}
{"author":"赵蕃","content":"我诗每觉就匆匆，君句由来咏叹中。爱我更能怜我友，谁云南北马牛风。","dynasty":"宋代","title":"简全真二首"}
{"author":"赵蕃","content":"故乡堕渺茫，乃此穷山依。力业困乏资，萧飒如秋晖。人生初无根，岁月著翼飞。更堪几寒暑，蔓划真同归。与怀死后名，不补身前饥。已矣勿多谭，宁能置深悲。","dynasty":"宋代","title":"东坡在惠州窘于衣食以重九近有樽俎萧然之叹"}
{"author":"赵蕃","content":"安否别来端若何，尺书可是雁无过。南丰惠我新诗什，亦复怀君旧琢磨。","dynasty":"宋代","title":"曾裘父寄二绝并呈审知一再次韵前以寄曾后寄"}
{"author":"赵蕃","content":"出门政觉病躯难，已分春风负牡丹。送花载酒能俱至，愧尔交情殊未阑。","dynasty":"宋代","title":"从礼折花携具见过且赋二诗"}
{"author":"赵蕃","content":"听说桃川事，凭虚意欲仙。真成在人境，无用觅渔船。卜宅自何载，赋诗凡几篇。挥毫傥毋靳，图貌并流传。","dynasty":"宋代","title":"呈邢叔三首"}
{"author":"赵蕃","content":"小槛丛花未肯香，客中我亦忘重阳。要酬风雨满城句，旱合四郊尘政黄。","dynasty":"宋代","title":"九日题越州光孝观壁"}
{"author":"赵蕃","content":"雨脚才能驻，风头倏又高。未成曾点服，犹衣仲由袍。斗食尘埃愧，束书灯火劳。丁丁几樵斧。泛泛一渔舠。","dynasty":"宋代","title":"雨脚"}
{"author":"赵蕃","content":"桐乡曾作令，使者复乘车。风俗因子厚，溪山要我居。此声闻旧矣，今日见归欤。祇恐功名事，毋庸遽舍诸。","dynasty":"宋代","title":"投介庵先生并寄庐陵周侍郎四首其三"}
{"author":"赵蕃","content":"卯饮君家江上楼，坐中风雪暗前洲。世间矰缴无空巧，我自归心没白鸥。","dynasty":"宋代","title":"腊月十九日饮于周氏无尽藏雪作"}
{"author":"赵蕃","content":"旧岁此夕尽，新春今日回。天公贪省事，嘉节并相催。谩有诗堪写，初无尊可开。去年湖上寺，尚可寄寻梅。","dynasty":"宋代","title":"岁除日立春"}
{"author":"赵蕃","content":"宇法微茫久失真，时闻鼎贴尚精神。小诗试向铃斋乞，近舍远求公勿嗔。","dynasty":"宋代","title":"从赵常德觅鼎帖"}
{"author":"赵蕃","content":"春风浩浩水横波，水远滩长可奈何。送尽碧云人不见，折兰采若自行歌。","dynasty":"宋代","title":"独行"}
{"author":"赵蕃","content":"儿时已见葆真诗，写诵抄藏不惮疲。白首始游衡岳寺，扶藜处处读苔碑。","dynasty":"宋代","title":"呈折子明丈十首"}
{"author":"赵蕃","content":"我行上萧滩，惨澹无与适。肩舆问何诣，扬雄一区宅。地虽占城隅，野澹绕修碧。主人谁何辈。盖代文章伯。喜我过其庐，倒屣相应接。似闻杜陵翁，一饭无俗客。如何重留我，更道鸡黍窄。谈间虽文字，往往先名节。我语固多狂，公亦不我折。为言古今人，耽诗信痴绝。身名两弃置，死若堕霜叶。公言盖有激，我亦因启发。莫将梦中事，重对痴人说。此语竟云何，梵志翻著袜。","dynasty":"宋代","title":"呈寿冈先生"}
{"author":"赵蕃","content":"闻儿诵书声，两耳辄身明。青紫云乎哉，老我愧此生。家声寒如冰，奔走霜鬓盈。束书故好在，淹泊谅无成。","dynasty":"宋代","title":"连日雨作顿有秋意怀感之余得诗七首书呈教授"}
{"author":"赵蕃","content":"戢戢初成茁，駸駸渐可竿。朝幽粉泪渍，午静箨声乾。枝且胜栖羽，阴仍合翠寒。书斋有余暇，可以过予看。","dynasty":"宋代","title":"题新竹示韦德卿"}
{"author":"赵蕃","content":"试仰元戎贵，还瞻簿领卑。居间凡几级，其势可悬知。屡进黄堂拜，夙蒙青眼期。筵华纷餍饫，饮剧听淋漓。既纳违离谒，并颁道路资。间令叩斋阁，礼谢历阶墀。披豁忘名位，高深讵测窥。忧人多语政，余事亦论诗。似欲徵凡作，何胜枉誉辞。更成湖上集，仍厕幕中奇。七字昔灵鹫，吾言今总持。流传久已困，收收尚无遗。自省才惟薄，难堪德过仪。受之增踧踖，见者亦惊疑。暂尔休行役，于焉纪谢私。钓竿如可把，悬榻定除丝。","dynasty":"宋代","title":"谢张帅"}
{"author":"赵蕃","content":"一琖华灯直万钱，谁知下里取薪然。绮纨照耀舆台体，民得褐衣犹破穿。","dynasty":"宋代","title":"上元口号呈莫令三首"}
{"author":"赵蕃","content":"贵者多骄士，古然宁迩来。惟公独超俗，片善靡遗才。誉已满台阁，勤方散草莱。深知桃李径，不为看花栽。","dynasty":"宋代","title":"呈张太平三首"}
{"author":"赵蕃","content":"拊髀尝闻问牧颇，只今时势定如何。要知绝恶思除本，莫为轻降信倒戈。幕府似公犹不用，官曹如我政宜诃。兵传家法檄愈疾，不但有诗皆可歌。","dynasty":"宋代","title":"次韵孙温叟问讯之韵"}
{"author":"赵蕃","content":"四月梅黄雨易成，夜来犹是十分晴。吴山越岭浑遮尽，惟见江流面面平。","dynasty":"宋代","title":"雨中"}
{"author":"赵蕃","content":"数月湖山路，未看湖上山。尘埃苦相败，疾病亦多关。见此微茫画，如行惨澹间。小舟帆正饱，何日载余还。","dynasty":"宋代","title":"题毕叔文所藏赵祖文画"}
{"author":"赵蕃","content":"有见匪山色，所闻非市声。思公藏有塔，钓士隐无名。兀兀故林愿，悠悠流俗情。经禅虽未暇，樵牧念馀生。","dynasty":"宋代","title":"周十三丈约同马三丈入青原山赋诗五首以记行其二"}
{"author":"赵蕃","content":"天公知君有此画，要遣题诗与当价。故令欲雪还弄晴，尽日神机不容暇。毫端自出右丞维，孙郎一见欣得之。写真命意两俱盛，我今落笔胡能奇。","dynasty":"宋代","title":"题王叔毅画"}
{"author":"赵蕃","content":"待伴先春至，差明积夜初。空庭戒无扫，冻笔屡成嘘。溪远应回棹，窗明好读书。惠连临此际，题赋复何如。","dynasty":"宋代","title":"立春前三日雪明日犹未已诗简子进彦博昆仲示成父四首其四"}
{"author":"赵蕃","content":"晦翁守南康，政成有馀暇。驾言山之中，于日非聊假。紫霄作重阳，白鹿见图画。闻之几向风，恨不款段跨。今年五溪归，迩日三湘役。先生喜其至，舍以江亭阔。频能枉高轩，人骇非重客。那知先生意，于此自为德。兹日复何日，休沐著甲令。先生重过之，俱款石鼓胜。西溪命题字，东岩俾开径。既除古莓苔，又索贤名姓。已焉兴未休，棹舟放中流。西风未却暑，一雨方回秋。僧坊远莫至，隐墅近得留。宁同岘山辈，不异舞雩游。","dynasty":"宋代","title":"闰七月二十日侍知府寺簿先生为石鼓山向园之游"}
{"author":"赵蕃","content":"雨珠雨玉非襦粟，雨雨悬知胜珠玉。去年病祷祗如楚，今岁应祈如撒菽。黄云割尽绿浪摇，可实饥肠慰枵腹。微官但为斗食谋，再拜题诗谢贤牧。","dynasty":"宋代","title":"送周守二首其二"}
{"author":"赵蕃","content":"冷语可销暑，昔人曾咏之。我来登雪观，政值绿阴时。","dynasty":"宋代","title":"雪观"}
{"author":"赵蕃","content":"岁暮百日晴，江水三寸浅。褰裳步可涉，石子大如茧。沙乾蒲菼死，穴邃鱼龙偃。会看桃浪来，一碧千里远。","dynasty":"宋代","title":"水浅"}
{"author":"赵蕃","content":"丰年易为政，凶年易为德。政本拙催科，德乃足民食。蛮貊忠信行，田里愁叹息。德政祇如斯，何用求赫赫。","dynasty":"宋代","title":"呈赵常德四首其三"}
{"author":"赵蕃","content":"石佛如今果有灵，尽驱昏翳作空青。松原白石今朝过，云洞月岩明日经。","dynasty":"宋代","title":"发石佛"}
{"author":"赵蕃","content":"徐行历历转深豅，人意何如鸟语同。山路梅花浑扫迹，春风尽属野樱红。","dynasty":"宋代","title":"山行见野樱桃花"}
{"author":"赵蕃","content":"远山未释云，近山复垂雨。清风飒然下，吹落何处所。虽为湘中客，湘西不屡来。晨舟冒雨过，晚櫂乘风回。看山亦何有，要落渔樵叟。我虽甚爱之，可暂不可久。吾弟之于画，赵遥殆能事。好作渡湘图，他时寄离思。","dynasty":"宋代","title":"同见可过书院"}
{"author":"赵蕃","content":"雨小亦滑道，马迟元自佳。金章橘弄色，玉面茶吐花。科科初种菜，丛丛未收麻。人生皆有理，吾事独无涯。","dynasty":"宋代","title":"万安道中二首"}
{"author":"赵蕃","content":"天教桂蕊擅秋分，只道非秋无复存。底事兰开梅落际，忽于膏饰见追魂。","dynasty":"宋代","title":"以湖州酥秀州木犀面油太和石本观音像送莫万"}
{"author":"赵蕃","content":"巫峡闻归旆，潇湘说定居。若亲千里面，曾捧一缄书。山桧风霜老，江枫日夜疏。穷秋已凉冷，体候复何如。","dynasty":"宋代","title":"三诗寄郭古夫其一"}
{"author":"赵蕃","content":"山居面面皆修竹，雨重时惊入屋梢。坐诵方斋旧诗句，人间那有续弦胶。","dynasty":"宋代","title":"尹丈少稷旧作借竹轩诗数首如雨重时惊入屋梢"}
{"author":"赵蕃","content":"直道堪嗟故不容，更持谏味欲谁从。昏昏度日惟贪睡，茗椀聊充午后供。","dynasty":"宋代","title":"倪秀才惠橄榄二首"}
{"author":"赵蕃","content":"下水放轻舠，真期快意遭。那知吾道蹇，还值逆风鏖。空阔初凭棹，渊洄竟倚篙。三山信非远，弱水谩增劳。","dynasty":"宋代","title":"闻晦庵罢宜春留南昌亟往见之将至贵溪逆风大"}
{"author":"赵蕃","content":"吴江应已落丹枫，况说枫桥半夜钟。想见归心成日日，暮云如我忆江东。","dynasty":"宋代","title":"寄林敏夫二首"}
{"author":"赵蕃","content":"花前曳杖极徜徉，为汝临风一慨慷。直自东坡仙去后，无人十月作重阳。","dynasty":"宋代","title":"十月见菊二首"}
{"author":"赵蕃","content":"风潮涌琉璃，露朵纷锦绣。景物故不贫，诗篇况能富。","dynasty":"宋代","title":"登亦好亭"}
{"author":"赵蕃","content":"班左昔成书，幽秘或未呈。孟坚得师古，征南传丘明。维昔西湖花，人孰知其贞。自非处士句，世亦安得名。","dynasty":"宋代","title":"在伯沅陵俱和前诗复次韵五首"}
{"author":"赵蕃","content":"步上危亭欲细看，忽惊风雨暗江干。此身不作蛮州鬼，犹拟扶筇再倚栏。","dynasty":"宋代","title":"登清虚亭"}
{"author":"赵蕃","content":"红叶连峰雨，黄花独径秋。一杯聊复酒，万斛不堪愁。短发惊时晚，修名怯岁遒。山中隐玄豹，江上失轻鸥。","dynasty":"宋代","title":"秋雨感怀"}
{"author":"赵蕃","content":"霰雪纖纖晚倍寒，梅花清瘦不禁看。小园准拟寻诗去，少待侵苔屐齿乾。","dynasty":"宋代","title":"正月九日微雪二首"}
{"author":"赵蕃","content":"立春才十日，春事已交加。政苦诗材窘，欣逢眼界赊。漫天皆柳絮，何地是梅花。无复青帘觅，敲门问酒家。","dynasty":"宋代","title":"正月六日雪"}
{"author":"赵蕃","content":"竹屋偏宜雪，江亭更受风。一杯时自酌，五字不须工。柳色全然未，梅花半堕空。东江虽可住，吾志在江东。","dynasty":"宋代","title":"正月十六日雪"}
{"author":"赵蕃","content":"竹已连梢种，梅应带蒂栽。因留看书帖，更辱倒尊罍。胜士亦俱集，好怀端为开。春风不拘束，两鬓自摧颓。","dynasty":"宋代","title":"正月十三日过邓师契邂逅伯山在焉师契置酒因"}
{"author":"赵蕃","content":"周郎三复似南容，君亦因之师友同。岂待湖南始相识，闻风元自大江东。","dynasty":"宋代","title":"郑仲理送行六首"}
{"author":"赵蕃","content":"坐上每怀歌慷慨，杯行岂复计寻常。我知不隔清风面，君想未忘明月章。","dynasty":"宋代","title":"郑仲理送行六首"}
{"author":"赵蕃","content":"溪山廓廓眼增明，鸥鹭依依旧有盟。所恨登高临赋处，却嗟我友不同行。","dynasty":"宋代","title":"郑仲理送行六首"}
{"author":"赵蕃","content":"渺然一棹去何之，满目新诗与旧诗。细读赠章多好语，顾怜追和却无奇。","dynasty":"宋代","title":"郑仲理送行六首"}
{"author":"赵蕃","content":"病著形骸冷更慵，短檠宁复有新工。异时邂逅相逢处，应叹依然旧阿蒙。","dynasty":"宋代","title":"郑仲理送行六首"}
{"author":"赵蕃","content":"辰人只识凌刑部，不识尚书晚岁官。晚岁功名益堪纪，辰人不识坐荒寒。","dynasty":"宋代","title":"知府提举访求前守凌公遗迹忽于庭庑雨压复壁"}
{"author":"赵蕃","content":"绝代方能入汉宫，画图何必要求工。纵令得幸因图画，已落君王疑信中。","dynasty":"宋代","title":"王昭君"}
{"author":"赵蕃","content":"昨朝热如焚，今日凉如水。岂惟悟天机。政自知物理。黄华一月赊，桂子数夕事。已办烹伏雌，相期泛浮蚁。","dynasty":"宋代","title":"十三夜招全真沅陵"}
{"author":"赵蕃","content":"晁郑风流俱外家，源流如此见津涯。难兄竟没荒三径，吾叔重嗟书五车。家世诗声继叔起，古来材秀滞长沙。顺宁不作南轩死，吾道伤哉鬓已华。","dynasty":"宋代","title":"寄赠侯宿彦明"}
{"author":"赵蕃","content":"为忆窗间句，思从物外人。白云空在望，青眼为谁新。一别已数载，再来还几晨。期君归对策，过我莫嫌贫。","dynasty":"宋代","title":"怀伯谟"}
{"author":"赵蕃","content":"卯饮君家江上楼，坐中风雪暗前洲。世间矰缴无空巧，我自归心没白鸥。","dynasty":"宋代","title":"腊月十九日饮于周氏无尽藏雪作"}
{"author":"赵蕃","content":"煮泉树石閟幽深，来景栏干敞眺临。可是溪山须一面，怀人政尔动哀吟。","dynasty":"宋代","title":"八月八日发潭州后得绝句四十首"}
{"author":"赵蕃","content":"少公上黄扉，长公思玉局。恭惟我舅氏，出处似前躅。浔阳开三径，镜湖赐一曲。是为千载人，何有万钟禄。新诗久不诵，妙墨时在目。黄落又秋风，林空见松竹。","dynasty":"宋代","title":"寄主管舅二首"}
{"author":"赵蕃","content":"古屋黄昏蝙蝠飞，尔飞干我竟何为。但愁蚊子且生翼，饱尔亦当侵我肌。","dynasty":"宋代","title":"晚作"}
{"author":"赵蕃","content":"春风桃李花，开落几许时。谅彼松柏质。动有千岁期。舅氏早负名，不作窈窕姿。冰霜饱摧剥，未觉明堂迟。不休朱两轓，四牡已载驰。斂散有常度，刺举由我施。过家得上冢，偃薄宁久为。又意汉廷上，鼓舞须厥辞。文章岂憎命，穷人讵因时。贱子盍自勉，毋庸罪毛锥。","dynasty":"宋代","title":"闻克斋舅氏除江东提举以此寄贺"}
{"author":"赵蕃","content":"凉风檐外入，皎月坐中流。白首无新句，青山非旧楼。一杯宁惜醉，万事入搔头。勿向栏干拍，恐惊江上鸥。","dynasty":"宋代","title":"再登愚卿无尽藏时已重脩"}
{"author":"赵蕃","content":"三两芙蓉并水丛，向人能白亦能红。浩然不在芍药下，如何独占晚秋风。","dynasty":"宋代","title":"木芙蓉"}
{"author":"赵蕃","content":"野寺依林木，官园带芰荷。饭蔬朝共集，尊酒晚成过。岁月记游胜，礼容宽俗苛。公能数倾倒，我得慰蹉跎。","dynasty":"宋代","title":"李通判休日约僚属追凉于净因已复酌于芙蕖馆"}
{"author":"赵蕃","content":"我欲湘西看，行须觅渡船。何如临绝顶，得以尽长川。鸥鹭烟云表，蚊虻埃𡏖前。隐宁分大小，那更别山廛。","dynasty":"宋代","title":"次滕彦真韵三首其三"}
{"author":"赵蕃","content":"此晏名斋惧不安，居閒从仕莫殊看。葱羹麦饭自可饱，惟去不须如井丹。","dynasty":"宋代","title":"晏斋余自名也故常以榜自随乃以名厅事之东偏"}
{"author":"赵蕃","content":"窗明内晴景，书味真隽永。长年悔远游，纷蠹几莫整。子猷调固疏，竹可一日无。看渠姿尔瘦，瘦而何用腴。因兹想风度，朝夕如相晤。岂不欲就之，身羁未能去。诗来政此时，好处无涯圻。吟哦不自已，亭午墅鸡啼。","dynasty":"宋代","title":"次韵斯远三十日见寄"}
{"author":"赵蕃","content":"可人费招呼，奈此陈与胡。问事失昏忘，论诗辨精粗。清风不可绊，白日易成晡。欲睡难安枕，繙书得踞炉。聒人纷宿鸟，对面走饥鼯。啁哳聊容汝，睢盱反闯吾。宁无捕黄口，亦有聘貍奴。","dynasty":"宋代","title":"明叔每见过不久辄去仲威尤难招致索居书事呈"}
{"author":"赵蕃","content":"临汝差池再，长沙邂逅初。飘零渠念我，留滞我嗟渠。盘礴虽云久，追随固若疏。未知从此别，后会复何如。","dynasty":"宋代","title":"送晁元默自潭还抚二首"}
{"author":"赵蕃","content":"上天怜久旱，赫日变浓阴。要使今年熟，须成三日霖。萧疏财却暑，点滴谩过林。问我无田客，那怀闵雨心。","dynasty":"宋代","title":"初七日雨殊未沾足作四十字"}
{"author":"赵蕃","content":"旱极乃得雨，凄然天已秋。譬如病且革，药剂方一投。不犹愈于无，庶几千一瘳。未闻失东隅，果有桑榆收。","dynasty":"宋代","title":"雨二首"}
{"author":"赵蕃","content":"故意还叨累十觞，诸家所历信踰常。黄尘倦马久非地，野水白鸥终是乡。勾漏不惟兼采药，长沙更欲访沉湘。凭虚便谓神仙近，却觉仕途真渺茫。","dynasty":"宋代","title":"留别周参政诗二首其二"}
{"author":"赵蕃","content":"言归固多欣，值险辄大怖。方趋顺风捷，忽与奔涛遇。得非蛟龙争，无乃雷霆怒。我舟仅如掌，我命且如缕。何止失人色，殆欲成狼顾。神明力扶持，生死费调护。平生素多艰，安坐乃其处。便哦归来辞，勿草远游赋。同行信同忧，相唁劳相谕。急反浪头魂，还寻酒中趣。","dynasty":"宋代","title":"半江遇风涛其势危甚晚示同舟"}
{"author":"赵蕃","content":"万顷苍波月一钩，鹭鸥栖稳雁悠悠。老夫于此兴不浅，无奈凛乎何可留。","dynasty":"宋代","title":"月"}
{"author":"赵蕃","content":"早风蓬勃不能凉，独卧幽轩日日长。赖有图书慰岑寂，左抽右取略无妨。","dynasty":"宋代","title":"西轩杂题三首"}
{"author":"赵蕃","content":"文字追秦汉，箪瓢保贱贫。延英空侧席，下里老斯人。倾盖宁嗟晚，推门莫厌频。罢谈刍狗用，且看土牛春。","dynasty":"宋代","title":"立春日邂逅周文显于子畅兄许饮酒论文欢有余"}
{"author":"赵蕃","content":"米仓山寨雪连云，不见椒盘见贼尘。今日江城闻爆竹，莫嫌杯酒不沾唇。","dynasty":"宋代","title":"丁卯除夕寓泸南独坐舟中有感去岁此夕"}
{"author":"赵蕃","content":"有竹似吾家，无梅觉欠花。移将香索莫，来伴绿交加。好事适馈酒，诗情仍得茶。相过况非远，胜处莫令赊。","dynasty":"宋代","title":"植梅一株于厅事之后招丞及明叔同观倪严二先"}
{"author":"赵蕃","content":"儿童不知忧，度日长戏剧。忽传山中讯，欣喜沾柿栗。为物虽甚微，贵是家所植。何当携尔曹，绕树亲寻摘。","dynasty":"宋代","title":"书事"}
{"author":"赵蕃","content":"政尔喧豗浪如屋，忽焉熨帖纹如縠。大船双橹鸣鹳鹅，小艇孤桡乱凫鹜。金沙粲粲列宿明，君山宛宛修眉绿。囊无东绢画无工，为写南征图十幅。","dynasty":"宋代","title":"初六日绝湖"}
{"author":"赵蕃","content":"晴山阴雪犹在，西下东风苦高。眼贪白鸟孤没，耳怕哀猿数号。","dynasty":"宋代","title":"龙游道中三首其三"}
{"author":"赵蕃","content":"了知人事近天机，苍狗斯须变白衣。逋客几回惊鹤怨，弋人终日慕鸿飞。由来灾怪自珠玉，不以贱贫安布韦。我鬓已霜君可料，况堪七十古来稀。","dynasty":"宋代","title":"杨录事以仆与孙温叟唱酬韵作诗见贻又用仆与"}
{"author":"赵蕃","content":"兼旬眠食同，慷慨豁心胸。尚喜斯文在，未忧吾道穷。鹅湖余旧历，鹫岭子新逢。四海均同宇，休言两地中。","dynasty":"宋代","title":"别季承"}
{"author":"赵蕃","content":"已孤万古中秋月，为约黄花九日杯。但得交情常旧雨，不辞尊酒理新醅。","dynasty":"宋代","title":"在伯教授为考试之行不知其地漫成五诗送之"}
{"author":"赵蕃","content":"平生蒋诩径，家傍扬云宅。木老夏敷阴，泉疏春动脉。索居每怀弟，斗食身久客。况乃蒲柳姿，茂悦非松柏。","dynasty":"宋代","title":"寄答潘文叔并属恭叔五首"}
{"author":"赵蕃","content":"故人留我过寒食，童重宁同所历家。苦信长年贪道里，翻成五日滞风沙。拟从塔上占铃语，又见云间起砲车。立遍津头无数柳，乱丝频摆失栖鸦。","dynasty":"宋代","title":"寒食前一日发黄堰明日抵定夸连日逆风吹沙不"}
{"author":"赵蕃","content":"风头日日望西南，雨脚悬知不与参。昨夜北风今日冷，又惊数点落毵毵。","dynasty":"宋代","title":"自桃川至辰州绝句四十有二"}
{"author":"赵蕃","content":"前身云水僧，今世山林士。游方未能遍，行脚方自此。朝行或官程，夜宿必野寺。我自幽有期，人言痴了事。","dynasty":"宋代","title":"宿汪山之福田院"}
{"author":"赵蕃","content":"钜竹差差合，青杉袅袅长。人多表池槛，此乃亘山冈。","dynasty":"宋代","title":"涧舖岭道中四首"}
{"author":"赵蕃","content":"先生风节昔人似，白发箪瓢犹嗜书。家有校书诗百首，可能乞我助三馀。","dynasty":"宋代","title":"简周文显借王有道集二首其二"}
{"author":"赵蕃","content":"狱事生人系，使臣王命将。移官乏童马，泛宅恃舟航。浩浩沅湘疾，滔滔孟夏长。妻孥累微禄，盗贼幸空囊。水驿才容借，风帆又趣张。谁与可尤怨，政尔赋行藏。","dynasty":"宋代","title":"四月十五日发岳州"}
{"author":"赵蕃","content":"清江人物推陈谢，不减当年孔与刘。肯为赋诗仍作序，要明吾子乃儒流。","dynasty":"宋代","title":"赠许季升五首"}
{"author":"赵蕃","content":"忆过君家黄堰居，春风杨柳政扶疏。人生离合自多感，邂逅更当摇落馀。","dynasty":"宋代","title":"呈子肃三首其二"}
{"author":"赵蕃","content":"已是支离百不禁，况堪多病苦相侵。村沽纵薄可不醉，梅半落时天政阴。","dynasty":"宋代","title":"舟中独饮"}
{"author":"赵蕃","content":"打粥泛邵州饼，候汤点上封茶。软语方炉活火，清游断岸飞花。","dynasty":"宋代","title":"海监院惠二物戏答"}
{"author":"赵蕃","content":"穷居谁肯念穷愁，况复凄凉雨似秋。疾置送诗仍饷酒，唤回落日在帘鉤。","dynasty":"宋代","title":"次韵刘子道机宜送酒"}
{"author":"赵蕃","content":"官曹常恐废书勋，赖是相看有竹君。送笋但知修岁例，辱诗还喜继前闻。馋涎肯为口腹计，幽处要期风月分。我事且然成忤俗，奈何君复露奇文。","dynasty":"宋代","title":"次韵陈县丞谢送笋"}
{"author":"赵蕃","content":"儿曹谩作看花忙，我辈看山兴更长。败意幸赊凫雁集，少须落日下牛羊。","dynasty":"宋代","title":"从礼载酒要余及明叔游合普六首"}
{"author":"赵蕃","content":"不独论新昏，晏晁原老亲。见来能几日，别去忽今晨。圣代无迁贾，明时岂避秦。长沙武陵地，行乐异伤神。","dynasty":"宋代","title":"送邢大声宏音二首"}
{"author":"赵蕃","content":"晓过子云居，霜风柳未疎。飘零五年别，断绝一行书。安否劳苦外，诗编吟诵余。君宁老骐骥，我已愧春鉏。","dynasty":"宋代","title":"呈杨溥子"}
{"author":"赵蕃","content":"日出山门晓，日入山径阴。区区昏复旦，役役古犹今。竹瘦人群玉，菊荒文碎金。泛观难究理，默识自明心。","dynasty":"宋代","title":"冬日杂兴"}
{"author":"赵蕃","content":"平生留落半天涯，处处逢梅是旧知。老树半侵江侧岸，疏枝斜出竹间篱。雪初霁处见鸦啄，水不波时观鹭窥。驰誉丹青非我事，旧游历历尚堪诗。","dynasty":"宋代","title":"梅花六首"}
{"author":"赵蕃","content":"客罢萧然欲闭关，竹阴梅影两烂斑。温风不捄诗寒相，老色聊须酒借颜。此味何妨君与共，流年莫待水西还。破春行乐胡为始，快阁之余有观山。","dynasty":"宋代","title":"是日招明叔饮明叔有诗次韵"}
{"author":"赵蕃","content":"我居田野间，籴米如赁佣。晴天得晒暴，雨日还燎烘。昼役薪水事，故尝多夜舂。簸之有余谷，再以瓶罍充。时时付手碓，玉粒胜腐红。三年食官仓，尘土填腹胸。归乃值岁歉，半菽了不供。糊口于四方，指囷其谁逢。啼号暂远耳，梦寐深有攻。宦游竟何得，不如学为农。水旱纵莫逃，穮蔉年会丰。因闻村舂声，竟晓成噞喁。","dynasty":"宋代","title":"闻舂"}
{"author":"赵蕃","content":"去年已负海棠期，今岁还当卧病时。造物小儿应见相，恐余无此看花时。","dynasty":"宋代","title":"沅陵见招赏海棠病不能往辄尔言谢三首"}
{"author":"赵蕃","content":"青衿诗学为，白发步乃却。茫茫悟中入，了了难边觉。抱痾每向人，谁有如神药。公乎有异闻，蕲为启玄钥。","dynasty":"宋代","title":"呈尤运使袤延之五首"}
{"author":"赵蕃","content":"剪茅仍伐木，去凸亦锄坳。响屐无惊谢，投金政拟郊。百年终显晦，一稔在肥硗。隐地两成隔，颓墙空长梢。","dynasty":"宋代","title":"陈丞以南安寨上所得二诗及到龙泉闻余戍地最"}
{"author":"赵蕃","content":"舍舟步到南山寺，恍然忽记当年事。李侯见我颜色温，席间款语真有味。翰林风月久芜没，莫叹青衫百僚底。君不见少陵一生穷到死，亦有诗能驱疟鬼。","dynasty":"宋代","title":"呈齐之二首其一"}
{"author":"赵蕃","content":"游山忘襆被，唤渡已无航。隔岸初更动，缘沙数里长。大呼空亟疾，小立更微茫。莫遣眠鸥觉，笑人朝夕忙。","dynasty":"宋代","title":"周十三丈约同马三丈入青原山赋诗五首以记行"}
{"author":"赵蕃","content":"秋入吟窗夜气清，旧书虽老眼犹明。悠悠行李空长铗，落落功名负短檠。","dynasty":"宋代","title":"夜作绝句三首"}
{"author":"赵蕃","content":"煮泉树石閟幽深，来景栏干敞眺临。可是溪山须一面，怀人政尔动哀吟。","dynasty":"宋代","title":"八月八日发潭州后得绝句四十首"}
{"author":"赵蕃","content":"试问为黔郡，何如与质要。其行既穹绝，有思只飘萧。但悔崄投足，未论官折腰。同舟故能送，折简不劳招。","dynasty":"宋代","title":"庆伯以二诗送别已而又辱同广声追送庆伯复有所赋并次韵为答三首其三"}
{"author":"赵蕃","content":"骤得疑倾峡，徐行若泛潮。胡为隔田亩，而不度林椒。爽气虽能及，作波不可招。不眠如有待，冲口漫成谣。","dynasty":"宋代","title":"六月十七夜出寺门骤有所闻疑水与风即而观之"}
{"author":"赵蕃","content":"溪头柳依依，溪畔草离离。草木本何与，行人自愁思。","dynasty":"宋代","title":"口占三首其三"}
{"author":"赵蕃","content":"欲过江天阁，出门如有方。乍闻禽磔磔，还是雨浪浪。放意官曹外，关心药裹旁。听渠桃李退，兰斛政幽香。","dynasty":"宋代","title":"再呈明叔"}
{"author":"赵蕃","content":"冰雪四十日，朝光开晓霜。短褐忘蓝缕，茅檐失荒凉。缅思江南梅，安得置汝傍。明朝傥更晴，一苇聊可杭。","dynasty":"宋代","title":"冬晴三首其一"}
{"author":"赵蕃","content":"秋风起我友朋思，倚树谈君语未移。祇道穷年上湖海，那知今日会茅茨。病多止酒家无酿，贫乏赢粮甑罕炊。作底勤渠相劳苦，倒囊共出别来诗。","dynasty":"宋代","title":"喜俞玉汝见过"}
{"author":"赵蕃","content":"书贵在瘦硬，诗须成管弦。典刑君尚有，老至我加年。早作诸侯客，远劳从事贤。见来元不款，别去忽何边。","dynasty":"宋代","title":"张王臣贶诗诘朝遂行次韵寄之"}
{"author":"赵蕃","content":"海内知名长少公，在今谁复可同风。可怜籍湜今头白，空复挂名家集中。","dynasty":"宋代","title":"寄韩仲止主簿"}
{"author":"赵蕃","content":"出门无所诣，引兴独兹长。万事一杯酒，三春百草芳。暇能过巷隐，痴岂累官忙。久坐疑成晚，樵归渔返乡。","dynasty":"宋代","title":"过明叔有诗次韵"}
{"author":"赵蕃","content":"开到牡丹春十分，不堪风雨尚纷纷。酒杯强适谁知我，药裹关心更念君。老去青衫甚蓝缕，愁来白发懒锄耘。稻针出水蚕初扫，惭愧耕桑每废勤。","dynasty":"宋代","title":"呈庆伯"}
{"author":"赵蕃","content":"赵壹乡党摈，陈登湖海豪。飘飘风欲举，凛凛雪争高。眼界自无极，画图空复劳。未须惊白发，聊得湛春醪。","dynasty":"宋代","title":"书买江天阁壁"}
{"author":"赵蕃","content":"尚缺佳已许，既圆明若何。一年增我老，千进念渠多。柳乱谁屡舞，虫喧空作歌。要为终夕看，四体奈烦痾。","dynasty":"宋代","title":"月夜怀成父"}
{"author":"赵蕃","content":"正尔耽诗不耐閒，镜中频觉瘦栾栾。曾郎惠我尽清供，椀把春风香并兰。","dynasty":"宋代","title":"曾秀才送茶"}
{"author":"赵蕃","content":"常州何乃又衡州，或谓兹行乃胜游。钟鼓相闻寻岳寺，茝兰无数踏湘流。是中夫岂先生乐，此段聊供幽子求。岳麓相望唯石鼓，要令吾辈务藏修。","dynasty":"宋代","title":"呈衡州使君先生二首"}
{"author":"赵蕃","content":"寂寞溪南路，于今忍重经。东来待樽俎，南去哭丹青。四裔传碑版，谁人作志铭。屏山空矗矗，涧水暗泠泠。","dynasty":"宋代","title":"挽南涧先生三首"}
{"author":"赵蕃","content":"十载溪山梦，一川桃李花。春深犹是客，几日定还家。","dynasty":"宋代","title":"田家即事八首"}
{"author":"赵蕃","content":"橹折帮难进，牵殊深足虞。百艰甘薄命，共济赖同途。聚落强名地，并吞总是湖。遥遥闻吠犬，更问酒家酤。","dynasty":"宋代","title":"夜宿沙涡"}
{"author":"赵蕃","content":"问梅颇复恨开迟，及至开时病不知。何自折来相料理，似怜一见苦参差。君今政草凌云赋，我又初无却月诗。风月孰于风日愈，要须一语为评之。","dynasty":"宋代","title":"梅已开犹未知之简斯远"}
{"author":"赵蕃","content":"闻君治书楼，诵书仍课文。古人不朽计，政在三冬勤。今时独不然，白屋期青云。君岂斯人欤，大雅迥不群。","dynasty":"宋代","title":"十月八日闻鸡鸣即起案上偶有陶集翻阅数诗有怀斯远三首其三"}
{"author":"赵蕃","content":"昨夜纵风几丧生，今朝溯水颇留行。细看汹涌收帆脚，孰若夷犹听桨声。客路了知难数傲，长年谓我勿多惊。世间迟速元同致，莫问到衢今几程。","dynasty":"宋代","title":"十三日逆风舟行甚迟"}
{"author":"赵蕃","content":"昔我过此暑正薄，是时此亭亦新作。竹移不问醉与迷，柯叶一敷无病箨。今兹再来毒热新，客尘昏昏能病人。正思一坐此亭上，骇俗宁待徵龙鳞。世将大热比酷吏，亦以清风喻君子。公凉何止一庭中，寒露清冰遍闾里。嗟我行色一何迟，不及亭成分韵诗。竹溪之逸故难著，竹林之贤容可追。","dynasty":"宋代","title":"题沈临江邀赐亭"}
{"author":"赵蕃","content":"人伪区区信日穷，楮藤苔竹互争雄。自从蜀纸东南见，凡马真成一洗空。","dynasty":"宋代","title":"从赵崇道求蜀纸五首"}
{"author":"赵蕃","content":"溪山得意竟忘归，岁月飘零两鬓稀。祇有裴回与搜句，老无笔力愧传衣。","dynasty":"宋代","title":"馀干登眺有怀其一"}
{"author":"赵蕃","content":"三载尉虽卑，诸公况己知。荐书常沓至，宾幕每牢辞。玉立风神峻，河倾议论驰。他年继质肃，应有后人祠。","dynasty":"宋代","title":"寄送于去非三首"}
{"author":"赵蕃","content":"春风底事苦欺梅，旧雪未乾新雪催。元自不侪桃与李，何须著意苦相摧。","dynasty":"宋代","title":"寄怀二十首其五"}
{"author":"赵蕃","content":"江月照将夕，江风吹欲霜。残书看莫尽，病骨凛难当。俯仰年龄迈，飘零道路长。丰年易图饱，何乃又殊方。","dynasty":"宋代","title":"江月"}
{"author":"赵蕃","content":"竹树翛然亦雨馀，便疑秋已到林居。恨无新月当霄挂，空遣清风为扫除。","dynasty":"宋代","title":"雨后二绝句其二"}
{"author":"赵蕃","content":"云物昏然尚压阴，霰声琤若更过林。凭陵竹叶淡仍薄，埋没梅花幽更深。屡枉高辞成楚调，独怜晚岁欲南音。勿多扰扰求周孔，欠一躬耕梁甫吟。","dynasty":"宋代","title":"雪既未已霰且间作再用林字韵呈在伯沅陵并属"}
{"author":"赵蕃","content":"淅沥夜来雨，萧条林下秋。因之忆我弟，重以思吾俦。农工方鼎来，蚕事已告休。得无阴寒妨，知复多寡收。微官本为贫，中道成倦游。洪波政稽天，险路新摧辀。吾俦与我弟，既喜应见忧。忧我困一箪，喜我归故丘。付与有定分，短长宁自谋。相期黄发保，共勉素风修。","dynasty":"宋代","title":"寄徐斯远并成父弟"}
{"author":"赵蕃","content":"竹里茅檐竹外溪，青琅玕映碧玻瓈。吟从亭午到薄暮，诗就不知安所题。","dynasty":"宋代","title":"题临水茅亭"}
{"author":"赵蕃","content":"篱落未经霜，林园尚吐芳。豆花连豆角，榴朵映榴房。摇落虽兹候，敷荣未尔妨。我怀收柿栗，物色自凄凉。","dynasty":"宋代","title":"万安道中二首"}
{"author":"赵蕃","content":"吾祖曾为沙苑牧，有孙穷相合骑驴。朝来忽起驰驱兴，为见龙眠十马图。","dynasty":"宋代","title":"观祝少林所藏画三首"}
{"author":"赵蕃","content":"莫问帆迟速，且看山晦明。赋诗忘意索，图画得天成。白发应无种，流行讵有程。清霜可期至，吨树合争荣。","dynasty":"宋代","title":"十六日雨中忆梅花"}
{"author":"赵蕃","content":"春今著物几陈新，未抵新诗得许荣。韩子虽云誉东野，侯生终竟愧弥明。已知林下栖迟计，何处人间宠辱惊。更欲从公问归宿，夜深风雨四山倾。","dynasty":"宋代","title":"次韵远斋春雨有感"}
{"author":"赵蕃","content":"一官偶落大江西，名姓摧藏肯愿知。取友但论诗好恶，逢人不说位高卑。殷勤愧子能相觅，邂逅起予还有诗。是物解穷无苦嗜，恐教盛业枉明时。","dynasty":"宋代","title":"王亢宗自玉山寄二诗次韵报之"}
{"author":"赵蕃","content":"年年端午风兼雨，似为屈原陈昔冤。我欲于谁论许事，舍南舍北鹁鸠喧。","dynasty":"宋代","title":"端午三首其二"}
{"author":"赵蕃","content":"青山深处桃花红，应有幽人住此中。又疑山深人迹绝，封泥弹核如芙蓉。树成花开亦既实，实落山中还自植。年年岁岁长芳株，人人错认神仙宅。","dynasty":"宋代","title":"清水道上望隔山桃花盛开"}
{"author":"赵蕃","content":"瓦室人家茅屋边，瓦囷亦与草囷连。池塘过雨尚浮浊，杨柳新栽已带烟。","dynasty":"宋代","title":"城下道中二首"}
{"author":"赵蕃","content":"欲雪不雪云雨愁，将行未行心口谋。问胡不去良有由，故人伏枕关我忧。自心初识十年游，不作世人新白头。抱关非为辞挟搜，乃知自欲吾志求。适来遂作兼旬留，昔者公侯今日瘳。河山空能泣楚囚，不如窗几问不休。公如大道鸣骅骝，我乃蹇足历涧沟。弥明故足悲侯刘，淙淙讵识东之流。怀哉黄堰公先畴，章泉吾亦营菟裘。莫言相望风马牛，苇间会有延缘舟。","dynasty":"宋代","title":"留别子肃"}
{"author":"赵蕃","content":"枵腹搜诗甚苦，睡眼看山若无。得饱径成嘲弄，稍醒便欲追摹。","dynasty":"宋代","title":"幽居即事八首"}
{"author":"赵蕃","content":"别君当以诗，此物不充饥。二事交为病，吾曹均坐兹。欲谈殊烂漫，趣去苦凄悲。晚宿投幽寺，翻思赴野期。风灯半明灭，雨叶乱纷披。安石畏作别，渊明当语离。萍蓬居靡定，燥湿志难移。问隐俱携弟，躬耕皆有儿。怀哉衡泌乐，可以共栖迟。","dynasty":"宋代","title":"既别文显兄弟晚宿日光寺书怀寄之"}
{"author":"赵蕃","content":"檐浅终防剥蚀灾，好移深奥示将来。更须刻石行于世，公道只今方大开。","dynasty":"宋代","title":"知府提举访求前守凌公遗迹忽于庭庑雨压复壁"}
{"author":"赵蕃","content":"有竹似吾家，无梅觉欠花。移将香索莫，来伴绿交加。好事适馈酒，诗情仍得茶。相过况非远，胜处莫令赊。","dynasty":"宋代","title":"植梅一株于厅事之后招丞及明叔同观倪严二先"}
{"author":"赵蕃","content":"虽云居异方，政自生同宇。不但撷园蔬，仍须催酿黍。","dynasty":"宋代","title":"止宿寮"}
{"author":"赵蕃","content":"浩浩寒流急，萧萧落木高。江山故双剑，人物欠三豪。客意已愁绝，风声仍怒号。相思意无极，伫立首频搔。","dynasty":"宋代","title":"至丰城怀温叟叔异南秀欲题之叔异曲江矶之庵"}
{"author":"赵蕃","content":"败砌初无菊，空林合有梅。如何长至后，不见一枝开。岂是春渝信，端缘旱作灾。蔬畦与麦垅，满目但黄埃。","dynasty":"宋代","title":"至节后犹未见梅疑旱使然"}
{"author":"赵蕃","content":"言归虽故栖，雅志亦良友。奈何数诗筒，不得屡杯酒。纵云三十里，每见莫能久。是以朝暮间，想思辄成又。去年梅花作，佳处犹在口。今年梅花期，抚事才转首。翩思接中屦，兀若限林薮。君行集彤庭，我政安瓮牖。西湖觅林逋，东阁怀杜叟。寒岁识松坚，同心见兰臭。前朝习凿齿，书来问安否。并话罗浮山，搞尘应抖擞。","dynasty":"宋代","title":"至节矣犹未见梅颇形思渴书呈斯远滕兄主簿前"}
{"author":"赵蕃","content":"今年至日还为客，堕我侵寻老境中。照影不堪诗鬓秃，向人无复酒颜红。石田茅屋乡关异，官柳野梅时序同。试问一廛何所直，苦令飘泊困西东。","dynasty":"宋代","title":"至日"}
{"author":"赵蕃","content":"一雪顿能晴，江山万里明。故胜茅屋底，空听滴檐声。","dynasty":"宋代","title":"至日雪后简在伯二首"}
{"author":"赵蕃","content":"灰里拨阴何，恩君欲就哦。还忧好时节，来搅或遭呵。","dynasty":"宋代","title":"至日雪后简在伯二首"}
{"author":"赵蕃","content":"至日还为客，穷愁亦去年。阴阳自升休，老壮只推迁。易险安常度，呴濡无妄怜。儿能寿翁酒，不必问遇贤。","dynasty":"宋代","title":"至日与明叔逸及明叔之子凉孙饮"}
{"author":"赵蕃","content":"晚泊鱼虾聚，蚤行葭苇丛。纷纷腥落日，袅袅乱长空。风既滞游子，雨仍愁社公。真成才欲尽，有句不能工。","dynasty":"宋代","title":"雨作"}
{"author":"赵蕃","content":"政尔喧豗浪如屋，忽焉熨帖纹如縠。大船双橹鸣鹳鹅，小艇孤桡乱凫鹜。金沙粲粲列宿明，君山宛宛修眉绿。囊无东绢画无工，为写南征图十幅。","dynasty":"宋代","title":"初六日绝湖"}
{"author":"赵蕃","content":"三年簿领淹佳誉，一日江山问旧程。却恨过从曾未数，浪缘文字许深评。已传相国知韩愈，安用河南荐贾生。此去看公副时用，便应容我老农耕。","dynasty":"宋代","title":"送钟子崧解官而归"}
{"author":"赵蕃","content":"平生迂斋老，雅志在考槃。尘氛小败意，顾辄求辞官。谷中万松株，郁郁知岁寒。茯苓傥可掘，宁用菊为餐。","dynasty":"宋代","title":"秋怀十首"}
{"author":"赵蕃","content":"昔我曾大父，高父世无伦。晚生不尽得，所知三数人。堂堂赞皇公，实能继张陈。谏垣磨荐墨，许之以经纶。江陵竟连蹇，翰墨留余珍。晦庵乃其季，英气盖八垠。家世斯文事，属付真不泯。我亦早闻义，中年见天津。委曲问先世，与成倾盖亲。公故鼎富贵，我乃困贱贫。有诗猥蒙诵，顾乏佳句新。往过龚州庵，冻笔书吟呻。公来辱继作，春作动壁尘。去年濡须家，墨妙出倾囷。乍疑何人书，老大能精神。熟视乃鄙作，愧汗几拭巾。已焉忽语此，知公盖深仁。悯我抱奇疾，不救死且濒。稍加匕寸施，庶使屈得伸。宁知{苶小加丶右}然姿，挛拳殆终身。一官胡为哉，鸿毛等千钧。野马窘受驾，白鸥悲就驯。五斗未及饱，已遭穷鬼嗔。剑津骇腾变，牛衣泣酸辛。非性糟糠念，要是无补纫。朝餐罢举案，寒日空悬鹑。舍公竟谁诉，尺书走踆踆。如闻著书余，抄经穷夕晨。傥匪官闲散，那得了此因。枫香出楚地，茗碗宁加闽。水屏供倦息，枕流绝缁磷。献芹则小小，用意谁谆谆。秋风日夜急，木落知松筠。竚立不可见，悠然漫溪滨。","dynasty":"宋代","title":"寄李晦庵"}
{"author":"赵蕃","content":"在家乃虑国，此事古人风。蚤作欣闻雨，欢谣欲助农。不须询父老，断可验凶丰。药裹从兹屏，诗筒要数通。","dynasty":"宋代","title":"次韵签判丈因旱而作及喜雨二诗"}
{"author":"赵蕃","content":"发轫名山三十年，每逄佳处一悠然。独于此地欠行迹，始信兹游亦属天。坛记旧模唐刺史，句题今诵两诗仙。和篇末至夫何敢，势似求鱼乃木缘。","dynasty":"宋代","title":"赣州出示马提刑留题麻姑山次韵"}
{"author":"赵蕃","content":"侧岭横峰面面同，雾空烟扫鸟声中。丁宁不用忧泥滑，珍重提壶屡劝翁。","dynasty":"宋代","title":"早晴闻啼鸟作"}
{"author":"赵蕃","content":"西昌阀阅推曾氏，夫子家居仍旧溪。我政结亭临水际，君行谁与共攀跻。","dynasty":"宋代","title":"送曾季永赴道州永明尉三首其一"}
{"author":"赵蕃","content":"忆昨闻君谓君老，及见知君得名早。文章妙处殆夙成，不作扬雄少而好。西山南浦饫搜寻，武陵桃源蹔探讨。诸公识面争我出，学子闻风竞门扫。嗟我无闻不足畏，何事相逢亦倾倒。论诗未易当韩豪，聊复悲吟似郊岛。","dynasty":"宋代","title":"赠于革去非时为武陵尉"}
{"author":"赵蕃","content":"三载尉虽卑，诸公竞己知。荐书常沓至，宾幕每牢辞。玉立风神峻，河倾议论驰。他年继质肃，应有后人祠。","dynasty":"宋代","title":"寄送于去非三首其一"}
{"author":"赵蕃","content":"如抑又成扬，既考亦或鼓。始信石能方，无疑铃解语。","dynasty":"宋代","title":"水乐"}
{"author":"赵蕃","content":"路从迫窄因山转，喜见临歧释子庵。野茗柏香俱不恶，老松高竹更相参。","dynasty":"宋代","title":"次韵李袁州绝句七首其二"}
{"author":"赵蕃","content":"鸠唤林深拥，蛙鸣草乱科。群生为疵疠，着夏失清和。谢病游故倦，尊天问可何。政须闻妙语，一为洗烦疴。","dynasty":"宋代","title":"简元衡"}
{"author":"赵蕃","content":"患难嗟予已素行，今朝滩里挽仍撑。心乎讵敢怀尤怨，命尔何能计死生。","dynasty":"宋代","title":"自桃川至辰州绝句四十有二"}
{"author":"赵蕃","content":"村村迎湫水，户户爇炉香。何以救我穑，便知呼彼苍。傥宽饥欲死，聊听醒而狂。困极惟思睡，诗来得助凉。","dynasty":"宋代","title":"呈叔文诸公"}
{"author":"赵蕃","content":"郢州清节著吾州，宜尔诸郎总好脩。过我山林忘僻陋，为君鸡黍乏淹留。结交群从非一日，欲话令人翻百忧。画舸曾同李膺载，竹林仍并阮咸游。","dynasty":"宋代","title":"送周德望之参告太学"}
{"author":"赵蕃","content":"春回溪山姿，候趣农桑务。自知盍归来，人叹推不去。顺心岂故违，宿诺宁久负。既已愧渊明，又应惭季路。","dynasty":"宋代","title":"久不作诗诗思甚涸春物日盛漫兴三章用常德枣"}
{"author":"赵蕃","content":"世有封胡羯末，非无触目琳琅。何似君家兄弟，睟然面背难藏。","dynasty":"宋代","title":"送刘公求还庐陵兼属张元亨五首"}
{"author":"赵蕃","content":"非为十日留，重此一岁阑。岁去易悲感，日来盛阴寒。今晨已春意，欲出反浩叹。梅事足可惜，病躯良独难。","dynasty":"宋代","title":"与彦博审知同为问梅之行到溪南仆与审知俱以"}
{"author":"赵蕃","content":"风前挥珠珰，吹落春江去。日夜只东流，何时复西溯。","dynasty":"宋代","title":"闺怨四首其四"}
{"author":"赵蕃","content":"四海擢秀阁，兹晨彰法游。名随寺俱徙，地入道家流。尚喜黄诗在，仍容墨本求。从今茅屋底，自有皖山幽。","dynasty":"宋代","title":"游彰法寺打擢秀阁诗以行"}
{"author":"赵蕃","content":"晨征阴雾合，晚泊霁光新。闻鼓初非社，逢耕政及春。嗟余寄径客，羡尔受廛人。有债成诗瘦，无钱罢饮醇。","dynasty":"宋代","title":"常山道中二首"}
{"author":"赵蕃","content":"待伴先春至，差明积夜初。空庭戒无扫，冻笔屡成嘘。溪远应回棹，窗明好读书。惠连临此际，题赋复何如。","dynasty":"宋代","title":"立春前三日雪明日犹未已诗简子进彦博昆仲示成父四首其四"}
{"author":"赵蕃","content":"昨朝热如焚，今日凉如水。岂惟悟天机。政自知物理。黄华一月赊，桂子数夕事。已办烹伏雌，相期泛浮蚁。","dynasty":"宋代","title":"十三夜招全真沅陵"}
{"author":"赵蕃","content":"不知林薄上新月，但见村墟生远烟。满地蝉声争嘒嘒，连溪鹭影落翩翩。旧时不负登临集，未老还为疾病缠。赖得一晴供节物，未妨七字发孤妍。","dynasty":"宋代","title":"晚晴四首"}
{"author":"赵蕃","content":"青云怀趣逸，黄绶屈官卑。屡捧将军檄，一哦从事诗。少陵忧有在，充国事多宜。傥上休兵议，因人愿早知。","dynasty":"宋代","title":"再用前韵并寄孙推官四首"}
{"author":"赵蕃","content":"旧闻黄誉走头颅，近岁清江亦与俱。舒卷定怜无尺枉，敷陈尽可见臣愚。","dynasty":"宋代","title":"从赵崇道求蜀纸五首"}
{"author":"赵蕃","content":"雨止鸠频唤，雨来鸠暂停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首其三"}
{"author":"赵蕃","content":"沙鸥故飞飞，湖雁更历历。顾我亦忘机，相看同一适。","dynasty":"宋代","title":"题钓雪图"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"君住潇湘作寓斋，赋归仍与是斋偕。已知身世非真著，肯向功名怨寡谐。雨后更无云在岭，晓来那有月当阶。几思谈妙从人去，人事胡为苦好乖。","dynasty":"宋代","title":"寄题周霍丘寓斋"}
{"author":"赵蕃","content":"政尔羞余子，胡然说故家。人方笑蓝缕，君乃不疵瑕。厚义重缟紵，空言非笠车。委思精绝处，百链出披沙。","dynasty":"宋代","title":"再呈伯潜"}
{"author":"赵蕃","content":"活法公家论，东莱盖有承。先生真伯仲，小子愧云仍。昧昧鼠为璞，纷纷虫语冰。今朝方见佛，平日谩依僧。","dynasty":"宋代","title":"以旧诗寄投谢昌国三首"}
{"author":"赵蕃","content":"问君有赋敌相如，谁为君王诵子虚。去岁别家今未返，有亲须养得安居。附名愿见先友记，宣布曾传太史书。清燕倘思询旧事，莫辞待诏久公车。","dynasty":"宋代","title":"次韵酬答陈席庆伯见贻二首"}
{"author":"赵蕃","content":"王郎立志谁能似，适远宁为中道止。愚斋之名岂真愚，用心盖欲师颜子。圣门之徒三千人，回独好学学何事。箪瓢陋巷不自贫，看此力量如何尔。愿君勿作岁月计，有为要之亦若是。它年究竟所归宿，莫负名斋本来意。","dynasty":"宋代","title":"王彦博愚斋"}
{"author":"赵蕃","content":"乞晓占云物，过东迁过西。已因月仰瓦，真验水平溪。齐楚自得失，短长从鹤鹥。谁能效巢穴，聊得寄诗题。","dynasty":"宋代","title":"乞晓"}
{"author":"赵蕃","content":"折来才见开三四，但觉槎牙乱经笥。迟明已复吐六七，颇怪鲜明侵竹隔。多花璀璨固可人，疏花的皪意逾真。固知此物无不可，风月婆娑仍著我。","dynasty":"宋代","title":"梅花二首"}
{"author":"赵蕃","content":"山药本为林下享，筠篮那得致兵厨。传担云月并持与，长夜读书应所须。","dynasty":"宋代","title":"以山药茶送沈宜之兄"}
{"author":"赵蕃","content":"梅花初出炯如冰，未许馀花似我能。太息天公不加意，放教风雨苦侵陵。","dynasty":"宋代","title":"呈潘潭州十首其三"}
{"author":"赵蕃","content":"重过馀干县，长怀谪仙人。犹如见颜色，不复听纷纶。栗里柳未倒，桐乡祠尚新。遗文李汉在，属付斯无泯。","dynasty":"宋代","title":"过馀干怀介庵呈其婿方景严"}
{"author":"赵蕃","content":"穷居君勿厌，穷途我何之。初心欲求免，卒志还累饥。滔滔果何向，命也将奚为。","dynasty":"宋代","title":"和答斯远因梅见属三首"}
{"author":"赵蕃","content":"积雨能凉故自佳，候当秋早欲收畬。频宵佳月连朝雾，雾破山空日已斜。","dynasty":"宋代","title":"孝扬成父约须晴见过二首其一"}
{"author":"赵蕃","content":"客有能相觅，书来慰我思。贫宁可诗罪，老不悟书痴。旧友厪长忆，新交曷取知。况渠停轨日，政我出山时。","dynasty":"宋代","title":"次韵黄子耕因任伯起见寄之作"}
{"author":"赵蕃","content":"今年为况添萧瑟，无菊能酬九日杯。天意似怜愁欲绝，故令岩桂为重开。","dynasty":"宋代","title":"重阳甫近菊殊未花而木犀再开遂成一绝"}
{"author":"赵蕃","content":"既见章江水，重逢怀玉山。匆匆成履躧，草草仅荆班。遥想献觞后，应多对雨閒。期君好兄弟，并辔古人间。","dynasty":"宋代","title":"送赵咏道还侍兼简然道昆仲"}
{"author":"赵蕃","content":"朱弦昔日被歌声，岁月频更感易生。唯有锦江桥下水，相逢不改旧时清。","dynasty":"宋代","title":"至邑有感二首"}
{"author":"赵蕃","content":"钜竹差差合，青杉袅袅长。人多表池槛，此乃亘山冈。","dynasty":"宋代","title":"涧舖岭道中四首"}
{"author":"赵蕃","content":"不惮朝寒起杖藜，问梅随往到山蹊。枯根半死苔痕剥，细蕾深藏藤刺迷。倚市悬知无正态，入空还恐见深挤。幽居空谷端事愧，顾叹诗无老手题。","dynasty":"宋代","title":"访梅殊未有开意"}
{"author":"赵蕃","content":"有客东来为我言，诏书传已下修门。幡然要识朝廷意，易此方明父子恩。物望只今谁得似，道行宁负夙心存。公其大作斯民庇，我亦耕桑安故园。","dynasty":"宋代","title":"寄赵著作"}
{"author":"赵蕃","content":"小立溪头唤野航，雨馀林木倍森凉。少焉步到临流寺，鹳鹤飞鸣满夕阳。","dynasty":"宋代","title":"自安仁至豫章途中杂兴十九首其六"}
{"author":"赵蕃","content":"思隐今年竹几竿，因人略不报平安。门东叫认真痴绝，但有书来说饱餐。","dynasty":"宋代","title":"寄逸"}
{"author":"赵蕃","content":"临汝差池再，长沙邂逅初。飘零渠念我，留滞我嗟渠。盘礴虽云久，追随固若疏。未知从此别，后会复何如。","dynasty":"宋代","title":"送晁元默自潭还抚二首"}
{"author":"赵蕃","content":"我欲赋梅诗，佳处不自呈。老树赏空旷，长条贵疏明。既如幽人幽，又似贞女贞。可闻不可见，可见不可名。","dynasty":"宋代","title":"十一月二十三夜通夕不寐为赋梅诗且怀斯远成父友弟及五首而晓书呈在伯其三"}
{"author":"赵蕃","content":"至日长为客，天涯空浩叹。贫知学道力，晚悟作诗难。故旧劳相问，功名梦已残。书生例难蹇，未可厌寒酸。","dynasty":"宋代","title":"仆自乙酉至今凡四冬至皆在覊旅感慨成诗"}
{"author":"赵蕃","content":"穷冬固多悲，冻雨仍并作。真成昼连夜，直欲寐无觉。其阴似春仲，其令岂天错。林栖未归休，萧寺犹旅泊。孰宽留滞怀，政赖朋友乐。梅华开且半，芒屦曾未著。溪亭纵微吟，破屋成细酌。悠然起遐心，彼哉羞好爵。渊明念田园，幼舆志丘壑。坐钓有羊裘，峨冠自麟阁。","dynasty":"宋代","title":"寒雨感怀呈斯远三首其一"}
{"author":"赵蕃","content":"不识梅当牖，唯知竹映墙。脱成元似蜡，染就却殊黄。自是风神秀，宁由肌骨香。木犀虽琐碎，品色庶同方。","dynasty":"宋代","title":"和何叔信别种蜡梅韵"}
{"author":"赵蕃","content":"红源初滥觞，其天千万里。婆娑数亩阴，岁月拱把尔。士之于为学，岂得独异彼。岿然九层台，亦自抔土累。平生养源斋，曾诗与王记。二公死何年，夫子盖老矣。向来之滔滔，今乃见涯涘。木殖岁云秋，实落材则美。","dynasty":"宋代","title":"养源斋"}
{"author":"赵蕃","content":"徐行历历转深豅，人意何如鸟语同。山路梅花浑扫迹，春风尽属野樱红。","dynasty":"宋代","title":"山行见野樱桃花"}
{"author":"赵蕃","content":"西京刘校尉，上疏引春秋。圣学期深探，明时可妄投。他年王子表，今日古人求。幸甚闻无恙，顿能宽远忧。","dynasty":"宋代","title":"寄秋怀"}
{"author":"赵蕃","content":"长红小白总堪珍，一见名芳叹绝尘。畴昔空传醉翁谱，只今如访洛阳春。重跗固已称尤美，径尺真成出斩新。好物坚牢世那有，莫嗔采掇付厨人。","dynasty":"宋代","title":"次韵签判丈牡丹"}
{"author":"赵蕃","content":"拊髀尝闻问牧颇，只今时势定如何。要知绝恶思除本，莫为轻降信倒戈。幕府似公犹不用，官曹如我政宜诃。兵传家法檄愈疾，不但有诗皆可歌。","dynasty":"宋代","title":"次韵孙温叟问讯之韵"}
{"author":"赵蕃","content":"自失孤山杯酒，两年相望梅花。交友平生几许，差池重复成嗟。","dynasty":"宋代","title":"因书寄黄子耕六言三首"}
{"author":"赵蕃","content":"雪浪轩窗由块石，未知栏槛倚江边。故人曾为炰烹怖，一看姓名增惘然。","dynasty":"宋代","title":"雪浪阁二首"}
{"author":"赵蕃","content":"黄妳能生睡，朱弦孰写忧。客居兹已病，归去合成谋。华岳虽遥吏，陶窗得素求。小舟何日具，湖水正漫洲。","dynasty":"宋代","title":"广文先生送诗方思所以报之而未得忽鹂落庭树"}
{"author":"赵蕃","content":"勿谓吾居陋，能来晓日多。屈伸忘病体，沦浃见天和。孰愈万全药，贤于五裤歌。食芹真有味，献语欲同科。","dynasty":"宋代","title":"曝日二首其一"}
{"author":"赵蕃","content":"自辱缄书报，于今岁有秋。飘流闻客语，消息解人忧。荐牍新频上，诗声旧得优。君归定蓬阁，我去复炎州。","dynasty":"宋代","title":"闻曾幼度近况于陈择之作二诗觅使寄之"}
{"author":"赵蕃","content":"飞流溅沫瀑争砻，电击雷惊江落洪。尽日喧喧不能息，诵书妨我课儿童。","dynasty":"宋代","title":"自桃川至辰州绝句四十有二其十九"}
{"author":"赵蕃","content":"晴云如衣如絮，落月似钩似梳。鸬鹚鸂鶒未觉，一段并能属予。","dynasty":"宋代","title":"二十三日早霁"}
{"author":"赵蕃","content":"旧说洛阳天地中，遂令北客病南风。只今政教通南粤，亦有大寒桑树红。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"旱势若燎火，雨粒如投珠。望望恐不及，嗷嗷欲成呼。叩龙探古湫，号佛喧通衢。山川祷斯必，社稷报不渝。古人之所是，今人之所迂。龙神与社鬼，其事亦区区。","dynasty":"宋代","title":"初六日雨而甚微"}
{"author":"赵蕃","content":"郑子才不疎，徐子文甚勇。一旦召严徐，一旦策晁董。去年萧寺中，杯酒兼旬同。间阔见难合，况乎分悴丰。","dynasty":"宋代","title":"蕃与斯远季奕同生于十二月蕃初五日季奕初十"}
{"author":"赵蕃","content":"春来不雨即冲风，纸贵冲阳欠此工。未问姚黄并魏紫，但思涧碧与山红。敲门惠我枉新作，展卷想君恰绕丛。旧事与谁谈洛下，倦游聊尔话黔中。","dynasty":"宋代","title":"次韵华叔文牡丹"}
{"author":"赵蕃","content":"马騣岭下源初发，鹅口山前渐可舟。一百八盘谁谓险，二十四溪何自游。深厉浅揭故数数，车烦马殆真悠悠。惜哉当此方倥偬，不然亦足供夷犹。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其三"}
{"author":"赵蕃","content":"拟欲过君非一日，哭妻值我买船东。人事好乖有如此，转头今忽两春风。","dynasty":"宋代","title":"过王宗臣允元园庐三首"}
{"author":"赵蕃","content":"几欲相酬答，诗情了不关。携从五溪远，直过洞庭宽。叹我终成累，多君不可删。黄昏伫立久，云尽觉无山。","dynasty":"宋代","title":"寄秋怀其七"}
{"author":"赵蕃","content":"虽为林园居，不忘江湖趣。更着小舟横，无惊野禽聚。","dynasty":"宋代","title":"芦苇林"}
{"author":"赵蕃","content":"我家如陶舍，幼稚有盈室。汝家亦十口，持去何可得。嗟我寡兄弟，至此得无戚。虽尔敢或忘，呴濡期沫湿。","dynasty":"宋代","title":"留别成父弟以贫贱亲戚离为韵五首"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首其二"}
{"author":"赵蕃","content":"不识高安县，饱闻明恕堂。毋卑百里小，未觉四年长。议论兼秦汉，规模类越杭。庙堂方急此，已试乃为良。","dynasty":"宋代","title":"呈闾丘四舅二首"}
{"author":"赵蕃","content":"一冬风雪苦多寒，春至冰霜更积攒。咫尺端如隔千里，况于楚粤路漫漫。","dynasty":"宋代","title":"寄潘恭叔曾幼度三首"}
{"author":"赵蕃","content":"往日苍苔满废墙，只今新绿涨芳塘。不唯新种荷成柄，更复添栽柳作行。墨客休题洛神赋，主人政念水仙王。","dynasty":"宋代","title":"赋辰州东园水乡"}
{"author":"赵蕃","content":"少文忘却行山脚，收拾经行入坐中。我亦江山欲归去，自无画手得君工。","dynasty":"宋代","title":"简见可觅画三首"}
{"author":"赵蕃","content":"欲去未能去，暂留还此留。参差乔木合，映带野塘幽。父老记旧筑，孙曾非昔游。惟馀补陀像，香火得勤修。","dynasty":"宋代","title":"五月二十一日徙寓智门二首其二"}
{"author":"赵蕃","content":"下湖堤上青青柳，曾为行人系马鞍。落魄还成一春事，料应飞絮也漫漫。","dynasty":"宋代","title":"怀玉山旧游寄王彦博徐审知"}
{"author":"赵蕃","content":"汭口成孤泊，章岩说旧游。征商毋见挽，日暮自应休。烟暝栖鸦树，沙昏宿鹭洲。浮生真泛泛，吾道莽悠悠。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"一饭留人意甚真，数篇仍出好诗新。追随却恨向来少，怅望空增别后频。到处鹭鸥如习熟，转经山水尽精神。可怜吟讽多馀地，只是登临无若人。","dynasty":"宋代","title":"赵蕲州枉示数诗皆弋阳往还所作经行道间有怀其人作长句寄之"}
{"author":"赵蕃","content":"风帆十幅空百滩，布衾高卧宁知寒。连明风雨晓增剧，叹我山行逢路难。","dynasty":"宋代","title":"永和道中怀成父"}
{"author":"赵蕃","content":"携衾林下寺，借读碧云词。窗迥月资白，林疏风起悲。生平故耽此，坐久觉忘疲。造请非吾事，幽期不在兹。","dynasty":"宋代","title":"假宿总持寺从僧如应借读高僧诗法钦所编无为子所叙者"}
{"author":"赵蕃","content":"鄙夫食肉书生菜，要是均为口腹卖。箨龙虽美亦菜流，我苦嗜之还自怪。君家作屋溪上篁，想见春风参短长。柰何反向寒厅乞，一束未能成报章。","dynasty":"宋代","title":"次韵曾季永乞笋"}
{"author":"赵蕃","content":"兄昔守清江，弟亦官白下。檄书几经过，铃閤奉閒暇。","dynasty":"宋代","title":"呈宜之兄八首其一"}
{"author":"赵蕃","content":"初雪为欢谣，再雪犹喜视。三雪已恐多，四雪翻为异。坐栖漏明屋，卧拥如铁被。萧条市无行，寂寞门半闭。官居且云然，野处当何似。凶年略无储，度日唯旋计。糟粕有十百，糠覈匪一二。葛根藉长鑱，蓼草同滞穗。哀哉当此时，已矣良不易。仰头叩皇天，俯首跼厚地。天地岂不仁，冰雪行且霁。春膏动土脉，好雨趋岁事。但勤力田科，且下半租赐。当思硕鼠去，切勿厌狼戾。","dynasty":"宋代","title":"连雪偶书"}
{"author":"赵蕃","content":"君搴澧之兰，我撷沅之茝。邂逅桃花源，一笑若相待。那知青草湖，追随复连载。南浦问何边，冰溪复安在。","dynasty":"宋代","title":"送梁仁伯赴江陵丞三首"}
{"author":"赵蕃","content":"舟人厌牵挽，我辈乐萦纡。晨起愁分背，逢人屡问涂。看君著屐进，雅胜折腰趋。此段真高迈，诗中不可无。","dynasty":"宋代","title":"再来常州昭礼出示虞山往来诗卷先是昭礼与予共载昭礼上虞山予过溧阳昭礼有诗次韵"}
{"author":"赵蕃","content":"半夜诗成疾置看，甚思走笔退知难。我如枫叶非关伐，君比梅花不带酸。岂是独醒羞众醉，政由尚白惧朱丹。一尊重辱相料理，不尔何缘罄一欢。","dynasty":"宋代","title":"程士和和诗送酒复用韵"}
{"author":"赵蕃","content":"苏李是吾师，黄秦实嗣之。爱其吟可老，得自买倾资。有本皆如是，斯文不在兹。因知乃翁意，遗子以镃基。","dynasty":"宋代","title":"周愚卿以二苏先生李公择黄鲁直秦少游真迹见示敬赋四十字"}
{"author":"赵蕃","content":"宋玉悲秋殆我欺，江南摇落定何时。不因枫树颜如渥，松柏连林漫莫知。","dynasty":"宋代","title":"晚秋郊居八首"}
{"author":"赵蕃","content":"海内知名长少公，在今谁复可同风。可怜籍湜今头白，空复挂名家集中。","dynasty":"宋代","title":"寄韩仲止主簿"}
{"author":"赵蕃","content":"雨余还返照，墙面亦高林。独坐残书卷，支颐谷鸟吟。百年今半过，三迳岂遐心。日莫重萧瑟，悲歌不自任。","dynasty":"宋代","title":"雨余"}
{"author":"赵蕃","content":"使君何苦向宜州，应为涪翁句法留。铜柱宁兴跕鸢叹，金华要遂牧羊求。壮时根本先培固，老去波澜重卷收。我亦学诗穷未达，是中得处可闻否。","dynasty":"宋代","title":"赠马奉先二首值其已病竟不相识"}
{"author":"赵蕃","content":"应接有不暇，幽忧能顿除。明当增短日，后且怆离居。恨我平生友，翻成咫尺疏。为生端不易，作客又何如。","dynasty":"宋代","title":"至夜读子肃诗卷帖"}
{"author":"赵蕃","content":"朱弦昔日被歌声，岁月频更感易生。唯有锦江桥下水，相逢不改旧时清。","dynasty":"宋代","title":"至邑有感二首"}
{"author":"赵蕃","content":"老稚欢呼南北街，争看前日令君来。看花不比玄都观，尽是当时手自栽。","dynasty":"宋代","title":"至邑有感二首"}
{"author":"赵蕃","content":"花开的皪固难知，旧识黄州副使诗。政使尽开能尔盛，孰知将吐乃为奇。","dynasty":"宋代","title":"智门寺后梅开丛竹间斯远举坡公春来幽谷之句"}
{"author":"赵蕃","content":"朋游落寞每形悲，喜甚归来慰所思。况在水滨山崦里，两筇相对索梅诗。","dynasty":"宋代","title":"智门寺后梅开丛竹间斯远举坡公春来幽谷之句"}
{"author":"赵蕃","content":"月待今宵满，秋空此夕中。与君俱客路，而我欠诗工。短发添新白，颓颜失旧红。波长嬉属玉，渚远怆宾鸿。","dynasty":"宋代","title":"中秋不见月次韵元衡十四夜江干步月五言"}
{"author":"赵蕃","content":"中秋不见月，空传江左诗。阴晴定俱尔，离合政关兹。亦复婆娑否，还成赋咏为。溪南旧游地，谁与共襟期。","dynasty":"宋代","title":"中秋不见月得斯远所寄诗有怀兼呈远父成父"}
{"author":"赵蕃","content":"凉生愁辗转，月上照鬅鬙。林壑故对此，溪山逢未曾。吟哀蛩伴苦，书绝雁无凭。更欲留危坐，枝梧殆不胜。","dynasty":"宋代","title":"中秋复书"}
{"author":"赵蕃","content":"中秋佳月去年同，卧病还应记此翁。不但婵娟千里共，客游俱在大江东。","dynasty":"宋代","title":"中秋寄上饶赴试亲友池阳当涂三沈弟"}
{"author":"赵蕃","content":"前年中秋月，痁鬼方见虐。彻曙不得眠，搘炉亲煮药。子时过桥来，劳我非赴约。评诗杂精粗，有味胜大嚼。去年中秋月，应候痁复作。少休塘下寺，欲进悲足弱。乔松接修竹，听雨仍落落。徘徊亦忘寐，孤咏同纬络。漂流到今年，高兴属快阁。何期悼亡归，舟并南山泊。前年呻吟地，追随恍如昨。天公似怜我，为遣云垂幕。那知千家墀，惨澹对杯酌。不然适与值，用趣则相各。人世夫何常，明年定忧乐。","dynasty":"宋代","title":"中秋无月呈审知"}
{"author":"赵蕃","content":"卧闻急雨响林柯，想见江头声更多。两日不来百忧集，一杯犹忆醉时歌。已孤柿栗霜天熟，其奈衣裘卒岁何。掾奉酸寒古云叹，治时还重力田科。","dynasty":"宋代","title":"两日不见在伯风雨中有怀因以简之"}
{"author":"赵蕃","content":"杨垂空寄恨，草碧会添愁。只有花无数，春风醉不休。","dynasty":"宋代","title":"花屿"}
{"author":"赵蕃","content":"万里江山助，千年苏李师。纷纷多假力，落落要真知。巧手宁无伪，徐行不厌迟。文章自公器，造物匪人私。","dynasty":"宋代","title":"和折子明丈闲居杂兴十首"}
{"author":"赵蕃","content":"连根煮菜种，带叶■生薪。琐琐无庸叹，区区愧此身。","dynasty":"宋代","title":"宿竹瓦铺二首其二"}
{"author":"赵蕃","content":"已失连宵望，犹馀此夕谋。疏明时递见，暗淡幸空休。无复丹梯意，居然四壁幽。有怀千万种，都付一搔头。","dynasty":"宋代","title":"八月十二夜至十六夜皆无月赋诗三首其三"}
{"author":"赵蕃","content":"平生几交游，念往常恍惚。始从五州数，却自他邦述。徐州殒川鱼，叶县飞凫舄。吴兴罢童迎，汉殿空履迹。鲸鱼渺洪波，长城堕立壁。元龙漫豪气，子云终执戟。诗坛绝韩吕，诗友无道释。文章固能传，事业竟何得。是皆我深知，半亦君旧识。更将写其心，悲甚不能笔。","dynasty":"宋代","title":"寒雨感怀呈斯远三首"}
{"author":"赵蕃","content":"去岁不作疟，今年乃病温。初无一床卧，但有小舟蹲。未怕黄州鬼，唯忧楚国魂。明朝强撑拄，摇兀到吴门。","dynasty":"宋代","title":"二月初二日二首其一"}
{"author":"赵蕃","content":"峡州使君我所亲，书去犹新报未闻。此士如今为第一，见之烦为致慇勤。","dynasty":"宋代","title":"在伯教授为考试之行不知其地漫成五诗送之其五"}
{"author":"赵蕃","content":"黄妳能生睡，朱弦孰写忧。客居兹已病，归去合成谋。华岳虽遥吏，陶窗得素求。小舟何日具，湖水正漫洲。","dynasty":"宋代","title":"广文先生送诗方思所以报之而未得忽鹂落庭树"}
{"author":"赵蕃","content":"回首江南千万山，渺如霄汉邈难干。至前不见梅花朵，客里何由老病宽。往日簿书如束湿，新来诗卷喜频看。我衰才尽浑无奈，倚赖诸君为发端。","dynasty":"宋代","title":"蕃近有干字韵属教授兄而知县尉曹皆尝用是韵相酬赠亦成一首奉呈并属录事今年未见梅花故及之"}
{"author":"赵蕃","content":"连朝南浦亭，系此一叶舟。未去已欲动，既行奚复留。篙撑尚依岸，风至忽打头。中宵渺无际，清晓浩莫收。行止固有定，淹速宁与谋。我友邈难见，西山澹凝秋。","dynasty":"宋代","title":"发隆兴后寄宋茂叔赵然道昆仲并属达后篇于待制侍郎二首其一"}
{"author":"赵蕃","content":"曾闻薝葡林，自是佛世界。何许郁若风，飘飖能自在。不然山之灵，作意现奇怪。于此證香严，通途盖亡碍。","dynasty":"宋代","title":"桥上闻薝葡香"}
{"author":"赵蕃","content":"雨止鸠频唤，雨来鸠暂停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首其三"}
{"author":"赵蕃","content":"忆我园中菜，栽迟科未敷。哀哉被摧压，端亦似人癯。","dynasty":"宋代","title":"雪中三忆三首"}
{"author":"赵蕃","content":"正是春时病不聊，未嫌风雨送今朝。今年红蕊明年在，此日繁阴后日凋。诗癖不除终作崇，鬓霜无种自能饶。平生吟友俱安在，寥落天涯不可招。","dynasty":"宋代","title":"三月三十日"}
{"author":"赵蕃","content":"客舍潭州又一春，花时风雨困频频。欲知夏木扶疏处，好挂陶翁洒酒巾。","dynasty":"宋代","title":"呈折子明丈十首"}
{"author":"赵蕃","content":"晓山能浅复能深，浅似朝晴深似阴。山色岂知朝暮改，行人自费短长吟。","dynasty":"宋代","title":"八月八日发潭州后得绝句四十首"}
{"author":"赵蕃","content":"江清可钓思持竹，地广可耕思种粟。胡为作计久低回，而乃觅官亲贱辱。南州徐孺晚与游，江东文度昔所熟。堂堂荆州止获一人半，我邦有此二士差亦足。五君流咏转竹林，兰亭何意慕金谷。徐诗到眼以数过，王笔入手曾未读。但能赠我以规不以颂，不用崇酒仍载肉。嗟哉他人岂无言，交友不高徒碌碌。","dynasty":"宋代","title":"再次韵审知索彦博送行之交"}
{"author":"赵蕃","content":"晓雨濛濛山欲空，少晴还觉练摇风。扁舟十日夫何事，只有看山不负公。","dynasty":"宋代","title":"自桃川至辰州绝句四十有二其七"}
{"author":"赵蕃","content":"奚李风流远，名家得自贤。粗能明款识，不暇别中边。岁计一丸足，痴人连屋悬。此生能几屐，兹士信超然。","dynasty":"宋代","title":"赠墨二首"}
{"author":"赵蕃","content":"青裙汲水过前溪，白发应门儿戏啼。试问主人何所在，为言南亩正扶犁。","dynasty":"宋代","title":"晚行田间书事三首其一"}
{"author":"赵蕃","content":"老屋支风惧压焉，若为吹雨但疏然。池蛙合合自得意，圃蝶飞飞人故怜。玩物不妨寻物理，得闲聊尔赋闲篇。枕书几欲成幽睡，又怕饥鼯搅夜眠。","dynasty":"宋代","title":"午风大作已雨甚微"}
{"author":"赵蕃","content":"天公知我行良苦，垂上岭时容少晴。登山著履自不恶，卧游作图空复情。此来岂止试脚力，政坐久不寻诗盟。山樊雪白藤花赤，高树木兰低紫荆。","dynasty":"宋代","title":"上七里岭"}
{"author":"赵蕃","content":"客里凡重见，天涯竟独归。急难徒眷眷，离别倍依依。夏木青围幄，春流绿染衣。与俱端不恶，吾事故成迟。","dynasty":"宋代","title":"去冬十二月与成父分袂于上饶春见于溧阳又见"}
{"author":"赵蕃","content":"先君昔作濡须令，闾里所知清德高。末路我今惭世业，一门君乃冠长髦。长公已有朝阳誉，夫子宁淹独冷曹。颇念相从问畴昔，不堪岁月去滔滔。","dynasty":"宋代","title":"赠王教授基仲"}
{"author":"赵蕃","content":"蓬窗昧阴晴，布衾寒气穿。起视天正霜，璧月俨似悬。空蒙十日雨，冰天湛相连。氛翳一洗去，旧观还山川。","dynasty":"宋代","title":"晓晴"}
{"author":"赵蕃","content":"种得离离职尔劬，朝塍暮陇只生刍。丝毫无补家先实，愧杀纷纷小丈夫。","dynasty":"宋代","title":"安福道中见牛行陇亩间齕草而不食禾问之皆云"}
{"author":"赵蕃","content":"昔我曾大父，高父世无伦。晚生不尽得，所知三数人。堂堂赞皇公，实能继张陈。谏垣磨荐墨，许之以经纶。江陵竟连蹇，翰墨留余珍。晦庵乃其季，英气盖八垠。家世斯文事，属付真不泯。我亦早闻义，中年见天津。委曲问先世，与成倾盖亲。公故鼎富贵，我乃困贱贫。有诗猥蒙诵，顾乏佳句新。往过龚州庵，冻笔书吟呻。公来辱继作，春作动壁尘。去年濡须家，墨妙出倾囷。乍疑何人书，老大能精神。熟视乃鄙作，愧汗几拭巾。已焉忽语此，知公盖深仁。悯我抱奇疾，不救死且濒。稍加匕寸施，庶使屈得伸。宁知{苶小加丶右}然姿，挛拳殆终身。一官胡为哉，鸿毛等千钧。野马窘受驾，白鸥悲就驯。五斗未及饱，已遭穷鬼嗔。剑津骇腾变，牛衣泣酸辛。非性糟糠念，要是无补纫。朝餐罢举案，寒日空悬鹑。舍公竟谁诉，尺书走踆踆。如闻著书余，抄经穷夕晨。傥匪官闲散，那得了此因。枫香出楚地，茗碗宁加闽。水屏供倦息，枕流绝缁磷。献芹则小小，用意谁谆谆。秋风日夜急，木落知松筠。竚立不可见，悠然漫溪滨。","dynasty":"宋代","title":"寄李晦庵"}
{"author":"赵蕃","content":"我亦端渠似，图中见此坳。一身非惮崄，十日未穷郊。问水水源绝，逢山山石硗。政便安蹇足，敢说负萧梢。","dynasty":"宋代","title":"再用前韵并寄孙推官四首其四"}
{"author":"赵蕃","content":"平生苕霅几扁舟，意在斯人岂漫游。闻道千岩有高隐，甚思一见苦无由。虽云药石稍亲近，未害烟霞廑揽收。况是交承我伯父，援兹论契许前不。","dynasty":"宋代","title":"赠萧参议德藻二首"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"筍茁桐敷又一时，想君日日有新诗。诗成寄我何其晚，要与羊何共和之。","dynasty":"宋代","title":"寄李商叟二首"}
{"author":"赵蕃","content":"问认书能数，飘流见愈亲。通家如弟数，受赐亦州民。渺莽重湖路，羁栖一病身。欲行行未得，风雨况频频。","dynasty":"宋代","title":"移官巴陵行有日矣书呈唐德舆程士和梁和仲于"}
{"author":"赵蕃","content":"湖北湖南路，俱行不惮疲。难追燎须意，姑慰倚门思。世士才华取，君家孝友基。更能知我友，相与切磋为。","dynasty":"宋代","title":"赠别邹君昆仲"}
{"author":"赵蕃","content":"忽来叩户新诗句，谓我将行可自疏。暂向沅湘采兰芷，扶疏终亦爱吾庐。","dynasty":"宋代","title":"次韵斯远十六日见简"}
{"author":"赵蕃","content":"复岭重冈向背迷，瘦筇深与病夫宜。早禾未割尤艰食，过午人家犹未炊。","dynasty":"宋代","title":"凿磨岭"}
{"author":"赵蕃","content":"望极平湖不得山，水长山远画图间。赋诗不似王摩诘，湖北湖南空往还。","dynasty":"宋代","title":"漫兴十一首"}
{"author":"赵蕃","content":"门户怜非寄，声名叹不群。倦游俱楚子，旧识记番君。去觅江山助，行思风月分。诗成如枉寄，亦足张吾军。","dynasty":"宋代","title":"移官巴陵行有日矣书呈唐德舆程士和梁和仲于"}
{"author":"赵蕃","content":"结交不在早，倾盖有余欢。愧比陈蕃榻，犹吾陋巷箪。新来几日别，无计百忧宽。世俗轻交态，相期在岁寒。","dynasty":"宋代","title":"怀明叔三首"}
{"author":"赵蕃","content":"掉船晨出暮知归，举网惊呼鱼定肥。倾倒得钱何用许，江头取醉暮相违。","dynasty":"宋代","title":"渔父诗四首"}
{"author":"赵蕃","content":"今君更乐皆农务，信有雨来晴便晴。宁似倦游伤逼仄，不堪终日屡昏明。归舟净绿不可唾，旧舍小滩浑欲平。元是江湖竿钓伴，可须钓叟自为名。","dynasty":"宋代","title":"莫万安以甘雨应候用社日韵作诗见贻次韵"}
{"author":"赵蕃","content":"插柳终惭桂，殷勤买柏栽。予如樗栎者，汝自陈梁才。今日藩篱护，他年风雨哀。人生朝暮尔，此物到云来。","dynasty":"宋代","title":"种柏"}
{"author":"赵蕃","content":"七十且强半，駸駸数日间。不成悲白发，犹说爱青山。五斗虽为累，千篇政不悭。与君同甲子，此事合相关。","dynasty":"宋代","title":"二十五日呈明叔"}
{"author":"赵蕃","content":"几从江上望朱栏，今日扁舟径往还。潢潦傥收应易耳，白汀翠竹最相关。","dynasty":"宋代","title":"五月十七日谒伏波庙四首"}
{"author":"赵蕃","content":"雨合湍流急，风高松韵寒。中宵空耿耿，长夜苦漫漫。梦去无多地，愁来匪一端。明朝对清镜，政恐觉凋残。","dynasty":"宋代","title":"病中即事十五首其十三"}
{"author":"赵蕃","content":"许日问何滞，今晨真遂行。人生苦飘泊，岁事复峥嵘。鹤发欠亡恙，燕雏怜未成。临分再三语，不为别离情。","dynasty":"宋代","title":"别宗父"}
{"author":"赵蕃","content":"一代诗盟孰主张，试探源委见深长。家声甫里归严濑，句法茶山出豫章。千里寸心长炯炯，十年两鬓漫苍苍。扁舟纵欲乘风去，可不一登君子堂。","dynasty":"宋代","title":"呈陆严州二首"}
{"author":"赵蕃","content":"梦寐南山久，今朝始一来。主人虽不在，亦许步崔嵬。","dynasty":"宋代","title":"过祝氏南山"}
{"author":"赵蕃","content":"一溪屈曲几弯环，赢得金华四面看。雨黛欲收晴翠滴，忽然云起又漫漫。","dynasty":"宋代","title":"望金华山绝句四首"}
{"author":"赵蕃","content":"芙蓉山下芙蓉渡，历尽崔嵬何物路。更观溪水突人来，令我诗情杂欣惧。舆夫重说松原山，如此积雨应生湍。从来潢潦无根源，水收石露须臾间。","dynasty":"宋代","title":"芙蓉道间二首"}
{"author":"赵蕃","content":"萧寺相从三十日，知君有画未曾窥。烟云过眼还收去，恰似凭栏立久时。","dynasty":"宋代","title":"观祝少林所藏画三首其一米元晖画"}
{"author":"赵蕃","content":"卜兆虽自古，迩来闻见殊。一言福后嗣，百计走愚巫。用意非流俗，惟贤毕此涂。徐看好兄弟，玉立骋天衢。","dynasty":"宋代","title":"挽周畏知母俞夫人二首"}
{"author":"赵蕃","content":"参军出郭匪幽寻，使者移文播德音。石蒜榆皮那得饱，刀耕火种岂能任。义仓政尔因饥发，赈历兹焉遣吏临。比屋故知难户晓，分行聊得尽吾心。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"学语浑似学参禅，要保心传与耳传。秋菊春兰宁易地，清风明月本同天。","dynasty":"宋代","title":"诗一首"}
{"author":"赵蕃","content":"晚蝉犹噪树，新月遂当天。闵雨心虽切，题诗思亦牵。故应听摵摵，殊愈对娟娟。忆我章泉弟，松窗竹屋边。","dynasty":"宋代","title":"夜怀成父弟"}
{"author":"赵蕃","content":"释屩云移树，批崖水暗桥。殷勤劝耕鸟，劳苦趁虚樵。晨起人忘惫，泥行马不骄。哦诗殊有味，造谒未妨遥。","dynasty":"宋代","title":"玉田道中"}
{"author":"赵蕃","content":"晨起来为晚，所期安在哉。如言屐上下，复道手敲推。久立酴醾架，频怜玉雪堆。睇瞻殊莫及，欹帻屡裴回。","dynasty":"宋代","title":"夙约签判丈运属丈同迓客于玉田比出郊侧闻二"}
{"author":"赵蕃","content":"日出复日入，寝饭但默默。堪哀笼中鸟，欲去飞不得。","dynasty":"宋代","title":"日入"}
{"author":"赵蕃","content":"大暑惧死暍，祁寒愁仆僵。岁时空卒卒，身世益伥伥。问服遗官叹，怀沙去国伤。终殊弋何慕，况事色斯翔。","dynasty":"宋代","title":"寄秋怀"}
{"author":"赵蕃","content":"远斋老于文，立语更造极。为我寄竹隐，深意遗笔墨。向来说山林，俗眼多见白。是公不吾呵，可谓计之得。","dynasty":"宋代","title":"与叔骥父子别后怅然怀之三首"}
{"author":"赵蕃","content":"疏篱半倒竹修修，下有冰泉断复流。此地著梅故差胜，杖藜何惜屡经丘。","dynasty":"宋代","title":"梅花十绝句"}
{"author":"赵蕃","content":"韩悲沮洳居，贾叹寻常渎。何似老庄周，逍遥一篇足。","dynasty":"宋代","title":"濠乐"}
{"author":"赵蕃","content":"烟雨蒙蒙鸡犬声，道长人寂掩柴荆。漫山桃李浑无数，归近何妨细作程。","dynasty":"宋代","title":"常山道中"}
{"author":"赵蕃","content":"枫林灭没橘林多，酒户渔家奈若何。剩欲与渠论久住，一官老矣尚奔波。","dynasty":"宋代","title":"发豫章后二首"}
{"author":"赵蕃","content":"疾风吹倒庭前树，更有飞来雨如注。终朝畏暑自脱巾，亟起收书不能屦。前山云重如泼墨，坐想溪流高数尺。是间无乃隔分龙，点滴才堪清几席。前时小旱已作忧，三日为霖遂不休。早禾尽实晚禾秀，造物于此功无留。只今望霓尤所急，百里之行半九十。民乃奔走奉神祠，神盍经营足民食。","dynasty":"宋代","title":"二十一日雨"}
{"author":"赵蕃","content":"雨合湍流息，风高松韵寒。中宵空耿耿，长夜苦漫漫。梦去无多地，愁来匪一端。明朝对清镜，政恐觉凋残。","dynasty":"宋代","title":"病中即事十五首"}
{"author":"赵蕃","content":"秋林如老发，剩好忽已衰。委身造物中，宁得逭厥时。木落有再荣，人衰无少期。可不思自勉，无闻戒在兹。","dynasty":"宋代","title":"秋怀十首"}
{"author":"赵蕃","content":"冥冥十日雨，不见海棠梨。霁色晨初上，禽声乐可知。春衣犹故褐，薄饭只朝虀。自信端如此，流行任所之。","dynasty":"宋代","title":"咏晴"}
{"author":"赵蕃","content":"早禾虽登场，舂簸才足食。晚禾尚栖陇，登减未可必。吏持与催符，官趣违限责。为政本忧民，民忧政何德。","dynasty":"宋代","title":"书事"}
{"author":"赵蕃","content":"白鹭洲前堆胜楼，相望前后几监州。枝梧合付陶谢手，啸傲亦须嵇阮流。怪得江山还旧观，只应栏槛有新脩。登临愧我焉能赋，假日空成半日留。","dynasty":"宋代","title":"题重脩堆胜楼"}
{"author":"赵蕃","content":"行橐何轻重，新诗得卷藏。犹须与先集，并为补山房。更欲询言行，持将益废忘。匆匆语难尽，莽莽恨空长。","dynasty":"宋代","title":"留别折子明丈二首"}
{"author":"赵蕃","content":"苕溪在何许，水远山幽幽。自闻远斋亡，时序忽晚秋。尺书不能寄，有怀空泪流。何以谅我心，诸兄交白头。","dynasty":"宋代","title":"秋怀十首其五"}
{"author":"赵蕃","content":"江上人家烟雨间，意行曾忆犯榛菅。祇今冷落人谁问，输与白鸥相对閒。","dynasty":"宋代","title":"梅花十绝句其六"}
{"author":"赵蕃","content":"春今半历未知春，可奈昏昏昼复晨。药裹岂能知许病，诗囊亦觉顿成贫。羲和送日何其怯，天女司花不解神。何但子行无所诣，我怀端亦在湖漘。","dynasty":"宋代","title":"次韵斯远见寄"}
{"author":"赵蕃","content":"已遭穿颊尚洋洋，尔本何辜饵触香。断肉未能聊戒杀，念将赎尔又空囊。","dynasty":"宋代","title":"漫兴十一首"}
{"author":"赵蕃","content":"粲粲初投米，飘飘旋落花。巷深迷吠犬，林合误归鸦。","dynasty":"宋代","title":"连雪不已复作绝句咏之及六而止殆未免不愁冻杀之诮也其一"}
{"author":"赵蕃","content":"白云故绕青原寺，青竹深藏白鹭洲。物外未能穷往迹，眼中欣复对诗流。功名邂逅何嗟晚，岁月侵寻直漫遒。拟尽崎岖仍窈窕，几时扶策更拿舟。","dynasty":"宋代","title":"登愚卿无尽藏再用韵呈愚卿"}
{"author":"赵蕃","content":"应候犹当腊，争先未得春。人贫只如旧，天意欲呈新。尽洗江南瘴，全消渭北尘。能逢中兴日，甘作未归民。","dynasty":"宋代","title":"立春前三日雪明日犹未已诗简子进彦博昆仲示成父四首其二"}
{"author":"赵蕃","content":"晨征阴雾合，晚泊霁光新。闻鼓初非社，逢耕政及春。嗟余寄径客，羡尔受廛人。有债成诗瘦，无钱罢饮醇。","dynasty":"宋代","title":"常山道中二首"}
{"author":"赵蕃","content":"仲舒区中贤，谈治苦吃吃。但知羡川鱼，不虑网罟密。仁哉东坡公，游戏亦此术。究其广大心，意钓真玩物。我欲窃其语，作庐以自逸。东西南北人，有志特未必。相会有溪竹，竹下亭可立。亭成乞以名，四海一明月。","dynasty":"宋代","title":"意钓"}
{"author":"赵蕃","content":"问讯西湖旧隐庐，水边雪后又何如。祇今付与谁人手，籍甚诗名白社徐。","dynasty":"宋代","title":"简徐季益其四"}
{"author":"赵蕃","content":"诗成欲赋江山好，政尔多言恐害廉。只恨十分朝日美，可能身独负茅檐。","dynasty":"宋代","title":"发豫章后二首"}
{"author":"赵蕃","content":"忽忽重阳今一月，菊花数朵见城根。前诗有约能从否，不厌张罗幸过门。","dynasty":"宋代","title":"招在伯"}
{"author":"赵蕃","content":"试说临川郡，江西第一州。晏王今邑子，颜谢古诸侯。未觉流风远，端知物望优。岘山犹得拟，湛辈肯容不。","dynasty":"宋代","title":"呈葛抚州二首"}
{"author":"赵蕃","content":"城上青山远近横，城边草树亦相萦。城中台殿还相倚，画手其谁为写成。","dynasty":"宋代","title":"八月八日发潭州后得绝句四十首"}
{"author":"赵蕃","content":"我昔读书夜达晨，膏烛且尽继以薪。年来渐知得力处，箪瓢陋巷忘其贫。尔曹有身须自立，幸逃薪水共朝夕。不于文章自勤苦，长大始悔何益。","dynasty":"宋代","title":"示儿"}
{"author":"赵蕃","content":"苕溪往来非不款，何山道场况非远。如何著脚竟无缘，孤我平生看山眼。刘郎生长在溪山，吸光饮绿岁月闲。不惟人作晋宋样，更觉诗参简远间。向来稍得相酬唱，别后阙然难屡枉。况今结束事西浮，那可无诗道遐想。远斋视我犹其子，伯仲视我乃其季。傥能俱寄绝妙辞，更约髯参并表弟。","dynasty":"宋代","title":"寄刘叔骥兼索远斋伯瑞仲文叔鱼叔骥和叔太和"}
{"author":"赵蕃","content":"江南花草易芳菲，今我还家已似迟。最恨春风苦无思，卷藏红绮不容披。","dynasty":"宋代","title":"又次签判丈惜花绝句三首"}
{"author":"赵蕃","content":"夷望山前几钓篷，不惟能雨又能风。吾身故作魏王瓠，爱此沿洄敏似鸿。","dynasty":"宋代","title":"自桃川至辰州绝句四十有二其六"}
{"author":"赵蕃","content":"西都何啻万公卿，纸上空能阅姓名。桐乡啬夫少吏尔，墓木梢云独未平。","dynasty":"宋代","title":"拜朱仲卿墓"}
{"author":"赵蕃","content":"王气东南盛，流风西北疏。往犹称旅寓，今乃逐乡闾。要熟儿童听，惟传父祖书。如公不一二，安得亦相于。","dynasty":"宋代","title":"呈刘子卿四首其三"}
{"author":"赵蕃","content":"壮岁频羁宦，王春又履端。东占风料峭，北验斗阑干。历数尧年永，条章汉诏宽。残生侣麋鹿，何路接鵷鸾。","dynasty":"宋代","title":"壬寅元日"}
{"author":"赵蕃","content":"长沙送我枉君辞，怀玉逢君动我诗。不是固违良友戒，舍渠宁慰远游悲。雁来海角平安讯，春到湖边南北枝。傥忆平生故人否，衡门之下有栖迟。","dynasty":"宋代","title":"送潘端叔"}
{"author":"赵蕃","content":"自闻开幕府，几欲走邮筒。便有江湖役，仍遭贫病攻。想多为郡乐，亦复赋诗工。又最淮阳课，何时用弱翁。","dynasty":"宋代","title":"寄处州季侍御二首其一"}
{"author":"赵蕃","content":"仆夫催蓐食，客子叹萧晨。青嶂如迎客，黄花似笑人。所思空脉脉，何是罢踆踆。未慕龙山达，深怀靖节真。","dynasty":"宋代","title":"重阳日"}
{"author":"赵蕃","content":"公作广信牧，我为辰阳掾。长沙趣归程，临汝甫再见。我今华岳祠，公乘江东传。虽能递尺书，未易重会面。钱晁固世亲，贵贱宁异眷。复此候寒温，因之致诗卷。","dynasty":"宋代","title":"以予与斯远倡酬诗一卷寄钱伯同运使郎中二首"}
{"author":"赵蕃","content":"飞流溅沫瀑争砻，电击雷惊江落洪。尽日喧喧不能息，诵书妨我课儿童。","dynasty":"宋代","title":"自桃川至辰州绝句四十有二其十九"}
{"author":"赵蕃","content":"风日端可举酒，溪山尽堪赋诗。有怀尔山中友，应念我天之涯。","dynasty":"宋代","title":"留衢州王彦博周钦止徐审知"}
{"author":"赵蕃","content":"识了才能项籍欺，灶煤研瓦分甘之。如何乞索忘唐突，拟赋江南鹤膝枝。","dynasty":"宋代","title":"从李崇道觅潘衡墨四首"}
{"author":"赵蕃","content":"江南处士杨无咎，畴昔最工梅写真。闻道徐郎得其妙，何妨乞我一枝春。","dynasty":"宋代","title":"从徐处士乞梅二首其一"}
{"author":"赵蕃","content":"明月同千里，寒乡又一秋。床随桧阴侧，巾与桂香浮。此夕山中趣，它年霅上游。诸儿皆楚语，老子自商讴。","dynasty":"宋代","title":"中秋夜作去年今夕仆自北关过吴兴"}
{"author":"赵蕃","content":"夜阑群物久已息，胡独决起飞仍号。江湖虽宽矰缴在，幸勿中机渔猎曹。","dynasty":"宋代","title":"中夜闻雁"}
{"author":"赵蕃","content":"朝未厌哭大滩声，归近何妨细作程。送尽鹅湖青一带，灵山已复远相迎。","dynasty":"宋代","title":"终八月八日发潭州后得绝句四十首"}
{"author":"赵蕃","content":"十四年中三别君，别君每辄叹离群。案惟占位崔斯立，客乃无毡郑广文。给札不能因狗监，校书从昔老扬云。君颜得酒犹能少，我发如霜不可耘。","dynasty":"宋代","title":"钟子崧己丑岁簿秩满去今自饶州教授还犹选人"}
{"author":"赵蕃","content":"插柳终惭桂，殷勤买柏栽。予如樗栎者，汝自陈梁才。今日藩篱护，他年风雨哀。人生朝暮尔，此物到云来。","dynasty":"宋代","title":"种柏"}
{"author":"赵蕃","content":"甘菊移时晚，少陵曾有诗。落英胡可待，已分阻长饥。","dynasty":"宋代","title":"种菊"}
{"author":"赵蕃","content":"社公能作雨，社子复成晴。日薄风仍薄，花明柳亦明。","dynasty":"宋代","title":"仲春杂书二首"}
{"author":"赵蕃","content":"二月倏已尽，一春余几多。不知花过矣，谁问病如何。","dynasty":"宋代","title":"仲春杂书二首"}
{"author":"赵蕃","content":"盛时无穷民，汉诏优廪粥。迩来诏书行，亦赍帛与肉。荐才职诸侯，因异驾徵卜。共思急贤治，惟日有不足。士生幸斯时，讵应隐岩谷。盍出致吾君，尧舜其尔俗。余孽何足云，况说故地复。堂堂胡澹庵，夫子乃其族。看君妙人物，门户真不辱。必须长养成，明显待拭目。而我本散堵，谬赋支离粟。宜从力田科，邂逅赋取菽。敢如陶渊明，归欤托松菊。亦有父时书，续将教人读。","dynasty":"宋代","title":"仲威复枉粥字韵诗见属甚厚不可不答"}
{"author":"赵蕃","content":"尽室蕲偕隐，持家又即浮。可怜居不易，还是食为谋。风雨连朝暗，江山千里游。不能携汝去，翻觉重吾忧。","dynasty":"宋代","title":"重别成父二首"}
{"author":"赵蕃","content":"汲汲求交友，良由不敏姿。风流伯始后，文献澹庵师。此士世亦寡，因君交不疑。倡酬凡几纸，别后慰相思。","dynasty":"宋代","title":"留别陈明叔兼属胡仲威五首"}
{"author":"赵蕃","content":"背荫常先积，当明竟早消。草衰犹秀色，柳悴亦长条。","dynasty":"宋代","title":"连雪不已复作绝句咏之及六而止殆未免不愁冻"}
{"author":"赵蕃","content":"物生惧焦枯，吾身困蒸煮。起占天外云，坐隔空中雨。故人住吴越，一别几寒暑。今焉在咫尺，何事复间阻。缅思冰雪容，重想金玉玉器。可但发其蒙，端能病斯愈。","dynasty":"宋代","title":"简寄潘恭叔"}
{"author":"赵蕃","content":"员多阙少铨曹病，陛下用人多择令。公今秩满代未除，召节盍来人侧听。我知天意从民欲，要暖袴襦饱餐粥。遂令局促滞腾骧，百里孰如天下福。我官白下未识公，谣俗往往闻其风。坐移不作趋走怕，政喜官曹退食同。我尝从容听公说，劳心抚字催科拙。昔人如此号循良，叹息今时异途辙。虽然自有公论在，民之所言上其采。举觞不但祝长年，始立新秋甘雨霈。","dynasty":"宋代","title":"莫万安生日"}
{"author":"赵蕃","content":"一春多雨慧当悭，今岁还防似去年。玉历检来知小满，又愁阴久碍蚕眠。","dynasty":"宋代","title":"自桃川至辰州绝句四十有二"}
{"author":"赵蕃","content":"王都观阙两巍巍，远道观光亦已稀。当念功名方发轫，可辞尘士暂侵衣。春风咫尺君得意，晚岁伶仃我欲归。傥过南山语理弟，尺书因冷倦重挥。","dynasty":"宋代","title":"送张刚中赴省"}
{"author":"赵蕃","content":"近喜周公相，初传荐士章。非才孰为治，与国倍生光。故国异乔木，白驹空食场。弹冠与结绶，吾道不其昌。","dynasty":"宋代","title":"呈刘子卿四首"}
{"author":"赵蕃","content":"芙蓉山上芙蓉尖，向人咫尺分毫纤。或如冠剑或鸟兽，令我左右烦窥觇。平生退之南山句，为渠持骋笔力严。那知刻画果办此，造物至是无留歼。","dynasty":"宋代","title":"芙蓉道间二首其一"}
{"author":"赵蕃","content":"踯躅来千里，崎岖为一饥。客情方惨惨，雪意又垂垂。万事岂无命，百穷宁坐诗。前贤有如此，而汝欲何为。","dynasty":"宋代","title":"同子肃过玉汝饮题玉汝壁二首"}
{"author":"赵蕃","content":"闻道少随老，遂为安国居。逢人难问似，近况复何如。此士犹松径，何人在石渠。儒林有韩孟，待诏自严徐。别去常劳梦，新来更欠书。久知腰倦折，悬想病都除。番国吾州近，冰溪一水余。秋风期命驾，春雨政携锄。","dynasty":"宋代","title":"寄程可久丈"}
{"author":"赵蕃","content":"小园春物比如何，想见花稠草作窠。老去不能知许事，顾怀修碧可磨挲。","dynasty":"宋代","title":"寄毕叔文二首"}
{"author":"赵蕃","content":"尺水真成起丈波，水南水北断经过。几思落笔题观涨，却恨诗材本不多。","dynasty":"宋代","title":"次韵审知十三日四绝"}
{"author":"赵蕃","content":"溪已曲更曲，坞仍深更深。端居与奚自，出处各何心。","dynasty":"宋代","title":"石门坞"}
{"author":"赵蕃","content":"闻道筑堂名遂初，规模浑是退居图。藏书自有三万轴，种橘何多二百株。我似杜陵宁老蜀，君如张翰已归吴。诗成把酒遥相属，门外北风方怒呼。","dynasty":"宋代","title":"寄怀子进昆仲三首"}
{"author":"赵蕃","content":"苏公书法自颜行，犹谓蔡公居第一。我穷颇亦类贾胡，笔势翩翩疑可识。","dynasty":"宋代","title":"观徐复州家书画七首"}
{"author":"赵蕃","content":"不历闽山险，空云蜀道难。有泉皆瀑布，无路不纡盘。酒薄愁难破，诗成鼻为酸。举头唯见日，何处是长安。","dynasty":"宋代","title":"过分水岭二首"}
{"author":"赵蕃","content":"山青云白晚能佳，中有仙人旧隐家。弹压政须烦健笔，颉颃谁与佩飞霞。","dynasty":"宋代","title":"望金华山绝句四首"}
{"author":"赵蕃","content":"社公能作雨，社子复成晴。日薄风仍薄，花明柳亦明。","dynasty":"宋代","title":"仲春杂书二首"}
{"author":"赵蕃","content":"好整风流有郑庄，买园栽菊待重阳。傥能怜我耽佳句，为遣秋根到草堂。","dynasty":"宋代","title":"从郑秀才觅菊二首"}
{"author":"赵蕃","content":"有听辄有感，所关非所闻。小轩渠对雨，远地我看云。大被清霜晓，短檠寒夜分。朝昏解同趣，南北谢离群。","dynasty":"宋代","title":"寄题安福士人家赏静轩听雨二首其二"}
{"author":"赵蕃","content":"此地已穷域，更乘惶恐滩。家声词学旧，勇退急流难。使者威严霁，尚书礼数宽。听渠丞訾謷，也胜尉酸寒。","dynasty":"宋代","title":"送信丰詹丞并寄赣陈丞二首其一"}
{"author":"赵蕃","content":"北风动地木欲折，雨既不成当作雪。黄昏侧听到鸡鸣，才有飘萧兴骚屑。虽然风力犹未止，雨耶雪耶知孰是。几将被褐出门看，不待足前成辟易。迟明乃知雪未就，雨亦甚微风独吼。晨炊未暇询无有，亟令问讯邻家酒。","dynasty":"宋代","title":"初十日早起"}
{"author":"赵蕃","content":"都城饮别四年余，寥阔无因问起居。闻道客游犹往昔，不知生理比何如。谩从诗卷追还往，肯向书筒计密疏。折得梅花睇江水，驿程千万渺愁予。","dynasty":"宋代","title":"寄周昭礼"}
{"author":"赵蕃","content":"买得荒园近坞居，但供樵牧废犁锄。漫营篱落今将合，犹恨人工乏剩馀。","dynasty":"宋代","title":"春日杂言十一首其五"}
{"author":"赵蕃","content":"冥冥细雨熟黄梅，欲起看山懒又回。咫尺忽能来万里，恍然堕我晓船开。","dynasty":"宋代","title":"题沈弟所作短轴其一"}
{"author":"赵蕃","content":"茅屋鸡初递，枫林月半残。滩倾惊枕仄，露下觉衾寒。客子愁无那，舟人语未阑。兰溪今夜泊，须酒慰艰难。","dynasty":"宋代","title":"早行五首"}
{"author":"赵蕃","content":"顾藉微官无一分，强能从俗亦徒纷。他乡骤喜逢诗伯，故里浑疑对竹君。莫为饥寒常道路，要留精力事耕耘。如君少壮端宜勉，老我衰摧直漫勤。","dynasty":"宋代","title":"呈庆伯"}
{"author":"赵蕃","content":"隔岸看山自足佳，背山仍有碧云遮。我来政值崚嶒际，却恨林端已暮鸦。","dynasty":"宋代","title":"晚过彦真山亭并呈允升季仪兼属照邻二首"}
{"author":"赵蕃","content":"昨日风既止，今晨风未收。浮波羡幽鸟，唤雨怕鸣鸠。遗寺荒村里，贞祠古渡头。登高谢能赋，物色漫分留。","dynasty":"宋代","title":"旧悬道中二首"}
{"author":"赵蕃","content":"应候犹当腊，争先未得春。人贫只如旧，天意欲呈新。尽洗江南瘴，全消渭北尘。能逢中兴日，甘作未归民。","dynasty":"宋代","title":"立春前三日雪明日犹未已诗简子进彦博昆仲示成父四首其二"}
{"author":"赵蕃","content":"了了晴山见，纷纷宿雾空。樵归妇腰斧，渔罢叟收筒。但取登临适，何须吟啸工。平生钓台路，明日与君同。","dynasty":"宋代","title":"早行示同舟"}
{"author":"赵蕃","content":"功名误黑头，晚卧此山幽。落拓扬执戟，浮沉马少游。豆刍千里骏，烟草五湖鸥。早晚相从去，高深日纵搜。","dynasty":"宋代","title":"杨谨仲和顷者三诗见贻复次韵六首"}
{"author":"赵蕃","content":"于越之为游，束发迨中年。契阔固多矣，梦寐如唤焉。迩来数经过，所休必思禅。凭栏上清音，解包留煮泉。摩挲壁间诗，几人获流传。欧吟庐山高，坡咏西湖全。惜哉此奇胜，乃不遭两贤。何当觅扁舟，穷老依云烟。","dynasty":"宋代","title":"余干游昌国寺"}
{"author":"赵蕃","content":"社公能作雨，社子复成晴。日薄风仍薄，花明柳亦明。","dynasty":"宋代","title":"仲春杂书二首"}
{"author":"赵蕃","content":"旧作游梁倦，今成去鲁迟。跳珠先集霰，冻雨乱棼丝。萧瑟夜来酒，悲凉别后诗。洞庭归雁蚤，枉寄莫迟为。","dynasty":"宋代","title":"诸公皆和诗再用韵并属湛挺之七首其七"}
{"author":"赵蕃","content":"只道浑无雪，那知待得春。人情聊自慰，造物信如神。凶旱拘常数，乾坤本至仁。麦迟犹可种，米贱况多陈。问我官居趣，还如宿昔贫。未能忧簿领，长苦计刍薪。对此得无感，慨然成久颦。更闻江左弟，仍困甑中尘。","dynasty":"宋代","title":"雪中怀成父"}
{"author":"赵蕃","content":"武夷仙伯定能诗，解赏仙人张湛词。更诵人间可哀曲，飘飘亦复动人思。","dynasty":"宋代","title":"山中四绝句"}
{"author":"赵蕃","content":"孰使庭花未肯黄，政应知我鬓新霜。茫茫永夜无时旦，索索穷愁曾断肠。坐久支吾催煮药，饮豪络驿看传觞。废游不但因公事，风雨连朝故觉妨。","dynasty":"宋代","title":"九日莫令置酒县斋余以病不饮作诗呈坐客"}
{"author":"赵蕃","content":"溪上秋来境倍佳，附城犹尔况村赊。却嗟政尔营行棹，不得于兹理钓车。","dynasty":"宋代","title":"八月八日发潭州后得绝句四十首"}
{"author":"赵蕃","content":"忽有长沙使至，为传江右书来。茅屋于时已黑，青灯为尔频开。","dynasty":"宋代","title":"因书寄黄子耕六言三首其二"}
{"author":"赵蕃","content":"天公知我行良苦，垂上岭时容少晴。登山著履自不恶，卧游作图空复情。此来岂止试脚力，政坐久不寻诗盟。山樊雪白藤花赤，高树木兰低紫荆。","dynasty":"宋代","title":"上七里岭"}
{"author":"赵蕃","content":"故家人物久荒凉，政为诗书种不长。邂逅得兄真大雅，浮湛如弟漫斯狂。平反已与于张辈，文力更居崔蔡行。以荐陟官虽足喜，奈何涂辙仅寻常。","dynasty":"宋代","title":"送梁和仲兼属寄谢吴丈三首"}
{"author":"赵蕃","content":"山矾水仙兄弟数，姚魏称君真僣取。三国人物谁可许，大儿仅得孔文举。我家绕屋碧玉椽，下有独树争婵娟。平安无使信莫传，疏枝冷蕊空凄然。","dynasty":"宋代","title":"梅花二首其二"}
{"author":"赵蕃","content":"过我不停轨，嗔公但忆归。民思河内借，士失荆州依。别去目易极，诗来寒益衣。今时未为贵，岁晚望荆扉。","dynasty":"宋代","title":"陈择之经过以赣守留尚书得祠亟归别之其行甚"}
{"author":"赵蕃","content":"只道浑无雪，那知待得春。人情聊自慰，造物信如神。凶旱拘常数，乾坤本至仁。麦迟犹可种，米贱况多陈。问我官居趣，还如宿昔贫。未能忧簿领，长苦计刍薪。对此得无感，慨然成久颦。更闻江左弟，仍困甑中尘。","dynasty":"宋代","title":"雪中怀成父"}
{"author":"赵蕃","content":"山苍苍，水茫茫，落月未落归故乡。扁舟欲系忽已远，隐居不见遥相望。思君山中煮白石，叹我道上炊黄粱。开书视古常太息，今人高处亦难及。","dynasty":"宋代","title":"早过桃川不能谒一庵走笔寄之"}
{"author":"赵蕃","content":"庭行看萌芽，檐立听呼应。在物且云然，于我可不竞。青衫恋五斗，白发间三径。是岂人之为，绝知吾有命。","dynasty":"宋代","title":"久不作诗诗思甚涸春物日盛漫兴三章用常德枣心笔书本不工重复加弱似亦与诗相称云其二"}
{"author":"赵蕃","content":"往焉石灰桥，粲粲方秘书。近者南浦亭，皇皇乃轺车。遄归今几年，人望益以储。俱期白兽省，共徯玉堂庐。","dynasty":"宋代","title":"赠尤检正四首其二"}
{"author":"赵蕃","content":"已是霜凝更雨温，春其渐起但无痕。莫嗟草色有垂死，定自梅花当返魂。小驻要须穷日日，细寻无惜遍村村。揩摩病目从兹始，并待君诗洗睡昏。","dynasty":"宋代","title":"雨后呈斯远"}
{"author":"赵蕃","content":"意行何之，陟此云岭。如梦而觉，如昏而醒。","dynasty":"宋代","title":"山行见月作"}
{"author":"赵蕃","content":"退士今安有，微官讵足旌。茹蔬知味薄，不饮见神清。要是高其事，况堪诗有声。淮南人物论，是亦一权衡。","dynasty":"宋代","title":"赠刘进父监庙四首"}
{"author":"赵蕃","content":"一花固觉有余香，况此寒梢数尺长。怪底诗来总清绝，始知逸韵与相当。","dynasty":"宋代","title":"即事呈斯远三首"}
{"author":"赵蕃","content":"尚书曾剖上饶符，我姊亦归高邮掾。与公既亲亦有故，此地经行几相见。十年幕府持旌麾，日月计之无乃迟。治世急才宁定制，徯公把节慰民思。","dynasty":"宋代","title":"送程提干"}
{"author":"赵蕃","content":"风雨萧萧病欲侵，杂然啼鸟在中林。细听却有黄鹂语，端是当年隔叶音。","dynasty":"宋代","title":"漫兴十一首"}
{"author":"赵蕃","content":"去此林篁蔽，出兹溪谷深。倍能明病眼，顿觉洗尘襟。问隐平生志，依僧夙昔心。危亭已无迹，断刻尚堪临。","dynasty":"宋代","title":"六月十五日时闵雨甚矣三乎"}
{"author":"赵蕃","content":"一亭幽入径，万竹上参天。我欲成閒咏，君能起醉眠。清风谁为起，宿雨昼犹悬。莫砂此物聒，管弦非自然。","dynasty":"宋代","title":"过叔文园亭题于竹上"}
{"author":"赵蕃","content":"越国春芽旧有闻，换来佳句益堪珍。主张品格曾无过，吟写工夫直有神。鸿渐烹煎应巧密，玉川才调本清新。索居海角凄凉甚，时得吟哦慰此身。","dynasty":"宋代","title":"和青田刘令同年见答寄茶之作"}
{"author":"赵蕃","content":"几欲相酬答，诗情了不关。携从五溪远，直过洞庭宽。叹我终成累，多君不可删。黄昏伫立久，云尽觉无山。","dynasty":"宋代","title":"寄秋怀其七"}
{"author":"赵蕃","content":"平生苕霅又扁舟，尚喜深盟不负鸥。忆昔诗篇浑漫兴，只今翻觉费冥搜。","dynasty":"宋代","title":"湖州舟中"}
{"author":"赵蕃","content":"舍东舍西缲车鸣，陂南陂北秧垅平。共期今年好春事，自兹无苦惟须晴。如何忽作十日雨，农夫辍耕病红女。尔曹惴惴何足云，忍使忧形使君虑。人言水旱有常数，丰凶不假祈禳助。那知使君为民尔，一念未萌神固许。朝来风色端何祥，溪流复故山屏张。欣然此屋尽和气，使君之赐真无央。","dynasty":"宋代","title":"张信州祷晴辄应以诗贺之"}
{"author":"赵蕃","content":"班左昔成书，幽秘或未呈。孟坚得师古，征南传丘明。维昔西湖花，人孰知其贞。自非处士句，世亦安得名。","dynasty":"宋代","title":"在伯沅陵俱和前诗复次韵五首"}
{"author":"赵蕃","content":"睡思昏然昼掩门，觉来山雨已翻盆。黄梅应熟骚人念，绿野可耕田父言。林外竹鸡时自语，阶前花鸭故相喧。诗材满眼费驱使，此事合输刘与孙。","dynasty":"宋代","title":"雨中遣兴呈远斋父子孙丈昆仲"}
{"author":"赵蕃","content":"情均骨肉谓尧民，我辈相仍敢不敦。越人可笑盟车笠，四海要知皆弟昆。","dynasty":"宋代","title":"送何叔信三首"}
{"author":"赵蕃","content":"江梅未醒如冻蝇，蜡梅先折能宁馨。江梅既开瘦欲绝，蜡梅吐香方未歇。几思觅句摅襟期，嫌如蔬笋伤肝脾。君诗与花辱俱见，却悔临渊祇痴羡。君因此花诗再题，过读快若垢得篦。从渠见者不著目，亦胜长安纷市鬻。","dynasty":"宋代","title":"次韵何叔信二月蜡梅犹盛之作"}
{"author":"赵蕃","content":"故意还叨累十觞，诸家所历信踰常。黄尘倦马久非地，野水白鸥终是乡。勾漏不惟兼采药，长沙更欲访沉湘。凭虚便谓神仙近，却觉仕途真渺茫。","dynasty":"宋代","title":"留别周参政诗二首其二"}
{"author":"赵蕃","content":"天公于人元不负，书生何用深追咎。无衣还可卒岁无，我有大裘听汝覆。吾家缚屋依山址，晏斋之前仅盈咫。霜飚卷席不畏渠，羲驭停车吾事已。有时携书唤儿曹，坐来和气生发毛。眼眵岂待金篦刮，背痒不借麻姑搔。今年谁令落湖尾，塞向墐户殊未止。移床也拟傍晨光，蓬勃如烟纷欲眯。今我怀抱不自聊，归爇生薪翻緼袍。人间万事固绝望，天赐一暖谁相要。兹晨归闷忽念浴，试觅僧庐渡乔木。道人见客如昔游，为煮清泉注万斛。须臾一洗垢且空，渐觉表里俱冲融。清虚日来滓秽去，吾貌可瘠神当丰。起寻冠服风动腋，却向茅檐亲野日。恍然堕我晏斋前，鸟语不闻山四寂。道人领客殊忘仙，茗盌炉共閒燕。为言炙背颇乐否，此味可须天子献。","dynasty":"宋代","title":"二十七日既浴于乾明庵负暄久之诗示住庵"}
{"author":"赵蕃","content":"江郊重数少陵堂，草木依人亦宠光。柏藉扶持难雨溜，竹逃剪伐易云长。难苏莺粟烦熟灸，山茗溪茶同摘苍。我愿糜琼更加璧，助其问字有过扬。","dynasty":"宋代","title":"以山药傅担团茶送向伯原用旧韵"}
{"author":"赵蕃","content":"昨宵一雨暑全袪，月与新凉入坐居。喧寂不随群动役，形骸肯效俗人拘。江湖尤里风为御，枕箪高秋肺合苏。三五纵圆晴未决，为渠吟绝揽霜须。","dynasty":"宋代","title":"夜月"}
{"author":"赵蕃","content":"庭行看萌芽，檐立听呼应。在物且云然，于我可不竞。青衫恋五斗，白发间三径。是岂人之为，绝知吾有命。","dynasty":"宋代","title":"久不作诗诗思甚涸春物日盛漫兴三章用常德枣"}
{"author":"赵蕃","content":"昔我曾大夫，尝作舂陵适。时惟萧子荆，袖书实见客。公经本萧自，于义岂秦越。三年期扫门，竟欠今生识。","dynasty":"宋代","title":"挽胡澹庵二首"}
{"author":"赵蕃","content":"借阁看山且半年，看山未饱此为迁。闻师亦欲抛山去，祇恐山灵未许然。","dynasty":"宋代","title":"雷老欲退普宁二绝句其一"}
{"author":"赵蕃","content":"清江郭内千竿竹，爱此浑如屋上乌。我亦山中富此物，若何奔走为饥驱。","dynasty":"宋代","title":"呈杨谨仲二首"}
{"author":"赵蕃","content":"一闻茅屋数株梅，三径频成为我开。剩有游蜂能掠蕊，寂无饥雀下行苔。长吟共惜频惊落，久坐何妨晚始回。为语清风莫轻扫，明朝更欲杖藜来。","dynasty":"宋代","title":"元衡过邢园同广声终日坐于习堂梅树之下得长"}
{"author":"赵蕃","content":"去年鼠齧涪翁文，今年火攻少陵诗。虽云成毁有定数，天意于此可逆知。我之所嗜何足计，上有先墨颜之姿。况渠诗本贯忠义，在处神物宜护持。向来一字且莫补，脱此千百何繇追。我诗不工空自欺，天意岂欲警戒之。不然身当贫到骨，俱应蓄此瑰玮词。又疑风来劝勤读，邂逅俾之遭祸奇。平生学易未有得，损益二卦须湛思。诗成书以示我友，不惟自讼仍求规。","dynasty":"宋代","title":"二日晚得少空偶阅杜集无何坠火焚者数叶谨成"}
{"author":"赵蕃","content":"不雨又一月，望霓宽众心。雷师非敢怠，风伯故相侵。国祀居常典，天诛徯下临。谁能奋韩笔，并为丐商霖。","dynasty":"宋代","title":"连日欲雨辄为风所败"}
{"author":"赵蕃","content":"我有章贡役，而君亦解舟。飞腾今有路，憔悴不同谋。黄甲昔簿尉，秘书行校雠。同年若同舍，好为话绸缪。","dynasty":"宋代","title":"送常宁吴尉并属寄声吴交代尉比行余亦行追作此诗与之"}
{"author":"赵蕃","content":"平居说江湖，似若苦饥渴。及今落吾手，谓可娱朝夕。胡为连日行，乃复形叹息。使风不终朝，阻风有并日。欲行波涛恐，欲住饿馁迫。吾舟仅如芥，吾命真若发。吾罪不足云，吾家复何说。不唯风浩荡，更直雨骚屑。鸡啼三家幽，鸟度万里阔。遥闻君山青，旧咏高楼月。何当俱醉倒，梦去山南北。","dynasty":"宋代","title":"二月二日阻风呈同行"}
{"author":"赵蕃","content":"中秋隔明日，月色比常佳。晨气早已肃，暮云深更遮。巡檐徒四立，顾影晚兴嗟。桂旱犹藏蕊，橘秋反吐花。","dynasty":"宋代","title":"三夜不见月"}
{"author":"赵蕃","content":"长怀远斋老，赠我五言城。世上几朋友，吴中君弟兄。频年欣再见，南走怅东征。情话悦亲友，交情见死生。","dynasty":"宋代","title":"送刘伯瑞四首"}
{"author":"赵蕃","content":"晚作临邛客，相如真倦游。又成悲卒岁，及此问归舟。共隐期他日，相逢记此州。江湖有来雁，可以谢书不。","dynasty":"宋代","title":"次韵叔骥兼呈伯瑞二首"}
{"author":"赵蕃","content":"昔人结交谈耳余，一朝变起肝脑涂。吾曹结交自有道，嗜好又况子与余。每忆见君吾里初，中间去君落江湖。归来忽忽夏复夏，相过凡几穷朝晡。君家仲容亦吾徒，向来亦恨天一隅。我今借屋得近市，渠乃屏迹田间庐。吾曹与物自多忤，颂诗读书犹论古。君才端可供王羞，而我不足供鼎俎。胡为爱我不弃我，匪但追随仍晤语。南山有约不可渝，可堪旧雨连今雨。","dynasty":"宋代","title":"次韵斯远同彦章见过之作"}
{"author":"赵蕃","content":"抱道等金玉，乃不知自珍。终朝噂{左口右沓}间，叩门复随尘。那知江湖叟，生计竿与纶。逢人问售否，或至生怒嗔。此理何谓然，即我我即人。","dynasty":"宋代","title":"晚书二首"}
{"author":"赵蕃","content":"艇子君先唤，篮舆我复追。闻钟疑寺直，见塔上林移。早起犹思睡，冲寒故觉羸。山游定何得，饭饱细吟诗。","dynasty":"宋代","title":"周十三丈约同马三丈入青原山赋诗五首以记行其三"}
{"author":"赵蕃","content":"道中峻峙不容攀，咫尺今遭风引还。闻道公曾踞其上，莫憎官府久人间。","dynasty":"宋代","title":"呈折子明丈十首"}
{"author":"赵蕃","content":"怀抱因公得好开，鬓须嗟我怕年来。敲门既辱频传句，守岁仍呼共引杯。","dynasty":"宋代","title":"次韵衡州先生除夕绝句"}
{"author":"赵蕃","content":"霰雪纖纖晚倍寒，梅花清瘦不禁看。小园准拟寻诗去，少待侵苔屐齿乾。","dynasty":"宋代","title":"正月九日微雪二首"}
{"author":"赵蕃","content":"一纸翻翻正复颇，数诗兼与问云何。敢言少日期耕籍，但道今年学荷戈。已办向人腰为折，更愁逢彼怒成诃。知时未暇伤鹈鴂，拨谷惟思和九歌。","dynasty":"宋代","title":"赵龙泉惠书及和三诗且用孙温叟韵作诗见劳次韵"}
{"author":"赵蕃","content":"坐对苍然暮色侵，忽惊萤烛度枝深。少年嗜学犹馀志，安得茅檐把卷临。","dynasty":"宋代","title":"自桃川至辰州绝句四十有二其三十七"}
{"author":"赵蕃","content":"自辱缄书报，于今岁有秋。飘流闻客语，消息解人忧。荐牍新频上，诗声旧得优。君归定蓬阁，我去复炎州。","dynasty":"宋代","title":"闻曾幼度近况于陈择之作二诗觅使寄之"}
{"author":"赵蕃","content":"高林杲杲日欲出，却视诸山云自入。道人导我启圆龛，五百金仙争突兀。耀州烧瓷朴不巧，狮子座中莲叶绕。乱馀得此镇山灵，莫恨当时赐田少。世人变灭随空云，至人来往繇念根。长眉下生会有辰，摩挲笑视默与论。","dynasty":"宋代","title":"鉴山主以天圣宣赐行道者五百金装罗汉青𤮀香炉为示复用韵"}
{"author":"赵蕃","content":"昨日风既止，今晨风未收。浮波羡幽鸟，唤雨怕鸣鸠。遗寺荒村里，贞祠古渡头。登高谢能赋，物色漫分留。","dynasty":"宋代","title":"旧悬道中二首"}
{"author":"赵蕃","content":"度岭且万里，友于凡几年。忽惊同拉朽，何敢恃扶颠。跻胜亡行具，结趺聊坐禅。山南与山北，从此罢蹁跹。","dynasty":"宋代","title":"有以灵寿杖为贶周旋累年忽尔摧折感而赋之"}
{"author":"赵蕃","content":"早起难胜上水寒，为君还复念湖滩。泥滑蹇驴难跨去，七言聊遣问平安。","dynasty":"宋代","title":"答简审知"}
{"author":"赵蕃","content":"朝来霰雪遽许，忍冻髯曾应屡哦。急送饼芽并致炭，助君灰里拨阴何。","dynasty":"宋代","title":"帖耆英"}
{"author":"赵蕃","content":"水势才收一丈余，晓来雷雨又何如。天民天恤应堪恃，我自多忧雪满梳。","dynasty":"宋代","title":"自桃川至辰州绝句四十有二"}
{"author":"赵蕃","content":"苕溪在何许，水远山幽幽。自闻远斋亡，时序忽晚秋。尺书不能寄，有怀空泪流。何以谅我心，诸兄交白头。","dynasty":"宋代","title":"秋怀十首"}
{"author":"赵蕃","content":"旱势东南已病，秋风早晚室凉。蓝缕青衫可笑，萧条白发增长。","dynasty":"宋代","title":"次韵斯远别后见寄六言四首其二"}
{"author":"赵蕃","content":"扁舟几泊洞庭霜，曾见连林橘柚黄。祇道陋邦无此物，那知种树有诸王。","dynasty":"宋代","title":"从王彦博觅洞庭柑三首其一"}
{"author":"赵蕃","content":"早禾栖陇待晴收，雨欲为霖势可忧。似觉朝来乌鹊喜，便携童稚过西畴。","dynasty":"宋代","title":"寄怀二十首"}
{"author":"赵蕃","content":"尚缺佳已许，既圆明若何。一年增我老，千进念渠多。柳乱谁屡舞，虫喧空作歌。要为终夕看，四体奈烦痾。","dynasty":"宋代","title":"月夜怀成父"}
{"author":"赵蕃","content":"相逢共问别来诗，作计君能似我痴。佳月中秋已无及，菊花十月未为迟。","dynasty":"宋代","title":"在伯考试未归有怀"}
{"author":"赵蕃","content":"行路悠悠自有诗，君行况乃暮秋时。复萌鄙吝疏黄宪，都尽利名亲紫芝。","dynasty":"宋代","title":"在伯考试未归有怀"}
{"author":"赵蕃","content":"我诗音节变巫巴，君向风流守故家。剥啄未嫌惊梦蝶，吟哦惟恐到昏鸦。沅湘自昔皆因适，蛮左于今况杂华。岂不怀归归未遂，水痕还落岸头沙。","dynasty":"宋代","title":"在伯用巴字韵垂示次韵以报"}
{"author":"赵蕃","content":"闭门怜我欠新功，下笔奇君有古风。岂但众多穷草木，更能琐细及鱼虫。昔人要作有为者，后世多归亡是公。叹息知堪几寒暑，此身宁异物为铜。","dynasty":"宋代","title":"在伯用铜字韵作诗复次韵二首"}
{"author":"赵蕃","content":"冻笔题诗我故穷，怜君嗜好有同风。政如之越资章甫，何异当冰语夏虫。既欲纷纷视儿子，可须衮衮羡诸公。虽然心气无多废，冰旱犹闻咎取铜。","dynasty":"宋代","title":"在伯用铜字韵作诗复次韵二首"}
{"author":"赵蕃","content":"一代数人君有传，九原可作我无缘。颇思灯火亲余暇，却恨江湖枉过年。载辱新诗为永好，绝知高义有哀怜。官闲借问忙何事，日日经营作和篇。","dynasty":"宋代","title":"在伯用沅陵韵见贻次韵"}
{"author":"赵蕃","content":"疾风不雪翻成雨，甚欲相过愁出门。短日已曛灯未上，曲身难直坐如蹲。儿归尚作他州隔，书到能开病眼昏。并致江西洪夏集，一樽径欲与君论。","dynasty":"宋代","title":"在伯欲见洪龟父夏均文诗因逸归玉山取之自常"}
{"author":"赵蕃","content":"暇能频相过，间或终岁阙。宁将数疏论，自有绸缪结。高山与流水，清风及朗月。花且事深期，人能废明节。","dynasty":"宋代","title":"在伯沅陵俱和前诗复次韵五首"}
{"author":"赵蕃","content":"班左昔成书，幽秘或未呈。孟坚得师古，征南传丘明。维昔西湖花，人孰知其贞。自非处士句，世亦安得名。","dynasty":"宋代","title":"在伯沅陵俱和前诗复次韵五首"}
{"author":"赵蕃","content":"二君思飘飘，独我意落落。博乎犹贤已，谑兮不为虐。是中有关键，未易轻启钥。至味匪盐梅，舍古复奚酌。","dynasty":"宋代","title":"在伯沅陵俱和前诗复次韵五首"}
{"author":"赵蕃","content":"君昔少年日，起家官帝城。诸公盛称许，往往动得名。夷途一步趋，可到公与卿。永怀松柏坚，高谢桃李荣。谥斋乃曰渐，毫发无妄行。惟时尹夫子，犹躬南山耕。是公妙言语，一字与不轻。铭能为君述，君志益以明。蹉跎才几何，白发殆数茎。低回尚前衔，牢落方南征。潇湘清绝地，屈贾放逐情。感今重恻古，慨叹识此生。究竟渐之义，顾未忘蘖萌。彼哉少年事，老矣夫何营。彻之易以寓，俯梦仰辄惊。何止宦为客，身悟浮云更。南轩子张子，好学如玄成。奋然吐长句，真觉万户轻。尹张志则异，与君尽同盟。见君极空洞，不比小器盈。嗣宗绝臧否，白眼常若瞠。司马万事好，是中差自宏。看君接物际，二士盖熟评。君今家山居，扁榜犹在桁。傍陈漆园书，立参舆倚衡。因兹大有得，居穷亦如亨，嗟我道学晚，颇困尘网缨。性又多忤物，举足逢沟阬。誓将过君斋，指南问初程。但恐持寸莛，莫致洪钟鸣。","dynasty":"宋代","title":"重赋畏知寓斋"}
{"author":"赵蕃","content":"敝车羸服豫章城，几向东湖得细行。不但屡来人似识，白鸥相惯亦忘惊。","dynasty":"宋代","title":"重过东湖二首"}
{"author":"赵蕃","content":"问讯新篁今几长，高应出屋睛侵廊。遥怜初日弄碎影，相见午风传细香。卧看行吟君得意，昼思宵寐我回肠。譍门为戒须高眼，有客能来傥姓王。","dynasty":"宋代","title":"重怀思隐之作因回使寄明叔兼呈从礼景立"}
{"author":"赵蕃","content":"久不观陶诗，仿佛如前生。忽此迫重九，意是渠所我。我方卧病中，斋居忘昏明。不知檐雨落，但觉奔涛声。两儿绝可怜，弱者才五龄。深悯乃翁惫，取酒前为倾。岁月已如许，我衰难复荣。但愿此可安，闾里无异情。何必议徙居，终焉计将成。","dynasty":"宋代","title":"重九才四日尔风雨如此病卧殊亡聊小儿辈取酒"}
{"author":"赵蕃","content":"明日乃重九，今晨更天涯。马嘶原上草，菊放崖边花。吾家白云合，归路青嶂赊。去去无复道，行行空自嗟。","dynasty":"宋代","title":"重九前一日东流道中"}
{"author":"赵蕃","content":"登临长病独成吟，连壁相依照映深。寄谢青山无偃蹇，好听绝唱乱清音。","dynasty":"宋代","title":"重送处州斯远三首"}
{"author":"赵蕃","content":"万木苍苍古钓台，白云楼观隔溪开。赋成赤壁后无对，好与驱从笔下来。","dynasty":"宋代","title":"重送处州斯远三首"}
{"author":"赵蕃","content":"文字投盟不计官，古人能尔在今难。使君于此自为德，我辈因留后代看。","dynasty":"宋代","title":"重送处州斯远三首"}
{"author":"赵蕃","content":"已载相如赋，还披杜老诗。团团自长叶，佳实欠累累。","dynasty":"宋代","title":"重午日摘楷杷荐酒因成两绝句"}
{"author":"赵蕃","content":"罗酒能祛虑，昌阳解引年。楚君为楚节，湘客念湘船。","dynasty":"宋代","title":"重午日摘楷杷荐酒因成两绝句"}
{"author":"赵蕃","content":"旧箑已成挥，还披御腊衣。乘除固人事，变化亦天机。道路飘零久，形容少壮非。无徒微禄眷，长与故人违。","dynasty":"宋代","title":"偶作二首其一"}
{"author":"赵蕃","content":"郡邑贪残固合诛，衅端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首其八"}
{"author":"赵蕃","content":"梅句商量未隐，兰诗拥并人来。试问关山细雨，何如茅屋苍苔。","dynasty":"宋代","title":"戏作梅花六言未就而得兰一盆并颂之三首"}
{"author":"赵蕃","content":"道上行人暍，林间释子幽。去无相趣迫，聊得小夷犹。竹树拥檐立，溪山随槛流。自非能赋者，常是欲眠休。","dynasty":"宋代","title":"和斯远西轩竹二首"}
{"author":"赵蕃","content":"吾友欧阳生，诗律杂郊岛。相逢每谈君，必谓诗太好。送行许长句，兼复书小草。鸿雁傥不来，何由慰怀抱。","dynasty":"宋代","title":"寄郑舜举"}
{"author":"赵蕃","content":"真行黄家元佑脚，隐帙奥篇穷秘阁。计其胸中所余地，数百犹能君辈著。中朝文物政须此，刺史郎官谩今昨。脑脂遮眼失乘黄，安得金篦令刮膜。","dynasty":"宋代","title":"毕叔文借示郭峡州诗二轴志其所见"}
{"author":"赵蕃","content":"远浪已摇目，疾风仍打头。翩翻仰飞鸟，矫捷羡轻鸥。湖有万顷白，舟才一叶浮。意行从泛泛，吾道本悠悠。","dynasty":"宋代","title":"二月初十日自荻浦绝湖三首"}
{"author":"赵蕃","content":"山林岂真遁，江海讵忘君。乘传既良已，变名诚有云。遗风故凛凛，异教莫纷纷。尚有十年臭，千年宁废薰。蓬藋暗成径，树林深拥门。人言旧宅是，乱绝古碑存。渺渺烟霞趣，萧萧风雨昏。何从觅遗蜕，但可赋招魂。","dynasty":"宋代","title":"访梅仙宅"}
{"author":"赵蕃","content":"读书万卷不充饥，枵腹吟哦大似痴。不是邻僧能送米，囊空何以续晨炊。","dynasty":"宋代","title":"寄怀二十首"}
{"author":"赵蕃","content":"吏部名高世所尊，一传曾说误金根。陵阳父子风流胜，政似苏家擅蜀门。","dynasty":"宋代","title":"阅韩伯修集示其子二首"}
{"author":"赵蕃","content":"日日言归去，年年事远游。世态甘若醴，我曹和不流。殷勤枉诗问，准拟系帆留。","dynasty":"宋代","title":"次韵马庄父问行期之什"}
{"author":"赵蕃","content":"我家入婺四十里，有竹参天山崛起。寻常一过故人饭，长是驱车不停轨。去年偶为逃暑留，禅房小憩清溪头。君当适闽驻行李，遣骑问我安与不。我闻君来固惊喜，君亦怪我穷不死。殷勤竟辱怀刺先，我乃踉蹡成倒屣。相看问我今何如，为言斑鬓甘泥涂。君时新有阿兄戚，语及往事犹长吁。君归匆匆莫可挽，剧谈未了风吹断。赠君不直一钱诗，何以报之锦绣段。明朝过君君且行，我思重别难为情。劳君下马更握手，再三谓我频寄声。别来仅可熟羊胛，含薰待春兰已发。拟将采掇慰离居，路远何繇置君侧。如君人才谁与俦，直谅岂下西京刘。校雠秘府自能事，何乃传经濒海州。吾君急贤每旰食，诏书取士到微仄。君今未免滞周南，诸公贵人曷逃责。愿君觅句勿自哀，清尊无事日日开。未有白地光明锦，用作人间负贩材。","dynasty":"宋代","title":"寄婺州喻良能叔奇"}
{"author":"赵蕃","content":"涉水穿云殊好在，自知元是个中人。何时粗毕尚平志，衡岳匡庐收此身。","dynasty":"宋代","title":"松原山行七绝"}
{"author":"赵蕃","content":"日上野烧没，云端樵路分。猿猱同矫矫，斤斧竞纷纷。有妇能供饷，携篮更采芹。田桑虽未动，尔事亦云勤。","dynasty":"宋代","title":"安福界上远山之巅樵者颇众而山色如墨盖烧余"}
{"author":"赵蕃","content":"五更催发船无限，及此风收浪不生。何事渔舟亦争进，始知为利总营营。","dynasty":"宋代","title":"发大通"}
{"author":"赵蕃","content":"吏事要及民，何假须缘饰。是故西都儒，往往名背实。萍乡孙明府，抱负惟儒术。起家长此邦，为政皆有述。催科非我急，急民使滋殖。今夏戒艰食，粒米劝蓄积。种麦贵宿耕，禾孙视前绩。是我贤弟昆，三市俱鼎立。正之官南昌，大吏遭丝刻。为陈先世事，稍稍从吾律。窃尝叹斯人，当补谏争缺。如何即九原，我为长太息。叔也今王官，路以云霄逼。才难未易识，屡荐今始人。赣川与洪州，目见非耳得。使之佐庙谟，弥缝宁阙职。公行被里言，步武俱文石。为移一县政，于以均万国。我虽落蛮夷，归来岂无日。傥遂乐耕耘，于焉吾事毕。","dynasty":"宋代","title":"赠孙从之"}
{"author":"赵蕃","content":"夫子文章何所如，高处直命骚为奴。世人共诵词人赋，不道雕虫羞壮夫。儿时闻公芗林社，既见则喜已白须。公亦与我自言志，笑谓此客向来无。昨传得官隶王都，且复将试齐相壶。岐江严湍浪饶舌，爱公愿公吾道扶。今知谢事归悬车，食可无肉寒须襦。再三问公近起居，复道今腴非昔癯。君今好去相与娱，马牛宁得加我呼。绝代幽居在空谷，市门三五方当垆。","dynasty":"宋代","title":"曾季明经过相见闻寿冈先生挂冠之报且承动静"}
{"author":"赵蕃","content":"仰视飞鸢始欲愁，要之乐死胜怀忧。功名慷慨吾无志，所愿平生马少游。","dynasty":"宋代","title":"五月十七日谒伏波庙四首"}
{"author":"赵蕃","content":"流传昔多闻，邂逅今既见。顾我何足收，期公示深眷。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"三年簿领淹佳誉，一日江山问旧程。却恨过从曾未数，浪缘文字许深评。已传相国知韩愈，安用河南荐贾生。此去看公副时用，便应容我老农耕。","dynasty":"宋代","title":"送钟子崧解官而归"}
{"author":"赵蕃","content":"花取三英粲，时高两玉人。毋嫌应接费，要悟色香真。诗定一题纸，酒应多入唇。病夫方坐稳，幽独恐伤神。","dynasty":"宋代","title":"元之去非来邢园折牡丹酴醾碧桃以去"}
{"author":"赵蕃","content":"堆胜题诗尚可怀，异时吴楚渺何哉。传闻屡作南州佐，政自不妨三径开。准拟归舟成再见，惊嗟玉树有新摧。要知盛德亡穷处，连璧光辉看后来。","dynasty":"宋代","title":"挽朱通判"}
{"author":"赵蕃","content":"大史占南极，秋分见寿星。增辉延宝历，发曜起祥经。灼烁依狼地，昭彰近帝庭。高悬方杳杳，孤白乍荧荧。应见光新吐，休征德自形。既能符圣祚，从此表遐龄。","dynasty":"唐代","title":"老人星"}
{"author":"赵蕃","content":"闻道居家近橘坡，青黄遥想问疏篱。可能乞我数包否，仍寄韦郎七字诗。","dynasty":"宋代","title":"从王彦博觅洞庭柑三首"}
{"author":"赵蕃","content":"白下初逢使广轩，始披云雾见青天。黄花红叶蒙深赏，白发青衫又十年。举室尚为湖外客，一身还上浙江船。莼羹鲈鲙虽佳矣，不是东归重惘然。","dynasty":"宋代","title":"赠杨左司三首其一"}
{"author":"赵蕃","content":"黜陟无新报，山川怀昔人。诗能言我志，贫不累吾身。登眺尽遗胜，经行那厌频。江头钓竿客，何物是玄真。","dynasty":"宋代","title":"远斋顷寄在湖日所作三诗舟中次韵其一"}
{"author":"赵蕃","content":"自从篱菊报香衰，便说南枝与北枝。底事频来问消息，山翁近日绝无诗。","dynasty":"宋代","title":"经旬不作诗今日霜晴可喜问梅沈园得两绝句此"}
{"author":"赵蕃","content":"慨念耕田叟，遥怜射猎翁。追踪尽狐兔，遗种绝螟虫。试问南山广，何如渤海龚。无矜没矢力，要格带牛风。","dynasty":"宋代","title":"雪中四诗"}
{"author":"赵蕃","content":"山色仍前日，梅花又一年。休为招屈些，好泛渡湘船。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"幽居非不佳，竹屋静以深。春归邈亡踪，草木成嘉阴。天气殊未快，令人头岑岑。忽思从公谭，微风动衣襟。白云何许在，引领劳我心。平生诵佳句，三叹有遗音。端如猛虎啸，百兽藏中林。交游一周子，自昔已至今。论道若有合，根源要追寻。文章固定价，美玉同精金。穷通我均乐，兹事要力任。通脱不累物，贤哉阮瞻琴。","dynasty":"宋代","title":"冲谷道章少隐还自上饶不见过而遂归怀玉作诗"}
{"author":"赵蕃","content":"至日长为客，天涯空浩叹。贫知学道力，晚悟作诗难。故旧劳相问，功名梦已残。书生例难蹇，未可厌寒酸。","dynasty":"宋代","title":"仆自乙酉至今凡四冬至皆在羁旅感慨成诗"}
{"author":"赵蕃","content":"人事苦好乖，咫尺当语离。及乎中年后，畏与亲友辞。陶谢得道者，其言且如斯。况我乃畸人，呜呼得无悲。","dynasty":"宋代","title":"留别成父弟以贫贱亲戚离为韵五首其五"}
{"author":"赵蕃","content":"人言潘谷久腾空，衡也崎岖隐墨中。谷见坡诗衡用诀，了知真是一家风。","dynasty":"宋代","title":"从李崇道觅潘衡墨四首"}
{"author":"赵蕃","content":"骤落真成点缀，旋风已复模糊。莫拟丹青图画，且看造物工夫。","dynasty":"宋代","title":"衡山道中遇雪四首"}
{"author":"赵蕃","content":"香粳出村舂，晚菘来野寺。八珍不吾易，一饱有馀味。鸣钟与列鼎，饭蔬仍饮水。此道本平观，在人安择尔。","dynasty":"宋代","title":"舂米方归瑞峰寺僧送菜适至遂成晚馈"}
{"author":"赵蕃","content":"莫为趋朝亟载脂，小令羸瘠长肤肌。帝城书疏旧不入，何有画图传荔枝。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"争观苏翰林，未识李北海。独能亲话言，异彼想风采。彷徨计拍马，留滞搴兰茝。匹马候南还，轻舟即东汇。","dynasty":"宋代","title":"常州先生以太守入对五首"}
{"author":"赵蕃","content":"翳翳村巷，遥遥犬声。肃肃庭树，啾啾鸟鸣。所期不来，实关我情。","dynasty":"宋代","title":"碧云其二"}
{"author":"赵蕃","content":"不惮舆篮百里，要成对榻深论。论自衷怀易感，况因远别伤魂。","dynasty":"宋代","title":"次韵斯远重别六言四首"}
{"author":"赵蕃","content":"云去疑收雨，云来复作阴。已闻崩涧壑，何止暗园林。蛙鬭怒何事，鸠鸣非好音。农心殊闵闵，病体更岑岑。","dynasty":"宋代","title":"已晴复阴"}
{"author":"赵蕃","content":"九陌纷纷翳吾目，是间冰熨一尘无。十日五日一水石，造次著诗那得摹。","dynasty":"宋代","title":"望金华山绝句四首"}
{"author":"赵蕃","content":"风帆十幅空百滩，布衾高卧宁知寒。连明风雨晓增剧，叹我山行逢路难。","dynasty":"宋代","title":"永和道中怀成父"}
{"author":"赵蕃","content":"善观阮嗣宗，醒醉俱托狂。广武叹已绝，苏门啸何长。昏既以醉免，辞宁不终忘。又疑杀青上，阙文今或亡。不然竹林游，何独弃山王。","dynasty":"宋代","title":"读阮嗣宗传见其醉六十日免求昏之言与醒忘作劝进辞据案便书何乃异同耶作阮嗣宗诗"}
{"author":"赵蕃","content":"频登采芹亭，所乐非山水。君今去我东，愁绝重来倚。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"官梅亲手种，山阁听僧修。授简惭吾事，登高企胜流。葭莩元有托，桑梓近临州。愧我资身拙，从公但食谋。","dynasty":"宋代","title":"寄赵信州一叔二首"}
{"author":"赵蕃","content":"已绝朱林渡，还瞻白塔擎。欲从微径陟，复命小舟横。","dynasty":"宋代","title":"到江口寺"}
{"author":"赵蕃","content":"忆昔为农近石田，年年为橘走霜天。大逾三寸曾何直，裁得开元斗米钱。","dynasty":"宋代","title":"从俞少孟觅橘"}
{"author":"赵蕃","content":"雨来山色暗成愁，雨后波光翠欲浮。山色水光元自好，宦情羁思苦悠悠。","dynasty":"宋代","title":"自桃川至辰州绝句四十有二其三十一"}
{"author":"赵蕃","content":"又过馀干县，来瞻马鬣坟。侯芭今白首，李汉旧多闻。采若溪头屋，骑鲸海上云。生存零落句，三复涕纷纷。","dynasty":"宋代","title":"同方景严谒介庵墓"}
{"author":"赵蕃","content":"斜阳渺渺下前陂，牛自安眠儿得嬉。行过中林却回顾，眼边依约有新诗。","dynasty":"宋代","title":"郊居晚行呈章令四首"}
{"author":"赵蕃","content":"拟凭魂梦寻，苦恨山川远。山川远不愁，风吹梦魂断。","dynasty":"宋代","title":"闺怨四首"}
{"author":"赵蕃","content":"沈牛二可归耕去，百尾言之无乃多。安得神仙张果老，为君叱起满池阿。","dynasty":"宋代","title":"观祝少林所藏画三首"}
{"author":"赵蕃","content":"村村迎湫水，户户爇炉香。何以救我穑，便知呼彼苍。傥宽饥欲死，聊听醒而狂。困极惟思睡，诗来得助凉。","dynasty":"宋代","title":"呈叔文诸公"}
{"author":"赵蕃","content":"吏事要及民，何假须缘饰。是故西都儒，往往名背实。萍乡孙明府，抱负惟儒术。起家长此邦，为政皆有述。催科非我急，急民使滋殖。今夏戒艰食，粒米劝蓄积。种麦贵宿耕，禾孙视前绩。是我贤弟昆，三市俱鼎立。正之官南昌，大吏遭丝刻。为陈先世事，稍稍从吾律。窃尝叹斯人，当补谏争缺。如何即九原，我为长太息。叔也今王官，路以云霄逼。才难未易识，屡荐今始人。赣川与洪州，目见非耳得。使之佐庙谟，弥缝宁阙职。公行被里言，步武俱文石。为移一县政，于以均万国。我虽落蛮夷，归来岂无日。傥遂乐耕耘，于焉吾事毕。","dynasty":"宋代","title":"赠孙从之"}
{"author":"赵蕃","content":"儿啼宵不饱，女诉夏无衣。几载宦游倦，素来生事微。诗书须自勉，纫补莫多违。我亦田园去，终难粟肉希。","dynasty":"宋代","title":"书事"}
{"author":"赵蕃","content":"丛丛水边芦，雁雁滩头泊。我不解丹青，小诗亦可貌。","dynasty":"宋代","title":"平沙落雁"}
{"author":"赵蕃","content":"公为浙东行，曾憩桐江碧。汉节世闻风，羊裘人尽识。","dynasty":"宋代","title":"钓矶"}
{"author":"赵蕃","content":"诗有江西派，首书江夏黄。精神如有得，形似直堪忘。拱把至合抱，江流由滥觞。屹然成巨室，勇若泛飞艎。","dynasty":"宋代","title":"和折子明丈闲居杂兴十首"}
{"author":"赵蕃","content":"生儿思称家，人孰不欲可。门户冷如冰，其尤莫如我。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"共有山林趣，相期问学功。一官重此去，三径几时同。我鬓因诗白，君颜非酒红。从游纵有日，羸疾柰相攻。","dynasty":"宋代","title":"留别徐斯远时斯远将赴朱晦庵之约三首其一"}
{"author":"赵蕃","content":"杖策入龟峰，行穿数里松。殿依山立壁，门径石成踪。药有仙灵异，僧才粥饭供。青冥谁为斲，衰疾奈何攻。","dynasty":"宋代","title":"同成父逸远自桃花游龟峰复回桃花赋诗二首其一"}
{"author":"赵蕃","content":"阿兄今得太和官，买舟同载初不难。公持使节豫章郡，蕲以过公道窘寒。公今召节趋日边，我虽失望犹欣然。西江恩波千万里，活此枯鱼当易尔。","dynasty":"宋代","title":"送赵一叔江西漕赴召代成父作二首"}
{"author":"赵蕃","content":"老衲迎门祇敝裳，问年还举四山黄。谁云此院通衢著，渠自长閒人自忙。","dynasty":"宋代","title":"题石潭观音院用王枢密庶愚丘正宗韵二首其一"}
{"author":"赵蕃","content":"先生风节昔人似，白发箪瓢犹嗜书。家有校书诗百首，可能乞我助三馀。","dynasty":"宋代","title":"简周文显借王有道集二首其二"}
{"author":"赵蕃","content":"误笔犹能作牸牛，信知书画本同流。不惟下笔苏仙似，更似斯人不可求。","dynasty":"宋代","title":"观徐复州家书画七首"}
{"author":"赵蕃","content":"沈牛二可归耕去，百尾言之无乃多。安得神仙张果老，为君叱起满池阿。","dynasty":"宋代","title":"观祝少林所藏画三首"}
{"author":"赵蕃","content":"客授袁州且二三，胜游兹日始舆篮。僧残尚保高低寺，迹古犹呼上下岩。不省眼中如昔否，可惭笔底欠穷探。平泉草木今金濑，免郡还家未趁参。","dynasty":"宋代","title":"同邢希声游化成岩"}
{"author":"赵蕃","content":"山驿虽荒亦可安，要眠杉月夜深寒。昨宵虚落才闻鼓，明夕江皋想枕湍。","dynasty":"宋代","title":"八月八日发潭州后得绝句四十首"}
{"author":"赵蕃","content":"汉竹初来号令班，不知疆域远长安。阳升顿使群阴伏，旱极真成上瑞看。比拟敢言风絮乱，丰登预想麦秋寒。冰清玉润登临处，不用赋诗名喜欢。","dynasty":"宋代","title":"贺魏使君雪用何叔信韵"}
{"author":"赵蕃","content":"冥冥十日雨，不见海棠梨。霁色晨初上，禽声乐可知。春衣犹故褐，薄饭祇朝齑。自信端如此，流行任所之。","dynasty":"宋代","title":"咏晴其一"}
{"author":"赵蕃","content":"听说桃川事，凭虚意欲仙。真成在人境，无用觅渔船。卜宅自何载，赋诗凡几篇。挥毫傥毋靳，图貌并流传。","dynasty":"宋代","title":"呈邢叔三首"}
{"author":"赵蕃","content":"去年鼠齧涪翁文，今年火攻少陵诗。虽云成毁有定数，天意于此可逆知。我之所嗜何足计，上有先墨颜之姿。况渠诗本贯忠义，在处神物宜护持。向来一字且莫补，脱此千百何繇追。我诗不工空自欺，天意岂欲警戒之。不然身当贫到骨，俱应蓄此瑰玮词。又疑风来劝勤读，邂逅俾之遭祸奇。平生学易未有得，损益二卦须湛思。诗成书以示我友，不惟自讼仍求规。","dynasty":"宋代","title":"二日晚得少空偶阅杜集无何坠火焚者数叶谨成"}
{"author":"赵蕃","content":"文士今固有，未闻居一门。松筠无异操，茧蕙若同根。试问临风读，何如把酒论。兹行羡吾弟，弭楫向湖村。","dynasty":"宋代","title":"舟中读子进昆仲西游集有怀其人作诗寄之并示成父弟二首其二"}
{"author":"赵蕃","content":"一州固匪轻，四海岂不重。与其事扶疏，孰若深培壅。骥不取德称，马多求驾泛。伟哉底柱功，障彼百川汹。","dynasty":"宋代","title":"常州先生以太守入对五首其三"}
{"author":"赵蕃","content":"当年月以秋中过，今岁凉因闰故迟。渴想话言思亟见，暑侵鞍马敢云疲。曾闻遗俗有存者，岂若吾身亲见之。少不如人今老矣，朝闻夕死庶几为。","dynasty":"宋代","title":"呈衡州使君先生二首"}
{"author":"赵蕃","content":"每念新疏阔，还思旧倡酬。年龄故相并，文事孰能优。愧乏闻多益，难支问不休。黄陈有正派，舍是复何求。","dynasty":"宋代","title":"秀奕以文编垂示简之"}
{"author":"赵蕃","content":"出门无所诣，引兴独兹长。万事一杯酒，三春百草芳。暇能过巷隐，痴岂累官忙。久坐疑成晚，樵归渔返乡。","dynasty":"宋代","title":"过明叔有诗次韵"}
{"author":"赵蕃","content":"明月山前明月池，两崖壁立类磨治。浯溪未识应相似，好刻中兴第二碑。","dynasty":"宋代","title":"自桃川至辰州绝句四十有二"}
{"author":"赵蕃","content":"四海岂不广，一身何所归。倦游成白首，知已固黄扉。愧我尚斗食，如君犹褐衣。长年恨相远，晚岁得相依。","dynasty":"宋代","title":"次韵和答斯远入城见迎诗"}
{"author":"赵蕃","content":"要识公兄弟，当年蜀两苏。文章到宗匠，人物见规模。谩有词垣用，终迟政府须。世缘殊未了，忽复返清都。","dynasty":"宋代","title":"挽汪义源舍人二首"}
{"author":"赵蕃","content":"待伴先春至，差明积夜初。空庭戒无扫，冻笔屡成嘘。溪远应回棹，窗明好读书。惠连临此际，题赋复何如。","dynasty":"宋代","title":"立春前三日雪明日犹未已诗简子进彦博昆仲示成父四首其四"}
{"author":"赵蕃","content":"瓦砾何所知，说法犹咄咄。况此空洞中，孰能无启发。","dynasty":"宋代","title":"成父居于普宁寺钟楼之下辟以为斋旧名坎止近易榜曰发深省衡州舅氏书之仆为赋四小诗以发深省斋为韵其一"}
{"author":"赵蕃","content":"何处黄鹂语，玲珑芳树间。可怜求友意，飞去又飞还。","dynasty":"宋代","title":"晚书二首"}
{"author":"赵蕃","content":"试仰元戎贵，还瞻簿领卑。居间凡几级，其势可悬知。屡进黄堂拜，夙蒙青眼期。筵华纷餍饫，饮剧听淋漓。既纳违离谒，并颁道路资。间令叩斋阁，礼谢历阶墀。披豁忘名位，高深讵测窥。忧人多语政，余事亦论诗。似欲徵凡作，何胜枉誉辞。更成湖上集，仍厕幕中奇。七字昔灵鹫，吾言今总持。流传久已困，收收尚无遗。自省才惟薄，难堪德过仪。受之增踧踖，见者亦惊疑。暂尔休行役，于焉纪谢私。钓竿如可把，悬榻定除丝。","dynasty":"宋代","title":"谢张帅"}
{"author":"赵蕃","content":"此雨不易得，有秋端可期。微官如饱饭，馀事亦穷诗。鸡远村场听，鸠深客路疑。是身真已老，何事此长羁。","dynasty":"宋代","title":"二十日同官相约过水乡蕃雨中先至偶成二诗其二"}
{"author":"赵蕃","content":"平居说江湖，似若苦饥渴。及今落吾手，谓可娱朝夕。胡为连日行，乃复形叹息。使风不终朝，阻风有并日。欲行波涛恐，欲住饿馁迫。吾舟仅如芥，吾命真若发。吾罪不足云，吾家复何说。不唯风浩荡，更直雨骚屑。鸡啼三家幽，鸟度万里阔。遥闻君山青，旧咏高楼月。何当俱醉倒，梦去山南北。","dynasty":"宋代","title":"二月二日阻风呈同行"}
{"author":"赵蕃","content":"璧月俨中悬，村空听悄然。借床依树阁，辍棹上滩船。物外我怀趣，区中公了缘。异时殊出处，安否要诗传。","dynasty":"宋代","title":"次韵莫令因迓使者同泛舟至漂神已而误焉问宿"}
{"author":"赵蕃","content":"北风卷湖水，万里雪欲狂。乘势不自止，云开日垂光。风伯益振厉，行子立欲僵。青女探其机，变作明日霜。湖水冻成坼，层冰傲朝阳。松柏愁悴死，宁云草苍苍。哀哉羁栖人，破褐无几长。塞向亦墐户，退怜无地藏。缅思六月中，誓言望清商。及今玄冬时，懔懔反莫当。流金与折胶，事乃旦暮常。安时辅尔躬，毋为徒自伤。","dynasty":"宋代","title":"书事其九"}
{"author":"赵蕃","content":"雾雨杂炊烟，山巅复树巅。初疑但纷若，有听勿骚然。立马看题壁，冲鸥唤渡船。莫嗟饥雁外，且及暮鸦前。","dynasty":"宋代","title":"投宿湘东"}
{"author":"赵蕃","content":"前村后村桃李空，牡丹酴醾当春风。令君无暇问许事，亲率僚吏行劭农。清晨小队东郊出，宿雨初开泥尚湿。白头扶杖稚子旁，不待符移自相集。令君盛服临致言，国因肆赦新改元。雍熙淳化太宗年，治道度越唐汉前。尔曹何幸生此世，身不知兵无横税。去秋小歉未足云，诏书屡下忧勤意。吏令奉行敢不躬，尔无自惰愆尔功。吾言谆谆尔其听，酒肉更戴君恩丰。我时伫立观盛举，径欲佣田买牛具。不然枵腹亦以宽，年登贱籴夫何虑。少焉有白官盍休，携我山阴上小舟。谓我聊此半日留，与民同乐非宴游。","dynasty":"宋代","title":"永丰令括苍章君尉上蔡谢君以淳熙改元二月晦日劝农于负郭祖印院事已率蕃为汎舟之役"}
{"author":"赵蕃","content":"王家碧香酿，刘尹建安诗。","dynasty":"宋代","title":"句"}
{"author":"赵蕃","content":"雨丝情脉脉，雨点泪浪浪。无处堪回首，如何不断肠。","dynasty":"宋代","title":"微雨三首其一"}
{"author":"赵蕃","content":"两公贤比道州阳，总为勤民鬓已苍。喜雨喜晴俱有赋，乐忧宁止为诗昌。","dynasty":"宋代","title":"喜晴"}
{"author":"赵蕃","content":"疾雷惊万里，冻雨落三更。未暇寻洪范，谁能究五行。短檠无焰续，高枕待天明。钟省成深省，鸡声匪恶声。","dynasty":"宋代","title":"十一月大雷雨"}
{"author":"赵蕃","content":"有身那识禁酒国，何乃飘零堕其域。儿曹强欲觅市酤，颇畏饮灰仍饮湿。重令寻菊菊未芳，飞蓬野蔓交加长。是知此物贵晚节，无意无俗充杯觞。生平浪说爱重九，今年无菊还无酒。要携藜杖作登临，病不如人空竚首。使君闻说同王弘，半道邀公绝送迎。要见一时宾与主，舆篮侍坐俱门生。","dynasty":"宋代","title":"九日病中无酒无菊寄王信州老谢丈"}
{"author":"赵蕃","content":"晨起浑无事，巡檐立久时。不惊新苦瘐，频忆旧题诗。次第开全树，搀先见一枝。故园春尚晚，折寄欲因谁。","dynasty":"宋代","title":"梅微开复题"}
{"author":"赵蕃","content":"莫嗔不寄一行书，半百光阴伏枕馀。寂寞瓶储同靖节，荒凉壁立类相如。君今为况复何似，秋尽想应成定居。穫稻谗终还墐户，有诗何日定遗予。","dynasty":"宋代","title":"以孟夏唱酬陈子高诗寄季承并借穷愁志及其兄兴化集四首其一"}
{"author":"赵蕃","content":"君行日已远，我思日益长。何物可谕此，山高水茫茫。人生要有别，男儿志四方。奈此老多感，况于朋友良。","dynasty":"宋代","title":"寄在伯三首后一首并示逸"}
{"author":"赵蕃","content":"春日每颁宽大诏，天公意与圣人同。故于半载焦枯后，一雨聊资土脉通。","dynasty":"宋代","title":"立春其三"}
{"author":"赵蕃","content":"雁雁呼其群，饮宿不相放。春至且北归，秋来复南向。","dynasty":"宋代","title":"口占三首其二"}
{"author":"赵蕃","content":"雨落馀雷风罢狂，二更江月照苍凉。蓬窗白发醒无寐，感此虫鸣草岸旁。","dynasty":"宋代","title":"二十夜起对月怀斯远成父其一"}
{"author":"赵蕃","content":"雾里看花喜未昏，竹园啼鸟爱频言。土膏稚麦如争长，水脉清流却变浑。负郭无如此山寺，携家更拟泛溪村。卜居苦欲规佳处，佳处都归只树园。","dynasty":"宋代","title":"早到超果寺示成父且约归日携家来游"}
{"author":"赵蕃","content":"无屋藏身雾政昏，饭资日谷欠朝暾。起居饮食难兼享，傥欲不仪须露蹲。","dynasty":"宋代","title":"作五里雾以藏身仰日谷为朝饭坡谷诗也山中即事颇实斯语作二十八字"}
{"author":"赵蕃","content":"自闻宽法离新州，日日江头数过舟。学子尚知称述作，君王宁不念谋猷。五车颇困十年读，一见蕲胜万户侯。我亦东归苦无日，待公行矣勿迟留。","dynasty":"宋代","title":"寄赠汤司谏二首"}
{"author":"赵蕃","content":"问讯骑鲸已莫追，池塘生草但传诗。与公综说江湖隔，有弟解谈京洛期。政尔飘流落蛮徼，偶然邂逅识天涯。论交于此夫何敢，行纪相从得借窥。","dynasty":"宋代","title":"简张王臣借观纪行诗卷"}
{"author":"赵蕃","content":"往自清江别，于今近十年。依僧聊避暑，拥节会朝天。我愧不如昔，公乎真过前。政规期断手，明本已终篇。","dynasty":"宋代","title":"呈刘子卿四首其四"}
{"author":"赵蕃","content":"往年敌来如破竹，九州泛若浮海粟。郑公仗节守冯翊，毅然可杀不可辱。飘流南浮适兹里，平生行事耳目熟。几回下马过其坟，溪水洄洄抱山足。季孙甚才耻为吏，哦诗欲效云台谷。四篇赠我劳我行，入手为之三过读。君家泾县亦工此，知者尚稀凡眼肉。会看入洛似机云，不应如我但碌碌。","dynasty":"宋代","title":"季奕枉诗送行借审知韵奉别并呈伯元"}
{"author":"赵蕃","content":"我昔读书夜达晨，膏烛且尽继以薪。年来渐知得力处，箪瓢陋巷忘其贫。尔曹有身须自立，幸逃薪水共朝夕。不于文章自勤苦，长大始悔何益。","dynasty":"宋代","title":"示儿"}
{"author":"赵蕃","content":"昔闻许劭月旦评，人生倚以分重轻。当时初非徇虚名，往往夷考其学行。今人谁复持此柄，乡评亦复无公论。故当信目不信耳，毁誉不用从人问。我行溧阳得杨子，何止国士天下士。大科异等非谩狂，笔头真有三万字。十篇琅琅金玉音，一唱三叹感我心。子昂感遇不啻过，阮籍咏怀何念深。匡章通国称不孝，夫子与游仍礼貌。虽然前圣亦有云，善与不善分恶好。","dynasty":"宋代","title":"寄杨溥子"}
{"author":"赵蕃","content":"已上湘祠请，犹须汉腊期。侧听惟此雁，发兴在南枝。贫已长年事，官宁向老为。旧闻烟雨观，犹拟和公诗。","dynasty":"宋代","title":"寄处州季侍御二首"}
{"author":"赵蕃","content":"江阁初登柳未黄，坐看叶叶乱飞霜。壮时自倚矜诗胆，老去深悲废酒肠。浩荡颇思随汎鹢，飘零那只对离觞。朝天踵即送君去，而我终为肺病妨。","dynasty":"宋代","title":"潘元寿以九月十一日行莫令君领客携具泛舟饯之蕃用九日韵作诗要莫及徐丞同赋以送潘"}
{"author":"赵蕃","content":"喔喔鸡啼墅，狺狺犬吠村。遇樵微有路，因汲半开门。老子将停轨，舆人请载奔。诘朝如未已，兀坐复奚论。我亦贪奇观，行因用汝言。既孤裘坐拥，宁惮笔时援。柳絮憎陈语，梅花忆故园。冻髭真易折，皴手讵能温。","dynasty":"宋代","title":"春雪四首"}
{"author":"赵蕃","content":"春风次第归桃李，催得梅花一夜飞。时序匆匆几回首，即看红绽雨添肥。","dynasty":"宋代","title":"梅落二首"}
{"author":"赵蕃","content":"乡里虽诸彦，情亲不数人。比年成屡哭，将老怆吾身。问学文辞外，追随寂寞滨。有怀终不遂，回首倍伤神。","dynasty":"宋代","title":"挽周畏知二首"}
{"author":"赵蕃","content":"野花吐芳不择地，幽草吹馥宁只春。兹日纵为无事日，此身不是自由身。","dynasty":"宋代","title":"野花"}
{"author":"赵蕃","content":"向来已念修途苦，还家作况初无愈。娇儿失乳索饭啼，病妻服药思鹿脯。关心药裹诗自废，无复吟哦继朝暮。与君定交且十年，相从未有如君许。信知此药莫可常，后会惊心念风雨。报侬安否比何如，莫以素书慵不具。","dynasty":"宋代","title":"到家寄季承二首"}
{"author":"赵蕃","content":"山苍苍，水茫茫，落月未落归故乡。扁舟欲系忽已远，隐居不见遥相望。思君山中煮白石，叹我道上炊黄粱。开书视古常太息，今人高处亦难及。","dynasty":"宋代","title":"早过桃川不能谒一庵走笔寄之"}
{"author":"赵蕃","content":"门外春风吹倒人，过门宁惜滞车轮。君能劝我杯中物，我亦挥君壁上尘。","dynasty":"宋代","title":"夜过王兆明"}
{"author":"赵蕃","content":"晓寻仙尉向吴江，闻道乘舟警吠厖。渔具画图赊面觌，松陵酬倡阻心降。因人尚拟它时寄，共看无因绝境双。二季一翁新作别，望君须遣候船窗。","dynasty":"宋代","title":"过吴江访尉曹李仲纯不值简寄之"}
{"author":"赵蕃","content":"山深月吐迟，亭亭夜向残。露气挟与俱，侵窗迫人寒。团扇甫罢去，布衾已觉单。傥无寒暑期，何以雕我颜。人生七十稀，俯仰半已阑。隐显两无得，永怀那自安。不能躬灌园，而顾学弹冠。不思行所易，而独务所难。王徐两玉人，结发栖儒冠。徐诗壮城垒，王笔长波澜。出从举子游，隋珠供雀弹。得失何足道，如博资众观。念欲与子谈，衮衮非一端。符移苦见催，行色不少宽。十年山林静，一朝尘土干。足虽未出门，归兴已浩然。溪头枫变赤，篱下菊且斑。客居岂无酒，迟子一跨鞍。","dynasty":"宋代","title":"秋夜怀彦博审知"}
{"author":"赵蕃","content":"马騣岭下源初发，鹅口山前渐可舟。一百八盘谁谓险，二十四溪何自游。深厉浅揭故数数，车烦马殆真悠悠。惜哉当此方倥偬，不然亦足供夷犹。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其三"}
{"author":"赵蕃","content":"问讯先生江上村，雪中高兴与谁论。乍明不厌鸡啼昼，忽散应憎鹊踏翻。闻道为梅新作圃，更期因竹别开门。老来孰愈幽居趣，愧我飘流不自存。","dynasty":"宋代","title":"雪中寄怀公昭丈"}
{"author":"赵蕃","content":"臂膝真成具老形，每逢趋走叹伶仃。故园松菊幸亡恙，何日扶藜得屡经。","dynasty":"宋代","title":"呈潘潭州十首"}
{"author":"赵蕃","content":"煮泉树石閟幽深，来景栏干敞眺临。可是溪山须一面，怀人政尔动哀吟。","dynasty":"宋代","title":"八月八日发潭州后得绝句四十首"}
{"author":"赵蕃","content":"霏霏小雨湿松株，疑是初成道士图。我亦搜诗要穷底，此时幽思不枝梧。","dynasty":"宋代","title":"灵就道间"}
{"author":"赵蕃","content":"云物荒荒苦未晴，客程惨惨易成惊。家贫纵乏淹留具，意合能忘赋咏情。底用飘然轻此去，未妨聊尔听流行。年来已是乖离数，况复相逢俱老生。","dynasty":"宋代","title":"玉汝行颇遽以诗留之"}
{"author":"赵蕃","content":"滟澦瞿唐昔未行，狼头鹿角旧闻名。辰州瓮子滩头路，夷险不知谁弟兄。","dynasty":"宋代","title":"自桃川至辰州绝句四十有二"}
{"author":"赵蕃","content":"路入分宜县，心驰月旦评。参差万木合，曲折乱滩行。江右孰茂宰，斯人垂大名。凫飞看公入，鸢堕黯余情。","dynasty":"宋代","title":"呈许深父及之"}
{"author":"赵蕃","content":"风前挥珠泪，吹落春江去。日夜只东流，何时复西溯。","dynasty":"宋代","title":"闺怨四首"}
{"author":"赵蕃","content":"道上行人暍，林间释子幽。去无相趣迫，聊得小夷犹。竹树拥檐立，溪山随槛流。自非能赋者，常是欲眠休。","dynasty":"宋代","title":"和斯远西轩竹二首"}
{"author":"赵蕃","content":"梅花寂寞已飞仙，一夜春催杏欲然。老眼看花愁欲眩，却怜草色静芊芊。","dynasty":"宋代","title":"奉呈何叔信魏昭甫三首"}
{"author":"赵蕃","content":"晚日东西路，秋风长短亭。悲歌浑欲绝，衰泪不胜零。","dynasty":"宋代","title":"长田舖二首"}
{"author":"赵蕃","content":"患难嗟予已素行，今朝滩里挽仍撑。心乎讵敢怀尤怨，命尔何能计死生。","dynasty":"宋代","title":"自桃川至辰州绝句四十有二"}
{"author":"赵蕃","content":"投罾政尔不能逃，偶逭还遭别网要。此意岂能知数罟，不论他日且今朝。","dynasty":"宋代","title":"八月八日发潭州后得绝句四十首其六"}
{"author":"赵蕃","content":"去年徂暑桃源过，今岁秋高到武夷。不遇名山一来访，箧中宁有此山诗。","dynasty":"宋代","title":"山中四绝句"}
{"author":"赵蕃","content":"壁间石色隐青红，指似夭夭即此中。金石著文犹叵信，况堪传者自渔翁。","dynasty":"宋代","title":"妙香院僧堂后路直临溪石台古松蟠其上松之下"}
{"author":"赵蕃","content":"别去虽天外，书行每便中。昼吟宵不断，夜梦晓还空。时用有显晦，交情无达穷。看公与徐孺，宁复计违从。","dynasty":"宋代","title":"用斯远韵寄赵湖州三首"}
{"author":"赵蕃","content":"吾评孟浩然，雅意作诗人。死经四百载，赋诗名愈新。爵禄岂不赏，不义宁贱贫。身虽遭放还，未必非得仁。","dynasty":"宋代","title":"偶咏"}
{"author":"赵蕃","content":"老树才能半白，远山已没全青。胜践颇思朋盍，独行定谁汝令。","dynasty":"宋代","title":"衡山道中遇雪四首"}
{"author":"赵蕃","content":"晓雨犹偷客枕安，重烦啼鸟报艰难。整车欲去还休歇，云合忘踪山四攒。","dynasty":"宋代","title":"自安仁至豫章途中杂兴十九首"}
{"author":"赵蕃","content":"饭余颇欲步寻茶，行到溪头小饮家。密竹自悭今岁笋，酴醾犹有后番花。耽诗吧我寒仍瘦，养气知君老更华。夏木扶疏更应好，要分犊草伴鸥沙。","dynasty":"宋代","title":"过曾季永"}
{"author":"赵蕃","content":"出门复入门，去来何悠悠。故人别有见，见乃不重留。居人宁念此，行者可胜不。","dynasty":"宋代","title":"溧水道中回寄子肃玉汝并属李晦庵八首其一"}
{"author":"赵蕃","content":"风雨杂荒更，晨鸡不暇鸣。客程难去住，秋感易凄清。强说骚为仆，那知钱是兄。长贫自吾事，未用悔平生。","dynasty":"宋代","title":"枕上"}
{"author":"赵蕃","content":"南丰鬓发已如翁，子盖他时冰雪容。长少结交端有道，我凡何处滥登龙。","dynasty":"宋代","title":"曾裘父寄二绝并呈审知一再次韵前以寄曾后寄"}
{"author":"赵蕃","content":"纷纷阅投刺，往往尽冠儒。岁晚见松柏，火炎知珷玞。寒厅怜我独，玉趾赖君迂。政尔如修竹，何能一日无。","dynasty":"宋代","title":"怀明叔三首其二"}
{"author":"赵蕃","content":"旱而逢小雨，月亦当季秋。便觉重阳近，还成一舸游。关余荒径菊，愧尔没波鸥。诗就云如卷，推篷得纵求。","dynasty":"宋代","title":"舟中雨作"}
{"author":"赵蕃","content":"何物催衰白，频年屡别离。弟兄俱老境，摇落况秋时。汝水应余忆，袁江独尔思。不堪行似棘，更对雨如丝。","dynasty":"宋代","title":"与成父别后有怀"}
{"author":"赵蕃","content":"旋糊纸屋过冬寒，客至成开去即关。我亦借寮成挂搭，未妨朝暮往仍还。","dynasty":"宋代","title":"赠南首座兼简卢老二首其一"}
{"author":"赵蕃","content":"说似桃花寺，逢人举旧题。山门循古磴，阁槛枕清溪。三老催人去，孤筇得暂携。龟峰仍不远，触热未能跻。","dynasty":"宋代","title":"游妙香院"}
{"author":"赵蕃","content":"道人曾与谪仙游，仙去骑鲸师白头。骑鲸端复向何处，试问援琴招得不。","dynasty":"宋代","title":"赠法雷"}
{"author":"赵蕃","content":"开船风打头，举棹水分流。到处皆成客，今年未识秋。意哀吟蟋蟀，声苦乱飕飕。拊枕仍推枕，谁知梦觉优。","dynasty":"宋代","title":"九月二日发舟快阁下"}
{"author":"赵蕃","content":"漫道平生风马牛，也能历历记吾州。相从大胜十年读，肯过轻为一饭留。气合未知投分晚，腹虚终苦和诗搜。我方羁旅君当去，契阔何时重与游。","dynasty":"宋代","title":"莘夫再用前韵作诗谢余过其居复用韵答之"}
{"author":"赵蕃","content":"数亩湖边宅，千篇海内诗。机心谢鸥鸟，乐事付埙篪。艇子思重过，流行竟莫知。吾侪俱老矣，怅望复来期。","dynasty":"宋代","title":"欲再过子进昆仲舟人绐以迷路既远不能复也怅"}
{"author":"赵蕃","content":"四松离立类岩幽，遮我聊为半日留。更恨月明清影夜，不能于此听飕飕。","dynasty":"宋代","title":"题仁坑铺"}
{"author":"赵蕃","content":"去岁都城客，传闻召节驰。深期遂披睹，得以叙乖离。竟复参差是，空成怅望兹。外台知不远，匹马敢言疲。","dynasty":"宋代","title":"呈林子方运使四首"}
{"author":"赵蕃","content":"扁舟过辞君，落日系高柳。愧君惜远别，留我饮以酒。夜深不知罢，感叹屡执手。书题见晁谢，光怪森在牖。忆昔蓬山老，实与文靖友。同登靖康朝，谏疏犹在不。吾人世其家，树立敢自后。君才真杞梓，如我乃枯朽。漂流偶相值，称我不容口。君今非少壮，我亦惊老丑。相逢定何日，相勉敢不厚。老农诚有言，良田务除莠。","dynasty":"宋代","title":"仆自北门放舟过溥子而告行坐间出示上蔡景迂"}
{"author":"赵蕃","content":"天气欲阴还欲晴，病多愁绝两关情。梅花已是飘零尽，底事春风恨未平。","dynasty":"宋代","title":"闷坐"}
{"author":"赵蕃","content":"前日日莫相逢初，今日日斜来看再。鬨然肯作时世妆，萧然自有无人态。题诗欲报故人知，为尔停骖一杯买。","dynasty":"宋代","title":"初五夜再过昨逢之梅乃酒家保也"}
{"author":"赵蕃","content":"君家舍人公，世谓王杨作。谁知所传授，白首终林壑。至今有源流，泾渭分清浊。岂比世上儿，风姿矜濯濯。","dynasty":"宋代","title":"寄答潘文叔并属恭叔五首"}
{"author":"赵蕃","content":"晓雨初传听，晨窗已断闻。日行将杲杲，云起更纷纷。不似岁且尽，直疑春向分。南方故谙此，北叟漫惊云。","dynasty":"宋代","title":"迟晓微雨已而复止"}
{"author":"赵蕃","content":"秋尽谁无狐貉思，一年行矣又垂垂。顾惭志行如山立，敢为推迁作浪悲。贫贱已知安少壮，功名何有望衰迟。长安此际尤萧索，坐念故人应窘炊。","dynasty":"宋代","title":"次韵子肃秋日感兴兼怀公择二首"}
{"author":"赵蕃","content":"往者江次对，不妄出荐口。门无杂遝宾，麟角鳖肋九。斯文独许公，是谓言可否。几年阙通谒，今乃获拜手。","dynasty":"宋代","title":"呈尤运使袤延之五首"}
{"author":"赵蕃","content":"疾雷惊万里，冻雨落三更。未暇寻洪范，谁能究五行。短檠无焰续，高枕待天明。钟省成深省，鸡声匪恶声。","dynasty":"宋代","title":"十一月大雷雨"}
{"author":"赵蕃","content":"先生自合饮官壶，野老端宜满眼酤。白酒酿成聊送汝，未知湿沫与江湖。","dynasty":"宋代","title":"奉简在伯四首"}
{"author":"赵蕃","content":"不有岁寒时，若为松柏知。南方故多暖，此物宁能奇。漫道同生植，何云盛衰齐。不臣真浪说，难用空增悲。匠石令孰是，明堂那觉迟。玄都种桃者，一笑已前期。","dynasty":"宋代","title":"令逸作岁寒知松柏题诗因作"}
{"author":"赵蕃","content":"俸薄愁斯立，镵长困拾遗。经营将有赋，零落不成思。冻结须频折，烟凝袂半缁。阳春竟何在，卒岁以为期。","dynasty":"宋代","title":"教授以忆梅韵赋雪诗蕃同之五首其三"}
{"author":"赵蕃","content":"去年才一识，何意复兹行。隐墅全依郭，幽居亦占名。万金真国士，十室漫乡评。汉制谁绵蕝，且徵齐鲁生。","dynasty":"宋代","title":"杨谨仲和顷者三诗见贻复次韵六首"}
{"author":"赵蕃","content":"策蹇同来秋始高，肃霜于此背征袍。别离摇落谁入句，险阻艰难卒岁劳。好在梅花千雪树，因思我友两文豪。莫道凶年政艰食，径须一醉办糜醪。","dynasty":"宋代","title":"溧阳别成父弟兼寄远父秉文"}
{"author":"赵蕃","content":"天漏谁能补，河倾势未平。踞床如露处，曳履学泥行。朽柱芝菌出，断沟蝌蚪生。南公安已惯，北客见犹惊。","dynasty":"宋代","title":"大雨连昼夜不止"}
{"author":"赵蕃","content":"偶上坡亭底用扶，登临于此记公初。不胜酒敌先齐败，粗有诗资皆楚余。出处绝知难逆计，从游常恐易成疏。啸挥边骑数君事，我自欲安陶令庐。","dynasty":"宋代","title":"次韵远斋夜饮舒啸之作并呈坐间诸公"}
{"author":"赵蕃","content":"才尽年来怕及春，上人那说是诗人。拨残芋火宁馀事，故欲撩公懒是真。","dynasty":"宋代","title":"以蜡梅分供堂头希卢首座冲南首座惠绝句次韵并简堂头二首其二"}
{"author":"赵蕃","content":"曾恨固无遗，谢兴亦不浅。人言介庵介，我谓远斋远。","dynasty":"宋代","title":"题钓雪图"}
{"author":"赵蕃","content":"杜陵心喜归茅宇，无复长安叹今雨。事虽聊向朱阮论，身盖自与稷契许。胡为流落不称意，长铗貂裘遍南土。我尝细把遗诗读，大半悲伤闻战鼓。徒空至德至大历，田车竟绝维庚午。区区清{酊丁换栗}与肥羊，何似松根茯苓煮。是翁独破念吾庐，太息明光谁避暑。诗穷如是仅得名，欲作诗人宁易语。要呼同志共讨论，客里那知酒家妪。便从瓮侧觅茂世，谁复尊中似文举。共将嶮韵搜崛奇，要逼蛟龙起飞舞。","dynasty":"宋代","title":"叔文再用韵赋诗亦复用韵答叔文兼呈伯玉昆仲"}
{"author":"赵蕃","content":"墙根数席地，聊尔遣耘治。年丰菜亦熟，采掇斯及时。拔葵愧公仪，学圃非樊迟。幸逃肉食鄙，用补囊粟饥。","dynasty":"宋代","title":"连日雨作顿有秋意怀感之馀得诗七首书呈教授知县其三"}
{"author":"赵蕃","content":"接壤渠阳郡，咸歌别驾贤。荐书曾列上，除日听争传。水疾山危处，风高木落边。栖栖怜倦客，渺渺送归船。","dynasty":"宋代","title":"送张王叔孝曾二首"}
{"author":"赵蕃","content":"窈窕矶头路，参差木末檐。朝岚变明晦，晚照出浓纖。旧日诗故好，新来才更添。嗟余已衰薄，弹压不渠厌。","dynasty":"宋代","title":"无尽藏境界"}
{"author":"赵蕃","content":"吾友欧阳生，诗律杂郊岛。相逢每谈君，必谓诗太好。送行许长句，兼复书小草。鸿雁傥不来，何由慰怀抱。","dynasty":"宋代","title":"寄郑舜举"}
{"author":"赵蕃","content":"朝共阿戎饭，暮同乌戍舟。新诗蒙惠好，顾我阙赓酬。化鹤惊何往，观鱼事已休。音容无日见，巾屦想神游。","dynasty":"宋代","title":"悼刘仲远"}
{"author":"赵蕃","content":"窗户洁仍间，峰峦列以攒。旧因行脚见，今得坐禅看。明晦阴晴变，青黄草木观。本来元不动，是可学心安。","dynasty":"宋代","title":"比因和首座诗有故欲撩公懒是真之句名其室日"}
{"author":"赵蕃","content":"丧乱违初载，飘零得晚交。薰蒸厌糟麹，尘土困傍敲。折柳分青带，赠兰开紫苞。君行过怀玉，下有我衡茅。","dynasty":"宋代","title":"送潘元寿"}
{"author":"赵蕃","content":"并湖微径曲通村，步步看梅遂款门。犬似不能知客意，苦相唐突吠篱根。","dynasty":"宋代","title":"即事呈斯远三首"}
{"author":"赵蕃","content":"剩欲题诗诗不成，遣人空复附书行。言边讵止寒温事，纸上胡能底里倾。以我向公深有托，知公于我未忘情。扶持未可言门户，老大相看祇弟兄。","dynasty":"宋代","title":"寄李舒州其二"}
{"author":"赵蕃","content":"月驶云俱驶，风恬浪亦恬。浑如画横轴，又似镜开奁。蛮子钓未已，长年行不厌。素羸同李贺，止酒效陶潜。","dynasty":"宋代","title":"余干放舟后作时以病不饮故见之诗"}
{"author":"赵蕃","content":"一出有百阻，吾生何太艰。问途迷野寺，积淖落前山。势以鸡晨待，聊安虎落间。浊醪无路觅，破衲与渠关。","dynasty":"宋代","title":"将宿天心寺以失路遂止野人家"}
{"author":"赵蕃","content":"闭门怜我欠新功，下笔奇君有古风。岂但众多穷草木，更能琐细及鱼虫。昔人要作有为者，后世多归亡是公。叹息知堪几寒暑，此身宁异物为铜。","dynasty":"宋代","title":"在伯用铜字韵作诗复次韵二首"}
{"author":"赵蕃","content":"青毡非旧物，乔木岂故国。家传墨庄书，人嗣文靖德。欲知治兴衰，是系道滋熄。愚独愧衣冠，身宜亲稼穑。","dynasty":"宋代","title":"常州先生以太守入对五首其四"}
{"author":"赵蕃","content":"笋茁桐敷又一时，想君日日有新诗。诗成寄我何其晚，要与羊何共和之。","dynasty":"宋代","title":"寄李商叟二首其一"}
{"author":"赵蕃","content":"绝叹园林枯杭，顿惊溪谷精神。两鬓我终如雪，数花渠可回春。","dynasty":"宋代","title":"戏作梅花六言未就而得兰一盆并颂之三首"}
{"author":"赵蕃","content":"逢迎非我事，且逐众人行。粗识郊原趣，因兹诗句成。黄华菜谁主，自唤鸟何名。忽忆来时路，还思去日程。","dynasty":"宋代","title":"十六日出迓客"}
{"author":"赵蕃","content":"往焉石灰桥，粲粲方秘书。近者南浦亭，皇皇乃轺车。遄归今几年，人望益以储。俱期白兽省，共徯玉堂庐。","dynasty":"宋代","title":"赠尤检正四首"}
{"author":"赵蕃","content":"雨雾连晴雾，山行近水行。悠悠成小驻，役役又前征。底处冲烟泊，谁家趁晓耕。诗材动乡邑，点检欠经营。","dynasty":"宋代","title":"早发建德"}
{"author":"赵蕃","content":"吴蜀三分地，沅湘合水流。鱼鰕今岛屿，兰茝旧汀洲。逾月雨连昼，莫春风送秋。湿桑蚕饿死，坏种谷漂浮。弊屋无乾处，呈嗟几日休。事多徵放逐，文欲号穷愁。惧祸初求免，兹行重失谋。官曹待符檄，食事指衣裘。淹速空占服，行藏漫倚楼。生涯纵草草，行路胜悠悠。弟妹怀天末，梦魂栖浪头。何当得散号，从此具归舟。特达非无仗，迍邅自过忧。禁庭敦宿契，枢府记乡州。几遇长安使，频蒙礼翰投。虽狐悬釜煮，且益破囊收。忧禹思由溺，阿衡任内沟。岂伊侪子弟，而俾堕拘囚。霄汉瞻归雁，波涛羡没鸥。怀哉上南斗，去矣事西畴。","dynasty":"宋代","title":"寄王谦仲周子充丈"}
{"author":"赵蕃","content":"四益堂中四益碑，南轩文字述家规。殷勤打寄非无益，从此折肱当得医。","dynasty":"宋代","title":"寄谢周子开"}
{"author":"赵蕃","content":"晓山能浅复能深，浅似朝晴深似阴。山色岂知朝暮改，行人自费短长吟。","dynasty":"宋代","title":"八月八日发潭州后得绝句四十首"}
{"author":"赵蕃","content":"细听非笛复非芦，绝讶儿童底所呼。邂逅因之问何似，鸟鸣竹管自乌乌。","dynasty":"宋代","title":"有闻若管吹者意儿童为之问之乃鸟有名竹管者"}
{"author":"赵蕃","content":"卧看修筠不见梢，所欣轩户绿阴交。蝉吟鸟语尽堪喜，不用先生自解嘲。","dynasty":"宋代","title":"西轩杂题三首"}
{"author":"赵蕃","content":"蓬山辞上直，番国唤回舟。旧事超千佛，兹行夺万牛。未除真学士，且列古诸侯。诏旨防敦迫，民言愿借留。","dynasty":"宋代","title":"寄赵信州一叔二首"}
{"author":"赵蕃","content":"枕水危矶峙不流，是谁曾此被羊裘。遗踪几觅无从问，落日清风过树头。","dynasty":"宋代","title":"过生米市舣舟求浴望山巅有屋岿然至石岸数步"}
{"author":"赵蕃","content":"邂逅成深识，殷勤不作遥。鹅湖书后约，汭口骑能招。奔逸君诚俊，衰摧我不聊。嗜书甘寂寞，破敌看嫖姚。","dynasty":"宋代","title":"别马庄甫"}
{"author":"赵蕃","content":"曾闻薝葡林，自是佛世界。何许郁若风，飘飖能自在。不然山之灵，作意现奇怪。于此證香严，通途盖亡碍。","dynasty":"宋代","title":"桥上闻薝葡香"}
{"author":"赵蕃","content":"烟雨濛濛鸡犬声，道长人寂掩柴荆。漫山桃李浑无数，归近何妨细作程。","dynasty":"宋代","title":"常山道中其二"}
{"author":"赵蕃","content":"窜迹穷阎底，求交四海中。为怀黄阁老，长咏白蘋风。远禄宁堪藉，吾身未适终。何山道场麓，政尔属君公。","dynasty":"宋代","title":"用斯远韵寄赵湖州三首其一"}
{"author":"赵蕃","content":"枵腹搜诗甚苦，睡眼看山若无。得饱径成嘲弄，稍醒便欲追摹。","dynasty":"宋代","title":"幽居即事八首"}
{"author":"赵蕃","content":"君家三尺窗，尽著溪上山。怪君坐其中，举世招不还。馀嬉到五言，时许见一斑。顾我仅曹郐，季孟胡可间。比年尔何缘，乃复罹间关。试问蓬蒿居，孰愈辙迹环。古来千里足，未必十二闲。是故东方士，长饥犹好颜。","dynasty":"宋代","title":"酬季"}
{"author":"赵蕃","content":"鹭立长滩本为饥，水深鱼没定奚为。何如烟雨青林畔，漠漠冥冥纵所之。","dynasty":"宋代","title":"次韵见可书示二绝并以送行"}
{"author":"赵蕃","content":"御雨无过以瓦为，古人朴直致君辞。我今闭户疏还往，滑滑从深三尺泥。","dynasty":"宋代","title":"反禽言二首"}
{"author":"赵蕃","content":"卢溪溪水接宣风，四面青山图画中。尽日苦吟吟不足，始知才尽景无穷。","dynasty":"宋代","title":"过雨市二首"}
{"author":"赵蕃","content":"春日每颁宽大诏，天公意与圣人同。故于半载焦枯后，一雨聊资土脉通。","dynasty":"宋代","title":"立春其三"}
{"author":"赵蕃","content":"世奇粤水与湘山，此地元居楚粤间。尽日觅诗终莫就，有时游目不能还。骤来遥点雨初过，忽尔数峰云自閒。远碧近苍元互映，浅青深绿更相关。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"此地传为天宝门，政由渔叟话桃源。阁中名字谁为立，知是君平几世孙。","dynasty":"宋代","title":"生米矶之至德观余旧游也尝有题钓矶胡柏七言"}
{"author":"赵蕃","content":"莫问帆迟速，且看山晦明。赋诗忘意索，图画得天成。白发应无种，流行讵有程。清霜可期至，吨树合争荣。","dynasty":"宋代","title":"十六日雨中忆梅花"}
{"author":"赵蕃","content":"中年非畏别，我辈自情钟。惨澹千山雨，凄凉四壁蛩。有诗因闷得，先酒似愁浓。未说扶携去，犹期一再逢。","dynasty":"宋代","title":"怀谢子畅"}
{"author":"赵蕃","content":"人物如公乃作州，不知谁合致公侯。清名不与官称等，颇解天公用意不。","dynasty":"宋代","title":"投曾秀州逢四首其二"}
{"author":"赵蕃","content":"吾与徐斯远，敬之宁独亲。讵须劳咄咄，徒觉叹踆踆。共乐名教地，同耕寂寞滨。敝裘堪共御，宜尔耐艰辛。","dynasty":"宋代","title":"寄秋怀"}
{"author":"赵蕃","content":"九陌纷纷翳吾目，是间冰熨一尘无。十日五日一水石，造次著诗那得摹。","dynasty":"宋代","title":"望金华山绝句四首"}
{"author":"赵蕃","content":"晨起风寒又觉加，不知信复到何花。晴多且欲雨知节，雨久更思晴亦佳。寂寂蕙兰菲剩馥，纷纷姚魏扫残葩。故山政好不归去，筍蕨登盘僧馈茶。","dynasty":"宋代","title":"季春十有三日作"}
{"author":"赵蕃","content":"出郭雨遽止，下山云复收。人疑有神护，神若为人谋。败壁凄凉句，邻家断续讴。明年回雁上，应忆此山头。","dynasty":"宋代","title":"蕃侍舅翁衡州史君游吉阳山舅翁举往年与南涧"}
{"author":"赵蕃","content":"忆我山中竹，长身立崖谷。势重且抢头，谁欤摇蔌蔌。","dynasty":"宋代","title":"雪中三忆三首"}
{"author":"赵蕃","content":"小槛丛花未肯香，客中我亦忘重阳。要酬风雨满城句，旱合四郊尘政黄。","dynasty":"宋代","title":"九日题越州光孝观壁"}
{"author":"赵蕃","content":"近因周子出家书，乃得知君近起居。复道移官在城府，未知几度入匡庐。晋唐旧刻故存不，林壑幽人今有诸。想见经行屡成赋，不妨传写总遗余。","dynasty":"宋代","title":"奉寄子耕簿公尊兄兼呈德化令君丞公二首"}
{"author":"赵蕃","content":"空濛天外林，璀璨岸头石。何许放舟回，寂然方自得。","dynasty":"宋代","title":"题钓雪图其一"}
{"author":"赵蕃","content":"雨后疑无暑，晴来乃若焚。污渠工聚蚋，闇室剩飞蚊。愦愦妨书看，岑岑似酒醺。不知三伏久，何以度朝曛。","dynasty":"宋代","title":"六月一日始热二首"}
{"author":"赵蕃","content":"旧有园林新近开，凿池培址遂成台。台颠纵有蒙笼处，不碍遥山次第来。","dynasty":"宋代","title":"呈折子明丈十首"}
{"author":"赵蕃","content":"亭然一何奇，枯者亦靡侧。虽经岁祀多，未觉霜霰迫。余行再此驿，尔故无变色。慨念题诗人，深为九泉客。泥深兀羸马，苔老迷旧刻。爱尔故苍苍，余今变为白。","dynasty":"宋代","title":"过爱直驿次张安国韵"}
{"author":"赵蕃","content":"驱去复来仍此都，岂惟人诮鬼揶揄。顾防未免罹矰缴，却使高人赋雁奴。","dynasty":"宋代","title":"次韵斯远去秋八月十三日午睡既醒登山远望见"}
{"author":"赵蕃","content":"愦愦若有失，岑岑殊未佳。枯藜茅屋静，高枕竹窗斜。冬日谁云短，吾生幸有涯。薰炉微结篆，茗盌细浮花。","dynasty":"宋代","title":"冬日杂兴"}
{"author":"赵蕃","content":"文学崔斯立，才名郑广文。传闻定省暇，不废簿书勤。流落谁如我，交亲更念君。水西佳绝处，诗就想超群。","dynasty":"宋代","title":"寄郑伯元"}
{"author":"赵蕃","content":"几欲相酬答，诗情了不关。携从五溪远，直过洞庭宽。叹我终成累，多君不可删。黄昏伫立久，云尽觉无山。","dynasty":"宋代","title":"寄秋怀其七"}
{"author":"赵蕃","content":"夷望山前几钓篷，不惟能雨又能风。吾身故作魏王瓠，爱此沿洄敏似鸿。","dynasty":"宋代","title":"自桃川至辰州绝句四十有二其六"}
{"author":"赵蕃","content":"一雨晚来凉，山长水又长。寻诗贪屿岛，沽酒误村场。萧瑟听连夕，飘流入异乡。对眠还晤语，浑忆在山房。","dynasty":"宋代","title":"初五日晚雨欲舣舟大琛而舟行过焉示成父弟"}
{"author":"赵蕃","content":"麻纸敷腴色胜银，冷金凝滑倍精神。自馀族类犹多有，王谢名家总绝人。","dynasty":"宋代","title":"从赵崇道求蜀纸五首其四"}
{"author":"赵蕃","content":"叹息逢宣子，频为郡国宾。人皆说才具，我独爱词人。邂逅殊方见，凄凉半月春。但能诗似镜，从使鬓如银。","dynasty":"宋代","title":"呈逢宣子"}
{"author":"赵蕃","content":"介室于余亦外家，二年朝夕向长沙。闻君往会临川葬，我不及前空叹嗟。","dynasty":"宋代","title":"寄韩仲止主簿"}
{"author":"赵蕃","content":"佛寺兴已尽，隐庐来不赊。隤基濒野水，瘦竹隐疏花。试挽添丁问，云过叔度家。清谈固难觅，渴肺颇思茶。","dynasty":"宋代","title":"过西峰主人知出回访刘伯山不值云过黄永新也"}
{"author":"赵蕃","content":"君家三尺窗，尽著溪上山。怪君坐其中，举世招不还。馀嬉到五言，时许见一斑。顾我仅曹郐，季孟胡可间。比年尔何缘，乃复罹间关。试问蓬蒿居，孰愈辙迹环。古来千里足，未必十二闲。是故东方士，长饥犹好颜。","dynasty":"宋代","title":"酬季"}
{"author":"赵蕃","content":"天外难摹境，眼中无数诗。未能忧冻死，真复是狂痴。不废书深映，宛同驴借骑。高低酒价问，远近佛庐知。要学禁体物，良由多爱奇。悠悠竟何得，役役漫成疑。有弟归先我，因渠属有思。王徐吾畏友，印幼所娇儿。","dynasty":"宋代","title":"春雪四首其四"}
{"author":"赵蕃","content":"中秋佳月去年同，卧病还应记此翁。不但婵娟千里共，客游俱在大江东。","dynasty":"宋代","title":"中秋寄上饶赴试亲友池阳当涂三沈弟"}
{"author":"赵蕃","content":"旧有园林新近开，凿池培址遂成台。台颠纵有蒙笼处，不碍遥山次第来。","dynasty":"宋代","title":"呈折子明丈十首"}
{"author":"赵蕃","content":"东坡老翁，有言莫酬。凉天佳月，即为中秋。","dynasty":"宋代","title":"山行见月作"}
{"author":"赵蕃","content":"严山多嵯峨，婺水争平远。山如古屏张，水似横轴展。世绝郭熙画，我无摩诘诗。熟视眼中景，偃蹇不得追。","dynasty":"宋代","title":"严山"}
{"author":"赵蕃","content":"风前柳欲千尺，雨后梅才一斑。邂逅纷纷桃李，飘零在在溪山。","dynasty":"宋代","title":"留衢州王彦博周钦止徐审知"}
{"author":"赵蕃","content":"洒落松摇雨，飞流谷坠泉。画图难写貌，诗语易流传。射虎石谁没，说猿童谩颠。徐岩盖可买，羞涩欠囊钱。","dynasty":"宋代","title":"王岩"}
{"author":"赵蕃","content":"秋日清且美，于游也固宜。迨今冬已仲，墐户惟其时。若人兴公家，嗜好夙有诗。几谭岩壑间，尘落不自知。靡辞陟降难，顾病风露披。旧闻怀玉山，地置多侧危。我为是邦人，每恨著脚迟。闻公勇决往，身住心俱驰。是邦有兹山，盖已千祀垂。曩者君夫子，携家隐于斯。与山结胜因，诗成多及之。去年公二仲，探讨曾至兹。今公又继去，秘密真无遗。山名谓怀玉，自昔传我疑，众作乃圭璧，名实信不欺。书来报行程，快读只欠诗。春膏有余否，佳笔锐若锥。会当写真行，寄我光茅茨。","dynasty":"宋代","title":"子进游怀玉山度必有诗未辱寄来作诗索之"}
{"author":"赵蕃","content":"安否每难问，姓名今得通。久忧埋积雪，大喜得春风。与世故多识，如公能几同。既欣还有感，愁对海棠丛。","dynasty":"宋代","title":"呈李赣州四首"}
{"author":"赵蕃","content":"故人贻我壁间诗，何处飘零负此期。蹭蹬我今惭薄宦，飞腾君合趁明时。虽然不用逢人说，老矣何庸觅世知。借问还家底为计，儿能樵木妇能炊。","dynasty":"宋代","title":"袁州北崇胜寺二首"}
{"author":"赵蕃","content":"问讯安丰守，开藩且半年。秋收多少麦，春辟几何田。但使民能足，端知化已宣。誉毋求赫赫，腹肯愧便便。","dynasty":"宋代","title":"寄胡达孝二首"}
{"author":"赵蕃","content":"翰墨平生友，江山数面亲。诵骚悲楚国，访古失秦民。丘壑岂无趣，尘埃空此身。风行思数数，粮食厌频频。","dynasty":"宋代","title":"诸公皆和诗再用韵并属湛挺之七首"}
{"author":"赵蕃","content":"自得江湖乐，信无朝市求。扁舟载妻子，没齿是春秋。见客如成愕，问鱼多掉头。严陵疑可亚，范蠡岂其流。","dynasty":"宋代","title":"渔父"}
{"author":"赵蕃","content":"萧萧风雨急还休，无数仓官立道同。多少诗情浑漫兴，烟云不隔四山秋。","dynasty":"宋代","title":"江山道中"}
{"author":"赵蕃","content":"四益堂中四益碑，南轩文字述家规。殷勤打寄非无益，从此折肱当得医。","dynasty":"宋代","title":"寄谢周子开"}
{"author":"赵蕃","content":"两贤堂下千竿竹，萧散风流政昔时。何妨乞我一洒扫，不用文移只付诗。","dynasty":"宋代","title":"途中阅曾运使所况文清集得四绝句寄之"}
{"author":"赵蕃","content":"珍重徐斯远，兹行岂漫游。过江探禹穴，下水到严州。损益观其友，渊源问所由。我居如有絷，君去莫能留。","dynasty":"宋代","title":"送处州斯远二首"}
{"author":"赵蕃","content":"忆昨公持使节西，迎公曾渡石田溪。今公复因召节至，送公亦渡石田水。公今西来又东去，送迎车马纷无数。我虽憔悴不如人，倚赖故情蕲一顾。","dynasty":"宋代","title":"送赵一叔江西漕赴召代成父作二首"}
{"author":"赵蕃","content":"久矣闻风折角巾，近来乃得诵诗新。雨奇晴好西湖赋，梅落草生三峡春。再拜因行为多谢，尺书愿寄恐无因。靖州傥有平安使，佳句惊人不厌频。","dynasty":"宋代","title":"送张王臣还峡州兼属峡守郭郎中季勇二首"}
{"author":"赵蕃","content":"闻道梅花发，山边复水边。要穿居士屩，还傍野人船。船礴须穷日，飘零忆去年。携壶虽我约，能赋属公先。","dynasty":"宋代","title":"约老谢丈及诸友寻梅"}
{"author":"赵蕃","content":"生平但识古书耽，老至方知世路谙。君想归途在巴蜀，我行何日返东南。江湖比苦无书疏，风月今怜阻笑谈。暇日销忧应有作，簿书仍急亦何堪。","dynasty":"宋代","title":"寄唐舆决狱辰沅"}
{"author":"赵蕃","content":"背荫常先积，当明竟早消。草衰犹秀色，柳悴亦长条。","dynasty":"宋代","title":"连雪不已复作绝句咏之及六而止殆未免不愁冻"}
{"author":"赵蕃","content":"近因周子出家书，乃得知君近起居。复道移官在城府，未知几度入匡庐。晋唐旧刻故存不，林壑幽人今有诸。想见经行屡成赋，不妨传写总遗余。","dynasty":"宋代","title":"奉寄子耕簿公尊兄兼呈德化令君丞公二首其一"}
{"author":"赵蕃","content":"雨来山为昏，雨罢山如洗。秋风欻已高，长空澹如水。其谁知此乐，胜处属幽子。登临无所诣，谿楼成徙倚。沙鸥意气逸，冲烟栖复起。是身困覉束，沿戏直愧尔。平生耽佳句，此癖殆至死。得酒忽诗成，颓然自醒醉。","dynasty":"宋代","title":"闰七月五日雨中记所见"}
{"author":"赵蕃","content":"不见喻工部，经今两暮春。遥知磬湖上，不减浣花滨。佳句能名世，浮云岂绊身。为贪烟雨胜，聊复驾朱轮。","dynasty":"宋代","title":"寄喻叔奇丈二首其一"}
{"author":"赵蕃","content":"欲访临川苦恨迟，一官窘束费符移。台高纳日朝寻胜，蕉合生风夜语离。别后有怀长入梦，向来未识已传诗。信知习气难除洗，可怪深悲墨翟丝。","dynasty":"宋代","title":"李商叟传录临川与黎师侯唱酬怀曾文清公长句用韵作四首其一"}
{"author":"赵蕃","content":"寄声江夏无双士，并谢蓝田不负丞。符檄经行有题赠，江湖别后欠缄縢。一时交旧半为土，老我鬓须逾可憎。独自对书思友益，夜窗长愧短檠灯。","dynasty":"宋代","title":"奉寄子耕簿公尊兄兼呈德化令君丞公二首"}
{"author":"赵蕃","content":"异俗吁成怕，吾身行若何。略人仍负担，祭鬼更鸣锣。","dynasty":"宋代","title":"途中杂题六首"}
{"author":"赵蕃","content":"书中旧学来禽帖，今日蛮州得饫尝。要与先生共咀嚼，更将煮蜜助甘香。","dynasty":"宋代","title":"奉简在伯四首"}
{"author":"赵蕃","content":"经年不遇辰州使，忽喜黔阳信使通。县尉已闻辞令尹，校官仍说困治中。可堪契阔漂流处，长忆追随寂寞同。已是湖南更湖北，欲言风物怕愁公。","dynasty":"宋代","title":"因送王亢宗便寄"}
{"author":"赵蕃","content":"日和犹有采花蜂，日冷凄然难为容。不以无人废芳事，政应兰薏与同宗。","dynasty":"宋代","title":"赋道傍菊"}
{"author":"赵蕃","content":"卧看修筠不见梢，所欣轩户绿阴交。蝉吟鸟语尽堪喜，不用先生自解嘲。","dynasty":"宋代","title":"西轩杂题三首"}
{"author":"赵蕃","content":"嗟我与君为近亲，向来未识但有闻。维夏临川省伯父，时君束书寄荒村。岂知邂逅宜春郡，皎如玉树相辉映。品题旧熟大参文，诸公所作皆传信。探怀赠我一纸诗，功名慷慨真男儿。我衰怕作此硬语，君言水涨方东之。外家自有文章种，国朝名家居伯仲。只今人物未厌多，属君勉矣加研磨。","dynasty":"宋代","title":"寄答晁百谷元归"}
{"author":"赵蕃","content":"人言潘谷久腾空，衡也崎岖隐墨中。谷见坡诗衡用诀，了知真是一家风。","dynasty":"宋代","title":"从李崇道觅潘衡墨四首"}
{"author":"赵蕃","content":"珍重江南好事家，老将种莳作生涯。似怜寂寞书斋里，折赠盈篮栗玉花。","dynasty":"宋代","title":"谢人送水仙"}
{"author":"赵蕃","content":"一闻茅屋数株梅，三径频成为我开。剩有游蜂能掠蕊，寂无饥雀下行苔。长吟共惜频惊落，久坐何妨晚始回。为语清风莫轻扫，明朝更欲杖藜来。","dynasty":"宋代","title":"元衡过邢园同广声终日坐于习堂梅树之下得长"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首"}
{"author":"赵蕃","content":"回首江南千南山，渺如霄汉邈难干。至前不见梅花朵，客里何由老病宽。往日簿书如束湿，新来诗卷喜频看。我衰才尽浑无奈，倚赖诸君为发端。","dynasty":"宋代","title":"蕃近有干字韵属教授兄而知县尉曹皆尝用是韵"}
{"author":"赵蕃","content":"山居为山何所如，非灊非皖非匡庐。问云非山何所居，屋中主人山中徒。当檐屹立几丈馀，亦有竹树相盘纡。朝听鹤吟暮猿呼，那知门外临通衢。或闻此语谓我诬，答以君意诚守株。人间有国名华胥，其往初不因舟车。神游倏忽已即涂，晨鸡唤觉犹蘧蘧。山名无乃类此欤，胸中有山无地无。朱门蓬户何别区，参前见处成工夫。","dynasty":"宋代","title":"寄题山居"}
{"author":"赵蕃","content":"故山端可计焉终，孰遣求官自取穷。诗遇二豪真胜己，鬓惊霜白验成翁。醒狂在昔人增益，间阔于今安取丰。邂逅过君无厌数，异时相远念难同。","dynasty":"宋代","title":"昨日过仲威不值作诗来谢因次其韵并呈明叔"}
{"author":"赵蕃","content":"岁晚仍湖路，客中还病身。似闻今大熟，那故独长贫。方朔一囊栗，季鹰千里莼。扁舟固高蹈，金马亦沉沦。","dynasty":"宋代","title":"二十一日湖中"}
{"author":"赵蕃","content":"凛若将崩石，狂哉既倒流。诗危欠好语，日晚觅安投。劳我行何苦，嗟渠戍未休。田居与官籍，俱坐有身忧。","dynasty":"宋代","title":"宿野人家"}
{"author":"赵蕃","content":"春风去我孰能留，寒疾闻君顿已瘳。示以斜斜并整整，故知莫莫复休休。","dynasty":"宋代","title":"次韵斯远二十六日三绝"}
{"author":"赵蕃","content":"于越之为游，束发迨中年。契阔固多矣，梦寐如唤焉。迩来数经过，所休必思禅。凭栏上清音，解包留煮泉。摩挲壁间诗，几人获流传。欧吟庐山高，坡咏西湖全。惜哉此奇胜，乃不遭两贤。何当觅扁舟，穷老依云烟。脱屣尘垢外，岸巾鸥鹭前。","dynasty":"宋代","title":"馀干游昌国寺"}
{"author":"赵蕃","content":"篮舆伊轧又前村，何许风来洗睡昏。木落尽还山面目，旱深穷见水根源。相逢负担皆征利，难觅隐居躬灌园。归路苦长行易倦，断鸦残月记松门。","dynasty":"宋代","title":"归途"}
{"author":"赵蕃","content":"五日舟行雨间晴，晚逢寒日上晴林。山因绝翳修眉展，水得无风坠镜深。可恨飘零独南北，不如水鸟共浮沈。向来止酒缘多病，新为清羸又一斟。","dynasty":"宋代","title":"晚晴四首"}
{"author":"赵蕃","content":"午风吹坼稻花香，晨雨翻掀稻叶凉。道上尘埃犹净尽，田间欢乐讵能量。","dynasty":"宋代","title":"八月八日发潭州后得绝句四十首其十一"}
{"author":"赵蕃","content":"天气欲阴还欲晴，病多愁绝两关情。梅花已是飘零尽，底事春风恨未平。","dynasty":"宋代","title":"闷坐"}
{"author":"赵蕃","content":"重来快阁又三月，簿领不亲书得鑽。俸夺未妨衣屡典，年侵还是岁将阑。何当酒与伯仁对，更欲石从卢肇观。谁能放我听归去，内朝班冠长天官。","dynasty":"宋代","title":"感怀"}
{"author":"赵蕃","content":"何能辛苦叹人穷，况复经行觅句工。平日相思在天末，今年远别遂湘中。饥寒似我谁驱近，人物如公孰长雄。蕙帐山人久寂寞，曾何台省欠诸公。","dynasty":"宋代","title":"次韵李子永见贻"}
{"author":"赵蕃","content":"去此林篁蔽，出兹溪谷深。倍能明病眼，顿觉洗尘襟。问隐平生志，依僧夙昔心。危亭已无迹，断刻尚堪临。","dynasty":"宋代","title":"六月十五日时闵雨甚矣三乎"}
{"author":"赵蕃","content":"学道了无得处，空云孟子鲁论。为文老益退步，怀哉赋鵩招魂。","dynasty":"宋代","title":"次韵斯远别后见寄六言四首"}
{"author":"赵蕃","content":"客到真成罢送迎，顾于禽鸟未忘情。雨边鸠妇离群去，烟里竹鸡相应鸣。肯对子规愁百草，愿令反舌遂无声。支颐独爱提壶语，似念田间有饷耕。","dynasty":"宋代","title":"签判丈读曾文清公坐闻幽鸟语胜与俗人言之句"}
{"author":"赵蕃","content":"俸薄愁斯立，鑱长困拾遗。经营将有赋，零落不成思。冻结须频折，烟凝袂半缁。阳春竟何在，卒岁以为期。","dynasty":"宋代","title":"教授以忆梅韵赋雪诗蕃同之五首"}
{"author":"赵蕃","content":"世俗争知竞冶容，纷纷墙穴交相从。谁知亦有秉正色，奉养辛勤供织舂。过期不嫁心不悔，偃蹇数夫终德配。君不见兰生林下久含章，得时可以充君佩。","dynasty":"宋代","title":"周愚卿用荀卿氏之语以遇名斋从余求诗为赋古"}
{"author":"赵蕃","content":"文士今固有，未闻居一门。松筠无异操，茧蕙若同根。试问临风读，何如把酒论。兹行羡吾弟，弭楫向湖村。","dynasty":"宋代","title":"舟中读子进昆仲西游集有怀其人作诗寄之并示成父弟二首其二"}
{"author":"赵蕃","content":"寒雀萧萧冻不喧，背人缘底过颓垣。似矜玉粒堪充饱，啄破霜包无乃冤。","dynasty":"宋代","title":"梅花十绝句其二"}
{"author":"赵蕃","content":"雪浪涌如山，乘风朱溯滩。穷途虽粗慰，悸魄敢怀安。灯闪渔家迥，雁哀江渚寒。怪来诗语瘦，良欠酒杯宽。","dynasty":"宋代","title":"十三夜使风"}
{"author":"赵蕃","content":"一枝自可不须多，少已难知多奈何。汉殿纷纷锵剑佩，桐江但有一渔蓑。","dynasty":"宋代","title":"呈明叔七首"}
{"author":"赵蕃","content":"夏潦方为问，秋风又枉书。寒温叙安否，学问叩何如。斑鬓惊催老，青衿悔负初。朝闻夕可死，何敢废居诸。","dynasty":"宋代","title":"寄送潘文叔恭叔二首"}
{"author":"赵蕃","content":"北风一夜吹成雪，城东城西人断绝。冒寒各有晨独起，不畏风吹骨欲折。刍薪价高瓶粟竭，妻子亦作异县隔。微官本为饥寒计，到底却如生事拙。奈何曾不此为忧，政尔发声歌应节。岂惟入地绝遗蝗，便想连天摇宿麦。寒厅逼仄碍眼界，古岸宽平可车辙。宁能不见戴安道，我无逸兴须渠发。","dynasty":"宋代","title":"雪中过在伯"}
{"author":"赵蕃","content":"忆昨寄声因鲍子，阙然已复四终星。向来相期台阁者，薄宦乃淹松竹厅。颇愿近诗见新述，旧好尚意能忘形。临风三叹不知罢，梅花落尽兰未馨。","dynasty":"宋代","title":"寄新喻丞章季亨"}
{"author":"赵蕃","content":"秋来疟鬼不销亡，令我兼旬病在床。治药频成问良苦，易衣终日屡炎凉。但添物色增悲壮，那有功名忆慨慷。多谢故人来问疾，几回宵度石为梁。","dynasty":"宋代","title":"王彦博徐审知频来问疾口占示之"}
{"author":"赵蕃","content":"试登云锦阁，还上揖仙亭。栋宇虽摧落，江山自典型。冲风聊策杖，晚日更扬舲。要写吴江句，初无六尺屏。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"策蹇同来秋始高，肃霜于此背征袍。别离摇落谁入句，险阻艰难卒岁劳。好在梅花千雪树，因思我友两文豪。莫道凶年政艰食，径须一醉办糜醪。","dynasty":"宋代","title":"溧阳别成父弟兼寄远父秉文"}
{"author":"赵蕃","content":"路落林湾得小庵，轩窗都在万松间。兹游不为寻僧至，更拟缘云度一山。","dynasty":"宋代","title":"游思庵"}
{"author":"赵蕃","content":"非无旷野堪犂具，亦有清江可钓丝。为底崎岖衡岳路，良由寐寤竹斋时。","dynasty":"宋代","title":"次韵衡州先生岁除前三日席上两绝句"}
{"author":"赵蕃","content":"东郭有二士，闭门甘一箪。贫非原宪病，诗岂孟郊寒。俗子往不顾，斯人交亦难。若为能步屧，相与转林端。","dynasty":"宋代","title":"文显兄弟见过"}
{"author":"赵蕃","content":"不识梅当牖，唯知竹映墙。脱成元似蜡，染就却殊黄。自是风神秀，宁由肌骨香。木犀虽琐碎，品色庶同方。","dynasty":"宋代","title":"和何叔信别种蜡梅韵"}
{"author":"赵蕃","content":"橹折帮难进，牵殊深足虞。百艰甘薄命，共济赖同途。聚落强名地，并吞总是湖。遥遥闻吠犬，更问酒家酤。","dynasty":"宋代","title":"夜宿沙涡"}
{"author":"赵蕃","content":"欲前复却路成迷，冷日悲风为惨悽。以口语心千万种，可能一一见书题。","dynasty":"宋代","title":"将谒延庐州行至板桥忽病而止复还建康以五诗寄之其三"}
{"author":"赵蕃","content":"词源谁可障东之，今代谪仙仍有诗。戏调犹能出平澹，意加每辄造瑰奇。白头不用论新贵，黄卷惟应保素知。我恨从公十年晚，公宁于我亦深期。","dynasty":"宋代","title":"次韵李子永"}
{"author":"赵蕃","content":"昔人评画图，咫尺论万里。公家一拳石，意趣端如此。","dynasty":"宋代","title":"小山"}
{"author":"赵蕃","content":"桃李竞芳春，晨妆故斩新。周遭遍晴野，络绎动游人。闭户端无事，命车当及辰。澄流带修竹，足以奉清真。","dynasty":"宋代","title":"招谢丈签判出郊"}
{"author":"赵蕃","content":"去岁都城客，传闻召节驰。深期遂披睹，得以叙乖离。竟复参差是，空成怅望兹。外台知不远，匹马敢言疲。","dynasty":"宋代","title":"呈林子方运使四首"}
{"author":"赵蕃","content":"移梅初有诗，梅开重成赋。岂问耳目谋，盖珍贞白故。花宜倚竹妍，阴称巡檐步。或嫌太幽閟，结实每愆御。我非调鼎手，何暇为此虑。但取冰玉姿，不遭桃李污。","dynasty":"宋代","title":"题厅后梅树"}
{"author":"赵蕃","content":"大麦初齐积渐黄，青青小麦更连冈。去冬屡雪有如此，今岁一丰端可望。负笼不须嗟甚苦，腰镰行且看争忙。太仓红腐憎泥土，亦复遥思饼饵香。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其四"}
{"author":"赵蕃","content":"沅水与湘水，合流俱洞庭。如何君于我，乃隔影与形。沧江鸥鹭野，深林兰蕙馨。含章斯发发，遂性逐冥冥。","dynasty":"宋代","title":"寄怀在伯三首"}
{"author":"赵蕃","content":"调护山中竹，斧斤毋使侵。当门要移种，绕堑合分阴。诗去惭如锦，书来定抵金。上言说儿女，其次及山林。","dynasty":"宋代","title":"丰城送成父弟还玉山三首其三"}
{"author":"赵蕃","content":"顾藉微官无一分，强能从俗亦徒纷。他乡骤喜逢诗伯，故里浑疑对竹君。莫为饥寒常道路，要留精力事耕耘。如君少壮端宜勉，老我衰摧直漫勤。","dynasty":"宋代","title":"呈庆伯"}
{"author":"赵蕃","content":"木末阑干渺未平，泊舟石径得深行。舟行不见江流阔，一上凭高觉快生。","dynasty":"宋代","title":"雪浪阁二首其一"}
{"author":"赵蕃","content":"雨到丛篁忽暗鸣，谯门应已载传更。伯淮被冷睡难著，孺子榻空尘欲生。几戒樵青成痛扫，屡闻黄耳递虚声。逢迎可待休形叹，祇恐穷冬无好晴。","dynasty":"宋代","title":"孝扬成父约见过屡展期云须晴也"}
{"author":"赵蕃","content":"昨宵已辨雪中灯，今日晴来聊记曾。病骨可堪风似刮，衰眸自喜句如冰。雁因就暖长为客，鱼为逃寒返坠罾。北去南来勿渠叹，身今淹泊岁还仍。","dynasty":"宋代","title":"十二月一日因出小憩愉阁而归"}
{"author":"赵蕃","content":"晚日才能度两滩，诘朝应复又成乾。从来但说溯流苦，到我顺流良亦难。","dynasty":"宋代","title":"八月八日发潭州后得绝句四十首"}
{"author":"赵蕃","content":"万壑分争汹汹来，扁舟寸上亦难哉。晚晴只有山堪看，望极还忧远思哀。","dynasty":"宋代","title":"与庆伯广声别后有怀"}
{"author":"赵蕃","content":"浑忘生朽腐，直拟暮光辉。解烛书帷静，能添列宿稀。当风方自表，带雨忽成微。变灭无多理，荣枯会一归。","dynasty":"宋代","title":"萤火"}
{"author":"赵蕃","content":"秋风常恐到无期，一雨便兴摇落悲。疾病相攻今转甚，囊空何以致高医。","dynasty":"宋代","title":"寄怀二十首其十二"}
{"author":"赵蕃","content":"滕王阁上退之碑，徐孺祠中鲁直诗。往客欠游常系梦，今行缘病复愆期。霜雕南浦短长柳，云掩西山浓澹姿。落照有情增我恨，晚风无力度帆迟。","dynasty":"宋代","title":"过南昌以病不入城纵望偶题"}
{"author":"赵蕃","content":"翠阜奔腾似列屯，老松错落更横陈。风高日暖鹅湖路，宜此萧然两幅巾。","dynasty":"宋代","title":"鹅湖道中呈斯远"}
{"author":"赵蕃","content":"人言好雨知时节，红白纷纷柰若何。田父相呼稻当种，园官语我菜添科。日长燕子自无事，渚涨桃花思汎波。寄谢同参二三老，未妨乘间数经过。","dynasty":"宋代","title":"二月六日雨中简诸君"}
{"author":"赵蕃","content":"耕道十年无九秋，无田长抱老农愁。因君动我束书感，君子恶居惟下流。","dynasty":"宋代","title":"次韵秉文初九日过先垄"}
{"author":"赵蕃","content":"逾月能连雨，今晨少散阴。病宽游子念，愁豁老农心。始虑春成旱，那知夏苦淫。举头问白日，恇怯一何深。","dynasty":"宋代","title":"次韵张王臣既晴复雨欲去尚留见示且以识别二"}
{"author":"赵蕃","content":"君知龙门不易陟，颇欲乞书南郡胡。一幅斜行半年得，费君趼足几工夫。","dynasty":"宋代","title":"送曾耆英持胡端殿书谒张袁州四首"}
{"author":"赵蕃","content":"问讯新篁今几长，高应出屋睛侵廊。遥怜初日弄碎影，相见午风传细香。卧看行吟君得意，昼思宵寐我回肠。譍门为戒须高眼，有客能来傥姓王。","dynasty":"宋代","title":"重怀思隐之作因回使寄明叔兼呈从礼景立"}
{"author":"赵蕃","content":"今代风骚将，先生合冠军。几年求识面，数刻遂离群。江急舟难驻，风回橹细闻。还家经醉卧，斜日对炉熏。","dynasty":"宋代","title":"次韵吴仲权镒见简"}
{"author":"赵蕃","content":"谁云钟期死，伯牙遂忘琴。渊明出晋宋，东坡作知音。究其出处间，岨峿缘直寻。和诗固亡恙，端若一手斟。我时诵其集，危坐常加钦。缅怀两先生，千古同此心。","dynasty":"宋代","title":"东坡在惠州窘于衣食以重九近有樽俎萧然之叹"}
{"author":"赵蕃","content":"骤落真成点缀，旋风已复模糊。莫拟丹青图画，且看造物工夫。","dynasty":"宋代","title":"衡山道中遇雪四首"}
{"author":"赵蕃","content":"贫病人谁数，情亲肯见存。掩窗同此夜，拨火共残温。未暇饭饱吃，且从文细论。平生松谷老，同姓与君敦。","dynasty":"宋代","title":"夜坐示进之兼怀文叔"}
{"author":"赵蕃","content":"食已无余事，坡诗信手繙。飘零落蛮蜑，收拾重玙璠。未易穷关键，才能味语言。向来陶谢并，今日要重论。","dynasty":"宋代","title":"读东坡和陶诗"}
{"author":"赵蕃","content":"随檄常怀舍旧庐，值公作邑数旬余。摄官敢道为僚契，投迹仍容借屋居。诗社三的陪唱属，交情一意保终初。莫嗟了事真良苦，去读人间未见书。","dynasty":"宋代","title":"送章季亨"}
{"author":"赵蕃","content":"俸薄愁斯立，鑱长困拾遗。经营将有赋，零落不成思。冻结须频折，烟凝袂半缁。阳春竟何在，卒岁以为期。","dynasty":"宋代","title":"教授以忆梅韵赋雪诗蕃同之五首"}
{"author":"赵蕃","content":"相逢到别二十日，披览溪山驻行役。凄凉浩荡两生境，意不求诗诗自得。临分不作珍重语，顾欲倡酬诗卷觅。问君得此君何用，云比相如家四壁。杜陵囊帛解救寒，陆生越橐千金直。人言君侯真太痴，君痴不痴君自识。","dynasty":"宋代","title":"到家寄季承二首"}
{"author":"赵蕃","content":"道人持钵向何村，黄叶投风静拥门。自买束薪来烧浴，浴终早已四山昏。","dynasty":"宋代","title":"书乾明庵壁"}
{"author":"赵蕃","content":"斯文吕与张，用世故落落。年来踵蒿原，天意亦已虐。君尝登其门，如户发管籥。何当传相授，此道得深酌。","dynasty":"宋代","title":"寄答潘文叔并属恭叔五首其五"}
{"author":"赵蕃","content":"清时择士岂充员，大辟贤关务远延。一日擅场称举子，百年匡国是儒先。为言行役加餐饭，仍祝涛江稳放船。意惬归来期不晚，秋风觞酒大人前。","dynasty":"宋代","title":"送孝显彦博昆仲赴补仍用前韵"}
{"author":"赵蕃","content":"庭空不张爵萝，林静可窥鸟窠。髯曾暇能过我，诵诗口若悬河。","dynasty":"宋代","title":"曾耆英见过题赠六言四首"}
{"author":"赵蕃","content":"一自风尘没泗滨，英遗何敢漫嶙峋。崩腾直自天边落，拳握空夸席上珍。好事了知真是癖，倾家务买不论贫。不来俗客仍须钥，夜半负舟端有人。","dynasty":"宋代","title":"周愚卿求所藏灵壁石名堆云"}
{"author":"赵蕃","content":"急枉山中讯，新篁长旧竿。风神渴潇洒，消息报平安。昔已开三径，归何病一箪。借居宁自逸，理囊不应难。","dynasty":"宋代","title":"得山中讯"}
{"author":"赵蕃","content":"吏部名高世所尊，一传曾说误金根。陵阳父子风流胜，政似苏家擅蜀门。","dynasty":"宋代","title":"阅韩伯修集示其子二首"}
{"author":"赵蕃","content":"世事不关幽事，睡魔可伏诗魔。隐几灰心南郭，无言示病维摩。","dynasty":"宋代","title":"幽居即事八首"}
{"author":"赵蕃","content":"已辱临岐送，还能唤酒来。欲行虽倥偬，数刻为裴回。出处岂漫尔，古今宁异哉。滔滔勿渠叹，落落自余哀。","dynasty":"宋代","title":"文叔见饯于郊外且有所论复赋此"}
{"author":"赵蕃","content":"青裙汲水过前溪，白发应门儿戏啼。试问主人何所在，为言南亩正扶犁。","dynasty":"宋代","title":"晚行田间书事三首其一"}
{"author":"赵蕃","content":"打粥泛邵州饼，候汤点上封茶。软语方炉活火，清游断岸飞花。","dynasty":"宋代","title":"海监院惠二物戏答"}
{"author":"赵蕃","content":"不假丹青手，居成水墨图。莫嗟玄尚白，靡叹粪难污。","dynasty":"宋代","title":"连雪不已复作绝句咏之及六而止殆未免不愁冻"}
{"author":"赵蕃","content":"老眼看花抵雾中，寥寥鼻观与香通。水仙蜕去梅成实，只有山矾印此风。","dynasty":"宋代","title":"十一日其一"}
{"author":"赵蕃","content":"人言唯酒可忘忧，我今醉乃生百感。又言和气如三春，我乃凄凉似秋惨。层冰积雪春接冬，安得阳乌出幽坎。纷然桃李吾不关，要与晴窗事铅椠。","dynasty":"宋代","title":"醉呈亦韩"}
{"author":"赵蕃","content":"少慕隐逸人，开口谈四皓。及今闻其风，尚愧刘德老。诏恩虽与官，辞避犹却扫。不应吏部门，皇皇踏泥潦。","dynasty":"宋代","title":"旅中杂兴五首"}
{"author":"赵蕃","content":"老树绿相交，新林翠褭梢。童能奉巾盥，客有问推敲。香事身依佛，炊烟地远庖。浑疑宿雨在，不见晓禽嘲。","dynasty":"宋代","title":"赋胡达孝林霏五题"}
{"author":"赵蕃","content":"卧闻百舌鸣春风，起睇檐间惟见一。自惊夫岂鬼神欤，久立恍然神未释。人能化鸟旧所传，断以不疑因杜鹃。尔今变化自何物，傥匪败家由败国。","dynasty":"宋代","title":"反舌"}
{"author":"赵蕃","content":"生儿思称家，人孰不欲可。门户冷如冰，其尤莫如我。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"村村迎湫水，户户爇炉香。何以救我穑，便知呼彼苍。傥宽饥欲死，聊听醒而狂。困极惟思睡，诗来得助凉。","dynasty":"宋代","title":"呈叔文诸公"}
{"author":"赵蕃","content":"风动云昏月，橹鸣鸥避船。秋清生既夕，客意怯幽眠。滞尔江行驶，病余人事牵。府公仍仲举，白屋定谁贤。","dynasty":"宋代","title":"隆兴城外作"}
{"author":"赵蕃","content":"湖北终连北，辰州是古州。故家唯宋氏，旧物有书不。几踏缘江路，频登小阁幽。虽微少陵句，不减浣花头。","dynasty":"宋代","title":"寄题宋舜卿家小阁兼属李亦韩梁进父二首其一"}
{"author":"赵蕃","content":"鸡啼午方停，蝉噪暑未秋。寓居虽市近，适意如林投。可人谁能来，王徐真胜流。王居近官道，树林间田畴。徐居复何如，老木荫浊沟。我往必竟日，不为有鱼留。我有长安行，食谋非道谋。王郎上冢去，决焉问吴舟。令弟饥所驱，迤逦从此由。徐郎独不出，于世罕所求。念当为此别，要历山寺幽。令弟既泣女，我亦病未瘳。是事且若此，其他当罢休。中秋与重九，预作离阔忧。","dynasty":"宋代","title":"将行示远父秉文四八弟"}
{"author":"赵蕃","content":"遂初赋就笔馀铓，赠我蒙探古锦囊。耐久固殊流俗败，含情浑似故人长。","dynasty":"宋代","title":"孙子进惠笔乃周寿玉簪样试用其一已作秃翁犹耐驱使成绝句二首异日当寄子进昆仲其一"}
{"author":"赵蕃","content":"客居江之南，未识衡岳大。长于想象中，便作登临外。南游怅不已，病目恍增快。要穷山水原，靡问仙灵态。镌鑱雅未能，造物底不贷。欣逢人中龙，一扫胸次隘。偕为青云期，岂顾白眼怪。多闻与多识，几别复几会。籓篱我妄窥，根柢君有在。自惭非孟嘉，直恐误郭泰。蕙兰被余薰，珠玉觉非对。兹方赋归来，与乃别所爱。于今未深悲，后日当重慨。江流固滔滔，山木亦旆旆。烟霞既有疾，风月岂无债。相与咏和平，无庸发噍杀。","dynasty":"宋代","title":"答周允升留别"}
{"author":"赵蕃","content":"马骔岭下源初发，鹅口山前渐可舟。一百八盘谁谓险，二十四溪何自游。深厉浅揭故数数，车烦马殆真悠悠。惜哉当此方倥偬，不然亦足供夷犹。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"西山有乔松，蒙附百亩阴。蓬蒿宅其下，旅生亦駸駸。永怀豫章公，斯文金玉音。徐洪盖自出，源流高以深。吾舅之于黄，端若一体临。愧我望数子，引尺那及寻。弱冠诵流传，苍苍且垂簪。前帆去已驶，后舟政忧沉。忆昨送弟行，作诗道离襟。末篇何所言，志我念母心。岂知辱贶答，碔砆致璆琳。退之赠郊籍，少陵寄高岑。我固解公意，诲我力自任。不惟书诸绅，起居见前参。几思侍公侧，取酒亲酌斟。积荒赖锄耰，痼疾蕲砭针。涉湘定何时，纸贵行见今。勿继屈贾词，起和南风琴。","dynasty":"宋代","title":"寄衡州舅氏"}
{"author":"赵蕃","content":"鸡鸣戒柴车，月落到林寺。先生方睡美，童子惊客至。晨霜粲屋瓦，初日照平地。虽非赞公宿，似是超师谊。分携属秋风，倏忽竟此岁。相望不为远，数见良不易。公行立朝班，我政亲农耜。自兹出处殊，宁使心迹异。欢华一朝宠，风节千古事。要令松谷名，因公表于世。","dynasty":"宋代","title":"谒文叔于松谷"}
{"author":"赵蕃","content":"已道衡州远，而今又广州。壎篪君膝下，风寸我蛮陬。至矣贫而乐，谁云富可求。斯文失张宫，吾道属朱刘。","dynasty":"宋代","title":"寄送潘文叔恭叔二首"}
{"author":"赵蕃","content":"经旬不饮仍废诗，不唯多故病使之。黄花潦倒乌桕赤，穷边物色分付谁。空庭索索枯叶吹，气象如我{芥刂换恭下}且羸。强思把笔与摹写，安得豪壮生毛锥。秋冬之间获稻时，日脚苦翳雨脚垂。鸠鸣远树蛙吠坎，宜我病骨病支持。","dynasty":"宋代","title":"九月晦日"}
{"author":"赵蕃","content":"涪翁昔在黔戎贬，逸翰遗章久更多。字画公今元祐脚，拟烦妙手定如何。","dynasty":"宋代","title":"简沈沅陵求潮州韩文公庙碑并抄山谷碑诗二首其二"}
{"author":"赵蕃","content":"振衣犹户内，发兴已云端。问路非生境，逢人若素欢。行知近林邃，望觉远峰攒。顾可资瞻眺，胡能卹髀髋。","dynasty":"宋代","title":"端峰往还三首"}
{"author":"赵蕃","content":"芳游忽忽未多谐，芳事匆匆已覆杯。可恨海棠经雨尽，尚余芍药殿春开。公能有意巾车出，我亦乘闲步屧来。倚杖看花从迫窄，未妨随处一徘徊。","dynasty":"宋代","title":"次韵佥判丈"}
{"author":"赵蕃","content":"病态与时关，炎凉仅覆翻。秋风已吹鬓，沴气尚留根。比屋均如此，吾生敢自论。苦嗟诗总废，斗水汲深浑。","dynasty":"宋代","title":"病中即事"}
{"author":"赵蕃","content":"作诗政欲江山助，老矣东西南北人。弟却把诗摹作画，东西南北是知津。","dynasty":"宋代","title":"题沈弟所作短轴"}
{"author":"赵蕃","content":"并湖微径曲通村，步步看梅遂款门。犬似不能知客意，苦相唐突吠篱根。","dynasty":"宋代","title":"即事呈斯远三首"}
{"author":"赵蕃","content":"草树葱茏山有衣，稻身刺水绿生漪。眼中风物方人境，犬吠鸡帝间扊扅。","dynasty":"宋代","title":"自安仁至豫章途中杂兴十九首"}
{"author":"赵蕃","content":"入门空榛芜，半死犹未杭。清霜且零落，纵蔓那得保。奈何刺吾眼，快意思一扫。童来乃钝锸，兀兀日又了。兰枯艾长壮，乱多治则少。君子小人欤，幽忧挂怀抱。","dynasty":"宋代","title":"除草"}
{"author":"赵蕃","content":"我贫犹说在有贫，羁旅如君更感人。强道诗工能泣鬼，未如钱夥可通神。","dynasty":"宋代","title":"读公择箧中徐季益孙子进昆仲诗有怀其人因以题赠四首其四"}
{"author":"赵蕃","content":"相期本林园，相厄乃霰雪。不难屐齿去，所怕巾角折。香烧古铜鼎，囊贮今墨帖。欲醉竟不能，匆匆谢车辙。","dynasty":"宋代","title":"李声父唐德舆程士和梁和仲过饮"}
{"author":"赵蕃","content":"春风大属野樱朱，树树相望绮不如。却忆山家篱堑畔，十分春日付谁渠。","dynasty":"宋代","title":"奉呈何叔信魏昭甫三首"}
{"author":"赵蕃","content":"七十且强半，駸駸数日间。不成悲白发，犹说爱青山。五斗虽为累，千篇政不悭。与君同甲子，此事合相关。","dynasty":"宋代","title":"二十五日呈明叔"}
{"author":"赵蕃","content":"一再将书托置邮，渺然殊未亦湛浮。平生愿识才能见，别去于今岁又周。","dynasty":"宋代","title":"范参政自建康得资政宫祠六诗寄呈"}
{"author":"赵蕃","content":"走马忆登江上台，闻知兴废使人哀。遥怜冷澹黄花节，远对飘零白雁来。念尔不堪怀为恶，思余应是首频回。诗成寄与憨申诵，句累难教心孔开。","dynasty":"宋代","title":"九日寄和父弟"}
{"author":"赵蕃","content":"正尔耽诗不耐閒，镜中频觉瘦栾栾。曾郎惠我尽清供，椀把春风香并兰。","dynasty":"宋代","title":"曾秀才送茶"}
{"author":"赵蕃","content":"雪与铜官相白青，幻成岂亦自仙灵。频年此地凡几过，绝境今晨得再经。野鸭阵飞惊扑漉，宾鸿独叫苦丁宁。平生畏友三孙子，海角边头似晓星。","dynasty":"宋代","title":"宜兴道中望铜官山怀孙子进昆仲近见子肃于建业子仪久不通问"}
{"author":"赵蕃","content":"君搴澧之兰，我撷沅之茝。邂逅桃花源，一笑若相待。那知青草湖，追随复连载。南浦问何边，冰溪复安在。","dynasty":"宋代","title":"送梁仁伯赴江陵丞三首"}
{"author":"赵蕃","content":"宋玉悲秋殆我欺，江南摇落定何时。不因枫树颜如渥，松柏连林漫莫知。","dynasty":"宋代","title":"晚秋郊居八首"}
{"author":"赵蕃","content":"晴山阴雪犹在，西下东风苦高。眼贪白鸟孤没，耳怕哀猿数号。","dynasty":"宋代","title":"龙游道中三首其三"}
{"author":"赵蕃","content":"白鸥自倚占深湾，亦有幽人此照颜。岂但襟斯非世俗，要知吟啸夺天悭。江天见处从教阔，松竹栽成不要删。我若赋诗君为写，绝人翰墨高闲。","dynasty":"宋代","title":"用韵呈明叔"}
{"author":"赵蕃","content":"寒风动地至，有如穷冬时。居人不知感，客子深怀悲。故山邈何许，倏忽半岁辞。行脚债未了，悠悠遂臻兹。刍薪且弗给，更问裘褐为。","dynasty":"宋代","title":"九月十一日雪二首其二"}
{"author":"赵蕃","content":"鹭举虞卿璧，山开京兆眉。穷愁虽付酒，閒意更关诗。地瘠黄杨燥，旱深荞麦迟。冬温要非正，冰霰汝为期。","dynasty":"宋代","title":"冬日杂兴"}
{"author":"赵蕃","content":"苏公书法自颜行，犹谓蔡公居第一。我穷颇亦类贾胡，笔势翩翩疑可识。","dynasty":"宋代","title":"观徐复州家书画七首"}
{"author":"赵蕃","content":"雁断行连雨，梧乾叶陨风。悲凉今日别，邂逅几时同。末路多浮梗，吾生甚转蓬。青衫溧阳尉，不叹孟郊穷。","dynasty":"宋代","title":"送王亢宗赴建德尉"}
{"author":"赵蕃","content":"独行曼曼绕江湄，正是春风日暮时。折得芳馨无所遗，寄怀空诵碧云诗。","dynasty":"宋代","title":"独行其一"}
{"author":"赵蕃","content":"送花政自从人乞，名品安能择是非。风雨连朝更工厄，便应红尽绿垂衣。","dynasty":"宋代","title":"次韵孙温叟求芍药二首其二"}
{"author":"赵蕃","content":"随处野花发，所须村酒沽。江平初出岸，山好渐成图。从此经行地，能留物色无。少陵那老蜀，张翰政思吴。","dynasty":"宋代","title":"二月十九日同两都监沅陵令尉饯叙浦簿公子兴"}
{"author":"赵蕃","content":"太华难攀十丈花，白莲零落远公家。此中那得嘉名占，绿水绕除山四遮。","dynasty":"宋代","title":"回憇芙蓉寺偶题"}
{"author":"赵蕃","content":"视其所以知贤否，论世亦云当尚友。宜春郡圃作新堂，名不他求斯有取。堂堂房公暨李韩，文章事业两不刊。俱曾屈绾此州绶，年祀虽远犹班班。淳熙中兴公出守，渺然独继三公堂。政成乃复作新堂，亦使此州传不朽。江山虽胜何足称，风月之游不在民。未如考德接以道，视古所作书诸绅。龙舒使君适来止，吐词为记甚瑰玮。徐州忆昔黄楼成，少公赋屹班扬垒。记终慷慨思盖公，平津东阁方穹窿。分符与政两如此，天下寒士何忧穷。我思作诗颂公政，万民有口人其听。矢为此章载厥德，后之视今今视昔。","dynasty":"宋代","title":"题周袁州尊德堂"}
{"author":"赵蕃","content":"愁边得酒宁论味，马上成诗不计篇。不是行人那识此，知音应为一悠然。","dynasty":"宋代","title":"偶书道店之壁"}
{"author":"赵蕃","content":"望望吴楚隔，悠悠兄弟思。经行偶来过，喜极为成诗。二父已名世，诸郎皆好辞。谁云前辈远，未觉此风衰。","dynasty":"宋代","title":"次韵和叔并呈叔鱼"}
{"author":"赵蕃","content":"要题咫素问何如，病过春风体益癯。采得山茶漫持寄，草玄余暇想时须。","dynasty":"宋代","title":"以茶寄杨溥之二首"}
{"author":"赵蕃","content":"潦倒三年白下官，畏途常以此心观。求为庙令直不易，翻入帝城良独难。落落白头游且倦，悠悠青眼刺空漫。文章功用知无补，保此不渝惟岁寒。","dynasty":"宋代","title":"呈赵叔侍郎子直二首"}
{"author":"赵蕃","content":"黄昏月甚佳，夜半风忽起。直疑天又变，况觉寒逾水。破衾不能温，曲身岂复论。窗明亟问似，霜里明朝暾。梅开何处树，索莫谁能顾。被褐复扶筇，从君觅诗去。","dynasty":"宋代","title":"寒夜晓起呈斯远"}
{"author":"赵蕃","content":"西都何啻万公卿，纸上空能阅姓名。桐乡啬夫少吏尔，墓木梢云独未平。","dynasty":"宋代","title":"拜朱仲卿墓"}
{"author":"赵蕃","content":"绝叹风流不可追，赖闻难弟更能诗。半生求识终无遇，一见于今已后期。昔在蛮荆孰疆理，后来秦汉始津涯。征南政欲图经借，把卷如同禹穴窥。","dynasty":"宋代","title":"张以诗卷来再用韵谢之"}
{"author":"赵蕃","content":"忆我移官惶恐滩，肯来徒步不为难。颇亦念君家四壁，囊中羞涩但频看。","dynasty":"宋代","title":"赠别耆英二首"}
{"author":"赵蕃","content":"籍甚所闻三桂堂，向来相与但南昌。横经重识泮宫老，捧檄仍思幕府良。日暮酒尊勤洒扫，竹边谈几爱苍凉。梅江父子风流旧，今见君家鸿雁行。","dynasty":"宋代","title":"寄赠孙教授兄弟"}
{"author":"赵蕃","content":"提封俱是太平人，尔辈何缘独苦辛。见说穷南有蛮蜑，直疑于此是比邻。","dynasty":"宋代","title":"自安仁至豫章途中杂兴十九首"}
{"author":"赵蕃","content":"春回溪山姿，候趣农桑务。自知盍归来，人叹推不去。顺心岂故违，宿诺宁久负。既已愧渊明，又应惭季路。","dynasty":"宋代","title":"久不作诗诗思甚涸春物日盛漫兴三章用常德枣"}
{"author":"赵蕃","content":"长怀远斋老，赠我五言城。世上几朋友，吴中君弟兄。频年欣再见，南走怅东征。情话悦亲友，交情见死生。","dynasty":"宋代","title":"送刘伯瑞四首"}
{"author":"赵蕃","content":"南渡凄凉六十年，故家遗俗日萧然。不应门户端如此，政坐吾曹欠勉旃。斗食我今悲白发，束书今喜继青毡。乡来未识衡州士，闾里皆推有此贤。","dynasty":"宋代","title":"呈刘子后"}
{"author":"赵蕃","content":"曾因避仇去，竟作倦游归。梅蕊经青眼，缁尘染素衣。湖山新有得，岁月旧成非。小定能来否，柴关夜启扉。","dynasty":"宋代","title":"喜公择之归兼怀子崧三首"}
{"author":"赵蕃","content":"故人留我过寒食，意重宁同所历家。苦信长年贪道里，翻成五日滞风沙。拟从塔上占铃语，又见云间起炮车。立遍津头无数柳，乱丝频摆失栖鸦。","dynasty":"宋代","title":"寒食前一日发黄堰明日抵定誇连日逆风吹沙不可渡湖"}
{"author":"赵蕃","content":"君家三尺窗，尽著谿上山。怪君坐其中，举世招不还。余嬉到五言，时许见一斑。顾我仅曹郐，季孟胡可间。比年尔何缘，乃复罹间关。试问蓬蒿居，孰愈辙迹环。古来千里足，未必十二闲。是故东方士，长饥犹好颜。","dynasty":"宋代","title":"酬季益"}
{"author":"赵蕃","content":"试觅图经看，宜章路几多。彼谋宁去穴，吾备且横戈。累土生平地，安流起丈波。计愚无可采，敢复问云何。","dynasty":"宋代","title":"再用前韵并寄孙推官四首"}
{"author":"赵蕃","content":"风帆十幅空百滩，布衾高卧宁知寒。连明风雨晓增剧，叹我山行逢路难。","dynasty":"宋代","title":"永和道中怀成父"}
{"author":"赵蕃","content":"两咏君家两样梅，清愁已瘦一分肌。春风咫尺花无数，更合安排几首诗。","dynasty":"宋代","title":"谢答严用韵送绿萼梅"}
{"author":"赵蕃","content":"溪头柳依依，溪畔草离离。草木本何与，行人自愁思。","dynasty":"宋代","title":"口占三首其三"}
{"author":"赵蕃","content":"忽来叩户新诗句，谓我将行可自疏。暂向沅湘采兰芷，扶疏终亦爱吾庐。","dynasty":"宋代","title":"次韵斯远十六日见简"}
{"author":"赵蕃","content":"不见水南梅，春风已四回。纵传诗满纸，何似酒同杯。已与修涂背，还寻旧路来。计期犹促近，到处勿徘徊。","dynasty":"宋代","title":"溧阳道中怀秉文"}
{"author":"赵蕃","content":"北客飘零恨，南游邂逅情。几年悲赋鵩，万里想骑鲸。月已徐徐上，云能故帮生。吾曹重离合，可问欲三更。","dynasty":"宋代","title":"留元衡须月上因抄贾元放旧词并怀季承"}
{"author":"赵蕃","content":"空庭无人风自扫，风定时闻有啼鸟。簿书幸免苦束缚，文字何妨恣探讨。菊汤瀹茗杂鼠蓂，瓦炉欲作风泠泠。睡魔于此不得灵，檐间卧对山横青。","dynasty":"宋代","title":"二月十二日偶题"}
{"author":"赵蕃","content":"西风何从来，惊我庭下绿。竹君了不知，俨立若带束。山居陋无友，吊影唯吾仆。得此助婆娑，宁能叹幽独。","dynasty":"宋代","title":"遣兴二首"}
{"author":"赵蕃","content":"风声雨滴相骚屑，深山深处应凝雪。丰年未虑米如珠，病骨自安衣百结。邻翁墐户行径断，怪我读书声屋彻。兹时意绪政复佳，欲往寻梅间何阔。","dynasty":"宋代","title":"寄怀"}
{"author":"赵蕃","content":"江山不因人，何以相发挥。人而非江山，兴亦无所归。是故新定郡，得公倍光辉。岂惟江山然，鸥鸟亦依依。","dynasty":"宋代","title":"呈陆严州五首其一"}
{"author":"赵蕃","content":"著论端能拟过秦，苦吟长学跨驴人。十年不调非求异，三径为资本作贫。回首浮梁屡还往，断魂宿草几陈新。藏家有集曾三复，借我流传莫谩珍。","dynasty":"宋代","title":"以孟夏唱酬陈子高诗寄季承并借穷愁志及其兄"}
{"author":"赵蕃","content":"宇法微茫久失真，时闻鼎贴尚精神。小诗试向铃斋乞，近舍远求公勿嗔。","dynasty":"宋代","title":"从赵常德觅鼎帖"}
{"author":"赵蕃","content":"夜入王岩观，真同久客回。望松知窈窕，次背识崔嵬。有客成幽屏，谈诗记昔来。暂游还契阔，欲去重徘徊。","dynasty":"宋代","title":"王岩"}
{"author":"赵蕃","content":"枫赤芦花白，扁舟夜泊时。平生故人梦，细雨说相思。","dynasty":"宋代","title":"寄审知"}
{"author":"赵蕃","content":"陛下胡为先一州，是公岂合久诸侯。东江西江水且涨，南山北山春正浮。促席久思宣室问，都人愿睹翰林游。我家怀玉山之下，亦拟探奇谒道周。","dynasty":"宋代","title":"通问赣州留尚书并寄三首"}
{"author":"赵蕃","content":"胡为去关塞，何事落江湖。岁月常违燕，飞鸣每候奴。菰蒲虽足乐，矰缴绝须虞。矫矫其高举，纷纷莫下俱。","dynasty":"宋代","title":"咏雁"}
{"author":"赵蕃","content":"世人竞写襄阳字，政似云师太白诗。才匪若人宁躐等，自颠自醉祇成痴。","dynasty":"宋代","title":"观徐复州家书画七首其三"}
{"author":"赵蕃","content":"早起阴晴殊未分，杜鹃何许叫深云。眼中忽尔生新句，何异风行水面纹。","dynasty":"宋代","title":"寄怀二十首"}
{"author":"赵蕃","content":"祇看金屋贮，便有长门弃。始盛终当衰，人情亦天意。","dynasty":"宋代","title":"长门怨"}
{"author":"赵蕃","content":"学道了无得处，空云孟子鲁论。为文老益退步，怀哉赋鵩招魂。","dynasty":"宋代","title":"次韵斯远别后见寄六言四首"}
{"author":"赵蕃","content":"清江人物推陈谢，不减当年孔与刘。肯为赋诗仍作序，要明吾子乃儒流。","dynasty":"宋代","title":"赠许季升五首"}
{"author":"赵蕃","content":"问讯临湘尉，冬来定若何。凶年无盗否，清俸及时麽。再见不易得，惠诗空复哦。素书慵写得，此纸字无多。","dynasty":"宋代","title":"代书寄吕益卿"}
{"author":"赵蕃","content":"庭行看萌芽，檐立听呼应。在物且云然，于我可不竞。青衫恋五斗，白发间三径。是岂人之为，绝知吾有命。","dynasty":"宋代","title":"久不作诗诗思甚涸春物日盛漫兴三章用常德枣心笔书本不工重复加弱似亦与诗相称云其二"}
{"author":"赵蕃","content":"国朝唐与苏，不数汉相如。继彼二季后，当兹三世余。青云曾给札，班鬓尚题舆。古义惟知学，时人或谓疏。郑虔归系马，阮籍倒乘驴。日月且逝矣，贤才终舍诸。何迟问安在，可使赋归欤。直自枉渚宿，还过彭蠡潴。岷江饮乡水，庐阜访林居。翰墨深怀趣，登临想尽摅。岘山孤湛辈，栗里羡宣舒。执友半廊庙，先生宁里闾。家声红药省，人望玉堂庐。计日岂偃薄，匪朝应诏除。公其作鸣凤，我自伴舂锄。","dynasty":"宋代","title":"送唐德舆"}
{"author":"赵蕃","content":"正尔耽诗不耐閒，镜中频觉瘦栾栾。曾郎惠我尽清供，椀把春风香并兰。","dynasty":"宋代","title":"曾秀才送茶"}
{"author":"赵蕃","content":"玉山冰水是吾家，城郭屡过三姓茶。满庭修绿谁人种，高节岁寒仍有加。","dynasty":"宋代","title":"途中阅曾运使所况文清集得四绝句寄之"}
{"author":"赵蕃","content":"青山招我来，松风送我去。白发频脱帻，足适欲忘屦。春初更和悦，我亦除疾痼。莫作倥偬归，兹游已成屡。","dynasty":"宋代","title":"二十六日与公择步松岭而返"}
{"author":"赵蕃","content":"西风何从来，惊我庭下绿。竹君了不知，俨立若带束。山居陋无友，吊影唯吾仆。得此助婆娑，宁能叹幽独。","dynasty":"宋代","title":"遣兴二首"}
{"author":"赵蕃","content":"人说居闲久，园今数亩开。荒榛除旧舍，规画见新材。郁郁宜深芘，堂堂岂易摧。遐思挹湘水，高兴拟裴台。","dynasty":"宋代","title":"和折子明丈闲居杂兴十首"}
{"author":"赵蕃","content":"侧岭横峰面面同，雾空烟扫鸟声中。丁宁不用忧泥滑，珍重提壶屡劝翁。","dynasty":"宋代","title":"早晴闻啼鸟作"}
{"author":"赵蕃","content":"不见吾叔度，侵寻将六年。林间迂子步，江上望余船。会合信不易，往来成屡愆。孤山梅未老，曷日访三贤。","dynasty":"宋代","title":"简黄子耕"}
{"author":"赵蕃","content":"东南固多贤，莫与永嘉匹。王郑已骑鲸，辈流公第一。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"儿曹谩作看花忙，我辈看山兴更长。败意幸赊凫雁集，少须落日下牛羊。","dynasty":"宋代","title":"从礼载酒要余及明叔游合普六首"}
{"author":"赵蕃","content":"几欲归休反服初，契论今昔更怜渠。非关造物相料理，自是吾侪计阔疏。似我端宜吏刀笔，如君久合召严徐。胡然更作丁宁语，道所经行觅细书。","dynasty":"宋代","title":"次韵欧阳全真送行"}
{"author":"赵蕃","content":"出门复入门，去来何悠悠。故人别有见，见乃不重留。居人宁念此，行者可胜不。","dynasty":"宋代","title":"溧水道中回寄子肃玉汝并属李晦庵八首"}
{"author":"赵蕃","content":"九月天雨雪，何曾见南方。我行蒋山来，解辔菩提坊。一饭谁为设，百钱倒空囊。平生远游意，到此增彷徨。勿厌在家贫，轻行更离乡。","dynasty":"宋代","title":"九月十一日雪二首"}
{"author":"赵蕃","content":"有风肃然，落于树巅。使我沈痾，不药而痊。","dynasty":"宋代","title":"山行见月作"}
{"author":"赵蕃","content":"暮色苍然遂不开，我舟亦欲傍崖隈。不唯帆过谁家宿，水鸟林栖亦并来。","dynasty":"宋代","title":"八月八日发潭州后得绝句四十首"}
{"author":"赵蕃","content":"佳诗如隽永，余论敢雌黄。幸甚官同府，怀哉居择乡。江湖身固远，风月兴何长。勿作湘累吊，行赓殿阁凉。","dynasty":"宋代","title":"复次韵呈沅陵诸丈并怀在伯二首"}
{"author":"赵蕃","content":"介然谁主复谁宾，风月婆娑却自亲。留得清名传野史，未妨白眼向时人。","dynasty":"宋代","title":"玉聚"}
{"author":"赵蕃","content":"骤雨落还收，余寒去却留。飘零梅树底，仿佛杏梢头。酒有连朝病，诗从一笑求。平生湖海兴，又复具扁舟。","dynasty":"宋代","title":"移官巴陵行有日矣书呈唐德舆程士和梁和仲于"}
{"author":"赵蕃","content":"忽来叩户新诗句，谓我将行可自疏。暂向沅湘采兰芷，扶疏终亦爱吾庐。","dynasty":"宋代","title":"次韵斯远十六日见简"}
{"author":"赵蕃","content":"儿行欣得师，爷往愁欠友。去爷勿惘然，得师知慰否。有时频执经，无事莫多酒。无谓数月程，秋风在回首。","dynasty":"宋代","title":"寄在伯三首后一首并示逸其三"}
{"author":"赵蕃","content":"东南固多贤，莫与永嘉匹。王郑已骑鲸，辈流公第一。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"秀植如云不可穷，长杉钜竹略相同。嗟余讵可如材者，政似飘飘秋后枫。","dynasty":"宋代","title":"八月八日发潭州后得绝句四十首"}
{"author":"赵蕃","content":"田家虽贱劳，丰岁饱餐粥。儒士笔以耕，相形无食肉。我生文字盟，向日交友卜。自从此邦来，得君一夔足。作诗非野格，悟坡更参谷。字法皆有师，翩翩信超俗。谁云前辈远，解使神观复。鸾乃凤之徒，蕙乃兰之族。惟我甚亡赖，于何能见辱。又何与于人，嗔君否则在目。寒窗夜沉沉，灯烬落金粟。刍薪价益高，窘状稭然菽。相看一何有，有子所送菊。何以得今夕，把君诗过读。","dynasty":"宋代","title":"再用前韵"}
{"author":"赵蕃","content":"欲访临川苦恨迟，一官窘束费符移。台高纳日朝寻胜，蕉合生风夜语离。别后有怀长入梦，向来未识已传诗。信知习气难除洗，可怪深悲墨翟丝。","dynasty":"宋代","title":"李商叟传录临川与黎师侯唱酬怀曾文清公长句用韵作四首其一"}
{"author":"赵蕃","content":"山中风雨夕，招要对床期。今夕风亦雨，牢落孤舟维。蓬窗与竹窗，萧瑟雨在兹。不寐欲至曙，何繇梦见之。","dynasty":"宋代","title":"夜泊刘口雨连明有怀成匀"}
{"author":"赵蕃","content":"昔我移官皇恐滩，缄诗送公因阿连。转头梅事两飘忽，我亦解秩当返辕。岂期邂逅客归舍，逢公政成朝日边。可无一语道离阔，顾待别后空阑干。我闻袁人道路言，往者颇病吏道烦。袁人徯公以为治，如赤子待父母安。问公治袁竟何如，宽不至弛严不残。不惟民绝催科瘢，吏亦不急惠文冠。太平官府见今日，珥笔旧俗略不存。簿书期会足閒暇，江山风月忘游般。作堂圃中视所尚，我所尊者房李韩。东西日月双跳丸，后人思公面孱颜。人言循吏治无迹，有如春风被田园。试看一一发生意，从千百数何繇论。淳熙圣人叹才难，得人之路无不殚。而于守令最注意，往往六察并郎官。少公迩日与几政，仲氏力请得皖灊。公虽迟登玉笋班，持节其惠寡与鳏。未知除书落何地，我家怀玉江东山。勿言形迹暂云远，在处孰非千万间。","dynasty":"宋代","title":"送周守二首其一"}
{"author":"赵蕃","content":"钜竹差差合，青杉袅袅长。人多表池槛，此乃亘山冈。","dynasty":"宋代","title":"涧舖岭道中四首"}
{"author":"赵蕃","content":"去年过辞公，忽忽值春暮。及今复兹时，而公在何处。荆溪坡之居，濑上郊所赋。公能蹑高踪，我岂遗野趣。","dynasty":"宋代","title":"赣县道中有怀晦庵用江东日暮云为韵作五诗寄"}
{"author":"赵蕃","content":"频能通汗信柴胡，亦是于君想报珠。传闻治𠻳更多活，岂止飘零一老夫。","dynasty":"宋代","title":"余客长沙寒热骤作其證未分理掾次律张君为致医王生述治之药与病合两日愈作七言二韵诗二首赠之其二"}
{"author":"赵蕃","content":"水汎将晴雾，山行欲雨云。鸥翻随渚见，鸡近隔林闻。","dynasty":"宋代","title":"田家即事八首其一"}
{"author":"赵蕃","content":"卧闻急雨响林柯，想见江头声更多。两日不来百忧集，一杯犹忆醉时歌。已孤柿栗霜天熟，其奈衣裘卒岁何。掾奉酸寒古云叹，治时还重力田科。","dynasty":"宋代","title":"两日不见在伯风雨中有怀因以简之"}
{"author":"赵蕃","content":"新宫改作几何年，像设于今尚俨然。薜荔绿垂山木槁，长春开尽草芊芊。","dynasty":"宋代","title":"题旧宫"}
{"author":"赵蕃","content":"蚤日已俊茂，高交仍老成。贯通虽七略，陶冶异长城。圣世患才少，忠言繇主明。平生捩眼看，得隽每知名。","dynasty":"宋代","title":"刘茂实赴省袖澹庵旧赠见过索送行诗用韵"}
{"author":"赵蕃","content":"云行日日候西东，更卜林啼与穴宫。乍见天边成四合，不知山脚本来空。岂惟吾辈忧艰食，更说军储傒屡丰。诏旨已闻汤自责，缺然谏纸疏由衷。","dynasty":"宋代","title":"次韵斯远晨起见示"}
{"author":"赵蕃","content":"饥来驱我去何之，束担垂行却住时。幼女亦知离别感，挽衣端欲问归期。","dynasty":"宋代","title":"离家"}
{"author":"赵蕃","content":"灵溪寺下灵溪渡，跋马欲前还又回。准拟故人能会宿，不知何事不成来。","dynasty":"宋代","title":"待斯远不至"}
{"author":"赵蕃","content":"十里荆溪溪上梅，故人几日寄诗来。相应载酒裴回次，忆我去年同此杯。","dynasty":"宋代","title":"梅花十绝句"}
{"author":"赵蕃","content":"昌江直下水能平，却爱泷流激激声。频岁水灾何自拯，政由疏凿欠流行。","dynasty":"宋代","title":"八月八日发潭州后得绝句四十首"}
{"author":"赵蕃","content":"前日丛篁苦蔽溪，祇今檐与四山齐。裴回有句不能吐，要与乘凉一杖藜。","dynasty":"宋代","title":"奉简钦止兼忆斯远其一"}
{"author":"赵蕃","content":"树合猿啼远，崖荒虎迹新。寻常惯居者，辛苦恐行人。","dynasty":"宋代","title":"途中杂题六首"}
{"author":"赵蕃","content":"方朔人传是岁星，又云太白本长庚。如何未免饥欲死，亦有佯狂万里行。","dynasty":"宋代","title":"赠许季升五首"}
{"author":"赵蕃","content":"丛菊虽云薄，秋花独此芳。祇愁霜后槁，宁虑雨前荒。蝶冷飞无迹，恐哀咽更长。嗟予自失所，对汝益增伤。","dynasty":"宋代","title":"病中即事十五首其九"}
{"author":"赵蕃","content":"苦思髭催白，交驰耳困黄。欣欣贪得侣，落落异殊乡。顾欲穷余短，安能敌众长。蒹葭倚玉树，华衮照庞凉。","dynasty":"宋代","title":"教授丈作黄字韵诗十首愈出愈奇而有作法孰为"}
{"author":"赵蕃","content":"忆作连郛住，犹为解榻期。古书相是正，余事剧娱嬉。近者间何阔，怀哉我所思。如闻获稻毕，当是入山时。","dynasty":"宋代","title":"简彦博"}
{"author":"赵蕃","content":"南山最数月台高，曾著能诗何水曹。略计出山今几载，生令梅赋阙风骚。","dynasty":"宋代","title":"简徐季益"}
{"author":"赵蕃","content":"松竹青原刹，香灯七祖签。穷通非所问，风雨暂成淹。","dynasty":"宋代","title":"雨游青原山二首"}
{"author":"赵蕃","content":"闻君访隐晓冲泥，竹尽林峦入稻畦。我亦有怀思并辙，不堪驴蹇更牛罢。","dynasty":"宋代","title":"次韵斯远雨过彦章并属彦章二首"}
{"author":"赵蕃","content":"春风浩浩水横波，水远滩长可奈何。送尽碧云人不见，折兰采若自行歌。","dynasty":"宋代","title":"独行"}
{"author":"赵蕃","content":"白塔转青林，微闻谷鸟音。行余四回顾，风至一披襟。半日春游当，劳生落景沈。眷焉聊税驾，老矣盍抽簪。","dynasty":"宋代","title":"宿永福院"}
{"author":"赵蕃","content":"嗟我失脚堕棘榛，寸步有若千里行。穷山自缚数椽屋，便认怀玉为里门。扁舟泛从吴楚转，远游欲赋惭无文。他乡喜见两表弟，把臂劳苦仍如勤。夜窗款坐屡续灯，有酒更倒樽如岑。只今一笑莫轻失，转首便恐成后今。要知后会涉何许，慷慨忍对临风襟。故有如子未多有，立身行己须自钦。不惟门户在所寄。异日亦足张吾军。","dynasty":"宋代","title":"用前韵呈硕父昆仲"}
{"author":"赵蕃","content":"一白不尽茶，妙试在茗粥。相马不举肥，干也更画肉。士当何如观，一语可以卜。我生嗜朋友，有馀补不足。要求栋梁具，必问涧与谷。瑟兮本希声，何能娱世俗。陈君于为文，笔力见往复。剧称南郡胡，曰此吾类族。舆篮昨过之，怀刺今来辱。谈间不须臾，未暇问以目。陈君有江阁，旷瞻不遗粟。非如昧者徒，白昼迷麦菽。何当约夫君，载酒撷杞菊。我记不足云，渠诗当细读。","dynasty":"宋代","title":"用招明叔之韵简胡兄仲威并属明叔"}
{"author":"赵蕃","content":"精金美玉当难朽，白衣苍狗终何有。胡为径欲老东坡，应坐生时宿南斗。何时斯文日再中，共推元祐超群公。衮衣已易深衣古，醴酒宁思客酒浓。当年政化方随日，诏访贤良设科十。玉堂发策肆雄深，四海旁招无遁逸。缅惟贞观图凌烟，功臣剑佩空跄然。未如武德藏书府，至今名字星日悬。君之曾祖我高祖，想象闻风谓千古。书藏东里罔或存，集喜西台刊未睹。相逢已足慰悲凉，墨妙更许窥家藏。趣奇造异两邢子，置酒共亲灯烛光。","dynasty":"宋代","title":"毕叔文携坡帖及与季真给事倡酬诗卷见访于邢大声家相与观之明日次韵淳熙癸卯正月二十有一日也"}
{"author":"赵蕃","content":"此晏名斋惧不安，居閒从仕莫殊看。葱羹麦饭自可饱，惟去不须如井丹。","dynasty":"宋代","title":"晏斋余自名也故常以榜自随乃以名厅事之东偏"}
{"author":"赵蕃","content":"老至自多感，月圆仍此秋。又成愁里见，都白几分头。酒罄妨人醉，诗穷不易搜。径归掩关卧，还杂候虫幽。","dynasty":"宋代","title":"十五夜月"}
{"author":"赵蕃","content":"去冬曾作送行诗，岂料重临岁甫移。盍遣德星均四海，愿令竹马快并儿。使君不独符仍剖，刺史还闻节再持。吏治久安民则化，九重于此有深思。","dynasty":"宋代","title":"通问赣州留尚书并寄三首其一"}
{"author":"赵蕃","content":"梨枣熟时须一雨，江南底忽类中州。南人不识北人事，懔懔已怀禾黑忧。","dynasty":"宋代","title":"晚秋郊居八首"}
{"author":"赵蕃","content":"仲舒区中贤，谈治苦吃吃。但知羡川鱼，不虑网罟密。仁哉东坡公，游戏亦此术。究其广大心，意钓真玩物。我欲窃其语，作庐以自逸。东西南北人，有志特未必。相会有溪竹，竹下亭可立。亭成乞以名，四海一明月。","dynasty":"宋代","title":"意钓"}
{"author":"赵蕃","content":"忆昔为农近石田，年年为橘走霜天。大逾三寸曾何直，裁得开元斗米钱。","dynasty":"宋代","title":"从俞少孟觅橘"}
{"author":"赵蕃","content":"我生不敏姿，求友富三益。向来或晨昏，今乃限南北。悠悠江山念，耿耿风雨夕。以我思渠心，渠能不余忆。","dynasty":"宋代","title":"秋怀十首"}
{"author":"赵蕃","content":"霰雪纖纖晚倍寒，梅花清瘦不禁看。小园准拟寻诗去，少待侵苔屐齿乾。","dynasty":"宋代","title":"正月九日微雪二首"}
{"author":"赵蕃","content":"去年十月君行此，今岁兹时我继君。黄花赤叶虽如昨，所恨诗坛欠策勋。","dynasty":"宋代","title":"将至辰州走笔寄在伯教授二首"}
{"author":"赵蕃","content":"父老争迎旧使君，使君何以为吾民。要须一举为霖手，快泻天瓢洗旱尘。","dynasty":"宋代","title":"玉山久旱七月一日雨作望者云从常山来时赵吏"}
{"author":"赵蕃","content":"破屋支撑风雨馀，世间种种不关渠。忍饥要惯无他术，过午未炊犹读书。","dynasty":"宋代","title":"寄怀二十首其十三"}
{"author":"赵蕃","content":"长沙失会面，龙阳将叩门。君行黄鹤楼，我乃桃花源。裴回遂两月，问讯非一言。时时得新作，日日思高轩。宁知竟相失，有抱阙细论。闻君方被荐，清庙陈玙璠。而我政落南，空江撷兰荪。虽云出处异，得以书疏存。言之有不尽，笔兮还载援。惟当道情愫，故尔略寒暄。","dynasty":"宋代","title":"代书寄吴仲权"}
{"author":"赵蕃","content":"向来相别恨匆匆，别复长思讲学功。江水无由致双鲤，春风又是起归鸿。","dynasty":"宋代","title":"寄李叔器兼寄毛伯明张王臣康叔临三首其三"}
{"author":"赵蕃","content":"南风纵急但温其，小雨虽微却透肌。永日蓬窗难坐卧，祇随舷侧就阴移。","dynasty":"宋代","title":"八月八日发潭州后得绝句四十首其七"}
{"author":"赵蕃","content":"老眼从昏翳，高情未脱遗。虽云谢能赋，政尔动相思。彼自无妍鄙，渠宁可磷缁。犹须藉名胜，相与厚襟期。","dynasty":"宋代","title":"咏梅六首"}
{"author":"赵蕃","content":"暮与牛羊夕，朝随鸦鹊兴。山林真可乐，轩冕梦何曾。供给欠升斗，往还无友朋。粗成酬二事，老此讵难能。","dynasty":"宋代","title":"病中即事十五首"}
{"author":"赵蕃","content":"东南名胜白苹州，人物咸推故国刘。往叹赋归何勇决，今观遗翰许风流。远斋视我曾青眼，酒正今年成白头。尚喜君家文墨事，到今三世未能休。","dynasty":"宋代","title":"蕃来湖州连与叔骥和叔明父叔宝相从又从和叔"}
{"author":"赵蕃","content":"心远渊明趣，室虚庄叟书。宅边种柳树，濠上乐鯈鱼。往者不复作，斯人今则疏。谁为赏静者，吾欲并门居。","dynasty":"宋代","title":"寄题安福士人家赏静轩听雨二首其一"}
{"author":"赵蕃","content":"溪上晚来雨，江西东溯船。波停镜平坠，霞散绮相鲜。老火滋烦浊，初凉洒静便。题诗差落耳，把酒又茫然。","dynasty":"宋代","title":"晚行"}
{"author":"赵蕃","content":"香粳出村舂，晚菘来野寺。八珍不吾易，一饱有馀味。鸣钟与列鼎，饭蔬仍饮水。此道本平观，在人安择尔。","dynasty":"宋代","title":"舂米方归瑞峰寺僧送菜适至遂成晚馈"}
{"author":"赵蕃","content":"举头易见天边日，属目难逢山下村。行尽土粗仍石恶，望穷雨黑与云昏。此身何可数兹役，薄宦有谁能见存。章圣明朝还曲睹，信知缘契在空门。","dynasty":"宋代","title":"岭路恶甚问章圣寺盖欲投宿也书寄周袁州"}
{"author":"赵蕃","content":"学诗曾及谢玄晖，传授应同一唯归。旧宅纵荒书故在，不妨幽僻借僧扉。","dynasty":"宋代","title":"赠别耆英二首其一"}
{"author":"赵蕃","content":"社公能作雨，社子复成晴。日薄风仍薄，花明柳亦明。","dynasty":"宋代","title":"仲春杂书二首"}
{"author":"赵蕃","content":"掘我窗前筍，与君充煮煨。槎牙勿多弃，聊用敌崔嵬。","dynasty":"宋代","title":"送筍与胡仲威"}
{"author":"赵蕃","content":"君为日边行，过我迂道里。我有江上役，值君亦行李。谁云动参商，邂逅乃如此。似非人力为，定是天所使。古云昔道场，门枕东湖水。相从及休日，趋去不停轨。参禅固未暇，作诗实先议。要问戴叔伦，当年卜居意。","dynasty":"宋代","title":"承契兄昨过我于永丰山间今又相遇于鄱阳以暇"}
{"author":"赵蕃","content":"都城饮别四年余，寥阔无因问起居。闻道客游犹往昔，不知生理比何如。谩从诗卷追还往，肯向书筒计密疏。折得梅花睇江水，驿程千万渺愁予。","dynasty":"宋代","title":"寄周昭礼"}
{"author":"赵蕃","content":"忆泛扁舟过洞庭，自嗟垂老见飘零。只今说著非无为，曾与荀陈聚德星。","dynasty":"宋代","title":"寄毛伯明李叔器及康叔临二首其二"}
{"author":"赵蕃","content":"无闻真已矣，曷不遂归哉。试问惠文治，何如三径开。人嗤曹是马，梦觉蚁安槐。得丧吾知已，讵须呼去来。","dynasty":"宋代","title":"感怀二首其一"}
{"author":"赵蕃","content":"昔我官白下，屡到清江上。清江众君子，我友或我丈。至今过其邦，眷恋若乡党。几思结庐居，风流共来往。奈何怀玉山，挽我不我放。去年五溪归，泊家长沙国。长沙今洙泗，不但谈贾屈。梁吴兄弟游，两周新旧识。咸能不我鄙，更复成我益。其余或一见，往往情如昔。自疑长沙人，宛类清江时。官期纵卒卒，行计犹迟迟。出门即风雪，怅此将安之。然薪旋烧酒，借笔追索诗。诗成何所属，兴落古湘西。","dynasty":"宋代","title":"衡山道中怀清江旧游寄长沙诸公"}
{"author":"赵蕃","content":"忆昨闻君谓君老，及见知君得名早。文章妙处殆夙成，不作扬雄少而好。西山南浦饫搜寻，武陵桃源蹔探讨。诸公识面争我出，学子闻风竞门扫。嗟我无闻不足畏，何事相逢亦倾倒。论诗未易当韩豪，聊复悲吟似郊岛。","dynasty":"宋代","title":"赠于革去非时为武陵尉"}
{"author":"赵蕃","content":"行到湖边却筍舆，眼中浑似画屏纡。梅花又作临风笑，亦有高人似旧无。","dynasty":"宋代","title":"西湖雪后"}
{"author":"赵蕃","content":"楝树层层细著花，日薰香暖蜜蜂衙。客来傥有论文兴，活火风炉自煮茶。","dynasty":"宋代","title":"寄怀二十首其十"}
{"author":"赵蕃","content":"合水自汀庾，更时阅汉唐。郁孤居耸特，望阙漫更张。层台吾家复，壮势江右望。旧游那复省，老至增悲伤。里巷盛人物，登临多发扬。士人皆孙李，必诵苏与黄。不但山水窟，自是仙佛乡。扶舆淑气钟，宁谓接遐荒。历访愁重跅，再来期裹粮。悬知耳目接，故与闻听详。","dynasty":"宋代","title":"郁孤台"}
{"author":"赵蕃","content":"老屋愁风破，空林过雨乾。飘零黄叶满，寂寞野香残。","dynasty":"宋代","title":"田家即事八首"}
{"author":"赵蕃","content":"窗户洁仍间，峰峦列以攒。旧因行脚见，今得坐禅看。明晦阴晴变，青黄草木观。本来元不动，是可学心安。","dynasty":"宋代","title":"比因和首座诗有故欲撩公懒是真之句名其室日"}
{"author":"赵蕃","content":"台高十丈独株松，下有仙人旧履踪。三十二窠丹灶在，亦云数目应龟峰。","dynasty":"宋代","title":"妙香院僧堂后路直临溪石台古松蟠其上松之下"}
{"author":"赵蕃","content":"玉美终怀璞，兰香竟死林。名期百世后，恨独九原深。夜雨长形梦，秋风遂绝音。扁舟载孤旐，行路亦沾襟。","dynasty":"宋代","title":"挽杨茂原二首"}
{"author":"赵蕃","content":"名园多攀折，野树多零落。零落夫何恨，攀折适为虐。山居老莓苔。竹径无锁钥。何当归去来，有弟同斟酌。","dynasty":"宋代","title":"十一月二十三夜通夕不寐为赋梅诗且怀斯远成"}
{"author":"赵蕃","content":"夜雨未收脚，宿耕初起头。聊兹一日力，慰此半年愁。长路厌策蹇，还家思借牛。未须论旨蓄，端尔待来牟。","dynasty":"宋代","title":"六日早途中见耕者"}
{"author":"赵蕃","content":"兹行为谢时衡岳，并与传声吕法曹。汝解事贤其自勉，我因求友不妨高。","dynasty":"宋代","title":"逸再为婺女之行既别出郭矣夜不能寐成六绝句"}
{"author":"赵蕃","content":"父老延见后，诏书宣布馀。临流具舟楫，散步辍车舆。天气清而朗，物情和且舒。聊为曲江饮，报此暮春初。人物玉相倚，山川画不如。要穷诗律细，宁遣酒行疏。既益园官菜，亦留溪友鱼。风期须我辈，乐事见群居。欲去鹭前导，重来犬入裾。还迂长者辙，薄憩野人庐。","dynasty":"宋代","title":"谢知县丈相率汎舟且访寓舍并呈子畅兄"}
{"author":"赵蕃","content":"访客因逢客，相携看竹来。径从林下转，门向水边开。高顾防惊鸟，徐行恐破苔。故嫌溪浅落，妨我泛舟回。","dynasty":"宋代","title":"同成父弟访王亢宗遇周钦止同过圆通看竹二首"}
{"author":"赵蕃","content":"窈窕矶头路，参差木末檐。朝岚变明晦，晚照出浓纖。旧日诗故好，新来才更添。嗟余已衰薄，弹压不渠厌。","dynasty":"宋代","title":"无尽藏境界"}
{"author":"赵蕃","content":"忆我官白下，梅蕊破腊前。维时初识君，共呼江南船。我作七字句，君答如倒弦。自兹三年游，如篪复如埙。中间虽契阔，会合踵不旋。东阁坐明洁，意钓行方便。快阁诵长句，观山酌幽泉。别来岁云暮，书札迥莫传。客授比安否，曾氏称好贤。况乃我畏友，于君宁间言。生涯富黄卷，代宝馀青毡。酒色湛若空，弟兄皆璧连。吾事岂不济，宁当论岁年。日者大雨雪，我行政金渊。朝跻遍田野，夜梦惟江天。梅花且复开，雪屋鸣溜悬。思君不可见，使返徒悁悁。","dynasty":"宋代","title":"有怀二首其二"}
{"author":"赵蕃","content":"谁贻新橘两筠笼，尚带霜林错落红。转送清江供寿酒，草书因病废匆匆。","dynasty":"宋代","title":"代书送橘沈临江"}
{"author":"赵蕃","content":"有竹相娱道岂孤，信知造物未遗予。交游更许得奇士，保社却嗟无定居。怀玉近传酬倡集，荆溪与说往还书。世人徇利轻翻覆，我辈百年端一如。","dynasty":"宋代","title":"子进昆仲俱和寄怀三诗复次韵"}
{"author":"赵蕃","content":"我官虽云薄，廪粟犹有继。怀哉江东弟，糊口当何计。风悲陨高梧，雨叹凋碧蕙。富合与贫离，怛然抚身世。","dynasty":"宋代","title":"连日雨作顿有秋意怀感之余得诗七首书呈教授"}
{"author":"赵蕃","content":"大舸帆高掠浦飞，小舟笪短溯滩归。虽云来去难俱遂，自是神人相不违。赖得好山看要熟，不妨晚雨落仍微。迟回半日夫何叹，于此因知造物机。","dynasty":"宋代","title":"两日随钱丈放舟恬无风浪今日别归仍值逆风作"}
{"author":"赵蕃","content":"主山渡头成久立，长年傲客呼从疾。撑舟来前仅如掌，溯波却下几百尺。湖围桥坏新有船，众壑奔流会一川。嗟我胡为数此险，争似饭余牛背眠。","dynasty":"宋代","title":"主山湖围二渡"}
{"author":"赵蕃","content":"数月卧城郭，兹晨历郊原。林莺语声近，陂鹭背影翻。稻栽已遍亩，桑采无剩园。因行一欣尔，送友重惘然。","dynasty":"宋代","title":"同诸友送潘文叔出郊"}
{"author":"赵蕃","content":"客中得君来，念我忘逼仄。君行竟先我，未免为此别。自怜性多忤，每负朋友责。如何君父子，相与独无隙。","dynasty":"宋代","title":"与叔骥父子别后怅然怀之三首"}
{"author":"赵蕃","content":"章水清初涨，梅花雪正飞。不惟催我去，似亦待公归。有弟能频说，高情真见几。男儿出处耳，麟阁与渔矶。","dynasty":"宋代","title":"寄谢汤司谏二首"}
{"author":"赵蕃","content":"江边栏槛竹中斋，缘我频能扫又开。茅屋苍苔唤归去，来禽青李待书来。","dynasty":"宋代","title":"寄愚卿二首"}
{"author":"赵蕃","content":"几日暄寒候，浑如到岭南。岑岑无药疗，愦愦只书耽。雨止隅仍漏，鸢飞潦政涵。君来得披豁，万里散晴岚。","dynasty":"宋代","title":"赠别欧阳全真三首"}
{"author":"赵蕃","content":"形影相随一病身，穷愁忽忽又经春。为传车辙来何自，知是君存寂寞滨。","dynasty":"宋代","title":"次韵斯远见过三首"}
{"author":"赵蕃","content":"天外难摹境，眼中无数诗。未能忧冻死，真复是狂痴。不废书深映，宛同驴借骑。高低酒价问，远近佛庐知。要学禁体物，良由多爱奇。悠悠竟何得，役役漫成疑。有弟归先我，因渠属有思。王徐吾畏友，印幼所娇儿。","dynasty":"宋代","title":"春雪四首其四"}
{"author":"赵蕃","content":"孰计还家底许居，政犹秋雨堕芙蕖。只今敢谓岁不与，自省从来术故疏。刍秣可怜哀病颡，江湖宁得欠舂锄。小舟已向山阴去，但遣和诗慵报书。","dynasty":"宋代","title":"王亢宗自玉山寄二诗次韵报之"}
{"author":"赵蕃","content":"月驶云俱驶，风恬浪亦恬。浑如画横轴，又似镜开奁。蛮子钓未已，长年行不厌。素羸同李贺，止酒效陶潜。","dynasty":"宋代","title":"余干放舟后作时以病不饮故见之诗"}
{"author":"赵蕃","content":"一代文翰主，百年风月怀。于今则所独，视古良与偕。试评云雾窗，孰与山水斋。况我方与严，身沈名不埋。","dynasty":"宋代","title":"呈陆严州五首"}
{"author":"赵蕃","content":"日薄林园静，天寒鸟雀微。无人行古径，有客滞荆扉。疾病淹时久，新朋枉问稀。渐谙风俗异，还觉岁年非。","dynasty":"宋代","title":"骤寒二首"}
{"author":"赵蕃","content":"食砚固可笑，砚枯还有云。先生信难说，吾事亦徒勤。岁久当消髀，研穷且断筋。不如因坠地，瘗得退之文。","dynasty":"宋代","title":"砚答"}
{"author":"赵蕃","content":"石上生梅老未枯，著花虽少更敷腴。要须邻老深调护，莫遣儿童纵牧刍。","dynasty":"宋代","title":"探梅"}
{"author":"赵蕃","content":"以我思君见，知君念我还。相逢劳苦外，迳问竹平安。","dynasty":"宋代","title":"次韵审知寄赠"}
{"author":"赵蕃","content":"频年此地几维舟，愧费主人鸡黍留。只道双凫已朝帝，那知一鹗尚迟秋。小能过我谈不恶，重复别君空作忧。问讯东归所经历，但云岩石过丫头。","dynasty":"宋代","title":"赠别游子明"}
{"author":"赵蕃","content":"寒镫既张，幽室有光。岂无他人，惟子之良。闭彼柴荆，今夕斯长。","dynasty":"宋代","title":"碧云其三"}
{"author":"赵蕃","content":"风雨虽如晦，鸡鸣不废晨。窗明惊次第，吾卧特逡巡。泣豆因煮豆，柏人何迫人。为家疑宿业，旧学似前身。","dynasty":"宋代","title":"病中即事十五首其十五"}
{"author":"赵蕃","content":"昨日元正今日春，佳辰并作一番新。试看柳色遽如许，无耐梅花憔悴人。","dynasty":"宋代","title":"立春其二"}
{"author":"赵蕃","content":"许日问何滞，今晨真遂行。人生苦飘泊，岁事复峥嵘。鹤发欠亡恙，燕雏怜未成。临分再三语，不为别离情。","dynasty":"宋代","title":"别宗父"}
{"author":"赵蕃","content":"峡江江上晓乘风，人语鸡声宿雾中。自入江西此差胜，有如吾子乃无同。未怜终岁数行役，可料此生长困穷。独是嗜诗余习在，耸肩搔发愿求工。","dynasty":"宋代","title":"峡江舟中怀徐审知"}
{"author":"赵蕃","content":"两载沅湘役，虽劳何所为。虾行仍蛭渡，犹豫复狐疑。孰念锄犁把，殊胜手板持。山南与山北，舍子更从谁。","dynasty":"宋代","title":"寄秋怀其十"}
{"author":"赵蕃","content":"吾闻黄帝张乐洞庭野，始意庄生言故假。又闻湘灵鼓瑟进玄螭，亦意屈子夸厥辞。属行洞庭四月半，南风三日吹不断。黄昏犹是天陆离，午夜忽成云片段。病夫数起不知睡，数起侧听仍熟视。恍疑帝乐尚铿鍧，又谓湘弦发幽閟。乃知二子元非虚，吾闻自用耳目拘。须臾月落天向晓，依旧南风波浩渺。","dynasty":"宋代","title":"南风行十八日早作"}
{"author":"赵蕃","content":"相思不是冬无雪，留待春风鬭冷严。病骨未忧衣乏絮，早餐宁叹食无盐。梅添凿落元同色，竹拥参差半入檐。坐守地炉应不厌，破窗平见北山尖。","dynasty":"宋代","title":"顷与公择读东坡雪后北台二诗叹其韵险无窘步"}
{"author":"赵蕃","content":"晚日才能度两滩，诘朝应复又成乾。从来但说溯流苦，到我顺流良亦难。","dynasty":"宋代","title":"八月八日发潭州后得绝句四十首"}
{"author":"赵蕃","content":"我裾未洗闽山土，君驾柴车过茅宇。相从仅作一夕留，冒雨冲风何自苦。如君人才岂终滞，瑚琏要为清庙器。宜黄玉山俱作客，近湜何殊远居易。我贫不得为君谋，恐君远适关我忧。作诗寄示三径蒋，并简平生顾曲周。","dynasty":"宋代","title":"公择客于玉山簿尉之馆忽有挽为宜黄之行者公"}
{"author":"赵蕃","content":"人事苦好乖，咫尺当语离。及乎中年后，畏与亲友辞。陶谢得道者，其言且如斯。况我乃畸人，呜呼得无悲。","dynasty":"宋代","title":"留别成父弟以贫贱亲戚离为韵五首其五"}
{"author":"赵蕃","content":"箨脱始犹青，粉滋旋变紫。斩伐不须加，森然自堪倚。","dynasty":"宋代","title":"紫君林"}
{"author":"赵蕃","content":"老僧长生元祐年，庞眉皓首高颊颧。纷然送迎过云烟，解记南归玉局仙。清都道士同蹁跹，诗成忽俾如蜕蝉。嗟哉用心故可怜，那知海内争流传。","dynasty":"宋代","title":"达观僧绍本年九十能记东坡建中靖国题诗之事且云清都道士者坡同游此寺坡题诗后道士临之而灭其迹为赋诗记此"}
{"author":"赵蕃","content":"比夕皆佳月，几年无此期。亲朋方战蚁，而我自驱羸。夜作银河隔，明当玉树窥。犹须发高咏，于以慰长思。","dynasty":"宋代","title":"约斯远同谒晦翁先生八月十六日发章泉夜宿永丰"}
{"author":"赵蕃","content":"颇怪风能急，还疑雨不成。疏疏闻夜半，璀璀及天明。安否妻子念，乖难兄弟性。谁令负湖海，政使落蛮荆。","dynasty":"宋代","title":"对雪有怀"}
{"author":"赵蕃","content":"薄酒亦得醉，熟眠无所闻。林园夜飘雨，窗户晓封云。米藉邻翁易，衣寻宿火薰。为官君笑我，乐道我输君。","dynasty":"宋代","title":"晨起示圣仙寮主"}
{"author":"赵蕃","content":"雨从筍怒长，春雨阴暗成。关门有余暇，散帙不妨清。从仕亦何好，隐居无用名。悠然会心处，便欲寄吾生。","dynasty":"宋代","title":"过易简彦从"}
{"author":"赵蕃","content":"绝叹园林枯杭，顿惊溪谷精神。两鬓我终如雪，数花渠可回春。","dynasty":"宋代","title":"戏作梅花六言未就而得兰一盆并颂之三首"}
{"author":"赵蕃","content":"论画以形诗必此，东坡老子笑人痴。月岩本是梯空石，底事轻论圆与亏。","dynasty":"宋代","title":"月岩"}
{"author":"赵蕃","content":"空蒙天外林，璀璨岸头石。何许放舟回，寂然方自得。","dynasty":"宋代","title":"题钓雪图"}
{"author":"赵蕃","content":"曾闻檐葡林，自是佛世界。何许郁若风，飘飖能自在。不然山之灵，作意现奇怪。于此证香严，通途盖亡碍。","dynasty":"宋代","title":"桥上闻檐葡香"}
{"author":"赵蕃","content":"梅开堑边勿渠陋，倚竹长年固成瘦。风期唤得高人就，几度行看仍落嗅。是花佳处绝难摹，思虽宛转终不如。我诗有愧渭南赵，君句自续东湖徐。","dynasty":"宋代","title":"对隔堑梅赠斯远"}
{"author":"赵蕃","content":"朝烟山濛濛，暮霭山羃羃。穷日作山行，而不见山色。投昏宿此舍，乞晓动前辙。归梦绕家山，滩头有轻楫。","dynasty":"宋代","title":"题新乐"}
{"author":"赵蕃","content":"提封俱是太平人，尔辈何缘独苦辛。见说穷南有蛮蜑，直疑于此是比邻。","dynasty":"宋代","title":"自安仁至豫章途中杂兴十九首"}
{"author":"赵蕃","content":"树树山矾落，枝枝绕茧开。论香宁敢辈，取用实能皆。白屋珍姚魏，朱门贱草莱。勿嫌卑薄域，解产栋梁才。","dynasty":"宋代","title":"山花有所谓绕茧漆者盖缲丝藉此以取头耳"}
{"author":"赵蕃","content":"书去愁难悉，诗来造愈奇。为言僧可寓，为念橐空垂。鸣鴂惊时晚，羁鸿暂水湄。逆风仍上水，日月是难期。","dynasty":"宋代","title":"次韵审知寄来二首其二"}
{"author":"赵蕃","content":"几为年华叹物华，只今结束定还家。且看垂发江边树，未问长安一日花。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"春风著物已熙熙，枯木无心亦自知。径欲殷勤辞故絮，却怜窘束欠新诗。老来政怯花经眼，游倦翻成鸟绕枝。同病同忧有如子，更堪相对两霜髭。","dynasty":"宋代","title":"经旬不作诗示明叔"}
{"author":"赵蕃","content":"为竹作亭还斫竹，取诗名榜更题诗。归来十日未一往，聊待萧然雨后时。","dynasty":"宋代","title":"曾相士约过意钓答以绝句"}
{"author":"赵蕃","content":"闻道篮舆出行田，归来药裹手亲煎。旱而不雨热尤剧，节且立秋凉未便。我亦南山成卧疾，弟犹北阙未回船。江南已自伤流落，何况湖南路渺然。","dynasty":"宋代","title":"简斯远兼怀成父"}
{"author":"赵蕃","content":"疾风吹倒庭前树，更有飞来雨如注。终朝畏暑自脱巾，亟起收书不能屦。前山云重如泼墨，坐想溪流高数尺。是间无乃隔分龙，点滴才堪清几席。前时小旱已作忧，三日为霖遂不休。早禾尽实晚禾秀，造物于此功无留。只今望霓尤所急，百里之行半九十。民乃奔走奉神祠，神盍经营足民食。","dynasty":"宋代","title":"二十一日雨"}
{"author":"赵蕃","content":"我自飘零更汝居，贱贫骨肉不相收。马家堤上休停骑，愁有居民说故侯。","dynasty":"宋代","title":"与成父自信同舟到饶分路而别以诗送之三首"}
{"author":"赵蕃","content":"久客黄金尽，思归白发添。春泥妨驿路，细雨泊僧檐。骤喜诗情浃，还增酒律严。云山会终往，瓶锡岂长淹。","dynasty":"宋代","title":"和祖上人见贻"}
{"author":"赵蕃","content":"东都籍甚汝南许，人物尝更月旦评。后嗣流传齐一变，如今推步有知名。","dynasty":"宋代","title":"赠许季升五首"}
{"author":"赵蕃","content":"王郎家近石田溪，溪上行人古路迷。王郎家苦了无事，自沟溪水灌蔬畦。","dynasty":"宋代","title":"怀玉山旧游寄王彦博徐审知"}
{"author":"赵蕃","content":"虽为林园居，不忘江湖趣。更着小舟横，无惊野禽聚。","dynasty":"宋代","title":"芦苇林"}
{"author":"赵蕃","content":"南渡凄凉六十年，故家遗俗日萧然。不应门户端如此，政坐吾曹欠勉旃。斗食我今悲白发，束书今喜继青毡。乡来未识衡州士，闾里皆推有此贤。","dynasty":"宋代","title":"呈刘子后"}
{"author":"赵蕃","content":"水汎将晴雾，山行欲雨云。鸥翻随渚见，鸡近隔林闻。","dynasty":"宋代","title":"田家即事八首其一"}
{"author":"赵蕃","content":"苕水固多胜，吾州亦可邻。卜居虽匪旧，取友不妨新。佛屋从堪寓，溪亭更可人。莫嫌鹅鸭恼，最喜鹭鸥驯。","dynasty":"宋代","title":"卢谊伯宜之见过要斯远同赋以赠二首"}
{"author":"赵蕃","content":"米仓山寨雪连云，不见椒盘见贼尘。今日江城闻爆竹，莫嫌杯酒不沾唇。","dynasty":"宋代","title":"丁卯除夕寓泸南独坐舟中有感去岁此夕"}
{"author":"赵蕃","content":"洞庭厥大九州间，此地吞潴未觉悭。一抹远青为四望，亦云髣髴似君山。","dynasty":"宋代","title":"过湖偶题书于邬子之津"}
{"author":"赵蕃","content":"蔓菊伶俜不自持，细香仍著野风吹。少年踊跃岂复梦，明日萧条休更悲。潭水解令胡广寿，夕英何补屈原饥。我今漫学浔阳隐，晚立寄怀空有诗。","dynasty":"宋代","title":"菊"}
{"author":"赵蕃","content":"背荫初疑星未融，细看真有映玲珑。兴深且约诸君往，明日当愁著土中。","dynasty":"宋代","title":"琛卿为梅置酒用前韵"}
{"author":"赵蕃","content":"先生文力早骞胜，今代词人尽服膺。已见陈诗歌上寿，更须作颂纪中兴。敢如杜集高岑比，尚愧韩门籍湜朋。政尔周流不知届，况于朝夕遂师承。","dynasty":"宋代","title":"赠杨左司三首"}
{"author":"赵蕃","content":"好漆清如镜，悬丝似钓钩。撼动虎斑色，打著有浮沤。","dynasty":"宋代","title":"验漆"}
{"author":"赵蕃","content":"松风亭下盛开时，曾辱苏仙与赋诗。今日折花怀此老，端如嗅菊念东篱。","dynasty":"宋代","title":"梅花十绝句"}
{"author":"赵蕃","content":"春水满时春草生，春风日日上江亭。蘋花采得从谁寄，空送沅湘入洞庭。","dynasty":"宋代","title":"寄李叔器兼寄毛伯明张王臣康叔临三首其一"}
{"author":"赵蕃","content":"桃花颜色晓犹深，薄暮风烟已不禁。人生抵死朱颜恃，不料青铜霜雪侵。","dynasty":"宋代","title":"题堂下桃花"}
{"author":"赵蕃","content":"使君有佳招，宿雨晓更惊。晨起候天色，对岸烟岚生。使君匪遨游，因行问农甿。农甿趋急务，欢然慰中情。天公亦喜事，为办终日晴。唤酒屡酌客，往往颜半赪。兴乘不暇止，遂作浮舟行。园荒久关闭，谁复相逢迎。但余古梅花，点缀莓苔轻。想其种莳时，老大繇孩婴。中筵出高唱，妙绝五言城。勇起欲强和，愧此淫哇声。","dynasty":"宋代","title":"次韵衡州先生游花光因泛舟过向园示坐客之作"}
{"author":"赵蕃","content":"饮我长安酒，歌公亦好诗。试思犹宿昔，忽念已差池。要识园林好，何由杖履随。有时观叙梦，亦复叹吾衰。","dynasty":"宋代","title":"寄喻叔奇丈二首"}
{"author":"赵蕃","content":"渊明抱羸疾，犹复归田园。安能为五斗，折腰若拳拳。箪瓢非可乐，不改乃称贤。夫子故不死，仰钻高且坚。","dynasty":"宋代","title":"连日雨作顿有秋意怀感之馀得诗七首书呈教授知县其四"}
{"author":"赵蕃","content":"抱道等金玉，乃不知自珍。终朝噂{左口右沓}间，叩门复随尘。那知江湖叟，生计竿与纶。逢人问售否，或至生怒嗔。此理何谓然，即我我即人。","dynasty":"宋代","title":"晚书二首"}
{"author":"赵蕃","content":"官居如穴还如巢，数简编竹仍结茅。淫霖更值七八月，凉冷不待秋冬交。岂惟寒近感蟋蟀，更为役久悲蟏蛸。偶兹得句付排闷，懒复多言强解嘲。","dynasty":"宋代","title":"连雨即事"}
{"author":"赵蕃","content":"所见与所闻，豪华同贱贫。寒时端有独，温处乃能均。幸止药饵费，深知天地仁。流行代斯有，不必嫁诸邻。","dynasty":"宋代","title":"二月初二日二首"}
{"author":"赵蕃","content":"暂作长沙住，侵寻两过年。萧然唯壁立，终矣欠蓬编。尽室嗟长客，归途喜再缘。还家定何许，当在早梅前。","dynasty":"宋代","title":"次滕彦真韵三首"}
{"author":"赵蕃","content":"涉春风雨见花稀，红药开时春已非。病夫何与知许事，送与缓歌金缕衣。","dynasty":"宋代","title":"送芍药与周子开"}
{"author":"赵蕃","content":"向来三复渭阳诗，羡汝此行亲见之。若问乃兄何样似，家徒四壁更书痴。","dynasty":"宋代","title":"与成父自信同舟到饶分路而别以诗送之三首"}
{"author":"赵蕃","content":"至日长为客，天涯空浩叹。贫知学道力，晚悟作诗难。故旧劳相问，功名梦已残。书生例难蹇，未可厌寒酸。","dynasty":"宋代","title":"仆自乙酉至今凡四冬至皆在羁旅感慨成诗"}
{"author":"赵蕃","content":"晦日书来四月收，报余新失赵湖州。祇今交友如渠几，一展来书一泪流。","dynasty":"宋代","title":"哀文鼎其一"}
{"author":"赵蕃","content":"幼子未识面，吾儿无用英。家虽以儒奋，身欲事农耕。水竹为居处，布荆令女行。超然老夫妇，脱粟配藜羹。","dynasty":"宋代","title":"寄内及儿女二首其二"}
{"author":"赵蕃","content":"烦浊不能胜，自知为雨候。俄然落疏疏，颇恨殊不骤。款门执戟家，竹树密以覆。书帏与书帙，晚静乃移昼。人高固莫企，境净不受垢。飘零岁时隔，邂逅顷刻叩。明当复告别，使我心如疚。何以寿先生，岁晚松柏茂。","dynasty":"宋代","title":"雨过寿冈先生"}
{"author":"赵蕃","content":"有鱼可漉酒可沽，尔更未知山水娱。今晨系缆才须臾，异日回头看画图。","dynasty":"宋代","title":"题新市酒家"}
{"author":"赵蕃","content":"曾恨固无遗，谢兴亦不浅。人言介庵介，我谓远斋远。","dynasty":"宋代","title":"题钓雪图"}
{"author":"赵蕃","content":"元日送朝天，侵寻又一年。无诗供猥诵，有志辱哀怜。茅屋苍苔合，芳洲杜若搴。去留俱未遂，两鬓已苍然。","dynasty":"宋代","title":"寄吴吏部三首"}
{"author":"赵蕃","content":"江梅未醒如冻蝇，蜡梅先折能宁馨。江梅既开瘦欲绝，蜡梅吐香方未歇。几思觅句摅襟期，嫌如蔬笋伤肝脾。君诗与花辱俱见，却悔临渊祇痴羡。君因此花诗再题，过读快若垢得篦。从渠见者不著目，亦胜长安纷市鬻。","dynasty":"宋代","title":"次韵何叔信二月蜡梅犹盛之作"}
{"author":"赵蕃","content":"郡斋新刻总珍藏，得此遗踪益有光。再拜从公乞馀本，归赍不复恨空囊。","dynasty":"宋代","title":"知府提举访求前守凌公遗迹忽于庭庑雨压复壁中得公所题诗赋六绝句其六"}
{"author":"赵蕃","content":"超绝柳州句，粗疏郑谷诗。扁舟钓台下，曾见雪初时。","dynasty":"宋代","title":"江天暮雪"}
{"author":"赵蕃","content":"晏斋生理比何如，破砚今来亦已枯。珍重此君为耐久，澹然相对祗清癯。","dynasty":"宋代","title":"寄怀二十首其一"}
{"author":"赵蕃","content":"问君家在离骚国，句里应含兰芷香。邂逅宜春须小住，要期倾倒锦为囊。","dynasty":"宋代","title":"宜春道中赠邢公昭二首"}
{"author":"赵蕃","content":"我亦端渠似，图中见此坳。一身非惮崄，十日未穷郊。问水水源绝，逢山山石硗。政便安蹇足，敢说负萧梢。","dynasty":"宋代","title":"再用前韵并寄孙推官四首其四"}
{"author":"赵蕃","content":"桂阳去衡阳，道里端能几。倘许钓竿投，春风叩葭苇。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"兼旬眠食同，慷慨豁心胸。尚喜斯文在，未忧吾道穷。鹅湖余旧历，鹫岭子新逢。四海均同宇，休言两地中。","dynasty":"宋代","title":"别季承"}
{"author":"赵蕃","content":"宝气疑犹在，诸公盛得名。新知虽可乐，旧恨卒难平。我句野无格，君诗工莫评。青钱宜妙选，墨绶盍迟行。","dynasty":"宋代","title":"再呈思永"}
{"author":"赵蕃","content":"溪流渴雨今几日，夜夜月明翻我室。江西回首安在哉，南北故怜无定食。君居未尽乔木西，旧识邻墙解作诗。如闻过语必更仆，饭寒麈秃忘其饥。我思从之不可得，书疏空云间何阔。秋风吹我逐转蓬，何自翩然堕君侧。君诗比昔更大好，谁谓文章技非道。暗中摸索未易窥，众里卒逢分眊瞭。我昔少小嗜读书，老类贾胡空识珠。潜珍怀宝衣蓝缕，见之每辄惊成呿。郑君况是余所长，君得结交真迈往。如我何取亦与游，听呼殷兄唤张丈。两君抱才终有为，丰年未厌甘雨迟。我无良田莳嘉谷，取譬但可同蹲鸱。","dynasty":"宋代","title":"呈审知并简伯元"}
{"author":"赵蕃","content":"村村获稻急，得得跨驴行。别野片时役，好诗无数成。羸躯难并出，病眼待渠明。落日斜犹挂，凉风晚更生。","dynasty":"宋代","title":"秉文以田事入村归而寄之二首"}
{"author":"赵蕃","content":"蜜黄初出一枝春，分似堂中得定人。各各闻香获三昧，信知文字本非真。","dynasty":"宋代","title":"以蜡梅分供堂头希卢首座冲南首座惠绝句次韵"}
{"author":"赵蕃","content":"杖策入龟峰，行穿数里松。殿依山立壁，门径石成踪。药有仙灵异，僧才粥饭供。青冥谁为斲，衰疾奈何攻。","dynasty":"宋代","title":"同成父逸远自桃花游龟峰复回桃花赋诗二首其一"}
{"author":"赵蕃","content":"穷居君勿厌，穷途我何之。初心欲求免，卒志还累饥。滔滔果何向，命也将奚为。","dynasty":"宋代","title":"和答斯远因梅见属三首"}
{"author":"赵蕃","content":"天生尤物为民瘵，荔枝奔腾自南海。后来始说闽部采，亦有风人刺丁蔡。嗟哉万安十室邑，橘比江陵梨号蜜。尝闻旧日事苞苴，千数私家公百十。莫侯为令知其然，罢献初从使者先。其余诟病置不问，贫友或乞捐餐钱。忆昨追随秋政热，不但近公如玉雪。别来已忽露为霜，当念相如多病渴。","dynasty":"宋代","title":"寄莫万安"}
{"author":"赵蕃","content":"晓雨初传听，晨窗已断闻。日行将杲杲，云起更纷纷。不似岁且尽，直疑春向分。南方故谙此，北叟漫惊云。","dynasty":"宋代","title":"迟晓微雨已而复止"}
{"author":"赵蕃","content":"万顷苍波月一钩，鹭鸥栖稳雁悠悠。老夫于此兴不浅，无奈凛乎何可留。","dynasty":"宋代","title":"月"}
{"author":"赵蕃","content":"雨后疑无暑，晴来乃若焚。污渠工聚蚋，闇室剩飞蚊。愦愦妨书看，岑岑似酒醺。不知三伏久，何以度朝曛。","dynasty":"宋代","title":"六月一日始热二首"}
{"author":"赵蕃","content":"睡思昏然昼掩门，觉来山雨已翻盆。黄梅应熟骚人念，绿野可耕田父言。林外竹鸡时自语，阶前花鸭故相喧。诗材满眼费驱使，此事合输刘与孙。","dynasty":"宋代","title":"雨中遣兴呈远斋父子孙丈昆仲"}
{"author":"赵蕃","content":"连根煮菜种，带叶爇生薪。琐琐无庸叹，区区愧此身。","dynasty":"宋代","title":"宿竹瓦舖二首"}
{"author":"赵蕃","content":"君行应到郁孤台，惆怅登临记昔孩。别酒尚迟三径菊，归鞍好待一枝梅。将军揖客能增价，幕府群贤定挽才。我亦方谋下吴会，未知何地得重陪。","dynasty":"宋代","title":"送王汝之江西二首"}
{"author":"赵蕃","content":"忆过君家梅半开，梅花未落我重来。寻常一饭履迹扫，独向君家不记回。","dynasty":"宋代","title":"呈愚卿昆仲二首"}
{"author":"赵蕃","content":"剩有骑驴兴，终成闭户居。江山峙书阁，松竹隐僧庐。但遣官成集，莫言丞负余。可于风雪际，顿使唱酬疏。","dynasty":"宋代","title":"教授以忆梅韵赋雪诗蕃同之五首"}
{"author":"赵蕃","content":"士患不知学，既学思有终。一年农作计，十稔圃收功。四业独为重，九经皆寓中。勉哉期岁晚，禹稷与颜同。","dynasty":"宋代","title":"俞孝杨殖斋"}
{"author":"赵蕃","content":"建德老斯立，近来双鲤鱼。殷勤数称子，交友未惭予。多病谁如我，微官政浼渠。吾君方锐治，何乃缓徵车。","dynasty":"宋代","title":"喜公择之归兼怀子崧三首其三"}
{"author":"赵蕃","content":"避兵俱落信州溪，为客岂知湖外期。远役不应因米屈，秋风政尔怅鲈时。故人已寄招魂作，吾子重歌隐士诗。回首天寒又霜雪，可教猿鹤苦凄悲。","dynasty":"宋代","title":"次韵元衡忆上饶见示七言"}
{"author":"赵蕃","content":"自从传得婺州诗，南北飘零阙后期。一纸忽来湖上信，恍然堕我水仙祠。","dynasty":"宋代","title":"简徐季益"}
{"author":"赵蕃","content":"谁咏韩家府，建阳刘叔通。是为闻以戒，斯可谓之风。妄矣彼侂胄，哀哉吾魏公。向来歌颂者，岂但剧秦雄。","dynasty":"宋代","title":"跋刘溪翁题韩府诗"}
{"author":"赵蕃","content":"菊落渊明手，爱人仍及乌。荷花定好友，周子亦陶徒。","dynasty":"宋代","title":"题君子亭"}
{"author":"赵蕃","content":"负郭有佳处，昔时来未曾。梅高居竹表，石瘦倚兰层。置酒能要我，哦诗更得朋。醉挥君勿怪，明日吊溪藤。","dynasty":"宋代","title":"琛卿坐上作"}
{"author":"赵蕃","content":"连根煮菜种，带叶爇生薪。琐琐无庸叹，区区愧此身。","dynasty":"宋代","title":"宿竹瓦舖二首"}
{"author":"赵蕃","content":"桃李纷纷倚市门，岂知幽谷有佳人。莫嗟玉粒终无偶，人物谁知温太真。","dynasty":"宋代","title":"梅花十绝句其五"}
{"author":"赵蕃","content":"霞谷宁终计，龙门已暮年。向来嗟独后，今日可忘前。既缪青衿学，当思白首传。犹须就吾子，相为语蝉连。","dynasty":"宋代","title":"寄秋怀"}
{"author":"赵蕃","content":"此晏名斋惧不安，居閒从仕莫殊看。葱羹麦饭自可饱，惟去不须如井丹。","dynasty":"宋代","title":"晏斋余自名也故常以榜自随乃以名厅事之东偏"}
{"author":"赵蕃","content":"梅开堑边勿渠陋，倚竹长年固成瘦。风期唤得高人就，几度行看仍落嗅。是花佳处绝难摹，思虽宛转终不如。我诗有愧渭南赵，君句自续东湖徐。","dynasty":"宋代","title":"对隔堑梅赠斯远"}
{"author":"赵蕃","content":"郊原莽莽吹黄埃，余暑已去若复来。昨宵一雨为苏洗，晓兴坐觉飞崔嵬。平生诗盟有徐孺，笔力可挽狂澜回。要明两眼费双脚，作计似我何疏哉。兹游只欠王子在，见说归书一纸开。追随正复听君乐，流浪如我空增哀。吾邦此山颇高绝，泛菊况堪临季月。要当相与一杯酒，只恐因之又成别。","dynasty":"宋代","title":"八月二十四日同审知登塔山用审知前载九日留"}
{"author":"赵蕃","content":"祇道无前辈，于今识后凋。形容犹矍铄，鬓发自飘萧。早日破万卷，暮龄甘一瓢。纷纷盈郑卫，洗耳骤闻韶。","dynasty":"宋代","title":"呈杨谨仲监庙三首其一"}
{"author":"赵蕃","content":"多书如邺侯，读书如张巡。一代信不数，吾身见能亲。门墙虽云旧，踪迹乃若新。政以沅湘远，无由书疏频。","dynasty":"宋代","title":"赠尤检正四首"}
{"author":"赵蕃","content":"水激风仍疾，山丛日易收。才欣稍妍暖，忽恐变飕飗。久客奚多感，对兹真欲愁。无为尚絺绤，当复念衣裘。","dynasty":"宋代","title":"过分水岭二首其一"}
{"author":"赵蕃","content":"檐浅终防剥蚀灾，好移深奥示将来。更须刻石行于世，公道只今方大开。","dynasty":"宋代","title":"知府提举访求前守凌公遗迹忽于庭庑雨压复壁"}
{"author":"赵蕃","content":"南山含壁尽阳冈，草木朝朝被宠光。梅事已居桃李上，尔于梅也更前行。","dynasty":"宋代","title":"祝君适中所所居南山岩花二种日玉梅日含笑者"}
{"author":"赵蕃","content":"放竹近轩窗，地方中对床。非贪起居适，乐是话言长。已解萧骚味，仍忧摆撼伤。去君才数驿，忆弟更他乡。","dynasty":"宋代","title":"雨夜怀明叔并忆成父"}
{"author":"赵蕃","content":"人物称吾弟，空疎愧老兄。别来书更数，相见眼增明。行李虽亡恙，艰危实饱更。到家春已动，政可及农耕。","dynasty":"宋代","title":"湖州赠刘二弟兼呈伯瑞昆仲二首"}
{"author":"赵蕃","content":"昨日北风犹可行，今日北风不可撑。虽无人止公无渡，凭河而死圣不与。况我生平忧患多，平陆往往愁风波。近连章贡远鄱蠡，如此千涛万浪何。","dynasty":"宋代","title":"初六日阻风新淦二首其一"}
{"author":"赵蕃","content":"薄酒亦得醉，熟眠无所闻。林园夜飘雨，窗户晓封云。米藉邻翁易，衣寻宿火薰。为官君笑我，乐道我输君。","dynasty":"宋代","title":"晨起示圣仙寮主"}
{"author":"赵蕃","content":"有身那识禁酒国，何乃飘零堕其域。儿曹强欲觅市酤，颇畏饮灰仍饮湿。重令寻菊菊未芳，飞蓬野蔓交加长。是知此物贵晚节，无意无俗充杯觞。生平浪说爱重九，今年无菊还无酒。要携藜杖作登临，病不如人空竚首。使君闻说同王弘，半道邀公绝送迎。要见一时宾与主，舆篮侍坐俱门生。","dynasty":"宋代","title":"九日病中无酒无菊寄王信州老谢丈"}
{"author":"赵蕃","content":"步上危亭欲细看，忽惊风雨暗江干。此身不作蛮州鬼，犹拟扶筇再倚栏。","dynasty":"宋代","title":"登清虚亭"}
{"author":"赵蕃","content":"穷山逼穷冬，苦雾作苦寒。举头不见日，况乃见长安。朝听谯鼓微，午听庭雀讙。占晴复畏雨，有抱那得宽。少日谬学诗，中年痴觅官。择术不自审，终焉堕艰难。妄营三径资，轻舍陋巷箪。胡不返故步，无为不邯郸。","dynasty":"宋代","title":"连日昏雾感怀"}
{"author":"赵蕃","content":"短褐不御寒，哀哉不言贫。远客自多感，况此霜露晨。惋彼篱下菊，粲粲晚始新。余荣何足恃，枯槁同荆榛。","dynasty":"宋代","title":"感怀五首"}
{"author":"赵蕃","content":"菊落渊明手，爱人仍及乌。荷花定好友，周子亦陶徒。","dynasty":"宋代","title":"题君子亭"}
{"author":"赵蕃","content":"风潮涌琉璃，露朵纷锦绣。景物故不贫，诗篇况能富。","dynasty":"宋代","title":"登亦好亭"}
{"author":"赵蕃","content":"桑落黄而陨，于飞雁翱翔。岂无同心人，滞彼天一方。刘氏贤父子，好古俱志强。向来文墨盟，许我由升堂。三孙子荆家，人物妙过江。当时载酒地，朝暮一玉光。几年断行迹，老柳知在亡。苕溪到荆溪，一苇可以杭。定应数相过，我顾不得双。属谋吴会行，秋瘧冬尚僵。迨今病小愈，又值天雨霜。饥寒苦见驱，此役殊未央。苕溪道所见，有宅非他扬。我犹识其门，寂寞罗可张。会成整衣冠，床下拜老庞。退从阿戎谈，麈秃饭不尝。独说孙之居，更下荆溪傍。慨兹如许别，肯惮一水长。孤篷不难溯，物色因鸣榔。傥闻苇间音，躧履斯迎将。剡曲笑徒反，竹隐聊与当。古人有成言，居必思择乡。我今落殊县，绝交类嵇康。论文得重与，近作期倒囊。从游不徒然，会合况莫常。匪但鸡黍约，要资药石良。针砭苟不靳，我何惧膏肓。痿盲于起视，顷刻未始忘。阴风忽动地，暮色自远苍。归寻短灯檠，依旧平生窗。","dynasty":"宋代","title":"有怀二首"}
{"author":"赵蕃","content":"平岸朝阳已映光，高林宿霭尚深藏。客中亟起繇何事，要趁侵晨数刻凉。","dynasty":"宋代","title":"八月八日发潭州后得绝句四十首"}
{"author":"赵蕃","content":"草树葱茏山有衣，稻秧刺水绿生漪。眼中风物方人境，犬吠鸡啼间扊扅。","dynasty":"宋代","title":"自安仁至豫章途中杂兴十九首其十"}
{"author":"赵蕃","content":"落日照谿谷，寒光摇树林。宿鸟投密枝，归云释遥岑。余辉尚燠背，纖月忽在襟。可人期不来，何以写我心。近者且若此，悠悠望西南。","dynasty":"宋代","title":"期斯远不至登谿亭有怀并属云台刘先生三首"}
{"author":"赵蕃","content":"篱落未经霜，林园尚吐芳。豆花连豆角，榴朵映榴房。摇落虽兹候，敷荣未尔妨。我怀收柿栗，物色自凄凉。","dynasty":"宋代","title":"万安道中二首"}
{"author":"赵蕃","content":"因怀碧云友，发兴青林端。要尽深幽趣，浑忘下上难。泉声流咽绝，松韵响高寒。久作庐山别，疑从梦境看。","dynasty":"宋代","title":"与契兄"}
{"author":"赵蕃","content":"大琛酒价旧知名，樟树姑洲得并行。晨起亟思谋一醉，远钟已作叫岩声。","dynasty":"宋代","title":"八月八日发潭州后得绝句四十首"}
{"author":"赵蕃","content":"春风吹桃花，适与流水会。流水固无心，桃花亦何意。如何武陵人，便至神仙家。神仙不可见，回首空烟霞。","dynasty":"宋代","title":"严山"}
{"author":"赵蕃","content":"兰也结根幽且深，若为容易出山林。定知亦以香为累，不尔人于何处寻。","dynasty":"宋代","title":"春日杂言十一首"}
{"author":"赵蕃","content":"好在半村宅，竹添桐长枝。空馀相忆梦，不见寄来诗。苦节君耆旧，卑官我判司。因来贵溪水，一为洗尘缁。","dynasty":"宋代","title":"怀李商叟其二"}
{"author":"赵蕃","content":"万顷苍波月一钩，鹭鸥栖稳雁悠悠。老夫于此兴不浅，无奈凛乎何可留。","dynasty":"宋代","title":"月"}
{"author":"赵蕃","content":"斯文吕与张，用世故落落。年来踵蒿原，天意亦已虐。君尝登其门，如户发管籥。何当传相授，此道得深酌。","dynasty":"宋代","title":"寄答潘文叔并属恭叔五首"}
{"author":"赵蕃","content":"山中寂寞少花枝，过尽春风病不知。未分春归便无迹，陶瓶聊复浸酴醾。","dynasty":"宋代","title":"春日杂言十一首"}
{"author":"赵蕃","content":"我爱长沙国，全如洛与伊。诸公早闻道，老我谩耽诗。忆昨相追逐，何知有别离。湘西一回首，莽莽便天涯。","dynasty":"宋代","title":"初夏山居有怀长沙从游四首其二"}
{"author":"赵蕃","content":"村村迎湫水，户户爇炉香。何以救我穑，便知呼彼苍。傥宽饥欲死，聊听醒而狂。困极惟思睡，诗来得助凉。","dynasty":"宋代","title":"呈叔文诸公"}
{"author":"赵蕃","content":"背荫初疑星未融，细看真有映玲珑。兴深且约诸君往，明日当愁著土中。","dynasty":"宋代","title":"琛卿为梅置酒用前韵"}
{"author":"赵蕃","content":"不惮朝寒起杖藜，问梅随往到山蹊。枯根半死苔痕剥，细蕾深藏藤刺迷。倚市悬知无正态，入空还恐见深挤。幽居空谷端事愧，顾叹诗无老手题。","dynasty":"宋代","title":"访梅殊未有开意"}
{"author":"赵蕃","content":"纵乏幽人宅，犹馀大树祠。带山仍带水，宜饮亦宜诗。勿待全开后，当乘半放时。昏昏廓阴雾，皎皎上朝曦。","dynasty":"宋代","title":"咏梅六首其四"}
{"author":"赵蕃","content":"晚食以当肉，故云巧于贫。我云未若子陈子，挂箔为图能事新。剪刀不用求诸并，海图波涛供补纫。我今非剪讵可坼，树林楼阁相参陈。君知人穷定何因，政坐百巧逢天嗔。天之嗔人或可恕，君更白取遮四邻。虽然我诗聊戏君，天生万象孰主宾。渠如爱惜不我惜，听渠收卷藏箱巾。","dynasty":"宋代","title":"戏明叔"}
{"author":"赵蕃","content":"向来不识中团寺，一自移家得屡过。纵使山僧真厌客，淡然相对有维摩。","dynasty":"宋代","title":"题中团寺柱"}
{"author":"赵蕃","content":"逢人尽道为官去，为访名山只有君。屦底冲残大仰雪，笔头带得祝融云。区区自誓王逸少，历历卧游宗少文。归见二难应细说，恨余佳处阻平分。","dynasty":"宋代","title":"送愚卿兼简鲁卿卓卿"}
{"author":"赵蕃","content":"将身付铨选，乃奉蛮府檄。蛮语初未学，崄绝闻人说。进前退不可，信有难如棘。所赖使君贤，馀波能普及。","dynasty":"宋代","title":"呈赵常德四首其四"}
{"author":"赵蕃","content":"我姿甚不敏，与俗仍倍殊。难贪太常酒，顾归陶令庐。山中亦何有，寂寞谁与娱。晤言阔无友，展卷聊得书。人生七十稀，我今半已馀。百里九十戒，踌躇重踌躇。","dynasty":"宋代","title":"次韵斯远二十七日道中见怀二首其二"}
{"author":"赵蕃","content":"春风吹晴檐雨止，兰芽半吐梅堆委。阶前背荫苔藓深，曳杖不妨成细履。浮生忧喜均何如，谁能役役愁其躯。时閒意适且自慰，莫问诘朝瓶乏储。","dynasty":"宋代","title":"喜晴"}
{"author":"赵蕃","content":"侧枕听风吹，撑篷避雨丝。不忘披败帙，何暇问朝炊。浪静川无迹，云行山不移。自知非画手，游戏一于诗。","dynasty":"宋代","title":"三日风果止早行"}
{"author":"赵蕃","content":"春来多睡思，茗椀亦时须。不敢家园乞，芭蕉有剩无。","dynasty":"宋代","title":"简周允升三首"}
{"author":"赵蕃","content":"桃李竞芳春，晨妆故斩新。周遭遍晴野，络绎动游人。闭户端无事，命车当及辰。澄流带修竹，足以奉清真。","dynasty":"宋代","title":"招谢丈签判出郊"}
{"author":"赵蕃","content":"自从传得婺州诗，南北飘零阙后期。一纸忽来湖上信，恍然堕我水仙祠。","dynasty":"宋代","title":"简徐季益"}
{"author":"赵蕃","content":"近梦续远梦，长更和短更。月窗疑雪积，风柁苦宵行。天外独身在，暗中华发生。归田莫迟暮，底是物穷亨。","dynasty":"宋代","title":"不寐"}
{"author":"赵蕃","content":"北风卷湖水，万里雪欲狂。乘势不自止，云开日垂光。风伯益振厉，行子立欲僵。青女探其机，变作明日霜。湖水冻成坼，层冰傲朝阳。松柏愁悴死，宁云草苍苍。哀哉羁栖人，破褐无几长。塞向亦墐户，退怜无地藏。缅思六月中，誓言望清商。及今玄冬时，懔懔反莫当。流金与折胶，事乃旦暮常。安时辅尔躬，毋为徒自伤。","dynasty":"宋代","title":"书事其九"}
{"author":"赵蕃","content":"掘我窗前筍，与君充煮煨。槎牙勿多弃，聊用敌崔嵬。","dynasty":"宋代","title":"送筍与胡仲威"}
{"author":"赵蕃","content":"世奇粤水与湘山，此地元居楚粤间。尽日觅诗终莫就，有时游目不能还。骤来遥点雨初过，忽尔数峰云自閒。远碧近苍元互映，浅青深绿更相关。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"去日春江白芷生，再来秋野蟪蛄鸣。浩然已分不才弃，张翰安能恤后名。自叹还山何太晚，政须杯酒为深倾。凭愚邀敬多官府，与想桃源源上行。","dynasty":"宋代","title":"书怀二首"}
{"author":"赵蕃","content":"四月梅黄雨易成，夜来犹是十分晴。吴山越岭浑遮尽，惟见江流面面平。","dynasty":"宋代","title":"雨中"}
{"author":"赵蕃","content":"唤渡风殊怀，穿林日向中。飞泉半崖落，峭壁与天通。往者名犹在，仙人事已空。徐岩不为远，归去若匆匆。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"一马能来破远愁，送归还是上扁舟。鴒原眷眷急难义，菟裘切切将老求。吾儿可使齐书帙，汝归仍堪为酒谋。把玩余龄无几许，可如罝兔愧江鸥。","dynasty":"宋代","title":"成父自太和来相看复回既别有作寄之"}
{"author":"赵蕃","content":"人人共说梅花好，试问梅花好奈何。到底物名嫌太甚，市区酒肆尽东坡。","dynasty":"宋代","title":"书案上三种梅三首"}
{"author":"赵蕃","content":"一别动五载，人生都几何。谈端方间起，行色又奔波。剩欲摅离语，不成翻醉歌。飞腾与流浪，已矣两无那。","dynasty":"宋代","title":"留别子肃子仪三首"}
{"author":"赵蕃","content":"几欲归休反服初，契论今昔更怜渠。非关造物相料理，自是吾侪计阔疏。似我端宜吏刀笔，如君久合召严徐。胡然更作丁宁语，道所经行觅细书。","dynasty":"宋代","title":"次韵欧阳全真送行"}
{"author":"赵蕃","content":"欲问淮南米，皆云岁不登。疲羸不难活，摩抚政须能。但使荒田辟，无劳铸铁增。素书宁敢寄，苦语未宜憎。","dynasty":"宋代","title":"寄送周子中监丞赴舒州二首"}
{"author":"赵蕃","content":"昔人重离合，感慨思功名。我今迫贫贱，乃作分袂惊。徘徊未能别，崎岖复同行。扪萝到黄岩，倚杖日已倾。摩挲磴道古，开拓窗户明。道人惯看客，拨火治短檠。村醪偶提携，霜柑亦包并。病来不喜饮，一再泻浊清。道涂今日劳，林壑他年盟。苏州对床卧，不下五言城。自经长少公，增重手足情。细听松竹响，疑是风雨鸣。披衣更起坐，月出山西更。","dynasty":"宋代","title":"与成父弟自严礲同入城晚宿黄岩"}
{"author":"赵蕃","content":"风色披披手欲龟，日光飐飐鬓成丝。只今网罟无穷利，乐在竿纶顾未知。","dynasty":"宋代","title":"渔父诗四首其三"}
{"author":"赵蕃","content":"吉途荆棘少人行，制礼难招鲁二生。世上儿曹俱覆输，公家伯仲自争衡。一年欲尽见松秀，众水莫污知渭清。保此不渝真有道，更须直以所能鸣。","dynasty":"宋代","title":"子进昆仲俱和寄怀三诗复次韵"}
{"author":"赵蕃","content":"有别动五六载，相过才一二朝。白首我方糟曲，素风君欠箪瓢。","dynasty":"宋代","title":"赠别周文显三首"}
{"author":"赵蕃","content":"八珍既饱思持去，借问何如一脔尝。笋例减常犹费说，可堪馀事极更张。","dynasty":"宋代","title":"张伯永和诗以仆送笋减于常年复用韵以调一笑其二"}
{"author":"赵蕃","content":"水有萦纡何自来，竹能森爽为谁栽。山僧乞饭朝一出，幽子题诗日几廻。故鹤未妨频有客，骑驴正尔独寻梅。得閒且尽幽居趣，顾我初无当世才。","dynasty":"宋代","title":"十二月二十六日"}
{"author":"赵蕃","content":"一夜悲风晓辄收，布衾如铁强扶头。乍惊皎皎明窗纸，稍见疏疏集瓦沟。失怪竞闻村巷犬，乱行难觅远汀鸥。欣然欲作临流看，却恨凛乎难久留。","dynasty":"宋代","title":"九月廿一日雪书呈进之"}
{"author":"赵蕃","content":"我客犹湖外，君行返汉中。乖离从此异，邂逅复兹同。始见忘曾识，徐言乃渐通。怪来颜重渥，深感鬓成蓬。","dynasty":"宋代","title":"再见王进之于潭王即"}
{"author":"赵蕃","content":"已是霜凝更雨温，春其渐起但无痕。莫嗟草色有垂死，定自梅花当返魂。小驻要须穷日日，细寻无惜遍村村。揩摩病目从兹始，并待君诗洗睡昏。","dynasty":"宋代","title":"雨后呈斯远"}
{"author":"赵蕃","content":"石上生梅老未枯，著花虽少更敷腴。要须邻老深调护，莫遣儿童纵牧刍。","dynasty":"宋代","title":"探梅"}
{"author":"赵蕃","content":"晨起来为晚，所期安在哉。如言屐上下，复道手敲推。久立酴醾架，频怜玉雪堆。睇瞻殊莫及，欹帻屡裴回。","dynasty":"宋代","title":"夙约签判丈运属丈同迓客于玉田比出郊侧闻二"}
{"author":"赵蕃","content":"萧萧初对雨，滟滟急看晴。远树孤烟出，旷陂春水生。不关形役累，自作野田行。独愧龙钟者，犹敺觳觫耕。","dynasty":"宋代","title":"早作"}
{"author":"赵蕃","content":"人伪区区信日穷，楮藤苔竹互争雄。自从蜀纸东南见，凡马真成一洗空。","dynasty":"宋代","title":"从赵崇道求蜀纸五首"}
{"author":"赵蕃","content":"论契繇先世，言交自乃翁。俱成落湖外，每恨隔湘中。得见无几见，愿同终罕同。如闻工赋好，无或嗜诗穷。","dynasty":"宋代","title":"送沈善昌朝"}
{"author":"赵蕃","content":"得见虽能数日，晤言每恨匆匆。曷日竹斋重过，更期汗简同功。","dynasty":"宋代","title":"送刘公求还庐陵兼属张元亨五首"}
{"author":"赵蕃","content":"松间谡谡冲浮埃，跫然谁能为余来。凭高所历故已下，得君更觉争崔嵬。兹山不到近十载，频日能来已再回。人生万事每如此，而欲取必真愚哉。袖衔文书辱持似，快读不待纸尾开。金声讵须掷地出，隐隐自杂山风哀。吾曹用意果痴绝，非尔何以娱岁月。明当举似子王子，不但慰归仍赋别。","dynasty":"宋代","title":"明日同数公复登山忽闻履声乃审知也携和诗三篇来复用韵作一首"}
{"author":"赵蕃","content":"翠袖佳人倚竹诗，昔人比兴乃陈辞。我今顾欲求真相，绿萼梅花并竹枝。","dynasty":"宋代","title":"书案上三种梅三首"}
{"author":"赵蕃","content":"堆胜题诗尚可怀，异时吴楚渺何哉。传闻屡作南州佐，政自不妨三径开。准拟归舟成再见，惊嗟玉树有新摧。要知盛德亡穷处，连璧光辉看后来。","dynasty":"宋代","title":"挽朱通判"}
{"author":"赵蕃","content":"强说岁寒姿，曾无旬浃期。多缘风日苦，休道雪霜欺。炯炯方怀璧，依俯遽泣岐。飘零陌上土，收拾卷中诗。","dynasty":"宋代","title":"梅骤开旋有落者"}
{"author":"赵蕃","content":"要识公兄弟，当年蜀两苏。文章到宗匠，人物见规模。谩有词垣用，终迟政府须。世缘殊未了，忽复返清都。","dynasty":"宋代","title":"挽汪义源舍人二首"}
{"author":"赵蕃","content":"试觅图经看，宜章路几多。彼谋宁去穴，吾备且横戈。累土生平地，安流起丈波。计愚无可采，敢复问云何。","dynasty":"宋代","title":"再用前韵并寄孙推官四首"}
{"author":"赵蕃","content":"闻道石湖天下奇，城南未数阆州稀。江山胜处世或有，祗欠若人相发挥。","dynasty":"宋代","title":"范参政自建康得资政宫祠六诗寄呈其一"}
{"author":"赵蕃","content":"松柏抱奇姿，自应能岁寒。篱菊盖小草，后雕良独难。谁云一时芳，顾将比春兰。兰开桃李际，菊傲风霜阑。","dynasty":"宋代","title":"拟古"}
{"author":"赵蕃","content":"帆来鸟去苏州句，落木长江老杜诗。得意写图那办此，惊人吐句或能之。长年役役愁肝肾，老态骎骎入鬓髭。寄谢樵夫与渔子，可怜日用不能知。","dynasty":"宋代","title":"十九日雨中"}
{"author":"赵蕃","content":"行路悠悠自有诗，君行况乃暮秋时。复萌鄙吝疏黄宪，都尽利名亲紫芝。","dynasty":"宋代","title":"在伯考试未归有怀"}
{"author":"赵蕃","content":"吾家昔住匡庐北，少小未能知看山。南北东西今老矣，欲从图籍见班班。","dynasty":"宋代","title":"从元衡借庐山记偶成三首"}
{"author":"赵蕃","content":"江南无此风，羸疾讵烦攻。异事真同飓，夸辞懒问雄。梅犹隐荆棘，菊已堕蒿蓬。坐拨寒灰尽，诗成欠得工。","dynasty":"宋代","title":"十一月十五日风大作偶成四十字"}
{"author":"赵蕃","content":"老稚欢呼南北街，争看前日令君来。看花不比玄都观，尽是当时手自栽。","dynasty":"宋代","title":"至邑有感二首"}
{"author":"赵蕃","content":"入春不雨忧在田，数朝乃复相属连。今晨得晴绝可喜，病体素羸犹著锦。杏花始开忽已落，桃李安能问今昨。独余杨柳故青青，乃似仍叔之子弱。春今二月已强半，匆匆何方为羁绊。雨虽未厌愁奈何，又听仆仆林鸠唤。","dynasty":"宋代","title":"二月十七日"}
{"author":"赵蕃","content":"窗户洁仍间，峰峦列以攒。旧因行脚见，今得坐禅看。明晦阴晴变，青黄草木观。本来元不动，是可学心安。","dynasty":"宋代","title":"比因和首座诗有故欲撩公懒是真之句名其室日"}
{"author":"赵蕃","content":"吨州清节著吾州，宜尔诸郎总好修。过我山林忘僻陋，为君鸡黍乏淹留。结交群从非一日，欲话令人翻百忧。画舸曾同李膺载，竹林仍并阮咸游。","dynasty":"宋代","title":"送周德望之参告太学"}
{"author":"赵蕃","content":"去年别君重九日，君时痁作卧一室。许我为我一入山，人事好乖言竟食。一官我落江之西，每附书来必以诗。宣心写妙无不尽，知君不累寒与饥。念君见君何由得，江西水深波浪阔。无何奄忽室人丧，系舟复在南山侧。君来见我颜色好，不但文章能合道。信知木润山有辉，盎背晬然眸子瞭。向来之所未见书，向我诵读如贯珠。有时举问不知对，汗为浃背口辄呿。嗟我忝惟十年长，学业无功时既往。羡渠松柏拱把姿，绝胜樗栎高寻丈。一官羁我端何为，投劾归来亦未迟。岂惟问字当载酒，傥复借书仍一痴。","dynasty":"宋代","title":"呈审知"}
{"author":"赵蕃","content":"山禽劝我不如归，知我西游有定期。若使藜羹足供给，衡门之乐肯轻辞。","dynasty":"宋代","title":"闻杜鹘"}
{"author":"赵蕃","content":"鸡鸣非时乃祸口，那无荒更同疾徐。信知南来事总异，不但斯人难并居。","dynasty":"宋代","title":"鸡司晨者而此邦夜鸣为常不寐闻知作绝句"}
{"author":"赵蕃","content":"平生几作送行诗，展卷常增别后思。我分无堪祇贫贱，君才未免尚驱驰。江山此去虽多识，桃李何心亦念离。邂逅有人频寄字，要知安否慰孤羁。","dynasty":"宋代","title":"公择过门告别口占送之"}
{"author":"赵蕃","content":"前岁公开府，邻疆我适移。山坳深遣戍，斋阁远投诗。去国哀王粲，逢人说项斯。春秋其我罪，观过可仁知。流转今初定，保持端自谁。笔难穷记牍，礼欲簉宾墀。累日方求棹，传闻遽解龟。只云那有是，及此信无疑。春事峥嵘际，农工劝相时。吾曹一身计，父母百年思。雁渚新浮绿，杨堤亦褭丝。兹时系船地，异日寄书期。学道安时顺，余寒近酒宜。临分意无尽，公尔岂其私。","dynasty":"宋代","title":"送蓝吉州"}
{"author":"赵蕃","content":"但见纷纷势莫收，要穷衮衮若为头。路迷界眼疑无地，水失汀洲仅比沟。我欲出郊思借蹇，君归乘艇喜冲鸥。畏寒自缩真衰矣，绝境明朝不更留。","dynasty":"宋代","title":"进之雪中见过明日归湘潭再用前韵二首"}
{"author":"赵蕃","content":"人道朝霞不出门，今朝失喜见晴暾。长林未减霜前翠，叠巘全收雨后昏。兀兀不知为底日，悠悠又复度前村。眼明见此壁间句，回忆东江数过村。","dynasty":"宋代","title":"宿柞树下见赵行之所题诗"}
{"author":"赵蕃","content":"昔在庞德公，有足不入州。鸾凤自有志，燕雀安可俦。乃知金石坚，不逐万物流。当时天下事，固为长者忧。未易一木支，杀身何能酬。令人为短气，哀哉融与修。","dynasty":"宋代","title":"东坡在惠州窘于衣食以重九近有樽俎萧然之叹"}
{"author":"赵蕃","content":"数月卧城郭，兹晨历郊原。林莺语声近，陂鹭背影翻。稻栽已遍亩，桑采无剩园。因行一欣尔，送友重惘然。","dynasty":"宋代","title":"同诸友送潘文叔出郊"}
{"author":"赵蕃","content":"问讯永州倪户曹，别来岁月已滔滔。贤居幕府定余暇，舟过浯溪今几遭。颂出次山微自显，诗成太史贬无褒。因来打寄山中本，并以张秦翰墨豪。","dynasty":"宋代","title":"寄倪好问"}
{"author":"赵蕃","content":"出郭雨遽止，下山云复收。人疑有神护，神若为人谋。败壁凄凉句，邻家断续讴。明年回雁上，应忆此山头。","dynasty":"宋代","title":"蕃侍舅翁衡州史君游吉阳山舅翁举往年与南涧"}
{"author":"赵蕃","content":"言归虽故栖，雅志亦良友。奈何数诗筒，不得屡杯酒。纵云三十里，每见莫能久。是以朝暮间，相思辄成又。去年梅花作，佳处犹在口。今年梅花期，抚事才转首。翩思接中屦，兀若限林薮。君行集彤庭，我政安瓮牖。西湖觅林逋，东阁怀杜叟。寒岁识松坚，同心见兰臭。前朝习凿齿，书来问安否。并话罗浮山，抗尘应抖擞。","dynasty":"宋代","title":"至节矣犹未见梅颇形思渴书呈斯远滕兄主簿前日书来亦问梅花消息并此奉简"}
{"author":"赵蕃","content":"喔喔鸡啼墅，狺狺犬吠村。遇樵微有路，因汲半开门。老子将停轨，舆人请载奔。诘朝如未已，兀坐复奚论。我亦贪奇观，行因用汝言。既孤裘坐拥，宁惮笔时援。柳絮憎陈语，梅花忆故园。冻髭真易折，皴手讵能温。","dynasty":"宋代","title":"春雪四首"}
{"author":"赵蕃","content":"昔日曾升君子堂，祇今萧艾与俱长。可怜冷蝶无时态，尽日伶俜为汝忙。","dynasty":"宋代","title":"道傍菊有感"}
{"author":"赵蕃","content":"行路悠悠自有诗，君行况乃暮秋时。复萌鄙吝疏黄宪，都尽利名亲紫芝。","dynasty":"宋代","title":"在伯考试未归有怀"}
{"author":"赵蕃","content":"暂住已积日，此生知几来。敛容看夭矫，侧足避崔嵬。随意从登降，无心计挽推。云寒易成晚，家近故须回。","dynasty":"宋代","title":"端峰往还三首其三"}
{"author":"赵蕃","content":"谶言雨作风当正，得雨喜如遭旱时。枕藉无嗔杂蓑笠，跧藏不异庇茅茨。近看杨柳大垂手，远对云山图入眉。日暮横流难共济，明当安稳遂东之。","dynasty":"宋代","title":"三月初二日雨人以为风止之祥"}
{"author":"赵蕃","content":"贫非事烹煎，病止治药物。乌薪鬻之市，束缚论寸尺。烟浮多稚松，质重非老栎。炽焰忽复然，寒灰已成积。","dynasty":"宋代","title":"书事"}
{"author":"赵蕃","content":"深林尽处背浮图，却悔舆篮不跨驴。珍重病僧留别语，晦庵去后亦来无。","dynasty":"宋代","title":"次韵李袁州绝句七首"}
{"author":"赵蕃","content":"有见匪山色，所闻非市声。思公藏有塔，钓士隐无名。兀兀故林愿，悠悠流俗情。经禅虽未暇，樵牧念余生。","dynasty":"宋代","title":"周十三丈约同马三丈入青原山赋诗五首以记行"}
{"author":"赵蕃","content":"斗酒百篇家有风，故应名堕胜流中。从教客论嘲元白，懒向东华恋软红。好句旧来传已熟，并游今日敢言同。看公人物非如我，毕志区区在草丰。","dynasty":"宋代","title":"同签判谢丈简寄教授李丈仍用王原应旧韵"}
{"author":"赵蕃","content":"病骨怯秋凛，羸骖疲路长。人烟少行店，楼阁见僧房。憇息今成暂，从游旧不忘。却尘看姓字，淮楚路茫茫。","dynasty":"宋代","title":"午饭资福寺"}
{"author":"赵蕃","content":"漫道诗能陶冶，绝知酒可浮沉。行值田间积淖，住逢溪上愁阴。","dynasty":"宋代","title":"留衢州王彦博周钦止徐审知"}
{"author":"赵蕃","content":"两载沅湘役，虽劳何所为。虾行仍蛭渡，犹豫复狐疑。孰念锄犁把，殊胜手板持。山南与山北，舍子更从谁。","dynasty":"宋代","title":"寄秋怀其十"}
{"author":"赵蕃","content":"我居怀玉山，茶山非一游。每观文清竹，凛若人好修。往来道嘉禾，诗曾长公投。十年再建业，问劳加绸缪。中歌殄瘁诗，尺疏去莫由。虽微荆州论，感叹自不休。今日复何日，兰溪系归舟。典型君尚有，一见写余忧。","dynasty":"宋代","title":"赠曾槃乐道"}
{"author":"赵蕃","content":"世有封胡羯末，非无触目琳琅。何似君家兄弟，睟然面背难藏。","dynasty":"宋代","title":"送刘公求还庐陵兼属张元亨五首其一"}
{"author":"赵蕃","content":"去岁修途度此晨，今年抱疾更漳滨。官壶可醉难多致，城菊未开空屡巡。忆我有诗朝在手，思君何处暮伤神。遥知置酒登高者，回首西南只两人。","dynasty":"宋代","title":"九日次韵斯远去年是日同成父登半山亭见怀之"}
{"author":"赵蕃","content":"自昔旴江妙人物，未容修水擅玙璠。狱平冤滞繇仁勇，众息欢哗赖德言。谓继更生校中秘，却追子骥问桃源。神仙天上多官府，盍乡蓬莱暂弭辕。","dynasty":"宋代","title":"呈"}
{"author":"赵蕃","content":"有蟹无监乃乐邦，人生如意信难双。公才自是明堂用，寄语蚍蜉盍少降。","dynasty":"宋代","title":"投曾秀州逢四首其三"}
{"author":"赵蕃","content":"风顺风横总欲乘，传呼虽数不余应。去程渺渺湖边草，宿伴悠悠水上罾。","dynasty":"宋代","title":"漫兴十一首其九"}
{"author":"赵蕃","content":"将身付铨选，乃奉蛮府檄。蛮语初未学，崄绝闻人说。进前退不可，信有难如棘。所赖使君贤，馀波能普及。","dynasty":"宋代","title":"呈赵常德四首其四"}
{"author":"赵蕃","content":"早禾未熟晚尤迟，卖菜归来始得炊。谷者本从田户出，未滋反取市人嗤。","dynasty":"宋代","title":"鬻菜者"}
{"author":"赵蕃","content":"山鸟初鸣麂度滩，少焉还叫火炎山。仆来告我为晴候，穴雨巢风不可删。","dynasty":"宋代","title":"自桃川至辰州绝句四十有二"}
{"author":"赵蕃","content":"万木苍苍古钓台，白云楼观隔溪开。赋成赤壁后无对，好与驱从笔下来。","dynasty":"宋代","title":"重送处州斯远三首"}
{"author":"赵蕃","content":"已悲傲吏失南山，尚喜王儦峙旧坛。感怆自应新发白，乖离可使旧盟寒。篙师径欲通宵发，我辈深嗟会面难。月底婆娑灯下语，恍然还是昔年看。","dynasty":"宋代","title":"李商叟举似用南涧山字韵茶山星字韵数诗辄借"}
{"author":"赵蕃","content":"日日东台寺，今朝一苇杭。不关公事了，政以病躯妨。大士迁居梦，寒炉得圣香。世人空自异，吾道本何方。","dynasty":"宋代","title":"题东台寺"}
{"author":"赵蕃","content":"颇怪风能急，还疑雨不成。疏疏闻夜半，璀璀及天明。安否妻子念，乖难兄弟性。谁令负湖海，政使落蛮荆。","dynasty":"宋代","title":"对雪有怀"}
{"author":"赵蕃","content":"谢子姿野鹤，耸然常自昂。贪留故人饭，忘踏板桥霜。举世谬为敬，从吾醒亦狂。交游有徐庶，头白尚东墙。","dynasty":"宋代","title":"徐丈大雅有诗赠子畅尉曹用韵呈子畅兼柬徐丈"}
{"author":"赵蕃","content":"霜月有余照，风灯无停光。客梦一何短，乡关一何长。拊身念艰虞，失足增彷徨。平明揽清镜，鬓发应成苍。","dynasty":"宋代","title":"枕上有感二首"}
{"author":"赵蕃","content":"碧天涌出烂银盘，万里颠风落树端。懒复持杯向渠问，径思飞步蹑翔鸾。","dynasty":"宋代","title":"十五夜看月"}
{"author":"赵蕃","content":"平生苕霅又扁舟，尚喜深盟不负鸥。忆昔诗篇浑漫兴，只今翻觉费冥搜。","dynasty":"宋代","title":"湖州舟中"}
{"author":"赵蕃","content":"疾风不雪翻成雨，甚欲相过愁出门。短日已曛灯未上，曲身难直坐如蹲。儿归尚作他州隔，书到能开病眼昏。并致江西洪夏集，一樽径欲与君论。","dynasty":"宋代","title":"在伯欲见洪龟父夏均文诗因逸归玉山取之自常"}
{"author":"赵蕃","content":"日者因回使，人才致一书。有怀那再写，为况又何如。贾傅长沙国，陶公五柳庐。文章且难进，可向友朋疏。","dynasty":"宋代","title":"初夏山居有怀长沙从游四首"}
{"author":"赵蕃","content":"别日故已久，愿言今则多。寒温一劳苦，身世两蹉跎。在己须当勉，其馀莫问他。昔贤虽已矣，吾辈合如何。","dynasty":"宋代","title":"再见王进之于潭王即其二"}
{"author":"赵蕃","content":"秋日清且美，于游也固宜。迨今冬已仲，墐户惟其时。若人兴公家，嗜好夙有诗。几谭岩壑间，尘落不自知。靡辞陟降难，顾病风露披。旧闻怀玉山，地置多侧危。我为是邦人，每恨著脚迟。闻公勇决往，身住心俱驰。是邦有兹山，盖已千祀垂。曩者君夫子，携家隐于斯。与山结胜因，诗成多及之。去年公二仲，探讨曾至兹。今公又继去，秘密真无遗。山名谓怀玉，自昔传我疑，众作乃圭璧，名实信不欺。书来报行程，快读只欠诗。春膏有余否，佳笔锐若锥。会当写真行，寄我光茅茨。","dynasty":"宋代","title":"子进游怀玉山度必有诗未辱寄来作诗索之"}
{"author":"赵蕃","content":"小立溪头唤野航，雨馀林木倍森凉。少焉步到临流寺，鹳鹤飞鸣满夕阳。","dynasty":"宋代","title":"自安仁至豫章途中杂兴十九首其六"}
{"author":"赵蕃","content":"一雨胡为限古城，定应留逐使君行。前驱尚远毋庸遽，已见萧萧破久晴。","dynasty":"宋代","title":"玉山久旱七月一日雨作望者云从常山来时赵吏"}
{"author":"赵蕃","content":"未必形模似，良由意象高。见山非得得，遇酒辄陶陶。芜没念三径，飘零悲二毛。南征傥亡恙，归老旧蓬蒿。","dynasty":"宋代","title":"题旧日所藏晋陶渊明采区东篱下悠然见南山画"}
{"author":"赵蕃","content":"道人惠我南山蕨，颇带斋厨法酱香。闻道城中少蔬供，急令健步走倾筐。","dynasty":"宋代","title":"送蕨与成父"}
{"author":"赵蕃","content":"稍过湖头路，临流但远林。打篷知雨急，荡桨觉溪深。红叶专秋色，青铜慨古心。平生学诗友，两地复离襟。","dynasty":"宋代","title":"怀秉文"}
{"author":"赵蕃","content":"旱势若燎火，雨粒如投珠。望望恐不及，嗷嗷欲成呼。叩龙探古湫，号佛喧通衢。山川祷斯必，社稷报不渝。古人之所是，今人之所迂。龙神与社鬼，其事亦区区。","dynasty":"宋代","title":"初六日雨而甚微"}
{"author":"赵蕃","content":"淅沥夜来雨，萧条林下秋。因之忆我弟，重以思吾俦。农工方鼎来，蚕事已告休。得无阴寒妨，知复多寡收。微官本为贫，中道成倦游。洪波政稽天，险路新摧辀。吾俦与我弟，既喜应见忧。忧我困一箪，喜我归故丘。付与有定分，短长宁自谋。相期黄发保，共勉素风修。","dynasty":"宋代","title":"寄徐斯远并成父弟"}
{"author":"赵蕃","content":"水汎将晴雾，山行欲雨云。鸥翻随渚见，鸡近隔林闻。","dynasty":"宋代","title":"田家即事八首其一"}
{"author":"赵蕃","content":"我苦千里役，儿荒三月书。役苦殆委顿，书荒廑垦锄。夜雨倒湖水，春耕竞田庐。事贵在勇决，尔胡但居诸。","dynasty":"宋代","title":"寄怀在伯三首"}
{"author":"赵蕃","content":"寓舍我至晚，官期君已催。犹当载酒别，共作访山来。雪谷看题字，风雩话昔开。乐山并乐水，随处一裴回。","dynasty":"宋代","title":"送恭叔赴海门尉端叔约同过湘西酌别四首"}
{"author":"赵蕃","content":"五更催发船无限，及此风收浪不生。何事渔舟亦争进，始知为利总营营。","dynasty":"宋代","title":"发大通"}
{"author":"赵蕃","content":"郡邑贪残固合诛，衅端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首其八"}
{"author":"赵蕃","content":"白也江南逐客，少陵因梦成诗。我亦移官衡岳，惊乌未有安枝。","dynasty":"宋代","title":"次韵斯远见梦有作六言二首"}
{"author":"赵蕃","content":"生年月日虽则同，学而闻道莫比踪。学而闻道胡不庸，咎且不免宁论功。一官俯首蛮貊中，几年积弊频年凶。去奸植善扶疲癃，我所目见非闻风。孰持黄诏来自东，谓君违天合君冲。天家误听州家谬，历计月日曾未充。使家熟视州家惜，万里君门谁为通。学而闻道要有用，达岂吾泰穷何穷。君之授受远有宗，湘水浩浩湘山雄。龙门当日谓不遇，尹杨亦到明光宫。","dynasty":"宋代","title":"送吴叙浦"}
{"author":"赵蕃","content":"秀色留金凤，余芳在木犀。日明能皜皜，风急似凄凄。野地犹飞蝶，深林亦啼鸡。居閒常却扫，安步辍扶藜。","dynasty":"宋代","title":"过上村庵二首"}
{"author":"赵蕃","content":"纷纷竞说杜陵翁，此老真能数百容。我亦几同叶公好，骇然今日见真龙。","dynasty":"宋代","title":"曾裘父寄二绝并呈审知一再次韵前以寄曾后寄审知四首其二"}
{"author":"赵蕃","content":"瓮子滩头百丈牵，此其小小大犹前。命轻人鲊曾闻说，楚蜀悬知险并然。","dynasty":"宋代","title":"自桃川至辰州绝句四十有二其一"}
{"author":"赵蕃","content":"麦茁犹藏绿，梅苞尚掩红。祇言晴作病，何意雪争功。拥褐朝慵起，扶藜晚渐通。林行语鸦舅，溪立漾凫翁。","dynasty":"宋代","title":"雪后二首其二"}
{"author":"赵蕃","content":"士患不知学，既学思有终。一年农作计，十稔圃收功。四业独为重，九经皆寓中。勉哉期岁晚，禹稷与颜同。","dynasty":"宋代","title":"俞孝杨殖斋"}
{"author":"赵蕃","content":"山居何所用，种竹并楹轩。听雨宵忘寐，摇风日破烦。春来仍引蔓，雨后竞添孙。迸砌思移石，妨池欲废盆。堤防虞采掘，检束费晨昏。自是林深茂，非因地独温。有朋如角立，布阵似争骞。戢戢株虽短，骎骎势已存。却行才避碍，逆曳遂难垠。婢喜频留步，儿欣屡发言。纵横从可目，散漫孰寻根。蚁败须攻穴，羊侵要补藩。骤惊疑瓦合，还讶若车奔。岂害偏藏径，何妨便满园。拥培规我力，振拔果谁恩。坐见身长堑，行看箨蔽垣。苔俱滋湿晕，兰与王芳荪。未肯低前辈，终当及次番。万杉真浪说，千橘更何论。蹇傲冬方见，阴森夏乃繁。务令收晚节，忍把助朝餐。此日聊成隐，它年定改门。韩公留句伟，侯喜漫名掀。韵险言无丽，搜穷笔殆髡。直将摅郁闷，底用役神魂。示子斯同作，哦吟莫接暾。","dynasty":"宋代","title":"咏笋用昌黎韵"}
{"author":"赵蕃","content":"已后儿曹疾走誇，分同杜叟客忠嘉。白衣莫致有名物，青眼谩看无数花。念我岂无岩壑暇，从君恐及簿书哗。不唯孤负登临约，亦觉诗筒到眼赊。","dynasty":"宋代","title":"蕃尝以闰九日约谢章二丈会南堂有事而止既欲复理前约乏酒未能因见唱酬嘉字韵诗卷借韵呈章丈"}
{"author":"赵蕃","content":"命有丛祠事，晨兴敢惮勤。渚沙微隐艇，山林总藏云。雨势纷未已，诗材怳见分。中流更回首，片片愧鸥群。","dynasty":"宋代","title":"十八日分谒升德庙过江作"}
{"author":"赵蕃","content":"忆我檐间梅，腊开馀未破。未破想深扃，已开应槁堕。","dynasty":"宋代","title":"雪中三忆三首其三"}
{"author":"赵蕃","content":"岭近梅花开已多，水南梅事又如何。使君假日曾游否，客子临风空屡哦。好士何妨勤下榻，丰年那有拙催科。倦游我亦怀三径，何况传闻政免苛。","dynasty":"宋代","title":"寄林信州"}
{"author":"赵蕃","content":"物生惧焦枯，吾身困蒸煮。起占天外云，坐隔空中雨。故人住吴越，一别几寒暑。今焉在咫尺，何事复间阻。缅思冰雪容，重想金玉玉器。可但发其蒙，端能病斯愈。","dynasty":"宋代","title":"简寄潘恭叔"}
{"author":"赵蕃","content":"江行已属北风权，此去宁忧上水船。卧听招呼帆转脚，起看飞溅水平舷。鸥乘逸气沿仍溯，雁怯惊吹断复连。玄妙未穷天籁说，雄豪诗读快哉篇。","dynasty":"宋代","title":"二十三日使风"}
{"author":"赵蕃","content":"几思载酒更携筇，一访梅花山崦中。忽念去君三十里，怅然将复与谁同。","dynasty":"宋代","title":"怀梅花及斯远"}
{"author":"赵蕃","content":"霜髭不摘老可憎，迹虽未然心已僧。舌根鼻观习气在，茗椀策勋香事仍。","dynasty":"宋代","title":"简严承务二首其二"}
{"author":"赵蕃","content":"汉阳在何许，越在河之北。圣朝富文物，要使均万国。辍我学省彦，以为远方重。化成亟归来，明堂待梁栋。","dynasty":"宋代","title":"送刘得华赴汉阳教授二首"}
{"author":"赵蕃","content":"久客日复日，穷冬冰复冰。知还怜倦鸟，侧翅耻饥鹰。搔发伤今老，沿塘记昔曾。舒忧足行卷，教谄谢书縢。","dynasty":"宋代","title":"次韵成父舟中"}
{"author":"赵蕃","content":"竹户与松窗，当年拜老庞。鬓毛霜自满，文力鼎犹扛。我句何堪读，公诗旧所降。宁闻曹与郐，可并楚三江。","dynasty":"宋代","title":"寄呈寿冈先生二首"}
{"author":"赵蕃","content":"往年敌来如破竹，九州泛若浮海粟。郑公仗节守冯翊，毅然可杀不可辱。飘流南浮适兹里，平生行事耳目熟。几回下马过其坟，溪水洄洄抱山足。季孙甚才耻为吏，哦诗欲效云台谷。四篇赠我劳我行，入手为之三过读。君家泾县亦工此，知者尚稀凡眼肉。会看入洛似机云，不应如我但碌碌。","dynasty":"宋代","title":"季奕枉诗送行借审知韵奉别并呈伯元"}
{"author":"赵蕃","content":"闻道常年会，尚书领客来。公能哦旧句，我恨阙初陪。郁郁云峰雨，苍苍石磴苔。人亡与节逝，已矣两裴回。","dynasty":"宋代","title":"蕃侍舅翁衡州史君游吉阳山舅翁举往年与南涧韩公唱酬长短句蕃赋三诗其二"}
{"author":"赵蕃","content":"宰席犹虚位，尚书合赐环。进贤同拔茹，去佞已无山。诰命从天下，延登指日间。蕲公为大厦，我亦会欢颜。","dynasty":"宋代","title":"寄建宁韩尚书二首"}
{"author":"赵蕃","content":"水驿聊容借，官曹少逭劳。关门对风雨，策杖看波涛。浩浩心疑壮，悠悠首遽搔。忽来双白鹭，伫立久江皋。","dynasty":"宋代","title":"巴丘驿晚题二首其一"}
{"author":"赵蕃","content":"中宵还浏浏，乞晓更萧萧。亟作溪头看，犹沾树杪飘。田家比屋喜，沴气十分消。我得扁舟去，江湖兴久摇。","dynasty":"宋代","title":"六月十七夜出寺门骤有所闻疑水与风即而观之"}
{"author":"赵蕃","content":"平湖万里宽，秋月一天白。隐隐岳阳楼，有人自横笛。","dynasty":"宋代","title":"洞庭秋月"}
{"author":"赵蕃","content":"腊前能几日，年后不多时。五岭无千里，东亭共一陲。胡为欺北客，未即见南枝。或谓冰霜候，还忧衣褐为。","dynasty":"宋代","title":"咏梅六首其二"}
{"author":"赵蕃","content":"晨钟离野寺，早市出村墟。山在空濛里，路经崩缺馀。崎岖方自此，阻绝信非虚。却羡林间翮，飞翔得自如。","dynasty":"宋代","title":"秋陂道中三首其一"}
{"author":"赵蕃","content":"再岁春风把酒杯，今年更觉倍迟回。海棠消息知渠负，杨柳风流笑我衰。舟过重湖定安否，书来一纸勿悠哉。是身老矣腰仍折，宁待田园归未来。","dynasty":"宋代","title":"留别邢大声昆仲"}
{"author":"赵蕃","content":"南山含壁尽阳冈，草木朝朝被宠光。梅事已居桃李上，尔于梅也更前行。","dynasty":"宋代","title":"祝君适中所所居南山岩花二种日玉梅日含笑者"}
{"author":"赵蕃","content":"两载皇华使，江湖得少宽。见皆儒雅录，闻绝惠文弹。内外有轻重，言行无易难。春秋贤者责，倾耳向长安。","dynasty":"宋代","title":"送赵一叔江西漕赴召三首"}
{"author":"赵蕃","content":"病骨觉难强，鬓华惊易彫。壮怀鲸访李，老习蚓同萧。久已思抛笏，悠哉曷泛瓢。东游穴探禹，西上石宾韶。","dynasty":"宋代","title":"杨谨仲和顷者三诗见贻复次韵六首其四"}
{"author":"赵蕃","content":"道上行人暍，林间释子幽。去无相趣迫，聊得小夷犹。竹树拥檐立，溪山随槛流。自非能赋者，常是欲眠休。","dynasty":"宋代","title":"和斯远西轩竹二首"}
{"author":"赵蕃","content":"姑苏访虎丘，西庵作清游。能谈著书人，老僧非黑头。义兴望荆溪，景坡亦前脩。不能乘桴者，沧波没白鸥。","dynasty":"宋代","title":"常州先生以太守入对五首其五"}
{"author":"赵蕃","content":"问讯先生江上村，雪中高兴与谁论。乍明不厌鸡啼昼，忽散应憎鹊踏翻。闻道为梅新作圃，更期因竹别开门。老来孰愈幽居趣，愧我飘流不自存。","dynasty":"宋代","title":"雪中寄怀公昭丈"}
{"author":"赵蕃","content":"冷语可销暑，昔人曾咏之。我来登雪观，政值绿阴时。","dynasty":"宋代","title":"雪观"}
{"author":"赵蕃","content":"寓舍莓苔合，春郊花草香。忽逢宁比料，欲语未能长。大阮为勿药，阿连欣对床。嗟予重多感，有弟各殊方。","dynasty":"宋代","title":"呈潘文叔二首"}
{"author":"赵蕃","content":"户户薪充纩，家家炉作床。悬知火明暗，是系体炎凉。为俗陋至此，斯民真可伤。诏条先劝课，王政本耕桑。","dynasty":"宋代","title":"二十八日雪二十九日未已赋诗凡五首"}
{"author":"赵蕃","content":"留落殊方少故人，岂其再见愈情亲。几因高论兴衰飒，频藉深杯慰苦辛。只道朝天在长夏，那知奉檄又残春。未闻行日先惆怅，君复何忧慨此身。","dynasty":"宋代","title":"又简张王臣"}
{"author":"赵蕃","content":"残风落日蝉乱鸣，细履小园欣晚晴。投林倦鸟分暝色，满地落叶无秋声。卫尉一钱曾不直，阮郎几屐毕此生。三十六中第一策，脱却世故甘佣耕。","dynasty":"宋代","title":"晚晴四首其一"}
{"author":"赵蕃","content":"谁能当此风霜面，政要渠侬铁石心。我亦苦吟羞不足，愿从千古觅遗香。","dynasty":"宋代","title":"梅花绝句五首要明叔仲威同作"}
{"author":"赵蕃","content":"衾寒数窥窗，窗暗鸡已号。比邻递东西，我起披缊袍。始占霜檐粲，忽听风林鏖。乃知中夜雨，吾念亦良劳。","dynasty":"宋代","title":"十月八日闻鸡鸣即起案上偶有陶集翻阅数诗有怀斯远三首其一"}
{"author":"赵蕃","content":"客中得君来，念我忘偪仄。君行竟先我，未免为此别。自怜性多忤，每负朋友责。如何君父子，相与独无隙。","dynasty":"宋代","title":"与叔骥父子别后怅然怀之三首其三"}
{"author":"赵蕃","content":"准拟梅花共赋诗，那知人事有乖离。交情自谓惟君厚，世态于今犹我知。尽室飘飘虽匪计，此心炯炯幸无欺。一官谩浪端何以，从此归耕已自迟。","dynasty":"宋代","title":"留别在伯"}
{"author":"赵蕃","content":"沙如星射水流光，忆著南山步石梁。秋兴日来知几首，可无南落雁成行。","dynasty":"宋代","title":"是夕有怀斯远二首"}
{"author":"赵蕃","content":"食砚固可笑，砚枯还有云。先生信难说，吾事亦徒勤。岁久当消髀，研穷且断筋。不如因坠地，瘗得退之文。","dynasty":"宋代","title":"砚答"}
{"author":"赵蕃","content":"竹外青原久不看，书来剩喜报平安。脩筠流水故亦有，高士韵人良独难。杜老不应栖锦里，谪仙终合见金銮。兹亭便与图经载，何况制名繇孟韩。","dynasty":"宋代","title":"刘伯山书来云有施主为造一亭刘子澄名曰竹溪索诗为赋二首其一"}
{"author":"赵蕃","content":"骤得疑倾峡，徐行若泛潮。胡为隔田亩，而不度林椒。爽气虽能及，作波不可招。不眠如有待，冲口漫成谣。","dynasty":"宋代","title":"六月十七夜出寺门骤有所闻疑水与风即而观之"}
{"author":"赵蕃","content":"结交不在早，倾盖有馀欢。愧比陈蕃榻，犹吾陋巷箪。新来几日别，无计百忧宽。世俗轻交态，相期在岁寒。","dynasty":"宋代","title":"怀明叔三首其一"}
{"author":"赵蕃","content":"满城游女竞纷纷，柳岸桃蹊昼复曛。不道贫家有机杼，夜窗灯火尚加勤。","dynasty":"宋代","title":"呈潘潭州十首"}
{"author":"赵蕃","content":"日日题诗待海棠，要从地主借绳床。偶因风雨愆期至，已是飘零学退妆。","dynasty":"宋代","title":"初九日"}
{"author":"赵蕃","content":"病思昏昏略未醒，木犀谁遣浸饶瓶。兀然随我故山梦，竹故青青雨自零。","dynasty":"宋代","title":"八月八日发潭州后得绝句四十首"}
{"author":"赵蕃","content":"败屋两三间，随僧且住山。诗无一朝废，官有十年闲。日上花明野，鸡啼门掩关。春风从草草，老态已斑斑。","dynasty":"宋代","title":"咏晴"}
{"author":"赵蕃","content":"唐室文公裔，国朝桐树家。学探和静蕴，文嗣一门华。尚拟咨黄发，居成后白麻。公身宁有憾，物论自兴嗟。","dynasty":"宋代","title":"挽南涧先生三首"}
{"author":"赵蕃","content":"桂阳去衡阳，道里端能几。倘许钓竿投，春风叩葭苇。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"辞好曾闻喻色丝，那知妙处本天姿。若穷句法源流远，曾见梅山唱和诗。","dynasty":"宋代","title":"见梁检法书怀八绝句于广文尉曹处次韵其六"}
{"author":"赵蕃","content":"沅有茝兮沣有兰，到今风物尚班班。有怀未觉千年远，无力能追一字还。赠我诗何富风月，知君助不待江山。况闻方奏凌云赋，宁复留繻待出关。","dynasty":"宋代","title":"和答李季蓬因观鄙语见赠"}
{"author":"赵蕃","content":"相逢几说李端公，未报舒州谢表通。要识淮南佳绝地，灊山皖水莫之同。","dynasty":"宋代","title":"呈折子明丈十首"}
{"author":"赵蕃","content":"衡岳文公寺，南昌梅福官。意驰虽若近，身到每疑难。社木怅鸣橹，集贤欣解鞍。未须论契阔，聊复话团栾。","dynasty":"宋代","title":"自九度至衡岳呈同游潘文叔二首其二"}
{"author":"赵蕃","content":"朝来日当窗，晚矣犹未落。梅开怪璀璨，信是日初薄。勿云丈席地，可咏亦可酌。岁月与情怀，宁须问今昨。","dynasty":"宋代","title":"题郑季奕火阁"}
{"author":"赵蕃","content":"鹃叫春林复递诗，雁回霜月忽传悲。兰枯蕙死迷三楚，雨暗云昏碍九疑。早岁力辞公府檄，暮年名与党人碑。呜呼季子延陵墓，不待鑱辞行可知。","dynasty":"宋代","title":"哭蔡西山"}
{"author":"赵蕃","content":"霰落初疑集陨珠，雪飞骤觉幻成图。檐间隙际窥疏密，屋顶树头看有无。夜度佛钟清涧谷，晓翻渔艇舞江湖。平生无限幽深意，付与匡床竹火炉。","dynasty":"宋代","title":"微霰雪"}
{"author":"赵蕃","content":"东街女儿谁家子，有名籍籍长发市。不知身失不自回，顾侈金珠炫罗绮。西街贫女夫何如，年长不见行媒车。有时视倡独叹息，从之不可翻踌躇。伤哉彼倡不自丑，顾嘲贫女为牛后。此时贫女将何言，嫁与不嫁悬诸天。","dynasty":"宋代","title":"长安行"}
{"author":"赵蕃","content":"远斋无恙日，酬唱几多诗。杜集容今附，韩门见昔师。青云虽益显，种发欲奚为。更欲求馀本，流传海内知。","dynasty":"宋代","title":"送刘伯瑞四首其二"}
{"author":"赵蕃","content":"四月梅黄雨易成，夜来犹是十分晴。吴山越岭浑遮尽，惟见江流面面平。","dynasty":"宋代","title":"雨中"}
{"author":"赵蕃","content":"往将短木饰青黄，负此枯林岁久霜。穷为多言慕柔舌，病因止酒制刚肠。交游大抵要晚节，谈笑可须空累觞。净扫松阶决流水，效予清坐亦何妨。","dynasty":"宋代","title":"次韵徐丞用韵见示"}
{"author":"赵蕃","content":"青山招我来，松风送我去。白发频脱帻，足适欲忘屦。春初更和悦，我亦除疾痼。莫作倥偬归，兹游已成屡。","dynasty":"宋代","title":"二十六日与公择步松岭而返"}
{"author":"赵蕃","content":"与其纷纷评月旦，孰知黄妳寄疲倦。夫君忽来语不休，政使风吹吹不断。我归政泊水之南，君往适当溪北岸。有时浩歌送激烈，却恨中流鹅鸭乱。看君鹄举且鸿飞，而我孤奔仍鼠窜。终焉岂有尺布缝，其价可值锦绣段。","dynasty":"宋代","title":"再用韵呈斯远"}
{"author":"赵蕃","content":"犬吠非因盗，鸡鸣已后晨。穿窗残月在，布地落花匀。我亦惊霜鬓，谁能念曲身。久晴常畏病，逢雪更忧贫。","dynasty":"宋代","title":"十二月二十九日雪三首"}
{"author":"赵蕃","content":"仲冬六日如春旦，偶向溪亭适吾倦。山耶云耶远莫知，但见青苍属仍断。其馀杂树亦稍稍，复有深溪临断岸。谓言雨后当有梅，倚薄敷丛忽陵乱。一杯共摩石田甘，走笔题诗待君窜。因之并寄伯仁君，傥肯来游驱款段。","dynasty":"宋代","title":"周文显之子来过因斯远过余于智门相与坐于遗爱亭上书所见附寄文显"}
{"author":"赵蕃","content":"书疏虽能数，飘零可奈何。每怀谈绪远，更益鬓丝多。治行今难及，声名保不磨。公宁免腾踏，我乃愿婆娑。","dynasty":"宋代","title":"寄周畏知"}
{"author":"赵蕃","content":"几年惆怅荔枝红，妇荐孙擎寿媪翁。我亦得归无此乐，弟兄相对小灯笼。","dynasty":"宋代","title":"送何叔信三首"}
{"author":"赵蕃","content":"团团政尔来天下，皎皎何从堕水中。剩欲学为牛渚咏，只愁笑杀绮裘翁。","dynasty":"宋代","title":"生米矶之至德观余旧游也尝有题钓矶胡柏七言"}
{"author":"赵蕃","content":"林下有高兴，眼前无此流。并溪村迳入，背佛野亭投。绿竹依人好，红蕖取意秋。病多宽酒债，别近耿离忧。","dynasty":"宋代","title":"三月审知以余行有日置酒于智门寺后竹间小亭"}
{"author":"赵蕃","content":"邂逅高标识，漂流仁里依。君为鄂渚去，我亦鼎州归。风月情何已，江湖便苦稀。政嗟书莫数，忽喜麈重挥。论事多惊俗，谈诗每造微。方能以文会，遽复揽征衣。常伯麒麟像，词垣鸑鷟飞。官今况京秩，名且达天扉。天马当云路，沙鸥合钓矶。无庸问车笠，要不负覉鞿。","dynasty":"宋代","title":"送张王臣"}
{"author":"赵蕃","content":"东郭竹溪君所庐，我家此物也扶疏。何时归去数来往，不似而今空寄书。","dynasty":"宋代","title":"寄向伯休且约他日道为芗林之游二首其一"}
{"author":"赵蕃","content":"湖外频年客，江东迩日归。欲知年事迫，看取鬓毛非。寄意虽梅柳，关心在蕨薇。令余倒芒屦，须子叩柴扉。","dynasty":"宋代","title":"雨中不出呈斯远兼示成父四首其三"}
{"author":"赵蕃","content":"轩亭著难稳，名字又恶同。譬犹死得谥，美恶百代公。维洪之厌原，兹为众山雄。何许千万间，可以屏障充。不于春夏时，刻画仍遗冬。岂非即其西，故取摇落中。所得正且尽，评自曾南丰。是令登赋士，谈说口不容。我留豫章城，十日雨且风。重寻湖上宅，再叩仙佛宫。未行北沙门，忧心实忡忡。落日拟进棹，殷勤谢篙工。我游有未尽，汝去何匆匆。肩舆天宁寺，高下一径通。其谁列翠幕，正尔遮青松。欲住不得久，傍观南平钟。清澄浅沙泉，一酌醒我胸。秋屏适跬步，直上如凌空。回观列岫亭，有见真附庸。玄晖弹丸句，固足名壤穹。后人竟攘取，榜识千家逢。况兹如许山，讵止窗户供。脊记题葆真，疑未经此翁。","dynasty":"宋代","title":"十二日登列岫亭有设空幄者去之荐福酌浅沙泉"}
{"author":"赵蕃","content":"南山北山雨未分，东村西村鸡叫群。病夫深居百不闻，香炉茗碗频策勋。浮生踪迹空中云，期须变化归无垠。春风九十又足云，眼中红白徒纷纷。","dynasty":"宋代","title":"社后一日风雨中作"}
{"author":"赵蕃","content":"前者蓑而眠，后者笠而坐。陂长不待鞭，草软无用莝。蚤耕蹔廑力，午放长逸卧。薄暮翁洗犁，儿歌互相和。","dynasty":"宋代","title":"晨起见牧牛者"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首"}
{"author":"赵蕃","content":"贫非事烹煎，病止治药物。乌薪鬻之市，束缚论寸尺。烟浮多稚松，质重非老栎。炽焰忽复然，寒灰已成积。","dynasty":"宋代","title":"书事"}
{"author":"赵蕃","content":"檐雨浪浪欲二更，短檠明火读书声。忆如汝大政如汝，一事无成今老生。","dynasty":"宋代","title":"雨中夜归闻两儿诵书偶成二绝幸明叔先生同赋"}
{"author":"赵蕃","content":"少年意与春竞，老老全将病供。鹊噪芳阴树树，蝶飞幽梦重重。","dynasty":"宋代","title":"三月十一日"}
{"author":"赵蕃","content":"晁郑风流俱外家，源流如此见津涯。难兄竟没荒三径，吾叔重嗟书五车。家世诗声继叔起，古来材秀滞长沙。顺宁不作南轩死，吾道伤哉鬓已华。","dynasty":"宋代","title":"寄赠侯宿彦明"}
{"author":"赵蕃","content":"可人费招呼，柰此陈与胡。问事失昏忘，论诗辨精粗。清风不可绊，白日易成晡。欲睡难安枕，翻书得踞炉。聒人纷宿鸟，对面走饥鼯。啁哳聊容汝，睢盱反闯吾。宁无捕黄口，亦有聘狸奴。","dynasty":"宋代","title":"明叔每见过不久辄去仲威尤难招致索居书事呈二君"}
{"author":"赵蕃","content":"江湖余所乐，岁月老于行。酒有杯中趣，诗无世上名。悠悠真自得，悄悄莫加评。尚要高交友，风期同死生。","dynasty":"宋代","title":"杨谨仲和顷者三诗见贻复次韵六首"}
{"author":"赵蕃","content":"我有嗜睡癖，衾枕长与偕。晨昏要无失，曷日住君斋。","dynasty":"宋代","title":"成父居于普宁寺钟楼之下辟以为斋旧名坎止近易榜曰发深省衡州舅氏书之仆为赋四小诗以发深省斋为韵其四"}
{"author":"赵蕃","content":"忽枉山中讯，新篁长旧竿。风神渴潇洒，消息报平安。昔已开三径，归何病一箪。借居宁自逸，理橐不应难。","dynasty":"宋代","title":"得山中讯"}
{"author":"赵蕃","content":"寒食又清时，连阴得蹔晴。欲知春事晚，已见绿阴成。蝶有俱飞逐，鸟仍求友声。春衣期暖至，短褐尚寒生。","dynasty":"宋代","title":"清明"}
{"author":"赵蕃","content":"稍过湖头路，临流但远林。打篷知雨急，荡桨觉溪深。红叶专秋色，青铜慨古心。平生学诗友，两地复离襟。","dynasty":"宋代","title":"怀秉文"}
{"author":"赵蕃","content":"西汉冯君裔，康时万石家。治边清鼓角，劝课足桑麻。诞日今年再，欢声阖境哗。无言政长夏，亦可醉流霞。","dynasty":"宋代","title":"冯守生日"}
{"author":"赵蕃","content":"人行冥昧中，遇坎辄自省。闻是微妙音，安得忘所警。","dynasty":"宋代","title":"成父居于普宁寺钟楼之下辟以为斋旧名坎止近"}
{"author":"赵蕃","content":"忆我园中菜，栽迟科未敷。哀哉被摧压，端亦似人癯。","dynasty":"宋代","title":"雪中三忆三首"}
{"author":"赵蕃","content":"茅檐元未觉，竹瓦偶先知。被冷浑忘寐，窗明得屡窥。鸡鸣因误早，犬吠极惊疑。我亦胡为者，侵寒要索诗。","dynasty":"宋代","title":"雪中四诗"}
{"author":"赵蕃","content":"縠波亭下一维舟，小对秋风梳白头。欲赋新诗欠时体，江河万古叹风流。","dynasty":"宋代","title":"舣舟龙游"}
{"author":"赵蕃","content":"去年才一识，何意复兹行。隐墅全依郭，幽居亦占名。万金真国士，十室漫乡评。汉制谁绵蕝，且徵齐鲁生。","dynasty":"宋代","title":"杨谨仲和顷者三诗见贻复次韵六首"}
{"author":"赵蕃","content":"怀绶新括州，乘骢前御史。一州与天下，先后宁同轨。纵云山水佳，何与于疮痏。","dynasty":"宋代","title":"溧水道中回寄子肃玉汝并属李晦庵八首其七"}
{"author":"赵蕃","content":"君从桂林来，我欲衡阳去。邂逅一尊同，飘流数年叙。我未长沙去，君复衡阳来。还思数年隔，更遣五言裁。我归玉溪傍，君向灵山侧。来往方自兹，飘流勿多惜。","dynasty":"宋代","title":"呈段元衡"}
{"author":"赵蕃","content":"共有山林趣，相期问学功。一官重此去，三径几时同。我鬓因诗白，君颜非酒红。从游纵有日，羸疾柰相攻。","dynasty":"宋代","title":"留别徐斯远时斯远将赴朱晦庵之约三首其一"}
{"author":"赵蕃","content":"草树扶疏书满斋，放窗灯火酒尊开。知公善诱盖前辈，不以见闻嗔去来。","dynasty":"宋代","title":"次韵刘寺簿二首"}
{"author":"赵蕃","content":"浦口江头艇子呼，有怀逸兴恐成孤。非斗邮传憎尘土，自爱江山入画图。峰势宛如神峻拔，瀑痕浑似笔浓枯。顾怜文力孱非敌，剩欲追摹忽已逋。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其八"}
{"author":"赵蕃","content":"玉聚梅花殊未开，不妨烟雨雪飞来。仆夫怪我行何速，要趁佳时同一杯。","dynasty":"宋代","title":"将至溧阳示宗父"}
{"author":"赵蕃","content":"发轫名山三十年，每逄佳处一悠然。独于此地欠行迹，始信兹游亦属天。坛记旧模唐刺史，句题今诵两诗仙。和篇末至夫何敢，势似求鱼乃木缘。","dynasty":"宋代","title":"赣州出示马提刑留题麻姑山次韵"}
{"author":"赵蕃","content":"君见陈夫子，悬知问我能。江鸥惯眠草，野雁怯逢矰。矫首困疾首，折肱怀曲肱。携家能有弟，托死岂无朋。","dynasty":"宋代","title":"送信丰詹丞并寄赣陈丞二首"}
{"author":"赵蕃","content":"忆我山中竹，长身立崖谷。势重且抢头，谁欤摇蔌蔌。","dynasty":"宋代","title":"雪中三忆三首其一"}
{"author":"赵蕃","content":"寓舍我至晚，官期君已催。犹当载酒别，共作访山来。雪谷看题字，风雩话昔开。乐山并乐水，随处一裴回。","dynasty":"宋代","title":"送恭叔赴海门尉端叔约同过湘西酌别四首"}
{"author":"赵蕃","content":"蝉噪天边柳，鸠鸣雨外桑。江东千里远，湖北比年荒。画展归来赋，辞吟老至将。终焉莫陶写，醉帽晚风长。","dynasty":"宋代","title":"叔文见过且携赵祖文归来图来为赋四十字"}
{"author":"赵蕃","content":"酒亦不难止，无以寄吾兴。纵然酒可止，诗恐不受命。二者必相须，未易相负胜。所以千载人，不能除此病。","dynasty":"宋代","title":"十二月七日病题四首"}
{"author":"赵蕃","content":"林园柿栗日，郊野粳稻风。居皆有科适，岁久无此丰。台背敬父老，裹头问儿童。作客勿浪苦，此地吾当终。","dynasty":"宋代","title":"还章泉山居"}
{"author":"赵蕃","content":"别日常多见愈亲，立谈已觉浣车尘。诗成两地嗟何及，明月相同影伴身。","dynasty":"宋代","title":"次韵唐与文驿驰代简二绝句"}
{"author":"赵蕃","content":"雨里过新喻，风前忆旧游。凄凉孤鹤化，寂寞两羊裘。屡雪交游涕，无惊鬓发秋。君归应有感，荣谢各悠悠。","dynasty":"宋代","title":"去冬过新喻得前四句因见全真行足以成篇"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"一春多雨慧当悭，今岁还防似去年。玉历检来知小满，又愁阴久碍蚕眠。","dynasty":"宋代","title":"自桃川至辰州绝句四十有二"}
{"author":"赵蕃","content":"沅有茝兮澧有兰，到今风物尚班班。有怀未觉千年远，无力能追一字还。赠我诗何富风月，知君助不待江山。况闻方奏凌云赋，宁复留繻待出关。","dynasty":"宋代","title":"和答李季蓬因观鄙语见赠"}
{"author":"赵蕃","content":"归路今无几，春风半已经。潮回知岸远，雪积见山青。问欲从渔父，明当访客星。未须伤逼仄，那敢怨飘零。","dynasty":"宋代","title":"二月十四日发潮后作"}
{"author":"赵蕃","content":"桂栽初得地，藤附亦凌霄。层叶圆如葆，高花艳若烧。故能开续续，殊愈落飘飘。有木方思种，从僧会乞苗。","dynasty":"宋代","title":"咏智门佛殿前凌霄花与斯远同作"}
{"author":"赵蕃","content":"郎罢肩犂稚子前，牛和熟路不须牵。归来饭倒羹初糁，洗脚还将草履穿。","dynasty":"宋代","title":"晚行田间书事三首"}
{"author":"赵蕃","content":"姨母比苦胫，涉秋今若何。音书君定密，离苦我何多。凫舄思文瑞，灯窗想骥和。何以俱款集，未厌数经过。","dynasty":"宋代","title":"九月一日晨起风物凄然不胜怀远之思作五首寄"}
{"author":"赵蕃","content":"暮与牛羊夕，朝随鸦鹊兴。山林真可乐，轩冕梦何曾。供给欠升斗，往还无友朋。粗成酬二事，老此讵难能。","dynasty":"宋代","title":"病中即事十五首"}
{"author":"赵蕃","content":"小立溪头唤野航，雨余林木倍森凉。少焉步到临流寺，鹳鹤飞鸣满夕阳。","dynasty":"宋代","title":"自安仁至豫章途中杂兴十九首"}
{"author":"赵蕃","content":"白发丝难理，青衫叶半枯。自怜谋斗食，敢作恸穷途。试问遥书札，何如迩坐隅。合江趋浩渺，分水忘崎岖。","dynasty":"宋代","title":"呈林子方运使四首"}
{"author":"赵蕃","content":"穷冬未省见梅斑，故里何繇报竹安。归意宁须卜以决，衰颜不待镜频看。交情谢子来今雨，节物娱予后苦寒。独苦更怜终漫兴，不骫骳得天欢。","dynasty":"宋代","title":"次韵叶德章见示"}
{"author":"赵蕃","content":"元佑登瀛盛古今，只今衰冷愧诸任。圣朝既有徐州相，得路仍知异日心。龌龊更无微价市，鹪鹩自爱一枝深。故同坎轲荆蛮徙，昔所悲歌今放吟。","dynasty":"宋代","title":"留别周参政诗二首"}
{"author":"赵蕃","content":"两岸多为激水轮，创由人力用如神。山田枯旱湖田涝，惟此丰凶岁岁均。","dynasty":"宋代","title":"八月八日发潭州后得绝句四十首"}
{"author":"赵蕃","content":"归路今无几，春风半已经。潮回知岸远，雪积见山青。问欲从渔父，明当访客星。未须伤逼仄，那敢怨飘零。","dynasty":"宋代","title":"二月十四日发潮后作"}
{"author":"赵蕃","content":"江南处士杨无咎，畴昔最工梅写真。闻道徐郎得其妙，何妨乞我一枝春。","dynasty":"宋代","title":"从徐处士乞梅二首其一"}
{"author":"赵蕃","content":"蕉心待雨慵能展，柳叶非秋间自零。觅句政资闲草木，荒凉于此只空庭。","dynasty":"宋代","title":"雨后口占简在伯二首"}
{"author":"赵蕃","content":"侵晨毕先祀，将午趣疏饭。中途往固宿，顾影日未晚。逶迤行不尽，登顿力苦倦。马言虽不通，吾意其自赧。","dynasty":"宋代","title":"晚行"}
{"author":"赵蕃","content":"少年见公文，大类韩退之。集古一千卷，复楷欧少师。楷欧亦类韩，万顷定渺瀰。于今到收敛，宁易窥涘涯。","dynasty":"宋代","title":"呈尤运使袤延之五首"}
{"author":"赵蕃","content":"门户怜非寄，声名叹不群。倦游俱楚子，旧识记番君。去觅江山助，行思风月分。诗成如枉寄，亦足张吾军。","dynasty":"宋代","title":"移官巴陵行有日矣书呈唐德舆程士和梁和仲于"}
{"author":"赵蕃","content":"卯饮君家江上楼，坐中风雪暗前洲。世间矰缴无空巧，我自归心没白鸥。","dynasty":"宋代","title":"腊月十九日饮于周氏无尽藏雪作"}
{"author":"赵蕃","content":"久矣疏黄卷，欣然对短檠。灯寒度窗影，雨骤落檐声。伏枕身虽惫，观书眼尚明。带经真有道，发冢复何情。","dynasty":"宋代","title":"夜坐观书作"}
{"author":"赵蕃","content":"谁贻新橘两筠笼，尚带霜林错落红。转送清江供寿酒，草书因病废匆匆。","dynasty":"宋代","title":"代书送橘沈临江"}
{"author":"赵蕃","content":"霜月有馀照，风灯无停光。客梦一何短，乡关一何长。拊身念艰虞，失足增徬徨。平明揽清镜，鬓发应成苍。","dynasty":"宋代","title":"枕上有感二首其一"}
{"author":"赵蕃","content":"白下古聚落，种花成土风。贫者篱疏薄，富家栏槛重。严曾盖甥舅，交友著我中。牡丹大盘盂，酴醾郁蛟龙。走观仍折送，忆费诗酒供。今年百里外，此事不得同。坐病风雨恶，因之怀二公。","dynasty":"宋代","title":"雨中忆花寄怀曾季永严从礼二首其二"}
{"author":"赵蕃","content":"雨后浮云更拥山，须臾已作太空还。了然悟得渊明意，投绂归来径掩关。","dynasty":"宋代","title":"松原山行七绝"}
{"author":"赵蕃","content":"友于阁上友于人，忽忽分携又两春。剩欲作书书不得，旧知吾懒是吾真。","dynasty":"宋代","title":"代书寄周愚卿二首"}
{"author":"赵蕃","content":"湖南茶寇甫能平，湖北徭人复弄兵。政是耕桑好时节，尔曹何苦自捐生。","dynasty":"宋代","title":"自安仁至豫章途中杂兴十九首其七"}
{"author":"赵蕃","content":"先生风节昔人似，白发箪瓢犹嗜书。家有校书诗百首，可能乞我助三馀。","dynasty":"宋代","title":"简周文显借王有道集二首其二"}
{"author":"赵蕃","content":"今朝欣雨止，天气渐清和。篱落小桃破，阶除驯雀多。占方移果树，带土数蔬科。农务侵寻及，吾宁久卧疴。","dynasty":"宋代","title":"小园早步"}
{"author":"赵蕃","content":"山深月吐迟，亭亭夜向残。露气挟与俱，侵窗迫人寒。团扇甫罢去，布衾已觉单。傥无寒暑期，何以雕我颜。人生七十稀，俯仰半已阑。隐显两无得，永怀那自安。不能躬灌园，而顾学弹冠。不思行所易，而独务所难。王徐两玉人，结发栖儒冠。徐诗壮城垒，王笔长波澜。出从举子游，隋珠供雀弹。得失何足道，如博资众观。念欲与子谈，衮衮非一端。符移苦见催，行色不少宽。十年山林静，一朝尘土干。足虽未出门，归兴已浩然。溪头枫变赤，篱下菊且斑。客居岂无酒，迟子一跨鞍。","dynasty":"宋代","title":"秋夜怀彦博审知"}
{"author":"赵蕃","content":"我评信安士，无若捧檄孙。政如卖卜严，势屈蜀郡尊。堂成为公记，宾主不在言。更有梦得句，真成压玙璠。","dynasty":"宋代","title":"为施衢州作超览堂诗三首其三"}
{"author":"赵蕃","content":"已向剡溪冲夜雪，要从东阁问官梅。气豪湖海宁辞醉，老怯风霜祇自哀。","dynasty":"宋代","title":"同何叔信赴在伯之集醉甚既归得二绝句并呈其二"}
{"author":"赵蕃","content":"稍愆梅熟雨，似作旱时风。此柄知谁宰，皇天不病农。桑麻初告毕，仓廪旧犹丰。莫起焦熬叹，当期渗漉通。","dynasty":"宋代","title":"次韵签判丈因旱而作及喜雨二诗"}
{"author":"赵蕃","content":"历数旴江士，推君父子间。夷途有霄汉，蹇步乃荆蛮。荐牍方争上，交情勿重攀。无缘更州县，小试亦编删。","dynasty":"宋代","title":"送张交代琮"}
{"author":"赵蕃","content":"大阮谈诗数起予，为言小阮最怜渠。客中邂逅能君识，天外飘零孰我知。家世要谈京洛旧，古碑共阅汉唐余。所期共剪西窗烛，却值移家方借车。","dynasty":"宋代","title":"奉赠子冉议郎老兄"}
{"author":"赵蕃","content":"王子诗如照，滕侯隐似真。倘来宁取遇，居易若为屯。酬倡虽才始，风期自夙亲。江湖纵悠远，德盛罔非邻。","dynasty":"宋代","title":"广文先生送诗方思所以报之而未得忽鹂落庭树"}
{"author":"赵蕃","content":"风树萧萧雨若筛，间飘黄叶挂蛛丝。虫号亡赖更满耳，况是病夫新起诗。","dynasty":"宋代","title":"病中"}
{"author":"赵蕃","content":"功名误黑头，晚卧此山幽。落拓扬执戟，浮沉马少游。豆刍千里骏，烟草五湖鸥。早晚相从去，高深日纵搜。","dynasty":"宋代","title":"杨谨仲和顷者三诗见贻复次韵六首"}
{"author":"赵蕃","content":"忆昨过辞公，云有湖外役。迟迟未能去，乃此困艰食。湖外米虽贱，旱岁贾者多。贾多米必贵，吾饥其奈何。","dynasty":"宋代","title":"送赵叔自吏部知福州四首"}
{"author":"赵蕃","content":"落花飞蝶两翾翾，二月清明雨后天。白酒一杯成坐睡，宿寒犹在未除绵。","dynasty":"宋代","title":"廿二日题水南寺壁"}
{"author":"赵蕃","content":"误身何必叹儒冠，粗粝须甘苜蓿盘。瓜地可耕归独负，未应真坐缚微官。","dynasty":"宋代","title":"己亥十月送成父弟絜两户幼累归玉山五首"}
{"author":"赵蕃","content":"学诗曾及谢玄晖，传授应同一唯归。旧宅纵荒书故在，不妨幽僻借僧扉。","dynasty":"宋代","title":"赠别耆英二首"}
{"author":"赵蕃","content":"见自长台数，于今十五年。虽云公偃薄，政坐我迍邅。苦志思重写，愁肠不易煎。却怜难掩处，霜发半萧然。","dynasty":"宋代","title":"呈李赣州四首"}
{"author":"赵蕃","content":"朝廷经略在中原，西北人才要讨论。节传曾闻付吾属，潇湘可俾卧林园。","dynasty":"宋代","title":"呈折子明丈十首"}
{"author":"赵蕃","content":"北风将雪昼成阴，冷屋閒窗偃卧深。百虑欲醒还皎皎，白头高拥更岑岑。诗从岭外来双璧，书自江东得万金。得友似斯真足慰，有兄如我竟何任。","dynasty":"宋代","title":"闰十一月十一日病酒不能扶头忽得成父弟书继"}
{"author":"赵蕃","content":"忆昨初南渡，吾家住信州。枢庭尝牧守，词掖旧淹留。生世夫何晚，斯人不易求。风流付篇翰，零落卧山邱。尚友当论世，如公实并游。近功称共学，为伪说横流。白首无愆素，清名所得优。百年安瓮牖，万里罢浮游。太守尊徐孺，乡人慕少游。成蹊自桃李，有臭别薰莸。久矣闻风义，因兹速置邮。碧云增怅望，石鼎怕冥搜。王谢池台古，严黎钟磬幽。林园小摇落，岩壑细雕锼。岂曰忘徵逐，怀哉困阻修。駏蛩终有合，针石讵难收。","dynasty":"宋代","title":"寄赠曾裘父兼呈严黎二师"}
{"author":"赵蕃","content":"生世胡为尔许迟，况经事变与时移。论文尚喜两公在，一见何胜隔岁离。落木长江天末恨，清风朗月卷中诗。有怀曾子今冥漠，雨泪真成满面丝。","dynasty":"宋代","title":"李商叟传录临川与黎师侯唱酬怀曾文清公长句"}
{"author":"赵蕃","content":"误身何必叹儒冠，粗粝须甘苜蓿盘。瓜地可耕归独负，未应真坐缚微官。","dynasty":"宋代","title":"己亥十月送成父弟絜两户幼累归玉山五首"}
{"author":"赵蕃","content":"一代数人君有传，九原可作我无缘。颇思灯火亲余暇，却恨江湖枉过年。载辱新诗为永好，绝知高义有哀怜。官闲借问忙何事，日日经营作和篇。","dynasty":"宋代","title":"在伯用沅陵韵见贻次韵"}
{"author":"赵蕃","content":"去年秋旱冬尤剧，一雪不能濡土瘠。立春日雨虽应时，到今阙然又几日。游人但欣春物荣，农夫痛心田未耕。我因于役偶适野，骇见蓬勃烟埃生。我今一官非劝农，为民闵雨常颙颙。如闻春寒雨之候，病骨不惮添衣重。朝来数点初蔌蔌，势压黄昏成霡霂。虽云润物要无声，未救田畴龟背暴。眼前市籴虽云贱，复道输租钱乏见。从来谷贱必伤农，政亦何能堪此旱。天公用意何难为，三日为霖事可知。区区折腰困日籴，苦忆村舂宿雨时。屠龙先生曾夫子，著书斤斤良有以。往曾持献儒林苏，为歌秧马附书尾。髯孙知我此书爱，遗我殷勤意何在。世人菽麦或未分，而翁有意除稊稗。我今一官故不堪，此书归田为指南。便当教儿罢群读，读此宁忧饭不足。","dynasty":"宋代","title":"二月十日夜雨起书曾移忠禾谱后"}
{"author":"赵蕃","content":"浦口江头艇子呼，有怀逸兴恐成孤。非斗邮传憎尘土，自爱江山入画图。峰势宛如神峻拔，瀑痕浑似笔浓枯。顾怜文力孱非敌，剩欲追摹忽已逋。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其八"}
{"author":"赵蕃","content":"秋之为气已堪悲，那对掺掺旧补衣。为报君家小儿子，见时苍白莫言非。","dynasty":"宋代","title":"次韵伯元季奕送成父因以见寄五绝句"}
{"author":"赵蕃","content":"舟涉越溪悲，梯攀玉井危。何如澹成映，更有绿相欹。不作骚人恨，频成谢客诗。钓船如许坐，蓑笠不辞披。","dynasty":"宋代","title":"莲荡"}
{"author":"赵蕃","content":"有别动五六载，相过才一二朝。白首我方糟曲，素风君欠箪瓢。","dynasty":"宋代","title":"赠别周文显三首"}
{"author":"赵蕃","content":"书去愁难悉，诗来造愈奇。为言僧可寓，为念橐空垂。鸣鴂惊时晚，羁鸿暂水湄。逆风仍上水，日月是难期。","dynasty":"宋代","title":"次韵审知寄来二首其二"}
{"author":"赵蕃","content":"君质故甚美，加之仍得师。今为李君御，何后老人期。念欲通名姓，还忧辱弃遗。何当武夷下，与子共追随。","dynasty":"宋代","title":"留别徐斯远时斯远将赴朱晦庵之约三首"}
{"author":"赵蕃","content":"儒冠往往令人羞，夫君经明行益修。岂惟吾州罕此流，他州亦复难多求。迩来默默如有忧，君其莫遣胸次留。是物能为人赘疣，不但萧然成白头。闽山重行岁且遒，梅花落尽腊酒稠。茅檐夜气侵征裘，一杯颇解思人否。君家大阮真吾俦，许君能从竹林游。福清政成早回辀，饱食相期趁麦秋。","dynasty":"宋代","title":"送徐彦章并属光庭"}
{"author":"赵蕃","content":"少年意与春竞，老老全将病供。鹊噪芳阴树树，蝶飞幽梦重重。","dynasty":"宋代","title":"三月十一日"}
{"author":"赵蕃","content":"月落橹咿哑，晓登江上家。冲田多偃稻，直岸有颓沙。始悟雨如许，更欣晴亦佳。林中尚余滴，不管垫乌纱。","dynasty":"宋代","title":"六月十三日四更登舟县岸迟明抵岁步宿雨犹湿"}
{"author":"赵蕃","content":"风月沧浪自逐臣，烟波甫里亦遗民。未闻官号大学士，辞逊雍容得退身。","dynasty":"宋代","title":"范参政自建康得资政宫祠六诗寄呈"}
{"author":"赵蕃","content":"月落橹咿哑，晓登江上家。冲田多偃稻，直岸有颓沙。始悟雨如许，更欣晴亦佳。林中尚馀滴，不管垫乌纱。","dynasty":"宋代","title":"六月十三日四更登舟县岸迟明抵秽步宿雨犹湿昨夕近郭风而不雨不知此间盖滂沱也"}
{"author":"赵蕃","content":"月子弯弯四面歌，扁舟今夜泊嘉禾。颇欲歌呼起相和，一声轧轧又前波。","dynasty":"宋代","title":"十八夜宿秀城外"}
{"author":"赵蕃","content":"蚕丝百箔旧曾闻，未说新丝价尔分。卒岁我无裘褐计，早知劝尔勿多云。","dynasty":"宋代","title":"有闻若管吹者意儿童为之问之乃鸟有名竹管者"}
{"author":"赵蕃","content":"为州古云乐，今盖异昔时。看公振规模，于古端似之。乃知用有馀，如体运四肢。苟能尽此道，天下何难治。","dynasty":"宋代","title":"为施衢州作超览堂诗三首其二"}
{"author":"赵蕃","content":"已道衡州远，而今又广州。埙篪君膝下，风雨我蛮陬。至矣贫而乐，谁云富可求。斯文失张吕，吾道属朱刘。","dynasty":"宋代","title":"寄送潘文叔恭叔二首其二"}
{"author":"赵蕃","content":"逾月能连雨，今晨少散阴。病宽游子念，愁豁老农心。始虑春成旱，那知夏苦淫。举头问白日，恇怯一何深。","dynasty":"宋代","title":"次韵张王臣既晴复雨欲去尚留见示且以识别二"}
{"author":"赵蕃","content":"忽报舒州逝，深同海内伤。平泉无草木，北海漫文章。要作人琴叹，空怀道路长。临风为之恸，发色变苍苍。","dynasty":"宋代","title":"挽李舒州二首其一"}
{"author":"赵蕃","content":"谊也期淹速，渊乎任去留。服来占夏首，归去及春头。岂必忧怀累，当从乐处求。控揣终异物，窈窕一孤舟。","dynasty":"宋代","title":"诸公皆和诗再用韵并属湛挺之七首"}
{"author":"赵蕃","content":"勿云秋意漫生悲，可欠重阳一首诗。瘦马嘶风红叶树，村帘沽酒菊花枝。壶觞徵逐纷皆是，人物风流眇莫追。独立斜阳屡搔首，未妨乌帢鬓线垂。","dynasty":"宋代","title":"九日宜春道中"}
{"author":"赵蕃","content":"拍拍桃花水，轻轻莲叶舟。生憎冲野马，失喜见沙鸥。漫浪端如此，饥寒信有不。未探怀玉蕴，且访九华幽。","dynasty":"宋代","title":"别赵信州"}
{"author":"赵蕃","content":"家世无田事笔耕，五车精熟是收成。穷通有命吾何与，若若多惭短褐荣。","dynasty":"宋代","title":"雨中夜归闻两儿诵书偶成二绝幸明叔先生同赋"}
{"author":"赵蕃","content":"溪行又作叫岩登，凉冷端如快踏冰。所过有山成一访，是知我亦在家僧。","dynasty":"宋代","title":"游叫岩用范元卿自普康归日留题韵"}
{"author":"赵蕃","content":"门第违离又一冬，素书寥阔便艰通。身随回雁辞湘水，官许骑驴看华峰。人笑半生耽落拓，自欣三径著疏慵。顾惭囊粟无功受，勤动终年是老农。","dynasty":"宋代","title":"寄林运使三首其二"}
{"author":"赵蕃","content":"凉生愁辗转，月上照鬅鬙。林壑故对此，溪山逢未曾。吟哀蛩伴苦，书绝雁无凭。更欲留危坐，枝梧殆不胜。","dynasty":"宋代","title":"中秋复书"}
{"author":"赵蕃","content":"我为怀玉人，不踏怀玉路。非因访仙懒，自畏触崄去。闻君兄弟往，勇决不少顾。念将摄衣从，欲行却回虑。人云山峰高，白日蔽烟雾。况方迫穷冬，我褐犹未具。虽欣陟幽遐，政恐成疾痼。以兹不暇游，心与飞云溯。君还得新作，快读喜莫喻。上言道傍见，次及岩下趣。恨无龙眠手，按此摅毫素。昔君家兴公，曾为海山赋。至今斯文名，殆将压彪固。凄凉禅月踪，牢落高人住。得君为著眼，草木应亦豫。好事俨上人，方集山中故。并当收君诗，在在神物护。","dynasty":"宋代","title":"子肃示九日山谷间怀兄弟三诗因怀子进子仪次韵并呈子肃"}
{"author":"赵蕃","content":"老树绿相交，新林翠褭梢。童能奉巾盥，客有问推敲。香事身依佛，炊烟地远庖。浑疑宿雨在，不见晓禽嘲。","dynasty":"宋代","title":"赋胡达孝林霏五题"}
{"author":"赵蕃","content":"轩小才堪置竹床，晚来新浴快初凉。扫除诸妄归真想，薝卜林中闻妙香。","dynasty":"宋代","title":"晚卧二首其一"}
{"author":"赵蕃","content":"怪渠诗律自江西，曾把文章谒紫微。今日凄凉亦何甚，异方流转未能归。","dynasty":"宋代","title":"读公择箧中徐季益孙子进昆仲诗有怀其人因以"}
{"author":"赵蕃","content":"红芳不可待，绿荫忽已成。妾貌愧花好，郎姿如柳明。","dynasty":"宋代","title":"闺怨四首"}
{"author":"赵蕃","content":"秋入园林日夜稀，慨然那复更临岐。暗中摸索非其物，海内流传会有知。岂但文章振吾道，更蕲饥溺济斯时。直声旧著尚书履，召节行闻夜席思。","dynasty":"宋代","title":"次韵南涧韩先生二首"}
{"author":"赵蕃","content":"携锄乘夏雨，分菊待秋风。幽事常关我，闲居不负公。苔深连竹地，篱破接兰丛。更约儿童辈，须勤灌溉功。","dynasty":"宋代","title":"理菊"}
{"author":"赵蕃","content":"闲居顾合亲杯勺，醉后无人怪疏略。所嗟故旧不可同，往往茅斋成独酌。儿曹痴疾故我问，问我嗜此有何乐。那知是乡疆场宽，南北东西无住著。自应祗觅睡昏昏，不肯留计绶若若。浮生倏忽几许事，今是何必还须昨。粗能适意效陶阮，底用策勋追卫霍。比年多病苦羸劣，暇日关心惟裹药。誓从欢伯重寻盟，身虽欲前心乃却。今晨风日亦佳哉，冬暖如春木阴薄。潜鱼拨剌鸟缓鸣，得处与我端相各。应门走报白衣至，麾去谓尔宁善谑。山阴应接已不暇，安得此君仍大嚼。须臾负担置我侧，趺坐方稳为惊作。问之遣向阿连家，季也不爽千金诺。竟徵西园昔人例，尚病无花来自洛。快令汲井洗觥觞，小摘畦蔬失穿屩。俱来数纸定谁氏，疑枉续帖摹秘阁。抽簪击钵一诵之，郊居赋谢东阳约。苍然暮色且欲合，檐光小占明窗拓。一时顿有未足道，真是曹刘暗中索。预愁取将下雷电，破箧深藏更牢钥。出门仰视天雨霜，良夜初沉云四幂。","dynasty":"宋代","title":"比作诗从成父索不老泉并简子进昆仲今日成父送酒与子进子肃子仪诗俱来复次元韵"}
{"author":"赵蕃","content":"五日阴霾斗不开，步行湖觜看帆来。祇言命有穷年厄，岂料风能今日回。自是人心分顺逆，枉于造物示嫌猜。篷窗纵雨无深掩，要见前山翠作堆。","dynasty":"宋代","title":"既绝湖得顺风顷刻已见弁山二首其一"}
{"author":"赵蕃","content":"春江足风雨，雨里送江行。黄绶我白下，弦歌翁武城。题舆适兹地，捧檄重相并。邂逅得兄弟，从游成友生。临分皆有赠，虽病可忘情。中垒经穷旨，建安诗著名。绝知传世远，可但决科荣。江右连江左，相期茂厥声。","dynasty":"宋代","title":"奉送纯父元之昆仲"}
{"author":"赵蕃","content":"甥官楚西南，舅住天尺五。安否候何如，岁月旷如许。阿兄有书来，报道安舆举。东阁故莫留，西湖要为主。寥寥和靖君，遗迹堕榛莽。咫尺到梅花，追随怅脩阻。","dynasty":"宋代","title":"寄主管舅二首其二"}
{"author":"赵蕃","content":"俞君昔行倦，曾此见留题。丘壑胸中具，烟云笔下跻。如闻在干越，复道走江西。使我登临处，依依独杖藜。","dynasty":"宋代","title":"题白龙洞三首"}
{"author":"赵蕃","content":"晋士祖虚无，宁殊卜箧书。公今编几绝，加我问何加。","dynasty":"宋代","title":"玩易斋"}
{"author":"赵蕃","content":"儿童不知忧，度日长戏剧。忽传山中讯，欣喜沾柿栗。为物虽甚微，贵是家所植。何当携尔曹，绕树亲寻摘。","dynasty":"宋代","title":"书事其五"}
{"author":"赵蕃","content":"道人惠我南山蕨，颇带斋厨法酱香。闻道城中少蔬供，急令健步走倾筐。","dynasty":"宋代","title":"送蕨与成父"}
{"author":"赵蕃","content":"李孙两词伯，我尔乃学子。辈行虽不同，趣操要相似。岁寒松柏知，春风谢桃李。","dynasty":"宋代","title":"溧水道中回寄子肃玉汝并属李晦庵八首"}
{"author":"赵蕃","content":"说似桃花寺，逢人举旧题。山门循古磴，阁槛枕清溪。三老催人去，孤筇得暂携。龟峰仍不远，触热未能跻。","dynasty":"宋代","title":"游妙香院"}
{"author":"赵蕃","content":"篱竹又离箨，沼荷还叠钱。我来成伫立，公为起高眠。清静子云宅，扶疎陶令篇。三年浑易尔，此别各苍然。","dynasty":"宋代","title":"别杨谨仲"}
{"author":"赵蕃","content":"林园柿栗日，郊野粳稻风。居皆有科适，岁久无此丰。台背敬父老，裹头问儿童。作客勿浪苦，此地吾当终。","dynasty":"宋代","title":"还章泉山居"}
{"author":"赵蕃","content":"督赋停勾赤，开仓体诏黄。旧唯优附郭，近乃略诸乡。天意终深恤，人谋岂尽长。要须梅雨歇，快放麦风凉。","dynasty":"宋代","title":"次韵师契诗中及赈贷事"}
{"author":"赵蕃","content":"连日阴风作许寒，晚来妍暖似春阑。十分待放梅花否，留我数枝归到看。","dynasty":"宋代","title":"见卖梅花者作卖花行"}
{"author":"赵蕃","content":"岁晚仍湖路，客中还病身。似闻今大熟，那故独长贫。方朔一囊栗，季鹰千里莼。扁舟固高蹈，金马亦沉沦。","dynasty":"宋代","title":"二十一日湖中"}
{"author":"赵蕃","content":"纸窗见月影横斜，不是桃花与李花。一夜清吟忘客睡，只愁到晓鬓双华。","dynasty":"宋代","title":"瓶梅"}
{"author":"赵蕃","content":"八年再到仍冲暑，长愧堂中结夏僧。我欲松间借馀地，听风听雨发鬅鬙。","dynasty":"宋代","title":"示梅山宁老二首其二"}
{"author":"赵蕃","content":"汲汲求交友，良由不敏姿。风流伯始后，文献澹庵师。此士世亦寡，因君交不疑。倡酬凡几纸，别后慰相思。","dynasty":"宋代","title":"留别陈明叔兼属胡仲威五首"}
{"author":"赵蕃","content":"插柳终惭桂，殷勤买柏栽。予如樗栎者，汝自陈梁才。今日藩篱护，他年风雨哀。人生朝暮尔，此物到云来。","dynasty":"宋代","title":"种柏"}
{"author":"赵蕃","content":"长日胡为度，繙囊阅旧诗。渭南虽乃祖，修水是吾师。论自唐虞远，名繇屈宋垂。相传均一体，所得乱他岐。智凿空奇字，天成在达辞。江山真末助，学问本深基。性癖端渠似，穷工殆我欺。谁能钓时誉，聊以慰朝饥。","dynasty":"宋代","title":"读旧诗作"}
{"author":"赵蕃","content":"此心如江水，日夜东复东。不惟爱吾庐，顾瞻几临风。今者款段马，向来御史骢。在我何得失，人自分悴丰。","dynasty":"宋代","title":"赣县道中有怀晦庵用江东日暮云为韵作五诗寄之其二"}
{"author":"赵蕃","content":"我诗音节变巫巴，君向风流守故家。剥啄未嫌惊梦蝶，吟哦惟恐到昏鸦。沅湘自昔皆因适，蛮左于今况杂华。岂不怀归归未遂，水痕还落岸头沙。","dynasty":"宋代","title":"在伯用巴字韵垂示次韵以报"}
{"author":"赵蕃","content":"园亭种菊只须多，多实相求半已讹。紫蔓弱茎真此物，顾埋林莽杂蓬莱。","dynasty":"宋代","title":"赋道傍菊"}
{"author":"赵蕃","content":"晨出及未热，饭余因就谈。结交真有道，致此亦何堪。静听多闻益，微吟佳句耽。疎檐有新月，当共影成三。","dynasty":"宋代","title":"呈审知"}
{"author":"赵蕃","content":"臂膝真成具老形，每逢趋走叹伶仃。故园松菊幸亡恙，何日扶藜得屡经。","dynasty":"宋代","title":"呈潘潭州十首"}
{"author":"赵蕃","content":"不见遂历载，寄书宁写心。凄凉叹垂白，索寞远知音。只道成乖隔，那知遂古今。赤城何许日，云物渺难寻。","dynasty":"宋代","title":"挽谢景英丈二首其二"}
{"author":"赵蕃","content":"英英延陵家，蔼蔼宜章县。政用鲁诸生，俗今齐一变。诸公竞推毂，天子思晚见。用舍有是夫，交亲谁不羡。","dynasty":"宋代","title":"赠别吴仲权三首"}
{"author":"赵蕃","content":"旱势若燎火，雨粒如投珠。望望恐不及，嗷嗷欲成呼。叩龙探古湫，号佛喧通衢。山川祷斯必，社稷报不渝。古人之所是，今人之所迂。龙神与社鬼，其事亦区区。","dynasty":"宋代","title":"初六日雨而甚微"}
{"author":"赵蕃","content":"沅水与湘水，合流俱洞庭。如何君于我，乃隔影与形。沧江鸥鹭野，深林兰蕙馨。含章斯发发，遂性逐冥冥。","dynasty":"宋代","title":"寄怀在伯三首"}
{"author":"赵蕃","content":"我捧江西檄，公乘使者车。飞腾今已去，留落又何如。谁敢怀离阔，惟思读诏除。九州期大庇，宁独爱吾庐。","dynasty":"宋代","title":"送赵一叔江西漕赴召三首"}
{"author":"赵蕃","content":"元佑登瀛盛古今，只今衰冷愧诸任。圣朝既有徐州相，得路仍知异日心。龌龊更无微价市，鹪鹩自爱一枝深。故同坎轲荆蛮徙，昔所悲歌今放吟。","dynasty":"宋代","title":"留别周参政诗二首"}
{"author":"赵蕃","content":"门外春风吹倒人，过门宁惜滞车轮。君能劝我杯中物，我亦挥君壁上尘。","dynasty":"宋代","title":"夜过王兆明"}
{"author":"赵蕃","content":"泛宅浮家一叶间，长年绿水又青山。若为不使兼能赋，始信天公到此悭。","dynasty":"宋代","title":"渔父诗四首"}
{"author":"赵蕃","content":"太息平原生事疏，老来亦欲事犁锄。傥然识得箪瓢乐，祇见何妨有不如。","dynasty":"宋代","title":"又次韵宋茂叔送行五绝兼谢修叔其三"}
{"author":"赵蕃","content":"长红小白总堪珍，一见名芳叹绝尘。畴昔空传醉翁谱，只今如访洛阳春。重跗固已称尤美，径尺真成出斩新。好物坚牢世那有，莫嗔采掇付厨人。","dynasty":"宋代","title":"次韵签判丈牡丹"}
{"author":"赵蕃","content":"湖水冬犹壮，林烟晚更孤。荒凉诗莫状，零落雁成图。历历旧行路，萧萧新鬓须。不知造物意，投老又何如。","dynasty":"宋代","title":"将至邬子"}
{"author":"赵蕃","content":"雨足新晴后，凉生静夜时。支筇谁得见，惟有鹭鸥知。","dynasty":"宋代","title":"寄怀"}
{"author":"赵蕃","content":"乐是烟波好，宁须竿线劳。功高殊钓渭，意适似游濠。","dynasty":"宋代","title":"钓矶"}
{"author":"赵蕃","content":"世无元亮亦无诗，菊亦凄凉孰汝知。问我无诗宁爱菊，落英闻道可充饥。","dynasty":"宋代","title":"赋道傍菊"}
{"author":"赵蕃","content":"谁能当此风霜面，政要渠侬铁石心。我亦苦吟羞不足，愿从千古觅遗香。","dynasty":"宋代","title":"梅花绝句五首要明叔仲威同作"}
{"author":"赵蕃","content":"清时择士岂充员，大辟贤关务远延。一日擅场称举子，百年匡国是儒先。为言行役加餐饭，仍祝涛江稳放船。意惬归来期不晚，秋风觞酒大人前。","dynasty":"宋代","title":"送孝显彦博昆仲赴补仍用前韵"}
{"author":"赵蕃","content":"远地书邮绝，长年属望劳。要期亲帚柄，宁惮学舟操。愧守藩篱小，难窥墙仞高。秋风满天地，不废候虫号。","dynasty":"宋代","title":"投曾原伯运使二首"}
{"author":"赵蕃","content":"叹我贫兼病，当渠雪上霜。忍饥无异术，炙背有奇方。重忆茅檐下，还嗟楚水傍。官曹竟疏阔，诗病得商量。","dynasty":"宋代","title":"俗有雪上加霜之谚今日之谓也二诗呈知县契丈教授尊兄其一"}
{"author":"赵蕃","content":"出门生憎触风埃，故邀幽人山中来。小休危亭带曲折，未尽高塔当崔嵬。目营所到岂有极，脚力尚壮不拟回。旧游久阔空信耳，高处一上何佳哉。是山百年定谁主，一丘新壤手所开。渊明自祭岂非达，杜牧作志夫何哀。如君风流固旷绝，与我论交忘岁月。异时访我入此山，扣牛共唱生生别。","dynasty":"宋代","title":"八月二十四日同审知登塔山用审知前载九日留"}
{"author":"赵蕃","content":"触目伪耶真，先生金玉人。须知托交契，不特为情亲。谒告归何遽，连环梦岂频。还有已春服，采戏不妨新。","dynasty":"宋代","title":"送徐季纯"}
{"author":"赵蕃","content":"不误晨霜白，但惊浓雾黄。过桥初有迹，著木顿生光。未怕寒如许，殊胜雨见妨。燎薪仍酌酒，一笑作哄堂。","dynasty":"宋代","title":"宜风市作"}
{"author":"赵蕃","content":"漫刺平生不妄投，不知我者谓何求。平生愿作李君御，问事况闻他秩抽。驿舍夜凉陪麈尾，野田风晚从遨头。可嗟鞅掌催成去，未尽登临山水幽。","dynasty":"宋代","title":"赠李子永泳"}
{"author":"赵蕃","content":"篱竹又离箨，沼荷还叠钱。我来成伫立，公为起高眠。清静子云宅，扶疎陶令篇。三年浑易尔，此别各苍然。","dynasty":"宋代","title":"别杨谨仲"}
{"author":"赵蕃","content":"晚欣斜日照茅檐，意谓新晴已可占。雨脚晓收云更合，阳乌将出尚窥觇。","dynasty":"宋代","title":"春日杂言十一首"}
{"author":"赵蕃","content":"游子如蜂蝶，纷纷讵识春。先生静中观，物物寓吾仁。","dynasty":"宋代","title":"静春堂"}
{"author":"赵蕃","content":"夜入王岩观，真同久客回。望松知窈窕，次背识崔嵬。有客成幽屏，谈诗记昔来。暂游还契阔，欲去重徘徊。","dynasty":"宋代","title":"王岩"}
{"author":"赵蕃","content":"殷勤语舟子，举棹莫匆匆。恐怕鸳鸯伴，飞息不得同。","dynasty":"宋代","title":"口占三首"}
{"author":"赵蕃","content":"万顷苍波月一钩，鹭鸥栖稳雁悠悠。老夫于此兴不浅，无奈凛乎何可留。","dynasty":"宋代","title":"月"}
{"author":"赵蕃","content":"天气欲晴还欲阴，强扶头起更岑岑。睡魔欲遣茶料理，政恐蔬肠不易禁。","dynasty":"宋代","title":"闷坐"}
{"author":"赵蕃","content":"暮与牛羊夕，朝随鸦鹊兴。山林真可乐，轩冕梦何曾。供给欠升斗，往还无友朋。粗成酬二事，老此讵难能。","dynasty":"宋代","title":"病中即事十五首"}
{"author":"赵蕃","content":"有别动五六载，相过才一二朝。白首我方糟曲，素风君欠箪瓢。","dynasty":"宋代","title":"赠别周文显三首"}
{"author":"赵蕃","content":"岁晚仍湖路，客中还病身。似闻今大熟，那故独长贫。方朔一囊栗，季鹰千里莼。扁舟固高蹈，金马亦沉沦。","dynasty":"宋代","title":"二十一日湖中"}
{"author":"赵蕃","content":"风清胜夏暑，月薄借秋光。坐觉还神观，心期隔帝乡。满阶蛩送感，何许笛飞凉。盘礴俄成久，轩然睡倚墙。","dynasty":"宋代","title":"对月"}
{"author":"赵蕃","content":"问学知君有所从，未闻论事剧谈锋。滔滔元自滥觞水，凛凛定期寒岁松。不负师承经子厚，共于人物惜元龙。涟川川上书堂路，宁复斯人旧履踪。","dynasty":"宋代","title":"周允升见临已而步其二"}
{"author":"赵蕃","content":"善观阮嗣宗，醒醉俱托狂。广武叹已绝，苏门啸何长。昏既以醉免，辞宁不终忘。又疑杀青上，阙文今或亡。不然竹林游，何独弃山王。","dynasty":"宋代","title":"读阮嗣宗传见其醉六十日免求昏之言与醒忘作劝进辞据案便书何乃异同耶作阮嗣宗诗"}
{"author":"赵蕃","content":"不谓于兹世，而能有若人。藤萝为遮屋，图史漫娱身。安邑谁为令，黔娄自守贫。他时独行传，端可并麒麟。","dynasty":"宋代","title":"过周文显所居"}
{"author":"赵蕃","content":"王家碧香酿，刘尹建安诗。","dynasty":"宋代","title":"句"}
{"author":"赵蕃","content":"沅有茝兮沣有兰，到今风物尚班班。有怀未觉千年远，无力能追一字还。赠我诗何富风月，知君助不待江山。况闻方奏凌云赋，宁复留繻待出关。","dynasty":"宋代","title":"和答李季蓬因观鄙语见赠"}
{"author":"赵蕃","content":"李子久不调，慷慨多雄辞。题为宝剑篇，赠我何足知。我为读数过，因之重嗟咨。尚方愿赐有朱云，櫑具带剑有不疑。云也安能斩张禹，曼倩脱或逢胜之。君才固有用，我病且复衰。谁能长佩矜陆离，但取短铗歌归来。","dynasty":"宋代","title":"李大椿伯寿见示宝剑歌答之"}
{"author":"赵蕃","content":"王郎妙人物，独步向江东。昔尉既不醉，今丞宁肯聋。相依唇齿国，忽去马牛风。清绝官曹外，何年著我同。","dynasty":"宋代","title":"送王子尊赴衡阳丞"}
{"author":"赵蕃","content":"触目伪耶真，先生金玉人。须知托交契，不特为情亲。谒告归何遽，连环梦岂频。还有已春服，采戏不妨新。","dynasty":"宋代","title":"送徐季纯"}
{"author":"赵蕃","content":"地迥林逃斫，湖深水易平。邻多为圃住，门有趁虚行。游钓昔爱此，林庐曾属情。谁欤二亩乞，已矣一枝营。","dynasty":"宋代","title":"寄审知并属彦博三首"}
{"author":"赵蕃","content":"我捧江西檄，公乘使者车。飞腾今已去，留落又何如。谁敢怀离阔，惟思读诏除。九州期大庇，宁独爱吾庐。","dynasty":"宋代","title":"送赵一叔江西漕赴召三首"}
{"author":"赵蕃","content":"郡邑贪残固合诛，衅端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首其八"}
{"author":"赵蕃","content":"忆昨屡过丛桂坊，诵诗说赋声琅琅。飘流倏忽岁几换，邂逅分携天一方。治状如君行且召，赋归于我策为良。一篙清涨百滩没，愧此萧然鸥鹭行。","dynasty":"宋代","title":"送赵兴国"}
{"author":"赵蕃","content":"半生初未识，一见骤相亲。九曲泛舟日，紫溪沽酒晨。我曹俱蹇薄，吾子固真醇。竟尔萦何疾，胡为遽没身。","dynasty":"宋代","title":"挽余正叔"}
{"author":"赵蕃","content":"秋风常恐到无期，一雨便兴摇落悲。疾病相攻今转甚，囊空何以致高医。","dynasty":"宋代","title":"寄怀二十首其十二"}
{"author":"赵蕃","content":"主人禅伯乃诗伯，招得渠来共此山。挂搭问侬能胆大，诗关直上有禅关。","dynasty":"宋代","title":"赠南首座兼简卢老二首"}
{"author":"赵蕃","content":"浴凫拍拍已春声，相趁双飞属玉明。更待前山一犁足，断槎号濑总波平。","dynasty":"宋代","title":"步溪头其二"}
{"author":"赵蕃","content":"超绝柳州句，粗疏郑谷诗。扁舟钓台下，曾见雪初时。","dynasty":"宋代","title":"江天暮雪"}
{"author":"赵蕃","content":"公乎仁且智，意托山与水。唱道本龙门，遗尘仍栗里。","dynasty":"宋代","title":"仁智堂"}
{"author":"赵蕃","content":"梅发无衰盛，根生有瘠腴。都缘托地薄，故使著花癯。渺小吾怜尔，伶仃尔念吾。讵须诗欠兴，何用竹相娱。","dynasty":"宋代","title":"堂下梅一枝开迟而花极小疑地势使然感叹而作"}
{"author":"赵蕃","content":"大舸帆高掠浦飞，小舟笪短溯滩归。虽云来去难俱遂，自是神人相不违。赖得好山看要熟，不妨晚雨落仍微。迟回半日夫何叹，于此因知造物机。","dynasty":"宋代","title":"两日随钱丈放舟恬无风浪今日别归仍值逆风作"}
{"author":"赵蕃","content":"户户鱼蛮子，年年雁泊人。生资持网罟，迁徙逐冬春。岸俗从渠变，乡邻自我亲。殊胜倦游者，渺渺愧风尘。","dynasty":"宋代","title":"舣舟杨口叩居人以何时缚屋于此何时复去云我乃雁泊人户冬来春乃去"}
{"author":"赵蕃","content":"初雪为欢谣，再雪犹喜视。三雪已恐多，四雪翻为异。坐栖漏明屋，卧拥如铁被。萧条市无行，寂寞门半闭。官居且云然，野处当何似。凶年略无储，度日唯旋计。糟粕有十百，糠覈匪一二。葛根藉长鑱，蓼草同滞穗。哀哉当此时，已矣良不易。仰头叩皇天，俯首跼厚地。天地岂不仁，冰雪行且霁。春膏动土脉，好雨趋岁事。但勤力田科，且下半租赐。当思硕鼠去，切勿厌狼戾。","dynasty":"宋代","title":"连雪偶书"}
{"author":"赵蕃","content":"识了才能项籍欺，灶煤研瓦分甘之。如何乞索忘唐突，拟赋江南鹤膝枝。","dynasty":"宋代","title":"从李崇道觅潘衡墨四首"}
{"author":"赵蕃","content":"积此檐间雨，骤兹山下溪。真成乱昏昼，何止碍轮蹄。云变看苍狗，泥深听竹鸡。不能同愦愦，政尔合栖栖。","dynasty":"宋代","title":"雨中四首其一"}
{"author":"赵蕃","content":"风月随地有，溪山天下稀。临流醒客寐，静夜觉渔归。浥浥露侵鬓，飞飞萤点衣。鹭鸥栖亦稳，知我故忘机。","dynasty":"宋代","title":"余干月夜"}
{"author":"赵蕃","content":"老屋愁风破，空林过雨乾。飘零黄叶满，寂寞野香残。","dynasty":"宋代","title":"田家即事八首"}
{"author":"赵蕃","content":"早田栽已成，晚田耕未扁。风吹苗已长，汝事不可缓。迩来雨况足，高下通溉灌。虽云手足瘽，孰愈沟壑患。自兹日不百，早稻期入爨。晚禾虽云晚，霜肃但秋半。我昔山中居，升没每关叹。及今食官仓，谓得度昏旦。那知不足饱，过午或空案。尚言工吟哦，犹说鄙计算。那知汝田翁，栽种日月断。但惧政或疵，因之罹水旱。","dynasty":"宋代","title":"栽田行"}
{"author":"赵蕃","content":"誉自贤关得，才由治剧新。诸公共推轂，此去各通。叹我年犹弟，如何鬓总银。非关缺为别，愁绝恐伤神。","dynasty":"宋代","title":"送徐茂叔游宋衡"}
{"author":"赵蕃","content":"古寺秋风客，难兄昔日诗。人间非旧识，地下有新知。为禄归难早，知穷计已迟。因声语吾弟，吾亦类渠痴。","dynasty":"宋代","title":"宋行中履叔以其先兄时中亨伯穷藁借观归之"}
{"author":"赵蕃","content":"秋尽谁无狐貉思，一年行矣又垂垂。顾惭志行如山立，敢为推迁作浪悲。贫贱已知安少壮，功名何有望衰迟。长安此际尤萧索，坐念故人应窘炊。","dynasty":"宋代","title":"次韵子肃秋日感兴兼怀公择二首"}
{"author":"赵蕃","content":"长沙送我枉君辞，怀玉逢君动我诗。不是固违良友戒，舍渠宁慰远游悲。雁来海角平安讯，春到湖边南北枝。傥忆平生故人否，衡门之下有栖迟。","dynasty":"宋代","title":"送潘端叔"}
{"author":"赵蕃","content":"地已兼旬住，楼孤百尺登。谁与同我适，政尔待君曾。韩杜愁来读，西南乐得朋。仲春新雨霁，山远水波兴。","dynasty":"宋代","title":"二十八日同临湘尉曹吕益卿登岳阳楼"}
{"author":"赵蕃","content":"对月重兹夕，吟风尚昔怀。思君兼野水，恨我局空阶。意向元相似，言谈自莫谐。忽思成简寄，还觉费安排。","dynasty":"宋代","title":"对月简全真"}
{"author":"赵蕃","content":"明月故在天，何自堕此水。倘匪骑鲸人，孰能相料理。","dynasty":"宋代","title":"弄月亭"}
{"author":"赵蕃","content":"炎凉自时态，何乃战胸中。谴句追韩子，辟碑摹鲁公。闻尘非为蚁，是境不因工。要使神明复，毋辞瞑眩攻。","dynasty":"宋代","title":"病中即事十五首"}
{"author":"赵蕃","content":"要题咫素问何如，病过春风体益癯。采得山茶漫持寄，草玄余暇想时须。","dynasty":"宋代","title":"以茶寄杨溥之二首"}
{"author":"赵蕃","content":"梅开壍边勿渠陋，倚竹长年固成瘦。风期唤得高人就，几度行看仍落齅。是花佳处绝难摹，思虽宛转终不如。我诗有愧渭南赵，君句自续东湖徐。","dynasty":"宋代","title":"对隔壍梅赠斯远"}
{"author":"赵蕃","content":"君行不到武昌下，别驾西京刘更生。但想新知作倾倒，莫闻高论吐峥嵘。","dynasty":"宋代","title":"在伯教授为考试之行不知其地漫成五诗送之"}
{"author":"赵蕃","content":"入境能知政，昔闻今信然。吾行万安道，颇识令君贤。阡陌东西隔，人家远近连。针青秧出水，穗长麦摇烟。犬吠稀逢客，牛耕不废鞭。幽啼催谷布，午霁起蚕眠。檄罢追呼扰，民争赋入先。太平真有象，循吏可无前。径欲捐五半，从之受一廛。经行嗟阻免，少日待回船。","dynasty":"宋代","title":"呈莫大猷令"}
{"author":"赵蕃","content":"日未落时香未归，晚风方觉雪霏霏。月明纵可形模似，不比风流殆庶几。","dynasty":"宋代","title":"对梅有作六首"}
{"author":"赵蕃","content":"危岑百尺高，下有溪流深。高深日相激，合此无尽音。","dynasty":"宋代","title":"成父居于普宁寺钟楼之下辟以为斋旧名坎止近"}
{"author":"赵蕃","content":"吾王不解去三思，石显端能杀望之。未到浯溪读唐颂，已留冲岳伴相累。生前免见焚书祸，死后重刊党籍碑。满地蒺藜谁敢哭，漫留楚些作哀辞。","dynasty":"宋代","title":"挽赵丞相汝愚"}
{"author":"赵蕃","content":"几度相从酌酒深，向来相识未如今。临分念我亦穷者，乞与郊诗俾细吟。","dynasty":"宋代","title":"阎伯善以孟东野集见惠二首"}
{"author":"赵蕃","content":"断崖脩竹是吾庐，亦有梅花手自锄。岁晚平安久无报，不知春到又何如。","dynasty":"宋代","title":"梅花十绝句其三"}
{"author":"赵蕃","content":"农事催人未遽央，种秧未了插秧忙。田家作苦吾常逸，所愧饥寒趋路旁。","dynasty":"宋代","title":"自安仁至豫章途中杂兴十九首"}
{"author":"赵蕃","content":"蜡梅初看十日前，黄深紫鲜香欲然。要充铜瓶顿棐几，欲折罢折还加怜。蜡梅重看十日后，黄淡紫蔫香欲覆。是当雪砌与霜檐，欲开未开咸未就。山叟山居山径荒，只有竹树参天长。浮花不省著老眼，此物未免搜枯肠。云消霜熟冬行莫，凛日凝天应有数。蜡梅引破春风路，红洁缃繁看树树。","dynasty":"宋代","title":"咏蜡梅"}
{"author":"赵蕃","content":"平生人物论，自谓富阳秋。满世多遗恨，相逢足破愁。独怜金错罄，虚负木瓜投。风节他年事，期君折槛游。","dynasty":"宋代","title":"臧正卿示旧所唱酬秋字韵诗轴要季承同用韵赠"}
{"author":"赵蕃","content":"复岭重冈向背迷，瘦筇深与病夫宜。早禾未割尤艰食，过午人家犹未炊。","dynasty":"宋代","title":"凿磨岭"}
{"author":"赵蕃","content":"平明策蹇出，遇雨且归休。树树花藏雾，田田水漫流。徙居还客寓，败意阻春游。赖有题诗兴，聊当一以酬。","dynasty":"宋代","title":"早出"}
{"author":"赵蕃","content":"夜雨细无声，朝光快作晴。空庭芳草合，远树鹁鸠鸣。无复知春处，閒来看水生。不唯身暂适，更觉眼增明。","dynasty":"宋代","title":"早出城"}
{"author":"赵蕃","content":"闻道灊皖下，杂然仙佛居。心期穷杖屦，宿昔戒车舆。晨起先僧磬，逢人尽趁虚。烟霏欣在望，风露尽侵裾。","dynasty":"宋代","title":"早出小北门"}
{"author":"赵蕃","content":"雾里看花喜未昏，竹园啼鸟爱频言。土膏稚麦如争长，水脉清流却变浑。负郭无如此山寺，携家更拟泛溪村。卜居苦欲规佳处，佳处都归只树园。","dynasty":"宋代","title":"早到超果寺示成父且约归日携家来游"}
{"author":"赵蕃","content":"雨雾连晴雾，山行近水行。悠悠成小驻，役役又前征。底处冲烟泊，谁家趁晓耕。诗材动乡邑，点检欠经营。","dynasty":"宋代","title":"早发建德"}
{"author":"赵蕃","content":"晨起浑疑晚，山晴尚踏泥。花边花鸭卧，竹里竹鸡啼。问店欣逢寺，命车仍杖藜。松篁犹有径，桃李得无蹊。","dynasty":"宋代","title":"早饭大明寺因题"}
{"author":"赵蕃","content":"山苍苍，水茫茫，落月未落归故乡。扁舟欲系忽已远，隐居不见遥相望。思君山中煮白石，叹我道上炊黄粱。开书视古常太息，今人高处亦难及。","dynasty":"宋代","title":"早过桃川不能谒一庵走笔寄之"}
{"author":"赵蕃","content":"雾尽山容出，风微水面平。檄书重此役，诗卷足平生。船小炊无灶，滩长去有程。尝评峡江似，江水亦桐名。","dynasty":"宋代","title":"早过桐江与峡江甚近也"}
{"author":"赵蕃","content":"我识令君人物，传柑合侍清都。寂寞当思林下，有时病渴犹须。","dynasty":"宋代","title":"从莫万安觅柑子并以玉山沙药合寄之六言三首"}
{"author":"赵蕃","content":"去岁附书并附诗，自吴适粤至何时。殷勤再觅铜鱼使，傥不沉浮敢恨迟。","dynasty":"宋代","title":"寄潘恭叔曾幼度三首"}
{"author":"赵蕃","content":"乾溪溪侧弹子洞，薄暮过之聊且休。志欲山林成独往，愧无名姓继三游。奇奇怪怪乏画手，凿凿磷磷宜枕流。岩岫水泉真两得，未容石井独吾州。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"求识尤太史，泛舟维豫章。秋天值摇落，行色况苍茫。竟乏惊人句，莫升君子堂。学诗虽老矣，获拟遍诸方。","dynasty":"宋代","title":"以近诗寄尤运使"}
{"author":"赵蕃","content":"可人费招呼，奈此陈与胡。问事失昏忘，论诗辨精粗。清风不可绊，白日易成晡。欲睡难安枕，繙书得踞炉。聒人纷宿鸟，对面走饥鼯。啁哳聊容汝，睢盱反闯吾。宁无捕黄口，亦有聘貍奴。","dynasty":"宋代","title":"明叔每见过不久辄去仲威尤难招致索居书事呈"}
{"author":"赵蕃","content":"月皎白发可数，冷风病骨难支。何许林中肉醉，谁家世上钱痴。","dynasty":"宋代","title":"幽居即事八首其五"}
{"author":"赵蕃","content":"寒泉百尺几秋春，祠祷流传信若神。何事古先殊昧此，为霖顾取筑岩人。","dynasty":"宋代","title":"经孺子亭观龙井"}
{"author":"赵蕃","content":"庭菊种匪晚，秋风开尔迟。人嗟地力薄，我有岁寒期。兰芷元同类，蒿莱敢肆欺。怀哉非失所，社老谩衔悲。","dynasty":"宋代","title":"郊居秋晚五首其三"}
{"author":"赵蕃","content":"日上照万物，心明观一身。为光讵资火，在我不关人。","dynasty":"宋代","title":"严从礼求先照轩诗"}
{"author":"赵蕃","content":"鼠山山下鼠山潭，名字常因艇子谈。几欲赋诗收拾汝，技穷如我莫多贪。","dynasty":"宋代","title":"鼠山"}
{"author":"赵蕃","content":"客里送行人，情钟况所亲。絮飘吟帽雪，花杂马蹄尘。何处为寒食，还家尚及春。园林检校事，欠酒著诗陈。","dynasty":"宋代","title":"送邢大声宏音二首"}
{"author":"赵蕃","content":"昨奉书题岁且更，每逢人士说先生。名高正倚斯文在，身屈不妨吾道行。天以苍生付安石，孰能三径老渊明。自怜留落端何幸，得向溪城一送迎。","dynasty":"宋代","title":"送周礼侍赴召"}
{"author":"赵蕃","content":"云出无心还自归，乱峰明处日西微。白衣不至东篱寂，满把菊花风动衣。","dynasty":"宋代","title":"题渊明采菊图子璿所作"}
{"author":"赵蕃","content":"番愚城下牂牁水，亦复分流过此州。使节长瞻万里外，尺书忽到五溪头。酸寒应念卑堪说，奇胜聊云旧所游。岭海滞公犹未召，蛮荒著我更何尤。","dynasty":"宋代","title":"寄林运使三首"}
{"author":"赵蕃","content":"病过一春事，不惟嗟索居。酒杯疏到手，药裹每关予。曹务宁知马，悲歌岂为鱼。故人能枉问，安否报何如。","dynasty":"宋代","title":"次韵欧阳伯威因书见寄"}
{"author":"赵蕃","content":"县官宽灭去年租，癃老扶携听诏书。和气定能消冷气，未知天意又何如。","dynasty":"宋代","title":"寄怀二十首其七"}
{"author":"赵蕃","content":"浮云晚陆离，巨浪朝澎湃。橹摇虽甚亟，岸远不可届。巴丘两日中，湖路千里外。月上照遥山，修眉雨新画。","dynasty":"宋代","title":"初三日晚题"}
{"author":"赵蕃","content":"吾州畴昔聚文星，我已后之君有声。丹笔未雠天禄阁，白头犹住锦官城。旧谙林麓深堪隐，今见溪山远更明。剩欲相投小盘礴，溪头亡那橹双鸣。","dynasty":"宋代","title":"李商叟举似用南涧山字韵茶山星字韵数诗辄借韵呈商叟二首其二"}
{"author":"赵蕃","content":"客亭何以祛暑溽，一时顿有此两玉。逃虚不用听跫然，医俗宁须更栽竹。平生韦布困蓝缕，敢并奇文森绮縠。爱而忘丑反誉我，惠以大篇仍短幅。颇思浃日相就谈，应对先生愧空腹。奈何别棹复催去，一日十日寒且暴。两君如此尚场屋，吞舟讵可寻常渎。怅子薄官亦碌碌，政坐家贫耕不足。","dynasty":"宋代","title":"留清江蒙简兄寿玉徐兄思叔皆以文卷宠教愧未"}
{"author":"赵蕃","content":"滕王阁上退之碑，徐孺祠中鲁直诗。往客欠游常系梦，今行缘病复愆期。霜雕南浦短长柳，云掩西山浓澹姿。落照有情增我恨，晚风无力度帆迟。","dynasty":"宋代","title":"过南昌以病不入城纵望偶题"}
{"author":"赵蕃","content":"我贵当由知我希，蜡梅全不事芳菲。自非牢落山中士，谁可与之同一归。","dynasty":"宋代","title":"书案上三种梅三首"}
{"author":"赵蕃","content":"忆我移官惶恐滩，肯来徒步不为难。颇亦念君家四壁，囊中羞涩但频看。","dynasty":"宋代","title":"赠别耆英二首"}
{"author":"赵蕃","content":"片片梅花脱雨轻，半飞欲坠更多情。浑疑春雪林梢堕，输与诗翁照眼明。","dynasty":"宋代","title":"章少隐尝有逸句云片片梅花随雨脱浑疑春雪堕"}
{"author":"赵蕃","content":"送弟秦淮远，怀人楚驿长。素书慵写得，白发漫相望。再见知何日，孤怀只自伤。春风桃李径，流泪不成行。","dynasty":"宋代","title":"代书寄俞玉汝"}
{"author":"赵蕃","content":"番禺城下牂牁水，亦复分流过此州。使节长瞻万里外，尺书忽到五溪头。酸寒应念卑堪说，奇胜聊云旧所游。岭海滞公犹未召，蛮荒著我更何尤。","dynasty":"宋代","title":"寄林运使三首其一"}
{"author":"赵蕃","content":"雨止鸠频唤，雨来鸠蹔停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首"}
{"author":"赵蕃","content":"甫也会依武，君平直见强。沈冥几大隐，坦率异真狂。此士不易得，遗风今未亡。经过下帘肆，好觅浣花堂。","dynasty":"宋代","title":"送赵成都五首其三"}
{"author":"赵蕃","content":"腊前已赋忆梅诗，年后才能见好枝。我亦嗟渠苦孤瘦，渠应怪我底清羸。虽然故有临风趣，政尔难忘觅句痴。回首江东在何许，故人相远费相思。","dynasty":"宋代","title":"长田道中梅花"}
{"author":"赵蕃","content":"寒缸烛馀膏，破炉明宿火。懒复布衾眠，遂作藜床坐。默坐亦何为，姑取陶诗课。我友安在哉，良思与之和。","dynasty":"宋代","title":"十月八日闻鸡鸣即起案上偶有陶集翻阅数诗有怀斯远三首其二"}
{"author":"赵蕃","content":"采掘宁悭供，护持期有成。时今阅春夏，尔独意枯荣。琐碎日无影，萧骚风罢声。樵苏勿怀辱，而我岂无情。","dynasty":"宋代","title":"斫病竹"}
{"author":"赵蕃","content":"平生几读右丞诗，未见贤孙归去迟。邂逅虽欣适吾愿，欲嗟人事好乖离。","dynasty":"宋代","title":"次张汉卿次房"}
{"author":"赵蕃","content":"衾寒数窥窗，窗暗鸡已号。比邻递东西，我起披缊袍。始占霜檐粲，忽听风林鏖。乃知中夜雨，吾念亦良劳。","dynasty":"宋代","title":"十月八日闻鸡鸣即起案上偶有陶集翻阅数诗有怀斯远三首其一"}
{"author":"赵蕃","content":"江南秋得闰，草木向迟彫。正性失松桧，群生同艾萧。漂流又舟楫，隐约念箪瓢。剩暑犹须葛，谁能远致韶。","dynasty":"宋代","title":"杨谨仲和顷者三诗见贻复次韵六首其一"}
{"author":"赵蕃","content":"使君何苦向宜州，应为涪翁句法留。铜柱宁兴跕鸢叹，金华要遂牧羊求。壮时根本先培固，老去波澜重卷收。我亦学诗穷未达，是中得处可闻否。","dynasty":"宋代","title":"赠马奉先二首值其已病竟不相识"}
{"author":"赵蕃","content":"学诗自足致寒饥，更欲探求造化机。我坐一偏犹不免，君今两取是邪非。","dynasty":"宋代","title":"赠许季升五首"}
{"author":"赵蕃","content":"水鸟飞鸣自往还，苍然暝色暗林峦。离家又见磨镰月，九月谁怜絺绤寒。","dynasty":"宋代","title":"月其二"}
{"author":"赵蕃","content":"孺子家何在，溪边百尺台。句追唐甫白，词鄙汉邹枚。此士诚高遁，诸公谩挽推。因过问消息，几日送诗来。","dynasty":"宋代","title":"寄公择兼问讯季益二首"}
{"author":"赵蕃","content":"雨馀还返照，墙面亦高林。独坐残书卷，支颐谷鸟吟。百年今半过，三径岂遐心。日莫重萧瑟，悲歌不自任。","dynasty":"宋代","title":"雨馀"}
{"author":"赵蕃","content":"忆我檐间梅，腊开馀未破。未破想深扃，已开应槁堕。","dynasty":"宋代","title":"雪中三忆三首其三"}
{"author":"赵蕃","content":"公乎不为文，为必行于代。诵习孰其人，儿童兼老辈。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"沈牛二可归耕去，百尾言之无乃多。安得神仙张果老，为君叱起满池阿。","dynasty":"宋代","title":"观祝少林所藏画三首"}
{"author":"赵蕃","content":"少年见公文，大类韩退之。集古一千卷，复楷欧少师。楷欧亦类韩，万顷定渺瀰。于今到收敛，宁易窥涘涯。","dynasty":"宋代","title":"呈尤运使袤延之五首"}
{"author":"赵蕃","content":"白下古聚落，种花成土风。贫者篱疎薄，富家栏槛重。严曾盖甥舅，交友著我中。牡丹大盘盂，酴醾郁蛟龙。走观仍折送，忆费诗酒供。今年百里外，此事不得同。坐病风雨恶，因之怀二公。","dynasty":"宋代","title":"雨中忆花寄怀曾季永严从礼二首"}
{"author":"赵蕃","content":"半夜诗成疾置看，甚思走笔退知难。我如枫叶非关伐，君比梅花不带酸。岂是独醒羞众醉，政由尚白惧朱丹。一尊重辱相料理，不尔何缘罄一欢。","dynasty":"宋代","title":"程士和和诗送酒复用韵"}
{"author":"赵蕃","content":"残风落日蝉乱鸣，细履小园欣晚晴。投林倦鸟分暝色，满地落叶无秋声。卫尉一钱曾不直，阮郎几屐毕此生。三十六中第一策，脱却世故甘佣耕。","dynasty":"宋代","title":"晚晴四首其一"}
{"author":"赵蕃","content":"宿雨晓未止，纷纷云气交。秋令迫凄厉，草木无多凋。去年当兹晨，采菊逾山高。晚上宝公塔，徘徊意干霄。今年此幽居，粗免出入劳。茅檐纵逼仄，亦类蜗庐焦。旧醅更可漉，幽愤期能陶。莫问无穷事，人生如露朝。","dynasty":"宋代","title":"九日用靖节己酉岁韵"}
{"author":"赵蕃","content":"诗材满眼不能收，忽报君来为举头。寸铁不持难白战，污渠何敢映清沟。飞飞望绝千山鸟，浩浩心驰万里鸥。市远家贫乏供给，愧烦终日肯淹留。","dynasty":"宋代","title":"进之雪中见过明日归湘潭再用前韵二首其一"}
{"author":"赵蕃","content":"茅屋啼鸡日过中，小舟随问曲能通。遥遥黄堰忽重到，落落白头今一翁。别后每怀音问阔，见时还许笑言同。倡予和汝平生事，惆怅春风又起鸿。","dynasty":"宋代","title":"访孙子进子肃于黄堰"}
{"author":"赵蕃","content":"曲江矶头慈泉庵，重来稽首大士龛。石磴半漫水拍拍，衡门深掩阴毵毵。主人不见诗阁笔，道者出游经闭函。吾行江南盖多矣，得此不能成二三。","dynasty":"宋代","title":"题甘叔异曲江矶庵"}
{"author":"赵蕃","content":"空濛天外林，璀璨岸头石。何许放舟回，寂然方自得。","dynasty":"宋代","title":"题钓雪图其一"}
{"author":"赵蕃","content":"乌噪猿号古树丛，乱青参倚更撑空。悠然到处皆诗本，须信山行不负公。","dynasty":"宋代","title":"松原山行七绝"}
{"author":"赵蕃","content":"畦资搰搰功，爨藉丁丁力。但取茅盖头，不嗟家立壁。","dynasty":"宋代","title":"寒栖馆"}
{"author":"赵蕃","content":"黄溪潭上晚风生，吹我孤舟直又横。归近尚馀三十里，不妨待得月同行。","dynasty":"宋代","title":"归近"}
{"author":"赵蕃","content":"疏篱树树李花雪，野寺条条杨柳丝。春风收雨雨收后，白日变晴晴变时。有馀不足无尽景，截长补短何限诗。烟霞痼疾句成僻，老矣折肱真得医。","dynasty":"宋代","title":"出郭"}
{"author":"赵蕃","content":"亭自君家筑，洲从何代名。诸公多好句，老子敢争衡。剩欲危栏倚，少须春草生。毋庸为鲈去，聊欲赴鸥盟。","dynasty":"宋代","title":"题龙州亭"}
{"author":"赵蕃","content":"几思载酒更携筇，一访梅花山崦中。忽念去君三十里，怅然将复与谁同。","dynasty":"宋代","title":"怀梅花及斯远"}
{"author":"赵蕃","content":"浑忘生朽腐，直拟暮光辉。解烛书帷静，能添列宿稀。当风方自表，带雨忽成微。变灭无多理，荣枯会一归。","dynasty":"宋代","title":"萤火"}
{"author":"赵蕃","content":"远看云吐吞，近见日出没。解駮谓须臾，迷漫翻倏忽。山灵似知我，老兴不得发。纵使尽高深，安能造剞劂。","dynasty":"宋代","title":"与潘文叔游衡岳四首其二"}
{"author":"赵蕃","content":"米尽不忧饥，行行且赋诗。相看一大笑，从谓两真痴。未用追元白，聊须效陆皮。流传君不愧，附益我奚为。","dynasty":"宋代","title":"二十四日一日作十诗季承同之既罢复书四十字"}
{"author":"赵蕃","content":"渊明种秫有公田，郑老时时得酒钱。笑我作官浑乏此，自炊斗酒慰馋涎。","dynasty":"宋代","title":"奉简在伯四首"}
{"author":"赵蕃","content":"林动风微扫，庭空月正方。不知昼已短，但觉夜初长。了了游乖旧，駸駸老至将。街头卖紫角，瓮里洒鹅黄。","dynasty":"宋代","title":"用韵示成交"}
{"author":"赵蕃","content":"喔喔鸡啼墅，狺狺犬吠村。遇樵微有路，因汲半开门。老子将停轨，舆人请载奔。诘朝如未已，兀坐复奚论。我亦贪奇观，行因用汝言。既孤裘坐拥，宁惮笔时援。柳絮憎陈语，梅花忆故园。冻髭真易折，皴手讵能温。","dynasty":"宋代","title":"春雪四首"}
{"author":"赵蕃","content":"问讯新篁今几长，高应出屋睛侵廊。遥怜初日弄碎影，相见午风传细香。卧看行吟君得意，昼思宵寐我回肠。譍门为戒须高眼，有客能来傥姓王。","dynasty":"宋代","title":"重怀思隐之作因回使寄明叔兼呈从礼景立"}
{"author":"赵蕃","content":"闻道篮舆出行田，归来药裹手亲煎。旱而不雨热尤剧，节且立秋凉未便。我亦南山成卧疾，弟犹北阙未回船。江南已自伤流落，何况湖南路渺然。","dynasty":"宋代","title":"简斯远兼怀成父"}
{"author":"赵蕃","content":"春来多睡思，茗椀亦时须。不敢家园乞，芭蕉有剩无。","dynasty":"宋代","title":"简周允升三首"}
{"author":"赵蕃","content":"路绝岭梅赠，江摇沅茝春。敢云倾盖故，喜甚诵诗新。刀笔非吾事，文章可致身。江陵法曹掾，宁久滞斯人。","dynasty":"宋代","title":"喜见周司法和诗有赠仍用元韵"}
{"author":"赵蕃","content":"稍稍云初集，泠泠风未停。粗能成点缀，还是学飘零。径路高低滑，炊烟远近青。篮舆所经历，诗语费平亭。","dynasty":"宋代","title":"九月十三日雪"}
{"author":"赵蕃","content":"生气千年蔺与颇，生前杯酒事如何。谁令误舍清江钓，政尔甘持绝徼戈。有句忽成能见忆，感君知我未加诃。晚风苦杂蝉鸣树，不谓林莺尚有歌。","dynasty":"宋代","title":"汤莘夫用孙温叟韵见寄次韵答之"}
{"author":"赵蕃","content":"梅花当冬吐冰雪，古今已复称高洁。春风草木争宠光，尔乃白乎无得涅。屈原放逐楚江滨，山高水疾谁与邻。商山山中四老人，汉且终辞肯事秦。白山茶有涪翁赋，莲自远公仍白傅。数公已矣不可作，风雨明朝埋玉树。","dynasty":"宋代","title":"偶得牡丹之白者赋之"}
{"author":"赵蕃","content":"名者世公器，丈也宁取虚。我闻曾严黎，盖自入学初。每繙东莱集，出门思税车。一见良不易，寒暑三十余。前年太和官，遣书叩曾庐。得报副以诗，妙处真起予。更有严黎在，因曾庶几欤。骤闻鄂渚殁，经年为欷嘘。严黎固老矣，我亦雪满梳。奈何苦逼仄，决焉不踌躇。严师虽龙钟，眸子炯炯如。纵云昏忘集，解记韩吕徐。黎君更强健，白发尽扫除。岂非仙人家，服食信有诸。我诗燕石尔，报以琼与琚。便当与曾作，编联世行于。季萧陵阳孙，与严并门居。弃捐举子业，尽读先世书。时从二老游，不曳王门裾。我言无可采，殷勤乃来渠。二老已知名，保此良不疎。惟我与尔者，勉哉凉入墟。","dynasty":"宋代","title":"呈严黎二师并寄韩季萧"}
{"author":"赵蕃","content":"雨来山色暗成愁，雨后波光翠欲浮。山色水光元自好，宦情羁思苦悠悠。","dynasty":"宋代","title":"自桃川至辰州绝句四十有二其三十一"}
{"author":"赵蕃","content":"江右曾为氏，南丰与赣州。推其本儒素，夫岂异源流。迩日过遗宅，有逢皆好脩。公侯生积善，天道非悠悠。","dynasty":"宋代","title":"挽曾达臣二首其二"}
{"author":"赵蕃","content":"斜日欲向夕，孤怀谁与开。慵能繙故纸，閒且拨寒灰。海内长为客，江南欲放梅。竟将身自絷，宁有水西回。","dynasty":"宋代","title":"独坐晚题"}
{"author":"赵蕃","content":"佛寺兴已尽，隐庐来不赊。隤基濒野水，瘦竹隐疏花。试挽添丁问，云过叔度家。清谈固难觅，渴肺颇思茶。","dynasty":"宋代","title":"过西峰主人知出回访刘伯山不值云过黄永新也"}
{"author":"赵蕃","content":"友于阁上友于人，忽忽分携又两春。剩欲作书书不得，旧知吾懒是吾真。","dynasty":"宋代","title":"代书寄周愚卿二首"}
{"author":"赵蕃","content":"往游金陵都，始攀石湖仙。为我谈公诗，大雅后有焉。谓我欠公诗，勉哉成其天。此语久不理，今朝堕公前。","dynasty":"宋代","title":"呈陆严州五首"}
{"author":"赵蕃","content":"懒性作书非所便，忆君回首漫悠然。如闻有弟忽相觅，复道诗简见附船。","dynasty":"宋代","title":"次韵伯元季奕送成父因以见寄五绝句"}
{"author":"赵蕃","content":"名世公今第一流，百年端见几人不。临民不作子桑简，好善咸推乐正优。侍从近臣方妙选，林园胜事未宜休。曾闻王贡弹冠事，无奈相如故倦游。","dynasty":"宋代","title":"送潘湖南二首其二"}
{"author":"赵蕃","content":"秋风比已凉如水，秋日还能热似焚。骤对碧云成突兀，忽看快雨洒缤纷。梧应留响中宵听，菊为韬香九日闻。排遣羇愁消底物，要君诗律张吾军。","dynasty":"宋代","title":"八月二十六日雨后呈沅陵教授"}
{"author":"赵蕃","content":"待伴先春至，差明积夜初。空庭戒无扫，冻笔屡成嘘。溪远应回棹，窗明好读书。惠连临此际，题赋复何如。","dynasty":"宋代","title":"立春前三日雪明日犹未已诗简子进彦博昆仲示成父四首其四"}
{"author":"赵蕃","content":"人言好雨知时节，红白纷纷柰若何。田父相呼稻当种，园官语我菜添科。日长燕子自无事，渚涨桃花思汎波。寄谢同参二三老，未妨乘间数经过。","dynasty":"宋代","title":"二月六日雨中简诸君"}
{"author":"赵蕃","content":"人人共说梅花好，试问梅花好奈何。到底物名嫌太甚，市区酒肆尽东坡。","dynasty":"宋代","title":"书案上三种梅三首"}
{"author":"赵蕃","content":"苦爱香醪似蜜甜，旧如杜老意拳拳。而今已作渊明止，别意欲醺醒重怜。","dynasty":"宋代","title":"次韵成父二首"}
{"author":"赵蕃","content":"我识令君人物，传柑合侍清都。寂寞当思林下，有时病渴犹须。","dynasty":"宋代","title":"从莫万安觅柑子并以玉山沙药合寄之六言三首"}
{"author":"赵蕃","content":"未解桃源果有无，树林楼阁世行图。此亭纵说空无物，犹有仙山来坐隅。","dynasty":"宋代","title":"登安仁云锦驿后挹仙亭三首"}
{"author":"赵蕃","content":"正学堂堂吕紫微，有孙端的为传衣。祇今一派金华是，戴路年来汝所依。","dynasty":"宋代","title":"逸再为婺女之行既别出郭矣夜不能寐成六绝句追送其一"}
{"author":"赵蕃","content":"不历闽山险，空云蜀道难。有泉皆瀑布，无路不纡盘。酒薄愁难破，诗成鼻为酸。举头唯见日，何处是长安。","dynasty":"宋代","title":"过分水岭二首"}
{"author":"赵蕃","content":"纵乏幽人宅，犹馀大树祠。带山仍带水，宜饮亦宜诗。勿待全开后，当乘半放时。昏昏廓阴雾，皎皎上朝曦。","dynasty":"宋代","title":"咏梅六首其四"}
{"author":"赵蕃","content":"老屋支风政觉疏，况堪急雪堕空虚。黑甜颇念华胥去，白战仍牵故事余。雀噪还暗家立壁，鼠窥欲下粟无储。江天快阁相萦带，曳履明朝不命车。","dynasty":"宋代","title":"呈明叔且约诘朝过买江天阁"}
{"author":"赵蕃","content":"庭中但觉木摇落，江上始知秋气高。不待月明飞镜夜，此时自可数秋毫。","dynasty":"宋代","title":"晓登快阁"}
{"author":"赵蕃","content":"人语村村好，鸡声处处闻。树犹埋宿雨，山未释停云。俯仰夏已度，屈伸秋又分。平生灯火念，牢落叹离群。","dynasty":"宋代","title":"晨起"}
{"author":"赵蕃","content":"樛木蟠崖错节深，拍天风浪捲江心。有人来问夕庵境，万里孤云无处寻。","dynasty":"宋代","title":"夕庵观吴寿宁画"}
{"author":"赵蕃","content":"米仓山寨雪连云，不见椒盘见贼尘。今日江城闻爆竹，莫嫌杯酒不沾唇。","dynasty":"宋代","title":"丁卯除夕寓泸南独坐舟中有感去岁此夕"}
{"author":"赵蕃","content":"江清可钓思持竹，地广可耕思种粟。胡为作计久低回，而乃觅官亲贱辱。南州徐孺晚与游，江东文度昔所熟。堂堂荆州止获一人半，我邦有此二士差亦足。五君流咏转竹林，兰亭何意慕金谷。徐诗到眼以数过，王笔入手曾未读。但能赠我以规不以颂，不用崇酒仍载肉。嗟哉他人岂无言，交友不高徒碌碌。","dynasty":"宋代","title":"再次韵审知索彦博送行之交"}
{"author":"赵蕃","content":"客有能相觅，书来慰我思。贫宁可诗罪，老不悟书痴。旧友厪长忆，新交曷取知。况渠停轨日，政我出山时。","dynasty":"宋代","title":"次韵黄子耕因任伯起见寄之作"}
{"author":"赵蕃","content":"稍愆梅熟雨，似作旱时风。此柄知谁宰，皇天不病农。桑麻初告毕，仓廪旧犹丰。莫起焦熬叹，当期渗漉通。","dynasty":"宋代","title":"次韵签判丈因旱而作及喜雨二诗"}
{"author":"赵蕃","content":"张胆言何壮，擎天志未摧。真成一夔足，何有万牛回。感兴能无句，忧时谩举杯。江湖嗟屦役，巾屡阻追陪。","dynasty":"宋代","title":"寄晦庵二首其二"}
{"author":"赵蕃","content":"不但元戎贵，仍兼制使雄。深沉天与度，简敬学成功。人士薰陶内，兵民教训中。讵应先郤縠，宁复后文翁。","dynasty":"宋代","title":"送赵成都五首"}
{"author":"赵蕃","content":"已矣骑鲸去不回，怅然犹咏早归来。空余旧日读书地，水绕山围似钓台。","dynasty":"宋代","title":"实相书院"}
{"author":"赵蕃","content":"帆来鸟去苏州句，落木长江老杜诗。得意写图那办此，惊人吐句或能之。长年役役愁肝肾，老态骎骎入鬓髭。寄谢樵夫与渔子，可怜日用不能知。","dynasty":"宋代","title":"十九日雨中"}
{"author":"赵蕃","content":"贻我五字句，清诗曷以酬。端知檄愈疾，未信酒忘忧。多难屡濒死，诸兄虚见收。病驹叨席秣，顾影益增羞。","dynasty":"宋代","title":"次韵叔骥兼呈伯瑞二首其二"}
{"author":"赵蕃","content":"自入湖南路，驱车得屡停。流传虽有句，次舍或无亭。险绝犹云未，艰危不易听。真宜太白醉，未信屈原醒。我去方蛮府，公归合汉庭。原言无沛雨，尚想独当霆。白雪故寡和，黄麻须六经。诏除期不晚，得以慰飘零。","dynasty":"宋代","title":"寄李处州"}
{"author":"赵蕃","content":"立春才十日，春事已交加。政苦诗材窘，欣逢眼界赊。漫天皆柳絮，何地是梅花。无复青帘觅，敲门问酒家。","dynasty":"宋代","title":"正月六日雪"}
{"author":"赵蕃","content":"衢信相望百里间，从来疏阔若为颜。与君既亲亦有故，他日当期数往还。","dynasty":"宋代","title":"送陈庆伯三乎"}
{"author":"赵蕃","content":"昔在山水乐，往往失意人。公今弦歌馀，乃复于此亲。搜罗既奇胜，落笔为写真。文章复何似，高处殆先秦。","dynasty":"宋代","title":"赠别吴仲权三首其二"}
{"author":"赵蕃","content":"汉阳在何许，越在河之北。圣朝富文物，要使均万国。辍我学省彦，以为远方重。化成亟归来，明堂待梁栋。","dynasty":"宋代","title":"送刘得华赴汉阳教授二首"}
{"author":"赵蕃","content":"早风蓬勃不能凉，独卧幽轩日日长。赖有图书慰岑寂，左抽右取略无妨。","dynasty":"宋代","title":"西轩杂题三首"}
{"author":"赵蕃","content":"古步经黄狗，平沙隐白鸥。顺流翻逆浪，欲去若苛留。历历川原路，萧萧风雨秋。颓然怕看镜，白尽几分头。","dynasty":"宋代","title":"过黄狗步"}
{"author":"赵蕃","content":"霜风索索撼枯条，令我亡悰首屡搔。懒效扬雄作奇字，政同靖节湛新醪。朝来怪底儿童喜，何处肯来车马劳。不是东都徐孺子，谁能背俗访吾曹。","dynasty":"宋代","title":"谢徐大雅见过"}
{"author":"赵蕃","content":"道人惠我南山蕨，颇带斋厨法酱香。闻道城中少蔬供，急令健步走倾筐。","dynasty":"宋代","title":"送蕨与成父"}
{"author":"赵蕃","content":"太史南游上会稽，爱奇端欲助文辞。萧骚白发离骚国，不到巴陵终欠诗。","dynasty":"宋代","title":"登岳阳楼"}
{"author":"赵蕃","content":"眼寒不识黟川李，相好长迷大禹圭。见说潘郎亲有女，独能传业向深闺。","dynasty":"宋代","title":"从李崇道觅潘衡墨四首"}
{"author":"赵蕃","content":"彼美东篱菊，胡为官道傍。蓬生虽翳翳，秉色故煌煌。风露与湔洗，牛羊违践伤。未嗟愆节物，终必在医囊。","dynasty":"宋代","title":"道傍菊一首奉呈安福丞公彭子寿"}
{"author":"赵蕃","content":"山禽百族自呼名，撩我僧窗睡不成。纵汝多言吾自喜，了知今日十分晴。","dynasty":"宋代","title":"文殊院晨起"}
{"author":"赵蕃","content":"伯伦无他文，一颂自不朽。渊明饮酒诗，乃至二十首。未易多寡论，俱能金石寿。我乏二子辞，徒然老耽酒。","dynasty":"宋代","title":"连雨独饮偶书四首"}
{"author":"赵蕃","content":"甫也会依武，君平直见强。沈冥几大隐，坦率异真狂。此士不易得，遗风今未亡。经过下帘肆，好觅浣花堂。","dynasty":"宋代","title":"送赵成都五首其三"}
{"author":"赵蕃","content":"姨母比苦胫，涉秋今若何。音书君定密，离苦我何多。凫舄思文瑞，灯窗想骥和。何能俱款集，未厌数经过。","dynasty":"宋代","title":"九月一日晨起风物凄然不胜怀远之思作五首寄和父憨申并烦转致湖池二州也其四"}
{"author":"赵蕃","content":"千里归来病作劳，偶因好雨试挥毫。凉声何止到草木，秋意直将侵鬓毛。坐念司功狂欲叫，更怀元亮卧方高。何当过我茅檐底，不独谭诗亦具醪。","dynasty":"宋代","title":"六月初九日晚大雨简文显子畅"}
{"author":"赵蕃","content":"一雨向何落，众蝉空此鸣。乍欣凉吹入，已复断霞横。尚拟通宵听，何妨碍月明。丰凶终有数，忧苦自相并。","dynasty":"宋代","title":"六月十五日时闵雨甚矣三乎"}
{"author":"赵蕃","content":"老去篇章耻未穷，力耕岂谓岁能逢。切磋政尔须公等，户牖多开恐妄从。","dynasty":"宋代","title":"次韵斯远雨过彦章并属彦章二首"}
{"author":"赵蕃","content":"水激成悲壮，星稀乍有无。店荒容托宿，酒远懒能沽。冉冉非今日，遑遑愧此途。孙甘两奇逸，萧飒旧怜吾。","dynasty":"宋代","title":"抚州初程夜寄孙温叟甘叔异"}
{"author":"赵蕃","content":"青松自是山林物，移植阶除傲难屈。杂居箠楚尘埃地，譬似高人累簪绂。孰能哦咏于其下，古今仅有一斯立。昌黎老翁为之记，遂使崔名等金石。王郎家世本爱竹，旧说不可无一日。要将我竹配渠松，聊复从容寄卑秩。春风咫尺龙蛇动，除地求栽政宜疾。为铭耘业定谁欤，是公笔力韩之敌。","dynasty":"宋代","title":"送王亢宗赴剑浦丞"}
{"author":"赵蕃","content":"樟源岭下炼丹井，建德道间仙女泉。埋没只今谁汲引，信知名字托人贤。","dynasty":"宋代","title":"题曾真君炼丹井"}
{"author":"赵蕃","content":"白水田田满，青身处处高。雨滋无复旱，人喜不知劳。顾我方羇旅，徒能慕汝曹。丰年如可望，贱籴亦多遭。","dynasty":"宋代","title":"观田者有感而作"}
{"author":"赵蕃","content":"冥冥十日雨，不见海棠梨。霁色晨初上，禽声乐可知。春衣犹故褐，薄饭祇朝齑。自信端如此，流行任所之。","dynasty":"宋代","title":"咏晴其一"}
{"author":"赵蕃","content":"游君父子间，情谊等骨肉。那知三年度，但谓一日足。今晨复何事，溪头有行舳。临别惨莫言，裴回谩瞻瞩。","dynasty":"宋代","title":"子畅尉曹秩满侍亲摄户掾于上饶赋诗二首以送"}
{"author":"赵蕃","content":"路落林湾得小庵，轩窗都在万松间。兹游不为寻僧至，更拟缘云度一山。","dynasty":"宋代","title":"游思庵"}
{"author":"赵蕃","content":"连朝枉诗句，俊逸且清新。叹我徒劳思，知公固绝人。林园能数驾，风雨未妨辰。作底周夫子，关门懒似真。","dynasty":"宋代","title":"佥判丈两赐新字韵诗因次韵兼简文显"}
{"author":"赵蕃","content":"雨势崩腾略未休，涧冲溪恶使人愁。那知今日松原路，拄杖挑包得自由。","dynasty":"宋代","title":"松原山行七绝"}
{"author":"赵蕃","content":"颇爱峡江江上山，几回陶冶付毫端。眼中谁为善图貌，貌与桐江相并看。","dynasty":"宋代","title":"大风二首"}
{"author":"赵蕃","content":"旧日南州于去非，一官黄绶不嫌卑。要为宾主壶觞地，因著胸中水竹期。怪底不同东野耄，政由深得退之奇。过君池草生春日，忆我丛篁长夏时。","dynasty":"宋代","title":"去非尉曹于廨舍；之侧凿池种竹为亭其上名日"}
{"author":"赵蕃","content":"乌噪猿号古树丛，乱青参倚更撑空。悠然到处皆诗本，须信山行不负公。","dynasty":"宋代","title":"松原山行七绝"}
{"author":"赵蕃","content":"窗户初乾宿雨，林园已报秋声。欲访残僧野寺，未妨水宿山程。","dynasty":"宋代","title":"次韵蔡叔清六言二首"}
{"author":"赵蕃","content":"孺子家何在，溪边百尺台。句追唐甫白，词鄙汉邹枚。此士诚高遁，诸公谩挽推。因过问消息，几日送诗来。","dynasty":"宋代","title":"寄公择兼问讯季益二首"}
{"author":"赵蕃","content":"夏旱更忧秋旱，江南未卜湖南。兀兀相看蹇步，萧萧重跨羸骖。","dynasty":"宋代","title":"赠别周文显三首"}
{"author":"赵蕃","content":"曾恨固无遗，谢兴亦不浅。人言介庵介，我谓远斋远。","dynasty":"宋代","title":"题钓雪图"}
{"author":"赵蕃","content":"性有耽山且画看，阴晴朝暮若能殚。天公似病诗才窄，乞与西来眼界宽。","dynasty":"宋代","title":"自桃川至辰州绝句四十有二"}
{"author":"赵蕃","content":"形影相随一病身，穷愁忽忽又经春。为传车辙来何自，知是君存寂寞滨。","dynasty":"宋代","title":"次韵斯远见过三首"}
{"author":"赵蕃","content":"萧散得终日，驱驰难久居。灭瘢苏病竹，抛食引潜鱼。问话僧寻蜀，多茶椀似卢。主人佛事外，游戏亦多馀。","dynasty":"宋代","title":"周十三丈约同马三丈入青原山赋诗五首以记行其四"}
{"author":"赵蕃","content":"山寒花事自迟迟，归至况当梅谢时。祇有山樱能照眼，属遭风雨又离披。","dynasty":"宋代","title":"春日杂言十一首其二"}
{"author":"赵蕃","content":"不但投林雀闹枝，沙禽水宿亦争涯。不然故欲相呼唤，恨我形单影自随。","dynasty":"宋代","title":"自桃川至辰州绝句四十有二"}
{"author":"赵蕃","content":"野花无数不知名，白白红红俱赋情。纵使不蒙姚魏赏，雨开风落亦何争。","dynasty":"宋代","title":"野花"}
{"author":"赵蕃","content":"游丝落花春尽，绿叶青阴夏来。雨润苔钱更积，风清竹户频开。","dynasty":"宋代","title":"幽居即事八首"}
{"author":"赵蕃","content":"好诗不在多，自足传不朽。池塘生春草，馀句世无取。诗家黄州潘，苏黄逮师友。六义极渊源，一贯相授受。秋风有奇思，箪瓢忘巷陋。奈何催租人，败之不使就。我谓此七字，已敌三千首。政使无败者，意尽终难又。纵令葺成章，未免加饤饾。衣锦欲尚絅，何尝炫文绣。一洗凡马空，浪说充天厩。重阳晴则已，雨必风在口。今兹季月来，阴雨变时候。愔愔爵罗门，寂寂鸟噪牖。黄花冷未芳，黄叶扫复有。颇将写吾怀，渠在那出手。并想东篱人，瞻前忽焉后。","dynasty":"宋代","title":"重阳近矣风雨骤至诵邠老满城风雨近重阳之句辄为一章书呈教授沅陵"}
{"author":"赵蕃","content":"死欲千秋万岁，生须四海九州。人里封胡羯末，诗中沈谢曹刘。","dynasty":"宋代","title":"戏作梅花六言未就而得兰一盆并颂之三首其二"}
{"author":"赵蕃","content":"白鹭洲前烟草微，黄鹤楼外烟云飞。缥缥黄鹤政高举，漾漾白鹭孤无依。鹤举直上登寥廓，鹭立汀洲方俯啄。卒然惊堕野人罝，岂不欲飞遭急缚。","dynasty":"宋代","title":"白鹭洲词寄曾裘甫"}
{"author":"赵蕃","content":"频年此地几维舟，愧费主人鸡黍留。只道双凫已朝帝，那知一鹗尚迟秋。小能过我谈不恶，重复别君空作忧。问讯东归所经历，但云岩石过丫头。","dynasty":"宋代","title":"赠别游子明"}
{"author":"赵蕃","content":"冉冉年将老，冥冥雨送秋。衡门想芜没，萧寺苦淹留。工部诗陶写，平南酒拍浮。九原如可作，千载愿同游。","dynasty":"宋代","title":"秋日书怀"}
{"author":"赵蕃","content":"宦忙未抵作诗忙，九十春光自短长。三径可归谁是伴，若人风节慕求羊。","dynasty":"宋代","title":"从礼载酒要余及明叔游合普六首"}
{"author":"赵蕃","content":"栗里当年节，柯山七字诗。举觞非徇俗，怀往要销悲。暑络肤侵凛，风巾鬓飒衰。多君能醉我，有客更同之。","dynasty":"宋代","title":"邢兄大声以重九日置酒约梁丈仁伯段兄元衡蕃"}
{"author":"赵蕃","content":"考槃何必涧之阿，喧寂由来无异科。笔下烟云供点缀，胸中邱壑寄婆娑。清谭不负玉麈尾，白酒未孤金叵罗。试数王春才几日，落梅将尽鸟闻歌。","dynasty":"宋代","title":"题堪隐"}
{"author":"赵蕃","content":"名园多攀折，野树多零落。零落夫何恨，攀折适为虐。山居老莓苔，竹径无锁钥。何当归去来，有弟同斟酌。","dynasty":"宋代","title":"十一月二十三夜通夕不寐为赋梅诗且怀斯远成父友弟及五首而晓书呈在伯其五"}
{"author":"赵蕃","content":"稚梅非不佳，颜色终敷腴。惟此老不枯，故能清且臞。","dynasty":"宋代","title":"老梅"}
{"author":"赵蕃","content":"连朝细读远斋诗，感旧伤今意可知。陶写要凭杯面绿，萧条祇益镜中丝。人生未免乖离恨，君去足宽兄弟思。骥未作官文解印，独嗟和也废吹篪。","dynasty":"宋代","title":"重送刘伯瑞二首其二"}
{"author":"赵蕃","content":"鹭举虞卿璧，山开京兆眉。穷愁虽付酒，閒意更关诗。地瘠黄杨燥，旱深荞麦迟。冬温要非正，冰霰汝为期。","dynasty":"宋代","title":"冬日杂兴"}
{"author":"赵蕃","content":"学道了无得处，空云孟子鲁论。为文老益退步，怀哉赋鵩招魂。","dynasty":"宋代","title":"次韵斯远别后见寄六言四首"}
{"author":"赵蕃","content":"梅句商量未稳，兰诗拥并人来。试问关山细雨，何如茅屋苍苔。","dynasty":"宋代","title":"戏作梅花六言未就而得兰一盆并颂之三首其三"}
{"author":"赵蕃","content":"朱游不肯留东阁，子政犹须校秘书。自有大名喧宇宙，岂劳当路借吹嘘。舟中加意护寝饭，日下即当来诏除。大厦如山要梁栋，不应空赋爱吾庐。","dynasty":"宋代","title":"寄送府判寺簿先生二首"}
{"author":"赵蕃","content":"波静童闲笛，舟横翁卖鱼。村村皆乐业，处处尽安居。","dynasty":"宋代","title":"田家即事八首"}
{"author":"赵蕃","content":"晁君父之舅，徐子我之友。晁诗紫微来，徐学新安后。徐固困箪瓢，晁复厌奔走。当今诸侯贤，孰愈豫章右。经行见虽屡，款语不能又。烦君因几席，为我探怀袖。","dynasty":"宋代","title":"发隆兴后寄宋茂叔赵然道昆仲并属达后篇于待"}
{"author":"赵蕃","content":"林下有高兴，眼前无此流。并溪村迳入，背佛野亭投。绿竹依人好，红蕖取意秋。病多宽酒债，别近耿离忧。","dynasty":"宋代","title":"三月审知以余行有日置酒于智门寺后竹间小亭"}
{"author":"赵蕃","content":"吾君日旰坐延英，寤寐得人成太平。常恐珍才在空谷，岂容旧德久专城。颍州便合为丞相，渤海无庸拜水衡。今代吴公只公是，自惭名谢洛阳生。","dynasty":"宋代","title":"送王饶州赴召"}
{"author":"赵蕃","content":"积雨旱凉天，南风下水船。江山浑未识，鱼稻不论钱。在路几何日，得诗多少篇。何当重相见，尊酒话蝉联。","dynasty":"宋代","title":"寄在伯二首"}
{"author":"赵蕃","content":"负郭有佳处，昔时来未曾。梅高居竹表，石瘦倚兰层。置酒能要我，哦诗更得朋。醉挥君勿怪，明日吊溪藤。","dynasty":"宋代","title":"琛卿坐上作"}
{"author":"赵蕃","content":"誉自贤关得，才由治剧新。诸公共推轂，此去各通。叹我年犹弟，如何鬓总银。非关缺为别，愁绝恐伤神。","dynasty":"宋代","title":"送徐茂叔游宋衡"}
{"author":"赵蕃","content":"种竹栽桃久已成，滋芹折杏尚留情。一官何可占遐志，万卷悬知有旧盟。得酒更能频饮我，赋诗未稳每从兄。向来淮拟俱归去，今日参差不遂行。","dynasty":"宋代","title":"过在伯于学中因而留饭"}
{"author":"赵蕃","content":"诗卷方欣见管斑，酒杯已复动离颜。余当火伞朱冠际，君政清虚爽气间。逸兴飘飘难并驾，好风发发待吹还。如舟可使长身久，有竹悬知不用关。","dynasty":"宋代","title":"吴仲权相别诗云欲少留桃川山中昨日同在伯怀"}
{"author":"赵蕃","content":"拔毛知不免，受缚叹何穷。屡沐虽蒙赐，披心每尽忠。愤然成臆对，老矣实头童。醉素今安在，归真托此公。","dynasty":"宋代","title":"笔答"}
{"author":"赵蕃","content":"涪翁逍遥果安在，玉局清都今何如。遗踪羽化不可问，朗诵二诗行绕除。","dynasty":"宋代","title":"宿清都观"}
{"author":"赵蕃","content":"怕到看经院，愁登拟岘台。人言已仙佛，我意祗悲哀。此道谁人付，陵阳有后来。款门期一见，投刺只空回。","dynasty":"宋代","title":"寄韩季萧二首其一"}
{"author":"赵蕃","content":"荒坛有柏翠参天，尽道栽从五代前。仙事茫茫真是否，试当风月听跫然。","dynasty":"宋代","title":"过生米市舣舟求浴望山巅有屋岿然至石岸数步"}
{"author":"赵蕃","content":"频宵为月卧风前，异世风流怀谪仙。半年且阔书邮置，六辈肯来从事贤。白衣不但觅陶令，春草因之感惠连。醉里悠悠更何梦，南池水长叠荷钱。","dynasty":"宋代","title":"寄南安李使君三章其一"}
{"author":"赵蕃","content":"半夜诗成疾置看，甚思走笔退知难。我如枫叶非关伐，君比梅花不带酸。岂是独醒羞众醉，政由尚白惧朱丹。一尊重辱相料理，不尔何缘罄一欢。","dynasty":"宋代","title":"程士和和诗送酒复用韵"}
{"author":"赵蕃","content":"村居不记元夕朝，田蚕镫火俗异宜。但余林月光陆离，所期不来空赋诗。明朝风作后日雪，只道来朝中已辍。今朝小霁泥未乾，或报门前有车辙。我穷政尔落荒山，跫然忽复解我颜。平生交旧固我矣，风味如此端亦悭。梅虽已谢兰可掘，有酒纵漓醅可拨。为子一醉莫深辞，更要好诗书岁月。","dynasty":"宋代","title":"三兄既见过喜而赋此"}
{"author":"赵蕃","content":"每忆分携地，蒸湘绿遍春。于今怀想处，苕霅暗迷津。但有乖离数，何由宿昔亲。附书书复懒，君自识吾真。","dynasty":"宋代","title":"代书寄刘伯瑞仲文叔骥二首"}
{"author":"赵蕃","content":"仙人之为仙，终古莫尽世。颇笑区中人，沄沄逐川逝。念将与之游，端恐吾道废。如为千里行，数步辄一憩。不如返吾乡，耕凿仍树艺。及私具伏腊，输王应租税。人惟颜徒睎，学匪桀犬吠。桃源定何许，说自渊明制。今日复何日，身乃中山诣。嗟哉彼嬴秦，其虐甚幽厉。不知丧无日，万欲从始岁。商山被褐者，疢疾由德慧。徐福尚海山，此地只楚界。胡为略不闻，政坐耳目蔽。神仙非吾学，可以置度外。山高水深深，好事幽寻契。","dynasty":"宋代","title":"桃川山中用陈苏旧韵示周游"}
{"author":"赵蕃","content":"梅开壍边勿渠陋，倚竹长年固成瘦。风期唤得高人就，几度行看仍落齅。是花佳处绝难摹，思虽宛转终不如。我诗有愧渭南赵，君句自续东湖徐。","dynasty":"宋代","title":"对隔壍梅赠斯远"}
{"author":"赵蕃","content":"江月照将夕，江风吹欲霜。残书看莫尽，病骨凛难当。俯仰年龄迈，飘零道路长。丰年易图饱，何乃又殊方。","dynasty":"宋代","title":"江月"}
{"author":"赵蕃","content":"众醉纷纷忌独醒，也思放意遣沈冥。斗牛用事无庸问，为问可年用酒星。","dynasty":"宋代","title":"再赠"}
{"author":"赵蕃","content":"当暑暑何在，以风风为生。舆夫忘倦色，客子慰归情。往者千年隔，人焉几日程。同行得老伴，余事率诗鸣。","dynasty":"宋代","title":"书事"}
{"author":"赵蕃","content":"平明策蹇出，遇雨且归休。树树花藏雾，田田水漫流。徙居还客寓，败意阻春游。赖有题诗兴，聊当一以酬。","dynasty":"宋代","title":"早出"}
{"author":"赵蕃","content":"患难嗟予已素行，今朝滩里挽仍撑。心乎讵敢怀尤怨，命尔何能计死生。","dynasty":"宋代","title":"自桃川至辰州绝句四十有二"}
{"author":"赵蕃","content":"拍拍桃花水，轻轻莲叶舟。生憎冲野马，失喜见沙鸥。漫浪端如此，饥寒信有不。未探怀玉蕴，且访九华幽。","dynasty":"宋代","title":"别赵信州"}
{"author":"赵蕃","content":"分携决意归先我，邂逅尚留翻挽渠。已是常饥思稚子，更逾三月欠家书。岁云莫矣嗟何及，归去来兮计莫如。壮志渡江思击楫，老怀寻壑愿巾车。","dynasty":"宋代","title":"比与成父别谓先行矣及再至溧阳则犹未也留数日与之同归用雪中怀家之韵"}
{"author":"赵蕃","content":"醉眠攲侧似乘舠，飒飒溪风吹鬓毛。颇念乘流觅归路，兀然惊起遇滩高。","dynasty":"宋代","title":"见梁检法书怀八绝句于广文尉曹处次韵其二"}
{"author":"赵蕃","content":"秋风何时来，庭树非昨好。树犹不自持，况问青青草。人生甚草木，阅世安可保。赖此忘忧物，陶公盖知道。","dynasty":"宋代","title":"秋日独饮二首"}
{"author":"赵蕃","content":"乞晓占云物，过东迁过西。已因月仰瓦，真验水平溪。齐楚自得失，短长从鹤鹥。谁能效巢穴，聊得寄诗题。","dynasty":"宋代","title":"乞晓"}
{"author":"赵蕃","content":"山处如公亦甚都，不携西子不思鲈。三高异日当为四，不见方严与范俱。","dynasty":"宋代","title":"范参政自建康得资政宫祠六诗寄呈"}
{"author":"赵蕃","content":"湘山不为高，湘水未为远。湘城几何家，湘景无不挽。滕侯宅虽早，郭圃市之晚。纡余直陂陁，突兀对偃蹇。登临适正昼，亭榭惬深稳。诗材浩无穷，画手羞用本。虽然倏变化，正以发关键。","dynasty":"宋代","title":"题彦真天开图画"}
{"author":"赵蕃","content":"涧落峰寒似住时，重阳面目许谁知。摇摇枫叶未全赤，草草菊花成后期。酒量稍增愁渴肺，诗材顿减费衰髭。一年节物财如此，太息空形老大悲。","dynasty":"宋代","title":"九日"}
{"author":"赵蕃","content":"舍舟觅篮舆，意欲避搜句。那知花草香，不减江山助。霏霏雾将敛，兀兀村又度。长卿故倦游，征夫问前路。归欤亦何为，时哉正农务。","dynasty":"宋代","title":"贵溪出陆"}
{"author":"赵蕃","content":"欲买宽闲结钓庵，一竿投老寄江南。是州亦在经营里，先手落君无可谈。","dynasty":"宋代","title":"晒蓑亭"}
{"author":"赵蕃","content":"咫尺青山晓未分，旋开还吐尚纷纷。烟云变态有如此，安得斯奇付大文。","dynasty":"宋代","title":"自桃川至辰州绝句四十有二"}
{"author":"赵蕃","content":"我亦端渠似，图中见此坳。一身非惮崄，十日未穷郊。问水水源绝，逢山山石硗。政便安蹇足，敢说负萧梢。","dynasty":"宋代","title":"再用前韵并寄孙推官四首其四"}
{"author":"赵蕃","content":"雪里同登我有诗，可怜同去阻同归。扶疏夏木浑如许，还想吾庐昼掩扉。","dynasty":"宋代","title":"有怀成父"}
{"author":"赵蕃","content":"正月忽已晦，惠风亦全和。更留十日晴，桃李当有花。病夫不知春，但觉所感多。东轩对深樾，日暮鸟犹歌。","dynasty":"宋代","title":"晦日用陶靖节蜡日韵"}
{"author":"赵蕃","content":"汉诏元从漏网宽，可将数罟作惊澜。幕中有此贤从事，我亦他时逭免冠。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"黄妳能生睡，朱弦孰写忧。客居兹已病，归去合成谋。华岳虽遥吏，陶窗得素求。小舟何日具，湖水正漫洲。","dynasty":"宋代","title":"广文先生送诗方思所以报之而未得忽鹂落庭树"}
{"author":"赵蕃","content":"藻荇参遮面，菰蒲耸立隅。飞来双野鸭，几幅画成图。","dynasty":"宋代","title":"方池"}
{"author":"赵蕃","content":"历数旴江士，推君父子间。夷途有霄汉，蹇步乃荆蛮。荐牍方争上，交情勿重攀。无缘更州县，小试亦编删。","dynasty":"宋代","title":"送张交代琮"}
{"author":"赵蕃","content":"寒深朝未定，暖翠晚能佳。不饮青帘酒，来寻古寺茶。连枝空绿竹，独木漫桃花。埋没聪明水，凄凉六一家。","dynasty":"宋代","title":"游吉祥寺"}
{"author":"赵蕃","content":"白石何凿凿，白鸟可鹤鹤。吾行甚悠悠，物境自廓廊。缅思友生良，顿使怀抱恶。别辞固丁宁，醒矣转寂寞。近犹已栏槛，远乃失城廓。重惟始相遇，夫岂世所乐。逮今信素我，是果天所酢。相期振古风，相与务天爵。兴时山水凭，意或风月托。君亭足鸥鹭，我砌下鸟鹊。诗盟寄閒嬉，笔势异强弱。君诗似陈黄，君字如张索。悠然正前瞻，渺矣已后落。譬犹层台登，亦类中流泊。怜我狂而疏，诲我详不略。是行亦流转，敢谓逃束缚。移官傥可归，故免听邻柝。闲员苟得去，自此投远壑。要期终身游，岂但今日约。吾曹念元宾，学子慕有若。至味匪盐梅，至乐非管籥。四在分喜怒，非是论今昨。扰扰与胶胶，休休仍莫莫。","dynasty":"宋代","title":"次韵在伯送行"}
{"author":"赵蕃","content":"寤寐诗名岁月过，日来方喜和羊何。秋风奈我当归去，湘水湘山馀恨多。","dynasty":"宋代","title":"晚过彦真山亭并呈允升季仪兼属照邻二首其二"}
{"author":"赵蕃","content":"地迥林逃斫，湖深水易平。邻多为圃住，门有趁虚行。游钓昔爱此，林庐曾属情。谁欤二亩乞，已矣一枝营。","dynasty":"宋代","title":"寄审知并属彦博三首"}
{"author":"赵蕃","content":"野市穿残路接溪，败船糜索两相依。居人欲渡频回首，客子将行屡揽衣。","dynasty":"宋代","title":"自安仁至豫章途中杂兴十九首"}
{"author":"赵蕃","content":"剩欲寄书兼寄诗，病余殊觉不能支。西山南浦风前恨，皖水灊山天外思。四海旧知宁我识，百年深契舍公谁。自违门第秋重老，华发萧萧异别时。","dynasty":"宋代","title":"寄李舒州二首"}
{"author":"赵蕃","content":"尺水真成起丈波，水南水北断经过。几思落笔题观涨，却恨诗材本不多。","dynasty":"宋代","title":"次韵审知十三日四绝"}
{"author":"赵蕃","content":"夏雨凄凄曾过公，只今端复是秋风。青青但保庭前竹，渺渺不悲江上枫。每忆诵诗头且白，可期频见颊犹红。陶家九日明朝事，问讯菊篱开几丛。","dynasty":"宋代","title":"呈寿冈"}
{"author":"赵蕃","content":"暮与牛羊夕，朝随鸦鹊兴。山林真可乐，轩冕梦何曾。供给欠升斗，往还无友朋。粗成酬二事，老此讵难能。","dynasty":"宋代","title":"病中即事十五首"}
{"author":"赵蕃","content":"每见清江使，常询向子平。徐行为山健，老眼对书明。世共尊耆旧，愚犹及老成。谁人要半道，愿与一门生。","dynasty":"宋代","title":"二诗敬寄致政大夫先生其一"}
{"author":"赵蕃","content":"几欲收声效不鸣，恶同鸠辈管阴晴。有时触拨无穷景，又遣新诗取次成。","dynasty":"宋代","title":"次韵斯远二十六日三绝"}
{"author":"赵蕃","content":"欲寐已成寤，暂欣还作悲。三更风雨听，四海友朋思。拊榻虫频息，挑灯鼠屡窥。莫呼僮仆觉，翻到自题诗。","dynasty":"宋代","title":"夜赋二首"}
{"author":"赵蕃","content":"忠言不用竟沉死，留得文章星斗罗。何意更觞昌歜酒，为君击节一长歌。","dynasty":"宋代","title":"端午三首其三"}
{"author":"赵蕃","content":"莽莽前山隔，冥冥独树遮。断行迷白鹭，垂翅湿归鸦。暝色看仍合，羁愁望愈赊。不应缘一病，全失醉生涯。","dynasty":"宋代","title":"病中即事十五首"}
{"author":"赵蕃","content":"去岁不作疟，今年乃病温。初无一床卧，但有小舟蹲。未怕黄州鬼，唯忧楚国魂。明朝强撑拄，摇兀到吴门。","dynasty":"宋代","title":"二月初二日二首其一"}
{"author":"赵蕃","content":"雨歇蝉声抱木悲，茅檐独立看云移。一阴十日不见月，想见清光分外奇。","dynasty":"宋代","title":"晚霁"}
{"author":"赵蕃","content":"几欲归休反服初，契论今昔更怜渠。非关造物相料理，自是吾侪计阔疏。似我端宜吏刀笔，如君久合召严徐。胡然更作丁宁语，道所经行觅细书。","dynasty":"宋代","title":"次韵欧阳全真送行"}
{"author":"赵蕃","content":"下水有放溜，溯流多哭滩。人能等迟速，事岂病艰难。返照千山赤，春风两鬓寒。生平惯行役，无复漫悲酸。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"往者枉书并赐诗，蔼然高义见乎词。襄阳耆旧今馀几，海内风流更属谁。早日有怀期见止，秋风于此得来思。顾虽愿被林宗识，却恐人非讵辱知。","dynasty":"宋代","title":"呈郭峡州二首其一"}
{"author":"赵蕃","content":"我亦端渠似，图中见此坳。一身非惮崄，十日未穷郊。问水水源绝，逢山山石硗。政便安蹇足，敢说负萧梢。","dynasty":"宋代","title":"再用前韵并寄孙推官四首其四"}
{"author":"赵蕃","content":"御雨无过以瓦为，古人朴直致君辞。我今闭户疏还往，滑滑从深三尺泥。","dynasty":"宋代","title":"反禽言二首"}
{"author":"赵蕃","content":"梅山不见梅夫子，宗派仍亡宗上人。梅句不刊宗有集，山应生喜亦生嗔。","dynasty":"宋代","title":"示梅山宁老二首"}
{"author":"赵蕃","content":"我有江西役，清江公所乡。放舟频下上，欲见苦参商。扁榜书皆到，流传句必香。何当仍大嚼，鼎味也先尝。","dynasty":"宋代","title":"以旧诗寄投谢昌国三首"}
{"author":"赵蕃","content":"闻道浮家历上塘，寒山钟接洞庭霜。是中佳句知多少，傥有书来幸不忘。","dynasty":"宋代","title":"代书寄张次律二首其二"}
{"author":"赵蕃","content":"安否每难问，姓名今得通。久忧埋积雪，大喜得春风。与世故多识，如公能几同。既欣还有感，愁对海棠丛。","dynasty":"宋代","title":"呈李赣州四首"}
{"author":"赵蕃","content":"青松自是山林物，移植阶除傲难屈。杂居箠楚尘埃地，譬似高人累簪绂。孰能哦咏于其下，古今仅有一斯立。昌黎老翁为之记，遂使崔名等金石。王郎家世本爱竹，旧说不可无一日。要将我竹配渠松，聊复从容寄卑秩。春风咫尺龙蛇动，除地求栽政宜疾。为铭耘业定谁欤，是公笔力韩之敌。","dynasty":"宋代","title":"送王亢宗赴剑浦丞"}
{"author":"赵蕃","content":"寒风动地至，有如穷冬时。居人不知感，客子深怀悲。故山邈何许，倏忽半岁辞。行脚债未了，悠悠遂臻兹。刍薪且弗给，更问裘褐为。","dynasty":"宋代","title":"九月十一日雪二首其二"}
{"author":"赵蕃","content":"客里送行人，情钟况所亲。絮飘吟帽雪，花杂马蹄尘。何处为寒食，还家尚及春。园林检校事，欠酒著诗陈。","dynasty":"宋代","title":"送邢大声宏音二首"}
{"author":"赵蕃","content":"去矣不为难，山长水又宽。未曾摇短棹，已自失危栏。厚意烦三友，相要下急滩。虽然赊执手，顾免别辞酸。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"九州四海张安国，翰墨文章自出奇。无复若人空阁象，忽逢难弟更名诗。流风善政未云远，家世斯文当属谁。我愧不堪门户寄，相逢叹息在于斯。","dynasty":"宋代","title":"送张王臣还峡州兼属峡守郭郎中季勇二首"}
{"author":"赵蕃","content":"汉代郭林宗，词场继国风。郎官曾赐被，刺史暂凭熊。为客留工部，移官滞酒翁。淮阳岂为薄，无恨不居中。","dynasty":"宋代","title":"寄峡州使君郭郎中三首其一"}
{"author":"赵蕃","content":"炎天梅蕊简斋诗，坐胜山村雨雪时。闵雨正歌云汉句，忽来为我起凉思。","dynasty":"宋代","title":"同徐斯远看王远父所藏僧圆契梅二首"}
{"author":"赵蕃","content":"旧说诗坛不可攀，岂期于此得窥斑。茫茫世事催人别，数见犹期数日閒。","dynasty":"宋代","title":"次韵元衡两绝句"}
{"author":"赵蕃","content":"苦节虽非中道，清风要激贪夫。寂寞掩关高卧，纷纷顿辔长途。","dynasty":"宋代","title":"赠别周文显三首"}
{"author":"赵蕃","content":"篮舆轧轧度成阴，鹭起冲波鹊噪林。当子倚阑成句警，政余拥褐坐檐深。裴回更尽高楼览，空阔思收远壑音。笑谢主人能命酒，不然寒甚不能吟。","dynasty":"宋代","title":"在伯见招观雪因同贵溪尉曹登邻寺之经楼且云"}
{"author":"赵蕃","content":"旱势东南已病，秋风早晚室凉。蓝缕青衫可笑，萧条白发增长。","dynasty":"宋代","title":"次韵斯远别后见寄六言四首"}
{"author":"赵蕃","content":"秋日清且美，于游也固宜。迨今冬已仲，墐户惟其时。若人兴公家，嗜好夙有诗。几谭岩壑间，尘落不自知。靡辞陟降难，顾病风露披。旧闻怀玉山，地置多侧危。我为是邦人，每恨著脚迟。闻公勇决往，身住心俱驰。是邦有兹山，盖已千祀垂。曩者君夫子，携家隐于斯。与山结胜因，诗成多及之。去年公二仲，探讨曾至兹。今公又继去，秘密真无遗。山名谓怀玉，自昔传我疑，众作乃圭璧，名实信不欺。书来报行程，快读只欠诗。春膏有余否，佳笔锐若锥。会当写真行，寄我光茅茨。","dynasty":"宋代","title":"子进游怀玉山度必有诗未辱寄来作诗索之"}
{"author":"赵蕃","content":"木叶未尽脱，水光真接天。苍然江上石，兀尔渡头船。酒有三杯饱，诗无万斛泉。冥冥鸿鹄举，渺渺鹭鸥眠。","dynasty":"宋代","title":"自吉水乘月放舟至玄潭"}
{"author":"赵蕃","content":"竹薄方思渐补锄，筍时可得尽驱除。此生已负管城债，计且不悛真个疏。","dynasty":"宋代","title":"张伯永和诗以仆送筍减于常年复用韵以调一笑"}
{"author":"赵蕃","content":"拥衾困朝酲，著帽从宿诺。我家附东溪，君住穷北郭。俱悲壹无钱，独愧喜好学。诗声漫天壤，头白尚丘壑。去乡今几年，末路得其托。相望固非远，相见每不数。所思闻清淡，何意发狂药。","dynasty":"宋代","title":"呈贾新之兼简谢子畅"}
{"author":"赵蕃","content":"忆昨都城见，于今岁月长。中间各忧患，重对两悲凉。课最舅材显，诗穷甥鬓苍。相逢又相别，客路况冰霜。","dynasty":"宋代","title":"呈闾丘四舅二首"}
{"author":"赵蕃","content":"侵晨毕先祀，将午趣疏饭。中途往固宿，顾影日未晚。逶迤行不尽，登顿力苦倦。马言虽不通，吾意其自赧。","dynasty":"宋代","title":"晚行"}
{"author":"赵蕃","content":"苕水固多胜，吾州亦可邻。卜居虽匪旧，取友不妨新。佛屋从堪寓，溪亭更可人。莫嫌鹅鸭恼，最喜鹭鸥驯。","dynasty":"宋代","title":"卢谊伯宜之见过要斯远同赋以赠二首"}
{"author":"赵蕃","content":"倦能听雨眠窗底，忽起看山到水边。遂性不如冲露鸟，流行何况下江船。不臻屈子南征地，宁识秦人避世仙。邂逅相逢又相别，一杯重把定何年。","dynasty":"宋代","title":"送王赞子襄"}
{"author":"赵蕃","content":"风月当佳可易捐，共须重立虎溪边。天于变化自奇手，人欲追摹真强怜。牢落朱弦千载下，凄凉青鬓十年前。放歌莫作商声发，惊起沙头鸥鹭眠。","dynasty":"宋代","title":"次韵审知十七夜"}
{"author":"赵蕃","content":"斲我千年质，成兹数寸瑿。当从黑白辨，岂问姓名题。愿效文章用，宁辞肌骨刲。先生无浪语，略为究端倪。","dynasty":"宋代","title":"赠墨二首"}
{"author":"赵蕃","content":"远庵庵榜晦庵书，不独人高字亦如。陇亩纵令非我有，溪山政自要君居。","dynasty":"宋代","title":"题方士繇伯谟五丈所居三首"}
{"author":"赵蕃","content":"公就专城养，我安陶令庐。几因州府入，得侍笑谈馀。课诵列童稚，戚休询里闾。高堂朝夕望，宁复象平居。","dynasty":"宋代","title":"挽赵路分善应三首其二"}
{"author":"赵蕃","content":"自汲清泉除砚垢，树阴微息晚凉初。个中得意谁知我，笔下忘言我羡渠。","dynasty":"宋代","title":"读谢幼槃集"}
{"author":"赵蕃","content":"晨钟离野寺，早市出村墟。山在空濛里，路经崩缺馀。崎岖方自此，阻绝信非虚。却羡林间翮，飞翔得自如。","dynasty":"宋代","title":"秋陂道中三首其一"}
{"author":"赵蕃","content":"晚向穷冈访竹亭，竹间忽有打禾声。凶年独使诗人饱，可见天公非世情。","dynasty":"宋代","title":"晚过刘伯山"}
{"author":"赵蕃","content":"出山已与晓寒冲，下马频欣束缊逢。已见南山行更钝，到时山寺已昏钟。","dynasty":"宋代","title":"孙季章无愧郑季奕徐斯远以仆留智门载酒见过坐中雪作三诗其一"}
{"author":"赵蕃","content":"纷纷竞说杜陵翁，此老真能数百容。我亦几同叶公好，骇然今日见真龙。","dynasty":"宋代","title":"曾裘父寄二绝并呈审知一再次韵前以寄曾后寄审知四首其二"}
{"author":"赵蕃","content":"谁能一枉林间寺，君独屡过湖上村。先世文章出遗逸，当家句法有渊源。平生所识盖无几，盛意若何如见存。元佑兰台妙人物，我今寂寞愧诸孙。","dynasty":"宋代","title":"寄黄子耕"}
{"author":"赵蕃","content":"向子识损益，扬雄爱清静。我行萧滩上，二宅驾辄命。而于酬唱中，又得胡安丰。诗作文选体，字有眉山踪。扫门今已后，倾盖非敢望。谈间问先世，盖乃丈人行。归州片时程，乃复来高轩。从容仅数刻，倾倒贻百篇。平生嗜江山，到处须著语。及兹足漫摇，久乃舌自拄。时惟桂林掾，与彼新喻丞。俱以行卷来，暴富如不胜。","dynasty":"宋代","title":"寄谢新安丰守胡达孝见遗近诗一轴便呈甘叔异"}
{"author":"赵蕃","content":"前者蓑而眠，后者笠而坐。陂长不待鞭，草软无用莝。蚤耕蹔廑力，午放长逸卧。薄暮翁洗犁，儿歌互相和。","dynasty":"宋代","title":"晨起见牧牛者"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"霞尾千山赤，云腰几树连。若非彭蠡正，当是洞庭偏。岁月惊飞鸟，功名忆堕鸢。开图若有感，归思忽无边。","dynasty":"宋代","title":"题江贯道江行晚日图"}
{"author":"赵蕃","content":"未快沉冤雪，俄惊东逝波。平生万卷读，遗句百篇多。盛德今如此，天心果若何。青山忍回首，南望郁嵯峨。","dynasty":"宋代","title":"闻郑仲仁讣"}
{"author":"赵蕃","content":"窜迹穷阎底，求交四海中。为怀黄阁老，长咏白蘋风。远禄宁堪藉，吾身未适终。何山道场麓，政尔属君公。","dynasty":"宋代","title":"用斯远韵寄赵湖州三首其一"}
{"author":"赵蕃","content":"出门生憎触风埃，故邀幽人山中来。小休危亭带曲折，未尽高塔当崔嵬。目营所到岂有极，脚力尚壮不拟回。旧游久阔空信耳，高处一上何佳哉。是山百年定谁主，一丘新壤手所开。渊明自祭岂非达，杜牧作志夫何哀。如君风流固旷绝，与我论交忘岁月。异时访我入此山，扣牛共唱生生别。","dynasty":"宋代","title":"八月二十四日同审知登塔山用审知前载九日留"}
{"author":"赵蕃","content":"春风吹雨雨还晴，晚日才昏昏复明。屋角乍闻乌鹊喜，林间又听勃姑鸣。鸡豚已负邻翁社，诗酒尚欣吾辈盟。笑我难忘澹生活，因君重忆旧风情。","dynasty":"宋代","title":"再答曾元之"}
{"author":"赵蕃","content":"故意还叨累十觞，诸家所历信踰常。黄尘倦马久非地，野水白鸥终是乡。勾漏不惟兼采药，长沙更欲访沉湘。凭虚便谓神仙近，却觉仕途真渺茫。","dynasty":"宋代","title":"留别周参政诗二首其二"}
{"author":"赵蕃","content":"题诗客子鬓如银，壁上题诗墨尚新。犬已久忘曾宿客，半山风铎似迎人。","dynasty":"宋代","title":"书合龙寺旧题后"}
{"author":"赵蕃","content":"忽闻独奏凤将雏，三叹遗音特未芜。禁里端宜奉朝事，幕中那得尚平趋。临流置酒高人意，叩户求诗俗士无。迨此何妨屡还往，可人况不费招呼。","dynasty":"宋代","title":"蕃有诗谢萧伯和见访伯和和之节推丈见而同作"}
{"author":"赵蕃","content":"岁事今无几，来归略未安。若为佳抱发，赖有好诗看。剩欲江村访，却遭天气寒。雪犹思剡曲，雨亦过苏端。","dynasty":"宋代","title":"雨中不出呈斯远兼示成父四首"}
{"author":"赵蕃","content":"旷怀谁不作山游，谁似柳州谈永州。何能乞我一片石，刻此数纸俱传流。","dynasty":"宋代","title":"观徐复州家书画七首其四"}
{"author":"赵蕃","content":"戢戢初成茁，駸駸渐可竿。朝幽粉泪渍，午静箨声乾。枝且胜栖羽，阴仍合翠寒。书斋有余暇，可以过予看。","dynasty":"宋代","title":"题新竹示韦德卿"}
{"author":"赵蕃","content":"楚国千年薮，岷山万里江。胡为入吟笔，政以落蓬窗。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"菊落渊明手，爱人仍及乌。荷花定好友，周子亦陶徒。","dynasty":"宋代","title":"题君子亭"}
{"author":"赵蕃","content":"登临长病独成吟，连壁相依照映深。寄谢青山无偃蹇，好听绝唱乱清音。","dynasty":"宋代","title":"重送处州斯远三首"}
{"author":"赵蕃","content":"斜阳渺渺下前陂，牛自安眠儿得嬉。行过中林却回顾，眼边依约有新诗。","dynasty":"宋代","title":"郊居晚行呈章令四首"}
{"author":"赵蕃","content":"去冬黄公亭，咏诗看梅花。深行或山崦，纵步亦水涯。虽知追随乐，固有间阔嗟。词锋君莫当，锐甚如莫邪。我欲尾其后，志局道苦遐。千年定藏山，一世斯名家。","dynasty":"宋代","title":"次韵斯远二十七日道中见怀二首"}
{"author":"赵蕃","content":"簿领古白下，檄书走临川。陈诗道所怀，奈此巍巍然。临分得闻见，语以故有连。此意亦厚矣，乖离今十年。","dynasty":"宋代","title":"呈陆严州五首"}
{"author":"赵蕃","content":"可意于兹夕，乃能来此风。稻畦初吠蛤，草岸已鸣虫。三径思茅屋，归艎忆钓筒。渊明宁隐者，鲁望岂渔翁。","dynasty":"宋代","title":"邢氏园池上作"}
{"author":"赵蕃","content":"辈行虽如祖，年龄仅可兄。经过得屡见，文字有同盟。门户当深责，饥寒厌此生。良农务穮蔉，初不计秋成。","dynasty":"宋代","title":"呈晁舅祖叔蕴"}
{"author":"赵蕃","content":"出户江山好，入门风月新。荒凉如宅舍，窘束是官身。念子岂为远，能来端可人。笑谈殊未了，催去阻重闉。","dynasty":"宋代","title":"新月甚佳方思明叔乃忽见过作此诗"}
{"author":"赵蕃","content":"政尔喧豗浪如屋，忽焉熨帖纹如縠。大船双橹鸣鹳鹅，小艇孤桡乱凫鹜。金沙粲粲列宿明，君山宛宛修眉绿。囊无东绢画无工，为写南征图十幅。","dynasty":"宋代","title":"初六日绝湖"}
{"author":"赵蕃","content":"穷冬无苦寒，宽我欠裘褐。裘褐苟不备，道有犹絺葛。童奴忽告言，薪尽米复竭。市籴不可赊，囊钱顾安得。诗成讵堪煮，梅望当止渴。一笑谢儿曹，尔饥由我拙。","dynasty":"宋代","title":"十四日二首"}
{"author":"赵蕃","content":"有怀思放旷，兹地窘幽潜。屋脊山微见，庭前树莫添。把书唯立壁，扶杖只巡檐。深羡凭江宅，登临万象兼。","dynasty":"宋代","title":"呈全真鲁山"}
{"author":"赵蕃","content":"寒灯耿书窗，槁叶鸣竹屋。怀人在咫尺，令我叹幽独。难兄如大苏，令弟优小陆。未容待明光，端合校天禄。如何衫尚青，或乃袍更鹄。又疑致远大，无事计淹速。不然被造化，宁忍恣颠覆。如我辱交友，蒙顾等骨肉。三年且过半，良晤可不促。要将倡酬诗。尽用首尾录。我曾泛荆溪，君亦访怀玉。他年三人名，定载图经续。","dynasty":"宋代","title":"夜坐怀子肃子仪"}
{"author":"赵蕃","content":"抄写犹前日，吟哦遂隔年。真成坠眢井，未易及深泉。曷日仙能至，何时弹比圆。自非深致力，宁识贵吾贤。","dynasty":"宋代","title":"和折子明丈闲居杂兴十首其八"}
{"author":"赵蕃","content":"鼠山山下鼠山潭，名字常因艇子谈。几欲赋诗收拾汝，技穷如我莫多贪。","dynasty":"宋代","title":"鼠山"}
{"author":"赵蕃","content":"送君只数梅花节，开到岭梅君不回。折得花来有重出，妾惟孤影愧妆台。","dynasty":"宋代","title":"折梅赠答二首"}
{"author":"赵蕃","content":"日夜霜风急，东西客路昏。诗方学蛮语，病昔似文园。俯上辕门谒，愁干节制尊。顽疏宁自昧，剪拂望深恩。","dynasty":"宋代","title":"与李潭州椿寿翁五首其五"}
{"author":"赵蕃","content":"玉聚梅花殊未开，不妨烟雨雪飞来。仆夫怪我行何速，要趁佳时同一杯。","dynasty":"宋代","title":"将至溧阳示宗父"}
{"author":"赵蕃","content":"日出山门晓，日入山径阴。区区昏复旦，役役古犹今。竹瘦人群玉，菊荒文碎金。泛观难究理，默识自明心。","dynasty":"宋代","title":"冬日杂兴"}
{"author":"赵蕃","content":"太史南游上会稽，爱奇端欲助文辞。萧骚白发离骚国，不到巴陵终欠诗。","dynasty":"宋代","title":"登岳阳楼"}
{"author":"赵蕃","content":"篮舆度浮梁，朝岚尚蒙蒙。十有九日雨，得晴类投空。游岩既原适，访隐亦好从。道傍得野舍，一迳幽且能。主人谁与者，其祖郑七松。流风被云仍，真有隐者风。问年七十余，曳履不扶筇。我年仅其半，而已衰龙钟。岂其养生效，殆自起死功。若人种艺法，橐驼安取同。木老德亦熟，闻之苏长公","dynasty":"宋代","title":"题郑氏北墅"}
{"author":"赵蕃","content":"苦节虽非中道，清风要激贪夫。寂寞掩关高卧，纷纷顿辔长途。","dynasty":"宋代","title":"赠别周文显三首"}
{"author":"赵蕃","content":"少读隐逸传，雅意烟霞人。居官早自缚，半世几没身。青衫类枯叶，两鬓如烂银。人知趋走苦，己重疾病湮。归微三径资，尚窃太仓陈。邻里有伏腊，弟兄无越秦。况此交友高，而能朝夕亲。君还志远游，所愿犹逡巡。我乃叹寡与，未易论苦辛。勿道车马乏，勿嫌风雨频。","dynasty":"宋代","title":"寒雨感怀呈斯远三首其二"}
{"author":"赵蕃","content":"洒落松摇雨，飞流谷坠泉。画图难写貌，诗语易流传。射虎石谁没，说猿童谩颠。徐岩盖可买，羞涩欠囊钱。","dynasty":"宋代","title":"王岩"}
{"author":"赵蕃","content":"白菊攲倾拥玉钿，黄花零乱委金钱。饥寒未免交为累，金玉繇来枉现前。","dynasty":"宋代","title":"黄白菊"}
{"author":"赵蕃","content":"麦茁犹藏绿，梅苞尚掩红。祇言晴作病，何意雪争功。拥褐朝慵起，扶藜晚渐通。林行语鸦舅，溪立漾凫翁。","dynasty":"宋代","title":"雪后二首其二"}
{"author":"赵蕃","content":"直道堪嗟故不容，更持谏味欲谁从。昏昏度日惟贪睡，茗椀聊充午后供。","dynasty":"宋代","title":"倪秀才惠橄榄二首"}
{"author":"赵蕃","content":"沈牛二可归耕去，百尾言之无乃多。安得神仙张果老，为君叱起满池阿。","dynasty":"宋代","title":"观祝少林所藏画三首"}
{"author":"赵蕃","content":"思人机作访茶山，竹密如云不敢删。未觉风流成岁远，政繇伯仲力追还。长公旧日曾一识，末路后来遭百艰。邂逅探囊得行记，赠公试遣略承颜。","dynasty":"宋代","title":"呈曾侍郎逮"}
{"author":"赵蕃","content":"忆昨过辞公，云有湖外役。迟迟未能去，乃此困艰食。湖外米虽贱，旱岁贾者多。贾多米必贵，吾饥其奈何。","dynasty":"宋代","title":"送赵叔自吏部知福州四首"}
{"author":"赵蕃","content":"往日苍苔满废墙，只今新绿涨芳塘。不唯新种荷成柄，更复添栽柳作行。墨客休题洛神赋，主人政念水仙王。","dynasty":"宋代","title":"赋辰州东园水乡"}
{"author":"赵蕃","content":"幽兰一收馨，馀卉无足睨。今晨采樵子，贻我以数蕙。风气固王谢，兄弟犹鲁卫。雨合打窗深，于余真得计。","dynasty":"宋代","title":"得蕙数本有怀斯远二首其一"}
{"author":"赵蕃","content":"张侯呼我饮，云欲醉诗人。我愧野无格，君能高出尘。句中真有画，笔下信如神。不待平生识，由来一语亲。众皆嫌坦率，意独取天真。颇恨匆匆别，殊乖款款陈。王官欣旧辙，蛮语昧初询。起此穷途哭，端非倾盖新。度江风吼夕，发轫雪飞晨。行路嗟离阔，题诗报苦辛。","dynasty":"宋代","title":"张次律见招欲同一诗人饮既见乃新定远令刘旦"}
{"author":"赵蕃","content":"我有章贡役，而君亦解舟。飞腾今有路，憔悴不同谋。黄甲昔簿尉，秘书行校雠。同年若同舍，好为话绸缪。","dynasty":"宋代","title":"送常宁吴尉并属寄声吴交代尉比行余亦行追作此诗与之"}
{"author":"赵蕃","content":"君行日未昏，意适先投宿。世有疾走人，奔波宁自足。遥知琢诗际，声韵惊邻曲。寄谢主人翁，取将宜刻竹。","dynasty":"宋代","title":"次韵斯远投宿招贤道店对竹再用前韵见怀二首"}
{"author":"赵蕃","content":"九月天雨雪，何曾见南方。我行蒋山来，解辔菩提坊。一饭谁为设，百钱倒空囊。平生远游意，到此增彷徨。勿厌在家贫，轻行更离乡。","dynasty":"宋代","title":"九月十一日雪二首"}
{"author":"赵蕃","content":"疏篱树树李花雪，野寺条条杨柳丝。春风收雨雨收后，白日变晴晴变时。有馀不足无尽景，截长补短何限诗。烟霞痼疾句成僻，老矣折肱真得医。","dynasty":"宋代","title":"出郭"}
{"author":"赵蕃","content":"梅发无衰盛，根生有瘠腴。都缘托地薄，故使著花癯。渺小吾怜尔，伶仃尔念吾。讵须诗欠兴，何用竹相娱。","dynasty":"宋代","title":"堂下梅一枝开迟而花极小疑地势使然感叹而作"}
{"author":"赵蕃","content":"旱后虽逢月，方忧未觉佳。雨余当委照，此趣熟能加。更觉湖边宅，遥知海上槎。绝嗟同味少，莫遣寸心遐。","dynasty":"宋代","title":"雨后对月怀斯远"}
{"author":"赵蕃","content":"乡里虽诸彦，情亲不数人。比年成屡哭，将老怆吾身。问学文辞外，追随寂寞滨。有怀终不遂，回首倍伤神。","dynasty":"宋代","title":"挽周畏知二首"}
{"author":"赵蕃","content":"去始丰城剑，还终大仰禅。纵横几诗句，摹写百山川。竹使承流日，蓬山促召年。侬行亦何为，白首使如迁。","dynasty":"宋代","title":"既别晦庵复成二诗呈之近欲同游善权不果临行"}
{"author":"赵蕃","content":"大热有如此，凉风安在哉。书凭长日度，客欠好怀开。豹立妨看竹，蟾飞为扫槐。欣然王氏子，枉步袖诗来。","dynasty":"宋代","title":"王璠伯玉携诗见过二首"}
{"author":"赵蕃","content":"欲为如舟一赋诗，如舟无楫更无维。泛乎不系知何处，当有长风破浪时。","dynasty":"宋代","title":"徐君季纯常德教授廨中名一室日如舟取东坡为"}
{"author":"赵蕃","content":"不奉书题遂一年，书犹断绝况诗传。兴来亦复吟哦否，读罢何当疾痼痊。慷慨初无伏波志，忧愁枉类屈原迁。使来觅我当何处，水出牂牁若个边。","dynasty":"宋代","title":"寄克斋舅氏"}
{"author":"赵蕃","content":"瘦竹依奇石，流清照古梅。那知道傍舍，遽绝眼中埃。肯惮巾冲雨，深防屐破苔。病来无脚力，一为上崔嵬。","dynasty":"宋代","title":"题白龙洞三首"}
{"author":"赵蕃","content":"目疾初传剧，犹思碍读书。那知遽至是，此恨合何如。我已鬓俱白，要能世久居。吾人门户责，骥子总怜渠。","dynasty":"宋代","title":"挽周畏知二首"}
{"author":"赵蕃","content":"朝响疏疏不晻光，暮檐浏浏亦无长。胡然可救焦枯厄，政尔能成湔祓方。堆案文书小盘礴，并溪草树一徜徉。君方问隐我思去，异日相望何有乡。","dynasty":"宋代","title":"秉文同成父问屋普圆过予而归"}
{"author":"赵蕃","content":"丞同赋以送潘江，阁初登柳未横黄，坐看叶叶乱飞霜。壮时自倚矜诗胆，老去深悲废酒肠。浩荡颇思随泛鷁，飘零那只对离觞。朝天踵即送君去，而我终为肺病妨。","dynasty":"宋代","title":"潘元寿以九月十一日行莫令君领客携具泛舟饯"}
{"author":"赵蕃","content":"坎坎连村鼓，喈喈隔墅鸡。云低天欲夜，雨合路平鸡。酒为治聋饮，诗因排闷题。休嗟妨杖履，聊取便锄犁。","dynasty":"宋代","title":"社日风雨"}
{"author":"赵蕃","content":"处处江边阁，悠悠客子诗。欲知岁不与，验取鬓中丝。风雨凄其作，江山益尔奇。怜渠不解语，有恨莫能知。","dynasty":"宋代","title":"题飞霞亭"}
{"author":"赵蕃","content":"世无元亮亦无诗，菊亦凄凉孰汝知。问我无诗宁爱菊，落英闻道可充饥。","dynasty":"宋代","title":"赋道傍菊"}
{"author":"赵蕃","content":"吾评孟浩然，雅意作诗人。死经四百载，赋诗名愈新。爵禄岂不赏，不义宁贱贫。身虽遭放还，未必非得仁。","dynasty":"宋代","title":"偶咏"}
{"author":"赵蕃","content":"吾友南昌尉，典刑诸父风。元龙豪气在，东野古心同。置酒能招我，论文更许公。相从真益者，那复叹途穷。","dynasty":"宋代","title":"立春日邂逅周文显于子畅兄许饮酒论文欢有余"}
{"author":"赵蕃","content":"刘孔何如士，欧苏敢并行。江山故好在，人士熟知名。道遇澄清使，为言月旦评。经过才一见，已似慰平生。","dynasty":"宋代","title":"呈杨谨仲监庙三首"}
{"author":"赵蕃","content":"平生闻石湖，谓是千载人。去年此何缘，乃获身造门。公盖廊庙贵，我乃裋褐贫。既以宾客见，复叨尊俎陈。谈间必文字，愧我非比论。虽知愧公厚，猥诵终惭新。别来才一书，无使无由频。河内闻发粟，原思阙周邻。江东且云然，湖外将何因。再拜谢洪乔，浮沉问水滨。","dynasty":"宋代","title":"寄范建康"}
{"author":"赵蕃","content":"江东闻田歌，湖北听田鼓。鼓声于以相疾徐，歌调因之慰劳苦。东山丝竹仍携妓，风月鸣蛙胜鼓吹。何如田鼓与田歌，乌乌坎坎安而和。","dynasty":"宋代","title":"田家行二首"}
{"author":"赵蕃","content":"老至浑亡旧所经，漫嗟古屋暗丹青。庭空废扫苍苔长，时听风抛柏子铃。","dynasty":"宋代","title":"憇汭口之秘藏院"}
{"author":"赵蕃","content":"乾溪溪侧弹子洞，薄暮过之聊且休。志欲山林成独往，愧无名姓继三游。奇奇怪怪乏画手，凿凿磷磷宜枕流。岩岫水泉真两得，未容石井独吾州。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"近因周子出家书，乃得知君近起居。复道移官在城府，未知几度入匡庐。晋唐旧刻故存不，林壑幽人今有诸。想见经行屡成赋，不妨传写总遗余。","dynasty":"宋代","title":"奉寄子耕簿公尊兄兼呈德化令君丞公二首其一"}
{"author":"赵蕃","content":"天外难摹境，眼中无数诗。未能忧冻死，真复是狂痴。不废书深映，宛同驴借骑。高低酒价问，远近佛庐知。要学禁体物，良由多爱奇。悠悠竟何得，役役漫成疑。有弟归先我，因渠属有思。王徐吾畏友，印幼所娇儿。","dynasty":"宋代","title":"春雪四首其四"}
{"author":"赵蕃","content":"张侯呼我饮，云欲醉诗人。我愧野无格，君能高出尘。句中真有画，笔下信如神。不待平生识，由来一语亲。众皆嫌坦率，意独取天真。颇恨匆匆别，殊乖款款陈。王官欣旧辙，蛮语昧初询。起此穷途哭，端非倾盖新。度江风吼夕，发轫雪飞晨。行路嗟离阔，题诗报苦辛。","dynasty":"宋代","title":"张次律见招欲同一诗人饮既见乃新定远令刘旦"}
{"author":"赵蕃","content":"松柏抱奇姿，自应能岁寒。篱菊盖小草，后雕良独难。谁云一时芳，顾将比春兰。兰开桃李际，菊傲风霜阑。","dynasty":"宋代","title":"拟古"}
{"author":"赵蕃","content":"一花固觉有馀香，况此寒梢数尺长。怪底诗来总清绝，始知逸韵与相当。","dynasty":"宋代","title":"即事呈斯远三首其三"}
{"author":"赵蕃","content":"肃肃朝寒不自持，晕生因酒似未施。向来只梦梨花雨，不见西湖浓抹时。","dynasty":"宋代","title":"海棠"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"寒食又清时，连阴得蹔晴。欲知春事晚，已见绿阴成。蝶有俱飞逐，鸟仍求友声。春衣期暖至，短褐尚寒生。","dynasty":"宋代","title":"清明"}
{"author":"赵蕃","content":"蔽天才集雨，动地忽惊风。苎絮潜加力，杯觞稍费功。山川相映发，竹树失青葱。幼质知难久，茅檐溜已通。","dynasty":"宋代","title":"十二月二十九日雪三首"}
{"author":"赵蕃","content":"病橘萧萧祇古枝，二三酸子间虫丝。人言社酒堪医此，太息于今已后时。","dynasty":"宋代","title":"晚秋郊居八首其三"}
{"author":"赵蕃","content":"大雨晓未止，疾风朝更颠。茅飞疏我屋，禾偃病民田。未可专时戾，多繇得地偏。虽然岂无念，衣薄尚无绵。","dynasty":"宋代","title":"明日雨不止风加甚"}
{"author":"赵蕃","content":"珍重平生书五车，不妨有子更持家。小閒便欲巾车去，只欲论文非看花。","dynasty":"宋代","title":"季永和诗索酒用韵送酒二首"}
{"author":"赵蕃","content":"罗酒能祛虑，昌阳解引年。楚君为楚节，湘客念湘船。","dynasty":"宋代","title":"重午日摘楷杷荐酒因成两绝句"}
{"author":"赵蕃","content":"一饭留人意甚真，数篇仍出好诗新。追随却恨向来少，怅望空增别后频。到处鹭鸥如习熟，转经山水尽精神。可怜吟讽多馀地，只是登临无若人。","dynasty":"宋代","title":"赵蕲州枉示数诗皆弋阳往还所作经行道间有怀其人作长句寄之"}
{"author":"赵蕃","content":"东湖共款竹多竿，妙果同登塔几盘。冲雨冲风总幽事，一谈一笑尽诗端。随人似我空为计，出语如君当不刊。派后江西有惊坐，封题并与略评看。","dynasty":"宋代","title":"以孟夏唱酬陈子高诗寄季承并借穷愁志及其兄"}
{"author":"赵蕃","content":"春今五日如京兆，风雨更堪携折之。我病不能知许事，饭馀扪腹细哦诗。","dynasty":"宋代","title":"寄怀二十首其十一"}
{"author":"赵蕃","content":"辰人只识凌刑部，不识尚书晚岁官。晚岁功名益堪纪，辰人不识坐荒寒。","dynasty":"宋代","title":"知府提举访求前守凌公遗迹忽于庭庑雨压复壁"}
{"author":"赵蕃","content":"宗派滔滔是，于今得障流。无悲和者寡，故愈暗中投。我愿下取履，君其高卧楼。穹冈如许割，肯爱一官休。","dynasty":"宋代","title":"次韵欧阳伯威见和"}
{"author":"赵蕃","content":"明知喜我出山来，占此僧窗共酒杯。重愧子云孤好事，绝胜安道不空回。","dynasty":"宋代","title":"孙季章无愧郑季奕徐斯远以仆留智门载酒见过"}
{"author":"赵蕃","content":"人物称夷白，星文仰少微。常云马群尽，乃得雁行飞。天外一再见，客中先后归。因行谢章子，别久顿书稀。","dynasty":"宋代","title":"送鲍必达兼寄章季亨"}
{"author":"赵蕃","content":"北客飘零恨，南游邂逅情。几年悲赋鵩，万里想骑鲸。月已徐徐上，云能故帮生。吾曹重离合，可问欲三更。","dynasty":"宋代","title":"留元衡须月上因抄贾元放旧词并怀季承"}
{"author":"赵蕃","content":"捩眼看翱翔，经年尚省郎。诏除应迩日，传播未遐方。渺渺山连蜀，滔滔水接湘。有怀虽昼夜，其奈道涂长。","dynasty":"宋代","title":"寄吴吏部三首其一"}
{"author":"赵蕃","content":"多谢临湘尉，书来并枉诗。夜吟忘夕寐，晨诵愈朝饥。我亦穷耽此，君仍老嗜兹。虽然不相弃，竟尔欲奚为。","dynasty":"宋代","title":"寄吕谦益卿三首"}
{"author":"赵蕃","content":"野驿人稀到，空庭草自生。霜清殊未觉，雨细更含晴。","dynasty":"宋代","title":"长田舖二首"}
{"author":"赵蕃","content":"往者赣州牧，与君乡里儒。身俱上黄阁，官或伏青蒲。荐口宁虚启，才名不可诬。下僚如处士，鲠论亦时须。","dynasty":"宋代","title":"赠别欧阳全真三首"}
{"author":"赵蕃","content":"木落千山秋又深，病无眼力怕登临。所须一雨添清涨，送我归舟返故林。","dynasty":"宋代","title":"晓登快阁"}
{"author":"赵蕃","content":"元日虽晴人日阴，梅花如积杏花深。未忧盈室无储粟，且恃春风洗破衾。莫怪物华常草草，定缘老态日駸駸。不须愤泣讣和玉，何有矜夸季子金。","dynasty":"宋代","title":"人日"}
{"author":"赵蕃","content":"梅花照耀山下村，旧居不返伤我魂。破苔履迹谁复扫，定要风雨参成昏。只今环堵聊自存，亦有独树背竹园。骤看疑是云母薄，细睇乃识玉体温。裴回竟使不忍去，步绕直欲穷晡暾。是中有句郁莫吐，如禅未悟参多门。须臾月上花且落，四顾无人相与言。经年取酒藉地饮，饮醉更觉山林尊。","dynasty":"宋代","title":"有怀故居梅花"}
{"author":"赵蕃","content":"尚书曾剖上饶符，我姊亦归高邮掾。与公既亲亦有故，此地经行几相见。十年幕府持旌麾，日月计之无乃迟。治世急才宁定制，徯公把节慰民思。","dynasty":"宋代","title":"送程提干"}
{"author":"赵蕃","content":"叔夜虽逃懒，元龙政坐豪。清谈尽名理，老句逼风骚。才大端难屈，时平敢自高。骅骝合鸾辂，斥鴳祇蓬蒿。","dynasty":"宋代","title":"送文叔入都兼简陈元龄周畏知文叔之弟华叔其一"}
{"author":"赵蕃","content":"东街女儿谁家子，有名籍籍长发市。不知身失不自回，顾侈金珠炫罗绮。西街贫女夫何如，年长不见行媒车。有时视倡独叹息，从之不可翻踌躇。伤哉彼倡不自丑，顾嘲贫女为牛后。此时贫女将何言，嫁与不嫁悬诸天。","dynasty":"宋代","title":"长安行"}
{"author":"赵蕃","content":"死欲千秋万岁，生须四海九州。人里封胡羯末，诗中沈谢曹刘。","dynasty":"宋代","title":"戏作梅花六言未就而得兰一盆并颂之三首"}
{"author":"赵蕃","content":"情亲骨肉均，未可一一数。君家盖其人，进也边城戍。肃仪虽近家，白首犹管库。好歌归去来，莫赋感不遇。","dynasty":"宋代","title":"秋怀十首"}
{"author":"赵蕃","content":"自与松筠并，宁容草棘欺。盈盈皆正色，脉脉匪邪思。照水初开处，临风欲坠时。深幽殊可念，酹酒侑之诗。","dynasty":"宋代","title":"舟行赋山中梅花"}
{"author":"赵蕃","content":"林雪乾留冻，巘云行带昏。幽人贪熟睡，檐鹊故多言。宿润微侵屦，晨光渐满轩。倦能行竹径，闲且灌兰盆。","dynasty":"宋代","title":"幽居多暇风雨兼旬山色菁葱禽声在树顾而乐之因赋此"}
{"author":"赵蕃","content":"忆昨寄书今几日，缺然无地接殷勤。秋风红叶堪题句，寒夜青灯忆对君。三径吾将归问路，一尊何日再论文。番湖政与冰溪接，鸡犬虽遥亦共闻。","dynasty":"宋代","title":"寄彭元思"}
{"author":"赵蕃","content":"草屋竹门江岸旁，三三两两竞携将。尔曹应念宦游好，不念西来道阻长。","dynasty":"宋代","title":"自桃川至辰州绝句四十有二其五"}
{"author":"赵蕃","content":"草衣旧识牡丹碑，字字腾拿更倔奇。我亦参军成潦倒，愧无笔力欠渠诗。","dynasty":"宋代","title":"观徐复州家书画七首"}
{"author":"赵蕃","content":"相望千里旧闻风，何意论交邂逅中。别去伤心念风雨，诗来满眼眩青红。通家契好君能记，末路飘零我亦同。江左名流数王谢，一时况有小安丰。","dynasty":"宋代","title":"王原庆有诗寄谢丈签判子畅尉曹具以见及次韵"}
{"author":"赵蕃","content":"问讯安丰守，开藩且半年。秋收多少麦，春辟几何田。但使民能足，端知化已宣。誉毋求赫赫，腹肯愧便便。","dynasty":"宋代","title":"寄胡达孝二首"}
{"author":"赵蕃","content":"晚雨催寒着破裘，官梅应是动扬州。相思不见苏门隐，好在当年玉局游。拟向会稽探禹穴，却从吴会下扁舟。不须幸甚门亡恙，翻到旧诗容我不。","dynasty":"宋代","title":"寄怀子进昆仲三首"}
{"author":"赵蕃","content":"樛木蟠崖错节深，拍天风浪捲江心。有人来问夕庵境，万里孤云无处寻。","dynasty":"宋代","title":"夕庵观吴寿宁画"}
{"author":"赵蕃","content":"桃李纷纷倚市门，岂知幽谷有佳人。莫嗟玉粒终无偶，人物谁知温太真。","dynasty":"宋代","title":"梅花十绝句其五"}
{"author":"赵蕃","content":"复岭重冈向背迷，瘦筇深与病夫宜。早禾未割尤艰食，过午人家犹未炊。","dynasty":"宋代","title":"凿磨岭"}
{"author":"赵蕃","content":"携衾林下寺，借读碧云词。窗迥月资白，林疏风起悲。生平故耽此，坐久觉忘疲。造请非吾事，幽期不在兹。","dynasty":"宋代","title":"假宿总持寺从僧如应借读高僧诗法钦所编无为子所叙者"}
{"author":"赵蕃","content":"少小已诵山谷文，老大始游山谷寺。按诗寻境尽可得，落笔不容追一字。旧闻是老诗有宗，韩门更许愚丘雄。风流前辈日已远，此道此山俱属公。","dynasty":"宋代","title":"游山谷寺赠住山钦老钦嗣愚丘诗"}
{"author":"赵蕃","content":"郡邑贪残固合诛，衅端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首其八"}
{"author":"赵蕃","content":"已是支离百不禁，况堪多病苦相侵。村沽纵薄可不醉，梅半落时天政阴。","dynasty":"宋代","title":"舟中独饮"}
{"author":"赵蕃","content":"贫病人谁数，情亲肯见存。掩窗同此夜，拨火共残温。未暇饭饱吃，且从文细论。平生松谷老，同姓与君敦。","dynasty":"宋代","title":"夜坐示进之兼怀文叔"}
{"author":"赵蕃","content":"晦庵无处著，泛宅又吴淞。载月初寻棹，看山不藉筇。听渠猿鹤怨，心喜鹭鸥逢。遥想题诗处，枫桥半夜钟。","dynasty":"宋代","title":"送李袁州泛舟入浙"}
{"author":"赵蕃","content":"雨馀信宿尚留凉，况是僧房对竹床。异日江湖成远隔，祇今林壑可相忘。囊空未易苏贫极，酒薄聊能衍话长。竹树并檐虽尔密，不妨新月吐华光。","dynasty":"宋代","title":"六月五夜斯远会宿西轩为赋七言四韵"}
{"author":"赵蕃","content":"邬江江上祀陶公，亦以吾孙靖节从。我谓辰州升德庙，要当并写少游容。","dynasty":"宋代","title":"五月十七日谒伏波庙四首"}
{"author":"赵蕃","content":"义气常于翰墨看，凛然今日拜衣冠。去年已失临川郡，及尔能来愧始安。","dynasty":"宋代","title":"谒颜范祠"}
{"author":"赵蕃","content":"去年别君重九日，君时痁作卧一室。许我为我一入山，人事好乖言竟食。一官我落江之西，每附书来必以诗。宣心写妙无不尽，知君不累寒与饥。念君见君何由得，江西水深波浪阔。无何奄忽室人丧，系舟复在南山侧。君来见我颜色好，不但文章能合道。信知木润山有辉，盎背晬然眸子瞭。向来之所未见书，向我诵读如贯珠。有时举问不知对，汗为浃背口辄呿。嗟我忝惟十年长，学业无功时既往。羡渠松柏拱把姿，绝胜樗栎高寻丈。一官羁我端何为，投劾归来亦未迟。岂惟问字当载酒，傥复借书仍一痴。","dynasty":"宋代","title":"呈审知"}
{"author":"赵蕃","content":"山深月吐迟，亭亭夜向残。露气挟与俱，侵窗迫人寒。团扇甫罢去，布衾已觉单。傥无寒暑期，何以雕我颜。人生七十稀，俯仰半已阑。隐显两无得，永怀那自安。不能躬灌园，而顾学弹冠。不思行所易，而独务所难。王徐两玉人，结发栖儒冠。徐诗壮城垒，王笔长波澜。出从举子游，隋珠供雀弹。得失何足道，如博资众观。念欲与子谈，衮衮非一端。符移苦见催，行色不少宽。十年山林静，一朝尘土干。足虽未出门，归兴已浩然。溪头枫变赤，篱下菊且斑。客居岂无酒，迟子一跨鞍。","dynasty":"宋代","title":"秋夜怀彦博审知"}
{"author":"赵蕃","content":"暂作长沙住，侵寻两过年。萧然唯壁立，终矣欠蓬编。尽室嗟长客，归途喜再缘。还家定何许，当在早梅前。","dynasty":"宋代","title":"次滕彦真韵三首其二"}
{"author":"赵蕃","content":"性有耽山且画看，阴晴朝暮若能殚。天公似病诗才窄，乞与西来眼界宽。","dynasty":"宋代","title":"自桃川至辰州绝句四十有二"}
{"author":"赵蕃","content":"往晴忧小旱，今雨慰深望。细听林园响，如闻粳稻香。客来无褦襶，兴可傲羲皇。恨我疡居体，孤渠醉作乡。","dynasty":"宋代","title":"连雨有作"}
{"author":"赵蕃","content":"发轫茅檐雨，营炊野店烟。春晴不难解，客恨自多牵。麦浪摇成涌，梅飞去若仙。画中端有句，诗里亦安禅。","dynasty":"宋代","title":"常山道中二首"}
{"author":"赵蕃","content":"此地无此客，若人吾故人。论文皆意到，出语见情真。未议作轻别，且当留浃旬。畦蔬饱春雨，小摘未妨频。","dynasty":"宋代","title":"呈公择二首其二"}
{"author":"赵蕃","content":"诏取咸知有定员，朋来争欲副招延。扬眉欲竞将谁与，见敌能轻孰子先。养志乡时惟负米，薄游今日暂求船。男儿富贵须勤苦，笑我区区但眼前。","dynasty":"宋代","title":"用送成父弟韵送周明甫赴补"}
{"author":"赵蕃","content":"天风索索鸣枯桑，天寒自兹繁雪霜。故人别我向何许，兰溪水深苇可杭。忆初识君上君堂，论交许参鸿雁行。三年还往少间断，惠好如此宜毋忘。人生会合胡能常，君行我留增慨慷。虽云吴楚数驿地，书札便恐疎寄将。君才有如玉截肪，不待雕琢成文章。一官婆娑百僚底，众谓宝器横道旁。问君此去何其忙，金尊彩服乐未央。他年盛事一门见，父子持橐俱明光。","dynasty":"宋代","title":"送周仲材罢官还婺女侍旁"}
{"author":"赵蕃","content":"落此鼪鼯野，宜从麋鹿群。何知交友内，而乃得夫君。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"风月悬知非俗物，与梅相对却成三。是中故有无穷意，曲几团蒲须细参。","dynasty":"宋代","title":"梅花十绝句"}
{"author":"赵蕃","content":"逢迎非我事，且逐众人行。粗识郊原趣，因兹诗句成。黄华菜谁主，自唤鸟何名。忽忆来时路，还思去日程。","dynasty":"宋代","title":"十六日出迓客"}
{"author":"赵蕃","content":"将身付铨选，乃奉蛮府檄。蛮语初未学，崄绝闻人说。进前退不可，信有难如棘。所赖使君贤，馀波能普及。","dynasty":"宋代","title":"呈赵常德四首其四"}
{"author":"赵蕃","content":"田家虽贱劳，丰岁饱餐粥。儒士笔以耕，相形无食肉。我生文字盟，向日交友卜。自从此邦来，得君一夔足。作诗非野格，悟坡更参谷。字法皆有师，翩翩信超俗。谁云前辈远，解使神观复。鸾乃凤之徒，蕙乃兰之族。惟我甚亡赖，于何能见辱。又何与于人，嗔君否则在目。寒窗夜沉沉，灯烬落金粟。刍薪价益高，窘状稭然菽。相看一何有，有子所送菊。何以得今夕，把君诗过读。","dynasty":"宋代","title":"再用前韵"}
{"author":"赵蕃","content":"忆昔为农近石田，年年为橘走霜天。大逾三寸曾何直，裁得开元斗米钱。","dynasty":"宋代","title":"从俞少孟觅橘"}
{"author":"赵蕃","content":"义气常于翰墨看，凛然今日拜衣冠。去年已失临川郡，及尔能来愧始安。","dynasty":"宋代","title":"谒颜范祠"}
{"author":"赵蕃","content":"二君思飘飘，独我意落落。博乎犹贤已，谑兮不为虐。是中有关键，未易轻启钥。至味匪盐梅，舍古复奚酌。","dynasty":"宋代","title":"在伯沅陵俱和前诗复次韵五首其五"}
{"author":"赵蕃","content":"章水清初涨，梅花雪正飞。不惟催我去，似亦待公归。有弟能频说，高情真见几。男儿出处耳，麟阁与渔矶。","dynasty":"宋代","title":"寄谢汤司谏二首"}
{"author":"赵蕃","content":"还因今夜雨，忆着故山凉。野水循除急，修筠出屋长。萤光侵蕙帐，鼠迹乱书囊。岂不念归去，怀哉方绝粮。","dynasty":"宋代","title":"雨中怀竹隐"}
{"author":"赵蕃","content":"郑子才不疎，徐子文甚勇。一旦召严徐，一旦策晁董。去年萧寺中，杯酒兼旬同。间阔见难合，况乎分悴丰。","dynasty":"宋代","title":"蕃与斯远季奕同生于十二月蕃初五日季奕初十"}
{"author":"赵蕃","content":"下壑疑无地，高崖恐接天。端殊益州驭，敢尽祖生鞭。","dynasty":"宋代","title":"途中杂题六首"}
{"author":"赵蕃","content":"命有丛祠事，晨兴敢惮勤。渚沙微隐艇，山林总藏云。雨势纷未已，诗材怳见分。中流更回首，片片愧鸥群。","dynasty":"宋代","title":"十八日分谒升德庙过江作"}
{"author":"赵蕃","content":"上饶耆旧无曾吕，月旦多称李德翁。闻道二难真顿有，盖公堂下求盍通。","dynasty":"宋代","title":"斯远兄入城见使君郎中且谒尚书韩先生提属李"}
{"author":"赵蕃","content":"出郭雨遽止，下山云复收。人疑有神护，神若为人谋。败壁凄凉句，邻家断续讴。明年回雁上，应忆此山头。","dynasty":"宋代","title":"蕃侍舅翁衡州史君游吉阳山舅翁举往年与南涧"}
{"author":"赵蕃","content":"回首江南千万山，渺如霄汉邈难干。至前不见梅花朵，客里何由老病宽。往日簿书如束湿，新来诗卷喜频看。我衰才尽浑无奈，倚赖诸君为发端。","dynasty":"宋代","title":"蕃近有干字韵属教授兄而知县尉曹皆尝用是韵相酬赠亦成一首奉呈并属录事今年未见梅花故及之"}
{"author":"赵蕃","content":"秋风常恐到无期，一雨便兴摇落悲。疾病相攻今转甚，囊空何以致高医。","dynasty":"宋代","title":"寄怀二十首其十二"}
{"author":"赵蕃","content":"白头四海客，青眼几何人。况复平生旧，端殊数面亲。文声虽益振，仕簿亦何屯。好在章江水，聊堪濯世尘。","dynasty":"宋代","title":"呈唐德舆兼寄呈可久三首"}
{"author":"赵蕃","content":"素怀乐清旷，长言待秋风。及兹摇落初，感叹如有攻。长卿既倦游，嗣宗复途穷。苟无杯中物，何以娱我躬。","dynasty":"宋代","title":"秋日独饮二首其二"}
{"author":"赵蕃","content":"醉状初如春水船，梦成蝴蝶更翩翩。觉来已是情无奈，那更急风吹雨颠。","dynasty":"宋代","title":"社日醉起"}
{"author":"赵蕃","content":"我生不敏姿，求友富三益。向来或晨昏，今乃限南北。悠悠江山念，耿耿风雨夕。以我思渠心，渠能不余忆。","dynasty":"宋代","title":"秋怀十首"}
{"author":"赵蕃","content":"道人急打五更钟，窗外悲风正吼松。归梦不须惊久客，骤寒便欲作初冬。","dynasty":"宋代","title":"枕上"}
{"author":"赵蕃","content":"日上野烧没，云端樵路分。猿猱同矫矫，斤斧竞纷纷。有妇能供饷，携篮更采芹。田桑虽未动，尔事亦云勤。","dynasty":"宋代","title":"安福界上远山之巅樵者颇众而山色如墨盖烧余"}
{"author":"赵蕃","content":"野花无数不知名，白白红红俱赋情。纵使不蒙姚魏赏，雨开风落亦何争。","dynasty":"宋代","title":"野花"}
{"author":"赵蕃","content":"王郎妙人物，独步向江东。昔尉既不醉，今丞宁肯聋。相依唇齿国，忽去马牛风。清绝官曹外，何年著我同。","dynasty":"宋代","title":"送王子尊赴衡阳丞"}
{"author":"赵蕃","content":"旧来人物数诸刘，公更诗名盖几州。新贵祇今多故旧，先生宁久滞瓜丘。","dynasty":"宋代","title":"寄刘凝远峦四首其一"}
{"author":"赵蕃","content":"湖外频年客，江东迩日归。欲知年事迫，看取鬓毛非。寄意虽梅柳，关心在蕨薇。令余倒芒屦，须子叩柴扉。","dynasty":"宋代","title":"雨中不出呈斯远兼示成父四首其三"}
{"author":"赵蕃","content":"自汲清泉除砚垢，树阴微息晚凉初。个中得意谁知我，笔下忘言我羡渠。","dynasty":"宋代","title":"读谢幼槃集"}
{"author":"赵蕃","content":"春芳凋兮瘖杜宇，留得鸣鸠呼渴雨。谁能使我病斯愈，矻矻深思诵诗许。朝来剥啄有扣户，亟起褰裾犯尘土。三王诗就俱送与，律应节疏如会鼓。我家与君同郑圃。流落殊方繇丙午。岂惟交友叹云翻，亦有弟兄悲豆煮。羡君聚首共文书，怜我离形屡寒暑。江南丰歉未可知，安得书来相告语。已过有力健如犊，莫待无须行似妪。我归当事力田科，君行宁后公车举。会当过我南山南，门有修篁风屡舞。","dynasty":"宋代","title":"王伯玉兄弟皆用叔文韵作诗见示答之"}
{"author":"赵蕃","content":"年年赋梅诗，不赋如有阙。于梅亦何事，我好自渠结。昔人思故人，往往托风月。我今故人思，因梅念高节。","dynasty":"宋代","title":"十一月二十三夜通夕不寐为赋梅诗且怀斯远成"}
{"author":"赵蕃","content":"去年已负海棠期，今岁还当卧病时。造物小儿应见相，恐余无此看花时。","dynasty":"宋代","title":"沅陵见招赏海棠病不能往辄尔言谢三首"}
{"author":"赵蕃","content":"吾曹肮脏姿，共此高深趣。要休车马罢，岂为仙佛驻。红蕖照阶除，翠竹森庭户。今夕且幽期，明朝尚征屦。","dynasty":"宋代","title":"宿玉观次斯远韵"}
{"author":"赵蕃","content":"长沙有贤掾，京兆出名门。笔力追前辈，阴功及后昆。龙门首加荐，枢府旧弥敦。看即飞腾去，宁当寻尺论。","dynasty":"宋代","title":"赠张次律司理三首"}
{"author":"赵蕃","content":"近来多病不饮酒，少日兴酣那计觞。当面背面从誉毁，覆手翻手分炎凉。老骥伏枥志千里，壮士悲歌泣数行。故里悠悠无远梦，寒猿历历断人肠。","dynasty":"宋代","title":"归计未成不胜家山之思用元明山谷唱酬韵寄成"}
{"author":"赵蕃","content":"渺渺春山啼杜鹃，开花解使碧山然。韩诗李赋纷难考，犹喜知名向谪仙。","dynasty":"宋代","title":"春日杂言十一首"}
{"author":"赵蕃","content":"君昔少年日，起家官帝城。诸公盛称许，往往动得名。夷途一步趋，可到公与卿。永怀松柏坚，高谢桃李荣。谥斋乃曰渐，毫发无妄行。惟时尹夫子，犹躬南山耕。是公妙言语，一字与不轻。铭能为君述，君志益以明。蹉跎才几何，白发殆数茎。低回尚前衔，牢落方南征。潇湘清绝地，屈贾放逐情。感今重恻古，慨叹识此生。究竟渐之义，顾未忘蘖萌。彼哉少年事，老矣夫何营。彻之易以寓，俯梦仰辄惊。何止宦为客，身悟浮云更。南轩子张子，好学如玄成。奋然吐长句，真觉万户轻。尹张志则异，与君尽同盟。见君极空洞，不比小器盈。嗣宗绝臧否，白眼常若瞠。司马万事好，是中差自宏。看君接物际，二士盖熟评。君今家山居，扁榜犹在桁。傍陈漆园书，立参舆倚衡。因兹大有得，居穷亦如亨，嗟我道学晚，颇困尘网缨。性又多忤物，举足逢沟阬。誓将过君斋，指南问初程。但恐持寸莛，莫致洪钟鸣。","dynasty":"宋代","title":"重赋畏知寓斋"}
{"author":"赵蕃","content":"欲雪不雪云雨愁，将行未行心口谋。问胡不去良有由，故人伏枕关我忧。自心初识十年游，不作世人新白头。抱关非为辞挟搜，乃知自欲吾志求。适来遂作兼旬留，昔者公侯今日瘳。河山空能泣楚囚，不如窗几问不休。公如大道鸣骅骝，我乃蹇足历涧沟。弥明故足悲侯刘，淙淙讵识东之流。怀哉黄堰公先畴，章泉吾亦营菟裘。莫言相望风马牛，苇间会有延缘舟。","dynasty":"宋代","title":"留别子肃"}
{"author":"赵蕃","content":"一源曲折几成桥，稻陇蔬畦高下浇。水碓暗鸣蛙吠草，绿云乱点鹭侵苗。谁云斗粟可相挽，到处佳山如见招。东亩拔秧南亩莳，乐哉安得助长谣。","dynasty":"宋代","title":"白水道间"}
{"author":"赵蕃","content":"已执临岐手，仍通叙别书。绝知于我厚，何敢向君疎。江上留残岁，吴中拟定居。莫为南北恨，天地一蘧庐。","dynasty":"宋代","title":"昭礼书来告其行日再寄以诗"}
{"author":"赵蕃","content":"贵者多骄士，古然宁迩来。惟公独超俗，片善靡遗才。誉已满台阁，勤方散草莱。深知桃李径，不为看花栽。","dynasty":"宋代","title":"呈张太平三首"}
{"author":"赵蕃","content":"木叶骚然雨到时，共眠僧榻各哦诗。推移忽已年时事，怅望相看天一涯。别后屡书浑未报，风前小立重想思。人生知复几寒暑，一别长为数载期。","dynasty":"宋代","title":"夜忆钦止斯远"}
{"author":"赵蕃","content":"已作南山半月留，欲行更复待新秋。不知几日潮当发，可及沙头一醉不。","dynasty":"宋代","title":"代书寄成父"}
{"author":"赵蕃","content":"独行曼曼绕江湄，正是春风日暮诗。折得芳馨无所遗，寄怀空诵碧云诗。","dynasty":"宋代","title":"独行"}
{"author":"赵蕃","content":"镜破何年合，珠沈几日还。空明歙溪石，行列婺州山。雁泊宵仍警，虫哀夜不閒。传呼语舟子，移楫近前湾。","dynasty":"宋代","title":"十四夜月"}
{"author":"赵蕃","content":"晚日下前村，呼儿候荜门。屡惊邻犬吠，频问路人言。准拟繙诗卷，经营置酒尊。此怀无与共，愁坐虱空扪。","dynasty":"宋代","title":"待成父不至"}
{"author":"赵蕃","content":"去岁不作瘧，今年乃病温。初无一床卧，但有小舟蹲。未怕黄州鬼，唯忧楚国魂。明朝强撑拄，摇兀到吴门。","dynasty":"宋代","title":"二月初二日二首"}
{"author":"赵蕃","content":"抚信元相近，乖离乃尔赊。何堪落湖外，动即阻天涯。叹我干微禄，期君起故家。文科须中早，学力更功加。","dynasty":"宋代","title":"寄赵元归并属元默三首"}
{"author":"赵蕃","content":"来归仅兼旬，来过已云屡。共耽林刹深，同赏溪亭露。浊清一再行，俊逸今古句。或哦山更幽，或咏舟横渡。竟日为之留，曛黑始能去。昔人物外游，隐遁亦数路。于今区中缘，向背岂同趣。我非韩伯休，君殆黄叔度。莫嗟声气卑，但恐岁月遽。解嘲乃文嬉，宾戏盖言谕。陶写固不恶，沈溺斯可惧。人虽或我宽，我则难自恕。望望独行忧，瘽瘽良友助。","dynasty":"宋代","title":"次韵和答斯远见过书所见"}
{"author":"赵蕃","content":"忆昔中原全盛日，犹推巴蜀多人物。况今王气在东南，北望中原渺萧瑟。先生隐居谈典坟，博士乃有垂世文。内前之行传未了，钩党已到白鹭群。舍人父子自知己，红药翻残棠屡憩。逮公四世传以是，池上凤毛宜翙翙。胡为一再才别乘，纵说翱翔岂其称。鸡群牛皂匪殽杂，玉水珠渊自辉映。维公大父我曾祖，绍圣同年蒙主恩。我今流落不足论，附骥讵敢侪青云。鄱阳别去今三岁，邂逅从公宁自意。几思著句道所以，笔力甚孱无好思。今辰何以为公寿，四世斯文端不朽，匪蜀眉山还有否。","dynasty":"宋代","title":"赠唐德舆通判"}
{"author":"赵蕃","content":"又是芳菲一番新，寂寥依旧去年贫。相看不用谈馀事，且道逢迎有故人。","dynasty":"宋代","title":"赠吴昴"}
{"author":"赵蕃","content":"剩有骑驴兴，终成闭户居。江山峙书阁，松竹隐僧庐。但遣官成集，莫言丞负余。可于风雪际，顿使唱酬疏。","dynasty":"宋代","title":"教授以忆梅韵赋雪诗蕃同之五首"}
{"author":"赵蕃","content":"晴山阴雪犹在，西下东风苦高。眼贪白鸟孤没，耳怕哀猿数号。","dynasty":"宋代","title":"龙游道中三首"}
{"author":"赵蕃","content":"老屋支风惧压焉，若为吹雨但疏然。池蛙合合自得意，圃蝶飞飞人故怜。玩物不妨寻物理，得闲聊尔赋闲篇。枕书几欲成幽睡，又怕饥鼯搅夜眠。","dynasty":"宋代","title":"午风大作已雨甚微"}
{"author":"赵蕃","content":"非为十日留，重此一岁阑。岁去易悲感，日来盛阴寒。今晨已春意，欲出反浩叹。梅事足可惜，病躯良独难。","dynasty":"宋代","title":"与彦博审知同为问梅之行到溪南仆与审知俱以"}
{"author":"赵蕃","content":"木落无著叶，枯林多悲号。饥乌不得食，拾樵护遗巢。居人宁知悲，客子中心焦。故里一回首，山高水迢迢。","dynasty":"宋代","title":"感怀五首其二"}
{"author":"赵蕃","content":"忆我山中竹，长身立崖谷。势重且抢头，谁欤摇蔌蔌。","dynasty":"宋代","title":"雪中三忆三首其一"}
{"author":"赵蕃","content":"还因今夜雨，忆着故山凉。野水循除急，修筠出屋长。萤光侵蕙帐，鼠迹乱书囊。岂不念归去，怀哉方绝粮。","dynasty":"宋代","title":"雨中怀竹隐"}
{"author":"赵蕃","content":"忆昔孟东野，作尉悲龙钟。有诗即景赋，大吏怒不容。我痴坐移官，避事得养慵。寄语鸥鹭辈，勿惊足音跫。","dynasty":"宋代","title":"独过知津阁二首其二"}
{"author":"赵蕃","content":"吾家旧筑炉峰宅，岂不怀归困转蓬。奔走微官遍林谷，却寻清磬到圆通。","dynasty":"宋代","title":"题圆通院"}
{"author":"赵蕃","content":"想见湘西路，扶疏夏木长。佛龛钟磬寂，书屋简编香。破雾穿晨屦，冲风唤晚航。向居嫌是客，今梦却同乡。","dynasty":"宋代","title":"初夏山居有怀长沙从游四首"}
{"author":"赵蕃","content":"前有天随后老坡，杞粮仍欲寿西河。吾今何意更思此，但喜杯羹风味多。","dynasty":"宋代","title":"自桃川至辰州绝句四十有二"}
{"author":"赵蕃","content":"晚欣斜日照茅檐，意谓新晴已可占。雨脚晓收云更合，阳乌将出尚窥觇。","dynasty":"宋代","title":"春日杂言十一首"}
{"author":"赵蕃","content":"孰计还家底许居，政犹秋雨堕芙蕖。只今敢谓岁不与，自省从来术故疏。刍秣可怜哀病颡，江湖宁得欠舂锄。小舟已向山阴去，但遣和诗慵报书。","dynasty":"宋代","title":"王亢宗自玉山寄二诗次韵报之"}
{"author":"赵蕃","content":"霜风索索撼枯条，令我亡悰首屡搔。懒效扬雄作奇字，政同靖节湛新醪。朝来怪底儿童喜，何处肯来车马劳。不是东都徐孺子，谁能背俗访吾曹。","dynasty":"宋代","title":"谢徐大雅见过"}
{"author":"赵蕃","content":"旧箑已成挥，还披御腊衣。乘除固人事，变化亦天机。道路飘零久，形容少壮非。无徒微禄眷，长与故人违。","dynasty":"宋代","title":"偶作二首其一"}
{"author":"赵蕃","content":"晨征阴雾合，晚泊霁光新。闻鼓初非社，逢耕政及春。嗟余寄径客，羡尔受廛人。有债成诗瘦，无钱罢饮醇。","dynasty":"宋代","title":"常山道中二首"}
{"author":"赵蕃","content":"探支重九日，试手菊花斟。论置人繁寡，觞行自浅深。风能度林杪，月亦吐山阴。四听虫仍起，中还著我吟。","dynasty":"宋代","title":"九月五日具草酌同彦博审知成父集于普宁山半之亭作诗二首其一"}
{"author":"赵蕃","content":"入门空榛芜，半死犹未杭。清霜且零落，纵蔓那得保。奈何刺吾眼，快意思一扫。童来乃钝锸，兀兀日又了。兰枯艾长壮，乱多治则少。君子小人欤，幽忧挂怀抱。","dynasty":"宋代","title":"除草"}
{"author":"赵蕃","content":"朝来日当窗，晚矣犹未落。梅开怪璀璨，信是日初薄。勿云丈席地，可咏亦可酌。岁月与情怀，宁须问今昨。","dynasty":"宋代","title":"题郑季奕火阁"}
{"author":"赵蕃","content":"问君家在离骚国，句里应含兰芷香。邂逅宜春须小住，要期倾倒锦为囊。","dynasty":"宋代","title":"宜春道中赠邢公昭二首"}
{"author":"赵蕃","content":"山林远俗人，风月亲我辈。凉秋半今夕，痼疾况少退。诗怀客子哦，酒欠伯仁对。百年等梦幻，一笑有成败。秃巾倚枯松，赤脚踏断濑。何当约二叟，胜践同一会。","dynasty":"宋代","title":"中秋以山居不得与周文对饮况子畅在数百里外也怅然有怀"}
{"author":"赵蕃","content":"道山峻峙不容攀，咫尺今遭风引还。闻道公曾踞其上，莫憎官府久人间。","dynasty":"宋代","title":"呈折子明丈十首其十"}
{"author":"赵蕃","content":"水汇终趋海，葵倾必向阳。欲行疑或使，将下盍先翔。听尔玄嘲白，从渠本校黄。生平志濠濮，老去客沅湘。","dynasty":"宋代","title":"和折子明丈闲居杂兴十首"}
{"author":"赵蕃","content":"道上行人暍，林间释子幽。去无相趣迫，聊得小夷犹。竹树拥檐立，溪山随槛流。自非能赋者，常是欲眠休。","dynasty":"宋代","title":"和斯远西轩竹二首"}
{"author":"赵蕃","content":"雾雨杂炊烟，山巅复树巅。初疑但纷若，有听勿骚然。立马看题壁，冲鸥唤渡船。莫嗟饥雁外，且及暮鸦前。","dynasty":"宋代","title":"投宿湘东"}
{"author":"赵蕃","content":"江清可钓思持竹，地广可耕思种粟。胡为作计久低回，而乃觅官亲贱辱。南州徐孺晚与游，江东文度昔所熟。堂堂荆州止获一人半，我邦有此二士差亦足。五君流咏转竹林，兰亭何意慕金谷。徐诗到眼以数过，王笔入手曾未读。但能赠我以规不以颂，不用崇酒仍载肉。嗟哉他人岂无言，交友不高徒碌碌。","dynasty":"宋代","title":"再次韵审知索彦博送行之交"}
{"author":"赵蕃","content":"湖南茶寇甫能平，湖北徭人复弄兵。政是耕桑好时节，尔曹何苦自捐生。","dynasty":"宋代","title":"自安仁至豫章途中杂兴十九首其七"}
{"author":"赵蕃","content":"白也江南逐客，少陵因梦成诗。我亦移官衡岳，惊乌未有安枝。","dynasty":"宋代","title":"次韵斯远见梦有作六言二首"}
{"author":"赵蕃","content":"肃肃初停照，熙熙顿得春。人知受天赐，为我乐尧民。体垢便搔抑，坐多忘欠伸。阶除失馀润，窗户走游尘。","dynasty":"宋代","title":"曝日二首其二"}
{"author":"赵蕃","content":"一代诗盟孰主张，试探源委见深长。家声甫里归严濑，句法茶山出豫章。千里寸心长炯炯，十年两鬓漫苍苍。扁舟纵欲乘风去，可不一登君子堂。","dynasty":"宋代","title":"呈陆严州二首"}
{"author":"赵蕃","content":"门外春风吹倒人，过门宁惜滞车轮。君能劝我杯中物，我亦挥君壁上尘。","dynasty":"宋代","title":"夜过王兆明"}
{"author":"赵蕃","content":"腊前能几日，年后不多时。五岭无千里，东亭共一陲。胡为欺北客，未即见南枝。或谓冰霜候，还忧衣褐为。","dynasty":"宋代","title":"咏梅六首其二"}
{"author":"赵蕃","content":"四十飞腾暮景斜，更云学易数年加。勿谓衰催便欺我，尚能高兴属梅花。","dynasty":"宋代","title":"对梅有作六首"}
{"author":"赵蕃","content":"共有山林趣，相期问学功。一官重此去，三径几时同。我鬓因诗白，君颜非酒红。从游纵有日，羸疾柰相攻。","dynasty":"宋代","title":"留别徐斯远时斯远将赴朱晦庵之约三首其一"}
{"author":"赵蕃","content":"梅花已逐冻泥空，留得馀香傲晚风。春事十分财入手，只愁病眼眩青红。","dynasty":"宋代","title":"喜晴其二"}
{"author":"赵蕃","content":"频年尽室依此行，意谢侏儒奉囊粟。今当舍竹去作吏，竹为嘿嘿如抱辱。嗟我作吏岂俗徒，虽非计然念则熟。如闻西江之水深无底，可以濯缨仍濯足。昔人一为功名误，置碑且虑变陵谷。那知立名自有道，未妨痛饮离骚读。人生于世譬于味，马肝不食宁非肉。弟当进德使有闻，兄亦自期无碌碌。","dynasty":"宋代","title":"同成父过章泉用前韵示之"}
{"author":"赵蕃","content":"旧书零落不能收，漫说当年寒具油。归至未成三迳扫，契深重叙百年游。交情要是乐莫乐，世态从渠浮自浮。雨薄云开冬似暖，一杯相与共扶头。","dynasty":"宋代","title":"次韵和答斯远见过"}
{"author":"赵蕃","content":"尚友固十载，过江真一时。信曾前辈及，宁后古人为。竟作东山卧，漫传康乐诗。荆州人物论，夫岂惜吾私。","dynasty":"宋代","title":"挽谢景英丈二首"}
{"author":"赵蕃","content":"倦栉头如葆，深居心若斋。作诗须识病，遇事莫装怀。富贵乃身贼，饥寒为道阶。长贫君勿怨，天岂困吾侪。","dynasty":"宋代","title":"书怀"}
{"author":"赵蕃","content":"别日故已久，愿言今则多。寒温一劳苦，身世两蹉跎。在己须当勉，其馀莫问他。昔贤虽已矣，吾辈合如何。","dynasty":"宋代","title":"再见王进之于潭王即其二"}
{"author":"赵蕃","content":"种竹栽桃久已成，滋芹折杏尚留情。一官何可占遐志，万卷悬知有旧盟。得酒更能频饮我，赋诗未稳每从兄。向来淮拟俱归去，今日参差不遂行。","dynasty":"宋代","title":"过在伯于学中因而留饭"}
{"author":"赵蕃","content":"重过余干县，长怀谪仙人。犹如见颜色，不复听纷纶。栗里柳未倒，桐乡祠尚新。遗文李汉在，属付斯无泯。","dynasty":"宋代","title":"过余干怀介庵呈其婿方景严"}
{"author":"赵蕃","content":"莫嗔不寄一行书，半百光阴伏枕馀。寂寞瓶储同靖节，荒凉壁立类相如。君今为况复何似，秋尽想应成定居。穫稻谗终还墐户，有诗何日定遗予。","dynasty":"宋代","title":"以孟夏唱酬陈子高诗寄季承并借穷愁志及其兄兴化集四首其一"}
{"author":"赵蕃","content":"风号窗外独株松，想汝看书趁晓钟。是我起行茅店月，禦寒还觉欠茏茸。","dynasty":"宋代","title":"代书示逸二首其一"}
{"author":"赵蕃","content":"平地疑无地，知时复过时。梅花遍南峤，雪岭亘西陲。兔狡犹迷窟，禽偪讵立枝。摧颓如我者，萧瑟欲胡为。","dynasty":"宋代","title":"教授以忆梅韵赋雪诗蕃同之五首其二"}
{"author":"赵蕃","content":"瓦室人家茅屋边，瓦囷亦与草囷连。池塘过雨尚浮浊，杨柳新栽已带烟。","dynasty":"宋代","title":"城下道中二首"}
{"author":"赵蕃","content":"忆昔孟东野，作尉悲龙钟。有时即景赋，大吏怒不容。我痴会移官，避事得养慵。寄语鸥鹭辈，勿惊足音跫。","dynasty":"宋代","title":"独过和津阁二首"}
{"author":"赵蕃","content":"孰使庭花未肯黄，政应知我鬓新霜。茫茫永夜无时旦，索索穷愁曾断肠。坐久支吾催煮药，饮豪络驿看传觞。废游不但因公事，风雨连朝故觉妨。","dynasty":"宋代","title":"九日莫令置酒县斋余以病不饮作诗呈坐客"}
{"author":"赵蕃","content":"尽日閒窗运秃翁，自怜虚出管城封。不知尔更何为者，初听犹疑似足蛩。","dynasty":"宋代","title":"有闻若管吹者意儿童为之问之乃鸟有名竹管者"}
{"author":"赵蕃","content":"咫尺青山晓未分，旋开还吐尚纷纷。烟云变态有如此，安得斯奇付大文。","dynasty":"宋代","title":"自桃川至辰州绝句四十有二"}
{"author":"赵蕃","content":"屡有一杯约，况今三月来。属君翻药裹，而我欠诗材。楚塞稀红蕊，僧坊剩绿苔。几时能出郭，分韵与徘徊。","dynasty":"宋代","title":"念欲春游春既莫矣而在伯微恙不近杯勺作小诗代简便呈沅陵何邓二尉曹"}
{"author":"赵蕃","content":"秋旱连冬势未平，何斯小雨趁元正。休论忽忽生为乐，且对欣欣木向荣。已分终身乐贫贱，自无岐路觅功名。独于诗律存余习，三日不谈荆刺生。","dynasty":"宋代","title":"初二日复雨偶成"}
{"author":"赵蕃","content":"病骨支寒政觉难，莫惊蒲柳望秋残。凄凉不但叹荒菊，寂寞更堪伤败兰。有鬓已霜那得制，无英可落若为餐。玉山禾远竹迟实，天骥长饥愁凤鸾。","dynasty":"宋代","title":"菊残有感"}
{"author":"赵蕃","content":"炎天梅蕊简斋诗，坐胜山村雨雪时。闵雨正歌云汉句，忽来为我起凉思。","dynasty":"宋代","title":"同徐斯远看王远父所藏僧圆契梅二首"}
{"author":"赵蕃","content":"道大谁能与，才难圣所叹。浮云虽暂掩，宝气不终蟠。走卒称司马，苍生起谢安。纵无临贺送，当有翰林观。","dynasty":"宋代","title":"寄晦庵二首其一"}
{"author":"赵蕃","content":"宇法微芒久失真，时闻鼎帖尚精神。小诗试向铃斋乞，近舍远求公勿嗔。","dynasty":"宋代","title":"从赵常德觅鼎帖"}
{"author":"赵蕃","content":"道人庭宇知何有，几个修篁一树梅。说似庵门莫深闭，断无俗客此间来。","dynasty":"宋代","title":"题新庵壁间"}
{"author":"赵蕃","content":"平日长嗟取友难，年来颇得见班班。顾怜蹇步终无及，天马逍遥十二闲。","dynasty":"宋代","title":"又次韵宋茂叔送行五绝兼谢修叔其二"}
{"author":"赵蕃","content":"我诗元不佳，病后日益退。年来穷到骨，未可专诗罪。故人周与施，爱我不我费。岁晚短书稀，相望千里外。","dynasty":"宋代","title":"论诗寄硕父五首"}
{"author":"赵蕃","content":"今时使者中，所进非一律。学术用其长，公独名副实。江左更江右，非为循更迭。政以岁方艰，当遣德星出。","dynasty":"宋代","title":"呈尤运使袤延之五首"}
{"author":"赵蕃","content":"之际，可令歌以酹我否何地无溪祗欠人。有翁年八十，住其滨。直钩元不事丝缗。优游尔，聊以遂吾身。陶令赋归辰。未尝轻出入，犯风尘。江洲太守独情亲。庐山醉，谁主复谁宾。","dynasty":"宋代","title":"小重山"}
{"author":"赵蕃","content":"儿时已见葆真诗，写诵抄藏不惮疲。白首始游衡岳寺，扶藜处处读苔碑。","dynasty":"宋代","title":"呈折子明丈十首"}
{"author":"赵蕃","content":"径荒空道菊犹存，岂不怀归病苦昏。乞得邻花有根拨，带泥栽著定州盆。","dynasty":"宋代","title":"过邻家看菊乞之以归"}
{"author":"赵蕃","content":"邬江江上祀陶公，亦以吾孙靖节从。我谓辰州升德庙，要当并写少游容。","dynasty":"宋代","title":"五月十七日谒伏波庙四首"}
{"author":"赵蕃","content":"沅有茝兮澧有兰，到今风物尚班班。有怀未觉千年远，无力能追一字还。赠我诗何富风月，知君助不待江山。况闻方奏凌云赋，宁复留繻待出关。","dynasty":"宋代","title":"和答李季蓬因观鄙语见赠"}
{"author":"赵蕃","content":"情亲骨肉均，未可一一数。君家盖其人，进也边城戍。肃仪虽近家，白首犹管库。好歌归去来，莫赋感不遇。","dynasty":"宋代","title":"秋怀十首"}
{"author":"赵蕃","content":"忆在儿童闻混融，江湖老矣再能逢。潮音遁伏门间虎，神骨峥嵘霜后松。粥饭暂应随愿力，井舂终可听吾从。萧滩滩上风帆发，引领白云何处峰。","dynasty":"宋代","title":"感怀"}
{"author":"赵蕃","content":"滟滪瞿唐昔未行，狼头鹿角旧闻名。辰州瓮子滩头路，夷险不知谁弟兄。","dynasty":"宋代","title":"自桃川至辰州绝句四十有二其十一"}
{"author":"赵蕃","content":"浊泾清渭本源分，寂寞安能乱纠纷。世黠只知钱使鬼，我痴但识颖呼君。乘时大驵千金射，望岁良农赤地耘。富贵要知定何物，五车何必为渠勤。","dynasty":"宋代","title":"示詹深父"}
{"author":"赵蕃","content":"忆过君家置酒杯，病予方止只空陪。而今梦想论文地，柳合沙堤鸥去来。","dynasty":"宋代","title":"以茶寄杨溥之二首"}
{"author":"赵蕃","content":"立朝因事去，治郡乞身归。世议无公是，人情有独非。陶潜深避俗，张翰早知几。试问还家乐，娱亲只采衣。","dynasty":"宋代","title":"送唐信州"}
{"author":"赵蕃","content":"甥官楚西南，舅住天尺五。安否候何如，岁月旷如许。阿兄有书来，报道安舆举。东阁故莫留，西湖要为主。寥寥和靖君，遗迹堕榛莽。咫尺到梅花，追随怅脩阻。","dynasty":"宋代","title":"寄主管舅二首其二"}
{"author":"赵蕃","content":"抱道等金玉，乃不知自珍。终朝噂{左口右沓}间，叩门复随尘。那知江湖叟，生计竿与纶。逢人问售否，或至生怒嗔。此理何谓然，即我我即人。","dynasty":"宋代","title":"晚书二首"}
{"author":"赵蕃","content":"当年月以秋中过，今岁凉因闰故迟。渴想话言思亟见，暑侵鞍马敢云疲。曾闻遗俗有存者，岂若吾身亲见之。少不如人今老矣，朝闻夕死庶几为。","dynasty":"宋代","title":"呈衡州使君先生二首"}
{"author":"赵蕃","content":"生平但识古书耽，老至方知世路谙。君想归途在巴蜀，我行何日返东南。江湖比苦无书疏，风月今怜阻笑谈。暇日销忧应有作，簿书仍急亦何堪。","dynasty":"宋代","title":"寄唐舆决狱辰沅"}
{"author":"赵蕃","content":"题诗客子鬓如银，壁上题诗墨尚新。犬已久忘曾宿客，半山风铎似迎人。","dynasty":"宋代","title":"书合龙寺旧题后"}
{"author":"赵蕃","content":"溟蒙初莫辨，飘洒忽成妍。地岂三千界，山迷尺五天。画图宁有此，言句可无传。却恨与周子，行差一日先。","dynasty":"宋代","title":"周愚卿同内子游仰山南岳后予一日行途中寄之"}
{"author":"赵蕃","content":"故国归无路，深居懒问津。莫嗟今岁病，还守去年贫。御冷休嫌絮，开怀但饮醇。东风到梅柳，枯木自逢春。","dynasty":"宋代","title":"元日病中"}
{"author":"赵蕃","content":"驱去复来仍此都，岂惟人诮鬼揶揄。顾防未免罹矰缴，却使高人赋雁奴。","dynasty":"宋代","title":"次韵斯远去秋八月十三日午睡既醒登山远望见"}
{"author":"赵蕃","content":"可人费招呼，柰此陈与胡。问事失昏忘，论诗辨精粗。清风不可绊，白日易成晡。欲睡难安枕，翻书得踞炉。聒人纷宿鸟，对面走饥鼯。啁哳聊容汝，睢盱反闯吾。宁无捕黄口，亦有聘狸奴。","dynasty":"宋代","title":"明叔每见过不久辄去仲威尤难招致索居书事呈二君"}
{"author":"赵蕃","content":"籍甚中秋月，飘然四海兄。诗兼淡仍泊，酒任浊还清。柳映萧萧影，滩闻活活声。明年当此夕，击柝政重城。","dynasty":"宋代","title":"十六日夜邀二刘饶钱同成父饮"}
{"author":"赵蕃","content":"闻道君家绿萼梅，韵胜绛袂拥冰肌。夜来一雨应堪折，好寄尘窗伴觅诗。","dynasty":"宋代","title":"简严先辈"}
{"author":"赵蕃","content":"成都共逸为琴心，岂不尝闻赋丽淫。重聘茂陵今已晚，不须多赋白头吟。","dynasty":"宋代","title":"卓文君"}
{"author":"赵蕃","content":"篮舆轧轧度成阴，鹭起冲波鹊噪林。当子倚阑成句警，政余拥褐坐檐深。裴回更尽高楼览，空阔思收远壑音。笑谢主人能命酒，不然寒甚不能吟。","dynasty":"宋代","title":"在伯见招观雪因同贵溪尉曹登邻寺之经楼且云"}
{"author":"赵蕃","content":"纵乏幽人宅，犹余大树祠。带山仍带水，宜饮亦宜诗。勿待全开后，当乘半放时。昏昏廓阴雾，皎皎上朝曦。","dynasty":"宋代","title":"咏梅六首"}
{"author":"赵蕃","content":"黄溪方辍供，顿有仰山来。久怕羊肠险，小听松吹回。喜能浇渴肺，愁奈走饥雷。何日俱君谒，香凝燕寝开。","dynasty":"宋代","title":"饮袁州惠仰山茶"}
{"author":"赵蕃","content":"霰集瓦跳鸣，风横窗竹声。阴来由有渐，落地势难平。龙具愁终夜，鹑衣起迟明。儿时故狂甚，老境只寒生。","dynasty":"宋代","title":"二十八日雪二十九日未已赋诗凡五首"}
{"author":"赵蕃","content":"只知嫌湫隘，何意落崎岖。问路因居者，褰裳愧仆夫。恸曾怜阮籍，泣岂效杨朱。不费幽寻胜，宁思捷径趋。","dynasty":"宋代","title":"觅应氏庵"}
{"author":"赵蕃","content":"政尔喧豗浪如屋，忽焉熨帖纹如縠。大船双橹鸣鹳鹅，小艇孤桡乱凫鹜。金沙粲粲列宿明，君山宛宛修眉绿。囊无东绢画无工，为写南征图十幅。","dynasty":"宋代","title":"初六日绝湖"}
{"author":"赵蕃","content":"昨宵已辨雪中灯，今日晴来聊记曾。病骨可堪风似刮，衰眸自喜句如冰。雁因就暖长为客，鱼为逃寒返坠罾。北去南来勿渠叹，身今淹泊岁还仍。","dynasty":"宋代","title":"十二月一日因出小憩愉阁而归"}
{"author":"赵蕃","content":"縠波亭下一维舟，小对秋风梳白头。欲赋新诗欠时体，江河万古叹风流。","dynasty":"宋代","title":"舣舟龙游"}
{"author":"赵蕃","content":"窗户初乾宿雨，林园已报秋声。欲访残僧野寺，未妨水宿山程。","dynasty":"宋代","title":"次韵蔡叔清六言二首"}
{"author":"赵蕃","content":"策蹇同来秋始高，肃霜于此背征袍。别离摇落谁入句，险阻艰难卒岁劳。好在梅花千雪树，因思我友两文豪。莫道凶年政艰食，径须一醉办糜醪。","dynasty":"宋代","title":"溧阳别成父弟兼寄远父秉文"}
{"author":"赵蕃","content":"叹我贫兼病，当渠雪上霜。忍饥无异术，炙背有奇方。重忆茅檐下，还嗟楚水傍。官曹竟疏阔，诗病得商量。","dynasty":"宋代","title":"俗有雪上加霜之谚今日之谓也二诗呈知县契丈教授尊兄其一"}
{"author":"赵蕃","content":"一月山行意未厌，晚晴仍对雨纤纤。回思浪涌涛翻际，宁有于今安且恬。","dynasty":"宋代","title":"自桃川至辰州绝句四十有二其二十七"}
{"author":"赵蕃","content":"坊静行人昼成绝，柳吹黄叶落毵毵。知君不作官居看，陋巷旧谙人不堪。","dynasty":"宋代","title":"呈子肃三首其一"}
{"author":"赵蕃","content":"雨合茅檐书罢看，惠然君乃过苏端。浇胸细酌杯中物，洗耳饱听溪上湍。近喜同参诗有味，晚期偕隐谷名盘。因声寄谢周夫子，文行如斯古亦难。","dynasty":"宋代","title":"子畅雨中见过且惠以诗乃用蕃谢文显载酒之韵"}
{"author":"赵蕃","content":"每见故家观故物，辄思前事念前人。锦囊玉轴千年秘，儋耳珠崖万里身。","dynasty":"宋代","title":"跋长公帖"}
{"author":"赵蕃","content":"九州四海张安国，翰墨文章自出奇。无复若人空阁象，忽逢难弟更名诗。流风善政未云远，家世斯文当属谁。我愧不堪门户寄，相逢叹息在于斯。","dynasty":"宋代","title":"送张王臣还峡州兼属峡守郭郎中季勇二首"}
{"author":"赵蕃","content":"祇思借榻寻僧屋，不悟山行亦已深。异日重来应记路，断塍穷处转松林。","dynasty":"宋代","title":"宿应庵次季承韵"}
{"author":"赵蕃","content":"舟下丰城十里馀，树烟鸥泊尽人居。是间欲画已不得，况有乱舟来捕鱼。","dynasty":"宋代","title":"曲江道中二首其一"}
{"author":"赵蕃","content":"石佛如今安在哉，至人无往亦无来。山僧顾欲谈遗迹，说道空岩闭不开。","dynasty":"宋代","title":"冲雨投宿石佛院次季承留题韵二首"}
{"author":"赵蕃","content":"未解桃源果有无，树林楼阁世行图。此亭纵说空无物，犹有仙山来坐隅。","dynasty":"宋代","title":"登安仁云锦驿后挹仙亭三首"}
{"author":"赵蕃","content":"一饭肯留我，群书容恣繙。雨收还摵摵，云破复昏昏。山水琴中趣，桑麻野外论。淡交真有味，炎附卒成燔。","dynasty":"宋代","title":"过钦止"}
{"author":"赵蕃","content":"忽闻独奏凤将雏，三叹遗音特未芜。禁里端宜奉朝事，幕中那得尚平趋。临流置酒高人意，叩户求诗俗士无。迨此何妨屡还往，可人况不费招呼。","dynasty":"宋代","title":"蕃有诗谢萧伯和见访伯和和之节推丈见而同作"}
{"author":"赵蕃","content":"郡邑贪残固合诛，衅端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首其八"}
{"author":"赵蕃","content":"不识梅当牖，唯知竹映墙。脱成元似蜡，染就却殊黄。自是风神秀，宁由肌骨香。木犀虽琐碎，品色庶同方。","dynasty":"宋代","title":"和何叔信别种蜡梅韵"}
{"author":"赵蕃","content":"秋色肃已甚，斋居清可知。无由一夜话，漫兴五言诗。祀有同王者，居无陋九夷。校官俱长吏，不比判司卑。","dynasty":"宋代","title":"教授知县以释奠宿于学宫辄尔奉简"}
{"author":"赵蕃","content":"温风忽来振柯叶，翻覆手间重变雪。天公作事岂容料，坐使南人惊旷绝。朝来送客到江浒，冻骨凛凛吹欲折。归来席户已迷漫，芋火拨残灰没灭。眼中所历要摹写，拙笔难书非被掣。叩门好事忽有饷，一盏径能生脸缬。昌黎咏雪故雄健，取喻未免收琐屑。争如欧苏两仙伯，一白邂遮群愧瞥。我今困客乃自困，韩非说难竟死说。戏诗还与作官同，大错知合几州铁。","dynasty":"宋代","title":"二十七日复雪用东坡聚星堂雪韵禁物体作诗约"}
{"author":"赵蕃","content":"老来诗兴苦无多，折得梅花奈若何。便恐飘零不堪触，正须绕树数婆娑。","dynasty":"宋代","title":"对梅有作六首"}
{"author":"赵蕃","content":"薄暮出龟峰，何嫌细雨冲。道边方闭户，溪阁正鸣钟。客意冷如水，诗情哀似蛩。更思眠借榻，终夕听淙淙。","dynasty":"宋代","title":"同成父逸远自桃花游龟峰复回桃花赋诗二首"}
{"author":"赵蕃","content":"高下钟声一听闻，林梢落月乱纷纷。忽来眼底诗无数，颇念高人与细分。","dynasty":"宋代","title":"夜作绝句三首"}
{"author":"赵蕃","content":"我为怀玉人，不踏怀玉路。非因访仙懒，自畏触崄去。闻君兄弟往，勇决不少顾。念将摄衣从，欲行却回虑。人云山峰高，白日蔽烟雾。况方迫穷冬，我褐犹未具。虽欣陟幽遐，政恐成疾痼。以兹不暇游，心与飞云溯。君还得新作，快读喜莫喻。上言道傍见，次及岩下趣。恨无龙眠手，按此摅毫素。昔君家兴公，曾为海山赋。至今斯文名，殆将压彪固。凄凉禅月踪，牢落高人住。得君为著眼，草木应亦豫。好事俨上人，方集山中故。并当收君诗，在在神物护。","dynasty":"宋代","title":"子肃示九日山谷间怀兄弟三诗因怀子进子仪次韵并呈子肃"}
{"author":"赵蕃","content":"波静童闲笛，舟横翁卖鱼。村村皆乐业，处处尽安居。","dynasty":"宋代","title":"田家即事八首"}
{"author":"赵蕃","content":"活法公家论，东莱盖有承。先生真伯仲，小子愧云仍。昧昧鼠为璞，纷纷虫语冰。今朝方见佛，平日谩依僧。","dynasty":"宋代","title":"以旧诗寄投谢昌国三首"}
{"author":"赵蕃","content":"曾门昔作广文官，先生曾同苜蓿盘。交道不惟当日见，遗风更俾后人看。","dynasty":"宋代","title":"呈折子明丈十首"}
{"author":"赵蕃","content":"戢戢初成茁，駸駸渐可竿。朝幽粉泪渍，午静箨声乾。枝且胜栖羽，阴仍合翠寒。书斋有余暇，可以过予看。","dynasty":"宋代","title":"题新竹示韦德卿"}
{"author":"赵蕃","content":"桐江多奔湍，牵挽厌劳止。旧云七里泷，实乃七十里。篙师为予言，风便辄易尔。回思前日惊，留滞固可喜。溪神果何心，怜我倦行李。有风西南来，不徐亦不驶。布帆保无恙，为赐何其侈。眼中峰峦过，天外鸥鸟起。画图欠传貌，诗语费驱使。生平登临心，于此得自已。勿叹囊橐空，收将遗妻子。","dynasty":"宋代","title":"严州道间得顺风俗云七里泷篙师云风便才七里无风乃七十里尔"}
{"author":"赵蕃","content":"户户鱼蛮子，年年雁泊人。生资持网罟，迁徙逐冬春。岸俗从渠变，乡邻自我亲。殊胜倦游者，渺渺愧风尘。","dynasty":"宋代","title":"舣舟杨口叩居人以何时缚屋于此何时复去云我乃雁泊人户冬来春乃去"}
{"author":"赵蕃","content":"邦人初喜两桥成，诏旨还传易镇荣。千里溪山如有恨，一川风雨似增情。未应重畀临凋郡，看即归来侍迩英。平日空哦海山赋，便思怀谒问经行。","dynasty":"宋代","title":"代成父送赵信州移知台州"}
{"author":"赵蕃","content":"已绝朱林渡，还瞻白塔擎。欲从微径陟，复命小舟横。","dynasty":"宋代","title":"到江口寺"}
{"author":"赵蕃","content":"几欲相酬答，诗情了不关。携从五溪远，直过洞庭宽。叹我终成累，多君不可删。黄昏伫立久，云尽觉无山。","dynasty":"宋代","title":"寄秋怀其七"}
{"author":"赵蕃","content":"爱竹知人忆故山，食贫过午尚悬箪。长篇乞与小诗并，要似韩豪东野寒。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"几向余干觅介庵，骑鲸已去不容骖。流风付与南池主，何日约君相就谈。","dynasty":"宋代","title":"奉寄斯远兼属文鼎处州子永提属五首"}
{"author":"赵蕃","content":"回首江南千南山，渺如霄汉邈难干。至前不见梅花朵，客里何由老病宽。往日簿书如束湿，新来诗卷喜频看。我衰才尽浑无奈，倚赖诸君为发端。","dynasty":"宋代","title":"蕃近有干字韵属教授兄而知县尉曹皆尝用是韵"}
{"author":"赵蕃","content":"使君令尹各能文，政亦及民俱好春。考废祠贤端有以，后人当复嗣前尘。","dynasty":"宋代","title":"谒雷潭寺韩文公祠"}
{"author":"赵蕃","content":"约客客来至，寻诗诗偶生。秋如惊柳色，雨未改荷声。渺渺江湖趣，悠悠鸥鹭盟。意虽能浩荡，笔乃欠纵横。","dynasty":"宋代","title":"二十日同官相约过水乡蕃雨中先至偶成二诗"}
{"author":"赵蕃","content":"屡雪不一雪，云脚何时绝。春风虽云来，积冻吹又结。未论刍薪价，曳履冻欲裂。苦欲作商音，声寒还复辍。","dynasty":"宋代","title":"旅中杂兴五首"}
{"author":"赵蕃","content":"几向图经问水源，未知蜀道远如天。书题无自寄鸿雁，鸟语不堪闻杜鹃。已自革堂参句法，更于锦里醉风烟。使行万里无空反，乞与新诗到处传。","dynasty":"宋代","title":"寄陈择之"}
{"author":"赵蕃","content":"稍过湖头路，临流但远林。打篷知雨急，荡桨觉溪深。红叶专秋色，青铜慨古心。平生学诗友，两地复离襟。","dynasty":"宋代","title":"怀秉文"}
{"author":"赵蕃","content":"卧听晚来雨，悬知明日行。破床空辗转，高论阻峥嵘。文选君精理，江西我监名。官曹敢论契，翰墨且寻盟。","dynasty":"宋代","title":"病卧闻益卿未行不能晤语成四十字"}
{"author":"赵蕃","content":"我家如陶舍，幼稚有盈室。汝家亦十口，持去何可得。嗟我寡兄弟，至此得无戚。虽尔敢或忘，呴濡期沫湿。","dynasty":"宋代","title":"留别成父弟以贫贱亲戚离为韵五首"}
{"author":"赵蕃","content":"浪说西京斗大花，赤栏青幄五侯家。那知林下馀幽物，雨打风吹不怨嗟。","dynasty":"宋代","title":"木犀四首其三"}
{"author":"赵蕃","content":"地已兼旬住，楼孤百尺登。谁与同我适，政尔待君曾。韩杜愁来读，西南乐得朋。仲春新雨霁，山远水波兴。","dynasty":"宋代","title":"二十八日同临湘尉曹吕益卿登岳阳楼"}
{"author":"赵蕃","content":"翠袖佳人倚竹诗，昔人比兴乃陈辞。我今顾欲求真相，绿萼梅花并竹枝。","dynasty":"宋代","title":"书案上三种梅三首"}
{"author":"赵蕃","content":"彼美东篱菊，胡为官道傍。蓬生虽翳翳，秉色故煌煌。风露与湔洗，牛羊违践伤。未嗟愆节物，终必在医囊。","dynasty":"宋代","title":"道傍菊一首奉呈安福丞公彭子寿"}
{"author":"赵蕃","content":"马騣岭下源初发，鹅口山前渐可舟。一百八盘谁谓险，二十四溪何自游。深厉浅揭故数数，车烦马殆真悠悠。惜哉当此方倥偬，不然亦足供夷犹。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其三"}
{"author":"赵蕃","content":"山深月吐迟，亭亭夜向残。露气挟与俱，侵窗迫人寒。团扇甫罢去，布衾已觉单。傥无寒暑期，何以雕我颜。人生七十稀，俯仰半已阑。隐显两无得，永怀那自安。不能躬灌园，而顾学弹冠。不思行所易，而独务所难。王徐两玉人，结发栖儒冠。徐诗壮城垒，王笔长波澜。出从举子游，隋珠供雀弹。得失何足道，如博资众观。念欲与子谈，衮衮非一端。符移苦见催，行色不少宽。十年山林静，一朝尘土干。足虽未出门，归兴已浩然。溪头枫变赤，篱下菊且斑。客居岂无酒，迟子一跨鞍。","dynasty":"宋代","title":"秋夜怀彦博审知"}
{"author":"赵蕃","content":"勿谓夷邦陋，深行亦或嘉。林空闻落叶，涧浅度枯槎。蓐食能支午，劳歌不致嗟。道边惟驿舍，山后有人家。","dynasty":"宋代","title":"自田支铺至楠木铺偶成书楠木"}
{"author":"赵蕃","content":"公曾数载潮阳掾，笔力怪来韩与苏。璧上庙碑当乞我，庶求涓滴润焦枯。","dynasty":"宋代","title":"简沈元陵求潮州韩文公庙碑并抄山谷碑诗二首"}
{"author":"赵蕃","content":"一片花飞春未知，杜陵野客已深悲。况堪昨夜狂风雨，吹折东家桃树枝。","dynasty":"宋代","title":"初九日"}
{"author":"赵蕃","content":"东街鼓坎坎，西街鼓冬冬。市酒倚法禁，椎牛聚群凶。差事惊父老，狂歌走儿童。此俗苟不止，斯民始终穷。","dynasty":"宋代","title":"书事"}
{"author":"赵蕃","content":"三日舟行风打头，春愁那更值覊愁。一年谁似清明节，忍向天涯除破休。","dynasty":"宋代","title":"舟中清明"}
{"author":"赵蕃","content":"释屩云移树，批崖水暗桥。殷勤劝耕鸟，劳苦趁虚樵。晨起人忘惫，泥行马不骄。哦诗殊有味，造谒未妨遥。","dynasty":"宋代","title":"玉田道中"}
{"author":"赵蕃","content":"循除初㶁㶁，出谷重潺潺。骤或鸣琴瑟，幽疑杂佩环。茶经不载陆，瓢饮合居颜。借问龙君事，异辞纷莫删。","dynasty":"宋代","title":"题白龙洞三首其一"}
{"author":"赵蕃","content":"寒食今年两日晴，已焉疏雨洗清明。酴醾自后牡丹发，反舌乃先鶗鴃鸣。多病未能疏酒盏，畏閒聊复近诗盟。相看政尔间何阔，异日书题空叙情。","dynasty":"宋代","title":"简季纯去非"}
{"author":"赵蕃","content":"朝雨自应雨，晚晴真是晴。犹经水曲折，方得寺纡萦。鸟唤声何好，云归迹故经。青山能见导，破衲可无迎。","dynasty":"宋代","title":"过石陂少焉至曲睹寺"}
{"author":"赵蕃","content":"乍觉尘成敛，旋闻土亦香。沟渠勇飞溅，竹树返青苍。既使雷先戒，还资风助狂。未充田父望，聊益病夫凉。","dynasty":"宋代","title":"骤雨"}
{"author":"赵蕃","content":"万里沅湘路，千年贾屈文。迹同探禹穴，心每望尧云。未说渺茫隐，长思矍铄勋。不应迷出处，四十畏无闻。","dynasty":"宋代","title":"与李潭州椿寿翁五首其四"}
{"author":"赵蕃","content":"相期本林园，相厄乃霰雪。不难屐齿去，所怕巾角折。香烧古铜鼎，囊贮今墨帖。欲醉竟不能，匆匆谢车辙。","dynasty":"宋代","title":"李声父唐德舆程士和梁和仲过饮"}
{"author":"赵蕃","content":"平地疑无地，知时复过时。梅花遍南峤，雪岭亘西陲。兔狡犹迷窟，禽偪讵立枝。摧颓如我者，萧瑟欲胡为。","dynasty":"宋代","title":"教授以忆梅韵赋雪诗蕃同之五首其二"}
{"author":"赵蕃","content":"江流何汤汤，万里势方注。僮奴劝乘舟，期至才旦莫。我闻是江石，屹立甚可怖。水乾或能避，水涨多与忤。卒行偶相撄，取死将谁诉。况我坎坷人，快意天所怒。迟速均一归，可犯冯可惧。吾宁事崎岖，依旧来时路。梅月况何常，无庸虑朝雨。","dynasty":"宋代","title":"二十三日雨中发赣州"}
{"author":"赵蕃","content":"公虽去朝廷，秘殿通班在。不应献纳忠，于尔分内外。而况我此州，甘棠存蔽芾。旱疫苦相仍，要当蒙大赉。","dynasty":"宋代","title":"送赵叔自吏部知福州四首"}
{"author":"赵蕃","content":"剩水残山惨澹间，道人名字满江干。向疑此语来天上，何意真成朝暮看。","dynasty":"宋代","title":"用洪觉范诗为首作四绝其一"}
{"author":"赵蕃","content":"松竹夜枕听，窗扉朝起看。虽成见睍喜，敢废履冰难。照映形知秽，嘘呵诗故寒。要能穷极览，安得振飞翰。","dynasty":"宋代","title":"雪后三首其一"}
{"author":"赵蕃","content":"尝闻学苦空，世事应废阁。颇疑休己辈，顾以诗流落。尔今定何业，更慕扬州鹤。愿长岁寒柯，勿矜春濯濯。","dynasty":"宋代","title":"学佛者祖迁自南陵来谒莫万安题诗于知津阁适同莫过而见之用韵以赠"}
{"author":"赵蕃","content":"舟才汭口过，山已鹅湖出。樯随鸦鹊兴，缆与鸥鹭夕。青青玩鱼藻，烂烂数滩石。经行尽吾旧，佳处悉不宅。有身漫漂流，有志空郁积。题诗喜将见，重子深垂忆。吾侪信老大，触事异畴昔。君能师友偕，我愧洒扫役。岁月又何如，駸駸戒轻掷。","dynasty":"宋代","title":"次韵斯远入城见迎"}
{"author":"赵蕃","content":"再岁春风把酒杯，今年更觉倍迟回。海棠消息知渠负，杨柳风流笑我衰。舟过重湖定安否，书来一纸勿悠哉。是身老矣腰仍折，宁待田园归未来。","dynasty":"宋代","title":"留别邢大声昆仲"}
{"author":"赵蕃","content":"朝烟山濛濛，暮霭山羃羃。穷日作山行，而不见山色。投昏宿此舍，乞晓动前辙。归梦绕家山，滩头有轻楫。","dynasty":"宋代","title":"题新乐"}
{"author":"赵蕃","content":"忆别白云笋渐长，而今想见出梢墙。道人寄我不忘我，盍寄茶瓯洗睡肓。","dynasty":"宋代","title":"寄白云觅茶"}
{"author":"赵蕃","content":"竹外青原久不看，书来剩喜报平安。脩筠流水故亦有，高士韵人良独难。杜老不应栖锦里，谪仙终合见金銮。兹亭便与图经载，何况制名繇孟韩。","dynasty":"宋代","title":"刘伯山书来云有施主为造一亭刘子澄名曰竹溪索诗为赋二首其一"}
{"author":"赵蕃","content":"芙蓉山下芙蓉渡，历尽崔嵬何物路。更观溪水突人来，令我诗情杂欣惧。舆夫重说松原山，如此积雨应生湍。从来潢潦无根源，水收石露须臾间。","dynasty":"宋代","title":"芙蓉道间二首"}
{"author":"赵蕃","content":"拟和题诗略未成，卒然风雨暗前津。高秋政应凉如水，馀溽胡为暖似春。载酒肯来真好事，舣舟聊为驻行人。异时怀玉山前过，一访耕桑老病身。","dynasty":"宋代","title":"程季仪沈俭夫携酒见饯于湘中馆借用季仪所次五峰先生旧韵见怀之作"}
{"author":"赵蕃","content":"平居说江湖，似若苦饥渴。及今落吾手，谓可娱朝夕。胡为连日行，乃复形叹息。使风不终朝，阻风有并日。欲行波涛恐，欲住饿馁迫。吾舟仅如芥，吾命真若发。吾罪不足云，吾家复何说。不唯风浩荡，更直雨骚屑。鸡啼三家幽，鸟度万里阔。遥闻君山青，旧咏高楼月。何当俱醉倒，梦去山南北。","dynasty":"宋代","title":"二月二日阻风呈风行"}
{"author":"赵蕃","content":"玉薄冰轻不自持，可能当此恶风吹。要知此物坚牢质，不比渠侬耎脆姿。","dynasty":"宋代","title":"感梅属周文显二首其二"}
{"author":"赵蕃","content":"地迥阙虎落，秋来逢鼠偷。贫居乏给使，力作费营谋。邻近俱相集，欢言卒未休。浊醪浇渴肺，香饭饱饥喉。密篠分新翠，深林失故稠。斩除才就束，委积动成丘。经布潜依堑，蛇行曲过沟。周遭类屏障，森列胜戈予。黄耳斯逃责，青毡好在不。幽栖知有托，高枕得无忧。","dynasty":"宋代","title":"竹隐新篱"}
{"author":"赵蕃","content":"杨垂空寄恨，草碧会添愁。只有花无数，春风醉不休。","dynasty":"宋代","title":"花屿"}
{"author":"赵蕃","content":"正砾何所知，说法犹咄咄。况此空洞中，孰能无启发。","dynasty":"宋代","title":"成父居于普宁寺钟楼之下辟以为斋旧名坎止近"}
{"author":"赵蕃","content":"道人庭宇知何有，几个修篁一树梅。说似庵门莫深闭，断无俗客此间来。","dynasty":"宋代","title":"题新庵壁间"}
{"author":"赵蕃","content":"昨朝热如焚，今日凉如水。岂惟悟天机。政自知物理。黄华一月赊，桂子数夕事。已办烹伏雌，相期泛浮蚁。","dynasty":"宋代","title":"十三夜招全真沅陵"}
{"author":"赵蕃","content":"退士今安有，微官讵足旌。茹蔬知味薄，不饮见神清。要是高其事，况堪诗有声。淮南人物论，是亦一权衡。","dynasty":"宋代","title":"赠刘进父监庙四首"}
{"author":"赵蕃","content":"太息平原生事疏，老来亦欲事犁锄。傥然识得箪瓢乐，祇见何妨有不如。","dynasty":"宋代","title":"又次韵宋茂叔送行五绝兼谢修叔其三"}
{"author":"赵蕃","content":"吁嗟古诗人，达少穷则多。定逢造物嗔，故此成折磨。怀哉兴化令，累然蓬一窠。融州计官满，归日定如何。","dynasty":"宋代","title":"秋怀十首"}
{"author":"赵蕃","content":"雪已伤多尚积阴，同仍助虐屡号林。市人只喜青帘近，木食应悲黄独深。不但茅茨忧冻死，更闻巢穴作哀音。此诗萧瑟谁能听，有愧当年寒地吟。","dynasty":"宋代","title":"雪多矣岂窭人歉岁之所宜哉复用韵呈沅陵丈"}
{"author":"赵蕃","content":"政尔羞馀子，胡然说故家。人方笑蓝缕，君乃不疵瑕。厚义重缟纻，空言非笠车。委思精绝处，百鍊出披沙。","dynasty":"宋代","title":"再呈伯潜"}
{"author":"赵蕃","content":"山林远俗人，风月亲我辈。凉秋半今夕，痼疾况少退。诗怀客子哦，酒欠伯仁对。百年等梦幻，一笑有成败。秃巾倚枯松，赤脚踏断濑。何当约二叟，胜践同一会。","dynasty":"宋代","title":"中秋以山居不得与周文对饮况子畅在数百里外也怅然有怀"}
{"author":"赵蕃","content":"野花无数不知名，白白红红俱赋情。纵使不蒙姚魏赏，雨开风落亦何争。","dynasty":"宋代","title":"野花"}
{"author":"赵蕃","content":"是间何处有涟漪，况复双莲为出奇。要使惔焚成一洗，政须冰雪露多姿。折来不许从君玩，赋就空能唤我为。已见神人出姑射，定烦朝日避咸池。","dynasty":"宋代","title":"毕叔文以双头白莲送程士和录唱酬诗以求次韵"}
{"author":"赵蕃","content":"作阮嗣宗诗善观阮嗣宗，醒醉俱托狂。广武叹已绝，苏门啸何长。昏既以醉免，辞宁不终忘。又疑杀青上，阙文今或亡。不然竹林游，何独弃山王。","dynasty":"宋代","title":"读阮嗣宗传见其醉六十日免求昏之言与醒忘作"}
{"author":"赵蕃","content":"严婺江山天下奇，经行凡作几篇诗。何当便毕尚平趣，占断清波垂钓丝。","dynasty":"宋代","title":"舟中晚作二绝"}
{"author":"赵蕃","content":"春晚苦多风，花残不见红。问花宁自觉，愁杀白头翁。","dynasty":"宋代","title":"晚书二首"}
{"author":"赵蕃","content":"于越之为游，束发迨中年。契阔固多矣，梦寐如唤焉。迩来数经过，所休必思禅。凭栏上清音，解包留煮泉。摩挲壁间诗，几人获流传。欧吟庐山高，坡咏西湖全。惜哉此奇胜，乃不遭两贤。何当觅扁舟，穷老依云烟。脱屣尘垢外，岸巾鸥鹭前。","dynasty":"宋代","title":"馀干游昌国寺"}
{"author":"赵蕃","content":"旧说舂陵郡，全如石作州。胸中饱丘壑，笔下剖琳球。遥想窗扉敞，多能磊落收。平生有余嗜，安得致林幽。","dynasty":"宋代","title":"寄梁从善"}
{"author":"赵蕃","content":"前朝呼蜥蜴，今雨跳虾蟇。听罢僧钟击，停闻庙鼓挝。长饥逭游子，乐岁慰田家。未得江东信，频看天外鸦。","dynasty":"宋代","title":"雨后"}
{"author":"赵蕃","content":"我识令君人物，传柑合侍清都。寂寞当思林下，有时病渴犹须。","dynasty":"宋代","title":"从莫万安觅柑子并以玉山沙药合寄之六言三首"}
{"author":"赵蕃","content":"游子如蜂蝶，纷纷讵识春。先生静中观，物物寓吾仁。","dynasty":"宋代","title":"静春堂"}
{"author":"赵蕃","content":"枫赤芦花白，扁舟夜泊时。平生故人梦，细雨说相思。","dynasty":"宋代","title":"寄审知"}
{"author":"赵蕃","content":"闭户只书痴，郊行粗有诗。翠深千顷峤，烟迥几茅茨。雨作衣添袷，炊迟昼不饥。旧题看好在，重是一春期。","dynasty":"宋代","title":"书滩头驿"}
{"author":"赵蕃","content":"我家如陶舍，幼稚有盈室。汝家亦十口，持去何可得。嗟我寡兄弟，至此得无戚。虽尔敢或忘，呴濡期沫湿。","dynasty":"宋代","title":"留别成父弟以贫贱亲戚离为韵五首"}
{"author":"赵蕃","content":"东坡老翁，有言莫酬。凉天佳月，即为中秋。","dynasty":"宋代","title":"山行见月作"}
{"author":"赵蕃","content":"吾与徐斯远，敬之宁独亲。讵须劳咄咄，徒觉叹踆踆。共乐名教地，同耕寂寞滨。敝裘堪共御，宜尔耐艰辛。","dynasty":"宋代","title":"寄秋怀"}
{"author":"赵蕃","content":"平生芗林五十咏，何意扁舟其下过。王郎逸兴非余有，不问主人防怒诃。","dynasty":"宋代","title":"寄向伯休且约他日道为芗林之游二首"}
{"author":"赵蕃","content":"篱竹又离箨，沼荷还叠钱。我来成伫立，公为起高眠。清静子云宅，扶疎陶令篇。三年浑易尔，此别各苍然。","dynasty":"宋代","title":"别杨谨仲"}
{"author":"赵蕃","content":"众醉纷纷忌独醒，也思放意遣沈冥。斗牛用事无庸问，为问可年用酒星。","dynasty":"宋代","title":"再赠"}
{"author":"赵蕃","content":"宇法微芒久失真，时闻鼎帖尚精神。小诗试向铃斋乞，近舍远求公勿嗔。","dynasty":"宋代","title":"从赵常德觅鼎帖"}
{"author":"赵蕃","content":"新月净林木，微风动菰蒲。客子不能寐，拊身念艰虞。忽思骑鲸翁，已去不可呼。乐哉今夕境，忍令堕空虚。南都李文学，豪气老不除。将为章江行，值我彭蠡湖。一见如平生，健论真起予。座间诵新作，峥嵘突黄初。携酒夜过我，烹鸡仍脍鱼。快饮不记琖，耳热歌乌乌。乘坠俱大谬，醉倒不用扶。几梦即了我，此身无复余。胜践无古今，人事自作疎。东西南北人，何必怀此都。明朝两茫茫，危途各崎岖。语离有遗恨，更起捋君须。","dynasty":"宋代","title":"别齐之"}
{"author":"赵蕃","content":"斯文吕与张，用世故落落。年来踵蒿原，天意亦已虐。君尝登其门，如户发管籥。何当传相授，此道得深酌。","dynasty":"宋代","title":"寄答潘文叔并属恭叔五首其五"}
{"author":"赵蕃","content":"粤山深历备辞劳，虽有故人谁赠袍。归卧茅斋且休歇，竹风山雨两萧骚。","dynasty":"宋代","title":"三月一日"}
{"author":"赵蕃","content":"犯雪渠乘访戴舟，不逢安道便归休。我今一月春风里，纵复回舟匪浪游。","dynasty":"宋代","title":"呈潘潭州十首"}
{"author":"赵蕃","content":"往者江次对，不妄出荐口。门无杂遝宾，麟角鳖肋九。斯文独许公，是谓言可否。几年阙通谒，今乃获拜手。","dynasty":"宋代","title":"呈尤运使袤延之五首"}
{"author":"赵蕃","content":"诗成每辄肺肝愁，那与人充耳目谋。敢谓老怀千里志，故怜饥作四方游。若人尚隐南山雾，老我合从春水鸥。旧契百年谈未易，且言家共古扬州。","dynasty":"宋代","title":"次韵酬答陈席庆伯见贻二首"}
{"author":"赵蕃","content":"君到江南梅正开，折梅称寿亦佳哉。平安傥遇重湖便，为把新诗写寄来。","dynasty":"宋代","title":"送陈庆伯三首其三"}
{"author":"赵蕃","content":"昨韵村中好客稀，今吟临水送将归。笑谈未了风吹断，何日重来款竹扉。","dynasty":"宋代","title":"答施荣甫"}
{"author":"赵蕃","content":"卜居面势隘，附山枕林麓。旷瞻既无地，何以慰羁束。昏昏半月雨，候应黄梅熟。晨兴更凉冷，转午增蒸溽。山蝉苦见聒，声乱非丝竹。病夫不耐事，颇复伤烦促。缅怀江湖旧，历历梦能续。谁与具扁舟，我被立可襆。","dynasty":"宋代","title":"二十七日作"}
{"author":"赵蕃","content":"忽报舒州逝，深同海内伤。平泉无草木，北海漫文章。要作人琴叹，空怀道路长。临风为之恸，发色变苍苍。","dynasty":"宋代","title":"挽李舒州二首"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首"}
{"author":"赵蕃","content":"朵朵艳红蕖，丛丛映碧芦。秋风见池沼，幽思发江湖。爱竹宁询主，行山得当图。弟同仍子侄，我友亦相俱。","dynasty":"宋代","title":"过上村庵二首"}
{"author":"赵蕃","content":"待伴先春至，差明积夜初。空庭戒无扫，冻笔屡成嘘。溪远应回棹，窗明好读书。惠连临此际，题赋复何如。","dynasty":"宋代","title":"立春前三日雪明日犹未已诗简子进彦博昆仲示成父四首其四"}
{"author":"赵蕃","content":"闭门怜我欠新功，下笔奇君有古风。岂但众多穷草木，更能琐细及鱼虫。昔人要作有为者，后世多归亡是公。叹息知堪几寒暑，此身宁异物为铜。","dynasty":"宋代","title":"在伯用铜字韵作诗复次韵二首"}
{"author":"赵蕃","content":"句里兴怀快阁晴，独登长是费幽吟。有兴能来故差易，真愁回棹似山阴。","dynasty":"宋代","title":"次韵伯元季奕送成父因以见寄五绝句"}
{"author":"赵蕃","content":"霜月有余照，风灯无停光。客梦一何短，乡关一何长。拊身念艰虞，失足增彷徨。平明揽清镜，鬓发应成苍。","dynasty":"宋代","title":"枕上有感二首"}
{"author":"赵蕃","content":"敬作沙随问，归来安稳不。一官成弃却，微恙想今瘳。诗箧犹堪倒，钱囊不用谋。更思从二老，何日具扁舟。","dynasty":"宋代","title":"呈唐德舆兼寄呈可久三首"}
{"author":"赵蕃","content":"邂逅成深识，殷勤不作遥。鹅湖书后约，汭口骑能招。奔逸君诚俊，衰摧我不聊。嗜书甘寂寞，破敌看嫖姚。","dynasty":"宋代","title":"别马庄甫"}
{"author":"赵蕃","content":"试登云锦阁，还上揖仙亭。栋宇虽摧落，江山自典型。冲风聊策杖，晚日更扬舲。要写吴江句，初无六尺屏。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"买得武夷毛竹杖，忽思江外友于人。青原若访常荷屋，助尔扶携觅句新。","dynasty":"宋代","title":"寄周愚卿"}
{"author":"赵蕃","content":"身在江西尽处山，江东家住几时还。苦吟更与风光别，一夜并成双鬓斑。","dynasty":"宋代","title":"寄莫万安升之二首"}
{"author":"赵蕃","content":"落月不可驻，落日不可挥。岂昧白昼长，畏此馀暑威。人生延促顷，光景变灭微。水雾已似合，山烟亦成霏。","dynasty":"宋代","title":"晚书二首其一"}
{"author":"赵蕃","content":"交旧年来寝作疏，两翁频肯问林居。儿时已诵天台赋，老去思传秘府书。可使鸾凰栖枳棘，未应骐骥伏盐车。时平自是功名晚，莫叹江湖岁月除。","dynasty":"宋代","title":"远斋和示疏字韵四诗复用韵并呈子肃"}
{"author":"赵蕃","content":"夏雨凄凄曾过公，只今端复是秋风。青青但保庭前竹，渺渺不悲江上枫。每忆诵诗头且白，可期频见颊犹红。陶家九日明朝事，问讯菊篱开几丛。","dynasty":"宋代","title":"呈寿冈"}
{"author":"赵蕃","content":"李暗桃春未是晚，可怜孤负海棠天。故应陶写皆诗内，安得淋漓到酒边。已办经营求散吏，便思潇潇泛江船。相思异日题诗句，绕屋扶疏陶令篇。","dynasty":"宋代","title":"寄太和旧游"}
{"author":"赵蕃","content":"相逢几说李端公，未报舒州谢表通。要识淮南佳绝地，灊山皖水莫之同。","dynasty":"宋代","title":"呈折子明丈十首"}
{"author":"赵蕃","content":"牂牁何处莫穷源，万折千矶剧迅奔。寸寸上来良亦苦，不知断却几番魂。","dynasty":"宋代","title":"自桃川至辰州绝句四十有二其四十二"}
{"author":"赵蕃","content":"谊也期淹速，渊乎任去留。服来占夏首，归去及春头。岂必忧怀累，当从乐处求。控揣终异物，窈窕一孤舟。","dynasty":"宋代","title":"诸公皆和诗再用韵并属湛挺之七首"}
{"author":"赵蕃","content":"怀绶新括州，乘驄前御史。一州与天下，先后宁同轨。纵云山水佳，何与于疮{疮仓换胡}。","dynasty":"宋代","title":"溧水道中回寄子肃玉汝并属李晦庵八首"}
{"author":"赵蕃","content":"忆昨初南渡，吾家住信州。枢庭尝牧守，词掖旧淹留。生世夫何晚，斯人不易求。风流付篇翰，零落卧山邱。尚友当论世，如公实并游。近功称共学，为伪说横流。白首无愆素，清名所得优。百年安瓮牖，万里罢浮游。太守尊徐孺，乡人慕少游。成蹊自桃李，有臭别薰莸。久矣闻风义，因兹速置邮。碧云增怅望，石鼎怕冥搜。王谢池台古，严黎钟磬幽。林园小摇落，岩壑细雕锼。岂曰忘徵逐，怀哉困阻修。駏蛩终有合，针石讵难收。","dynasty":"宋代","title":"寄赠曾裘父兼呈严黎二师"}
{"author":"赵蕃","content":"搔首对青波，萧萧半欲皤。不关年运迫，政为别离多。落魄空长恨，飘零谩短歌。残春与倦客，已矣更如何。","dynasty":"宋代","title":"湖州亲旧"}
{"author":"赵蕃","content":"凿去为亭因得池，面池老柳蔽仍亏。客来不用勤修供，乞与绳床令赋诗。","dynasty":"宋代","title":"题泰州司理廨舍小亭"}
{"author":"赵蕃","content":"季承新寄峤南诗，君亦南游吊楚累。冰水玉山元自好，蛮烟蜑雨只生悲。","dynasty":"宋代","title":"段元衡出示与晦翁九日登紫霄峰诗及手帖并及"}
{"author":"赵蕃","content":"游丝落花春尽，绿叶青阴夏来。雨润苔钱更积，风清竹户频开。","dynasty":"宋代","title":"幽居即事八首"}
{"author":"赵蕃","content":"直道多不容，枉道夫岂可。直道诚忤人，枉道还丧我。如君直有馀，为计亦多左。而我枉未能，若为逃轗轲。","dynasty":"宋代","title":"送梁仁伯赴江陵丞三首其二"}
{"author":"赵蕃","content":"漠漠烟村四五家，水清霜落路平沙。我来欲问梅消息，地冷年年未放花。","dynasty":"宋代","title":"泊舟西村见居民云数里间有梅访之殊未花"}
{"author":"赵蕃","content":"风雨属连殊未休，豫章城中十日留。江云有意作晴色，今者薄暮当行舟。","dynasty":"宋代","title":"漫兴十一首"}
{"author":"赵蕃","content":"倦著尚书履，闲凝燕寝香。声犹传汉殿，句岂羡韦郎。偃泊姑铃阁，遄归定玉堂。不惟资献纳，政复用文章。","dynasty":"宋代","title":"呈王平江二首"}
{"author":"赵蕃","content":"午蔼纷纷无奈浓，晚来微敛见山容。鹅湖旧日经行地，清吹思乘十里松。","dynasty":"宋代","title":"八月八日发潭州后得绝句四十首"}
{"author":"赵蕃","content":"精金美玉当难朽，白衣苍狗终何有。胡为径欲老东坡，应坐生时宿南斗。何时斯文日再中，共推元祐超群公。衮衣已易深衣古，醴酒宁思客酒浓。当年政化方随日，诏访贤良设科十。玉堂发策肆雄深，四海旁招无遁逸。缅惟贞观图凌烟，功臣剑佩空跄然。未如武德藏书府，至今名字星日悬。君之曾祖我高祖，想象闻风谓千古。书藏东里罔或存，集喜西台刊未睹。相逢已足慰悲凉，墨妙更许窥家藏。趣奇造异两邢子，置酒共亲灯烛光。","dynasty":"宋代","title":"毕叔文携坡帖及与季真给事倡酬诗卷见访于邢大声家相与观之明日次韵淳熙癸卯正月二十有一日也"}
{"author":"赵蕃","content":"文字何关达与穷，怅君一尉已龙钟。过君旧邑求君集，行橐萧然足慰侬。","dynasty":"宋代","title":"阎伯善以孟东野集见惠二首"}
{"author":"赵蕃","content":"君家三径开来久，不待弦歌始得资。傥欲赋归归便得，湘山越岭匪逶迟。","dynasty":"宋代","title":"寄蒋攸县砺二首"}
{"author":"赵蕃","content":"相逢亡恙外，第一问书堂。为说当年树，如人出屋长。","dynasty":"宋代","title":"简周允升三首"}
{"author":"赵蕃","content":"陶潜必遗俗患，侯喜新有诗声。容我深藏蹇步，看君大展修程。","dynasty":"宋代","title":"次韵蔡叔清六言二首其"}
{"author":"赵蕃","content":"忆昨才闻召节趋，江湖日月诵除书。政途去此不容咫，物望在廷谁得如。岂但疲民望苏醒，更知寒士待吹嘘。所期异日施行次，不负于今拜献初。","dynasty":"宋代","title":"呈赵叔侍郎子直二首"}
{"author":"赵蕃","content":"几日阴霾斗不开，今晨万顷静无埃。山枫借润旌旗色，江鸟忘机鼓吹猜。诏狱务平勤驻节，阃符兼总待还台。扁舟又迩东随檄，借此馀波亦快哉。","dynasty":"宋代","title":"新淦道中呈运使钱侍郎"}
{"author":"赵蕃","content":"草树扶疏书满斋，放窗灯火酒尊开。知公善诱盖前辈，不以见闻嗔去来。","dynasty":"宋代","title":"次韵刘寺簿二首"}
{"author":"赵蕃","content":"欲买宽闲结钓庵，一竿投老寄江南。是州亦在经营里，先手落君无可谈。","dynasty":"宋代","title":"晒蓑亭"}
{"author":"赵蕃","content":"临川郡古多奇迹，严黎已老裘父没。江山纵是诗得摹，峨峨洋洋亦其物。谪仙几世之云仍，平生嗜渠如嗜文。光风霁月胸次有，渭北江东脚底频。忽来过我今几日，拟欲赠行空四壁。临分谩与一篇诗，筝笛纷纷敢谓知。","dynasty":"宋代","title":"赠弹琴李晞尹"}
{"author":"赵蕃","content":"寓舍莓苔合，春郊花草香。忽逢宁比料，欲语未能长。大阮为勿药，阿连欣对床。嗟予重多感，有弟各殊方。","dynasty":"宋代","title":"呈潘文叔二首"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首"}
{"author":"赵蕃","content":"此心如江水，日夜东复东。不惟爱吾庐，顾瞻几临风。今者款段马，向来御史骢。在我何得失，人自分悴丰。","dynasty":"宋代","title":"赣县道中有怀晦庵用江东日暮云为韵作五诗寄之其二"}
{"author":"赵蕃","content":"试手滩头水乱流，铁枪崖下晚维舟。两阶舞羽方閒暇，何事兹名有佩牛。","dynasty":"宋代","title":"自桃川至辰州绝句四十有二"}
{"author":"赵蕃","content":"露冷初疑是晓霜，风高已觉爱朝阳。莫云节变能如此，直念吾衰不复强。","dynasty":"宋代","title":"八月八日发潭州后得绝句四十首"}
{"author":"赵蕃","content":"楚国千年薮，岷山万里江。胡为入吟笔，政以落蓬窗。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"平生谩说江湖乐，小遇风涛意不任。颇眩云山相俯仰，却怜水鸟恣浮沈。神游险向冤魂语，笑傲强为洛下吟。赖是初谋壮维楫，不然何地觅壶金。","dynasty":"宋代","title":"昨日绝湖颇危追赋二诗其一"}
{"author":"赵蕃","content":"兄今得太末，去弟不数驿。弟官蛮夷中，何啻限南北。","dynasty":"宋代","title":"呈宜之兄八首"}
{"author":"赵蕃","content":"昌江直下水能平，却爱泷流激激声。频岁水灾何自拯，政由疏凿欠流行。","dynasty":"宋代","title":"八月八日发潭州后得绝句四十首"}
{"author":"赵蕃","content":"袁州张侯吾所闻，政事不减大冯君。如云已召符节令，行矣君其无惮勤。","dynasty":"宋代","title":"送曾耆英持胡端殿书谒张袁州四首"}
{"author":"赵蕃","content":"璿之戏墨万之诗，不到浯溪坐可知。凛凛元颜千载意，若为付与水云期。","dynasty":"宋代","title":"题子璿浯溪图"}
{"author":"赵蕃","content":"巫峡闻归旆，潇湘说定居。若亲千里面，曾捧一缄书。山桧风霜老，江枫日夜疏。穷秋已凉冷，体候复何如。","dynasty":"宋代","title":"三诗寄郭古夫"}
{"author":"赵蕃","content":"苦爱香醪似蜜甜，旧如杜老意拳拳。而今已作渊明止，别意欲醺醒重怜。","dynasty":"宋代","title":"次韵成父二首"}
{"author":"赵蕃","content":"复岭重冈向背迷，瘦筇深与病夫宜。早禾未割尤艰食，过午人家犹未炊。","dynasty":"宋代","title":"凿磨岭"}
{"author":"赵蕃","content":"春晚苦多风，花残不见红。问花宁自觉，愁杀白头翁。","dynasty":"宋代","title":"晚书二首"}
{"author":"赵蕃","content":"晚雨催寒著破裘，官梅应是动扬州。相思不见苏门隐，好在当年玉局游。拟向会稽探禹穴，却从吴会下扁舟。不须幸甚门亡恙，翻到旧诗容我不。","dynasty":"宋代","title":"寄怀子进昆仲三首其一"}
{"author":"赵蕃","content":"冉冉年将老，冥冥雨送秋。衡门想芜没，萧寺苦淹留。工部诗陶写，平南酒拍浮。九原如可作，千载愿同游。","dynasty":"宋代","title":"秋日书怀"}
{"author":"赵蕃","content":"屡废招呼定可人，岂嫌昏暮叩门频。不来醉我倾家酿，反更分渠饤坐珍。","dynasty":"宋代","title":"招仲威不至反辱惠梨"}
{"author":"赵蕃","content":"屋角梅开才一枝，道人眼净得先窥。寒厅政尔犹官舍，不似茅檐见汝时。","dynasty":"宋代","title":"呈明叔七首其三"}
{"author":"赵蕃","content":"珍重徐斯远，兹行岂漫游。过江探禹穴，下水到严州。损益观其友，渊源问所由。我居如有絷，君去莫能留。","dynasty":"宋代","title":"送处州斯远二首其二"}
{"author":"赵蕃","content":"一雨初收更有凉，我时驱马度危梁。溪山惯见少新意，诗句熟窥多旧行。不使高飞向台省，忍教微禄滞柴桑。难兄难弟俱奇士，宁愧诸洪出豫章。","dynasty":"宋代","title":"马上读子肃诗集并怀子进子仪"}
{"author":"赵蕃","content":"丐去秋今晚，能归岁且徐。须公一尊酒，胜我十年书。生死交情异，乖离人事疏。如闻厚风谊，何敢自趑趄。","dynasty":"宋代","title":"三诗寄郭古夫其三"}
{"author":"赵蕃","content":"经行此地几维舟，我亦飘零苦倦游。旱久未教梅破腊，霜迟留得划含秋。离怀不似残年促，细雨何如骤雪收。底事令人重分首，自兹出处恐殊谋。","dynasty":"宋代","title":"赣丞陈择之官满归清江追饯珠林"}
{"author":"赵蕃","content":"要令多病也身轻，安得晨风永昼清。瑟瑟泉流沿涧响，疏疏松吹转空鸣。生平旧隐藓踪合，老至危途蓬鬓生。松柏后雕闻古语，若何秋菊敢齐名。","dynasty":"宋代","title":"书怀二首"}
{"author":"赵蕃","content":"几向余干觅介庵，骑鲸已去不容骖。流风付与南池主，何日约君相就谈。","dynasty":"宋代","title":"奉寄斯远兼属文鼎处州子永提属五首"}
{"author":"赵蕃","content":"倏尔听鸣鴃，慨然悲众芳。春事且衰歇，吾行可相羊。问年逾不惑，嘐嘐斯谓狂。益矣多闻友，从之道阻长。","dynasty":"宋代","title":"寄怀在伯三首"}
{"author":"赵蕃","content":"菊花粲粲怀元亭，薏苡累累念估波。莫叹谗人未投畀，只须浊酒到无何。","dynasty":"宋代","title":"道傍多薏苡菊花有感"}
{"author":"赵蕃","content":"贻我五字句，清诗曷以酬。端知檄愈疾，未信酒忘忧。多难屡濒死，诸兄虚见收。病驹叨席秣，顾影益增羞。","dynasty":"宋代","title":"次韵叔骥兼呈伯瑞二首其二"}
{"author":"赵蕃","content":"草衣旧识牡丹碑，字字腾拿更倔奇。我亦参军成潦倒，愧无笔力欠渠诗。","dynasty":"宋代","title":"观徐复州家书画七首"}
{"author":"赵蕃","content":"夏旱更忧秋旱，江南未卜湖南。兀兀相看蹇步，萧萧重跨羸骖。","dynasty":"宋代","title":"赠别周文显三首"}
{"author":"赵蕃","content":"下湖堤上青青柳，曾为行人系马鞍。落魄还成一春事，料应飞絮也漫漫。","dynasty":"宋代","title":"怀玉山旧游寄王彦博徐审知"}
{"author":"赵蕃","content":"喔喔鸡啼墅，狺狺犬吠村。遇樵微有路，因汲半开门。老子将停轨，舆人请载奔。诘朝如未已，兀坐复奚论。我亦贪奇观，行因用汝言。既孤裘坐拥，宁惮笔时援。柳絮憎陈语，梅花忆故园。冻髭真易折，皴手讵能温。","dynasty":"宋代","title":"春雪四首"}
{"author":"赵蕃","content":"雨后凉虽在，秋中月遂孤。未妨疏狡兔，端恐失遗珠。屡起瞻云汉，还成候挈壶。清羸祇益苦，庭树有栖乌。","dynasty":"宋代","title":"八月十二夜至十六夜皆无月赋诗三首其二"}
{"author":"赵蕃","content":"三载尉虽卑，诸公况己知。荐书常沓至，宾幕每牢辞。玉立风神峻，河倾议论驰。他年继质肃，应有后人祠。","dynasty":"宋代","title":"寄送于去非三首"}
{"author":"赵蕃","content":"朝响疏疏不晻光，暮檐浏浏亦无长。胡然可救焦枯厄，政尔能成湔祓方。堆案文书小盘礴，并溪草树一徜徉。君方问隐我思去，异日相望何有乡。","dynasty":"宋代","title":"秉文同成父问屋普圆过予而归"}
{"author":"赵蕃","content":"共有山林趣，相期问学功。一官重此去，三径几时同。我鬓因诗白，君颜非酒红。从游纵有日，羸疾柰相攻。","dynasty":"宋代","title":"留别徐斯远时斯远将赴朱晦庵之约三首其一"}
{"author":"赵蕃","content":"诲我肱三折，思君肠九回。尽忠真药石，欲报异琼瑰。交道孰云丧，古风今未颓。狂言喙三尺，百罚酒深杯。","dynasty":"宋代","title":"寄吕谦益卿三首"}
{"author":"赵蕃","content":"时论归台阁，交情异笠车。不甘腰为折，宁使鬓成华。莽莽湖之北，悠悠海一涯。铜鱼偶逢使，书寄阿戎家。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"目疾初传剧，犹思碍读书。那知遽至是，此恨合何如。我已鬓俱白，要能世久居。吾人门户责，骥子总怜渠。","dynasty":"宋代","title":"挽周畏知二首"}
{"author":"赵蕃","content":"连朝南浦亭，系此一叶舟。未去已欲动，既行奚复留。篙撑尚依岸，风至忽打头。中宵渺无际，清晓浩莫收。行止固有定，淹速宁与谋。我友邈难见，西山澹凝秋。","dynasty":"宋代","title":"发隆兴后寄宋茂叔赵然道昆仲并属达后篇于待制侍郎二首其一"}
{"author":"赵蕃","content":"拟凭魂梦寻，苦恨山川远。山川远不愁，风吹梦魂断。","dynasty":"宋代","title":"闺怨四首"}
{"author":"赵蕃","content":"要为冷语豁心胸，孰若相羊涧谷中。试把遗编一开读，恍疑涧谷为鸣风。","dynasty":"宋代","title":"从元衡借庐山记偶成三首"}
{"author":"赵蕃","content":"寺后溪亭我所开，春风应已长莓苔。南州高士如临赋，为把新诗写寄来。","dynasty":"宋代","title":"送智门祥师便呈斯远兄"}
{"author":"赵蕃","content":"重为湖外别，难寄日边书。讵取疏风义，欣闻有诏除。图书天禄阁，文陈玉堂庐。秘记资讐校，人材务养储。端如策晁董，不比召严徐。惟我高曾世，曾仍位序居。永怀元佑始，绝叹建炎初。衰谢今如此，凄凉实在予。","dynasty":"宋代","title":"贺吴仲权召试馆职"}
{"author":"赵蕃","content":"万进沅湘路，千年贾屈文。迹同探禹穴，心每望尧云。未说渺茫隐，长思矍铄勋。不应迷出处，四十畏无闻。","dynasty":"宋代","title":"与李潭州椿寿翁五首"}
{"author":"赵蕃","content":"一溪屈曲几弯环，赢得金华四面看。雨黛欲收晴翠滴，忽然云起又漫漫。","dynasty":"宋代","title":"望金华山绝句四首"}
{"author":"赵蕃","content":"云蔽云开山祇然，画无能事著诗传。扁舟尽日无多厌，信手拈来亦漫编。","dynasty":"宋代","title":"望金华山绝句四首其二"}
{"author":"赵蕃","content":"几日舟行罢作诗，直缘山水剩含辉。今朝眼界荒凉甚，却遣毫端为解围。","dynasty":"宋代","title":"自安仁至豫章途中杂兴十九首"}
{"author":"赵蕃","content":"前身云水僧，今世山林士。游方未能遍，行脚方自此。朝行或官程，夜宿必野寺。我自幽有期，人言痴了事。","dynasty":"宋代","title":"宿汪山之福田院"}
{"author":"赵蕃","content":"树合猿啼远，崖荒虎迹新。寻常惯居者，辛苦恐行人。","dynasty":"宋代","title":"途中杂题六首"}
{"author":"赵蕃","content":"忆昨分携地，阴风送酒杯。深嗟九日菊，未说一枝梅。我友多贫士，夫君况茂才。行藏苟无愧，流落未须哀。","dynasty":"宋代","title":"寄公择兼问讯季益二首其一"}
{"author":"赵蕃","content":"使君自是为霖手，要雨雨来何旱忧。报尔田家但勤力，今年定有十分秋。","dynasty":"宋代","title":"喜雨投詹信州口号六首"}
{"author":"赵蕃","content":"宿雨晓未止，纷纷云气交。秋令迫凄厉，草木无多凋。去年当兹晨，采菊逾山高。晚上宝公塔，徘徊意干霄。今年此幽居，粗免出入劳。茅檐纵逼仄，亦类蜗庐焦。旧醅更可漉，幽愤期能陶。莫问无穷事，人生如露朝。","dynasty":"宋代","title":"九日用靖节己酉岁韵"}
{"author":"赵蕃","content":"胡为去关塞，何事落江湖。岁月常违燕，飞鸣每候奴。菰蒲虽足乐，矰缴绝须虞。矫矫其高举，纷纷莫下俱。","dynasty":"宋代","title":"咏雁"}
{"author":"赵蕃","content":"功名误黑头，晚卧此山幽。落拓扬执戟，浮沉马少游。豆刍千里骏，烟草五湖鸥。早晚相从去，高深日纵搜。","dynasty":"宋代","title":"杨谨仲和顷者三诗见贻复次韵六首"}
{"author":"赵蕃","content":"空山百族鸣禽，静听无非好音。何止胜俗人语，便可罢无弦琴。","dynasty":"宋代","title":"幽居即事八首"}
{"author":"赵蕃","content":"竹树翛然亦雨余，便疑秋已到林居。恨无新月当霄挂，空遣清风为扫除。","dynasty":"宋代","title":"雨后二绝句"}
{"author":"赵蕃","content":"剩水残山惨澹间，道人名字满江干。向疑此语来天上，何意真成朝暮看。","dynasty":"宋代","title":"用洪觉范诗为首作四绝其一"}
{"author":"赵蕃","content":"沅水与湘水，合流俱洞庭。如何君于我，乃隔影与形。沧江鸥鹭野，深林兰蕙馨。含章斯发发，遂性逐冥冥。","dynasty":"宋代","title":"寄怀在伯三首"}
{"author":"赵蕃","content":"雨从笋怒长，春雨阴暗成。关门有馀暇，散帙不妨清。从仕亦何好，隐居无用名。悠然会心处，便欲寄吾生。","dynasty":"宋代","title":"过易简彦从"}
{"author":"赵蕃","content":"九陌纷纷翳吾目，是间冰熨一尘无。十日五日一水石，造次著诗那得摹。","dynasty":"宋代","title":"望金华山绝句四首"}
{"author":"赵蕃","content":"高谭自可解人颐，何况携醪烹伏雌。衰白无庸辨须发，困穷端只坐书诗。西湖阅境君其访，南亩深耕我自期。异日书来话畴昔，黄溪寺下雨昏时。","dynasty":"宋代","title":"呈康职君谟"}
{"author":"赵蕃","content":"假日黄堂燕，穷冬白昼长。风流话前哲，翰墨出珍藏。莒国龙蛇字，西台锦绣章。东莱先理致，朱老继颠狂。最后吾宗帖，深于往事伤。污泥跃鳅鱓，大薮暴豺狼。薄暮仍添火，终筵更益觞。时虽当岁廪，气乃返春阳。此固公为德，宁云势所当。广文忘独冷，半刺喜翱翔。四士俱才茂，一夫惟鬓霜。骖鸾看霄汉，买犊自耕桑。","dynasty":"宋代","title":"使君以十月上休日燕通判教授县令录参沅陵贵"}
{"author":"赵蕃","content":"山川略吴楚，岁月涉春秋。为米愧元亮，乘舟思子猷。黑貂尘土重，白鬓雪霜稠。志合成三益，诗来减四愁。","dynasty":"宋代","title":"次毕叔文见贻二首"}
{"author":"赵蕃","content":"黄岩崭绝人人居，徐岩蟠郁处士庐。扁舟半载泊南岸，折梅看雪频携壶。黄岩夹道松百株，风来迎送齐笙竽。坛崩殿古黄冠癯，悬岩石刻墨可模。徐岩触目多荒芜，啼啸往往纷鼪鼯。废基断砌或有无，名字不复知谁渠。闻君奉檄方受租，播糠眯目莫与娱。作诗为君道何如，寻幽速遣从骑驱。赋成孰寄当念吾，不用寒温枉素书。","dynasty":"宋代","title":"贵溪隔岸有二岩仆旧游也闻子畅受秋租于彼以"}
{"author":"赵蕃","content":"荒坛有柏翠参天，尽道栽从五代前。仙事茫茫真是否，试当风月听跫然。","dynasty":"宋代","title":"过生米市舣舟求浴望山巅有屋岿然至石岸数步"}
{"author":"赵蕃","content":"山中风雨夕，招要对床期。今夕风亦雨，牢落孤舟维。蓬窗与竹窗，萧瑟雨在兹。不寐欲至曙，何繇梦见之。","dynasty":"宋代","title":"夜泊刘口雨连明有怀成匀"}
{"author":"赵蕃","content":"贫贱可余置，死生无彼抛。遗书曾不博，斗粟与枝巢。","dynasty":"宋代","title":"祝游子泉刘叔通二家孤寡"}
{"author":"赵蕃","content":"晓过子云居，霜风柳未疎。飘零五年别，断绝一行书。安否劳苦外，诗编吟诵余。君宁老骐骥，我已愧春鉏。","dynasty":"宋代","title":"呈杨溥子"}
{"author":"赵蕃","content":"骤雨落还收，余寒去却留。飘零梅树底，仿佛杏梢头。酒有连朝病，诗从一笑求。平生湖海兴，又复具扁舟。","dynasty":"宋代","title":"移官巴陵行有日矣书呈唐德舆程士和梁和仲于"}
{"author":"赵蕃","content":"忆我檐间梅，腊开馀未破。未破想深扃，已开应槁堕。","dynasty":"宋代","title":"雪中三忆三首其三"}
{"author":"赵蕃","content":"幕府江宁日，校书元祐时。堂堂公可作，岌岌我何衰。孰有入门冠，而淹管库卑。用长宜顾问，谁与荐天墀。","dynasty":"宋代","title":"赠刘子卿时刘将赴官镇江并以道别三首其一"}
{"author":"赵蕃","content":"张子虽习旧识，近来乃读新篇。寄谢青原白鹭，何当共刺江船。","dynasty":"宋代","title":"送刘公求还庐陵兼属张元亨五首"}
{"author":"赵蕃","content":"茗椀不能驱睡魔，漫携诗册向庭柯。世人祇爱高官职，孰与公家兄弟过。","dynasty":"宋代","title":"读谢幼槃集其一"}
{"author":"赵蕃","content":"几日暄寒候，浑如到岭南。岑岑无药疗，愦愦只书耽。雨止隅仍漏，鸢飞潦政涵。君来得披豁，万里散晴岚。","dynasty":"宋代","title":"赠别欧阳全真三首"}
{"author":"赵蕃","content":"前朝困壶觞，昨日强撑拄。今晨不能支，谒告报公府。噤瘁苦春寒，廉纤真雪雨。病状虽摧颓，犹思鸥鹭举。","dynasty":"宋代","title":"十二月七日病题四首其二"}
{"author":"赵蕃","content":"一冬风雪苦多寒，春至冰霜更积攒。咫尺端如隔千里，况于楚粤路漫漫。","dynasty":"宋代","title":"寄潘恭叔曾幼度三首"}
{"author":"赵蕃","content":"忆公典选继昌黎，是我学人行卷时。香火奉祠虽觖望，簿书栖邑尚淹期。长年敢有飘零恨，末路欣逢陶冶私。自度才能不堪举，直思求地勉寒饥。","dynasty":"宋代","title":"送韩建宁赴召二首"}
{"author":"赵蕃","content":"马騣岭下源初发，鹅口山前渐可舟。一百八盘谁谓险，二十四溪何自游。深厉浅揭故数数，车烦马殆真悠悠。惜哉当此方倥偬，不然亦足供夷犹。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其三"}
{"author":"赵蕃","content":"沙如星射水流光，忆著南山步石梁。秋兴日来知几首，可无南落雁成行。","dynasty":"宋代","title":"是夕有怀斯远二首"}
{"author":"赵蕃","content":"门外春风吹倒人，过门宁惜滞车轮。君能劝我杯中物，我亦挥君壁上尘。","dynasty":"宋代","title":"夜过王兆明"}
{"author":"赵蕃","content":"连朝欲作送公诗，以颂悬知孰愈规。万事要当明本末，一身切莫计安危。老农不过除荑稗，良药安能弃朮芝。勿谓常谈便轻鄙，献言端自戒新奇。","dynasty":"宋代","title":"送吴提刑赴召三首其二"}
{"author":"赵蕃","content":"闻道湖南幕，人无第二流。文书有馀暇，风月可销忧。梦远宁能续，诗成谩益愁。幽庭步春草，鸡撼屋山头。","dynasty":"宋代","title":"文叔转送畏知初到长沙寄诸弟及示同志二诗次韵寄畏知二首其二"}
{"author":"赵蕃","content":"义气常于翰墨看，凛然今日拜衣冠。去年已失临川郡，及尔能来愧始安。","dynasty":"宋代","title":"谒颜范祠"}
{"author":"赵蕃","content":"儿行欣得师，爷往愁欠友。去爷勿惘然，得师知慰否。有时频执经，无事莫多酒。无谓数月程，秋风在回首。","dynasty":"宋代","title":"寄在伯三首后一首并示逸其三"}
{"author":"赵蕃","content":"蔓菊伶俜不自持，细香仍著野风吹。少年踊跃岂复梦，明日萧条休更悲。潭水解令胡广寿，夕英何补屈原饥。我今漫学浔阳隐，晚立寄怀空有诗。","dynasty":"宋代","title":"菊"}
{"author":"赵蕃","content":"晨出及未热，饭余因就谈。结交真有道，致此亦何堪。静听多闻益，微吟佳句耽。疎檐有新月，当共影成三。","dynasty":"宋代","title":"呈审知"}
{"author":"赵蕃","content":"西来政尔叹离居，数士英英端起予。情话不遗亲且故，高交宁有数能疏。诗章许和平反暇，尊酒仍饕簿领余。幕府河南亦名胜，愿交烦为问何如。","dynasty":"宋代","title":"寄徐季纯于去非兼属梁和仲曾元之吴仲权"}
{"author":"赵蕃","content":"方朔人传是岁星，又云太白本长庚。如何未免饥欲死，亦有佯狂万里行。","dynasty":"宋代","title":"赠许季升五首"}
{"author":"赵蕃","content":"白菊攲倾拥玉钿，黄花零乱委金钱。饥寒未免交为累，金玉繇来枉现前。","dynasty":"宋代","title":"黄白菊"}
{"author":"赵蕃","content":"远斋无恙日，酬唱几多诗。杜集容今附，韩门见昔师。青云虽益显，种发欲奚为。更欲求馀本，流传海内知。","dynasty":"宋代","title":"送刘伯瑞四首其二"}
{"author":"赵蕃","content":"南风纵急但温其，小雨虽微却透肌。永日蓬窗难坐卧，祇随舷侧就阴移。","dynasty":"宋代","title":"八月八日发潭州后得绝句四十首其七"}
{"author":"赵蕃","content":"霜风索索撼枯条，令我亡悰首屡搔。懒效扬雄作奇字，政同靖节湛新醪。朝来怪底儿童喜，何处肯来车马劳。不是东都徐孺子，谁能背俗访吾曹。","dynasty":"宋代","title":"谢徐大雅见过"}
{"author":"赵蕃","content":"久客黄金尽，思归白发添。春泥妨驿路，细雨泊僧檐。骤喜诗情浃，还增酒律严。云山会终往，瓶锡岂长淹。","dynasty":"宋代","title":"和祖上人见贻"}
{"author":"赵蕃","content":"初迷庭砌与墙阴，旋著遥山及远林。飘洒故看朝已积，缤纷更觉昼弥深。东都皎皎关门卧，鲁国寥寥振履音。作气再衰三则竭，强拈愁笔和高吟。","dynasty":"宋代","title":"次韵在伯对雪见示"}
{"author":"赵蕃","content":"事变将酬万，身分若化千。凄凉辞古寺，辛苦问江船。秋得村村雨，凉生树树蝉。重哦五七字，还约四三年。","dynasty":"宋代","title":"留别徐斯远时斯远将赴朱晦庵之约三首"}
{"author":"赵蕃","content":"雾合疑为雨，云开复变晴。梨花高朵盛，柳树弱枝荣。问寺山场远，逢虚旅饭营。侵晨王事起，亭午野田行。","dynasty":"宋代","title":"上宠市早饭"}
{"author":"赵蕃","content":"独行曼曼绕江湄，正是春风日暮时。折得芳馨无所遗，寄怀空诵碧云诗。","dynasty":"宋代","title":"独行其一"}
{"author":"赵蕃","content":"纵有丝纶不暇施，痴鱼吞月自惊疑。旁观莫作风波想，比著人间未是危。","dynasty":"宋代","title":"题船子和尚图"}
{"author":"赵蕃","content":"伯伦无他文，一颂自不朽。渊明饮酒诗，乃至二十首。未易多寡论，俱能金石寿。我乏二子辞，徒然老耽酒。","dynasty":"宋代","title":"连雨独饮偶书四首"}
{"author":"赵蕃","content":"晦庵寄我溧阳书，报道今为建业居。作客遽经三岁久，赋诗应尽六朝余。莫将明月夸鱼目，自昔盐车羡蹇驴。期子归来趁鲜健，老无筋力事犂锄。","dynasty":"宋代","title":"寄俞玉汝"}
{"author":"赵蕃","content":"望极平湖不得山，水长山远画图间。赋诗不似王摩诘，湖北湖南空往还。","dynasty":"宋代","title":"漫兴十一首"}
{"author":"赵蕃","content":"林园瑟缩似高秋，门苍萧条若故侯。粗有百篇儿可诵，何须四海辙能周。怜才满世今谁是，好士如公独见优。父子曾闻自知己，朅来敢意许同游。","dynasty":"宋代","title":"用文显秋字韵呈签判丈兼简子畅兄"}
{"author":"赵蕃","content":"野市穿残路接溪，败船糜索两相依。居人欲渡频回首，客子将行屡揽衣。","dynasty":"宋代","title":"自安仁至豫章途中杂兴十九首"}
{"author":"赵蕃","content":"路入分宜县，心驰月旦评。参差万木合，曲折乱滩行。江右孰茂宰，斯人垂大名。凫飞看公入，鸢堕黯余情。","dynasty":"宋代","title":"呈许深父及之"}
{"author":"赵蕃","content":"自发袁州使，侵寻复暮春。何人话安否，官路政艰辛。章贡未归客，湘沅薄宦人。何当一倾盖，肯作白头新。","dynasty":"宋代","title":"寄汤司谏"}
{"author":"赵蕃","content":"中垒西京儒士，魏唐变作文章。源委祇今安在，萧滩滩水深长。","dynasty":"宋代","title":"送刘公求还庐陵兼属张元亨五首其二"}
{"author":"赵蕃","content":"几从邢子问先友，相与谈公口不空。治狱尽心无诡论，挂冠犹健有高风。峥嵘正尔尚豪气，矍铄未应闲是翁。两月淹留见何晚，竹林松径暂时同。","dynasty":"宋代","title":"过陈莘叔尹因以赠之"}
{"author":"赵蕃","content":"病橘萧萧祇古枝，二三酸子间虫丝。人言社酒堪医此，太息于今已后时。","dynasty":"宋代","title":"晚秋郊居八首其三"}
{"author":"赵蕃","content":"寒食又清时，连阴得蹔晴。欲知春事晚，已见绿阴成。蝶有俱飞逐，鸟仍求友声。春衣期暖至，短褐尚寒生。","dynasty":"宋代","title":"清明"}
{"author":"赵蕃","content":"九十日春余十日，庭阴已作夏扶疏。桃花浪暖且振{左揖右戈}，燕子日长空废书。故人行行重作别，倦云悠悠思定居。及此莫孤朝与暮，易胜书礼问何如。","dynasty":"宋代","title":"晚春呈全真"}
{"author":"赵蕃","content":"窜迹穷阎底，求交四海中。为怀黄阁老，长咏白蘋风。远禄宁堪藉，吾身未适终。何山道场麓，政尔属君公。","dynasty":"宋代","title":"用斯远韵寄赵湖州三首其一"}
{"author":"赵蕃","content":"忆过君家置酒杯，病予方止只空陪。而今梦想论文地，柳合沙堤鸥去来。","dynasty":"宋代","title":"以茶寄杨溥之二首"}
{"author":"赵蕃","content":"新霜迫人寒，落叶无停枝。长夜不得旦，四壁崩莫维。床根蟋蟀亲，幽怨如陈辞。感我平生心，搔头半成丝。","dynasty":"宋代","title":"感怀五首"}
{"author":"赵蕃","content":"道人持钵向何村，黄叶投风静拥门。自买束薪来烧浴，浴终早已四山昏。","dynasty":"宋代","title":"书乾明庵壁"}
{"author":"赵蕃","content":"负笈初忘道阻长，求船翻为岁奔忙。一尊故惜时重与，四海当知别未尝。渭北江东无异辙，太虚明月本同光。属公忽讳轻为别，遣客仍知醉不忘。","dynasty":"宋代","title":"告别晦庵晦庵有惜别语因用张志和答陆羽问作诗呈之"}
{"author":"赵蕃","content":"维南有佳人，实秉绝代色。幼闻妾妇道，不肯倾人国。幽居今过时，行媒迥无迹。世方求冶容，孰能知妇德。","dynasty":"宋代","title":"闺怨二首"}
{"author":"赵蕃","content":"入境能知政，昔闻今信然。吾行万安道，颇识令君贤。阡陌东西隔，人家远近连。针青秧出水，穗长麦摇烟。犬吠稀逢客，牛耕不废鞭。幽啼催谷布，午霁起蚕眠。檄罢追呼扰，民争赋入先。太平真有象，循吏可无前。径欲捐五半，从之受一廛。经行嗟阻免，少日待回船。","dynasty":"宋代","title":"呈莫大猷令"}
{"author":"赵蕃","content":"负郭有佳处，昔时来未曾。梅高居竹表，石瘦倚兰层。置酒能要我，哦诗更得朋。醉挥君勿怪，明日吊溪藤。","dynasty":"宋代","title":"琛卿坐上作"}
{"author":"赵蕃","content":"昔日道林岳麓，每逢图画诗篇。今日羸骖东首，却成惨澹云烟。","dynasty":"宋代","title":"发潭州后作"}
{"author":"赵蕃","content":"老眼从昏翳，高情未脱遗。虽云谢能赋，政尔动相思。彼自无妍鄙，渠宁可磷缁。犹须藉名胜，相与厚襟期。","dynasty":"宋代","title":"咏梅六首"}
{"author":"赵蕃","content":"玉立空林一树梅，向人脉脉似怜才。微波托使为媒去，一被晚风吹又回。","dynasty":"宋代","title":"晚行见梅"}
{"author":"赵蕃","content":"忆昨过辞公，云有湖外役。迟迟未能去，乃此困艰食。湖外米虽贱，旱岁贾者多。贾多米必贵，吾饥其奈何。","dynasty":"宋代","title":"送赵叔自吏部知福州四首"}
{"author":"赵蕃","content":"蜡梅初看十日前，黄深紫鲜香欲然。要充铜瓶顿棐几，欲折罢折还加怜。蜡梅重看十日后，黄淡紫蔫香欲覆。是当雪砌与霜檐，欲开未开咸未就。山叟山居山径荒，只有竹树参天长。浮花不省著老眼，此物未免搜枯肠。云消霜熟冬行莫，凛日凝天应有数。蜡梅引破春风路，红洁缃繁看树树。","dynasty":"宋代","title":"咏蜡梅"}
{"author":"赵蕃","content":"世奇粤水与湘山，此地元居楚粤间。尽日觅诗终莫就，有时游目不能还。骤来遥点雨初过，忽尔数峰云自閒。远碧近苍元互映，浅青深绿更相关。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"漫道诗书可起家，未知田舍足生涯。不辞伛偻翁栽稻，能作纷耘妇剥麻。口腹定繇勤力许，衣裘宁怕大寒加。罔知耕稼求温饱，行役虽劳莫重嗟。","dynasty":"宋代","title":"田家即事"}
{"author":"赵蕃","content":"平生谩说江湖乐，小遇风涛意不任。颇眩云山相俯仰，却怜水鸟恣浮沈。神游险向冤魂语，笑傲强为洛下吟。赖是初谋壮维楫，不然何地觅壶金。","dynasty":"宋代","title":"昨日绝湖颇危追赋二诗其一"}
{"author":"赵蕃","content":"晓甑初炊早稻鲜，传呼与觅卖鱼船。可怜弹铗竟成恨，空对筠篮翠柳穿。","dynasty":"宋代","title":"曲江道中二首"}
{"author":"赵蕃","content":"和我閒中句，俱来作者人。步吟才勃窣，耸咏忽嶙峋。浪说能声喜，端虞试问巡。天资固有分，野性杂难驯。","dynasty":"宋代","title":"诸公皆和诗再用韵并属湛挺之七首"}
{"author":"赵蕃","content":"山处如公亦甚都，不携西子不思鲈。三高异日当为四，不见方严与范俱。","dynasty":"宋代","title":"范参政自建康得资政宫祠六诗寄呈"}
{"author":"赵蕃","content":"野寺夙所历，山程行苦赊。桂荣秋剩馥，蓬勃旱吹沙。徒倚俄成久，飞腾已向斜。异时如问隐，此地亦吾家。","dynasty":"宋代","title":"广平寺次孙子肃壁间韵"}
{"author":"赵蕃","content":"送君祇数梅花节，开到岭梅君不回。折得花来有重出，妾惟孤影愧妆台。","dynasty":"宋代","title":"折梅赠答二首其一"}
{"author":"赵蕃","content":"一日复一日，何胜一万周。有山皆崒崒，无水不悠悠。为我谋归策，将诗说旧游。山林与城市，吾亦任乘流。","dynasty":"宋代","title":"次韵审知寄来二首"}
{"author":"赵蕃","content":"病骨支寒政觉难，莫惊蒲柳望秋残。凄凉不但叹荒菊，寂寞更堪伤败兰。有鬓已霜那得制，无英可落若为餐。玉山禾远竹迟实，天骥长饥愁凤鸾。","dynasty":"宋代","title":"菊残有感"}
{"author":"赵蕃","content":"往未瞻乌府，先曾涉杏坛。予诗廑和答，贻教异暄寒。名位元相绝，知闻共骇观。干霄峙松柏，流水会波澜。应念登门旧，几嗟行路难。蒸湘方渺渺，淮楚忘曼曼。既见得良慰，语离还浩叹。深思尽心曲，直觉欠豪端。","dynasty":"宋代","title":"呈王侍郎昆仲二首其二"}
{"author":"赵蕃","content":"世俗争知竞冶容，纷纷墙穴交相从。谁知亦有秉正色，奉养辛勤供织舂。过期不嫁心不悔，偃蹇数夫终德配。君不见兰生林下久含章，得时可以充君佩。","dynasty":"宋代","title":"周愚卿用荀卿氏之语以遇名斋从余求诗为赋古"}
{"author":"赵蕃","content":"桑柘阴中数亩村，病多终日厌昏昏。忽传寄我道间作，径欲过君竹下门。坐看诸公上台省，谁知陶令在田园。文章勋业元难并，未易轻为得失论。","dynasty":"宋代","title":"迂斋往葛水道中蚤起有诗见寄次韵答之"}
{"author":"赵蕃","content":"墨妙初闻探锦囊，刻成愈觉烂生光。登登打就分来处，雨合新篁夏日凉。","dynasty":"宋代","title":"魏昭父惠新刻李西台诸公帖二首"}
{"author":"赵蕃","content":"近与李商叟，共谈韩季萧。旧毡馀翰墨，幽寺乐箪瓢。问友多冥漠，须君慰寂寥。云胡又相失，于此亦何聊。","dynasty":"宋代","title":"寄韩季萧二首其二"}
{"author":"赵蕃","content":"目疾初传剧，犹思碍读书。那知遽至是，此恨合何如。我已鬓俱白，要能世久居。吾人门户责，骥子总怜渠。","dynasty":"宋代","title":"挽周畏知二首"}
{"author":"赵蕃","content":"柳黄初作一夜秋，诗瘦宁消万古愁。客子岂无衣褐念，飞鸿犹作稻粱谋。早须微禄非因酒，晚愿全生但守丘。望尔不来来且去，江头吾已具归舟。","dynasty":"宋代","title":"怀成父"}
{"author":"赵蕃","content":"雨势来相续，阴霾郁不舒。举觞随楚俗，酌体从枯鱼。宰肉非吾事，祈田顾岁储。龙猪自有分，社饮不关渠。","dynasty":"宋代","title":"俗有社日不饮酒变为猪之说作诗示儿曹"}
{"author":"赵蕃","content":"唤渡风殊怀，穿林日向中。飞泉半崖落，峭壁与天通。往者名犹在，仙人事已空。徐岩不为远，归去若匆匆。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"庭空不张爵罗，林静可窥鸟窠。髯曾暇能过我，诵诗口若悬河。","dynasty":"宋代","title":"曾"}
{"author":"赵蕃","content":"政尔喧豗浪如屋，忽焉熨帖纹如縠。大船双橹鸣鹳鹅，小艇孤桡乱凫鹜。金沙粲粲列宿明，君山宛宛修眉绿。囊无东绢画无工，为写南征图十幅。","dynasty":"宋代","title":"初六日绝湖"}
{"author":"赵蕃","content":"门外双槐日已高，庭中钜竹与争豪。萧萧共倚青云翰。渺渺仍工白雪操。欲向潇湘访兰芷，却从吴越看波涛。问君役役胡为尔，我亦叹嗟出入劳。","dynasty":"宋代","title":"呈简寿玉"}
{"author":"赵蕃","content":"郡邑贪残固合诛，釁端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首"}
{"author":"赵蕃","content":"正月山园未有花，梅花落尽亦堪嗟。瑞香莫与兰争长，独立风前自一家。","dynasty":"宋代","title":"寄怀二十首"}
{"author":"赵蕃","content":"我作长沙客，诸公多与游。闻风亦云旧，识面怅无由。忽辱高轩过，仍蒙古句投。偶从旁舍去，不办小淹留。","dynasty":"宋代","title":"送李元藻入浙三首"}
{"author":"赵蕃","content":"卧闻落叶疑飘雨，起对空庭盖卷风。政自摧颓同病鹤，况堪吟飒类寒虫。忽思有客浑如我，却念题诗不似公，已分虀盐终白首，可因霜雪愧青铜。","dynasty":"宋代","title":"十一月初五日晨起书呈叶德章司法"}
{"author":"赵蕃","content":"好在半村宅，竹添桐长枝。空馀相忆梦，不见寄来诗。苦节君耆旧，卑官我判司。因来贵溪水，一为洗尘缁。","dynasty":"宋代","title":"怀李商叟其二"}
{"author":"赵蕃","content":"村村获稻急，得得跨驴行。别野片时役，好诗无数成。羸躯难并出，病眼待渠明。落日斜犹挂，凉风晚更生。","dynasty":"宋代","title":"秉文以田事入村归而寄之二首"}
{"author":"赵蕃","content":"贫非事烹煎，病止治药物。乌薪鬻之市，束缚论寸尺。烟浮多稚松，质重非老栎。炽焰忽复然，寒灰已成积。","dynasty":"宋代","title":"书事"}
{"author":"赵蕃","content":"米尽不忧饥，行行且赋诗。相看一大笑，从谓两真痴。未用追元白，聊须效陆皮。流传君不愧，附益我奚为。","dynasty":"宋代","title":"二十四日一日作十诗季承同之既罢复书四十字并呈季承"}
{"author":"赵蕃","content":"艇子君先唤，篮舆我复追。闻钟疑寺直，见塔上林移。早起犹思睡，冲寒故觉羸。山游定何得，饭饱细吟诗。","dynasty":"宋代","title":"周十三丈约同马三丈入青原山赋诗五首以记行其三"}
{"author":"赵蕃","content":"舍舟步到南山寺，恍然忽记当年事。李侯见我颜色温，席间款语真有味。翰林风月久芜没，莫叹青衫百僚底。君不见少陵一生穷到死，亦有诗能驱疟鬼。","dynasty":"宋代","title":"呈齐之二首其一"}
{"author":"赵蕃","content":"忆在宜春日，曾看三径图。腥膻尚京洛，覊旅久江湖。岂曰有安宅，绝然忘故都。人琴怅俱已，松菊孰充娱。","dynasty":"宋代","title":"题三径图"}
{"author":"赵蕃","content":"犬吠非因盗，鸡鸣已后晨。穿窗残月在，布地落花匀。我亦惊霜鬓，谁能念曲身。久晴常畏病，逢雪更忧贫。","dynasty":"宋代","title":"十二月二十九日雪三首"}
{"author":"赵蕃","content":"嗟我与君为近亲，向来未识但有闻。维夏临川省伯父，时君束书寄荒村。岂知邂逅宜春郡，皎如玉树相辉映。品题旧熟大参文，诸公所作皆传信。探怀赠我一纸诗，功名慷慨真男儿。我衰怕作此硬语，君言水涨方东之。外家自有文章种，国朝名家居伯仲。只今人物未厌多，属君勉矣加研磨。","dynasty":"宋代","title":"寄答晁百谷元归"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"平生苕霅几扁舟，意在斯人岂漫游。闻道千岩有高隐，甚思一见苦无由。虽云药石稍亲近，未害烟霞廑揽收。况是交承我伯父，援兹论契许前不。","dynasty":"宋代","title":"赠萧参议德藻二首"}
{"author":"赵蕃","content":"落日明深坞，微流咽断桥。牛童肩滞穗，汲妇抱遗樵。谁谓居田贱，殊胜处富骄。归哉各其所，吾亦饫吾瓢。","dynasty":"宋代","title":"晴晚立田间二首"}
{"author":"赵蕃","content":"对岸初封屋，临流已蔽汀。长江停衮衮，去鸟失冥冥。","dynasty":"宋代","title":"连雪不已复作绝句咏之及六而止殆未免不愁冻"}
{"author":"赵蕃","content":"晓枕厌蝇声，昏蝉复乱鸣。耳根喧自合，心地寂常生。习气存诗句，平生爱月明。钟情在我辈，安得到无情。","dynasty":"宋代","title":"夜月"}
{"author":"赵蕃","content":"忆昔正月五，渊明游斜川。我亦屏百事，来兹并栏干。虽无与俱人，鸥鹭翻以翩。吾生后渊明，此心两悠然。","dynasty":"宋代","title":"独过和津阁二首"}
{"author":"赵蕃","content":"晓寻仙尉向吴江，闻道乘舟警吠厖。渔具画图赊面觌，松陵酬倡阻心降。因人尚拟它时寄，共看无因绝境双。二季一翁新作别，望君须遣候船窗。","dynasty":"宋代","title":"过吴江访尉曹李仲纯不值简寄之"}
{"author":"赵蕃","content":"渊明抱羸疾，犹复归田园。安能为五斗，折腰若拳拳。箪瓢非可乐，不改乃称贤。夫子故不死，仰鑽高且坚。","dynasty":"宋代","title":"连日雨作顿有秋意怀感之余得诗七首书呈教授"}
{"author":"赵蕃","content":"介然谁主复谁宾，风月婆娑却自亲。留得清名传野史，未妨白眼向时人。","dynasty":"宋代","title":"玉聚"}
{"author":"赵蕃","content":"扶疏夏木已来禽，安石榴花出树深。六尺纸窗明棐几，迸阶閒笋欲成阴。","dynasty":"宋代","title":"寄怀二十首其九"}
{"author":"赵蕃","content":"猎猎风声万马奔，我方愁绝坐黄昏。了无鼠辈窥厨冷，顾有狸奴同席温。静里顿能除妄想，病中还欲寄空门。四时鼎鼎催人老，篱菊销香梅返魂。","dynasty":"宋代","title":"十月二十日晚风雨大作"}
{"author":"赵蕃","content":"李子久不调，慷慨多雄辞。题为宝剑篇，赠我何足知。我为读数过，因之重嗟咨。尚方愿赐有朱云，櫑具带剑有不疑。云也安能斩张禹，曼倩脱或逢胜之。君才固有用，我病且复衰。谁能长佩矜陆离，但取短铗歌归来。","dynasty":"宋代","title":"李大椿伯寿见示宝剑歌答之"}
{"author":"赵蕃","content":"阴云不肯放朝阳，雾雨真成作早霜。窗静网丝萦棐几，壁疏虫语撼藜床。故人秦越自肥瘠，世事鹤凫随短长。病不衔觞惟觅句，不须吟咏转凄凉。","dynasty":"宋代","title":"偶书"}
{"author":"赵蕃","content":"小作王官试，还为幕府留。绮歌偶意改，散号觅归休。屈贾当重作，潇湘漫一游。胡为车未发，已报病难瘳。","dynasty":"宋代","title":"挽施文叔三首"}
{"author":"赵蕃","content":"朝来霰雪遽许，忍冻髯曾应屡哦。急送饼芽并致炭，助君灰里拨阴何。","dynasty":"宋代","title":"帖耆英"}
{"author":"赵蕃","content":"拥节西来岁未更，提封略已遍循行。洞庭青草绝馀寇，沅水武溪俱力耕。勿漫绣衣閒直指，正应天下急澄清。治平已召吴公去，材秀何人是贾生。","dynasty":"宋代","title":"送吴提刑赴召三首其一"}
{"author":"赵蕃","content":"久客浑忘赖，群山得细看。身如悟浮没，诗喜助波澜。塑象观殊诡，作钟怀叛干。东湖空壮丽，芝岭漫林峦。","dynasty":"宋代","title":"游浮洲寺"}
{"author":"赵蕃","content":"闻道舆篮出，兴怀反棹时。身虽缚官簿，心岂忘筇枝。已后斜川集，方赓人日诗。因君竹林咏，动我故园思。","dynasty":"宋代","title":"刘兄垂示同张兄游向园呈先生诗卷次韵"}
{"author":"赵蕃","content":"望觉林峦合，行知陇亩分。转亭桥跨壑，入寺阁连云。薪水僮奴事，经禅长少勤。令人生爱敬，何止息尘氛。","dynasty":"宋代","title":"题梅山"}
{"author":"赵蕃","content":"好诗不在多，自足传不朽。池塘生春草，馀句世无取。诗家黄州潘，苏黄逮师友。六义极渊源，一贯相授受。秋风有奇思，箪瓢忘巷陋。奈何催租人，败之不使就。我谓此七字，已敌三千首。政使无败者，意尽终难又。纵令葺成章，未免加饤饾。衣锦欲尚絅，何尝炫文绣。一洗凡马空，浪说充天厩。重阳晴则已，雨必风在口。今兹季月来，阴雨变时候。愔愔爵罗门，寂寂鸟噪牖。黄花冷未芳，黄叶扫复有。颇将写吾怀，渠在那出手。并想东篱人，瞻前忽焉后。","dynasty":"宋代","title":"重阳近矣风雨骤至诵邠老满城风雨近重阳之句辄为一章书呈教授沅陵"}
{"author":"赵蕃","content":"坐上着孟嘉，不问知小异。岂其眉睫殊，傥或偶相值。余生慕名流，得见忘履屣。雅闻东嘉州，儒服类洙泗。于今师友间，授受由原委。沈君盖其徒，往往无不肄。向虽未云识，早已知名字。胡为冠惠文，更复仓库吏。人之不相知，击磬与荷蒉。至其移怒时，水蟹或遭忌。人谁不君知，相与共愕胎。君方系官曹，我乃赴幽事。别语纵可佳，离愁渺无地。","dynasty":"宋代","title":"次韵沈司法送行"}
{"author":"赵蕃","content":"古屋先知雨，空林易得风。阶除滋绿草，门巷拥丹枫。衣褐从兹迫，稻粱安得丰。病来方止酒，愁绝若为攻。","dynasty":"宋代","title":"雨中四首其二"}
{"author":"赵蕃","content":"精庐名负郭，古路别通村。落叶多新积，苍苔半宿根。杖藜溪见影，步屐雨流痕。更羡儿童辈，骑牛不驾辕。","dynasty":"宋代","title":"病中即事十五首"}
{"author":"赵蕃","content":"谩说投诗赠汨罗，身今且乐奈渠何。尝闻求福木居士，试向艾人成祝呵。忠言不用竟沉死，留得文章星斗罗。何意更觞昌歜酒，为君击节一长歌。年年端午风兼雨，似为屈原陈昔冤。我欲于谁论许事，舍南舍北鹁鸠喧。","dynasty":"宋代","tags":"端午节，怀人，组诗","title":"端午三首"}
{"author":"赵蕃","content":"人穷往往咎文穷，历数前贤半此风。春去林园乃啼鴂，秋来墙壁自鸣虫。世悲工瑟如齐客，我叹好龙多叶公。苦节期君类松柏，根能如石干如铜。","dynasty":"宋代","title":"德章法曹再用铜字韵作诗为报复用韵奉答"}
{"author":"赵蕃","content":"江南无此风，羸疾讵烦攻。异事真同飓，夸辞懒问雄。梅犹隐荆棘，菊已堕蒿蓬。坐拨寒灰尽，诗成欠得工。","dynasty":"宋代","title":"十一月十五日风大作偶成四十字"}
{"author":"赵蕃","content":"十四年中三别君，别君每辄叹离群。案惟占位崔斯立，客乃无毡郑广文。给札不能因狗监，校书从昔老扬云。君颜得酒犹能少，我发如霜不可耘。","dynasty":"宋代","title":"钟子崧己丑岁簿秩满去今自饶州教授还犹选人"}
{"author":"赵蕃","content":"食已无馀事，坡诗信手翻。飘零落蛮蜑，收拾重玙璠。未易穷关键，才能味语言。向来陶谢并，今日要重论。","dynasty":"宋代","title":"读东坡和陶诗"}
{"author":"赵蕃","content":"士有孟东野，荐乃乾退之。五十才一尉，俸钱仍半支。嗟予亦蹇者，白发方糟醨。因声谢吾友，十万亦多为。","dynasty":"宋代","title":"得友人俞玉汝书云客游建业月尝能致钱十万时"}
{"author":"赵蕃","content":"论事从违数，题诗窜定频。客君徒得重，爱我不言贫。薄俗无兄弟，我曹相主宾。别觞终作恶，别语要须真。","dynasty":"宋代","title":"留别陈明叔兼属胡仲威五首"}
{"author":"赵蕃","content":"屡雪不一雪，云脚何时绝。春风虽云来，积冻吹又结。未论刍薪价，曳履冻欲裂。苦欲作商音，声寒还复辍。","dynasty":"宋代","title":"旅中杂兴五首"}
{"author":"赵蕃","content":"二月已尽三月来，计君行日已相催。奈何病著不能往，岂但看花仍把杯。","dynasty":"宋代","title":"沅陵见招赏海棠病不能往辄尔言谢三首"}
{"author":"赵蕃","content":"蔓草依依网作窠，荒庭寂寂蚓能歌。人言病久须閒默，习气相攻未易诃。","dynasty":"宋代","title":"晚秋郊居八首"}
{"author":"赵蕃","content":"闻君访隐晓冲泥，竹尽林峦入稻畦。我亦有怀思并辙，不堪驴蹇更牛罢。","dynasty":"宋代","title":"次韵斯远雨过彦章并属彦章二首"}
{"author":"赵蕃","content":"春风次第归桃李，催得梅花一夜飞。时序匆匆几回首，即看红绽雨添肥。","dynasty":"宋代","title":"梅落二首"}
{"author":"赵蕃","content":"因行碧湘门，倏念黄草尾。曩辞戴安道，同者欧阳子。那知三年过，仅谓一日尔。惟辰虽陋邦，分教多名士。前瞻固高明，后至复奇伟。天将惠其俗，贤者不自鄙。流传几人说，邂逅一见喜。谈论未云终，别袂已复起。勿谓隔沅湘，因来致兰芷。","dynasty":"宋代","title":"送彭孕先赴辰州教授"}
{"author":"赵蕃","content":"草树高低湿，陂塘曲折通。鸠鸣朝未已，雨气晓犹濛。念发堂皇上，云生山谷中。滞留公勿厌，更享一年丰。","dynasty":"宋代","title":"昨日过县斋莫令方以阙雨为言薄晚雨作山行书呈"}
{"author":"赵蕃","content":"长沙失会面，龙阳将叩门。君行黄鹤楼，我乃桃花源。裴回遂两月，问讯非一言。时时得新作，日日思高轩。宁知竟相失，有抱阙细论。闻君方被荐，清庙陈玙璠。而我政落南，空江撷兰荪。虽云出处异，得以书疏存。言之有不尽，笔兮还载援。惟当道情愫，故尔略寒暄。","dynasty":"宋代","title":"代书寄吴仲权"}
{"author":"赵蕃","content":"村醉不能醒，徐行得蹔停。路收泥活活，田拥麦青青。放意知予独，哦诗赖子听。要观溪潦暴，却畏晚风泠。","dynasty":"宋代","title":"晚步溪旁示周次颜"}
{"author":"赵蕃","content":"沅有茝兮澧有兰，到今风物尚班班。有怀未觉千年远，无力能追一字还。赠我诗何富风月，知君助不待江山。况闻方奏凌云赋，宁复留繻待出关。","dynasty":"宋代","title":"和答李季蓬因观鄙语见赠"}
{"author":"赵蕃","content":"麦浪摇波柳映津，吴乡春色见今晨。欲将何以慰无赖，一酌浊醪如有神。","dynasty":"宋代","title":"姑苏道中"}
{"author":"赵蕃","content":"我闻诸侯一朝享，可作寒士终年储。张家衣被及四海，不但一州歌裤襦。","dynasty":"宋代","title":"送曾耆英持胡端殿书谒张袁州四首其四"}
{"author":"赵蕃","content":"病起犹余觅句勤，要题柿叶厌缤纷。陟厘尽付五十万，今代谁为王右军。","dynasty":"宋代","title":"从赵崇道求蜀纸五首"}
{"author":"赵蕃","content":"比夕皆佳月，几年无此期。亲朋方战蚁，而我自驱羸。夜作银河隔，明当玉树窥。犹须发高咏，于以慰长思。","dynasty":"宋代","title":"约斯远同谒晦翁先生八月十六日发章泉夜宿永丰"}
{"author":"赵蕃","content":"九州四海张安国，翰墨文章自出奇。无复若人空阁象，忽逢难弟更名诗。流风善政未云远，家世斯文当属谁。我愧不堪门户寄，相逢叹息在于斯。","dynasty":"宋代","title":"送张王臣还峡州兼属峡守郭郎中季勇二首"}
{"author":"赵蕃","content":"风头日日望西南，雨脚悬知不与参。昨夜北风今日冷，又惊数点落毵毵。","dynasty":"宋代","title":"自桃川至辰州绝句四十有二"}
{"author":"赵蕃","content":"立春才十日，春事已交加。政苦诗材窘，欣逢眼界赊。漫天皆柳絮，何地是梅花。无复青帘觅，敲门问酒家。","dynasty":"宋代","title":"正月六日雪"}
{"author":"赵蕃","content":"人人共说梅花好，试问梅花好奈何。到底物名嫌太甚，市区酒肆尽东坡。","dynasty":"宋代","title":"书案上三种梅三首"}
{"author":"赵蕃","content":"上饶耆旧无曾吕，月旦多称李德翁。闻道二难真顿有，盖公堂下求盍通。","dynasty":"宋代","title":"斯远兄入城见使君郎中且谒尚书韩先生提属李"}
{"author":"赵蕃","content":"放竹近轩窗，地方中对床。非贪起居适，乐是话言长。已解萧骚味，仍忧摆撼伤。去君才数驿，忆弟更他乡。","dynasty":"宋代","title":"雨夜怀明叔并忆成父"}
{"author":"赵蕃","content":"悠悠西州路，惨惨日暮云。天不慦此老，世孰张吾军。成都扬雄宅，青山太白坟。可怜车马迹，不如鸥鹭群。","dynasty":"宋代","title":"过介庵旧宅"}
{"author":"赵蕃","content":"上天怜久旱，赫日变浓阴。要使今年熟，须成三日霖。萧疏财却暑，点滴谩过林。问我无田客，那怀闵雨心。","dynasty":"宋代","title":"初七日雨殊未沾足作四十字"}
{"author":"赵蕃","content":"长年穫稻时，人尽趋南亩。束薪固图售，求益敢屡拒。念昔居田园，连林恣斤斧。炊饮煮坡羹，徒闻乱风雨。","dynasty":"宋代","title":"书事其一"}
{"author":"赵蕃","content":"鬓非丝素白，颜是酒争红。献瑞吾无与，哦诗且课功。要携藜杖出，安得冻泥通。事已空梁苑，公今亦醉翁。","dynasty":"宋代","title":"次韵签判丈喜雪二首"}
{"author":"赵蕃","content":"作意投公好赋诗，无盐竟自突西施。生憎逼仄饥寒态，不尽从容质问时。已办过江还败兴，要期重谒愧无辞。夜光明月虽防暗，白日青天不碍知。","dynasty":"宋代","title":"建康回使寄范帅从求诗帖许而未至"}
{"author":"赵蕃","content":"凌霄何自名，缘木与俱生。底事因蓬附，故为亦蔓荣。","dynasty":"宋代","title":"篱落间见凌霄偶书"}
{"author":"赵蕃","content":"年多病暑苦亡聊，夏忽如秋意自消。竹屋纸窗宵摵摵，雨条风叶晓萧萧。凶年未易办五斗，乐处却思甘一瓢。几日诗筒似疏旷，意乘聊复一长谣。","dynasty":"宋代","title":"十七日晨起简诸公"}
{"author":"赵蕃","content":"脱粟粗供朝暮餐，也求鱼菜强充盘。鱼今绝市菜无有，欲问居人啖马兰。","dynasty":"宋代","title":"自桃川至辰州绝句四十有二"}
{"author":"赵蕃","content":"百里风帆日未中，惠山紫翠忽重重。姑苏城外枫林寺，夜半已过闻晓钟。","dynasty":"宋代","title":"午过无锡明日五更到平江门外"}
{"author":"赵蕃","content":"元佑登瀛盛古今，只今衰冷愧诸任。圣朝既有徐州相，得路仍知异日心。龌龊更无微价市，鹪鹩自爱一枝深。故同坎轲荆蛮徙，昔所悲歌今放吟。","dynasty":"宋代","title":"留别周参政诗二首"}
{"author":"赵蕃","content":"度岭且万里，友于凡几年。忽惊同拉朽，何敢恃扶颠。跻胜亡行具，结趺聊坐禅。山南与山北，从此罢蹁跹。","dynasty":"宋代","title":"有以灵寿杖为贶周旋累年忽尔摧折感而赋之"}
{"author":"赵蕃","content":"雨合湍流息，风高松韵寒。中宵空耿耿，长夜苦漫漫。梦去无多地，愁来匪一端。明朝对清镜，政恐觉凋残。","dynasty":"宋代","title":"病中即事十五首"}
{"author":"赵蕃","content":"昨夜纵风几丧生，今朝溯水颇留行。细看汹涌收帆脚，孰若夷犹听桨声。客路了知难数傲，长年谓我勿多惊。世间迟速元同致，莫问到衢今几程。","dynasty":"宋代","title":"十三日逆风舟行甚迟"}
{"author":"赵蕃","content":"老去读书非少年，故怜觳觫尚加鞭。看竹偶然閒半日，归来还愧腹便便。","dynasty":"宋代","title":"十一日"}
{"author":"赵蕃","content":"相逢日日讶冬暄，为此阴寒仅覆翻。破屋未愁茅尽卷，近林无奈鸟相喧。驰驱短景贪黄卷，咫尺梅花忆故园。闻道频迂长者辙，教儿勿掩席为门。","dynasty":"宋代","title":"骤寒简明叔闻仲威数过之"}
{"author":"赵蕃","content":"儿时已见葆真诗，写诵抄藏不惮疲。白首始游衡岳寺，扶藜处处读苔碑。","dynasty":"宋代","title":"呈折子明丈十首"}
{"author":"赵蕃","content":"楼上长江江上山，烟云鸥鸟尚班班。归来靖节荒三径，已矣卢仝屋数间。书肯细行知义立，梦能频见识心关。因声重谢穷冈叟，太息刘郎去不还。","dynasty":"宋代","title":"寄愚卿兄弟兼属伯威"}
{"author":"赵蕃","content":"成都共逸为琴心，岂不尝闻赋丽淫。重聘茂陵今已晚，不须多赋白头吟。","dynasty":"宋代","title":"卓文君"}
{"author":"赵蕃","content":"薄雷收淡雨，雌蜺映雄虹。云拥奇峰出，霞飞散绮红。渠无画手妙，我久作诗工。泛泛身随梗，萧萧鬓似蓬。","dynasty":"宋代","title":"晚雨后虹蜺并见"}
{"author":"赵蕃","content":"诲我肱三折，思君肠九回。尽忠真药石，欲报异琼瑰。交道孰云丧，古风今未颓。狂言喙三尺，百罚酒深杯。","dynasty":"宋代","title":"寄吕谦益卿三首"}
{"author":"赵蕃","content":"暑气侵人百不堪，晚吹微喜鬓毵毵。手持白羽不胜倦，醉漱清泉欣尔甘。定夜数钟随谷应，临流几木与天参。况当风月佳如引，只欠两公相对谈。","dynasty":"宋代","title":"六月十一夜简孙子肃子仪"}
{"author":"赵蕃","content":"雨堕初看珠颗圆，风来忽散縠丝牵。青山四合江如泻，忆著桐江江上船。","dynasty":"宋代","title":"自桃川至辰州绝句四十有二"}
{"author":"赵蕃","content":"梅逐轻冰泮，春从细草生。孤山应最早，假日想频行。竹阁思贤意，菊泉招隐情。柰渠歌鼓竞，使我鹭鸥惊。","dynasty":"宋代","title":"寄吴吏部三首"}
{"author":"赵蕃","content":"牂牁何处莫穷源，万折千矶剧迅奔。寸寸上来良亦苦，不知断却几番魂。","dynasty":"宋代","title":"自桃川至辰州绝句四十有二其四十二"}
{"author":"赵蕃","content":"释屩云移树，批崖水暗桥。殷勤劝耕鸟，劳苦趁虚樵。晨起人忘惫，泥行马不骄。哦诗殊有味，造谒未妨遥。","dynasty":"宋代","title":"玉田道中"}
{"author":"赵蕃","content":"爱此沧浪水，临流坐写诗。赋诗元未就，藉水发幽姿。","dynasty":"宋代","title":"晚歇溪上"}
{"author":"赵蕃","content":"堆胜题诗尚可怀，异时吴楚渺何哉。传闻屡作南州佐，政自不妨三径开。准拟归舟成再见，惊嗟玉树有新摧。要知盛德亡穷处，连璧光辉看后来。","dynasty":"宋代","title":"挽朱通判"}
{"author":"赵蕃","content":"一饭留人意甚真，数篇仍出好诗新。追随却恨向来少，怅望空增别后频。到处鹭鸥如习熟，转经山水尽精神。可怜吟讽多馀地，只是登临无若人。","dynasty":"宋代","title":"赵蕲州枉示数诗皆弋阳往还所作经行道间有怀其人作长句寄之"}
{"author":"赵蕃","content":"万安近说神潭茶，颇似文当屈宋衙。山中索居睡不足，碾寄盍令舒眼花。","dynasty":"宋代","title":"简莫令求茶"}
{"author":"赵蕃","content":"信是长安远，休疑蜀道难。千崖悬尽斗，万石列皆攒。举足无非仄，扪心每为寒。不堪天更雨，政欲助吾官。","dynasty":"宋代","title":"雨入丈七坳"}
{"author":"赵蕃","content":"我欲湘西看，行须觅渡船。何如临绝顶，得以尽长川。鸥鹭烟云表，蚊虻埃壒前。隐宁分大小，那更别山鄽。","dynasty":"宋代","title":"次滕彦真韵三首"}
{"author":"赵蕃","content":"两公贤比道州阳，总为勤民鬓已苍。喜雨喜晴俱有赋，乐忧宁止为诗昌。","dynasty":"宋代","title":"喜晴"}
{"author":"赵蕃","content":"溟蒙初莫辨，飘洒忽成妍。地岂三千界，山迷尺五天。画图宁有此，言句可无传。却恨与周子，行差一日先。","dynasty":"宋代","title":"周愚卿同内子游仰山南岳后予一日行途中寄之"}
{"author":"赵蕃","content":"早禾虽登场，舂簸才足食。晚禾尚栖陇，登减未可必。吏持与催符，官趣违限责。为政本忧民，民忧政何德。","dynasty":"宋代","title":"书事"}
{"author":"赵蕃","content":"不见徐夫子，于今已二年。转头疑夙昔，屈指悟推迁。书欠洪乔寄，诗烦阿买传。相思到极地，把诵一悠然。","dynasty":"宋代","title":"寄徐季益四首"}
{"author":"赵蕃","content":"餐玉我无术，点金君有方。胡为仍各瘦，更复问何长。月好桥同步，诗佳袖取将。归来未成寐，看叶堕危黄。","dynasty":"宋代","title":"十三夜秉文携诗见过"}
{"author":"赵蕃","content":"云蔽初疑雨，云开复似晴。北风何自起，南雪骤能成。沴气应无作，东郊看有耕。怨咨怀往咎，驩喜见今情。","dynasty":"宋代","title":"次韵签判丈喜雪二首其一"}
