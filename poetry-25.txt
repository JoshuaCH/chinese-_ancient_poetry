{"author":"许有壬","content":"。手可挥翰，足可步园，腹可容酒，齿可啮肉，耳可听歌，体禀素弱，今六十有七，而得所谓六可者，私自喜幸，戏成此曲。子之所慎疾也，乃深几年三到三台，往年不似今年好。故人云集，远山屏列，蔚蓝清晓。赵舞燕歌，一时奇绝，百壶倾倒。对山川如昔，风烟不减，但人比、当时老。放眼秋容无际，碧澄澄、雁天霜早。曹瞒事业，悠悠斜日，茫茫衰草。为问漳流，古来豪杰，浪淘多少。有建安遗瓦，张吾笔阵，把奸雄扫。","dynasty":"元代","title":"水龙吟予一病五十日始俞，因自点检，目视"}
{"author":"许有壬","content":"历观今古名臣，求如公者人能几。平生勋业，行其无事，一诚而已。方信名言，臣门如市，臣心如水。正乾坤清晏，飘然高蹈，非明哲、安能此。太古岁寒松柏，尽春风、闹开桃李。傅岩霖雨，苏门风月，无非天理。莫讶求闲，从来老眼，阅人多矣。待他年，凤诏九重重下，为苍生起。","dynasty":"元代","title":"水龙吟·历观今古名臣"}
{"author":"许有壬","content":"南鸿过尽，正龙沙岁晚，严凝时节。朔吹翻空沙石走，一夜坤维冻裂。宇宙茫茫，山川杳杳，千里飞阴雪。停骖回顾，壮心未信如铁。京国十月先春，杏桃无数，破暖应开彻。此去佳游知不负，醉里雕鞍南陌。粪火炉边，简书丛里，肯念飘零客。故人欲问，此情正待君说。","dynasty":"元代","title":"念奴娇中都送韩岩夫归大都"}
{"author":"许有壬","content":"更阑人静，正满天晴露，半庭斜月。时见飞萤三四点，树影依稀相隔。暗地偷月，微形自照，冷焰明还灭。有时分乱，残星流下天阙。应念造物多情，翻腾变化，腐草还成物。多少黄萎随土壤，争似超然飞越。我正清贫，寒窗寂寞，赖尔成勋业。案头乾死，也胜零落霜雪。","dynasty":"元代","title":"念奴娇赋萤"}
{"author":"许有壬","content":"陈迹空凫渚。怅繁华、等闲一梦，便成今古。佩玉鸣銮人如画，何处为云为雨。只明月、还生春浦。帝子当时无穷欲，奈浮云、回首浑非故。天有意，肯轻许。江湖襟带雄吴楚。更翩翩、三王文采，丽章骈句。一旦飞来韩家笔，才见龙翔凤舞。漫千载、怀人延伫。豪杰纷纷今谁在，笑世间、华屋争寒暑。瀛海远，去无侣。","dynasty":"元代","title":"贺新郎·陈迹空凫渚"}
{"author":"许有壬","content":"故垒空如堵。杳无踪、朝台暮榭，燕歌赵舞。为问人间繁华梦，几度邯郸炊黍。只燕子、春来秋去。太液句陈何由辨，似咸阳、一炬成焦土。兴与废，竟谁主。满川芳草迷烟雨。怅平生、楚骚心事，更堪羁旅。野水芙蓉香寂寞，犹似当年怨女。长啸罢、中天凝伫。沧海桑田寻常事，附冥鸿、便欲飘飘举。回首后，又千古。","dynasty":"元代","title":"贺新郎次吕叔泰南城怀古"}
{"author":"许有壬","content":"木落霜清，水底见、金陵城郭。都莫问、南朝兴废，人生哀乐。载酒时时寻伴侣，倚阑处处皆楼阁。对溪云、试放醉时狂，浑如昨。沙洲外，轻鸥落。风帘下，扁舟泊。更寒波摇漾，绿蓑青箬。为向九原江总道，繁华何似今凉薄。怕素衣、京洛染缁尘，从新濯。","dynasty":"元代","title":"满江红次汤碧山清溪"}
{"author":"许有壬","content":"徒倚危阑，爱四面、岚光翠湿。回首见、疏云黄叶，远林平碛。老眼都迷秋远近，壮游已遍天南北。有一官、更比在家时，添幽寂。人间世，天涯客。唤李杜，招元白。问凫因谁损，鹤因谁益。有酒直须拼醉倒，古今长短嗟何极。笑韩非、孤愤若为多，常填臆。","dynasty":"元代","title":"满江红·徒倚危阑"}
{"author":"许有壬","content":"一夜繁霜，便染得、乾坤澄寂。秋满眼、萧萧云树，凄凄风日。山色偏供羁旅恨，年光肯为英雄息。只寒花、不减旧时香，天应惜。官况薄，劳耕织。诗律在，森戈戟。更山城容我，清尊瑶瑟。不是皇家劳结网，姓名底用人间识。喜使君、时有一笺来，云烟湿。","dynasty":"元代","title":"满江红次李沁州见寄韵"}
{"author":"许有壬","content":"一曲清溪，收拾尽、风声月色。还自笑、六旬将近，数椽方葺。已分封侯非燕颔，尽教有地争蜗角。算人生、难得是清闲，吾今得。离离黍，＊＊麦。观此景，皆真乐。更葵花未谢，藕花仍发。烦剧只因诗有债，迂疏却喜门无客。问小亭、盛暑不容人，今秋月。","dynasty":"元代","title":"满江红和郭子敬夏日村居韵"}
{"author":"许有壬","content":"足趼尘嚣，目厌纷华，扰扰蜂蝶。击壶未了长歌，又听阳关三叠。平生湖海，可怜牢落新丰，蓬山回首烟霞隔。鹏＊不同天，任焦明蚊睫。愁绝。停杯为问羲娥，几度东生西灭。俯仰金台陈迹，千年谁接。天空秋老，倚阑南北悠悠，暮云汀树人长别。想见苦吟诗，满吴江枫叶。","dynasty":"元代","title":"石州慢次张凝道韵"}
{"author":"许有壬","content":"少日襟期，不信儒冠，能把身误。长歌拂袖南来，眼底云霄平步。黄金散尽，三年流落京华，区区又上并州路。官冷坐无毡，任斋盐朝暮。今古。男儿万里封侯，休叹云萍羁旅。我亦苍黄，明日携书北去。居庸关下，萧萧风振驼铃，酒醒梦觉君何处。画出断肠时，满斜阳烟树。","dynasty":"元代","title":"石州慢送牛农师赴石州学正"}
{"author":"许有壬","content":"晓梦初回，余酲未解，月明犹挂疏桐。在月香绝顶，稳驾天风。乔松劲竹高寒地，还容得、几朵芙蓉。霜空放眼、水痕褪碧，山色添浓。休问衰老诗穷。把烟岚夺取，也是豪雄。问今来古往，谁异谁同。老怀陶写惟丝竹，有捧觞、林下丰容。傍人任笑，疏狂不减，我辈情钟。","dynasty":"元代","title":"金菊对芙蓉宿程松壑月香亭次韵"}
{"author":"许有壬","content":"深宫傅粉，江东主肥，鲜养成娇软。北望中原，自分秦越，尽付马蹂车碾。神州天远。笑六代封疆，一毫无展。更着荒淫，月明琼树照同辇。长虹谁驾千尺，要等闲尽跨，人海深浅。名袭东都，侯封违命，赢得兴亡流转。年光冉冉，又匹马南来，片时宫苑。独倚阑干，夕阳鸦万点。","dynasty":"元代","title":"齐天乐天津桥次韵"}
{"author":"许有壬","content":"沙路无泥，柳风如水，嫩凉偏入吟鞍。广思楼上，雨后看西山。回首炎氛千丈，便长啸、跳出尘寰。青天外，斜阳淡淡，倦鸟正飞还。郊原秋色里，望穷霄壤，倚遍阑干。问神仙何处，独占高寒。楼下悠悠洹水，为底事、不暂休闲。吾衰矣，休将旧手，遮日上长安。","dynasty":"元代","title":"满庭芳偕士安马明初登荀和叔广思楼"}
{"author":"许有壬","content":"槐院风清，藓阶尘净，日长镇掩衡门。葛帷藤簟，石枕竹夫人。不作南柯痴梦，要来往、月窟天根。花阴转，闲关幽鸟，啼破一窗云。起来盘膝坐，松风沸鼎，花雪浮春。便洗除胸次，多少凝尘。更喜秋原有秫，快准备、小瓮清尊。东篱下，黄花香里，颠倒白纶巾。","dynasty":"元代","title":"满庭芳·槐院风清"}
{"author":"许有壬","content":"清风林下寺，爱三友联翩，世无能四。凌波仙子香魂散，此地是谁招此。万红千紫，惟＊弟梅兄二子。堪共领岁晚高寒，来成花部新史。佳人玉洁冰清，纵仿佛肌肤，异香难似。醉吟无次。花应笑，彼此消融渣滓。春空雁字。不带到、江南情思。还自笑，今日相看，袁家有姊。","dynasty":"元代","title":"玉烛新题李伯瞻一香图次韵"}
{"author":"许有壬","content":"雪晴天似水。风清月白，萧然三子。天巧难名，镂玉锼冰无此。却是同心异种，解敛聚、山林高致。谁不喜。花中隐德，人间真味。邂逅粲者相逢，似琼佩霓旌，九霄飞坠。移入铜瓶，付与野人凭几。满意＊香嚼蕊，有浊酒、微吟相继。休唤起。明日此觥重洗。","dynasty":"元代","title":"玉漏迟同前次张梦臣韵"}
{"author":"许有壬","content":"酌。廷秀求词，醉中赋此紫宸朝罢，东风吹到谪仙家。貂裘抖擞尘沙。一室窗明几净，人境独清华。有息斋名画，殿帅高茶。主人意佳。道分手、即天涯。何事相逢不饮，戚戚嗟嗟。黄封旋拆，有鹅腊、鸡朐与兔＊。公不饮、孤负梅花。","dynasty":"元代","title":"望月婆罗门引偕王仁甫左丞、贾伯坚左司，"}
{"author":"许有壬","content":"人家十万，春风先到使君家。天公更着芳华。尽把楼台粉泽，琼树映横斜。要歌宦白雪，暖借流霞。吴姬赵娃。乱银烛、影交加。不放行云归去，敲碎红牙。可怜杜老，肯飞送、江头只岸花。争似我、夜醉长沙。","dynasty":"元代","title":"望月婆罗门引雪夜宴长沙班良辅家，时为湖"}
{"author":"许有壬","content":"懒于沙鸟拙于鸠。为无求。得无忧。底事疏狂，却效子长游。毕竟无求何用出，求不得，亦宜休。西风真解酿羁愁。试登楼。望南州。黄叶疏云，摇荡一川秋。更被谁家多事笛，吹不尽，思悠悠。","dynasty":"元代","title":"江城子次韵"}
{"author":"许有壬","content":"柳梢烟重滴春娇。傍天桥。住兰桡。吹暖香云，何处一声箫。天上广寒宫阙近，金晃朗，翠＊＊。谁家花外酒旗高。故相招。尽飘摇。我正悠然，云水永今朝。休道斜街风物好，才去此，便尘嚣。","dynasty":"元代","title":"江城子饮海子舟中，班彦功招饮斜街，以此"}
{"author":"许有壬","content":"璧月香云，小院重门。办诗愁、多是黄昏。梨花淡淡，柳絮纷纷。对古铜炉，神品画，靓妆人。半醉多羞，一笑欺春。有丹青、描写难真。秋波侧媚，云岫轻颦。是蕊珠仙，巫峡女，洛川神。","dynasty":"元代","title":"行香子同李元镇晚酌张氏小阁"}
{"author":"许有壬","content":"滴困檀槽碎玉声。青州合换沁州名。高风未论陶元亮，豪气应吞阮步兵。明老眼，慰浮生。人间势利一毫轻。羁愁如海都消尽，细和清歌带月","dynasty":"元代","title":"鹧鸪天次韵李沁州寄酒"}
{"author":"许有壬","content":"甘滑端能厌蔗浆。芳华初不藉山＊。可怜太白分余沥，远与文园浣渴肠。青琐闼，白云乡。百年谁与校闲忙。何如常对松岩老，万事悠悠付一","dynasty":"元代","title":"鹧鸪天次韵李沁州寄酒"}
{"author":"许有壬","content":"锦瑟思华年。底用嘈嘈五十弦。两线清冰千万调，能传。句句分明字字圆。高艺擅华筵。多少新声出自然。更着赵娘歌宛转，相联。消得诗人","dynasty":"元代","title":"南乡子赠轧二弦胡琴高才甫"}
{"author":"许有壬","content":"小隐远民尘。草舍三闲柳作椽。围绕佳城才二顷，山田。便觉胸中绰绰然。世态自争妍。老我壶觞业自专。地阔天宽容醉舞，回旋。又似偷闲","dynasty":"元代","title":"南乡子·小隐远民尘"}
{"author":"许有壬","content":"淅米剑头炊。枵腹雷鸣出险诗。诗客眼高轻视鹤，如鸡。终是鸡群有等威。供饲不如期。柰此瓶储告尽时。也胜劈琴馋俗子，充饥。穷饿相从","dynasty":"元代","title":"南乡子和明初鹤饥韵四首"}
{"author":"许有壬","content":"十日恶风三尺雪，繁霜又满人间。梅花谁与问平安。玉肌清似削，争柰许多寒。梦绕琅璃江上路，竹篱茅舍青山。莫教芳酒滞归鞍。黄昏无限月，待我倚阑干。","dynasty":"元代","title":"临江仙黎江万梅方吐，而予来沙，风雪十日"}
{"author":"许有壬","content":"花香满院，花阴满地。夜静月明风细。南坡一室小如舟，都敛尽、山林清致。竹帘半卷，柴门不闭。好个暮春天气。长安多少晓鸡声，管不到","dynasty":"元代","title":"鹊桥仙赠可行弟"}
{"author":"许有壬","content":"春秋七＊，江湖万里。老子阅人多矣。两朝名胜一囊诗，道浑似、当时袁李。红尘陌上，白云堆里。扰扰浮生行止。我非燕颔虎头人，但诗圣","dynasty":"元代","title":"鹊桥仙赠相师周可山"}
{"author":"许有壬","content":"清香华屋，黄葵红叶。正是新凉时节。文园多病不胜杯，孤负杀、一庭秋色。珍肴纷错，玉醅芳烈。醉倒江湖狂客。凉天佳月即中秋，更有个","dynasty":"元代","title":"鹊桥仙宴胡安常侍御家"}
{"author":"许有壬","content":"闻道卿卿＊＊损。花落深闺，无限伤春恨。天上灵方吾不靳。为君细染三生鬓。镊白从今闲玉笋。坐看丰姿，潦倒还髫龀。洞里桃花应错认。","dynasty":"元代","title":"蝶恋花以变白方赠朱亮卿"}
{"author":"许有壬","content":"水落寒林山骨瘦。湘江风细波纹皱。何处携琴何处酒。惆怅久。乱鸦啼断烟中柳。茅屋萧萧连瓮牖。半檐寒旭闲清昼。归路梅花香满袖。诗未就。青山笑我云回首。","dynasty":"元代","title":"渔家傲访华雪严不遇"}
{"author":"许有壬","content":"冰尽泉香云缥缈。韶华隐隐浮林杪。酒在葫芦鱼在沼。清昼悄。好音时复来黄鸟。管领风光心未老。衰颜却怕清波照。有酒可斟鱼可钓。能事了。东风一曲渔家傲。","dynasty":"元代","title":"渔家傲歌圭塘四时四首"}
{"author":"许有壬","content":"窗影修篁摇翠葆。墙阴幽径连芳草。蓦地雨来荷叶闹。香更好。乱烟浮动红云岛。稚柳千条丝袅袅。柳边宜着兰舟小。世态纷纷何足校。收桂棹。呜呜且和渔家傲。","dynasty":"元代","title":"渔家傲·窗影修篁摇翠葆"}
{"author":"许有壬","content":"落日崇台寒力悄。登临恰似寻安道。有竹何人能径造。吾不诮。相逢要遂掀髯笑。双桧凌空龙夭矫。有知定讶人枯槁。珍重岁寒冰雪操。君自宝。老夫但和渔家傲。","dynasty":"元代","title":"渔家傲·落日崇台寒力悄"}
{"author":"许有壬","content":"胭脂山下老农家。看雪树、翠交加。香透小窗纱。是昨夜、幽兰放花。引泉浇树，破苔移菊，更种故侯瓜。一笑有生涯。但休叹、清霜鬓华。","dynasty":"元代","title":"太常引武昌别墅"}
{"author":"许有壬","content":"年来诗笔尚能神。但无柰、旧时贫。天地一闲身。且不在、青云后尘。壶秋眸子，野人心事，相对好敷陈。山酒正清醇。要茅屋、朝朝是春。","dynasty":"元代","title":"太常引用同年欧阳原功韵，赠相师陈壶秋"}
{"author":"许有壬","content":"小斋潇洒颇宜贫。清有竹、静无尘。俗子不敲门。只风月、烟霞是邻。古瓶清雅，寒梅疏瘦，昨雨忽纷纷。尚有一枝春。快报与、南厅主人。","dynasty":"元代","title":"太常引·小斋潇洒颇宜贫"}
{"author":"许有壬","content":"忍寒搜句意何如。正因我、腹焦枯。茶灶火慵嘘。高阳侣、元非姓卢。佳章联叠，新醅寥落，飞梦绕兵厨。新酿取来无。要亲与、梅花饯途。","dynasty":"元代","title":"太常引速可行治具"}
{"author":"许有壬","content":"今年花发事务方股，欲寻旧盟，跬步牵絷，堂西漱芳亭方池种芙蕖，连岁约观，而皆不果。六月初日，祷雨一过，则红衣落尽，翠房森矗矣。口漱芳亭下小方塘。清散水芝香。回首翠成房。忍不待、佳人奉觞。紫垣朝暮，红尘车骑，遮断白云乡。老我重寻芳。又浑似、今年海棠。","dynasty":"元代","title":"太常引至正辛未春，环枢堂海棠开，偕冯公"}
{"author":"许有壬","content":"进为卿相退为仙。叹今古少能全。抛却祖生鞭。且占取、烟霞洞天。遥峰罨画，清流漱玉，故里好山川。黄菊正鲜妍。便沽酒、休论几千。","dynasty":"元代","title":"太常引次王居仁为寿韵"}
{"author":"许有壬","content":"云消春气恰和柔。先到柳梢头。数日不登楼。笑青眼、窥人尚羞。清明近也，老夫耄矣，其忍负吹游。飞絮便生愁。尽都变、浮萍去休。","dynasty":"元代","title":"太常引登楼观柳"}
{"author":"许有壬","content":"二松如盖偃中庭。向朱夏、作秋声。摇影动疏棂。掩映得、苔痕转青。西清博士，西台御史，相对又双清。咫尺到蓬瀛。休认作、蓝田县丞。","dynasty":"元代","title":"太常引斡克庄杜德常寓所二松可爱，醉中赋"}
{"author":"许有壬","content":"道宫城市胜林塘。松竹满、芰荷香。煮酒出丹房。记相见、匆匆一觞。云萍飘忽，仙凡悬绝，翻手又殊乡。何日漱余芳。看华发、诗人许棠。","dynasty":"元代","title":"太常引丙戌旧韵，寄紫清真人"}
{"author":"许有壬","content":"诗成春草梦池塘。相忆托玄香。常记饮仙房。笑一举、曾蒙十觞。百年行止，几番离合，吾老且吾乡。聊与领群芳。渐开到、江头野棠。","dynasty":"元代","title":"太常引再用旧韵，寄紫清"}
{"author":"许有壬","content":"圭塘种藕已多时。贴水晓星稀。生意一朝回。便万柄、红酣绿＊。连宵骤雨，透空繁响，清绝不容诗。对境写襟期。要无愧、鸱夷子皮。","dynasty":"元代","title":"太常引圭塘四首"}
{"author":"许有壬","content":"幽人早起赴池亭。看初日、照娉婷。风盖露珠倾。又胜似、前时雨声。水沉乡里，锦云深处，双桧插天青。一叶钓舟轻。似野渡、无人自横。","dynasty":"元代","title":"太常引·幽人早起赴池亭"}
{"author":"许有壬","content":"云舒霞卷妆浓。倒影水天红。池转小台东。又一种、娟娟玉容。仙肌绰约，奇芳清远，浮动不晶宫。一笑对衰翁。好同赴、庐山社中。","dynasty":"元代","title":"太常引·云舒霞卷妆浓"}
{"author":"许有壬","content":"锺山高处。又结层楼住。山自苍苍江自去。万景一时收聚。平生湖海诗豪。更倾五斗香醪。不信人间好句，不教驱入霜毫。","dynasty":"元代","title":"清平乐登北山阁"}
{"author":"许有壬","content":"胆瓶温水。一握春如洗。斗帐怯寒呼不起。娇滴粉云香里。谁教浅笑轻颦。恰如镜里传神。不用瑶天雪月，眼前琼树常新。","dynasty":"元代","title":"清平乐瓶梅"}
{"author":"许有壬","content":"堂前双桂。云泼交加翠。火老金柔花尚未。且爱清阴满地。秋风一旦花开。天香吹散亭台。却被花神见笑，先生未必能来。","dynasty":"元代","title":"清平乐避暑神山咏桂"}
{"author":"许有壬","content":"平生爱竹。到处萦心曲。一日相违人便俗。栽满水边茅屋。谁知岁晚空山。佳人能慰荒寒。莫论和羹结实，且看高节停鸾。","dynasty":"元代","title":"清平乐和可行梅竹韵三首"}
{"author":"许有壬","content":"赏梅观竹。不暇才黄独。白玉吹香连碧玉。富杀山人林谷。几年行路艰难。眼明今日重看。便结岁寒心友，休教梦到槐安。","dynasty":"元代","title":"清平乐·赏梅观竹"}
{"author":"许有壬","content":"天寒日暮。百绕梅花树。万斛清香藏不住。都在一花开处。可怜月堕霜飞。不知疏影来时。谁报云川老子，翠禽先在南枝。","dynasty":"元代","title":"清平乐·天寒日暮"}
{"author":"许有壬","content":"西岩仙老。身在蓬莱岛。竹月松云尘不到。况有清风自扫。霜溪浅碧摇沙。烟村落照明霞。说与门前鸥鹭，仙家又是渔家。","dynasty":"元代","title":"清平乐题郭思诚山居"}
{"author":"许有壬","content":"山人笑。人间不识山间妙。山间妙。岚光浮动，半江残照。移文莫待山英校。烟霞曾结三生好。三生好。白云深锁，葛洪丹＊。","dynasty":"元代","title":"忆秦娥和希孟张中丞韵"}
{"author":"许有壬","content":"山瓢饮。太空为幕云为枕。云为枕。松声万壑，月明风冷。人生未老宜先省。尘寰尽有清闲境。清闲境。孤云野鹤，杳无踪影。","dynasty":"元代","title":"忆秦娥·山瓢饮"}
{"author":"许有壬","content":"山花舞。岩姿能笑禽能语。禽能语。百年心事，一犁春雨。神仙护短多官府。老夫只解为农圃。为农圃。乾坤休问，几番今古。","dynasty":"元代","title":"忆秦娥·山花舞"}
{"author":"陈于王","content":"玉树歌残迹已陈，南朝宫殿柳条新。福王少小风流惯。不爱江山爱美人。","dynasty":"明代","tags":"讽刺","title":"题桃花扇传奇"}
{"author":"陈于王","content":"古寺开岩腹，层层云气流。溪声过竹院，山影落僧楼。施食玄猿接，斋钟远客投。奇峰三十六，一一画中游。","dynasty":"清代","title":"朱砂庵"}
{"author":"陈于王","content":"夜宿疑积雨，晓知松风鸣。日出雾霭消，紫气群峰生。十月山叶绿，境僻草木荣。策杖穿萝径，宛转随昏明。路滑悬溜溜，桥欹崩石横。苍茫众岫接，络绎飞泉迎。矫矫霜髯叟，负锸岩边行。息肩趺盘石，细说农皇经。谓我有夙缘，相顾若有情。令我坐其侧，翠筐厓上倾。双术赤白色，二苓龟蛇形。柏叶含贞性，蔘花至阳精。服食屏嗜欲，堪与元化并。金丹饵轩辕，误人始容成。言讫超然去，白云空冥冥。","dynasty":"清代","title":"游文殊院历天都峰逢采药者"}
{"author":"胡元范","content":"帝子威仪绝，储妃礼度优。叠鼓陪仙观，凝笳翼画輈.郁郁神香满，奕奕彩云浮。排空列锦罽，腾欢溢皇州。金闺未息火，玉树钟天爱。月路饰还装，星津动归佩。紫极流宸渥，清规伫慈诲。恩波洽九流，光辉轶千载。列席诏亲贤，式宴坐神仙。圣文飞圣笔，天乐奏钧天。曲池涵瑞景，文宇孕祥烟。小臣同百兽，率舞悦尧年。","dynasty":"唐代","title":"奉和太子纳妃太平公主出降三首"}
{"author":"胡元范","content":"列席诏亲贤，式宴坐神仙。圣文飞圣笔，天乐奏钧天。曲池涵瑞景，文宇孕祥烟。小臣同百兽，率舞悦尧年。","dynasty":"唐代","title":"奉和太子纳妃太平公主出降三首其三"}
{"author":"陈鹏","content":"五丁尽力路通泉，百货东来蜀道贫。不以粪牛欺远俗，安知指虎有强臣。","dynasty":"宋代","title":"隆庆"}
{"author":"陈鹏","content":"潼山高兮潼水清，厥钟秀兮乡之英。之人已去兮逖听风声，我怀孔切谁仪刑。有美张公兮开明庭，作新宫兮州之黉。著其为人兮加丹青，貌惟肖兮如生。或桐挺而孤高，或芝荂而九茎。或兰生兮春华，或菊秀兮秋馨。或凤跃而蛟翔，或凫将而鹤迎。使人咨嗟叹息而追惟兮，至其子孙又呜咽流涕而咿嘤。恍若接兮謦咳之音，内怀劝惧兮若从使令。亦瞻像兮昭昭，而起福兮冥冥。百年兮历时虽多，非张公兮谁与铭。","dynasty":"宋代","title":"绵州乡贤堂"}
{"author":"陈鹏","content":"桔柏江声犹在耳，木瓜园路已侵山。","dynasty":"宋代","title":"句"}
{"author":"戴王言","content":"此地稀人迹，诛茅古树间。门前流绿水，屋上枕青山。藻思明霞发，幽情芳杜閒。真堪著书处，终日掩松关。","dynasty":"明代","title":"题萧生书屋"}
{"author":"戴王言","content":"松间新雨急，楼外暝烟稀。宿鸟惊林乱，鸣蛩入牖飞。泉添秋涧响，风起夜灯微。爽气油然惬，焚香坐掩扉。","dynasty":"明代","title":"山楼夜雨"}
{"author":"戴王言","content":"凉飙吹永夜，片片落清砧。繁杵霜前扣，哀蛩月下吟。素寒增腕怯，秋冷重愁深。去去边庭苦，宁怜闺阁心。","dynasty":"明代","title":"闻砧"}
{"author":"戴王言","content":"翠著纤条不自持，花魂疑向锦江移。微香暗损梁园雪，艳冶新含卓女姿。愁结晚烟翻带恨，泪垂春雨复多思。芳心未分同飘落，休怨河阳入梦迟。","dynasty":"明代","title":"梁幼宁明府以锦葵花诗索和"}
{"author":"戴王言","content":"杖藜閒上碧峰头，回首孤城一目收。鸾道有花皆夕照，虹桥无树不烟留。僧归影带前山月，雁落声衔远浦秋。何处暮云栖不住，飞飞犹尚向罗浮。","dynasty":"明代","title":"白云晚望"}
{"author":"陈天瑞","content":"迅翻趋炎歊，高标閟幽雅。隐士何所营，茇之清荫下。故居禾签生，帡幪若大厦。熟卧南风边，飞梦游虞夏。五弦天上鸣，击壤歌满野。起来记遗音，析薪有樵者。","dynasty":"宋代","title":"大暑松下卧起二首"}
{"author":"陈天瑞","content":"怪石堆云矗太空，女娲炼出广寒宫。一轮常满阴晴见，万古无亏昼夜同。擣药声繁驱白兔，漏天孔正透清风。肖明自照如来境，肯学嫦娥西复东。","dynasty":"宋代","title":"月岩"}
{"author":"陈天瑞","content":"迅翻趋炎歊，高标閟幽雅。隐士何所营，茇之清荫下。故居禾黍生，帡幪若大厦。熟卧南风边，飞梦游虞夏。五弦天上鸣，击壤歌满野。起来记遗音，析薪有樵者。","dynasty":"宋代","title":"大暑松下卧起二首其一"}
{"author":"陈天瑞","content":"炎威一何骄，不有商飙惨。苍茫云海路，飞龙不可览。我本灌园人，昔乃从铅椠。万事已灰心，十载空尝胆。亭亭松篁边，小池开菡萏。芬清泥自污，根固波徒撼。终日哦其间，一卧寂百感。相期晚节香，看此秋容淡。","dynasty":"宋代","title":"大暑松下卧起二首其二"}
{"author":"丰稷","content":"桃杏二三月，此花泥滓中。人心正畏暑，水面独摇风。净刹如金涌，嘉宾照幕红。谁歌采菱曲，舟在晓霞东。","dynasty":"宋代","title":"荷花"}
{"author":"丰稷","content":"凤幄云开日月章，九霄呜跸下虞庠。朝元俊士鸿成列，拱极名臣玉照行。问道贾生称五学，乞言戴圣美三王。上心夙悟周公戒，天下安危自一堂。","dynasty":"宋代","title":"幸太学"}
{"author":"丰稷","content":"仙化二十四，境远难遍探。锦城使君园，雅与云洞参。回光试一览，紫翠绝西南。池映金波静，花沾玉露甘。","dynasty":"宋代","title":"和运司园亭其一西园"}
{"author":"丰稷","content":"一水从何来，应是昆山顶。酾成渌玉池，虚堂逗清影。公退泠然赏，了非心外境。鱼泳阳光动，鸟啼春昼永。","dynasty":"宋代","title":"和运司园亭其二玉溪堂"}
{"author":"丰稷","content":"文锦初动机，晨霞欲敷照。香传雪楼浓，影落玉溪倒。子美不能赋，春工一何妙。惟有赏心人，相逢祇微笑。","dynasty":"宋代","title":"和运司园亭其三海棠轩"}
{"author":"丰稷","content":"雪峰在何许，楼倚青霄端。每来注心目，不觉生羽翰。终藉好风力，云散银阙攒。只履西归客，应笑空倚栏。","dynasty":"宋代","title":"和运司园亭其三雪峰楼"}
{"author":"丰稷","content":"石印鱼在屏，犀透星入角。乃知明月光，日用心不觉。陟此百尺台，馀念坐消剥。洞晓弦望机，仙丹兹可学。","dynasty":"宋代","title":"和运司园亭其五月台"}
{"author":"丰稷","content":"檐外列修木，凛凛正人气。有德必有文，烂兮五色备。岂同夭韶花，弄春张绣被。须信轮囷材，堪为万乘器。","dynasty":"宋代","title":"和运司园亭其六翠锦亭"}
{"author":"丰稷","content":"养源在西山，如玉抱精白。引之落锦渠，历耳不可择。风雨杂鸣球，珠玑写云液。恰似偃溪声，醒悟迷途客。","dynasty":"宋代","title":"和运司园亭其七潺玉亭"}
{"author":"丰稷","content":"覆以洁白茅，环以琅玕竹。天籁旁鼓笙，月沼对铺玉。借问清坐翁，此外更何欲。笑指博山炉，香飞柏子绿。","dynasty":"宋代","title":"和运司园亭其八茅庵"}
{"author":"丰稷","content":"长虹卧松江，一苇航大河。岂如此安稳，无复畏风波。幽香萃花岛，鱼藻旨且多。徙倚小栏曲，月色透薜萝。","dynasty":"宋代","title":"和运司园亭其九水阁"}
{"author":"丰稷","content":"东西对孤骞，杖屦可幽歇。容光日月来，矧此明四彻。鳞木张幄翠，蜃泉飞玉洁。往往得意时，宛在广寒阙。","dynasty":"宋代","title":"和运司园亭其十小亭"}
{"author":"丰稷","content":"日来月往无成期，好把心源早夜思。","dynasty":"宋代","title":"句"}
{"author":"王鹏运","content":"抛尽榆钱，依然难买春光驻。依春无语，肠断春归路。春去能来，人去能来否？长亭暮，乱山无数。只有鹃声苦。","dynasty":"清代","tags":"婉约，离愁","title":"点绛唇·饯春"}
{"author":"王鹏运","content":"苜蓿阑干满上林，西风残秣独沉吟。遗台何处是黄金？空阔已无千里志，驰驱枉抱百年心。夕阳山影自萧森。","dynasty":"清代","tags":"婉约，咏物，写马，抒怀，怀才不遇","title":"浣溪沙·题丁兵备丈画马"}
{"author":"王鹏运","content":"斜月半胧明，拣雨晴时泪未晴。倦倚香篝温别语，愁听，鹦鹉催人说四更。此恨拚今生，红豆无根种不成。数遍屏山多少路，青青，一片烟芜是去程。","dynasty":"清代","title":"南乡子·斜月半胧明"}
{"author":"王鹏运","content":"抛尽榆钱，依然难买春光驻。依春无语，肠断春归路。春去能来，人去能来否？长亭暮，乱山无数。只有鹃声苦。","dynasty":"近代","title":"点绛唇饯春"}
{"author":"王鹏运","content":"槐龙突兀老秋霜，犹护当时选佛场。二十七年谈旧事，依稀墨沈姓名香。","dynasty":"清代","title":"辛未礼闱后张孝达制军与潘文勤公大公名士于龙树院治觞选客手札七通夏闰枝编修装册徵题其一"}
{"author":"王鹏运","content":"月旦偏从下第新，尚书冰鉴重人伦。牛心未啖周郎炙，愧负平生毷氉身。","dynasty":"清代","title":"辛未礼闱后张孝达制军与潘文勤公大公名士于龙树院治觞选客手札七通夏闰枝编修装册徵题其二"}
{"author":"王鹏运","content":"材用由来为世储，诸贤遭际定何如。可怜憔悴风尘底，付与荆州数鲫鱼。","dynasty":"清代","title":"辛未礼闱后张孝达制军与潘文勤公大公名士于龙树院治觞选客手札七通夏闰枝编修装册徵题其三"}
{"author":"王鹏运","content":"益都清宴徒佳话，吴县风流剩断笺。极目烟尘坛坫冷，朱门槐柳自森然。","dynasty":"清代","title":"辛未礼闱后张孝达制军与潘文勤公大公名士于龙树院治觞选客手札七通夏闰枝编修装册徵题其四"}
{"author":"王鹏运","content":"弯环十八，是丹凤城西，卖花村路。旧游忆否。又苍烟偷换，秾春歌舞。好约来迟，一片秋声在树。自凝伫。叹著意访秋，秋转无据。酾酒重吊古。记往日词人，醉香深坞。远山翠缕，尚依稀认得，那人眉妩。倦倚西风，误却红牙旧谱。唤归去。听丛祠暮天钟鼓。","dynasty":"清代","title":"扫花游丰台菊花零落同槐卢粹父泥饮丛祠倚此索和"}
{"author":"王鹏运","content":"风露高寒，蛩螀怨抑，夜阑人倚灯篝。暗尘惊落，何处发清讴。已是潘郎老去，青衫在、鬓减花羞。十年恨，无端枨触，肠断旧风流。风流弹指处，画中人远，梦里春柔。料记曲当时，红豆还留。倩取窥帘淡月，悲欢事、一例全句。霜华重，丁丁漏水，银箭咽潜虬。","dynasty":"清代","title":"满庭芳篝灯夜坐，忽闻清歌，坠欢枨触，渺兮馀怀也"}
{"author":"王鹏运","content":"彩扇初閒，疏砧催断。云山北向征人远。惊尘莫漫怨飘风，岫眉好试新妆面。梦境迷离，心期千万。丝丝缕缕愁难剪。不辞舞袖为君垂，琐窗云雾知深浅。","dynasty":"清代","title":"蹋莎行"}
{"author":"王鹏运","content":"水云如梦阻盟鸥，烟草乱汀洲。寂寥幽意谁会，愁入曲江秋。空揽镜，漫登楼。暗吴钩。青山隐几，乌角寻邻，臣甫低头。","dynasty":"清代","title":"诉衷情用梦窗韵"}
{"author":"王鹏运","content":"霜信骤。消得惊秋人瘦。昨日红莲今日藕。断肠君信否。人世悲欢原偶，休怨雨云翻覆。宝玦珊瑚珍重取，五陵佳气有。","dynasty":"清代","title":"谒金门"}
{"author":"王鹏运","content":"山色落层城。部为尘多减旧青。只有看山前度客，愁生。独倚高楼眼倦横。檐角暮云停。怀远伤高泪欲倾。昨梦横汾西去路，声声。塞雁惊寒不忍听。","dynasty":"清代","title":"南乡子"}
{"author":"王鹏运","content":"边声沈沈雁共语，作一天愁绪。望极关河，寒深云欲度。天涯何限旧侣，枉自恋、楼台高处。断梦都忘，衾尘谁念取。","dynasty":"清代","title":"关河令"}
{"author":"王鹏运","content":"年年芳事厌唐花，梦想江梅烟蒳。谁信铜瓶冰合，愁对寒云压。老去无味已多时，冻酒和愁频呷。寄语寒香休怯，好趁元绥腊。","dynasty":"清代","title":"胡捣练"}
{"author":"王鹏运","content":"檀栾金碧楼台好，谁打霜花稿。半生心赏不相违，难得劫灰红处画图开。清愁閒对阑干起，自惜丹铅意。疏林老屋短檠边，便是等閒秋色尽堪怜。","dynasty":"清代","title":"虞美人题校梦龛图"}
{"author":"王鹏运","content":"槐叶落，露槃空。梦怯催妆，夜阑不闻长乐钟。玉蟾香齧冷西风。恨随呜咽水、御沟东。","dynasty":"清代","title":"遐方怨"}
{"author":"王鹏运","content":"驻云谁按酒边词，翠袖冷、残醺未唤。新莺旧燕自家春，底与较、梦长梦短。隔花泪眼。烂锦年芳盼断。东皇未必负春人，只荡得、暗愁一点。","dynasty":"清代","title":"锯解令"}
{"author":"王鹏运","content":"愁里清尊莫放停，笑看伶锸是归程。绕树奇鸧啼不止，曾几，旧时春色酒边青。识字毫端通画意，审音窌畔得宫声。活计安排支枕睡，谁醉，生先无梦也无醒。","dynasty":"清代","title":"定风波和瞻园韵"}
{"author":"王鹏运","content":"天外冥鸿不可招，十年心迹负团瓢。老境苍寒谁慰藉、月轮高。懒到冬山惟耐睡，愁呼浊酒等閒浇。赖有梅梢春信逗、两三椒。","dynasty":"清代","title":"山花子"}
{"author":"王鹏运","content":"好山不入时人眼，每向人家稀处见。浓青一桁拨云来，沈恨万端如雾散。山灵休笑缘终浅，作计避人今未晚。十年缁尽素衣尘，雪鬓霜髯尘不染。","dynasty":"清代","title":"玉楼春其一"}
{"author":"王鹏运","content":"难刬是愁根，连天没烧痕。漫萋萋、回首青门。陌上铜驼如解语，定相向、怨王孙。别恨共谁论，凭高空断魂。更无烦、腊鼓催春。不见潜行悲杜老，曲江上、几声吞。","dynasty":"清代","title":"唐多令衰草和穗平"}
{"author":"王鹏运","content":"华发对山青，客梦零星。岁寒濡呴慰劳生。断尽愁肠谁会得，哀雁声声。心事共疏檠，歌断谁听。墨痕和泪渍清冰。留得悲秋残影在，分付旗亭。","dynasty":"清代","title":"浪淘沙自题庚子秋词后"}
{"author":"王鹏运","content":"和愁凭。槛曲冷、迤逦斜阳影。凄迷一角残山，心事遥天催暝。飞鸿送响，惊独客、空堂酒初醒。飐清霜、几叶宫槐，乱鸦如墨栖定。谁念旧日神州，看青暗、齐烟九点寒凝。清渭东流无消息，衰泪与、银瓶水迸。长歌断、悲风自发，正尘黯、铜驼泣露梗。问柴桑、甚日归来，就荒空忆三径。","dynasty":"清代","title":"尉迟杯次沤尹寄弟韵"}
{"author":"王鹏运","content":"百合熏薇，千丝袅玉，氤氲小叶初展。翠缕筠筒，炷添螺甲，约略海南春浅。温黁半袖，浑不数、牟尼珠串。点检西溪旧制，枨触玉台残怨。绝怜麝尘捣遍。怕蛮腥、等閒还染。算只翠篝留得，旧情一线。芳讯依然月底，甚泛入槎风似天远。纤缕萦帘，南云梦剪。","dynasty":"清代","title":"天香鹿港香"}
{"author":"王鹏运","content":"城南城北云如墨，纷纷点空零乱。落日呼群，惊风坠翼，极目平林恨满。萧条岁晚。是几度朝昏，玉颜轻换。露泣宫槐，夜寒相与诉幽怨。新巢安否漫省，绕枝栖未定，珍重霜霰。坏堞军声，长天月色，谁识归飞羽倦。江湖梦远。记噪影樯竿，舵楼风转。意绪何堪，白头搔更短。","dynasty":"清代","title":"齐天乐鸦"}
{"author":"王鹏运","content":"和愁带恨，凭得阑干破。消息问梅魂，料伤春、未应偏我。寒灰心死，犹自拨阴何，堪绝倒，子桑琴，裹饭知谁过。催年腊鼓，不听情犹可。吟袖贮寒多，共西山、冻眉深锁。微茫斗外，愁认帝王州，自酹酒，问东皇，真个春回么。","dynasty":"清代","title":"蓦山溪梦中得句，与此解起句适合，因足成之"}
{"author":"王鹏运","content":"环佩临风，楼台写影，咫尺璇源路近。秋色共、湖光无际，疏香背、冷雨暗引。记年年、翠陌笼鞭，是几度、神往菰芦深隐。算冷眼云山，忘机鸥鹭，省识吟边幽恨。忽漫飞尘惊掠鬓。怕水佩风襟，旧情难问。芳时换、哀蝉曲破，花梦短、野鸳睡稳。袅空烟、复道垂杨，望太乙仙舟，归期难准。剩泣露敧槃，飘零铅泪，悄共铜仙偷揾。","dynasty":"清代","title":"金明池荷花"}
{"author":"王鹏运","content":"门掩青槐，架攲朱珞，曲径倩痕低亚。惟有玲珑檐外月，惯见琴尊潇洒。寻芳携酒，最怜才魄销魂，花前吟事凭谁话。长记采香搴蔓，年年初夏。惆怅旧日楼台，翠阴覆处，黯然愁对鸳瓦。问谁信、东风袅娜。也分占、沧州残画。尽输与、梨云影谢。腥尘不涴红阑罅。只梦忆繁枝，天池甚日归来也。","dynasty":"清代","title":"八犯玉交枝寄园朱藤"}
{"author":"王鹏运","content":"短埼飞雪，别浦流云，暮天凉意初觉。野色遥连，暗隔断、红香城郭。刻意寻秋，不堪愁鬓，等閒迷著。忆扁舟旧隐，月落潮生，游情倦，风波恶。江亭记得春归，正迷离万绿，雨润阑角。短笛声催，愁更说、蹋青前约。最怜是、惊鸥断雁，聚影澄潭怨漂泊。付与霜枫，冷红独舞，媚西风帘幕。","dynasty":"清代","title":"梦横塘野凫潭芦花"}
{"author":"王鹏运","content":"夕阳一抹。风帘静、清吟不尽萧索。钿车宝马，欢情转首，恨生清角。伤春梦恶，断红沁、残阳影薄。甚悤悤、珠幡彩胜，障眼总尘漠。休念开元日，尺五城南，蹋歌声乐。麝尘溅处，颤鸾龙、宝钗零落。海样莺花，俊游事、铜驼记著。只疏梅、月底弄影未负约。","dynasty":"清代","title":"凄凉犯用白石韵"}
{"author":"王鹏运","content":"渭城西，丝丝倦柳，催人试愁味。雪欺霜缀，休更说腰肢，风外纤丽。玳筵旧日清歌倚，投壶天正喜。尚仿佛、云屏寒浅，添香偎绣被。梨园至今散如烟，风尘共吊影，惊心彫悴。肠暗断，凝碧上、管弦凄坠。东风飏、落花似雪，谁更识、龟年愁病里。算付与、龙钟双袖，潸痕清泻水。","dynasty":"清代","title":"花犯用清真韵"}
{"author":"王鹏运","content":"沈屯云乱，倚阑干愁对，春山颜色。芳事无情翻有信，依旧小桃红坼。鸟语关关，帘痕滟滟，容易繁华掷。楼台无恙，到来多少尘隔。漫忆楚客当年，朋笺花底，秀语分寒碧。吹泪庭槐亲酹取，此是沧桑曾历。落日琴声，遥天蜃气，新恨谁销得。回肠断尽，隔篱休送残笛。","dynasty":"清代","title":"念奴娇二月十二日妙光阁下感赋"}
{"author":"王鹏运","content":"雷雨空堂，惊展卷、龙蛇起陆。瞻拜处、凛然如见，剑光盈轴。灏气纵横山欲撼，交情郑重杯相属。想夜阑、盾墨洒淋漓，歌还哭。喑呜气，悲凉曲。千万遍，循环读。叹王刀可假，何堪重辱。怅望千秋人不见，想寻一辙车还覆。问谁欤、雪涕和哀歌，燕台筑。","dynasty":"清代","title":"满江红敬书岳忠武王赠吴将军宝刀行墨迹后"}
{"author":"王鹏运","content":"晚花飏蕊，新涨添痕，芳序轻换。寂寞东园，春事去来谁见。点屐长愁苔径滑，穿林惊又禽声变。掩帘栊，试香心宛转，暗灰残篆。看槛外、沈阴如墨，恻恻生衣，寒意犹恋。漫想薰风，肠断绿云天远。午枕时攲归梦熟，屏山閒倚吟情倦。话相思，付空梁、调雏双燕。","dynasty":"清代","title":"倦寻芳初夏和沤尹"}
{"author":"王鹏运","content":"更休忆、绿阴前度。门巷愔愔，乱愁如据。燕子飞来，旧巢尘涴定凄楚。一襟幽恨，吹不断、閒风雨。忍泪对流红，看送到、春潮何处。无语。望停云霭霭，尚恋夕阳高树。江湖梦影，暗愁逐、春城风絮。诉不尽、似水心情，向鶗鴂、声中分付。漫回首西山，肠断青青眉妩。","dynasty":"清代","title":"长亭怨慢和忍盦春尽书怀之作"}
{"author":"王鹏运","content":"微风转城曲，凉意乍先秋。不知今夕烟月，何事为人留。欲访齐梁陈迹，但见珠歌翠舞，镫火夜光浮。孤啸倚舷立，酾酒酹沙鸥。兴亡事，醉醒里，恨悠悠。微茫空外云气，直北是神州。为闻青溪蚱蜢，来往撇波双桨，载得几多愁。漫洒新亭泪，吟思渺沧洲。","dynasty":"清代","title":"水调歌头初至金陵，诸公会饮秦淮，酒边感兴索瞻园葱石积馀和"}
{"author":"王鹏运","content":"风帽尘衫，重拜倒、朱仙祠下。尚仿佛、英灵接处，神游如乍。往事低徊风雨疾，新愁黯淡江河下。更何堪、雪涕读题诗，残碑打。黄龙指，金牌亚。旌旆影，沧桑话。对苍烟落日，似闻叱咤。气詟蛟鼍澜欲挽，悲生笳鼓民犹社。抚长松、郁律认南枝，寒涛泻。","dynasty":"清代","title":"满江红朱仙镇谒岳鄂王祠敬赋"}
{"author":"王鹏运","content":"金粟浮香，冰轮碾玉，閒庭风物如画。弄影婆娑，一笑尘襟都洒。倩西风、丁属姮娥，休更遣、罗云萦惹。愁话。忆年时断梦，醒来还怕。难忘瑶台清暇。是佳约延秋，朋笺催砑。把盏怀人，自酹孤光遥夜。试说与、镜里悲欢，尽销得、吟边陶写。慵借。问游仙枕畔，彩鸾谁跨。","dynasty":"清代","title":"月华清壬寅中秋"}
{"author":"王鹏运","content":"津梁疲矣，且相从一饱、茆檐不托。输与閒閒云意懒，不似客游轻作。残霸关河，悲秋时节，对酒浑忘酌。绮怀微倦，满前新句慵索。何必憔悴兰成，江潭赋就，始解伤摇落。官柳垂垂低飐影，能值几絇丝络。白发閒搔，青山长往，万事风鸣铎。故人书报，菊花期就前约。","dynasty":"清代","title":"念奴娇叠韵酬渔公"}
{"author":"王鹏运","content":"东来十驿，渐报邮签彀。鹭堠懒于人，定怜客、往还何骤。老怀萧散，随分傲霜风，算心事，白鸥知，迟我江湖久。襟尘历历，香凝长安酒。大道直如绳，倚南辕、黯然回首。不夷不惠，料理著閒身，吴波阔，楚天长，好试扁舟手。","dynasty":"清代","title":"蓦山溪午发桃源，明日抵清河矣"}
{"author":"王鹏运","content":"唱我远游曲，唤起大鱼听。百年知几行乐，莫视酒杯轻。记取明朝重九，访古文游台畔，黄菊重寻盟。吟啸霜风里，破帽恰多情。吊王孙，淮水曲，酒还倾。丛芦风过瑟瑟，似作不平鸣。身计正须温饱，底用登坛开国，一掷徇浮名。试看沧波冷，瓯梦不能惊。","dynasty":"清代","title":"水调歌头淮安舟中"}
{"author":"王鹏运","content":"杂花铺绣，浅草裁茵，凭栏野色浮空。败柳枯荷，商声递入金风。悤悤载花载酒，对閒园、才识秋容。悄相向，借吴波涨绿，与洗尘红。谁唱白铜鞮曲，趁如云娇马，流水西东。桥下龟鱼，也应惊到吟筇。风光自延倦客，倚残曛、閒数疏钟。海天回，寄愁心、塞外断鸿。","dynasty":"清代","title":"声声慢辛园小憩同旭庄"}
{"author":"王鹏运","content":"酒边孤绪。游情倦、閒云自恋江树。槎风欣送故人来，香汎梅根雨。叹冉冉、流光迅羽。残灰愁忆昆池古。好寄似南枝，岭上早春回，莫负玉娥幽素。回首秋鬓惊尘，觚棱北望，黯然肠断愁赋。白头不拟此重逢，喜入镫唇语。看驿柳、烟丝飐缕。吴篷先载閒鸥去。剩梦君、沧江上，霓节干云，使星明处。","dynasty":"清代","title":"霜叶飞海上喜唔沤尹，用梦窗韵赋赠。时沤尹持节岭南，予适有吴趋之行，悤悤聚别，离绪黯然矣"}
{"author":"王鹏运","content":"云意阴晴覆寺桥，秋声瑟瑟径萧萧。五湖新约尊前订，十月轻寒画里销。凭翠槛，数烟桡。一楼人外万峰高。青山阅尽兴亡感，付与松风话市朝。","dynasty":"清代","title":"鹧鸪天登玄墓还元阁用叔问重泊光福里韵"}
{"author":"王鹏运","content":"峭帆乍转横塘路，湖山顿惊愁眼。双崦茶烟，四桥松雨，曾记吟边深绻。梅林弄晚。访醉墨题香，紫箫声断。唤起秋魂，荒荆何处旧池馆。沧波相对欲绝，乱云携酒处，愁系孤缆。临顿前盟，东华旧侣，谁识尘衫游倦。斜阳泪满。听啼鸟花閒，故情轻换。怨笛难招，虎山孤鹤远。","dynasty":"清代","title":"齐天乐泊舟光福，故友许鹤巢郎中乡里也，感赋此解"}
{"author":"王鹏运","content":"黛眉不点吴娃，淩波独秀空烟际。疏林霜染，深蹊苔涩，虚堂澜绮。溅沫跳珠，清声泻玉，石鳞荒翠。自凭阑照影，古人不见，閒愁逐，轻鸥起。一桁竹炉烟细。卧听松、筝琶净洗。孤怀谁识，临风把盏，低徊问水。斜日游船，古阴秋苑，笙歌催醉。唤铜瓶载取，归来重试，在山泉味。","dynasty":"清代","title":"水龙吟惠山酌泉"}
{"author":"王鹏运","content":"疏黄败绿，爱寒林江步。掩映吴枫冷红舞。炫秋容、最是径转帆回，鸦背闪、点点夕阳明处。暮山岚翠敛，持底明妆，认取笼烟几行树。老去绮情删，沟水东西，愁更忆、题琼残句。尽艳入、诗心比春花，叹谁识鏖霜，岁寒良苦。","dynasty":"清代","title":"洞仙歌吴江枫老，以杂树閒之，尤鲜丽可玩，舟中读玉泉咏叶诸词，即用其韵以志幽赏"}
{"author":"王鹏运","content":"云埋浪打，想髯翁、当日吟边风物。问讯江山无恙否，目断岩岩苍壁。断续惊涛，联翩游屐，好句留冰雪。焦仙醒未，为予唤起英杰。最是枨触愁心，禅天梵放，云外清笳发。扑地苍烟飞不起，海气浮空明灭。秋色西来，中原北望，天远青如发。孤光不改，多情祇有圆月。","dynasty":"清代","title":"念奴娇逭暑焦山自然庵，为庵主六公题如此江山图，用东坡赤壁韵"}
{"author":"王鹏运","content":"纬萧图画里，记亲见、草堂幽。甚浴鸭池荒，栖莺柳老，春淡成秋。汀洲。钓人居处，有平泉、树石记中收。剩得残山一角，冷烟低罥閒愁。悠悠。往事问沙鸥。文采宋黄州。是少日兵戈，承平觞咏，投老菟裘。扁舟。待盟旧隐，怅暮天、无际乱云流。怕有夷歌夜起，惊心慵听渔讴。","dynasty":"清代","title":"木兰花慢归德访西陂故址"}
{"author":"王鹏运","content":"老去耽游藉息机，四年三度此停騑。巫山仍隔楚云西。野驿风高尘漠漠，首春寒重雾霏霏。醉呼浊酒自添衣。","dynasty":"清代","title":"浣溪沙"}
{"author":"王鹏运","content":"许事人閒未要知，杜鹃声里日迟迟。低头臣甫更无诗。身世相看原虮虱，文章何处不骈枝。楚兰肠断独醒时。","dynasty":"清代","title":"浣溪沙其一叠韵答次珊"}
{"author":"王鹏运","content":"万里长风万里沙，晚晴消息散馀霞。百年趢趗是生涯。短锸未妨行处荷，戒香不放定中斜。且拈新句酹新花。","dynasty":"清代","title":"浣溪沙其二叠韵答次珊"}
{"author":"王鹏运","content":"赋里长杨旧有名，即看眉样亦倾城。春风软入朝元阁，莫更思量作雨声。","dynasty":"清代","title":"杨柳枝其一拟花閒"}
{"author":"王鹏运","content":"飞絮空濛锁画楼，年年寒食听离留。争信龙池三二月，片风丝雨欲惊秋。","dynasty":"清代","title":"杨柳枝其二拟花閒"}
{"author":"王鹏运","content":"落花风紧红成阵，睡重不知春远近。筝弦声涩镇慵调，燕语情多羞借问。屏山苦隔天涯信，咫尺关河千万恨。楼前芳草远连天，望眼不随芳草尽。","dynasty":"清代","title":"玉楼春其一和小山韵"}
{"author":"王鹏运","content":"閒云何止催春晚，遮断望京楼上眼。犀帘有隙漏香多，鲛帕无情盛泪满。柔肠已逐鹍弦断，风外阑干凭不煖。归来十九醉如泥，禁得良宵更漏短。","dynasty":"清代","title":"玉楼春其二和小山韵"}
{"author":"王鹏运","content":"不辞沈醉东风里，笑解金鱼能值几。四条弦语软于烟，一桁帘痕清似水。醉调银甲寒浸指，只有翠尊知客意。酒云红晕衬微涡，解向歌尘凝处起。","dynasty":"清代","title":"玉楼春其三和小山韵"}
{"author":"王鹏运","content":"冷云低，败叶委。又到秋光婪尾。东园畔、记醉绿酬红，饯春曾几。思缠绵，意旖旎。撩乱愁丝难理。西风悄、又雾雨冥迷，酿寒如此。赖有黄花，共晚节、傲霜未已。故人书断，海客谈空，何物能令公喜。安得沧江里。一叶淩波，深入万苇。溯空明、弄笛船唇，歌阕明月正在水。","dynasty":"清代","title":"秋宵吟雾雨酿寒，秋光向尽，和鹤公"}
{"author":"王鹏运","content":"寂寞閒门闭。又天涯、岁华如此，旅怀孤寄。姹燕娇莺前日事，依旧空阶络纬。更著甚，管弦清脆。薜荔丛深猿狖啸，料灵均、应恨歌山鬼。还禁得，几憔悴。海山烟树苍茫里。自成连、刺船归后，果移情未。白眼看天星与月，但见楼台弹指。问高处、阑干谁倚。漫遣钿筝移玉柱，铸相思、枉负黄金泪。听嘹亮，雁声起。","dynasty":"清代","title":"金缕曲"}
{"author":"王鹏运","content":"中秋近也，年时枨触，双笑行觞。记得木樨香里，倚青奁、特换明妆。更喁喁、吉语祝兰房。愿年年、花好人同健，醉花阴、不羡鸳鸯。谁信皋桥赁庑，飘零天壤王郎。任是他生能卜，也难禁得，此际神伤。二十三年断梦，霜侵鬓、谁念无肠。看依然、儿女拜成行。只不堪、衰草残阳外，酹棠梨、泪血沾裳。明月无端弓势，宵来空照流黄。","dynasty":"清代","title":"青山湿遍"}
{"author":"王鹏运","content":"爆竹声中催改岁，年年此夕殊乡。天涯兄弟各相望。几时归去，谈笑醉春觞。已是向平昏嫁了，名山愿好谁偿。休从镜听卜行藏。春花秋月，流转任风光。","dynasty":"清代","title":"临江仙己丑除夕"}
{"author":"王鹏运","content":"画阑秋气与云平。病起怯衣轻。吟思底凄清。听依约蛩声雁声。宁馨老子，十围便腹，空洞尽容卿。青眼几时横。看山色新来瘦生。","dynasty":"清代","title":"太常引"}
{"author":"王鹏运","content":"盼到月轮圆，夜夜期三五。谁信清光欲满时，偏被纤云妒。七十二鸳鸯，交颈花閒住。谁信成双作对飞，剩遣孤鸾舞。","dynasty":"清代","title":"卜算子"}
{"author":"王鹏运","content":"漫商略、愁长宵短。满目风尘，素襟谁浣。岁晚冰霜，中年丝竹、意何限。愿花长好，争信我、风怀减。许事不须知，看月与、清尊俱满。依黯。认酒痕犹是，早是酒人星散。清寒对影，漫赢得、笑人兰畹。尽依依、照座银荷，也羞对、年时心眼。倩帘幕横枝，长笛夜寒相伴。","dynasty":"清代","title":"长亭怨慢寒夜饮水芝支馆用壁上龙壁山人词韵索省旃和"}
{"author":"王鹏运","content":"阑干录曲閒凝伫，日影东廊，月影西廊，一霎寒温值底忙。小园贮得春多少，花要生香，叶要生香，那禁东风柳絮狂。","dynasty":"清代","title":"采桑子"}
{"author":"王鹏运","content":"举头十丈尘飞，人閒何许埋愁地。颓然一笑，玉山自倒，春生梦寐。我已相忘，蕉阴覆鹿，槐根封蚁。叹无情世故，仓皇逐热，问谁识，于中味。漫说朝来拄笏，最宜人、西山晴翠。何如一枕，忘机息影，黑甜乡里。万事悠悠，百年鼎鼎，付之酣睡。待黄鹂三请，窥园乘兴，倩花扶起。","dynasty":"清代","title":"水龙吟平生嗜睡成癖，读天籁集睡词，深有契于予怀者。戏用原韵以志赏心"}
{"author":"王鹏运","content":"登临纵目，对川原绣错，如襟接袖。指点十三陵树影，天寿低迷如阜。一霎沧桑，四山风雨，王气消沈久。涛生金粟，老松疑作龙吼。惟有沙草微茫，白狼终古，滚滚边墙走。野老也知人世换，尚说山灵呵守。平楚苍凉，乱云合沓，欲酹无多酒。出山回望，夕阳犹恋高岫。","dynasty":"清代","title":"念奴娇登旸台山绝顶望明陵"}
{"author":"王鹏运","content":"荷到长戈，已禦尽、九关魑魅。尚记得、悲歌请剑，更阑相视。惨澹烽烟边塞月，蹉跎冰雪孤臣泪。算名成、终竟负初心，如何是。天难问，忧无已。真御史，奇男子。只我怀抑塞，愧君欲死。宠辱自关天下计，荣枯休论人间世。愿无忘、珍惜百年身，君行矣。","dynasty":"清代","title":"满江红送安晓峰侍御谪戍军台"}
{"author":"王鹏运","content":"是男儿万里惯长征，临歧漫凄然。只榆关东去，沙虫猿鹤，莽莽烽烟。试问今谁健者，慷慨著先鞭。且袖平戎策，乘传行边。老去惊心鼙鼓，叹无多忧乐，换了华颠。尽雄虺琐琐，呵壁问苍天。认参差、神京乔木，愿锋车、归及中兴年。休回首，算今宵月，犹照居延。","dynasty":"清代","title":"八声甘州送伯愚都护之任乌里雅苏台"}
{"author":"王鹏运","content":"东风不送春来，如何只送边声至。断云阁雨，帘栊似梦，冷清清地。炉火慵温，唐花欲谢，恼人天气。更无端清角，乍凄还咽，真为唤，新愁起。记得年年燕九，闹铜街、春声如沸。香车宝马，青红儿女，白云观里。节物惊心，清游谁续，好怀难理。算胜他铁甲，冲塞堕指，向沙场醉。","dynasty":"清代","title":"水龙吟乙未燕九日作"}
{"author":"王鹏运","content":"梦境非耶是。是分明、亲承色笑，融融泄泄。晴日房栊周旋久，左右孺人稚子。恍历历、少年情味。懊恨晨钟催梦转，拥寒衾、往事零星记。剩点点，行行泪。不堪衰鬓成翁矣。试回头、卌年弹指，悲欢梦里。难得宵来团圞乐，情话依依在耳。似远别、悤悤分袂。若是九原仍骨肉，算此身、此日翻如寄。非耶是，问谁会。","dynasty":"清代","title":"金缕曲二月十六日纪梦"}
{"author":"王鹏运","content":"百年草草，元发无多了。负手长空看过鸟，青镜本无尘到。逍遥我笑南华，华胥梦里谁家。好是春风浩浩，吹开吹落千花。","dynasty":"清代","title":"清平乐次园公韵"}
{"author":"王鹏运","content":"春衣欲试寒犹重，愁是东风种。閒抛金弹打流莺，不道天涯荡子尚关情。屏山可有人行处，禁得愁如许。拚教花落舞山香，谁向曲中念取惜春阳。","dynasty":"清代","title":"虞美人"}
{"author":"王鹏运","content":"男儿堕地，看风云咫尺，几曾心死。也识荒鸡声不恶，无那鬓星星矣。铅杵生涯，欋椎事业，俯仰犹馀耻。箧中鸣剑，夜深休吐光气。堪叹得失鸡虫，百年未满，寸寸弯强似。坐对画图心语口，蓑笠谅非难事。丘壑因循，尘埃褦襶，微尚仍虚寄。愧君良厚，拂衣行钓云水。","dynasty":"清代","title":"念奴娇星岑为题戴笠图，殷殷以事功相勖勉倚调赋谢并致愧辞"}
{"author":"王鹏运","content":"春树噪昏鸦，春城咽暮笳。正纷纷、红雨迷花。都是东风来往路。恁回首，便天涯。帘幕几重遮，深深燕子家。莫思量、旧日繁华。纸醉金迷谁会得。已春色，一分差。","dynasty":"清代","title":"唐多令四月初九日作"}
{"author":"王鹏运","content":"倦寻芳，慵对镜，人倚画阑暮。燕妒莺猜，相向甚情绪。落英依旧纷纷，轻阴难乞，枉多事、愁风愁雨。小园路，试问能几消凝，流光又轻误。联袂留春，春去竟如许。可怜有限芳菲，无边风月，恁都付、等閒花絮。","dynasty":"清代","title":"祝英台近次韵道希感春"}
{"author":"王鹏运","content":"望中春草草。残红卷尽，旧愁难扫。载酒园林，往日游情倦了。几点飘零花絮，作弄得、阴晴多少。归梦好。宵来犹记，骖鸾亲到。尾长翼短如何，算愁里听歌，也伤怀抱。烂锦年华，谁信春残恁早。留取花梢日在，休冷落、旧家池沼。吟思悄。此恨鹧鸪能道。","dynasty":"清代","title":"玉漏迟"}
{"author":"王鹏运","content":"抛尽榆钱，依然难买春光驻。饯春无语。肠断春归路。春去能来，人去能来否。长亭暮。乱山无数。只有鹃声苦。","dynasty":"清代","title":"点绛唇饯春"}
{"author":"王鹏运","content":"烂醉复奚疑，红瘦偏怜众绿肥。听遍禽言行不得，谁知，坐看春光冉冉归。底事有成亏，一曲英皇远别离。待把长竿浮大泽，依依，云水微茫意转迷。","dynasty":"清代","title":"南乡子"}
{"author":"王鹏运","content":"无言画阑独凭，黯吟怀似水。绪风悄、换到鹊声，乱红飘尽残蕊。听几度、边笳自咽，乡心远逐南云坠。怅风尘、极目栖栖，总是愁思。沈醉休辞，浮名过羽，底英雄竖子。尽空外、归雁声酸，碧山人远莫至。恁天涯、登临吊古，也云里、帝城遥指。算长堤、芳草萋萋，解怜幽意。新词读罢，琴筑苍凉，想寤歌独寐。清啸对、江山形胜，坐念当日。名士新亭，暗倾铅泪。飙轮电卷，惊涛夜涌，承平箫鼓浑如梦，望神州、那不伤愁悴。风沙滚滚，因君更触前游，惊心短歌声里。长安此日，斗酒重携，且吟红写翠。漫省念、关山漂泊，海水横飞，怕有城乌，唤人愁起。与君试向，危楼凝睇。绿阴如幕芳事歇，惜流光、谁解新声倚。从教泪满青衫，俯仰苍茫，恨题凤纸。","dynasty":"清代","title":"莺啼序子苾示读同叔问登北固楼用梦窗韵联句之作，触我愁思，仍用原韵奉答"}
{"author":"王鹏运","content":"唤取花前金叵罗，醉时了了醒时歌。东风去住无凭准。奈尔鸡声马影何。云惨澹，雨滂沱。金城杨柳自婆娑。不知生意谁矜惜。消得先生老茗柯。","dynasty":"清代","title":"鹧鸪天偶欲为词，率成十五字，索解人不得也"}
{"author":"王鹏运","content":"甚年年花底说春归，今年倍伤情。倚阑干不语，水分新绿，天蹙遥青。点检奚囊题句，剩得瘗花铭。消受清和意，帘额尘轻。愁里漫听鶗鴂，算天涯啼彻，都是离声。怅故人不见，落日自高城。更休逐、孤云南望，但平林、如荠野烟生。家山远、写朱弦恨，谁吊湘灵。","dynasty":"清代","title":"八声甘州芳菲已歇欢事去心浊酒孤吟悽然念远不识一声河满视此何如耳"}
{"author":"王鹏运","content":"斜月半胧明，冻雨晴时泪未晴。倦倚香篝温别语，愁听，鹦鹉催人说四更。此恨拚今生，红豆无根种不成。数遍屏山多少路，青青，一片烟芜是去程。","dynasty":"清代","title":"南乡子"}
{"author":"王鹏运","content":"林梢旧洒西州泪，惊随暗尘飞到。吟思满苍烟，恨倚阑人渺。残僧惊客老。问哀乐、中年多少。冷落招提，梦痕重省，晚钟催觉。翻幸锦鲸游，胡笳怨、不入高山琴调。愁影乱蒹葭，尽长歌攲帽。淩云书势好。与谁證酒边孤抱。料今夜、月落梁空，定断魂凄照。","dynasty":"清代","title":"徵招过观音院追悼畴丈用梦窗九日怀杨守斋韵"}
{"author":"王鹏运","content":"流云试雨，润逼琴丝缓。池馆绿阴浓，炫金英、小槐黄绽。营巢燕子，日永哺雏忙。炉烟定，漏声迟，凉意生罗扇。怀人断句，閒划阑干遍。不是爱言愁，一回吟、一程人远。试灯时候，数过楝花风，曾几日，又新蝉，此恨凭谁遣。","dynasty":"清代","title":"蓦山溪"}
{"author":"王鹏运","content":"凤楼西北关情地，喁喁酹花私语。听雨前番，归云此夕，已是不禁离绪。荷衣漫与。问双桨来时，旧逢欢处。比翼鹣鹣，为谁颠倒意如许。旗亭题句尚在，风流人共说，江上孙处。醉墨空挥，秾春易失，月偃虚堂如雾。淩波路阻。早负却搴芳，断肠尊俎。梦影迷离，晓钟惊觉否。","dynasty":"清代","title":"齐天乐薰风南来，残暑自退，星岑以新作见示，依调奉酬，时六月"}
{"author":"王鹏运","content":"雨饕风虐，寒山如睡何曾觉。黄花轻负重阳约。离恨谁知，人远雁难托。当时心力空抛却，天涯原在红阑角。愁浓莫恋村醪薄。入骨相思，禁得几回错。","dynasty":"清代","title":"一斛珠"}
{"author":"王鹏运","content":"雁声催落空梁月，凄然顿惊离绪。料得据梧吟，镇沈冥谁语。露荷彫枉渚。更休问、采香俦侣。赖有西山，向人依旧，数峰清苦。独酌不成欢，霜风紧、落叶打窗如雨。萧瑟对江关，忆兰成词赋。秣陵秋几许。定愁满、古台烟树。夜堂悄，有梦从君，化断云千缕。","dynasty":"清代","title":"徵招得夔生白门书却寄"}
{"author":"王鹏运","content":"睡乡安稳夜如年，灯乳缀花妍。虚堂漏定吟魂悄，枕函静、思落谁边。罗幕徘徊，纹疏皎洁，应是月轮圆。薄寒依约上屏山，尘梦淡于烟。老怀不耐鸡声恶，尽长路、鞭影争先。为报邻钟，暂时休打，容我五更眠。","dynasty":"清代","title":"一丛花长夜薄病，短梦频回，窗月邻鸡，清寒入骨，用东坡病起韵"}
{"author":"王鹏运","content":"搆景未须奇，要称萧閒我。丘壑中閒谢幼舆，此意平生颇。湍急倩山拦，峰崱将云裹。云淡山虚水自清，终老斯乡可。","dynasty":"清代","title":"卜算子影照小像，倩颖生作图，先之以词"}
{"author":"王鹏运","content":"雏莺啼去怨春残，馀香襟袖斑。朱弦辛苦再三弹，心期深诉难。金鸭冷，黛蛾攒，依依山上山。将离花好自愁簪，由他红半阑。","dynasty":"清代","title":"阮郎归拟浣花"}
{"author":"王鹏运","content":"落蕊残阳红片片。懊恨比邻，尽日流莺转。似雪杨花吹又散，东风无力将春限。慵把香罗裁便面。换到轻衫，欢意垂垂浅。襟上泪痕犹隐见，笛声催按梁州遍。","dynasty":"清代","title":"鹊踏枝其一"}
{"author":"王鹏运","content":"斜日危阑凝伫久。问讯花枝，可是年时旧。浓睡朝朝如中酒，谁怜梦里人消瘦。香阁帘栊烟阁柳。片霎氤氲，不信寻常有。休遣歌筵回舞袖，好怀珍重春三后。","dynasty":"清代","title":"鹊踏枝其二"}
{"author":"王鹏运","content":"风荡春云罗样薄。难得轻阴，芳事休閒却。几日啼鹃花又落，绿笺莫忘深深约。老去吟情浑寂寞。细雨檐花，空忆镫前酌。隔院玉箫声乍作，眼前何物供哀乐。","dynasty":"清代","title":"鹊踏枝其三"}
{"author":"王鹏运","content":"漫说目成心便许。无据杨花，风里频来去。怅望朱楼难寄语，伤春谁念司勋误。枉把游丝牵弱缕。几片閒云，迷却相思路。锦帐珠帘歌舞处，旧欢新恨思量否。","dynasty":"清代","title":"鹊踏枝其四"}
{"author":"王鹏运","content":"谁遣春韶随水去。醉倒芳尊，忘却朝和暮。换尽大堤芳草路，倡条都是相思树。蜡烛有心镫解语。泪尽唇焦，此恨消沈否。坐对东风怜弱絮，萍飘后日知何处。","dynasty":"清代","title":"鹊踏枝其五"}
{"author":"王鹏运","content":"几见花飞能上树，难系流光，枉费垂杨缕。筝雁斜飞排锦柱，只伊不解将春去。漫许心情黏地絮，容易飘飏，那不惊风雨。倚遍阑干谁与语，思量有恨无人处。","dynasty":"清代","title":"鹊踏枝其六"}
{"author":"王鹏运","content":"笑里重簪金步摇，鹦哥学语尽能娇。祇愁淡月朦胧影，难验微波上下潮。笺十色，烛三条，东风从此得愁苗。灵蕤袐记分明在，回首神峰万仞高。","dynasty":"清代","title":"鹧鸪天"}
{"author":"王鹏运","content":"荷净波凉，草枯尘细，一年最是秋容易。生怜花鸭尽堪言，横塘冷煖真知未。落寞吟情，刁骚凉吹，耽閒偏识愁滋味。白波浩荡指鸥天，红阑那角秋无际。","dynasty":"清代","title":"踏莎行"}
{"author":"王鹏运","content":"婆娑醉舞，呵壁无灵天不语。独上荒台，秋色苍然自远来。古人不见，满目荆榛文字贱。莫莫休休，日凿终为混沌忧。","dynasty":"清代","title":"减字木兰花"}
{"author":"王鹏运","content":"笑揖青山，便从此、云归也得。试认取、半塘东畔，峰峦闟辟。陶令未开三益径，扈君早办千秋宅。更无烦、记莂告山灵，应相识。碑漫拟，征西勒。冢未近，要离侧。只随宜呼取，酒人诗伯。地下竟偿偕隐愿，区中何日劳生息。和长吟、神往白杨风，秋萧瑟。","dynasty":"清代","title":"满江红"}
{"author":"王鹏运","content":"莽风尘、雅音寥落，孤怀郁郁谁语。十年铅椠殷勤抱，弦外独寻琴趣。堪叹处，恁拍到、红牙心事纷如许。低佪吊古。试一酹前修，有灵词客，知我断肠否。文章事，覆瓿代薪朝暮。新声那辨钟缶。怜渠抵死耽佳句，语便惊人何补。君念取，底断谱、零缣留得精神住。停辛伫苦。且醉上金台，酣歌击筑，杂遝任风雨。","dynasty":"清代","title":"摸鱼子以汇刻宋元人词赠次珊，承赋词报谢，即用原调酬之"}
{"author":"王鹏运","content":"词汝来前！酹汝一杯，汝敬听之。念百年歌哭，谁知我者，千秋沆瀣，若有人兮。芒角撑肠，清寒入骨，底事穷人独坐诗。空中语，问绮情忏否？几度然疑。玉梅冷缀莓枝，似笑我、吟魂荡不支。叹春江花月，竞传宫体，楚山云雨，枉托微词。画虎文章，屠龙事业，凄绝商歌入破时。长安陌，听喧阗箫鼓，良夜何其。","dynasty":"清代","title":"沁园春其一"}
{"author":"王鹏运","content":"词告主人，釂君一觞，吾言滑稽。叹壮夫有志，雕虫岂屑，小言无用，刍狗同嗤。捣麝尘香，赠兰服媚，烟月文章格本低。平生意，便俳优帝畜，臣职奚辞。无端惊听还疑，道词亦、穷人大类诗。笑声偷花外，何关著作，情移笛里，聊寄相思。谁遣方心，自成沓舌，翻讶金荃不入时。今而后，倘相从未已，论少卑之。","dynasty":"清代","title":"沁园春其二代词答"}
{"author":"王鹏运","content":"一从玉局飞仙去，清琴久尘凄调。落月牵愁，惊涛撼梦，谁访茂陵遗稿。虚堂夜悄。尚仿佛平生，奋髯悲啸。莫赋招魂，惹他幽恨到华表。堂堂忠孝大节，丛残文字里，谁證孤抱。郭泰人师，灌夫弟畜，惭负针砭多少。元亭梦杳。叹我亦无端，鬓丝衰早。弹泪西风，霜空孤鹤渺。","dynasty":"清代","title":"齐天乐读金陵诗文徵所录畴丈遗著感赋"}
{"author":"王鹏运","content":"袖藏钩，花覆局，一一坠欢记。筝雁尘封，慵觅个人字。是谁玉笛飞声，星辰昨夜，又容易、梦云吹起。忆前事，争信冷落琴心，相如倦游矣。吹絮拈花，愁多忏无计。早知中酒光阴，困人如此。悔轻到、碧油帘底。","dynasty":"清代","title":"祝英台近古微见示新作，吟讽不能去口，依韵成此，不足言和也"}
{"author":"王鹏运","content":"歌哭无端燕月冷，壮怀销到今年。断歌凄咽若为传。家山春梦里，生计酒杯前。茆屋石田荒也得，梦归犹是家山。南云回首落谁边。拟呵湘水壁，一问左徒天。","dynasty":"清代","title":"临江仙枕上得家山二语，漫谱此调，梦生于想，歌也有思，不自知其然而然也"}
{"author":"王鹏运","content":"馀寒犹滞，甚槐街喧遍、报晴钟鼓。芳节三分都过二，阑槛几家春聚。渔父桃花，王孙芳草，休问年时路。西山今日，高楼心事无数。那得却扫如君，不知许事，自适閒中趣。老境闭门思种菜，未要木奴千树。长剑慵看，酒杯掷下，飞梦沧州去。化为两鸟，忘机共狎鸥鹭。","dynasty":"清代","title":"念奴娇和仲渊似园小坐用玉田韵"}
{"author":"王鹏运","content":"百五韶光雨雪频，轻烟惆怅汉宫春。祇应憔悴西窗底，消受观书老去身。花影暗，泪痕新，郢书燕说向谁陈。不知馀蜡堆多少，孤注曾无一掷人。","dynasty":"清代","title":"鹧鸪天咏烛"}
{"author":"王鹏运","content":"游侠地。河山影事还记。苍茫风色淡幽州，暗尘四起。梦华谁与说兴亡，西山浓翠无际。剑歌壮，空自倚。西飞白日难系。参差烟树隐觚棱，蓟门废垒。断碑漫酹望诸君，青衫铅泪如水。酒酣击筑讯旧市，是荆高、歌哭乡里。眼底莫论何世，又卢沟冷月，无言愁对，易水萧萧悲风里。","dynasty":"清代","title":"西河燕台怀古，用美成金陵怀古韵"}
{"author":"王鹏运","content":"倚阑独殿群芳，肯将颜色随红瘦。冰壶凝液，玉槃承露，蝶窥蜂逗。压架酴醾，吹帘柳絮，影迷阶甃。怅彩鸾信渺，月斜烟淡，知甚处，香来骤。歌舞扬州最好，正春浓、琼花开后。含颦欲语，将离有恨，粉痕微皱。和露簪馀，娇分素靥，酥凝纤手。只鬓丝老去，西园寂寞，把韶华负。","dynasty":"清代","title":"水龙吟分韵赋白芍药得后字"}
{"author":"王鹏运","content":"绿槐蝉咽午阴趖，残梦尚婆娑。不是爱婆娑，这几日、风多雨多。迎凉散带，销忧击柱，醉醒一行窝。揽镜意蹉跎。叹白发催人几何。","dynasty":"清代","title":"太常引"}
{"author":"王鹏运","content":"万木酣风处，空际暮色萧森。暗雨气，小楼阴。听高下蝉吟。雷声忽送千山响，惊破众窍如喑。看一霎、断云沈。卷舒本无心。清琴。商歌歇，苔痕细数，香径渺、前游重寻。任逐热、长安褦襶，自高卧、世觅羲皇，散发抽簪。浓雰未解，望里悬知，犹郁疏襟。","dynasty":"清代","title":"塞翁吟"}
{"author":"王鹏运","content":"卅载龙门世共倾，腐儒何意占狂名。武安私第方称寿，临贺严装促办行。惊割席，忆横经，天涯明日是春城。上尊未拜官家赐，头白江湖号更生。","dynasty":"清代","title":"鹧鸪天读史偶得率成二阕其一"}
{"author":"王鹏运","content":"群彦英英祖国门，向来宏长属平津。临歧独下苍生泪，八百孤寒愧此君。倾别酒，促归轮，壮怀枉自托风云。剧怜彩鹢乘涛处，亲见蓬莱海上尘。","dynasty":"清代","title":"鹧鸪天其二"}
{"author":"王鹏运","content":"属国归来重列卿，杨家金穴旧知名。似传重订冰山录，那得长谣颍水清。仙仗入，箧书倾，空令请剑壮朱生。好奇事尽归方朔，殿角微闻叩首声。","dynasty":"清代","title":"鹧鸪天其三续读史吟补录，端午次日作"}
{"author":"王鹏运","content":"卧听清吟销篆缕，抵得红箫否。香挹素馨微，方曲疏帘，不辨凉生处。老懒心情浑漫与，剩订花閒谱，学道未应妨，笑问维摩，可是朝华误。","dynasty":"清代","title":"醉花阴姬人抱贤嗜诵宋元人小词，夏夜灯火不可亲，偃卧北窗，令回环循诵，时复入听，亦迎凉幽致也"}
{"author":"王鹏运","content":"岁寒禁惯冰霜，隔年翻讶春何早。锦幡飐处，玉梅香里，酹春一笑。春遣侬愁，侬将春负，闷怀丁倒。算重城烟景，花明柳媚，原未觉，繁华少。大块文章谁假，占春先、翠蛾儿闹。番风无赖，催完芳信，便催人老。金埒游情，玉壶吟思，莫教閒了。看忘情彩胜，盈盈弄影，向钗梁袅。","dynasty":"清代","title":"水龙吟戊戌小除立己亥春梦湘同作"}
{"author":"王鹏运","content":"句占花先，春归雁后，消凝岁事如许。绝怜开宝诗人，感时几萦别绪。多情梅柳，似解惜、城南幽旅。忆彩笺、迸泪题残，顿触乱愁千缕。醉醒里、盛年暗度，歌哭外、旧游何处。已拚书剑飘零，老怀倦裁秀句。天閒一我，更愧尔、高三十五。只小窗、慵梦桥西，约略岁朝吟趣。","dynasty":"清代","title":"东风第一枝己亥人日社集四印斋，赋得人日题诗寄草堂"}
{"author":"王鹏运","content":"花閒清坐，坐久浑忘我。好句自来还错过，断续幽禽如和。邈然山水虚深，昭文欲鼓无琴。谁信百年泡幻，等閒一刻千金。","dynasty":"清代","title":"清平乐十四日晨起意有所会，率笔书此，以俟赏音"}
{"author":"王鹏运","content":"尘缘相误，大错从何铸。归梦碧山遥，水云空、人间难住。落梅如雪，拂面作春寒，登广武、泣新亭，先我伤心许。雨巾风帽，著酒长安路。老至厌悲歌，炙银簧、玉靴寒冱。百年浩荡，憔悴惜初心，飞鸟外、落霞边，那是愁来处。","dynasty":"清代","title":"蓦山溪"}
{"author":"王鹏运","content":"清歌花外袅，卅年绮梦，无端惊觉。影散优昙，那似情尘难扫。枨触青衫泪点，又雏燕、泥人痴小。新恨悄。渭城还唱，何戡凄调。几度顾影临风，问旧日当歌，是何年少。花落花开，诗里刘郎轻老。愁诉贞元轶事，只我也、不禁潦倒。休暗恼。明朝镜霜添了。","dynasty":"清代","title":"玉漏迟百穫亭夜宴有赠"}
{"author":"王鹏运","content":"东风吹面，又等閒春色，三分过二。欢事难期花易老，莫放阑干閒里。怨极书空，愁来说梦，旧曲还慵理。春云无恙，林莺休诉憔悴。遥指一角飞檐，百年裙屐，盛江家亭子。韦杜风烟天尺五，销得流光如水。经醉湖山，笑人鱼鸟，自惜登临意。小桃红绽，嫣然知向谁媚。","dynasty":"清代","title":"念奴娇日望楼春眺有怀仲弓"}
{"author":"王鹏运","content":"艳阳初破琼姬睡，依稀沁园轶事。绣幄围鸳，箫台驻凤，隔断香红尘世。繁华梦里。记别殿承恩，绿章催霁。几番花风，旧时香色底憔悴。承平歌舞漫忆，尽烧残绛烛，密意谁会。海燕移家，仙云换影，赢得孀娥清泪。殷勤步绮。莫付与莺邻，妒春桃李。黄月帘低，倩魂萦倦蕊。","dynasty":"清代","title":"齐天乐马神庙海棠，百年故物也。春事方酣，意古微日吟赏其下，不能无词，拟此待和"}
{"author":"王鹏运","content":"明月依然，玉人何处，画桥流水参差。记短歌催酒，惜别年时。休问笛家旧谱，寒食近、烟柳丝丝。怜消受、分香手汗，浥润唇脂。孤飞。野云迹渺，还一舸烟波，自和新词。问岁寒叠鼓，春梦应迷。何事潜蛟夜舞，歌慷慨、怀古增悲。频吟弄、夫君未来，要眇谁思。","dynasty":"清代","title":"凤凰台上忆吹箫社集香草亭赋箫"}
{"author":"王鹏运","content":"流红春共远，梦迷紫曲，风迫海云飞。近来沽酒伴，除指青旗。那处系斑骓，黄金铸泪，记弄珠、江上人回。怀旧吟、笑持明镜，流影共徘徊。天涯。殷勤别绪，只有何戡，黯愁生清渭。回首怜、蓬莱云气，都隔红埃。东风无奈流莺老，那更禁、鶗鴂声催。休采撷、江南红豆谁栽。","dynasty":"清代","title":"渡江云清真集中诸调，梦窗多拟作，俊茂处能似之，言外绝不相袭。四月十有八日，意有所触，偶拈是解"}
{"author":"王鹏运","content":"几年落拓扬州梦，樊川倦游情味。一笛落梅风，又吟蓬孤倚。江山仍画里。祇无那、暮天愁翳。白帢飘零，红箫岑寂，暗销英气。迢递。楚天长，怀人处、扁舟旧时曾系。黄鹤倘归来，问飞仙醒未。行歌休吊祢。怕尘涴、素襟残泪。断云碧，醉拂阑干，正夜空如水。","dynasty":"清代","title":"徵招夔生自广陵游鄂，赋词寄怀却和"}
{"author":"王鹏运","content":"此夕真无价。俯危楼、罗云四卷，玉檠高挂。袢暑人閒销欲尽，凉韵未秋先借。又银汉、沈沈西泻。凝白阑干尘不到，是天然、爱酒能诗社。令浩渺，最宜夜。乘风敢拟游仙也。检尘襟、卅年缁素，暂时陶写。玉宇琼楼归路迥，高处清寒犹怕。莫轻放、花閒三雅。狂态姮娥应见惯，倚商歌、漫惜知音寡。看独鹤，正来下。","dynasty":"清代","title":"金缕曲六月十六夜日望楼对月"}
{"author":"王鹏运","content":"掠鬓练花长，筠棚卷夕凉。晚风轻、煖玉生香。记得酒阑新月上，频倚醉、近钗梁。老去不禁狂，通帘泥旧芳。话青楼、残梦荒唐。知是温柔知薄倖，好持似、少年场。","dynasty":"清代","title":"唐多令"}
{"author":"王鹏运","content":"泪洒椒浆，谁信道、望风酹尔。试屈指、天涯骨肉，祇今馀几。一个那堪今又弱，诸孤藐尔知何似。最伤心、愁病念兄衰，书新至。对床约，归耕计。投老待，君料理。甚无端噩梦，惊人至此。地下倘仍亲舍伴，固应胜我悽惶耳。赋招魂、如墨海云昏，魂来未。","dynasty":"清代","title":"满江红辛峰没于泰州，七月三日设奠成服，赋此招魂，老怀惨结，墨泪俱枯矣"}
{"author":"王鹏运","content":"暮北朝南忙底许，多时齿冷樵风。先生疏放是天慵。醉乡閒日月，安稳住无功。注籍黄齑三百瓮，腐儒食料原充。思量无地著穷通。忘机秋水观，得意大槐宫。","dynasty":"清代","title":"临江仙拟稼轩"}
{"author":"王鹏运","content":"人生行乐，老子婆娑歌带索。苍鹘参军，竿木逢场底是真。壶公知我，独醒何人真计左。梦绕云屏，一桁山如故国青。","dynasty":"清代","title":"减字木兰花拟樵歌"}
{"author":"王鹏运","content":"把酒酹黄花，人尽陶彭泽。三径无资也是归，此意谁能得。漫颂北风诗，自愧南村宅。凭仗秋山为解嘲，明秀森寒碧。","dynasty":"清代","title":"卜算子拟萧閒"}
{"author":"王鹏运","content":"莫更凭高，阑珊草色天涯暮。乱山无数，云意閒如许。一叶扁舟，梦到寻诗处。愁延伫，断鸿声苦，寂寞龙湫雨。","dynasty":"清代","title":"点绛唇拟秋岩"}
{"author":"王鹏运","content":"淡蛾山色入画真，扑游衫、都是翠痕。写不尽、幽修意，把诗魂、分付断云。软红眯眼长安市，底相看、还似故人。乍忆得、妆台畔，点吴娘、眉黛晕新。","dynasty":"清代","title":"恋绣衾拟梅溪"}
{"author":"王鹏运","content":"渐觉新寒上被池，曲屏山亚梦云敧。团团明月影愁窥。试展眉图迷眼缬，暗移裙钗惜腰肢。刀圭难已有情痴。","dynasty":"清代","title":"浣溪沙拟梅屋"}
{"author":"王鹏运","content":"小窗西日透纹纱，飞尘生影花。似闻将雨报林鸦。啼声清润些。风荡漾，树夭斜。晴光憎暮霞。卧惊残溜响檐牙。煖瓶新试茶。","dynasty":"清代","title":"阮郎归拟清溪"}
{"author":"张翰","content":"秋风起兮木叶飞，吴江水兮鲈正肥。三千里兮家未归，恨难禁兮仰天悲。","dynasty":"魏晋","tags":"古诗三百首，秋天，思归","title":"思吴江歌"}
{"author":"张翰","content":"暮春和气应，白日照园林。青条若总翠，黄华如散金。嘉卉亮有观，顾此难久耽。延颈无良涂，顿足托幽深。荣与壮俱去，贱与老相寻。观乐不照颜，惨怆发讴吟。讴吟何嗟及，古人可慰心。","dynasty":"魏晋","title":"杂诗三首其一"}
{"author":"张翰","content":"东邻有一树，三纪裁可拱。无花复无实，亭亭云中竦。隙禽不为巢，短翮莫肯任。","dynasty":"魏晋","title":"杂诗三首其二"}
{"author":"张翰","content":"忽有一飞鸟，五杂英华华。一鸣众鸟至，再鸣众鸟罗。长鸣摇羽翼，百鸟互相和。","dynasty":"魏晋","title":"杂诗三首其三"}
{"author":"张翰","content":"秋风起兮佳景时。吴江水兮鲈鱼肥。三千里兮安未归。恨难得兮仰天悲。","dynasty":"魏晋","title":"思吴江歌"}
{"author":"张翰","content":"时道玄旷，阶轨难寻。散缨放冕，负剑长吟。昆弟等志，托兹幽林。玄墨澄气，虚静和心。惟我友爱，缠绵往昔。易尚去俗，携手林薄。轻露给朝，遗英饱夕。逍遥永日，何求何索。潜光重阴，抱悴如荣。绝路既续，舍我遐征。刺带皇域，升降都城。爰赖爰慕，忡予中情。负薪弗克，耕者妨力。仲仪弹弦，顾瞻先职。遗其绵绵，忧心惨恻。乃抗乃拔，释我绕邑。将逝命驾，陟彼郊圻。和鸾摇响，载驱载驰。言告分别，言告言归。心怨辞苦，张高弦哀。杨柳可卷，去在斯时。流液可年，岂云旋归。行役必偕，伤我长离。借喻孤禽，矜翼翩栖。昔我惟乐，群居多跱。今我斯怀，缠绵万里。人亦有分，或通或否。行矣免致，我诚永已。","dynasty":"魏晋","title":"赠张弋阳诗"}
{"author":"张翰","content":"翩翩周生，婉娈幼童。年十有五，如日在东。香肤柔泽，素质参红。团辅圆颐，菡萏芙蓉。尔刑既淑，尔服亦鲜。轻车随风，飞雾流烟。转侧猗靡，顾盻便妍。和颜善笑，美口善言。","dynasty":"魏晋","title":"周小史诗"}
{"author":"张翰","content":"山州风土极边头，二十年中复此游。青鬓已随人事改，碧溪犹绕寺门流。轻寒剪剪侵驼褐，小雪霏霏入蜃楼。为问劳生几时了，不成长抱异乡愁。","dynasty":"金朝","title":"再过回公寺"}
{"author":"张翰","content":"宿雨初收变晓凉，宫槐恰得几花黄。鹊传喜语留鞘尾，泉打空山辊鞠场。已觉云林非俗境，更从衣袖得天香。太平朝野欢娱在，不到莲塘有底忙。","dynasty":"金朝","title":"万宁宫朝回"}
{"author":"张翰","content":"昨日龙泉已自奇，一峰寒翠压檐低。兼并未似平州馆，屋上层峦屋下溪。","dynasty":"金朝","title":"奉使高丽过平州馆"}
{"author":"张翰","content":"山馆萧然尔许清，二更枕簟觉秋生。西窗大好吟诗处，听了松声又雨声。","dynasty":"金朝","title":"金郊驿"}
{"author":"张翰","content":"西湖之月清无尘，橘中之乐犹避秦。向来所见止此耳，渠亦岂是真知津。如君眼孔乃许大，万事付之尘甑堕。儿能诗书又肯播，著脚世间看踏破。青巾玉带桃李花，日斜空望紫云车。布衣谁识隐君子，一马㿉然何处家。","dynasty":"金朝","title":"赠石德固"}
{"author":"张翰","content":"严城风急起骊歌，此日开樽唤奈何。老去和戎怜物绛，市中屠狗忆荆轲。蛮天落木秋容淡，夜雨孤镫别泪多。为问东南诸将帅，几时边徼议横戈。","dynasty":"清代","title":"将别贵阳感赋"}
{"author":"韩熙载","content":"风柳摇摇无定枝，阳台云雨梦中归。他年蓬岛音尘断，留取尊前旧舞衣。","dynasty":"唐代","title":"书歌妓泥金带"}
{"author":"韩熙载","content":"昔年凄断此江湄，风满征帆泪满衣。今日重怜鶺鴒羽，不堪波上又分飞。","dynasty":"唐代","title":"送徐铉流舒州（时铉弟锴亦贬乌江尉，亲友临江相送）"}
{"author":"韩熙载","content":"几人平地上，看我半天中。（《登楼》见《吟窗杂录》）","dynasty":"唐代","title":"句"}
{"author":"韩熙载","content":"昔年悽断此江湄，风满征帆泪满衣。今日重怜鹡鸰羽，不堪波上又分飞。","dynasty":"唐代","title":"送徐铉流舒州"}
{"author":"韩熙载","content":"未到故乡时，将为故乡好。及至亲得归，争如身不到。目前相识无一人，出入空伤我怀抱。风雨萧萧旅馆秋，归来窗下和衣倒。梦中忽到江南路，寻得花边旧居处。桃脸蛾眉笑出门，争向前头拥将去。","dynasty":"唐代","title":"感怀诗二章其二"}
{"author":"韩熙载","content":"桃李不须誇烂熳，已输了风吹一半。","dynasty":"唐代","title":"咏梅其六"}
{"author":"韩熙载","content":"仆本江北人，今作江南客。再去江北游，举目无相识。金风吹我寒，秋月为谁白。不如归去来，江南有人忆。未到故乡时，将为故乡好。及至亲得归，争如身不到。目前相识无一人，出入空伤我怀抱。风雨萧萧旅馆秋，归来窗下和衣倒。梦中忽到江南路，寻得花边旧居处。桃脸蛾眉笑出门，争向前头拥将去。","dynasty":"唐代","title":"感怀诗二章（奉使中原署馆壁）"}
{"author":"韩熙载","content":"无相景幽远，山屏四面开。凭师领鹤去，待我挂冠来。药为依时采，松宜绕舍栽。林泉自多兴，不是效刘雷。","dynasty":"唐代","title":"溧水无相寺赠僧"}
{"author":"常景","content":"长卿有艳才，直至不群性。郁若春烟举，皎如秋月映。游梁虽好仁，仕汉常称病。清贞非我事，穷达委天命。","dynasty":"南北朝","title":"赞四君诗四首其一"}
{"author":"常景","content":"王子挺秀质，逸气干青云。明珠既绝俗，白鹄信惊群。才世苟不合，遇否途自分。空枉碧鸡命，徒献金马文。","dynasty":"南北朝","title":"赞四君诗四首其二"}
{"author":"常景","content":"严君情沈静，立志明霜雪。味道综微言，端蓍演妙说。才屈罗仲口，位结李强舌。素尚迈金贞，清标陵玉彻。","dynasty":"南北朝","title":"赞四君诗四首其三"}
{"author":"常景","content":"蜀江导清流，扬子挹馀休。含光绝后彦，覃思邈前修。世轻久不赏，玄谈物无求。当途谢权宠，置酒得闲游。","dynasty":"南北朝","title":"赞四君诗四首其四"}
{"author":"岑尔孚","content":"娇歌一曲口氤氲，红粉青蛾映楚云。艳骨已成兰麝土，人间那得几回闻。","dynasty":"明代","title":"集古挽乔仙其一"}
{"author":"岑尔孚","content":"芙蓉如面柳如眉，春色人间总未知。谁为含愁独不见，夜来风雨葬西施。","dynasty":"明代","title":"集古挽乔仙其二"}
{"author":"冯柷","content":"宛对瞿昙座，拈来见夙因。蕴空仍有色，示现岂无神。品净心方洁，香凝妙绝尘。涂脂非庆喜，须识鬘华身。","dynasty":"清代","title":"次和鄂制府红优昙花"}
{"author":"冯柷","content":"联步寻幽处，云塘细路偏。空山无俗客，野水自涓然。原隰千家望，松杉几坞连。有亭堪眺赏，徙倚夕阳前。","dynasty":"清代","title":"云塘晚步同湘皋巢云"}
{"author":"李君何","content":"春晴凭水轩，仙杏发南园。开蕊风初晓，浮香景欲暄。光华临御陌，色相对空门。野雪遥添净，山烟近借繁。地闲分鹿苑，景胜类桃源。况值新晴日，芳枝度彩鸳。","dynasty":"唐代","title":"曲江亭望慈恩寺杏园花发"}
{"author":"范坦","content":"烟村水寺若江湖，林麓山川入画图。壁上薰风为谁制，柄臣曾此耀归途。","dynasty":"宋代","title":"题延庆寺其一"}
{"author":"范坦","content":"寺阁涵虚跨碧潭，菰蒲枫柳认江南。侍臣家世俱游此，雁叙题名在壁龛。","dynasty":"宋代","title":"题延庆寺其二"}
{"author":"崔元略","content":"莫将凡圣比云泥，椿菌之年本不齐。度世无劳大稻米，升天只用半刀圭。人间嗟对黄昏槿，海上闲听碧落鸡。旌节行中令引道，便从尘外踏丹梯。","dynasty":"唐代","title":"赠毛仙翁"}
{"author":"姜夔","content":"淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。","dynasty":"宋代","tags":"宋词三百首，写景，抒情","title":"扬州慢·淮左名都"}
{"author":"姜夔","content":"燕雁无心，太湖西畔随云去。数峰清苦。商略黄昏雨。第四桥边，拟共天随住。今何许。凭阑怀古。残柳参差舞。","dynasty":"宋代","tags":"宋词三百首，婉约，怀古","title":"点绛唇·丁未冬过吴松作"}
{"author":"姜夔","content":"辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？","dynasty":"宋代","tags":"宋词三百首，宋词精选，婉约，咏物，抒怀","title":"暗香·旧时月色"}
{"author":"姜夔","content":"肥水东流无尽期。当初不合种相思。梦中未比丹青见，暗里忽惊山鸟啼。春未绿，鬓先丝。人间别久不成悲。谁教岁岁红莲夜，两处沉吟各自知。(沉通：沈)","dynasty":"宋代","tags":"宋词精选，婉约，记梦，怀人","title":"鹧鸪天·元夕有所梦"}
{"author":"姜夔","content":"燕燕轻盈，莺莺娇软，分明又向华胥见。夜长争得薄情知？春初早被相思染。别后书辞，别时针线，离魂暗逐郎行远。淮南皓月冷千山，冥冥归去无人管。","dynasty":"宋代","tags":"宋词三百首，记梦，怀人","title":"踏莎行·自沔东来丁未元日至金陵江上感梦而作"}
{"author":"姜夔","content":"辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。","dynasty":"宋代","tags":"宋词三百首，咏物，梅花，抒怀","title":"疏影·苔枝缀玉"}
{"author":"姜夔","content":"余客武陵。湖北宪治在焉：古城野水，乔木参天。余与二三友，日荡舟其间。薄荷花而饮，意象幽闲，不类人境。秋水且涸。荷叶出地寻丈，因列坐其下，上不见日。清风徐来，绿云自动。间于疏处，窥见游人画船，亦一乐也。朅来吴兴。数得相羊荷花中，又夜泛西湖，光景奇绝。故以此句写之。闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菇蒲雨。嫣然摇动，冷香飞上诗句。日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。(愁人一作：愁入)","dynasty":"宋代","tags":"宋词三百首，咏物，荷花，身世，追求","title":"念奴娇·闹红一舸"}
{"author":"姜夔","content":"自作新词韵最娇，小红低唱我吹箫。曲终过尽松陵路，回首烟波十四桥。","dynasty":"宋代","tags":"古诗三百首，行舟","title":"过垂虹"}
{"author":"姜夔","content":"　　【序】辛亥之冬，予载雪诣石湖。止既月，授简索句，且征新声，作此两曲。石湖把玩不已，使工妓隶习之，音节谐婉，乃名之曰《暗香》《疏影》。暗香　　旧时月色，算几番照我，梅边吹笛。唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠尊易泣，红萼无言耿相忆。长记曾携手处，千树压西湖寒碧。又片片、吹尽也，几时见得。疏影　　苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。","dynasty":"宋代","tags":"咏物，梅花","title":"暗香疏影"}
{"author":"姜夔","content":"巷陌风光纵赏时。笼纱未出马先嘶。白头居士无呵殿，只有乘肩小女随。花满市，月侵衣。少年情事老来悲。沙河塘上春寒浅，看了游人缓缓归。","dynasty":"宋代","tags":"讽喻，飘泊，相思","title":"鹧鸪天·正月十一日观灯"}
{"author":"姜夔","content":"玉珂朱组。又占了、道人林下真趣。窗户新成，青红犹润，双燕为君胥宇。秦淮贵人宅第，问谁记、六朝歌舞。总付与、在柳桥花馆，玲珑深处。居士。闲记取。高卧未成，且种松千树。觅句堂深，写经窗静，他日任听风雨。列仙更教谁做，一院双成俦侣。世间住，且休将鸡犬，云中飞去。","dynasty":"宋代","title":"喜迁莺慢（太簇宫功父新第落成）"}
{"author":"姜夔","content":"猷露坐月饮，戏吟此曲，盖欲一洗钿合金钗之尘。他日野处见之，甚为予击节也向秋来、渐疏班扇，雨声时过金井。堂虚已放新凉入，湘竹最宜欹枕。闲记省。又还是、斜河旧约今再整。天风夜冷。自织锦人归，乘槎客去，此意有谁领。空赢得，今古三星炯炯。银波相望千顷。柳州老矣犹儿戏，瓜果为伊三请。云路迥。漫说道、年年野鹊曾并影。无人与问。但浊酒相呼，疏帘自卷，微月照清饮。","dynasty":"宋代","title":"摸鱼儿"}
{"author":"姜夔","content":"荷叶披披一浦凉，青芦奕奕夜吟商。平生最识江湖味，听得秋声忆故乡。","dynasty":"宋代","title":"湖上寓居杂咏其一"}
{"author":"姜夔","content":"湖上风恬月淡时，卧看云影入玻璃。轻舟忽向窗边过，摇动青芦一两枝。","dynasty":"宋代","title":"湖上寓居杂咏其二"}
{"author":"姜夔","content":"秋云低结乱山愁，千顷银波疑不流。堤畔画船堤上马，绿杨风里两悠悠。","dynasty":"宋代","title":"湖上寓居杂咏其三"}
{"author":"姜夔","content":"处处虚堂望眼宽，荷花荷叶过栏干。游人去后无歌鼓，白水青山生晚寒。","dynasty":"宋代","title":"湖上寓居杂咏其四"}
{"author":"姜夔","content":"辇路垂杨两行裁，苑门秋水欲平阶。朝朝南望宫云起，白鸟一双山下来。","dynasty":"宋代","title":"湖上寓居杂咏其五"}
{"author":"姜夔","content":"微波冲得绿萍开，数点青青粘石阶。绿葑自来不自去，来时须载白鸥来。","dynasty":"宋代","title":"湖上寓居杂咏其六"}
{"author":"姜夔","content":"生杨风雨小楼寒，宋玉秋词不忍看。万里青山无处隐，可怜投老客长安。","dynasty":"宋代","title":"临安旅邸答苏虞叟"}
{"author":"姜夔","content":"荷叶披披一浦京，青芦奕奕夜吟商。平生最识江湖味，听得秋声忆故乡。","dynasty":"宋代","title":"湖上寓居杂咏"}
{"author":"姜夔","content":"双浆莼波，一蓑松雨，暮愁渐满空阔。呼我盟鸥，翩翩欲下，背人还过木末。那回归去，荡云雪，孤舟夜发。伤心重见，依约眉山，黛痕低压。采香径里春寒，老子婆娑，自歌谁答。垂虹西望，飘然引去，此兴平生难遏。酒醒波远，政凝想、明珰素袜。如今安在，唯有栏杆，伴人一霎。","dynasty":"宋代","title":"庆宫春·双浆莼波"}
{"author":"姜夔","content":"晴窗日日拟雕虫，惆怅明时不易逢。二十五弦人不识，淡黄杨柳舞春风。","dynasty":"宋代","title":"戊午春帖子"}
{"author":"姜夔","content":"人家多住竹篱中，杨柳疏疏尚带风。记得下孤城下路，白云依旧两三篷。","dynasty":"宋代","title":"下孤城"}
{"author":"姜夔","content":"风只松树枝，怀念松间友。云从北山来，令我屡回首。山灵夜放起，山雨侵人衣。遥知竹窗里，自吟新雨诗。","dynasty":"宋代","title":"夏日寄朴翁朴时在灵隐"}
{"author":"姜夔","content":"旧国婆沙几树梅，将军逐鹿未归来。江东父老空相忆，枝上年年长绿苔。","dynasty":"宋代","title":"项里项王之里也在山阴西南二十馀里地多杨梅"}
{"author":"姜夔","content":"归心已逐晚云轻，又见越中长短亭。十里水边山下路，桃花无数麦青青。","dynasty":"宋代","title":"萧山"}
{"author":"姜夔","content":"雪矸如玉地，偏师敢轻犯。黄芦阵野鹜，我自将十万。三战渠未降，北面石湖范。先生霸越手，定目一笑粲。","dynasty":"宋代","title":"雪中访石湖"}
{"author":"姜夔","content":"塞草汀云护玉鞍，连天花落路漫漫。如今却忆当时健，下马题诗不道寒。","dynasty":"宋代","title":"雪中六解"}
{"author":"姜夔","content":"贡鹤矶边晚渡时，柳花风急片帆飞。一声长笛鱼龙舞，白浪中山不肯归。","dynasty":"宋代","title":"雪中六解"}
{"author":"姜夔","content":"万马行空转屋檐，高寒屡索酒杯添。故人家住吴山上，借得西湖自卷帘。","dynasty":"宋代","title":"雪中六解"}
{"author":"姜夔","content":"曾泛扁舟诣石湖，恍然坐我范宽图。天寒远挂一行雁，三十六峰生玉壶。","dynasty":"宋代","title":"雪中六解"}
{"author":"姜夔","content":"万壑千岩一样寒，城中别有玉龙蟠。旧人秉兴扁舟处，今日诗仙戴笠看。","dynasty":"宋代","title":"雪中六解"}
{"author":"姜夔","content":"沉香火里笙箫合，暖玉鞍边雉兔空。辨得煎茶有骄色，先生只合作诗穷。","dynasty":"宋代","title":"雪中六解"}
{"author":"姜夔","content":"万里晴沙夕照西，此心唯有断云知。年年数尽秋风字，相风江南摇落时。","dynasty":"宋代","title":"雁图"}
{"author":"姜夔","content":"滔滔沔鄂留，有靦三宿桑。持钵了白日，事贱丸蛣蜣。念当去石友，烟席闪洒湘。为群试歌商，歌短意则长。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"佳人鲁山下，日弄清汉波。促弦调宝瑟，哀思感人多。咬哇秦缶击，冷落吨客歌。知音良不易，如此粲者何。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"英英白龙孙，眉目古人气。拮据营数椽，下帘草生砌。文章作迳庭，功用见造次。无庸垂罄嗟，遗安鹿门意。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"诗人辛国士，句法似阿驹。别墅沧浪曲，绿阴禽鸟呼。颇参金粟眼，渐造文字无。儿辈例学语，屋壁祝蒲卢。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"山阴千载人，挥洒照八极。只今定武刻，犹带龙虎笔。单侯出机杼，岂自剑舞得。馀波人竹石，绝叹咄咄逼。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"异时之罘君，在涅守曰颢。黄钟欠牛铎，淋漓吊遗稿。有子殊可人，特水见此老。客来请论文，但道曲肱好。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"中郎逝千霜，曲高复谁为。庞翁趣无弦，郑伯功斩鼻。春风桃花溪，寒渌绕苍翠。何当从两君，放浪讨幽事。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"宦达羞故妻，贱贫厌丘嫂。上书云雨迥，还舍笋蕨老。江皋锄带经，决计恨不早。士无五羖皮，没世抱枯槁。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"伐木响虚牝，我愿友褐夫。九关呀虎豹，何时内高祛。黄鹄眇云树，鹦鹉澹烟芜。倚杖得清赏，洗心观本初。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"孤鸿度关山，风霜摧翅瓴。影低白云莫，哀噭那忍听。士生有如此，储粟不满瓶。著书穷愁滨，可续离骚经。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"怜君归橐路迢迢，到得茅斋转寂寥。应叹药栏经雨灶，土肥抽尽缩砂苗。","dynasty":"宋代","title":"有送"}
{"author":"姜夔","content":"松尾飕飕石浪寒，胡啼番曲转声酸。人间无此春风手，应是江妃夜放弹。","dynasty":"宋代","title":"于越亭"}
{"author":"姜夔","content":"南山仙人何所食，夜夜山中煮白石。世人唤作白石仙，一生费齿不费钱。仙人食罢腹便便，七十二峰生肺肝。真租只在南山南，我欲从之不惮远。无方煮石何由软。佳名锡我何敢辞，但愁自比长苦饥。囊中只有转庵诗，便当掬水三咽之。","dynasty":"宋代","title":"予居苕溪上与白石洞天为邻潘德久字余日白石"}
{"author":"姜夔","content":"夜阑浩歌起，玉帐生悲风。江东可千里，弃妾蓬蒿中。化石那解语，作草犹可舞。陌上望骓来，翻愁不相顾。","dynasty":"宋代","title":"虞美人草"}
{"author":"姜夔","content":"枯槎啅乾鹊，交臂失夫君。柰此一尊酒，凭高空水云。","dynasty":"宋代","title":"与和甫时甫分题画卷夔得剡溪图"}
{"author":"姜夔","content":"秦山越树两依依，闲倚阑干看落晖。杨柳梢头春又暗，玉箫声里夜游归。","dynasty":"宋代","title":"越中士女春游"}
{"author":"姜夔","content":"前日松间步屧归，更将荷叶障秋晖。如今城里抛团扇，应是山中试裌衣。水有秋容连渐少，树含凉气鸟慵飞。炎天既懒趋城市，从此尤须峦翠微。","dynasty":"宋代","title":"乍凉寄朴翁"}
{"author":"姜夔","content":"四人松下共盘桓，笔砚花壶石上安。今日兴怀同此味，老仙留字在孱颜。","dynasty":"宋代","title":"斋后与金老铦朴翁聪自酌龙进而发"}
{"author":"姜夔","content":"年时六月海扬尘，遥见青山起白云。闻有高僧一诵咒，岩前抛珓问龙君。","dynasty":"宋代","title":"斋后与金老铦朴翁聪自酌龙进而发"}
{"author":"姜夔","content":"将军家世出臞儒，合上青云作计疏。吴下宅成花未种，湖边地吉草新锄。空嗟过隙催人世，赖有提孩读父书。它日石羊芳划路，弟兄来此一沾裾。","dynasty":"宋代","title":"张平甫哀挽"}
{"author":"姜夔","content":"发已星星带已宽，徐郎犹自客长安。家山竹好无由看，谩种庭心一两竿。","dynasty":"宋代","title":"竹友为徐南卿作"}
{"author":"姜夔","content":"世路苍黄总是愁，暮年须得小优游。如今渐觉知心少，胜种青青伴白头。","dynasty":"宋代","title":"竹友为徐南卿作"}
{"author":"姜夔","content":"鹤氅如烟羽扇风，赋情芳草绿阴中。黑头辨了人间事，来看凌霜数点红。","dynasty":"宋代","title":"自题画像"}
{"author":"姜夔","content":"句入冰轮冷，愁因玉宇开。可无如此客，犹恨不能杯。好句长城立，寒鸦结陈来。箜篌晨这手，拚却断肠回。","dynasty":"宋代","title":"坐上和约斋"}
{"author":"姜夔","content":"雠书虽不愿，治粟亦何为。夜月同游处，春潮独往时。无心资造化，任运有成亏。护冷加餐食，幽居且自怡。","dynasty":"宋代","title":"送王简卿归天台二首其二"}
{"author":"姜夔","content":"龙尾回平野，檐牙出翠微。望山怜绿远，坐树觉春归。草合平吴路，鸥忘霸越机。午凉松影乱，白羽对禅衣。","dynasty":"宋代","title":"同朴翁登卧龙山"}
{"author":"姜夔","content":"江汉乘流客，乾坤不系舟。玉琴虚素月，金剑落清秋。野鹿知随草，饥鹰故上鞲。风流大堤曲，一唱使人愁。","dynasty":"宋代","title":"答沈器之二首其一"}
{"author":"姜夔","content":"未定情钟痛，何堪更悼亡。遗书知伏枕，来吊只空堂。雪里评诗句，梅边按乐章。沈思酒杯落，天阔意茫茫。","dynasty":"宋代","title":"悼石湖三首其三"}
{"author":"姜夔","content":"笔阵无功汗左轮，而今老去不能军。水边白鸟閒于我，窗外梅花疑是君。欲向江湖行此语，可无朋友托斯文。新篇大是相料理，因忆西山扬子云。","dynasty":"宋代","title":"陈君玉以小集见归用余还诚斋朝天续集韵作七字夔报贶"}
{"author":"姜夔","content":"中散平生七不堪，凤麈时时伴燕谈。道士有神传火枣，故人无字入云蓝。雨凉竹叶宜三酌，日落荷花倚半酣。极欲扁舟南荡去，冷鸥轻燕略相谙。","dynasty":"宋代","title":"次韵千岩杂谣"}
{"author":"姜夔","content":"金风凉夜深，吹我萧萧发。起折丹桂枝，惊落花上月。","dynasty":"宋代","title":"东堂联句"}
{"author":"姜夔","content":"明妃未嫁时，满宫妒娥眉。一朝辞玉陛，人人泪双垂。","dynasty":"宋代","title":"同潘德久作明妃诗三首其一"}
{"author":"姜夔","content":"年年心随雁，日日穹庐中。遥见沙上月，忽忆建章宫。","dynasty":"宋代","title":"同潘德久作明妃诗三首其二"}
{"author":"姜夔","content":"沈碑含秀润，隆画出神奇。道人那得此，老子乃耽之。","dynasty":"宋代","title":"嘉泰壬戌上元日访全老於净林广福院观沈傅师碑隆茂宗画赠诗二首其二"}
{"author":"姜夔","content":"垂杨风雨小楼寒，宋玉秋词不忍看。万里青山无处隐，可怜投老客长安。","dynasty":"宋代","title":"临安旅邸答苏虞叟"}
{"author":"姜夔","content":"黄帽传呼睡不成，投篙细细激流冰。分明旧泊江南岸，舟尾春风飐客灯。","dynasty":"宋代","title":"除夜自石湖归苕溪十首其三"}
{"author":"姜夔","content":"三生定是陆天随，又向吴松作客归。已拚新年舟上过，倩人和雪洗征衣。","dynasty":"宋代","title":"除夜自石湖归苕溪十首其五"}
{"author":"姜夔","content":"桑间篝火却宜蚕，风土相传我未谙。但得明年少行役，只裁白纻作春衫。","dynasty":"宋代","title":"除夜自石湖归苕溪十首其八"}
{"author":"姜夔","content":"发已星星带已宽，徐卿犹自客长安。家山竹好无由看，漫种庭心一两竿。","dynasty":"宋代","title":"竹友为徐南卿作二首其一"}
{"author":"姜夔","content":"秋风低结乱山愁，千顷银波凝不流。堤畔画船堤上马，绿杨风里两悠悠。","dynasty":"宋代","title":"湖上寓居杂咏十四首其三"}
{"author":"姜夔","content":"辇路垂杨两行栽，苑门秋水欲平阶。朝朝南望宫云起，白鸟一双山下来。","dynasty":"宋代","title":"湖上寓居杂咏十四首其五"}
{"author":"姜夔","content":"钩窗不忍见南山，下有三雏骨未寒。惆怅古今同此味，二陵风雨晋师还。","dynasty":"宋代","title":"湖上寓居杂咏十四首其十二"}
{"author":"姜夔","content":"柳下轩窗枕水开，画船忽载故人来。与君同过西城路，却指烟波独自回。","dynasty":"宋代","title":"湖上寓居杂咏十四首其十三"}
{"author":"姜夔","content":"指点移舟著柳堤，美人相顾复相携。上桥更觉秋香重，花在西陵小苑西。","dynasty":"宋代","title":"湖上寓居杂咏十四首其十四"}
{"author":"姜夔","content":"诸老凋零极可哀，尚留名字压崔嵬。刘郎可是疏文墨，几点胭脂污绿苔。","dynasty":"宋代","title":"登乌石寺观张魏公刘安成岳武穆留题刘云侍儿意真奉命题记"}
{"author":"姜夔","content":"旧国婆娑几树梅，将军逐鹿未归来。江东父老空相忆，枝上年年长绿苔。","dynasty":"宋代","title":"项里"}
{"author":"姜夔","content":"人家多在竹篱中，杨柳疏疏尚带风。记得下菰城下路，白云依旧两三峰。","dynasty":"宋代","title":"下菰城"}
{"author":"姜夔","content":"黄鹤矶边晚渡时，柳花风急片帆飞。一声长笛鱼龙舞，白浪如山不肯归。","dynasty":"宋代","title":"雪中六解其二"}
{"author":"姜夔","content":"曾泛扁舟访石湖，恍然坐我范宽图。天寒远挂一行雁，三十六峰生玉壶。","dynasty":"宋代","title":"雪中六解其四"}
{"author":"姜夔","content":"沈香火里笙箫合，煖玉鞍边雉兔空。办得煎茶有骄色，先生只合作诗穷。","dynasty":"宋代","title":"雪中六解其六"}
{"author":"姜夔","content":"黄云承袜知何处，招得冰魂付北枝。金谷楼高愁欲堕，断肠谁把玉龙吹。","dynasty":"宋代","title":"绿萼梅"}
{"author":"姜夔","content":"市楼歌吹太喧哗，灯若连珠照万家。太守令严君莫舞，游人空带玉梅花。","dynasty":"宋代","title":"观灯口号十首其二"}
{"author":"姜夔","content":"珠络琉璃到地垂，凤头衔带玉交枝。君王不赏无人进，天竺堂深夜雨时。","dynasty":"宋代","title":"观灯口号十首其六"}
{"author":"姜夔","content":"修内司人编戏鼓，辇宫营里独烧灯。春风到处皆君赐，金柳丝丝满凤城。","dynasty":"宋代","title":"观灯口号十首其九"}
{"author":"姜夔","content":"正好嬉游天作魔，翠裙无奈雨沾何。御街暗里无灯火，处处但闻楼上歌。","dynasty":"宋代","title":"观灯口号十首其十"}
{"author":"姜夔","content":"郎罢才名今白发，佐州亦复坐穷边。甚欲出手相料理，东南风高难寄笺。","dynasty":"宋代","title":"寄俞子二首其二"}
{"author":"姜夔","content":"灯已阑珊月气寒，舞儿往往夜深还。只因不尽婆娑意，更向阶心弄影看。","dynasty":"宋代","title":"灯词四首其二"}
{"author":"姜夔","content":"六军文武浩如云，花簇头冠样样新。惟有至尊浑不戴，尽将春色赐群臣。","dynasty":"宋代","title":"春词二首"}
{"author":"姜夔","content":"鹤氅如烟羽扇风，寄情芳草绿阴中。黑头办了人间事，来看凌霜数点红。","dynasty":"宋代","title":"自题画像"}
{"author":"姜夔","content":"滔滔沔鄂留，有腼三宿桑。持钵了白日，事贱丸蛣蜣。念当去石友，烟席凌江湘。为君试歌商，歌短意则长。","dynasty":"宋代","title":"以“长歌意无极，好为老夫听”为韵奉别沔鄂亲友十首其一"}
{"author":"姜夔","content":"山阴千载人，挥洒照八极。只今定武刻，犹带龙虎笔。单侯出机杼，岂是剑舞得。馀波入竹石，绝叹咄咄逼。","dynasty":"宋代","title":"以“长歌意无极，好为老夫听”为韵奉别沔鄂亲友十首其五"}
{"author":"姜夔","content":"异时之罘君，在涅守白颢。黄钟欠牛铎，淋漓吊遗稿。有子殊可人，特未见此老。客来请论文，但道曲肱好。","dynasty":"宋代","title":"以“长歌意无极，好为老夫听”为韵奉别沔鄂亲友十首其六"}
{"author":"姜夔","content":"中郎游千霜，曲高复谁为。庞翁趣无弦，郑伯功斲鼻。春风桃花溪，寒渌绕苍翠。何当从两君，放浪计幽事。","dynasty":"宋代","title":"以“长歌意无极，好为老夫听”为韵奉别沔鄂亲友十首其七"}
{"author":"姜夔","content":"宦达羞故妻，贫贱厌丘嫂。上书云雨迥，还舍笋蕨老。江皋锄带经，决计恨不早。士无五羖皮，没世抱枯槁。","dynasty":"宋代","title":"以“长歌意无极，好为老夫听”为韵奉别沔鄂亲友十首其八"}
{"author":"姜夔","content":"孤鸿度关山，风霜催翅翎。影低白云暮，哀噭那忍听。士生有如此，储粟不满瓶。著书穷愁滨，可续离骚经。","dynasty":"宋代","title":"以“长歌意无极，好为老夫听”为韵奉别沔鄂亲友十首其十"}
{"author":"姜夔","content":"茫茫复茫茫，中有山苍苍。大哉夫差国，坐占天一方。夫差醉莲宫，巨浪摇不醒。越师何从来，夺我玉万顷。年年亭上秋，一笛千古愁。谁能知许事，飞下双白鸥。","dynasty":"宋代","title":"华藏寺云海亭望具区"}
{"author":"姜夔","content":"风吹松树枝，怀我松间友。云从北山来，令我屡回首。山云夜夜起，山雨侵人衣。遥知竹窗里，自吟新雨诗。","dynasty":"宋代","title":"夏日寄朴翁朴翁时在灵隐"}
{"author":"姜夔","content":"春云驿路暗，游子眇归程。永怀故山下，风雨悲柏庭。翁仲不解语，幽鸟时时鸣。人家插垂柳，客里又清明。","dynasty":"宋代","title":"春日书怀四首其二"}
{"author":"姜夔","content":"雪矸如玉城，偏师敢轻犯。黄芦阵野鹜，我自将十万。三战渠未降，北面石湖范。先生霸越手，定自一笑粲。","dynasty":"宋代","title":"雪中访石湖"}
{"author":"姜夔","content":"褰裳望洞庭，眼过天一角。初别未甚愁，别久今始觉。作笺非无笔，寒雁不肯落。芦花待挐音，怪底北风恶。","dynasty":"宋代","title":"待千岩二首其一"}
{"author":"姜夔","content":"斯文准乾坤，作者难屈指。我从李郭游，知有徐孺子。春风橘洲前，白月太湖尾。怀哉来无期，玉唾炯在纸。去年识仲氏，何啻空谷喜。合并忽自天，颠倒见底里。维君天下士，竹箭东南美。胡不在石渠，诸公当料理。千岩今林宗，泉石助风轨。示疾不下堂，有句高八米。此老笔砚交，诚斋古元礼。毫端洒秋露，去国词愈伟。属闻都门别，回首即桑梓。独怜苕溪上，垂榻俟行李。烟波肯寻盟，归棹为君舣。","dynasty":"宋代","title":"呈徐通仲兼简仲锡"}
{"author":"姜夔","content":"洞庭八百里，玉盘盛水银。长虹忽照影，大哉五色轮。我舟度其中，晃晃惊我神。朝发黄陵祠，暮至赤沙曲。借问此何处，沧湾三十六。青芦望不尽，明月耿如烛。湾湾无人家，只就芦边宿。","dynasty":"宋代","title":"昔游诗十五首其一"}
{"author":"姜夔","content":"我乘五板船，将入沌河口。大江风浪起，夜黑不见手。同行子周子，渠胆大如斗。长竿插芦席，船作野马走。不知何所诣，生死付之偶。忽闻入草声，灯火亦稍有。划船遂登岸，亟买野家酒。","dynasty":"宋代","title":"昔游诗十五首其五"}
{"author":"姜夔","content":"扬舲下大江，日日风雨雪。留滞鳌背洲，十日不得发。岸冰一尺厚，刀剑触舟楫。岸雪一丈深，屹如玉城堞。同舟二三士，颇壮不恐慑。蒙毡闭篷卧，波里任倾侧。晨兴视毡上，积雪何皎洁。欲上不得梯，欲留岸频裂。扳援始得上，幸有人见接。荒村两三家，寒苦衣食缺。买猪祭波神，入市路已绝。如今得安坐，閒对妻儿说。","dynasty":"宋代","title":"昔游诗十五首其七"}
{"author":"姜夔","content":"青草长沙境，洞庭渺相连。洞庭西北角，云梦更无边。后有白湖沌，渺莽里数千。岂惟大盗窟，神龙所盘旋。白湖辛已岁，忽堕死蜿蜒。一鳞大如箕，一髯大如椽。白身青鬐鬣，两角上捎天。半体卧沙上，半体犹沈渊。里正闻之官，官使吏致虔。作斋为禳祓，观者足阗阗。敛席覆其体，数里闻腥膻。一夕雷雨过，此物忽已迁。遗迹陷成川，中可行大船。是年完颜至，送死江之壖。或云祖龙谶，诡异非偶然。近日山阳人，采菱不知还。望见三龙浮，目若电火然。见龙多见尾，少见四体全。一龙已为异，三者亦罕传。又因渔湖侧，水中忽生烟。烟中一驴出，绕身步蹁跹。俄随霹雳去，欲语无由缘。我闻语此事，乘舟往观焉。径往枯葭浦，白鹭争相先。湖有刘备庙，实司浩渺权。徘徊无所见，归棹月明前。","dynasty":"宋代","title":"昔游诗十五首其八"}
{"author":"姜夔","content":"昔游衡山上，未晓入幽谷。欲识所坐舆，横板挂两竹。状如秋千垂，高下不倾覆。登山九千丈，中道多佛屋。一峰高一峰，峰峰秀林木。仰看同来客，木末见冠服。高台石桥路，寻常云所宿。下方雷雨时，此上自晴旭。紫盖何突兀，万里在一目。馀峰六七十，仅如翠浪矗。北有懒瓒岩，大石庇樵牧。下窥半厓花，杯盂琢红玉。飞云身畔遇，揽之不盈掬。祝融最高绝，紫盖不足录。俯视同仰观，苍苍万形伏。惟馀岣嵝峰，南睇半空绿。髣髴认潇湘，向岳流屈曲。高处惊我魂，翻思宅平陆。其东有雷穴，灵异谨勿触。云来绵世界，云去一峰独。僧窗或留罅，云入不可逐。绝顶横石梁，仙人有遗躅。山多金光草，夜半如列烛。灵药不可寻，吁嗟归太速。","dynasty":"宋代","title":"昔游诗十五首其十一"}
{"author":"姜夔","content":"《吴都赋》云：“户藏烟浦，家具画船。”唯吴兴为然。春游之盛，西湖未能过也。己酉岁，予与萧时父载酒南郭，感遇成歌。双桨来时，有人似、旧曲桃根桃叶。歌扇轻约飞花，蛾眉正奇绝。春渐远、汀洲自绿，更添了几声啼鴂。十里扬州，三生杜牧，前事休说。又还是、宫烛分烟，奈愁里、匆匆换时节。都把一襟芳思，与空阶榆荚。千万缕、藏鸦细柳，为玉尊、起舞回雪。想见西出阳关，故人初别。","dynasty":"宋代","tags":"春游，怀人","title":"琵琶仙·双桨来时"}
{"author":"姜夔","content":"丙辰岁，与张功父会饮张达可之堂。闻屋壁间蟋蟀有声，功父约予同赋，以授歌者。功父先成，辞甚美。予裴回末利花间，仰见秋月，顿起幽思，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。","dynasty":"宋代","tags":"宋词三百首，咏物，抒情","title":"齐天乐·蟋蟀"}
{"author":"姜夔","content":"枕簟邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客。岑寂，高柳晚蝉，说西风消息。虹梁水陌，鱼浪吹香，红衣半狼藉。维舟试望，故国渺天北。可惜柳边沙外，不共美人游历。问甚时同赋，三十六陂秋色？","dynasty":"宋代","tags":"思念","title":"惜红衣·吴兴荷花"}
{"author":"姜夔","content":"余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。","dynasty":"宋代","tags":"宋词三百首，宋词精选，咏物，柳树","title":"长亭怨慢·渐吹尽"}
{"author":"姜夔","content":"客居合肥南城赤阑桥之西，巷陌凄凉，与江左异。唯柳色夹道，依依可怜。因度此阕，以纾客怀。空城晓角，吹入垂杨陌。马上单衣寒恻恻。看尽鹅黄嫩绿，都是江南旧相识。正岑寂，明朝又寒食。强携酒、小桥宅。怕梨花落尽成秋色。燕燕飞来，问春何在？唯有池塘自碧。","dynasty":"宋代","tags":"婉约，写景，思乡","title":"淡黄柳·空城晓角"}
{"author":"姜夔","content":"夜暗归云绕柁牙，江涵星影鹭眠沙。行人怅望苏台柳，曾与吴王扫落花。","dynasty":"宋代","tags":"写景，怀古，借古讽今","title":"姑苏怀古"}
{"author":"姜夔","content":"京洛风流绝代人。因何风絮落溪津。笼鞋浅出鸦头袜，知是凌波缥缈身。红乍笑，绿长嚬。与谁同度可怜春。鸳鸯独宿何曾惯，化作西楼一缕云。","dynasty":"宋代","tags":"宋词三百首，同情，女子","title":"鹧鸪天·己酉之秋苕溪记所见"}
{"author":"姜夔","content":"阑干风冷雪漫漫，惆怅无人把钓竿。时有官船桥畔过，白鸥飞去落前滩。","dynasty":"宋代","tags":"写雪，思念，写人","title":"钓雪亭"}
{"author":"姜夔","content":"人绕湘皋月坠时。斜横花树小，浸愁漪。一春幽事有谁知？东风冷，香远茜裙归。鸥去昔游非。遥怜花可可，梦依依。九疑云杳断魂啼。相思血，都沁绿筠枝。","dynasty":"宋代","tags":"婉约，咏物，梅花，写人，相思","title":"小重山令·赋潭州红梅"}
{"author":"姜夔","content":"丙辰之冬，予留梁溪，将诣淮南不得，因梦思以述志。人间离别易多时。见梅枝，忽相思。几度小窗幽梦手同携。今夜梦中无觅处，漫徘徊，寒侵被，尚未知。湿红恨墨浅封题。宝筝空，无雁飞。俊游巷陌，算空有、古木斜晖。旧约扁舟，心事已成非。歌罢淮南春草赋，又萋萋。漂零客，泪满衣。","dynasty":"宋代","tags":"宋词精选，相思，记梦","title":"江梅引·人间离别易多时"}
{"author":"姜夔","content":"濠梁四无山，坡陁亘长野。吾披紫茸毡，纵饮面无赭。自矜意气豪，敢骑雪中马。行行逆风去，初亦略沾洒。疾风吹大片，忽若乱飘瓦。侧身当其冲，丝鞚袖中把。重围万箭急，驰突更叱咤。酒力不支吾，数里进一斝。燎茅烘湿衣，客有见留者。徘徊望神州，沈叹英雄寡。","dynasty":"宋代","title":"昔游诗十五首其十二"}
{"author":"姜夔","content":"雪霁下扬子，閒望江上山。山山如白玉，日照金孱颜。是时江水净，影落清镜寒。潮催庾信老，云送佛狸还。万古感心事，惆怅垂杨湾。","dynasty":"宋代","title":"昔游诗十五首其十四"}
{"author":"姜夔","content":"项君声名天宇窄，与君俱是荆湖客。向来相闻不相值，长安城中乃相识。论文要得文中天，邯郸学步终不然。如君笔墨与性合，妙处特过苏李前。我如切切秋虫语，自诡平生用心苦。神凝或与元气接，屡举似君君亦许。西湖一曲古墙阴，清坐论诗夜向深。见谓人间有公等，不知来者不如今。乾坤虽大知者少，君不见，古人拙处今人巧。我徂山林口挂壁，如君合救狂澜倒。石渠春水绿泱泱，阁下无人白日长。万里江湖入归梦，子云不愿校书郎。九华山色梅根渡，半日风帆即秋浦。六条察吏安用许，幸有千岩作诗侣。","dynasty":"宋代","title":"送项平甫倅池阳"}
{"author":"姜夔","content":"西园曾为梅花醉。叶剪春云细。玉笙凉夜隔帘吹。卧看花梢摇动、一枝枝。娉娉袅袅教谁惜。空压纱巾侧。沈香亭北又青苔。唯有当时蝴蝶、自飞来。","dynasty":"宋代","title":"虞美人其一赋牡丹"}
{"author":"姜夔","content":"忆昨天街预赏时，柳悭梅小未教知。而今正是欢游夕，却怕春寒自掩扉。帘寂寂，月低低，旧情惟有绛都词。芙蓉影暗三更后，卧听邻娃笑语归。","dynasty":"宋代","title":"鹧鸪天其五元夕不出"}
{"author":"姜夔","content":"绿丝低拂鸳鸯浦。想桃叶、当时唤渡。又将愁眼与春风，待去。倚兰桡、更少驻。金陵路。莺吟燕舞。算潮水、知人最苦。满汀芳草不成归，日暮。更移舟、向甚处。","dynasty":"宋代","title":"宜男草"}
{"author":"姜夔","content":"春点疏梅雨后枝。剪灯心事峭寒时。市桥携手步迟迟。蜜炬来时人更好，玉笙吹彻夜何其。东风落靥不成归。","dynasty":"宋代","title":"浣溪沙其二"}
{"author":"姜夔","content":"剪剪寒花小更垂。阿琼愁里弄妆迟。东风烧烛夜深归。落蕊半黏钗上燕，露黄斜映鬓边犀。老夫无味已多时。","dynasty":"宋代","title":"浣溪沙其六"}
{"author":"姜夔","content":"衰草愁烟，乱鸦送日，风沙回旋平野。拂雪金鞭，欺寒茸帽，还记章台走马。谁念漂零久，漫赢得幽怀难写。故人清沔相逢，小窗闲共情话。长恨离多会少，重访问竹西，珠泪盈把。雁碛波平，渔汀人散，老去不堪游冶。无奈苕溪月，又照我扁舟东下。甚日归来，梅花零乱春夜。","dynasty":"宋代","title":"探春慢"}
{"author":"姜夔","content":"玉珂朱组。又占了、道人林下真趣。窗户新成，青红犹润，双燕为君胥宇。秦淮贵人宅第，问谁记、六朝歌舞。总付与、在柳桥花馆，玲珑深处。居士。闲记取。高卧未成，且种松千树。觅句堂深，写经窗静，他日任听风雨。列仙更教谁做，一院双成俦侣。世间住。且休将鸡犬，云中飞去。","dynasty":"宋代","title":"喜迁莺慢/喜迁莺太簇宫功父新第落成"}
{"author":"姜夔","content":"与鸥为客，绿野留吟屐。两行柳垂阴，是当日、仙翁手植。一亭寂寞，烟外带愁横。荷苒苒，展凉云，横卧虹千尺。才因老尽，秀句君休觅。万绿正迷人，更愁入、山阳夜笛。百年心事，惟有玉阑知，吟未了，放船回，月下空相忆。","dynasty":"宋代","tags":"友人，思念，怀旧","title":"蓦山溪·题钱氏溪月"}
{"author":"姜夔","content":"巷陌风光纵赏时。笼纱未出马先嘶。白头居士无呵殿，只有乘肩小女随。花满市，月侵衣。少年情事老来悲。沙河塘上春寒浅，看了游人缓缓归。","dynasty":"宋代","tags":"讽喻，飘泊，相思","title":"鹧鸪天·正月十一日观灯"}
{"author":"姜夔","content":"　　【序】辛亥之冬，予载雪诣石湖。止既月，授简索句，且征新声，作此两曲。石湖把玩不已，使工妓隶习之，音节谐婉，乃名之曰《暗香》《疏影》。暗香　　旧时月色，算几番照我，梅边吹笛。唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠尊易泣，红萼无言耿相忆。长记曾携手处，千树压西湖寒碧。又片片、吹尽也，几时见得。疏影　　苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。","dynasty":"宋代","tags":"咏物，梅花","title":"暗香疏影"}
{"author":"姜夔","content":"绿萼更横枝，多少梅花样。惆怅西村一坞春，开遍无人赏。细草藉金舆，岁岁长吟想。枝上么禽一两声，犹似宫娥唱。","dynasty":"宋代","title":"卜算子·绿萼更横枝"}
{"author":"姜夔","content":"南山仙人何所食，夜夜山中煮白石。世人唤作白石仙，一生费齿不费钱。仙人食罢腹便便，七十二峰生肺肝。真租只在南山南，我欲从之不惮远。无方煮石何由软。佳名锡我何敢辞，但愁自比长苦饥。囊中只有转庵诗，便当掬水三咽之。","dynasty":"宋代","title":"予居苕溪上与白石洞天为邻潘德久字余日白石"}
{"author":"姜夔","content":"珠络琉璃到地垂，凤头衔带玉交枝。君王不赏无人进，天竺堂深夜雨时。","dynasty":"宋代","title":"观灯口号十首其六"}
{"author":"姜夔","content":"金凤凉夜深，吹我萧萧发。起折丹桂枝，惊落花上月。","dynasty":"宋代","title":"东堂联句"}
{"author":"姜夔","content":"京洛风流绝代人。因何风絮落溪津。笼鞋浅出鸦头袜，知是凌波缥缈身。红乍笑，绿长嚬。与谁同度可怜春。鸳鸯独宿何曾惯，化作西楼一缕云。","dynasty":"宋代","tags":"宋词三百首，同情，女子","title":"鹧鸪天·己酉之秋苕溪记所见"}
{"author":"姜夔","content":"纷纷铁马小回旋，幻出曹公大战年。若使英雄知□事，不教儿女戏灯前。","dynasty":"宋代","title":"观灯口号"}
{"author":"姜夔","content":"扬舲下大江，日日风雨雪。留滞鳌背洲，十日不得发。岸冰一尺厚，刀剑触舟楫。岸雪一丈深，屹如玉城堞。同舟二三士，颇壮不恐慑。蒙毡闭篷卧，波里任倾侧。晨兴视毡上，积雪何皎洁。欲上不得梯，欲留岸频裂。扳援始得上，幸有人见接。荒村两三家，寒苦衣食缺。买猪祭波神，入市路已绝。如今得安坐，閒对妻儿说。","dynasty":"宋代","title":"昔游诗十五首其七"}
{"author":"姜夔","content":"黄帽传呼睡不成，投篙细细激流冰。分明旧泊江南岸，舟尾春风飐客灯。","dynasty":"宋代","title":"除夜自石湖归苕溪十首其三"}
{"author":"姜夔","content":"雪矸如玉地，偏师敢轻犯。黄芦阵野鹜，我自将十万。三战渠未降，北面石湖范。先生霸越手，定目一笑粲。","dynasty":"宋代","title":"雪中访石湖"}
{"author":"姜夔","content":"木末谁家缥缈亭，画堂临水更虚明。经过此处无相识，塔下秋云为我生。","dynasty":"宋代","title":"过德清"}
{"author":"姜夔","content":"青青官柳，飞过双双燕。楼上对春寒，卷珠帘、瞥然一见。如今春去，香絮乱因风，沾径草，惹墙花，一一教谁管。阳关去也，方表人肠断。几度拂行轩，念衣冠、尊前易散。翠眉织锦，红叶浪题诗。烟渡口，水亭边，长是心先乱。","dynasty":"宋代","title":"蓦山溪·青青官柳"}
{"author":"姜夔","content":"苑墙曲曲柳冥冥，人静山空见一灯。荷叶似云香不断，小船摇曳入西陵。","dynasty":"宋代","title":"湖上寓居杂咏其九"}
{"author":"姜夔","content":"未作龙蛇梦，惊闻露电身。百年无此老，千首属何人。安得公长健，那知事转新。酸风忧国泪，高冢卧麒麟。","dynasty":"宋代","title":"悼石湖三首"}
{"author":"姜夔","content":"桑间篝火却宜蚕，风土相传我未谙。但得明年少行役，只裁白纻作春衫。","dynasty":"宋代","title":"除夜自石湖归苕溪十首其八"}
{"author":"姜夔","content":"花花竹里无人见，一夜只香过石桥墩。","dynasty":"宋代","title":"句"}
{"author":"姜夔","content":"黄鹤矶边晚渡时，柳花风急片帆飞。一声长笛鱼龙舞，白浪如山不肯归。","dynasty":"宋代","title":"雪中六解其二"}
{"author":"姜夔","content":"归心已逐晚云轻，又见越中长短亭。十里水边山下路，桃花无数麦青青。","dynasty":"宋代","title":"萧山"}
{"author":"姜夔","content":"处处虚堂望眼宽，荷花荷叶过栏干。游人去后无歌鼓，白水青山生晚寒。","dynasty":"宋代","title":"湖上寓居杂咏其四"}
{"author":"姜夔","content":"枕簟邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客。岑寂，高柳晚蝉，说西风消息。虹梁水陌，鱼浪吹香，红衣半狼藉。维舟试望，故国渺天北。可惜柳边沙外，不共美人游历。问甚时同赋，三十六陂秋色？","dynasty":"宋代","tags":"思念","title":"惜红衣·吴兴荷花"}
{"author":"姜夔","content":"年时六月海扬尘，遥见青山起白云。闻有高僧一诵咒，岩前抛珓问龙君。","dynasty":"宋代","title":"斋后与金老铦朴翁聪自酌龙进而发"}
{"author":"姜夔","content":"好花不与殢香人。浪粼粼。又恐春风归去绿成阴。玉钿何处寻。木兰双桨梦中云。小横陈。漫向孤山山下觅盈盈。翠禽啼一春。","dynasty":"宋代","title":"鬲溪梅令丙辰冬，自无锡归，作此寓意。"}
{"author":"姜夔","content":"楚山修竹，自娟娟、不受人间袢暑。我醉欲眠伊伴我，一枕凉生如许。象齿为材，花藤作面，终是无真趣。梅风吹溽，此君直恁清苦。须信下榻殷勤，＿然成梦，梦与秋相遇。翠袖佳人来共看，漠漠风烟千亩。蕉叶窗纱，荷花池馆，别有留人处。此时归去，为君听尽秋雨。","dynasty":"宋代","title":"念奴娇（谢人惠竹榻）"}
{"author":"姜夔","content":"湖上风恬月淡时，卧看云影入玻璃。轻舟忽向窗边过，摇动青芦一两枝。","dynasty":"宋代","title":"湖上寓居杂咏其二"}
{"author":"姜夔","content":"老去无心听管弦，病来杯酒不相便。人生难得秋前雨，乞我虚堂自在眠。","dynasty":"宋代","tags":"抒怀，愁苦","title":"平甫见招不欲往"}
{"author":"姜夔","content":"未定情钟痛，何堪更悼亡。遗书知伏枕，来吊只空堂。雪里评诗句，梅边按乐章。沉思酒杯落，天阔意茫茫。","dynasty":"宋代","title":"悼石湖三首"}
{"author":"姜夔","content":"诗人辛国士，句法似阿驹。别墅沧浪曲，绿阴禽鸟呼。颇参金粟眼，渐造文字无。儿辈例学语，屋壁祝蒲卢。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"郎罢才名今白发，佐州亦复坐穷边。甚欲出手相料理，东南风高难寄笺。","dynasty":"宋代","title":"寄俞子二首其二"}
{"author":"姜夔","content":"青花绿叶上疏篱，别有长条竹尾垂。老觉淡妆差有味，满身秋露立多时。","dynasty":"宋代","title":"武刃丞宅同朴翁咏牵牛"}
{"author":"姜夔","content":"金凤凉夜深，吹我萧萧发。起折丹桂枝，惊落花上月。","dynasty":"宋代","title":"东堂联句"}
{"author":"姜夔","content":"雪矸如玉城，偏师敢轻犯。黄芦阵野鹜，我自将十万。三战渠未降，北面石湖范。先生霸越手，定自一笑粲。","dynasty":"宋代","title":"雪中访石湖"}
{"author":"姜夔","content":"青青官柳，飞过双双燕。楼上对春寒，卷珠帘、瞥然一见。如今春去，香絮乱因风，沾径草，惹墙花，一一教谁管。阳关去也，方表人肠断。几度拂行轩，念衣冠、尊前易散。翠眉织锦，红叶浪题诗。烟渡口，水亭边，长是心先乱。","dynasty":"宋代","title":"蓦山溪·青青官柳"}
{"author":"姜夔","content":"柏绿椒红事事新。隔篱灯影贺年人。三茅钟动西窗晓，诗鬓无端又一春。慵对客，缓开门。梅花闲伴老来身。娇儿学作人间字，郁垒神荼写未真。","dynasty":"宋代","title":"鹧鸪天（丁巳元日）"}
{"author":"姜夔","content":"翦翦寒花小更垂。阿琼愁里弄妆迟。东风烧烛夜深归。落蕊半黏钗上燕，露黄斜映鬓边犀。老夫无味已多时。","dynasty":"宋代","title":"浣溪沙"}
{"author":"姜夔","content":"君不见苕溪西南石鼓山，鸟如鸜鹆啼其间。土人相传是阿弟，千呼万唤云复还。身为独雁失俦侣，所愧鹡鴒图急难。绕林哀哀诉明月，夜阑月落声渐咽。天地阔远兄不闻，苍岩下泪山竹裂。岂无鸦舅与鹁姑，人各有心非友于，陟冈四顾空欷嘘。君不见江南望夫谁家子，登山化石不得语。","dynasty":"宋代","title":"禽言如日哥哥"}
{"author":"姜夔","content":"小山不能云，大山半为天。","dynasty":"宋代","title":"句"}
{"author":"姜夔","content":"杨柳风微约暮寒，野禽容与只婆间。道人心性如天马，可爱青丝十二闲。","dynasty":"宋代","title":"次韵武伯"}
{"author":"姜夔","content":"猛相思里得君来，政喜欢时却便回。别路苦无青柳折，至家应有小桃开。起居五马兼堂上，问讯知岩及阿灰。儿女痴顽夫妇健，漂零何日共尊罍。","dynasty":"宋代","title":"送李万顷"}
{"author":"姜夔","content":"大别之幽处，无一日不在心目间。胜友二三，极意吟尝。朅来湘浦，岁晚凄然，步绕园梅，摛笔以赋冷云迷浦。倩谁唤、玉妃起舞。岁华如许。野梅弄眉妩。屐齿印苍藓，渐为寻花来去。自随秋雁南来，望江国、渺何处。新诗漫与。好风景、长是暗度。故人知否。抱幽恨难语。何时共渔艇，莫负沧浪烟雨。况有清夜啼猿，怨人良苦。","dynasty":"宋代","title":"清波引"}
{"author":"姜夔","content":"塞草汀云护玉鞍，连天花落路漫漫。如今却忆当时健，下马题诗不道寒。","dynasty":"宋代","title":"雪中六解"}
{"author":"姜夔","content":"游人归后天街静，坊陌人家未闭门。帘里垂灯照尊俎，从中嬉笑觉春温。","dynasty":"宋代","title":"灯词"}
{"author":"姜夔","content":"长溪杨声伯典长沙楫棹，居濒湘江，窗间所见，如燕公、郭熙画图，卧起幽适。丙午七月既望，声伯约予与赵景鲁、景望、萧和父、裕父、时父、恭父，大舟浮湘，放乎中流，山水空寒，烟月交映，凄然其为秋也。坐客皆小冠綀服，或弹琴，或浩歌，或自酌，或援笔搜句。予度此曲，即念奴娇之鬲指声也，于双调中吹之。鬲指亦谓之“过腔”，见晁无咎集。凡能吹竹者，便能过腔也。五湖旧约，问经年底事，长负清景？暝入西山，渐唤我，一叶夷犹乘兴。倦网都收，归禽时度，月上汀洲冷。中流容与，画桡不点清镜。谁解唤起湘灵，烟鬟雾鬓，理哀弦鸿阵。玉麈谈玄，叹坐客、多少风流名胜。暗柳萧萧，飞星冉冉，夜久知秋信。鲈鱼应好，旧家乐事谁省。","dynasty":"宋代","tags":"写景，夜晚，月夜","title":"湘月·五湖旧约"}
{"author":"姜夔","content":"孤鸿度关山，风霜催翅翎。影低白云暮，哀噭那忍听。士生有如此，储粟不满瓶。著书穷愁滨，可续离骚经。","dynasty":"宋代","title":"以“长歌意无极，好为老夫听”为韵奉别沔鄂亲友十首其十"}
{"author":"姜夔","content":"柳下轩窗枕水开，画船忽载故人来。与君同过西城路，却指烟波独自回。","dynasty":"宋代","title":"湖上寓居杂咏十四首其十三"}
{"author":"姜夔","content":"小山不能云，大山半为天。","dynasty":"宋代","title":"句"}
{"author":"姜夔","content":"桥下松陵绿浪横，来迟不与白鸥盟。知君久对青山立，飞尽梨花好句成。","dynasty":"宋代","title":"平甫放三十二鸥于吴松余不及与盟"}
{"author":"姜夔","content":"昔游衡山上，未晓入幽谷。欲识所坐舆，横版挂两竹。状如秋千垂，高下不倾覆。登山九千丈，中道多佛屋。一峰高一峰，峰峰秀林木。仰看同来客，木末见冠服。高台石桥路，寻常云所宿。下方雷雨时，此上自晴旭。紫盖何突兀，万里在一目。馀峰六七十，仅如翠浪矗。北有嬾瓒岩，大石庇樵牧。下窥半岩花，杯盂琢红玉，飞云峰畔过，揽之不盈掬。祝融最高绝，紫盖不足录。俯视同仰观，苍苍万形伏。惟馀岣嵝峰，南睇半空绿。仿佛认潇湘，向岳流屈曲。高处惊我魂，幡思宅平陆。其东有雷穴，灵异谨勿触。云来绵世界，云去一峰独。僧窗或留罅，云入不可逐。绝顶横石渠。仙人有遗躅。山多金光草，夜半如列烛。灵药不可寻，吁嗟归太速。","dynasty":"宋代","title":"昔游诗其十一"}
{"author":"姜夔","content":"金风凉夜深，吹我萧萧发。起折丹桂枝，惊落花上月。","dynasty":"宋代","title":"东堂联句"}
{"author":"姜夔","content":"既离湖口县，未至落星湾。舟中三两程，程程见庐山。庐山遮半天，五老云为冠。朝看金叠叠，暮看紫巉巉。瀑布在山半，仿佛认一斑。庐山忽不见，云雨满人间。","dynasty":"宋代","title":"昔游诗其十三"}
{"author":"姜夔","content":"野人复何知，自谓山泽好。来裨奉常议，识笳鼓羽葆。谁怜老垂垂，却入闹浩浩。营巢犹是寓，学圃何不早。淮桂手所植，汉瓮躬自抱。花开不忍出，花落不忍扫。佳客夜深来，清尊月中倒。一禅两居士，更约践幽讨。","dynasty":"宋代","title":"和转庵丹桂韵"}
{"author":"姜夔","content":"我乘五板船，将入沌河口。大江风浪起，夜黑不见手。同行子周子，渠胆大如斗。长竿插芦席，船作野马走。不知何所诣，生死付之偶。忽闻入草声，灯火亦稍有。划船遂登岸，亟买野家酒。","dynasty":"宋代","title":"昔游诗十五首其五"}
{"author":"姜夔","content":"忆昨天街预赏时。柳慳梅小未教知。而今正是欢游夕，却怕春寒自掩扉。帘寂寂，月低低。旧情惟有绛都词。芙蓉影暗三更后，卧听邻娃笑语归。","dynasty":"宋代","title":"鹧鸪天（元夕不出）"}
{"author":"姜夔","content":"沙河云合无行处，惆怅来游路已迷。却入静坊灯火空，门门相似列蛾眉。","dynasty":"宋代","title":"灯词"}
{"author":"姜夔","content":"象笔带香题，龙笛吟春咽。杨柳娇痴未觉愁，花管人离别。路出古昌源，石瘦冰霜洁。折得青须碧藓花，持向人间说。","dynasty":"宋代","title":"卜算子·象笔带香题"}
{"author":"姜夔","content":"正是春归，细柳暗黄千缕。暮鸦啼处。梦逐金鞍去。一点芳心休诉。琵琶解语。","dynasty":"宋代","title":"醉吟商"}
{"author":"姜夔","content":"修内司人偏戏鼓，辇官营里独烧灯。春风到处皆君赐，金柳丝丝满凤城。","dynasty":"宋代","title":"观灯口号"}
{"author":"姜夔","content":"小帘灯火屡题诗，回首青山失后期。未老刘郎定重到，烦君说与故人知。","dynasty":"宋代","title":"送范仲讷往合肥三首其三"}
{"author":"姜夔","content":"宦达羞故妻，贱贫厌丘嫂。上书云雨迥，还舍笋蕨老。江皋锄带经，决计恨不早。士无五羖皮，没世抱枯槁。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"夜半金神羽猎，奔走山川百灵。云气旌旗来下，飒然已入青冥。","dynasty":"宋代","title":"金神夜猎图二首其一"}
{"author":"姜夔","content":"与客携壶，梅花过了，夜来风雨。幽禽自语。啄香心，度墙去。春衣都是柔荑剪，尚沾惹、残茸半缕。怅玉钿似扫，朱门深闭，再见无路。凝伫，曾游处。但系马垂杨，认郎鹦鹉。扬州梦觉，彩云飞过何许？多情须倩梁间燕，问吟袖弓腰在否？怎知道、误了人，年少自恁虚度。","dynasty":"宋代","tags":"春天，写景，怀人，感慨","title":"月下笛·与客携壶"}
{"author":"姜夔","content":"略彴横溪人不度。听流澌、佩环无数。屋角垂枝，船头生影，算唯有、春知处。回首江南天欲暮。折寒香、倩谁传语。玉笛无声，诗人有句，花休道、轻分付。","dynasty":"宋代","title":"夜行船（己酉岁，寓吴兴，同田几道寻梅北山沈氏圃载雪而归）"}
{"author":"姜夔","content":"不见青青绕竹生，西风篱落抱枯藤。道人一任空花过，愁杀山阴觅句僧。","dynasty":"宋代","title":"朴公棹牵牛其奇余亦作"}
{"author":"姜夔","content":"昔游衡山上，未晓入幽谷。欲识所坐舆，横版挂两竹。状如秋千垂，高下不倾覆。登山九千丈，中道多佛屋。一峰高一峰，峰峰秀林木。仰看同来客，木末见冠服。高台石桥路，寻常云所宿。下方雷雨时，此上自晴旭。紫盖何突兀，万里在一目。馀峰六七十，仅如翠浪矗。北有嬾瓒岩，大石庇樵牧。下窥半岩花，杯盂琢红玉，飞云峰畔过，揽之不盈掬。祝融最高绝，紫盖不足录。俯视同仰观，苍苍万形伏。惟馀岣嵝峰，南睇半空绿。仿佛认潇湘，向岳流屈曲。高处惊我魂，幡思宅平陆。其东有雷穴，灵异谨勿触。云来绵世界，云去一峰独。僧窗或留罅，云入不可逐。绝顶横石渠。仙人有遗躅。山多金光草，夜半如列烛。灵药不可寻，吁嗟归太速。","dynasty":"宋代","title":"昔游诗其十一"}
{"author":"姜夔","content":"花里春风未觉时。美人呵蕊缀横枝。隔帘飞过蜜蜂儿。书寄岭头封不到，影浮杯面误人吹。寂寥惟有夜寒知。","dynasty":"宋代","title":"浣溪沙（丙辰腊，与俞商卿、銛朴翁同寓新安溪庄舍，得腊花韵甚，赋二首）"}
{"author":"姜夔","content":"身退诗仍健，官高病已侵。江山平日眠，花鸟暮年心。九转终无助，三高竟欲寻。尚留巾垫角，胡虏有知音。","dynasty":"宋代","title":"悼石湖三首"}
{"author":"姜夔","content":"金凤凉夜深，吹我萧萧发。起折丹桂枝，惊落花上月。","dynasty":"宋代","title":"东堂联句"}
{"author":"姜夔","content":"越国霸来头已折，洛京归后梦犹惊。沉思只羡天随子，蓑笠寒江过一生。","dynasty":"宋代","title":"三高祠"}
{"author":"姜夔","content":"若人金石心，试命洞庭浪。传闻下巴陵，沥酒喜无恙。我行丹枫林，屡骋白苹望。乌鹊不可嗔，论功当坐上。","dynasty":"宋代","title":"待千岩"}
{"author":"姜夔","content":"南陌东城尽舞儿，画金刺绣满罗衣。也知爱惜春游夜，舞落银蟾不肯归。","dynasty":"宋代","title":"灯词"}
{"author":"姜夔","content":"君不见苕溪西南石鼓山，鸟如鸜鹆啼其间。土人相传是阿弟，千呼万唤云复还。身为独雁失俦侣，所愧鹡鴒图急难。绕林哀哀诉明月，夜阑月落声渐咽。天地阔远兄不闻，苍岩下泪山竹裂。岂无鸦舅与鹁姑，人各有心非友于，陟冈四顾空欷嘘。君不见江南望夫谁家子，登山化石不得语。","dynasty":"宋代","title":"禽言如日哥哥"}
{"author":"姜夔","content":"辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。","dynasty":"宋代","tags":"宋词三百首，咏物，梅花，抒怀","title":"疏影·苔枝缀玉"}
{"author":"姜夔","content":"肥水东流无尽期，当初不合种相思。梦中未比丹青见，暗里忽惊山鸟啼。春未绿，鬓先丝，人间别久不成悲。谁教岁岁红莲夜，两处沉吟各自知。","dynasty":"宋代","title":"鹧鸪天元夕有所梦"}
{"author":"姜夔","content":"昔游衡山上，未晓入幽谷。欲识所坐舆，横板挂两竹。状如秋千垂，高下不倾覆。登山九千丈，中道多佛屋。一峰高一峰，峰峰秀林木。仰看同来客，木末见冠服。高台石桥路，寻常云所宿。下方雷雨时，此上自晴旭。紫盖何突兀，万里在一目。馀峰六七十，仅如翠浪矗。北有懒瓒岩，大石庇樵牧。下窥半厓花，杯盂琢红玉。飞云身畔遇，揽之不盈掬。祝融最高绝，紫盖不足录。俯视同仰观，苍苍万形伏。惟馀岣嵝峰，南睇半空绿。髣髴认潇湘，向岳流屈曲。高处惊我魂，翻思宅平陆。其东有雷穴，灵异谨勿触。云来绵世界，云去一峰独。僧窗或留罅，云入不可逐。绝顶横石梁，仙人有遗躅。山多金光草，夜半如列烛。灵药不可寻，吁嗟归太速。","dynasty":"宋代","title":"昔游诗十五首其十一"}
{"author":"姜夔","content":"令我歌一曲，曲终郎见留。万一不当意，翻作平生羞。","dynasty":"宋代","title":"古乐府"}
{"author":"姜夔","content":"濠梁四无山，坡陀亘长野。吾披紫茸毡，纵饮面微赭。自矜意气豪，敢骑雪中马。行行逆风去，初迹略沾洒。疾风吹大片，忽或乱飘瓦。侧身当其冲，丝鞚袖中把。重围万箭急，驰突更叱咤。酒力不支吾，数里进一斝。燎茅烘湿衣，客有见留者。裴回望神州，沉叹英雄寡。","dynasty":"宋代","title":"昔游诗其十二"}
{"author":"姜夔","content":"红妆艳色，照浣花溪影，绝代姝丽。弄轻风、摇荡满林罗绮。自然富贵天姿，都不比、等闲桃李。帘栊静悄，月上正贪春睡。长记初开日，逞妖丽、如与人面争媚。过韶光一瞬，便成流水。对此日叹浮华，惜芳菲、易成憔悴。留无计。惟有花边尽醉。","dynasty":"宋代","title":"月上海棠（夹钟商·赋题）"}
{"author":"姜夔","content":"身同汉使来，不同汉使归。虽为胡中妇，只着汉家认。","dynasty":"宋代","title":"同潘德久作明妃作"}
{"author":"姜夔","content":"微波冲得绿萍开，数点青青粘石阶。绿葑自来不自去，来时须载白鸥来。","dynasty":"宋代","title":"湖上寓居杂咏其六"}
{"author":"姜夔","content":"双螺未合，双蛾先敛，家在碧云西。别母情怀，随郎滋味，桃叶渡江时。扁舟载了，匆匆归去，今夜泊前溪。杨柳津头，梨花墙外，心事两人知。","dynasty":"宋代","tags":"写人，女子","title":"少年游·戏平甫"}
{"author":"姜夔","content":"恨春易去。甚春却向扬州住。微雨。正茧栗梢头弄诗句。红桥二十四，总是行云处。无语。渐半脱宫衣笑相顾。金壶细叶，千朵围歌舞。谁念我、鬓成丝，来此共尊俎。後日西园，绿阴无数。寂寞刘郎，自修花谱。","dynasty":"宋代","title":"侧犯咏芍药"}
{"author":"姜夔","content":"滔滔沔鄂留，有靦三宿桑。持钵了白日，事贱丸蛣蜣。念当去石友，烟席闪洒湘。为群试歌商，歌短意则长。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"昔游未远，记湘皋闻瑟，沣浦捐褋。因觅孤山林处士，来踏梅根残雪。獠女供花，伧儿行酒，卧看青门辙。一丘吾老，可怜情事空切。曾见海作桑田，仙人云表，笑汝真痴绝。说与依依王谢燕，应有凉风时节。越只青山，吴惟芳草，万古皆沈灭。绕枝三匝，白头歌尽明月。","dynasty":"宋代","title":"念奴娇·昔游未远"}
{"author":"姜夔","content":"此去庐陵定几程，向来筇杖未经行。悬知片棹云边集，大有吟情雪里生。楚渡食萍应甚美，舜祠吹玉直难清。二君即日青冥上，唯我春山带雨耕。","dynasty":"宋代","title":"次韵胡仲方因杨伯子见寄"}
{"author":"姜夔","content":"猷露坐月饮，戏吟此曲，盖欲一洗钿合金钗之尘。他日野处见之，甚为予击节也向秋来、渐疏班扇，雨声时过金井。堂虚已放新凉入，湘竹最宜欹枕。闲记省。又还是、斜河旧约今再整。天风夜冷。自织锦人归，乘槎客去，此意有谁领。空赢得，今古三星炯炯。银波相望千顷。柳州老矣犹儿戏，瓜果为伊三请。云路迥。漫说道、年年野鹊曾并影。无人与问。但浊酒相呼，疏帘自卷，微月照清饮。","dynasty":"宋代","title":"摸鱼儿"}
{"author":"姜夔","content":"香。又于乐工故书中得商调霓裳曲十八阕，皆虚谱无辞。按沈氏乐律，霓裳道调，此乃商调。乐天诗云：“散序六阕”，此特两阕，未知孰是。然音书闲雅，不类今曲。予不暇尽作，作中序一阕传于世。予方羁游，感此古音，不自知其辞之怨抑也亭皋正望极。乱落江莲归未得。多病却无气力。况纨扇渐疏，罗衣初索。流光过隙。叹杏梁、双燕如客。人何在，一帘淡月，仿佛照颜色。幽寂。乱蛩吟壁。动庾信、清愁似织。沉思年少浪迹。笛里关山，柳下坊陌。坠红无信息。漫暗水、涓涓溜碧。漂零久，而今何意，醉卧酒炉侧。","dynasty":"宋代","title":"霓裳中序第一"}
{"author":"姜夔","content":"卧榻看山绿涨天，角门长泊钓鱼船。而今渐欲抛尘事，未了菟裘一怅然。","dynasty":"宋代","title":"湖上寓居杂咏其十一"}
{"author":"姜夔","content":"马背何如牛背，短衣落日空山。只麽身归盘谷，未须名满人间。","dynasty":"宋代","title":"马上值牧儿"}
{"author":"姜夔","content":"一顾倾吴。苎萝人不见，烟杳重湖。当时事如对弈，此亦天乎。大夫仙去，笑人间、千古须臾。有倦客、扁舟夜泛，犹疑水鸟相呼。秦山对楼自绿，怕越王故垒，时下樵苏。只今倚阑一笑，然则非欤。小丛解唱，倩松风、为我吹竽。更坐待、千岩月落，城头眇眇啼鸟。","dynasty":"宋代","tags":"写景，怀古，感慨","title":"汉宫春·次韵稼轩蓬莱阁"}
{"author":"姜夔","content":"淳熙丙午冬，武昌安远楼成，与刘去非诸友落之，度曲见志。予去武昌十年，故人有泊舟鹦鹉洲者，闻小姬歌此词，问之，颇能道其事，还吴为余言之；兴怀昔游，且伤今之离索也。月冷龙沙，尘清虎落，今年汉酺初赐。新翻胡部曲，听毡幕元戎歌吹。层楼高峙。看槛曲萦红，檐牙飞翠。人姝丽，粉香吹下，夜寒风细。此地宜有词仙，拥素云黄鹤，与君游戏。玉梯凝望久，叹芳草萋萋千里。天涯情味。仗酒祓清愁，花销英气。西山外，晚来还卷，一帘秋霁。","dynasty":"宋代","tags":"祝贺，登楼，抒怀","title":"翠楼吟·淳熙丙午冬"}
{"author":"姜夔","content":"芳莲坠粉，疏桐吹绿，庭院暗雨乍歇。无端抱影销魂处，还见篠墙萤暗，藓阶蛩切。送客重寻西去路，问水面琵琶谁拨？最可惜、一片江山，总付与啼鴂。长恨相从未款，而今何事，又对西风离别？渚寒烟淡，棹移人远，飘渺行舟如叶。想文君望久，倚竹愁生步罗袜。归来后，翠尊双饮，下了珠帘，玲珑闲看月。","dynasty":"宋代","tags":"离别，惜别，团聚","title":"八归·湘中送胡德华"}
{"author":"姜夔","content":"好花不与殢香人。浪粼粼。又恐春风归去绿成阴。玉钿何处寻。木兰双桨梦中云。小横陈。漫向孤山山下觅盈盈。翠禽啼一春。","dynasty":"宋代","tags":"写花，寓人，爱情","title":"鬲溪梅令·丙辰冬自无锡归作此寓意"}
{"author":"姜夔","content":"细草穿沙雪半销，吴宫烟冷水迢迢。梅花竹里无人见，一夜吹香过石桥。","dynasty":"宋代","title":"除夜自石湖归苕溪·其一"}
{"author":"姜夔","content":"冷红叶叶下塘秋。长与行云共一舟。零落江南不自由。两绸缪。料得吟鸾夜夜愁。","dynasty":"宋代","tags":"秋天，羁旅，登楼，怀远","title":"忆王孙·番阳彭氏小楼作"}
{"author":"姜夔","content":"丙午之冬，发沔口。丁未正月二日，道金陵。北望惟楚，风日清淑，小舟挂席，容与波上。绿丝低拂鸳鸯浦。想桃叶、当时唤渡。又将愁眼与春风，待去；倚兰桡，更少驻。金陵路、莺吟燕舞。算潮水、知人最苦。满汀芳草不成归，日暮；更移舟，向甚处？","dynasty":"宋代","tags":"怀人，思念，抒情","title":"杏花天影·绿丝低拂鸳鸯浦"}
{"author":"姜夔","content":"美人台上昔欢娱，今日空台望五湖。残雪未融青草死，苦无麋鹿过姑苏。黄帽传呼睡不成，投稿细细激流冰。分明旧泊江南岸，舟尾春风飐客灯。千门列炬散林鸦，儿女相思未到家。应是不眠非守岁，小客春意入灯花。三生定自陆天随，又向顺松作客归。已拚新年舟上过，倩人和雪洗片衣。沙尾风回一棹寒，椒花今夕不登盘。百年草草都寒夜，自琢春词剪烛看。笠泽茫茫雁影微，玉峰重叠护云衣。长桥寂寞春寒放，只有诗人一舸归。桑间篝火却定蚕，风土相传我未谙。但得明年少行役，只裁白伫作春衫。少小知名翰墨场，十年心事只凄凉。旧时曾作梅花赋，研墨于今亦自香。环玦随波冷未销，古苔留雪卧墙腰。谁家玉笛吹春怨，看见鹅黄上柳条。","dynasty":"宋代","tags":"古诗三百首，怀念，孤独","title":"除放自石湖归苕溪"}
{"author":"姜夔","content":"云隔迷楼，苔封很石，人向何处。数骑秋烟，一篙寒汐，千古穴来去。使君心在，苍厓绿嶂，苦被北门留住。有尊中酒差可饮，大旗尽绣熊虎。前身诸葛，来游此地，数语便酬三顾。楼外冥冥，江皋隐隐，认得征西路。中原生聚，神京耆老，南望长淮金鼓。问当时、依依种柳，至今在否。","dynasty":"宋代","tags":"写人，赞美，抒情","title":"永遇乐·次稼轩北固楼词韵"}
{"author":"姜夔","content":"我与先生，夙期已久，人间无此。不学杨郎，南山种豆，十一征微利。云霄直上，诸公衮衮，乃作道边苦李。五千言、老来受用，肯教造物儿戏？东冈记得，同来胥宇，岁月几何难计。柳老悲桓，松高对阮，未办为邻地。长干白下，青楼朱阁，往往梦中槐蚁。却不如、洼尊放满，老夫未醉。","dynasty":"宋代","tags":"友谊，赞美，友人，品格","title":"永遇乐·次韵辛克清先生"}
{"author":"姜夔","content":"玉鞭重倚。却沈吟未上，又索离思。为大乔、能拨春风，小乔妙移筝，雁啼秋水。柳怯云松，更何必、十发梳洗。道郎携羽扇，那日隔帘，半面曾记。西窗夜凉雨霁。叹幽欢未足，何事轻弃。问后约、空指蔷薇，算如此溪山，甚时重至。水驿灯昏，又见在、曲屏近底。念唯有、夜来皓月，照伊自睡。","dynasty":"宋代","tags":"写人，分别，孤寂","title":"解连环·玉鞭重倚"}
{"author":"姜夔","content":"搴裳望洞庭，眼过天一角。初别未甚愁，别久今始觉。作笺非无笔，寒雁不肯落。芦花待挐音，怪底北风恶。","dynasty":"宋代","title":"待千岩"}
{"author":"姜夔","content":"风竹吹香，水枫鸣绿，睡觉凉生金缕。镜底同心，枕前双玉，相看转伤幽素。傍绮阁、轻阴度。飞来鉴湖雨。近重午。燎银篝、暗薰溽暑。罗扇小、空写数行怨苦。纤手结芳兰，且休歌、九辩怀楚。故国情多，对溪山、都是离绪。但一川烟苇，恨满西陵归路。","dynasty":"宋代","title":"越女镜心（别席毛莹）"}
{"author":"姜夔","content":"玉鞭重倚。却沈吟未上，又索离思。为大乔、能拨春风，小乔妙移筝，雁啼秋水。柳怯云松，更何必、十发梳洗。道郎携羽扇，那日隔帘，半面曾记。西窗夜凉雨霁。叹幽欢未足，何事轻弃。问后约、空指蔷薇，算如此溪山，甚时重至。水驿灯昏，又见在、曲屏近底。念唯有、夜来皓月，照伊自睡。","dynasty":"宋代","tags":"写人，分别，孤寂","title":"解连环·玉鞭重倚"}
{"author":"姜夔","content":"君不见苕溪西南石鼓山，鸟如鸜鹆啼其间。土人相传是阿弟，千呼万唤云复还。身为独雁失俦侣，所愧鹡鴒图急难。绕林哀哀诉明月，夜阑月落声渐咽。天地阔远兄不闻，苍岩下泪山竹裂。岂无鸦舅与鹁姑，人各有心非友于，陟冈四顾空欷嘘。君不见江南望夫谁家子，登山化石不得语。","dynasty":"宋代","title":"禽言如日哥哥"}
{"author":"姜夔","content":"雪霁下扬子，閒望江上山。山山如白玉，日照金孱颜。是时江水净，影落清镜寒。潮催庾信老，云送佛狸还。万古感心事，惆怅垂杨湾。","dynasty":"宋代","title":"昔游诗十五首其十四"}
{"author":"姜夔","content":"与客携壶，梅花过了，夜来风雨。幽禽自语。啄香心，度墙去。春衣都是柔荑剪，尚沾惹、残茸半缕。怅玉钿似扫，朱门深闭，再见无路。凝伫，曾游处。但系马垂杨，认郎鹦鹉。扬州梦觉，彩云飞过何许？多情须倩梁间燕，问吟袖弓腰在否？怎知道、误了人，年少自恁虚度。","dynasty":"宋代","tags":"春天，写景，怀人，感慨","title":"月下笛·与客携壶"}
{"author":"姜夔","content":"灯已阑珊月气寒，舞儿往往夜深还。只因不尽婆娑意，更向阶心弄影看。","dynasty":"宋代","title":"灯词四首其二"}
{"author":"姜夔","content":"洞庭八百里，玉盘盛水银。长虹忽照影，大哉五色轮。我舟度其中，晃晃惊我神。朝发黄陵祠，暮至赤沙曲。借问此何处，沧湾三十六。青芦望不尽，明月耿如烛。湾湾无人家，只就芦边宿。","dynasty":"宋代","title":"昔游诗十五首其一"}
{"author":"姜夔","content":"黄鹤矶边晚渡时，柳花风急片帆飞。一声长笛鱼龙舞，白浪如山不肯归。","dynasty":"宋代","title":"雪中六解其二"}
{"author":"姜夔","content":"楚楚田郎亦大奇，少年风味我曾知。春城寒食谁相伴，夜月犁花有所思。剪烛屡呼金鉴落，倚窗闲品玉参差。含情不拟逢人说，鹦鹉能歌自作词。","dynasty":"宋代","title":"寄田郎"}
{"author":"姜夔","content":"夜深客子移舟处，两两沙禽惊起。红衣入桨，青灯摇浪，微凉意思。把酒临风，不思归去，有如此水。况茂陵游倦，长干望久，芳心事、箫声里。屈指归期尚未。鹊南飞、有人应喜。画阑桂子，留香小待，提携影底。我已情多，十年幽梦，略曾如此。甚谢郎、也恨飘零，解道月明千里。","dynasty":"宋代","tags":"写景，抒情，思乡","title":"水龙吟·夜深客子移舟处"}
{"author":"姜夔","content":"我乘五板船，将入沌河口。大江风浪起，夜黑不见手。同行子周子，渠胆大如斗。长竿插芦席，船作野马走。不知何所诣，生死付之偶。忽闻入草声，灯火亦稍有。划船遂登岸，亟买野家酒。","dynasty":"宋代","title":"昔游诗十五首其五"}
{"author":"姜夔","content":"将军家世出臞儒，合上青云作计疏。吴下宅成花未种，湖边地吉草新锄。空嗟过隙催人世，赖有提孩读父书。它日石羊芳划路，弟兄来此一沾裾。","dynasty":"宋代","title":"张平甫哀挽"}
{"author":"姜夔","content":"石湖家自制此声，未有语实之，命予作。石湖宅南，隔河有圃曰苑村，梅开雪落，竹院深静，而石湖畏寒不出，故戏及之。疏疏雪片，散入溪南苑。春寒锁、旧家亭馆。有玉梅几树，背立怨东风，高花未吐，暗香已远。公来领略，梅花能劝，花长好、愿公更健。便揉春为酒，翦雪作新诗，拚一日、绕花千转。","dynasty":"宋代","title":"玉梅令·石湖家自制此声"}
{"author":"姜夔","content":"不贪名爵伐功功，勇退深虞祸患遭。甫里闲居耕钓乐，范张高处陆犹高。","dynasty":"宋代","title":"三高祠"}
{"author":"姜夔","content":"宦达羞故妻，贫贱厌丘嫂。上书云雨迥，还舍笋蕨老。江皋锄带经，决计恨不早。士无五羖皮，没世抱枯槁。","dynasty":"宋代","title":"以“长歌意无极，好为老夫听”为韵奉别沔鄂亲友十首其八"}
{"author":"姜夔","content":"京尘吹帽汗淋衣，相见频年只道归。省里移文那得了，家边持节未为非。煮乾碧海知谁用，割尽黄云尚告饥。可得不为根本计，秋风还见雁南飞。","dynasty":"宋代","title":"送王德和提举淮东"}
{"author":"姜夔","content":"辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。","dynasty":"宋代","tags":"宋词三百首，咏物，梅花，抒怀","title":"疏影·苔枝缀玉"}
{"author":"姜夔","content":"花里藏仙宅，帘边驻客舟。浦涵沧海润，云接洞庭秋。草木山山秀，阑干处处幽。机云韬世业，暇日上夷犹。","dynasty":"宋代","title":"题华亭钱参园池"}
{"author":"姜夔","content":"红雨洒溪流，下濑仍小驻。鱼队猎残香，故故作吞吐。老子把一杯，微风忽吹去。","dynasty":"宋代","title":"赋千岩曲水"}
{"author":"姜夔","content":"柳下轩窗枕水开，画船忽载故人来。与君同过西城路，却指烟波独自回。","dynasty":"宋代","title":"湖上寓居杂咏十四首其十三"}
{"author":"姜夔","content":"看垂杨连苑，杜若侵沙，愁损未归眼。信马青楼去，重帘下，娉婷人妙飞燕。翠尊共款。听艳歌、郎意先感。便携手、月地云阶里，爱良夜微暖。无限。风流疏散。有暗藏弓履，偷寄香翰。明日闻津鼓，湘江上，催人还解春缆。乱红万点。怅断魂、烟水遥远。又争似相携，乘一舸、镇长见。","dynasty":"宋代","tags":"写人，爱情，抒情","title":"眉妩·戏张仲远"}
{"author":"姜夔","content":"九山如马首，一一奔洞庭。小舟过其下，幸哉波浪平。大风忽怒起，我舟如叶轻。或升千丈坡，或落千丈坑。回望九马山，政与大浪争。如飞鹅车礮，乱打睢阳城。又如白狮子，山下跳狰狞。须臾入别浦，万死得一生。始知茵席湿，尽覆杯中羹。","dynasty":"宋代","title":"昔游诗其三"}
{"author":"姜夔","content":"万马行空转屋檐，高寒屡索酒杯添。故人家住吴山上，借得西湖自卷帘。","dynasty":"宋代","title":"雪中六解"}
{"author":"姜夔","content":"仙姥来时，正一望、千顷翠澜。旌旗共、乱云俱下，依约前山。命驾群龙金作轭，相从诸娣玉为冠。向夜深、风定悄无人，闻佩环。神奇处，君试看。奠淮右，阻江南。遣六丁雷电，别守东关。却笑英雄无好手，一篙春水走曹瞒。又怎知、人在小红楼，帘影间。","dynasty":"宋代","tags":"咏物，神仙","title":"满江红·仙姥来时"}
{"author":"姜夔","content":"年时六月海扬尘，遥见青山起白云。闻有高僧一诵咒，岩前抛珓问龙君。","dynasty":"宋代","title":"斋后与金老铦朴翁聪自酌龙进而发"}
{"author":"姜夔","content":"正好嬉游天作魔，翠裾无奈雨沾何。御街暗里无灯火，处处但闻楼上歌。","dynasty":"宋代","title":"观灯口号"}
{"author":"姜夔","content":"世路苍黄总是愁，暮年须得小优游。如今渐觉知心少，胜种青青伴白头。","dynasty":"宋代","title":"竹友为徐南卿作"}
{"author":"姜夔","content":"旌阳宫殿昔徘徊。一坛云叶垂。与君闲看壁间题。夜凉笙鹤期。茅店酒，寿君时。老枫临路歧。年年强健得追随。名山游遍归。","dynasty":"宋代","title":"阮郎归"}
{"author":"姜夔","content":"好灯须买不论钱，别有玻璃价百人。教下贵人多预赏，买时长在一阳前。","dynasty":"宋代","title":"观灯口号"}
{"author":"姜夔","content":"桥西一曲水通村，岸阁浮萍绿有痕。家住石湖人不到，藕花多处别开门。","dynasty":"宋代","tags":"写景，赞美，写人","title":"次石湖书扇韵"}
{"author":"姜夔","content":"壮志只便鞍马上，客梦长到江淮间。谁能辛苦运河里，夜与商人争往还。","dynasty":"宋代","title":"送范仲讷往合肥三首其一"}
{"author":"姜夔","content":"九山如马首，一一奔洞庭。小舟过其下，幸哉波浪平。大风忽怒起，我舟如叶轻。或升千丈坡，或落千丈坑。回望九马山，政与大浪争。如飞鹅车礮，乱打睢阳城。又如白狮子，山下跳狰狞。须臾入别浦，万死得一生。始知茵席湿，尽覆杯中羹。","dynasty":"宋代","title":"昔游诗其三"}
{"author":"姜夔","content":"身同汉使来，不同汉使归。虽为胡中妇，只着汉家认。","dynasty":"宋代","title":"同潘德久作明妃作"}
{"author":"姜夔","content":"江汉乘流客，乾坤不系舟。玉琴虚素月，金剑落清秋。野鹿知随草，饥鹰故上鞲。风流大堤曲，一唱使人愁。","dynasty":"宋代","title":"答沈器之二首其一"}
{"author":"姜夔","content":"空山寻桂树，折香思故人。故人隔秋水，一望一回颦。南山北山路，载花如行云。阑干望双桨，农枝储待君。西泠荫歌舞，夜夜明月嗔。弃捐頳玉佩，香尽作秋尘。楚调秋更苦，寂寥无复闻。来吟绿业下，凉风吹练裾。","dynasty":"宋代","title":"桂花"}
{"author":"姜夔","content":"　　绍熙辛亥除夕。余别石湖归吴兴，雪后夜过垂虹，尝赋诗云：“笠泽茫茫雁影微。玉峰重叠护云衣；长桥寂寞春寒夜，只有诗人一舸归。”后五年冬，复与俞商卿、张平甫、钴朴翁自封禺同载，诣梁溪。道经吴淞。山寒天迥，云浪四合，中夕相呼步垂虹。星斗下垂。错杂渔火。朔吹凛凛。卮酒不能支。朴翁以衾自缠，犹相与行吟。因赋此阙，盖过旬，涂稿乃定。朴翁咎余无益，然意所耽，不能自已也。平甫、商卿、朴翁皆工于诗。所出奇诡；余亦强追逐之。此行既归。各得五十余解。双桨莼波，一蓑松雨，暮愁渐满空阔。呼我盟鸥，翩翩欲下，背人还过木末。那回归去，荡云雪、孤舟夜发。伤心重见，依约眉山，黛痕低压。采香径里春寒，老子婆娑，自歌谁答？垂虹西望，飘然引去，此兴平生难遏。酒醒波远，正凝想、明挡素袜。如今安在？惟有阑干，伴人一霎。(明挡一作：珰)","dynasty":"宋代","tags":"写景，纪游，怀古，怀人","title":"庆宫春·双桨莼波"}
{"author":"姜夔","content":"青花绿叶上疏篱，别有长条竹尾垂。老觉淡妆差有味，满身秋露立多时。","dynasty":"宋代","title":"武刃丞宅同朴翁咏牵牛"}
{"author":"姜夔","content":"《吴都赋》云：“户藏烟浦，家具画船。”唯吴兴为然。春游之盛，西湖未能过也。己酉岁，予与萧时父载酒南郭，感遇成歌。双桨来时，有人似、旧曲桃根桃叶。歌扇轻约飞花，蛾眉正奇绝。春渐远、汀洲自绿，更添了几声啼鴂。十里扬州，三生杜牧，前事休说。又还是、宫烛分烟，奈愁里、匆匆换时节。都把一襟芳思，与空阶榆荚。千万缕、藏鸦细柳，为玉尊、起舞回雪。想见西出阳关，故人初别。","dynasty":"宋代","tags":"春游，怀人","title":"琵琶仙·双桨来时"}
{"author":"姜夔","content":"绎句寻章久未休，花房日晏不梳头。谁教郎主能多事，乞与冥冥千古愁。","dynasty":"宋代","title":"陈口华侍儿读书"}
{"author":"姜夔","content":"六国文武浩如云，花簇头冠样样新。惟有至尊浑不戴，尽将春色赐群臣。","dynasty":"宋代","title":"郊礼后景灵宫薛谢纪事"}
{"author":"姜夔","content":"客来读赋作雌蜺，平生朱闻衡说诗。省中诗人官事了，狎鸥入梦心无机。韵高落落悬甭月，铿锵妙语春冰裂。一自长安识子云，三叹郢中无白雪。范公萧爽思出尘，有客如此渠不贫。堂堂五字作城守，平章劲敌君在口。二公句法妙万夫，西罩来橐中藏鲁玙。只今击乌棲曲，不愧当年驾鉴湖。","dynasty":"宋代","title":"次韵诚斋送仆往见石湖长句"}
{"author":"姜夔","content":"三生定是陆天随，又向吴松作客归。已拚新年舟上过，倩人和雪洗征衣。","dynasty":"宋代","title":"除夜自石湖归苕溪十首其五"}
{"author":"姜夔","content":"余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。","dynasty":"宋代","tags":"宋词三百首，宋词精选，咏物，柳树","title":"长亭怨慢·渐吹尽"}
{"author":"姜夔","content":"眇眇临风思美人，荻花枫叶带离声。夜深吻笛移船去，三十六湾秋月明。","dynasty":"宋代","title":"过湘阴寄千岩"}
{"author":"姜夔","content":"既离湖口县，未至落星湾。舟中三两程，程程见庐山。庐山遮半天，五老云为冠。朝看金叠叠，暮看紫巉巉。瀑布在山半，仿佛认一斑。庐山忽不见，云雨满人间。","dynasty":"宋代","title":"昔游诗其十三"}
{"author":"姜夔","content":"垂杨大别寺，春草郎官湖。家巷有石友，合并不待呼。瘦藤倚花树，花片藉玉壶。老劂谈绝妙，辛杨句敷腴。平生子姚子，貌古心甚儒。时邀野僧语，间与琴工俱。酒阑兴未了，左转城南隅。大江围楚碧，烟水入玄虚。留落不自恨，惟嗟故人疏。一月三见梦，梦中相与娱。日日潮风起，怅望武昌鱼。","dynasty":"宋代","title":"春日书怀四首"}
{"author":"姜夔","content":"溪上佳人看客舟，舟中行客思悠悠。烟波渐远桥东去，犹见阑干一点愁。","dynasty":"宋代","title":"过德清"}
{"author":"姜夔","content":"玉珂朱组。又占了、道人林下真趣。窗户新成，青红犹润，双燕为君胥宇。秦淮贵人宅第，问谁记、六朝歌舞。总付与、在柳桥花馆，玲珑深处。居士。闲记取。高卧未成，且种松千树。觅句堂深，写经窗静，他日任听风雨。列仙更教谁做，一院双成俦侣。世间住。且休将鸡犬，云中飞去。","dynasty":"宋代","title":"喜迁莺慢/喜迁莺"}
{"author":"姜夔","content":"指点移舟著柳堤，美人相顾复相携。上桥更觉秋香重，花在西陵小苑西。","dynasty":"宋代","title":"湖上寓居杂咏十四首其十四"}
{"author":"姜夔","content":"楚山修竹，自娟娟、不受人间袢暑。我醉欲眠伊伴我，一枕凉生如许。象齿为材，花藤作面，终是无真趣。梅风吹溽，此君直恁清苦。须信下榻殷勤，＿然成梦，梦与秋相遇。翠袖佳人来共看，漠漠风烟千亩。蕉叶窗纱，荷花池馆，别有留人处。此时归去，为君听尽秋雨。","dynasty":"宋代","title":"念奴娇（谢人惠竹榻）"}
{"author":"姜夔","content":"褰裳望洞庭，眼过天一角。初别未甚愁，别久今始觉。作笺非无笔，寒雁不肯落。芦花待挐音，怪底北风恶。","dynasty":"宋代","title":"待千岩二首其一"}
{"author":"姜夔","content":"秦山越树两依依，闲倚阑干看落晖。杨柳梢头春又暗，玉箫声里夜游归。","dynasty":"宋代","title":"越中士女春游"}
{"author":"姜夔","content":"萧萧湘阴县，寂寂黄陵祠。乔木荫楼殿，画壁半倾欹。芦洲雨中淡，渔纲烟外归。重华不可见，但见江鸥飞。假令无恨事，过此亦依依。","dynasty":"宋代","title":"昔游诗其四"}
{"author":"姜夔","content":"和靖当年不聚妻，因何七世有孙儿。若非鹤种并龙种，定是瓜皮搭李皮。","dynasty":"宋代","title":"嘲林可山称和靖七世孙"}
{"author":"姜夔","content":"寒食飞红满帝城。慈乌相对立，柳青青。玉阶端笏细陈情。天恩许，春尽可还京。鹊报倚门人。安舆扶上了，更亲擎。看花携乐缓行程。争迎处，堂下拜公卿。","dynasty":"宋代","title":"小重山令（赵郎中谒告迎侍太夫人，将来都下。予喜，为作此曲）"}
{"author":"姜夔","content":"伐木响虚牝，我愿友褐夫。九关呀虎豹，何时内高祛。黄鹄眇云树，鹦鹉澹烟芜。倚杖得清赏，洗心观本初。","dynasty":"宋代","title":"以长歌意无极好为老夫听为韵奉别沔鄂亲友"}
{"author":"姜夔","content":"杨柳风微约暮寒，野禽容与只婆间。道人心性如天马，可爱青丝十二闲。","dynasty":"宋代","title":"次韵武伯"}
{"author":"姜夔","content":"剪剪寒花小更垂。阿琼愁里弄妆迟。东风烧烛夜深归。落蕊半黏钗上燕，露黄斜映鬓边犀。老夫无味已多时。","dynasty":"宋代","title":"浣溪沙其六"}
{"author":"姜夔","content":"四人松下共盘桓，笔砚花壶石上安。今日兴怀同此味，老仙留字在孱颜。","dynasty":"宋代","title":"斋后与金老铦朴翁聪自酌龙进而发"}
{"author":"姜夔","content":"红妆艳色，照浣花溪影，绝代姝丽。弄轻风、摇荡满林罗绮。自然富贵天姿，都不比、等闲桃李。帘栊静悄，月上正贪春睡。长记初开日，逞妖丽、如与人面争媚。过韶光一瞬，便成流水。对此日叹浮华，惜芳菲、易成憔悴。留无计。惟有花边尽醉。","dynasty":"宋代","title":"月上海棠（夹钟商·赋题）"}
{"author":"姜夔","content":"梁州、转关绿腰、醉吟商湖渭州、历弦薄媚也。予每念之。辛亥之夏，予谒杨廷秀丈於金陵邸中，遇琵琶工，解作醉吟商湖渭州，因求得品弦法，译成此谱，实双声耳又正是春归，细柳暗黄千缕。暮鸦啼处。梦逐金鞍去。一点芳心休诉。琵琶解语。","dynasty":"宋代","title":"醉吟商小品"}
{"author":"姜夔","content":"和靖当年不聚妻，因何七世有孙儿。若非鹤种并龙种，定是瓜皮搭李皮。","dynasty":"宋代","title":"嘲林可山称和靖七世孙"}
{"author":"姜夔","content":"垂杨风雨小楼寒，宋玉秋词不忍看。万里青山无处隐，可怜投老客长安。","dynasty":"宋代","title":"临安旅邸答苏虞叟"}
{"author":"姜夔","content":"风只松树枝，怀念松间友。云从北山来，令我屡回首。山灵夜放起，山雨侵人衣。遥知竹窗里，自吟新雨诗。","dynasty":"宋代","title":"夏日寄朴翁朴时在灵隐"}
{"author":"姜夔","content":"布衣何用揖王公，归向芦根濯软红。自觉此心无一事，小鱼跳出绿萍中。","dynasty":"宋代","title":"湖上寓居杂咏其七"}
{"author":"姜夔","content":"空山寻桂树，折香思故人。故人隔秋水，一望一回颦。南山北山路，载花如行云。阑干望双桨，农枝储待君。西泠荫歌舞，夜夜明月嗔。弃捐頳玉佩，香尽作秋尘。楚调秋更苦，寂寥无复闻。来吟绿业下，凉风吹练裾。","dynasty":"宋代","title":"桂花"}
{"author":"姜夔","content":"予女媭家沔之山阳，左白湖，右云梦，春水方生，浸数千里，冬寒沙露，衰草入云。丙午之秋，予与安甥或荡舟采菱，或举火罝兔，或观鱼簺下；山行野吟，自适其适；凭虚怅望，因赋是阕。著酒行行满袂风。草枯霜鹘落晴空。销魂都在夕阳中。恨入四弦人欲老，梦寻千驿意难通。当时何似莫匆匆。","dynasty":"宋代","tags":"写景，怀人，相思","title":"浣溪沙·著酒行行满袂风"}
{"author":"姜夔","content":"曾泛扁舟访石湖，恍然坐我范宽图。天寒远挂一行雁，三十六峰生玉壶。","dynasty":"宋代","title":"雪中六解其四"}
{"author":"姜夔","content":"不见青青绕竹生，西风篱落抱枯藤。道人一任空花过，愁杀山阴觅句僧。","dynasty":"宋代","title":"朴公棹牵牛其奇余亦作"}
{"author":"姜夔","content":"雁怯重云不肯啼，画船愁过石塘西。打头风浪恶禁持。春浦渐生迎棹绿，小梅应长亚门枝，一年灯火要人归。","dynasty":"宋代","tags":"写景，抒情，思乡","title":"浣溪沙·丙辰岁不尽五日吴松作"}
{"author":"姜夔","content":"老去无心听管弦，病来杯酒不相便。人生难得秋前雨，乞我虚堂自在眠。","dynasty":"宋代","tags":"抒怀，愁苦","title":"平甫见招不欲往"}
{"author":"姜夔","content":"绿杨巷陌秋风起，边城一片离索。马嘶渐远，人归甚处，戍楼吹角。情怀正恶，更衰草寒烟淡薄。似当时、将军部曲，迤逦度沙漠。追念西湖上，小舫携歌，晚花行乐。旧游在否？想如今、翠凋红落。漫写羊裙，等新雁来时系著。怕匆匆、不肯寄与误后约。","dynasty":"宋代","tags":"追忆，国家，爱国","title":"凄凉犯·绿杨巷陌秋风起"}
{"author":"姜夔","content":"　　绍熙辛亥除夕。余别石湖归吴兴，雪后夜过垂虹，尝赋诗云：“笠泽茫茫雁影微。玉峰重叠护云衣；长桥寂寞春寒夜，只有诗人一舸归。”后五年冬，复与俞商卿、张平甫、钴朴翁自封禺同载，诣梁溪。道经吴淞。山寒天迥，云浪四合，中夕相呼步垂虹。星斗下垂。错杂渔火。朔吹凛凛。卮酒不能支。朴翁以衾自缠，犹相与行吟。因赋此阙，盖过旬，涂稿乃定。朴翁咎余无益，然意所耽，不能自已也。平甫、商卿、朴翁皆工于诗。所出奇诡；余亦强追逐之。此行既归。各得五十余解。双桨莼波，一蓑松雨，暮愁渐满空阔。呼我盟鸥，翩翩欲下，背人还过木末。那回归去，荡云雪、孤舟夜发。伤心重见，依约眉山，黛痕低压。采香径里春寒，老子婆娑，自歌谁答？垂虹西望，飘然引去，此兴平生难遏。酒醒波远，正凝想、明挡素袜。如今安在？惟有阑干，伴人一霎。(明挡一作：珰)","dynasty":"宋代","tags":"写景，纪游，怀古，怀人","title":"庆宫春·双桨莼波"}
{"author":"姜夔","content":"恨春易去，甚春却向扬州住。微雨，正茧栗梢头弄诗句。红桥二十四，总是行云处。无语，渐半脱宫衣笑相顾。金壶细叶，千朵围歌舞。谁念我、鬓成丝，来此共尊俎。后日西园，绿阴无数。寂寞刘郎，自修花谱。","dynasty":"宋代","tags":"咏物，写景","title":"侧犯·咏芍药"}
{"author":"姜夔","content":"夜深客子移舟处，两两沙禽惊起。红衣入桨，青灯摇浪，微凉意思。把酒临风，不思归去，有如此水。况茂陵游倦，长干望久，芳心事、箫声里。屈指归期尚未。鹊南飞、有人应喜。画阑桂子，留香小待，提携影底。我已情多，十年幽梦，略曾如此。甚谢郎、也恨飘零，解道月明千里。","dynasty":"宋代","tags":"写景，抒情，思乡","title":"水龙吟·夜深客子移舟处"}
{"author":"姜夔","content":"与客携壶，梅花过了，夜来风雨。幽禽自语。啄香心，度墙去。春衣都是柔荑剪，尚沾惹、残茸半缕。怅玉钿似扫，朱门深闭，再见无路。凝伫，曾游处。但系马垂杨，认郎鹦鹉。扬州梦觉，彩云飞过何许？多情须倩梁间燕，问吟袖弓腰在否？怎知道、误了人，年少自恁虚度。","dynasty":"宋代","tags":"春天，写景，怀人，感慨","title":"月下笛·与客携壶"}
{"author":"姜夔","content":"看垂杨连苑，杜若侵沙，愁损未归眼。信马青楼去，重帘下，娉婷人妙飞燕。翠尊共款。听艳歌、郎意先感。便携手、月地云阶里，爱良夜微暖。无限。风流疏散。有暗藏弓履，偷寄香翰。明日闻津鼓，湘江上，催人还解春缆。乱红万点。怅断魂、烟水遥远。又争似相携，乘一舸、镇长见。","dynasty":"宋代","tags":"写人，爱情，抒情","title":"眉妩·戏张仲远"}
{"author":"姜夔","content":"桥西一曲水通村，岸阁浮萍绿有痕。家住石湖人不到，藕花多处别开门。","dynasty":"宋代","tags":"写景，赞美，写人","title":"次石湖书扇韵"}
{"author":"姜夔","content":"长溪杨声伯典长沙楫棹，居濒湘江，窗间所见，如燕公、郭熙画图，卧起幽适。丙午七月既望，声伯约予与赵景鲁、景望、萧和父、裕父、时父、恭父，大舟浮湘，放乎中流，山水空寒，烟月交映，凄然其为秋也。坐客皆小冠綀服，或弹琴，或浩歌，或自酌，或援笔搜句。予度此曲，即念奴娇之鬲指声也，于双调中吹之。鬲指亦谓之“过腔”，见晁无咎集。凡能吹竹者，便能过腔也。五湖旧约，问经年底事，长负清景？暝入西山，渐唤我，一叶夷犹乘兴。倦网都收，归禽时度，月上汀洲冷。中流容与，画桡不点清镜。谁解唤起湘灵，烟鬟雾鬓，理哀弦鸿阵。玉麈谈玄，叹坐客、多少风流名胜。暗柳萧萧，飞星冉冉，夜久知秋信。鲈鱼应好，旧家乐事谁省。","dynasty":"宋代","tags":"写景，夜晚，月夜","title":"湘月·五湖旧约"}
{"author":"姜夔","content":"予女媭家沔之山阳，左白湖，右云梦，春水方生，浸数千里，冬寒沙露，衰草入云。丙午之秋，予与安甥或荡舟采菱，或举火罝兔，或观鱼簺下；山行野吟，自适其适；凭虚怅望，因赋是阕。著酒行行满袂风。草枯霜鹘落晴空。销魂都在夕阳中。恨入四弦人欲老，梦寻千驿意难通。当时何似莫匆匆。","dynasty":"宋代","tags":"写景，怀人，相思","title":"浣溪沙·著酒行行满袂风"}
{"author":"姜夔","content":"曰范村，梅开雪落，竹院深静，而石湖畏寒不出，故戏及之疏疏雪片。散入溪南苑。春寒锁、旧家亭馆。有玉梅几树，背立怨东风，高花未吐，暗香已远。公来领略，梅花能劝。花长好、愿公更健。便揉春为酒，翦雪作新诗，拚一日、绕花千转。","dynasty":"宋代","title":"玉梅令"}
{"author":"姜夔","content":"己酉岁，客吴兴，收灯夜阖户无聊，俞商卿呼之共出，因记所见。春点疏梅雨后枝，翦灯心事峭寒时。市桥携手步迟迟。蜜炬来时人更好，玉笙吹彻夜何其。东风落靥不成归。","dynasty":"宋代","tags":"节日，元宵节，游玩，心情","title":"浣溪沙·春点疏梅雨后枝"}
{"author":"姜夔","content":"丙午人日，予客长沙别驾之观政堂。堂下曲沼，沼西负古垣，有卢橘幽篁，一径深曲。穿径而南，官梅数十株，如椒、如菽，或红破白露，枝影扶疏。着屐苍苔细石间，野兴横生。亟命驾登定王台，乱湘流，入麓山，湘云低昂，湘波容与，兴尽悲来，醉吟成调。古城阴，有官梅几许，红萼未宜簪。池面冰胶，墙腰雪老，云意还又沉沉。翠藤共闲穿径竹，渐笑语惊起卧沙禽。野老林泉，故王台榭，呼唤登临。南去北来何事？荡湘云楚水，目极伤心。朱户黏鸡，金盘簇燕，空叹时序侵寻。记曾共西楼雅集，想垂杨还袅万丝金。待得归鞍到时，只怕春深。","dynasty":"宋代","tags":"羁旅，伤怀，友人","title":"一萼红·古城阴"}
{"author":"姜夔","content":"双螺未合，双蛾先敛，家在碧云西。别母情怀，随郎滋味，桃叶渡江时。扁舟载了，匆匆归去，今夜泊前溪。杨柳津头，梨花墙外，心事两人知。","dynasty":"宋代","tags":"写人，女子","title":"少年游·戏平甫"}
{"author":"姜夔","content":"金谷人归，绿杨低扫吹笙道。数声啼鸟，也学相思调。月落潮生，掇送刘郎老。淮南好，甚时重到？陌上生春草。","dynasty":"宋代","tags":"离别，抒情，不舍","title":"点绛唇·金谷人归"}
{"author":"姜夔","content":"叠鼓夜寒，垂灯春浅，匆匆时事如许。倦游欢意少，俯仰悲今古。江淹又吟恨赋，记当时，送君南浦。万里乾坤，百年身世，唯有此情苦。扬州柳垂官路，有轻盈换马，端正窥户。酒醒明月下，梦逐潮声去。文章信美如何用，漫赢得，天涯羁旅。教说与春来要，寻花伴侣。","dynasty":"宋代","tags":"追忆，感慨，抒怀","title":"玲珑四犯·越中岁暮闻箫鼓感怀"}
{"author":"姜夔","content":"西园曾为梅花醉。叶翦春云细。玉笙凉夜隔帘吹。卧看花梢摇动、一枝枝。娉娉袅袅教谁惜。空压纱巾侧。沈香亭北又青苔。唯有当时蝴蝶、自飞来。","dynasty":"宋代","title":"虞美人（赋牡丹）"}
{"author":"姜夔","content":"仙姥来时，正一望、千顷翠澜。旌旗共、乱云俱下，依约前山。命驾群龙金作轭，相从诸娣玉为冠。向夜深、风定悄无人，闻佩环。神奇处，君试看。奠淮右，阻江南。遣六丁雷电，别守东关。却笑英雄无好手，一篙春水走曹瞒。又怎知、人在小红楼，帘影间。","dynasty":"宋代","tags":"咏物，神仙","title":"满江红·仙姥来时"}
{"author":"姜夔","content":"辛亥正月二十四日，发合肥钗燕笼云晚不忺。拟将裙带系郎船。别离滋味又今年。杨柳夜寒犹自舞，鸳鸯风急不成眠。些儿闲事莫萦牵。","dynasty":"宋代","tags":"女子，爱情","title":"浣溪沙·辛亥正月二十四日发合肥"}
{"author":"姜夔","content":"柏绿椒红事事新。隔篱灯影贺年人。三茅钟动西窗晓，诗鬓无端又一春。慵对客，缓开门。梅花闲伴老来身。娇儿学作人间字，郁垒神荼写未真。","dynasty":"宋代","title":"鹧鸪天（丁巳元日）"}
{"author":"姜夔","content":"石榴一树浸溪红。零落小桥东。五日凄凉心事，山雨打船篷。谙世味，楚人弓。莫忡忡。白头行客，不采苹花，孤负薰风。","dynasty":"宋代","title":"诉衷情（端午宿合路）"}
{"author":"姜夔","content":"峰岭高秀过之，观居士题颜，且歌其所虞美人。羲亦作一解阑干表立苍龙背。三面＿天翠。东游才上小蓬莱。不见此楼烟雨、未应回。而今指点来时路。却是冥＿处。老仙鹤驭几时归。未必山川城郭、是耶非。","dynasty":"宋代","title":"虞美人"}
{"author":"姜夔","content":"江左咏梅人，梦绕青青路。因向凌风台下看，心事还将与。忆别庾郎时，又过林逋处。万古西湖寂寞春，惆怅谁能赋。","dynasty":"宋代","title":"卜算子（吏部梅花八咏，次韵。）"}
{"author":"姜夔","content":"花中惯识，压架玲珑雪。乍见缃蕤间琅叶。恨春见将了，染额人归，留得个、袅袅垂香带月。鹅儿真似酒，我爱幽芳，还比酴醿又娇绝。自种古松根，待看黄龙，乱飞上、苍髯五鬣。更老仙、添与笔端春，敢唤起桃花，问谁优劣。","dynasty":"宋代","title":"洞仙歌（黄木香赠辛稼轩）"}
{"author":"姜夔","content":"与鸥为客，绿野留吟屐。两行柳垂阴，是当日、仙翁手植。一亭寂寞，烟外带愁横。荷苒苒，展凉云，横卧虹千尺。才因老尽，秀句君休觅。万绿正迷人，更愁入、山阳夜笛。百年心事，惟有玉阑知，吟未了，放船回，月下空相忆。","dynasty":"宋代","tags":"友人，思念，怀旧","title":"蓦山溪·题钱氏溪月"}
{"author":"姜夔","content":"梁州、转关绿腰、醉吟商湖渭州、历弦薄媚也。予每念之。辛亥之夏，予谒杨廷秀丈於金陵邸中，遇琵琶工，解作醉吟商湖渭州，因求得品弦法，译成此谱，实双声耳又正是春归，细柳暗黄千缕。暮鸦啼处。梦逐金鞍去。一点芳心休诉。琵琶解语。","dynasty":"宋代","title":"醉吟商小品"}
{"author":"姜夔","content":"翦翦寒花小更垂。阿琼愁里弄妆迟。东风烧烛夜深归。落蕊半黏钗上燕，露黄斜映鬓边犀。老夫无味已多时。","dynasty":"宋代","title":"浣溪沙"}
{"author":"姜夔","content":"香。又于乐工故书中得商调霓裳曲十八阕，皆虚谱无辞。按沈氏乐律，霓裳道调，此乃商调。乐天诗云：“散序六阕”，此特两阕，未知孰是。然音书闲雅，不类今曲。予不暇尽作，作中序一阕传于世。予方羁游，感此古音，不自知其辞之怨抑也亭皋正望极。乱落江莲归未得。多病却无气力。况纨扇渐疏，罗衣初索。流光过隙。叹杏梁、双燕如客。人何在，一帘淡月，仿佛照颜色。幽寂。乱蛩吟壁。动庾信、清愁似织。沉思年少浪迹。笛里关山，柳下坊陌。坠红无信息。漫暗水、涓涓溜碧。漂零久，而今何意，醉卧酒炉侧。","dynasty":"宋代","title":"霓裳中序第一"}
{"author":"姜夔","content":"日落爱山紫，沙涨省潮回。平生梦犹不到，一叶眇西来。欲讯桑田成海，人世了无知者，鱼鸟两相推。天外玉笙杳，子晋只空台。倚阑干，二三子，总仙才。尔歌远游章句，云气入吾杯。不问王郎五马，颇忆谢生双屐，处处长青苔。东望赤城近，吾兴亦悠哉。","dynasty":"宋代","title":"水调歌头（富览亭永嘉作）"}
{"author":"姜夔","content":"一顾倾吴。苎萝人不见，烟杳重湖。当时事如对弈，此亦天乎。大夫仙去，笑人间、千古须臾。有倦客、扁舟夜泛，犹疑水鸟相呼。秦山对楼自绿，怕越王故垒，时下樵苏。只今倚阑一笑，然则非欤。小丛解唱，倩松风、为我吹竽。更坐待、千岩月落，城头眇眇啼鸟。","dynasty":"宋代","tags":"写景，怀古，感慨","title":"汉宫春·次韵稼轩蓬莱阁"}
{"author":"姜夔","content":"风竹吹香，水枫鸣绿，睡觉凉生金缕。镜底同心，枕前双玉，相看转伤幽素。傍绮阁、轻阴度。飞来鉴湖雨。近重午。燎银篝、暗薰溽暑。罗扇小、空写数行怨苦。纤手结芳兰，且休歌、九辩怀楚。故国情多，对溪山、都是离绪。但一川烟苇，恨满西陵归路。","dynasty":"宋代","title":"越女镜心（别席毛莹）"}
{"author":"姜夔","content":"予自孩幼随先人宦于古沔，女须因嫁焉。中去复来几二十年，岂惟姊弟之爱，沔之父老儿女子亦莫不予爱也。丙午冬，千岩老人约予过苕霅，岁晚乘涛载雪而下，顾念依依，殆不能去。作此曲别郑次臯、辛克清、姚刚中诸君。衰草愁烟，乱鸦送日，风沙回旋平野。拂雪金鞭，欺寒茸帽，还记章台走马。谁念漂零久，漫赢得幽怀难写。故人清沔相逢，小窗闲共情话。长恨离多会少，重访问竹西，珠泪盈把。雁碛波平，渔汀人散，老去不堪游冶。无奈苕溪月，又照我扁舟东下。甚日归来，梅花零乱春夜。","dynasty":"宋代","tags":"友谊，漂泊，感慨","title":"探春慢·衰草愁烟"}
{"author":"姜夔","content":"吹香薄人。已而商卿归吴兴，予独来，则山横春烟，新柳被水，游人容与飞花中。怅然有怀，作此寄之。商卿善歌声，稍以儒雅缘饰。予每自度曲，吟洞箫，商卿辄歌而和之，极有山林缥缈之思。今予离忧，商卿一行作吏，殆无复此乐矣为春瘦。何堪更绕西湖，尽是垂柳。自看烟外岫。记得与君，湖上携手。君归未久。早乱落、香红千亩。一叶凌波缥缈，过三十六离宫，遣游人回首。犹有。画船障袖。青楼倚扇，相映人争秀。翠翘光欲溜。爱著宫黄，而今时候。伤春似旧。荡一点、春心如酒。写入吴丝自奏。问谁识，曲中心、花前友。","dynasty":"宋代","title":"角招"}
{"author":"姜夔","content":"斋下瞰湖山，光景奇绝。予数过之，为赋此虚阁笼寒，小帘通月，暮色偏怜高处。树隔离宫，水平驰道，湖山尽入尊俎。奈楚客淹留久，砧声带愁去。屡回顾。过秋风、未成归计。谁念我、重见冷枫红舞。唤起淡妆人，问逋仙、今在何许。象笔鸾笺，甚而今、不道秀句。握平生幽恨，化作沙边烟雨。","dynasty":"宋代","title":"法曲献仙音"}
{"author":"姜夔","content":"寒食飞红满帝城。慈乌相对立，柳青青。玉阶端笏细陈情。天恩许，春尽可还京。鹊报倚门人。安舆扶上了，更亲擎。看花携乐缓行程。争迎处，堂下拜公卿。","dynasty":"宋代","title":"小重山令（赵郎中谒告迎侍太夫人，将来都下。予喜，为作此曲）"}
{"author":"姜夔","content":"楚山修竹，自娟娟、不受人间袢暑。我醉欲眠伊伴我，一枕凉生如许。象齿为材，花藤作面，终是无真趣。梅风吹溽，此君直恁清苦。须信下榻殷勤，＿然成梦，梦与秋相遇。翠袖佳人来共看，漠漠风烟千亩。蕉叶窗纱，荷花池馆，别有留人处。此时归去，为君听尽秋雨。","dynasty":"宋代","title":"念奴娇（谢人惠竹榻）"}
{"author":"姜夔","content":"花里春风未觉时。美人呵蕊缀横枝。隔帘飞过蜜蜂儿。书寄岭头封不到，影浮杯面误人吹。寂寥惟有夜寒知。","dynasty":"宋代","title":"浣溪沙（丙辰腊，与俞商卿、銛朴翁同寓新安溪庄舍，得腊花韵甚，赋二首）"}
{"author":"姜夔","content":"忆昨天街预赏时。柳慳梅小未教知。而今正是欢游夕，却怕春寒自掩扉。帘寂寂，月低低。旧情惟有绛都词。芙蓉影暗三更后，卧听邻娃笑语归。","dynasty":"宋代","title":"鹧鸪天（元夕不出）"}
{"author":"姜夔","content":"工吹笛，妓皆以柳黄为衣十亩梅花作雪飞。冷香下、携手多时。两年不到断桥西。长笛为予吹。人妒垂杨绿，春风为、染作仙衣。垂杨却又妒腰肢。近平声前舞丝丝。","dynasty":"宋代","title":"莺声绕红楼"}
{"author":"姜夔","content":"丙辰冬，自无锡归，作此寓意。好花不与殢香人。浪粼粼。又恐春风归去绿成阴。玉钿何处寻。木兰双桨梦中云。小横陈。漫向孤山山下觅盈盈。翠禽啼一春。","dynasty":"宋代","title":"鬲溪梅令·好花不与殢香人"}
{"author":"姜夔","content":"布衣何用揖王公，归向芦根濯软红。自觉此心无一事，小鱼跳出绿萍中。","dynasty":"宋代","title":"湖上寓居杂咏其七"}
{"author":"姜夔","content":"苑墙曲曲柳冥冥，人静山空见一灯。荷叶似云香不断，小船摇曳入西陵。","dynasty":"宋代","title":"湖上寓居杂咏其九"}
{"author":"姜夔","content":"越国霸来头已折，洛京归后梦犹惊。沉思只羡天随子，蓑笠寒江过一生。","dynasty":"宋代","title":"三高祠"}
{"author":"姜夔","content":"桥下松陵绿浪横，来迟不与白鸥盟。知君久对青山立，飞尽梨花好句成。","dynasty":"宋代","title":"平甫放三十二鸥于吴松余不及与盟"}
{"author":"姜夔","content":"明妃未嫁时，满宫妒蛾眉。一朝辞玉陛，人人泪双垂。","dynasty":"宋代","title":"同潘德久作明妃作"}
{"author":"姜夔","content":"年年心随春，日日穹庐中。遥见沙上月，忽忆建章宫。","dynasty":"宋代","title":"同潘德久作明妃作"}
{"author":"姜夔","content":"身同汉使来，不同汉使归。虽为胡中妇，只着汉家认。","dynasty":"宋代","title":"同潘德久作明妃作"}
{"author":"姜夔","content":"囊封万字总空言，露滴桐枝欲断弦。时事悠悠吾亦嫩，卧看秋水浸山烟。","dynasty":"宋代","title":"湖上寓居杂咏其八"}
{"author":"姜夔","content":"处士风流不并时，移家相近若依依。夜凉一舸孤山下，林黑草深萤火飞。","dynasty":"宋代","title":"湖上寓居杂咏其十"}
{"author":"姜夔","content":"卧榻看山绿涨天，角门长泊钓鱼船。而今渐欲抛尘事，未了菟裘一怅然。","dynasty":"宋代","title":"湖上寓居杂咏其十一"}
{"author":"姜夔","content":"钓窗不忍见南山，下有三雏骨未寒。惆怅古今同此味，二陵风雨晋师还。","dynasty":"宋代","title":"湖上寓居杂咏其十二"}
{"author":"姜夔","content":"格下轩窗枕水开，画船忽载故人来。与君同过西城路，却指烟婆独自回。","dynasty":"宋代","title":"湖上寓居杂咏其十三"}
{"author":"姜夔","content":"指点移舟着柳堤，美人相顾复相携。上桥更觉秋香重，共在西陵小苑西。","dynasty":"宋代","title":"湖上寓居杂咏其十四"}
{"author":"姜夔","content":"红云低压碧玻璃。惺忪花上啼。静看楼角拂长枝。朝寒吹翠眉。休涉笔，且裁诗。年年风絮时。绣衣夜半草符移。月中双桨归。","dynasty":"宋代","title":"阮郎归（为张平甫寿，是日同宿湖西定香寺）"}
{"author":"姜夔","content":"旌阳宫殿昔徘徊。一坛云叶垂。与君闲看壁间题。夜凉笙鹤期。茅店酒，寿君时。老枫临路歧。年年强健得追随。名山游遍归。","dynasty":"宋代","title":"阮郎归"}
{"author":"姜夔","content":"也。是日即平甫初度，因买酒茅舍，并坐古枫下。古枫，旌阳在时物也。旌阳尝以草屦悬其上，土人谓屦为屐，因名曰挂屐枫。苍山四围，平野尽绿，隔涧野花红白，照影可喜，使人采撷，以藤纠缠著枫上。少焉月出，大於黄金盆。逸兴横生，遂成痛饮，午夜乃寝。明年，平甫初度，欲治舟往封禺松竹间，念此游之不可再也，歌以寿之曾共君侯历聘来。去年今日踏莓苔。旌阳宅里疏疏磬，挂屐枫前草草杯。呼煮酒，摘青梅。今年官事莫徘徊。移家径入蓝田县，急急船关打鼓催。","dynasty":"宋代","title":"鹧鸪天"}
{"author":"姜夔","content":"略彴横溪人不度。听流澌、佩环无数。屋角垂枝，船头生影，算唯有、春知处。回首江南天欲暮。折寒香、倩谁传语。玉笛无声，诗人有句，花休道、轻分付。","dynasty":"宋代","title":"夜行船（己酉岁，寓吴兴，同田几道寻梅北山沈氏圃载雪而归）"}
{"author":"姜夔","content":"大别之幽处，无一日不在心目间。胜友二三，极意吟尝。朅来湘浦，岁晚凄然，步绕园梅，摛笔以赋冷云迷浦。倩谁唤、玉妃起舞。岁华如许。野梅弄眉妩。屐齿印苍藓，渐为寻花来去。自随秋雁南来，望江国、渺何处。新诗漫与。好风景、长是暗度。故人知否。抱幽恨难语。何时共渔艇，莫负沧浪烟雨。况有清夜啼猿，怨人良苦。","dynasty":"宋代","title":"清波引"}
{"author":"姜夔","content":"篷方底，舟师行歌，徐徐曳之如偃卧榻上，无动摇突兀势，以故得尽情骋望。予欲家焉而未得，作徵招以寄兴。徵招、角招者，政和间，大晟府尝制数十曲，音节驳矣。予尝考唐田畸声律要诀云：徵与二变之调，成非流美，故自古少徵调曲也。徵为去母调，如黄钟之徵，以黄钟为线，不用黄钟乃谐。故随唐旧谱，不用母声，琴家无媒调、商调之类。皆徵也，亦皆具母弦而不用。其说详于予所作琴书。然黄钟以林钟为徵，住声於林钟。若不用黄钟声，便自成林钟宫矣。故大晟府徵调兼母声，一句似林钟均，所以当时有落韵之语。予尝使人吹而听之，寄君声于臣民事物之中，清者高而亢，浊者下而遗，万宝常所谓宫离而不附者是已。因再三推寻唐谱并琴弦法而得其意。黄钟徵虽不用母声，亦不可多用变徵蕤宾、变宫庆钟声。若不用黄钟而用蕤宾、应钟，即是林钟宫矣。余十一均徵调傲此。其法可谓善矣。然无清声，只可施之琴瑟，难入燕乐。故燕乐阙徵调，不必补可也。此一曲乃予昔所制，因旧央正宫齐天乐慢前两拍是徵调，故足成之。虽兼用母声，较大晟央为无病矣。此曲依晋史名曰黄钟下微调、角招曰黄钟清角调潮回却过西陵浦，扁舟仅容居士。去得几何时，黍离离如此。客途今倦矣。漫赢得、一襟诗思。记忆江南，落帆沙际，此行还是。迤逦。剡中山，重相见、依依故人情味。似怨不来游，拥愁鬟十二。一丘聊复尔。也孤负、幼舆高志。水洪晚，漠漠摇烟，奈未成归计。","dynasty":"宋代","title":"征招"}
{"author":"蒋吉","content":"瘦马羸童行背秦，暮鸦撩乱入残云。北风吹起寒营角，直至榆关人尽闻。","dynasty":"唐代","title":"出塞"}
{"author":"蒋吉","content":"系缆石城下，恣吟怀暂开。江人桡艇子，将谓莫愁来。","dynasty":"唐代","title":"石城"}
{"author":"蒋吉","content":"九十九冈遥，天寒雪未消。羸童牵瘦马，不敢过危桥。","dynasty":"唐代","title":"汉东道中"}
{"author":"蒋吉","content":"驻马高溪侧，旅人千里情。雁山山下水，还作此泉声。","dynasty":"唐代","title":"高溪有怀"}
{"author":"蒋吉","content":"恨苦泪不落，耿然东北心。空囊与瘦马，羁绁意应深。","dynasty":"唐代","title":"寄进士贾希"}
{"author":"蒋吉","content":"霜月正高鹦鹉洲，美人清唱发红楼。乡心暗逐秋江水，直到吴山脚下流。","dynasty":"唐代","title":"旅泊"}
{"author":"蒋吉","content":"马转栎林山鸟飞，商溪流水背残晖。行人几在青云路，底事风尘犹满衣。","dynasty":"唐代","title":"次青云驿"}
{"author":"蒋吉","content":"一囊书重百馀斤，邮吏宁知去计贫。莫讶偏吟望乡句，明朝便见岭南人。","dynasty":"唐代","title":"大庾驿有怀"}
{"author":"蒋吉","content":"此地修行山几枯，草堂生计只瓶盂。支郎既解除艰险，试看人心平得无。","dynasty":"唐代","title":"题商山修路僧院"}
{"author":"蒋吉","content":"出门争走九衢尘，总是浮生不了身。惟有水田衣下客，大家忙处作闲人。","dynasty":"唐代","title":"题长安僧院"}
{"author":"蒋吉","content":"昔年簪组隘丘门，今日旌幢一院存。何事商於泪如雨，小儒偏受陆家恩。","dynasty":"唐代","title":"次商於感旧寄卢中丞"}
{"author":"蒋吉","content":"独入深山信脚行，惯当貙虎不曾惊。路傍花发无心看，惟见枯枝刮眼明。","dynasty":"唐代","title":"樵翁"}
{"author":"蒋吉","content":"无端舍钓学干名，不得溪山养性情。自省此身非达者，今朝羞拜四先生。","dynasty":"唐代","title":"四老庙"}
{"author":"蒋吉","content":"曾为汉帝眼中人，今作狂胡陌上尘。身死不知多少载，冢花犹带洛阳春。","dynasty":"唐代","title":"昭君冢"}
{"author":"蒋吉","content":"巡堤听唱竹枝词，正是月高风静时。独向东南人不会，弟兄俱在楚江湄。","dynasty":"唐代","title":"闻歌竹枝"}
{"author":"石抱忠","content":"平明发始平，薄暮至何城。库塔朝云上，晃池夜月明。略彴桥头逢长史，棂星门外揖司兵，一群县尉驴骡骤，数个参军鹅鸭行。","dynasty":"唐代","title":"始平谐诗"}
{"author":"汤显祖","content":"寂历秋江渔火稀，起看残月映林微。波光水鸟惊犹宿，露冷流萤湿不飞。","dynasty":"明代","tags":"古诗三百首，月夜，写景","title":"江宿"}
{"author":"汤显祖","content":"独写菖蒲竹叶杯，蓬城芳草踏初回。情知不向瓯江死，舟楫何劳吊屈来。","dynasty":"明代","tags":"端午节，议论，忧国忧民","title":"午日处州禁竞渡"}
{"author":"汤显祖","content":"原来姹紫嫣红开遍，似这般都付与断井颓垣，良辰美景奈何天，赏心乐事谁家院。朝飞暮卷，云霞翠轩，雨丝风片，烟波画船，锦屏人忒看的这韶光贱。","dynasty":"明代","tags":"写人，抒情，感慨","title":"皂罗袍·原来姹紫嫣红开遍"}
{"author":"汤显祖","content":"欲识金银气，多从黄白游。一生痴绝处，无梦到徽州。","dynasty":"明代","title":"有友人怜予乏劝为黄山白岳之游"}
{"author":"汤显祖","content":"魏国乃为累，万古悲公子。世上无神仙，英雄如是死。","dynasty":"明代","title":"信陵君饮酒近妇人"}
{"author":"汤显祖","content":"偶来东浙系铜章，只似南都旧礼郎。花月总随琴在席，草书都与印盛箱。村歌晓日茶初出，社鼓春风麦始尝。大是山中好长日，萧萧衙院隐焚香。","dynasty":"明代","title":"即事寄孙世行吕玉绳二首"}
{"author":"汤显祖","content":"曲台双白鹤，日赋十餐钱。良为升合资，留滞江海年。传呼卿出入，引吭飞舞前。轩墀看鹤人，时与小翩翾。凤皇犹可饲，安得羽中仙。","dynasty":"明代","title":"部中鹤"}
{"author":"汤显祖","content":"太常东署门，连垣接亲卫。中有怪大鸟，好作犬号吠。悲啸无时徙，吉凶须意对。非有伯劳沈，良无子规废。开天杀人处，阴风觉沈昧。","dynasty":"明代","title":"锦衣鸟"}
{"author":"汤显祖","content":"人言西北边，有兽名为逊。性不喜兽斗，逡巡解其困。猎者知如此，设斗日驯近。相愁来解纷，阴遭此人刃。食肉寝其皮，似貉花文嫩。西州贵将吏，茵褥厚常寸。狒狒笑何悯，猩猩啼莫恨。此兽仁有礼，错莫身为殉。世有麒麟皮，为鞔复何问。","dynasty":"明代","title":"胡克逊"}
{"author":"汤显祖","content":"为郎傍星纪，江湖常久居。倏忽过南海，扁舟挂扶胥。隐隐岸门青，杳杳天池虚。培肸澹凌历，气脉流纡徐。潮回小洲渚，龙鳞勒沟渠。于中藏小舟，其外悬日车。云影苍梧来，咸池相卷舒。孟冬犹星河，淡月沾人裾。阴阳荡挥霍，精色隐踟蹰。濯足章丘余，沐发扶桑初。清辉临洧盘，若木鲜芙蕖。西顾连崦嵫，东眺极扶余。小浪亦莞尔，大波始愁予。岙舶自吞吐，楼橹成烟墟。飞金出荧火，明珠落鲸鱼。吾生非贾胡，万里握灵糈。晻霭罗浮外，传闻仙所庐。玉树如冬青，瑶枝若栟榈。阳鸟不日浴，昼夜更扶舆。丹穴亦不炎，好风常相嘘。白水月之津，一饮饥渴除。徐闻汝仙尉，去此将焉如。","dynasty":"明代","title":"宿浴日亭因出小浪望海"}
{"author":"汤显祖","content":"屏风叠里雁初回，滟滟湖天片月开。紫柏去时春色老，可中还有到人来。","dynasty":"明代","title":"忽见缪仲淳二首"}
{"author":"汤显祖","content":"数滴瓶泉花小红，丝丝禅供翠盘中。秋光坐对蒲塘晚，一种香清到色空。","dynasty":"明代","title":"忽见缪仲淳二首"}
{"author":"汤显祖","content":"久客逢秋心易伤，新声还此尽离觞。休将半路梅花岭，梦断相思玉茗堂。","dynasty":"明代","title":"宗望酒中言别"}
{"author":"汤显祖","content":"断帆秋水送将归，满目黄花细雨飞。泪尽报恩惟一剑，要离冢上血沾衣。","dynasty":"明代","title":"送张伯升世兄入燕（伯升，予师前郡丞太仓起"}
{"author":"汤显祖","content":"一回憔悴望江南，不记兰亭三月三。花自无言春自老，却教归燕与呢喃。","dynasty":"明代","title":"上巳燕至"}
{"author":"汤显祖","content":"张衡愁处起离情，不见黄州王子声。絮酒只鸡千载事，楚天明日是清明。","dynasty":"明代","title":"先寒食一日同张了心哭王太湖袁翰林"}
{"author":"汤显祖","content":"东风吹展半廊青，数叶芭蕉未拟听。记得楚江残雨后，背灯人语醉初醒。","dynasty":"明代","title":"雨蕉"}
{"author":"汤显祖","content":"世事玲珑说不周，慧心人远碧湘流。都将舌上青莲子，摘与公安袁六休。","dynasty":"明代","title":"读锦帆集怀卓老"}
{"author":"汤显祖","content":"赤日行天岂去时，山阴残雪夜何之。飘花漱石寒如许，曾见袁家五泄诗。","dynasty":"明代","title":"送王孔宪越游怀中郎"}
{"author":"汤显祖","content":"城南烟色远萋萋，高宴城隅日未低。最是一春撩落处，秋千斜月画楼西。","dynasty":"明代","title":"饮青来阁即事二绝"}
{"author":"汤显祖","content":"东南山色翠逶迤，日照西陵上酒迟。看罢秋千微有恨，不敲方响出红儿。","dynasty":"明代","title":"饮青来阁即事二绝"}
{"author":"汤显祖","content":"临章楼畔唱歌频，乱飒花枝记饮巡。定去扬州须说与，相怜还是故乡人。","dynasty":"明代","title":"临章楼闻越舸且别怅然二首"}
{"author":"汤显祖","content":"乱帆秋影半江楼，燕语沧凉傍客舟。便去扬州且明日，故乡今夜有人留。","dynasty":"明代","title":"临章楼闻越舸且别怅然二首"}
{"author":"汤显祖","content":"金沙原与蜀通津，路出黔阳千里尘。何事不教东一线，兰沧千古为他人。鬼气临参不肯降，时时兵甲问南邦。天开贵竹当雄楚，地拥西台接丽江。","dynasty":"明代","title":"闻滇贵道阻问瑞芝中丞二首"}
{"author":"汤显祖","content":"兵风鹤尽华亭夜，彩笔鹦销汉水春。天道到来那可说，无名人杀有名人。","dynasty":"明代","title":"偶作"}
{"author":"汤显祖","content":"兰歌灭烛暗逢迎，槛倚红梅发艳轻。半醉卷帘春雪里，竹厨濩火夜分情。","dynasty":"明代","title":"官阁"}
{"author":"汤显祖","content":"少小词场得浪名，白头文字总忘情。若非河岳驱排尽，定是烟花拨捩成。","dynasty":"明代","title":"少小"}
{"author":"汤显祖","content":"排比新声接旧欢，重门初燕语春寒。心知日暮能留客，明月西园是建安。","dynasty":"明代","title":"口占奉期建安三月三"}
{"author":"汤显祖","content":"明远楼前湖水连，月中相对两苍然。姮娥既有长生药，未必全将与少年。","dynasty":"明代","title":"送杨吉父伍念父乡试二首"}
{"author":"汤显祖","content":"友声相唤出河津，伐桂丁丁向月轮。大有少年那薄幸，姮娥须惜老成人。","dynasty":"明代","title":"送杨吉父伍念父乡试二首"}
{"author":"汤显祖","content":"总教抛却宦情何，忽自悲伤忽笑歌。半百年来迁客里，数家开阁不曾过。","dynasty":"明代","title":"拨闷偶怀江陵相以下八公"}
{"author":"汤显祖","content":"岭外梅残鬓欲星，孤琴摇拽越山青。只言姓字人间有，那得题名到御屏。","dynasty":"明代","title":"漫书答唐观察四首"}
{"author":"汤显祖","content":"县小河阳花遍开，金盘露冷醉人来。也知不厌山公启，解事长亏女秀才。","dynasty":"明代","title":"漫书答唐观察四首"}
{"author":"汤显祖","content":"兰署江南花月新，封书才上海生尘。心知故相嗔还得，直是当今丞相嗔。","dynasty":"明代","title":"漫书答唐观察四首"}
{"author":"汤显祖","content":"一疏春浮瘴海涯，五年山县寄莲花。已拚姓字无人识，检点封章得内家。","dynasty":"明代","title":"漫书答唐观察四首"}
{"author":"汤显祖","content":"插汉窥关事欲多，辽阳当已失红罗。宁前直钞开原路，止隔三岔一渡河。","dynasty":"明代","title":"寄谢饷部辽左二首"}
{"author":"汤显祖","content":"中郎万里寄军储，海饷登莱似国初。若道全辽堪郡县，只消家令几行书。","dynasty":"明代","title":"寄谢饷部辽左二首"}
{"author":"汤显祖","content":"沧桑长共此山河，却为中原涕泪多。看到幽兰轩里事，依然流恨似宣和。","dynasty":"明代","title":"书金史后"}
{"author":"汤显祖","content":"不成何病瘦腾腾，月费巾厢药几楞。会是一时无上手，古方新病不相能。","dynasty":"明代","title":"病中答缪仲淳"}
{"author":"汤显祖","content":"少年豪气几时成，断酒辞家向此行。夜半梅花春雪里，小窗灯火读书声。","dynasty":"明代","title":"与李太虚"}
{"author":"汤显祖","content":"深尊明烛意何穷，渐喜南行背朔风。吴粤去来将万里，人情多在绝交中。","dynasty":"明代","title":"别谢耳伯"}
{"author":"汤显祖","content":"欲别悲歌鸡又鸣，白头无计与刘生。恩仇未尽心难死，独向田横岛上行。","dynasty":"明代","title":"送别刘大甫"}
{"author":"汤显祖","content":"残日西楼映粉红，画眉吹蹙柳条风。重来攀折人何处，肠断千丝一笛中。","dynasty":"明代","title":"柳丝楼感事二首"}
{"author":"汤显祖","content":"一年春事赏心同，千里湘皋曲未终。别恨乍随帆影去，柳条眉晕半丝风。","dynasty":"明代","title":"柳丝楼感事二首"}
{"author":"汤显祖","content":"薤露将晞早食前，如何报说五更天。因风寄与鸡鸣枕，则为长眠废短眠。","dynasty":"明代","title":"关南上桥寺候黄观察善卿殡不至漫占催装诗奉"}
{"author":"汤显祖","content":"雷阳曾此伫征槎，岁月邮前溪路斜。尚有湖头双雁至，数程犹未到天涯。","dynasty":"明代","title":"送丰城陆郡博廉州"}
{"author":"汤显祖","content":"百花风雨泪难销，偶逐晴光扑蝶遥。一半春随残夜醉，却言明日是花朝。","dynasty":"明代","title":"花朝"}
{"author":"汤显祖","content":"曾见春笺小韵清，曲中传道最多情。西江大有多情客，不得江东一步行。","dynasty":"明代","title":"送商孟和"}
{"author":"汤显祖","content":"清朝不见小弥天，竹坞炊茶过午烟。解是雨花新浴佛，诸天谁供洗儿钱。","dynasty":"明代","title":"四月八永安禅院期超无"}
{"author":"汤显祖","content":"麻姑山水蔚蓝天，醉墨横飞倚少年。却被倒城人笑煞，太平桥畔野僧眠。","dynasty":"明代","title":"问李生至清"}
{"author":"汤显祖","content":"枫叶沾秋影，凉蝉隐夕晖。梧云初暗露，花露欲霏微。岭色随行棹，江光满客衣。徘徊今夜月，孤鹤正南飞。","dynasty":"明代","title":"秋发庾岭"}
{"author":"汤显祖","content":"莺逗湖南烟雨悭，吴江夜语孤舟闲。山深薄酒易醒醉，天远轻凫难往还。作县真如悬度国，迁官欲似飞来山。子公帝城能忆否，下马常眠双树湾。","dynasty":"明代","title":"寄乐石帆仪曹"}
{"author":"汤显祖","content":"平昌四见碧桐花，一睡三餐两放衙。也有云山开百里，都无城郭凑千家。长桥夜月歌携酒，僻坞春风唱采茶。即事便成彭泽里，何须归去说桑麻。","dynasty":"明代","title":"即事寄孙世行吕玉绳二首其一"}
{"author":"汤显祖","content":"醉拥骊驹赋别筵，宪臣今复典承宣。位崇岳牧诸侯贵，地总扶舆两浙全。紫气望连吴地迥，采毫题遍越山偏。更怜八咏今犹昔，此日风流并可传。","dynasty":"明代","title":"送龚方伯之任浙省"}
{"author":"汤显祖","content":"岁月隔人去，风尘可自如。偶然流泪处，翻着旧时书。","dynasty":"明代","title":"广陵偶题二首其一"}
{"author":"汤显祖","content":"鬼气临参不肯降，时时兵甲问南邦。天开贵竹当雄楚，地拥西台接丽江。","dynasty":"明代","title":"闻滇贵道阻问瑞芝中丞二首其二"}
{"author":"汤显祖","content":"世阀高临汝，衣冠起岳州。精灵华盖晓，气脉洞庭秋。江汉称才子，潇湘托好逑。儒林苍玉满，郎署白云悠。是日江陵相，长星寓县愁。礼嫌金革变，权误墨缞留。奋笔含香勇，冲冠执法羞。燕臣随伏阙，楚客竟为囚。御挺惊魂落，丹墀溅血流。动传天诏狱，分作鬼投幽。远窜逢群魅，销冤失爽鸠。秦城将急杵，汉党欲穷钩。泪湿条支尽，身拚井鬼休。扶颜依枸杞，作语向氂牛。洗雪人难待，迷阳运忽周。机权还太乙，气色陨蚩尤。诏旨须人望，恩波许自由。玉关归鸟道，青海发龙湫。遂作云雷起，还令湘汉浮。法星低照蜀，明月远通倍。复有东门恨，难为西塞忧。猿鸣初黯淡，鹤怨转夷犹。龙影回江郭，巴云护岳楼。文章沾入雾，富贵起随沤。天在山难畜，王明井必收。九河原曲直，百炼肯刚柔。光禄征能就，陪台出似游。苍梧蟠帝寝，芳树绕潮沟。典客高情映，祠郎清燕酬。如云瞻閟灊，似雪耻蜉蝣。好以清琴弄，时将白简抽。似缘参世业，不惜偶人俦。下秩依园庙，斋心隔冕旒。时时分羽籥，一一听鸣球。署色朝霞起，祠阴宿鸟啾。才情空荏苒，耆旧得优游。翰墨飞长纸，壶觞引薄脩。忘年过洒落，浃岁语绸缪。受命同嘉橘，孤株感若榴。看松高盖偃，援桂晚枝樛。世事留黄阁，公才尚黑头。乞归丹疏入，言佩尺书投。岩望宜专坐，朝铨且七驺。离心眷兰菊，别韵起梧楸。冠盖鸿胪道，干旌白鹭洲。月卿争祖席，云从识仙舟。岸草摇清箧，江花点敝裘。行藏燕市古，出入楚门修。去欲蒐戎乘，行将咏德愬。凤洮鸣镝满，云朔羽书稠。汧渭秦非子，河源汉列侯。羌胡形欲诡，将相语犹偷。马谷经年减，燕金几处求。和戎虚汉物，赠策岂吾谋。太白朝芒角，崆峒宿践蹂。英雄怀玉剑，形势惜金瓯。老亦趋千里，今何问一丘。骏图周冂得，戎议傅咸优。并事今吴赵，长流旧沈邹。群公心赤苦，高爵岁华遒。未必参帷幕，看君展一筹。","dynasty":"明代","title":"送艾太仆六十韵"}
{"author":"汤显祖","content":"紫气通华岳，黄图辟草莱。地遥金柱接，天广玉门开。雪岭燕支逼，湟池曳落回。安攘余上策，驾御失雄猜。世数鸣沙积，风烟垒壁摧。奸阑嫌说剑，断道怯行枚。倍有金缯去，毫无善马来。市和虚内帑，买爵富中台。醉吏囊谁问，疲儒毂浪推。虏王迎后佛，胡妇戏前媒。席暖戈犹枕，盟寒堑欲灰。饮河清渭赤，食月白星灾。万里城危蹙，三公网数恢。借筹沉汉幄，折槛起云台。字挟披肝苦，章飞战血哀。叫阍心展转，卧阁语徘徊。鬼谒能炀日，神奸不畏雷。绣衣翻远影，封事委浮埃。墉隼掀难下，台乌落未回。敌人乘障舞，壮士隔河咍。朝露商君药，章江蜀汉材。燕矶朝耽语，牛渚夜星陪。色笑谁双枕，心知且一杯。烛开燕黯淡，车入剑摧颓。角韵寒吟彻，鸡声暗舞催。春王回斗柄，月将在河魁。冰雪阴将解，风云气似培。秦中初折柳，江外与题梅。去色连云栈，归心滟滪堆。参军髯自好，洒洒绝伦才。","dynasty":"明代","title":"万侍御赴判剑州过金陵有赠"}
{"author":"汤显祖","content":"青云覆嘉林，明月映珠津理绝有连气，况乃在人伦。历落帅生姿，礼食先一旬。采撷极玄史，词赋落㻞璘。我生弱冠余，良游非抚尘。子为膳部郎，予入南成均。今上岁丙子，再见集庚辰。前后各倾展，言笑日温新。家能造清酒，儿能娱父宾。昔是新相知，今为旧比邻。上计边越来，醉我凤城春。笑谑不下楼，安知谁缙绅。契阔四五年，流思月相巡。予满太常秩，子罴思江纶。日夕梦我归，入门魂魄亲。交手无别言，但问瘦何因。冠带即延酌，易我以山巾。尺寸了不殊，形影若可循。世人言我汝，同心徒异身。今看巾帻交，益知头脑匀。说梦未终竟，报我及城皞。岁寒冰雪中，松心竹有筠。三叹此何时，灭没旁人嗔。眼观一堂内，梦见千里人。见交等形隔，卧托乃疑神。素车尚前语，迷途犹见遵。况我见为人，分明江海滨。立语卒不尽，且坐留饮醇。易巾果所宜，梦与形骸真。盍簪此为契，弹冠安足陈。","dynasty":"明代","title":"赴帅生梦作"}
{"author":"汤显祖","content":"游子常年风性高，生龙地主垂干旄。绛帐后堂延弟子，春装别墅拥贤豪。何处山川不留饮，何处风光能荐寝。花落时粘缥绿笺，杯翻只污蒲桃锦。尔时闾井多欢娱，尔家弟兄犹读书。长星出天十年内，经过旧地百不如。江上更番起戎队，河南学馆今芜废。地主才高落网罗，门生产尽归阛阓。君家少父识人稀，白鹿腾空人事非。频年落第常留醉，几夜浮桥独送归。此情此日堪怜处，故人上官得陵署。从今见忆直须来，几日相过那便去。春酒春灯花月深，离愁今夕动春心。亲知报李非无玉，直笑栽桃未有阴。","dynasty":"明代","title":"送俞采并示姑熟子弟"}
{"author":"汤显祖","content":"帘外雨丝丝，浅恨轻愁碎滴。玉骨近来添瘦，趁相思无力。小虫机杼隐秋窗，黯淡烟纱碧。落尽红灰池面，又西风吹急。","dynasty":"明代","title":"好事近"}
{"author":"汤显祖","content":"不经人事意相关，牡丹亭梦残。断肠春色在眉弯，倩谁临远山。排恨叠，怯衣单，花枝红泪弹。蜀妆晴雨画来难，高唐云影间。","dynasty":"明代","title":"阮郎归"}
{"author":"汤显祖","content":"司空暹罗人，面手黑如漆。华风一来觐，登观稍游逸。戏向扶胥口，树两波罗蜜。欲表身后奇，愿此得成实。树毕顾归舟，冥然忽相失。虎门亦不远，决撇去何疾。身家隔胡汉，孤生长此毕。犹复盼舟影，左手翳西日。嗔匈带中裂，咙气喷溢。立死不肯僵，目如望家室。塑手一何似，光景时时出。墟人递香火，阴风吹崒峍。上有南海王，长此波臣秩。幽情自相附，游魂知几驲。至今波罗树，依依两蒙密。波声林影外，檐廊暝萧瑟。","dynasty":"明代","title":"达奚司空立南海王庙门外"}
{"author":"汤显祖","content":"石城双水门，落日远江介。春潮风雨飞，暮寒洲渚带。流云苍翠里，绪风箫鼓外。分披悟曾历，合沓迷新届。宿雾缅余丘，生洲隐遥派。地脉有亏成，物色故明昧。曲折神易伤，幽清境难会。江花莞流放，岸草凄行迈。不见林中人，自抚孤琴对。","dynasty":"明代","title":"丽水风雨下船棘口有怀"}
{"author":"汤显祖","content":"白日不可常，孤云亦何媚。萋芳淡游子，流泊世所弃。事去息交久，书来喜君至。爱日生寒姿，停云起高翅。经营二三月，飒遝岂遑避。惊看就长揖，道故如失志。相闻善为乐，相见乃憔悴。为文宁自伤，情多或为累。感君珍重意，承眶不能泪。在沼鱼何乐，先秋叶难翠。长歌聊复声，短袖时一戏。今日眼中人，何年心上事。","dynasty":"明代","title":"答姜仲文"}
{"author":"汤显祖","content":"诸公纷纷去何所，隔岸荧荧高烛举。若非去挟秦家姝，定是将偷邛市女。一从西蜀老王孙，千骑东方总不论。也乏使君呼共载，也无游女解宵奔。无缘此属翩连去，飘飘晔晔知何处。翠纳香奁夜著人，绛蜡清笙几回曙。当时我亦俊人群，情如秋水气如云。有酒谁家惜酣畅，饶花是处怯离分。如今两鬓笼纱帽，轻烟澹粉何曾到。眼看诸公淹夜游，心知此事从谁道。衙斋独宿清汉斜，灯影笼窗半落花。拚不风流长睡去，却持残梦到他家。","dynasty":"明代","title":"遥和诸郎夜过桃叶渡（有本事）"}
{"author":"汤显祖","content":"西湖徐君美如此，眇眇东来渡江水。微飚木叶江波生，皓露芙蓉秋色死。秋色连山客早悲，倍忆离鸿江月时。旧郡钤阳醉烟柳，动道宜春春不宜。豫章城西江水满，片雨疏花石兰馆。献赋谁知锦组文，题书直道珠盈碗。一别苍洲间白云，金台暑路忽逢君。祗合飞冤填北海，那堪解愠出南薰。芳皋幂辞青敔，及子风流度江左。孤亭水树别留人，别道烟霞须着我。我边知我若逢君，卿处相卿自有人。无事南湖催送桨，扁舟小妇好随身。莫嫌小妇恒随从，茗碗香垆朝夕供。风雨离骚秋暮行，荃兰墨妙连舟重。去去西湖箫鼓陈，香丝艳粉逐年新。不惜风流频取醉，君来看见六朝人。","dynasty":"明代","title":"送前宜春理徐茂吴"}
{"author":"汤显祖","content":"终日他乡作游子，到处不曾离屋底。邓生尔时何许来，罢酒弹灯说山水。君家最近三茅君，我家贯看垆峰云。山水眼前人不住，遥山远水复何云。","dynasty":"明代","title":"夜听邓孺孝说山水"}
{"author":"汤显祖","content":"帝里迎春春最近，年少寻春春有分。可怜无分看春人，忽听春来闲借问。始知帘户即惊春，夹道妆楼相映新。楼前子弟多春目，楼上春人最着人。","dynasty":"明代","title":"听说迎春歌"}
{"author":"汤显祖","content":"君门如水亦如市，直为风烟能满纸。长卿曾误宋东邻，晋叔讵怜周小史。自古飞簪说俊游，一官难道减风流。深灯夜雨宜残局，浅草春风恣蹴球。杨柳花飞还顾渚，箬酒苕鱼须判汝。兴剧书成舞笑人，狂来画出挑心女。仍闻宾从日纷纭，会自离披一送君。却笑唐生同日贬，一时臧穀竟何云。","dynasty":"明代","title":"送臧晋叔谪归湖上时唐仁卿以谈道贬同日出关"}
{"author":"汤显祖","content":"紫夹春衣可曾絮？丝竹西州可曾去？秋水微波木末亭，秋花半菊吴陵署。从官迫郁有三年，似汝骄奢留几处？邀欢托宿故言寒，罢酒更衣几愁曙。新林小妇寄书来，一种风流许君据。朝落铅华妾自知，夜拂兰帱君不御。梅生开书欲长跪，托道留连在山水。即知游子几曾游，自说美人讵知美。先时拾翠凌阳池，忆汝吹笙出桃李。天涯此日龙使君，世上何人沈太史。已觉丛残姜令非，空惊绰约梅生是。津途变化裁十年，光响消浮只千里。潮水长看三往还，交态今谁一生死。何况青眉并皓齿，美酒销忧只如此。","dynasty":"明代","title":"吹笙歌送梅禹金（感叹龙君扬郡丞、沈君典太"}
{"author":"汤显祖","content":"今冬寒多忽作暖，羊脂腊酒青磁碗。达曙留连歌笑言，莲花漏水今宵短。点烛侍儿熏绣衾，新绵细帖令人懒。始怪明星出不低，何来曙鸟啼都满。疏窗小竹真萧瑟，浅帐寒梅动疏散。客省经知无印开，祠曹报说添人管。北阙云霞青鬓疏，南朝烟月归心款。钟鼓空思长乐宫，江山别筑忘忧馆。四十头颅君不知，为看年来衣带缓。","dynasty":"明代","title":"署客曹浪喜"}
{"author":"汤显祖","content":"榆关将军紫花额，自言能拂双枝戟。登台望虏识风尘，度碛寻营知水脉。娶妻胡女能胡言，盗马与官多得钱。石州虽残虏多死，榆林独出兵气全。顷缘互市边筹假，市马与军非善马。牵过倒死即须偿，就中更有难言者。余闲老将学耕耘，后来儿子不能军。但愿英雄不生虏，兜零无火更何云。","dynasty":"明代","title":"榆林老将歌（寄万丘泽）"}
{"author":"汤显祖","content":"中兴汉水天飞龙，天街月气何雄雄。已深吉囊占河曲，偏多俺答啸云中。二十年中俱老死，分头住牧多儿子。一从先帝许和戎，尽说销兵纵行李。也知善马不能来，去去金缯可复回？未愁有虏惊和市，且是无人上敌台。别有帐中称写契，解诱边人作奸细。上郡心知虏骑熟，西州眼见孤军缀。也先种色何纷纭，五千余里瞰胡群。不说辽边小王子，杀降前后李将军。","dynasty":"明代","title":"边市歌"}
{"author":"汤显祖","content":"三山江上翠崔峨，草绿风烟春气和。天宫缭绕金陵麓，人家映带秦淮河。回廊屈曲通晴雨，驰道流离莹月波。南中富乐风尘少，天下娱游子弟多。悠悠满目经时岁，忽忽盈怀阻啸歌。意气周郎三国尽，文情庾信六朝过。江南丈夫会早夭，春心不饮荡如何。","dynasty":"明代","title":"江东歌"}
{"author":"汤显祖","content":"夏州判军如互堡，迫挟藩王磔开府。贺兰山前高射天，花鸟池南暗穿虏。前年通渭血成壕，天上太白愁烽高。不信秦人阮翁仲，铸金终得镇临洮。","dynasty":"明代","title":"夏州乱"}
{"author":"汤显祖","content":"黎女豪家笄有岁，如期置酒属亲至。自持针笔向肌理，刺涅分明极微细。点侧虫蛾摺花卉，淡粟青纹绕余地。便坐纺织黎锦单，拆杂吴人彩丝致。珠崖嫁娶须八月，黎人春作踏歌戏。女儿竞戴小花笠，簪两银篦加雉翠。半锦短衫花襈裙，白足女奴绛包髻。少年男子竹弓弦，花幔缠头束腰际。藤帽斜珠双耳环，缬锦垂裙赤文臂。文臂郎君绣面女，并上秋千两摇曳。分头携手簇遨游，殷山沓地蛮声气。歌中答意自心知，但许昏家箭为誓。椎牛击鼓会金钗，为欢那复知年岁。","dynasty":"明代","title":"黎女歌"}
{"author":"汤显祖","content":"石城二十四花楼，江南置酒飞花愁。在处胭脂久零落，不知冠盖能风流。拾翠江边犹记否，含笑含颦送君酒。满目秋光无尽时，自折莲塘花下藕。","dynasty":"明代","title":"重过石城埭"}
{"author":"汤显祖","content":"明星祠前夜通火，此外祠官闭坛坐。白日风尘横直游，只似安卿无不可。安卿此时三十余，未三十时金陵居。去今十年始相见，当时太学今何如。当时礼乐从宽政，三山陌上繁华盛。莫言槐市富簪裾，且说兰房杂衣镜。五陵年少宿青台，一岁烟花几度开。骄骢逐处寻人去，鹦鹉排门唤客来。是日新妆殊可动，高楼大道连云栋。别有妖姬不见人，动是安卿出迎送。迎如新月送如云，个人贪着茜红裙。扬州大舸歌将去，天下风流妒杀君。为问佳人近佳否，桃叶渡江此来久。询知此地旧繁华，不似从前盛花柳。花柳迎春不贮春，舞榭妆楼贴向人。亦知游子偏多病，未许逢人即道贫。安卿诗人亦画史，翩翩世上佳公子。钓鱼巷曲水亭幽，隔水平衢入花里。世路萧疏君得游，一行作吏只关愁。春色明年亦如此，昨日悲秋今忆秋。秋尽云寒菊有花，吴山惠水是君家。不惜秋光与君酌，水气城阴生暮霞。人生对酒莫咨嗟，月露光阴判不赊。有兴调琴就明烛，随宜拂袖枕乌纱。君不见胡绣衣，陈宝鸡，此时但附要离冢，何曾一醉太常泥。一醉城头乌夜情，满船灯火送安卿。不忧清客随潮去，自有诸郎能夜行。","dynasty":"明代","title":"送安卿"}
{"author":"汤显祖","content":"艳艳春墀发花朵，寂寂春寒试灯火。人日何人清夜沈，玉茗堂前风月可。向昔登高平远间，满目沧浪无土山。就中有人郑君美，学富文清幽意闲。信美闲游动千里，如花揽结金陵子。但闻春草为春生，几见情人为情死。采葛成衣秋奈何，看朱成碧春又过。冉香亭下神姑酒，忽忽江皋离恨多。","dynasty":"明代","title":"送郑见素游江东"}
{"author":"汤显祖","content":"为郎苦迟去官早，历落乡关罢伦好。忽忽神游京洛春，泣向五台原上草。马翁只似扶风人，乐生当作望诸君。卧想少游何可得，拜筑高堂曾一闻。世局风流长似此，曾见英雄长不死。江山岁月老闲身，风雨鱼龙动君子。沙井阑头初卜居，穿池散花引红鱼。春风入门好杨柳，夜月出水新芙蕖。往往催花临节鼓，自踏新词教歌舞。青春索向酒人抛，白发拚教侍儿数。烟雨楼前烟雨迷，莺逗湖边莺逗啼。但取风光足留赏，越西还胜大江西。","dynasty":"明代","title":"寄嘉兴马乐二丈兼怀陆五台太宰"}
{"author":"汤显祖","content":"风亭移石竹，为客正开襟。宿鸟过残雨，吟虫傍积阴。故心人不浅，秋色夜方深。便合丘中去，相招鸣一琴。","dynasty":"明代","title":"河林有酌"}
{"author":"汤显祖","content":"枫隐号蝉急，林开放躭轻。柳烟眠际稳，江月醉余清。夜色遥湘渚，秋阴冷岳城。还怜洞庭水，渔笛与歌声。","dynasty":"明代","title":"送客归岳州"}
{"author":"汤显祖","content":"佳人迟暮思何其，直是郎潜世不知。世路未嫌千日酒，才情偏爱六朝诗。入门便坐从炊黍，上榻横眠听解颐。独怪过江愁欲死，眼前秋蟹要人持。","dynasty":"明代","title":"初入秣陵不见帅生有怀太学时作"}
{"author":"汤显祖","content":"白云司发桂花丛，彩袖承亲碧海东。潘岳宴林逢令节，沈郎行药正秋风。先抽美草占年乐，盛取菖蒲益帝聪。并道春祠惟坐啸，也能符遣及花骢。","dynasty":"明代","title":"送王比部供奉采药扶侍太夫人归粤比部故侍御"}
{"author":"汤显祖","content":"津馆苍茫别未曛，满檐秋色为思君。风生积海连山雾，月落长河半树云。欲睡动寻千日酒，怜香真惜十年薰。如何咫尺关南道，只似江空与雁闻。","dynasty":"明代","title":"答君东天津夜泊"}
{"author":"汤显祖","content":"刘生西笑出兰州，饷道封轺即昼游。雁势连云侵岳影，蝉声隔树见河流。龙门泛雪谁邀赏，骑省吟秋我独留。生长羌中惯横笛，落梅疏柳讵关愁。","dynasty":"明代","title":"送刘子极归饷兰州"}
{"author":"汤显祖","content":"璁珑浮阙定星光，河汉风清有报章。秋水岸移新钓舫，藕花洲拂旧荷裳。心深不灭三年字，病浅难销十步香。剩有闲情堪弄月，西湖竹色未应凉。","dynasty":"明代","title":"虞淡然在告"}
{"author":"汤显祖","content":"奉常东署黯离居，宾从逢君兴有余。夜馆听歌回骑晓，春城中酒落花初。山当拄笏时看马，客过濠梁独羡鱼。最是隔江杨柳色，乡心那惜数行书。","dynasty":"明代","title":"寄右武滁阳"}
{"author":"汤显祖","content":"哀响秋江回雁声，雨霜红叶泪山城。年来汉网人难侠，老去商歌客易惊。贝锦动迎中使语，衣冠谁送御囚行。长平坂狱冲星起，可是张华气不平？","dynasty":"明代","title":"平昌得右武家绝决词示长卿各哽泣不能读起罢"}
{"author":"汤显祖","content":"卧病高斋倚葛巾，陌头何地着清真。昼长门簿添过客，夜短窗纱减侍人。西郡酒泉那可乞，南城冰井复无因。惟堪梦里期心赏，竹箐花溪过酉辰。","dynasty":"明代","title":"卧邸寄帅思南"}
{"author":"汤显祖","content":"莺逗湖南烟雨慳，吴江夜语孤舟闲。山深薄酒易醒醉，天远轻凫难往还。作县真如悬度国，迁官欲似飞来山。子公帝城能忆否，下马常眠双树湾。","dynasty":"明代","title":"寄乐石帆仪曹"}
{"author":"汤显祖","content":"世外人应见面难，一灯高兴石门残。生波入槛浮春浅，细雨横舟湿夜寒。彼岸似闻风铎语，此心如傍月轮安。不知天上婆娑影，偏照恒河渡宰官。","dynasty":"明代","title":"达公舟中同本如明府喜月之作"}
{"author":"汤显祖","content":"宦学新移近礼闱，行经旧邸思依依。飞帘巷口人曾拂，舞辔街心马似归。粉障自寻题处迹，薰炉重对护时衣。归家少妇迎门问，妆阁帘闲燕可飞。","dynasty":"明代","title":"过安福旧邸口号"}
{"author":"汤显祖","content":"休官云卧散仙如，花下笙残过客余。幽意偶随春梦蝶，生涯真作武陵渔。来成拥髻荒烟合，去觉搴帷暮雨疏。风断笑声弦月上，空歌灵汉与踟躇。","dynasty":"明代","title":"遣梦"}
{"author":"汤显祖","content":"曲江春老赋停云，病浅临风一送君。暂有公荣宜对酒，那堪孙楚即离群。高餐露菊逢秋尽，细语霜钟入夜分。更折梅花问耆旧，罗浮清隐最相闻。","dynasty":"明代","title":"送刘参藩寄问东莞覃见日卢海畴诸子"}
{"author":"汤显祖","content":"眼里金台不可登，江天一醉几年曾。欹巾曲槛过鸣雨，苾步斜阳到塔棱。咏逐蟾流开夕帐，坐分虫语暗秋灯。谈交亦自风尘好，独宿孤游也未能。","dynasty":"明代","title":"前广昌令胡君仲合白塔小饮"}
{"author":"汤显祖","content":"未须裘马去翩翩，风物名家自俨然。数幅轻罗留结苎，一杯芳草寄题笺。青衫客散河桥柳，暮雨春归寒食天。定向林间呼小阮，荷湖新着钓鱼船。","dynasty":"明代","title":"送费师之寄兆卿"}
{"author":"汤显祖","content":"病瘦那临镜，清虚欲衣绵。舂粮三月外，伏枕一秋偏。吉日将行色，殊方或胜缘。暑过新雨薄，气逐晚云鲜。堂上行犹怯，低窗寝似便。命飘危叶起，相湿死灰然。君子能无疟，良医幸有全。月窗催药杵，云户隐书笺。气弱难扶饯，装轻得漾船。斑斓垂地泣，葱郁旧茔怜。故故随摇曳，悠悠独溯沿。金堤斜照落，瑶水暮风旋。客梦初移枕，劳歌始扣舷。外家依广下，中国向穷边。旴赣江连峡，雷琼海隔天。沧浪谁莞尔，歧路欲潸然。星谪郎官远，心知宅相贤。赋诗耆旧引，樽酒乐人传。鸠祝人难老，鹏扶尉欲仙。山川弥望积，丘壑几时专。","dynasty":"明代","title":"初发瑶湖次宿广溪（别吴十一舅隆八弟）"}
{"author":"汤显祖","content":"池上映秋光，登临爱夕阳。镜中蒲柳色，衣上芰荷香。听雨初留屐，当风一据床。猗兰延客语，高菊以邻芳。紫翠连山暝，晴阴隔水凉。坐看人世小，仙驭白云乡。","dynasty":"明代","title":"秋日西池望二仙桥"}
{"author":"汤显祖","content":"礼乐在平昌，诸生立射堂。山形君子似，地脉圣人傍。四兽风云合，三龟日月良。天门驰直道，星舍翼回廊。半壁新泉暖，成帷旧木苍。尝闻殷曰序，如见孔之墙。远意桑蓬色，清歌皪藻香。修容随抗耦，射策拟穿杨。有鹄求臣子，为侯应帝王。同科非尔力，得隽乃吾祥。","dynasty":"明代","title":"相圃新成十韵示诸生"}
{"author":"汤显祖","content":"汉壁蓝光远，秦关紫气深。宝莲开华岳，仙树出咸林。夕拜连封事，宸游费雅箴。国家方有道，天地得无心。震位迟佳气，西师急好音。数灾山少木，厥贡土惟金。渐觉风谣苦，长看日气祲。茧丝抽欲老，仗马噤难任。地大谁为政，天高汝作霖。英奇才世出，虚薄病年侵。愧见同门友，愁闻倚柱吟。越中随奏计，朝下惬攀寻。绣辔凌朝践，清尊薄夜斟。赏新喧散帙，怀旧默沾襟。自合王乔履，谁分子贱琴。羁孤魂莽苍，朝集意萧森。路尽求牵复，春多肯幸临。子牟留魏阙，陶令去江浔。报玖将遗佩，弹冠拟合簪。桑榆如薄照，兰菊待分阴。","dynasty":"明代","title":"奉寄李苍门谏议并呈省院诸公二十韵"}
{"author":"汤显祖","content":"木末芙蓉出，花岩草树齐。陵高诸象北，江白数峰西。","dynasty":"明代","title":"登献花岩芙蓉阁"}
{"author":"汤显祖","content":"寝署三年外，祠郎初报闻。臣心似江水，长绕孝陵云。","dynasty":"明代","title":"迁祠部拜孝陵"}
{"author":"汤显祖","content":"海气层云尽，山烟远烧浮。孤臣随早晚，一饭是恩州。","dynasty":"明代","title":"恩平中火"}
{"author":"汤显祖","content":"孤臣遥浴日，沧海亦书云。愿得扶桑影，年年奉圣君。","dynasty":"明代","title":"南海浴日亭拜长至"}
{"author":"汤显祖","content":"借问采茶女，烟霞路几重。屏山遮不断，前面剪刀峰。","dynasty":"明代","title":"雁山迷路"}
{"author":"汤显祖","content":"忽忽知何意，悠悠向此方。却知新涕泪，还是旧衣裳。","dynasty":"明代","title":"广陵偶题二首"}
{"author":"汤显祖","content":"依阴发泉壑，开阳盛云雷。挥珠即横厉，弭枻暂徘徊。神媪膏云落，天孙瀵雨开。唯王资转输，画地此萦回。涓涓连卫潞，洒洒注河淮。高牂刺云日，横筹傲山崖。鲜冰敌阳至，神木斩阴来。浮吹彻终夜，飞舰常千枚。珠粒山东泉，藿肉江南财。当知禹贻厥，宜歌帝念哉。","dynasty":"明代","title":"南旺分泉"}
{"author":"汤显祖","content":"斯人负高概，情艺蔼纷饶。触邪注冠影，雅志在公朝。衣服近吾身，有如裘与蕉。升蕉有凉燠，寒裘终不凋。斯人乃可去，将无念霜朝。西回太行轴，南纵广陵桡。有客从琅琊，从君独酌谣。巾带若山人，玉钩横在腰。他人富贵媚，斯人贫贱骄。山中读道书，玉女时相娇。但令有真骨，数至自飘飖。灵阿发昭辉，逸驾动鸣椒。云冥深秀资，霞延仙隐标。庶反山中驾，聊用倚逍遥。","dynasty":"明代","title":"答丁右武稍迁南仆丞怀仙作"}
{"author":"汤显祖","content":"太常东署中，五年足栖集。南风多爽昪，春梅未湫湿。儿子此生成，琴书此敦习。逼迫徙詹事，后者来何急。出门别井灶，致词如欲泣。临去几回首，向后恒过入。昔作主人居，今向宾阶揖。已悲题字灭，稍呀新堂葺。触迹有思存，循年真怅悒。旧隶犹瞻叩，比邻都问及。坐深难可留，檐庭去犹立。百年浑似此，前人互通执。弱心诚自嗤，怀来非可戢。","dynasty":"明代","title":"晖过太常博士宅"}
{"author":"汤显祖","content":"邑子久崖柴，长者亦摇簸。含沙吹几度，鬼弹落一个。大有拊心叹，不浅知音和。参差反舌流，倏忽箕星过。幸免青蝇吊，厌听迁莺贺。贱子亦如人，壮心委豪惰。文章好惊俗，曲度自教作。贪看绣夹舞，贯沓花枝卧。对人时欠伸，说事偶涕唾。眠睡忽起笑，宴集常背坐。敢有轻薄情，祇缘迂僻过。一命淹陵署，六岁逢都课。浮噪今已免，不谨前当坐。有口视三缄，无心嗔八座。骨相会偏奇，生辰或孤破。吾心少曲折，古人多顿挫。脱落慕仙才，点掇希王佐。咄咄竟何成，冉冉谁能那！","dynasty":"明代","title":"京察后小述"}
{"author":"汤显祖","content":"我辰建辛酉，肃皇岁庚戌。初生手有文，清羸故多疾。自脱尊慈腹，展转太母膝。剪角书上口，过目了可帙。家君有明教，太父能阴骘。童子诸生中，俊气万人一。弱冠精华开，上路风云出。留名佳丽城，希心游侠窟。历落在世事，慷慨趋王术。神州虽大局，数着亦可毕。了此足高谢，别有烟霞质。何悟星岁迟，去此春华疾。陪畿非要津，奉常稍中秩。几时六百石，吾生三十七。壮心若流水，幽意似秋日。兴至期上书，媒劳中阁笔。常恐古人先，乃与今人匹。","dynasty":"明代","title":"三十七"}
{"author":"汤显祖","content":"著冠须访戴，脱冠须访帅。磊磊一心人，离离十星岁。戴公入山水，淡迹分明昧。喜沾清悟姿，不惜沉冥醉。帅生能造酒，酒色清如菜。高谈常夜分，哀歌忽雷溃。两君真晋人，土性有痴慧。相见即相亲，了非心所解。如云堕江光，颠倒影在内。心欢常若兹，日月亦清快。重来断清啸，不复可人在。彯撇事诗酒，挪拏坐巾带。帅生烟雾中，戴公江海外。但想即成笑，寄书亦何赖。","dynasty":"明代","title":"怀帅惟审郎中戴公司成"}
{"author":"汤显祖","content":"年深情易盈，春阑气方燠。斋房常自清，登临每伤独。同人风义生，命我春酒熟。新雨道无人，越歌山有木。甚设苦难常，为期省相速。适往才张具，且坐遗巾服。行棋过格五，点局残花六。豆间依古礼，坐次随年录。素盏溢芳温，青蔬杂兰菊。无事极脂膏，风斯映明淑。心清笑则雅，兴洽谈逾穆。留连清夜沉，偶叹春年肃。河北人犹流，江南子初鬻。行人深掠食，县官粗赋粥。杏花差有畔，苦草正无幅。黄星春不死，青岁鸟犹宿。微禄幸三饱，清斋休五肉。秀麦候皇明，妨粢怅神牧。一入同向隅，诸兄须仰屋。凡百关天运，有万依王福。江湖初绕霤，神州方蕴椟。举白但欢展，辞觞敢颦蹙。灭烛步除阴，明月隐深竹。风庭犹数杯，淋浪居末逐。金柝夜沉沉，玉街清朅朅。还斋深思余，倚槛端居伏。风露蔼延和，华桐暗相馥。岸帻且轻首，啜茗殊清目。侧看星尾迟，远听鸣鸡速。向署首明祠，灵妃方捧祝。","dynasty":"明代","title":"顾膳部宴归三十韵（时大水，饥）"}
{"author":"汤显祖","content":"琅玕岂不珍，玉屑竟谁饭。桧树郁冬皋，木叶辞秋苑。衿曲自悠悠，衣带日趋缓。乘月望风霄，人遥尺书断。","dynasty":"明代","title":"离合诗寄京邑诸贵（良会今乖）"}
{"author":"汤显祖","content":"冉冉春云阴，郁郁晴光莹。取次踏青行，发越怀春兴。拚知天女后，如逢雨花剩。宜笑入香台，含颦出幽径。徙倚极烟霄，徘徊整花胜。随态惊蝶起，思逐流莺凝。美目乍延盼，弱腰安可凭。朝日望犹鲜，春风语难定。拎翠岂无期，芳华殊有赠。持向慧香前，为许心期证。如何违玉缨，沈情击金磬。","dynasty":"明代","title":"雨花台所见"}
{"author":"汤显祖","content":"白露滴江城，江声绕秋至。心赏不在兹，幽芳渺难寄。木叶号蝉悲，水荇潜鳞戏。日气淡芙蓉，云阴生薜荔。栖栖王子情，默默楚人思。未及湘累醒，且共蓬池醉。遥松起暝色，虚竹惊寒吹。物往年序迁，情存风景异。樵歌归影迟，新月忽在地。","dynasty":"明代","title":"黄冈西望寄王子声"}
{"author":"汤显祖","content":"长安多偷儿，数辈老为酋。居家皆温厚，出从僮仆游。遂有长者名，闾里咸见优。小偷时转轮，酋长日优游。安知画眉人，一朝来见收。","dynasty":"明代","title":"读张敞传"}
{"author":"汤显祖","content":"相如美词赋，气侠殊缤纷。汶山凤皇下，琴心谁独闻。阳昌与成都，贵贱岂足分。子虚乃同时，飘然气凌云。卧托文园终，不受世訾氛。清晖缅难竟，遗书《封禅文》。知音偶一时，千载为欣欣。上有汉武皇，下有卓文君。","dynasty":"明代","title":"相如"}
{"author":"汤显祖","content":"五风十雨亦为褒，薄夜焚香沾御袍。当知雨亦愁抽税，笑语江南申渐高。","dynasty":"明代","title":"闻都城渴雨，时苦摊税"}
{"author":"汤显祖","content":"世乱难为士，存身各有致。鹿门一辈人，未测语何事。","dynasty":"明代","title":"司马德操谓庞德公妻子作黍元直欲来"}
{"author":"汤显祖","content":"昭王灵气久疏芜，今日登台吊望诸。一自蒯生流涕后，几人曾读报燕书。","dynasty":"明代","title":"黄金台"}
{"author":"汤显祖","content":"金灯飒飒夜潮寒，楼观春阴海气残。莫露乡心与离思，美人容易曲中弹。","dynasty":"明代","title":"广陵夜"}
{"author":"汤显祖","content":"青楼明烛夜欢残，醉吐春衫倚画阑。赖是美人能爱惜，双双红袖障轻寒。","dynasty":"明代","title":"病酒答梅禹金"}
{"author":"汤显祖","content":"汉家七叶珥金貂，不见松阴叹绿苗。却叹江陵浪花蕊，一时开放等闲消。","dynasty":"明代","title":"即事"}
{"author":"汤显祖","content":"玉茗堂开春翠屏，新词传唱《牡丹亭》。伤心拍遍无人会，自掐檀痕教小伶。","dynasty":"明代","title":"七夕醉答君东"}
{"author":"汤显祖","content":"多情多病莫多愁，纤月风亭得乍游。我亦池塘当户好，断云城郭夜侵楼。","dynasty":"明代","title":"八月三日得月亭夜宴有感而作"}
{"author":"汤显祖","content":"哀刘泣玉太淋漓，棋后何须更说棋。闻道辽阳生窜日，无人敢作送行诗。","dynasty":"明代","title":"题东光驿壁是刘侍御台绝命处"}
{"author":"汤显祖","content":"白道徐流过五重，青春绣甲隐蒙茸。归骢莫缓游乡日，噪鹊长看小喜峰。","dynasty":"明代","title":"朔塞歌二首"}
{"author":"汤显祖","content":"独上偏头笑一回，娘娘滩上绣旗开。金珠不施从军妇，顺义夫人眼里来。","dynasty":"明代","title":"朔塞歌二首"}
{"author":"汤显祖","content":"渭南兵火照城山，十八盘西探马还。似倚燕支好颜色，秋风欲向妙娥关。","dynasty":"明代","title":"胡姬抄骑过通渭"}
{"author":"汤显祖","content":"江西水絮白轻微，残腊天南正葛衣。见说先朝曾雨雪，槟榔寒落冻鱼飞。","dynasty":"明代","title":"送卖水絮人过万州"}
{"author":"汤显祖","content":"陇西千里向平原，西笑时时绿羽翻。不似祢生终见杀，止因能作世人言。","dynasty":"明代","title":"鹦鹅赋"}
{"author":"汤显祖","content":"拜朔台前春色深，碧云江上几沉吟。霏红腻绿莲花女，抽尽芭蕉一卷心。","dynasty":"明代","title":"忆光孝寺前看蕉花作"}
{"author":"汤显祖","content":"自是精灵爱出家，钵头何必向京华。知教笑舞临刀杖，烂醉诸天雨杂花。","dynasty":"明代","title":"叹卓老"}
{"author":"汤显祖","content":"石墨画眉春色开，有人江上寄愁回。转风湾底曾回烛，新妇滩前一咏梅。","dynasty":"明代","title":"始兴舟中"}
{"author":"汤显祖","content":"孙刘要使不三公，点滓微云混太空。比似陶家栽五柳，便无槐棘也春风。","dynasty":"明代","title":"辛丑大计闻之哑然"}
{"author":"汤显祖","content":"眼里衡湘一个无，文情吞汉武吞胡。锦衣跃马吾何泣，十载穷交在两都。","dynasty":"明代","title":"哭梅克生"}
{"author":"汤显祖","content":"清远楼中一觉眠，雨莺风燕乍晴天。年来爱作团栾语，不得中男在眼前。","dynasty":"明代","title":"望耆儿"}
{"author":"汤显祖","content":"艇子湖头破衲衣，秣陵秋影片云飞。庭前旧种芭蕉树，雪里埋心待汝归。","dynasty":"明代","title":"达公来别云欲上都"}
{"author":"汤显祖","content":"无情当作有情缘，几夜交芦话不眠。送到江头惆怅尽，归时重上去时船。","dynasty":"明代","title":"归舟重得达公船"}
{"author":"处洪","content":"道人庐舍白云封，日日携琴过听松。香雪一窝明月夜，吟声遥度九龙峰。","dynasty":"清代","title":"春日过一梅亭访乃奇师"}
{"author":"庾肩吾","content":"邮亭一回望，风尘千里昏。青袍异春草，白马即吴门。獯戎鲠伊洛，杂种乱轘辕。辇道同关塞，王城似太原。休明鼎尚重，秉礼国犹存。殷牖爻虽赜，尧城吏转尊。泣血悲东走，横戈念北奔。方凭七庙略，誓雪五陵冤。人事今如此，天道共谁论。","dynasty":"南北朝","title":"乱后行经吴御亭"}
{"author":"庾肩吾","content":"长安有曲陌，曲陌不容幰。路逢双绮襦，问君居近远。我居临御沟，可识不可求。长子登麟阁，次子侍龙楼。少子无高位，聊从金马游。三子俱来下，左右若川流。三子俱来人，高轩映彩旒。三子俱来宴，玉柱击清瓯。大妇襞云裘，中妇卷罗帱。少妇多妖艳，花钿系石榴。夫君且安坐，欢娱方未周。","dynasty":"南北朝","title":"长安有狭斜行"}
{"author":"庾肩吾","content":"佳期竟不归，春日坐芳菲。拂匣看离扇，开箱见别衣。井梧生未合，宫槐卷复稀。不及衔泥燕，从来相逐飞。","dynasty":"南北朝","title":"赋得有所思"}
{"author":"庾肩吾","content":"徼道临河曲，层城傍洛川。金门才出柳，桐井半含泉。日起罘罳外，车回双阙前。潘生时未返，遥心徒眷然。","dynasty":"南北朝","title":"洛阳道"}
{"author":"庾肩吾","content":"桂宫连复道，黄山开广路。远听平陵钟，遥识新丰树。合殿生光彩，离宫起烟雾。日落歌吹还，尘飞车马度。","dynasty":"南北朝","title":"赋得横吹曲长安道"}
{"author":"庾肩吾","content":"渥水出腾驹，湘川实应图。来从西北道，去逐东南隅。琴声悲玉匣，山路泣蘼芜。似鹿将含笑，千金会不俱。","dynasty":"南北朝","title":"爱妾换马"}
{"author":"庾肩吾","content":"借问陇西行，何当驱马征。草合前迷路，云浓后暗城。寄语幽闺妾，罗袖勿空萦。","dynasty":"南北朝","title":"陇西行"}
{"author":"庾肩吾","content":"从来守未央，转欲讶春芳。朝风凌日色，夜月夺灯光。相逢傥游豫，暂为卷衣裳。","dynasty":"南北朝","title":"未央才人歌"}
{"author":"庾肩吾","content":"副君时暇豫，曾城聊近游。清池写飞阁，疏树出龙楼。北陆冰方壮，西园春秋周。梅心芳屡动，蒲节促难抽。徒然欣并命，无以厕应刘。","dynasty":"南北朝","title":"侍宴应令诗"}
{"author":"庾肩吾","content":"副君德将圣，陈王才掞天。归来宴平乐，置酒对林泉。炉香杂山气，殿影入池涟。艳舞时移节，新歌屡上弦。听曲惭回顾，思经徒欲眠。","dynasty":"南北朝","title":"侍宴宣猷堂应令诗"}
{"author":"庾肩吾","content":"陈王骖驾反，副后西园游。并命登飞阁，列坐对芳洲。桂岩逢暮序，菊水值穷秋。竹径箫声发，桐门琴曲愁。徒奉文成诵，空知思若抽。","dynasty":"南北朝","title":"侍宣猷堂宴湘东王应令诗"}
{"author":"庾肩吾","content":"洞庭资善政，层城送远离。九歌扬妙曲，八桂动芳枝。雨足飞春殿，云峰入夏池。郢路方辽远，湘山转蔽亏。何当好风日，极望长沙垂。","dynasty":"南北朝","title":"侍宴饯湘州刺史张续诗"}
{"author":"庾肩吾","content":"层台临回涨，耿耿晴烟上。欲送分符人，翻似河堤望。寒云暗积水，秋雨蒙重嶂。别念动神襟，华文切离贶。惭无寡和曲，空陪郢中唱。","dynasty":"南北朝","title":"侍宴饯张孝总应令诗"}
{"author":"庾肩吾","content":"策星依夜动，銮驾总朝游。旌门临苑树，相风出凤楼。春生露泥泥，天覆云油油。桃花舒玉涧，柳叶暗金沟。禊川分曲洛，帐殿掩芳洲。踊跃赪鱼出，参差绛枣浮。百戏俱临水，千钟共逐流。","dynasty":"南北朝","title":"三日侍兰亭曲水宴诗"}
{"author":"庾肩吾","content":"辙迹光周颂，巡游盛夏功。铭陈万骑转，阊阖九关通。秋晖逐行漏，朔气绕相风。献寿重阳节，回銮上苑中。疏山开辇道，间树出离宫。玉醴吹岩菊，银床落井桐。御梨寒更紫，仙桃秋转红。饮羽山西射，浮云冀北骢。尘飞金埒满，叶破柳条空。腾猿疑矫箭，惊雁避虚弓。彫材滥杞梓，花绶接鹓鸿。愧乏天庭藻，徒参文雅雄。","dynasty":"南北朝","title":"九日侍宴乐游苑应令诗"}
{"author":"庾肩吾","content":"春光起丽谯，屣步陟山椒。阁影临飞盖，莺鸣入洞箫。水还登故渚，树长荫前桥。绿荷生绮叶，丹藤上细苗。顾循斩振藻，何用拟琼瑶。","dynasty":"南北朝","title":"从皇太子出玄圃应令诗"}
{"author":"庾肩吾","content":"桂棹桬棠船，飘扬横大川。映岩沈水底，激浪起云边。迥岸高花发，春塘细柳悬。陪歌承睿赏，接醴侍恩筵。谁云李与郭，独得似神仙。","dynasty":"南北朝","title":"奉和泛舟汉水往万山应教诗"}
{"author":"庾肩吾","content":"阆苑秋光暮，金塘牧潦清。荷低芝盖出，浪涌燕舟轻。逆湍流棹唱，带谷聚笳声。野竹交临浦，山桐迥出城。水逐云峰暗，寒随殿影生。","dynasty":"南北朝","title":"山池应令诗"}
{"author":"庾肩吾","content":"炎农称卷领，唐勋载允恭。犹将表世盛，尚且号民从。未如今圣主，比德迈前踪。格天垂礼乐，寰海置提封。枌榆谅昔社，朱方有旧墉。故乡深帝念，巡狩及时雍。禁园周百里，离宫即九重。浮桥还泻渭，抗殿本疏龙。过沛追乡饮，归宛盛礼容。千金登禹膳，万寿献尧钟。依然对白水，眷言怀赤松。回天随辇道，驻日逐戈锋。路远大风积，山长佳气浓。年光正婉娩，春树转丰茸。竹叶含初箨，蓂枝发早丛。瑞木翻无鸟，祥花更少蜂。咸英起云凤，率舞间笙镛。海鸥时出没，江鲟乍噞喁。云边开巩树，雾里识峣峰。小人滥趋走，虚薄愧无庸。皇恩不可报，河清徒易逢。","dynasty":"南北朝","title":"奉使北徐州参丞御诗"}
{"author":"庾肩吾","content":"维城寄右戚，巡警属勤王。南瞻通灞岸，北眺指横芒。入汉飞延阁，临云出建章。步逐天津远，城随秋夜长。露槐落金气，风寮上新凉。","dynasty":"南北朝","title":"和卫尉新渝侯巡城口号诗"}
{"author":"庾肩吾","content":"平子去已久，馀风今复追。未必游春草，王孙自不归。路高村反出，林长鸟更稀。寒云间石起，秋叶下山飞。西河方阅训，讵得解朝衣。","dynasty":"南北朝","title":"游甑山诗"}
{"author":"庾肩吾","content":"北宫多暇豫，时驾总銮镳。路静繁葭撤，轮移羽盖飘。临空坐飞观，回首望浮桥。风长曙钟近，地迥洛城遥。疏林不碍日，涸浦暂通潮。徒然等宾从，并作愧群僚。","dynasty":"南北朝","title":"咏蔬圃堂诗"}
{"author":"庾肩吾","content":"试逐赤松游，披林对一丘。梨红大谷晚，桂白小山秋。石镜菱花发，桐门琴曲愁。泉飞疑度雨，云积似重楼。王孙若不去，山中定可留。","dynasty":"南北朝","title":"寻周处士弘让诗"}
{"author":"庾肩吾","content":"山林重明灭，风月临嚣尘。著书惟隐士，谈玄止谷神。雁重翻伤性，蚕寒更养身。广陵馀故曲，山阳有旧邻。俗俭宁妨患，才多反累身。寄言山吏部，无以助庖人。","dynasty":"南北朝","title":"赋得嵇叔夜诗"}
{"author":"庾肩吾","content":"皇明执东曜，帝扆居北辰。小乘开治道，大觉拯苍民。殊途同义路，分流合智津。传香引上德，列伎进名臣。连阁翻如画，图云更似真。镜山衔殿影，梅梁落梵尘。苑桂恒留雪，天花不待春。万年逢瑞应，千生值法身。天衣初拂石，豆火欲燃薪。重善终无服，轻毛庶有因。","dynasty":"南北朝","title":"和太子重云殿受戒诗"}
{"author":"庾肩吾","content":"望园临柰苑，王城对邺宫。还从飞阁内，遥见崛山中。天衣疑拂石，凤翅欲凌空。云甍犹带雨，莲井不生桐。盘承云表露，铃摇天上风。月出琛含采，天晴幡带虹。周星疑更落，汉梦似今通。我后情初照，不与伊川同。方应捧马出，永得离尘蒙。","dynasty":"南北朝","title":"咏同泰寺浮图诗"}
{"author":"庾肩吾","content":"昔在唐山曲，今承紫贝坛。宁知临楚岸，非复望长安。野旷秋先动，林高叶早残。尘飞远骑没，日徙半峰寒。徒然仰成诵，终用试才难。","dynasty":"南北朝","title":"赛汉高庙诗"}
{"author":"庾肩吾","content":"金简泥初发，龙门凿始通。配天不失旧，为鱼微此功。林堂上偃蹇，山殿下穹隆。侵云似天阙，照水类河宫。神来导赤豹，仙女拥飞鸿。松龛撤暮俎，枣径落寒丛。仙舟还入镜，玉轴更乘空。去国嗟行迈，离居泣转蓬。月起吾山北，星临天汉中。申胥犹有志，荀息本怀忠。待见搀枪灭，归来松柏桐。","dynasty":"南北朝","title":"乱后经夏禹庙诗"}
{"author":"庾肩吾","content":"邮亭一回望，风尘千里昏。青袍异春草，白马即吴门。獯戎鲠伊洛，杂种乱轘辕。辇道同关塞，王城似太原。休明鼎尚重，秉礼国犹存。殷牖爻虽赜，尧城史转尊。泣血悲东走，横戈念北奔。方凭七庙略，誓雪五陵冤。人事今如此，天道共谁论。","dynasty":"南北朝","title":"乱后行经吴邮亭诗"}
{"author":"庾肩吾","content":"鲁国观遗殿，韩城想旧台。仲宣原隰满，子建悲风来。夏莲犹反植，秋窗尚左开。图云仍溜雨，画水即生苔。及君欢四望，知余念七哀。","dynasty":"南北朝","title":"过建章故台诗"}
{"author":"冯鼎位","content":"晓雾如烟，轻寒细雨嫩晴天。红杏枝头莺对语，飞去，昨夜玉人春梦处。","dynasty":"明代","title":"南乡子花朝"}
{"author":"冯鼎位","content":"长亭凄绝，去岁伤秋曾送别。杨柳湾头，一曲烟波一曲愁。高城何许，正在归鸿欲没处。满袖西风，人倚朱阑第几重。","dynasty":"明代","title":"减字木兰花"}
{"author":"冯鼎位","content":"春分过也，小楼昨夜，棠梨花谢。章台折柳，西园拾翠，暗香随马。午风轻，莺声乍，盈盈侣秋千初罢。再相约、黄昏踏月，窗下绿蛾重画。","dynasty":"明代","title":"盐角儿春半"}
{"author":"冯鼎位","content":"迟日青骢缓辔行，轻寒轻暖弄春晴。细草平沙花夹道，有啼莺。嫩绿翻风烟样软，小溪过雨镜般明。归近黄昏新月起，晚霞生。","dynasty":"明代","title":"摊破浣溪沙郊行"}
{"author":"冯鼎位","content":"上西楼、曲屏暮霭，记得烛花红处。自心字香消、彩云飞散，苹踪难聚。春水画桥，烟溪芳草，夜夜相思路。怅重来、情事依然，惟有半帘淡月，照人离绪。酒阑后、无聊短梦，尚逐紫箫声去。杨柳梢头，寒梅影里，曾看弓弯舞。想章台信杳，凄凉京兆眉妩。啼帕遗红，唾裙留碧、憔悴莺花主。倩谁传、桃叶桃根，断肠新句。","dynasty":"明代","title":"子夜歌"}
{"author":"李元膺","content":"一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。","dynasty":"宋代","tags":"宋词三百首，春天，咏物，迎春","title":"洞仙歌·雪云散尽"}
{"author":"李元膺","content":"去年相逢深院宇，海棠下、曾歌《金缕》。歌罢花如雨。翠罗衫上，点点红无数。今岁重寻携手处，空物是人非春暮。回首青门路。乱红飞絮，相逐东风去。","dynasty":"宋代","tags":"宋词精选，写景，悼亡，女子","title":"茶瓶儿·去年相逢深院宇"}
{"author":"李元膺","content":"廉纤细雨，殢东风如困。萦断千丝为谁恨。向楚宫一梦，千古悲凉，无处问。愁到而今未尽。分明都是泪，泣柳沾花，常与骚人伴孤闷。记当年、得意处，酒力方融，怯轻寒、玉炉香润。又岂识、情怀苦难禁，对点滴檐声，夜寒灯晕。","dynasty":"宋代","title":"洞仙歌"}
{"author":"李元膺","content":"彩旗画柱清明后。花前姊妹争携手。先紧绣罗裙。轻衫束领巾。琐绳金钏响。渐出花梢上。笑里问高低。盘云亸玉螭。","dynasty":"宋代","title":"菩萨蛮"}
{"author":"李元膺","content":"天上粉云如扫。放小楼清晓。古今何处想风流，最潇洒、龙山帽。人似年华易老。且芳樽频倒。西风于我更多情，露金靥、篱边笑。","dynasty":"宋代","title":"一落索"}
{"author":"李元膺","content":"乞与安仁凉鬓霜。不须红线小机窗。剪刀疏下蜀罗长。纤手捻残针缕细，金钗翻过齿痕香。同心小绾寄思量。","dynasty":"宋代","title":"浣溪沙（咏掠发）"}
{"author":"李元膺","content":"饮散兰堂月未中。骅骝娇簇绛纱笼。玳簪促坐客从容。已醉人间千日酒，赐来天上密云龙。蓬仙清兴欲乘风。","dynasty":"宋代","title":"浣溪沙"}
{"author":"李元膺","content":"溪堂欢燕。惯捧玻璃盏。今日祖西城，更忍把、一杯重劝。别离情味，自古不堪秋。催泪雨，湿西风，肠共危弦断。夕阳去路，五马旌旗乱。便是古都春，应醉恋、曲江池馆。须知别后，叠翠汶上楼阁倚阑情，青嶂晚，碧云深，日近长安远。","dynasty":"宋代","title":"蓦山溪（送蔡元长）"}
{"author":"李元膺","content":"寂寞秋千两绣旗。日长花影转阶迟。燕惊午梦周遮语，蝶困春游落拓飞。思往事，入颦眉。柳梢阴重又当时。薄情风絮难拘束，飞过东墙不肯归。","dynasty":"宋代","title":"鹧鸪天"}
{"author":"李元膺","content":"屏帐腰支出洞房，花枝窣地领巾长。裙边遮定鸳鸯小，只有金莲步步香。","dynasty":"宋代","title":"十忆忆行"}
{"author":"李元膺","content":"溪堂欢燕。惯捧玻璃盏。今日祖西城，更忍把、一杯重劝。别离情味，自古不堪秋。催泪雨，湿西风，肠共危弦断。夕阳去路，五马旌旗乱。便是古都春，应醉恋、曲江池馆。须知别后，叠翠汶上楼阁倚阑情，青嶂晚，碧云深，日近长安远。","dynasty":"宋代","title":"蓦山溪（送蔡元长）"}
{"author":"李元膺","content":"寂寞秋千两绣旗。日长花影转阶迟。燕惊午梦周遮语，蝶困春游落拓飞。思往事，入颦眉。柳梢阴重又当时。薄情风絮难拘束，飞过东墙不肯归。","dynasty":"宋代","title":"鹧鸪天"}
{"author":"李元膺","content":"屏帐腰支出洞房，花枝窣地领巾长。裙边遮定鸳鸯小，只有金莲步步香。","dynasty":"宋代","title":"十忆忆行"}
{"author":"李元膺","content":"椅上藤花阚面平，绣裙斜绰茜罗轻。踏青姊妹频来唤，鸳履贪弓不意行。","dynasty":"宋代","title":"十忆忆坐"}
{"author":"李元膺","content":"绿蚁频催未厌多，帕罗香软衬金荷。从教弄酒春衫涴，别有风流上眼波。","dynasty":"宋代","title":"十忆忆饮"}
{"author":"李元膺","content":"一串红牙碎玉敲，碧云无力驻晴霄。也知唱到关情处，缓按馀声眼色招。","dynasty":"宋代","title":"十忆忆歌"}
{"author":"李元膺","content":"纤玉参差象管轻，蜀笺小研碧窗明。袖纱密掩嗔郎看，学写鸳鸯字未成。","dynasty":"宋代","title":"十忆忆书"}
{"author":"李元膺","content":"小阁争筹画烛低，锦茵围坐玉相攲。娇羞惯被诸郎戏，袖映春葱出注迟。","dynasty":"宋代","title":"十忆忆博"}
{"author":"李元膺","content":"漫注横波无语处，轻拢小板欲歌时。千愁万恨关心曲，却使眉尖学别离。","dynasty":"宋代","title":"十忆忆颦"}
{"author":"李元膺","content":"从来题目值千金，无事羞多始见心。乍向客前犹掩敛，不知已觉钿窝深。","dynasty":"宋代","title":"十忆忆笑"}
{"author":"李元膺","content":"泥娇成困日初长，暂卸轻裙玉簟凉。漠漠帐烟笼玉枕，粉肌生汗白莲香。","dynasty":"宋代","title":"十忆忆眠"}
{"author":"李元膺","content":"宫样梳儿金缕犀，钗梁水玉刻蛟螭。眉间要点双心事，不管萧郎只画眉。","dynasty":"宋代","title":"十忆忆妆"}
{"author":"王季友","content":"栖鸟不恋枝，喈喈在同声。行子驰出户，依依主人情。昔时霜台镜，丑妇羞尔形。闭匣二十年，皎洁常独明。今日照离别，前途白发生。","dynasty":"唐代","title":"别李季友"}
{"author":"王季友","content":"鍊丹文武火未成，卖药贩履俱逃名。出谷迷行洛阳道，乘流醉卧滑台城。城下故人久离怨，一欢适我两家愿。朝饮杖悬沽酒钱，暮餐囊有松花饭。于何车马日憧憧，李膺门馆争登龙。千宾揖对若流水，五经发难如叩钟。下笔新诗行满壁，立谈古人坐在席。问我草堂有卧云，知我山储无儋石。自耕自刈食为天，如鹿如麋饮野泉。亦知世上公卿贵，且养丘中草木年。","dynasty":"唐代","title":"酬李十六岐"}
{"author":"唐毅夫","content":"冷云间，夕阳楼外数峰闲。等闲不许俗人看，雨髻烟鬟。倚西风十二阑，休长叹。不多时暮霭风吹散，西山看我，我看西山。","dynasty":"元代","tags":"写山，写景，人生","title":"殿前欢·大都西山"}
{"author":"唐毅夫","content":"不呈六出祥，岂应三白瑞。易添身上冷，能使腹中肌。有甚稀奇，无主向沿街坠，不着人到处飞。暗敲窗有影无形，偷入户潜踪蹑迹。　　【梁州】才苫上茅庵草舍，又钻入破壁疏篱。似杨花滚滚轻狂势。你几曾见贵公子锦ブ绣褥？你多曾伴老渔翁箬笠蓑衣？为飘风胡做胡为，怕腾云相趁相随。只着你冻的个孟浩然挣挣痴痴，只着你逼的个林和靖钦钦历历。只着你阻的个韩退之哭哭啼啼。更长，漏迟。被窝中无半点儿阳和气，恼人眠，搅人睡。你那冷燥皮肤似铁石，着我怎敢相偎。　　【尾】一冬酒债因他累，千里关山被你迷。似这等浪蕊闲花，也不是久长计。尽飘零数日，扫除做一堆，我将你温不热薄情化做了水。","dynasty":"元代","title":"【南吕】一枝花　怨雪"}
{"author":"边连宝","content":"晚吹荡林薄，凌空一叶飞。天光寒已夕，云影淡何依。岁月有迁递，雪霜无是非。于中觅消息，斟酌可忘机。","dynasty":"清代","title":"晚吹"}
{"author":"边连宝","content":"陈入闭永夜，野土化枯骸。表里无青史，婆娑有绿苔。扪心应自愧，谀墓亦堪哀。伊吕真千古，丰碑安在哉。","dynasty":"清代","title":"古碑"}
{"author":"边连宝","content":"抵死仇纨裤，谋生去井疆。或能辞顑颔，直可阅炎凉。砧杵千家月，萧疏两鬓霜。饶君多道力，容易耐回肠。","dynasty":"清代","title":"怀刘司州"}
{"author":"边连宝","content":"醉倚西风送远眸，碧云尽处是中州。鱼龙水静涧瀍晚，竹柏烟深嵩少秋。贝锦织成应有恨，覆盆揭去可无忧。西园残酌今犹在，月底新吟待尔酬。","dynasty":"清代","title":"秋晚寄芥舟"}
{"author":"边连宝","content":"十年未见戴辽海，消息传来半可疑。久识鳏鱼愁永夜，又闻老鹤耐长饥。斯人憔悴至于此，大造生成岂不私。万载千秋身后事，荣施落寞复谁知。","dynasty":"清代","title":"寄怀戴通乾"}
{"author":"边连宝","content":"秋风肃以清，策策鸣窗纸。中有兀坐人，幽忧漫不理。索之无其端，觅之无其委。既同乱茧丝，复似洪河水。浩淼绝垠堮，澒洞少涯涘。何以消遣之，惟有杜康耳。一从断酒来，谁复发我齿。","dynasty":"清代","title":"秋日杂诗其一"}
{"author":"边连宝","content":"袅袅风中兰，鲜鲜霜里菊。过期即彫残，非候不茂育。枯菀故有时，春秋各自足。独彼枯树株，一世少煦燠。雨露朝不濡，鸟雀夜不宿。百孔与千创，蝼蚁穴其腹。那更生稊华，已矣休妄瞩。","dynasty":"清代","title":"秋日杂诗其二"}
{"author":"边连宝","content":"绿树何葳蕤，膏泽发其荣。美人竞采摘，皓腕攀繁英。娇爱比金翠，簪鬓光晶莹。采摘所不及，枝耸入青冥。惊飙一夕起，飘飘堕沟塍。长谢娉婷侣，但与蛙黾并。为我语花枝，且可近檐楹。欲令美人摘，休作高峥嵘。","dynasty":"清代","title":"秋日杂诗其三"}
{"author":"边连宝","content":"清商沁骨髓，发为酸楚吟。物理有推激，欲制难可禁。金匏虽异族，竹磬乃同音。孟郊死已久，谁当知我心。","dynasty":"清代","title":"秋日杂诗其四"}
{"author":"边连宝","content":"不巢人家幕，不穿人家屋。不饮太液水，不啄太仓粟。生长空城里，日暮空城曲。王孙手挟金弹子，上林鸟雀逐弹死。空城从不识金弹，君道何如上林苑。","dynasty":"清代","title":"空城雀"}
{"author":"崔曙","content":"汉文皇帝有高台，此日登临曙色开。三晋云山皆北向，二陵风雨自东来。关门令尹谁能识，河上仙翁去不回。且欲近寻彭泽宰，陶然共醉菊花杯。","dynasty":"唐代","tags":"唐诗三百首，重阳节，登高，写景","title":"九日登望仙台呈刘明府容"}
{"author":"崔曙","content":"吾友东南美，昔闻登此楼。人随川上逝，书向壁中留。严子好真隐，谢公耽远游。清风初作颂，暇日复销忧。时与文字古，迹将山水幽。已孤苍生望，空见黄河流。流落年将晚，悲凉物已秋。天高不可问，掩泣赴行舟。","dynasty":"唐代","title":"登水门楼，见亡友张贞期题望黄河诗，因以感兴"}
{"author":"崔曙","content":"正位开重屋，凌空出火珠。夜来双月满，曙后一星孤。天净光难灭，云生望欲无。遥知太平代，国宝在名都。","dynasty":"唐代","tags":"咏物，赞美","title":"奉试明堂火珠"}
{"author":"崔曙","content":"遗庙宿阴阴，孤峰映绿林。步随仙路远，意入道门深。涧水流年月，山云变古今。只闻风竹里，犹有凤笙音。","dynasty":"唐代","title":"缑山庙"}
{"author":"崔曙","content":"无媒嗟失路，有道亦乘流。客处不堪别，异乡应共愁。我生早孤贱，沦落居此州。风土至今忆，山河皆昔游。一从文章事，两京春复秋。君去问相识，几人今白头。","dynasty":"唐代","title":"送薛据之宋州"}
{"author":"崔曙","content":"东林气微白，寒鸟急高翔。吾亦自兹去，北山归草堂。仲冬正三五，日月遥相望。萧萧过颍上，曨曨辨少阳。川冰生积雪，野火出枯桑。独往路难尽，穷阴人易伤。伤此无衣客，如何蒙雪霜。","dynasty":"唐代","title":"早发交崖山还太室作"}
{"author":"崔曙","content":"典籍开书府，恩荣避鼎司。郊丘资有事，斋戒守无为。宿雾蒙琼树，馀香覆玉墀。进经逢乙夜，展礼值明时。勋共山河列，名同竹帛垂。年年佐尧舜，相与致雍熙。","dynasty":"唐代","title":"奉酬中书相公至日圆丘摄事合于中书后阁宿斋移止…之作"}
{"author":"崔曙","content":"别愁复经雨，别泪还如霰。寄心海上云，千里常相见。","dynasty":"唐代","title":"对雨送郑陵"}
{"author":"崔曙","content":"青溪访道凌烟曙，王子仙成已飞去。更值空山雷雨时，云林薄暮归何处。","dynasty":"唐代","title":"嵩山寻冯炼师不遇"}
{"author":"崔曙","content":"晓霁长风里，劳歌赴远期。云轻归海疾，月满下山迟。旅望因高尽，乡心遇物悲。故林遥不见，况在落花时。","dynasty":"唐代","title":"途中晓"}
{"author":"崔曙","content":"青溪访道凌烟曙，王子仙成已飞去。更值空山雷雨时，云林薄暮归何处。","dynasty":"唐代","title":"嵩山寻冯鍊师不遇"}
{"author":"崔曙","content":"夜台一闭无时尽，逝水东流何处还？田家收已尽，苍苍只白茅。","dynasty":"唐代","title":"句"}
{"author":"崔曙","content":"寥寥远天净，溪路何空濛。斜光照疏雨，秋气生白虹。云尽山色暝，萧条西北风。故林归宿处，一叶下梧桐。","dynasty":"唐代","title":"山下晚晴"}
{"author":"崔曙","content":"灵溪氛雾歇，皎镜清心颜。空色不映水，秋声多在山。世人久疏旷，万物皆自闲。白鹭寒更浴，孤云晴未还。昔时让王者，此地闭玄关。无以蹑高步，凄凉岑壑间。","dynasty":"唐代","title":"颍阳东溪怀古"}
{"author":"崔曙","content":"绿笋总成竹，红花亦成子。能当此时好，独自幽闺里。夜夜苦更长，愁来不如死。","dynasty":"唐代","title":"古意"}
{"author":"崔曙","content":"支公已寂灭，影塔山上古。更有真僧来，道场救诸苦。一承微妙法，寓宿清净土。身心能自观，色相了无取。森森松映月，漠漠云近户。岭外飞电明，夜来前山雨。然灯见栖鸽，作礼闻信鼓。晓霁南轩开，秋华净天宇。愿言出世尘，谢尔申及甫。","dynasty":"唐代","title":"宿大通和尚塔，敬赠如上人，兼呈常、孙二山人"}
{"author":"崔曙","content":"閟宫凌紫微，芳草闭闲扉。帝子复何在，王孙游不归。春风鸣玉佩，暮雨拂灵衣。岂但湘江口，能令怀二妃。","dynasty":"唐代","title":"同诸公谒启母祠"}
{"author":"崔曙","content":"晓霁长风里，劳歌赴远期。云轻归海疾，月满下山迟。旅望因高尽，乡心遇物悲。故林遥不见，况在落花时。","dynasty":"唐代","title":"途中晓发"}
{"author":"陈睦","content":"小雪初晴，画舫明月，强饮未眠。念翠鬟双耸，舞衣半卷，琵琶催拍，促管危弦。密意虽具，欢期难偶，遣我离情愁绪牵。追思处，奈溪桥道窄，无计留连。天天。莫是前缘。自别后、深诚谁为传。想玉篦偷付，珠囊暗解，两心长在，须合金钿。浅淡精神，温柔情性，记我疏狂应痛怜。空肠断，奈衾寒漏永，终夜如年。","dynasty":"宋代","title":"沁园春"}
{"author":"陈睦","content":"鬓云斜坠。莲步弯弯细。笑脸双蛾生多媚。百步兰麝香喷。从前万种愁烦。枕边未可明言。好是蓝桥再渡，玉蓖还胜金钿。","dynasty":"宋代","title":"清平乐"}
{"author":"陈睦","content":"孔戣佳政在番禺，严助终年厌直庐。欲解尘缨临曲水，忽惊计吏拜高车。行归天上参鹓侣，暂向江边驻隼旟。正想题诗凭郡阁，秋波绿净落芙蕖。","dynasty":"宋代","title":"送程给事知越州"}
{"author":"陈睦","content":"忆昔曾来访隐沦，潇然云水隔凡尘。画船祇载溪中月，白酒长添座上春。昼掩山扉无俗客，夜吟石鼎有高人。飘飘洒落青衫子，共话平生泪满巾。","dynasty":"宋代","title":"题东老庵"}
{"author":"冯伉","content":"车马退朝后，聿怀在文友。动词宗伯雄，重美良史功。亦曾吟鲍谢，二妙尤增价。雨霜鸿唳天，匝树鸟鸣夜。覃思各纵横，早擅希代名。息心欲焚砚，自靦陪群英。","dynasty":"唐代","title":"和权载之离合诗（时为给事中）"}
{"author":"冯伉","content":"撰日瞻景，诚陈乐张。礼容秩秩，羽舞煌煌。肃将涤濯，祗荐芬芳。永锡繁祉，思深享尝。干旄羽籥相亏蔽，一进一退殊行缀。昔献三雍盛礼容，今陈六佾崇仪制。","dynasty":"唐代","title":"郊庙歌辞·享文敬太子庙乐章·迎俎酌献"}
{"author":"冯伉","content":"车马退朝后，聿怀在文友。动词宗伯雄，重美良史功。亦曾吟鲍谢，二妙尤增价。雨霜鸿唳天，匝树鸟鸣夜。覃思各纵横，早擅希代名。息心欲焚砚，自靦陪群英。","dynasty":"唐代","title":"和权载之离合诗"}
{"author":"冯伉","content":"算来真是风骚将，李杜坛边好策勋。","dynasty":"唐代","title":"句"}
{"author":"冯伉","content":"传语东归王副使，也须别却海棠回。","dynasty":"唐代","title":"句"}
{"author":"陈至言","content":"哀角严城起，悲秋泪满衣。如何游子恨，偏自送人归。霜落孤鞍急，天高独雁飞。赏心零落尽，朋旧日应稀。","dynasty":"清代","title":"北平送友人南归"}
{"author":"陈至言","content":"闻道胥江口，黄巾未解兵。春沙晴洗马，烽火夜连营。羽信惊帆影，乡心乱角声。请缨系南越，无路痛书生。","dynasty":"清代","title":"江上阻兵"}
{"author":"陈至言","content":"蜀魄何因冷不飞，空山一片影霏微。那须带血依芳树，自可梳翎弄雪衣。细雨春波愁素女，轻风明月泣湘妃。江南寒食催花候，肠断无声莫唤归。","dynasty":"清代","title":"白杜鹃花"}
{"author":"陈至言","content":"几树瑶花小院东，分明素女傍帘栊。冷垂串串玲珑雪，香送丝丝䍡Λ风。稳称轻奁匀粉后，细添薄鬓洗妆中。最怜千结朝来坼，十二阑干玉一丛。","dynasty":"清代","title":"咏白丁香花"}
{"author":"陈至言","content":"白石何齿齿，清泉何浥浥！中有穷巷人，风尘寡颜色。驱马发大河，碎琴金台侧。风尘肉眼多，慷慨竟何益。羽以翠得称，玉以韫鲜识。谁曰托微波，终使形骸隔。姱修求匪亏，吾道在夷白。任运可逍遥，何须计通塞。","dynasty":"清代","title":"感怀其一"}
{"author":"陈至言","content":"美人城南隅，婉娈发清扬。翳彼金玉姿，翠裾垂明珰。容与耀殊质，芗泽助晨妆。蛾眉众谣诼，罹忧处空房。弃捐无是非，庭户鲜辉光。众口如浮云，君心如曦阳。凋枝抽荣条，春来自芬芳。守素以俟时，毋为自摧伤。","dynasty":"清代","title":"感怀其二"}
{"author":"陈至言","content":"湖光如练山如拳，青天倒削波心莲。何年飞下小蓬岛，驱山不用秦王鞭。山前山后桃花路，不上湖船那能渡。满船载得踏春人，荇带荷钱春欲暮。茅庵谁结山之阿，青竹江篱古薜萝。径穿曲磴飞红雨，门对平湖卷白波。白波卷不开，红雨飞不定。湖风忽起乱鸦啼，白云流水泻成镜。座中韩生忽大叫，对花无酒花亦笑。阿菱十二能操舟，隔湖买得射洪到。射洪春酒醉百壶，壁上新诗值一扫。慈山山人知不知，人生行乐须及时。","dynasty":"清代","title":"春游同吴六应辰张四星陈金大以宾韩十三涣文暨家魏公兄登擪乌山兰若醉中慈上人索赋"}
{"author":"曾公亮","content":"枕中云气千峰近，床底松声万壑哀。要看银山拍天浪，开窗放入大江来。","dynasty":"宋代","tags":"古诗三百首，豪迈，写景，长江","title":"宿甘露寺僧舍"}
{"author":"曾公亮","content":"款军樵门日再晡，空弮犹自把戈鈇。身垂虎口方安坐，命若鸿毛竟败呼。柱下杲卿曾断骨，袴中杵臼得遗孤。可怜三尺英雄气，不怕山西士大夫。","dynasty":"宋代","title":"吊曹觐"}
{"author":"曾公亮","content":"饭思白石红桃米，菜忆黄龙紫芥心。","dynasty":"宋代","title":"句"}
{"author":"曾公亮","content":"山阴地胜冠江吴，今得贤侯自禁途。侍从暂虚青琐闼，藩宣新剖玉麟符。移时前席辞旒扆，不日重城歌袴襦，想到蓬莱游未遍，已应归步在云衢。","dynasty":"宋代","title":"送程给事中知越州"}
{"author":"曾公亮","content":"立言高往古，抱道郁当时。铅椠方终业，风灯忽遘悲。名垂文苑传，行纪太丘碑。后嗣皆鸾鷟，吾知庆有诒。","dynasty":"宋代","title":"輓老苏先生"}
{"author":"曾公亮","content":"立言高往古，抱道郁当时。铅椠方终业，风灯忽遘悲。名垂文苑传，行纪太丘碑。后嗣皆鸾鷟，吾知庆有诒。","dynasty":"宋代","title":"挽老苏先生"}
{"author":"徐锡麟","content":"军歌应唱大刀环，誓灭胡奴出玉关。只解沙场为国死，何须马革裹尸还。","dynasty":"清代","tags":"边塞，励志，赞美，将士，爱国","title":"出塞"}
{"author":"赵徵明","content":"为别未几日，去日如三秋。犹疑望可见，日日上高楼。惟见分手处，白蘋满芳洲。寸心宁死别，不忍生离忧。","dynasty":"唐代","title":"思归（一作古离别）"}
{"author":"赵徵明","content":"既老又不全，始得离边城。一枝假枯木，步步向南行。去时日一百，来时月一程。常恐道路旁，掩弃狐兔茔。所愿死乡里，到日不愿生。闻此哀怨词，念念不忍听。惜无异人术，倏忽具尔形。","dynasty":"唐代","title":"回军跛者"}
{"author":"董元恺","content":"篆烟红，泪花绿。银汉迢迢堕入怀，黄河万里响心曲。","dynasty":"清代","title":"明月斜夜坐"}
{"author":"董元恺","content":"闲中好。别意生庭草。含泪向窗纱。残痕照落花。","dynasty":"清代","title":"闲中好其一别意"}
{"author":"董元恺","content":"闲中好。春信吹芳草。裙带绿于烟。东风又几年。","dynasty":"清代","title":"闲中好其二别意"}
{"author":"董元恺","content":"侬取冰为枕，侬持檗作衾。一夜苦寒侵。五更天欲曙，涕淫淫。","dynasty":"清代","title":"南歌子其一闺怨"}
{"author":"董元恺","content":"郎似江边水，侬如江上花。花落水无涯。东风吹欲起，逐风斜。","dynasty":"清代","title":"南歌子其二闺怨"}
{"author":"董元恺","content":"万顷平湖似镜，千峰列嶂如环。处处倪迂范缓，家家雾髻云鬟。","dynasty":"清代","title":"三台令其一洞庭杂兴"}
{"author":"董元恺","content":"策杖丹梯翠巘，肩舆绿意红情。籍草争来献茗，提壶忽地听莺。","dynasty":"清代","title":"三台令其二洞庭杂兴"}
{"author":"董元恺","content":"幽是包山林屋，高为飘渺仙峰。揽胜石公石姆，探奇大龙小龙。","dynasty":"清代","title":"三台令其三洞庭杂兴"}
{"author":"董元恺","content":"锦泛千层桃浪，光摇万树梨花。树树红飞白雪，层层碧映朱霞。","dynasty":"清代","title":"三台令其四洞庭杂兴"}
{"author":"董元恺","content":"销夏山林城市，中春剖橘搓橙。一叶舟浮个个，前帆阁带盈盈。","dynasty":"清代","title":"三台令其五洞庭杂兴"}
{"author":"董元恺","content":"香阁妆成约伴来。斜穿鞠域映楼台。红巾吹向红帮乱，波影轻摇鬓影开。猛被檀奴觑，潜匿花阴去不回。","dynasty":"清代","title":"抛球乐美人蹴鞠"}
{"author":"董元恺","content":"穹窿飘渺。碧海三山瑶草。剑光寒。玉斧滋晴露，琼花护醮坛。灵随龙竹引，香逐凤箫残。隐现金天掌，是毫端。","dynasty":"清代","title":"女冠子其一登穹窿山，赠施鍊师"}
{"author":"董元恺","content":"宝莲幢畔。清晓纤纤频盥。到香台。唵叭随烟结，菩提带树开。粉痕侵贝叶，心字印炉灰。更把鹦哥教，念如来。","dynasty":"清代","title":"女冠子其二闺人礼佛"}
{"author":"董元恺","content":"盘盘石磴插天高。茫茫嶂海波涛。雾合芒鞋，云生缊袍。奔流飞涧千条。响层霄。光摇绿筱，香清紫笋，翠影迢遥。","dynasty":"清代","title":"湿罗衣雨中度茗岭"}
{"author":"董元恺","content":"休相近。还相近。相近低声问。昨夜梦中人，暗送横波认。情多不讳痴，爱极翻成恨。来朝怕别离，又把啼痕揾。","dynasty":"清代","title":"醉花间其一即事，拟毛文锡体"}
{"author":"董元恺","content":"莫相怨。频相见。相见何曾怨。一见一回眸，羞眤旁人面。波澜任枕衾，猜妒真欢恋。懊恼是春风，郎处春风便。","dynasty":"清代","title":"醉花间其二密怨"}
{"author":"董元恺","content":"闲倚绣帘吹柳絮。已成残梦随君去。明月为谁圆。情教细语传。春风别有意。凭添两行泪。怅望此何时。只应君自知。","dynasty":"清代","title":"菩萨蛮闺情，集唐诗"}
{"author":"董元恺","content":"杜宇年年，声声只唤春归去。春归何处。且把帘垂住。帘捲东风，春竟穿帘去。留难住。放春归去。来岁春来处。","dynasty":"清代","title":"点绛唇其一春归"}
{"author":"董元恺","content":"燕子双双，阿谁系得红丝缕。妆台衔去。落尽香泥雨。好向郎边，细语相思绪。归来处。潇湘烟水，珍重江南路。","dynasty":"清代","title":"点绛唇其二闺人语燕，和李清照韵"}
{"author":"董元恺","content":"花点石榴裙，虫响灯光薄。心怯空房不忍归，风动秋千索。望月想蛾眉，菊露凄罗幕。几度金刀试剪裁，红泪双双落。","dynasty":"清代","title":"卜算子秋闺，集唐诗"}
{"author":"董元恺","content":"莺语听残春院晴。屏云倚其晚寒凝。黛痕愁入远峰青。庭满落花香寂寂，声和玉漏夜清清。轻红拂萝晓来醒。","dynasty":"清代","title":"浣溪沙其一春闺"}
{"author":"董元恺","content":"醒来晓梦拂红轻。清清夜漏玉和声。寂寂香花落满庭。青峰远入愁痕黛，凝寒晚共倚云屏。晴院春残听语莺。","dynasty":"清代","title":"浣溪沙其二回前调"}
{"author":"董元恺","content":"绮陌春深翠袖香。水纹簟冷画屏凉。月窗花径梦悠飏。将见客时微掩敛，几回拼却又思量。此情谁会倚斜阳。","dynasty":"清代","title":"浣溪沙其三春闺，集唐词"}
{"author":"董元恺","content":"雨洒空床笛，风号败壁琴。泉台一别信沉沉。肠断到而今。把酒魂应绝，题诗涕不禁。孤灯悄向梦中寻。路隔小窗阴。","dynasty":"清代","title":"巫山一段云悼友"}
{"author":"董元恺","content":"孝陵衰草下牛羊。春风绕建康。一片降帆过眼，短笛倚斜阳。君莫问，石头冈。寝园荒。铁锁沉沉，金凫寂寂，玉树茫茫。","dynasty":"清代","title":"诉衷情金陵春望"}
{"author":"董元恺","content":"九龙汤沸。范阳水设鱼龙戏。洗罢奚儿。翻作奚儿洗马池。仓皇西幸。马嵬坡下长生竟。河水汤汤。南内无人有寿王。","dynasty":"清代","title":"减字木兰花其一浴温泉"}
{"author":"董元恺","content":"夜深清影。芳草不生泉欲冷。绣岭花开。尽逐东流去不回。梨园按曲。羯鼓声中鼙鼓蹙。红粉成灰。村笛还吹阿滥堆。","dynasty":"清代","title":"减字木兰花其二浴温泉"}
{"author":"董元恺","content":"烟舫织。荡破满湖轻碧。一片楼台空翠滴。两峰连树失。帘外荷香堪裛。槛底鱼游争识。钗漾菱花鬟影湿。镜里随风入。","dynasty":"清代","title":"谒金门湖舫同内泛雨"}
{"author":"董元恺","content":"数缕气氤氲，微透玲珑湘竹。小玉频添鹊脑，比衔花箫局。半薰绣幔半笼裙，尽放馀烟续。一任帘前被底，长共香奁宿。","dynasty":"清代","title":"好事近薰笼"}
{"author":"董元恺","content":"匆匆帘影惊分处，蓦别萧郎。自别萧郎。风雨忧愁一半妨。从今谙禁愁滋味，总不思量。却又思量。日日车轮更转肠。","dynasty":"清代","title":"丑奴儿令其一别情"}
{"author":"董元恺","content":"我似个人伊似我，伊自知愁。我更多愁。两颊啼痕一处留。春来总与伊同瘦，伊在眉头。我在心头。一点横波两处流。","dynasty":"清代","title":"丑奴儿令其二美人对镜"}
{"author":"董元恺","content":"韶阳柳，季冬时。摇曳青青如许，添来宫线织成丝。舞腰肢。寒塘绿映春波晓。镇日黛眉颦笑。不吹风雪却吹烟。曲江边。","dynasty":"清代","title":"柳含烟至日韶阳见柳"}
{"author":"董元恺","content":"一捻指痕轻染，千片汗色微销。乍醒沉香亭上梦，芳魂带叶飘。照耀临池处，恍上马映多娇。疑向三郎语，时作舞纤腰。","dynasty":"清代","title":"好时光杨妃山茶"}
{"author":"董元恺","content":"鸷鸟凭空而起。云霄堪致。青春一线上青天，禁得无声堕地。怪底轻狂可喜。欲飞还止。十年前事忆儿童，此日依然故纸。","dynasty":"清代","title":"一落索咏风鸢"}
{"author":"董元恺","content":"妆楼悄。锦塘风送闻啼鸟。闻啼鸟。湖光如梦，乱云缭绕。六桥裙带飘芳草。两峰高画春山小。春山小。珠帘初捲，画船多少。","dynasty":"清代","title":"忆秦娥其一湖楼和内"}
{"author":"董元恺","content":"伤心极。年年惯作天涯客。天涯客。留他不住，送他不得。不如归去啼声咽。不归休记归时节。归时节。未容言语，又成离别。","dynasty":"清代","title":"忆秦娥其二不归"}
{"author":"董元恺","content":"月色初穿帘幕。掩映玉人绰约。满身花影倩扶持，几处清砧作。香销玉臂寒，雾冷金钗落。醉擘银筝信手弹，一曲秋云薄。","dynasty":"清代","title":"误佳期湖楼月夜，和龚芝麓先生韵"}
{"author":"董元恺","content":"旧愁人，新愁月。同是黄昏时节。人不见，月偏明。除非倩梦寻。寒衾拥。愁难送。不到四更无梦。莲漏滴，乳鸦啼。梦儿能几时。","dynasty":"清代","title":"更漏子其一寄忆"}
{"author":"董元恺","content":"雨初晴，帘半捲。叠损罗衣金线。绡幌碧，粉屏空。灯花结碎红。思无穷，情未了。一炷后庭香袅。春如剪，雨如丝。风摇夜合枝。","dynasty":"清代","title":"更漏子其二闺情，集唐词"}
{"author":"董元恺","content":"绣帘垂，幽沼渌。倚遍阑干几曲。蘋叶软，草烟低。绿窗残梦迷。玉纤轻，凤箫歇。梦觉半床残月。兰烛灺，柳条空。此情千万重。","dynasty":"清代","title":"更漏子其三闺情，集唐词"}
{"author":"董元恺","content":"晚妆残，春态浅。远岫参差迷眼。千万恨，在心头。秋波横欲流。燕双双，人悄悄。残月光沉树杪。烟雾冷，画屏幽。吴山点点愁。","dynasty":"清代","title":"更漏子其四闺情，集唐词"}
{"author":"董元恺","content":"暖语红窗体自芬，笑添沉水更氤氲。语香花气，常共夜深闻。一缕轻烟遮不住，剪来银叶衬还薰。炙成心字，双守鹊炉温。","dynasty":"清代","title":"相思引烧香曲"}
{"author":"董元恺","content":"缕丝裁绢。小小人名健。但得一心常缱绻。两好时时对面。临风故作娉婷。看花想像仪形。任取钗横鬓乱，年年祝向芳龄。","dynasty":"清代","title":"清平乐端午闺中词其一健人"}
{"author":"董元恺","content":"冰蚕细茧。纤手亲裁剪。刻画爪牙眉与眼。一笑从风细转。有时綵笔描真。何须插艾为人。飘向玉钗头上，儿童竞取相亲。","dynasty":"清代","title":"清平乐其二茧虎"}
{"author":"董元恺","content":"谁能续命。五色交相映。浪说辟兵还压胜。茧馆珠囊堪赠。不须绕户高悬。料应妆臂同缠。愿取一丝一岁，与郎情绪绵绵。","dynasty":"清代","title":"清平乐其三长命缕"}
{"author":"董元恺","content":"心前笑抚。神印穿金缕。销得五兵刚二五。好共钗头艾虎。依依插鬓宜春。翩翩佩带宜人。全仗赤符厮守，不教胆怯空庭。","dynasty":"清代","title":"清平乐其四辟兵符"}
{"author":"董元恺","content":"萦丝楚粽。巧借针神缝。杂俎轻镂花影动。却比菰蒲郑重。陋他九子殊名。随他百索殊形。好是餐他秀色，鬓边袅袅婷婷。","dynasty":"清代","title":"清平乐其五绫包角黍"}
{"author":"董元恺","content":"花阴午直。旋把菖蒲刻。依样雕锼纤指劈。细认灵根九节。五丝撷向霓裳。一樽醉泛瑶觞。共喜兰汤浴罢，携来倍觉芬芳。","dynasty":"清代","title":"清平乐其六菖蒲葫芦"}
{"author":"董元恺","content":"春尘如雨，春风如醉，春光如梦。春花独对也，只春波微动。剪破春阴春色好，更春情落红催送。萋萋春草碧，恰补春愁空。","dynasty":"清代","title":"忆少年春闺"}
{"author":"董元恺","content":"咫尺烟云万状。摇曳帆樯百丈。放眼是江南，隔断一湖波浪。碧浸芙蓉春涨。白映楚天空漾。愿借马当风，安稳行人无恙。","dynasty":"清代","title":"荆州亭登望湖亭"}
{"author":"董元恺","content":"早展菱花待。昨试轻螺在。盈盈斜印两春山，恰与秋波厮对。深浅还应配。浓淡都堪爱。不知何处送愁来，蛾弯两笔愁难载。","dynasty":"清代","title":"眉峰碧画眉"}
{"author":"董元恺","content":"簸钱年纪只些些。垂鬟鬓未鸦。别来几度海桐花。窗前细认他。奁镜畔，绣帘遮。妆成覆额纱。一枝春色落谁家。眉边散晓霞。","dynasty":"清代","title":"阮郎归窗前"}
{"author":"董元恺","content":"银屏碧锁空云叆。金绯绚彩。豫州赌胜掷红幺，试比青蚨几倍。纤手折来相对。五铢堪爱。秋光也自到贫家，一线斜阳难卖。","dynasty":"清代","title":"玉连环夜落金钱"}
{"author":"董元恺","content":"春寒泪滴罗衾暖。料峭湘帘初捲。昨夜玉人窗畔。悄悄闻低唤。寻思却是天涯远。此际柔肠千转。便有南归鱼雁。极目关河断。","dynasty":"清代","title":"桃源忆故人寄忆"}
{"author":"董元恺","content":"春烟春雨染浓芳。丝丝绣出春光。映阶碧草学轻狂。舞遍东墙。栩栩欲迷庄子，翩翩胜拓滕王。穿花潜入此花藏。细认钗梁。","dynasty":"清代","title":"画堂春其一蝴蝶花"}
{"author":"董元恺","content":"天然一色绮罗丛。妆成并倚东风。秦姨总与虢姨同。玉质烟笼。馥馥幽香密蕊，姗姗淡白轻红。相携竞入翠薇宫。不妒芳容。","dynasty":"清代","title":"画堂春其二十姊妹"}
{"author":"董元恺","content":"东风无力锦屏遮。依稀露软烟斜。繁华满径拂窗纱。翠剪明霞。高处牵衣欲语，低边弄影交加。一帘月色浸荷花。绿水人家。","dynasty":"清代","title":"画堂春其三荷花蔷薇"}
{"author":"董元恺","content":"盆种珊瑚作串，篱编茉莉成丛。穷冬桃李争春色，花影漾帘栊。椰子杯浓泛绿，荔枝蜜渍生红。别来莫问家园事，细说岭南风。","dynasty":"清代","title":"锦堂春饮史子蒙晚香亭"}
{"author":"董元恺","content":"枕棱斜溜金钗响。人倦起、日高朱网。揽镜怯梳头，一点情波漾。牡丹新髻翻时样。怪陌上、游郎争赏。鬌试残妆，日暖云鬟敞。","dynasty":"清代","title":"海棠春闺词，和王阮亭先生韵其一晓妆"}
{"author":"董元恺","content":"海棠花下春风足。停针线、忽萦心曲。晓梦未分明，还向鸳鸯褥。簟纹碧映红生肉。瞤睡眼、醉花柔玉。惊认是朝晖，影落湘妃竹。","dynasty":"清代","title":"海棠春其二午睡"}
{"author":"董元恺","content":"玉盘水浸金钿影。清波映、红潮微醒。娇艳体生香，露湿梨花冷。起来唤婢移奁镜。忙掩敛、罗裙先整。风袅水沉烟，更爇龙涎饼。","dynasty":"清代","title":"海棠春其三晚浴"}
{"author":"董元恺","content":"空阶碎滴芭蕉雨。听叶叶、愁和砧杵。剪泪问灯花，泪落花无语。夜寒还倩飞鸿去。空望断、天边河鼓。暗忆碧窗南，玉柄同挥麈。","dynasty":"清代","title":"海棠春其四夜坐"}
{"author":"董元恺","content":"当年虚靖已凌空。胜迹古亭中。萝洞昼栖云雾，石坛时响松风。每闻猿啸，惊飞鹤驾，暮鼓晨钟。便有药炉丹井，尘湖几见仙翁。","dynasty":"清代","title":"朝中措题张真人鹤归亭，用欧公韵"}
{"author":"董元恺","content":"一帘花色写秋容。低映碧窗红。胭脂冷落，似颦无语，欲笑还慵。断肠心事谁承问，旖旎不禁风。泪痕染遍，亭亭倩影，点点芳丛。","dynasty":"清代","title":"眼儿媚秋海棠"}
{"author":"董元恺","content":"云悄悄，灯荧荧。雨泠泠。凭吊处，惜娉婷。烟为鬟，雾为鬓，归无形。幽篁碧，晚枫青。恨千龄。玉箫歇，寒蛩鸣。辛夷襦，芙蓉席，飞残萤。","dynasty":"清代","title":"三字令其一贞娘墓"}
{"author":"董元恺","content":"香阁掩，泣残红。绿阴浓。花淡薄，月朦胧。人去去，云杳杳，恨忡忡。空相忆，画楼东。此时逢。消息远，锦书通。万般心，千点泪，一时封。","dynasty":"清代","title":"三字令其二闺怨，集唐词"}
{"author":"董元恺","content":"依稀又见，兰陵城郭，远火垂杨。忽逢野老偏相识，惊问鬓毛苍。遥知窗外，柳开新眼，梅送余香。牵衣大妇，挽须小女，争拂风霜。","dynasty":"清代","title":"喜团圆将到家作"}
{"author":"董元恺","content":"落叶满鸣条。柏宫方冢岧峣。二妃遗像枕寒潮。珠衣玉佩飘摇。河流不向湘流绕。泪痕此地多少。恨与苍梧俱杳。平阳亦有香草。","dynasty":"清代","title":"河渎神题二妃庙壁"}
{"author":"董元恺","content":"荡漾馀花落镜奁。终朝唤婢镇垂帘。私幸向来凄闷惯，只恹恹。手划阑干私自语，髻拖针线总慵拈。别有关心人不觉，到眉尖。","dynasty":"清代","title":"摊破浣溪沙其一闺情"}
{"author":"董元恺","content":"处处风波暗未休。晓来听雨替花忧。想到碧窗携手地，忽凝眸。半吐樱桃开靥晕，欲眠杨柳放眉愁。懊恨一春憔悴甚，只如秋。","dynasty":"清代","title":"摊破浣溪沙其二春恨"}
{"author":"董元恺","content":"个人悄倚银屏立。唾花衣袖朦胧碧。眼波才动已知心，笑向纱幮侧。隔帘声暗认，低唤枕函亲切。睡情欲上忽三更，听姊规凄咽。","dynasty":"清代","title":"阳台梦纪梦"}
{"author":"董元恺","content":"柳遮铃索西江路。花唱骊驹暮。鸾坡不借，片帆悬向，马当飞度。连空水远举头日，近傍玉清风露。故人天上讯狂生，只疏慵如故。","dynasty":"清代","title":"贺圣朝西江送富云麓学士入都"}
{"author":"董元恺","content":"内外湖边人悄。南北峰顶天晓。摇翠盖，拥红妆，一夜幽香多少。镜里迎风如笑。篙底清阴堪沓。金樽满，玉绳低，一杯共我浇苏小。","dynasty":"清代","title":"醉乡春其一断桥月夜，同内饮荷花深处，和秦少游韵"}
{"author":"董元恺","content":"波动一轮声悄。水浸一天秋晓。台榭冷，佩环寒，此际知心原少。欲折柳丝低笑。频向荷风轻舀。香雾湿，淡烟笼，扶疏影乱痕小。","dynasty":"清代","title":"醉乡春其二复步十锦塘，再和前韵"}
{"author":"董元恺","content":"新制凌家岕线。碾玉尘、月团千片。倾琼蕊色香兼擅。映入幽兰葱茜。寒泉溅、乳花泫。冰瓷春满。松风小啜过阳羡。月冷空、江声断。","dynasty":"清代","title":"茶瓶儿王半焽江楼留饮岕线"}
{"author":"董元恺","content":"午院春深。玉楼微度，画阁低侵。乱捲愁来，轻沾恨去，一片伤心。飘零幽梦难寻。偏冷落、珠帘绣衾。燕子争衔，罗衣暗惹，消息沉沉。","dynasty":"清代","title":"柳梢青其一杨花"}
{"author":"董元恺","content":"无限凭栏。一泓秋水，两点春山。照影轻盈，盘龙新髻，青雀丫鬟。柔枝煞是堪攀。憨笑处、琵琶暗弹。白草黄沙，昏鸦冷雁，曾否开颜。","dynasty":"清代","title":"柳梢青其二舟中偶见有感，和罗弘载韵"}
{"author":"董元恺","content":"十年旧事上心头。残月下江楼。玉露初零，金风乍起，吹动一天愁。衣香手粉曾留处，仿佛忆同游。眼泪如潮，枕痕似水，终夜尽情流。","dynasty":"清代","title":"少年游江楼秋怀，和柳屯田韵"}
{"author":"董元恺","content":"碧桃花发人离别。匆匆又见花时节。细数花前。恰值花开未一年。惊心蜡尽逢春暮。朔雪严风春里度。屈指春光。轻暖轻寒到艳阳。","dynasty":"清代","title":"偷声木兰花其一崧台岁暮，题家书尾，寄闺人"}
{"author":"董元恺","content":"去年笠泽浮家去。缥缈莫釐卿共住。杨柳丝丝。满箧登楼唱和诗。而今零落荆钗伴。憔悴罗襟红泪满。地阔天长。蛮雨蛮烟总断肠。","dynasty":"清代","title":"偷声木兰花其二崧台岁暮，题家书尾，寄闺人"}
{"author":"董元恺","content":"长江渺渺芙蓉渡。横浦重重梅岭路。万水千山。唱尽新词行路难。海南霜雪从无信。点点偏催游子鬓。玉臂云鬟。懊恼三秋人未还。","dynasty":"清代","title":"偷声木兰花其三崧台岁暮，题家书尾，寄闺人"}
{"author":"董元恺","content":"男儿意气差无苦。累汝兼持门与户。典尽空箱。泪裹珍珠仔细藏。遥闻薄产丰年熟。来岁官逋先赋足。事事关心。别有关心愁更深。","dynasty":"清代","title":"偷声木兰花其四崧台岁暮，题家书尾，寄闺人"}
{"author":"董元恺","content":"迢迢客路谁为主，纵是在家如逆旅。飘泊天涯。谁道天涯胜似家。一年暂别休悲涕。暂别百年能有几。此后归来。老我柔乡傍镜台。","dynasty":"清代","title":"偷声木兰花其五崧台岁暮，题家书尾，寄闺人"}
{"author":"董元恺","content":"不是秦邦金尽，那能赵印功高。揣摩欲过洛阳桥，富贵徒欺妻嫂。箧里阴符羞看，夜深刺股徒劳。青溪休说寿松乔，笑尔车中难保。","dynasty":"清代","title":"西江月其一过苏秦故里"}
{"author":"董元恺","content":"照处石泉晓镜，捲时山月帘钩。隔窗小婢侍梳头。不语暗垂红袖。细听枝间唤妇，相随竹里登楼。布帆影漾绿杨舟。昨夜溪边泛酒。","dynasty":"清代","title":"西江月其二携家宿南涧山房"}
{"author":"董元恺","content":"冬尽平芜芳草绿。开到春梅秋菊。黄白新妆束。亭亭一样人如玉。淡月横斜疑影独。却伴晚霜高躅。风味看俱足。林逋合傍陶潜宿。","dynasty":"清代","title":"惜分飞胆瓶中梅菊"}
{"author":"董元恺","content":"绿阴垂，鲛帕展。满架浓香开遍。凭栏索笑倩人扶，斗帐流苏初捲。玉容娇，檀晕浅。睡起日高犹倦。不禁酒力不禁风，消得一枝春软。","dynasty":"清代","title":"满宫花其一酴醾"}
{"author":"董元恺","content":"春欲暮，遥相顾。花暗柳浓何处。西风回首不胜悲，帘捲晚天疏雨。春已去，颦不语。双鬓翠霞金缕。旧欢新梦觉来时，泪滴枕檀无数。","dynasty":"清代","title":"满宫花其二送春，集唐词"}
{"author":"董元恺","content":"终岁青青如许。结就累累堪数。绿阴满地绿天田，种熟万千丝缕。细把愁心展，费几夜、春情机杼。故乡风动北窗时，更著蕉衣销暑。","dynasty":"清代","title":"忆汉月岭南芭蕉"}
{"author":"董元恺","content":"玉京人去秋萧索。愁眉敛翠春烟薄。倚兰桡，捲珠箔。前事岂堪重想着。酒醒情怀恶。灯背小窗高阁。离魂何处飘泊。柳阴烟漠漠。","dynasty":"清代","title":"应天长其一秋闺，集唐词"}
{"author":"董元恺","content":"水精帘捲东风院。枝上流莺声百啭。绿窗轻，香梦软。清泪朝朝曾洗面。砌痕深，花样浅。出水芙蕖波溅。绣到鸳鸯偏倦。恼乱针和线。","dynasty":"清代","title":"应天长其二闺人刺绣，和王阮亭先生韵"}
{"author":"董元恺","content":"葡萄斟满晕流红。初卸蜡光融。游丝轻惹罥雕栊。冷露湿金虫。褪残花事春归去，消几度残月疏钟。罗裙微动骂东风。小立画屏中。","dynasty":"清代","title":"月中行春情，和周清真韵"}
{"author":"董元恺","content":"玉人栀貌天然别。换冰肌，涂娇额。磬口檀心两奇绝。映东篱颜色。移来真蜡霜姿洁。点酡酥，酿蜂蜜。暖癸幽香擅冬日，逗春工消息。","dynasty":"清代","title":"滴滴金咏腊梅花"}
{"author":"董元恺","content":"笠湖滨，包山麓，人传一舸西施。消夏湾头曾醉倚，同游羞杀鸱夷。黄金铸就谁堪羡。霸越平吴功显。纵是计然三策善。独嗟爱子难免。","dynasty":"清代","title":"思越人杜圻寻范少伯宅"}
{"author":"董元恺","content":"劈开双鲤妆台信，报与平安客。相思一点，伤心两字，远寄何由得。东风泪裹珍珠滴。和入乌丝墨。染处忽惊红，似浓如淡，映桃花笺色。","dynasty":"清代","title":"思远人得闲信，和晏小山韵"}
{"author":"董元恺","content":"柳影笼蛛网。蕉阴映绮窗。朝晖错认是残阳。又是一番残梦，费思量。清镜慵开匣，青衫慢爇香。惊魂风里絮悠扬。恰趁花间蝴蝶，过东墙。","dynasty":"清代","title":"南柯子春闺"}
{"author":"董元恺","content":"相携女伴怯风凉。欲添衣，又进房。朝来新样绣鞋帮。更换着，是谁长。就中眉鬓独窥郎。狂眼看，一时忙。拾得玉彄犀合子，难暗认，试猜详。","dynasty":"清代","title":"醉红妆灯夜纪艳"}
{"author":"董元恺","content":"九畹芳菲节。绿玉丛中堆雪。湘潭月冷楚烟微，嫣然独对，不遣遗芳歇。看来啼眼幽姿洁。香色都清绝。粉痕欲印翠袖，轻携一笑佳人折。","dynasty":"清代","title":"青门引咏玉茎兰"}
{"author":"董元恺","content":"城隅渌水明于画。烟霭笼晴兽。无恙是黄花，不奈西风，吹入征衫透。一樽那管身前后。好挹浮丘袖。莫更去登高，满眼江山，赚得人清瘦。","dynasty":"清代","title":"醉花阴九日饮豫章城楼，和李清照重阳韵"}
{"author":"董元恺","content":"深闺驯绕闲时节，卧花茵，香团白雪，爪住湘裙，回身欲捕，绣成双蝶。春来更惹人怜惜，怪无端、鱼羹虚设。暗响金铃，乱翻鸳瓦，把人抛撒。","dynasty":"清代","title":"玉团儿咏猫"}
{"author":"董元恺","content":"深院望王孙，看几处、平芜春草。正萋萋、南浦西堂悄。苔痕印、湘裙扫。绿遍短长亭，断送尽、行人多少。共愁生、一夜如丝绕。芳茵外、东风晓。","dynasty":"清代","title":"寻芳草咏草"}
{"author":"董元恺","content":"楚尾平铺银浪，吴头稳挂轻帆。江波不动镜光涵。推蓬望，清露湿征衫。树色遥提影翠，山容漱水挼蓝。六朝如梦鸟呢喃。模糊处，回首忆江南。","dynasty":"清代","title":"江月晃重山月下江行"}
{"author":"董元恺","content":"千丝雨湿东风剪。短墙外、红轻翠软。绛绡重叠胭脂浅。艳夺桃花人面。倚云栽、日边开遍。和笑折、明霞舒卷。一枝妒杀红儿见。沽酒这家庭院。","dynasty":"清代","title":"杏花天咏千叶杏花"}
{"author":"董元恺","content":"钟静香悄。酒欺花恼。疏竹轻巧，琐窗洞晓。倦倚兽炭围红。隔帘风。撒盐萦絮弥漫处。吹春去。似把青春负。最爱玲珑，纤软仿佛轻云。共文君。","dynasty":"清代","title":"怨王孙春闺雪夜，和李清照韵二首其一"}
{"author":"董元恺","content":"玉楼初晚。银篝小院。著处魂消，偎时梦断。相对郢曲难传。话缠绵。湔裙时节偏萦惹。将侬舍。恰又愁来也。无恨伤春，情性整整斜斜。乱杨花。","dynasty":"清代","title":"怨王孙其二"}
{"author":"董元恺","content":"莫为见时难，锦泪潸潸。有人犹自独凭阑。若果一年真一度，还胜人间。","dynasty":"清代","title":"浪淘沙七夕新月一弓弯，乌鹊桥圜，云帡缥缈度银湾。天上恐无莲漏滴，忘却更残"}
{"author":"董元恺","content":"晴光漏。清阴昼。风吹细縠双纹皱。春波影，秋波映。一片香云，游鱼惯认。横钗溜。连钱覆。殷勤粉饵烦纤手。波痕定。波心并。嗔郎惊散，邀郎闲凭。","dynasty":"清代","title":"摘红英美人饲金鱼"}
{"author":"董元恺","content":"悲哉秋气夜寥寥。奈风又潇潇。雨又潇潇。欹枕孤帏，虚度可怜宵。迢迢。惊闻雁阵影嘹嘹。更灯影摇摇。竹影摇摇。千里关山，著处梦魂飘。朝朝。","dynasty":"清代","title":"风马儿秋闺"}
{"author":"董元恺","content":"吴江碧，吴山青。兰风起，满洞庭。骊歌愁绝不堪听。从兹去，郎乘马，妾扬舲。还则愿。尘吹转。辙迹随郎近远。怀明月，指双星。相向冥。郎抱影。妾倚形。","dynasty":"清代","title":"芳草渡松陵舟中送别"}
{"author":"董元恺","content":"昨宵绣，幕曾近。怪花底、湘帘初褪。纤如钩月，柔如削玉，掌上看来越韵。莲踪一捻莲痕印。向洛浦、香尘微衬。双双綵雀，盈盈罗袜，稳称凌波身分。","dynasty":"清代","title":"金凤钩咏绣鞋"}
{"author":"董元恺","content":"宅有鸱彝少伯，巷传角里先生。山果赧颜可摘，湖鱼缩项旋烹。","dynasty":"清代","title":"三台令其六洞庭杂兴"}
{"author":"董元恺","content":"日落山空响梵，风来树杪生涛。一卷洞中周易，三杯醉后离骚。","dynasty":"清代","title":"三台令其七洞庭杂兴"}
{"author":"董元恺","content":"烛灭时。思郎泪暗垂。相思谁与共，月明知。月明照出相思字，是郎诗。","dynasty":"清代","title":"摘得新其一闺思"}
{"author":"董元恺","content":"白玉簪，瑶池月影临。搔头斜照水，鬓云侵。阿谁不放愁心展，正多心。","dynasty":"清代","title":"摘得新其二咏玉簪花"}
{"author":"董元恺","content":"捲起一帘清景。孤影。小胆怯空庭。乱竹萧萧响画屏。听么听。听么听。","dynasty":"清代","title":"荷叶杯闺夜"}
{"author":"董元恺","content":"黄檗篱，合欢树。树成蹊，篱当户。侬身不共合欢时，侬心偏见生离苦。","dynasty":"清代","title":"花非花其一古意"}
{"author":"董元恺","content":"柳缄愁，蕉结恨。恨千条，愁一寸。郎行终日无舒时，郎来一夜都开尽。","dynasty":"清代","title":"花非花其二古意"}
{"author":"董元恺","content":"舍东畦，霜后圃。比青篘，舒翠缕。知君昨夜故人来，为我殷勤剪春雨。","dynasty":"清代","title":"花非花其三咏韭"}
{"author":"董元恺","content":"螺笔描新样，金针倚绣床。深情却悔绣鸳鸯。绣出无情蛱蝶，又成双。","dynasty":"清代","title":"南歌子其一闺绣"}
{"author":"董元恺","content":"泪落吹成絮，愁多乱似丝。偎人刚道莫相思。却是相思此夜，起头时。","dynasty":"清代","title":"南歌子其二别况"}
{"author":"董元恺","content":"湖上水，风起浪纹平。几叶丝垂鹅子淡，半篙烟染鸭头清。镜里放船行。珠帘捲，初映晓妆成。翠聚两峰眉黛簇，碧含一水眼波明。荇藻更交横。","dynasty":"清代","title":"双调望江南西湖曲十首其一"}
{"author":"董元恺","content":"湖上月，风露满身幽。银汉直垂千顷碧，琉璃冷浸一天秋。长啸倚楼头。三潭好，辍棹且夷犹。弄影欲骑鹏翼去，清光偏共酒樽留。易值此宵不。","dynasty":"清代","title":"双调望江南其二"}
{"author":"董元恺","content":"湖上柳，低傍六桥移。罗幔暗窥慵望眼，画帘高捲细舒眉。玉笛不胜吹。谁攀折，才起欲眠时。乱掷莺梭惊两两，轻翻燕剪几丝丝。肠断柳枝词。","dynasty":"清代","title":"双调望江南其三"}
{"author":"董元恺","content":"湖上花，掩映绿窗纱。曲院风摇仙子步，苏堤春醉美人家。烂漫自交加。堪竞赏，开遍海棠花。晓起一枝和露折，午阴几树带溪斜。十里灿晴霞。","dynasty":"清代","title":"双调望江南其四"}
{"author":"董元恺","content":"湖上女，三五唤同群。浮渲梳头花样髻，轻拖窣地月华裙。低拜岳王坟。回步屧，敛袂向湖滨。力怯却嫌夫婿隔，路欹微向侍儿嗔。宜笑总宜颦。","dynasty":"清代","title":"双调望江南其五"}
{"author":"董元恺","content":"湖上草，漠漠复迢迢。绣陌浓铺罗绮席，香尘暗惹绿裙腰。凭遍木兰桡。寒食近，第一映波桥。斜影铁嘶金勒动，泪痕珠送纸钱烧。著处梦魂消。","dynasty":"清代","title":"双调望江南其六"}
{"author":"董元恺","content":"湖上雨，景色淡空濛。几处楼台迷倒影，满溪烟树失高峰。曲港小船通。西泠路，千涧响淙淙。破竹泉高天界水，翻经声和上方钟。游屐片云封。","dynasty":"清代","title":"双调望江南其七"}
{"author":"董元恺","content":"湖上舫，红粉漾晴空。绣幕微褰清影里，纱窗半启碧波中。小泊断桥东。凭栏望，心事暗惺忪。六曲银屏妆镜晓，一帘春水黛痕浓。摇入藕花丛。","dynasty":"清代","title":"双调望江南其八"}
{"author":"董元恺","content":"湖上酒，日带杖头钱。竹叶杯浮桃叶伎，梨花春酿杏花天。一醉酒家眠。停觞处，珍重客中餐。底事沉吟又如笑，几回温却又重寒。愁绪忽漫漫。","dynasty":"清代","title":"双调望江南其九"}
{"author":"董元恺","content":"湖上雪，六出正弥漫。白尽青山绿鬓改，银装琼砌玉楼寒。翠袖倚栏杆。乘兴去，凄断六桥湾。苏小梦迷油壁杳，林逋魂绕暗香闲。斜湿酒旗还。","dynasty":"清代","title":"双调望江南其十"}
{"author":"董元恺","content":"一点丹良秪自抱。休浪说、宵行熠耀。微时能化，幽处偏明，敢向纤阿争耀。三十六宫曾误到。悔误作、隋宫腐草。漂泊年年，流辉耿耿，摇弄客床残照。","dynasty":"清代","title":"夜行船其二咏萤"}
{"author":"董元恺","content":"深闺驯绕闲时节，卧花茵，香团白雪，爪住湘裙，回身欲捕，绣成双蝶。春来更惹人怜惜，怪无端、鱼羹虚设。暗响金铃，乱翻鸳瓦，把人抛撒。","dynasty":"清代","title":"玉团儿咏猫"}
{"author":"董元恺","content":"劈开双鲤妆台信，报与平安客。相思一点，伤心两字，远寄何由得。东风泪裹珍珠滴。和入乌丝墨。染处忽惊红，似浓如淡，映桃花笺色。","dynasty":"清代","title":"思远人得闲信，和晏小山韵"}
{"author":"董元恺","content":"恼带拂鸳鸯。又入卢家妒玉堂。见我佯羞频照影，游郎。不信年华有断肠。金斗熨沉香。玉殿秋来夜正长。直道相思了无益，轻狂。欲拂尘时簟竟床。","dynasty":"清代","title":"南乡子闺情，集李义山句"}
{"author":"董元恺","content":"妆楼悄。锦塘风送闻啼鸟。闻啼鸟。湖光如梦，乱云缭绕。六桥裙带飘芳草。两峰高画春山小。春山小。珠帘初捲，画船多少。","dynasty":"清代","title":"忆秦娥其一湖楼和内"}
{"author":"董元恺","content":"心前笑抚。神印穿金缕。销得五兵刚二五。好共钗头艾虎。依依插鬓宜春。翩翩佩带宜人。全仗赤符厮守，不教胆怯空庭。","dynasty":"清代","title":"清平乐其四辟兵符"}
{"author":"董元恺","content":"小院深深帘影悄。心字篆烟微袅。听琵琶、欲拨相思调。花前也、微微笑。樽前也、微微笑。到得而今分散了。腊泪溶溶晓。便梦中、有路浑难到。春风也、侬知道。春雨也、侬知道。","dynasty":"清代","title":"酷相思其二亿旧"}
{"author":"董元恺","content":"弱柳千条杏一枝。已凉天气未寒时。故将别泪和乡泪，莫遣佳期更后期。两不见，暗相思。浅深更漏妾偏知。低头闷把衣襟撚，为报春风且莫吹。","dynasty":"清代","title":"瑞鹧鸪其二春闺"}
{"author":"董元恺","content":"万顷琉璃，著我扁舟一叶。溯流光、高歌击楫。恍疑天上乘槎入。破浪凭虚，稳泛鱼龙宅。望苕霅烟迷，洞庭云黑。任滔滔、五湖南北。听榜人遥起渔歌指，风波处处，总付霜天笛。","dynasty":"清代","title":"锦缠道泛太湖"}
{"author":"董元恺","content":"去年笠泽浮家去。缥缈莫釐卿共住。杨柳丝丝。满箧登楼唱和诗。而今零落荆钗伴。憔悴罗襟红泪满。地阔天长。蛮雨蛮烟总断肠。","dynasty":"清代","title":"偷声木兰花其二崧台岁暮，题家书尾，寄闺人"}
{"author":"董元恺","content":"老去忽思戈甲，春来欲卧沙场。红散桃花衔紫勒，白映梨花点绿枪。新推六郡良。帐下惊穿虎节，军前初试鱼肠。鹳鹤一呼金马动，鼓角千山玉案长。横行道夜郎。","dynasty":"清代","title":"破阵子有感"}
{"author":"董元恺","content":"江海一微尘，长安棋局。莫向槐安论荣辱。轻肥跃马，四十三年何速。黑甜馀半枕、黄粱熟。安步当车，晚食当肉。五柳七松并孤竹。楞伽堆案，任彼辕驹局促。萧然束缚去、荒山足。","dynasty":"清代","title":"感皇恩感悟"}
{"author":"董元恺","content":"长日阴阴，隔阛阓、超然城市。见一带、波蕖冉冉，汀蒲靡靡。照箸冷淘槐叶脆，胶唇环饼松花美。更烂蒸、香齑白鱼肥，冰厨里。微吟倦，眠迟起。独酌罢，炊菰米。想田夫风味，年年如此。闲课阿奴锄白术，忙催竖子寻苍耳。只微躯、药物满园中，沾沾喜。","dynasty":"清代","title":"满江红其三青墩夏咏，和陈其年江村韵"}
{"author":"董元恺","content":"吴江碧，吴山青。兰风起，满洞庭。骊歌愁绝不堪听。从兹去，郎乘马，妾扬舲。还则愿。尘吹转。辙迹随郎近远。怀明月，指双星。相向冥。郎抱影。妾倚形。","dynasty":"清代","title":"芳草渡松陵舟中送别"}
{"author":"董元恺","content":"数缕气氤氲，微透玲珑湘竹。小玉频添鹊脑，比衔花箫局。半薰绣幔半笼裙，尽放馀烟续。一任帘前被底，长共香奁宿。","dynasty":"清代","title":"好事近薰笼"}
{"author":"董元恺","content":"高台上，矗立孤塔。下俯银河，直接飞流，三峡声闛鞳。乱落万山深处，众响俱相答。惊惝恍，黯黮蛟龙湿云合。西峰偏突起，狮子崚嶒，怒涛低压。耳畔风萧飒。最上携筇，翠黛澄鲜，朱光煜爚，此景真得巨然法。","dynasty":"清代","title":"过涧歇其三文殊台瀑布"}
{"author":"董元恺","content":"虹桥好，摇曳酒旗红。小立垂丝人语细，低回促坐笑声浓。莫放绿樽空。","dynasty":"清代","title":"望江南其十五红桥春游词"}
{"author":"董元恺","content":"有水有山，无花无酒。蒲根谁切，角黍空涎，雨湿征衫透。蓬窗萧瑟，两三个、鹭朋鸥友。怜否。痛饮新茶，半醉歌铜斗。海榴深院，綵线虚悬，此际频回首。还忆去年时候，章江口。随意钗符艾虎，异地银筝红袖。总飘零，恰是，楚尾吴头如旧。","dynasty":"清代","title":"惜红衣午日桃溪舟中"}
{"author":"董元恺","content":"笠湖滨，包山麓，人传一舸西施。消夏湾头曾醉倚，同游羞杀鸱夷。黄金铸就谁堪羡。霸越平吴功显。纵是计然三策善。独嗟爱子难免。","dynasty":"清代","title":"思越人杜圻寻范少伯宅"}
{"author":"董元恺","content":"崧台暖，斜日海天低。角弓齐。雁行阵里，风轮丝上，危楼百尺听鸣鼙。营帐北，女墙西。报道右晴初注，惝恍意犹迷。遥嘶影，碧草趁霜蹄。靖蛮奚。何须铁骑，一矢上云梯。","dynasty":"清代","title":"甘州遍阅江楼观射，和唐人毛文锡韵"}
{"author":"董元恺","content":"独自倚山楼。孤云晚、簟縠纹流。一天愁绪千行泪，丝丝点点，旧愁如雨，新雨如愁。灯影怕凝眸。人影寂、衾影还留。雁声嘹呖蛩声怨，竹声凄切，泉声呜咽，齐到心头。","dynasty":"清代","title":"青杏儿独夜"}
{"author":"董元恺","content":"滚滚江流万折，突立波心上。一峰崒嵂，任惊涛巨浪。却怜神女生涯，变作小姑暮雨，遍将云酿。堪想像。谁谓无郎孤况。有彭郎相傍。盈盈一水，脉脉徒遥望。那更晚色迷离，赢得无限凄凉，行人俯仰。","dynasty":"清代","title":"解蹀躞雨中过小孤山"}
{"author":"董元恺","content":"涂窗谁识暮栖鸦。和雨和烟畏日车。春到江南花是雪，月残辽海雪成花。天因不夜银千顷，水更无声玉万家。便使剡溪乘兴去，横枝遥见酒旗叉。","dynasty":"清代","title":"瑞鹧鸪其四赋得春雪梅花，和东坡韵"}
{"author":"董元恺","content":"青墩好，对景且衔杯。粉节新涂抽紫箨，红盐初下摘青梅。怀抱一时开。","dynasty":"清代","title":"望江南其二十九青墩初夏词"}
{"author":"董元恺","content":"男儿意气差无苦。累汝兼持门与户。典尽空箱。泪裹珍珠仔细藏。遥闻薄产丰年熟。来岁官逋先赋足。事事关心。别有关心愁更深。","dynasty":"清代","title":"偷声木兰花其四崧台岁暮，题家书尾，寄闺人"}
{"author":"董元恺","content":"相携女伴怯风凉。欲添衣，又进房。朝来新样绣鞋帮。更换着，是谁长。就中眉鬓独窥郎。狂眼看，一时忙。拾得玉彄犀合子，难暗认，试猜详。","dynasty":"清代","title":"醉红妆灯夜纪艳"}
{"author":"董元恺","content":"蝴蝶儿。绣窗时。怪他轻薄上郎衣。停针试觑伊。且把罗巾扑，休教捉对飞。褪残香粉画胭脂。依然双翅垂。","dynasty":"清代","title":"蝴蝶儿本意，和唐人张泌韵"}
{"author":"董元恺","content":"篆烟红，泪花绿。银汉迢迢堕入怀，黄河万里响心曲。","dynasty":"清代","title":"明月斜夜坐"}
{"author":"董元恺","content":"茶候静，帘卷日初长。片甲味分蝉翼薄，丹丘阴益簟纹凉。应唤醒羲皇。","dynasty":"清代","title":"望江南其十"}
{"author":"董元恺","content":"空阶碎滴芭蕉雨。听叶叶、愁和砧杵。剪泪问灯花，泪落花无语。夜寒还倩飞鸿去。空望断、天边河鼓。暗忆碧窗南，玉柄同挥麈。","dynasty":"清代","title":"海棠春其四夜坐"}
{"author":"董元恺","content":"长江渺渺芙蓉渡。横浦重重梅岭路。万水千山。唱尽新词行路难。海南霜雪从无信。点点偏催游子鬓。玉臂云鬟。懊恼三秋人未还。","dynasty":"清代","title":"偷声木兰花其三崧台岁暮，题家书尾，寄闺人"}
{"author":"董元恺","content":"元辰稷雪雨廉纤。春色寒威分外严。冷蕊半成云母树，冰盘疑贮水晶盐。集衣似觉凝香艳，索笑还宜卧画檐。不道笛中歌一曲，东风吹彻万山尖。","dynasty":"清代","title":"瑞鹧鸪其一赋得春雪梅花，和东坡韵"}
{"author":"董元恺","content":"青墩好，一苇放中流。星渚频移天上坐，岸花飞送镜中游。诗酒任沉浮。","dynasty":"清代","title":"望江南其二十三青墩初夏词"}
{"author":"董元恺","content":"波纹漾漾，春阴楚楚。看青青、青垂树树。暖暖寒寒，酝酿出、花花絮絮。又难禁、风风雨雨。棱棱腰瘦，纤纤眉妩，恨依依、飘飘如许。点点飞飞，肠断绝、丝丝缕缕。却无端、朝朝暮暮。","dynasty":"清代","title":"解佩令咏柳"}
{"author":"董元恺","content":"碧鲜庵，画溪渡。目断鸳鸯浦。庭院深深，尽日飞红雨。望中鸟啄游丝，蝶粘飞絮。仿佛与芳魂同住。更愁觑。禁得一树棠梨，暗把春光数。生死情缘，听尽流莺语。总教妆阁钟声，香奁佛火，长则任、精灵来去。","dynasty":"清代","title":"祝英台近访祝英台故宅，用辛稼轩韵"}
{"author":"董元恺","content":"山阴钟秀，玉润冰清。想吟红留箧，廿年坛坫女长城。几首新诗，两字浮名误半生。如今长愿，书开万卷，花祝千龄。昔年楼上，满湖春水，依旧盈盈。忽惊心、雨丝风絮，此恨曾经。堆案楞伽，消尽徐娘老去情。遥怜一样青衫，憔悴红粉飘零。","dynasty":"清代","title":"愁春未醒寄寿王闺媛玉映"}
{"author":"董元恺","content":"帘外梨云冷。帘内兰膏永。碧阑干畔有人行，等。等。等。绣幕风轻，纱窗月暗，芳心耿耿。往事重思省。未饮先酩酊。悄闻侍女唤低声，请。请。请。三载相思，办校良会，从今便肯。","dynasty":"清代","title":"醉春风其二有约"}
{"author":"董元恺","content":"文苑振金声。竹绕琴堂水绕城。愿以深心留善政，高名。朝野咸推重太平。县鼓应鸡鸣。桥上春风绿野明。若使巢由同此意，簪缨。笑引江帆带月行。","dynasty":"清代","title":"南乡子其三送金明府归里"}
{"author":"董元恺","content":"茶灶冷，溪鸟逐烟光。瑟瑟波沉霞脚碎，轻轻色泛乳花香。翠釜合先尝。","dynasty":"清代","title":"望江南其五"}
{"author":"董元恺","content":"屈指春光将过半。又是花朝，花信春莺唤。情绪繁花花影乱。护花花下将花看。拈花笑倩如花伴。细读花间，花也应肠断。花落花开花事换。编成花史山妻管。","dynasty":"清代","title":"蝶恋花花朝和内"}
{"author":"董元恺","content":"春色泪痕边。日短江湖白发前。锦席淹留还出浦，回船。忽漫相逢是别筵。万一故人怜。老去新诗谁与传。古往今来皆涕泪，风烟。信有人间行路难。","dynasty":"清代","title":"南乡子其二送友"}
{"author":"董元恺","content":"归棹隐孤舟。水带离声入梦流。锦字织成添别恨，悠悠。笑摘青梅叫阿侯。红烛乍迎秋。风物凄凄宿雨收。山色正来衔小苑，高楼。莫向银台半夜游。","dynasty":"清代","title":"南乡子其五闺情"}
{"author":"董元恺","content":"参天黛色，染遍湖波绿。无数乱峰横，辨三径、吾庐修竹。开扉猿鸟，花雨过疏钟，清泉麓。朱阑曲。流水和云宿。一瓶一钵。白日消棋局。香积腐儒餐，更随分、山肴野蔌。六时寂寂，万壑变晴阴，张公谷。君迁木。梅老茶初熟。","dynasty":"清代","title":"蓦山溪宿栖云精舍"}
{"author":"董元恺","content":"江树隔，岭云开。历尽东风未遣回。惆怅五更孤枕上，与卿刚在梦中来。","dynasty":"清代","title":"捣练子其二和内寄原韵"}
{"author":"董元恺","content":"花阴午直。旋把菖蒲刻。依样雕锼纤指劈。细认灵根九节。五丝撷向霓裳。一樽醉泛瑶觞。共喜兰汤浴罢，携来倍觉芬芳。","dynasty":"清代","title":"清平乐其六菖蒲葫芦"}
{"author":"董元恺","content":"绣帘垂，幽沼渌。倚遍阑干几曲。蘋叶软，草烟低。绿窗残梦迷。玉纤轻，凤箫歇。梦觉半床残月。兰烛灺，柳条空。此情千万重。","dynasty":"清代","title":"更漏子其三闺情，集唐词"}
{"author":"董元恺","content":"螺笔描新样，金针倚绣床。深情却悔绣鸳鸯。绣出无情蛱蝶，又成双。","dynasty":"清代","title":"南歌子其一闺绣"}
{"author":"董元恺","content":"回廊曲井。垂杨摇漾空庭景。十二帘低清昼永。掩映朱文，斜覆湘文冷。亚字玲珑梵字影。折折周周，春恨重重省。疏星淡月微风静。只为多情，近水常相称。玉人徙倚还频凭，几遍沉吟，敲断玉钗不应。","dynasty":"清代","title":"拍阑干咏阑干"}
{"author":"董元恺","content":"惊涛急溜淙淙响。喷沫鱼龙漾。大滩十八馀滩百，更惶恐难傍。奇峰扑面，恰与船头相向。船尾裂云穿石，如在天上。长年贾勇声偏壮。齐踏千层浪。盘涡笑撇双兰桨。似布帆风飏。席帽轻衫，独倚舵楼凄爽。忽忆那呵一曲，夜静犹唱。","dynasty":"清代","title":"劝金船舟上十八滩"}
{"author":"董元恺","content":"红桥好，联骑出城闉。映日游丝萦曲径，扑天飞絮惹香尘。胜地占芳辰。","dynasty":"清代","title":"望江南其十一红桥春游词"}
{"author":"董元恺","content":"蓟北燕南，空自叹、风尘碌碌。原无分、逍遥容与，一生清福。樱笋江边春正好，莼鲈溪畔秋方熟。只清风、明月不须钱，随时足。柴门外，闲鸥鹜。东轩内，栽松竹。料归期未远，不容卿独。皓腕共牵菱角美，冰盘满荐鸡头肉。更隔年、预酿不时需，应千斛。","dynasty":"清代","title":"满江红其四忆故园种竹栽篱，怅然寄内"}
{"author":"董元恺","content":"隐映画屏开处，莺对语，蝶飞狂。惜韶光。罗袂从风轻举，波影满池塘。高捲水晶帘额，衬斜阳。","dynasty":"清代","title":"定西番春暮，集唐词"}
{"author":"董元恺","content":"天上依然皎皎，人间一别茫茫。仿佛娄江曾共被，相携共倒壶觞。转眼青樽红烛，回头宿草衰杨。留得遗文千卷，空教泪落琴床。想到孤坟今夜月，谁存复壁馀光。夜雨机丝寡嫂，春风书馆儿郎。","dynasty":"清代","title":"何满子娄江月夜，追忆先二兄文友"}
{"author":"董元恺","content":"玉人风韵。洗铅华都尽。曹溪滴水罗浮近。看巡檐索笑，折取一枝枝，白雪轻携，红英微衬。岭头香满，涧边月印。偏隔断、江南春信。只无根零落，更素影凄凉，争似我、天涯幽恨。","dynasty":"清代","title":"玉梅令曹溪折梅花有感"}
{"author":"董元恺","content":"新制凌家岕线。碾玉尘、月团千片。倾琼蕊色香兼擅。映入幽兰葱茜。寒泉溅、乳花泫。冰瓷春满。松风小啜过阳羡。月冷空、江声断。","dynasty":"清代","title":"茶瓶儿王半焽江楼留饮岕线"}
{"author":"董元恺","content":"深闺驯绕闲时节，卧花茵，香团白雪，爪住湘裙，回身欲捕，绣成双蝶。春来更惹人怜惜，怪无端、鱼羹虚设。暗响金铃，乱翻鸳瓦，把人抛撒。","dynasty":"清代","title":"玉团儿咏猫"}
{"author":"董元恺","content":"一叶落。伤漂泊。寸心万里阑干角。天边望断鸿，枝头问灵鹊。问灵鹊。几度浑如昨。","dynasty":"清代","title":"一叶落秋忆"}
{"author":"董元恺","content":"旧愁人，新愁月。同是黄昏时节。人不见，月偏明。除非倩梦寻。寒衾拥。愁难送。不到四更无梦。莲漏滴，乳鸦啼。梦儿能几时。","dynasty":"清代","title":"更漏子其一寄忆"}
{"author":"董元恺","content":"枝上啼鹃如诉。唤起离愁无数。曲径古云深，隔岸梦中来路。回顾。回顾。月约花阴西度。","dynasty":"清代","title":"如梦令其一梦后"}
{"author":"董元恺","content":"应为别离多，愁眠罗帐晓。是妾断肠时，谁知妾怀抱。娇郎痴若云，夜夜梦中到。春意罢帘栊，暗飞萤自照。","dynasty":"清代","title":"生查子其三闺情，集唐诗"}
{"author":"董元恺","content":"昼日阴阴，都门洗象，争传奇绝。荡漾春波，士女六街填咽。瑶光森列。却低受、蛮奴羁绁。鞭梢整、踏入金塘，素牙玉洁。双帚缚来清刷。正殷鼻成雷，怒蹄捲雪。水面辚輑，倏忽山飞海决。云兴电灭。渐浴罢、含元仗立。朝双阙。拜舞御阶合节。","dynasty":"清代","title":"雪狮儿都门洗象词"}
{"author":"董元恺","content":"六月炎蒸三伏节。古槐日午蝉声咽。绿水红蕖相映澈。人清绝。惊回午梦松风冽。槛畔闽兰和露折。帘间茉莉堆香雪。浴罢晚凉吹木末。新茗啜。凭栏又送纤纤月。","dynasty":"清代","title":"渔家傲其八青墩月令，和欧阳公鼓子词"}
{"author":"董元恺","content":"别墅苍梧，矗云际、龙鳞千尺。凭水阁、风漪销暑，疏帘看弈。尘拭琉璃罗翠盖，藻翻笭箵跳银鲫。尽北窗、高枕对书眠，床头易。一室内，虚生白。一庭外，苔成积。看鹤雏离褷，凫儿飞拍。半幅蔚蓝天似绮，数茎吟断须如戟。听月明、寥亮不胜寒，南楼笛。","dynasty":"清代","title":"满江红其一青墩夏咏，和陈其年江村韵"}
{"author":"董元恺","content":"烛光红透。映玉人罗袖。冰盘荐处拨银筝，听一缕、新词谱就。莫惯娇嗔常阿母。倩当筵消受。停歌又把钩儿覆。抵换纤纤手。暗将星眼掷儿郎，钗影动、眉梢春漏。底事因郎争饷酒。郎莫杯空否。","dynasty":"清代","title":"师师令席上赠晦仙"}
{"author":"董元恺","content":"冰蚕细茧。纤手亲裁剪。刻画爪牙眉与眼。一笑从风细转。有时綵笔描真。何须插艾为人。飘向玉钗头上，儿童竞取相亲。","dynasty":"清代","title":"清平乐其二茧虎"}
{"author":"董元恺","content":"拾级而登，跨江表、曾霄突立。凭槛望、烟帆沙鸟，连樯风急。霞映楼船百仗火，云横铁锁千寻壁。问何时、天堑限江南，谁曾识。栏杆外，衣沾湿。铃甋下，珠摇滴。向苍苍搔首，遥遥空碧。俯仰自悲身世事，奔驰空洒杨朱泣。拟过江、也学贩缯人，同为客。","dynasty":"清代","title":"满江红其一登芜湖塔绝顶，用辛弃疾韵"}
{"author":"董元恺","content":"破得东风恨。畏人相借问。还恐是愁中。银床一半空。倘随明月去。月满门前路。犹有万重思。归心梦独知。","dynasty":"清代","title":"醉公子其二闺情，集唐诗"}
{"author":"董元恺","content":"香桂折新柯。紫陌金堤映绮罗。莫是长安行乐地，蹉跎。旧路依然此重过。顾影逗轻波。到处闲门长薜萝。休唱开元供奉曲，无多。落叶纷纷暮雨和。","dynasty":"清代","title":"南乡子其十三秋感"}
{"author":"董元恺","content":"北郭青墩，想魂魄、犹应恋此。敢则谓、青山谢傅，将无同是。相赏便携泉石意，自怡祗合烟霞寄。正栖丘、饮谷十年前，难忘矣。菱角美，香芹旨。寒月白，暮云紫。有晓猿夜鹤，招予唯唯。纵隔千山还可共，不知一事徒深耻。问半生、踪迹尚沉浮，无言耳。","dynasty":"清代","title":"满江红其五望谢公青墩故园读书处，三和前韵"}
{"author":"董元恺","content":"有水有山，无花无酒。蒲根谁切，角黍空涎，雨湿征衫透。蓬窗萧瑟，两三个、鹭朋鸥友。怜否。痛饮新茶，半醉歌铜斗。海榴深院，綵线虚悬，此际频回首。还忆去年时候，章江口。随意钗符艾虎，异地银筝红袖。总飘零，恰是，楚尾吴头如旧。","dynasty":"清代","title":"惜红衣午日桃溪舟中"}
{"author":"董元恺","content":"山色松鳞老。树影泉声杪。斑筠密致，湘帘低映，满轩风筱。把东川西域总移来，听南窗高啸。珠帐青阴晓。锦石红巾绕。离离马乳，声声杜宇，露垂烟袅。醉凉州细认蜀宫时，齐怡情花鸟。","dynasty":"清代","title":"连理枝题蜀花宛酒之轩"}
{"author":"董元恺","content":"镜湖春水影溶溶。一棹小桥通。稽山回映处，石径碧玲珑。为想苎萝村畔，才离却，恰向土城中。浣纱当日原无伴，偏邀郑旦相同。还堪笑、去笄填土孰为容。刚得教成歌舞如花艳，送入馆娃宫。","dynasty":"清代","title":"西施游西施山"}
{"author":"董元恺","content":"醒来晓梦拂红轻。清清夜漏玉和声。寂寂香花落满庭。青峰远入愁痕黛，凝寒晚共倚云屏。晴院春残听语莺。","dynasty":"清代","title":"浣溪沙其二回前调"}
{"author":"董元恺","content":"竹摇月碎。一声破柝惊初睡。瑟瑟秋风欺薄醉。断雁寒螀，催促人憔悴。遍将往事思量。再安排几度浑无奈。谁道玉楼人不在。夜夜寻侬，稳坐心儿内。","dynasty":"清代","title":"醉落魄秋夜"}
{"author":"董元恺","content":"缕丝裁绢。小小人名健。但得一心常缱绻。两好时时对面。临风故作娉婷。看花想像仪形。任取钗横鬓乱，年年祝向芳龄。","dynasty":"清代","title":"清平乐端午闺中词其一健人"}
{"author":"董元恺","content":"滚滚洪涛，潇潇暮雨。春云遮住春归路。片云岭外是江南，岭中尚隔千重雾。长年稳挂轻帆，欲趁东风飞去。滩高溜急，不放扁舟度。共是别离人，又添肠断句。","dynasty":"清代","title":"后庭宴其二岭南归棹苦雨，和罗弘载韵"}
{"author":"董元恺","content":"绣阁深沉人静。仗一点兰膏凝。滟滟玉缸，垂垂金蕊，似与枝头开竞。芳心不定。却笑把、灯花厮并。昨夜妆台辉映。空倚熏篝潜等。牙蒜凄清，莲筹寂寞，耽误银屏漏水。从今思省。再不向、灯花侥幸。","dynasty":"清代","title":"剔银灯咏灯花"}
{"author":"董元恺","content":"新岁松关高卧。谁相过。吾友满袖烟霞，携饷炎州果。倾来白玉明肌，露滴瑶浆破。奚必黛叶、湘枝绛囊裹。想五月，星缀珠排如火。凤爪龙牙，津液酸甜颗颗。陈紫遗芳，色味经时隔江左。好待熏风鼓柁。","dynasty":"清代","title":"荔枝香吴道贤携赠蜜荔枝"}
{"author":"董元恺","content":"密洒轻匀，东风几度廉纤雨。空濛翠霭，一带迷离烟树。做弄丝丝袅袅，铺遍芳郊路。尽日里、欲飞还住。惊春暮。见陌上、归鞭急整，频怅望、增凄楚。莺回燕掠，到处吹花沾絮。更入巫山好梦，向晚萦情绪。凭阑听、点点心头长贮。","dynasty":"清代","title":"簇水春雨"}
{"author":"董元恺","content":"青墩好，四面一溪遥。丝缕风垂青捲幔，玻瓈水涨绿平桥。楼阁晕春潮。","dynasty":"清代","title":"望江南其二十二青墩初夏词"}
{"author":"董元恺","content":"空闺无奈日长时。朝也迟迟。暮也迟迟。春心百尺绕游丝。草也丝丝。柳也丝丝。天遣多情不自持。嗔也谁知。喜也谁知。一回踪迹几回思。坐也堪思。立也堪思。","dynasty":"清代","title":"一剪梅其一春怨"}
{"author":"董元恺","content":"杏苑烟稠，梨亭云软。凭栏一望春尘远。去年燕子定归来，风前试把帘儿捲。约约双飞，生生细剪。商量似说春巢浅。初来不为哺雏忙，经时才见衔泥转。","dynasty":"清代","title":"踏莎行新燕"}
{"author":"董元恺","content":"嵚崎两洞，更善权深秀。凿翠玲珑开户牖。敞层霄、云气结就重楼，楼高下，风动悬崖激溜。耸身穿诘屈，随下危梯，丝竹清音杂鼯鼬。人世有仙田，白石充粮，兼环列、药炉茶臼。但雷篆、犹存囤碑空，不禁得洞中，一时回首。","dynasty":"清代","title":"洞仙歌其二善权洞"}
{"author":"董元恺","content":"莺语听残春院晴。屏云倚其晚寒凝。黛痕愁入远峰青。庭满落花香寂寂，声和玉漏夜清清。轻红拂萝晓来醒。","dynasty":"清代","title":"浣溪沙其一春闺"}
{"author":"董元恺","content":"月白荒荒，那更是、乱云漠漠。拔剑起、悲风吼地，青丘如削。企脚琵琶天际想，伤神丝竹中年恶。奈三春、长只为悲秋，惊瑶落。房名药，陂名芍。檐巢鹤，门罗雀。任文魔山鬼，揶揄嗢噱。横槊竟同垓下咏，唾壶也向炉头作。有曹丘、还解重黄金，无人诺。","dynasty":"清代","title":"满江红其八怅怅词，和陈其年韵"}
{"author":"董元恺","content":"春别洛阳城，又见新书甲乙名。国器旧知收片玉，登瀛。历历银钩指下生。斜月入前楹。心仰莲峰望太清。春色年来谁是主，无成。半在云霄觉更荣。","dynasty":"清代","title":"南乡子其一下第别诸同年出都"}
{"author":"董元恺","content":"楚尾平铺银浪，吴头稳挂轻帆。江波不动镜光涵。推蓬望，清露湿征衫。树色遥提影翠，山容漱水挼蓝。六朝如梦鸟呢喃。模糊处，回首忆江南。","dynasty":"清代","title":"江月晃重山月下江行"}
{"author":"董元恺","content":"正是恹恹天气，十五盈盈女。十三弦上情千缕。看玉比蝉钿，银排雁柱。弹再鼓。动春纤、当窗手语。音如诉。含宫嚼羽。婉转歌喉吐。斜搊慢撚相思谱。空闺似入，湘江凄楚。潇潇雨。偷将泪丝重数。","dynasty":"清代","title":"隔帘听咏弹筝"}
{"author":"董元恺","content":"烟舫织。荡破满湖轻碧。一片楼台空翠滴。两峰连树失。帘外荷香堪裛。槛底鱼游争识。钗漾菱花鬟影湿。镜里随风入。","dynasty":"清代","title":"谒金门湖舫同内泛雨"}
{"author":"董元恺","content":"不是秦邦金尽，那能赵印功高。揣摩欲过洛阳桥，富贵徒欺妻嫂。箧里阴符羞看，夜深刺股徒劳。青溪休说寿松乔，笑尔车中难保。","dynasty":"清代","title":"西江月其一过苏秦故里"}
{"author":"董元恺","content":"绛蜡啼千箸，冰蚕搅万丝。空房香烬欲消时。冷暖争如宝鸭，腹中知。","dynasty":"清代","title":"南歌子其三闺夜"}
{"author":"董元恺","content":"茶坞胜，阳羡郁层峦。月峡涧流生雀舌，石岩雾晓出龙团。仙掌片峰寒。","dynasty":"清代","title":"望江南啜茶十咏其一"}
{"author":"董元恺","content":"茶笋别，罗岕胜乌程。庙后结花垂绿脚，渚前分露种红英。秀色带烟轻。","dynasty":"清代","title":"望江南其二"}
{"author":"董元恺","content":"茶籯满，叶叶占先春。翠霭撷齐双鬓冷，青丝笼就两枪新。衣惹暗香尘。","dynasty":"清代","title":"望江南其三"}
{"author":"董元恺","content":"茶舍小，石径卧云斜。斑驳苔生青嶂影，婆娑树老绿阴遮。竹里看煎茶。","dynasty":"清代","title":"望江南其四"}
{"author":"董元恺","content":"茶灶冷，溪鸟逐烟光。瑟瑟波沉霞脚碎，轻轻色泛乳花香。翠釜合先尝。","dynasty":"清代","title":"望江南其五"}
{"author":"董元恺","content":"茶焙暖，沆瀣碧波融。编竹候随文武火，开缄叶里建城笼。一纸隔春风。","dynasty":"清代","title":"望江南其六"}
{"author":"董元恺","content":"茶泉沸，第二擅中泠。旋沫翻成鱼眼动，腾波声作老龙听。涧底觅樵青。","dynasty":"清代","title":"望江南其七"}
{"author":"董元恺","content":"茶瓯洁，碧碗醉春醪。翠影香浮卢氏碗，素瓷圆胜谢家窑。丝柳拂长条。","dynasty":"清代","title":"望江南其八"}
{"author":"董元恺","content":"茶品绝，缀玉复含珠。三十绫文酬博士，两篇《茶录》问君谟。疏月下庭梧。","dynasty":"清代","title":"望江南其九"}
{"author":"董元恺","content":"终岁青青如许。结就累累堪数。绿阴满地绿天田，种熟万千丝缕。细把愁心展，费几夜、春情机杼。故乡风动北窗时，更著蕉衣销暑。","dynasty":"清代","title":"忆汉月岭南芭蕉"}
{"author":"董元恺","content":"晓起相携花下嫣。折来和露插、乱云边。绕身一步更堪怜。还却立，故向侍儿前。分手各凄然。百花生日日、恨年年。落花如雨雨如烟。关心记，好梦总难全。","dynasty":"清代","title":"小重山花下"}
{"author":"董元恺","content":"去年笠泽浮家去。缥缈莫釐卿共住。杨柳丝丝。满箧登楼唱和诗。而今零落荆钗伴。憔悴罗襟红泪满。地阔天长。蛮雨蛮烟总断肠。","dynasty":"清代","title":"偷声木兰花其二崧台岁暮，题家书尾，寄闺人"}
{"author":"董元恺","content":"红蕤光欲耀。紫树云争绕。携来岭海邯郸道。得人怜惜早。得人怜惜早。玉绳低处，罗帷未晓。却此际情深多少。从今消受檀郎抱。一宵残梦了。一宵残梦了。","dynasty":"清代","title":"东坡引其五漆枕"}
{"author":"董元恺","content":"昨宵绣，幕曾近。怪花底、湘帘初褪。纤如钩月，柔如削玉，掌上看来越韵。莲踪一捻莲痕印。向洛浦、香尘微衬。双双綵雀，盈盈罗袜，稳称凌波身分。","dynasty":"清代","title":"金凤钩咏绣鞋"}
{"author":"董元恺","content":"闻道毗陵诗酒兴。何事经年断书信。相期共斗管弦来，今日知音一留听。玉漏声长灯耿耿。星汉渐移庭竹影。寒林晓际别生春，暗数残更不成寝。","dynasty":"清代","title":"玉楼春其二忆故园诸友"}
{"author":"董元恺","content":"笔垂秋叶露，文涌梁园雪。翩翩擅渤海、才华绝。林宗潇洒，有角真堪折。四海声名阔。倾盖相逢，客中共数嘉节。几声哀雁，叫得枫成血。一片江天树、谁相接。自携绿绮，曲调偏亲切。都向琴心说。鼓罢清风，拂拂飘来大别。","dynasty":"清代","title":"满路花其一酬赠纪仲齐自汉阳之西江，即用原和周清真韵"}
{"author":"董元恺","content":"已知前事无寻处。春恨如何去。晓莺帘外语花枝。说尽人间天上、两心知。枕上夜长长似岁。思梦时时醒。越罗衣褪郁金黄。髻慢钗横无力、纵猖狂。","dynasty":"清代","title":"虞美人其三春情"}
{"author":"董元恺","content":"对此茫茫，何处问、垆边酒价。那更禁、风吹浪打，水流花谢。点点寒从双鬓入，丝丝愁共千行洒。只此中、眼泪满春江，无穷者。笑补石，虚空罅。叹填海，蓬瀛下。想隔江烟树，依稀村社。带瞑连阴天似墨，湿云粘梦云如马。总江南、江北影模糊，孤灯也。","dynasty":"清代","title":"满江红其八风雨泊舟江心，四和前韵"}
{"author":"董元恺","content":"阴云低覆。看绕檐冰溜。一线初添时候，燃宫饼，销金兽。罗襦翠袖。促坐红炉右。侍儿斜拨寒灰，煨紫芋，凭纤手。殷勤夜久。暖语欢情厚。长愿一生同守，人如旧，愁还又。横窗疏影，可似伊清瘦。今宵好护瓶梅，把春光，先泄漏。","dynasty":"清代","title":"霜天晓角长至夜同内拥炉煨芋作"}
{"author":"董元恺","content":"落叶满鸣条。柏宫方冢岧峣。二妃遗像枕寒潮。珠衣玉佩飘摇。河流不向湘流绕。泪痕此地多少。恨与苍梧俱杳。平阳亦有香草。","dynasty":"清代","title":"河渎神题二妃庙壁"}
{"author":"董元恺","content":"辋川路转红桥下。巷僻多车马。牙签玉轴富装潢，堆绕一庭书画。薜萝牵屋，烟花满砌，曲院真潇洒。宜城细酿杯频把。侍立都闲雅。行厨雪片斫吴羹，银烛冰盘高驾。分曹戏采，挥毫觅句，烂醉须今夜。","dynasty":"清代","title":"御街行其一王仔园同年招饮小辋川，同吴天篆、潘原白、程穆倩"}
{"author":"董元恺","content":"鹦鹉伴人愁。情绪牵人不自由。正是落花寒食夜，南楼。半镜随郎葬杜邮。敛笑慢回头。韩寿香焦亦任偷。此际别人应未觉，风流。眼意心期卒未休。","dynasty":"清代","title":"南乡子其一春闺"}
{"author":"董元恺","content":"春色泪痕边。日短江湖白发前。锦席淹留还出浦，回船。忽漫相逢是别筵。万一故人怜。老去新诗谁与传。古往今来皆涕泪，风烟。信有人间行路难。","dynasty":"清代","title":"南乡子其二送友"}
{"author":"董元恺","content":"越罗冷薄金泥重。钿合碧寒龙脑冻。绕径全低月树枝，峰影暗随云水动。银筝夜久殷勤弄。花落石亭添别梦。一纸乡书泪滴穿，空廊鸟啄花砖缝。","dynasty":"清代","title":"玉楼春其一闺忆"}
{"author":"董元恺","content":"月色白如霜。一片山花落笔床。检得旧书三四纸，成行。惟到樽前似故乡。不是少清光。依旧明朝在路旁。莫道蓟门秋信少，衡阳。转觉愁随夜夜长。","dynasty":"清代","title":"南乡子其四旅馆对月"}
{"author":"董元恺","content":"吴江碧，吴山青。兰风起，满洞庭。骊歌愁绝不堪听。从兹去，郎乘马，妾扬舲。还则愿。尘吹转。辙迹随郎近远。怀明月，指双星。相向冥。郎抱影。妾倚形。","dynasty":"清代","title":"芳草渡松陵舟中送别"}
{"author":"董元恺","content":"孤坟遥枕荒祠右。过客频回首。帐中夜舞不胜情。化作千年舞草、尚如生。八千祗有虞兮在。儿女英雄槩。刘郎宫寝付寒烟。留取美人黄土、大王前。","dynasty":"清代","title":"虞美人其二过虞姬墓"}
{"author":"董元恺","content":"十月小春粳稻获。堆场囷廪鸡声喔。拾穗儿童争雀跃。开缸酌。新篘酿就田家乐。鸦舅霜酣红灼灼。闲花点缀丛林薄。风急一行寒雁落。惊剥啄。筚门客至无人诺。","dynasty":"清代","title":"渔家傲其十二青墩月令，和欧阳公鼓子词"}
{"author":"董元恺","content":"北郭寻青，闲向百家坟畔。总零落、秋千池馆。新火累累新冢，荒草萋萋荒岸。风送榆钱无算。共阴风纸钱吹乱。最是伤心，绣阁孤帷魂断。恨春光、轻寒轻暖。奈一别泉台，忍把流莺唤。泪痕飞絮满。暮雨潇潇愁伴。","dynasty":"清代","title":"踏青游娄东清明"}
{"author":"董元恺","content":"云悄悄，灯荧荧。雨泠泠。凭吊处，惜娉婷。烟为鬟，雾为鬓，归无形。幽篁碧，晚枫青。恨千龄。玉箫歇，寒蛩鸣。辛夷襦，芙蓉席，飞残萤。","dynasty":"清代","title":"三字令其一贞娘墓"}
{"author":"董元恺","content":"春色泪痕边。日短江湖白发前。锦席淹留还出浦，回船。忽漫相逢是别筵。万一故人怜。老去新诗谁与传。古往今来皆涕泪，风烟。信有人间行路难。","dynasty":"清代","title":"南乡子其二送友"}
{"author":"董元恺","content":"去矣安仁，惊憔悴、西风衣葛。羡筮仕、桃花洞口，寻源而入。江上月明乌鹊起，洞庭雾敛鱼龙泣。却乘流、一叶望潇湘，波涛急。莫草檄，临邛客。非下濑，戈船力。只鸣琴幕府，坐销锋镝。吹笛自当兵十万，鼓刀恰向隆中出。听楚歌、几曲静烽烟，谐金石。","dynasty":"清代","title":"满江红其三送潘原白令溆浦，用辛稼轩平湖南寇韵"}
{"author":"董元恺","content":"千丝雨湿东风剪。短墙外、红轻翠软。绛绡重叠胭脂浅。艳夺桃花人面。倚云栽、日边开遍。和笑折、明霞舒卷。一枝妒杀红儿见。沽酒这家庭院。","dynasty":"清代","title":"杏花天咏千叶杏花"}
{"author":"董元恺","content":"文苑振金声。竹绕琴堂水绕城。愿以深心留善政，高名。朝野咸推重太平。县鼓应鸡鸣。桥上春风绿野明。若使巢由同此意，簪缨。笑引江帆带月行。","dynasty":"清代","title":"南乡子其三送金明府归里"}
{"author":"董元恺","content":"钗闪银屏，帘垂碧月，填就新词铜虎。黄绢深惭，朱唇轻啭，消得佳人含吐。细味幽兰香气，偏识郎心苦。郎无误。有萧娘，殷勤堪顾。红烛下、一字敲来宫谱。拂拂堕梁尘，听袅袅、歌喉如缕。笑问知音，闺阁外、可曾相许。倩浮白、千杯领取，清商全部。","dynasty":"清代","title":"法曲献仙音其一铜虎媒填词初成，听梁溪女郎为予歌二郎神一曲，喜而赋此"}
{"author":"董元恺","content":"好去出门休落泪，津头日日人行。晚添山雨作江声。几回惊妾梦，十里断孤城。总然一夜风吹去，秋河怅望平明。多情却恨似无情。空馀庭草色，不遣柳条青。","dynasty":"清代","title":"遐方怨其二闺忆"}
{"author":"董元恺","content":"金波滟滟玉缸融。碧蕊离离白路浓。笑剔芳心凝兔影，暗添喜色映蟾宫。银汉北，画堂东。花开偏照百花丛。嫦娥此夜休垂泪，落尽垂珠一穗中。","dynasty":"清代","title":"鹧鸪天其二月下灯花"}
{"author":"董元恺","content":"孤坟遥枕荒祠右。过客频回首。帐中夜舞不胜情。化作千年舞草、尚如生。八千祗有虞兮在。儿女英雄槩。刘郎宫寝付寒烟。留取美人黄土、大王前。","dynasty":"清代","title":"虞美人其二过虞姬墓"}
{"author":"董元恺","content":"百顷风潭，镇一派、空明浩渺。遥掩映、捼蓝漱碧，丛芦幽筱。瓜嚼水精白袷冷，李沉玉甃红尘少。送馀凉、几阵藕丝风，荷香绕。溪瑟瑟，窗纱窅。波滟滟，新蟾皎。恰瓯斟绿醑，觞浮清醥。销帐四垂冰簟展，琼奁半启帘漪悄。理瑶琴、一曲落平沙，飞鸿矫。","dynasty":"清代","title":"满江红其八青墩夏咏，和陈其年江村韵"}
{"author":"董元恺","content":"谷鸟一声幽。莫遣杨花笑白头。先向红妆添晓梦，新愁。云物凄清拂曙流。共作草堂游。次第看花直到秋。况是故园摇落夜，登楼。罗绮晴骄绿水洲。","dynasty":"清代","title":"南乡子其六闺思"}
{"author":"董元恺","content":"茅庵负郭，一池渌水明妆靓。波定。恰玉女凌波映奁镜。暗香飘曲槛，飞霭摇芳径。风静。娇欲语，亭亭弄妆影。横塘雨过，微洒尘心莹。应共省。尽壶觞，录事严觥令。良辰胜友，同归酩酊。任他月落碧梧金井。","dynasty":"清代","title":"侧犯杨秋屏舅偕饮芙蓉庵，用周清真韵"}
{"author":"董元恺","content":"暖语红窗体自芬，笑添沉水更氤氲。语香花气，常共夜深闻。一缕轻烟遮不住，剪来银叶衬还薰。炙成心字，双守鹊炉温。","dynasty":"清代","title":"相思引烧香曲"}
{"author":"董元恺","content":"当时携手绿窗纱。月初斜。酒交加。闲说离人，莫自到天涯。真个天涯今更远，寻好梦，梦还赊。万重烟水万重沙。眺飞霞。听归鸦。节物惊心，两鬓点霜华。折得春来消息至，凭驿使，语梅花。","dynasty":"清代","title":"江城子江城寄内"}
{"author":"董元恺","content":"湖上舫，红粉漾晴空。绣幕微褰清影里，纱窗半启碧波中。小泊断桥东。凭栏望，心事暗惺忪。六曲银屏妆镜晓，一帘春水黛痕浓。摇入藕花丛。","dynasty":"清代","title":"双调望江南其八"}
{"author":"董元恺","content":"玉盘水浸金钿影。清波映、红潮微醒。娇艳体生香，露湿梨花冷。起来唤婢移奁镜。忙掩敛、罗裙先整。风袅水沉烟，更爇龙涎饼。","dynasty":"清代","title":"海棠春其三晚浴"}
{"author":"董元恺","content":"铁笛凄清，三弄后、高云欲裂。还消受、篆烟几缕，匡床八尺。浴罢芙蕖花底湿，妆残茉莉香中觅。对团圞、素月坐长风，松间石。纨扇扑，萤飞急。金井断，虫吟逼。叹中年以后，伤神何益。夜永试寻河朔饮，数奇莫去蓝田射。玉绳低、急雨响琮琤，冰弦砉。","dynasty":"清代","title":"满江红其十青墩夏咏，和陈其年江村韵"}
{"author":"董元恺","content":"枕棱斜溜金钗响。人倦起、日高朱网。揽镜怯梳头，一点情波漾。牡丹新髻翻时样。怪陌上、游郎争赏。鬌试残妆，日暖云鬟敞。","dynasty":"清代","title":"海棠春闺词，和王阮亭先生韵其一晓妆"}
{"author":"董元恺","content":"盘盘石磴插天高。茫茫嶂海波涛。雾合芒鞋，云生缊袍。奔流飞涧千条。响层霄。光摇绿筱，香清紫笋，翠影迢遥。","dynasty":"清代","title":"湿罗衣雨中度茗岭"}
{"author":"董元恺","content":"积翠攒青，偏杰出、小山乔木。清影下、婆娑午梦，黄粱新熟。花酿蜡房蜂炼蜜，雪堆竹箔蚕登簇。羡满林、无数蜕龙孙，千竿竹。窥影鹭，翘溪足。噪檐鹊，巢丛绿。听鸟啼未已，蛩吟方续。钓槛收缗斜柳骨，微光趁月摊书读。涨一篙、绿水泛轻航，波纹縠。","dynasty":"清代","title":"满江红其六青墩夏咏，和陈其年江村韵"}
{"author":"董元恺","content":"忽地披衣起坐。梦也分明真个。梦后更凄凉，生怕梦来难躲。无那。无那。守着影儿伴我。","dynasty":"清代","title":"如梦令其二闺情，和李易安韵"}
{"author":"董元恺","content":"我似个人伊似我，伊自知愁。我更多愁。两颊啼痕一处留。春来总与伊同瘦，伊在眉头。我在心头。一点横波两处流。","dynasty":"清代","title":"丑奴儿令其二美人对镜"}
{"author":"董元恺","content":"飒飒蛩鸣，萧萧叶响。悲哉秋气，西来朝爽。四时作客，恰三秋、心情微恙。那更禁泪湿琵琶，江上数峰高唱。乡关何处，万叠云山相向。阅不尽惊涛骇浪。此身原拟似浮萍，真凄怆。只一七神楼，三杯浮蚁，便是元灵玉酱。","dynasty":"清代","title":"爪茉莉客中秋病，和陈其年韵"}
{"author":"董元恺","content":"山拔地，巍然平陆。峭壁飞崖，北斗兀立，南澳灵光矗。无数神工鬼斧，斫就玲珑屋。烟霄迥，玉宇琼楼遍空谷。拔萝穿窦入，箭筈斜通，波涛乱蹴。紫翠怡心目。蹑蹬抠衣，钟乳垂珠，苔花叠锦，一枕潺湲傍岩宿。","dynasty":"清代","title":"过涧歇其二游七星岩"}
{"author":"董元恺","content":"落叶满鸣条。柏宫方冢岧峣。二妃遗像枕寒潮。珠衣玉佩飘摇。河流不向湘流绕。泪痕此地多少。恨与苍梧俱杳。平阳亦有香草。","dynasty":"清代","title":"河渎神题二妃庙壁"}
{"author":"董元恺","content":"别业篁川，曾记得、昔年经此。恰两岸、依依绿柳，树犹如是。老屋欹斜仓鼠窜，丰碑倒折枯藤寄。叹山川、无恙绮罗非，都休矣。风潭上，泉还旨。烟汀外，花还紫。只空庭藻影，鱼鱼唯唯。纵不长贫何足羡，便为老圃真堪耻。继尚书、勋业等云霄，惟君耳。","dynasty":"清代","title":"满江红其一同贺天山先生过篁川废园，和天山抒怀韵"}
{"author":"董元恺","content":"清光昼。花阴覆。个侬俏立黄昏后。携手地。偏经意，万千欲语，全无一字。记。记。记。红烛透。金钗溜。销魂又到魂销候。柔乡味。衣香气。纱窗忽曙，星眸惊睇。未。未。未。","dynasty":"清代","title":"钗头凤其一个侬"}
{"author":"董元恺","content":"寒光初积暗金鸦。九陌争传咏雪车。上苑有香堪共影，群山无数独开花。黄昏月动王恭氅，缟带烟迷苏小家。应是争春梅雪共，广平新赋手频叉。","dynasty":"清代","title":"瑞鹧鸪其二赋得春雪梅花，和东坡韵"}
{"author":"董元恺","content":"泪落吹成絮，愁多乱似丝。偎人刚道莫相思。却是相思此夜，起头时。","dynasty":"清代","title":"南歌子其二别况"}
{"author":"董元恺","content":"种擅秋花俊。色比春花嫩。拂拂丹葩，斑斑红雨，一天孤韵。向徵君篱下问津来，错把桃源认。气暖秋风困。霜点春风晕。带醉低开，和莺吹折，鬓边斜衬。算高人晚节助幽人，销得佳人恨。","dynasty":"清代","title":"小桃红咏小桃红菊花"}
{"author":"董元恺","content":"侬取冰为枕，侬持檗作衾。一夜苦寒侵。五更天欲曙，涕淫淫。","dynasty":"清代","title":"南歌子其一闺怨"}
{"author":"董元恺","content":"烟舫织。荡破满湖轻碧。一片楼台空翠滴。两峰连树失。帘外荷香堪裛。槛底鱼游争识。钗漾菱花鬟影湿。镜里随风入。","dynasty":"清代","title":"谒金门湖舫同内泛雨"}
{"author":"董元恺","content":"月色白如霜。一片山花落笔床。检得旧书三四纸，成行。惟到樽前似故乡。不是少清光。依旧明朝在路旁。莫道蓟门秋信少，衡阳。转觉愁随夜夜长。","dynasty":"清代","title":"南乡子其四旅馆对月"}
{"author":"董元恺","content":"玉箸初垂，鲛珠初结，依稀非雾非霞。一声河满，肠断雨如麻。隔窗暗滴帘前竹，却唾袖、偏生石上花。忆自萧郎去后，长向星前月下，拥髻嗟呀。好倩飞鸿，缄寄与天涯。秋波流共春波远，总万点封成一缕纱。","dynasty":"清代","title":"送我入门来咏美人泪"}
{"author":"董元恺","content":"杏苑烟稠，梨亭云软。凭栏一望春尘远。去年燕子定归来，风前试把帘儿捲。约约双飞，生生细剪。商量似说春巢浅。初来不为哺雏忙，经时才见衔泥转。","dynasty":"清代","title":"踏莎行新燕"}
{"author":"董元恺","content":"残月下寒沙。北斗阑干南斗斜。千里不辞行路远，天涯。独自狂夫不忆家。何处得停车。又见秦城换物华。白雪却嫌春色晚，飞花。深掩虚窗卧碧纱。","dynasty":"清代","title":"南乡子其二西归道中"}
{"author":"董元恺","content":"春尘如雨，春风如醉，春光如梦。春花独对也，只春波微动。剪破春阴春色好，更春情落红催送。萋萋春草碧，恰补春愁空。","dynasty":"清代","title":"忆少年春闺"}
{"author":"董元恺","content":"破得东风恨。畏人相借问。还恐是愁中。银床一半空。倘随明月去。月满门前路。犹有万重思。归心梦独知。","dynasty":"清代","title":"醉公子其二闺情，集唐诗"}
{"author":"董元恺","content":"半帘花影入房栊。对孤桐。抚丝桐。鼓一再行，绕指动清风。指下风生松下应，拂白石，响清泉，雨淙淙。淙淙瑟瑟满晴空。曲未终。意无穷。听也听也，听忽变、换羽移宫。又似贯珠声断百寻中。此夜香闺幽梦冷，月落也，飞别鹤，送归鸿。","dynasty":"清代","title":"江城梅花引秋夜听内弹清江引"}
{"author":"董元恺","content":"十二月月穷阴遍野。小桥曲径门低亚。曝背茅檐朝旭晒。真潇洒。天然一笔营丘画。枯树饥乌声哑哑。匡床僵卧曾楼下。冰箸寒凝樽懒把。迎年夜。灯前妻女团圞话。","dynasty":"清代","title":"渔家傲其十四青墩月令，和欧阳公鼓子词"}
{"author":"董元恺","content":"杨柳枝。杨柳枝。碧瓦飘风散雨丝。一树棠梨春社后，千年留得几行诗。","dynasty":"清代","title":"潇湘神其二四女祠"}
{"author":"董元恺","content":"柳遮铃索西江路。花唱骊驹暮。鸾坡不借，片帆悬向，马当飞度。连空水远举头日，近傍玉清风露。故人天上讯狂生，只疏慵如故。","dynasty":"清代","title":"贺圣朝西江送富云麓学士入都"}
{"author":"董元恺","content":"已知前事无寻处。春恨如何去。晓莺帘外语花枝。说尽人间天上、两心知。枕上夜长长似岁。思梦时时醒。越罗衣褪郁金黄。髻慢钗横无力、纵猖狂。","dynasty":"清代","title":"虞美人其三春情"}
{"author":"董元恺","content":"落尽樱桃，万点花飞一片。绣窗闲、初停针线。无情蜂蝶，争趁芳尘软。下香阶，欲扶还倦。游丝飞絮，好任东风吹转。恨垂杨、空庭又晚。遥山暮雨，泪染春江面。倚妆楼，罗帷频捲。","dynasty":"清代","title":"卖花声春晚，和纪伯紫韵"}
{"author":"董元恺","content":"草帝擅名幽谷。却移来种向、阑干曲。过雨秋容新沐。一任风里题笺，天边挂绿。点点盈阶断续。似恨潇湘独。怯初寒怕著、蕉丝服。闲徙倚、恁无聊，为谁捲尽芳心，千重似束。","dynasty":"清代","title":"芭蕉雨雨中种芭蕉"}
{"author":"董元恺","content":"终岁青青如许。结就累累堪数。绿阴满地绿天田，种熟万千丝缕。细把愁心展，费几夜、春情机杼。故乡风动北窗时，更著蕉衣销暑。","dynasty":"清代","title":"忆汉月岭南芭蕉"}
{"author":"董元恺","content":"俯首视烟霞。云蔽长安路更赊。藜杖移时挑细药，幽花。洞口人家日易斜。不得问丹砂。席上馀杯对早茶。销得人间无限事，南华。斗觉霜毛一半加。","dynasty":"清代","title":"南乡子其十七病起读庄子"}
{"author":"董元恺","content":"绛蜡啼千箸，冰蚕搅万丝。空房香烬欲消时。冷暖争如宝鸭，腹中知。","dynasty":"清代","title":"南歌子其三闺夜"}
{"author":"董元恺","content":"湖上月，风露满身幽。银汉直垂千顷碧，琉璃冷浸一天秋。长啸倚楼头。三潭好，辍棹且夷犹。弄影欲骑鹏翼去，清光偏共酒樽留。易值此宵不。","dynasty":"清代","title":"双调望江南其二"}
{"author":"董元恺","content":"虹桥好，懊恼是言归。好鸟啼春相唤住，浓花对酒欲争飞。客思正依依。","dynasty":"清代","title":"望江南其二十红桥春游词"}
{"author":"董元恺","content":"雨洒空床笛，风号败壁琴。泉台一别信沉沉。肠断到而今。把酒魂应绝，题诗涕不禁。孤灯悄向梦中寻。路隔小窗阴。","dynasty":"清代","title":"巫山一段云悼友"}
{"author":"董元恺","content":"晓临明镜肠堪绝。天遣春风领春色。才见开花又落花，可能相别还相忆。锦帐罗帏羞更入。银钥重关听未辟。为君惆怅又黄昏，世间只有情难说。","dynasty":"清代","title":"玉楼春其一闺情"}
{"author":"董元恺","content":"亦复何为，奈范叔、一寒至此。君不见、崩涛骇浪，滔滔皆是。楚尾吴头家作寓，灯天砚地身为寄。怅芦中、一叶两三人，真穷矣。汲新水，逾甘旨。被短褐，逾朱紫。检齐梁旧史，掀髯曰唯。天堑不矜衣带限，江流难刷降幡耻。问六朝、遗恨几英雄，茫然耳。","dynasty":"清代","title":"满江红其七风雨泊舟江心，四和前韵"}
{"author":"董元恺","content":"百顷风潭，镇一派、空明浩渺。遥掩映、捼蓝漱碧，丛芦幽筱。瓜嚼水精白袷冷，李沉玉甃红尘少。送馀凉、几阵藕丝风，荷香绕。溪瑟瑟，窗纱窅。波滟滟，新蟾皎。恰瓯斟绿醑，觞浮清醥。销帐四垂冰簟展，琼奁半启帘漪悄。理瑶琴、一曲落平沙，飞鸿矫。","dynasty":"清代","title":"满江红其八青墩夏咏，和陈其年江村韵"}
{"author":"董元恺","content":"春来风雨侬愁做。送得春归，却是愁来路。愁来原是共春来，春归不带愁同去。愁欲留春少驻。春竟抛愁独去。何如索性不逢春，一年长在愁边住。","dynasty":"清代","title":"春去也春愁"}
{"author":"董元恺","content":"当时携手绿窗纱。月初斜。酒交加。闲说离人，莫自到天涯。真个天涯今更远，寻好梦，梦还赊。万重烟水万重沙。眺飞霞。听归鸦。节物惊心，两鬓点霜华。折得春来消息至，凭驿使，语梅花。","dynasty":"清代","title":"江城子江城寄内"}
{"author":"董元恺","content":"内外湖边人悄。南北峰顶天晓。摇翠盖，拥红妆，一夜幽香多少。镜里迎风如笑。篙底清阴堪沓。金樽满，玉绳低，一杯共我浇苏小。","dynasty":"清代","title":"醉乡春其一断桥月夜，同内饮荷花深处，和秦少游韵"}
{"author":"董元恺","content":"愁脉脉，水盈盈。握手临歧无限情。揾着啼痕双袖泪，笑从花里送郎行。","dynasty":"清代","title":"捣练子其一和内寄原韵"}
{"author":"董元恺","content":"四女祠。四女祠。白发红颜未嫁时。但使宁亲成孝子，不愁天下少男儿。","dynasty":"清代","title":"潇湘神其一四女祠"}
{"author":"董元恺","content":"天上依然皎皎，人间一别茫茫。仿佛娄江曾共被，相携共倒壶觞。转眼青樽红烛，回头宿草衰杨。留得遗文千卷，空教泪落琴床。想到孤坟今夜月，谁存复壁馀光。夜雨机丝寡嫂，春风书馆儿郎。","dynasty":"清代","title":"何满子娄江月夜，追忆先二兄文友"}
{"author":"董元恺","content":"青墩好，四面一溪遥。丝缕风垂青捲幔，玻瓈水涨绿平桥。楼阁晕春潮。","dynasty":"清代","title":"望江南其二十二青墩初夏词"}
{"author":"董元恺","content":"醒写精神醉写容。柔枝无力倚帘栊。衬将皓月分肥瘦，笼得轻烟别淡浓。青镜畔，碧纱中。兰膏烧彻转玲珑。欲教移入罗帏里，好把红缸照院东。","dynasty":"清代","title":"鹧鸪天其一灯前花影"}
{"author":"董元恺","content":"柔条欲挽春光住。嫩绿半含半吐。捼蓝漱水，轻黄弄色，染就满溪花雾。十五盈盈楚楚。最销魂、章台初去。多少莺歌燕语。织春愁、万丝千缕。愁眉乍展，纤腰学舞，怎禁得、欺烟困雨。好向妆台共倚，任东风、一帘香絮。","dynasty":"清代","title":"柳初新本意，和丁飞涛韵"}
{"author":"董元恺","content":"烛光红透。映玉人罗袖。冰盘荐处拨银筝，听一缕、新词谱就。莫惯娇嗔常阿母。倩当筵消受。停歌又把钩儿覆。抵换纤纤手。暗将星眼掷儿郎，钗影动、眉梢春漏。底事因郎争饷酒。郎莫杯空否。","dynasty":"清代","title":"师师令席上赠晦仙"}
{"author":"董元恺","content":"一帘花色写秋容。低映碧窗红。胭脂冷落，似颦无语，欲笑还慵。断肠心事谁承问，旖旎不禁风。泪痕染遍，亭亭倩影，点点芳丛。","dynasty":"清代","title":"眼儿媚秋海棠"}
{"author":"董元恺","content":"东风急。携手罗帏情脉脉。分明悄语莺花夕。梦回依旧关山隔。空相忆。春云遮断春归迹。","dynasty":"清代","title":"归自谣归梦"}
{"author":"董元恺","content":"螺笔描新样，金针倚绣床。深情却悔绣鸳鸯。绣出无情蛱蝶，又成双。","dynasty":"清代","title":"南歌子其一闺绣"}
{"author":"董元恺","content":"纱窗口。银屏后。阿郎记得当时否。人犹在。期难再。相逢蓦地，却将伊背。悔。悔。悔。心头有。眉头皱。樽前故故持郎酒。欢相爱。嗔相碍。横波斜送，又将伊怪。待。待。待。","dynasty":"清代","title":"钗头凤其二纪遇"}
{"author":"董元恺","content":"好去出门休落泪，津头日日人行。晚添山雨作江声。几回惊妾梦，十里断孤城。总然一夜风吹去，秋河怅望平明。多情却恨似无情。空馀庭草色，不遣柳条青。","dynasty":"清代","title":"遐方怨其二闺忆"}
{"author":"董元恺","content":"落叶满鸣条。柏宫方冢岧峣。二妃遗像枕寒潮。珠衣玉佩飘摇。河流不向湘流绕。泪痕此地多少。恨与苍梧俱杳。平阳亦有香草。","dynasty":"清代","title":"河渎神题二妃庙壁"}
{"author":"董元恺","content":"南海春工早，西天秋意凉。翠叶压霜橘，素葩发幽光。散来雪山花瓣，淡扫佛国严妆。清绝绮阁琼窗。夜静梦魂香。皓月澄疏影，冷蕊促飞觞。匀膏渍粉，曾经共沐芬芳。恰轻拈微笑，东风屈指，合掌云屏伴法王。","dynasty":"清代","title":"红林檎近咏佛手柑花"}
{"author":"董元恺","content":"拂水衔花一片。恰睹双双轻燕。问尔故巢何处是，似向主人依恋。飞去又飞来，恐被秋风吹倦。谁系红绡堪羡。谁寄锦书如面。冷落江南烟水候，曾到旧家庭院。我自故乡遥梦，入关河愁断。","dynasty":"清代","title":"离亭燕旅燕"}
{"author":"董元恺","content":"宅有鸱彝少伯，巷传角里先生。山果赧颜可摘，湖鱼缩项旋烹。","dynasty":"清代","title":"三台令其六洞庭杂兴"}
{"author":"董元恺","content":"匆匆帘影惊分处，蓦别萧郎。自别萧郎。风雨忧愁一半妨。从今谙禁愁滋味，总不思量。却又思量。日日车轮更转肠。","dynasty":"清代","title":"丑奴儿令其一别情"}
{"author":"董元恺","content":"茶笋别，罗岕胜乌程。庙后结花垂绿脚，渚前分露种红英。秀色带烟轻。","dynasty":"清代","title":"望江南其二"}
{"author":"董元恺","content":"长江渺渺芙蓉渡。横浦重重梅岭路。万水千山。唱尽新词行路难。海南霜雪从无信。点点偏催游子鬓。玉臂云鬟。懊恼三秋人未还。","dynasty":"清代","title":"偷声木兰花其三崧台岁暮，题家书尾，寄闺人"}
{"author":"董元恺","content":"泛宅浮家，卿笑谓、君其休矣。算只有、五湖烟水，年年如此。芳草遥天青欲白，晴波夕照金还紫。载一天、风月满扁舟，玄真子。山欲雨，嵩高玺。花欲雨，湘东蕊。恍清虚宾主，神霄奴婢。被褐半疑火浣布，斟茶拟吸琼芝髓。访灵威、七日学长生，饥仍死。","dynasty":"清代","title":"满江红其十怅怅词，和陈其年韵"}
{"author":"董元恺","content":"当时携手绿窗纱。月初斜。酒交加。闲说离人，莫自到天涯。真个天涯今更远，寻好梦，梦还赊。万重烟水万重沙。眺飞霞。听归鸦。节物惊心，两鬓点霜华。折得春来消息至，凭驿使，语梅花。","dynasty":"清代","title":"江城子江城寄内"}
{"author":"董元恺","content":"万绿丛深，忽点缀、黄鹂两个。日趖午、槐阴斜转，苔阴低簸。赤苋紫茄田野味，芋区瓜架园蔬课。问白头、遗老话桃源，随风唾。长松下，结趺坐。疏藤上，曲肱卧。喜日长无事，壶中天大。待月且乘烟水舫，凌云欲鼓潇湘舵。傍柴门、犬吠竹边桥，谁相过。","dynasty":"清代","title":"满江红其九青墩夏咏，和陈其年江村韵"}
{"author":"董元恺","content":"一抹修眉，阴阴见、远峰罗立。曾记得、扶筇洞岕，亲携茗汁。轻篓藏芽和露撷，新泉带雨捎溪急。捲湘纹、一缕飏茶烟，松风集。蟹眼沸，花堪吸。凤饼啜，香堪裛。笑触炎褦襶，相逢车笠。翠碗暗移蝉影动，绿鬟浅试春流涩。待夜深、纤指进馀芳，横波湿。","dynasty":"清代","title":"满江红其四青墩夏咏，和陈其年江村韵"}
{"author":"董元恺","content":"茶候静，帘卷日初长。片甲味分蝉翼薄，丹丘阴益簟纹凉。应唤醒羲皇。","dynasty":"清代","title":"望江南其十"}
{"author":"董元恺","content":"红桥好，联骑出城闉。映日游丝萦曲径，扑天飞絮惹香尘。胜地占芳辰。","dynasty":"清代","title":"望江南其十一红桥春游词"}
{"author":"董元恺","content":"虹桥好，挈伴踏青游。紫陌骄嘶金勒马，碧波斜蘸绿杨楼。高会尽风流。","dynasty":"清代","title":"望江南其十二红桥春游词"}
{"author":"董元恺","content":"虹桥好，潋滟画栏明。曲折湘文摇簟縠，玲珑梵字漾帘旌。高下渌波平。","dynasty":"清代","title":"望江南其十三红桥春游词"}
{"author":"董元恺","content":"虹桥好，万树带垂杨。新笋穿泥云覆屋，疏篱列障竹为墙。魂断旧雷塘。","dynasty":"清代","title":"望江南其十四红桥春游词"}
{"author":"董元恺","content":"虹桥好，摇曳酒旗红。小立垂丝人语细，低回促坐笑声浓。莫放绿樽空。","dynasty":"清代","title":"望江南其十五红桥春游词"}
{"author":"董元恺","content":"红桥好，野店擅行厨。细切银丝盐下豉，新调玉鲙笋如酥。餔醊足欢呼。","dynasty":"清代","title":"望江南其十六红桥春游词"}
{"author":"董元恺","content":"虹桥好，画舫树中移。万缕轻黄珠户映，半篙柔绿绣帘垂。春昼日迟迟。","dynasty":"清代","title":"望江南其十七红桥春游词"}
{"author":"董元恺","content":"虹桥好，听曲和鸾箫。舞榭丝牵傀儡动，兰舟风送管弦遥。翠袖暗相招。","dynasty":"清代","title":"望江南其十八红桥春游词"}
{"author":"董元恺","content":"虹桥好，绕径印苍苔。纨扇慢摇遮鬓影，玉纤小摘落青梅。伫立共徘徊。","dynasty":"清代","title":"望江南其十九红桥春游词"}
{"author":"董元恺","content":"山拔地，巍然平陆。峭壁飞崖，北斗兀立，南澳灵光矗。无数神工鬼斧，斫就玲珑屋。烟霄迥，玉宇琼楼遍空谷。拔萝穿窦入，箭筈斜通，波涛乱蹴。紫翠怡心目。蹑蹬抠衣，钟乳垂珠，苔花叠锦，一枕潺湲傍岩宿。","dynasty":"清代","title":"过涧歇其二游七星岩"}
{"author":"董元恺","content":"丈夫飘荡今如此。更上江楼望江水。论交却忆十年时，怀袖未消三岁字。江柳影寒新雨地。无限幽芳徒欲寄。二月春风最断肠，一梦不须追往事。","dynasty":"清代","title":"玉楼春其一春怀"}
{"author":"董元恺","content":"柳影笼蛛网。蕉阴映绮窗。朝晖错认是残阳。又是一番残梦，费思量。清镜慵开匣，青衫慢爇香。惊魂风里絮悠扬。恰趁花间蝴蝶，过东墙。","dynasty":"清代","title":"南柯子春闺"}
{"author":"董元恺","content":"冰蚕细茧。纤手亲裁剪。刻画爪牙眉与眼。一笑从风细转。有时綵笔描真。何须插艾为人。飘向玉钗头上，儿童竞取相亲。","dynasty":"清代","title":"清平乐其二茧虎"}
{"author":"董元恺","content":"虹桥好，万树带垂杨。新笋穿泥云覆屋，疏篱列障竹为墙。魂断旧雷塘。","dynasty":"清代","title":"望江南其十四红桥春游词"}
{"author":"董元恺","content":"茶泉沸，第二擅中泠。旋沫翻成鱼眼动，腾波声作老龙听。涧底觅樵青。","dynasty":"清代","title":"望江南其七"}
{"author":"董元恺","content":"深柳堂成，难自掩、文章声价。羡此日、绛纱高座，凌颜轹谢。爝火百年供啸咏，龙鳞千仞凭潇洒。想挥鞭、一蹙造青云，何难者。且暂觅，玉山罅。又何必，金门下。任嵚崎历落，酒垆花社。捉笔不须尊卫霍，读书久已轻曹马。只此中、丘壑最移情，吾师也。","dynasty":"清代","title":"满江红其二同贺天山先生过篁川废园，和天山抒怀韵"}
{"author":"董元恺","content":"落花相与恨。即是春风尽。不敢怨春风。细看枝上红。遥将一点泪。两处滴池水。池水晓来深。长悬零落心。","dynasty":"清代","title":"醉公子其三闺情，集唐诗"}
{"author":"董元恺","content":"镜湖春水影溶溶。一棹小桥通。稽山回映处，石径碧玲珑。为想苎萝村畔，才离却，恰向土城中。浣纱当日原无伴，偏邀郑旦相同。还堪笑、去笄填土孰为容。刚得教成歌舞如花艳，送入馆娃宫。","dynasty":"清代","title":"西施游西施山"}
{"author":"董元恺","content":"谁能续命。五色交相映。浪说辟兵还压胜。茧馆珠囊堪赠。不须绕户高悬。料应妆臂同缠。愿取一丝一岁，与郎情绪绵绵。","dynasty":"清代","title":"清平乐其三长命缕"}
{"author":"董元恺","content":"青墩好，四面一溪遥。丝缕风垂青捲幔，玻瓈水涨绿平桥。楼阁晕春潮。","dynasty":"清代","title":"望江南其二十二青墩初夏词"}
{"author":"董元恺","content":"曲径云遮。见绿阴深处，仿佛仙家。小桥欹涧响，古屋带藤斜。通碧落，锁烟霞。翠竹映明沙。人间世，葛翁遗井，试觅丹砂。客来便煮胡麻。更崖边泛酒，溪畔煎茶。一声惊白鹤，三尺袖青蛇。乘月驭，驾雷车。采遍石坛花。还记取、松枝手植，暗历年华。","dynasty":"清代","title":"意难忘题神仙庵，赠高鍊师"}
{"author":"董元恺","content":"正珠江，春晓也，使节遥临。看画堂、银母屏深。听雕栏，声乍啭，吉了清音。怕施朱翠，只携来、白雪横襟。想雪衣，名独擅，索影沉沉。展黄冠、初晕檀心。羽翩跹，冰檐畔，诗句高吟。玉奴梦醒，伴梨花、和月相寻。","dynasty":"清代","title":"于飞乐其一为梁大司农咏白鹦鹉"}
{"author":"董元恺","content":"闻折海棠看更撚，前欢休更思量。小钗横戴一枝芳。野芜平似剪，鸾镜掩休妆。画堂昨夜西风过，银蟾影挂潇湘。欲凭危槛恨偏长。罗帷愁独入，红蜡泪飘香。","dynasty":"清代","title":"遐方怨其三闺情"}
{"author":"董元恺","content":"虹桥好，懊恼是言归。好鸟啼春相唤住，浓花对酒欲争飞。客思正依依。","dynasty":"清代","title":"望江南其二十红桥春游词"}
{"author":"董元恺","content":"白玉簪，瑶池月影临。搔头斜照水，鬓云侵。阿谁不放愁心展，正多心。","dynasty":"清代","title":"摘得新其二咏玉簪花"}
{"author":"董元恺","content":"小阁如船，恰新构、青墩之石。还栽就、樱桃百树，蕉桐半亩。嫩箨雨移旁舍竹，纤腰露染垂堤柳。倚西风、落笔啸高天，惊南斗。捞虾妾，捕鱼舅。我欲醉，谋诸妇。好开樽便饮，瓮馀残酒。半卷离骚消白眼，一房莲子凭纤手。仰林梢、唤起月当头，成三友。","dynasty":"清代","title":"满江红其七青墩夏咏，和陈其年江村韵"}
{"author":"董元恺","content":"月白荒荒，那更是、乱云漠漠。拔剑起、悲风吼地，青丘如削。企脚琵琶天际想，伤神丝竹中年恶。奈三春、长只为悲秋，惊瑶落。房名药，陂名芍。檐巢鹤，门罗雀。任文魔山鬼，揶揄嗢噱。横槊竟同垓下咏，唾壶也向炉头作。有曹丘、还解重黄金，无人诺。","dynasty":"清代","title":"满江红其八怅怅词，和陈其年韵"}
{"author":"董元恺","content":"终岁青青如许。结就累累堪数。绿阴满地绿天田，种熟万千丝缕。细把愁心展，费几夜、春情机杼。故乡风动北窗时，更著蕉衣销暑。","dynasty":"清代","title":"忆汉月岭南芭蕉"}
{"author":"董元恺","content":"雨初晴，帘半捲。叠损罗衣金线。绡幌碧，粉屏空。灯花结碎红。思无穷，情未了。一炷后庭香袅。春如剪，雨如丝。风摇夜合枝。","dynasty":"清代","title":"更漏子其二闺情，集唐词"}
{"author":"董元恺","content":"当时携手绿窗纱。月初斜。酒交加。闲说离人，莫自到天涯。真个天涯今更远，寻好梦，梦还赊。万重烟水万重沙。眺飞霞。听归鸦。节物惊心，两鬓点霜华。折得春来消息至，凭驿使，语梅花。","dynasty":"清代","title":"江城子江城寄内"}
{"author":"董元恺","content":"闲画两鸳鸯。院宇秋明日日长。蜀纸麝煤沾笔兴，茶香。懒对菱花晕晓妆。怯见上空床。半夜潜身入洞房。光景旋销惆怅在，凄凉。风月应知暗断肠。","dynasty":"清代","title":"南乡子其二闺情"}
{"author":"董元恺","content":"玉楼初晚。银篝小院。著处魂消，偎时梦断。相对郢曲难传。话缠绵。湔裙时节偏萦惹。将侬舍。恰又愁来也。无恨伤春，情性整整斜斜。乱杨花。","dynasty":"清代","title":"怨王孙其二"}
{"author":"董元恺","content":"西牖光风，正空谷、秋兰初发。看九畹遗芳，一种幽姿堪别。疏林细叶，映满树、垂垂香雪。记携来岭海，人在瑶台冰阙。种异珍珠，名传鱼子，数蕊千结。怕众草为群，独自亭亭欲绝。玉茎紫艳，共伊清冽。爱多情、移傍枕函亲切。","dynasty":"清代","title":"蕙兰芳引咏树兰"}
{"author":"董元恺","content":"虹桥好，听曲和鸾箫。舞榭丝牵傀儡动，兰舟风送管弦遥。翠袖暗相招。","dynasty":"清代","title":"望江南其十八红桥春游词"}
{"author":"董元恺","content":"百枝火树千金屧，宝马香尘不绝。飞琼结伴试灯来，忍把檀郎轻别。一回佯怒，一回微笑，小婢扶行怯。石桥路滑缃钩蹑，向阿母低低说。妲娥此夜悔还无？怕入广寒宫阙。不如归去，难忘畴昔，总是团圆月。","dynasty":"清代","title":"御街行其二元夜踏灯词，和徐夫人燕京元夜韵"}
{"author":"董元恺","content":"倚杖小池边。半采红莲半白莲。辜负春风杨柳曲，今年。犹有些些旧管弦。相对一陶然。半醉行歌半坐禅。绿竹挂衣凉处歇，时眠。免被饥寒婚嫁牵。","dynasty":"清代","title":"南乡子其一微泉阁遣怀，呈家叔"}
{"author":"董元恺","content":"虹桥好，绕径印苍苔。纨扇慢摇遮鬓影，玉纤小摘落青梅。伫立共徘徊。","dynasty":"清代","title":"望江南其十九红桥春游词"}
{"author":"董元恺","content":"湖波万顷明如练。虾菜寻常堪贱。水母空教无目见。编诸绳缕，牵来笭网，早向冰盘荐。为姑为妾应红遍。偏此处沙虹色变。玉鬣冰肌风格擅。真堪佐酒，还宜下箸，好共霜橙片。","dynasty":"清代","title":"青玉案其二太湖虾"}
{"author":"董元恺","content":"湖上舫，红粉漾晴空。绣幕微褰清影里，纱窗半启碧波中。小泊断桥东。凭栏望，心事暗惺忪。六曲银屏妆镜晓，一帘春水黛痕浓。摇入藕花丛。","dynasty":"清代","title":"双调望江南其八"}
{"author":"董元恺","content":"百枝火树千金屧，宝马香尘不绝。飞琼结伴试灯来，忍把檀郎轻别。一回佯怒，一回微笑，小婢扶行怯。石桥路滑缃钩蹑，向阿母低低说。妲娥此夜悔还无？怕入广寒宫阙。不如归去，难忘畴昔，总是团圆月。","dynasty":"清代","title":"御街行其二元夜踏灯词，和徐夫人燕京元夜韵"}
{"author":"董元恺","content":"更遣几年回。石径春风长绿苔。此夜断肠人不见，徘徊。昨夜缘何入梦来。江上落残梅。莫惜芳时醉酒杯。心似百花开未得，春催。坐对寒松手自栽。","dynasty":"清代","title":"南乡子其十春情"}
{"author":"董元恺","content":"司马家声旧谪仙。才藻翩翩。广寒宫里飘金粟，向小山新撤金莲。无声清露冷，香满晴天。独招隐士共婵娟。绮席琼筵。绿映雕盘黄映酒，殷勤刻烛抽笺。自惭偃蹇客，烂醉花砖。","dynasty":"清代","title":"看花回饮李太史维饶庭中赏桂"}
{"author":"董元恺","content":"文苑振金声。竹绕琴堂水绕城。愿以深心留善政，高名。朝野咸推重太平。县鼓应鸡鸣。桥上春风绿野明。若使巢由同此意，簪缨。笑引江帆带月行。","dynasty":"清代","title":"南乡子其三送金明府归里"}
{"author":"董元恺","content":"镜湖春水影溶溶。一棹小桥通。稽山回映处，石径碧玲珑。为想苎萝村畔，才离却，恰向土城中。浣纱当日原无伴，偏邀郑旦相同。还堪笑、去笄填土孰为容。刚得教成歌舞如花艳，送入馆娃宫。","dynasty":"清代","title":"西施游西施山"}
{"author":"董元恺","content":"春晕微红，消得绣帘微雪。殷勤青女，绾同心双结。吴盐轻撒，咏絮风情亲切。纱笼对引，碎琼铺设。说嫁心惊，镇日妆台痴绝。娇嗔阿母，夫婿尤怜惜。小捉养娘，私向窗前低说。玉郎莫见，簸钱时节。","dynasty":"清代","title":"传言玉女雪夜，为邻女催妆"}
{"author":"董元恺","content":"极目海天空。碾就冰轮照碧峰。渐有清光穿入户，玲珑。玉臂云鬟素影中。独自倚梧桐。怅望银河待好风。夜半若随千里梦，相逢。皎洁随君处处同。","dynasty":"清代","title":"南乡子秋闺月夜"}
{"author":"董元恺","content":"帘捲青山巫峡晓。红艳影多风袅袅。今日残花昨日开，月色更添春色好。蝴蝶晴连池岸草。客枕幽单看春老。夜深微雨醉初醒，惆怅旧游无复到。","dynasty":"清代","title":"玉楼春其三春情"}
{"author":"董元恺","content":"正月村居梅信早。轻澌解冻清溪绕。影动游鱼翻荇藻。春寒峭。隔村几处啼春鸟。城市喧春灯正好。数声横笛闲庭悄。入夜凄清圆月皎。东风巧。小烟弄柳晴光晓。","dynasty":"清代","title":"渔家傲其三青墩月令，和欧阳公鼓子词"}
{"author":"董元恺","content":"消永夜，剔残缸。暖语分明向绮窗。留得别时千点泪，罗衣犹未浣春江。","dynasty":"清代","title":"捣练子其三和内寄原韵"}
{"author":"董元恺","content":"夜来能暗认。乞巧谁能信。琢成双眼锋芒迅。漫将丝线引。漫将丝线引。欲吞如刺，啼痕隐隐。敢辜负粉郎私赠。临行曾记郎衣准。归来还自忖。归来还自忖。","dynasty":"清代","title":"东坡引其三琢针"}
{"author":"董元恺","content":"遍骊山，云杳杳，路漫漫。恨古今、成败无端。周原烽火，还留祸水响潺湲。西风落叶，惊回首、一炬烟寒。几何时，英雄泪，枫叶染，晓霜丹。总萧条、绣岭花残。五陵无树，依然明月照秦关。还试问，金钗玉笛，天上人间。","dynasty":"清代","title":"金人捧露盘骊山怀古"}
{"author":"董元恺","content":"芙蓉零落秋光断。深巷初成曲簖。郭索横行清水岸。无肠应月，有心附火，芒稻输筐满。文登十二原无算。此处蝤蛑堪与伴。斫雪含黄名独冠。携来玉爪，持来左手，风味东篱畔。","dynasty":"清代","title":"青玉案其一蓉湖蟹"}
{"author":"董元恺","content":"五更惆怅回孤枕，玉容惊觉浓睡醒。梳洗懒无情，荆钗任意撩新鬓。拂匣光临镜。忍使芳魂愁夜永，珍珠帘外梧桐影。天寒入剪刀，叶下绮窗银烛冷。裁缝无处等。","dynasty":"清代","title":"落灯风闺情，集唐诗"}
{"author":"董元恺","content":"当年虚靖已凌空。胜迹古亭中。萝洞昼栖云雾，石坛时响松风。每闻猿啸，惊飞鹤驾，暮鼓晨钟。便有药炉丹井，尘湖几见仙翁。","dynasty":"清代","title":"朝中措题张真人鹤归亭，用欧公韵"}
{"author":"董元恺","content":"青霭濛濛。碧浪溶溶。小桥环影漾晴空。数间茅屋，一带层峰。更几竿竹，几枝柳，几株松。左呼欢伯，右抚孤桐。吟成残句付奚童。闲时泛棹，醉后支筇。有杏花烟，桃花雨，楝花风。","dynasty":"清代","title":"行香子其一湖滨即事"}
{"author":"董元恺","content":"湖上酒，日带杖头钱。竹叶杯浮桃叶伎，梨花春酿杏花天。一醉酒家眠。停觞处，珍重客中餐。底事沉吟又如笑，几回温却又重寒。愁绪忽漫漫。","dynasty":"清代","title":"双调望江南其九"}
{"author":"董元恺","content":"一骑红尘飞昔梦，片帆两地西风。到今怀抱小芙蓉。出门终古望，吾党素心同。天柱峰高仙子住，五弦目送归鸿。锦囊词句刬虚空。旧时烧佛处，只在晚霞中。","dynasty":"清代","title":"临江仙其四忆丹霞之游，和澹归师寄赠韵"}
{"author":"董元恺","content":"湖上女，三五唤同群。浮渲梳头花样髻，轻拖窣地月华裙。低拜岳王坟。回步屧，敛袂向湖滨。力怯却嫌夫婿隔，路欹微向侍儿嗔。宜笑总宜颦。","dynasty":"清代","title":"双调望江南其五"}
{"author":"董元恺","content":"雨初晴，帘半捲。叠损罗衣金线。绡幌碧，粉屏空。灯花结碎红。思无穷，情未了。一炷后庭香袅。春如剪，雨如丝。风摇夜合枝。","dynasty":"清代","title":"更漏子其二闺情，集唐词"}
{"author":"董元恺","content":"杜宇年年，声声只唤春归去。春归何处。且把帘垂住。帘捲东风，春竟穿帘去。留难住。放春归去。来岁春来处。","dynasty":"清代","title":"点绛唇其一春归"}
{"author":"董元恺","content":"莫谓汉宫人巧。便有琵琶难肖。毳帐草萧萧。梦魂遥。薄命玉容如此。值得一声情死。边月下祈连。影堪怜。","dynasty":"清代","title":"昭君怨昭君塞外命重制琵琶，曰浑不似"}
{"author":"董元恺","content":"青墩好，曲院扇和风。玫瑰斜簪云鬓紫，蔷薇高架锦屏红。裁剪夺天工。","dynasty":"清代","title":"望江南其二十五青墩初夏词"}
{"author":"董元恺","content":"夜深清影。芳草不生泉欲冷。绣岭花开。尽逐东流去不回。梨园按曲。羯鼓声中鼙鼓蹙。红粉成灰。村笛还吹阿滥堆。","dynasty":"清代","title":"减字木兰花其二浴温泉"}
{"author":"董元恺","content":"弱柳千条杏一枝。已凉天气未寒时。故将别泪和乡泪，莫遣佳期更后期。两不见，暗相思。浅深更漏妾偏知。低头闷把衣襟撚，为报春风且莫吹。","dynasty":"清代","title":"瑞鹧鸪其二春闺"}
{"author":"董元恺","content":"遂初堂。先生解组归来，引客壶觞。正夭矫盆梅作供，玲珑绮石堪携，微风送凉。流连带水回廊。半壁青山图画，一帘白石羲皇。更争拂吟笺，斜书绛帖，弹棋赌子，投壶角胜，总向竹叶徐倾家酝，紫茸频试新枪。尽疏狂。还教索醉千场。","dynasty":"清代","title":"八六子其一杨青岩舅遂初堂宴集"}
{"author":"董元恺","content":"虹桥好，万树带垂杨。新笋穿泥云覆屋，疏篱列障竹为墙。魂断旧雷塘。","dynasty":"清代","title":"望江南其十四红桥春游词"}
{"author":"董元恺","content":"大树萧萧，对衰草、寒烟未歇。凭吊处、孤忠涅背，伊周争烈。石马昼嘶燕市雨，灵旗影断黄河月。念当时、南渡只偏安，空关切。三字狱，何时雪。十年力，谁人灭。为东窗一语，山河残缺。银碗红啼娇女泪，玉环碧化苌弘血。望冬青、尽处起西风，摇宫阙。","dynasty":"清代","title":"满江红其二拜岳鄂王墓，敬和原韵"}
{"author":"董元恺","content":"簸钱年纪只些些。垂鬟鬓未鸦。别来几度海桐花。窗前细认他。奁镜畔，绣帘遮。妆成覆额纱。一枝春色落谁家。眉边散晓霞。","dynasty":"清代","title":"阮郎归窗前"}
{"author":"董元恺","content":"落尽樱桃，万点花飞一片。绣窗闲、初停针线。无情蜂蝶，争趁芳尘软。下香阶，欲扶还倦。游丝飞絮，好任东风吹转。恨垂杨、空庭又晚。遥山暮雨，泪染春江面。倚妆楼，罗帷频捲。","dynasty":"清代","title":"卖花声春晚，和纪伯紫韵"}
{"author":"董元恺","content":"萦丝楚粽。巧借针神缝。杂俎轻镂花影动。却比菰蒲郑重。陋他九子殊名。随他百索殊形。好是餐他秀色，鬓边袅袅婷婷。","dynasty":"清代","title":"清平乐其五绫包角黍"}
{"author":"董元恺","content":"晴光漏。清阴昼。风吹细縠双纹皱。春波影，秋波映。一片香云，游鱼惯认。横钗溜。连钱覆。殷勤粉饵烦纤手。波痕定。波心并。嗔郎惊散，邀郎闲凭。","dynasty":"清代","title":"摘红英美人饲金鱼"}
{"author":"董元恺","content":"红桥好，野店擅行厨。细切银丝盐下豉，新调玉鲙笋如酥。餔醊足欢呼。","dynasty":"清代","title":"望江南其十六红桥春游词"}
{"author":"董元恺","content":"茶候静，帘卷日初长。片甲味分蝉翼薄，丹丘阴益簟纹凉。应唤醒羲皇。","dynasty":"清代","title":"望江南其十"}
{"author":"董元恺","content":"青墩好，杖履入平芜。旧雨一枝鸠唤妇，新巢千尺鹤将雏。相劝倒琼苏。","dynasty":"清代","title":"望江南其二十八青墩初夏词"}
{"author":"董元恺","content":"缕丝裁绢。小小人名健。但得一心常缱绻。两好时时对面。临风故作娉婷。看花想像仪形。任取钗横鬓乱，年年祝向芳龄。","dynasty":"清代","title":"清平乐端午闺中词其一健人"}
{"author":"董元恺","content":"玉人晓起惜春残。花事正阑珊。卖花声送妆台畔，开篮处、艳紫浓殷。万朵氤氲，一枝芬郁，和露撚来看。檀郎昨向鬓边安。镇日对红颜。从今揉得花魂碎，细匀入、湘摺罗纨。别样风流，馀香旖旎，犹拟傍云鬟。","dynasty":"清代","title":"一丛花咏玫瑰花"}
{"author":"董元恺","content":"百顷风潭，镇一派、空明浩渺。遥掩映、捼蓝漱碧，丛芦幽筱。瓜嚼水精白袷冷，李沉玉甃红尘少。送馀凉、几阵藕丝风，荷香绕。溪瑟瑟，窗纱窅。波滟滟，新蟾皎。恰瓯斟绿醑，觞浮清醥。销帐四垂冰簟展，琼奁半启帘漪悄。理瑶琴、一曲落平沙，飞鸿矫。","dynasty":"清代","title":"满江红其八青墩夏咏，和陈其年江村韵"}
{"author":"董元恺","content":"老去忽思戈甲，春来欲卧沙场。红散桃花衔紫勒，白映梨花点绿枪。新推六郡良。帐下惊穿虎节，军前初试鱼肠。鹳鹤一呼金马动，鼓角千山玉案长。横行道夜郎。","dynasty":"清代","title":"破阵子有感"}
{"author":"董元恺","content":"童山寂历，有神仙窟宅。鬼斧何年巨灵劈。呀然开辟处、天壤中宽，深无极，直下鸿濛千尺。炬光迷近远，线缕萦盘，侧厂飞梁度空碧。出鸟道枝撑，迎面峥嵘，愁颠坠、低头踞蹐。问丹灶、玉堂白云封，只怪石嵯峨，张公遗迹。","dynasty":"清代","title":"洞仙歌其一张公洞"}
{"author":"董元恺","content":"茶笋别，罗岕胜乌程。庙后结花垂绿脚，渚前分露种红英。秀色带烟轻。","dynasty":"清代","title":"望江南其二"}
{"author":"董元恺","content":"虹桥好，潋滟画栏明。曲折湘文摇簟縠，玲珑梵字漾帘旌。高下渌波平。","dynasty":"清代","title":"望江南其十三红桥春游词"}
{"author":"董元恺","content":"海棠花下春风足。停针线、忽萦心曲。晓梦未分明，还向鸳鸯褥。簟纹碧映红生肉。瞤睡眼、醉花柔玉。惊认是朝晖，影落湘妃竹。","dynasty":"清代","title":"海棠春其二午睡"}
{"author":"董元恺","content":"仙人剪水合秾纤。洒竹侵松势更严。入户只应飞玉女，卷帘讵是刻无盐。孤根欲暖霜滋晓，五出无尘月挂檐。何事满空飘瑞叶，一枝斜压还峰尖。","dynasty":"清代","title":"瑞鹧鸪其三赋得春雪梅花，和东坡韵"}
{"author":"董元恺","content":"螺笔描新样，金针倚绣床。深情却悔绣鸳鸯。绣出无情蛱蝶，又成双。","dynasty":"清代","title":"南歌子其一闺绣"}
{"author":"董元恺","content":"清光憔悴久。情绪消磨有。菱花新样频携手。泪痕犹在否。泪痕犹在否。从郎别后。时时昏黝。长只共夫人争瘦。团圆两字今番又。相依堪白首。相依堪白首。","dynasty":"清代","title":"东坡引其一手镜"}
{"author":"董元恺","content":"竹摇月碎。一声破柝惊初睡。瑟瑟秋风欺薄醉。断雁寒螀，催促人憔悴。遍将往事思量。再安排几度浑无奈。谁道玉楼人不在。夜夜寻侬，稳坐心儿内。","dynasty":"清代","title":"醉落魄秋夜"}
{"author":"董元恺","content":"春尘如雨，春风如醉，春光如梦。春花独对也，只春波微动。剪破春阴春色好，更春情落红催送。萋萋春草碧，恰补春愁空。","dynasty":"清代","title":"忆少年春闺"}
{"author":"董元恺","content":"青墩好，四面一溪遥。丝缕风垂青捲幔，玻瓈水涨绿平桥。楼阁晕春潮。","dynasty":"清代","title":"望江南其二十二青墩初夏词"}
{"author":"董元恺","content":"散尽千金，学曼倩、善藏其术。还更向、罗浮碧海，凤芝龙术。槛外露滋金洞草，崖边云护仙舟栗。采石坛、花满不知春，羲农日。服上药，调浮漆。星佩冷，虹霓匹。只未忘绮语，更怀铅笔。但令毛生名纸贵，不妨潘簟生尘密。数床头、昨夜卖文钱，飘然出。","dynasty":"清代","title":"满江红其八送月陵入道，八用回韵"}
{"author":"董元恺","content":"虹桥好，懊恼是言归。好鸟啼春相唤住，浓花对酒欲争飞。客思正依依。","dynasty":"清代","title":"望江南其二十红桥春游词"}
{"author":"董元恺","content":"青墩好，别业号苍梧。万树浓荫含雾雨，满园空翠映菰蒲。一幅辋川图。","dynasty":"清代","title":"望江南其二十一青墩初夏词"}
{"author":"董元恺","content":"青墩好，四面一溪遥。丝缕风垂青捲幔，玻瓈水涨绿平桥。楼阁晕春潮。","dynasty":"清代","title":"望江南其二十二青墩初夏词"}
{"author":"董元恺","content":"青墩好，一苇放中流。星渚频移天上坐，岸花飞送镜中游。诗酒任沉浮。","dynasty":"清代","title":"望江南其二十三青墩初夏词"}
{"author":"董元恺","content":"青墩好，乐事胜花朝。旁舍煆泥载茉莉，小鬟敲竹护樱桃。长日尽逍遥。","dynasty":"清代","title":"望江南其二十四青墩初夏词"}
{"author":"董元恺","content":"青墩好，曲院扇和风。玫瑰斜簪云鬓紫，蔷薇高架锦屏红。裁剪夺天工。","dynasty":"清代","title":"望江南其二十五青墩初夏词"}
{"author":"董元恺","content":"青墩好，绝胜浣花溪。绕砌翅翻蝴蝶舞，映山血染杜鹃啼。烟景忽凄迷。","dynasty":"清代","title":"望江南其二十六青墩初夏词"}
{"author":"董元恺","content":"青墩好，趺坐荫休篁。种擅乌椑收柿叶，丝牵青蔓种菱塘。拂袖满幽香。","dynasty":"清代","title":"望江南其二十七青墩初夏词"}
{"author":"董元恺","content":"青墩好，杖履入平芜。旧雨一枝鸠唤妇，新巢千尺鹤将雏。相劝倒琼苏。","dynasty":"清代","title":"望江南其二十八青墩初夏词"}
{"author":"董元恺","content":"青墩好，对景且衔杯。粉节新涂抽紫箨，红盐初下摘青梅。怀抱一时开。","dynasty":"清代","title":"望江南其二十九青墩初夏词"}
{"author":"董元恺","content":"青墩好，荇藻积空明。跃入锦鳞堪上箸，网来文雉足调羹。肠断一声莺。","dynasty":"清代","title":"望江南其三十青墩初夏词"}
{"author":"董元恺","content":"一枝容膝安复安。金风玉露寒复寒。连呼侬字欢复欢。欢情如月看复看。","dynasty":"清代","title":"字字双欢情"}
{"author":"董元恺","content":"四女祠。四女祠。白发红颜未嫁时。但使宁亲成孝子，不愁天下少男儿。","dynasty":"清代","title":"潇湘神其一四女祠"}
{"author":"董元恺","content":"杨柳枝。杨柳枝。碧瓦飘风散雨丝。一树棠梨春社后，千年留得几行诗。","dynasty":"清代","title":"潇湘神其二四女祠"}
{"author":"董元恺","content":"一叶落。伤漂泊。寸心万里阑干角。天边望断鸿，枝头问灵鹊。问灵鹊。几度浑如昨。","dynasty":"清代","title":"一叶落秋忆"}
{"author":"董元恺","content":"愁脉脉，水盈盈。握手临歧无限情。揾着啼痕双袖泪，笑从花里送郎行。","dynasty":"清代","title":"捣练子其一和内寄原韵"}
{"author":"董元恺","content":"江树隔，岭云开。历尽东风未遣回。惆怅五更孤枕上，与卿刚在梦中来。","dynasty":"清代","title":"捣练子其二和内寄原韵"}
{"author":"董元恺","content":"消永夜，剔残缸。暖语分明向绮窗。留得别时千点泪，罗衣犹未浣春江。","dynasty":"清代","title":"捣练子其三和内寄原韵"}
{"author":"董元恺","content":"一江江水阅兴亡。花月春江事渺茫。江上风吹雁两行。泪沾裳。江北江南总断肠。","dynasty":"清代","title":"忆王孙其一江上"}
{"author":"董元恺","content":"二泉初汲碾旗枪。火沸松声路沁香。郑重双鬟手自将。敢先尝。春风滋味怯萧郎。","dynasty":"清代","title":"忆王孙其二小鬟捧茶"}
{"author":"董元恺","content":"东风急。携手罗帏情脉脉。分明悄语莺花夕。梦回依旧关山隔。空相忆。春云遮断春归迹。","dynasty":"清代","title":"归自谣归梦"}
{"author":"董元恺","content":"相送。相送。门外远钟残梦。千山万水郎程。一夜五更月明。明月。明月。偏是照人离别。","dynasty":"清代","title":"转应曲其一送别"}
{"author":"董元恺","content":"双燕。双燕。春色衔来一片。爱伊画阁多情。打散枝头晓莺。莺晓。莺晓。又听子规啼早。","dynasty":"清代","title":"转应曲其二春闺"}
{"author":"董元恺","content":"春云晚。妾泪朝朝长在眼。影动湘裙展。平湖绿水明如剪。难消遣。一夜正愁深，东风忽吹浅。","dynasty":"清代","title":"望江怨闺怨"}
{"author":"董元恺","content":"枝上啼鹃如诉。唤起离愁无数。曲径古云深，隔岸梦中来路。回顾。回顾。月约花阴西度。","dynasty":"清代","title":"如梦令其一梦后"}
{"author":"董元恺","content":"忽地披衣起坐。梦也分明真个。梦后更凄凉，生怕梦来难躲。无那。无那。守着影儿伴我。","dynasty":"清代","title":"如梦令其二闺情，和李易安韵"}
{"author":"董元恺","content":"半枕别时残梦。一纸离愁新咏。昨夜月明中，几处小桥霜冻。相送。相送。泪湿轻衫寒重。","dynasty":"清代","title":"如梦令其三闺别，和王修微韵"}
{"author":"董元恺","content":"隐映画屏开处，莺对语，蝶飞狂。惜韶光。罗袂从风轻举，波影满池塘。高捲水晶帘额，衬斜阳。","dynasty":"清代","title":"定西番春暮，集唐词"}
{"author":"董元恺","content":"珍禽两两回翔。狎芳塘。惹得多情儿女，绣罗裳。嗔伊并，惊伊散，忽分行。刚到荷花深处，又双双。","dynasty":"清代","title":"相见欢鸳鸯"}
{"author":"董元恺","content":"何事粤东无雪。万树垂垂先白。一线初添疏影夕。零乱冷烟残月。瘐岭经年驿使隔。谁寄江南消息。","dynasty":"清代","title":"望梅花岭南至日，梅花盛开"}
{"author":"董元恺","content":"梅花风。楝花风。二十四番花信风。花开花落中。吴江东。楚江东。潮落春江东复东。春魂一点通。","dynasty":"清代","title":"长相思其一闺忆"}
{"author":"董元恺","content":"晓云峰。暮云峰。郎处云深第几峰。愁来簇两峰。水连空。月横空。刚得相逢总是空。相逢怕梦中。","dynasty":"清代","title":"长相思其二闺忆"}
{"author":"董元恺","content":"红楼卧游。青楼梦游。旧游重倚楼头。捲东风上钩。春山欲浮。秋波欲流。妆成春影横秋。对花枝坐愁。","dynasty":"清代","title":"醉太平其一旧游"}
{"author":"董元恺","content":"花奴雁奴。花姑鼠姑。花间鸟唤提壶。倩花间酒沽。龙刍鹿庐。麟符象弧。酣来斫地歌呼。识人间故吾。","dynasty":"清代","title":"醉太平其二花间"}
{"author":"董元恺","content":"榆钱绿钱。苔钱碧钱。圆如锦石青钱。弄芙蕖小钱。流钱雨钱。连钱影钱。小斋夜落金钱。值东风几钱。","dynasty":"清代","title":"醉太平其三钱歌"}
{"author":"董元恺","content":"郑钱沈钱。缗钱侧钱。诗书争似囊钱。看空囊一钱。床头百钱。杖头百钱。张公万选青钱。选刘公大钱。","dynasty":"清代","title":"醉太平其四钱歌"}
{"author":"董元恺","content":"花阴悄。罗袜潜移芳径小。惊起枝头鸟。几遍画栏闲倚，无数心烟空袅。只恐星光天欲晓。旋把灯吹了。","dynasty":"清代","title":"薄命女其一有约"}
{"author":"董元恺","content":"声凄切。一派清砧愁欲绝。万户秋光滴。远如繁筝响急，近似寒蛩低咽。梦断玉关无信息。思妇心偏结。","dynasty":"清代","title":"薄命女其二夜听捣衣声"}
{"author":"董元恺","content":"荒亭北，夕阳空。晚烟笼。倾国名花何处，只春风。自是羽衣尘土，采蘋休怨楼东。一样梨花寒食夜，翠微中。","dynasty":"清代","title":"春光好过沉香亭址"}
{"author":"董元恺","content":"送郎上车轮，车远郎亦远。愿作车后尘，处处随郎转。郎行辙不归，妾泪不离眼。看取眼泪痕，与辙谁深浅。","dynasty":"清代","title":"生查子其一闺怨"}
{"author":"董元恺","content":"欲试一寸心，试妾与君泪。寄向故园流，空望去时水。不消出门行，想君发扬子。错认几人船，日暮情何已。","dynasty":"清代","title":"生查子其二闺情，集唐诗"}
{"author":"董元恺","content":"应为别离多，愁眠罗帐晓。是妾断肠时，谁知妾怀抱。娇郎痴若云，夜夜梦中到。春意罢帘栊，暗飞萤自照。","dynasty":"清代","title":"生查子其三闺情，集唐诗"}
{"author":"董元恺","content":"悲妾似花身，能得几时好。空将泪见花，花落知多少。不复理残机，织锦心草草。频放剪刀声，双眉灯下扫。","dynasty":"清代","title":"生查子其四闺情，集唐诗"}
{"author":"董元恺","content":"蝴蝶儿。绣窗时。怪他轻薄上郎衣。停针试觑伊。且把罗巾扑，休教捉对飞。褪残香粉画胭脂。依然双翅垂。","dynasty":"清代","title":"蝴蝶儿本意，和唐人张泌韵"}
{"author":"董元恺","content":"独坐裁新锦。天寒剪刀冷。方觉泪难裁。丹心一寸灰。晓卧半床月。月落子规歇。归在落花前。春风正可怜。","dynasty":"清代","title":"醉公子其一闺情，集唐诗"}
{"author":"董元恺","content":"破得东风恨。畏人相借问。还恐是愁中。银床一半空。倘随明月去。月满门前路。犹有万重思。归心梦独知。","dynasty":"清代","title":"醉公子其二闺情，集唐诗"}
{"author":"董元恺","content":"落花相与恨。即是春风尽。不敢怨春风。细看枝上红。遥将一点泪。两处滴池水。池水晓来深。长悬零落心。","dynasty":"清代","title":"醉公子其三闺情，集唐诗"}
{"author":"董元恺","content":"袅袅城边柳。骀荡郎知否。争取最长条。相思一水遥。相思杳如梦。莫引西风动。剪蜡泪争流。残灯照卧幽。","dynasty":"清代","title":"醉公子其四闺情，集唐诗"}
{"author":"董元恺","content":"莫谓汉宫人巧。便有琵琶难肖。毳帐草萧萧。梦魂遥。薄命玉容如此。值得一声情死。边月下祈连。影堪怜。","dynasty":"清代","title":"昭君怨昭君塞外命重制琵琶，曰浑不似"}
{"author":"董元恺","content":"宝瑟凄凉怨岁华。倚窗纱。个侬生性似杨花。逐风斜。忽听一声啼杜宇，自嗟呀。年年啼罢不还家。只天涯。","dynasty":"清代","title":"太平时闺怨"}
{"author":"徐仁嗣","content":"至德符天道，龙媒应圣明。追风奇质异，喷玉彩毛轻。躞蹀形难状，连拳势乍呈。效材矜逸态，绝影表殊名。岐路宁辞远，关山岂惮行。盐车虽不驾，今日亦长鸣。","dynasty":"唐代","title":"天骥呈材"}
{"author":"顾可久","content":"异域沧溟上，孤城斥卤中。经过稀汉使，托处杂黎戎。最苦黄茒瘴，兼愁铁飓风。谁能忍羁旅，转泊逐飘蓬。","dynasty":"明代","title":"秋怀"}
{"author":"顾可久","content":"兹游亦已屡，今上最高峰。水落洞庭远，山围吴会重。顾瞻悲浊世，凌厉觅奇踪。独羡鸱夷子，扁舟欲往从。","dynasty":"明代","title":"登惠山绝顶瞻望吴越五湖"}
{"author":"顾可久","content":"达人不婴物，雅好在邱园。晨兴念山游，邀客观石门。绿崖屡登顿，度径奋层骞。怀新意转胜，悲往鉴独存。前瞻缅江屿，俯瞰临郊原。石窦红泉细，鸟道白云屯。昭旷荡胸臆，窈窕屏嚣喧。朋簪惊绝倒，仙舄遥翩翻。复此泉上酌，谷响思穷源。非君多道韵，表灵谁能论。来者其自今，风流眷弥敦。倘事诠图牒，聊用嗣所言。","dynasty":"明代","title":"石门"}
{"author":"方怀英","content":"曲沼荷钱碧，繁枝榴火红。行帆流水梦无踪。翘首白云当户、叠奇峰。梁燕绸缪语，怀人寥寂中。关河百二路重重。难向溪头双鲤、问诗筒。","dynasty":"清代","title":"南柯子怀珏楼应夫人"}
{"author":"李正封","content":"竹柏风雨过，萧疏台殿凉。石渠写奔溜，金刹照颓阳。鹤飞岩烟碧，鹿鸣涧草香。山僧引清梵，幡盖绕回廊。","dynasty":"唐代","title":"夏游招隐寺暴雨晚晴"}
{"author":"李正封","content":"晓日清明天，夜来嵩少雨。千门尚烟火，九陌无尘土。酒绿河桥春，漏闲宫殿午。游人恋芳草，半犯严城鼓。","dynasty":"唐代","title":"洛阳清明日雨霁"}
{"author":"李正封","content":"霏霏灵液重，云表无声落。沾树急玄蝉，洒池栖皓鹤。流尘清远陌，飞月澄高阁。宵润玉堂帘，曙寒金井索。佳人比珠泪，坐感红绡薄。","dynasty":"唐代","title":"咏露"}
{"author":"李正封","content":"青苍初得地，华省植来新。尚带山中色，犹含洞里春。近楼依北户，隐砌净游尘。鹤寿应成盖，龙形未有鳞。为梁资大厦，封爵耻嬴秦。幸此观光日，清风屡得亲。","dynasty":"唐代","title":"贡院楼北新栽小松"}
{"author":"李正封","content":"簨𥲤高悬于阗钟，黄昏发地殷龙宫。游人忆到嵩山夜，叠阁连楼倚太空。","dynasty":"唐代","title":"禅门寺暮钟"}
{"author":"李正封","content":"三月后方有，百花中更无。","dynasty":"唐代","title":"句"}
{"author":"高銮","content":"散步出郊坰，晴光遍野汀。柳连堤草绿，山逼海天青。日落渔歌起，潮生水气腥。欲沽江岸酒，蛮语不堪听。","dynasty":"清代","title":"散步"}
{"author":"高銮","content":"短艇惊涛里，阴森怆客魂。悬崖疑欲坠，逆溜势如奔。峡暝天无色，云深日易昏。从来多险地，何止说龙门。","dynasty":"清代","title":"中宿峡"}
{"author":"高銮","content":"草绿珠江上，青青柳万枝。那堪愁病日，又值别离时。雨气生遥浦，花香入酒卮。赠君乏长物，珍重数篇诗。","dynasty":"清代","title":"送贡三弟北还"}
{"author":"高銮","content":"黯黯离愁已数秋，相逢岭表复陪游。时当美景思豪饮，人在他乡爱倚楼。海燕来时天正好，沙鸥飞处雨初收。黄橙紫蟹聊堪醉，作赋应题最上头。","dynasty":"清代","title":"陪禊亭夫子登镇海楼即事次支亭韵"}
{"author":"高銮","content":"客榻生寒梦屡惊，披衣起坐度残更。朦朦星月僧窗下，听尽天街走马声。","dynasty":"清代","title":"夜起"}
{"author":"高銮","content":"客子停车已二更，照愁孤月迥临城。漫言此夜凄情甚，才是离家第一程。","dynasty":"清代","title":"河间晚宿"}
{"author":"冯登府","content":"林间收积雨，月额见晴暾。水驿春归柳，斜阳雪在门。海禽来有信，巢燕语初温。社酒谙方法，相邀醉一尊。","dynasty":"清代","title":"社日招饮"}
{"author":"冯登府","content":"白头诗侣忆松圆，感慨沧桑不计年。生死难逃穷鬼骂，文章枉受美人怜。杜陵老去悲秋雨，谢墅荒余冷暮烟。九庙冬青零落尽，不堪红豆续新篇。","dynasty":"清代","title":"过拂水山庄"}
{"author":"冯登府","content":"湿云寒走江天黑，篷底雨粗眠缩瑟。南宫诗梦久馍糊，一幅如逢图泼墨。米家当日亦寄居，千秋桥侧诛茅初。翛闲堂邻甘露寺，傅莂应署颠人书。轩窗致爽面龙湾，竟将海岳挽砚山。蟾蜍玉泪念故主，诵诗图笔心犹悭。千金卖古烦妇驵，片石笏拜逢仙鬟。寅哥坐列商宝缋，巾箱五岳留人间。我来借得书画舫，红桥九十恣来往。茶樯酒幔任相羊，麝煤鼠尾寄孤赏。狂吟恍接七百年，六代青山喜无恙。当时快意崇宁年，书博士衔臣亲填。牟驼冈石付劫火，宣和图画归云烟。惟有斯庵倚江水，零落秋风飞燕子。天寒仿佛精灵归，白鹤一声横江起。","dynasty":"清代","title":"渡江后寓海岳庵"}
{"author":"曹树德","content":"右军工书穷神化，嫡派相承虞永兴。内含刚健外婀娜，天然墨妙超人群。把玩再三不忍释，置之座隅忘朝昏。如与有道相接对，顿教方寸澹俗氛。书法至唐乃大盛，欧褚颜柳世所敬。率更猛将挽强弓，深入时或摧其锋。河南绰约如美女，薄媚不任罗绮丛。平原雄杰迈千古，字以人重谁敢攻。诚悬清劲亦可喜，人谓结体同鲁公。行间究少飘逸气，魏晋风流已扫地。惟有秘监擅众长，有如君子善藏器。但论行草亦偏工，暮年所得更深邃。兰亭茧纸空复空，即此已可追其踪。晚近俗书体尤弱，妩媚祇成俳优风。临摹虽工神气失，枯枝断梗将无同。书法与世相流转，识者观此忧忡忡。","dynasty":"清代","title":"读虞永兴夫子庙堂碑有感"}
{"author":"薛能","content":"何处发昆仑，连乾复浸坤。波浑经雁塞，声振自龙门。岸裂新冲势，滩馀旧落痕。横沟通海上，远色尽山根。勇逗三峰坼，雄标四渎尊。湾中秋景树，阔外夕阳村。沫乱知鱼呴，槎来见鸟蹲。飞沙当白日，凝雾接黄昏。润可资农亩，清能表帝恩。雨吟堪极目，风度想惊魂。显瑞龟曾出，阴灵伯固存。盘涡寒渐急，浅濑暑微温。九曲终柔胜，常流可暗吞。人间无博望，谁复到穷源。","dynasty":"唐代","title":"黄河"}
{"author":"薛能","content":"香色自天种，千年岂易逢。开齐全未落，繁极欲相重。冷湿朝如淡，晴干午更浓。风光新社燕，时节旧春农。篱落欹临竹，亭台盛间松。乱缘堪羡蚁，深入不如蜂。有影宜暄煦，无言自冶容。洞连非俗世，溪静接仙踪。子熟河应变，根盘土已封。西王潜爱惜，东朔盗过从。醉席眠英好，题诗恋景慵。芳菲聊一望，何必在临邛。","dynasty":"唐代","title":"桃花"}
{"author":"薛能","content":"和吹度穹旻，虚徐接建寅。不辞加一岁，唯喜到三春。燎照云烟好，幡悬井邑新。祯祥应北极，调燮验平津。树欲含迟日，山将退旧尘。兰萎残此夜，竹爆和诸邻。祝寿思明圣，驱傩看鬼神。团圆多少辈，眠寝独劳筋。茜旆犹双节，雕盘又五辛。何当平贼后，归作自由身。","dynasty":"唐代","title":"除夜作"}
{"author":"薛能","content":"同有诗情自合亲，不须歌调更含嚬。朝天御史非韩寿，莫窃香来带累人。","dynasty":"唐代","title":"赠解诗歌人"}
{"author":"薛能","content":"异色禀陶甄，常疑主者偏。众芳殊不类，一笑独奢妍。颗折羞含懒，丛虚隐陷圆。亚心堆胜被，美色艳于莲。品格如寒食，精光似少年。种堪收子子，价合易贤贤。迥秀应无妒，奇香称有仙。深阴宜映幕，富贵助开筵。蜀水争能染，巫山未可怜。数难忘次第，立困恋傍边。逐日愁风雨，和星祝夜天。且从留尽赏，离此便归田。万朵照初筵，狂游忆少年。晓光如曲水，颜色似西川。白向庚辛受，朱从造化研。众开成伴侣，相笑极神仙。见焰宁劳火，闻香不带烟。自高轻月桂，非偶贱池莲。影接雕盘动，丛遭恶草偏。招欢忧事阻，就卧觉情牵。四面宜绨锦，当头称管弦。泊来莺定忆，粉扰蝶何颠。苏息承朝露，滋荣仰霁天。压栏多尽好，敌国贵宜然。未落须迷醉，因兹任病缠。人谁知极物，空负感麟篇。去年零落暮春时，泪湿红笺怨别离。常恐便随巫峡散，何因重有武陵期。传情每向馨香得，不语还应彼此知。欲就栏边安枕席，夜深闲共说相思。牡丹愁为牡丹饥，自惜多情欲瘦羸。浓艳冷香初盖后，好风乾雨正开时。吟蜂遍坐无闲蕊，醉客曾偷有折枝。京国别来谁占玩，此花光景属吾诗。","dynasty":"唐代","title":"牡丹四首"}
{"author":"薛能","content":"宿雨觉才初，亭林忽复徐。簇声诸树密，悬滴四檐疏。省漏疑方丈，愁炊问斗储。步难多入屐，窗浅欲飘书。动蠖苍苔静，藏蚕落叶虚。吹交来翕习，雷慢歇踌躇。滞已妨行路，晴应好荷锄。醉楼思蜀客，鯹市想淮鱼。径草因缘合，栏花自此除。有形皆霢霂，无地不污潴。境晦宜甘寝，风清□退居。我魂惊晓簟，邻话喜秋蔬。既用功成岁，旋应惨变舒。仓箱足可恃，归去傲吾庐。","dynasty":"唐代","title":"秋雨"}
{"author":"薛能","content":"活色生香第一流，手中移得近青楼。谁知艳性终相负，乱向春风笑不休。","dynasty":"唐代","title":"杏花"}
{"author":"薛能","content":"酷烈复离披，玄功莫我知。青苔浮落处，暮柳间开时。带醉游人插，连阴被叟移。晨前清露湿，晏后恶风吹。香少传何许，妍多画半遗。岛苏涟水脉，庭绽粒松枝。偶泛因沉砚，闲飘欲乱棋。绕山生玉垒，和郡遍坤维。负赏惭休饮，牵吟分失饥。明年应不见，留此赠巴儿。","dynasty":"唐代","title":"海棠"}
{"author":"薛能","content":"人多知遇独难求，人负知音独爱酬。常恐此心无乐处，枉称年少在并州。","dynasty":"唐代","title":"并州寓怀"}
{"author":"薛能","content":"簟湿秋庭岳在烟，露光明滑竹苍然。何人意绪还相似，鹤宿松枝月半天。","dynasty":"唐代","title":"关中秋夕"}
{"author":"薛能","content":"春来还似去年时，手把花枝唱竹枝。狂瘦未曾餐有味，不缘中酒却缘诗。","dynasty":"唐代","title":"春咏"}
{"author":"薛能","content":"平湖湖畔雨晴新，南北东西不隔尘。映野烟波浮动日，损花风雨寂寥春。山无俗路藏高士，岸泊仙舟忆主人。那得载来都未保，此心离此甚情亲。","dynasty":"唐代","title":"题平湖"}
{"author":"薛能","content":"独寻春色上高台，三月皇州驾未回。几处松筠烧后死，谁家桃李乱中开。奸邪用法原非法，唱和求才不是才。自古浮云蔽白日，洗天风雨几时来。","dynasty":"唐代","title":"汉南春望"}
{"author":"薛能","content":"柳营茅土倦粗材，因向山家乞翠栽。清露便教终夜滴，好风疑是故园来。栏边匠去朱犹湿，溉后虫浮穴暗开。他日会应威凤至，莫辞公府受尘埃。","dynasty":"唐代","title":"新竹"}
{"author":"薛能","content":"浮生失意频，起絮又飘沦。发自谁家树，飞来独院春。朝容萦断砌，晴影过诸邻。乱掩宫中蝶，繁冲陌上人。随波应到海，沾雨或依尘。会向慈恩日，轻轻对此身。","dynasty":"唐代","title":"咏柳花"}
{"author":"薛能","content":"何处力堪殚，人心险万端。藏山难测度，暗水自波澜。对面如千里，回肠似七盘。已经吴坂困，欲向雁门难。南北诚须泣，高深不可干。无因善行止，车辙得平安。","dynasty":"唐代","title":"杂曲歌辞。行路难"}
{"author":"薛能","content":"海日东南出，应开岭上扉。扫坛花入篲，科竹露沾衣。饭后嫌身重，茶中见鸟归。相思爱民者，难说与亲违。","dynasty":"唐代","title":"寄终南隐者"}
{"author":"薛能","content":"囊中书是居山写，海畔家贫乞食还。吾子莫愁登第晚，古人惟爱贱游闲。舟行散适江亭上，郡宴歌吟蜡烛间。从此乐章休叙战，汉兵无阵亦无蛮。","dynasty":"唐代","title":"闻李夷遇下第东归因以寄赠"}
{"author":"薛能","content":"葛相终宜马革还，未开天意便开山。生欺仲达徒增气，死见王阳合厚颜。流运有功终是扰，阴符多术得非奸。当初若欲酬三顾，何不无为似有鳏。","dynasty":"唐代","title":"筹笔驿（余为蜀从事，病武侯非王佐才，因有是题）"}
{"author":"薛能","content":"一字新声一颗珠，转喉疑是击珊瑚。听时坐部音中有，唱后樱花叶里无。汉浦蔑闻虚解佩，临邛焉用枉当垆。谁人得向青楼宿，便是仙郎不是夫。","dynasty":"唐代","title":"赠歌者"}
{"author":"薛能","content":"云密露晨晖，西园独掩扉。雨新临断火，春冷著单衣。榆荚奔风健，兰芽负土肥。交亲不是变，自作寄书稀。","dynasty":"唐代","title":"春居即事"}
{"author":"薛能","content":"斜日满江楼，天涯照背流。同人在何处，远目认孤舟。帆省当时席，歌声旧日讴。人浮津济晚，棹倚泬寥秋。晴阔忻全见，归迟怪久游。离居意无限，贪此望难休。","dynasty":"唐代","title":"天际识归舟"}
{"author":"薛能","content":"有病无媒客，多慵亦太疏。自怜成叔夜，谁与荐相如。嗜退思年老，谙空笑岁除。迹闲过寺宿，头暖近阶梳。春立穷冬后，阳生旧物初。叶多庭不扫，根在径新锄。田事终归彼，心情倦老於。斫材须见像，藏剑岂为鱼。效浅惭尹禄，恩多负辟书。酬知必拟共，勿使浪踌躇。","dynasty":"唐代","title":"和曹侍御除夜有怀"}
{"author":"薛能","content":"林下天书起遁逃，不堪移疾入尘劳。黄河近岸阴风急，仙掌临关旭日高。行野众喧闻雁发，宿亭孤寂有狼嗥。荀家位极兼禅理，应笑埋轮著所操。","dynasty":"唐代","title":"蒙恩除侍御史行次华州寄蒋相"}
{"author":"薛能","content":"娇黄新嫩欲题诗，尽日含毫有所思。记得玉人初病起，道家妆束厌禳时。","dynasty":"唐代","title":"黄蜀葵"}
{"author":"薛能","content":"竹映高墙似傍山，邹阳归后令威还。君看将相才多少，两首诗成七步间。","dynasty":"唐代","title":"和府帅相公"}
{"author":"薛能","content":"二年中散似稽康，此日无功换宠光。唯有一般酬圣主，胜于东晋是文章。","dynasty":"唐代","title":"加阶"}
{"author":"薛能","content":"意气成功日，春风起絮天。楼台新邸第，歌舞小婵娟。急破催摇曳，罗衫半脱肩。","dynasty":"唐代","title":"舞曲歌辞其三柘枝词"}
{"author":"薛能","content":"胡为遭遇孰为官，朝野君亲各自欢。敢向官途争虎首，尚嫌身累爱猪肝。冰霜谷口晨樵远，星火炉边夜坐寒。唯有报恩心未剖，退居犹欲佩芄兰。","dynasty":"唐代","title":"洛下寓怀"}
{"author":"薛能","content":"到处吟兼上马吟，总无愁恨自伤心。无端梦得钧天乐，尽觉宫商不是音。","dynasty":"唐代","title":"偶题"}
{"author":"薛能","content":"颗如松子色如樱，未识蹉跎欲半生。岁杪监州曾见树，时新入座久闻名。","dynasty":"唐代","title":"荔枝诗"}
{"author":"薛能","content":"仆带雕弓马似飞，老莱衣上著戎衣。邮亭不暇吟山水，塞外经年皆未归。","dynasty":"唐代","title":"乞假归题候馆"}
{"author":"薛能","content":"嫖姚家宴敌吴王，子夜歌声满画堂。此日相逢眉翠尽，女真行李乞斋粮。","dynasty":"唐代","title":"子夜"}
{"author":"薛能","content":"云卷庭虚月逗空，一方秋草尽鸣虫。是时兄弟正南北，黄叶满阶来去风。","dynasty":"唐代","title":"中秋旅舍（一作中秋旅舍书怀）"}
{"author":"薛能","content":"一色青松几万栽，异香薰路带花开。山门欲别心潜愿，更到蜀中还到来。到处逢山便欲登，自疑身作住来僧。徒行至此三千里，不是有缘应不能。","dynasty":"唐代","title":"过象耳山二首"}
{"author":"薛能","content":"细落粗和忽复繁，顿清朝市不闻喧。天迷皓色风何乱，地湿春泥土半翻。香暖会中怀岳寺，樵鸣村外想家园。闲吟只爱煎茶澹，斡破平光向近轩。","dynasty":"唐代","title":"新雪"}
{"author":"薛能","content":"阙下情偏已绝稀，天涯身远复相依。庭花每对从容落，夜烛多同笑语归。君子是行应柏署，鄙人何望即柴扉。青云若遇交亲话，白璧无心待发挥。","dynasty":"唐代","title":"送判官赴京"}
{"author":"薛能","content":"寥泬敞延英，朝班立位横。宣传无草动，拜舞有衣声。鸳瓦霜消湿，虫丝日照明。辛勤自不到，遥见似前程。","dynasty":"唐代","title":"升平词十首其二"}
{"author":"薛能","content":"处处是欢心，时康岁已深。不同三尺剑，应似五弦琴。寿笑山犹尽，明嫌日有阴。何当怜一物，亦遣断愁吟。","dynasty":"唐代","title":"升平词十首其三"}
{"author":"薛能","content":"曙质绝埃氛，彤庭列禁军。圣颜初对日，龙尾竞缘云。佩响交成韵，帘阴暖带纹。逍遥岂有事，于此咏南薰。","dynasty":"唐代","title":"升平词十首其四"}
{"author":"薛能","content":"日日听歌谣，区中尽祝尧。虫蝗初不害，夷狄近全销。史笔惟书瑞，天台绝见妖。因令匹夫志，转欲事清朝。","dynasty":"唐代","title":"升平词十首其六"}
{"author":"薛能","content":"品物尽昭苏，神功复帝谟。他时应有寿，当代且无虞。赐历通遐俗，移关入半胡。鹪鹩一何幸，于此寄微躯。","dynasty":"唐代","title":"升平词十首其七"}
{"author":"薛能","content":"无战复无私，尧时即此时。焚香临极早，待月卷帘迟。端拱乾坤内，何言黈纩垂。君看圣明验，只此是神龟。","dynasty":"唐代","title":"升平词十首其八"}
{"author":"薛能","content":"旭日上清穹，明堂坐圣聪。衣裳承瑞气，冠冕盖重瞳。花木经宵露，旌旗入仗风。何期于此地，见说是神工。","dynasty":"唐代","title":"升平词十首其九"}
{"author":"薛能","content":"五帝三皇主，萧曹魏邴臣。文章惟返朴，戈甲尽生尘。谏纸应无用，朝纲自有伦。升平不可记，所见是闲人。","dynasty":"唐代","title":"升平词十首其十"}
{"author":"薛能","content":"几世瞢农桑，凶年竟失乡。朽关生湿菌，倾屋照斜阳。雨水淹残臼，葵花压倒墙。明时岂致此，应自负苍苍。","dynasty":"唐代","title":"题逃户"}
{"author":"薛能","content":"一榜尽精选，此身犹陆沈。自无功谠分，敢抱怨尤心。暖陌开花气，春居闭日阴。相知岂不有，知浅未知深。","dynasty":"唐代","title":"下第后春日长安寓居三首其一"}
{"author":"薛能","content":"暂屈固何恨，所忧无此时。隔年空仰望，临日又参差。劳力且成病，壮心能不衰。犹将琢磨意，更欲候宗师。","dynasty":"唐代","title":"下第后春日长安寓居三首其二"}
{"author":"薛能","content":"关东归不得，岂是爱他乡。草碧馀花落，春闲白日长。全家期圣泽，半路敢农桑。独立应无侣，浮生欲自伤。","dynasty":"唐代","title":"下第后春日长安寓居三首其三"}
{"author":"薛能","content":"疏拙自沈昏，长安岂是村。春非闲客事，花在五侯门。道僻惟忧祸，诗深不敢论。扬雄若有荐，君圣合承恩。","dynasty":"唐代","title":"春早选寓长安二首其一"}
{"author":"薛能","content":"旧论已浮海，此心犹滞秦。上僚如报国，公道岂无人。岩隐悬溪瀑，城居入榻尘。渔舟即拟去，不待晚年身。","dynasty":"唐代","title":"春早选寓长安二首其二"}
{"author":"薛能","content":"泸水断嚣氛，妖巢已自焚。汉江无敌国，蛮物在回军。越巂通游国，苴哶闭聚蚊。空馀罗凤曲，哀思满边云。","dynasty":"唐代","title":"闻官军破吉浪戎小而固虑史氏遗忽因记为二章其二"}
{"author":"薛能","content":"至老不相疏，斯言不是虚。两心宜一体，同舍又邻居。晓角秋砧外，清云白月初。从军何有用，未造鲁连书。","dynasty":"唐代","title":"赠苗端公二首其二"}
{"author":"薛能","content":"故国有如梦，省来长远游。清晨起闲院，疏雨似深秋。宿寝书棱叠，行吟杖迹稠。天晴岂能出，春暖未更裘。","dynasty":"唐代","title":"夏日蒲津寺居二首其二"}
{"author":"薛能","content":"高龛险欲催，百尺洞门开。白日仙何在，清风客暂来。临崖松直上，避石水低回。贾掾曾空去，题诗岂易哉。","dynasty":"唐代","title":"通仙洞"}
{"author":"薛能","content":"得官殊未喜，失计是忘愁。不是无心速，焉能有自由。凉风盈夏扇，蜀茗半形瓯。笑向权门客，应难见道流。","dynasty":"唐代","title":"夏日青龙寺寻僧二首其二"}
{"author":"薛能","content":"灯涩秋光静不眠，叶声身影客窗前。闲园露湿鸣蛩夜，急雨风吹落木天。城见远山应北岳，野多空地本南燕。明朝欲别忘形处，愁把离杯听管弦。","dynasty":"唐代","title":"秋日将离滑台酬其二"}
{"author":"薛能","content":"平生无解亦无操，永日书生坐独劳。唯觉宦情如水薄，不知人事有山高。孤心好直迍犹强，病发慵梳痒更搔。何事故溪归未得，几抛清浅汎红桃。","dynasty":"唐代","title":"春日使府寓怀二首其二"}
{"author":"薛能","content":"燕台基壤穴狐蛇，计拙因循岁月赊。兵革未销王在镐，桑蚕临熟客还家。霏微对岸漳边雨，堆阜邻疆蓟北沙。若到长平战场地，为求遗镞辟魔邪。","dynasty":"唐代","title":"送人归上党"}
{"author":"薛能","content":"伤禽栖后意犹惊，偶向黐竿脱此生。身外不思簪组事，耳中唯要管弦声。耽吟乍可妨时务，浅饮无因致宿酲。秦客莫嘲瓜戍远，水风潇洒是彭城。","dynasty":"唐代","title":"彭门解嘲二首其二"}
{"author":"陈显曾","content":"建议初辞灞上亭，指挥豪杰破名城。高台置酒传天语，故国蒙恩罢岁征。王气郁葱关树晓，霸图萧瑟楚云晴。良弓走狗知何补，空叹韩彭意未平。","dynasty":"元代","title":"歌风台次韵"}
{"author":"陈显曾","content":"尔家南山不计年，松下小斋长独眠。闲云栖户堕复起，回溜入溪清可沿。山头抱犊夕阳下，池上种花春雨前。愧我始衰仍远役，束书西问汉江船。","dynasty":"元代","title":"题金坛张氏云泉斋"}
{"author":"陈显曾","content":"地偏异寒燠，厉风筋膂伤。时艰况羁旅，年登尚糟糠。忆昨盛壮辰，致身思慨慷。空余献纳志，白首念严廊。卧疾厌长夜，惊乌惨繁霜。斗室悲黝暗，揽衣俟初阳。","dynasty":"元代","title":"卧病奉怀中恺季子修龄三君子"}
{"author":"陈显曾","content":"江南二月罗衣裳，藤花满地山云香。背人小燕撇波去，朱帘白日游丝长。蒲茸绿浅芹芽紫，沙上轻烟湿飞雨。美人遥睇木兰船，一夜相思隔春水。","dynasty":"元代","title":"溪山胜概楼"}
{"author":"陈约","content":"相逢何必论萍踪，旅食京华又朔风。老去岂知身入宦，觉来全觉梦成空。鲈鱼故国莼丝晚，雁影寒江木叶红。为问南湖湖上月，几时诗酒共诸公。","dynasty":"明代","title":"寄乡中诸故人"}
{"author":"陈约","content":"山龙黼黻殿中间，象贝犀琛贡百蛮。星拱已归天北极，嵩呼齐祝寿南山。琐窗虹贯金莲炬，丹陛春联玉笋班。白发老臣何以报，也沾恩渥驻苍颜。","dynasty":"明代","title":"天寿日侍宴"}
{"author":"陈约","content":"海上青山我昔游，别来回首十经秋。诸峰罗立应如旧，独客栖迟尚此留。每恨亲朋多阻绝，欲传书信恐沈浮。怜君只在秦溪上，相见何时解去舟。","dynasty":"明代","title":"怀盛玉全"}
{"author":"陈约","content":"促织何唧唧，一片秋声满虚碧。昨夜啾啾语床下，羸妇咿呜泪流臆。妇言上有翁，痴女未解栉。丈夫昼作田，何以事促织。促织胡尔为，促织胡尔悲。空阶月白风凄凄，岂不闻高楼女儿画双眉。春来秋去蚕不知，越罗蜀锦花满枝。","dynasty":"明代","title":"促织吟其一"}
{"author":"陈约","content":"促织何唧唧，我闻妇言重于悒。叹生不逢尧舜时，天下干戈未休息。且无八百桑，又无二顷田。江湖事笔砚，卒岁衣裳穿。促织有灵性，促织聆我言。江天木落秋无边，胡为夜夜啼我前。不闻民间征输急星火，里胥鞭笞泪盈把。","dynasty":"明代","title":"促织吟其二"}
{"author":"陈约","content":"古岩之岩深若壶，壶中之乐神仙都。不知几世几千古，无乃出乎上古之古初。巨灵劈山山尽裂，秦王驱石石为竭。石为竭，先生此岩独无恙，先后迥同天地灭，即今岩谷易变迁。海波朝暮成桑田，此岩亘古常晏然。更祝不崩亦不骞，永与南山同乎千万年。","dynasty":"明代","title":"为臧德中题古岩"}
{"author":"陈约","content":"江南二月气初淑，牡丹叶抽攒媆绿。插竹成竿扶婀娜，筑台盈尺增发育。不与桃李争春风，岂逐繁华共粗俗。待看淑气过艳阳，杏桃落尽无馀香。数枝独殿百花吐，天然富贵轻寻常。万紫千红总俱后，芍药荼蘼颜亦厚。吁嗟世事何不然，且尽花前一杯酒。","dynasty":"明代","title":"二月二日友人王景万园中牡丹初发景万置酒邀余赏之因令作诗以发其不平之鸣为赋七韵"}
{"author":"陈约","content":"赤城多奇峰，锦屏亦殊胜。不知何仙人，遗迹在幽径。松霏洒石床，竹雪堕风磴。徘徊对岩花，忽送一声磬。","dynasty":"明代","title":"锦屏仙踪"}
{"author":"陈约","content":"京华二月天气好，寒食已过清明来。画楼朱箔燕新语，绿树清江花乱开。","dynasty":"明代","title":"偶成"}
{"author":"薛戎","content":"登岩已寂历，绝顶更岧峣.响像如天近，窥临与世遥。悠然畅心目，万虑一时销。圣游本无迹，留此示津梁。架险知何适，遗名但不亡。只今成佛宇，化度果难量。二仙行自适，日月徒迁徙。不语寄手谈，无心引樵子。蒙分一丸药，相偶穷年祀。仙山习禅处，了知通李释。昔作异时人，今成相对寂。便是不二门，自生瞻仰意。","dynasty":"唐代","title":"游烂柯山"}
{"author":"薛戎","content":"圣游本无迹，留此示津梁。架险知何适，遗名但不亡。只今成佛宇，化度果难量。","dynasty":"唐代","title":"游烂柯山其二"}
{"author":"薛戎","content":"二仙行自适，日月徒迁徙。不语寄手谈，无心引樵子。蒙分一丸药，相偶穷年祀。","dynasty":"唐代","title":"游烂柯山其三"}
{"author":"薛戎","content":"仙山习禅处，了知通李释。昔作异时人，今成相对寂。便是不二门，自生瞻仰意。","dynasty":"唐代","title":"游烂柯山其四"}
{"author":"怀素","content":"人人送酒不曾沽，终日松间挂一壶。草圣欲成狂便发，真堪画入醉僧图。","dynasty":"唐代","title":"题张僧繇醉僧图"}
{"author":"怀素","content":"祝融高座对寒峰，云水昭丘几万重。五月衲衣犹近火，起来白鹤冷青松。","dynasty":"唐代","title":"寄衡岳僧"}
{"author":"怀素","content":"人人来问此中妙，怀素自云初不知。","dynasty":"唐代","title":"句"}
{"author":"杜乘","content":"薄云如曳絮，天际送新凉。暮雨残花径，秋星淡草堂。漏知前夜短，愁比去年长。谁复高楼上，秦筝响未央。","dynasty":"清代","title":"新秋"}
{"author":"杜乘","content":"昨日鸣鸠唤夕阳，愁闻朝雨打空廊。云沈野寺山如梦，花落平林水尽香。一室轻寒徒袖手，满天离思正回肠。子规啼罢归无计，强市村醪入醉乡。","dynasty":"清代","title":"无计"}
{"author":"杜乘","content":"村村木叶下斜阳，百里云开见故乡。萤火渐稀隋苑冷，蘼芜不死汉宫荒。鲍照赋后尘封井，何逊诗成月满梁。惟有野鸦惊客意，群呼飞向古雷塘。","dynasty":"清代","title":"秋旅其一"}
{"author":"杜乘","content":"城上高楼倚暮烟，乾坤秋思莽无边。蟹肥甓社菰蒲水，酒熟盂城橘柚天。心事几年羞狗监，人情何处挂龙泉。今宵伏枕窥残月，书寄山妻亦黯然。","dynasty":"清代","title":"秋旅其二"}
{"author":"杜乘","content":"僧房列肆养新花，傍水湘帘映日斜。白首禅心无著处，荼蘼香里晒袈裟。","dynasty":"清代","title":"壬午仲夏与项伊泰游吉祥寺后范罗赭山林亭诸胜其一"}
{"author":"杜乘","content":"北风吹起海云昏，回首江亭挂雨痕。拄杖不愁归路险，野花深处是柴门。","dynasty":"清代","title":"壬午仲夏与项伊泰游吉祥寺后范罗赭山林亭诸胜其二"}
{"author":"周庠","content":"昨日尘游到几家，就中偏省近宣麻。水田铺座时移画，金地谭空说尽沙。傍竹欲添犀浦石，栽松更碾味江茶。有时捻得休公卷，倚柱闲吟见落霞。","dynasty":"唐代","title":"寄禅月大师"}
{"author":"周庠","content":"周遭多植岁寒松，庵后庵前翠万重。云隐晴梢巢缟鹤，月横凉影卧苍龙。叶供午灶茶初熟，花酿春缸酒正醲。未必冈梅同偃蹇，昔年曾见觅秦封。","dynasty":"明代","title":"松庵"}
{"author":"周庠","content":"栖迟遥傍数家村，占断沧洲隔市喧。红簇锦机花压槛，绿拖长带水横门。清风石上琴三弄，明月溪边酒一尊。有客还来寻胜境，停舟疑是武陵源。","dynasty":"明代","title":"题沧洲别墅"}
{"author":"东方朔","content":"　　客难东方朔曰：“苏秦、张仪一当万乘之主，而身都卿相之位，泽及后世。今子大夫修先王之术，慕圣人之义，讽诵诗书百家之言，不可胜记，著于竹帛；唇腐齿落，服膺而不可释，好学乐道之效，明白甚矣；自以为智能海内无双，则可谓博闻辩智矣。然悉力尽忠，以事圣帝，旷日持久，积数十年，官不过侍郎，位不过执戟。意者尚有遗行邪？同胞之徒，无所容居，其故何也？”　　东方先生喟然长息，仰而应之曰：“是故非子之所能备。彼一时也，此一时也，岂可同哉？夫苏秦、张仪之时，周室大坏，诸侯不朝，力政争权，相擒以兵，并为十二国，未有雌雄。得士者强，失士者亡，故说得行焉。身处尊位，珍宝充内，外有仓麋，泽及后世，子孙长享。今则不然：圣帝德流，天下震慑，诸侯宾服，连四海之外以为带，安于覆盂；天下平均，合为一家，动发举事，犹运之掌，贤与不肖何以异哉？遵天之道，顺地之理，物无不得其所；故绥之则安，动之则苦；尊之则为将，卑之则为虏；抗之则在青云之上，抑之则在深渊之下；用之则为虎，不用则为鼠；虽欲尽节效情，安知前后？夫天地之大，士民之众，竭精驰说，并进辐凑者，不可胜数；悉力慕之，困于衣食，或失门户。使苏秦、张仪与仆并生于今之世，曾不得掌故，安敢望侍郎乎！传曰：‘天下无害，虽有圣人，无所施才；上下和同，虽有贤者，无所立功。’故曰：时异事异。　　“虽然，安可以不务修身乎哉！《诗》曰：‘鼓钟于宫，声闻于外。’‘鹤鸣九皋，声闻于天’。苟能修身，何患不荣！太公体行仁义，七十有二，乃设用于文武，得信厥说。封于齐，七百岁而不绝。此士所以日夜孳孳，修学敏行，而不敢怠也。譬若鹡鸰，飞且鸣矣。传曰：‘天不为人之恶寒而辍其冬，地不为人之恶险而辍其广，君子不为小人之匈匈而易其行。’‘天有常度，地有常形，君子有常行；君子道其常，小人计其功。”诗云：‘礼义之不愆，何恤人之言？’水至清则无鱼，人至察则无徒；冕而前旒，所以蔽明；黈纩充耳，所以塞聪。明有所不见，聪有所不闻，举大德，赦小过，无求备于一人之义也。枉而直之，使自得之；优而柔之，使自求之；揆而度之，使自索之。盖圣人之教化如此，欲其自得之；自得之，则敏且广矣。　　“今世之处士，时虽不用，块然无徒，廓然独居；上观许山，下察接舆；计同范蠡，忠合子胥；天下和平，与义相扶，寡偶少徒，固其宜也。子何疑于予哉？若大燕之用乐毅，秦之任李斯，郦食其之下齐，说行如流，曲从如环；所欲必得，功若丘山；海内定，国家安；是遇其时者也，子又何怪之邪？语曰：‘以管窥天，以蠡测海，以筵撞钟，’岂能通其条贯，考其文理，发其音声哉？犹是观之，譬由鼱鼩之袭狗，孤豚之咋虎，至则靡耳，何功之有？今以下愚而非处士，虽欲勿困，固不得已，此适足以明其不知权变，而终惑于大道也。”","dynasty":"两汉","tags":"辞赋精选，怀才不遇","title":"答客难"}
{"author":"东方朔","content":"初放　　平生于国兮，长于原野。　　言语讷譅兮，又无彊辅。　　浅智褊能兮，闻见又寡。　　数言便事兮，见怨门下。　　王不察其长利兮，卒见弃乎原野。　　伏念思过兮，无可改者。　　群众成朋兮，上浸以惑。　　巧佞在前兮，贤者灭息。　　尧、舜圣已没兮，孰为忠直？　　高山崔巍兮，水流汤汤。　　死日将至兮，与麋鹿同坑。　　塊兮鞠，当道宿，　　举世皆然兮，余将谁告？　　斥逐鸿鹄兮，近习鸱枭，　　斩伐橘柚兮，列树苦桃。　　便娟之修竹兮，寄生乎江潭。　　上葳蕤而防露兮，下泠泠而来风。　　孰知其不合兮，若竹柏之异心。　　往者不可及兮，来者不可待。　　悠悠苍天兮，莫我振理。　　窃怨君之不寤兮，吾独死而後已。沉江　　惟往古之得失兮，览私微之所伤。　　尧舜圣而慈仁兮，後世称而弗忘。　　齐桓失于专任兮，夷吾忠而名彰。　　晋献惑于孋姬兮，申生孝而被殃。　　偃王行其仁义兮，荆文寤而徐亡。　　纣暴虐以失位兮，周得佐乎吕望。　　修往古以行恩兮，封比干之丘垄。　　贤俊慕而自附兮，日浸淫而合同。　　明法令而修理兮，兰芷幽而有芳。　　苦众人之妒予兮，箕子寤而佯狂。　　不顾地以贪名兮，心怫郁而内伤。　　联蕙芷以为佩兮，过鲍肆而失香。　　正臣端其操行兮，反离谤而见攘。　　世俗更而变化兮，伯夷饿于首阳。　　独廉洁而不容兮，叔齐久而逾明。　　浮云陈而蔽晦兮，使日月乎无光。　　忠臣贞而欲谏兮，谗谀毁而在旁。　　秋草荣其将实兮，微霜下而夜降。　　商风肃而害生兮，百草育而不长。　　众并谐以妒贤兮，孤圣特而易伤。　　怀计谋而不见用兮，岩穴处而隐藏。　　成功隳而不卒兮，子胥死而不葬。　　世从俗而变化兮，随风靡而成行。　　信直退而毁败兮，虚伪进而得当。　　追悔过之无及兮，岂尽忠而有功。　　废制度而不用兮，务行私而去公。　　终不变而死节兮，惜年齿之未央。　　将方舟而下流兮，冀幸君之发矇。　　痛忠言之逆耳兮，恨申子之沉江。　　愿悉心之所闻兮，遭值君之不聪。　　不开寤而难道兮，不别横之与纵。　　听奸臣之浮说兮，绝国家之久长。　　灭规矩而不用兮，背绳墨之正方。　　离忧患而乃寤兮，若纵火于秋蓬。　　业失之而不救兮，尚何论乎祸凶。　　彼离畔而朋党兮，独行之士其何望？　　日渐染而不自知兮，秋毫微哉而变容。　　众轻积而折轴兮，原咎杂而累重。　　赴湘沅之流澌兮，恐逐波而复东。　　怀沙砾而自沉兮，不忍见君之蔽壅。怨世　　世沉淖而难论兮，俗岒峨而嵾嵯。　　清泠泠而歼灭兮，溷湛湛而日多。　　枭鸮既以成群兮，玄鹤弭翼而屏移。　　蓬艾亲入御于床笫兮，马兰踸踔而日加。　　弃捐药芷与杜衡兮，余柰世之不知芳何？　　何周道之平易兮，然芜秽而险戏。　　高阳无故而委尘兮，唐虞点灼而毁议。　　谁使正其真是兮，虽有八师而不可为。　　皇天保其高兮，后土持其久。　　服清白以逍遥兮，偏与乎玄英异色。　　西施媞媞而不得见兮，嫫母勃屑而日侍。　　桂蠹不知所淹留兮，蓼虫不知徙乎葵菜。　　处湣湣之浊世兮，今安所达乎吾志。　　意有所载而远逝兮，固非众人之所识。　　骥踌躇于弊輂兮，遇孙阳而得代。　　吕望穷困而不聊生兮，遭周文而舒志。　　宁戚饭牛而商歌兮，桓公闻而弗置。　　路室女之方桑兮，孔子过之以自侍。　　吾独乖剌而无当兮，心悼怵而耄思。　　思比干之恲恲兮，哀子胥之慎事。　　悲楚人之和氏兮，献宝玉以为石。　　遇厉武之不察兮，羌两足以毕斮。　　小人之居势兮，视忠正之何若？　　改前圣之法度兮，喜嗫嚅而妄作。　　亲谗谀而疏贤圣兮，讼谓闾娵为丑恶。　　愉近习而蔽远兮，孰知察其黑白？　　卒不得效其心容兮，安眇眇而无所归薄。　　专精爽以自明兮，晦冥冥而壅蔽。　　年既已过太半兮，然埳轲而留滞。　　欲高飞而远集兮，恐离罔而灭败。　　独冤抑而无极兮，伤精神而寿夭。　　皇天既不纯命兮，余生终无所依。　　愿自沉于江流兮，绝横流而径逝。　　宁为江海之泥涂兮，安能久见此浊世？怨思　　贤士穷而隐处兮，廉方正而不容。　　子胥谏而靡躯兮，比干忠而剖心。　　子推自割而飤君兮，德日忘而怨深。　　行明白而曰黑兮，荆棘聚而成林。　　江离弃于穷巷兮，蒺藜蔓乎东厢。　　贤者蔽而不见兮，谗谀进而相朋。　　枭鸮并进而俱鸣兮，凤皇飞而高翔。　　原壹往而径逝兮，道壅绝而不通。自悲　　居愁懃其谁告兮，独永思而忧悲。　　内自省而不惭兮，操愈坚而不衰。　　隐三年而无决兮，岁忽忽其若颓。　　怜余身不足以卒意兮，冀一见而复归。　　哀人事之不幸兮，属天命而委之咸池。　　身被疾而不闲兮，心沸热其若汤。　　冰炭不可以相并兮，吾固知乎命之不长。　　哀独苦死之无乐兮，惜予年之未央。　　悲不反余之所居兮，恨离予之故乡。　　鸟兽惊而失群兮，犹高飞而哀鸣。　　狐死必首丘兮，夫人孰能不反其真情？　　故人疏而日忘兮，新人近而俞好。　　莫能行于杳冥兮，孰能施于无报？　　苦众人之皆然兮，乘回风而远游。　　凌恆山其若陋兮，聊愉娱以忘忧。　　悲虚言之无实兮，苦众口之铄金。　　过故乡而一顾兮，泣歔欷而霑衿。　　厌白玉以为面兮，怀琬琰以为心。　　邪气入而感内兮，施玉色而外淫。　　何青云之流澜兮，微霜降之蒙蒙。　　徐风至而徘徊兮，疾风过之汤汤。　　闻南籓乐而欲往兮，至会稽而且止。　　见韩众而宿之兮，问天道之所在？　　借浮云以送予兮，载雌霓而为旌。　　驾青龙以驰骛兮，班衍衍之冥冥。　　忽容容其安之兮，超慌忽其焉如？　　苦众人之难信兮，愿离群而远举。　　登峦山而远望兮，好桂树之冬荣。　　观天火之炎炀兮，听大壑之波声。　　引八维以自道兮，含沆瀣以长生。　　居不乐以时思兮，食草木之秋实。　　饮菌若之朝露兮，构桂木而为室。　　杂橘柚以为囿兮，列新夷与椒桢。　　鹍鹤孤而夜号兮，哀居者之诚贞。哀命　　哀时命之不合兮，伤楚国之多忧。　　内怀情之洁白兮，遭乱世而离尤。　　恶耿介之直行兮，世溷浊而不知。　　何君臣之相失兮，上沅湘而分离。　　测汨罗之湘水兮，知时固而不反。　　伤离散之交乱兮，遂侧身而既远。　　处玄舍之幽门兮，穴岩石而窟伏。　　从水蛟而为徙兮，与神龙乎休息。　　何山石之崭岩兮，灵魂屈而偃蹇。　　含素水而蒙深兮，日眇眇而既远。　　哀形体之离解兮，神罔两而无舍。　　惟椒兰之不反兮，魂迷惑而不知路。　　愿无过之设行兮，虽灭没之自乐。　　痛楚国之流亡兮，哀灵修之过到。　　固时俗之溷浊兮，志瞀迷而不知路。　　念私门之正匠兮，遥涉江而远去。　　念女嬃之婵媛兮，涕泣流乎于悒。　　我决死而不生兮，虽重追吾何及。　　戏疾濑之素水兮，望高山之蹇产。　　哀高丘之赤岸兮，遂没身而不反。谬谏　　怨灵修之浩荡兮，夫何执操之不固？　　悲太山之为隍兮，孰江河之可涸？　　愿承闲而效志兮，恐犯忌而干讳。　　卒抚情以寂寞兮，然怊怅而自悲。　　玉与石其同匮兮，贯鱼眼与珠玑。　　驽骏杂而不分兮，服罢牛而骖骥。　　年滔滔而自远兮，寿冉冉而愈衰。　　心悇憛而烦冤兮，蹇超摇而无冀。　　固时俗之工巧兮，灭规矩而改错。　　郤骐骥而不乘兮，策驽骀而取路。　　当世岂无骐骥兮，诚无王良之善驭。　　见执辔者非其人兮，故驹跳而远去。　　不量凿而正枘兮，恐矩矱之不同。　　不论世而高举兮，恐操行之不调。　　弧弓弛而不张兮，孰云知其所至？　　无倾危之患难兮，焉知贤士之所死？　　俗推佞而进富兮，节行张而不著。　　贤良蔽而不群兮，朋曹比而党誉。　　邪说饰而多曲兮，正法弧而不公。　　直士隐而避匿兮，谗谀登乎明堂。　　弃彭咸之娱乐兮，灭巧倕之绳墨。　　菎蕗杂于黀蒸兮，机蓬矢以射革。　　驾蹇驴而无策兮，又何路之能极？　　以直鍼而为钓兮，又何鱼之能得？　　伯牙之绝弦兮，无锺子期而听之。　　和抱璞而泣血兮，安得良工而剖之？　　同音者相和兮，同类者相似。　　飞鸟号其群兮，鹿鸣求其友。　　故叩宫而宫应兮，弹角而角动。　　虎啸而谷风至兮，龙举而景云往。　　音声之相和兮，言物类之相感也。　　夫方圜之异形兮，势不可以相错。　　列子隐身而穷处兮，世莫可以寄讬。　　众鸟皆有行列兮，凤独翔翔而无所薄。　　经浊世而不得志兮，愿侧身岩穴而自讬。　　欲阖口而无言兮，尝被君之厚德。　　独便悁而怀毒兮，愁郁郁之焉极？　　念三年之积思兮，愿壹见而陈辞。　　不及君而骋说兮，世孰可为明之？　　身寝疾而日愁兮，情沉抑而不扬。　　众人莫可与论道兮，悲精神之不通。　　乱曰：　　鸾皇孔凤日以远兮，畜凫驾鹅。　　鸡鹜满堂坛兮，鼉黽游乎华池。　　要褭奔亡兮，腾驾橐驼。　　铅刀进御兮，遥弃太阿。　　拔搴玄芝兮，列树芋荷。　　橘柚萎枯兮，苦李旖旎。　　甂瓯登于明堂兮，周鼎潜潜乎深渊。　　自古而固然兮，吾又何怨乎今之人。","dynasty":"两汉","tags":"楚辞","title":"七谏"}
{"author":"东方朔","content":"陆沉于俗。避世金马门。宫殿中可以避世全身。何必深山之中蒿庐之下。","dynasty":"两汉","title":"歌"}
{"author":"东方朔","content":"穷隐处兮窟穴自藏。与其随佞而得志兮。不若从孤竹于首阳。","dynasty":"两汉","title":"嗟伯夷"}
{"author":"东方朔","content":"折羽翼兮摩苍天。","dynasty":"两汉","title":"七言"}
{"author":"东方朔","content":"合樽促席相娱，计策弃捐不收。","dynasty":"两汉","title":"六言"}
{"author":"东方朔","content":"平生于国兮长于原壄。言语讷譅兮又无彊辅。浅智褊能兮闻见又寡。数言便事兮见怨门下。王不察其长利兮卒见弃乎原壄。伏念思过兮无可改者。群众成朋兮上浸以惑。巧佞在前兮贤者灭息。尧舜圣已没兮孰为忠直？高山崔巍兮水流汤汤。死日将至兮与麋鹿如坈。块兮鞠，当道宿，举世皆然兮余将谁告？斥逐鸿鹄兮近习鸱枭，斩伐橘柚兮列树苦桃。便娟之修竹兮寄生乎江潭。上葳蕤而防露兮下泠泠而来风。孰知其不合兮若竹柏之异心。往者不可及兮来者不可待。悠悠苍天兮莫我振理。窃怨君之不寤兮吾独死而后已。","dynasty":"两汉","title":"七谏其一初放"}
{"author":"东方朔","content":"惟往古之得失兮，览私微之所伤。尧舜圣而慈仁兮，后世称而弗忘。齐桓失于专任兮，夷吾忠而名彰。晋献惑于孋姬兮，申生孝而被殃。偃王行其仁义兮，荆文寤而徐亡。纣暴虐以失位兮，周得佐乎吕望。修往古以行恩兮，封比干之丘垄。贤俊慕而自附兮，日浸淫而合同。明法令而修理兮，兰芷幽而有芳。苦众人之妒予兮，箕子寤而佯狂。不顾地以贪名兮，心怫郁而内伤。联蕙芷以为佩兮，过鲍肆而失香。正臣端其操行兮，反离谤而见攘。世俗更而变化兮，伯夷饿于首阳。独廉洁而不容兮，叔齐久而逾明。浮云陈而蔽晦兮，使日月乎无光。忠臣贞而欲谏兮，谗谀毁而在旁。秋草荣其将实兮，微霜下而夜降。商风肃而害生兮，百草育而不长。众并谐以妒贤兮，孤圣特而易伤。怀计谋而不见用兮，岩穴处而隐藏。成功隳而不卒兮，子胥死而不葬。世从俗而变化兮，随风靡而成行。信直退而毁败兮，虚伪进而得当。追悔过之无及兮，岂尽忠而有功。废制度而不用兮，务行私而去公。终不变而死节兮，惜年齿之未央。将方舟而下流兮，冀幸君之发矇。痛忠言之逆耳兮，恨申子之沉江。愿悉心之所闻兮，遭值君之不聪。不开寤而难道兮，不别横之与纵。听奸臣之浮说兮，绝国家之久长。灭规矩而不用兮，背绳墨之正方。离忧患而乃寤兮，若纵火于秋蓬。业失之而不救兮，尚何论乎祸凶？彼离畔而朋党兮，独行之士其何望？日渐染而不自知兮，秋毫微哉而变容。众轻积而折轴兮，原咎杂而累重。赴湘沅之流澌兮，恐逐波而复东。怀沙砾而自沉兮，不忍见君之蔽壅。","dynasty":"两汉","title":"七谏其二沉江"}
{"author":"东方朔","content":"世沉淖而难论兮，俗岒峨而㠁嵯。清泠泠而歼灭兮，溷湛湛而日多。枭鸮既以成群兮，玄鹤弭翼而屏移。蓬艾亲人御于床第兮，马兰踸踔而日加。弃捐药芷与杜衡兮，余柰世之不知芳何？何周道之平易兮，然芜秽而险戏。高阳无故而委尘兮，唐虞点灼而毁议。谁使正其真是兮，虽有八师而不可为。皇天保其高兮，后土持其久。服清白以逍遥兮，偏与乎玄英异色。西施媞媞而不得见兮，𡠜母勃屑而日侍。桂蠹不知所淹留兮，蓼虫不知徙乎葵菜。处湣湣之浊世兮，安所达乎吾志。意有所载而远逝兮，固非众人之所识。骥踌躇于弊輂兮，遇孙阳而得代。吕望穷困而不聊生兮，遭周文而舒志。宁戚饭牛而商歌兮，桓公闻而弗置。路室女之方桑兮，孔子过之以自侍。吾独乖剌而无当兮，心悼怵而耄思。思比干之恲恲兮，哀子胥之慎事。悲楚人之和氏兮，献宝玉以为石。遇厉武之不察兮，羌两足以毕斮。小人之居势兮，视忠正之何若？改前圣之法度兮，喜嗫嚅而妄作。亲谗谀而疏贤圣兮，讼谓闾娵为丑恶。愉近习而蔽远兮，孰知察其黑白。卒不得效其心容兮，安眇眇而无所归薄。专精爽以自明兮，晦冥冥而壅蔽。年既已过太半兮，然埳轲而留滞。欲高飞而远集兮，恐离罔而灭败。独冤抑而无极兮，伤精神而寿夭。皇天既不纯命兮，余生终无所依。愿自沉于江流兮，绝横流而径逝。宁为江海之泥涂兮，安能久见此浊世？","dynasty":"两汉","title":"七谏其三怨世"}
{"author":"东方朔","content":"贤士穷而隐处兮，廉方正而不容。子胥谏而靡躯兮，比干忠而剖心。子推自割而饲君兮，德日忘而怨深。行明白而曰黑兮，荆棘聚而成林。江离弃于穷巷兮，蒺藜蔓乎东厢。贤者蔽而不见兮，谗谀进而相朋。枭鸮并进而俱鸣兮，凤皇飞而高翔。愿壹往而径逝兮，道壅绝而不通。","dynasty":"两汉","title":"七谏其四怨思"}
{"author":"东方朔","content":"居愁勤其谁告兮，独永思而忧悲。内自省而不惭兮，操愈坚而不衰。隐三年而无决兮，岁忽忽其若颓。怜余身不足以卒意兮，冀一见而复归。哀人事之不幸兮，属天命而委之咸池。身被疾而不閒兮，心沸热其若汤。冰炭不可以相并兮，吾固知乎命之不长。哀独苦死之无乐兮，惜余年之未央。悲不反余之所居兮，恨离予之故乡。鸟兽惊而失群兮，犹高飞而哀鸣。狐死必首丘兮，夫人孰能不反其真情？故人疏而日忘兮，新人近而俞好。莫能行于杳冥兮，孰能施于无报？苦众人之皆然兮，乘回风而远游。凌恒山其若陋兮，聊愉娱以忘忧。悲虚言之无实兮，苦众口之铄金。过故乡而一顾兮，泣歔欷而沾衿。厌白玉以为面兮，怀琬琰以为心。邪气入而感内兮，施玉色而外淫。何青云之流澜兮，微霜降之蒙蒙。徐风至而徘徊兮，疾风过之汤汤。闻南藩乐而欲往兮，至会稽而且止。见韩众而宿之兮，问天道之所在？借浮云以送予兮，载雌霓而为旌。驾青龙以驰骛兮，班衍衍之冥冥。忽容容其安之兮，超慌忽其焉如。苦众人之难信兮，愿离群而远举。登峦山而远望兮，好桂树之冬荣。观天火之炎炀兮，听大壑之波声。引八维以自道兮，含沆瀣以长生。居不乐以时思兮，食草木之秋实。饮菌若之朝露兮，构桂木而为室。杂橘柚以为囿兮，列新夷与椒桢。鹍鹤孤而夜号兮，哀居者之诚贞。","dynasty":"两汉","title":"七谏其五自悲"}
{"author":"东方朔","content":"哀时命之不合兮，伤楚国之多忧。内怀情之洁白兮，遭乱世而离尤。恶耿介之直行兮，世溷浊而不知。何君臣之相失兮，上沅湘而分离。测汨罗之湘水兮，知时固而不反。伤离散之交乱兮，遂侧身而既远。处玄舍之幽门兮，穴岩石而窟伏。从水蛟而为徒兮，与神龙乎休息。何山石之崭岩兮，灵魂屈而偃蹇。含素水而蒙深兮，日眇眇而既远。哀形体之离解兮，神𦊀两而无舍。惟椒兰之不反兮，魂迷惑而不知路。愿无过之设行兮，虽灭没之自乐。痛楚国之流亡兮，哀灵修之过到。固时俗之溷浊兮，志瞀迷而不知路。念私门之正匠兮，遥涉江而远去。念女媭之婵媛兮，涕泣流乎于悒。我决死而不生兮，虽重追吾何及。戏疾濑之素水兮，望高山之蹇产。哀高丘之赤岸兮，遂没身而不反。","dynasty":"两汉","title":"七谏其六哀命"}
{"author":"东方朔","content":"怨灵修之浩荡兮，夫何执操之不固。悲太山之为隍兮，孰江河之可涸。愿承閒而效志兮，恐犯忌而干讳。卒抚情以寂寞兮，然怊怅而自悲。玉与石其同匮兮，贯鱼眼与珠玑。驽骏杂而不分兮，服罢牛而骖骥。年滔滔而自远兮，寿冉冉而愈衰。心悇憛而烦冤兮，蹇超摇而无冀。固时俗之工巧兮，灭规矩而改错。却骐骥而不乘兮，策驽骀而取路。当世岂无骐骥兮，诚无王良之善驭。见执辔者非其人兮，故驹跳而远去。不量凿而正枘兮，恐矩矱之不同。不论世而高举兮，恐操行之不调。弧弓弛而不张兮，孰云知其所至？无倾危之患难兮，焉知贤士之所死？俗推佞而进富兮，节行张而不著。贤良蔽而不群兮，朋曹比而党誉。邪说饰而多曲兮，正法弧而不公。直士隐而避匿兮，谗谀登乎明堂。弃彭咸之娱乐兮，灭巧倕之绳墨。菎蕗杂于黀蒸兮，机蓬矢以射革。驾蹇驴而无策兮，又何路之能极？以直针而为钓兮，又何鱼之能得？伯牙之绝弦兮，无钟子期而听之。和抱璞而泣血兮，安得良工而剖之？同音者相和兮，同类者相似。飞鸟号其群兮，鹿鸣求其友。故叩宫而宫应兮，弹角而角动。虎啸而谷风至兮，龙举而景云往。音声之相和兮，言物类之相感也。夫方圜之异形兮，势不可以相错。列子隐身而穷处兮，世莫可以寄托。众鸟皆有行列兮，凤独翔翔而无所薄。经浊世而不得志兮，愿侧身岩穴而自托。欲阖口而无言兮，尝被君之厚德。独便悁而怀毒兮，愁郁郁之焉极！念三年之积思兮，愿壹见而陈辞。不及君而骋说兮，世孰可为明之。身寝疾而日愁兮，情沉抑而不扬。众人莫可与论道兮，悲精神之不通。乱曰：鸾皇孔凤日以远兮，畜凫鴐鹅。鸡鹜满堂坛兮，蛙黾游乎华池。要袅奔亡兮，腾驾橐驼。铅刀进御兮，遥弃太阿。拔搴玄芝兮，列树芋荷。橘柚萎枯兮，苦李旖旎。甂瓯登于明堂兮，周鼎潜乎深渊。自古而固然兮，吾又何怨乎今之人！","dynasty":"两汉","title":"七谏其七谬谏"}
{"author":"富嘉谟","content":"北陆苍茫河海凝，南山阑干昼夜冰，素彩峨峨明月升。深山穷谷不自见，安知采斫备嘉荐，阴房涸沍掩寒扇。阳春二月朝始暾，春光潭沱度千门，明冰时出御至尊。彤庭赫赫九仪备，腰玉煌煌千官事，明冰毕赋周在位。忆昨沙漠寒风涨，昆仑长河冰始壮，漫汗崚嶒积亭障。嗈嗈鸣雁江上来，禁苑池台冰复开，摇青涵绿映楼台。豳歌七月王风始，凿冰藏用昭物轨，四时不忒千万祀。","dynasty":"唐代","title":"明冰篇"}
{"author":"富嘉谟","content":"涉绿水兮采红莲，水漫漫兮花田田。舟容与兮白日暮，桂水浮兮不可度。","dynasty":"唐代","title":"丽色赋附歌"}
{"author":"张辑","content":"江头又见新秋。几多愁。塞草连天何处、是神州。英雄恨，古今泪，水东流。惟有渔竿明月、上瓜洲。","dynasty":"宋代","tags":"婉约，秋天，写景，抒情","title":"月上瓜洲·寓乌夜啼南徐多景楼作"}
{"author":"张辑","content":"梧桐雨细。渐滴作秋声，被风惊碎。润逼衣篝，线袅蕙炉沈水。悠悠岁月天涯醉。一分秋、一分憔悴。紫箫吟断，素笺恨切，夜寒鸿起。又何苦、凄凉客里。负草堂春绿，竹溪空翠。落叶西风，吹老几番尘世。从前谙尽江湖味。听商歌、归兴千里。露侵宿酒，疏帘淡月，照人无寐。","dynasty":"宋代","tags":"婉约，秋天，写景，抒怀","title":"疏帘淡月·寓桂枝香秋思"}
{"author":"张辑","content":"柳户朝云湿，花窗午篆清。东风未放十分晴。留恋海棠颜色、过清明。垒润栖新燕，笼深锁旧莺。琵琶可是不堪听。无奈愁人把做、断肠声。","dynasty":"宋代","tags":"女子，怀念","title":"南歌子·柳户朝云湿"}
{"author":"张辑","content":"山无情。水无情。杨柳飞花春雨晴。征衫长短亭。拟行行。重行行。吟到江南第几程。江南山渐青。","dynasty":"宋代","title":"山渐青（寓长相思）"}
{"author":"张辑","content":"杯行将半，月来犹未，潇洒水亭无暑。清宵数客一阑秋，对冰雪、荷花似语。雄边台上，文游台上，咫尺红云容与。天风吹送广寒秋，正画舸、湖光佳处。","dynasty":"宋代","title":"广寒秋（寓鹊桥仙）"}
{"author":"张辑","content":"载酒岳阳楼，秋入洞庭深碧。极目水天无际，正白苹风急。月明不见宿鸥惊，醉把玉阑拍。谁解百年心事，恰钓船横笛。","dynasty":"宋代","title":"钓船笛（寓好事近）"}
{"author":"张辑","content":"客西湖，听夜雨。更向别离处。小小船窗，香雪照尊俎。断肠一曲秋风，行云不语。总写入、征鸿无数。认眉妩。唤醒岩壑风流，丹砂有奇趣。羞杀秦郎，淮海谩千古。要看自作新词，双鸾飞舞。趁月底、重修箫谱。","dynasty":"宋代","title":"月底修箫谱（寓祝英台近乙未之秋高邮朱使君钱塘北关舟中）"}
{"author":"张辑","content":"春寂寞。帘底蕙炉烟薄。听尽归鸿书怎托。相思天一角。象笔鸾笺闲却。秀句与谁商略。睡起愁怀何处著。无风花自落。","dynasty":"宋代","title":"花自落（寓谒金门）"}
{"author":"张辑","content":"花半湿。睡起一窗晴色。千里江南真咫尺。醉中归梦直。前度兰舟送客。双鲤沈沈消息。楼外垂杨如此碧。问春来几日。","dynasty":"宋代","title":"垂杨碧（寓谒金门）"}
{"author":"张辑","content":"小楼柳色未春深。湘月牵情入苦吟。翠袖风前冷不禁。怕登临。几曲阑干万里心。","dynasty":"宋代","title":"阑干万里心（寓忆王孙）"}
{"author":"独孤实","content":"仙郎膺上才，夜宴接三台。烛引银河转，花连锦帐开。静看歌扇举，不觉舞腰回。寥落东方曙，无辞尽玉杯。","dynasty":"唐代","title":"奉陪武相公西亭夜宴陆郎中"}
{"author":"崔旭","content":"老屋一镫昏，荒山尚有村。风寒狸上壁，月黑虎蹲门。伴坐惟炉火，舒怀仗酒樽。醉眠忘路远，归梦不堪论。","dynasty":"清代","title":"旅夜"}
{"author":"崔旭","content":"廿载曾居此，林塘尚有情。钓游思往事，去住笑浮生。老树门多改，荒渠草渐平。村鸡烟舍外，犹是昔年声。","dynasty":"清代","title":"过袁家庄旧居"}
{"author":"崔旭","content":"垂垂镫焰冷，铃柝促人眠。雁叫有霜夜，星明无月天。青门逢壮志，白社换流年。枕畔抛书后，鸡声梦著鞭。","dynasty":"清代","title":"秋夜"}
{"author":"崔旭","content":"此是频游处，重经步为迟。过门非旧主，传世只遗诗。恍惚仙山约，悲凉国士知。孤寒犹故我，忍泪立多时。","dynasty":"清代","title":"过船山师故居"}
{"author":"崔旭","content":"醉别津门去，南归一日程。孤灯照水宿，近郭见云生。剌促还乡计，迟回用世情。邻船人尽睡，倚枕独闻更。","dynasty":"清代","title":"夜泊青县"}
{"author":"崔旭","content":"曲折长河水，回旋鼓柁行。岸颓村舍近，风利布帆轻。世事岂能料，吾身方远航。老来激昂意，未是爱浮名。","dynasty":"清代","title":"过流河"}
{"author":"崔旭","content":"县古当衢路，行台枕碧流。蝉声喧树里，帆影度墙头。疆场传多事，桑麻报有秋。忧愁惟尽瘁，风雨入沧州。","dynasty":"清代","title":"无名氏青县察院留题诗"}
{"author":"崔旭","content":"古县荒寒傍卫河，多年仆仆此经过。优伶老得头如雪，犹拨琵琶唱艳歌。","dynasty":"清代","title":"兴济旅店"}
{"author":"崔旭","content":"我生有癖爱钞诗，残编败壁搜无遗。沽上梅三更好事，口吟手写不知疲。大张铁网操选政，不但心专气亦横。编罢邑人编郡人，我如六国遭兼并。更画欲起竹间楼，著君编诗坐上头。牙签错落排甲乙，清风入户吟声幽。此楼从君意中有，此编傥传千载后。后人见诗如见楼，诗卷长留楼不朽。君不见宋相寇公国号莱，官居鼎鼐无楼台。万事不如编诗好，何日我歌归去来。","dynasty":"清代","title":"题梅树君竹楼编诗图"}
{"author":"崔旭","content":"隋陆才卓，未遑武功。绛灌绩伟，难振文风。况乎学博，化普黉宫。盘堆首蓿，镜兆芙蓉。笔虽鸣凤，韬讵娴龙。至于奋战，戈戟交功。宜命将士，谁师生童。乃投袂起，慷慨从戎。兼资文武，绝世英雄。拜手稽首，颂我明公。公处北海，山岳灵钟。霞轩稽首，颂我明公。王恭春柳，和峤寒松。词高黄绢，文选青铜。蜚声掷果，觅句支筇。从师千里，足用三冬。读书映雪，习射弯弓。文光射斗，剑气飞虹。关西夫子，贮药笼中。渊源有自，沆瀣相通。学成名下，命蹇闱中。白眉共服，青眼难逢。仅司木铎，诲我童蒙。肥乡地僻，谁振顽聋。甲寅公至，敷化雍雍。芹池秀撷，芸馆香融。捐修圣庙，櫜解囊空。主持文运，草偃风从。化行俗美，实大声洪。丙辰寇乱，倏迩山东。尾滋虿粪，毒爇狼烽。开州边鄙，逼近兵锋。乃奉宪札，奔令匆匆。从公匪懈，制腾无穹。嵎难负虎，道可当熊。更遵严令，团练乡农。遍历村落，恺劝愚矇。戈矛创造，旗帜裁缝。毁家纾难，咸荷帡幪。丁己荒旱，股动斯螽。群连乌合，翼奋鹏翀。有秋莫卜，比户谁封。食同硕鼠，集类哀鸿。戊午春暮，轸恤恩醲。公司其事，无闲始终。吏胥弊杜，鳏寡肠充。弃儿满道，谁念龄冲。捐金赎命，忧心忡忡。恩周童稚，泽及疲癃。赈期已满，公粟难供。春衣可典，母勿尸饔。藏书可卖，飧使有饛。咸知生乐，不觉年凶。迄乎己未，兵乱交讧。广平邻境，其势汹汹。又督团练，守望相同。滋除蔓章，转类飞蓬。大名七属，莫定萍踪。贤劳鞅掌，耿耿精忠。庚申海警，炮震艨艟。风尘黯黯，波浪汹汹。人情震动，贼势横纵。绸缪未雨，修筑宗墉。坚城犯险，厚值酬佣。乃铸军器，尅日兴工。乃足粮饷，图匮于丰。完守入保，孰敢疏慵。辛酉东匪，焚掠天红。村烧处处，城陷重重。书驰羽檄，军化沙虫。肥乡偏小，独扼兵冲。四月中浣，警报村翁。胡芦营外，聚蚁屯蜂。旌旗排列，矛戟磨砻。定难提剑，笞孰折葼。公闻愤激，驰五花骢。刃铦蹈白，弓劲弯彤。斑声雷震，炮火霞烘。绥交授首，兵接披胸。千军横扫，鼍鼓逢逢。右军光溃，全队分丛。云容惨淡，日色朦胧。力拼效死，誓欲摧凶。箭能耳贯，戈可喉舂。溃围而出，血染袍浓。殿而不伐，自掩勋庸。劳而不得，自失谦恭。御灾捍患，折节卑躬。丰功赫濯，雅度雍容。深沈将略，博雅儒宗。壮怀投笔，丕绩铭钟。宠邀宪眷，奏达宸聪。旂常勋茂，台鼎恩隆。锦袍璀璨，玉佩玲珑。门墙桃李，车马梧桐。揆文奋武，造帮登峰。生等从学，气质陶镕。执经座右，雪立帘栊。诘戎麾下，霜历矛鏦。见闻切切，颂祷喁喁。特书韵语，敬表私衷。","dynasty":"清代","title":"肥乡乡学诸生恭送肥乡训导刘光陛先生百韵诗"}
{"author":"柳氏","content":"杨柳枝，芳菲节，可恨年年赠离别。一叶随风忽报秋，纵使君来岂堪折。","dynasty":"唐代","title":"答韩翃"}
{"author":"陈师孟","content":"新看滕阁旧游句，又见池亭弄水吟。千古才华少人敌，一生风韵为情深。向时行乐穠桃恨，此处重阳对菊心。昨夜清溪明月里，想君灵魄未消沉。","dynasty":"宋代","title":"弄水亭"}
{"author":"善生","content":"一自游他国，相逢少故人。纵然为客乐，争似在家贫。畜恨霜侵鬓，搜诗病入神。若非怜片善，谁肯问风尘。","dynasty":"唐代","title":"旅中答喻军事问客情"}
{"author":"善生","content":"高眠岩野间，至艺敌应难。诗苦无多首，药灵惟一丸。引泉鱼落釜，攀果露沾冠。已得嵇康趣，逢迎事每阑。","dynasty":"唐代","title":"赠卢逸人"}
{"author":"善生","content":"飘然无定迹，迥与律乘违。入郭随缘住，思山破夏归。盂擎数家饭，衲乞几人衣。洞了曹溪旨，宁输俗者机。","dynasty":"唐代","title":"送玉禅师"}
{"author":"善生","content":"结束衣囊了，炎州定去游。草堂方惜别，山雨为相留。又得一宵话，免生千里愁。莫辞重卜日，后会必经秋。","dynasty":"唐代","title":"送智光之南值雨"}
{"author":"善生","content":"一自游他国，相逢少故人。纵然为客乐，争似在家贫。畜恨霜侵鬓，搜诗病入神。若非怜片善，谁肯问风尘。","dynasty":"唐代","title":"旅中荅喻军事问客情"}
{"author":"富直柔","content":"堂后山川面面通，向来奇观有蒿蓬。元戎小试经纶手，万象都归指顾中。雨罢捲帘凭爽气，酒酣极目送飞鸿。明年凤阁鸾台上，好寄新诗下北风。","dynasty":"宋代","title":"万象亭"}
{"author":"富直柔","content":"青衫短簿汝阳天，鹗牍当时误荐贤。承乏西枢了无补，还依丈席听韦编。","dynasty":"宋代","title":"绝句其一"}
{"author":"富直柔","content":"洛陈花骨巧裁诗，曾把梅篇为玉墀。未说他年调鼎事，只今身已凤凰池。","dynasty":"宋代","title":"绝句其二"}
{"author":"富直柔","content":"陈君谈论席生风，段子文词气吐虹。参朮膎胰皆入箧，知人谁过葛仙翁。","dynasty":"宋代","title":"绝句其三"}
{"author":"晁采","content":"珍簟生凉夜漏馀，梦中恍惚觉来初。魂离不得空成病，面见无由浪寄书。窗外江村钟响绝，枕边梧叶雨声疏。此时最是思君处，肠断寒猿定不如。","dynasty":"唐代","title":"秋日再寄"}
{"author":"晁采","content":"侬既剪云鬟，郎亦分丝发。觅向无人处，绾作同心结。夜夜不成寐，拥被啼终夕。郎不信侬时，但看枕上迹。何时得成匹，离恨不复牵。金针刺菡萏，夜夜得见莲。相逢逐凉候，黄花忽复香。颦眉腊月露，愁杀未成霜。明窗弄玉指，指甲如水晶。剪之特寄郎，聊当携手行。寄语闺中娘，颜色不常好。含笑对棘实，欢娱须是枣。良会终有时，劝郎莫得怒。姜蘖畏春蚕，要绵须辛苦。醉梦幸逢郎，无奈乌哑哑。中山如有酒，敢借千金价。信使无虚日，玉酝寄盈觥。一年一日雨，底事太多晴。绣房拟会郎，四窗日离离。手自施屏障，恐有女伴窥。相思百馀日，相见苦无期。褰裳摘藕花，要莲敢恨池。金盆盥素手，焚香诵普门。来生何所愿，与郎为一身。花池多芳水，玉杯挹赠郎。避人藏袖里，湿却素罗裳。感郎金针赠，欲报物俱轻。一双连素缕，与郎聊定情。寒风响枯木，通夕不得卧。早起遣问郎，昨宵何以过。得郎日嗣音，令人不可睹。熊胆磨作墨，书来字字苦。轻巾手自制，颜色烂含桃。先怀侬袖里，然后约郎腰。侬赠绿丝衣，郎遗玉钩子。即欲系侬心，侬思著郎体。","dynasty":"唐代","title":"子夜歌十八首"}
{"author":"晁采","content":"窗前细雨日啾啾，妾在闺中独自愁。何事玉郎久离别，忘忧总对岂忘忧。春风送雨过窗东，忽忆良人在客中。安得妾身今似雨，也随风去与郎同。","dynasty":"唐代","title":"雨中忆夫"}
{"author":"晁采","content":"明窗弄玉指，指甲如水晶。剪之特寄郎，聊当携手行。","dynasty":"唐代","title":"子夜歌十八首其五"}
{"author":"晁采","content":"寄语闺中娘，颜色不常好。含笑对棘实，欢娱须是枣。","dynasty":"唐代","title":"子夜歌十八首其六"}
{"author":"晁采","content":"良会终有时，劝郎莫得怒。姜蘖畏春蚕，要绵须辛苦。","dynasty":"唐代","title":"子夜歌十八首其七"}
{"author":"晁采","content":"醉梦幸逢郎，无奈乌哑哑。中山如有酒，敢借千金价。","dynasty":"唐代","title":"子夜歌十八首其八"}
{"author":"晁采","content":"信使无虚日，玉酝寄盈觥。一年一日雨，底事太多晴。","dynasty":"唐代","title":"子夜歌十八首其九"}
{"author":"晁采","content":"绣房拟会郎，四窗日离离。手自施屏障，恐有女伴窥。","dynasty":"唐代","title":"子夜歌十八首其十"}
{"author":"晁采","content":"相思百馀日，相见苦无期。褰裳摘藕花，要莲敢恨池。","dynasty":"唐代","title":"子夜歌十八首其十一"}
{"author":"晁采","content":"金盆盥素手，焚香诵普门。来生何所愿，与郎为一身。","dynasty":"唐代","title":"子夜歌十八首其十二"}
{"author":"晁采","content":"花池多芳水，玉杯挹赠郎。避人藏袖里，湿却素罗裳。","dynasty":"唐代","title":"子夜歌十八首其十三"}
{"author":"晁采","content":"感郎金针赠，欲报物俱轻。一双连素缕，与郎聊定情。","dynasty":"唐代","title":"子夜歌十八首其十四"}
{"author":"晁采","content":"寒风响枯木，通夕不得卧。早起遣问郎，昨宵何以过。","dynasty":"唐代","title":"子夜歌十八首其十五"}
{"author":"晁采","content":"得郎日嗣音，令人不可睹。熊胆磨作墨，书来字字苦。","dynasty":"唐代","title":"子夜歌十八首其十六"}
{"author":"晁采","content":"轻巾手自制，颜色烂含桃。先怀侬袖里，然后约郎腰。","dynasty":"唐代","title":"子夜歌十八首其十七"}
{"author":"晁采","content":"侬赠绿丝衣，郎遗玉钩子。即欲系侬心，侬思著郎体。","dynasty":"唐代","title":"子夜歌十八首其十八"}
{"author":"晁采","content":"花笺制叶寄郎边，的的寻鱼为妾传。并蒂已看灵鹊报，倩郎早觅买花船。","dynasty":"唐代","title":"寄文茂"}
{"author":"晁采","content":"思君远别妾心愁，踏翠江边送画舟。欲待相看迟此别，只忧红日向西流。","dynasty":"唐代","title":"春日送夫之长安"}
{"author":"晁采","content":"春风送雨过窗东，忽忆良人在客中。安得妾身今似雨，也随风去与郎同。","dynasty":"唐代","title":"雨中忆夫其二"}
{"author":"晁采","content":"夜夜不成寐，拥被啼终夕。郎不信侬时，但看枕上迹。","dynasty":"唐代","title":"子夜歌十八首其二"}
{"author":"晁采","content":"何时得成匹，离恨不复牵。金针刺菡萏，夜夜得见莲。","dynasty":"唐代","title":"子夜歌十八首其三"}
{"author":"晁采","content":"相逢逐凉候，黄花忽复香。颦眉腊月露，愁杀未成霜。","dynasty":"唐代","title":"子夜歌十八首其四"}
{"author":"长孙铸","content":"大德讵可拟，高梧有长离。素怀经纶具，昭世犹安卑。落日去关外，悠悠隔山陂。我心如浮云，千里相追随。","dynasty":"唐代","title":"送萧颖士赴东府得离字"}
{"author":"长孙铸","content":"大德讵可拟，高梧有长离。素怀经纶具，昭世犹安卑。落日去关外，悠悠隔山陂。我心如浮云，千里相追随。","dynasty":"唐代","title":"送萧颖士赴东府，得离字"}
{"author":"长孙铸","content":"大德讵可拟，高梧有长离。素怀经纶具，昭世犹安卑。落日去关外，悠悠隔山陂。我心如浮云，千里相追随。","dynasty":"唐代","title":"送萧颖士"}
{"author":"太原妓","content":"自从别后减容光，半是思郎半恨郎。欲识旧来云髻样，为奴开取缕金箱。","dynasty":"唐代","tags":"思念，爱情","title":"寄欧阳詹"}
{"author":"佛旸","content":"建隆何代寺，彰武旧招提。一径秦松里，孤云蜀岭西。台荒花落去，客至鸟空啼。落日江峰远，微吟过小溪。","dynasty":"清代","title":"建隆寺题壁"}
{"author":"佛旸","content":"去郭息尘事，支筇原上村。言寻太丘长，得过辟疆园。竹影半塘水，秋声午夜猿。凌朝登小阁，山色在前轩。","dynasty":"清代","title":"宿陈氏庄园"}
{"author":"佛旸","content":"谁唱吴歌古渡头，一声清怨过迷楼。凄凉满地芦花月，撩乱连天鸿雁秋。寒树著霜犹是绮，废塘埋玉尚名钩。道人不为繁华感，午夜行吟别有愁。","dynasty":"清代","title":"月夜过雷塘道中"}
{"author":"吉皎","content":"休官罢任已闲居，林苑园亭兴有馀。对酒最宜花藻发，邀欢不厌柳条初。低腰醉舞垂绯袖，击筑讴歌任褐裾。宁用管弦来合杂，自亲松竹且清虚。飞觥酒到须先酌，赋咏成诗不住书。借问商山贤四皓，不知此后更何如。","dynasty":"唐代","title":"七老会诗（皎年八十八）"}
{"author":"张蠙","content":"百战功成翻爱静，侯门渐欲似仙家。墙头雨细垂纤草，水面风回聚落花。井放辘轳闲浸酒，笼开鹦鹉报煎茶。几人图在凌烟阁，曾不交锋向塞沙？","dynasty":"唐代","tags":"生活，规劝","title":"夏日题老将林亭"}
{"author":"张蠙","content":"边兵春尽回，独上单于台。白日地中出，黄河天外来。沙翻痕似浪，风急响疑雷。欲向阴关度，阴关晓不开。","dynasty":"唐代","tags":"边塞，写景","title":"登单于台"}
{"author":"张蠙","content":"半夜西亭雨，离人独启关。桑麻荒旧国，雷电照前山。细滴高槐底，繁声叠漏间。唯应孤镜里，明月长愁颜。","dynasty":"唐代","title":"雨"}
{"author":"张蠙","content":"新鞭暗入庭，初长两三茎。不是他山少，无如此地生。垂梢丛上出，柔叶箨间成。何用高唐峡，风枝扫月明。","dynasty":"唐代","title":"新竹"}
{"author":"张蠙","content":"兵罢淮边客路通，乱鸦来去噪寒空。可怜白骨攒孤冢，尽为将军觅战功。","dynasty":"唐代","tags":"战争，写景，同情","title":"吊万人冢"}
{"author":"张蠙","content":"明时不敢卧烟霞，又见秦城换物华。残雪未销双凤阙，新春已发五侯家。甘贫只拟长缄酒，忍病犹期强采花。故国别来桑柘尽，十年兵践海西艖。","dynasty":"唐代","title":"长安春望"}
{"author":"张蠙","content":"一变姓名离百越，越城犹在范家无。他人不见扁舟意，却笑轻生泛五湖。","dynasty":"唐代","title":"经范蠡旧居"}
{"author":"张蠙","content":"几出东堂谢不才，便甘闲望故山回。翻思未是离家久，更有人从外国来。","dynasty":"唐代","title":"抒怀"}
{"author":"张蠙","content":"初向众中留姓氏，敢期言下致时名。而今马亦知人意，每到门前不肯行。","dynasty":"唐代","title":"上所知"}
{"author":"张蠙","content":"倾国可能胜效国，无劳冥寞更思回。太真虽是承恩死，只作飞尘向马嵬。","dynasty":"唐代","title":"青冢"}
{"author":"张蠙","content":"平生为有安邦术，便别秋曹最上阶。战舰却容儒客卧，公厅唯伴野僧斋。裁书榭迥冰胶笔，养药堂深藓惹鞋。直待门前见幢节，始应高惬圣君怀。","dynasty":"唐代","title":"赠水军都将"}
{"author":"张蠙","content":"江头暂驻木兰船，渔父来夸太守贤。二邑旋添新户口，四营渐废旧戈鋋.笙歌不似经荒后，礼乐犹如未战前。昨日西亭从游骑，信旗风里说诗篇。","dynasty":"唐代","title":"赠九江太守"}
{"author":"张蠙","content":"三衢正对福星时，喜得君侯妙抚绥。甲士散教耕垄亩，书生闲许从旌旗。条章最是贫家喜，禾黍仍防别郡饥。昨日中官说天意，即飞丹诏立新碑。","dynasty":"唐代","title":"赠信安太守"}
{"author":"张蠙","content":"他人岂是称才术，才术须观力有馀。兵乱几年临剧邑，公清终日似闲居。床头怪石神仙画，箧里华笺将相书。更欲栖踪近彭泽，香炉峰下结茅庐。","dynasty":"唐代","title":"赠江都郑明府"}
{"author":"张蠙","content":"假邑邀真邑命分，明庭元有至公存。每锄奸弊同荆棘，唯抚孤惸似子孙。折狱不曾偏下笔，灵襟长是大开门。新衔便合兼朱绂，应待苍生更举论。","dynasty":"唐代","title":"赠南昌宰"}
{"author":"张蠙","content":"仙都高处掩柴扉，人世闻名见者稀。诗逸不拘凡对属，易穷皆达圣玄微。偶携童稚离青嶂，便被君侯换白衣。任醉宾筵莫深隐，绮罗丝竹胜渔矶。","dynasty":"唐代","title":"赠丘衙推"}
{"author":"张蠙","content":"迹熟荀家见弟兄，九霄同与指前程。吹嘘渐觉馨香出，梦寐长疑羽翼生。住僻骅骝皆识路，来频鹦鹉亦知名。登龙不敢怀他愿，只望为霖致太平。","dynasty":"唐代","title":"献所知"}
{"author":"张蠙","content":"十五年看帝里春，一枝头白未酬身。自闻离乱开公道，渐数孤平少屈人。劣马再寻商岭路，扁舟重寄越溪滨。省郎门似龙门峻，应借风雷变涸鳞。","dynasty":"唐代","title":"投所知"}
{"author":"张蠙","content":"飘然野客才无取，多谢君侯独见知。竹叶樽前教驻乐，桃花纸上待君诗。香迷蛱蝶投红烛，舞拂蒹葭倚翠帷。明发别愁何处去，片帆天际酒醒时。","dynasty":"唐代","title":"南康夜宴东溪留别郡守陆郎中"}
{"author":"张蠙","content":"十载声沈觉自非，贱身元合衣荷衣。岂能得路陪先达，却拟还家望少微。战马到秋长泪落，伤禽无夜不魂飞。平生只学穿杨箭，更向何门是见机。","dynasty":"唐代","title":"言怀"}
{"author":"张蠙","content":"南游曾去海南涯，此去游人不易归。白日雾昏张夜烛，穷冬气暖著春衣。溪荒毒鸟随船啅，洞黑冤蛇出树飞。重入帝城何寂寞，共回迁客半轻肥。","dynasty":"唐代","title":"喜友人日南回"}
{"author":"张蠙","content":"十载长安迹未安，杏花还是看人看。名从近事方知险，诗到穷玄更觉难。世薄不惭云路晚，家贫唯怯草堂寒。如何直道为身累，坐月眠霜思枉干。","dynasty":"唐代","title":"下第述怀"}
{"author":"张蠙","content":"华阳洞里持真经，心嫌来客风尘腥。惟餐白石过白日，拟骑青竹上青冥，翔螭岂作汉武驾，神娥徒降燕昭庭。长生不必论贵贱，却是幽人骨主灵。","dynasty":"唐代","title":"华阳道者"}
{"author":"张蠙","content":"荒骨潜销垒已平，汉家曾说此交兵。如何万古冤魂在，风雨时闻有战声。","dynasty":"唐代","title":"古战场"}
{"author":"张蠙","content":"秋天木叶干，犹有白花残。举世稀栽得，豪家却画看。片苔相应绿，诸卉独宜寒。几度携佳客，登高欲折难。","dynasty":"唐代","title":"白菊"}
{"author":"张蠙","content":"每每樵家说，孤坟亦夜吟。若重生此世，应更苦前心。名与襄阳远，诗同汉水深。亲栽鹿门树，犹盖石床阴。","dynasty":"唐代","title":"吊孟浩然"}
{"author":"张蠙","content":"所作高前古，封章自曲台。细看明主意，终用出人才。省印寻僧锁，书楼领鹤开。南山有旧友，时向白云来。","dynasty":"唐代","title":"贻曹郎中"}
{"author":"张蠙","content":"出得萧关北，儒衣不称身。陇狐来试客，沙鹘下欺人。晓戍残烽火，晴原起猎尘。边戎莫相忌，非是霍家亲。","dynasty":"唐代","title":"过萧关"}
{"author":"张蠙","content":"从容无限意，不独为离群。年长惊黄叶，时清厌白云。旧山回马见，寒瀑别家闻。相与存吾道，穷通各自分。","dynasty":"唐代","title":"赠别山友"}
{"author":"张蠙","content":"别后已闻师得道，不期犹在此山头。昔时霜鬓今如漆，疑是年光却倒流。","dynasty":"唐代","title":"再游西山赠许尊师"}
{"author":"张蠙","content":"月里路从何处上，江边身合几时归。十年九陌寒风夜，梦扫芦花絮客衣。","dynasty":"唐代","title":"叙怀"}
{"author":"张蠙","content":"日透珠帘见冕旒，六宫争逐百花球。回看不觉君王去，已听笙歌在远楼。","dynasty":"唐代","title":"宫词"}
{"author":"张蠙","content":"嘉陵路恶石和泥，行到长亭日已西。独倚阑干正惆怅，海棠花里鹧鸪啼。","dynasty":"唐代","title":"题嘉陵驿"}
{"author":"张蠙","content":"四面湖光绝路岐，鸊鹈飞起暮钟时。渔舟不用悬帆席，归去乘风插柳枝。","dynasty":"唐代","title":"龟山寺晚望"}
{"author":"张蠙","content":"石罅引根非土力，冒寒犹助岳莲光。绿槐生在膏腴地，何得无心拒雪霜。","dynasty":"唐代","title":"华山孤松"}
{"author":"张蠙","content":"九衢秋雨掩闲扉，不似干名似息机。贫病却惭墙上土，年来犹自换新衣。","dynasty":"唐代","title":"长安寓怀"}
{"author":"张蠙","content":"浮世抛身外，栖踪入九华。遗篇补乐府，旧籍隶仙家。池静龟升树，庭荒鹤隐花。古来天子命，还少到烟霞。","dynasty":"唐代","title":"费征君旧居"}
{"author":"张蠙","content":"秋天木叶乾，犹有白花残。举世稀栽得，豪家却画看。片苔相应绿，诸卉独宜寒。几度携佳客，登高欲折难。","dynasty":"唐代","title":"白菊"}
{"author":"张蠙","content":"按剑立城楼，西看极海头。承家为上将，开地得边州。碛迥兵难伏，天寒马易收。胡风一度猎，吹裂锦貂裘。","dynasty":"唐代","title":"边将二首其二"}
{"author":"张蠙","content":"浮世抛身外，栖踪入九华。遗篇补乐府，旧籍隶仙家。池静龟升树，庭荒鹤隐花。古来天子命，还少到烟霞。","dynasty":"唐代","title":"费徵君旧居"}
{"author":"张蠙","content":"入境风烟好，幽人不易传。新居多是客，旧隐半成仙。山断云冲骑，溪长柳拂船。何当许过县，闻有箧中篇。","dynasty":"唐代","title":"途次绩溪先寄陈明府"}
{"author":"张蠙","content":"闻近桃源住，无村不是花。戍旗招海客，庙鼓集江鸦。别岛垂橙实，闲田长荻芽。游秦未得意，看即更离家。","dynasty":"唐代","title":"送友人归武陵"}
{"author":"张蠙","content":"别来难觅信，何处避艰危。鬓黑无多日，尘清是几时。人情将厌武，王泽即兴诗。若便怀深隐，还应圣主知。","dynasty":"唐代","title":"乱中寄友人"}
{"author":"张蠙","content":"诗名不易出，名出又何为。捷到重科早，官终一郡卑。素风无后嗣，遗迹有生祠。自罢羊公市，溪猿哭旧时。","dynasty":"唐代","title":"哭建州李员外"}
{"author":"张蠙","content":"圆内陶化功，外绝众流通。选处离松影，穿时减药丛。别疑天在地，长对月当空。每使登门客，烟波入梦中。","dynasty":"唐代","title":"盆池"}
{"author":"张蠙","content":"远出白云中，长年听不同。清声萦乱石，寒色入长空。挂壁聊成雨，穿林别起风。温泉非尔数，源发在深空。","dynasty":"唐代","title":"野泉"}
{"author":"张蠙","content":"清时为塞郡，自古有儒流。素望知难惬，新恩且用酬。犬牙连蜀国，兵额贯秦州。只作三年别，谁能听邑留。","dynasty":"唐代","title":"送成州牧"}
{"author":"张蠙","content":"度碛如经海，茫然但见空。戍楼承落日，沙塞碍惊蓬。暑过燕僧出，时平虏客通。逢人皆上将，谁有定边功。","dynasty":"唐代","title":"蓟北书事"}
{"author":"张蠙","content":"上将出儒中，论诗拟立功。州从禹后别，军自汉来雄。远驿销寒日，严城肃暮空。龙颜有遗庙，犹得奠英风。","dynasty":"唐代","title":"送徐州薛尚书"}
{"author":"张蠙","content":"释褐从仙尉，之官兴若何。去程唯水石，公署在云萝。野饭楼中迥，晴峰案上多。三年罢趋府，应更战高科。","dynasty":"唐代","title":"送缙云尉"}
{"author":"张蠙","content":"九陌除书出，寻僧问海城。家从中路挈，吏隔数州迎。夜蚌侵灯影，春禽杂橹声。开图见异迹，思上石桥行。","dynasty":"唐代","title":"送董卿赴台州"}
{"author":"张蠙","content":"杏园沈饮散，荣别就佳招。日月相期尽，山川独去遥。府楼明蜀雪，关碛转胡雕。纵有烟尘动，应随上策销。","dynasty":"唐代","title":"送友人赴泾州幕（一作送李中丞再赴虔州）"}
{"author":"张蠙","content":"在郡多殊称，无人不望回。离城携客去，度岭担猿来。障写经冬蕊，瓶缄落暑梅。长安有归宅，归见锁青苔。","dynasty":"唐代","title":"逢漳州崔使君北归"}
{"author":"张蠙","content":"会面却生疑，居然似梦归。塞深行客少，家远识人稀。战马分旗牧，惊禽曳箭飞。将军虽异礼，难便脱麻衣。","dynasty":"唐代","title":"云朔逢山友"}
{"author":"张蠙","content":"上马如飞鸟，飘然隔去尘。共看今夜月，独作异乡人。就养江南熟，移居井赋新。襄阳曾卜隐，应与孟家邻。","dynasty":"唐代","title":"别后寄友生（一作崔鲁诗）"}
{"author":"张蠙","content":"欲别不止泪，当杯难强歌。家贫随日长，身病涉寒多。雨雪迷燕路，田园隔楚波。良时未自致，归去欲如何。","dynasty":"唐代","title":"边游别友人"}
{"author":"张蠙","content":"一生虽达理，远别亦相悲。白发无修处，青松有老时。暮烟传戍起，寒日隔沙垂。若是长安去，何难定后期。","dynasty":"唐代","title":"边庭送别"}
{"author":"张蠙","content":"达命何劳问，西游且自期。至公如有日，知我岂无时。野迥蝉相答，堤长柳对垂。酣歌一举袂，明发不堪思。","dynasty":"唐代","title":"将之京师留别亲友"}
{"author":"张蠙","content":"家林沧海东，未晓日先红。作贡诸蕃别，登科几国同。远声鱼呷浪，层气蜃迎风。乡俗稀攀桂，争来问月宫。","dynasty":"唐代","title":"送友人及第归"}
{"author":"张蠙","content":"四季多花木，穷冬亦不凋。薄冰行处断，残火睡来消。象版签书帙，蛮藤络酒瓢。公卿有知己，时得一相招。","dynasty":"唐代","title":"次韵和友人冬月书斋"}
{"author":"张蠙","content":"避暑得探幽，忘言遂久留。云深窗失曙，松合径先秋。响谷传人语，鸣泉洗客愁。家山不在此，至此可归休。","dynasty":"唐代","title":"过山家"}
{"author":"张蠙","content":"驿在千峰里，寒宵独此身。古坟时见火，荒壁悄无邻。月白翻惊鸟，云闲欲就人。只应明日鬓，更与老相亲。","dynasty":"唐代","title":"宿山驿"}
{"author":"张蠙","content":"静室谭玄旨，清宵独细听。真身非有像，至理本无经。钟定遥闻水，楼高别见星。不教人触秽，偏说此山灵。","dynasty":"唐代","title":"宿开照寺光泽上人院"}
{"author":"张蠙","content":"中峰半夜起，忽觉有青冥。此界自生雨，上方犹有星。楼高钟尚远，殿古像多灵。好是潺湲水，房房伴诵经。","dynasty":"唐代","title":"宿山寺"}
{"author":"张蠙","content":"上方人海外，苔径上千层。洞壑有灵药，房廊无老僧。古岩雕素像，乔木挂寒灯。每到思修隐，将回苦不能。","dynasty":"唐代","title":"题紫阁院"}
{"author":"张蠙","content":"一第时难得，归期日已过。相看玄鬓少，共忆白云多。楚阔天垂草，吴空月上波。无人不有遇，之子独狂歌。","dynasty":"唐代","title":"和友人送赵能卿东归"}
{"author":"张蠙","content":"有家谁不别，经乱独难寻。远路波涛恶，穷荒雨雾深。烧惊山象出，雷触海鳌沉。为问南迁客，何人在瘴林。","dynasty":"唐代","title":"送人归南中"}
{"author":"张蠙","content":"边事多更变，天心亦为忧。胡兵来作寇，汉将也封侯。夜烧冲星赤，寒尘翳日愁。无门展微略，空上望西楼。","dynasty":"唐代","title":"塞下曲"}
{"author":"张蠙","content":"历战燕然北，功高剑有威。闻名外国惧，轻命故人稀。角怨星芒动，尘愁日色微。从为汉都护，未得脱征衣。按剑立城楼，西看极海头。承家为上将，开地得边州。碛迥兵难伏，天寒马易收。胡风一度猎，吹裂锦貂裘。","dynasty":"唐代","title":"边将二首"}
{"author":"张蠙","content":"秋尽角声苦，逢人唯荷戈。城池向陇少，岐路出关多。雁远行垂地，烽高影入河。仍闻黑山寇，又觅汉家和。","dynasty":"唐代","title":"朔方书事"}
{"author":"张蠙","content":"古驿成幽境，云萝隔四邻。夜灯移宿鸟，秋雨禁行人。废巷荆丛合，荒庭虎迹新。昔年经此地，终日是红尘。","dynasty":"唐代","title":"经荒驿"}
{"author":"张蠙","content":"剃发得时名，僧应别应星。偶题皆有诏，闲论便成经。扫叶寒烧鼎，融冰晓注瓶。长因内斋出，多客叩禅扃。","dynasty":"唐代","title":"赠栖白大师"}
{"author":"张蠙","content":"见面虽年少，闻名似白头。玄谈穷释旨，清思掩诗流。果落痕生砌，松高影上楼。坛场在三殿，应召入焚修。","dynasty":"唐代","title":"赠闻一上人"}
{"author":"张蠙","content":"师教本于空，流来不自东。修从多劫后，行出众人中。衲冷湖山雨，幡轻海甸风。游吴累夏讲，还与虎溪同。","dynasty":"唐代","title":"赠可伦上人"}
{"author":"张蠙","content":"师居中禁寺，外请已无缘。望幸唯修偈，承恩不乱禅。院多喧种药，池有化生莲。何日龙宫里，相寻借法船。","dynasty":"唐代","title":"寄法乾寺令諲太师"}
{"author":"张蠙","content":"何年万仞顶，独有坐禅僧。客上应无路，人传或见灯。斋厨唯有橡，讲石任生藤。遥想东林社，如师谁复能。","dynasty":"唐代","title":"寄太白禅师"}
{"author":"张蠙","content":"数里白云里，身轻无履踪。故寻多不见，偶到即相逢。古井生云水，高坛出异松。聊看杏花酌，便似换颜容。","dynasty":"唐代","title":"遇道者"}
{"author":"张蠙","content":"得道疑人识，都城独闭关。头从白后黑，心向闹中闲。饥渴唯调气，儿孙亦驻颜。始知仙者隐，殊不在深山。","dynasty":"唐代","title":"赠道者"}
{"author":"张蠙","content":"丛丛寒水边，曾折打鱼船。忽与亭台近，翻嫌岛屿偏。花明无月夜，声急正秋天。遥忆巴陵渡，残阳一望烟。","dynasty":"唐代","title":"丛苇"}
{"author":"张蠙","content":"心将积雪欺，根与白云离。远寄僧犹忆，高看鹤未知。影交新长叶，皴匝旧生枝。多少同时种，深山不得移。","dynasty":"唐代","title":"郑毂补阙山松"}
{"author":"张蠙","content":"恋道欲何如，东西远索居。长疑即见面，翻致久无书。甸麦深藏雉，淮苔浅露鱼。相思不我会，明月几盈虚。","dynasty":"唐代","title":"寄友人"}
{"author":"张蠙","content":"春兴随花尽，东园自养闲。不离三亩地，似入万重山。白鸟穿萝去，清泉抵石还。岂同秦代客，无位隐商山。","dynasty":"唐代","title":"和崔监丞春游郑仆射东园"}
{"author":"张蠙","content":"北地花开南地风，寄根还与客心同。群芳尽怯千般态，几醉能消一番红。举世只将华胜实，真禅元喻色为空。近年明主思王道，不许新栽满六宫。","dynasty":"唐代","title":"观江南牡丹"}
{"author":"张蠙","content":"四方骚动一州安，夜列樽罍伴客欢。觱栗调高山阁迥，虾蟆更促海声寒。屏间佩响藏歌妓，幕外刀光立从官。沈醉不愁归棹远，晚风吹上子陵滩。","dynasty":"唐代","title":"钱塘夜宴留别郡守"}
{"author":"张蠙","content":"几州闻出刺，谣美有江民。正面传天旨，悬心祷岳神。尺书先假路，红旆旋烧尘。郡显山川别，衙开将吏新。散招僧坐暑，闲载客行春。听事棋忘着，探题酒乱巡。好编高隐传，多貌上升真。近日居清近，求人在此人。","dynasty":"唐代","title":"送薛郎中赴江州"}
{"author":"张蠙","content":"真修绝故乡，一衲度暄凉。此世能先觉，他生岂再忘。定中船过海，腊后路沿湘。野迥鸦随笠，山深虎背囊。瀑流垂石室，萝蔓盖铜梁。却后何年会，西方有上房。","dynasty":"唐代","title":"送南海僧游蜀"}
{"author":"张蠙","content":"欲结千年茂，生来便近松。迸根通井润，交叶覆庭秾。历代频更主，盘空渐变龙。昼风圆影乱，宵雨细声重。盖密胜丹桂，层危类远峰。嫩条悬野鼠，枯节叫秋蛩。翠老霜难蚀，皴多藓乍封。几家遥共玩，何寺不堪容。客对忘离榻，僧看误过钟。顷因陪预作，终夕绕枝筇。","dynasty":"唐代","title":"和友人许裳题宣平里古藤"}
{"author":"张蠙","content":"每到月圆思共醉，不宜同醉不成欢。一千二百如轮夜，浮世谁能得尽看。","dynasty":"唐代","title":"十五夜与友人对月"}
{"author":"张蠙","content":"长筇自担药兼琴，话著名山即拟寻。从听世人权似火，不能烧得卧云心。","dynasty":"唐代","title":"赠段逸人"}
{"author":"张蠙","content":"晚学更求来世达，正怀非与百邪侵。古人名在今人口，不合于名不苦心。","dynasty":"唐代","title":"赠郑司业"}
{"author":"张蠙","content":"春雷醉别镜湖边，官显才狂正少年。红烛满汀歌舞散，美人迎上木兰船。","dynasty":"唐代","title":"别郑仁表"}
{"author":"张蠙","content":"不将高盖竟烟尘，自向蓬茅认此身。唐祖本来成大业，岂非姚宋是平人。","dynasty":"唐代","title":"言怀"}
{"author":"张蠙","content":"鹿鸣筵上强称贤，一送离家十四年。同隐海山烧药伴，不求丹桂却登仙。","dynasty":"唐代","title":"自讽"}
{"author":"张蠙","content":"生为明代苦吟身，死作长江一逐臣。可是当时少知已，不知知己是何人。","dynasty":"唐代","title":"伤贾岛"}
{"author":"张蠙","content":"黄牛来势泻巴川，叠日孤舟逐峡前。雷电夜惊猿落树，波涛愁恐客离船。盘涡逆入嵌空地，断壁高分缭绕天。多少人经过此去，一生魂梦怕潺湲。","dynasty":"唐代","title":"过黄牛峡"}
{"author":"张蠙","content":"纵意出山无远近，还如孤鹤在空虚。昔年亲种树皆老，此世相逢人自疏。野叶细苞深洞药，岩萝闲束古仙书。只寻隐迹归何处，方说烟霞不定居。","dynasty":"唐代","title":"逢道者"}
{"author":"张蠙","content":"穷荒始得静天骄，又说天兵拟渡辽。圣主尚嫌蕃界近，将军莫恨汉庭遥。草枯朔野春难发，冰结河源夏半销。惆怅临戎皆效国，岂无人似霍嫖姚。","dynasty":"唐代","title":"边情"}
{"author":"张蠙","content":"承家拓定陇关西，勋贵名应上将齐。金库夜开龙甲冷，玉堂秋闭凤笙低。欢筵每恕娇娥醉，闲枥犹惊战马嘶。长怪鲁儒头枉白，不亲弓剑觅丹梯。","dynasty":"唐代","title":"赠李司徒"}
{"author":"张蠙","content":"西北正传烽候急，灵州共喜信臣居。从军尽是清才去，属郡无非大将除。新地进图移汉界，古城遗碣见蕃书。山川不异江湖景，宾馆常闻食有鱼。","dynasty":"唐代","title":"送卢尚书赴灵武"}
{"author":"张蠙","content":"举家贫拾海边樵，来认仙宗在碧霄。丹穴虽无凡羽翼，灵椿还向细枝条。九衢马识他门少，十载身辞故国遥。愿与吾君作霖雨，且应平地活枯苗。","dynasty":"唐代","title":"投翰林张侍郎"}
{"author":"张蠙","content":"九仞墙边绝路岐，野才非合自求知。灵湫岂要鱼栖浪，仙桂那容鸟寄枝。纤草不销春气力，微尘还助岳形仪。从来为学投文镜，文镜如今更有谁。","dynasty":"唐代","title":"投翰林萧侍郎"}
{"author":"张蠙","content":"牙香禁乐镇相携，日日君恩降紫泥。红药院深人半醉，绿杨门掩马频嘶。座中古物多仙意，壁上新诗有御题。别向庭芜寘吟石，不教宫妓踏成蹊。","dynasty":"唐代","title":"宴驸马宅"}
{"author":"张蠙","content":"上马乘秋欲建勋，飞弧夜阙出师频。若无紫塞烟尘事，谁识青楼歌舞人。战骨沙中金镞在，贺筵花畔玉蝉新。由来边卒皆如此，只是君门合杀身。","dynasty":"唐代","title":"边将"}
{"author":"蔡丽华","content":"七年未到此山游，今日登临兴转悠。飘泊不堪重访鹤，情怀依样爱悲秋。疏砧暮捣寒溪水，衰草凉生古戍楼。极目寥天无限感，萧萧落木满汀洲。","dynasty":"近代","title":"过太湖龙山"}
{"author":"蔡丽华","content":"寂寞长征思悄然，自怜何事冒烽烟。心萦故园三更月，目逐孤云万里天。河岳卅年王气黯，关山一路物华鲜。明朝又是池州道，好向矶头访谪仙。","dynasty":"近代","title":"怀宁道中"}
{"author":"蔡丽华","content":"飘然一剑渡晴川，把酒天都已半年。卅六峰疑云际落，三千寺在树梢悬。幽林有鸟皆依佛，古刹无花不是仙。更欲乘槎从此上，直登月殿揽婵娟。","dynasty":"近代","title":"登黄山天都峰"}
{"author":"厍狄履温","content":"薄宦因时泰，凉宵寓直初。沉沉仙阁闭，的的暗更徐。霁色连空上，炎氛入夜除。星回南斗落，月度北窗虚。待漏残灯照，含芳袭气馀。寐来冠不解，奏罢草仍书。幕府惭良策，明曹愧散樗。命轻徒有报，义重更难疏。燕厦欣成托，鹓行滥所如。晨趋当及早，复此戒朝车。","dynasty":"唐代","title":"夏晚初霁南省寓直用馀字（时兼尚书郎节度判官）"}
{"author":"乔侃","content":"仆本多悲者，年来不悟春。登高一游目，始觉柳条新。杜陵犹识汉，桃源不辨秦。暂若升云雾，还似出嚣尘。赖得烟霞气，淹留攀桂人。","dynasty":"唐代","title":"人日登高"}
{"author":"程永奇","content":"山下巢云梦亦清，陇头耕雨绿蓑轻。时人共指庞居士，为借农书一到城。","dynasty":"宋代","title":"题耕隐卷"}
{"author":"程永奇","content":"主人溪上宅，乌几屡曾凭。山直西南向，田分上下层。池鲜熟锦鲤，塘果致青菱。此去重阳近，遥岑共一登。","dynasty":"宋代","title":"屯溪访故人"}
{"author":"程永奇","content":"忽闻摧岱岳，吾党更何依。敛枕看炊黍，登楼送落晖。祥麟伤史笔，山鸟怪儒衣。此道终难绝，他年有是非。","dynasty":"宋代","title":"闻考亭先师之讣时党禁方严"}
{"author":"程永奇","content":"孙君出空陵，梅诗氏独不喜。祝黄世通家，於此更訾毁。暇日扣我门，相与求正始。敢述过庭闻，用告二三子。节拍贵详缓，言语戒浮靡。无因内金盘，遂厌古罍洗。无惑变徵声，雅乐成逆耳。譬如学书人，牵率宗二米。一观繇羲帖，弃走却千里。九方相神骏，肯与骊黄齿。纷纷稗官说，而昧洙泗理。世事难具陈，岂必在文士。不鼓无成亏，吾欲师昭氏。","dynasty":"宋代","title":"与孙自修祝和甫读宛陵山谷诗"}
{"author":"程永奇","content":"孙君出宛陵，梅诗独不喜。祝黄世通家，于此更訾毁。暇日扣我门，相与求正始。敢述过庭闻，用告二三子。节拍贵详缓，言语戒浮靡。无因内金盘，遂厌古罍洗。无惑变徵声，雅乐成逆耳。譬如学书人，牵率宗二米。一观繇羲帖，弃走却千里。九方相神骏，肯与骊黄齿。纷纷稗官说，而昧洙泗理。世事难具陈，岂必在文士。不鼓无成亏，吾欲师昭氏。","dynasty":"宋代","title":"与孙自修祝和甫读宛陵山谷诗"}
{"author":"严仁","content":"寄一曲歌，睹物怀人，想见临风激烈也兰芷湘东国。正愁予、一江红叶，水程孤驿。欲写潇湘无限意，那得如椽彩笔。但满眼、西风萧瑟。我所思兮何处所，在镡津、津上沧湾侧。谁氏子，阆风客。阆风仙客才无敌。赋悲秋、抑扬顿挫，流离沈郁。百赋千诗朝复暮，解道波涛春力。忆共尔、乘槎吹笛。八表神游吾梦见，涉洞庭、青草烟波隔。空怅望、楚天碧。","dynasty":"宋代","title":"贺新郎"}
{"author":"严仁","content":"一曲危弦断客肠。津桥捩柂转牙樯。江心云带蒲帆重，楼上风吹粉泪香。瑶草碧，柳芽黄。载将离恨过潇湘。请君看取东流水，方识人间别意长。","dynasty":"宋代","tags":"婉约，写景，惜别","title":"鹧鸪天·惜别"}
{"author":"严仁","content":"春风只在园西畔。荠菜花繁胡蝶乱。冰池晴绿照还空，香径落红吹已断。意长翻恨游丝短。尽日相思罗带缓。宝奁明月不欺人，明日归来君试看。","dynasty":"宋代","tags":"宋词三百首，婉约，春天，妇女，相思","title":"玉楼春·春思"}
{"author":"严仁","content":"拍堤春水蘸垂杨。水流花片香。弄花喈柳小鸳鸯。一双随一双。帘半卷，露新妆。春衫是柳黄。倚阑看处背斜阳。风流暗断肠。","dynasty":"宋代","tags":"春天，写景，女子，赏春","title":"醉桃源·春景"}
{"author":"严仁","content":"东风吹雾雨，更吹起、夹衣寒。正莽莽丛林，潭潭伐鼓，郁郁焚兰。阑干曲、多少意，看青烟如篆绕溪湾。桑柘绿阴犹薄，杏桃红雨初翻。飞花片片走潺湲。问何日西还。叹扰扰人生，纷纷离合，渺渺悲欢。想云軿、何处也，对芳时、应只在人间。惆怅回纹锦字，断肠斜日云山。","dynasty":"宋代","title":"木兰花慢（社日有怀）"}
{"author":"严仁","content":"柳陌通云径，琼梳启翠楼。桃花纸薄渍水油。记得年时诗句、为君留。晓绿千层出，春红一半休。门前溪水泛花流。流到西州犹是、故家愁。","dynasty":"宋代","title":"南柯子"}
{"author":"严仁","content":"拍堤春水蘸垂杨，水流花片香。弄花噆柳小鸳鸯，一双随一双。帘半卷，露新妆，春衫是柳黄。倚阑看处背斜阳，风流暗断肠。","dynasty":"宋代","tags":"写景，抒情，女子，愁绪","title":"醉桃源·拍堤春水蘸垂杨"}
{"author":"严仁","content":"碧浪摇春渚。浸虚檐、蒲萄滉漾，翠绡掀舞。委曲经过台下路，载取落花东去。问花亦、漂流良苦。花不能言应有恨，恨十分、都被春风误。同此恨，有飞絮。人生聚散元无据。尽凭阑、一尊相对，苹州春暮。嫉色冲冲空怅望，泪尽世间儿女。君不见、千金求赋。飞燕婕妤今何在，看粘云、江影伤千古。流不云，断魂处。","dynasty":"宋代","title":"贺新郎（清浪轩送春）"}
{"author":"严仁","content":"翼然新榜高亭，翰林铁画燕公手。滁阳盛事，何人重继，湟川太守。太守谓谁，文章的派，醉翁贤胄。对千峰削翠，双溪注玉，端不减、琅琊秀。坐啸清香画戟，听丁丁、滴花晴漏。棠阴画寂，细赓赓客，竹枝杨柳。只恐明朝，绨封趣观，未容借冠。尽江山识赏，盐梅事业，焕青颤旧。","dynasty":"宋代","title":"水龙吟（题连州翼然亭呈欧守）"}
{"author":"严仁","content":"飚车飞上蓬莱，不须更跨琴高鲤。砉然长啸，天风澒洞，云涛无际。我欲乘桴，从兹浮海，约任公子。办虹竿千丈，犗钩五十亲点对连鳌饵。谁榜佳名空翠。紫阳仙、去骑箕尾。银钩铁画，龙怒凤翥，留人间世。更忆东山，哀筝一曲，洒沾襟泪。到而今，幸有高亭遗爱，寓甘棠意。","dynasty":"宋代","title":"水龙吟（题天风海涛呈潘料院）"}
{"author":"严仁","content":"一声水调解兰舟。人间无此愁。无情江水东流去，与我泪争流。人已远，更回头。苦凝眸。断魂何处，梅花岸曲，小小红楼。","dynasty":"宋代","title":"诉衷情（章贡别怀）"}
{"author":"严仁","content":"最无端，官楼画角轻软。一声来、深闺深处，把人好梦惊回。许多愁、尽教奴受，些个事、未必君知。泪滴兰衾，寒生珠幌，翠云撩乱枕频欹。窗儿上、几条残月，斜玉界罗帷。更堪听，霜摧败叶，静扣朱扉。念别离、千里万里，问何日是归期。关情处、鱼来雁往，断肠是、兔走鸟飞。美景良辰，赏心乐事，风流孤负缕金衣。谩赢得、花颜玉骨，瘦损为相思。归须早，刘郎双鬓，莫遣成丝。","dynasty":"宋代","title":"多丽"}
{"author":"严仁","content":"清晓莺啼红树。又一双飞去。日高花气扑人来，独自价、伤春无绪。别后暗宽金缕。倩谁传语。一春不忍上高楼，为怕见、分携处。","dynasty":"宋代","title":"一落索（春怀）"}
{"author":"严仁","content":"晓色未分明，敲动月边鼍鼓。卯酒一杯径醉，又别君南浦。春江如席照晴空，大舶夹双橹。肠断斜阳渡口，正落红如雨。","dynasty":"宋代","title":"好事近（舟行）"}
{"author":"严仁","content":"城头杰观峥嵘，重阑下瞰苍龙脊。镂珉盘础，雕檀竦楶，玲珑金碧。华子冈头，麻源谷口，神仙窟宅。道至今清夜，月明风冷，常隐隐、闻笙笛。翠壁烟霞缥缈，更寒泉、飞空千尺。数峰江上，孤舟天际，夕阳红湿。抖擞征尘，浩然长啸，跨青鸾翼。向凤岗西望，遥酾斗酒，酹文章伯。","dynasty":"宋代","title":"水龙吟（题盱江伟观）"}
{"author":"严仁","content":"惨淡望京阙，慷慨梦天山。引杯中夜看剑，壮气刷幽燕。鼍鼓满天催曙，画角连云啸月，吹断戍瓶烟。犀角赤兔马，虎帐绿熊毡。仗汉节，伸大义，伐可汗。青冥更下斧钺，赤子要君安。铁骑千君观猎，宫样十眉环座，礕礰听鸣弦。莫厌兜鍪冷，归去又貂蝉。","dynasty":"宋代","title":"水调歌头（上韵州方检详，时有节制之命）"}
{"author":"严仁","content":"说到城南杜。尽风流、至今人号，去天尺五。家世联翩苍玉佩，自有文章机杼。看鸾凤、九霄轩翥。文阵堂堂新得隽，正少年、壮气虹霓吐。拈彩笔，月城去。出关相送梅千树。雪连空、马蹄特特，晓寒人度。帝里春浓花似海，催人明光奏赋。须快展、亨衢阔步。随世功名真漫浪，要平生、所学期无负。须记得，别时语。","dynasty":"宋代","title":"贺新郎（送杜子野赴省）"}
{"author":"严仁","content":"朱户绿窗深窈窕。闪闪华旗红干小。相逢斜柳绊轻舟，渚香不断苹花老。西风吹梦草。题诗未了还惊觉。独伤心，凄凉故馆，月过西楼悄。楼外斜河低浸斗。夜已如何夜将晓。心期欲寄赤鳞鱼，秋云不动秋江渺。相思千里道。多情直被无情恼。玉台前，请君试看，华发添多少。","dynasty":"宋代","title":"归朝欢（别忆）"}
{"author":"严仁","content":"杰阁青红天半倚。万里归舟，更近阑干舣。木落山寒凫雁起。一声渔笛沧洲尾。千古文章黄太史。虱虱高风，长照冰壶里。何以荐君秋菊蕊。癯瓢为酌西江水。","dynasty":"宋代","title":"蝶恋花（快阁）"}
{"author":"严仁","content":"院静日长花气暖。一簇娇红，得见春深浅。风送生香来近远。笑声只在秋千畔。目力未穷肠已断。一寸芳心，更逐游丝乱。朱户对开帘卷半。日斜江上春风晚。","dynasty":"宋代","title":"蝶恋花（春情）"}
{"author":"严仁","content":"一径萧条落叶深。离肠凄断月明砧。征鸿送恨连云起，促织惊秋傍砌吟。风悄悄，夜沈沈。鸳机坐冷晓霜侵。挑成锦字心相向，未必君心似妾心。","dynasty":"宋代","title":"鹧鸪天（怨别）"}
{"author":"严仁","content":"多病春来事事慵。偶因扑蝶到庭中。落红万叠花经雨，斜碧千条柳因风。深院宇，小帘栊。几年离别恰相逢。擎觞未饮心先醉，为有春愁似酒浓。","dynasty":"宋代","title":"鹧鸪天（闺思）"}
{"author":"严仁","content":"行尽春山春事空。别愁离恨满江东。三更鼓润官楼雨，五夜灯残客舍风。寒淡淡，晓胧胧。黄鸡催断丑时钟。紫骝嚼勒金衔响，卫破飞花一道红。","dynasty":"宋代","title":"鹧鸪天（别意）"}
{"author":"严仁","content":"鳃花轻拂紫绵香。琼杯初暖妆。贪凭雕槛看鸳鸯。无心上绣床。风絮乱。恣轻狂。恼人依旧忙。梦随残雨下高唐。悠悠春梦长。","dynasty":"宋代","title":"阮郎归（春思）"}
{"author":"严仁","content":"花明柳暗，一天春色绕朱楼。断鸿声唤人愁。欲问归鸿何处，身世自悠悠。正东风留滞，楚尾吴头。追思旧游。叹双鬓、飒惊秋。可惜等间孤了，酒令花筹。断弦难续，谩题诗、分付水东流。流不到、蓬岛瀛洲。","dynasty":"宋代","title":"婆罗门引（春情）"}
{"author":"严仁","content":"五月人间挥汗雨。离恨一襟何处去。双溪楼下碧千寻，双溪楼上匏尊举。晚凉生绿树。渔灯几点依洲渚。莫狂歌，潭空月净，惨惨瘦蛟舞。变化往来无定所。求剑刻舟应笑汝。只今谁是晋司空，斗牛奕奕红光吐。我来空吊古，与君同记凭阑语。问沧波，乘槎此去，流到天河否。","dynasty":"宋代","title":"归朝欢·五月人间挥汗雨"}
{"author":"严仁","content":"云表金茎珠璀璨。当日投怀惊玉燕。文章议论压西廱，风流姓字翔东观。紫皇嗟见晚。祥麟五色留金殿。大江西，铜章墨绶，暂尔烦君绾。十二金钗扶玉盏。锦瑟摐摐随急管。兽炉烟动彩云高，秋声拍碎红牙板。趣君归翰苑。莱衣焕烂潘舆稳。任方瞳，从今看到，弱水波清浅。","dynasty":"宋代","title":"归朝欢·云表金茎珠璀璨"}
{"author":"严仁","content":"翼然新榜高亭，翰林铁画燕公手。滁阳盛事，何人重继，湟川太守。太守谓谁，文章的派，醉翁贤胄。对千峰削翠，双溪注玉，端不减、琅琊秀。坐啸清香画戟，听丁丁、滴花晴漏。棠阴画寂，细赓赓客，竹枝杨柳。只恐明朝，绨封趣观，未容借冠。尽江山识赏，盐梅事业，焕青颤旧。","dynasty":"宋代","title":"水龙吟·翼然新榜高亭"}
{"author":"严仁","content":"惨淡望京阙，慷慨梦天山。引杯中夜看剑，壮气刷幽燕。鼍鼓满天催曙，画角连云啸月，吹断戍瓶烟。犀角赤兔马，虎帐绿熊毡。仗汉节，伸大义，伐可汗。青冥更下斧钺，赤子要君安。铁骑千群观猎，宫样十眉环座，礕礰听鸣弦。莫厌兜鍪冷，归去又貂蝉。","dynasty":"宋代","title":"水调歌头·惨淡望京阙"}
{"author":"严仁","content":"病去那知春事深。流莺唤起惜春心。桐舒碧叶悭三寸，柳引金丝可一寻。怜绣阁，对云岑。苦无多力懒登临。翠罗衫底寒犹在，弱骨难支瘦不禁。","dynasty":"宋代","title":"鹧鸪天·病去那知春事深"}
{"author":"严仁","content":"高杏酣酣出短墙。垂杨袅袅蘸池塘。文鸳藉草眠春昼，金鲫吹波弄夕阳。闲倚镜，理明妆。自翻银叶炷衙香。鸣鞭已过青楼曲，不是刘郎定阮郎。","dynasty":"宋代","title":"鹧鸪天·高杏酣酣出短墙"}
{"author":"严仁","content":"公子诗成著锦袍。王家桃叶旧妖娆。檀槽摐急斜金雁，彩袖翩跹?翠翘。沈水过，懒重烧。十分浓醉十分娇。复罗帐里春寒少，只恐香酥拍渐消。","dynasty":"宋代","title":"鹧鸪天·公子诗成著锦袍"}
{"author":"严仁","content":"征鸿点破空云碧。丹霞染出新秋色。返照落平洲。半江红锦流。风清渔笛晚。寸寸愁肠断。寄语笛休横。只消三两声。","dynasty":"宋代","title":"菩萨蛮·征鸿点破空云碧"}
{"author":"严仁","content":"湘中病客思归日，城上高楼独倚时。半树夕阳鸦集早，一江秋色雁来迟。","dynasty":"宋代","title":"平远楼"}
{"author":"严仁","content":"西风吹梦楚江秋，雁正来时妾正愁。怕有帛书天外至，画眉未了急登楼。","dynasty":"宋代","title":"闻雁"}
{"author":"严仁","content":"漠漠孤城落照间，黄榆白苇满关山。千枝羌笛连云起，知是胡儿牧马还。","dynasty":"宋代","title":"塞下曲"}
{"author":"严仁","content":"斑竹萧萧水驿孤，落花吹雨赤沙湖。春风二月湘南路，何处青山无鹧鸪。","dynasty":"宋代","title":"湘南"}
{"author":"严仁","content":"翼然新榜高亭，翰林铁画燕公手。滁阳盛事，何人重继，湟川太守。太守谓谁，文章的派，醉翁贤胄。对千峰削翠，双溪注玉，端不减、琅琊秀。坐啸清香画戟，听丁丁、滴花晴漏。棠阴昼寂，细赓宾客，竹枝杨柳。只恐明朝，绨封趣觐，未容借寇。尽江山识赏，盐梅事业，焕青毡旧。","dynasty":"宋代","title":"水龙吟其一题连州翼然亭呈欧守"}
{"author":"严仁","content":"惨淡望京阙，慷慨梦天山。引杯中夜看剑，壮气刷幽燕。鼍鼓满天催曙，画角连云啸月，吹断戍瓶烟。犀角赤兔马，虎帐绿熊毡。仗汉节，伸大义，伐可汗。青冥更下斧钺，赤子要君安。铁骑千群观猎，宫样十眉环座，礕礰听鸣弦。莫厌兜鍪冷，归去又貂蝉。","dynasty":"宋代","title":"水调歌头上韵州方检详，时有节制之命"}
{"author":"严仁","content":"飙车飞上蓬莱，不须更跨琴高鲤。砉然长啸，天风澒洞，云涛无际。我欲乘桴，从兹浮海，约任公子。办虹竿千丈，犗钩五十，亲点对、连鳌饵。谁榜佳名空翠。紫阳仙、去骑箕尾。银钩铁画，龙拿凤翥，留人间世。更忆东山，哀筝一曲，洒沾襟泪。到而今，幸有高亭遗爱，寓甘棠意。","dynasty":"宋代","title":"水调歌头其二题天风海涛呈潘料院"}
{"author":"严仁","content":"最无端，官楼画角轻吹。一声来、深闺深处，把人好梦惊回。许多愁、尽教奴受，些个事、未必君知。泪滴兰衾，寒生珠幌，翠云撩乱枕频敧。窗儿上、几条残月，斜玉界罗帷。更堪听，霜摧败叶，静扣朱扉。念别离、千里万里，问何日是归期。关情处、鱼来雁往，断肠是、兔走乌飞。美景良辰，赏心乐事，风流孤负缕金衣。谩赢得、花颜玉骨，瘦损为相思。归须早，刘郎双鬓，莫遣成丝。","dynasty":"宋代","title":"多丽记恨"}
{"author":"叶清臣","content":"满斟绿醑留君住。莫匆匆归去。三分春色二分愁，更一分风雨。花开花谢、都来几许。且高歌休诉。不知来岁牡丹时，再相逢何处。","dynasty":"宋代","tags":"宋词三百首，宋词精选，婉约，饮酒，惜别","title":"贺圣朝·留别"}
{"author":"叶清臣","content":"丞相有才裨造化，圣皇宽诏养疏顽。赢取十年闲。","dynasty":"宋代","title":"江南好"}
{"author":"叶清臣","content":"满斟绿醑留君住。莫匆匆归去。三分春色二分愁，更一分风雨。花开花谢、都来几许。且高歌休诉。不知来岁牡丹时，再相逢何处。","dynasty":"宋代","title":"贺圣朝·满斟绿醑留君住"}
{"author":"叶清臣","content":"佛陇光沉茂草平，树林犹作诵经声。一心三观休分别，秋静山高海月明。","dynasty":"宋代","title":"大慈寺"}
{"author":"叶清臣","content":"理剧慙心计，承颜念远游。时情自轻外，天幸复临州。霜馆残梨晓，风淮水桂秋。官勤诗意减，先愧谢公楼。","dynasty":"宋代","title":"得请宣城府"}
{"author":"叶清臣","content":"园林日将暮，缅怀池上酌。轻烟隐孤屿，绿水摇虚阁。人闲山鸟静，风馀岸花落。稚子晚盪归，扁舟自飘泊。","dynasty":"宋代","title":"东池诗"}
{"author":"叶清臣","content":"绀宇初成国已清，千灵慈护属仁明。山僧了得真空观，好续炉薰傲太平。","dynasty":"宋代","title":"国清寺"}
{"author":"叶清臣","content":"进士不读书，明经不根义。诟病君子儒，于今作文弊。礼部右词赋，诸生窃科第。从道不违人，追趋斯近利。李生何为者，力学务逊志。羞耻事章句，深湛刺经艺。常惟天子贵，无大明堂位。邈焉三代风，尠矣百世继。去圣日逾远，攻端非其致。公玉既妄图，戴德亦缪记。汉唐盛容典，规画不足示。其间区区者，何暇盛德事。确论无甚高，阔讲寖而坠。披文会今古，援笔考同异。面势本周官，织悉探吕氏。俛拾林甫长，仰擿康成盩。昭发老生蒙，冥符作者意。圣期接千统，缛礼恢万祀。无文既已秩，同节此云备。宁当总章法，未擥云台议。废兴有时合，聪明自民视。成厦繄众材，至理岂一士。南阙朝奏书，中朝夕鸣佩。行矣无自遗，日中今可熭。","dynasty":"宋代","title":"累日前伏蒙袖书临访并小文编及明堂图披玩寻"}
{"author":"叶清臣","content":"江水望不极，杨花江面飞。春风自无定，远客又言归。景胜诗逾老，心冥语亦稀。从来林下意，为谢北山薇。","dynasty":"宋代","title":"送梵才大师归天台"}
{"author":"叶清臣","content":"旧见恩初渥，新游刃久虚。官曹鹊树下，民版象耕馀。山迥人逢麂，江清客厌鱼。送君多怅望，云外是亲居。","dynasty":"宋代","title":"送馀姚知县陈最寺丞"}
{"author":"叶清臣","content":"觉雄示入灭，尊者俱授记。现彼声闻身，护此浊恶地。他方自感通，此地真灵秘。一路指桥西，谁明导师意。","dynasty":"宋代","title":"题石桥"}
{"author":"叶清臣","content":"云中江树冷萧萧，溪上僧归倚画桡。谁为秋风乘兴去，松窗先听富阳潮。","dynasty":"宋代","title":"题溪口广慈寺"}
{"author":"叶清臣","content":"一径凉飚响万松，青霞紫雾秘灵峰。寒生列洞前溪雨，声到诸天午夜钟。仙顶月高犹驾鹤，阴潭云起旧降龙。出尘境界无多地，已上金庭第七重。","dynasty":"宋代","title":"先照寺"}
{"author":"叶清臣","content":"仙峰多灵草，近在东北维。僧绍昔捨宅，总持尝作碑。高风一缅邈，废宇亦陵迟。清泉潄白石，霏雾蒙紫芝。松萝日萧寂，猿鸟自追随。游人尠或诣，隐者谁与期。支郎笃清尚，千里孤云飞。览古玩青简，寻幽穷翠微。顾予荷戟守，出宿简书违。凭师访陈迹，賸作摄山诗。","dynasty":"宋代","title":"游摄山栖霞寺"}
{"author":"叶清臣","content":"理剧惭心计，承颜念远游。时情自轻外，天幸复临州。霜馆残梨晓，风淮水桂秋。官勤诗意减，先愧谢公楼。","dynasty":"宋代","title":"得请宣城府"}
{"author":"叶清臣","content":"一径凉飙响万松，青霞紫雾秘灵峰。寒生列洞前溪雨，声到诸天午夜钟。仙顶月高犹驾鹤，阴潭云起旧降龙。出尘境界无多地，已上金庭第七重。","dynasty":"宋代","title":"先照寺"}
{"author":"叶清臣","content":"满斟绿醑留君住。莫匆匆归去。三分春色二分愁，更一分风雨。花开花谢、都来几许。且高歌休诉。不知来岁牡丹时，再相逢何处。","dynasty":"宋代","title":"贺圣朝留别"}
{"author":"方正瑗","content":"八幅裙开叶叶新，金笼初放翅如轮。神仙自合离尘网，颜色由来误美人。莫向花边迷旧影，好从洞口觅前身。蛮烟蜑雨还家路，飞破江南一片春。","dynasty":"清代","title":"放罗浮蝶"}
{"author":"方正瑗","content":"土花点点上青螺，珠匣尘封委绿莎。绝代应怜颜色少，六宫曾识旧人多。月沈碧海秋无影，云暗沧江水不波。一照尚能愁鬼魅，双盘龙气未消磨。","dynasty":"清代","title":"古镜"}
{"author":"方正瑗","content":"金锁严关绝塞开，旅人乘兴上楼台。天山雪影浮空去，瀚海风声卷地来。揽辔平生微有志，筹边万里愧无才。遥闻戍鼓传呼急，内召将军拔马回。","dynasty":"清代","title":"嘉峪关登筹边楼时宁远查大将军入觐"}
{"author":"方正瑗","content":"藐孤幸有托，一线书种留。辛苦四十年，泪枯心未休。从政居大夫，国恩亦已优。秦中十五城，一箸兼为筹。万命倚生死，焉可私殖谋？大本贵先立，清风领诸侯。廉泉可以饮，腹满他何求。喜儿赤子心，虑儿骨不遒。引索驭奔马，一蹶缰难收。勿逐骁腾飞，信道从天游。上以酬君恩，下以解亲忧。","dynasty":"清代","title":"述母训"}
{"author":"方正瑗","content":"梯云数千级，忽登秦峪顶。群壑马蹄下，商颜尚延劲。风过虎气腥，山荒草木警。民脂竭土祠，落日丹青冷。射矢黄沙冈，鸣钲药子岭。百里多陶烟，十人九垂瘿。下鞍问疾苦，农樵意自聘。刺史政不苛，安居乐乡井。夜黑月未上，灯火散林影。","dynasty":"清代","title":"度秦峪岭至商州与王刺史"}
{"author":"方正瑗","content":"西岐圣人邦，治化隆终古。粤自汉唐来，功利杂尊俎。今兹礼乐备，文明会当午。未免征战馀，习俗尚黩武。青袍少业儒，铁衣多擒虏。岂知陕右地，原为理学薮。读书不讲道，忠信便无主。笥中岁赐金，买得百弓土。筑屋跨山河，聊以蔽风雨。矜式祀二贤，诸生聚三辅。学为圣人徒，方圆就规矩。何人非颜曾，何乡非邹鲁。殊途而同归，狂狷各有取。勿谓岐阳遥，流风动钟鼓。","dynasty":"清代","title":"关西书院落成示诸生"}
{"author":"崔涂","content":"迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。","dynasty":"唐代","tags":"唐诗三百首，春节，羁旅，思乡","title":"除夜/巴山道中除夜书怀"}
{"author":"崔涂","content":"水流花谢两无情，送尽东风过楚城。胡蝶梦中家万里，子规枝上月三更。故园书动经年绝，华发春唯满镜生。自是不归归便得，五湖烟景有谁争。","dynasty":"唐代","tags":"春天，写景，思乡","title":"春夕"}
{"author":"崔涂","content":"汉室河山鼎势分，勤王谁肯顾元勋。不知征伐由天子，唯许英雄共使君。江上战馀陵是谷，渡头春在草连云。分明胜败无寻处，空听渔歌到夕曛。","dynasty":"唐代","title":"赤壁怀古"}
{"author":"崔涂","content":"几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。","dynasty":"唐代","tags":"唐诗三百首，羁旅，孤独，写鸟，组诗","title":"孤雁二首·其二"}
{"author":"崔涂","content":"幽植众宁知，芬芳只暗持。自无君子佩，未是国香衰。白露沾长早，春风到每迟。不如当路草，芬馥欲何为。","dynasty":"唐代","title":"幽兰"}
{"author":"崔涂","content":"登高迎送远，春恨并依依。不得沧洲信，空看白鹤归。","dynasty":"唐代","title":"送友人"}
{"author":"崔涂","content":"得路直为霖济物，不然闲共鹤忘机。无端却向阳台畔，长送襄王暮雨归。","dynasty":"唐代","title":"云"}
{"author":"崔涂","content":"襄阳好向岘亭看，人物萧条值岁阑。为报习家多置酒，夜来风雪过江寒。","dynasty":"唐代","tags":"写景，叙事，感慨","title":"初过汉江"}
{"author":"崔涂","content":"朝朝车马如蓬转，处处江山待客归。若使人间少离别，杨花应合过春飞。","dynasty":"唐代","title":"折杨柳"}
{"author":"崔涂","content":"秋风吹故城，城下独吟行。高树鸟已息，古原人尚耕。流年川暗度，往事月空明。不复叹岐路，马前尘夜生。","dynasty":"唐代","title":"夕次洛阳道中"}
{"author":"崔涂","content":"干时虽苦节，趋世且无机。及觉知音少，翻疑所业非。青云如不到，白首亦难归。所以沧江上，年年别钓矶。","dynasty":"唐代","title":"言怀"}
{"author":"崔涂","content":"常时岂不别，此别异常情。南国初闻雁，中原未息兵。暗蛩侵语歇，疏磬入吟清。曾听无生说，辞师话此行。","dynasty":"唐代","title":"秋夜兴上人别"}
{"author":"崔涂","content":"湘浦离应晚，边城去已孤。如何万里计，只在一枝芦。迥起波摇楚，寒栖月映蒲。不知天畔侣，何处下平芜？几行归去尽，片影独何之。暮雨相呼失，寒塘独下迟。渚云低暗度，关月冷遥随。未必逢矰缴，孤飞自可疑。","dynasty":"唐代","title":"孤雁"}
{"author":"崔涂","content":"正闻青犊起葭萌，又报黄巾犯汉营。岂是将皆无上略，直疑天自弃苍生。瓜沙旧戍犹传檄，吴楚新春已废耕。见说圣君能仄席，不知谁是请长缨。","dynasty":"唐代","title":"己亥岁感事"}
{"author":"崔涂","content":"坐彻秦城夏，行登越客船。去留那有著，语默不离禅。叶拥临关路，霞明近海天。更寻同社侣，应得虎溪边。","dynasty":"唐代","title":"送僧归江东"}
{"author":"崔涂","content":"迢遰三巴路，羁危万里身。乱山残雪夜，孤烛异乡春。渐与骨肉远，转于僮仆亲。那堪正漂泊，明日岁华新。","dynasty":"唐代","title":"巴山道中除夜书怀"}
{"author":"崔涂","content":"秦国金陵王气全，一龙正道始东迁。兴亡竟不关人事，虚倚长淮五百年。","dynasty":"唐代","title":"东晋其二"}
{"author":"崔涂","content":"烟愁雨细云冥冥，杜兰香老三湘清。故山望断不知处，鶗鴂隔花时一声。","dynasty":"唐代","title":"湘中弦其二"}
{"author":"崔涂","content":"远辞岩窦泻潺潺，静拂云根别故山。可惜寒声留不得，旋添波浪向人间。","dynasty":"唐代","title":"泉"}
{"author":"崔涂","content":"五千里外三年客，十二峰前一望秋。无限别魂招不得，夕阳西下水东流。","dynasty":"唐代","title":"巫山旅别"}
{"author":"崔涂","content":"四朝十帝尽风流，建业长安两醉游。唯有一篇杨柳曲，江南江北为君愁。","dynasty":"唐代","title":"读庾信集"}
{"author":"崔涂","content":"古殿春残绿野阴，上皇曾此驻泥金。三城帐属升平梦，一曲铃关怅望心。苑路暗迷香辇绝，缭垣秋断草烟深。前朝旧物东流在，犹为年年下翠岑。","dynasty":"唐代","title":"过绣岭宫"}
{"author":"崔涂","content":"欢戚犹来恨不平，此中高下本无情。韩娥绝唱唐衢哭，尽是人间第一声。","dynasty":"唐代","title":"声"}
{"author":"崔涂","content":"越鸟巢边溪路断，秦人耕处洞门开。小桃花发春风起，千里江山一梦回。","dynasty":"唐代","title":"题授阳镇路"}
{"author":"崔涂","content":"九重城外家书远，百里洲前客棹还。金印碧幢如见问，一生安稳是长闲。","dynasty":"唐代","title":"泛楚江"}
{"author":"崔涂","content":"百尺森疏倚梵台，昔人谁见此初栽。故园未有偏堪恋，浮世如闲即合来。天暝岂分苍翠色，岁寒应识栋梁材。清阴可惜不驻得，归去暮城空首回。","dynasty":"唐代","title":"题净众寺古松"}
{"author":"崔涂","content":"五陵豪侠笑为儒，将为儒生只读书。看取不成投笔后，谢安功业复何如。秦国金陵王气全，一龙正道始东迁。兴亡竟不关人事，虚倚长淮五百年。","dynasty":"唐代","title":"东晋"}
{"author":"崔涂","content":"长为乡思侵，望极即沾襟。不是前山色，能伤愁客心。平芜连海尽，独树隐云深。况复斜阳外，分明有去禽。","dynasty":"唐代","title":"远望"}
{"author":"崔涂","content":"三十世皇都，萧条是霸图。片墙看破尽，遗迹渐应无。野径通荒苑，高槐映远衢。独吟人不问，清冷自呜呜。","dynasty":"唐代","title":"过洛阳故城"}
{"author":"崔涂","content":"年年七夕渡瑶轩，谁道秋期有泪痕。自是人间一周岁，何妨天上只黄昏。","dynasty":"唐代","title":"七夕"}
{"author":"崔涂","content":"几行归去尽，片影独何之。暮雨相呼失，寒塘独下迟。渚云低暗度，关月冷遥随。未必逢矰缴，孤飞自可疑。","dynasty":"唐代","title":"孤雁其二"}
{"author":"崔涂","content":"残阳楚水畔，独吊舜时人。不及庙前草，至今江上春。","dynasty":"唐代","title":"过二妃庙"}
{"author":"崔涂","content":"秋入池塘风露微，晓开笼槛看初飞。满身金翠画不得，无限烟波何处归。","dynasty":"唐代","title":"放鹧鸪"}
{"author":"崔涂","content":"江北不如南地暖，江南好断北人肠。燕脂桃颊梨花粉，共作寒梅一面妆。","dynasty":"唐代","title":"初识梅花"}
{"author":"崔涂","content":"细雨满江春水涨，好风留客野梅香。避秦不是无归意，一度逢花一断肠。","dynasty":"唐代","title":"江雨望花"}
{"author":"崔涂","content":"平尽不平处，尚嫌功未深。应难将世路，便得称师心。高鸟下残照，白烟生远林。更闻清磬发，聊喜缓尘襟。","dynasty":"唐代","title":"晚次修路僧"}
{"author":"崔涂","content":"绣轭香鞯夜不归，少年争惜最红枝。东风一阵黄昏雨，又到繁华梦觉时。","dynasty":"唐代","title":"感花"}
{"author":"崔涂","content":"哀猿听未休，禅景夜方幽。暂得同僧静，那能免客愁。影摇云外树，声褭月中秋。曾向巴江宿，当时泪亦流。","dynasty":"唐代","title":"秋夜僧舍闻猿"}
{"author":"崔涂","content":"杜门朝复夕，岂是解谋身。梦不离泉石，林唯称隐沦。渐谙浮世事，转忆故山春。南国水风暖，又应生白蘋.","dynasty":"唐代","title":"春日闲居忆江南旧业"}
{"author":"崔涂","content":"烟老石矶平，袁郎夜泛情。数吟人不遇，千古月空明。人事年年别，春潮日日生。无因逢谢尚，风物自凄清。","dynasty":"唐代","title":"牛渚夜泊"}
{"author":"崔涂","content":"怅望春襟郁未开，重吟鹦鹉益堪哀。曹瞒尚不能容物，黄祖何曾解爱才。幽岛暖闻燕雁去，晓江晴觉蜀波来。何人正得风涛便，一点轻帆万里回。","dynasty":"唐代","title":"鹦鹉洲即事（一作眺望）"}
{"author":"崔涂","content":"一日又将暮，一年看即残。病知新事少，老别旧交难。山尽路犹险，雨馀春却寒。那堪试回首，烽火是长安。","dynasty":"唐代","title":"南山旅舍与故人别（一作商山道中）"}
{"author":"崔涂","content":"达即匡邦退即耕，是非何足挠平生。终期道向希夷得，未省心因宠辱惊。峰转暂无当户影，雉飞时有隔林声。十年惟悟吟诗句，待得中原欲铸兵。","dynasty":"唐代","title":"夏日书怀寄道友"}
{"author":"崔涂","content":"寸寸凌霜长劲条，路人犹笑未干霄。南园桃李虽堪羡，争奈春残又寂寥。","dynasty":"唐代","title":"涧松"}
{"author":"崔涂","content":"三声戍角边城暮，万里乡心塞草春。莫学少年轻远别，陇关西少向东人。","dynasty":"唐代","title":"陇上逢江南故人"}
{"author":"崔涂","content":"烟外桡声远，天涯幽梦回。争知江上客，不是故乡来。","dynasty":"唐代","title":"橹声"}
{"author":"崔涂","content":"海棠花底三年客，不见海棠花盛开。却向江南看图画，始惭虚到蜀城来。","dynasty":"唐代","title":"海棠图"}
{"author":"崔涂","content":"家依楚塞穷秋别，身逐孤舟万里行。一曲巴歌半江月，便应消得二毛生。","dynasty":"唐代","title":"夷陵夜泊"}
{"author":"崔涂","content":"苍山遥遥江潾潾，路傍老尽没闲人。王孙不见草空绿，惆怅渡头春复春。烟愁雨细云冥冥，杜兰香老三湘清。故山望断不知处，鶗鴂隔花时一声。","dynasty":"唐代","title":"湘中弦"}
{"author":"崔涂","content":"分明三鸟下储胥，一觉钧天梦不如。争那白头方士到，茂陵红叶已萧疏。","dynasty":"唐代","title":"续纪汉武（一作读汉武内传）"}
{"author":"崔涂","content":"断行哀响递相催，争趁高秋作恨媒。云外关山闻独去，渡头风雨见初来。也知榆塞寒须别，莫恋蘋汀暖不回。试向富春江畔过，故园犹合有池台。","dynasty":"唐代","title":"和进士张曙闻雁见寄"}
{"author":"崔涂","content":"与世渐无缘，身心独了然。讲销林下日，腊长定中年。磬绝朝斋后，香焚古寺前。非因送小朗，不到虎谿边。","dynasty":"唐代","title":"东林愿禅师院"}
{"author":"崔涂","content":"覆楚雠韩势有馀，男儿遭遇更难如。偶成汉室千年业，只读圯桥一卷书。翻把壮心轻尺组，却烦商皓正皇储。若能终始匡天子，何必□□□□□。","dynasty":"唐代","title":"读留侯传"}
{"author":"崔涂","content":"渚田芳草遍，共忆故山春。独往沧洲暮，相看白发新。定过林下寺，应见社中人。只恐东归后，难将鸥鸟亲。","dynasty":"唐代","title":"送友人归江南"}
{"author":"崔涂","content":"陶令昔居此，弄琴遗世荣。田园三亩绿，轩冕一铢轻。衰柳自无主，白云犹可耕。不随陵谷变，应只有高名。","dynasty":"唐代","title":"过陶征君隐居"}
{"author":"崔涂","content":"汀洲一夜泊，久客半连樯。尽说逢秋色，多同忆故乡。孤冈生晚烧，独树隐回塘。欲问东归路，遥知隔渺茫。","dynasty":"唐代","title":"江上旅泊"}
{"author":"崔涂","content":"长安名利路，役役古由今。征骑少闲日，绿杨无旧阴。水侵秦甸阔，草接汉陵深。紫阁曾过处，依稀白鸟沈。","dynasty":"唐代","title":"灞上"}
{"author":"崔涂","content":"中朝轩冕内，久绝甯家亲。白社同孤立，青云独并伸。致君期折槛，举职在埋轮。须信尧庭草，犹能指佞人。","dynasty":"唐代","title":"寄舅"}
{"author":"崔涂","content":"闻钟独不斋，何事更关怀。静少人过院，闲从草上阶。生台无鸟下，石路有云埋。为忆禅中旧，时犹梦百崖。","dynasty":"唐代","title":"赠休粮僧"}
{"author":"崔涂","content":"绝岛跨危栏，登临到此难。夕阳高鸟过，疏雨一钟残。骇浪摇空阔，灵山厌渺漫。那堪更回首，乡树隔云端。","dynasty":"唐代","title":"题绝岛山寺"}
{"author":"崔涂","content":"汉皇轻万乘，方士说三丹。不得修心要，翻知出世难。茂陵春竟绿，金掌曙空寒。何似先生去，翩翩逐彩鸾。","dynasty":"唐代","title":"读侯道华真人传"}
{"author":"崔涂","content":"迟迟傍晓阴，昨夜色犹深。毕竟终须落，堪悲古与今。明年何处见，尽日此时心。蜂蝶无情极，残香更不寻。","dynasty":"唐代","title":"残花"}
{"author":"崔涂","content":"青青伊涧松，移植在莲宫。藓色前朝雨，秋声半夜风。长闲应未得，暂赏亦难同。不及禅栖者，相看老此中。","dynasty":"唐代","title":"题兴善寺隋松院与人期不至"}
{"author":"崔涂","content":"行山行采薇，闲翦蕙为衣。避世嫌山浅，逢人说姓稀。有时还独醉，何处掩衡扉。莫看棋终局，溪风晚待归。","dynasty":"唐代","title":"樵者"}
{"author":"崔涂","content":"年年南涧滨，力尽志犹存。雨雪朝耕苦，桑麻岁计贫。战添丁壮役，老忆太平春。见说经荒后，田园半属人。","dynasty":"唐代","title":"南涧耕叟"}
{"author":"崔涂","content":"谗胜祸难防，沈冤信可伤。本图安楚国，不是怨怀王。庙古碑无字，洲晴蕙有香。独醒人尚笑，谁与奠椒浆。","dynasty":"唐代","title":"屈原庙"}
{"author":"崔涂","content":"一磴出林端，千峰次第看。长闲如未遂，暂到亦应难。谷树云埋老，僧窗瀑影寒。自嫌心不达，向此梦长安。","dynasty":"唐代","title":"宿庐山绝顶山舍"}
{"author":"崔涂","content":"一径入千岑，幽人许重寻。不逢秦世乱，未觉武陵深。石转生寒色，云归带夕阴。却愁危坐久，看尽暝栖禽。","dynasty":"唐代","title":"王逸人隐居"}
{"author":"崔涂","content":"风紧日凄凄，乡心向此迷。水分平楚阔，山接故关低。客路缘烽火，人家厌鼓鼙。那堪独驰马，江树穆陵西。","dynasty":"唐代","title":"申州道中"}
{"author":"崔涂","content":"旅泛本无定，相逢那可期。空怀白阁夜，未答碧云诗。暮雨潮生早，春寒雁到迟。所思今不见，乡国正天涯。","dynasty":"唐代","title":"江上怀翠微寺空上人"}
{"author":"崔涂","content":"步步入林中，山穷意未穷。偏逢僧话久，转与鹤栖同。烛焰风销尽，兰条露湿空。又须从此别，江上正秋鸿。","dynasty":"唐代","title":"秋宿鹤林寺"}
{"author":"崔涂","content":"看看秋色晚，又是出门时。白发生非早，青云去自迟。梦唯怀上国，迹不到他岐。以此坚吾道，还无愧已知。","dynasty":"唐代","title":"秋晚书怀"}
{"author":"崔涂","content":"又指烟波算路岐，此生多是厌羁离。正逢摇落仍须别，不待登临已合悲。里巷半空兵过后，水云初冷雁来时。扁舟未得如君去，空向沧江梦所思。","dynasty":"唐代","title":"途中秋晚送友人归江南"}
{"author":"崔涂","content":"苇声骚屑水天秋，吟对金陵古渡头。千古是非输蝶梦，一轮风雨属渔舟。若无仙分应须老，幸有归山即合休。何必登临更惆怅，比来身世只如浮。","dynasty":"唐代","title":"金陵晚眺（一作怀古）"}
{"author":"崔涂","content":"雕琢文章字字精，我经此处倍伤情。身从谪宦方沾禄，才被槌埋更有声。过县已无曾识吏，到厅空见旧题名。长江一曲年年水，应为先生万古清。","dynasty":"唐代","title":"过长江贾岛主簿旧厅"}
{"author":"崔涂","content":"鳞鬣催残志未休，壮心翻是此身雠。并闻寒雨多因夜，不得乡书又到秋。耕钓旧交吟好忆，雪霜危栈去堪愁。如何只是三年别，君著朱衣我白头。","dynasty":"唐代","title":"途中感怀寄青城李明府"}
{"author":"崔涂","content":"以色静胡尘，名还异众嫔。免劳征战力，无愧绮罗身。骨竟埋青冢，魂应怨画人。不堪逢旧宅，寥落对江滨。","dynasty":"唐代","title":"过昭君故宅"}
{"author":"崔涂","content":"身世两相惜，秋云每独兴。难将尘界事，话向雪山僧。力善知谁许，归耕又未能。此怀平不得，挑尽草堂灯。","dynasty":"唐代","title":"秋宿天彭僧舍"}
{"author":"崔涂","content":"我泛潇湘浦，君行指塞云。两乡天外隔，一径渡头分。雨暗江花老，笳愁陇月曛。不堪来去雁，迢递思离群。","dynasty":"唐代","title":"湖外送友人游边"}
{"author":"崔涂","content":"愤激计潜成，临危岂顾生。只空持一笏，便欲碎长鲸。国已酬徽烈，家犹耸义声。不知青史上，谁可计功名。","dynasty":"唐代","title":"读段太尉碑"}
{"author":"崔涂","content":"幽植众能知，贞芳只暗持。自无君子佩，未是国香衰。白露沾长早，青春每到迟。不知当路草，芳馥欲何为。","dynasty":"唐代","title":"琴曲歌辞。幽兰"}
{"author":"崔涂","content":"离心醉岂欢，把酒强相宽。世路须求达，还家亦未安。旅程愁算远，江月坐吟残。莫羡扁舟兴，功成去不难。","dynasty":"唐代","title":"秋夕送友人归吴"}
{"author":"崔涂","content":"孤云无定踪，忽到又相逢。说尽天涯事，听残上国钟。问人寻寺僻，乞食过街慵。忆到曾栖处，开门对数峰。","dynasty":"唐代","title":"长安逢江南僧"}
{"author":"崔涂","content":"章句积微功，星霜二十空。僻应如我少，吟喜得君同。月上僧归后，诗成客梦中。更闻栖鹤警，清露滴青松。","dynasty":"唐代","title":"秋夕与友人同会"}
{"author":"崔涂","content":"故国望不见，愁襟难暂开。春潮映杨柳，细雨入楼台。静少人同到，晴逢雁正来。长安远于日，搔首独徘徊。","dynasty":"唐代","title":"春日登吴门"}
{"author":"崔涂","content":"兰杜晓香薄，汀洲夕露繁。并闻燕塞雁，独立楚人村。雾散孤城上，滩回曙枕喧。不堪逢贾傅，还欲吊湘沅。","dynasty":"唐代","title":"湘中秋怀迁客"}
{"author":"崔涂","content":"怀师不可攀，师往杳冥间。林下谁闻法，尘中只见山。终年人不到，尽日鸟空还。曾听无生说，应怜独未还。","dynasty":"唐代","title":"寄青城山颢禅师"}
{"author":"崔涂","content":"微灯照寂寥，此夕正迢迢。丹桂得已晚，故山归尚遥。虫声移暗壁，月色动寒条。此去如真隐，期君试一瓢。","dynasty":"唐代","title":"秋夕与王处士话别"}
{"author":"崔涂","content":"久客厌岐路，出门吟且悲。平生未到处，落日独行时。芳草不长绿，故人无重期。那堪更南渡，乡国已天涯。","dynasty":"唐代","title":"秋日犍为道中（一作途中感怀）"}
{"author":"崔涂","content":"坐彻秦城夏，行登越客船。去留那有著，语默不离禅。叶拥临关路，霞明近海天。更寻同社侣，应得虎溪边。","dynasty":"唐代","title":"送僧归江东（一作岐下送蒙上人归天台）"}
{"author":"崔涂","content":"孤吟望至公，已老半生中。不有同人达，兼疑此道穷。只应才自薄，岂是命难通。尚激抟溟势，期君借北风。","dynasty":"唐代","title":"喜友人及第"}
{"author":"崔涂","content":"忽忆曾栖处，千峰近沃州。别来秦树老，归去海门秋。汲带寒汀月，禅邻贾客舟。遥思清兴惬，不厌石林幽。","dynasty":"唐代","title":"送僧归天竺"}
{"author":"崔涂","content":"把君诗一吟，万里见君心。华发新知少，沧洲旧隐深。潮冲虚阁上，山入暮窗沈。忆宿高斋夜，庭枝识海禽。","dynasty":"唐代","title":"读方干诗因怀别业"}
{"author":"崔涂","content":"四十年高梦，生涯指一丘。无人同久住，有鹤对冥修。草杂芝田出，泉和石髓流。更嫌庭树老，疑是世间秋。","dynasty":"唐代","title":"题嵩阳隐者"}
{"author":"崔涂","content":"何必问蓍龟，行藏自可期。但逢公道日，即是命通时。乐善知无厌，操心幸不欺。岂能花下泪，长似去年垂。","dynasty":"唐代","title":"友人问卜见招"}
{"author":"崔涂","content":"木落曙江晴，寒郊极望平。孤舟三楚去，万里独吟行。鸟占横查立，人当故里耕。十年来复去，不觉二毛生。","dynasty":"唐代","title":"江行晚望"}
{"author":"崔涂","content":"双黛俨如嚬，应伤故国春。江山非旧主，云雨是前身。梦觉传词客，灵犹福楚人。不知千载后，何处又为神。","dynasty":"唐代","title":"巫山庙"}
{"author":"崔涂","content":"怀君非一夕，此夕倍堪悲。华发犹漂泊，沧洲又别离。冷禽栖不定，衰叶堕无时。况值干戈隔，相逢未可期。","dynasty":"唐代","title":"秋夕与友人话别"}
{"author":"崔涂","content":"因君话故国，此夕倍依依。旧业临秋水，何人在钓矶。浮名如纵得，沧海亦终归。却是风尘里，如何便息机。","dynasty":"唐代","title":"与友人同怀江南别业"}
{"author":"崔涂","content":"朝吟复暮吟，只此望知音。举世轻孤立，何人念苦心。他乡无旧识，落日羡归禽。况住寒江上，渔家似故林。","dynasty":"唐代","title":"苦吟"}
{"author":"崔涂","content":"荒斋原上掩，不出动经旬。忽觉草木变，始知天地春。方期五字达，未厌一箪贫。丽句劳相勉，余非乐钓纶。","dynasty":"唐代","title":"春日郊居酬友人见贻"}
{"author":"崔涂","content":"承家望一名，几欲问君平。自小非无志，何年即有成。岂能长失路，争忍学归耕。不拟逢昭代，悠悠过此生。","dynasty":"唐代","title":"问卜"}
{"author":"崔涂","content":"天涯憔悴身，一望一沾巾。在处有芳草，满城无故人。怀才皆得路，失计自伤春。清镜不能照，鬓毛愁更新。","dynasty":"唐代","title":"蜀城春"}
{"author":"崔涂","content":"物外与谁期，人间又别离。四方多事日，高岳独游时。猿狖潇湘树，烟波屈宋祠。无因陪此去，空惜鬓将衰。","dynasty":"唐代","title":"送道士于千龄游南岳"}
{"author":"崔涂","content":"欲怆峨嵋别，中宵寝不能。听残池上雨，吟尽枕前灯。失计方期隐，修心未到僧。云门一万里，应笑又担簦。","dynasty":"唐代","title":"入蜀赴举秋夜与先生话别"}
{"author":"崔涂","content":"故里花应尽，江楼梦尚残。半生吟欲过，一命达何难。特立珪无玷，相思草有兰。二年春怅望，不似在长安。","dynasty":"唐代","title":"春晚怀进士韦澹"}
{"author":"方毓昭","content":"《长门赋》与《白头吟》，怨悱凄凉变雅音。毕竟古人恩义重，挽回犹可借文心。","dynasty":"清代","title":"怀古"}
{"author":"方毓昭","content":"无聊时复耸吟肩，笔砚常堆短榻前。偶忆《毛诗》心恍惚，呼儿代记在何篇。","dynasty":"清代","title":"閒咏"}
{"author":"杨思玄","content":"丰城观汉迹，温谷幸秦馀。地接幽王垒，涂分郑国渠。风威肃文卫，日彩镜雕舆。远岫凝氛重，寒丛对影疏。回瞻汉章阙，佳气满宸居。","dynasty":"唐代","title":"奉和圣制过温汤"}
{"author":"杨思玄","content":"元王诗传博，文后宠灵优。鹤盖动宸眷，龙章送远游。函关疏别道，灞岸引行舟。北林分苑树，东流溢御沟。鸟声含羽碎，骑影曳花浮。圣泽九垓普，天文七曜周。方图献雅乐，簪带奉鸣球。","dynasty":"唐代","title":"奉和别鲁王"}
{"author":"方应纶","content":"耆耇摧将尽，貂珰煽未休。委蛇销炽焰，持重护清流。诗格开何李，忠谋补谢刘。灵祠香一瓣，惆怅暮云秋。","dynasty":"清代","title":"畏吾村谒李文正公祠"}
{"author":"方应纶","content":"策杖寻春路转赊，青山缺处见人家。茅亭尽日柔风暖，开遍红栏木笔花。","dynasty":"清代","title":"春游"}
{"author":"陈维菁","content":"八景居其一，诗人论沸腾。开心方见佛，无发岂真僧。竹榻经多蛀，苔碑字有棱。剑沉龙已杳，空对碧波澄。","dynasty":"清代","title":"次同程守山司马泛舟游剑潭寺韵"}
{"author":"杜曾","content":"滥觞岷山侧，朝宗盖自然。沸沸出幽窦，滔滔成巨川。深流疑彻地，远势欲浮天。万石攒若斗，一流泻如悬。二蜀通货博，三峡为防坚。上下比难险，往来争泝沿。冲高濆气盛，转急汹形圆。行人戒仲夏，招子尚耆年。风波虽灭裂，滩碛且丛骈。湍声混蛮市，涨润入畲田。旁临股且粟，顺下目无前。浮沫逢槎聚，垂瀑依岸穿。哀猿藏森耸，渴鹿听潺湲。幽胜祠宇密，倾危村舍联。寒沙淹宿雨，暖溆罩春烟。青芜随远曲，白鸟戏轻涟。常经祗名利，旧隐多神仙。至清逃鰌鱓，极奥容鲟鳣。楚臣忠义郁，巫女威福专。龙骧战具敏，鲧嗣导功全。瞿唐十里暗，滟滪一邱偏。砥柱未足擬，吕梁诚浪传。伊予非智者，被命徒勉旃。尺短纠列郡，寸进乘孤船。一步一篙探，百丈百夫牵。通夕但耿耿，终日惟乾乾。废职罹罪罟，委命通化甄。寄言千金子，狂狷可闻焉。","dynasty":"宋代","title":"峡山古调"}
{"author":"启功","content":"病床展转忽经旬，耿耿深宵百苦身。去世来生谈总妄，哀多乐少历曾亲。弥天莫补作心债，近死空书发愿文。坠露无声如泪滴，清和夜宇胜秋旻。","dynasty":"当代","title":"心脏病发，住进北大医院，口占四首："}
{"author":"启功","content":"古史从头看，兴亡成败，眼花缭乱。多少王侯多少贼，早已全部完蛋。尽成了，灰尘一片。大本糊涂流水帐，电子机，难得从头算。竟自有，若干卷。书中人物千千万，细分来，寿终天命，少于一半。试问其余哪里去，脖子被人切断。还使劲，齿斤齿斤争辩。檐下飞蚊生自灭，不曾知，何故团团转。谁参透，这公案。","dynasty":"当代","title":"咏史"}
{"author":"启功","content":"起灭浮沤聚散尘，何须分寸较来真。莫名其妙从前事，聊胜于无现在身。多病可知零件坏，得钱难补半生贫。晨曦已告今天始，又是人间一次春。","dynasty":"当代","title":"一九九四年元日口占"}
{"author":"启功","content":"去年唱罢鼓盆歌，也拟从头战病魔。心放不开难以铁，泪收能尽定成河。终归火葬新规律，近距疯瘫剩几何。血压不高才二百，未妨对酒且婆娑。","dynasty":"当代","title":"对酒二首剧眩以来，已三年矣。近复一蹶，前"}
{"author":"启功","content":"住院生涯又一回，前尘处处尽堪哀。头皮断送身待老，心脏衰残血不来。七载光阴如刹那，半包枯骨莫安排。老妻啼笑知何似，眼对门灯彻夜开。","dynasty":"当代","title":"心脏病发，住进北大医院，口占四首："}
{"author":"启功","content":"已经七十付东流，遥计余生尚几秋。写字行成身后债，卧床聊试死前休。且听鸟语呼归去，莫惜蚕丝吐到头。如此用缘真可纪，病房无恙我重游。","dynasty":"当代","title":"心脏病发，住进北大医院，口占四首："}
{"author":"启功","content":"衣钵全空夜半时，凡夫一样命悬丝。心荒难觅安无著，眼小频遮放已迟。窗外参差楼作怪，门边淅沥水吟诗。咬牙不吃催眠药，为怕希夷处士嗤。","dynasty":"当代","title":"心脏病发，住进北大医院，口占四首："}
{"author":"启功","content":"一寸横波最泥人，东流西去总无因。洞庭木落佳期远，洛浦风生往迹湮。壁月终残天外路，余霞空染镜中身。从今楚客登临处，红蓼青苹未是春。","dynasty":"当代","title":"对酒二首剧眩以来，已三年矣。近复一蹶，前"}
{"author":"启功","content":"其五：尽瘁出祁山，亦寓自全计。后主抑其丧，足见疑与忌。狼顾司马懿，魏文屡相庇。方诩知舜禹，转瞬食其弊。其八：老子说大患，患在吾有身。斯方言哀且痛，五千奚再论。佛陀徒止欲，孔孟枉教仁。荀卿主性恶，坦率岂无因。其十一：吾降壬子年，今年七十九。年年甘与苦，何必逐一剖。平生称大幸，衣食不断有。可耻尚多贪，朝夕两杯酒。其十三：宇宙一车轮，社会一戏台。乘车观戏剧，时乐亦时哀。车轮无停辙，所载不复回。场中有醉鬼，笑口一时开。其十六：人生所需多，饮食居其首。五鼎与三牲，祀神兼款友。烹调千万端，饥时方适口。舌喉寸余地，一咽复何有。其十八：名酒色同黄，绍兴不如啤。啤号软面包，可以补吾饥。绍兴度偏浓，血涨梗心肌。行当作酒铭，饮酒但饮醨。","dynasty":"当代","title":"蓬莱旅舍作"}
{"author":"启功","content":"吾敬李息翁，独行行最苦。秃笔作真书，淡静前无古。并世论英雄，谁堪踵其武。稍微著形迹，披缁为僧侣。","dynasty":"当代","title":"赞李叔同"}
{"author":"启功","content":"\"口里淡出鸟\"，昂然万劫身。飞来天外句，刬却世间文。眼比冰川冷，心逾炭火春。娲皇造才气，可妒不平均。","dynasty":"当代","title":"次韵黄苗子兄题聂绀弩三草集"}
{"author":"启功","content":"如丝如线最关情，班马萧萧梦里惊。正是春光归玉塞，那堪遗事感金城。风前百尺添新恨，雨后三眠殢宿酲。凄绝今番回舞袖，上林久见草痕生。","dynasty":"近代","title":"社课咏春柳四首拟渔洋秋柳其一"}
{"author":"启功","content":"万绿栖鸦忆旧游，河桥回首思悠悠。落花有意迷金勒，客子销魂倚画楼。鄂渚人攀犹昨日，灞陵尘劫几经秋。劳他莺燕殷勤唤，逝水韶华去不留。","dynasty":"近代","title":"社课咏春柳四首拟渔洋秋柳其二"}
{"author":"启功","content":"太液池头芳信稀，景阳楼下暗尘飞。空悲客舍阳关引，且度秋娘金缕衣。残雪乍消烟漠漠，春寒未减色依依。恨人滴尽相思泪，欲倩柔条挽落晖。","dynasty":"近代","title":"社课咏春柳四首拟渔洋秋柳其三"}
{"author":"启功","content":"宝马香车十二街，新烟欲散候初佳。青禽消息渺何处，晓月楼台天一涯。别路纤腰萦祖席，隔帘飞絮上空阶。雨丝风片浑无绪，乱搅春愁入客怀。","dynasty":"近代","title":"社课咏春柳四首拟渔洋秋柳其四"}
{"author":"启功","content":"手回云锦入扁舟，多宝归帆启上游。句降星文增匼匝，声驰地籁隐軥辀。征题雅教惊投雾，和韵馀痴剩打油。问我邯郸成步日，他生未卜此生休。","dynasty":"近代","title":"题回舟续集"}
{"author":"启功","content":"灯火长廊自一时，画船笛韵夜行迟。月波荡漾流歌板，花气回环逼酒卮。人迹尽随红烛焰，客心长系绿杨丝。如今西压桥边路，添得铿然杖一枝。","dynasty":"近代","title":"偕友人行经西压桥听谈北海旧游"}
{"author":"启功","content":"劳人不复梦钧天，古调新声忽并传。广座威音真入圣，深灯永夜欲通禅。秋江冷浸迷离月，紫塞横飞莽荡烟。不辨中怀哀乐意，吟魂长绕四条弦。","dynasty":"近代","title":"听杨君大君弹琵琶"}
{"author":"启功","content":"阅遍秾芳识晚妍，锦裁云盖午阴圆。明时妙寄思高躅，乔木衰宗有胜缘。半亩清风聊作主，一春肥卧已贪天。自惊腕底襄阳鬼，又向南柯写绛烟。","dynasty":"近代","title":"自题紫幢寄庐图"}
{"author":"启功","content":"乔木成灰倚旧墀，庭前又得玉参差。改柯易叶寻常事，要看青青雨后枝。","dynasty":"近代","title":"自题新绿堂图"}
{"author":"启功","content":"东墙雨后朝西鼓，我床正靠墙之肚。坦腹多年学右军，如今将作王夷甫。","dynasty":"近代","title":"寄寓内弟家十五年矣，今夏多雨，屋壁欲圮，因拈二十八字"}
{"author":"启功","content":"老子说大患，患在吾有身。斯言哀且痛，五千奚再论。佛陀徒止欲，孔孟枉教仁。荀卿主性恶，坦率岂无因。","dynasty":"近代","title":"蓬莱旅舍作其八"}
{"author":"启功","content":"吾降壬子年，今年七十九。年年甘与苦，何必逐一剖。平生称大幸，衣食不断有。可耻尚多贪，朝夕两杯酒。","dynasty":"近代","title":"蓬莱旅舍作其十一"}
{"author":"启功","content":"宇宙一车轮，社会一戏台。乘车观戏剧，时乐亦时哀。车轮无停辙，所载不复回。场中有醉鬼，笑口一时开。","dynasty":"近代","title":"蓬莱旅舍作其十三"}
{"author":"启功","content":"人生所需多，饮食居其首。五鼎与三牲，祀神兼款友。烹调千万端，饥时方适口。舌喉寸余地，一咽复何有。","dynasty":"近代","title":"蓬莱旅舍作其十六"}
{"author":"启功","content":"名酒色同黄，绍兴不如啤。啤号软面包，可以补吾饥。绍兴度偏浓，血涨梗心肌。行当作酒铭，饮酒但饮醨。","dynasty":"近代","title":"蓬莱旅舍作其十八"}
{"author":"启功","content":"七节颈椎生刺，六斤铁饼栓牢。长绳牵系两三条，头上几根活套。虽不轻松恰恰，略同锻炼晨操。洗冤录里每篇瞧，不见这般上吊。","dynasty":"近代","title":"西江月"}
{"author":"启功","content":"挤进车门勇难当，前呼后拥甚堂皇。身成板鸭干而扁，可惜无人下箸尝。头尾嵌，四边镶，千冲万撞不曾伤。并非铁肋铜筋骨，匣盛磁瓶厚布囊。","dynasty":"近代","title":"鹧鸪天乘公交车组词"}
{"author":"启功","content":"这次车来更可愁，窗中人比站前稠。阶梯一露刚伸脚，门扇双关已碰头。长叹息，小勾留，他车未卜此车休。明朝誓练飞毛腿，纸马风轮任意游。","dynasty":"近代","title":"鹧鸪天乘公交车组词"}
{"author":"启功","content":"半生原未尽忘财，计拙心疏亦可哀。比屋东邻偏左顾，出门西笑却归来。未存灵运生天想，却羡刘伶就地埋。狼籍一堆残稿在，灯前页页逐颜开。","dynasty":"当代","title":"失眠"}
{"author":"启功","content":"月圆花好路平驰，七十年唯梦里知。佛法闻来余四谛，圣心违处枉三思。满瓶薄酒堆盘菽，入手珍图脱口诗。昔日艰难今一遇，老怀开得莫闲迟。","dynasty":"当代","title":"失眠"}
{"author":"启功","content":"金台闲客漫扶藜，岁岁莺花费品题。故苑人稀红寂寞，平芜春晚绿凄迷。觚棱委地鸦空噪，华表干云鹤不栖。最爱李公桥畔路，黄尘未到凤城西。","dynasty":"当代","title":"金台"}
{"author":"启功","content":"乘客纷纷一字排，巴头控脑费疑猜。东西南北车多少，不靠咱们这站台。坐不上，我活该，愿知究竟几时来。有人说得真精确，零点之前总会开。","dynasty":"当代","title":"乘公交车组词"}
{"author":"启功","content":"远见车来一串连，从头至尾距离宽。车门无数齐开闭，百米飞奔去复还。原地站，靠标竿，手招口喊嗓音干。司机心似车门铁，手把轮盘眼望天。","dynasty":"当代","title":"乘公交车组词"}
{"author":"启功","content":"这次车来更可愁，窗中人比站前稠。阶梯一露刚伸脚，门扇双关已碰头。长叹息，小勾留，他车未卜此车休。明朝誓练飞毛腿，纸马风轮任意游。","dynasty":"当代","title":"乘公交车组词"}
{"author":"启功","content":"铁打车箱肉做身，上班散会最艰辛。有穷弹力无穷挤，一寸空间一寸金。头屡动，手频伸，可怜无补费精神。当时我是孙行者，变个驴皮影戏人。","dynasty":"当代","title":"乘公交车组词"}
{"author":"启功","content":"挤进车门勇难当，前呼后拥甚堂皇。身成板鸭干而扁，可惜无人下箸尝。头尾嵌，四边镶，千冲万撞不曾伤。并非铁肋铜筋骨，匣晨磁瓶厚布囊。","dynasty":"当代","title":"乘公交车组词"}
{"author":"启功","content":"车站分明在路旁，车中腹背变城墙。心雄志壮钻空隙，舌敞唇焦喊借光。下不去，莫慌张，再呆两站又何妨。这回好比笼中鸟，暂作番邦杨四郎。","dynasty":"当代","title":"乘公交车组词"}
{"author":"启功","content":"入站之前挤到门，前回经验要重温。谁知背后彪形汉，直撞横冲往外奔。门有缝，脚无跟，四肢著地眼全昏。行人问我寻何物，近视先生看草根。","dynasty":"当代","title":"乘公交车组词"}
{"author":"启功","content":"昨日墙边有站牌，今朝移向哪方栽。皱眉瞪眼搜寻遍，地北天南不易猜。开步走，别徘徊。至多下站两相挨。居然到了新车站，火箭航天又一回。","dynasty":"当代","title":"乘公交车组词"}
{"author":"启功","content":"细雨清晨，透户风寒，汗出如浆。觉破房倾侧，俨然地震，板床波动，竟变弹簧。医嘱安眠，药唯镇静，睡醒西山已夕阳。无疑问，是糊涂一榻，粪土之墙。病魔如此猖狂，算五十余年第一场。想英雄豪杰，焉能怕死，浑身难受，满口\"无妨\"。扶得东来，西边又倒，消息未传帖半张。详细看，似净罗置酒，\"敬候台光\"。","dynasty":"当代","title":"病"}
{"author":"启功","content":"旧病重来，依样葫芦，地复天翻。怪非观珍宝，眼球震颤；未逢国色，魂魄拘挛。郑重要求，\"病魔足下，可否虚衷听一言？亲爱的，你何时与我，永断牵缠？\"多蒙友好相怜，劝努力精心治一番。只南行半里，首都医院，纵无特效，姑且周旋。奇事惊人，大夫高叫：\"现有磷酸组织胺。别害怕，虽药称剧毒，管保平安。\"","dynasty":"当代","title":"病"}
{"author":"启功","content":"七节颈椎生刺，六斤铁饼栓牢。长绳牵系两三条，头上几根活套。虽不轻松恰恰，略同锻炼晨操。洗冤录里每篇瞧，不见这般上吊。","dynasty":"当代","title":"西江月·七节颈椎生刺"}
{"author":"启功","content":"缥湘乍拂余尘暗，始訝流年换。锦园明月旧南楼，识否当时青鬓不知愁。墨痕翠滴浓于雨，点点增离绪。乱红无语过芳时，又是浓荫密叶满平池。","dynasty":"当代","title":"自题新绿堂图，次杨君开先生韵"}
{"author":"启功","content":"浮世堪惊老已成，这番医治较关情。一针见血瓶中药，七字吟成枕上声。屈指算，笑平生，似无如有是虚名。明天阔步还家去，不问前途剩几程。","dynasty":"当代","title":"就医"}
{"author":"启功","content":"造化无凭，人生易晓，请君试看钟和表。每天八万六千余，不停不退针尖秒。已去难追，未来难找，留它不住跟它跑。百年一样有仍无，谁能不自针尖老！","dynasty":"当代","title":"踏莎行·造化无凭"}
{"author":"启功","content":"美誉留芳，臭名遗屁。千千万万书中记。张三李四是何人，一堆符号a加b。倘若当初，名非此字。流传又或生歧异。问他谁假复谁真，骨灰也自难为计。","dynasty":"当代","title":"踏莎行·美誉留芳"}
{"author":"启功","content":"昔日孩提，如今老大。年年摄影墙边挂。看来究竟我为谁，千差万别堪惊诧。犹自多般，像唯一霎。故吾从此全抛下。开门撒手逐风飞，由人顶礼由人骂。","dynasty":"当代","title":"踏莎行·昔日孩提"}
{"author":"启功","content":"癖嗜生来坏，却无关，虫鱼玩好，衣冠穿戴。历代法书金石刻，哪怕单篇碎块，我看着全都可爱。一片模糊残点画，读成文，拍案连称快。自己觉，还不赖。西陲写本零头在，更如同，精金美玉，心房脑盖。黄白麻笺分软硬，晋扫描隋唐时代。笔法有，方圆流派。烟墨浆糊沾满手，揭还粘，躁性偏多耐。这件事，真奇怪。","dynasty":"当代","title":"癖嗜"}
{"author":"启功","content":"片苇东航，只履西归，教外之传。要本心直指，不凭文字，一衣一钵，面壁多年。敬问嘉宾，有何贵干，枯坐居然叫作禅。谁知道，竟一花五叶，法统蝉联。断肢二祖心虔。又行者逃生命缕悬。忆菩提非树，那椿公案，触而且背，早落言诠。临济开宗，逢人便打，寂静如何变野蛮。空留下，漫装腔作势，各相俱全。","dynasty":"当代","title":"戏题时贤画达摩像六段"}
{"author":"杨元亨","content":"一棹横江，问讯盟鸥，太守谓谁。道皇华使者，光风洒落。元宵三五，乐与民俱。宝榼金鞯，玉梅钗燕，斗鸭阑干花影嬉。人迎笑，似玉京春浅，长是灯时。风流不减人知。算岳牧词人谁似之。把南楼风月，渚宫丘壑，竹西歌舞，行乐濡须。万斛金莲，满城开遍，朵朵留迎学士归。明年宴，看柑传天上，月在云西。","dynasty":"宋代","title":"沁园春（无为灯夕上陆史君）"}
{"author":"杨元亨","content":"蹇驴挟策一苍头，罢相归来隐寂寥。看到半山三不足，依然野水漫青苗。","dynasty":"宋代","title":"题半山寺"}
{"author":"律然","content":"和风和雨点苔纹，漠漠残香静里闻。林下积来全似雪，岭头飞去半为云。不须横管吹江郭，最惜空枝冷夕曛。回首孤山山下路，霜禽粉蝶任纷纷。","dynasty":"清代","tags":"梅花","title":"落梅"}
{"author":"律然","content":"锱庐不厌如蜗小，喜是轩窗两面开。种竹叶沾新雨露，移松根带旧莓苔。偏多白发携筇过，尽放青山入座来。点检阶除忙未了，幽花野草按时栽。","dynasty":"清代","title":"西斋小葺初成西涧露湑两先生见过赠诗次韵"}
{"author":"律然","content":"病久胎禽剩瘦形，朝来羽化竟冥冥。孤情望断林间影，秃笔书残石上铭。苔径忽空新印迹，松巢忍见旧遗翎。高人从此添离索，哀怨还如失一丁。","dynasty":"清代","title":"悼鹤次蒋迪甫太史韵"}
{"author":"律然","content":"汀南庵北往来频，臭味何如支许亲。相对莫教分主客，何人不是客中身。","dynasty":"清代","title":"口占与西涧佥宪"}
{"author":"傅均","content":"西风送客雨连宵，江上孤舟正寂寥。曙色微分瓜步树，寒声秋拥海门潮。刀头乐府悲歌里，白首斑衣涕泪遥。越水吴山千万里，忆君东望几魂销。","dynasty":"清代","title":"送华亭之吴下"}
{"author":"傅均","content":"蛩声何切切，不断花深处。夜半寂无人，残月在高树。","dynasty":"清代","title":"蛩声"}
{"author":"晁公迈","content":"地辟天分碧峡嵬，雷奔电激驾潮回。神移古殿名犹在，石架禅房势欲摧。璧月近依朱槛转，冰泉暗度白云来。南游瘴国吾何恨，怀抱多从此地开。","dynasty":"宋代","title":"峡山寺"}
{"author":"张窈窕","content":"门前梅柳烂春辉，闭妾深闺绣舞衣。双燕不知肠欲断，衔泥故故傍人飞。井上梧桐是妾移，夜来花发最高枝。若教不向深闺种，春过门前争得知。","dynasty":"唐代","title":"春思二首"}
{"author":"张窈窕","content":"与君咫尺长离别，遣妾容华为谁说。夕望层城眼欲穿，晓临明镜肠堪绝。","dynasty":"唐代","title":"赠所思"}
{"author":"张窈窕","content":"满院花飞人不到，含情欲语燕双双。（《春情》，见《吟窗杂录》）","dynasty":"唐代","title":"句"}
{"author":"张窈窕","content":"昨日卖衣裳，今日卖衣裳。衣裳浑卖尽，羞见嫁时箱。有卖愁仍缓，无时心转伤。故园有虏隔，何处事蚕桑。","dynasty":"唐代","title":"上成都在事"}
{"author":"张窈窕","content":"井上梧桐是妾移，夜来花发最高枝。若教不向深闺种，春过门前争得知。","dynasty":"唐代","title":"春思二首其二"}
{"author":"张窈窕","content":"淡淡春风花落时，不堪愁望更相思。无金可买长门赋，有恨空吟团扇诗。","dynasty":"唐代","title":"寄故人（一作杜羔妻诗）"}
{"author":"张窈窕","content":"昨日卖衣裳，今日卖衣裳。衣裳浑卖尽，羞见嫁时箱。有卖愁仍缓，无时心转伤。故园有虏隔，何处事蚕桑。","dynasty":"唐代","title":"上成都在事（一作成都即事）"}
{"author":"费淳","content":"苍松摧劲枝，女萝失所托。憔悴当秋风，枯条自缠络。哀哀寡妇心，俯仰伤摇落。遗腹有孤儿，一线何单弱。贞心事鞠拊，逝者如可作。老翁况垂白，黾勉奉羹臛。何期天不吊，祝融复为虐。劬劳信备尝，谁能恤茕独。茕茕三十年，双泪血枯涸。慈乌毛羽丰，悲鸣动寥廓。恩晖荡白日，光明澈泉壑。苦节或可酬。绰楔双金雘。彫松有根荄，岂系老丛薄。","dynasty":"清代","title":"蛟川包节妇诗"}
{"author":"尉佗","content":"千岁荒台隳路隅，一烦太守重椒涂。感君拂拭意何极，赠尔美妇与明珠。","dynasty":"唐代","title":"和崔侍御"}
{"author":"陈师穆","content":"晴晓初春日，高心望素云。彩光浮玉辇，紫气隐元君。缥缈中天去，逍遥上界分。鸾骖攀不及，仙吹远难闻。礼候于斯睹，明循在解纷。人归悬想处，霞色自氛氲。","dynasty":"唐代","title":"立春日晓望三素云"}
{"author":"陈彭年甥","content":"彭年头脑太冬烘，眼似朱砂鬓似蓬。紕缪幸叨三字内，荒唐仍预四人中。放他权势欺明主，落却亲情卖至公。千百孤寒齐洒泪，斯言无路入尧聪。","dynasty":"宋代","title":"题黄敕背诗"}
{"author":"储懋端","content":"咨汝毛锥，誉擅中书，胡思乞骸。念望崇灵兔，南山感月，名高绣虎，北海惊雷。久效驰驱，积成劳悴，畴昔锋芒逐渐摧。嘉乃绩，俾守中山郡，其往钦哉。吾将以礼为媒，更别选循良颖也才。令蜀江裁楮，先生静待，淇园截竹，君子蒙灾。合就管城，移封即墨，锡汝龙宾水一杯。兼策汝，试端明学士，速驾前来。","dynasty":"明代","title":"沁园春戏策毛颖为学士效稼轩体"}
{"author":"睢玄明","content":"乐官行径咱参破，全仗着声名过活。且图时下养皮囊，隐居在安乐之窝。咚咚的打得我难存济，紧紧的棚扒的我没奈何。习下这等乔功课，搬得人赏心乐事，我正是鼓腹讴歌。　　【五煞】开山时挂些纸钱，庆棚时得些赏贺，争构阑把我来妆标垛。有我时满棚和气登时起，一分提钱分外多。若有闲些儿个了，除是扑煞点砌，按住开呵。　　【四】专觑着古弄的说出了，村末的收外科，但有些决撒我早随声和。做院本把我拾掇尽，赴村戏将咱来擂一和。五音内咱须大，我教人人喜悦，个个脾和。　　【三】迎宣诏将我身上掩，接高官回把我背上驮，棚角头软索是我随身祸。一声声怨气都言尽，一棒棒冤仇即渐多。肚皮里常饥饿，论着您腔新谱旧，显我恨满言多。　　【二】这厮则嫌乐器低，却不道本事捋，曾听的子弟每街头上有几篇新曲相撺，不是两片顽皮吃甚么？但唆着招子都走过。排场上表子偷睛望，恨不得街上行人将手拖。但场户阑珊了些儿个，恨不得添五千串拍板，一万面铜锣。　　【尾】把我似救月般响起来打蝗虫似哄不合，不信那看官每不耳喧邻家每不恼聒。从早晨间直点到斋时М，子被这淡厮全家擂煞我。　咏西湖　　钱唐自古繁华地，有百处天生景致。幽微尽在浙江西，惟西湖山水希奇。水澄清玻璃万顷欺蓬岛，山峻峭蓝翠千层胜武夷。山水共谁相类？山旖旎妖妍如西子，水回环妩媚似杨妃。　　【九煞】遇清明赏禁烟，艳阳天丽日迟，倾城士庶同游戏。绣帘彩结香车稳，玉勒金鞍宝马嘶。骋豪富夸荣贵，恣艳冶王孙士女，逞风流翠绕珠围。　　【八】闲嬉游父老每多，恐韶光暗里催，怕春归又怕相寻觅。坐兜轿的共访欧阳井，骑蹇驴的来寻和靖碑。闷选胜闲拾翠，凝翠霭亭台楼阁，琐晴岚茅舍疏篱。　　【七】见胡蝶儿觅小英，游蜂儿采嫩蕊，莺声娇转藏花卉。白洲沙暖鸳鸯睡，红蓼岸泥融燕子飞。小鱼儿成群队，翻碧浪双双鸥鹭，戏清波队队。　　【六】见些踏青的薄媚娘，空着轻罗锦绣衣，翠冠梳玉项牌金霞。乍步行恨杀金莲小，浅印香尘款款移。粉汗溶浸浸湿。兰麝香凄迷葛岭，绮罗丛盈满苏堤。　　【五】绿垂杨拂画桥，红夭桃簇锦溪，夭桃间柳争红翠。寻芳载酒从心赏，遣兴行春岐路迷。春景游人醉，粉墙映秋千庭院，杏花梢招青旗。　　【四】步芳茵近柳洲，选湖船觅总宜，绣铺陈更有金妆饰。紫金罂满注琼花酿，碧玉瓶偏宜琥珀杯。排果桌随时置，有百十等异名按酒，数千般官样茶食。　　【三】列兵厨比光禄寺更佳，论珍羞尚食局造不及，动箫韶比仙音院大乐犹为最。云山水陆烹炮尽，歌舞吹弹腔韵齐。更那堪东风软春光媚，借着喜人心的山明水秀，又恐怕送残春绿暗红稀。　　【二】游春客误走到丹青彩画图，寻芳人错行入蜀川锦绣堆，向武陵溪攒砌就花圈<囗贵>。看了这佳人宴赏西湖景，胜如仙子嬉游太液池，似王母蟠桃会。灵芝港揭席人散，趁着海棠风赏玩忘归。　　【尾】看方今宇宙间，遍寰区为第一。论中吴形胜真佳丽，除了天上天堂再无比。","dynasty":"元代","title":"【般涉调】耍孩儿　咏鼓"}
{"author":"胡传美","content":"仙宫碧落太微书，遗迹依然掩故居。幢节不归天杳邈，烟霞空锁日幽虚。不逢金简扳云洞，可惜瑶台叠藓除。欲脱儒衣陪羽客，伤心齿发已凋疏。","dynasty":"唐代","title":"武康碧落观"}
{"author":"陈元老","content":"至后百五日，春光无火晨。金钿沽酒妾，罗袜弄毬人。莺语如留意，花枝不卖贫。东园旧桃李，红白尽成尘。","dynasty":"宋代","title":"寒食"}
{"author":"陈元老","content":"引领群仙上紫微，云间相逐步相随。桃花直透三层浪，桂子高攀第一枝。阆苑更无前骤马，杏园都是后题诗。男儿显达当如此，满袖馨香天下知。","dynasty":"宋代","title":"登科"}
{"author":"陈元老","content":"头戴鹿胎皮，身披鹤氅衣。月寒丹井立，霜白醮坛归。","dynasty":"宋代","title":"道士"}
{"author":"陈邦庆","content":"未分中厚长夜曼，果闻胡虏胆行寒。乾坤正赖英豪整，肯赋诗人行路难。","dynasty":"宋代","title":"谨次府判朝议江公之韵·道中二首"}
{"author":"陈邦庆","content":"别驾来临值晚晴，眼中黑白甚分明。飞黄此去腾夷路，应念区区负弩迎。","dynasty":"宋代","title":"谨次府判朝议江公之韵·道中二首"}
{"author":"陈邦庆","content":"断崖藏胜境，别是一壶天。怪石垂云乳，飞虹跨玉泉。丹青难下笔，造化不知年。文字工题品，漫郎优史迁。","dynasty":"宋代","title":"谨次府判朝议江公之韵·游阳华"}
{"author":"武则天","content":"看朱成碧思纷纷，憔悴支离为忆君。不信比来长下泪，开箱验取石榴裙。","dynasty":"唐代","tags":"相思，婉约","title":"如意娘"}
{"author":"武则天","content":"明朝游上苑，火速报春知。花须连夜发，莫待晓风吹。","dynasty":"唐代","tags":"冬天，写花","title":"腊日宣诏幸上苑/催花诗"}
{"author":"武则天","content":"山窗游玉女，涧户对琼峰。岩顶翔双凤，潭心倒九龙。酒中浮竹叶，杯上写芙蓉。故验家山赏，惟有风入松。","dynasty":"唐代","tags":"踏青，山水，写景，思乡","title":"游九龙潭"}
{"author":"武则天","content":"九春开上节，千门敞夜扉。兰灯吐新焰，桂魄朗圆辉。送酒惟须满，流杯不用稀。务使霞浆兴，方乘泛洛归。","dynasty":"唐代","tags":"宴会，写山，写水，愉悦","title":"早春夜宴"}
{"author":"武则天","content":"羲农首出，轩昊膺期。唐虞继踵，汤禹乘时。天下光宅，海内雍熙。上玄降鉴，方建隆基。","dynasty":"唐代","tags":"铭文","title":"曳鼎歌"}
{"author":"武则天","content":"礼崇宗祀，志表严禋。笙镛合奏，文物惟新。敬遵茂典，敢择良辰。絜诚斯著，奠谒方申。","dynasty":"唐代","title":"唐明堂乐章。登歌"}
{"author":"武则天","content":"敷政术，守清勤。升显位，励相臣。","dynasty":"唐代","tags":"写人，赞美","title":"制袍字赐狄仁杰"}
{"author":"武则天","content":"瞻紫极，望玄穹。翘至恳，罄深衷。听虽远，诚必通。垂厚泽，降云宫。","dynasty":"唐代","title":"唐享昊天乐。第二"}
{"author":"武则天","content":"神功不测兮运阴阳，包藏万宇兮孕八荒。天符既出兮帝业昌，愿临明祀兮降祯祥。","dynasty":"唐代","title":"唐大飨拜洛乐章。致和"}
{"author":"武则天","content":"三山十洞光玄箓，玉峤金峦镇紫微。均露均霜标胜壤，交风交雨列皇畿。万仞高岩藏日色，千寻幽涧浴云衣。且驻欢筵赏仁智，雕鞍薄晚杂尘飞。","dynasty":"唐代","title":"石淙"}
{"author":"武则天","content":"高人叶高志，山服往山家。迢迢间风月，去去隔烟霞。碧岫窥玄洞，玉灶炼丹砂。今日星津上，延首望灵槎。","dynasty":"唐代","title":"赠胡天师"}
{"author":"武则天","content":"陪銮游禁苑，侍赏出兰闱。云偃攒峰盖，霞低插浪旂。日宫疏涧户，月殿启岩扉。金轮转金地，香阁曳香衣。铎吟轻吹发，幡摇薄雾霏。昔遇焚芝火，山红连野飞。花台无半影，莲塔有全辉。实赖能仁力，攸资善世威。慈缘兴福绪，于此罄归依。风枝不可静，泣血竟何追。","dynasty":"唐代","title":"从驾幸少林寺"}
{"author":"武则天","content":"顾德有惭虚菲，明祇屡降祯符。汜水初呈秘象，温洛荐表昌图。玄泽流恩载洽，丹襟荷渥增愉。","dynasty":"唐代","title":"唐大飨拜洛乐章。显和"}
{"author":"武则天","content":"式乾路，辟天扉。回日驭，动云衣。登金阙，入紫微。望仙驾，仰恩徽。","dynasty":"唐代","title":"唐享昊天乐。第十二"}
{"author":"武则天","content":"朝坛雾卷，曙岭烟沉。爰设筐币，式表诚心。筵辉丽璧，乐畅和音。仰惟灵鉴，俯察翘襟。","dynasty":"唐代","title":"唐享昊天乐。第五"}
{"author":"武则天","content":"菲躬承睿顾，薄德忝坤仪。乾乾遵后命，翼翼奉先规。抚俗勤虽切，还淳化尚亏。未能弘至道，何以契明祇.","dynasty":"唐代","title":"唐大飨拜洛乐章。拜洛"}
{"author":"武则天","content":"言旋云洞兮蹑烟涂，永宁中宇兮安下都。包涵动植兮顺荣枯，长贻宝贶兮赞璇图。","dynasty":"唐代","title":"唐大飨拜洛乐章。归和"}
{"author":"武则天","content":"九玄眷命，三圣基隆。奉成先旨，明台毕功。宗祀展敬，冀表深衷。永昌帝业，式播淳风。","dynasty":"唐代","title":"唐大飨拜洛乐章。昭和"}
{"author":"武则天","content":"昭昭上帝，穆穆下临。礼崇备物，乐奏锵金。兰羞委荐，桂醑盈斟。敢希明德，幸罄庄心。","dynasty":"唐代","title":"唐享昊天乐。第六"}
{"author":"武则天","content":"先德谦撝冠昔，严规节素超今。奉国忠诚每竭，承家至孝纯深。追崇惧乖尊意，显号恐玷徽音。既迫王公屡请，方乃俯遂群心。有限无由展敬，奠醑每阙亲斟。大礼虔申典册，蘋藻敬荐翘襟。","dynasty":"唐代","title":"唐武氏享先庙乐章"}
{"author":"武则天","content":"荷恩承顾托，执契恭临抚。庙略静边荒，天兵曜神武。有截资先化，无为遵旧矩。祯符降昊穹，大业光寰宇。","dynasty":"唐代","title":"唐享昊天乐。第九"}
{"author":"武则天","content":"巍巍睿业广，赫赫圣基隆。菲德承先顾，祯符萃眇躬。铭开武岩侧，图荐洛川中。微诚讵幽感，景命忽昭融。有怀惭紫极，无以谢玄穹。","dynasty":"唐代","title":"唐享昊天乐。第四"}
{"author":"武则天","content":"履艮包群望，居中冠百灵。万方资广运，庶品荷财成。神功谅匪测，盛德实难名。藻奠申诚敬，恭祀表惟馨。","dynasty":"唐代","title":"唐明堂乐章。宫音"}
{"author":"武则天","content":"调云阕兮神座兴，骖云驾兮俨将升。腾绛霄兮垂景祜，翘丹恳兮荷休征。","dynasty":"唐代","title":"唐大飨拜洛乐章。归和"}
{"author":"武则天","content":"祗荷坤德，钦若乾灵。惭惕罔置，兴居匪宁。恭崇礼则，肃奉仪形。惟凭展敬，敢荐非馨。","dynasty":"唐代","title":"唐大飨拜洛乐章。九和"}
{"author":"武则天","content":"舒云致养，合大资生。德以恒固，功由永贞。升歌荐序，垂币翘诚。虹开玉照，凤引金声。","dynasty":"唐代","title":"唐大飨拜洛乐章。昭和"}
{"author":"武则天","content":"兰俎既升，蘋羞可荐。金石载设，咸英已变。林泽斯总，山川是遍。敢用敷诚，实惟忘倦。","dynasty":"唐代","title":"唐大飨拜洛乐章。敬和"}
{"author":"武则天","content":"沉潜演贶分三极，广大凝祯总万方。既荐羽旌文化启，还呈干戚武威扬。","dynasty":"唐代","title":"唐大飨拜洛乐章。齐和"}
{"author":"武则天","content":"夕惕同龙契，晨兢当凤扆。崇儒习旧规，偃伯循先旨。绝壤飞冠盖，遐区丽山水。幸承三圣馀，忻属千年始。","dynasty":"唐代","title":"唐大飨拜洛乐章。德和"}
{"author":"武则天","content":"百礼崇容，千官肃事。灵降舞兆，神凝有粹。奠享咸周，威仪毕备。奏夏登列，歌雍撤肆。","dynasty":"唐代","title":"唐大飨拜洛乐章。禋和"}
{"author":"武则天","content":"皇皇灵眷，穆穆神心。暂动凝质，还归积阴。功玄枢纽，理寂高深。衔恩佩德，耸志翘襟。","dynasty":"唐代","title":"唐大飨拜洛乐章。通和"}
{"author":"武则天","content":"律中夷则，序应收成。功宣建武，义表惟明。爰申礼奠，庶展翘诚。九秋是式，百谷斯盈。","dynasty":"唐代","title":"唐明堂乐章。商音"}
{"author":"武则天","content":"葭律肇启隆冬，蘋藻攸陈飨祭。黄钟既陈玉烛，红粒方殷稔岁。","dynasty":"唐代","title":"唐明堂乐章。羽音"}
{"author":"武则天","content":"坎泽祠容备举，坤坛祭典爰申。灵眷遥行秘躅，嘉贶荐委殊珍。肃礼恭禋载展，翘襟邈志逾殷。方期交际悬应，（下一句逸）","dynasty":"唐代","title":"唐大飨拜洛乐章。咸和"}
{"author":"武则天","content":"笙镛间玉宇，文物昭清辉。晬影临芳奠，休光下太微。孝思期有感，明絜庶无违。","dynasty":"唐代","title":"唐明堂乐章。配飨"}
{"author":"武则天","content":"仰膺历数，俯顺讴歌。远安迩肃，俗阜时和。化光玉镜，讼息金科。方兴典礼，永戢干戈。","dynasty":"唐代","title":"唐明堂乐章。皇帝行"}
{"author":"武则天","content":"至人光俗，大孝通神。谦以表性，恭惟立身。洪规载启，茂典方陈。誉隆三善，祥开万春。","dynasty":"唐代","title":"唐明堂乐章。皇嗣出入升降"}
{"author":"武则天","content":"千官肃事，万国朝宗。载延百辟，爰集三宫。君臣德合，鱼水斯同。睿图方永，周历长隆。","dynasty":"唐代","title":"唐明堂乐章。迎送王公"}
{"author":"武则天","content":"尊浮九酝，礼备三周。陈诚菲奠，契福神猷。","dynasty":"唐代","title":"唐享昊天乐。第七"}
{"author":"武则天","content":"太阴凝至化，真耀蕴轩仪。德迈娥台敞，仁高姒幄披。扪天遂启极，梦日乃升曦。","dynasty":"唐代","title":"唐享昊天乐。第一"}
{"author":"武则天","content":"乾仪混成冲邃，天道下济高明，闓阳晨披紫阙，太一晓降黄庭。圜坛敢申昭报，方璧冀展虔情。丹襟式敷衷恳，玄鉴庶察微诚。","dynasty":"唐代","title":"唐享昊天乐。第三"}
{"author":"武则天","content":"奠璧郊坛昭大礼，锵金拊石表虔诚。始奏承云娱帝赏，复歌调露畅韶英。","dynasty":"唐代","title":"唐享昊天乐。第八"}
{"author":"武则天","content":"肃肃祀典，邕邕礼秩。三献已周，九成斯毕。爰撤其俎，载迁其实。或升或降，惟诚惟质。","dynasty":"唐代","title":"唐享昊天乐。第十"}
{"author":"武则天","content":"礼终肆类，乐阕九成。仰惟明德，敢荐非馨。顾惭菲奠，久驰云輧。瞻荷灵泽，悚恋兼盈。","dynasty":"唐代","title":"唐享昊天乐。第十一"}
{"author":"武则天","content":"总章陈昔典，衢室礼惟神。宏规则天地，神用叶陶钧。负扆三春旦，充庭万宇宾。顾己诚虚薄，空惭驭兆人。","dynasty":"唐代","title":"唐明堂乐章。外办将出"}
{"author":"武则天","content":"出震位，开平秩。扇条风，乘甲乙。龙德盛，鸟星出。荐珪篚，陈诚实。","dynasty":"唐代","title":"唐明堂乐章。角音"}
{"author":"武则天","content":"赫赫离精御炎陆，滔滔炽景开隆暑。冀延神鉴俯兰尊，式表虔襟陈桂俎。","dynasty":"唐代","title":"唐明堂乐章。徵音"}
{"author":"武则天","content":"明朝游上苑，火急报春知。花须连夜发，莫待晓风吹。","dynasty":"唐代","title":"腊日宣诏幸上苑"}
{"author":"武则天","content":"依依柳色变，处处春风起。借问向盐池，何如游浐水？","dynasty":"唐代","title":"赐姚崇"}
{"author":"武则天","content":"法席开广方，缁徒满胜筵。圣众随云集，天华照日鲜。座分千叶华，香引六铢烟。钟声闻有顶，梵响韵无边。一音宣妙义，七处重弘宣。唯心明八会，涤虑体三禅。既悟无生灭，常欣佛现前。","dynasty":"唐代","title":"听《华严》诗"}
{"author":"武则天","content":"绛宫珠阙敞仙家，蜺裳羽旆自淩霞。碧落晨飘紫芝盖，黄庭夕转綵云车。周旋宇宙殊非远，窎望蓬壶停翠幰。千龄一日未言赊，亿岁婴孩谁谓晚？逶迤凤舞时相向，变啭鸾歌引清唱。金浆既取玉杯斟，玉酒还用金膏酿。驻迥游天域，排空聊憩息。宿志慕三元，翘心祈五色。仙储本性谅难求，圣迹奇术秘玄猷。愿允丹诚赐灵药，方期久视御隆周。","dynasty":"唐代","title":"游仙篇"}
{"author":"武则天","content":"朝坛雾卷，曙岭烟沈。爰设筐币，式表诚心。筵辉丽璧，乐畅和音。仰惟灵鉴，俯察翘襟。","dynasty":"唐代","title":"唐享昊天乐第五"}
{"author":"上官仪","content":"脉脉广川流，驱马历长洲。鹊飞山月曙，蝉噪野风秋。","dynasty":"唐代","tags":"地名，写景","title":"入朝洛堤步月"}
{"author":"上官仪","content":"芳晨丽日桃花浦，珠帘翠帐凤凰楼。蔡女菱歌移锦缆，燕姬春望上琼钩。新妆漏影浮轻扇，冶袖飘香入浅流。未减行雨荆台下，自比凌波洛浦游。","dynasty":"唐代","tags":"咏物","title":"咏画障"}
{"author":"上官仪","content":"花轻蝶乱仙人杏，叶密莺啼帝女桑。飞云阁上春应至，明月楼中夜未央。","dynasty":"唐代","title":"春日（一作元万顷诗）"}
{"author":"上官仪","content":"桂香尘处减，练影月前空。定惑由关吏，徒嗟塞上翁。","dynasty":"唐代","title":"从驾闾山咏马"}
{"author":"上官仪","content":"禁园凝朔气，瑞雪掩晨曦。花明栖凤阁，珠散影娥池。飘素迎歌上，翻光向舞移。幸因千里映，还绕万年枝。","dynasty":"唐代","title":"咏雪应诏"}
{"author":"上官仪","content":"殿帐清炎气，辇道含秋阴。凄风移汉筑，流水入虞琴。云飞送断雁，月上净疏林。滴沥露枝响，空濛烟壑深。","dynasty":"唐代","title":"奉和山夜临秋"}
{"author":"上官仪","content":"步辇出披香，清歌临太液。晓树流莺满，春堤芳草积。风光翻露文，雪华上空碧。花蝶来未已，山光暖将夕。","dynasty":"唐代","title":"早春桂林殿应诏"}
{"author":"上官仪","content":"上路抵平津，后堂罗荐陈。缔交开狎赏，丽席展芳辰。密树风烟积，回塘荷芰新。雨霁虹桥晚，花落凤台春。翠钗低舞席，文杏散歌尘。方惜流觞满，夕鸟已城闉。","dynasty":"唐代","title":"安德山池宴集"}
{"author":"上官仪","content":"玉关春色晚，金河路几千。琴悲桂条上，笛怨柳花前。雾掩临妆月，风惊入鬓蝉。缄书待还使，泪尽白云天。","dynasty":"唐代","title":"相和歌辞。王昭君"}
{"author":"上官仪","content":"石关清晚夏，璇舆御早秋。神麾飏珠雨，仙吹响飞流。沛水祥云泛，宛郊瑞气浮。大风迎汉筑，丛烟入舜球。翠梧临凤邸，滋兰带鹤舟。偃伯歌玄化，扈跸颂王游。遗簪谬昭奖，珥笔荷恩休。","dynasty":"唐代","title":"奉和过旧宅应制"}
{"author":"上官仪","content":"上苑通平乐，神池迩建章。楼台相掩映，城阙互相望。缇油泛行幔，箫吹转浮梁。晚云含朔气，斜照荡秋光。落叶飘蝉影，平流写雁行。槿散凌风缛，荷销裛露香。仙歌临枍诣，玄豫历长杨。归路乘明月，千门开未央。","dynasty":"唐代","title":"奉和秋日即目应制"}
{"author":"上官仪","content":"熏炉御史出神仙，云鞍羽盖下芝田。红尘正起浮桥路，青楼遥敞御沟前。倾城比态芳菲节，绝世相娇是六年。惯是洛滨要解佩，本是河间好数钱。翠钗照耀衔云发，玉步逶迤动罗袜。石榴绞带轻花转，桃枝绿扇微风发。无情拂袂欲留宾，讵恨深潭不可越。天津一别九秋长，岂若随闻三日香。南国自然胜掌上，东家复是忆王昌。","dynasty":"唐代","title":"和太尉戏赠高阳公"}
{"author":"上官仪","content":"入丛台，丛台裛春露。滴沥间深红，参差散轻素。妆蝶惊复聚，黄鹂飞且顾。攀折殊未已，复值惊飞起。送影舞衫前，飘香歌扇里。望望惜春晖，行行犹未归。暂得佳游趣，更愁花鸟稀。且学鸟声调凤管，方移花影入鸳机。","dynasty":"隋代","title":"八咏应制二首其二"}
{"author":"上官仪","content":"曙色随行漏，早吹入繁笳。旗文萦桂叶，骑影拂桃华。碧潭写春照，青山笼雪花。池牑风月清，閒居游客情。兰泛樽中色，松今弦上声。","dynasty":"隋代","title":"句"}
{"author":"上官仪","content":"奕奕九成台，窈窕绝尘埃。苍苍万年树，玲珑下冥雾。池色摇晚空，岩花敛馀煦。清切丹禁静，浩荡文河注。留连穷胜托，夙期暌善谑。东望安仁省，西临子云阁。长啸披烟霞，高步寻兰若。金狄掩通门，雕鞍归骑喧。燕姝对明月，荆艳促芳尊。别有青山路，策杖访王孙。","dynasty":"唐代","title":"酬薛舍人万年宫晚景寓直怀友"}
{"author":"上官仪","content":"泬寥空色远，芸黄凄序变。涸浦落遵鸿，长飙送巢燕。千秋流夕景，万籁含宵唤。峻雉聆金柝，层台切银箭。","dynasty":"唐代","title":"奉和颍川公秋夜"}
{"author":"上官仪","content":"漠漠佳城幽，苍苍松槚暮。鲁幕飘欲卷，宛驷悲还顾。楚挽绕庐山，胡笳临武库。怅然郊原静，烟生归鸟度。","dynasty":"唐代","title":"谢都督挽歌"}
{"author":"上官仪","content":"启重帷，重帷照文杏。翡翠藻轻花，流苏媚浮影。瑶笙燕始归，金堂露初晞。风随少女至，虹共美人归。罗荐已擘鸳鸯被，绮衣复有蒲萄带。残红艳粉映帘中，戏蝶流莺聚窗外。洛滨春雪回，巫峡暮云来。雪花飘玉辇，云光上璧台。共待新妆出，清歌送落梅。入丛台，丛台裛春露。滴沥间深红，参差散轻素。妆蝶惊复聚，黄鹂飞且顾。攀折殊未已，复值惊飞起。送影舞衫前，飘香歌扇里。望望惜春晖，行行犹未归。暂得佳游趣，更愁花鸟稀。且学鸟声调凤管，方移花影入鸳机。","dynasty":"唐代","title":"八咏应制二首"}
{"author":"上官仪","content":"薰炉御史出神仙，云鞍羽盖下芝田。红尘正起浮桥路，青楼遥敞御沟前。倾城比态芳菲节，绝世相娇是六年。惯是洛滨要解珮，本是河间好数钱。翠钗照耀衔云发，玉步逶迤动罗袜。石榴绞带轻花转，桃枝绿扇微风发。无情拂袂欲留宾，讵恨深潭不可越。天津一别九秋长，岂若随闻三日香。南国自然胜掌上，东家复是忆王昌。","dynasty":"唐代","title":"和太尉戏赠高阳公"}
{"author":"上官仪","content":"黄鹤悲歌绝，椒花清颂馀。埃凝写邻镜，网结和扉鱼。银消风烛尽，珠灭夜轮虚。别有南陵路，幽丛临叶疏。","dynasty":"唐代","title":"江王太妃挽歌"}
{"author":"上官仪","content":"木落园林旷，庭虚风露寒。北里清音绝，南陔芳草残。远气犹标剑，浮云尚写冠。寂寂琴台晚，秋阴入井干。","dynasty":"唐代","title":"故北平公挽歌"}
{"author":"上官仪","content":"湘渚韬灵迹，娥台静瑞音。凤逐清箫远，鸾随幽镜沉。霜处华芙落，风前银烛侵。寂寞平阳宅，月冷洞房深。","dynasty":"唐代","title":"高密长公主挽歌"}
{"author":"边中宝","content":"半生劳梦寐，此日蹑云根。一榻悬今古，千山嬗晓昏。鸟飞凌碧汉，樵去入烟村。惟有西来树，常栖净土魂。","dynasty":"清代","title":"卧佛寺"}
{"author":"边中宝","content":"清磬声声彻，悠然夜未分。山高迟见月，竹密静留云。色相岩间石，空明水面纹。立身尘坌外，思共鹤猿群。","dynasty":"清代","title":"兜率寺"}
{"author":"边中宝","content":"出山频顾山，山亦神交熟。今夜山间云，相随窗外宿。","dynasty":"清代","title":"出山"}
{"author":"边中宝","content":"我宁甘其拙，人自逞其巧。巧为世所争，拙乃身之宝。恂恂里巷间，朴讷亦自好。神凝志不纷，性天常自保。大木枝曲拳，斤斧弗来扰。七窃凿甫成，混沌已就槁。","dynasty":"清代","title":"劝学诗其一"}
{"author":"边中宝","content":"日月有薄蚀，金石有亏缺。令名德之舆，弈世无歇绝。高节轶尘伦，圣哲足颃颉。阘然庸众伍，草木同摧折。没世疾无称，此语殊痛切。姱脩不及时，秋风鸣鶗鴂。","dynasty":"清代","title":"劝学诗其二"}
{"author":"边中宝","content":"吾家连理枝，恰符燕桂数。伯仲早云殂，三人相依附。飘梗过半生，频年不一遇。垂老更相怜，郁陶凭谁诉。游子从外来，惊愕频谛顾。喜极翻成悲，相看俱迟暮。有酒即我醑，无酒即我酤。鹤发老弟兄，悦爱胜童孺。目前致足乐，莫任韶光赴。珍重此残年，连床话情愫。","dynasty":"清代","title":"归里后咏怀其一"}
{"author":"边中宝","content":"倦鸟归旧林，飞翔适性天。零星几老友，策杖相往还。言笑无厌时，文酒追古欢。有时乘兴出，随意探林泉。或阿陵城下，或吾丘台边。徙倚以徜徉，心远况地偏。偶然逢野叟，席地话园田。神貌两俱古，真趣谁怀传。自反出与处，幸无罹尤愆。泊然何所营，长此乐余年。","dynasty":"清代","title":"归里后咏怀其二"}
{"author":"薛逢","content":"昨夜蕃兵报国仇，沙州都护破凉州。黄河九曲今归汉，塞外纵横战血流。","dynasty":"唐代","tags":"爱国","title":"凉州词"}
{"author":"薛逢","content":"滞雨通宵又彻明，百忧如草雨中生。心关桂玉天难晓，运落风波梦亦惊。压树早鸦飞不散，到窗寒鼓湿无声。当年志气俱消尽，白发新添四五茎。","dynasty":"唐代","tags":"写景，写雨，抒怀","title":"长安夜雨"}
{"author":"薛逢","content":"弱植惊风急自伤，暮来翻遣思悠扬。曾飘紫陌随高下，敢拂朱阑竞短长。萦砌乍飞还乍舞，扑池如雪又如霜。莫令岐路频攀折，渐拟垂阴到画堂。","dynasty":"唐代","title":"咏柳"}
{"author":"薛逢","content":"十二楼中尽晓妆，望仙楼上望君王。锁衔金兽连环冷，水滴铜龙昼漏长。云髻罢梳还对镜，罗衣欲换更添香。遥窥正殿帘开处，袍袴宫人扫御床。","dynasty":"唐代","tags":"唐诗三百首，宫怨","title":"宫词"}
{"author":"薛逢","content":"马缩寒毛鹰落膘，角弓初暖箭新调。平原踏尽无禽出，竟日翻身望碧霄。","dynasty":"唐代","title":"观猎"}
{"author":"薛逢","content":"莫奏开元旧乐章，乐中歌曲断人肠。邠王玉笛三更咽，虢国金车十里香。一自犬戎生蓟北，便从征战老汾阳。中原骏马搜求尽，沙苑年来草又芳。","dynasty":"唐代","title":"开元后乐"}
{"author":"薛逢","content":"天地三分魏蜀吴，武侯倔起赞訏谟。身依豪杰倾心术，目对云山演阵图。赤伏运衰功莫就，皇纲力振命先徂。出师表上留遗恳，犹自千年激壮夫。","dynasty":"唐代","title":"题筹笔驿"}
{"author":"薛逢","content":"千里东归客，无心忆旧游。挂帆游□水，高枕到青州。君住孤山下，烟深夜径长。辕门渡绿水，游苑绕垂杨。树发花如锦，莺啼柳若丝。更游欢宴地，愁见别离时。","dynasty":"唐代","title":"凉州词"}
{"author":"薛逢","content":"重岗如抱岳如蹲，屈曲秦川势自尊。天地并功开帝宅，山河相凑束龙门。橹声呕轧中流度，柳色微茫远岸村。满眼波涛终古事，年来惆怅与谁论。","dynasty":"唐代","tags":"地方，写景，抒情","title":"潼关河亭"}
{"author":"薛逢","content":"君不见，马侍中，气吞河朔称英雄；君不见，韦太尉，二十年前镇蜀地。一朝冥漠归下泉，功业声名两憔悴。奉诚园里蒿棘生，长兴街南沙路平。当时带砺在何处，今日子孙无地耕。或闻羁旅甘常调，簿尉文参各天表。清明纵便天使来，一把纸钱风树杪。碑文半缺碑堂摧，祁连冢象狐兔开。野花似雪落何处，棠梨树下香风来。马侍中，韦太尉，盛去衰来片时事。人生倏忽一梦中，何必深深固权位！","dynasty":"唐代","title":"君不见"}
{"author":"薛逢","content":"笙歌惨惨咽离筵，槐柳阴阴五月天。未学苏秦荣佩印，却思平子赋归田。芙蓉欲绽溪边蕊，杨柳初迷渡口烟。自笑无成今老大，送君垂泪郭门前。","dynasty":"唐代","title":"座中走笔送前萧使君"}
{"author":"薛逢","content":"晓乘征骑带犀渠，醉别都门惨袂初。莲府望高秦御史，柳营官重汉尚书。斩蛇泽畔人烟晓，戏马台前树影疏。尺组挂身何用处，古来名利尽丘墟。","dynasty":"唐代","title":"重送徐州李从事商隐"}
{"author":"薛逢","content":"老听笙歌亦解愁，醉中因遣合甘州。行追赤岭千山外，坐想黄河一曲流。日暮岂堪征妇怨，路傍能结旅人愁。左绵刺史心先死，泪满朱弦催白头。","dynasty":"唐代","title":"醉中闻甘州"}
{"author":"薛逢","content":"二十年前事尽空，半随波浪半随风。谋身喜断韩鸡尾，辱命羞携楚鹊笼。符竹谬分锦水外，妻孥犹隔散关东。临岐莫怪朱弦绝，曾是君家入爨桐。","dynasty":"唐代","title":"北亭醉后叙旧赠东川陈书记"}
{"author":"薛逢","content":"楼头钟鼓递相催，曙色当衙晓仗开。孔雀扇分香案出，衮龙衣动册函来。金泥照耀传中旨，玉节从容引上台。盛礼永尊徽号毕，圣慈南面不胜哀。","dynasty":"唐代","title":"宣政殿前陪位观册顺宗宪宗皇帝尊号"}
{"author":"薛逢","content":"千门曙色锁寒梅，五夜疏钟晓箭催。宝马占堤朝阙去，香车争路进名来。天临玉几班初合，日照金鸡仗欲回。更傍紫微瞻北斗，上林佳气满楼台。曈曈初日照楼台，漠漠祥云雉扇开。星驻冕旒三殿晓，云翻珠翠六宫来。山呼圣寿烟霞动，风转金章鸟兽回。欲识普恩无远近，万方欢忭一声雷。","dynasty":"唐代","title":"元日楼前观仗"}
{"author":"薛逢","content":"去岁乘轺出上京，军机旦暮促前程。狂花野草途中恨，春月秋风剑外情。愁见瘴烟遮路色，厌闻溪水下滩声。不辞醉伴诸年少，羞对红妆白发生。","dynasty":"唐代","title":"醉中看花因思去岁之任"}
{"author":"薛逢","content":"晚麦芒干风似秋，旅人方作蜀门游。家林渐隔梁山远，客路长依汉水流。满壁存亡俱是梦，百年荣辱尽堪愁。胸中愤气文难遣，强指丰碑哭武侯。","dynasty":"唐代","title":"题白马驿"}
{"author":"薛逢","content":"龙门曾共战惊澜，雷电浮云出浚湍。紫府有名同羽化，碧霄无路却泥蟠。公车未结王生袜，客路虚弹贡禹冠。今日垆锤任真宰，暂回风水不应难。","dynasty":"唐代","title":"上吏部崔相公"}
{"author":"薛逢","content":"备问嘉陵江水湄，百川东去尔西之。但教清浅源流在，天路朝宗会有期。","dynasty":"唐代","title":"嘉陵江"}
{"author":"薛逢","content":"系马宫槐老，持怀店菊黄。故交今不见，流恨满川光。","dynasty":"唐代","title":"杂曲歌辞。何满子"}
{"author":"薛逢","content":"三道狼烟过碛来，受降城上探旗开。传声却报边无事，自是官军入抄回。","dynasty":"唐代","title":"狼烟"}
{"author":"薛逢","content":"陌上秋风动酒旗，江头丝竹竞相追。正当海晏河清日，便是修文偃武时。绣毂尽为行乐伴，艳歌皆属太平诗。微臣幸忝颁尧历，一望郊原惬所思。","dynasty":"唐代","title":"九日曲池游眺"}
{"author":"薛逢","content":"南村晴雪北村梅，树里茅檐晓尽开。蛮榼出门儿妇去，乌龙迎路女郎来。相逢但祝新正寿，对举那愁暮景催。长笑士林因宦别，一官轻是十年回。","dynasty":"唐代","title":"元日田家"}
{"author":"薛逢","content":"残妆满面泪阑干，几许幽情欲话难。云髻懒梳愁拆凤，翠蛾羞照恐惊鸾。南邻送女初鸣珮，北里迎妻已梦兰。惟有深闺憔悴质，年年长凭绣床看。","dynasty":"唐代","title":"贫女吟"}
{"author":"薛逢","content":"东家有儿年十五，只向田园独辛苦。夜开沟水绕稻田，晓叱耕牛垦塉土。西家有儿才弱龄，仪容清峭云鹤形。涉书猎史无早暮，坐期朱紫如拾青。东家西家两相诮，西儿笑东东又笑。西云养志与荣名，彼此相非不同调。东家自云虽苦辛，躬耕早暮及所亲。男舂女爨二十载，堂上未为衰老人。朝机暮织还充体，馀者到兄还及弟。春秋伏腊长在家，不许妻奴暂违礼。尔今二十方读书，十年取第三十馀。往来途路长离别，几人便得升公车。纵令得官身须老，衔恤终天向谁道？百年骨肉归下泉，万里枌榆长秋草。我今躬耕奉所天，耘锄刈获当少年。面上笑添今日喜，肩头薪续厨中烟。纵使此身头雪白，又有儿孙还稼穑。家藏一卷古孝经，世世相传皆得力。为报西家知不知，何须谩笑东家儿。生前不得供甘滑，殁后扬名徒尔为。","dynasty":"唐代","title":"邻相反行"}
{"author":"薛逢","content":"夏夜宴南湖，琴觞兴不孤。月摇天上桂，星泛浦中珠。助照萤随舫，添盘笋迸厨。圣朝思静默，堪守谷中愚。","dynasty":"唐代","title":"夏夜宴明月湖"}
{"author":"薛逢","content":"细推今古事堪愁，贵贱同归土一丘。汉武玉堂人岂在，石家金谷水空流。光阴自旦还将暮，草木从春又到秋。闲事与时俱不了，且将身暂醉乡游。","dynasty":"唐代","title":"悼古"}
{"author":"薛逢","content":"曾发箫声水槛前，夜蟾寒沼两婵娟。微波有恨终归海，明月无情却上天。白鸟带将林外雪，绿荷枯尽渚中莲。荣华不肯人间住，须读庄生第一篇。","dynasty":"唐代","title":"九华观废月池（一作题昭华公主废池馆）"}
{"author":"薛逢","content":"松柏当轩蔓桂篱，古坛衰草暮风吹。荒凉院宇无人到，寂寞烟霞只自知。浪渍法堂馀像设，水存虚殿半科仪。因求天宝年中梦，故事分明载折碑。","dynasty":"唐代","title":"社日游开元观（时当水荒之后）"}
{"author":"薛逢","content":"表里通明不假雕，冷于春雪白于瑶。朝来送在凉床上，只怕风吹日炙销。","dynasty":"唐代","title":"石膏枕"}
{"author":"薛逢","content":"孤戍迢迢蜀路长，鸟鸣山馆客思乡。更看绝顶烟霞外，数树岩花照夕阳。","dynasty":"唐代","title":"题黄花驿"}
{"author":"薛逢","content":"草荒留客院，泥卧喂生台。（《游废寺》。以下见《海录碎事》）碧碎鸳鸯瓦，香埋菡萏垆。初日晖晖上彩旄。金鞍俯鞚尘开处，银镝离弦中处声。（《猎》）。昨日鸿毛万钧重，今朝山岳一朝轻。（《旧唐书》本传：王铎作相，逢有诗云云，铎怨之）","dynasty":"唐代","title":"句"}
{"author":"薛逢","content":"重冈如抱岳如蹲，屈曲秦川势自尊。天地并功开帝宅，山河相湊束龙门。橹声呕轧中流渡，柳色微茫远岸村。满眼波涛终古事，年来惆怅与谁论。","dynasty":"唐代","title":"潼关河亭"}
{"author":"薛逢","content":"剑外春余日更长，东园留醉乐高张。松杉露滴无情泪，桃杏风飘不语香。莺恋叶深啼绿树，燕窥巢稳坐雕梁。也知留滞年华晚，争那樽前乐未央。","dynasty":"唐代","title":"春晚东园晓思"}
{"author":"薛逢","content":"兵印对封入卫稀，碧空云尽早霜微。浐川桑落雕初下，渭曲禾收兔正肥。陌上管弦清似语，草头弓马疾如飞。岂知万里黄云戍，血迸金疮卧铁衣。","dynasty":"唐代","title":"猎骑"}
{"author":"薛逢","content":"楼头钟鼓遰相催，曙色当衙晓仗开。孔雀扇分香案出，衮龙衣动册函来。金泥照耀传中旨，玉节从容引上台。盛礼永尊徽号毕，圣慈南面不胜哀。","dynasty":"唐代","title":"宣政殿前陪位观册顺宗宪宗皇帝尊"}
{"author":"薛逢","content":"曈曈初日照楼台，漠漠祥云雉扇开。星驻冕旒三殿晓，云翻珠翠六宫来。山呼圣寿烟霞动，风转金章鸟兽回。欲识普恩无远近，万方欢忭一声雷。","dynasty":"唐代","title":"元日楼前观仗其二"}
{"author":"薛逢","content":"晚麦芒乾风似秋，旅人方作蜀门游。家林渐隔梁山远，客路长依汉水流。满壁存亡俱是梦，百年荣辱尽堪愁。胸中愤气文难遣，强指丰碑哭武侯。","dynasty":"唐代","title":"题白马驿"}
{"author":"薛逢","content":"江上园卢荆作扉，男驱耕犊妇鸣机。林峦当户茑萝暗，桑柘绕村姜芋肥。几亩稻田还谓业，两间茆舍亦言归。何如一被风尘染，到老云云相是非。","dynasty":"唐代","title":"题独孤处士村居"}
{"author":"薛逢","content":"昨夜蕃兵报国雠，沙州都护破凉州。黄河九曲今归汉，塞外纵横战血流。","dynasty":"唐代","title":"杂曲歌辞凉州词"}
{"author":"薛逢","content":"阙下憧憧车马尘，沈浮相次宦游身。须知金印朝天客，同是沙堤避路人。威凤偶时因瑞圣，应龙无水谩通神。立门不是趋时客，始向穷途学问津。","dynasty":"唐代","title":"贺杨收作相"}
{"author":"薛逢","content":"眼前轩冕是鸿毛，天上人情谩自劳。脱却朝衣便东去，青云不及白云高。","dynasty":"唐代","title":"送萧俛相公归山（一作赵嘏诗）"}
{"author":"薛逢","content":"暴雨逐惊雷，从风忽骤来。浪驱三岛至，江拆二仪开。势恐圆枢折，声疑厚轴摧。冥心问元化，天眼几时回。","dynasty":"唐代","title":"大水"}
{"author":"薛逢","content":"昔记披云日，今逾二十年。声名俱是梦，恩旧半归泉。朱绂惭衰齿，红妆惨别筵。离歌正凄切，休更促危弦。","dynasty":"唐代","title":"席上酬东川严中丞叙旧见赠"}
{"author":"薛逢","content":"日日冒烟尘，忽忽禁火辰。塞榆关水湿，边草贼回春。岁月伤风迈，疮痍念苦辛。沙中看白骨，肠断故乡人。","dynasty":"唐代","title":"禁火"}
{"author":"薛逢","content":"穷途日日困泥沙，上苑年年好物华。荆棘不当车马道，管弦长奏绮罗家。王孙草上悠扬蝶，少女风前烂熳花。懒出任从游子笑，入门还是旧生涯。","dynasty":"唐代","title":"长安春日"}
{"author":"薛逢","content":"玄晏先生已白头，不随鹓鹭狎群鸥。元卿谢免开三径，平仲朝归卧一裘。醉后独知殷甲子，病来犹作晋春秋。尘缨未濯今如此，野水无情处处流。","dynasty":"唐代","title":"韦寿博书斋（一作温庭筠诗）"}
{"author":"薛逢","content":"一尺圆潭深黑色，篆文如丝人不识。耕夫云住赫连城，赫连城下亲耕得。镜上磨莹一月馀，日中渐见菱花舒。金膏洗拭鉎涩尽，黑云吐出新蟾蜍。人言此是千年物，百鬼闻之形暗栗，玉匣曾经龙照来，岂宜更鉴农夫质。有时霹雳半夜惊，窗中飞电如晦明。盘龙鳞胀玉匣溢，牙爪触风时有声。耕夫不解珍灵异，翻惧赫连神作祟。十千卖与灵台兄，百丈灵湫坐中至。溢匣水色如玉倾，儿童不敢窥泓澄。寒光照人近不得，坐愁雷电湫中生。吾兄吾兄须爱惜，将来慎勿虚抛掷。兴云致雨会有时，莫遣红妆秽灵迹。","dynasty":"唐代","title":"灵台家兄古镜歌"}
{"author":"薛逢","content":"三月三日天清明，杨花绕江啼晓莺。使君未出郡斋内，江上已闻齐和声。使君出时皆有引，马前已被红旗阵。两岸罗衣破鼻香，银钗照日如霜刃。鼓声三下红旗开，两龙跃出浮水来。擢影干波飞万剑，鼓声劈浪鸣千雷。雷声冲急波相近，两龙望标目如瞬。江上人呼霹雳声，竿头彩挂虹霓晕。前船抢水已得标，后船失势空挥桡。疮眉血首争不定，输岸一朋心似烧。只将标示输赢赏，两岸十舟五来往。须臾戏罢各东西，竟脱文身请书上。吾今细观竞渡儿，何殊当路权相持。不思得所各休去，会到摧舟折楫时。","dynasty":"唐代","title":"观竞渡（一作刘禹锡诗，一作张建封诗）"}
{"author":"薛逢","content":"旅馆再经秋，心烦懒上楼。年光同过隙，人事且随流。骨肉凭书问，乡关托梦游。所嗟山郡酒，倾尽只添忧。","dynasty":"唐代","title":"酬牛秀才登楼见示"}
{"author":"薛逢","content":"惆怅人生不满百，一事无成头雪白。回看幼累与老妻，俱是途中远行客。匣中旧镜照胆明，昔曾见我髭未生。朝巾暮栉不自省，老皮皴皱文纵横。合掌髻子蒜许大，此日方知非是我。暗数七旬能几何，不觉中肠热如火。老去也，争奈何？敲酒盏，唱短歌。短歌未竟日已没，月映西南庭树柯。","dynasty":"唐代","title":"老去也"}
{"author":"薛逢","content":"朝光如飞犹尚可，暮更如箭不容卧。犍为穿城更漏频，一一皆从枕边过。一夕凡几更，一更凡几声。青春枉向镜中老，白发虚从愁里生。曾窥帝里东邻女，自比桃花镜中许。一朝嫁得征戍儿，荷戈千里防秋去。去时只作旦暮期，别后生死俱不知。风惊粉色入蝉鬓，愁送镜花潜堕枝。前年因出长安陌，见一女人头雪白。日中扶杖憩树阴，仿佛形容认相识。向予吁嗟还独语，曾与君家邻舍住。当时妾嫁与征人，几向墙头诮夫主。花开叶落何推迁，屈指数当三十年。眉头薤叶同枯叶，琴上朱弦成断弦。嫁时宝镜依然在，鹊影菱花满光彩。梦里长嗟离别多，愁中不觉颜容改。叹息人生能几何，喜君颜貌未蹉跎。因君下马重相顾，请奏青门肠断歌。","dynasty":"唐代","title":"追昔行"}
{"author":"薛逢","content":"去年春似今年春，依旧野花愁杀人。犍为县里古城上，开是好花飞是尘。戏蝶狂蜂相往返，一枝花上声千万。时节先从暖处开，北枝未发南枝晚。江城太守须髯苍，忽然置酒开华堂。歌儿舞女亦随后，暂醉始知天地长。顷年曾作东周掾，同舍寻春屡开宴。斗门亭上柳如丝，洛水桥边月如练。洛阳风俗不禁街，骑马夜归香满怀。坐客争吟云碧句，美人醉赠珊瑚钗。日往月来何草草，今年又校三年老。槽中骏马不能骑，惆怅落花开满道。为报时人知不知，看花对酒定无疑。君看野外孤坟下，石羊石马是谁家？","dynasty":"唐代","title":"醉春风"}
{"author":"薛逢","content":"灯火荧煌醉客豪，卷帘罗绮艳仙桃。纤腰怕束金蝉断，鬓发宜簪白燕高。愁傍翠蛾深八字，笑回丹脸利双刀。无因得荐阳台梦，愿拂馀香到缊袍。","dynasty":"唐代","title":"夜宴观妓"}
{"author":"薛逢","content":"黑眉玄发尚依然，紫绶金章五十年。三入凤池操国柄，八分龙节付兵权。东周城阙中天外，西蜀楼台落日边。莫遣洪垆旷真宰，九流人物待陶甄。","dynasty":"唐代","title":"送西川杜司空赴镇"}
{"author":"薛逢","content":"一州横制浙江湾，台榭参差积翠间。楼下潮回沧海浪，枕边云起剡溪山。吴江水色连堤阔，越俗舂声隔岸还。圣代牧人无远近，好将能事济清闲。","dynasty":"唐代","title":"送刘郎中牧杭州"}
{"author":"薛逢","content":"兵印长封入卫稀，碧空云尽早霜微。浐川桑落雕初下，渭曲禾收兔正肥。陌上管弦清似语，草头弓马疾如飞。岂知万里黄云戍，血迸金疮卧铁衣。","dynasty":"唐代","title":"猎骑"}
{"author":"薛逢","content":"忆昔明皇初御天，玉舆频此驻神仙。龙盘藻井喷红艳，兽坐金床吐碧烟。云外笙歌岐薛醉，月中台榭后妃眠。自从戎马生河雒，深锁蓬莱一百年。","dynasty":"唐代","title":"金城宫"}
{"author":"薛逢","content":"露竹风蝉昨夜秋，百年心事付东流。明霜义分成虚话，阜俗文章惜暗投。长笑李斯称溷鼠，每多庄叟喻牺牛。五湖烟水盈归梦，芦荻花中一钓舟。","dynasty":"唐代","title":"惊秋"}
{"author":"薛逢","content":"六街尘起鼓冬冬，马足车轮在处通。百役并驱衣食内，四民长走路岐中。年光与物随流水，世事如花落晓风。名利到身无了日，不知今古旋成空。","dynasty":"唐代","title":"六街尘"}
{"author":"薛逢","content":"去年镊白鬓，镜里犹堪认年少。今年镊白发，两眼昏昏手战跳。满酌浓酹假颜色，颜色不扬翻自笑。少年曾读古人书，本期独善安有馀。虽盖长安一片瓦，未遑卒岁容宁居。前年依亚成都府，月请俸缗六十五。妻儿骨肉愁欲来，偏梁阁道归得否？长安六月尘亘天，池塘鼎沸林欲燃。合家恸哭出门送，独驱匹马陵山巅。到官只是推诚信，终日兢兢幸无吝。丞相知怜为小心，忽然奏佩专城印。专城俸入一倍多，况兼职禄霜峨峨。山妻稚女悉迎到，时列绿樽酣酒歌。醉来便向樽前倒，风月满头丝皓皓。虽然减得阖门忧，又加去国五年老。五年老，知奈何？来日少，去日多。金锤锤碎黄金镊，更唱樽前老去歌。","dynasty":"唐代","title":"镊白曲"}
{"author":"薛逢","content":"笑分铜虎别京师，岭下山川想到时。红树暗藏殷浩宅，绿萝深覆偃王祠。风茅向暖抽书带，露竹迎风舞钓丝。休指岩西数归日，知君已负白云期。","dynasty":"唐代","title":"送衢州崔员外"}
{"author":"薛逢","content":"汉武清斋夜筑坛，自斟明水醮仙官。殿前玉女移香案，云际金人捧露盘。绛节几时还入梦，碧桃何处更骖鸾。茂陵烟雨埋弓剑，石马无声蔓草寒。","dynasty":"唐代","title":"汉武宫辞"}
{"author":"薛逢","content":"河上关门日日开，古今名利旋堪哀。终军壮节埋黄土，杨震丰碑翳绿苔。寸禄应知沾有分，一官常惧处非才。犹惊往岁同袍者，尚逐江东计吏来。","dynasty":"唐代","title":"潼关驿亭"}
{"author":"薛逢","content":"烟霞壁立水溶溶，路转崖回旦暮中。鸂鶒畏人沈涧月，山羊投石挂岩松。高斋既许陪云宿，晚稻何妨为客舂。今日见君嘉遁处，悔将名利役疏慵。","dynasty":"唐代","title":"五峰隐者"}
{"author":"薛逢","content":"上人今去白蘋洲，霅水苕溪我旧游。夜雨暗江渔火出，夕阳沈浦雁花收。闲听别鸟啼红树，醉看归僧棹碧流。若见儒公凭寄语，数茎霜鬓已惊秋。","dynasty":"唐代","title":"送庆上人归湖州因寄道儒座主"}
{"author":"薛逢","content":"正怀何谢俯长流，更览馀封识嵊州。树色老依官舍晚，溪声凉傍客衣秋。南岩气爽横郛郭，天姥云晴拂寺楼。日暮不堪还上马，蓼花风起路悠悠。","dynasty":"唐代","title":"早发剡山（一作赵嘏诗）"}
{"author":"薛逢","content":"殿前松柏晦苍苍，杏绕仙坛水绕廊。垂露额题精思院，博山炉袅降真香。苔侵古碣迷陈事，云到中峰失上方。便拟寻溪弄花去，洞天谁更待刘郎。","dynasty":"唐代","title":"题春台观"}
{"author":"薛逢","content":"剑外春馀日更长，东园留醉乐高张。松杉露滴无情泪，桃杏风飘不语香。莺恋叶深啼绿树，燕窥巢稳坐雕梁。也知留滞年华晚，争那樽前乐未央。","dynasty":"唐代","title":"春晚东园晓思"}
{"author":"薛逢","content":"桑柘林枯荞麦干，欲分离袂百忧攒。临溪莫话前途远，举酒须歌后会难。薄宦未甘霜发改，夹衣犹耐水风寒。遥知阮巷归宁日，几院儿童候马看。","dynasty":"唐代","title":"芙蓉溪送前资州裴使君归京宁拜户部裴侍郎"}
{"author":"薛逢","content":"吉语云云海外传，令公疾愈起朝天。皇风再扇寰区内，人镜重开日月边。光启四门通寿域，深疏万顷溉情田。陪臣自讶迷津久，愿识方舟济巨川。","dynasty":"唐代","title":"伏闻令公疾愈对见延英，因有贺诗远封投献"}
{"author":"薛逢","content":"江上园庐荆作扉，男驱耕犊妇鸣机。林峦当户茑萝暗，桑柘绕村姜芋肥。几亩稻田还谓业，两间茆舍亦言归。何如一被风尘染，到老云云相是非。","dynasty":"唐代","title":"题独孤处士村居"}
{"author":"薛逢","content":"狂寇穷兵犯帝畿，上皇曾此振戎衣。门前卫士传清警，砌下奚官扫翠微。云驻寿宫三洞启，日回仙仗六龙归。当时丹凤衔书处，老柏苍苍已合围。","dynasty":"唐代","title":"题上皇观"}
{"author":"薛逢","content":"两地交通布政和，上台深喜使星过。欢留白日千钟酒，调入青云一曲歌。寒柳翠添微雨重，腊梅香绽细枝多。平津万一言卑散，莫忘高松寄女萝。","dynasty":"唐代","title":"奉和仆射相公送东川李支使归使府夏侯相公"}
{"author":"薛逢","content":"大封茅土镇褒中，醉出都门杀气雄。陌上晚花迎虎节，马前新月学弯弓。珂临响涧声先合，旆到春山色更红。欲识真心报天子，满旗全是发生风。","dynasty":"唐代","title":"送封尚书节制兴元"}
{"author":"薛逢","content":"圣主忧夷貊，屯师剪束钦。皇家思眷祐，星使忽登临。用命期开国，违天必衅碪.化须均草树，恩不间飞沈。束马凌苍壁，扪萝上碧岑。瘴川风自热，剑阁气长阴。迅濑从天急，乔松入地深。仰观唯一径，俯瞰即千寻。水作新城带，山为故垒襟。东开洞君听，南辟纳蛮心。渥泽濡三部，衣冠化雨林。带文雕白玉，符理篆黄金。鸟道经邛僰，星缠过觜参。回轩如睿奖，休作苦辛吟。","dynasty":"唐代","title":"送西川梁常侍之新筑龙山城并锡赉两州刺史及部落酋长等"}
{"author":"薛逢","content":"系马宫槐老，持杯店菊黄。故交今不见，流恨满川光。","dynasty":"唐代","title":"河满子"}
{"author":"薛逢","content":"绿眼胡鹰踏锦鞲，五花骢马白貂裘。往来三市无人识，倒把金鞭上酒楼。","dynasty":"唐代","title":"侠少年"}
{"author":"薛逢","content":"满塞旌旗镇上游，各分天子一方忧。无因得见歌舒翰，可惜西山十八州。","dynasty":"唐代","title":"感塞"}
{"author":"薛逢","content":"禁曲新翻下玉都，四弦掁触五音殊。不知天上弹多少，金凤衔花尾半无。","dynasty":"唐代","title":"听曹刚弹琵琶"}
{"author":"薛逢","content":"十里松萝映碧苔，一川晴色镜中开。遥闻上界翻经处，片片香云出院来。","dynasty":"唐代","title":"定山寺"}
{"author":"薛逢","content":"乘递初登建外州，倾心喜事富人侯。让当游艺依仁日，便到攀辕卧辙秋。容听巴歌消子夜，许陪仙躅上危楼。欲知恨恋情深处，听取长江旦暮流。","dynasty":"唐代","title":"越王楼送高梓州入朝"}
{"author":"薛逢","content":"仆射陂西想到时，满川晴色见旌旗。马融闲卧笛声远，王粲醉吟楼影移。几日赋诗秋水寺，经年草诏白云司。唯君此去人多羡，却是恩深自不知。","dynasty":"唐代","title":"送李蕴赴郑州因献卢郎中（以下九首并见《赵嘏集》）"}
{"author":"薛逢","content":"塞垣从事识兵机，只拟平戎不拟归。入夜笳声含白发，报秋榆叶落征衣。城临战垒黄云晚，马渡寒沙夕照微。此别不应书断绝，满天霜雪有鸿飞。","dynasty":"唐代","title":"送裴评事"}
{"author":"薛逢","content":"云绕千峰驿路长，谢家联句待檀郎。手持碧落新攀桂，月在东轩旧选床。几日旌幢延骏马，到时冰玉动华堂。孔门多少风流处，不遣颜回识醉乡。","dynasty":"唐代","title":"送薛耽先辈归谒汉南"}
{"author":"薛逢","content":"年来惊喜两心知，高处同攀次第枝。人倚绣屏闲赏夜，马嘶花径醉归时。声名本自文章得，藩溷曾劳笔砚随。家去恩门四千里，只应从此梦旌旗。","dynasty":"唐代","title":"送同年郑祥先辈归汉南（时恩门相公镇山南）"}
{"author":"薛逢","content":"金榜前头无是非，平人分得一枝归。正怜日暖云飘路，何处宴回风满衣。门掩长淮心更远，渡连芳草马如飞。茂陵自笑犹多病，空有书斋在翠微。","dynasty":"唐代","title":"李先辈擢第东归有赠送"}
{"author":"薛逢","content":"岛上花枝系钓船，隋家宫畔水连天。江帆自落鸟飞外，月观静依春色边。门巷草生车辙在，朝廷恩及雁行联。相逢且问昭州事，曾鼓庄盆对逝川。","dynasty":"唐代","title":"送韩绛归淮南寄韩绰先辈"}
{"author":"薛逢","content":"曾向雷塘寄掩扉，荀家灯火有馀辉。关河日暮望空极，杨柳渡头人独归。隋苑荒台风袅袅，灞陵残雨梦依依。今年春色还相误，为我江边谢钓矶。","dynasty":"唐代","title":"送卢缄归扬州"}
{"author":"薛逢","content":"两重江外片帆斜，数里林塘绕一家。门掩右军馀水石，路横诸谢旧烟霞。扁舟几处逢溪雪，长笛何人怨柳花。若到天台洞阳观，葛洪丹井在云涯。","dynasty":"唐代","title":"送剡客"}
{"author":"薛逢","content":"白日贪长夜更长，百般无意更思量。三冬不见秦中雪，九日惟添鬓畔霜。霞泛水文沈暮色，树凌金气发秋光。楼前野菊无多少，一雨重开一番黄。","dynasty":"唐代","title":"九日郡斋有感"}
{"author":"薛逢","content":"三江分注界平沙，何处云山是我家。舞鹤洲中翻白浪，掬金滩上折黄花。不愁故国归无日，却恨浮名苦有涯。向暮酒酣宾客散，水天狼藉变馀霞。","dynasty":"唐代","title":"九日嘉州发军亭即事"}
{"author":"薛逢","content":"糕果盈前益自愁，那堪风雨滞刀州。单床冷席他乡梦，紫樧黄花故国秋。万里音书何寂寂，百年生计甚悠悠。潜将满眼思家泪，洒寄长江东北流。","dynasty":"唐代","title":"九日雨中言怀"}
{"author":"薛逢","content":"峭壁横空限一隅，划开元气建洪枢。梯航百货通邦计，键闭诸蛮屏帝都。西蹙犬戎威北狄，南吞荆郢制东吴。千年管钥谁熔范，只自先天造化炉。","dynasty":"唐代","title":"题剑门先寄上西蜀杜司徒"}
{"author":"薛逢","content":"城头旭日照阑干，城下降戎彩仗攒。九陌尘埃千骑合，万方臣妾一声欢。楼台乍仰中天易，衣服初回左衽难。清水莫教波浪浊，从今赤岭属长安。","dynasty":"唐代","title":"八月初一驾幸延喜楼看冠带降戎"}
{"author":"薛逢","content":"丞相衔恩赴阙时，锦城寒菊始离披。龙媒旧识朝天路，鸡树长虚入梦枝。十载殿廷连步武，两来庸蜀抚疲羸。莫愁中土无人识，自有明明圣主知。","dynasty":"唐代","title":"送司徒相公赴阙"}
{"author":"薛逢","content":"阴风猎猎满旗竿，白草飕飕剑气攒。九姓羌浑随汉节，六州蕃落从戎鞍。霜中入塞雕弓硬，月下翻营玉帐寒。今日路傍谁不指，穰苴门户惯登坛。","dynasty":"唐代","title":"送灵州田尚书"}
{"author":"冯相芬","content":"芦苇为墙麦盖棚，风来四壁尽争鸣。民多菜色逢荒岁，县号桃源负美名。绕屋乱坟人鬼聚，噪檐冻雀雪霜清。行来此地逾旬日，总是黄河送客程。","dynasty":"清代","title":"次仲兴"}
{"author":"窦常","content":"浪迹终年客，惊心此地春。风前独去马，泽畔耦耕人。老大交情重，悲凉外物亲。子云今在宅，应见柳条新。","dynasty":"唐代","title":"途中立春寄杨郇伯"}
{"author":"窦常","content":"水国芒种后，梅天风雨凉。露蚕开晚簇，江燕绕危樯。山趾北来固，潮头西去长。年年此登眺，人事几销亡。","dynasty":"唐代","title":"北固晚眺"}
{"author":"窦常","content":"露盘花水望三星，仿佛虚无为降灵。斜汉没时人不寐，几条蛛网下风庭。","dynasty":"唐代","title":"七夕（一本有寄怀二字）"}
{"author":"窦常","content":"力取诚多难，天亡路亦穷。有心裁帐下，无面到江东。命厄留骓处，年销逐鹿中。汉家神器在，须废拔山功。","dynasty":"唐代","title":"项亭怀古"}
{"author":"窦常","content":"永安宫外有祠堂，鱼水恩深祚不长。角立一方初退舍，拟称三汉更图王。人同过隙无留影，石在穷沙尚启行。归蜀降吴竟何事，为陵为谷共苍苍。","dynasty":"唐代","title":"谒诸葛武侯庙"}
{"author":"窦常","content":"君为宫保及清时，冠盖初闲拜武迟。五色诏中宣九德，百僚班外置三师。山泉遂性休称疾，子弟能官各受词。不学铸金思范蠡，乞言犹许上丹墀。","dynasty":"唐代","title":"奉贺太保岐公承恩致政"}
{"author":"窦常","content":"杏花榆荚晓风前，云际离离上峡船。江转数程淹驿骑，楚曾三户少人烟。看春又过清明节，算老重经癸巳年。幸得柱山当郡舍，在朝长咏卜居篇。","dynasty":"唐代","title":"之任武陵，寒食日途次松滋渡，先寄刘员外禹锡"}
{"author":"窦常","content":"汉代文明今盛明，犹将贾傅暂专城。何妨密旨先符竹，莫是除书误姓名。蜗舍喜时春梦去，隼旟行处瘴江清。新年只可三十二，却笑潘郎白发生。","dynasty":"唐代","title":"奉寄辰州房使君郎中"}
{"author":"窦常","content":"闲斋夜击唾壶歌，试望夷门奈远何。每听寒笳离梦断，时窥清鉴旅愁多。初惊宵漏丁丁促，已觉春风习习和。海内故人君最老，花开鞭马更相过。","dynasty":"唐代","title":"立春后言怀招汴州李匡衙推"}
{"author":"窦常","content":"帝命海东使，人行天一涯。辨方知木德，开国有金家。册拜申恩重，留欢作限赊。顺风鲸浪热，初日锦帆斜。夜色潜然火，秋期独往槎。慰安皆喻旨，忠信自无瑕。发美童年髻，簪香子月花。便随琛赆入，正朔在中华。","dynasty":"唐代","title":"奉送职方崔员外摄中丞新罗册使"}
{"author":"窦常","content":"幼为逃难者，才省用兵初。去国三苗外，全生四纪馀。老头亲帝里，归处失吾庐。逝水犹呜咽，祥云自卷舒。正郎曾首拜，亚尹未平除。几变陶家柳，空传魏阙书。思凌天际鹤，言甚辙中鱼。玉立知求己，金声乍起予。在朝鱼水分，多病雪霜居。忽报阳春曲，纵横恨不如。","dynasty":"唐代","title":"酬舍弟牟秋日洛阳官舍寄怀十韵"}
{"author":"窦常","content":"仙禁祥云合，高梧彩凤游。沈冥求自试，通鉴果蒙收。文墨悲无位，诗书误白头。陈王抗表日，毛遂请行秋。双剑曾埋狱，司空问斗牛。希垂拂拭惠，感激愿相投。","dynasty":"唐代","title":"求自试"}
{"author":"窦常","content":"上苑晓沈沈，花枝乱缀阴。色浮双阙近，春入九门深。向暖风初扇，馀寒雪尚侵。艳回秦女目，愁处越人心。绕绕时萦蝶，关关乍引禽。宁知幽谷羽，一举欲依林。","dynasty":"唐代","title":"花发上林"}
{"author":"窦常","content":"谢庭风韵婕妤才，天纵斯文去不回。一宅柳花今似雪，乡人拟筑望仙台。","dynasty":"唐代","title":"过宋氏五女旧居（宋氏女姊五人，贞元中同入宫）"}
{"author":"窦常","content":"百战初休十万师，国人西望翠华时。家家尽唱升平曲，帝幸梨园亲制词。","dynasty":"唐代","title":"还京乐歌词"}
{"author":"窦常","content":"夺嫡心萌事可忧，四贤西笑暂安刘。后王不敢论珪组，土偶人前枳树秋。","dynasty":"唐代","title":"商山祠堂即事"}
{"author":"窦常","content":"野棠花覆地，山馆夜来阴。马迹穿云去，鸡声出涧深。清风时偃草，久旱或为霖。试与惸嫠话，犹坚借寇心。","dynasty":"唐代","title":"奉使西还早发小涧馆寄卢滁州迈"}
{"author":"窦常","content":"出门山未曙，风叶暗萧萧。月影临荒栅，泉声近废桥。岁经秋后役，程在洛中遥。寄谢金门侣，弓旌误见招。","dynasty":"唐代","title":"早发金钩店寄奚十唐大二茂才"}
{"author":"窦常","content":"楚腊还无雪，江春又足风。马羸三径外，人病四愁中。西塞波涛阔，南朝寺舍空。犹衔步兵酒，宿醉在除东。","dynasty":"唐代","title":"晚次方山精舍却寄张荐员外"}
{"author":"窦常","content":"岁积登朝恋，秋加陋巷贫。宿酲因夜歇，佳句得愁新。尽日凭幽几，何时上软轮。汉廷风宪在，应念匪躬人。","dynasty":"唐代","title":"和裴端公枢芜城秋夕简远近亲知"}
{"author":"窦常","content":"卓绝明时第，孤贞贵后贫。郤诜为胄子，季札是乡人。笔下调金石，花开领搢绅。那堪归葬日，哭渡柳杨津。","dynasty":"唐代","title":"故秘监丹阳郡公延陵包公挽歌词"}
{"author":"窦常","content":"玉立分尧绪，笄年下相门。早加于氏对，偏占馆陶恩。泪有潜成血，香无却返魂。共知何驸马，垂白抱天孙。","dynasty":"唐代","title":"凉国惠康公主挽歌"}
{"author":"窦常","content":"万事竟蹉跎，重泉恨若何。官临环卫小，身逐转蓬多。丽藻尝专席，闲情欲烂柯。春风宛陵路，丹旐在沧波。","dynasty":"唐代","title":"哭张仓曹南史"}
{"author":"窦常","content":"楚塞馀春听渐稀，断猿今夕让沾衣。云埋老树空山里，仿佛千声一度飞。","dynasty":"唐代","title":"杏山馆听子规"}
{"author":"窦常","content":"露盘花水望三星，髣髴虚无为降灵。斜汉没时人不寐，几条蛛网下风庭。","dynasty":"唐代","title":"七夕"}
{"author":"窦常","content":"君非三谏寤，礼许一身逃。自树终天戚，何裨事主劳。众鱼应饵骨，多士尽餔糟。有客椒浆奠，文衰不继骚。","dynasty":"唐代","title":"谒三闾庙"}
{"author":"窦常","content":"云屋何年客，青山白日长。种花春扫雪，看箓夜焚香。上象壶中阔，平生醉里忙。幸承仙籍后，乞取大还方。","dynasty":"唐代","title":"茅山赠梁尊师"}
{"author":"张文规","content":"凤辇寻春半醉回，仙娥进水御帘开。牡丹花笑金钿动，传奏吴兴紫笋来。","dynasty":"唐代","tags":"宫廷，生活，茶叶","title":"湖州贡焙新茶"}
{"author":"张文规","content":"谁云隼旟吏，长对虎头岩。（见《吴兴掌故》）。","dynasty":"唐代","title":"句"}
{"author":"张文规","content":"蘋洲须觉池沼俗，苧布直胜罗纨轻。清风楼下草初出，明月峡中茶始生。吴兴三绝不可舍，劝子强为吴会行。","dynasty":"唐代","title":"吴兴三绝"}
{"author":"张文规","content":"蘋洲须觉池沼俗，苎布直胜罗纨轻。清风楼下草初出，明月峡中茶始生。吴兴三绝不可舍，劝子强为吴会行。","dynasty":"唐代","title":"吴兴三绝"}
{"author":"黄公望","content":"李嵩髑髅纨扇没半点皮和肉．有一担苦和愁。傀儡儿还将丝线抽，寻一个小样子把冤家逗。识破个羞那不羞？呆兀自五里已单堠。","dynasty":"元代","title":"【中吕】醉中天"}
{"author":"黄公望","content":"茂林石磴小亭边，遥望云山隔淡烟。却忆旧游何处是？翠蛟亭下看流泉。","dynasty":"元代","title":"题画"}
{"author":"黄公望","content":"水仙祠前湖水深，岳王坟上有猿吟。湖船女子唱歌去，月落沧波无处寻。","dynasty":"元代","title":"和铁厓《西湖竹枝"}
{"author":"黄公望","content":"片玉山前人最良，文章体物写谋长。古来望族推吴郡，直到云仍姓字香。","dynasty":"元代","title":"次所和竹所诗奉柬（四首）"}
{"author":"黄公望","content":"花槛香来风入座，雕笼影转月穿棂。钩轩平野连天碧，排闼遥山隔水青。","dynasty":"元代","title":"次所和竹所诗奉柬（四首）"}
{"author":"黄公望","content":"竹里行厨常准备，浊醪不用恼比邻。文章尊俎朝朝醉，花果园林处处春。","dynasty":"元代","title":"次所和竹所诗奉柬（四首）"}
{"author":"黄公望","content":"人生无奈老来何，日薄崦嵫已不多。大抵华年当乐事，好怀开处莫空过。","dynasty":"元代","title":"次所和竹所诗奉柬（四首）"}
{"author":"黄公望","content":"三绝如君少，斯图更擅长。设施无斧凿，点染自微茫。山碧林光净，江清秋气凉。怜余瞻对久，疑入白云乡。","dynasty":"元代","title":"顾恺之秋江晴嶂图"}
{"author":"黄公望","content":"雨霁云仍碧，天高气且清。霜枫红欲尽，涧瀑落长鸣。岫岭苍茫景，江湖浩荡情。应知卧云者，奚尚避秦名。","dynasty":"元代","title":"王晋卿万壑秋云图"}
{"author":"黄公望","content":"入山眺奇壑，幽致探何穷。一水青岑外，千岩绮照中。萧森凌杂树，灿烂映丹枫。有客茅茨里，居然隐者风。","dynasty":"元代","title":"为袁清容长幅"}
{"author":"黄公望","content":"天高气肃万峰青，荏苒云烟满户庭。径僻忽惊黄叶下，树荒犹听午鸡鸣。山翁有约谈真诀，野客无心任醉醒。最是一窗秋色好，当年洪谷旧知名。","dynasty":"元代","title":"荆洪谷楚山秋晚图"}
{"author":"黄公望","content":"群峰矗矗暮云连，萝磴逶迤鸟道悬。落叶深深门半掩，疏花历历客犹眠。岩端飞瀑为青雨，江上归舟溯碧烟。应认个中奇绝处，昔年洪谷属君传。","dynasty":"元代","title":"题关仝层峦秋霭图"}
{"author":"黄公望","content":"六法从来推顾陆，一生今始见营丘。腕中筋骨元来铁，世上江山尽入眸。林影有风摧落叶，涧声无雨咽清流。寒驴骚客吟成未，万壑寒云为尔留。","dynasty":"元代","title":"李成寒林图"}
{"author":"黄公望","content":"汉主离宫最上头，昔年曾侍翠华游。青天半落银河水，白日高悬华岳秋。花隐仪銮临阁道，仗移箫凤下瀛洲。三山更在齐州外，遥望苍烟九点浮。","dynasty":"元代","title":"郭忠恕仙山楼观图"}
{"author":"黄公望","content":"何处行来湖海流，思归凭倚隔溪舟。枫林无限深秋色，不动居人一点愁。","dynasty":"元代","title":"张僧繇秋江晚渡图"}
{"author":"黄公望","content":"摩诘仙游五百年，画称雪渡未能传。只因曾入宣和府，珍重令人缀短篇。","dynasty":"元代","title":"王维雪渡图"}
{"author":"黄公望","content":"一片湘云湿未乾，春风吹下玉琅玕。强扶残醉挥吟笔，帘帐萧萧翠雨寒。","dynasty":"元代","title":"苏东坡竹"}
{"author":"黄公望","content":"群山矗矗凝烟紫，万木萧萧向夕黄。岂是村翁恋秋色，故将轻舸下横塘。","dynasty":"元代","title":"王维秋林晚岫图二首其一"}
{"author":"黄公望","content":"秋风荏苒汎晴光，处处村村带夕阳。一段深情谁得似，故知辋口味应长。","dynasty":"元代","title":"王维秋林晚岫图二首其二"}
{"author":"黄公望","content":"笔下峦霏乍有无，千林萧瑟远峰孤。王孙当日归何处？传得秋村暮霭图。","dynasty":"元代","title":"赵令穰秋村暮霭图"}
{"author":"黄公望","content":"闻道仙家有玉楼，翠厓丹壁绕芳洲。寻春拟约商岩叟，一度花开十度游。","dynasty":"元代","title":"郭忠恕仙峰春色图五首其一"}
{"author":"黄公望","content":"春泉㶁㶁流青玉，晚岫层层障碧云。习静仙居忘日月，不知谁是紫阳君。","dynasty":"元代","title":"郭忠恕仙峰春色图五首其二"}
{"author":"黄公望","content":"碌碌黄尘奔竞涂，何如画里转生孤。恕先原是蓬山客，一段深情世却无。","dynasty":"元代","title":"郭忠恕仙峰春色图五首其三"}
{"author":"黄公望","content":"仙人原自爱蓬莱，瑶草金芝次第开。欸乃棹歌青雀舫，逍遥响屧凤凰台。","dynasty":"元代","title":"郭忠恕仙峰春色图五首其四"}
{"author":"黄公望","content":"漠漠江天吴楚分，几重树色几重云。客心已逐归帆好，谁道溪边有隐君。","dynasty":"元代","title":"夏圭晴江归棹图"}
{"author":"黄公望","content":"雨气薰薰远近峰，长林如沐晚烟浓。飞流遥落疏钟断，石径何来驻短筇。","dynasty":"元代","title":"题李成所画十册"}
{"author":"黄公望","content":"匡山过雨泻飞流，遥望香炉翠霭浮。试诵谪仙清俊句，浩然天地与神游。","dynasty":"元代","title":"题李成所画十册其二山人观瀑"}
{"author":"黄公望","content":"高阁崔嵬瞰碧江，布帆归去鸟双双。无边树色千峰秀，一片晴光落短窗。","dynasty":"元代","title":"题李成所画十册"}
{"author":"黄公望","content":"忆昔蚕丛开蜀国，崔嵬剑阁入寒云。荒郊寂寂猿啼苦，多少归人不忍闻。","dynasty":"元代","title":"题李成所画十册其四蜀山旅思"}
{"author":"黄公望","content":"杰阁逶迤秋色老，霜林掩映暮峰横。居人自有閒中伴，坐对飞流意不惊。","dynasty":"元代","title":"题李成所画十册其五秋山楼阁"}
{"author":"黄公望","content":"石磴连云暮霭霏，翠微深杳玉泉飞。溪回寂静尘踪少，惟许山人共采薇。","dynasty":"元代","title":"题李成所画十册其六翠岩流壑"}
{"author":"黄公望","content":"市散谁闻野鸟声，短桥何处旅人行。莫嫌寂历空山道，隔岸丹枫刺眼明。","dynasty":"元代","title":"题李成所画十册其七山市霜枫"}
{"author":"黄公望","content":"大树小树俄变玉，千峰万峰忽失青。高人深掩茅屋卧，不羡围炉醉复醒。","dynasty":"元代","title":"题李成所画十册其八雪溪仙馆"}
{"author":"黄公望","content":"驰驱十载长安道，立马溪边暂息机。坐久竟忘归路晚，半空飞沫湿絺衣。","dynasty":"元代","title":"题李成所画十册其九仙客临流"}
{"author":"黄公望","content":"万壑千岩拥翠螺，人家处处掩松萝。溪头静坐者谁子，赋就新诗拟《伐柯》。","dynasty":"元代","title":"题李成所画十册其十秋溪清咏"}
{"author":"黄公望","content":"十载相逢正忆君，忽从纸上见寒云。空江漠漠渔歌度，一片疏林带夕曛。","dynasty":"元代","title":"曹云西画卷"}
{"author":"黄公望","content":"石桥遥与赤城连，云锁琼楼满树烟。不用飙车凌弱水，人间自有地行仙。","dynasty":"元代","title":"王洽云山图"}
{"author":"黄公望","content":"春夏山中日正长，竹梢脱粉午窗凉。幽情只许同麋鹿，自爱诗书静里忙。","dynasty":"元代","title":"赵松雪山居图二首其一"}
{"author":"黄公望","content":"丰草茸茸软似茵，长松郁郁净无尘。相逢尽道年华好，不数桃源洞里人。","dynasty":"元代","title":"赵松雪山居图二首其二"}
{"author":"黄公望","content":"花发枝头水涨溪，仙丹犹泊武陵堤。重重楼阁仙云卷，无数青峰出竹西。","dynasty":"元代","title":"黄荃花溪仙舫图"}
{"author":"黄公望","content":"一片閒云出岫来，袈裟不染世间埃。独怜陶令门前柳，青眼偏逢惠远开。","dynasty":"元代","title":"董北苑"}
{"author":"黄公望","content":"琳堂掩映万松齐，绝壑寒云望不迷。为听水流翻破寂，轻袍重过短墙西。","dynasty":"元代","title":"郭忠恕万松仙馆图"}
{"author":"黄公望","content":"营丘自是浪仙流，写得空山一段秋。古木千章施锦绣，风光都属幔亭收。","dynasty":"元代","title":"李营丘真迹次俞紫芝韵"}
{"author":"黄公望","content":"露湿庭松偃盖青，一声野鹤隔疏棂。仙翁来往无拘束，閒向琳宫读道经。","dynasty":"元代","title":"赵伯驹"}
{"author":"黄公望","content":"侍宴朱楼向暮归，御香犹在缕金衣。相携女伴阶前立，笑指鸳鸯水面飞。","dynasty":"元代","title":"周文矩十美图"}
{"author":"黄公望","content":"空江渺渺暮烟霏，轻舸应知张掾归。鸿雁恰来枫叶下，山翁未解换秋衣。","dynasty":"元代","title":"赵子昂为袁清容画秋景仿大李次韵"}
{"author":"黄公望","content":"松影参差俯急湍，悠悠斜日下西川。舟师欲渡频回首，游子经年怯袂寒。","dynasty":"元代","title":"赵子昂仿张僧繇"}
{"author":"黄公望","content":"千山雨过琼琚湿，万木风生翠幄稠。行遍曲阑人影乱，半江浮绿点轻鸥。","dynasty":"元代","title":"赵子昂仿陆探微笔意"}
{"author":"黄公望","content":"蓬山半为白云遮，琼树都成绮树华。闻说至人求道远，丹砂原不在天涯。","dynasty":"元代","title":"临李思训员峤秋云图"}
{"author":"黄公望","content":"霜枫雨过锦光明，涧壑云寒暝色生。信是两翁忘世虑，相逢山水自多情。","dynasty":"元代","title":"王叔明为姚子章林泉清话图"}
{"author":"黄公望","content":"遥山近山青欲滴，大木小木叶已疏。斜日疏篁无鸟雀，一湾溪水数函书。","dynasty":"元代","title":"倪云林为静远画"}
{"author":"黄公望","content":"荒山白石带古木，个中仍置子云亭。砚坳疑有烟云贮，时见青青落户庭。","dynasty":"元代","title":"倪云林为子章徵士画"}
{"author":"黄公望","content":"鼋石矶头宿雨晴，蛟峰祠下树冥冥。一江春水浮官绿，千里归舟载客星。","dynasty":"元代","title":"方方壶画"}
{"author":"黄公望","content":"春来庭院风光好，花萼连枝锦不如。况有和鸣双绣羽，御黄新染浴清渠。","dynasty":"元代","title":"钱舜举海棠鸂鶒图"}
{"author":"黄公望","content":"千古渊明避俗翁，后人貌得将无同。杖藜醉态浑如此，困来那得北窗风。","dynasty":"元代","title":"题张叔厚写渊明小像"}
{"author":"黄公望","content":"春林远岫云林画，意态萧然物外情。老眼堪怜似张籍，看花玄圃欠分明。","dynasty":"元代","title":"题春林远岫图"}
{"author":"黄公望","content":"远望云山隔秋水，近看古木拥陂陀。居然相对六君子，正直特立无偏颇。","dynasty":"元代","title":"题云林画"}
{"author":"黄公望","content":"华堂敞山麓，高栋傍岩起。悠然坐清朝，南山落窗几。以兹谢尘嚣，心逸忘事理。古桂日浮香，长松时向媚。弹琴送飞鸿，拄笏来爽气。宁知采菊时，已解哦松意。","dynasty":"元代","title":"王叔明为陈惟允天香书屋图"}
{"author":"黄公望","content":"春江水绿春雨初，好山对面青芙蕖。渔舟两两渡江去，白头老渔争捕鱼。操篙提网相两两，慎勿江心轻举网。风雷昨夜过禹门，桃花浪暖鱼龙长。我识扁舟垂钓人，旧家江南红叶村。卖鱼买酒醉明月，贪夫徇利徒纷纭。世上閒愁生不识，江草江花俱有适。归来一笛杏花风，乱云飞散长天碧。","dynasty":"元代","title":"王摩诘春溪捕鱼图"}
{"author":"黄公望","content":"山林之乐幽且閒，何人卜居云半间。江亭夐立苍树杪，招提高出碧溪湾。循溪隐隐穿细路，断岸疏疏起烟雾。微茫万顷白鸥天，雁阵凫群落无数。樵歌初断渔唱幽，桥边野老策扶留。春山万叠西日下，渺渺一片江南秋。我昔荆溪问清隐，溪上分明如此景。别来时或狂梦思，忽见此图心为醒。李侯少年擅丹青，晚岁笔意含英灵。兴来漫写秋山景，妙入毫末穷杳冥。无声诗与有声画，侯能兼之夺造化。临窗点笔试题之，老眼模糊忘高下。","dynasty":"元代","title":"李咸熙秋岚凝翠图"}
{"author":"黄公望","content":"君家书屋锁閒云，庭前丛桂吹清芬。东轩虚敞坐凉夜，扑帘香雾来纷纷。金吹不动露华洁，月里仙人降瑶节。奇葩点缀黄金枝，灵种移来白银阙。秋林潇洒秋气清，千竿修竹开前楹。自是燕山尚清贵，不与桃李争芳荣。花下诗成日未尽，更喜幽人往来近。清绝何如元镇图，应识耕云是高隐。","dynasty":"元代","title":"题倪云林赠耕云东轩读易图"}
{"author":"黄公望","content":"歙之山兮郁巃嵷，突出欲坠劖青空。千枝万蔓行苍龙，嵚崟锐气欲敌昆崙峰。扶疏朴樕不足媲其灵秀兮，篬筤箘簬檀栾■矗竦竦生其中。翠蛟翔舞划烟雾，霜戟磔格敲天风。山空人寂孤坐而侧耳兮，珊珊环佩响璿宇，复疑金簧玉磬交奏蓬莱宫。飞仙遥闻驻鹤驭，威凤倾听来苍穹。虽云神领而意会，未若诛茅结屋筼筜谷内没齿宁吾躬。君家相距匪数舍，茧袍鸠杖高步时得追文同。居旁万竹固已具胸次，落落付诸绘素祇欲此意传无穷。元卿子猷长往不复返，此君千古誇奇逢。披之三复重太息，双眸炯炯开昏矇。会当盛暑棕鞋卉服造竹下，脱巾露发一洗烦热除惺忪。","dynasty":"元代","title":"管夫人竹窝图"}
{"author":"黄公望","content":"浩渺沧江数千里，几幅蒲帆挂秋水。晓风吹断绿萝烟，百叠青峰望中起。梵王宫阙倚云开，七级浮屠倒影来。山人久已谢朝市，日踞江头百尺台。松篁丛杂多啼鸟，隔岸人家丸弹小。此图此景入天机，谁能髣髴方壶老。","dynasty":"元代","title":"方方壶松岩萧寺图"}
{"author":"龚宗元","content":"星河耿耿寒烟浮，白龙衔月临霜楼。谁家砧弄细腰杵，一声捣破江城秋。双桐老翠堕金井，高低冷逐西风紧。静如秋籁暗穿云，天半惊鸿断斜影。哀音散落愁人耳，何处离情先唤起。长信宫中叶满阶，洞庭湖上波平水。万里征夫眠未成，摇风捣月何丁丁。楚关秦岭有归客，一枕夜长无限情。","dynasty":"宋代","title":"捣砧词"}
{"author":"龚宗元","content":"曦轮猎野枯杉松，火焚泰华云如峰。天地炉中赤烟起，江湖煦沫烹鱼龙。生狞渴兽唇焦断，峻翮无声落晴汉。饥民逃生不逃热，血迸背皮流若汗。玉宇清宫彻罗绮，渴嚼冰壶森贝齿。炎风隔断真珠帘，池口金龙吐寒水。象床珍簟凝流波，琼楼待月微酣歌。王孙昼夜纵娱乐，不知苦热还如何。","dynasty":"宋代","title":"六月吟"}
{"author":"龚宗元","content":"短亭祖帐接平川，柳拂回波击画船。渐向落晖分绣袖，忍听离曲怨鵾弦。云连稽岭应怀古，路近花源好访仙。那更凭高望天际，江堤烟重草绵绵。","dynasty":"宋代","title":"送陈君子之四明"}
{"author":"龚宗元","content":"兔魄侵阶夜三刻，蜀锦堆香花院窄。风动帘旌玳瑁寒，露垂虫纲珍珠白。美人匝席罗弦管，绮幄云屏炉麝暖。只恐金壶漏水空，不怕鸾觞琥珀满。劝君莫负秉烛游，曾见古人伤昼短。","dynasty":"宋代","title":"夜宴"}
{"author":"龚宗元","content":"高蹈遗尘蜕，含华傲素园。璜溪频下钓，惠帐不惊猿。养浩时清啸，忘机只寓言。几回生蝶翅，明月在西轩。","dynasty":"宋代","title":"赠处士林逋"}
{"author":"程端颖","content":"欲见无由计。忆归来、一旬话旧，许多情意。细数离愁千万缕，语语相怜到底。有几个、如君知己。怪煞流光容易过，又无端、判袂销魂地。写不尽，别离味。顿教枨触愁无际。料今番、吟馀绣倦，一般幽思。最是不堪风雨夜，倚枕乍凉天气。隔咫尺、天涯千里。剩有诗魂飞不定，梦迢迢、暗把情丝系。算只有，恨无已。","dynasty":"清代","title":"金缕曲寄素乡姊"}
{"author":"徐灿","content":"雨窗闲话，叹浮生何必，是今非昨。几遍青山酬对好，依旧黛眉当阁。洒道轮香，润花杯满，不似前秋恶。绣帘才卷，一楼空翠回薄。拟泛烟中片叶，但两湖佳处，任风吹泊。山水清音听未了，隐岸玉筝金索。头上催诗，枕边滴梦，谩惜瑶卮落。相看不厌，两高天际孤削。","dynasty":"清代","tags":"写雨，西湖，山水，喜爱","title":"念奴娇·西湖雨感次素庵韵"}
{"author":"徐灿","content":"伤心误到芜城路，携血泪，无挥处。半月模糊霜几树。紫箫低远，翠翘明灭，隐隐羊车度。鲸波碧浸横江锁，故垒萧萧芦荻浦。烟水不知人事错。戈船千里，降帆一片，莫怨莲花步。","dynasty":"清代","tags":"抒情，吊古伤今","title":"青玉案·吊古"}
{"author":"徐灿","content":"芳草才芽，梨花未雨，春魂已作天涯絮。晶帘宛转为谁垂，金衣飞上樱桃树。故国茫茫，扁舟何许，夕阳一片江流去。碧云犹叠旧河山，月痕休到深深处。","dynasty":"清代","tags":"春天，写景，抒情，感伤","title":"踏莎行·初春"}
{"author":"徐灿","content":"西风几弄冰肌彻，玲珑晶枕愁双设。时节是重阳，菊花牵恨长。鱼书经岁绝，烛泪流残月。梦也不分明，远山云乱横。","dynasty":"清代","tags":"秋天，闺怨，孤独，思念","title":"菩萨蛮·秋闺"}
{"author":"徐灿","content":"困花压蕊丝丝雨，不堪只共愁人语。斗帐抱春寒，梦中何处山。卷帘风意恶，泪与残红落。羡煞是杨花，输它先到家。","dynasty":"清代","tags":"闺怨，写雨，孤独，思念","title":"菩萨蛮·春闺"}
{"author":"徐灿","content":"无恙桃花，依然燕子，春景多别。前度刘郎，重来江令，往事何堪说。逝水残阳，龙归剑杳，多少英雄泪血。千古恨、河山如许，豪华一瞬抛撇。白玉楼前，黄金台畔，夜夜只留明月。休笑垂杨，而今金尽，秾李还消歇。世事流云，人生飞絮，都付断猿悲咽。西山在、愁容惨黛，如共人凄切。","dynasty":"清代","tags":"写花，写鸟，写景，抒情，愁苦","title":"永遇乐·舟中感旧"}
{"author":"徐灿","content":"春时节。昨朝似雨今朝雪。今朝雪。半春残暖，竞成抛撇。销魂不待君先说。凄凄痛还如咽。还如咽。旧恩新宠，晓云流月。","dynasty":"清代","tags":"抒情，愁苦，悲伤","title":"忆秦娥·春感次素庵韵"}
{"author":"徐灿","content":"依旧绿，为谁红。草草花花满泪丛。欲挽游丝萦好梦，一枝啼血洒春空。","dynasty":"清代","title":"捣练子春怨"}
{"author":"徐灿","content":"无情燕，故故却才来。飞傍绣帘还絮语，笑人依旧是天涯。戢翼正徘徊。","dynasty":"清代","title":"望江南燕来迟"}
{"author":"徐灿","content":"花冥冥。水泠泠。雨雨风风满碧汀。劳劳长短亭。想凄清。倚银屏。点点声声不忍听。盈盈泪暗零。","dynasty":"清代","title":"长相思别意"}
{"author":"徐灿","content":"既是随阳，何不向、东吴西越。也只在、黄尘燕市，共人凄切。几字吹残风雨夜，一声叫落关山月。正瑶琴、弹到望江南，冰弦歇。悲还喜，工还拙。廿载事，心间叠。却从头唤起，满前罗列。凤沼鱼矶何处是，荷衣玉佩凭谁决。且徐飞、莫便没高云，明春别。","dynasty":"清代","title":"满江红闻雁"}
{"author":"徐灿","content":"黄花过了，见碧空云尽，素秋无迹。薄薄罗衣寒似水，霜逗一庭花石。回首江城，高低禾黍，凉月纷纷白。眼前梦里，不知何处乡国。难得此际清闲，长吟短咏，也算千金刻。象板莺笙犹醉耳，却是酒醒今夕。有几朱颜，镜中暗减，不用尘沙逼。燕山一片，古今多少羁客。","dynasty":"清代","title":"念奴娇初冬"}
{"author":"徐灿","content":"伯鸾佳偶，羡仙种桂苑，一棱清馥。葭管将回阳律暖，人在玉堂华屋。半吐琼芳，初圆蟾影，早弄龙章轴。绮筵雅奏，介眉春酒方熟。频年羁宦天涯，喜左连兰蕙，右依珠玉。共拥兽炉欢宴处，笑举霞觞相祝。月殿长春，天香久驻，不似凡花木。叠累结子，满庭垂满金粟。","dynasty":"清代","title":"念奴娇己丑冬，寿梁大夫人。夫人姓桂氏"}
{"author":"徐灿","content":"翠帐春寒，玉炉香细，病怀如许。永昼恹恹，黄昏悄悄，金博添愁炷。薄幸杨花，多情燕子，时向琐窗细语。怨东风、一夕无端，狼藉几番红雨。曲曲阑干，沉沉帘幕，嫩草王孙归路。短梦飞云，冷香侵佩，别有伤心处。半暖微寒，欲晴还雨，消得许多愁否。春来也、愁随春长，肯放春归去。","dynasty":"清代","title":"永遇乐病中"}
{"author":"徐灿","content":"澹澹离云，凄凄紫陌，香尘飞雪。泪滴鲛绡，愁盈珠勒，一霎成抛撇。别去叮咛，传来芳信，频寄锦书休绝。倩东风、吹向天涯，悄悄把离愁说。减去沈腰，霜添潘鬓，怎似前秋离别。镜裹分鸾，灯前瘦影，羞把湘帘揭。有恨黄昏，无情玉笛，催落江梅寒月。问今宵、多少凄凉，枕棱衾缺。","dynasty":"清代","title":"永遇乐寄索庵"}
{"author":"徐灿","content":"团扇才收，凉风俄透，粉红零剪。霞卷冰绡，一天寒碧，只有愁相见。惯愁双黛，也须耐得，多少雨嗟云倦。路茫茫、东篱在何处，罗袜棱棱寻遍。回头曾念，几番尘梦，目断还教肠断。叶砌层阶，霜欺馀菊，去雁应相怨。玉漏频传，晶帘时曳，烟结香篝如霰。今宵对、依依明月，此情何限。","dynasty":"清代","title":"永遇乐秋夜"}
{"author":"徐灿","content":"寒寒暖暖，雨雨晴晴，无端催趱红绿。湿燕双双，语语似怜幽独。银灯半昏碧影，十年愁、多到心曲。此际也，不销魂、断尽肠儿还续。不忿青蛾元鬓，才弹指、逢人便惭珠玉。吟遍花笺，想也半消清福。惟应冰纨宝钿，料天公、谁妒尘俗。试看取，古今来、嵇啸阮哭。","dynasty":"清代","title":"声声慢感怀"}
{"author":"徐灿","content":"只如昨日事，回头想、早已十经秋。向洗墨池边，装成书屋，蛮笺象管，别样风流。残红院、几番春欲去，却为个人留。宿雨低花，轻风侧蝶，水晶帘卷，恰好梳头。西山依然在，知何意、凭槛怕举双眸。便把红萱酿酒。只动人愁。谢前度桃花，休开碧沼，旧时燕子，莫过朱楼。悔煞双飞新翼，误到瀛洲。","dynasty":"清代","title":"风流子同素庵感旧"}
{"author":"徐灿","content":"合欢花下留连，当时曾向君家道。悲欢转眼，花还如梦，那能长好。真个而今，台空花尽，乱烟荒草。算一番风月，一番花柳，各自斗、春风巧。休叹花神去杳。有题花、锦笺香稿。红阴舒卷，绿阴浓淡，对人犹笑。把酒微吟，譬如旧侣，梦中重到。请从今、秉烛看花，切莫待、花枝老。","dynasty":"清代","title":"水龙吟次素庵韵感旧"}
{"author":"徐灿","content":"隔花深处闻莺，小阁锁愁风雨骤。浓阴侵幔，飞红堆砌，殿春时候。送晚微寒，将归双燕，去来迤逗。想冰弦凄鹤，宝钗分凤，别时语、无还有。怕听玉壶催漏，满珠帘、月和烟瘦。微云卷恨，春波酿泪，为谁眉皱。梦里怜香，灯前颅影，一番消受。恰无聊、问取花枝，人长闷、花愁否。","dynasty":"清代","title":"水龙吟春闺"}
{"author":"徐灿","content":"旧游京国久相亲，三载同淹紫塞尘。玉佩忽携春色至，兰灯重映岁华新。多经坎坷增交谊，遂判云龙断夙因。料得鱼轩回首处，沙场犹有未归人。","dynasty":"清代","title":"送方太夫人西还"}
{"author":"徐灿","content":"明月照人清夜，多愁多闷输他。梦魂无计驻飞花。展转碧阑西下。柳嫩慢萦春病，梅销暗自酸牙。漏声千点滴窗沙。未到送春先怕。","dynasty":"清代","title":"西江月春夜"}
{"author":"徐灿","content":"剪烛闲思往事，看花尚记春游。侯门东去小红楼。曾共翠娥杯酒。闻说倾城尚在，可如旧日风流。匆匆弹指十三秋。怎不教人白首。","dynasty":"清代","title":"西江月感旧"}
{"author":"徐灿","content":"不是人孤明月，月还负却良宵。如何三五雨潇潇。偏滴助愁萋草。云卷微寒入暮，一灯瘦影魂摇。梦归宵短路迢迢。今夜梦归须早。","dynasty":"清代","title":"西江月十五夜雨"}
{"author":"徐灿","content":"又是春光将尽，东风愁煞梨花。春魂不化蝶回家。绕遍玉阑干下。燕子呢喃未了，一庭蕉雨交加。凄声细雨奈何它。记得前春曾怕。","dynasty":"清代","title":"西江月感怀"}
{"author":"徐灿","content":"素女乍离绮阁，水晶帘动微霜。幽情未肯便分香。怕见桃花红浪。粉蕊含嗔抱喜，怕它蝶乱蜂忙。一枝清瘦玉初妆。不许何郎窥望。","dynasty":"清代","title":"西江月水仙"}
{"author":"徐灿","content":"午夜沈沈香薄覆。梦醒春依旧。怕得燕双归，带却愁来，偏向人心授。一剪东风寒欲逗。渐逼檀眉瘦。也拟醉花阴，腻白夭红，凄雨先僝僽。","dynasty":"清代","title":"醉花阴春闺"}
{"author":"徐灿","content":"几日愁风和恨雨。乡梦教留住。花外燕双飞，等得它来，诉与伤心语。碧云有路须归去。青鸟书无据。残月又模糊，空照人愁，没个分明处。","dynasty":"清代","title":"醉花阴风雨"}
{"author":"徐灿","content":"小雨做春愁，愁到眉边住。道是愁心春带来，春又来何处。屈指数花期，转眼花归去。也拟花前学惜春，春去花无据。","dynasty":"清代","title":"卜算子春愁"}
{"author":"徐灿","content":"细雨落花江上。风动玉钩帘帐。试问倚阑人，愁锁一天春望。怊怅。怊怅。波畔双鱼轻漾。","dynasty":"清代","title":"如梦令闺思"}
{"author":"徐灿","content":"雨过几枝红倦。寂寂琐窗西畔。半梦半醒时，谁向绣衾低唤。魂断。魂断，花也为人长叹。","dynasty":"清代","title":"如梦令"}
{"author":"徐灿","content":"花似离颜红少。梅学愁心酸早。生怕子规声，啼绿庭前芳草。春老。春老，几树垂杨还袅。","dynasty":"清代","title":"如梦令春晚"}
{"author":"徐灿","content":"昨夜雨添春重。滴到眉端愁动。剪剪海棠风，一点残灯红弄。如梦。如梦，梦里心儿还捧。","dynasty":"清代","title":"如梦令和韵"}
{"author":"徐灿","content":"贪看枝头红动。飞到愁边如共。回首断桥烟，是处画阑朱栋。如梦。如梦，借陈好风吹送。","dynasty":"清代","title":"如梦令"}
{"author":"徐灿","content":"杨柳丝丝青纵。烟护晶帘无缝。不信玉阑干，偏得月华珍重。如梦。如梦，梦到江南春仲。","dynasty":"清代","title":"如梦令"}
{"author":"徐灿","content":"便别桃源仙洞。春到愁边谁共。肠断听阳关，珠靺玉骢催控。如梦。如梦，回首柳浓莺哄。","dynasty":"清代","title":"如梦令"}
{"author":"徐灿","content":"隔叶黄鹂娇哢。惊起绮窗凄凤。阑槛半帘垂，晓镜春愁将共。如梦。如梦，一瞬水流春送。","dynasty":"清代","title":"如梦令"}
{"author":"徐灿","content":"秋风试寒初。一片乡心点滴闲。滴到湘江多是泪，珊珊。染得无情竹也斑。百和夜烧残。唤起征鸿行路难。梦里江南秋尚好，般般。皎月黄花次第看。","dynasty":"清代","title":"南乡子秋雨"}
{"author":"徐灿","content":"风波忽起催人去。肠断一朝分燕羽。无端残梦怯相逢，梦破更添愁万绪。扁舟暂舣鸳鸯渚。几度短长亭畔雨。雨声欲逐泪痕多，知道泪痕多几许。","dynasty":"清代","title":"玉楼春寄别四娘"}
{"author":"徐灿","content":"恨春不忍春光景。昏昏似醉浑难醒。撇绣写幽兰。绿窗风雨寒。梦回香尚袅。一枕愁痕小。负却赏梅心。杏花春又深。","dynasty":"清代","title":"菩萨蛮恨春"}
{"author":"徐灿","content":"一春催试桃花雨。游丝只共晴烟舞。燕也不曾来。湘帘空自开。起看花影午。鸾镜双蛾俯。徙倚却黄昏。蜡如红泪痕。","dynasty":"清代","title":"菩萨蛮不雨"}
{"author":"徐灿","content":"昨夜杨花飞几许，冷暖在心头。萍踪浪影且随流。切莫近红楼。未尽生前愁与闷，烟水古杭州。春魂黯黯绕兰舟。却是梦中游。","dynasty":"清代","title":"武陵春春怨"}
{"author":"徐灿","content":"夜寒不耐西风劲。多情却是无情病。月痕依约到南楼，楼头鼓角三更尽。蝉残韵咽魂难定。百般烦恼千般恨。起来点检露华深，秋蛩四壁声相竞。","dynasty":"清代","title":"木兰花秋夜"}
{"author":"徐灿","content":"春事茫茫秋有几。眼前又近中秋矣。怜侬却似梦中身，梦随蝴蝶花间雨。七贵五侯谁为语。瑶台日敞悲风里。飞云流月总无情，有情泪满湘江水。","dynasty":"清代","title":"木兰花秋感"}
{"author":"徐灿","content":"才见黄花秋又暮。滴滴虫声啼绣户。鸳鸯双枕不知寒，银蜡竞成红泪颗。梦里乡关云满路。钗压绿鬟蝉半亸。月延罗帐似依依，耐它只把人愁锁。","dynasty":"清代","title":"木兰花秋暮"}
{"author":"徐灿","content":"衰杨霜遍灞陵桥。何物似前朝。夜来明月，依然相照，还认楚宫腰。金尊半掩琵琶恨，旧谙为谁调。翡翠楼前，胭脂井畔，魂与落花飘。","dynasty":"清代","title":"少年游有感"}
{"author":"徐灿","content":"满枕潇潇今夜雨。人共孤灯语。凤凰台畔乱香红。只到寻常烟月、竟匆匆。江上莼丝秋未采。莫怨朱颜改。吴山几曲碧漫漫。还有许多风景、待人看。","dynasty":"清代","title":"虞美人有感"}
{"author":"徐灿","content":"东皇也合怜芳草。不雨春先老。鹍弦才拨带愁来。却似当年佳月、共徘徊。隋堤弱絮年年舞。谩惜今和古。长江凄咽为谁流。难道雨花春色、片时休。","dynasty":"清代","title":"虞美人感兴"}
{"author":"徐灿","content":"杨花独解随风去。无奈廉纤雨。为春茫未点离愁。且向辛夷花底、听軥辀。不知惊起双飞燕。偷入帘前见。休将红泪晕香腮。正是春波带日、晚潮来。","dynasty":"清代","title":"虞美人春闺"}
{"author":"徐灿","content":"恁般便过。元宵了、踏歌声杳。二月燕台犹白草。风雨寒闺，何处邀春好。吴侬只合江南老。雪里枝枝红意早。窗俯碧河云半袅。绣幕才牵，一枕梅香绕。","dynasty":"清代","title":"一斛珠有怀故园"}
{"author":"徐灿","content":"惯送好春归去。怕和花语。一帘残梦醉醒中，禁得这番红雨。群玉山头仙侣。乱云无处。不须乡泪染江流，倩个燕儿传与。","dynasty":"清代","title":"一络索春闺"}
{"author":"徐灿","content":"未信桃花，偷将春色争飞去。便成红雨。不管莺无主。曲曲瑶房，玉暖香深处。春还许。海棠枝上。留取三分住。","dynasty":"清代","title":"点绛唇春暮"}
{"author":"徐灿","content":"霞剪丹枫，鸿飞锦字山横带。绮窗无赖。时把归云碍。才卷珍珠，紫鹤如相待。花应爱。镜中双黛。也耐青霜在。","dynasty":"清代","title":"点绛唇偶成"}
{"author":"徐灿","content":"移春槛。芳菲黯。咏絮才情浑欲减。记江南。熟吴蚕。芍药开时，花满澄潭。探。探。身长泛。花相赚。新来渐把闲愁忏。梦魂甘。是烟岚。西子湖头，结个花龛。参。参。","dynasty":"清代","title":"惜分钗旅怀"}
{"author":"徐灿","content":"东风恼。莺声小。弄春杨柳丝丝袅。梦流连。见何年。倩个归鸿，一寸香笺。传。传。花时早。欢情少。分钗可惜妆台老。枕双鸳。几曾眠。且近金笼，鹦鹉能言。前。前。","dynasty":"清代","title":"惜分钗春闺"}
{"author":"徐灿","content":"霜飞早。花冠只向鸡窗晓。鸡窗晓。数声不奈，一灯悄悄。戍楼传箭频催晓。香寒玉枕愁心小。愁心小。泪盈秋水，镜分多少。","dynasty":"清代","title":"忆秦娥初晓"}
{"author":"徐灿","content":"东风老。起来点检残红少。残红少。一帘疏雨，半庭烟草。燕莺故故将人恼。千声万语春归了。春归了。双蛾谁遣，镜痕愁小。","dynasty":"清代","title":"忆秦娥春归"}
{"author":"徐灿","content":"春风院。花前曾见如花面。如花面。浅斟低语，画楼春晏。闻来已作新巢燕。看花人在花如霰。花如霰。梦中王谢，那时愁见。","dynasty":"清代","title":"忆秦娥感旧"}
{"author":"徐灿","content":"今春何事待将休。丝雨柳梢头。恁般心绪撩乱，还要替花愁。江南景，绿阴稠。惓红收。暂飞乡梦，试看归鸿，也算忘忧。","dynasty":"清代","title":"诉衷情暮春"}
{"author":"徐灿","content":"庭树又秋花。做弄年华。满城霜气湿青笳。眼底眉头愁未了，去数归鸦。残月霭窗纱。莫便西斜。雁声和梦落天涯。渺渺濛濛云一缕，可是还家。","dynasty":"清代","title":"浪淘沙底树"}
{"author":"徐灿","content":"回首旧游劳梦，离亭几度飞花。绿窗新燕周遮语，如向我咨嗟。宝镜泪痕微晕，起来红日初斜。归云未整春光去，只是在天涯。","dynasty":"清代","title":"锦堂春感怀"}
{"author":"徐灿","content":"一春风雨和愁滴，珊枕寒时。玉漏迟迟。浪语灯花泪暗垂。惜花未许春归去，香锁葳蕤。绿遍天涯。凭得阑干暖为谁。","dynasty":"清代","title":"采桑子春宵"}
{"author":"徐灿","content":"愁渺渺。禁得者番秋老。云外南鸿音均好。羡它归甚早。锦帐带香风袅。凤烛影分寒悄。几点漏催天未晓。一庭星月皎。","dynasty":"清代","title":"谒金门闻雁"}
{"author":"徐灿","content":"萍叶将圆，桐华飞了。雕梁不见乌衣到。想应春在五侯家，东风怕拂寒闺草。归计苕苕，禅心悄悄。帘前莫问花多少。试将杯酒饯春愁，从今别向修蛾绕。","dynasty":"清代","title":"踏莎行饯春"}
{"author":"徐灿","content":"水咽离亭，梦寻归渡。今春曾向江南去。笑人柳絮不知愁，几番弄雪还骄雨。半榻茶烟，一丝香炷。春光有尽愁无数。杜鹃啼断夕阳技，月明又到花深处。","dynasty":"清代","title":"踏莎行"}
{"author":"徐灿","content":"金斗香生绕画帘。细风时拂两眉尖。绣床针线几曾添。数点落花春寂寂，一庭芳草雨纤纤。不须春病也恹恹。","dynasty":"清代","title":"浣溪沙春闺"}
{"author":"徐灿","content":"已试华灯照锜筵。渐添奇巧斗新悬。明月似嫌芳景速，不轻圆。佳节最怜前一日，旧欢长算几何年。可惜金吾犹禁夜，促游鞭。","dynasty":"清代","title":"南唐浣溪沙十四夜"}
{"author":"徐灿","content":"暖浅寒轻夜气和。踏春红袂试纤罗。月似美人慵欲睡，晕横波。懒逐香尘看火树，自笺新调当笙歌。半侧流霞三两爵，不须多。","dynasty":"清代","title":"南唐浣溪沙十五夜"}
{"author":"徐灿","content":"玉乱香忙午夜天。氍毹红暖正初筵。佳月怜人浑不减，昨宵圆。绛蜡消风欢未足，踏灯须又待明年。好倩凤箫吹到晓，怕花瞑。","dynasty":"清代","title":"南唐浣溪沙十六夜"}
{"author":"徐灿","content":"寂寞汀洲春欲暮，数声杜宇帆收。夕阳斜系小孤舟。绿沉嘶马路，红点榜人头。烟柳易残人易老，几多闲闷闲愁。澹云朦月伴鱼钩。一春消息事，已付水中鸥。","dynasty":"清代","title":"卷中临江仙系舟"}
{"author":"徐灿","content":"病枕不知寒日午，起来愁雪弥漫。玉红笺纸腻双鸾。恹恹半息，强写个平安。几日离愁愁未了，今朝又上眉端。丁宁春老且为欢。薰风虽软，莫便试轻纨。","dynasty":"清代","title":"卷中临江仙病中寄素庵"}
{"author":"徐灿","content":"不识秋来镜里，个中时见啼妆。碧波清露殢红香。莲心羞结，多半是空房。低阁垂杨罢舞，窥帘归雁成行。梦魂曾到水云乡。细风将雨，一夜冷银塘。","dynasty":"清代","title":"卷中临江仙闺情"}
{"author":"徐灿","content":"玉笛送清秋。红蕉露未收。晚香残、莫倚高楼。寒月羁人同是客，偏伴我、住幽州。小院入边愁。金戈满旧游。问五湖、那有扁舟。梦里江声和泪咽，何不向、故园流。","dynasty":"清代","title":"唐多令感怀"}
{"author":"徐灿","content":"客是旧游人。花非昔日春。记合欢、树底逡巡。曾折红丝围宝髻，携娇女、坐斜曛。芳树起黄尘。苕溪断锦鳞。料也应、梦绕燕云。还向凤城西畔路，同笑语、拂花茵。","dynasty":"清代","title":"唐多令感旧"}
{"author":"徐灿","content":"峭寒楼阁，早春帘槛、一树冷烟愁遍。玉容初浣不曾妆，但粉泪、盈盈香溅。惜花还住，羞花欲去，去住总教花怨。护花双袖惹清霜，怕风妒、花魂成片。","dynasty":"清代","title":"鹊桥仙梅花"}
{"author":"徐灿","content":"雨深深，秋自老。旧苑新花，莫问愁多少。玉爪侵弦寒料峭。才奏南音，阵阵惊风搅。袖红单，屏翠小。剪剪清霜，不许芙蓉好。故国烟芜昏复晓。尚有青山，强向江城绕。","dynasty":"清代","title":"苏幕遮秋老"}
{"author":"徐灿","content":"帘卷晓寒生怕起。一种分鸾，两地黄昏雨。为问海棠开也未。章台有柳君休系。春梦惜春春几许。又听离弦，玉柱鸿声细。一缕水沉烟万缕。画楼十二春风里。","dynasty":"清代","title":"蝶恋花春闺"}
{"author":"徐灿","content":"剩紫残红能几许。晓枕惊回，无柰纷纷雨。雨过柳风吹不住。不吹愁去吹春去。莫怪东君分别遽。镜懒钗慵，不是留春处。嫩叶渐看成绿雾。须臾又恐秋霜妒。","dynasty":"清代","title":"蝶恋花春晓"}
{"author":"徐灿","content":"频寄锦书鸿不去。怕近黄昏，帘幕深深处。一寸横波愁几许。啼痕点点成红雨。倚遍阑干无意绪。闲理馀香，独自谁为语。尽日恹恹如梦里。斜阳一瞬人千里。","dynasty":"清代","title":"蝶恋花每寄书素庵不到有感"}
{"author":"徐灿","content":"点就迎郎双笑靥。近日人来，真个归期绝。尽日无言心自咽。春枝洒满寒鹃血。女伴强来相解说。侬不相思，怎把相思歇。留取罗裙香几摺。何时教看啼痕叠。","dynasty":"清代","title":"蝶恋花咏事"}
{"author":"徐灿","content":"蝶不恋花花恋蝶。弃绿怜红，不是它心劣。一种深情情独切。无情只爱同心结。几缕春冰吹渐裂。谢得东风，肯送归舟叶。日夜随郎从未别。何须去共吴门月。","dynasty":"清代","title":"蝶恋花"}
{"author":"徐灿","content":"为君憔悴春能几。忘不了、东风意。燕子声高惊晓睡。玉楼帘卷，朱扉环动，人在伤心地。罗袖动春香不已。折得花枝倩谁寄。徘徊簪向宜春髻。收奁未竟，薰衣欲换，蓦地垂娇泪。","dynasty":"清代","title":"青玉案春晚"}
{"author":"徐灿","content":"伤心误到芜城路。携血泪、无挥处。半月模糊霜几树。紫箫低远，翠翘明灭，隐隐芊车度。鲸波碧浸横江锁。故垒萧萧芦荻浦。烟水不知人事错。戈船千里，降帆一片，莫怨莲花步。","dynasty":"清代","title":"青玉案吊古"}
{"author":"徐灿","content":"帘前竹外。明月光相碍。檐影照，霜横带。不知青岁减，只说朱颜改。君不见，河山几叠谁为买。底事频频□。留得惺惺在。天有恨，花长害。柳烟春带结，燕语春心碎。消得也、一番春色当眉黛。","dynasty":"清代","title":"千秋岁感怀"}
{"author":"徐灿","content":"霜寒夜悄，叹韶华一瞬。往日闲愁料难尽。而今无计，且凄雨怜云，江南信，知道梅花远近。残灯窥短梦，梦也无多，消得啼鸟恁淩迸。展转不成眠、却怨东风，吹春到、与愁相竞。纵桃李、贪娇也须知，近日者、眉儿不堪倒晕。","dynasty":"清代","title":"洞仙歌梦江南"}
{"author":"徐灿","content":"月昏灯晕，向鸳鸯衾底。行尽江南数千里。见绿窗、女伴笑靥迎人，低宝髻，斜倚瓶花小儿。问羁人邸舍，风雨钟残，可忆吴门旧烟水。侬道九回肠、夜夜乡关，幸画舫、今朝归矣。正红袂、分花喜还疑，怕者度、相逢又成梦裹。","dynasty":"清代","title":"洞仙歌梦女伴"}
{"author":"徐灿","content":"春光九十已全抛。送也魂销。留也魂销。束君传语谢娇娆。去也无聊。住也无聊。玉床香被展轻绡。长也今宵。短也今宵。愁红休怕绿阴交。早也明朝。迟也明朝。","dynasty":"清代","title":"一剪梅送春"}
{"author":"徐灿","content":"华灯看罢移香屧。正御陌、游尘绝。素裳粉袂玉为容，人月都无分别。丹楼云澹，金门霜冷，纤手摩娑怯。三桥宛转淩波蹑。敛翠黛、低回说。年年长向凤城游，曾望蕊珠宫阙。茫茫咫尺，眼前千里，况是明年月。","dynasty":"清代","title":"御街行燕京元夜"}
{"author":"徐灿","content":"春到眉端，还怕愁无著处。问年华、为谁为主。怨香零粉，待春来怜护。被东风、霎时吹去。日望南云，难道梦归无据。遍天涯、乱红如许。丝丝垂柳，带恨舒千缕。者番又、一帘梅雨。","dynasty":"清代","title":"风中柳春闺"}
{"author":"徐灿","content":"兰炷旧萦裙摺，玉纤新换筝弦。怊怅一声河满子，双流珠泪君前。七十二峰霜色，霎时吹到愁边。碧海青天夜夜，绮窗绡帐年年。楼外金堤堤上月，昔人几度偷圆。可惜紫骝嘶处，一行杨柳依然。","dynasty":"清代","title":"河满子闺情"}
{"author":"徐灿","content":"丽日重轮，祥云五色，噌吰玉殿名传。紫袍珠勒，偏称少年仙。最喜重华奕叶，周花甲、刚好蝉联。泥金报，龙旂虎帐，歌凯沸春筵。瑶池初宴罢，冰肌雪骨，文彩翩然。拜木天新命，紫禁亲诠。道是鸡窗别也，从今始、再理芸编。篝灯话，丝纶世掌，何以答尧天。","dynasty":"清代","title":"满庭芳丁丑春，贺素庵及第，时中丞翁抚蓟奏捷。先太翁举万历进士，亦丁丑也"}
{"author":"徐灿","content":"旧柳浓耶，新蒲放也，依然风景吴阊。去年今午，何处把霞觞。赢得残笺剩管，犹吟泛、几曲回塘。伤心事，飞来双燕，絮语诉斜阳。石榴花下饮，吊花珠泪，还倚花藏。过一番令节，如度星霜。向晚竹窗萧瑟，凄凄雨、先试秋凉。难回想，彩丝艾虎，少小事微茫。","dynasty":"清代","title":"满庭芳姑苏午日次素庵韵"}
{"author":"徐灿","content":"水点成冰，离云愁暮，能禁几阵凄风。绮窗吟寂，频倚曲阑东。梦短宵长难寐，听不了、点滴铜龙。销魂也，梅花憔悴，飞雪断来鸿。翠帏□乍逗，鸳鸯香冷，两地愁同。况天涯离别，□又匆匆。争柰多愁多病，无头闷、一夜惺忪。风摇处，兽环双控，银烛影微红。","dynasty":"清代","title":"满庭芳寒夜别意"}
{"author":"徐灿","content":"阀阅无双，声名弟五，锵锵彩凤和鸣。黄钟应律，绮阁觉阳生。独有梁园春早，瑶阶畔、兰暖芝荣。当初度，佳儿似玉，频进紫霞觥。琪花应有种，佩连桂殿，笏满槐庭。幸身来圆峤，亲见飞琼。□况香闰二妙，生同月、恰好同庚。看岁岁，珠联璧映，同听九霄笙。","dynasty":"清代","title":"满庭芳己丑冬寿梁五夫人。夫人姓王氏"}
{"author":"徐灿","content":"气吐祥光，春生紫禁，飞尘尚阻归轮。翠屏向晓，腰瘦不胜春。黛减眉消□□，妆台冷、拟待伊人。梨花雪，苍苔砌玉，归马试蹄痕。别离虽未久，羁窗寒月，更胜从军。绕□□□□，越水吴云。惟有梅花耐雪，堪冷澹、伴我黄昏。鹊聋喜，传来凤阁，重典旧丝纶。","dynasty":"清代","title":"满庭芳寄素庵"}
{"author":"徐灿","content":"银烛有情，今宵无限，难留一霎黄昏。频催玉漏，街鼓促香尘。旧恨肯随腊尽，新烦恼、休更重增。鸳枕梦，时惊爆竹，春逐晓云生。当年娇小日，屠苏争饮，肯让它人。紫钗花胜子，镜里宜春。转眼韶华偷换，回头念、往事浮云。而今瘦，梅花堪并，罗绮也难胜。","dynasty":"清代","title":"满庭芳丙戍立春，是日除夕"}
{"author":"徐灿","content":"碧海苕溪，弹指又、一年离别。看过眼、倦杨青老，怨桃红歇。相约每期镫火夜，相逢长是葵榴月。倩残镫、唤起半生愁，今宵说。采莲沼，香波咽。斗草径，芳尘绝。痛烟芜何处，旧家华阅。娇小凤毛堂构远，飘零蝉鬓门楣孑。拂银檠、谱向玉参差，声声血。","dynasty":"清代","title":"满江红示四妹"}
{"author":"徐灿","content":"一种姚黄，禁雨后、香寒□色。谁信是、露珠泡影，暂凝瑶阙。双泪不知笳鼓梦，几番流到君王侧。叹狂风、一霎剪鸳鸯，惊魂歇。身自在，心先灭。也曾向，天公说。看南枝杜宇，只啼清血。世事不须论覆雨，闲身且共今宵月。便姮娥、也有片时愁，圆还缺。","dynasty":"清代","title":"满江红和王昭仪韵"}
{"author":"徐灿","content":"乱后家山，意中愁绪真难说。春将去、冰台初长，绮钱重叠。炉烬水沉犹倦起，小窗依约云和月。叹人生、争似水中莲，心同结。离别泪，盈盈血。流不尽，波添咽。见鸿归阵阵，几增凄切。翠黛每从青镜减，黄金时向床头缺。问今春、曾梦到乡关，惊鶗鴂。","dynasty":"清代","title":"满江红有感"}
{"author":"徐灿","content":"柳岸欹斜，帆影外、东风偏恶。人未起、旅愁先到，晓寒时作。满眼河山擘旧恨，茫茫何处藏舟壑。记玉箫、金管振中流，今非昨。春尚在，衣怜薄。鸿云尽，书难托。叹征途憔悴，病腰如削。咫尺玉京人未见，又还负却朝来约。料残更、无语把青编，愁孤酌。","dynasty":"清代","title":"满江红将至京寄素庵"}
{"author":"徐灿","content":"过眼韶华，凄凄又、凉秋时节。听是处、捣衣声急，阵鸿凄切。往事堪悲闻玉树，采莲歌杳啼鹃血。叹当年、富贵已东流，金瓯缺。风共雨，何曾歇。翘首望，乡关月。看金戈满地，万山云叠。斧钺行边遗恨在，楼船横海随波灭。到而今、空有断肠碑，英雄业。","dynasty":"清代","title":"满江红感事"}
{"author":"谷梁赤","content":"　　克者何？能也。何能也？能杀也。何以不言杀？见段之有徒众也。　　段，郑伯弟也。何以知其为弟也？杀世子、母弟目君，以其目君知其为弟也。段，弟也，而弗谓弟；公子也，而弗谓公子。贬之也。段失子弟之道矣，贱段而甚郑伯也。何甚乎郑伯？甚郑伯之处心积虑成于杀也。　　于鄢，远也，犹曰取之其母之怀之云尔，甚之也。　　然则为郑伯者，宜奈何？缓追，逸贼，亲亲之道也。","dynasty":"先秦","tags":"古文观止","title":"郑伯克段于鄢"}
{"author":"谷梁赤","content":"　　非国而曰灭，重夏阳也。虞无师，其曰师，何也？以其先晋，不可以不言师也。其先晋何也？为主乎灭夏阳也。夏阳者，虞、虢之塞邑也。灭夏阳而虞、虢举矣。虞之为主乎灭夏阳何也？晋献公欲伐虢，荀息曰：“君何不以屈产之乘、垂棘之璧，而借道乎虞也？”公曰：“此晋国之宝也。如受吾币而不借吾道，则如之何？”荀息曰：“此小国之所以事大国也。彼不借吾道，必不敢受吾币。如受吾币而借吾道，则是我取之中府，而藏之外府；取之中厩，而置之外厩也。”公曰：“宫之奇存焉，必不使也。”荀息曰：“宫之奇之为人也，达心而懦，又少长于君。达心则其言略，懦则不能强谏；少长于君，则君轻之。且夫玩好在耳目之前，而患在一国之后，此中知以上乃能虑之。臣料虞君中知以下也。”公遂借道而伐虢。宫之奇谏曰：“晋国之使者，其辞卑而币重，必不便于虞。”虞公弗听，遂受其币，而借之道。宫之奇又谏曰：“语曰：‘唇亡齿寒。’其斯之谓与！”挈其妻、子以奔曹。献公亡虢，五年而后举虞。荀息牵马操璧而前曰：“璧则犹是也，而马齿加长矣。”","dynasty":"先秦","tags":"古文观止，历史，故事","title":"虞师晋师灭夏阳"}
{"author":"崔耿","content":"江溶流落景，山色凝暮烟。衰发照秋日，壮心减昔年。愁吟长抱膝，孰诉高高天。","dynasty":"唐代","title":"晚眺"}
{"author":"龚翔麟","content":"赤泥亭子沙头小，青青丝柳轻阴罩。亭下响流澌，衣波双鹭鹚。田田初出水，菡萏念娇蕊。添个浣衣人。红潮较浅深。","dynasty":"清代","tags":"婉约，题画，写景，荷花","title":"菩萨蛮·题画"}
{"author":"龚翔麟","content":"拨棹蓦山溪。月上瓜州杨柳枝。金盏玉人歌解佩。一片子。绿盖舞风轻簇水。","dynasty":"清代","tags":"婉约","title":"南乡子·集调名"}
{"author":"龚翔麟","content":"不朝不野无拘束，白发也添千缕。竹笠冲烟，棕鞋踏草，旧日沙堤慵住。孤行谁侣。任南粤东齐，有时燕楚。十载飘零，而今可是那情绪。消魂赢得艳句。惹逢迎到处，归计迟暮。长水依然，竹垞无恙，况有灯前儿女。先生休矣，便归也何妨，学为农圃。姜蔗湖田，春锄长带雨。","dynasty":"清代","title":"齐天乐题朱锡鬯烟雨归耕图"}
{"author":"龚翔麟","content":"风柳乍萧萧，做弄浓烟如许。才趁新凉放棹，又疏疏秋雨。人家历历树阴中，齐傍钓矶住。剩得圆沙一片，被白鸥占取。","dynasty":"清代","title":"好事近潞河秋汎"}
{"author":"龚翔麟","content":"月有微黄。听疏钟尚撞。林鸟村鸡枥马，喧不住、趣行装。楼桑。烟垄荒。晓珠还隐光。随意鞭丝高下，秋木外、是胡良。","dynasty":"清代","title":"霜天晓角涿州道中望胡良僧寺作"}
{"author":"龚翔麟","content":"厌征尘、马蹄得得，轻舟且漾前浦。无人来往湖天阔，转入芦花深处。风色暮。看蟹簖鱼标、不碍飞鸥鹭。绿杨倦舞。但密扫浮萍，低侵乱草，难挽夕阳驻。秋容好，想到江南归路。冷波一片烟雨。锁澜桥畔堪乘兴，况有采菱船女。须记取。削白竹为扉、尽可移家住。相邀伴侣。载小榼香醪，花开陌上，缓缓唱歌去。","dynasty":"清代","title":"摸鱼子雄县汎舟"}
{"author":"龚翔麟","content":"极目总悲秋，衰草似粘天末。多少无情烟树，送年年行客。乱山高下没斜阳，夜景更清绝。几点寒鸦风里，趁一梳凉月。","dynasty":"清代","title":"好事近沂水道中"}
{"author":"龚翔麟","content":"最恨秦淮柳。甚今朝、征衫才脱，离筵还又。和露一枝风里折，送客秋阳亭堠。计归路、鸳鸯湖口。几幅蒲帆穿疏雨，柁楼人、背指黄花瘦。兰陵过，且沽酒。昔游历历频回首。忆西窗、醉底徵歌，烛悬红豆。一自短车辞日下，共尔鞭丝前后。都不似、这番挥手。惹起閒愁浑如絮，问轻鸿、后夜能传否。竹垞竹，待君久。","dynasty":"清代","title":"金缕曲送朱文盎归鸳湖"}
{"author":"龚翔麟","content":"斜风花外飘红雨。杜宇声中春暮。一棹冲波来去。芳草秦淮渡。谁家亭阁临流处。日日鸾笙吹度。不是有人窥户。那用疏帘护。","dynasty":"清代","title":"虞美人影"}
{"author":"龚翔麟","content":"好春三月，蓦山溪时候。二十四番风，只解管、吹花擘柳。平芜似剪，藉处软于茵，携画榼，岸乌巾，缓引三升酒。青猿扶醉，行到青溪口。新涨小红桥，露湔红、纤纤素手。惊鸿回影，催上绿琼辀，者边走。那边走。莫把游骢骤。","dynasty":"清代","title":"蓦山溪"}
{"author":"龚翔麟","content":"千叶繁花映。几个疏篁静。不傍妆楼，不临书幌，只依苔径。似旧家、姊妹隔江来，恰双双相并。惯似残霞凝。未怯春风冷。才踏流莺，又飞山鹧，一枝难定。试移根、曲水小桥边，伴湔衣人影。","dynasty":"清代","title":"红娘子绯桃"}
{"author":"龚翔麟","content":"径草才芽，官梅已叶，花信棠梨初转。几树珑松香雪，后庭开遍。临绿水、似剪蓉裳，伴冷月、胜滋兰畹。只愁他、春雨春风，一枝吹动夕阳院。双双蝴蝶倦舞，乍入花深处，教人难辨。点地飘廊，未数唐昌宫畔。飞玉盏、缟袂凭携，照黄昏、晶帘都捲。恰纤手、寒具调成，画图休便展。","dynasty":"清代","title":"绮罗香玉兰"}
{"author":"龚翔麟","content":"夹竹初花，游鱼照水。爱一种、天生纤媚。薜荔墙阴，鞦韆架底。惹燕燕、莺莺为他憔悴。雨乍含颦，夜深将睡。唤茜袖、高烧红穗。袅袅垂丝，层层著蕊。倩画手、描来更添铜觜。","dynasty":"清代","title":"殢人娇海棠"}
{"author":"龚翔麟","content":"修尾摇金，秀毛拖碧，记得左芬曾赋。山草蛮花西子县，谁网千丝萦住。筠笼携到秣陵，罗幕深围，犀钉象稷重重护。髣髴临鸾顾影，山鸡翔舞。凭仗画手心情，太湖石畔，调铅杀粉描取。怕织就、九张机杼。问横幅、丈馀能否。难染遍、圆文綷羽。试寻萧史修箫谱。更买个珠娘，春纤镇日指伊去。","dynasty":"清代","title":"八宝妆孔雀"}
{"author":"龚翔麟","content":"冶白倡红渐怯。软衬香蹄蹀躞。罗袜底，綵绷边，看去唾绒无别。风末。飘忽。认了惊飞蝴蝶。","dynasty":"清代","title":"风流子落花"}
{"author":"龚翔麟","content":"马首山无数。绿绕仙源去。花外雨如丝。青青湿酒旗。笑指垂杨碧。未把红楼隔。树杪有双鬟。春风小画栏。","dynasty":"清代","title":"醉公子"}
{"author":"龚翔麟","content":"尊前调别。把箧中旧句，翻作新阕。换羽移宫，短拍么弦，恰配酒筹歌节。悬针垂露香笺襞，付扇底、春风桃叶。是谁能、纫百家衣，只许半山人说。长木当年卜宅，竹梧小径里，醧舫幽绝。落拓江湖，投老心情，一任兔华圆缺。无端启事来青琐，惹双鬓、翻添霜雪。问甚时、重荷烟锄，吟过月波楼月。","dynasty":"清代","title":"绿意其一题朱锡鬯蕃锦集和沈融谷韵"}
{"author":"龚翔麟","content":"青青乍展。似酒旗著雨，风里先飐。倚石婆娑，一片苔痕，长得露禽为伴。抽条布叶才含丈，把小小、红窗遮断。记旧时、月影墙阴，疑共翠鬟相见。池上浓阴正午，那人乍浴罢，祛暑频扇。素手金刀，弱缕裁成，不减絺衣纤软。只愁林外秋声起，渐做出、许多清怨。须傍将、孔翠屏隈，描入边鸾东绢。","dynasty":"清代","title":"绿意其二芭蕉"}
{"author":"龚翔麟","content":"人柳乍三眠，听流澌、废苑春光才晓。腊雪未全消，寒沙外、半旧苔痕谁扫。东风几日，鸭头新涨冰钱小。是处翠波通短棹，冷浸六朝芳草。朱栏几曲斜临，影弓弓、十里香踪不了。漂出落花多，红桥口、曾有浣衣人到。遥峰缥缈，霁蟾飞下游人悄。道是新烟未禁，灯火秦淮还少。","dynasty":"清代","title":"南浦春水用玉田词韵同融谷赋"}
{"author":"龚翔麟","content":"风急布帆偏，半幅撑秋雨。乍听榜人喧，已失前村树。渺渺望湖波，万顷迷烟雾。犹自有渔舟，烟里飞来去。","dynasty":"清代","title":"生查子吴江遇风舟中望震泽湖"}
{"author":"龚翔麟","content":"无多屋宇，阑干几曲，垂荫不用五柳。秋香早觉墙阴放，偏是苦吟时节，最怀良友。雨歇门前双桨至，喜共对、琴尊清昼。总不问、旧好新知，且分韵凉牖。爱尔金荃丽句，藤枝桑屐，合在湖山相候。剧怜朱十，软红尘里，此际逍遥能否。纵天涯有梦，那得今宵共杯酒。当筵底、漫辞沉醉，未到重阳，黄花先在手。","dynasty":"清代","title":"八归九月三日，周筜谷、李耕客、查声山、吴海水集玉玲珑阁，和筜谷韵，兼怀竹垞"}
{"author":"龚翔麟","content":"素琼太液凌波，分香映浦娇难定。盈盈缟袂，铅华净洗，闹红羞并。水榭风来，烟乡月上，半池凉浸。讶双鸥飞去，花间莫辨，浑不破，秋光暝。为忆搓酥滴粉。唤张秾、冷香浮艇。玉葱摘取，碧筒旋劝，歌喉须逞。出水新妆，当筵欢面，一时谁认。怪画师描入，生绡雪里，伴征鸿影。","dynasty":"清代","title":"水龙吟白莲"}
{"author":"龚翔麟","content":"动西风、季鹰归兴，江乡夜雨初霁。锦宫夜促冰蚕织，漂出鱼须烟际。秋奁里。看荡桨吴娃、手撷青丝腻。鹭浮鸥起。爱拍拍随波，连钱惯惹，点点雪翎缀。红盐洒，蟹眼嫩汤初沸。橙齑相伴鲈鲙。鹅儿酒暖流匙滑，纤手劝郎同醉。尊前觑。是苏小当年，曾绾同心结。而今须记。待谱就吴歈，香羹碧涧，不数井芹美。","dynasty":"清代","title":"摸鱼子莼"}
{"author":"龚翔麟","content":"缘阴几日浓如幄，新声又喧嘉树。避雀惊嘶，鸣条倦咽，响逐回风难住。斜阳几度。说不尽齐宫，旧时凄楚。唤起残妆，为他描上鬓边去。吴园犹记往事，向嫩凉院落，曾听伊处。暑雨灯昏，冰笺粉砑，谱入丝桐更苦。惊心时序。怕转眼西风，一天寒露。石井铜铺，砌蛩相伴语。","dynasty":"清代","title":"齐天乐蝉"}
{"author":"龚翔麟","content":"惜别西湖，归来白下，昼扃双户。桐阴剪尽，过了几番秋雨。喜乡关、故人乍逢，小楼密坐停杯语。试问君此际，清宵蜜炬，可忘羁旅。风暮。凭栏处。但一片澄烟，乱星四五。寒林月影，恰伴胎仙俦侣。觅当年、三径旧踪，乖崖醉石今在否。待墙头、放遍南枝，日涉携樽俎。","dynasty":"清代","title":"琐窗寒独醉先生同谢青过瞻园汾赋，用片玉词韵"}
{"author":"龚翔麟","content":"拆尽秋千，一春花事都休。午梦初回，约黄慵去梳头。偶寻小径，惹游丝、点地生愁。赤栏桥外，风过甚处香浮。早是临流。田田新缀轻沤。翠鸟窥鱼，被他遮住难偷。今番漫折，闹红时、须泛扁舟。数声水调，碧筒润取歌喉。","dynasty":"清代","title":"新荷叶"}
{"author":"龚翔麟","content":"趁好风儿，一双两双得意。楝花枝、夜来浓睡。恣轻狂，采遍了、满园红碎。惹罗巾扑取，鬓边增媚。鹅溪墨浪，偏爱画手情思。引衔蝉、药苗游戏。逗春波，旋绣入、舞衣裳里。伴芙蓉秋岸，晓霜同醉。","dynasty":"清代","title":"粉蝶儿"}
{"author":"龚翔麟","content":"凉月白纷纷，夜色丛篁静。青粉墙腰雪后看，添上横斜影。曾有玉田词，绝唱无人省。只怕丹青画不成，一段天香冷。","dynasty":"清代","title":"卜算子梅影用东坡韵"}
{"author":"龚翔麟","content":"城南寺。长干旧里。百尺浮圆，金琅珰启。乍凭栏、指点江城里。绝顶攀跻，渐觉众山低翠。渺渺水光天际。斜阳影向，燕子矶头坠。最喜是。东风乍起。积雪半消，一番新霁。酒瓶悔不携来此。官舍归时，午夜君须记。试坐小山石磴，林梢塔火，一望消残醉。","dynasty":"清代","title":"金浮图同独醉先生谢青登长干浮图"}
{"author":"龚翔麟","content":"踏青过也。石城春市如画。红楼翠阁，酒旗歌扇，尽捲珠帘，彩蟾光射。今番灯便挂。怎比月牙池上，夏时良夜。点琉璃、三十六盏，青雀绿波中耍。香车争路花骢打。杖头钱沽酒，绰板凭谁借。不消红灺。已醉底染就，吴绫香帕。何须云母砑。只有桃根桃叶，解春风话。问可能相候，看灯深院，枇杷花下。","dynasty":"清代","title":"女冠子黄俞邰、周雪客招饮灯市，用竹山元夕词韵"}
{"author":"茅坤","content":"　　青霞沈君，由锦衣经历上书诋宰执，宰执深疾之。方力构其罪，赖明天子仁圣，特薄其谴，徙之塞上。当是时，君之直谏之名满天下。已而，君纍然携妻子，出家塞上。会北敌数内犯，而帅府以下，束手闭垒，以恣敌之出没，不及飞一镞以相抗。甚且及敌之退，则割中土之战没者与野行者之馘以为功。而父之哭其子，妻之哭其夫，兄之哭其弟者，往往而是，无所控吁。君既上愤疆埸之日弛，而又下痛诸将士之日菅刈我人民以蒙国家也，数呜咽欷歔;，而以其所忧郁发之于诗歌文章，以泄其怀，即集中所载诸什是也。　　君故以直谏为重于时，而其所著为诗歌文章，又多所讥刺，稍稍传播，上下震恐。始出死力相煽构，而君之祸作矣。君既没，而中朝之士虽不敢讼其事，而一时阃寄所相与谗君者，寻且坐罪罢去。又未几，故宰执之仇君者亦报罢。而君之故人俞君，于是裒辑其生平所著若干卷，刻而传之。而其子襄，来请予序之首简。　　茅子受读而题之曰：若君者，非古之志士之遗乎哉？孔子删《诗》，自《小弁》之怨亲，《巷伯》之刺谗而下，其间忠臣、寡妇、幽人、怼士之什，并列之为“风”，疏之为“雅”，不可胜数。岂皆古之中声也哉？然孔子不遽遗之者，特悯其人，矜其志。犹曰“发乎情，止乎礼义”，“言之者无罪，闻之者足以为戒”焉耳。予尝按次春秋以来，屈原之《骚》疑于怨，伍胥之谏疑于胁，贾谊之《疏》疑于激，叔夜之诗疑于愤，刘蕡之对疑于亢。然推孔子删《诗》之旨而裒次之，当亦未必无录之者。君既没，而海内之荐绅大夫，至今言及君，无不酸鼻而流涕。呜呼！集中所载《鸣剑》、《筹边》诸什，试令后之人读之，其足以寒贼臣之胆，而跃塞垣战士之马，而作之忾也，固矣！他日国家采风者之使出而览观焉，其能遗之也乎？予谨识之。　　至于文词之工不工，及当古作者之旨与否，非所以论君之大者也，予故不著。嘉靖癸亥孟春望日归安茅坤拜手序。","dynasty":"明代","tags":"古文观止，文集，序文","title":"青霞先生文集序"}
{"author":"茅坤","content":"金鞭勿复挥，古来事如此。仲连破聊城，辞爵归田里。子房定汉室，言从赤松子。何如酌金罍，酒酣犹热耳。","dynasty":"明代","title":"南山行为梅林司马赋四首"}
{"author":"茅坤","content":"江行日已暮，何处可维舟。树里孤灯雨，风前一雁秋。离心迸落叶，乡梦入寒流。酒市那从问，微吟寄短愁。","dynasty":"明代","title":"夜泊钱塘"}
{"author":"茅坤","content":"一眺丛台上，孤城秋暮时。绮罗言已寂，芳草暗含滋。泣露蒐移堞，衔花雀隐枝。忽闻雍里曲，并落照眉池。","dynasty":"明代","title":"登丛台"}
{"author":"茅坤","content":"山城喧社鼓，游冶属芳晨。陌上探丸骑，林中射雉人。年光浮绮吹，日气抱红尘。马首多春色，还怜旅鬓新。","dynasty":"明代","title":"首春次安肃"}
{"author":"茅坤","content":"巢父无名子，相对语瓜田。夜闻李都尉，醉猎南山前。射杀白额虎，飞鸟落青天。归来感往事，叱咤黄金鞭。","dynasty":"明代","title":"南山行为梅林司马赋四首其三"}
{"author":"茅坤","content":"行行入南山，蘼芜日以深。不见津亭吏，但闻鼪鼯音。夕阳犹在树，谷风起中林。下有种豆歌，欷歔伤我心。","dynasty":"明代","title":"南山行为梅林司马赋四首其一"}
{"author":"茅坤","content":"我心空自摧，太息今与古。上山多饥鸢，下山多猛虎。道路寂无人，日暮楚三户。停车一以悲，深林有巢父。","dynasty":"明代","title":"南山行为梅林司马赋四首其二"}
{"author":"茅坤","content":"金鞭勿复挥，古来事如此。仲连破聊城，辞爵归田里。子房定汉室，言从赤松子。何如酌金罍，酒酣犹热耳。","dynasty":"明代","title":"南山行为梅林司马赋四首其四"}
{"author":"公乘亿","content":"陶令篱边菊，秋来色转佳。翠攒千片叶，金剪一枝花。蕊逐蜂须乱，英随蝶翅斜。带香飘绿绮，和酒上乌纱。散漫摇霜彩，娇妍漏日华。芳菲彭泽见，更称在谁家。","dynasty":"唐代","title":"赋得秋菊有佳色"}
{"author":"公乘亿","content":"江上晚沈沈，烟波一望深。向来殊未至，何处拟相寻。柳结重重眼，萍翻寸寸心。暮山期共眺，寒渚待同临。北去鱼无信，南飞雁绝音。思君不可见，使我独愁吟。","dynasty":"唐代","title":"赋得临江迟来客"}
{"author":"公乘亿","content":"十上十年皆落第，一家一半已成尘。（见《摭言》）","dynasty":"唐代","title":"句"}
{"author":"公乘亿","content":"北极伫文昌，南宫晓拜郎。紫泥乘帝泽，银印佩天光。纬结三台侧，钩连四辅旁。佐商依傅说，仕汉笑冯唐。委佩摇秋色，峨冠带晚霜。自然符列象，千古耀岩廊。","dynasty":"唐代","title":"赋得郎官上应列宿"}
{"author":"钭元珍","content":"大定山河四十秋，人心不似水长流。受恩深处宜先退，得意浓时便好休。莫待是非来入耳，从前恩爱反为雠。世间多少忠良将，服事君王不到头。","dynasty":"宋代","title":"辞朝"}
{"author":"钭元珍","content":"宴罢琼林酒一杯，忙忙骢马出蓬莱。黎民喜遇三春雨，猾吏愁逢二月雷。带得一天新雨露，扫开宇内旧尘埃。文昌阁上人千万，争看神明夺锦回。","dynasty":"宋代","title":"回朝"}
{"author":"钭元珍","content":"碧树深林夏景凉，薰风飘竞日偏长。闲时棋局娱宾乐，忙里吟诗慰己惶。臣节栎才惟谨肃，圣明敷德化顽强。退暇狂声心犹耿，祈愿烽烟息障疆。","dynasty":"宋代","title":"归隐"}
{"author":"鲍辉","content":"下瞰波澜知海阔，仰观霄汉得天多。","dynasty":"宋代","title":"句"}
{"author":"贺遂涉","content":"员外由来美，郎中望亦优。宁知粉署里，翻作土山头。","dynasty":"唐代","title":"嘲赵谦光"}
{"author":"范学洙","content":"巨浸汪洋闽徼东，五灵无外幅𢄙通。置郡台湾声教讫，峰峦北拱水朝宗。台湾水道千馀里，澎湖岛屿峙其中。岛屿潆洄三十六，其间强半人居丛。宅中而广者大山，纵横三十馀里间。其东一屿形如鼎，名曰香炉不可攀。西遍雁净山对峙，向无居人水潺潺。沙墩之屿亦西列，上皆飞沙形颇圜。北则奎壁势峥嵘，下多龟鼊山以名。山外之屿曰锭钩，鸡肾员背鸟屿横。或因其壮及所产，厥名一定遂莫更。更有白沙屿在傍，沙白漫漫石硁硁。屈爪吉贝居极北，罗列拥抱若长城。数屿大山北门钥，舟泊大山从此行。越而极西有目屿，远望浑似人眼形。目屿之东号铁砧，上有大石势坦平。错出其旁曰土地，中一神像石琢成。金山蜿蜒磅礡间，其色赤黄若金呈。空壳之屿联其左，物产中空因著称。正西澳有西屿头，西屿之西丁字门。横于西屿如丁字，巨浪排空势若翻。转北名为镇海屿，胜国屯兵作外藩。东为大仓一旷土，中无人家有平原。山虽旋绕直培嵝，总逊西屿之耸轩。中为内外二堑地，往来舟舣若云屯。西屿头为四角屿，其势方正如列垣。屿形各异名不一，又有鸡笼与托盘。进此则为虎井屿，望之应作伏虎观。南乃花草屿相连，屿生花草始名焉。大猫小猫屿相近，间多怪石恍猫镌。南屿原有鲛人住，后以风涛居始迁。南屿之北称头巾，其西八罩名最传。周环仅匝三馀里，乃左乃右皆人烟。衡宇稠密居相错，雅有书声晓夜喧。于今英俊多游泮，澎岛人文莫之先。八罩对峙为将军，屿以庙名不记年。南屿东西有二屿，东平西平衣带联。二屿下流号钟仔，上窄下宽似钟悬。由此而东西吉屿，一东一西望渺然。两吉渡台指南车，舍此难从别径穿。并此名为三十六，天堑之险难言诠。当年伪郑曾踞险，我军云集足投鞭。一战海氛风扫尽，鲸穴鲛窟涤腥膻。今日山青水绿外，处处商泊与渔船。古云恃德不恃险，谩言隔涉此地偏。帝德覃敷梯航迩，长歌聊当舆图编。","dynasty":"清代","title":"澎湖三十六岛歌"}
{"author":"陈继儒","content":"桐树花香月半明，棹歌归去蟪蛄鸣。曲曲柳湾茅屋矮，挂鱼罾。笑指吾庐何处是？一池荷叶小桥横。灯火纸窗修竹里，读书声。","dynasty":"明代","tags":"婉约，纪游，写景","title":"浣溪沙·初夏夜饮归"}
{"author":"陈继儒","content":"江平秋万里，山静月三更。彷佛寒烟外，瓜州有雁声。","dynasty":"明代","title":"月下登金山"}
{"author":"陈继儒","content":"燕子飞来枕上，荷花开到桥西。新凉几番客至，永日不住鸡啼。","dynasty":"明代","title":"山中"}
{"author":"陈继儒","content":"有个小扉松下开，堂前蔬药绕畦栽。老翁抱孙不抱瓮，刚欲灌花山雨来。","dynasty":"明代","title":"余常过一山邻老而嗜花红紫映户弄孙负日使不"}
{"author":"陈继儒","content":"宝剑绣不飞，化作长虹影。霜月照禅床，何如铁衣冷。","dynasty":"明代","title":"赠无瑕上人"}
{"author":"陈继儒","content":"老树槎牙匝涧生，弹琴树底月凄清。有时弦到真悲处，古战场中蟋蟀声。","dynasty":"明代","title":"鼓琴"}
{"author":"陈继儒","content":"青草湖边白石西，花篱茅屋酒帘低。来来去去双黄鸟，不到浓阴不肯啼。","dynasty":"明代","title":"村居"}
{"author":"陈继儒","content":"山村雨霁水痕加，鸭嘴滩头燕尾沙。新结松棚试新茗，好风无力扫藤花。","dynasty":"明代","title":"和令则题画"}
{"author":"陈继儒","content":"太平风景是京华，白马黄衫七宝车。寒食斗鸡归去晚，院门新月印梨花。","dynasty":"明代","title":"南都"}
{"author":"陈继儒","content":"兔脱如飞神鹘见，珠沉无底老龙知。少年莫漫轻吟咏，五十方能读杜诗。","dynasty":"明代","title":"读少陵集"}
{"author":"陈继儒","content":"春寒风弱酒旗斜，亚字城南八字沙。午后主人犹病酒，隔篱小犬吠桃花。","dynasty":"明代","title":"看花纪事"}
{"author":"陈继儒","content":"毕钵罗峰迥入霄，不通猿鸟不通樵。横空独木如飞栈，半月仙人一换桥。","dynasty":"明代","title":"题毕钵山图"}
{"author":"陈继儒","content":"灌木阴阴殿角斜，寺南一带好人家。春潮退后西风急，破网无鱼挂落花。","dynasty":"明代","title":"题寿安寺壁"}
{"author":"陈继儒","content":"空山无伴木无枝，鸟雀啾啾虎豹饥。独荷长镵衣短后，五更风雪葬要离。","dynasty":"明代","title":"山中"}
{"author":"陈继儒","content":"人在钟声上，僧栖暮色边。松枝高士麈，贝叶梵王言。木落如飞鸟，山平疑澹烟。灯残挥手去，曳杖听流泉。","dynasty":"明代","title":"同印空夜坐凭虚阁"}
{"author":"陈继儒","content":"解带入幽丛，微凉下井桐。谁为起予者，取次得君同。雀乳槐花雨，鱼皦稻叶风。琴尊不觉暮，归路月华东。山镵汲冢书千笈，雨甲烟芽菜一筐。羡汝半生真可了，满鞋红叶看斜阳。","dynasty":"明代","title":"同辰玉过澹圃"}
{"author":"陈继儒","content":"熟睡孤峰最上台，雪深埋却醉形骸。一枝竹杖虽然瘦，曾解山中斗虎来。","dynasty":"明代","title":"赠麻衣僧"}
{"author":"陈继儒","content":"潦倒鹿裘寒，探梅草未乾。拈花先命酒，钓雪戏投竿。客去鸟声碎，山高屐齿删。不辞松底卧，一任老袁安。","dynasty":"明代","title":"缺题"}
{"author":"陈继儒","content":"山中日日试新泉，君合前身老玉川。石枕月侵蕉叶梦，竹炉风软落花烟。点来直是窥三昧，醒后翻能赋百篇。却笑当年醉乡子，一生虚掷杖头钱。","dynasty":"明代","title":"缺题"}
{"author":"陈继儒","content":"药栏春尽少花开，叶底朱樱若个猜。熟后雨弹红玉破，生前烟捧绿珠来。唇脂清浅疑无骨，风味温柔别有胎。鹦鹉莫教轻啄碎，掷他年少满车回。","dynasty":"明代","title":"樱桃"}
{"author":"陈继儒","content":"及肩新种竹，濯足旧疏湾。钓月鱼为伴，偕书僧送还。","dynasty":"明代","title":"君山竹院"}
{"author":"陈继儒","content":"春雨湿窗纱，辛夷弄影斜。曾窥江梦彩，笔笔忽生花。","dynasty":"明代","title":"辛夷"}
{"author":"陈继儒","content":"毕钵罗峰回入霄，不通猿鸟不通樵。横空独木如飞栈，半月山人一换桥。","dynasty":"明代","title":"题毕钵山图"}
{"author":"陈继儒","content":"女桑新绿映宫槐，三月春风戴胜来。织就鸳鸯锦千匹，金刀先取合欢裁。","dynasty":"明代","title":"桑"}
{"author":"陈继儒","content":"村边杨柳已拖黄，一路云深旧讲堂。偶向梅花村里度，芒鞋到处雪痕香。","dynasty":"明代","title":"梅"}
{"author":"陈继儒","content":"睡起难禁酒力加，醉时随卧白鸥沙。草堂位置新篱落，蕉叶西边橘试花。","dynasty":"明代","title":"橘"}
{"author":"陈继儒","content":"春风无力柳条斜，新草微分一抹沙。欲向主人借锄插，扫开残雪种梅花。","dynasty":"明代","title":"早春"}
{"author":"陈继儒","content":"草绿蘋香縠水纹，秋山寂寂冷斜曛。庭前双桂窗留影，时宿寒鸦与断云。","dynasty":"明代","title":"缺题其一"}
{"author":"陈继儒","content":"秋老江濒漾夕空，萧萧枫叶挂疏红。那知三泖清秋思，偏寄芦花一寺中。","dynasty":"明代","title":"缺题其二"}
{"author":"陈继儒","content":"梅雨晴时处处蛙，寻常家酿不须赊。老亲醉后盘餐散，瓶里初开夜合花。","dynasty":"明代","title":"缺题"}
{"author":"陈继儒","content":"梓树花香月半明，棹歌归去草虫鸣。曲曲柳湾茅屋矮，挂鱼罾。笑指吾庐何处是，一池荷叶小桥横。修竹纸窗灯火里，读书声。","dynasty":"明代","title":"摊破浣溪沙"}
{"author":"陈继儒","content":"蜂欲分衙燕补巢，阴阴落叶遍江皋。一阵窗前风雨到，打芭蕉。惊起幽人初睡午，茶烟缭绕出花梢。有个客来琴在背，度红桥。","dynasty":"明代","title":"摊破浣溪沙"}
{"author":"陈继儒","content":"风雨霎时晴，荷叶青青，双鬟捧著小红灯。报道绿纱窗底下，蕉月分明。枕簟嫩凉生，茉莉香清，兰花新吐百余茎。扑得流萤飞去也，团扇多情。","dynasty":"明代","title":"浪淘沙"}
{"author":"陈继儒","content":"记得东坡老叟，莫负清明重九。今日正重阳，菊花黄。花插满头归去，落日前村枫树。树里唱歌声，钓渔人。","dynasty":"明代","title":"昭君怨"}
{"author":"陈继儒","content":"晓来露井看樱桃，罗袖迎风不柰飘。转向碧窗还小立，再吹箫。箫咽春愁愁正剧，自拈香在博山烧。日暮阑干杨柳外，落红敲。","dynasty":"明代","title":"摊破浣溪沙"}
{"author":"陈继儒","content":"晏起还嗔中酒时，玉牌分得牡丹枝。花下自调新乐府，写乌丝。付与紫衣传别院，夜来翻入管弦吹。赚得老夫重醉也，有情痴。","dynasty":"明代","title":"摊破浣溪沙"}
{"author":"陈继儒","content":"十亩之郊，菜叶荠花。抱瓮灌之，乐哉农家。","dynasty":"明代","title":"缺题"}
{"author":"陈继儒","content":"春水渐宽，青青者芹。君且留此，弹余素琴。","dynasty":"明代","title":"缺题"}
{"author":"陈继儒","content":"绮阴攒盖，灵草试奇。竹炉幽讨，松火怒飞。水交以淡，茗战而肥。绿香满路，永日忘归。","dynasty":"明代","title":"试茶"}
{"author":"陈继儒","content":"雨过石生五色，云度山馀数层。时有炊烟出树，中多处士高僧。","dynasty":"明代","title":"题云山"}
{"author":"查继佐","content":"自负人谁识，其如世道何。耽书诚有癖，快语慎无多。月影东南小，江声日夜磨。与君期岁暮，袖草一来过。","dynasty":"清代","title":"送朱锡鬯北归"}
{"author":"查继佐","content":"小棹凝寒落日边，碧空削出水云偏。烟将帆影疑前浦，雨共滩声度短眠。客去无星临此夕，我来何处认当年。只应郑重高深意，未是桐江莫与传。","dynasty":"清代","title":"夜泊七里滩"}
{"author":"范淑钟","content":"征鞍落叶打离披，忍泪临风饯一卮。夕照渐低人渐远，断鸿声里立多时。","dynasty":"清代","title":"送夫子之鸠江"}
{"author":"陈樵","content":"浙右饶名宦，天潢异众流。星华婺女界，印藓越城秋。长吏多佳政，流人反故丘。诸郎复为郡，外宪此优游。","dynasty":"元代","title":"投外宪列职其一"}
{"author":"陈樵","content":"为政歌谣起，论文鬼魅愁。风霜临外宪，星宿绕东州。身健都忘老，诗清不为秋。邦人好吟咏，异代见风流。","dynasty":"元代","title":"投外宪列职其二"}
{"author":"陈樵","content":"山县绣衣新，前驺此望尘。霜威重风宪，秋夜候星辰。帷幄多贤士，觚筹托下陈。空怀望外宠，惆怅曲江春。","dynasty":"元代","title":"投外宪列职其三"}
{"author":"陈樵","content":"郎君向行在，海岱暮云深。王谢金貂系，班扬翰墨林。应为洛下咏，莫作越人吟。父子知名后，眉山直至今。","dynasty":"元代","title":"送里人都下省觐"}
{"author":"陈樵","content":"星驿东州尽，霜威宪府新。古今从上下，经传独纷纭。子弟诸王选，丹青宝晋亲。已知收俊彦，也复惜馀人。","dynasty":"元代","title":"投宪幕上下其一"}
{"author":"陈樵","content":"广平新职业，荆楚旧文章。盛府芙蓉幕，诸曹雁鹜行。宾僚严分限，官事举维纲。千里无青草，饥民正可伤。","dynasty":"元代","title":"投宪幕上下其二"}
{"author":"陈樵","content":"颜巷端居日，膺门属望初。芙蓉池不远，桃李地无馀。霜雪归行幕，星辰近辅车。不才污盛府，吾子意何如。","dynasty":"元代","title":"投宪幕上下其三"}
{"author":"陈樵","content":"声名沈书记，廉白杜参军。千里风期合，三才月旦尊。辞章须尔雅，帏幄厌深文。秋兴知多少，黄花酒满樽。","dynasty":"元代","title":"投宪幕上下其五"}
{"author":"陈樵","content":"求学乡人久，为农岁序更。三秋收橡栗，千里足莼羹。作吏真痴绝，吟诗得瘦生。诸公能指画，经训尚纵横。","dynasty":"元代","title":"投宪幕上下其六"}
{"author":"陈樵","content":"匹马金华道，西风过雁初。莼羹千里地，菰米九秋馀。齐语传声涩，巴童问字疏。汤汤清洛水，旧学复何如。","dynasty":"元代","title":"送蒙古教授郭受益归洛阳"}
{"author":"陈樵","content":"恶雨愁风易结阴，夜游秉烛昼传飧。香添荔子能消日，粥费桃花怕减春。绿暗有人来折柳，红飞剪纸为招魂。竹间午梦时惊觉，满眼卿云覆锦茵。","dynasty":"元代","title":"临花亭其二"}
{"author":"陈樵","content":"芳草生烟药在房，鞓红衣紫共芬芳。丘园风雨三家市，草木文章万丈光。花正欲言还寂默，春无自性不坚良。晚来只有鹅红在，莫放香丝取次黄。","dynasty":"元代","title":"临花亭其三"}
{"author":"陈樵","content":"满树琉璃閒碧瑶，当归叶长映芭蕉。树头生雨时时湿，春色如花日日销。杜宇有言终不践，绿鱼新种已生苗。今朝百舌闻莺语，飞上梧桐特地娇。","dynasty":"元代","title":"临花亭其四"}
{"author":"陈樵","content":"右挟长镵左带经，蔬畦药圃照衣明。客来青凤穿花去，草尽苍苔上树生。灵药易荒常检校，繁花无赖枉丁宁。来禽青李成阴后，更觅楞梨日给胜。","dynasty":"元代","title":"临花亭其五"}
{"author":"陈樵","content":"花在人间春自归，去来何用杜鹃知。鹤衔琼蕊来仙苑，雨引山姜过别枝。天出异香薰宝树，日将五色染游丝。主人莫赋伤春句，但使百花无尽时。","dynasty":"元代","title":"临花亭其六"}
{"author":"陈樵","content":"雨后金沙入柳阴，紫薇红药正纷纭。客来只道天开画，春去尽将花属人。越鸟啄残松下子，吴僧寄到水中云。莲红直到梅花发，何处人间不是春。","dynasty":"元代","title":"临花亭其七"}
{"author":"陈樵","content":"松边柳下日徘徊，鸟散飞红堕酒杯。芍药成丛当户出，茯苓分种傍松栽。云高卷雨从风去，花晚将春入夏来。亭下肉红如斗大，耐看不似玉玫瑰。","dynasty":"元代","title":"临花亭其八"}
{"author":"陈樵","content":"远山过雨绿崔嵬，竹外青松竹下梅。满树丹青随物换，平生富贵逐春来。歌珠一串莺流出，花影数重风揭开。关右牛酥贱如土，莫教红紫落成堆。","dynasty":"元代","title":"临花亭其九"}
{"author":"陈樵","content":"雨后看山对酒歌，飞红骇绿满岩阿。万重山外碧方寸，五色雨中青最多。亭下日生霞映草，松根苓长叶成窝。江源分付西流去，莫作门前东逝波。","dynasty":"元代","title":"西岘峰"}
{"author":"陈樵","content":"涵碧池头夏气清，我从三昧起经行。移樽近树传杯绿，向日看山入户青。人似亭前花不语，诗如江上草无名。山中水调知何限，不入熙宁水乐声。","dynasty":"元代","title":"涵碧亭其一"}
{"author":"陈樵","content":"入谷沿流曳杖行，亭亡白谷半为陵。蝉惊两腋风初定，树少多年秋不生。水急溜穿南涧石，云深黍没夕阳僧。龟兹板上元和脚，犹有刘郎旧姓名。","dynasty":"元代","title":"涵碧亭其二"}
{"author":"陈樵","content":"池曲奔流下石渠，池头空翠湿烟芜。夏禽反舌馀声尽，薜荔连墙寸影无。僧爨屋头猿挂树，鸟衔窗外雨生鱼。长安才子看图画，疑是仇池隐士居。","dynasty":"元代","title":"涵碧亭其三"}
{"author":"陈樵","content":"湖上兰舟水上亭，有时水涨与阶平。亭前古柳经春弱，门外孤洲昨夜生。海气遥连育王塔，蜃楼半入会稽城。山阴道士携琴至，写尽风声到水声。","dynasty":"元代","title":"上虞魏氏湖上精舍图"}
{"author":"陈樵","content":"停舟日日望东溟，蓼岸芦洲露未凝。沙户得花联作絮，吴姬雪藕织为缯。冯夷送月临轩落，海若令潮入岸生。朝暮屯蒙丹自熟，披沙莫学赵台卿。","dynasty":"元代","title":"上虞魏氏湖上精舍图其二"}
{"author":"陈樵","content":"几年王谢望升平，戎马临淮日绕营。万里边尘暗京洛，五朝王气在金陵。临春阁上华林近，玉树歌中璧月生。独有绍兴经乱后，圣贤相遇颂中兴。","dynasty":"元代","title":"哀江南效李义山"}
{"author":"陈樵","content":"悬流脉脉又涓涓，浣水为花到席前。我为天穿来炼石，僧从雨下度流年。月中溜洒黄金泪，壁上云生火玉烟。山下四邻皆雨外，天瓢枯槁蛰龙眠。","dynasty":"元代","title":"霜岩石室其一"}
{"author":"陈樵","content":"洞天无暑亦无寒，淑气芳风不出山。扫叶僧归云未湿，卖花人去蝶先还。满庭修竹下黄叶，千岁古松生绿烟。尽道雪中依裸壤，我疑夏室是冰天。","dynasty":"元代","title":"霜岩石室其二"}
{"author":"陈樵","content":"楼阁天然石削成，山为栋宇石为楹。丹砂伏火有光景，石斛依空无死生。叶落世间多月色，瓢亡林下欠秋声。山中水石皆吾党，竹兔松鸡不用惊。","dynasty":"元代","title":"霜岩石室其三"}
{"author":"陈樵","content":"满林翠雾湿麻衣，山影遥侵白板扉。竹石无心吾所畏，烟霞有疾不须医。梦骑鹤处天逾阔，歌遏云时花不飞。燕子归来背人去，吾庐无地可栖迟。","dynasty":"元代","title":"霜岩石室其四"}
{"author":"陈樵","content":"岩穴冬温夏气清，有时采蕺度崚嶒。閒云起作飞云去，今雨还随旧雨生。树上菟丝低窣地，阶前息壤暗通灵。人间甲子何须问，只忆山花几度荣。","dynasty":"元代","title":"霜岩石室其五"}
{"author":"陈樵","content":"丹荑满地药生茸，著屐登山春正浓。委羽山人来相鹤，天台道士去投龙。风传花信归何处，日卷松阴展向东。不见霜岩松下竹，空王未作已心空。","dynasty":"元代","title":"霜岩石室其六"}
{"author":"陈樵","content":"僧缘鸟道上穹苍，下视断崖千丈强。百里周回玄鹤洞，群仙出没白云乡。山藏宿雨禾生稼，日转垂杨影过墙。未若鼎湖天地绝，无人折得碧莲房。","dynasty":"元代","title":"慧力寺断崖"}
{"author":"陈樵","content":"一室宽于一亩宫，隔林竹树影重重。青春著地十分绿，白日经天两度红。小草自怜无远志，茯苓终不近孤松。未须西忆金华洞，只在周回百里中。","dynasty":"元代","title":"石楼草庐"}
{"author":"陈樵","content":"楚氛千里海连淮，思子台前望母台。春在地中长不死，月行天尽又飞来。林亭清论松为麈，荷屋寄生花作胎。七十九年残喘息，欲从李白上天台。","dynasty":"元代","title":"石楼草庐其二"}
{"author":"陈樵","content":"红如肌血薄如鳞，李下桃根五色痕。拂地暂随风絮转，绕亭不似雪花深。人占碧玉名犹在，烟尽黄金矿尚存。满地丹铅污草棘，何时凝绿遍丘林。","dynasty":"元代","title":"落花图"}
{"author":"陈樵","content":"云蒸雨蚀半枯槎，空碧亭前雪一车。曲误掀翻帘外朵，月移不动水中花。十年春信随风度，半亩崖阴逼树斜。暮景无何水仙至，万花头上欲饶他。","dynasty":"元代","title":"空碧亭"}
{"author":"陈樵","content":"磴平如席草茸香，盛夏宜人石气凉。杜宇血销添碧燐，山鸡食罢化馀粮。赤松有约吾将老，白发无愁不解长。醉则枕流眠枕石，看云不复据胡床。","dynasty":"元代","title":"石磴"}
{"author":"陈樵","content":"晴光潭影共澄鲜，雨外林阴色更妍。碧海如杯谁缩地，青冥著水误忧天。河垂涧底遥相属，斗入人间却右旋。病叟年来倦登陟，朝朝玩水夜听泉。","dynasty":"元代","title":"空碧亭"}
{"author":"陈樵","content":"长林衣被蔚蓝光，水树重重护曲防。碧落不随河显晦，白榆却种涧中央。石泉飞落万沤发，松影淡时千丈强。我向北峰高处下，如何倒卓柳阴傍。","dynasty":"元代","title":"空碧亭其二"}
{"author":"陈樵","content":"河汉纵横北斗翻，县泉激石起层澜。水流石上舒还卷，月绕楼头碎又圆。龙火湿光生涧底，仙人倒影落人间。无边空处无边地，尽入鸥边一尺天。","dynasty":"元代","title":"空碧亭其三"}
{"author":"陈樵","content":"星河水镜自徘徊，白石清泉是镜台。人道月从亭下出，我疑空入土中来。崖阴水色浓如染，风里波纹熨不开。一碧是天还是水，池头凉夜碧如苔。","dynasty":"元代","title":"空碧亭其四"}
{"author":"陈樵","content":"楼台倒影照虚明，细浪鳞鳞去不停。风舞翠绡浮略彴，月移黄素上轩楹。蔚蓝天近池深碧，乌桕叶销泥转青。床下一波添一月，青铜镜里一时生。","dynasty":"元代","title":"空碧亭其五"}
{"author":"陈樵","content":"秋深红紫满秋篱，蕙带兰英绿照扉。猿饮涧中甘鞠水，云粘石上旧蓑衣。月知人境来相觅，花有心情死不飞。桃李自开还自落，却疑兰菊未忘机。","dynasty":"元代","title":"菊庵"}
{"author":"陈樵","content":"冷云堆里散人家，鹿帻羊裘不衣麻。门外树身无岁月，山中人语带烟霞。云侵坏衲长生菌，风断游丝半度花。采蕺林深人不见，连筒引水自煎茶。","dynasty":"元代","title":"山房"}
{"author":"陈樵","content":"庭前丹叶映榆黄，水傍芙蓉晚桂芳。树入画来新著色，山无锦裹只凭霜。水中烟带秋云冷，花上月如春日长。不是风河千万里，不知何处觅秋光。","dynasty":"元代","title":"秋色观"}
{"author":"陈樵","content":"日高空翠拂帘旌，茅阁飞飞照日明。银色榜题章草字，乌丝阑写越花名。何须举翮乘风去，曾入浮宫看月生。却笑群仙馀习在，随身宫殿逐人行。","dynasty":"元代","title":"飞观"}
{"author":"陈樵","content":"问谁投笔早来过，春日华阳春睡多。怀里锦空鲸已卷，松根苓长叶成窝。诗无獭髓痕犹在，梦有鸾胶断若何。洛下书生无苦思，我今饵药卧山阿。","dynasty":"元代","title":"绝唱轩"}
{"author":"陈樵","content":"飞泉五色映花梢，秋色观前看玉豪。花落空中和月冷，树当湿处见云消。依依雨气侵萤火，一一水纹生鹤毛。几度下帘山影动，卧看红日到芭蕉。","dynasty":"元代","title":"飞雨亭"}
{"author":"陈樵","content":"漱流枕石傍寒林，散发酣歌称散人。胡蝶枝头无昨梦，初蝉叶下见前身。衣沾宝掌泉中雨，内有盘陀石上纹。不见屋头樗栎树，无材入用老犹存。","dynasty":"元代","title":"散庵"}
{"author":"陈樵","content":"几回木落听秋声，又被春风染树青。疏竹荫中山影重，冷云叶上雨花生。寒沙引水来游鹿，别树开椿种茯苓。石甗峰南甑峰小，许浑诗里旧知名。","dynasty":"元代","title":"獐谷"}
{"author":"陈樵","content":"清流拂石下岩隈，涧底菖蒲曳绿苔。野鹿避人悬树宿，溪鱼乘水上山来。翠连春草谁能拾，风触石崖彊半回。自入夏来凉意足，更移脩竹涧边栽。","dynasty":"元代","title":"獐谷涧"}
{"author":"陈樵","content":"山上飞云去不留，山中蟾兔又经秋。斗临河曲侵鹑尾，露上莎根到草头。绿桂花中歌白苧，碧梧影里饭青牛。有时竹上蟾蜍下，满腹丹书湿欲流。","dynasty":"元代","title":"伏蟾山"}
{"author":"陈樵","content":"屋上无端雨乱飘，雨留石罅碧寥寥。浮光出穴藏丹浅，浣水为花到地消。石发年深长满洞，玉鱼春冷未生苗。泉中自是蛟龙窟，顷刻阴云满树腰。","dynasty":"元代","title":"宝掌泉"}
{"author":"陈樵","content":"乌伤墓道有无间，兴济桥东众绿繁。林外日斜虹有影，阶前云去石留根。叶随风转时过树，雨傍山来不入村。更著蓑衣看瀑布，天葩日暮正翻翻。","dynasty":"元代","title":"雨望台"}
{"author":"陈樵","content":"石甗峰前绿草肥，菟丝挟雨上梧枝。天台道士投龙去，少白山人相鹤归。苜蓿带茸初映日，雕胡落釜半成糜。石楠花落无人扫，谁卧水阴歌采嶶。","dynasty":"元代","title":"山馆"}
{"author":"陈樵","content":"觅春无路得寒林，万里清和此晏温。载酒寻芳常恨早，无金入户只藏春。柳浓不似生时色，花敛仍依摺处痕。独有悠然观前月，石林寒绝也随人。","dynasty":"元代","title":"寻春园其一"}
{"author":"陈樵","content":"月楼花落水侵岑，紫石峰前绿又新。承露囊中盛臈药，无尘袖里有晴云。松高猿见古时月，花晚莺添几日春。篱畔寻芳寻不见，楞梨绿李下纷纷。","dynasty":"元代","title":"寻春园其二"}
{"author":"陈樵","content":"涧中薏苡绿如蓝，枸杞黄精满屋山。扫叶僧将猿共爨，卖花人与蝶俱还。云生石笋埋双树，雨引银涎过八塼。林下四时春不去，浇花采药送飞年。","dynasty":"元代","title":"山庄"}
{"author":"陈樵","content":"台下涌泉如鼓钟，亭无燕语有风松。石根渐见兰成亩，影里不知花几重。月夜听泉翻羽调，水声和谱寄山翁。自从独往穷山后，不见繁声入乱中。","dynasty":"元代","title":"琴台"}
{"author":"陈樵","content":"池头爽气日徘徊，竹院何曾有麝媒。月碍桂枝飘子落，鼎湖莲叶转空来。风随太乙凌波起，花为胎仙傍水开。香积界中天地阔，景差何用上兰台。","dynasty":"元代","title":"风香亭"}
{"author":"陈樵","content":"白玉堂前双燕飞，堂中思妇怨残晖。臂环寄远青芜合，琼宇题乾白雁归。醉倚合昏惊叶暗，愁寻豆蔻妒花肥。窗间昨日同心锦，染罢香丝不上机。","dynasty":"元代","title":"春日闺思"}
{"author":"陈樵","content":"缃桃秾李堕馀芳，水麝冲云度石梁。芳树敛花贪结子，娇花无骨不禁霜。鸟衔堕蕊春无色，日转游丝风有光。杜曲诗人愁欲绝，山人不解惜年芳。","dynasty":"元代","title":"飞花亭"}
{"author":"陈樵","content":"游子拈花怨落晖，山人犹恨落花迟。絮抛帘下莺无力，果在蕊中人不知。红日正酣那是雨，青皇临别更留衣。年来杜宇惜人事，却向阳春去后啼。","dynasty":"元代","title":"飞花亭其二"}
{"author":"陈樵","content":"梅残直至落花飞，红映飞花绿映葵。风信入林添净食，春光一线上游丝。絮轻便欲排云去，花好多应换骨来。二十四番却扫尽，冰花剪下作寒梅。","dynasty":"元代","title":"飞花亭其三"}
{"author":"陈樵","content":"天梯石栈落霞边，月地云阶且醉眠。束缊才通山北户，崩崖尽展洞中天。雨馀秋菌化为碧，石上霜枫不解丹。闻道仙人曾控鹤，羽衣环佩玉珊珊。","dynasty":"元代","title":"席家洞"}
{"author":"陈樵","content":"金茎半折尚亭亭，铜柱稀微见刻铭。花日渐移连影动，石根不死有香生。山前留眼通灵海，天上无人记摘星。何处人间觅此竹，昔年曾出夜郎城。","dynasty":"元代","title":"石笋"}
{"author":"陈樵","content":"云根断裂翠崚嶒，匕箸都忘世已惊。玉女今为捣衣石，晋人犹觅少微星。松高琥珀无苗出，蟾老丹书满腹生。却忆天台狂道士，石中衣祴竟通灵。","dynasty":"元代","title":"霹雳石"}
{"author":"陈樵","content":"枕石听泉伏草莱，跳银溪上日徘徊。山间远树迎人出，日转晴虹渡水来。云气长连西涧石，春寒犹在北枝梅。谷亭几载秋无黍，沙上菰蒲暖更栽。","dynasty":"元代","title":"跳银溪"}
{"author":"陈樵","content":"休名不立死如麻，挟册空山望碧霞。书在终难招李杜，灰寒无处觅阴何。春归一尺人间泪，云暖万重烟际花。风景尚堪留研席，浮生忧乐向来多。","dynasty":"元代","title":"书房"}
{"author":"陈樵","content":"筑圜却欲留方士，一室圜中度岁年。有客持云坐盘石，无人伴月出萝烟。晴晞白发三千丈，寒折朱丝五十弦。玄圃方壶君莫问，人间回首即神仙。","dynasty":"元代","title":"圜"}
{"author":"陈樵","content":"黄金缕水细粼粼，葑合平池绿似云。鹦鹉无言初病瘴，丁香不结又经春。行稀蜡屐留前齿，坐久玉琴生断纹。几度凭栏愁举袂，春花半作庾公尘。","dynasty":"元代","title":"春日题水轩"}
{"author":"陈樵","content":"试上云梯兴不穷，虚窗潇洒绝尘踪。云含雨气三千里，楼插天心第九重。碧瓦朱甍尝宿凤，白衣苍狗不从龙。眼前景物清如许，诗思还开锦绣胸。","dynasty":"元代","title":"楼氏云楼"}
{"author":"陈樵","content":"少日论文气似霓，看花觅句到花飞。吟成思入月中去，语冷心从雨外归。林下树寒和石瘦，云边萤湿度花迟。眼中有句无人道，投老抛书衣鹿皮。","dynasty":"元代","title":"诗林亭"}
{"author":"陈樵","content":"彩鸾衔诰傍花飞，知有恩荣出帝闱。八角灵文金作册，三天使者绣为衣。华阳洞古亭犹在，句曲山深鹤未归。寄语仙人张伯羽，何时邂逅说玄微。","dynasty":"元代","title":"分题送李齐贤其一绣衣亭"}
{"author":"陈樵","content":"椎碎台前六合仪，登台犹自说璿玑。灵槎有客侵河鼓，别墅何人觅少微。银汉经天还北拱，玉蟾入月却西飞。太平共喜兴文教，金璧煌煌夜吐辉。","dynasty":"元代","title":"分题送李齐贤其二占星台"}
{"author":"陈樵","content":"湖上残烟弄薄晴，湖堤杨柳午风轻。白波咫尺分寒热，赤鲤东西异死生。天向月中藏日髓，人疑阳里有阴精。广文暇日频相过，几度沉思玩物情。","dynasty":"元代","title":"分题送李齐贤其三半汤湖"}
{"author":"陈樵","content":"仙霞岭与落霞齐，乘兴吟游日未西。帘影到池元是水，縠纹浮雨却成溪。烟青院竹鸾窥客，日暖宫芹燕拾泥。莫道广文官况冷，窗前生意草萋萋。","dynasty":"元代","title":"送蔡竹涧江山教谕"}
{"author":"陈樵","content":"白浪浮天雪作堆，羞将俗客洗尘埃。月从水底沈钩去，船似鸥边泛叶来。野屋有篱编白荻，渔矶无席藉苍苔。功曹吟苦多诗渴，拟借平湖作酒杯。","dynasty":"元代","title":"分题送李仲常江阴知事其一暨阳湖"}
{"author":"陈樵","content":"忆昔玄璜上钓钩，鹰扬曾起佐姬周。台虚人在空中立，云静天从水面浮。石裂犹疑千古雪，风吹不断一丝秋。政成莲幕多清暇，他日停骖此地游。","dynasty":"元代","title":"分题送李仲常江阴知事其二钓台"}
{"author":"陈樵","content":"亭前练水细如萦，亭上君山玉作屏。林断才通吴月白，雁飞不尽楚天青。莓苔著雨长黏石，翡翠迎风欲堕翎。怪得步兵迷望眼，诗成正值酒初醒。","dynasty":"元代","title":"分题送李仲常江阴知事翠光亭"}
{"author":"陈樵","content":"浏水沈沈上有山，骆驼洲渚斗漩澴。浦枫不向霜中赤，湘竹犹馀泪下斑。书屋昔年惊远别，锦衣晴昼喜初还。哦松未尽平生志，莫恋亭皋放白鹇。","dynasty":"元代","title":"送余善之归浏阳"}
{"author":"陈樵","content":"蓬莱山顶玉为峰，夜夜晴光吐白虹。石髓多年化韶粉，冰华无意属东风。一天素月连云冷，万斛明玑堕地空。只恐高寒禁不得，乘鸾飞度碧瑶宫。","dynasty":"元代","title":"玉雪亭其一"}
{"author":"陈樵","content":"梨云柳絮共微茫，春入园林一色芳。枸杞通灵空吠月，芙蕖到死不禁霜。梦游蓬岛瑶台曙，歌落吴云玉树长。亦拟广寒亲学舞，朝来新制白霓裳。","dynasty":"元代","title":"玉雪亭其二"}
{"author":"陈樵","content":"冰夷游遍列仙家，片片临风散六花。阴壑有光迷白月，乱山无处觅青霞。台高渐见石棱长，枝重不禁梅影斜。闻说银河都剪碎，津头几欲问星槎。","dynasty":"元代","title":"玉雪亭其三"}
{"author":"陈樵","content":"六丁凿碎玉崚嶒，刻玉为花笑裂缯。石蜜和浆调露蕊，茶铛无水斲崖冰。城头看树低三尺，云里有山知几层。欲寄江南问春信，珠玑落纸笔光凝。","dynasty":"元代","title":"玉雪亭其四"}
{"author":"陈樵","content":"冻云岩壑晓曈昽，目极齐州望欲空。落月回光窥上界，娇花无信误东风。曲吹铁笛惊云散，槎向银河与海通。野客烧丹深洞里，自调火候似春融。","dynasty":"元代","title":"玉雪亭其五"}
{"author":"陈樵","content":"花绕亭台水绕门，壶中别是一乾坤。银蟾飞去秋无色，白石长来云有根。树印蚪枝翻画谱，僧调獭髓补诗痕。相如健笔谁堪继，好骋词华赋兔园。","dynasty":"元代","title":"玉雪亭其六"}
{"author":"陈樵","content":"银汉倾翻贯月查，惊鸿无处认江沙。水晶帘密秋光冷，华盖峰高天影斜。飞瀑半凝苍玉佩，薰风不度碧桃花。山前山后多邻曲，尽作江南富贵家。","dynasty":"元代","title":"玉雪亭其七"}
{"author":"陈樵","content":"俗尘无路到岩扃，琼作池台玉作亭。海月寒通千顷白，楚山瘦减八分青。回屏纹细裁龟甲，野褐年深补鹤翎。应有才华夺天巧，天葩飞堕满中庭。","dynasty":"元代","title":"玉雪亭其八"}
{"author":"陈樵","content":"羽仙飞步驾青鸾，仙袂临风响佩环。琪树移根来月里，琼花无梦落人间。春回垄首梅先觉，舟入山阴客未还。我亦玉堂挥翰手，他年鹓鹭簉朝班。","dynasty":"元代","title":"玉雪亭其九"}
{"author":"陈樵","content":"汝南不识有宗资，幕府惟闻赞画奇。化笔几惊霜共肃，归舟祇许月相随。松花风老金华洞，桐树烟青婺女祠。曾是旧时游适地，郡人终古结遗思。","dynasty":"元代","title":"送卢经历归北"}
{"author":"陈樵","content":"石扉高映碧芙蕖，二室联翩逼翠虚。字里苍苔犹自活，茶边寒木易成枯。吴中太白争华地，林下青羱化石馀。三洞周回五百里，金堂石室尽仙都。","dynasty":"元代","title":"金华通天洞"}
{"author":"陈樵","content":"风吹白日下遥天，容易人间换岁年。菊老不随霜共落，云飞却与雁争先。探囊野草皆为药，入市山梨便直钱。远道故人成久别，每因景物思绵绵。","dynasty":"元代","title":"次王吉夫暮秋旅怀韵其一"}
{"author":"陈樵","content":"客路风霜厌远行，芰荷犹映旧袍青。东山云杳家千里，南国秋深雁一声。玉笋班头红日近，金华洞口白云扃。求仙何似求名切，几误还丹炼未成。","dynasty":"元代","title":"次王吉夫暮秋旅怀韵其二"}
{"author":"陈樵","content":"几番落叶树阴残，说与山人更不看。春日花连小东白，暮年草创大还丹。月车长绕吴天角，石影生从太极前。只把蟠桃分岁月，一花一实一流年。","dynasty":"元代","title":"永日观"}
{"author":"陈樵","content":"无心奔竞已才疏，投笔抛书学佃渔。石鼎有时然绿楚，水扉几度种丹鱼。夏禽反舌馀声尽，薜荔连墙片影无。我亦年来声迹断，莫题书札问潜夫。","dynasty":"元代","title":"拙斋"}
{"author":"陈樵","content":"著屐登山援葛藟，听猿待月夜眠迟。书成袖里燕衔去，月死枝头猿不知。寄远岂无萱草带，勒铭自写茯苓芝。何须更觅桃源路，朝市山林处处宜。","dynasty":"元代","title":"心远庵"}
{"author":"陈樵","content":"风磴盘空冷逼人，林居穴处古遗民。砂飞满地犹如燕，草绿知天不爱春。河汉带星临石上，广寒无月庇花身。只愁急雨随风度，结屋半间留白云。","dynasty":"元代","title":"石庐"}
{"author":"陈樵","content":"绿楚丹荑处处迷，东风吹下万玕琪。月无寸影夜如曙，地有六花春不知。玉树曾闻后庭曲，天葩别有寄生枝。琼楼银阙知何限，约客瑶池未可期。","dynasty":"元代","title":"雪观"}
{"author":"陈樵","content":"泉眼离离傍石棱，奔流脉脉到轩楹。诗成石面花无数，梦冷池头草不生。江夏《茶经》有遗谱，南磳水乐变新声。林居渐觉机心断，渴鹿逢人自不惊。","dynasty":"元代","title":"三泉"}
{"author":"陈樵","content":"怪雨蛮烟入座寒，居然烟雨隔晴天。化为淮海冰三丈，剪下松江水半边。蜀客槎星向天上，翰林诗句落风前。自从击碎潭心月，直至于今不肯圆。","dynasty":"元代","title":"瀑布"}
{"author":"陈樵","content":"冷云堆里散人家，叠嶂回峰往往遮。触石才通西涧水，借春只有北枝花。月临古径松阴斗，风引前朝树势斜。谁信壶中天地阔，庭除帷幕浩无涯。","dynasty":"元代","title":"石碍楼"}
{"author":"陈樵","content":"石丑松寒槲叶乾，振衣又在碧霞边。南州处士星犹近，今岁中秋月未圆。云叶长黏岩上石，雨苔不满洞中天。麝香眠处休惊起，绿桂初红果欲然。","dynasty":"元代","title":"少微岩"}
{"author":"陈樵","content":"洞壑霞云护隐居，西岩洞下是华胥。残红堕地五铢重，涨绿过楼一丈馀。瑶草碧花牛氏石，锦囊玉轴米家书。东州岁赋三千粟，我亦依岩学佃渔。","dynasty":"元代","title":"西岩紫霞洞"}
{"author":"陈樵","content":"石甑寒来雪易凝，北峰良夜月盈盈。人离雪外只方丈，月比城头低一程。息石有棱依砌活，茯苓无种入庭生。白云寒处人踪绝，不是山光说性情。","dynasty":"元代","title":"山堂"}
{"author":"陈樵","content":"人物江南第一流，将才儒术两无俦。英雄门列三千士，功业家传万户侯。金虎佩章光夺月，玉龙出匣气横秋。奸回向化烟尘息，坐拥笙歌醉玉楼。","dynasty":"元代","title":"赠萧浣平寇"}
{"author":"陈樵","content":"听尽东林夏雨声，自携桐几下岩扃。白云持得人谁寄，明月攀来桂未生。雨后引苔书洞榜，霞边摘叶写山铭。如何地绝重黎后，犹自挑云望玉京。","dynasty":"元代","title":"北山别业碧落洞"}
{"author":"陈樵","content":"几载林丘草木黄，故人霄汉独难忘。宫衣雨露犹沾湿，文律江湖共短长。笔迹旧时倾褚薛，才名此日数鼌张。他年明月中山寺，重与诗人话夜凉。","dynasty":"元代","title":"次韵黄晋卿见寄之什其一"}
{"author":"陈樵","content":"殿前对策士如墙，我对山人说坐忘。岁晚单衣祇自短，愁来白发有时长。山中蜡屐晴犹著，石上朱弦雨更张。有客江边期不到，只今秋日转凄凉。","dynasty":"元代","title":"次韵黄晋卿见寄之什其二"}
{"author":"陈樵","content":"田氏好兄弟，初焉念少差。一朝仍会合，荆树再开花。","dynasty":"元代","title":"劝兄弟其一"}
{"author":"陈樵","content":"盛府声名独，龙门地望雄。怀文思凭几，漫刺适为容。翰墨千年事，风流一世宗。只今天下士，犹幸识元公。","dynasty":"元代","title":"投李息斋父子其一"}
{"author":"陈樵","content":"膺门桃李阴，兰砌近清芬。不惜阶前地，祇惭俗下文。笔怀萧协律，才慕沈参军。鸿雁东南急，饥鸣属府君。","dynasty":"元代","title":"投李息斋父子其二"}
{"author":"陈樵","content":"籍甚佳公子，风流绝代无。山中书扇帖，江左折枝图。名世元晖画，传家大令书。登坛如肯授，端欲曳长裾。","dynasty":"元代","title":"投李息斋父子其三"}
{"author":"陈樵","content":"梅华桥上别，见说尚临池。笔法承中绝，名家比盛时。犹传徐浩体，自写郑虔诗。已并渔阳帖，休看陌上碑。","dynasty":"元代","title":"徐文蔚"}
{"author":"陈樵","content":"开元白鹦鹉，长在玉墀边。宫树栖应熟，胡书读未全。音馀西域语，梦入广南天。莫把宫中事，偷归外国传。","dynasty":"元代","title":"白鹦鹉"}
{"author":"陈樵","content":"楼台依水石，石树带疏篁。洞口有灵药，水西无夕阳。天花空处没，春草定中长。芳桂已飞尽，有时闻妙香。","dynasty":"元代","title":"银谷涧山房"}
{"author":"陈樵","content":"时侪通贵后，六馆竟如何。不有东南事，终期甲乙科。泮芹吴子邑，露薤汉人歌。白社双林里，西流泪作河。","dynasty":"元代","title":"刘山南挽歌其一"}
{"author":"陈樵","content":"汉阁文章旧，天台草木深。笑谈无复日，比兴有馀音。历历传新作，时时见古人。有怀祇短气，何处识长身。","dynasty":"元代","title":"刘山南挽歌其二"}
{"author":"陈樵","content":"二老连枝树，诸郎百子莲。同心无尔汝，合族到曾玄。化洽文明日，淳还太古年。名门人共羡，家范世应传。","dynasty":"元代","title":"题郑氏义门"}
{"author":"陈樵","content":"师友渊源正，公卿誉望扬。乡闾仍未达，世事故堪伤。汗竹秋檠短，羹芹午饭香。祇愁双鬓发，容易染清霜。","dynasty":"元代","title":"送沈教谕其一"}
{"author":"陈樵","content":"邺下然萁句，淮南布粟歌。相煎容不得，奈尔二人何。","dynasty":"元代","title":"劝兄弟其二"}
{"author":"陈樵","content":"何苦毫釐较，当思手足亲。丁鸿与刘恺，让国是何人。","dynasty":"元代","title":"劝兄弟其三"}
{"author":"陈樵","content":"鸿雁天边过，脊令原上飞。寻声还顾影，次序不相违。","dynasty":"元代","title":"劝兄弟其四"}
{"author":"陈樵","content":"父慈子必孝，兄友弟须恭。倘使诚心在，如何不感通。","dynasty":"元代","title":"劝兄弟其五"}
{"author":"陈樵","content":"连床听夜雨，长枕共姜衾。棣萼相辉映，何忧外侮侵。","dynasty":"元代","title":"劝兄弟其六"}
{"author":"陈樵","content":"金昆与玉季，和乐奏埙篪。气象自然别，淳风复古时。","dynasty":"元代","title":"劝兄弟其七"}
{"author":"陈樵","content":"生来同一气，兄弟是天伦。祇要长和睦，休论富与贫。","dynasty":"元代","title":"劝兄弟其八"}
{"author":"陈樵","content":"友爱言无间，从教耳属垣。怡愉崇逊让，宽厚福之源。","dynasty":"元代","title":"劝兄弟其九"}
{"author":"陈樵","content":"古有难兄弟，今无好弟兄。何由风俗厚，凡百近人情。","dynasty":"元代","title":"劝兄弟其十"}
{"author":"陈樵","content":"夜来窗户凉，一枕听秋雨。晓起绝飞埃，门前有流水。","dynasty":"元代","title":"新凉其一"}
{"author":"陈樵","content":"绵上火攻山鬼哭，霜华夜入桃花粥。重湖烟柳高插天，犹是咸淳赐火烟。","dynasty":"元代","title":"寒食词"}
{"author":"陈樵","content":"浙右饶名宦，天潢异众流。星华婺女界，印藓越城秋。长吏多佳政，流人反故丘。诸郎复为郡，外宪此优游。","dynasty":"元代","title":"投外宪列职其一"}
{"author":"陈樵","content":"郎君向行在，海岱暮云深。王谢金貂系，班扬翰墨林。应为洛下咏，莫作越人吟。父子知名后，眉山直至今。","dynasty":"元代","title":"送里人都下省觐"}
{"author":"陈樵","content":"泉眼离离傍石棱，奔流脉脉到轩楹。诗成石面花无数，梦冷池头草不生。江夏《茶经》有遗谱，南磳水乐变新声。林居渐觉机心断，渴鹿逢人自不惊。","dynasty":"元代","title":"三泉"}
{"author":"陈樵","content":"鸿雁天边过，脊令原上飞。寻声还顾影，次序不相违。","dynasty":"元代","title":"劝兄弟其四"}
{"author":"陈樵","content":"恶雨愁风易结阴，夜游秉烛昼传飧。香添荔子能消日，粥费桃花怕减春。绿暗有人来折柳，红飞剪纸为招魂。竹间午梦时惊觉，满眼卿云覆锦茵。","dynasty":"元代","title":"临花亭其二"}
{"author":"陈樵","content":"连床听夜雨，长枕共姜衾。棣萼相辉映，何忧外侮侵。","dynasty":"元代","title":"劝兄弟其六"}
{"author":"陈樵","content":"古来青云士，论德不论年。及时扬意气，车服耀且鲜。譬彼桃李花，逢春各争妍。胡能学兰菊，迟暮秋风前。羡子富年华，文思如涌泉。词场早腾誉，海内推英贤。而我竟何为，着鞭苦不先。赋命有迟速，行止任自然。吾观鸿鹄飞，低回未须怜。会当振六翮，高举摩青天。","dynasty":"元代","title":"答李齐贤言别"}
{"author":"陈樵","content":"黄金缕水细粼粼，葑合平池绿似云。鹦鹉无言初病瘴，丁香不结又经春。行稀蜡屐留前齿，坐久玉琴生断纹。几度凭栏愁举袂，春花半作庾公尘。","dynasty":"元代","title":"春日题水轩"}
{"author":"陈樵","content":"山色空濛翠不如，平湖长绕野人居。湖堤好种垂杨柳，取次持竿索贯鱼。","dynasty":"元代","title":"含晖亭"}
{"author":"陈樵","content":"僧缘鸟道上穹苍，下视断崖千丈强。百里周回玄鹤洞，群仙出没白云乡。山藏宿雨禾生稼，日转垂杨影过墙。未若鼎湖天地绝，无人折得碧莲房。","dynasty":"元代","title":"慧力寺断崖"}
{"author":"陈樵","content":"云气朝弥积，涛声晚更雄。蛙生沈灶下，人入漏天中。稍觉伤生意，深愁误化工。羲和司叱驭，为拥日车红。","dynasty":"元代","title":"雨其二"}
{"author":"陈樵","content":"小舟乘兴来，兴尽便回棹。夜深雪更深，何须见安道。","dynasty":"元代","title":"雪景"}
{"author":"陈樵","content":"何苦毫釐较，当思手足亲。丁鸿与刘恺，让国是何人。","dynasty":"元代","title":"劝兄弟其三"}
{"author":"陈樵","content":"万里西风急，送书时一声。从教惊客梦，可待主人烹。","dynasty":"元代","title":"芦雁四咏飞鸣宿食其二"}
{"author":"陈樵","content":"黄金蕊密露华重，碧玉枝交烟影凉。今日蟾宫亲折取，人间无物比天香。","dynasty":"元代","title":"桂"}
{"author":"陈樵","content":"入谷沿流曳杖行，亭亡白谷半为陵。蝉惊两腋风初定，树少多年秋不生。水急溜穿南涧石，云深黍没夕阳僧。龟兹板上元和脚，犹有刘郎旧姓名。","dynasty":"元代","title":"涵碧亭其二"}
{"author":"陈樵","content":"鸭绿少年骄不舞，大梁花石春无主。天与辽人十四州，四海九州非汉土。汉使相看堕节毛，乌鸟黑头羝不乳。旧时别赠杨柳枝，插向云中今十围。","dynasty":"元代","title":"宣和滕奉使茂实"}
{"author":"陈樵","content":"盛府声名独，龙门地望雄。怀文思凭几，漫刺适为容。翰墨千年事，风流一世宗。只今天下士，犹幸识元公。","dynasty":"元代","title":"投李息斋父子其一"}
{"author":"陈樵","content":"红如肌血薄如鳞，李下桃根五色痕。拂地暂随风絮转，绕亭不似雪花深。人占碧玉名犹在，烟尽黄金矿尚存。满地丹铅污草棘，何时凝绿遍丘林。","dynasty":"元代","title":"落花图"}
{"author":"陈樵","content":"黄金缕水细粼粼，葑合平池绿似云。鹦鹉无言初病瘴，丁香不结又经春。行稀蜡屐留前齿，坐久玉琴生断纹。几度凭栏愁举袂，春花半作庾公尘。","dynasty":"元代","title":"春日题水轩"}
{"author":"陈樵","content":"右挟长镵左带经，蔬畦药圃照衣明。客来青凤穿花去，草尽苍苔上树生。灵药易荒常检校，繁花无赖枉丁宁。来禽青李成阴后，更觅楞梨日给胜。","dynasty":"元代","title":"临花亭其五"}
{"author":"陈樵","content":"入谷沿流曳杖行，亭亡白谷半为陵。蝉惊两腋风初定，树少多年秋不生。水急溜穿南涧石，云深黍没夕阳僧。龟兹板上元和脚，犹有刘郎旧姓名。","dynasty":"元代","title":"涵碧亭其二"}
{"author":"陈樵","content":"漱流枕石傍寒林，散发酣歌称散人。胡蝶枝头无昨梦，初蝉叶下见前身。衣沾宝掌泉中雨，内有盘陀石上纹。不见屋头樗栎树，无材入用老犹存。","dynasty":"元代","title":"散庵"}
{"author":"陈樵","content":"怪雨蛮烟入座寒，居然烟雨隔晴天。化为淮海冰三丈，剪下松江水半边。蜀客槎星向天上，翰林诗句落风前。自从击碎潭心月，直至于今不肯圆。","dynasty":"元代","title":"瀑布"}
{"author":"陈樵","content":"求学乡人久，为农岁序更。三秋收橡栗，千里足莼羹。作吏真痴绝，吟诗得瘦生。诸公能指画，经训尚纵横。","dynasty":"元代","title":"投宪幕上下其六"}
{"author":"陈樵","content":"满树琉璃閒碧瑶，当归叶长映芭蕉。树头生雨时时湿，春色如花日日销。杜宇有言终不践，绿鱼新种已生苗。今朝百舌闻莺语，飞上梧桐特地娇。","dynasty":"元代","title":"临花亭其四"}
{"author":"陈樵","content":"无心奔竞已才疏，投笔抛书学佃渔。石鼎有时然绿楚，水扉几度种丹鱼。夏禽反舌馀声尽，薜荔连墙片影无。我亦年来声迹断，莫题书札问潜夫。","dynasty":"元代","title":"拙斋"}
{"author":"陈樵","content":"妾来咏柳三月初，美人未字杨柳枯。美人脉脉金芙蕖，不泣前鱼伤后鱼。阿娇黄金不复馀，白头曲成银笔书。曲成未用银笔书，相如明日刺相如。","dynasty":"元代","title":"代答新人"}
{"author":"陈樵","content":"褰帷取流苏，流苏不解连环解。离情别思出君怀，教人枉结流苏带。作书报天孙，河翻浪动七香车。折伊兰兮捐艾萧，伊兰化作榛中草。美盼何须比目鱼，六翮安用频伽鸟。文鸳宛颈柰枝连，不如见月生羽翰。","dynasty":"元代","title":"行路难"}
{"author":"陈樵","content":"亭亭山上柏，柯干如青铜。苍古拔俗姿，肯作儿女容。风霜日摇落，万木为之空。尔独不见摧，屹立如老翁。乃知归根妙，生意恒内融。愿乘雷雨兴，化作双飞龙。","dynasty":"元代","title":"双柏"}
{"author":"陈樵","content":"一室宽于一亩宫，隔林竹树影重重。青春著地十分绿，白日经天两度红。小草自怜无远志，茯苓终不近孤松。未须西忆金华洞，只在周回百里中。","dynasty":"元代","title":"石楼草庐"}
{"author":"陈樵","content":"汝南不识有宗资，幕府惟闻赞画奇。化笔几惊霜共肃，归舟祇许月相随。松花风老金华洞，桐树烟青婺女祠。曾是旧时游适地，郡人终古结遗思。","dynasty":"元代","title":"送卢经历归北"}
{"author":"陈樵","content":"云在阑干叶在庭，瓢中无药事飞腾。丹霄有路星辰近，明月无根日夜生。满袖天香和梦冷，半村雨色傍林青。仙人约我琼楼上，只恐月中秋更清。","dynasty":"元代","title":"北山别业三十八咏其十七圁谷涧"}
{"author":"陈樵","content":"萝衣草带护烟蓑，楚国狂夫尚楚歌。石影到溪千丈劲，藤痕入木八分多。泉分少白山中雨，衣取云门寺顶荷。洞口樵人谁语汝，棋边相遇懒相过。","dynasty":"元代","title":"北山别业三十八咏其四萝衣洞"}
{"author":"陈樵","content":"几年王谢望升平，戎马临淮日绕营。万里边尘暗京洛，五朝王气在金陵。临春阁上华林近，玉树歌中璧月生。独有绍兴经乱后，圣贤相遇颂中兴。","dynasty":"元代","title":"哀江南效李义山"}
{"author":"陈樵","content":"买臣昔采薪，颇似远名利。何事五十年，却复怀富贵。古来樵牧间，多非隐沦地。寄言谢君子，无使心迹异。","dynasty":"元代","title":"樵隐图其二"}
{"author":"陈樵","content":"古有难兄弟，今无好弟兄。何由风俗厚，凡百近人情。","dynasty":"元代","title":"劝兄弟其十"}
{"author":"陈樵","content":"两峰削玉倚青天，一水分流碧汉边。好境直须真见得，莫将图画看山川。","dynasty":"元代","title":"双岘"}
{"author":"陈樵","content":"一曲鸣琴一局棋，一瓢新酒一编诗。幽斋风月清无限，莫问流年有盛衰。","dynasty":"元代","title":"赠冯东丘"}
{"author":"陈樵","content":"磴平如席草茸香，盛夏宜人石气凉。杜宇血销添碧燐，山鸡食罢化馀粮。赤松有约吾将老，白发无愁不解长。醉则枕流眠枕石，看云不复据胡床。","dynasty":"元代","title":"石磴"}
{"author":"陈樵","content":"秋菊有佳色，幽香知为谁。蔚为霜中杰，肯向露下衰。独赏心悠然，酒至觞淋漓。永怀陶靖节，高风邈难追。","dynasty":"元代","title":"胡伯玉隐趣图四咏其二晚香径"}
{"author":"陈樵","content":"星驿东州尽，霜威宪府新。古今从上下，经传独纷纭。子弟诸王选，丹青宝晋亲。已知收俊彦，也复惜馀人。","dynasty":"元代","title":"投宪幕上下其一"}
{"author":"陈樵","content":"星河水镜自徘徊，白石清泉是镜台。人道月从亭下出，我疑空入土中来。崖阴水色浓如染，风里波纹熨不开。一碧是天还是水，池头凉夜碧如苔。","dynasty":"元代","title":"空碧亭其四"}
{"author":"陈樵","content":"屋上无端雨乱飘，雨留石罅碧寥寥。浮光出穴藏丹浅，浣水为花到地消。石发年深长满洞，玉鱼春冷未生苗。泉中自是蛟龙窟，顷刻阴云满树腰。","dynasty":"元代","title":"宝掌泉"}
{"author":"陈樵","content":"吴根越角两茫茫，石伞峰头俯大荒。鸟道北来通禹会，雁程南不尽衡阳。云移暂觉天河没，月暗不知松影长。天姥若邪他日事，明朝采蕺下山梁。","dynasty":"元代","title":"北山别业三十八咏其八越观"}
{"author":"陈樵","content":"怪雨蛮烟入座寒，居然烟雨隔晴天。化为淮海冰三丈，剪下松江水半边。蜀客槎星向天上，翰林诗句落风前。自从击碎潭心月，直至于今不肯圆。","dynasty":"元代","title":"瀑布"}
{"author":"陈樵","content":"清晨揽衣起，感物畅我情。春风从何来，草木忽已荣。深池跃游鯈，乔木迁鸣莺。俯仰极万类，气机足生生。哲人贵冥会，悠然竟何营。此乐难具述，酒至且复倾。","dynasty":"元代","title":"悦心亭"}
{"author":"陈樵","content":"碧宇星回夜漫漫，灵芜烟煖重薰荐。冷翠香销青桂枝，冰荷盖光光绕帷。花楼艳舞金萎蕤，吴羹蜀酒精琼糜。酒阑半解龙绡衣，春朝曲渚闻鹍鸡。","dynasty":"元代","title":"夜阑曲"}
{"author":"陈樵","content":"内人拜月金铺户，凤宿梧枝秋叶下。露华入袂玉阶寒，织署锦工催祭杼。月下金钿照骨明，同心丝绘红生缕。素瓜碧宝上华楼，夜阑飙驭下银州。","dynasty":"元代","title":"七夕宫词"}
{"author":"陈樵","content":"游子思亲日九回，首丘无计转堪哀。故人相见休相问，不为东阳酒好来。","dynasty":"元代","title":"送孙仲明尉再到东阳省墓归太原其一"}
{"author":"陈樵","content":"听尽熙宁水乐声，断碑无字倚荒庭。云归僧舍树皆湿，犬吠猎围山误应。覆屋松阴遮日黑，隔林春色为官青。故侯辙迹无寻处，丞相题诗拟岘亭。","dynasty":"元代","title":"西岘峰"}
{"author":"陈樵","content":"日高空翠拂帘旌，茅阁飞飞照日明。银色榜题章草字，乌丝阑写越花名。何须举翮乘风去，曾入浮宫看月生。却笑群仙馀习在，随身宫殿逐人行。","dynasty":"元代","title":"飞观"}
{"author":"陈樵","content":"山县绣衣新，前驺此望尘。霜威重风宪，秋夜候星辰。帷幄多贤士，觚筹托下陈。空怀望外宠，惆怅曲江春。","dynasty":"元代","title":"投外宪列职其三"}
{"author":"陈樵","content":"篁竹萧萧暗水鸣，朝暾奕奕耿残星。繁花无处分南北，明月何时厌死生。石树裹云长自湿，日华映雨半边晴。霜晨露夕长来往，几度携琴鼓再行。","dynasty":"元代","title":"北山别业三十八咏其七梅暾石"}
{"author":"陈樵","content":"青山如髻树如麻，茅屋青帘认酒家。侵晓一番风雨过，满川流出碧桃花。","dynasty":"元代","title":"山水"}
{"author":"陈樵","content":"饮啄殊自得，水田稻粱秋。宁因谋一饱，失却网罗忧。","dynasty":"元代","title":"芦雁四咏飞鸣宿食其四"}
{"author":"陈樵","content":"星驿东州尽，霜威宪府新。古今从上下，经传独纷纭。子弟诸王选，丹青宝晋亲。已知收俊彦，也复惜馀人。","dynasty":"元代","title":"投宪幕上下其一"}
{"author":"陈樵","content":"籍甚佳公子，风流绝代无。山中书扇帖，江左折枝图。名世元晖画，传家大令书。登坛如肯授，端欲曳长裾。","dynasty":"元代","title":"投李息斋父子其三"}
{"author":"陈樵","content":"学舍山云暗，城楼海气深。文章初近古，风俗遂如今。冷署三年客，亨衢万里心。须君明教法，那得刺青衿。","dynasty":"元代","title":"送沈教谕其二"}
{"author":"陈樵","content":"鸭绿少年骄不舞，大梁花石春无主。天与辽人十四州，四海九州非汉土。汉使相看堕节毛，乌鸟黑头羝不乳。旧时别赠杨柳枝，插向云中今十围。","dynasty":"元代","title":"宣和滕奉使茂实"}
{"author":"陈樵","content":"水际行人绝往来，石泉幽树太清奇。挥毫对客无情意，不似黔驴背上诗。","dynasty":"元代","title":"策蹇冲寒图"}
{"author":"陈樵","content":"师友渊源正，公卿誉望扬。乡闾仍未达，世事故堪伤。汗竹秋檠短，羹芹午饭香。祇愁双鬓发，容易染清霜。","dynasty":"元代","title":"送沈教谕其一"}
{"author":"陈樵","content":"山色空濛翠不如，平湖长绕野人居。湖堤好种垂杨柳，取次持竿索贯鱼。","dynasty":"元代","title":"含晖亭"}
{"author":"陈樵","content":"洞天无暑亦无寒，淑气芳风不出山。扫叶僧归云未湿，卖花人去蝶先还。满庭修竹下黄叶，千岁古松生绿烟。尽道雪中依裸壤，我疑夏室是冰天。","dynasty":"元代","title":"霜岩石室其二"}
{"author":"陈樵","content":"处处春风满，东皇信不偏。蘼芜穷远目，梅柳共新年。白水暖浮日，碧山晴吐烟。清时多乐事，敢拟卜居篇。","dynasty":"元代","title":"春日其一"}
{"author":"陈樵","content":"为政歌谣起，论文鬼魅愁。风霜临外宪，星宿绕东州。身健都忘老，诗清不为秋。邦人好吟咏，异代见风流。","dynasty":"元代","title":"投外宪列职其二"}
{"author":"陈樵","content":"时侪通贵后，六馆竟如何。不有东南事，终期甲乙科。泮芹吴子邑，露薤汉人歌。白社双林里，西流泪作河。","dynasty":"元代","title":"刘山南挽歌其一"}
{"author":"陈樵","content":"太霞洞口采金芝，千岁山南听碧鸡。煮石鼎中饶绿薤，封书函外有丹泥。度关僧寄娑罗树，入市人传木客诗。又抱瑶琴向阴洞，青禽啄碎碧梧枝。","dynasty":"元代","title":"北山别业三十八咏其十六少霞洞山居"}
{"author":"陈樵","content":"宜男叶上几飞萤，梦毕醒来笑倚楹。天外唾如云样碧，江南春与草俱青。铛寒已喜松丹熟，烛尽只消华艳明。无喜亦无愁可解，山人投老竟忘形。","dynasty":"元代","title":"北山别业三十八咏其二十九忘忧阁"}
{"author":"陈樵","content":"刘郎持玉笛，再入天台山。天台女儿不相见，采药直入桃花源。刘郎吹笛花能言，云离雨别三千年。青矑横波发鲜碧，蓝红染作夭桃色。刘郎今姓杨，相逢便相识。金条脱，龙缟衣。飙车木凤凰，飞下铁山西。茜桃拂面丹如雨，红蝶黄莺解歌舞。桃源无路入人间，一身金翠来何许？玉山子，莫将迎。方平会麻姑，参语无蔡经。飞仙不入风沙地，无端夜过昆山市。三涤肠，三洗髓，绛雪玄霜玉池水。","dynasty":"元代","title":"和杨廉夫买妾歌"}
{"author":"陈樵","content":"解下涂金膝上衣，匆匆命将墨淋漓。图中吴楚无端拆，月里山河一半亏。银汉经天都是泪，杜鹃入洛不如归。黄衣传诏三军泣，不是班师诏岳飞。","dynasty":"元代","title":"题建炎遗诏"}
{"author":"陈樵","content":"几番落叶树阴残，说与山人更不看。春日花连小东白，暮年草创大还丹。月车长绕吴天角，石影生从太极前。只把蟠桃分岁月，一花一实一流年。","dynasty":"元代","title":"永日观"}
{"author":"陈樵","content":"学舍山云暗，城楼海气深。文章初近古，风俗遂如今。冷署三年客，亨衢万里心。须君明教法，那得刺青衿。","dynasty":"元代","title":"送沈教谕其二"}
{"author":"陈樵","content":"冻云岩壑晓曈昽，目极齐州望欲空。落月回光窥上界，娇花无信误东风。曲吹铁笛惊云散，槎向银河与海通。野客烧丹深洞里，自调火候似春融。","dynasty":"元代","title":"玉雪亭其五"}
{"author":"陈樵","content":"山色空濛翠不如，平湖长绕野人居。湖堤好种垂杨柳，取次持竿索贯鱼。","dynasty":"元代","title":"含晖亭"}
{"author":"陈樵","content":"寒风变衰草，原野正萧条。马嘶人影乱，落月在树梢。姑苏四百里，未惮跋涉劳。遥知黄鹄举，六翮凌云霄。","dynasty":"元代","title":"送兄游姑苏其二"}
{"author":"陈樵","content":"河凉大布衲，七帝师道德。流传五百年，未灭针线迹。","dynasty":"元代","title":"越上宝林寺八咏其五大布衣"}
{"author":"陈樵","content":"清晨揽衣起，感物畅我情。春风从何来，草木忽已荣。深池跃游鯈，乔木迁鸣莺。俯仰极万类，气机足生生。哲人贵冥会，悠然竟何营。此乐难具述，酒至且复倾。","dynasty":"元代","title":"悦心亭"}
{"author":"陈樵","content":"日高空翠拂帘旌，茅阁飞飞照日明。银色榜题章草字，乌丝阑写越花名。何须举翮乘风去，曾入浮宫看月生。却笑群仙馀习在，随身宫殿逐人行。","dynasty":"元代","title":"飞观"}
{"author":"陈樵","content":"梅华桥上别，见说尚临池。笔法承中绝，名家比盛时。犹传徐浩体，自写郑虔诗。已并渔阳帖，休看陌上碑。","dynasty":"元代","title":"徐文蔚"}
{"author":"陈樵","content":"处处春风满，东皇信不偏。蘼芜穷远目，梅柳共新年。白水暖浮日，碧山晴吐烟。清时多乐事，敢拟卜居篇。","dynasty":"元代","title":"春日其一"}
{"author":"陈樵","content":"星河水镜自徘徊，白石清泉是镜台。人道月从亭下出，我疑空入土中来。崖阴水色浓如染，风里波纹熨不开。一碧是天还是水，池头凉夜碧如苔。","dynasty":"元代","title":"空碧亭其四"}
{"author":"陈樵","content":"秋深红紫满秋篱，蕙带兰英绿照扉。猿饮涧中甘鞠水，云粘石上旧蓑衣。月知人境来相觅，花有心情死不飞。桃李自开还自落，却疑兰菊未忘机。","dynasty":"元代","title":"菊庵"}
{"author":"陈樵","content":"盛府声名独，龙门地望雄。怀文思凭几，漫刺适为容。翰墨千年事，风流一世宗。只今天下士，犹幸识元公。","dynasty":"元代","title":"投李息斋父子其一"}
{"author":"陈樵","content":"妾来咏柳三月初，美人未字杨柳枯。美人脉脉金芙蕖，不泣前鱼伤后鱼。阿娇黄金不复馀，白头曲成银笔书。曲成未用银笔书，相如明日刺相如。","dynasty":"元代","title":"代答新人"}
{"author":"陈樵","content":"手种岩花对北峰，花间无叶紫茸茸。人行凫雁不到处，家在莺花第几重。绿水值阴还又碧，青春著树却成红。紫薇莫入丝纶阁，且伴山中白发翁。","dynasty":"元代","title":"北山别业三十八咏其二十三紫嶶岩"}
{"author":"陈樵","content":"东朝一书成百战，上林一书旌节返。谁传骄子一函书，人不如禽知虑远。自从燕灭秦晋亡，是非直到空中雁。苏郎寒绝雁来红，脚下胡姬残綵线。愿燕在北秦在西，雁去雁来无是非。","dynasty":"元代","title":"雁来红"}
{"author":"陈樵","content":"何年积盖与山齐，树转峰回草径微。野火裂为方解石，秋风不到寄生枝。谁来树下看云坐，半入人间作燕飞。箬笠岩前今净社，不须更草《北山移》。","dynasty":"元代","title":"北山别业三十八咏其二十二招隐岩"}
{"author":"陈樵","content":"椎碎台前六合仪，登台犹自说璿玑。灵槎有客侵河鼓，别墅何人觅少微。银汉经天还北拱，玉蟾入月却西飞。太平共喜兴文教，金璧煌煌夜吐辉。","dynasty":"元代","title":"分题送李齐贤其二占星台"}
{"author":"陈樵","content":"学舍山云暗，城楼海气深。文章初近古，风俗遂如今。冷署三年客，亨衢万里心。须君明教法，那得刺青衿。","dynasty":"元代","title":"送沈教谕其二"}
{"author":"陈樵","content":"不拟维摩室，春风步障开。欲分清露浥，故近白云栽。色夺人间艳，香从天上来。韶华正繁富，啼鴂莫相催。","dynasty":"元代","title":"次周刚善僧房牡丹韵其一"}
{"author":"陈樵","content":"忆昔仙春馆，春时每独开。公家今剩有，僧舍亦分栽。暖吹扶霞上，卿云夹日来。可人看国艳，卯酒不须催。","dynasty":"元代","title":"次周刚善僧房牡丹韵其二"}
{"author":"陈樵","content":"处处春风满，东皇信不偏。蘼芜穷远目，梅柳共新年。白水暖浮日，碧山晴吐烟。清时多乐事，敢拟卜居篇。","dynasty":"元代","title":"春日其一"}
{"author":"陈樵","content":"细雨花阴重，轻烟草色匀。惊禽长避客，娇燕却依人。弦管红楼酒，跧蹄紫陌尘。东风竞游赏，因想杏园春。","dynasty":"元代","title":"春日"}
{"author":"陈樵","content":"山雨纷如织，斋居昼掩门。陆行忧马滑，船济怯涛奔。汀草今犹病，园桃故不言。游鳞忘浦溆，直到槿篱根。","dynasty":"元代","title":"雨其一"}
{"author":"陈樵","content":"云气朝弥积，涛声晚更雄。蛙生沈灶下，人入漏天中。稍觉伤生意，深愁误化工。羲和司叱驭，为拥日车红。","dynasty":"元代","title":"雨其二"}
{"author":"陈樵","content":"风雨今犹恶，谁怜行路难。繁华三月景，牢落一分残。稚麦应伤涝，娇花不耐寒。江流方浩浩，云气转漫漫。","dynasty":"元代","title":"雨其三"}
{"author":"陈樵","content":"楚泽连空阔，吴天极杳冥。水添今日白，山没向来青。鸥鹭乘原隰，藜蒿翳户庭。出门知未可，试学卫生经。","dynasty":"元代","title":"雨其四"}
{"author":"陈樵","content":"今日休宁县，犹驱吏鞅尘。直存吾道在，清任此生贫。灯火千家夜，桑麻百里春。因君重参赞，民俗竟还淳。","dynasty":"元代","title":"送朱明德休宁典史其一"}
{"author":"陈樵","content":"吾子仍掩骥，诸公漫荐贤。长才操吏牍，清兴寄诗篇。慷慨悲前事，蹉跎惜暮年。于公阴德在，千载尚能传。","dynasty":"元代","title":"送朱明德休宁典史其二"}
{"author":"陈樵","content":"菰蒲生户外，翠羽落阶前。日出雨无影，春浓花有烟。汗青书在简，血碧泪经年。丘墓池东北，看云日日眠。","dynasty":"元代","title":"春日题水轩"}
{"author":"陈樵","content":"藉甚张公子，词华众所推。门闾千里望，天地一编诗。花落山公宅，云寒杵臼祠。看君归晋日，翻作别家时。","dynasty":"元代","title":"送张仲举归晋阳举进士其一"}
{"author":"陈樵","content":"世业今谁继，瑶编自讨论。长材归下吏，吾子好斯文。千里风期合，三才月旦尊。眼中今落落，俗下正纷纷。","dynasty":"元代","title":"送张仲举归晋阳举进士其二"}
{"author":"陈樵","content":"牵牛在南纪，游子上河梁。殿阁终前席，江湖且下方。州闾无别业，文字有他肠。万里关西路，秋槐日夜黄。","dynasty":"元代","title":"送张仲举归晋阳举进士其三"}
{"author":"陈樵","content":"长歌望吴越，不道出无车。明节固所尚，清门难可居。春帆移暮雨，晚饭半江蔬。何地非乡社，终期返故庐。","dynasty":"元代","title":"送张仲举归晋阳举进士其四"}
{"author":"陈樵","content":"挂帆谢公浦，把酒阖闾城。江柳不忍折，春风当别行。关云连楚暗，陇月向吴生。叶落长安道，思君北问程。","dynasty":"元代","title":"送张仲举归晋阳举进士其五"}
{"author":"陈樵","content":"矫矫凌云赋，累累白雪歌。世人祇漫与，吾子视如何。谁预文章观，君宜甲乙科。秋闱今独立，春兴未须多。","dynasty":"元代","title":"送张仲举归晋阳举进士其六"}
{"author":"陈樵","content":"陇蜀衣冠尽，中都鲁一儒。明时用文事，荣秩映江湖。为治须三尺，起家祗五车。天台山水地，尚可曳长裾。","dynasty":"元代","title":"送黄晋卿之任"}
{"author":"陈樵","content":"日下新传诏，江南共濯缨。岁中升进士，海内右诸生。经术谋王体，词章作世程。不才岩石下，回首望光荣。","dynasty":"元代","title":"黄晋卿见过却归乌伤其一"}
{"author":"陈樵","content":"古训畴咨日，文明阐化时。君为万家县，谁定一王仪。名下看佳士，人间见旧诗。岂无清切地，州县有程期。","dynasty":"元代","title":"黄晋卿见过却归乌伤其二"}
{"author":"陈樵","content":"月里丹葩远，人间杏艳张。天官行故事，风雅蔼馀芳。左掖亲承诏，端门出缀行。眼明茅屋下，犹见赐衣黄。","dynasty":"元代","title":"黄晋卿见过却归乌伤其三"}
{"author":"陈樵","content":"江雨间行人，江干雨又新。今朝下垂榻，几日望行尘。冰雪莺迁树，江湖雁得春。非君被轩冕，怀抱欲何伸。","dynasty":"元代","title":"黄晋卿见过却归乌伤"}
{"author":"陈樵","content":"旧业推门地，声名出礼闱。平生著风则，长世有光辉。官序须清绩，台衡起白衣。谈经无复日，为别更依依。","dynasty":"元代","title":"黄晋卿见过却归乌伤其五"}
{"author":"陈樵","content":"花竹穷清玩，山池属素情。荷衣随楚制，芹子入南烹。已作归屠钓，终期变姓名。惟应一丘壑，垂白向升平。","dynasty":"元代","title":"黄晋卿见过却归乌伤其六"}
{"author":"陈樵","content":"解下涂金膝上衣，匆匆命将墨淋漓。图中吴楚无端拆，月里山河一半亏。银汉经天都是泪，杜鹃入洛不如归。黄衣传诏三军泣，不是班师诏岳飞。","dynasty":"元代","title":"题建炎遗诏"}
{"author":"陈樵","content":"山蔼氤氲湿绿蓑，无人空谷伴狂歌。千年甲子棋边老，两字功名世外多。乳鹿穿云觅芝草，惊猿抱子度烟萝。心閒便是神仙侣，莫对痴儿说烂柯。","dynasty":"元代","title":"吕氏樵隐图"}
{"author":"陈樵","content":"禁籞名园信所之，深红腻紫共春晖。人疑落叶有生色，我道飞花上故枝。掌上艳姬垂袖舞，屋头故吏窃香归。花中只许秦宫活，未必庄生入梦思。","dynasty":"元代","title":"蛱蝶图"}
{"author":"陈樵","content":"兜率宫中拂不开，支机石上乱成堆。超凌尘坱高千仞，束缚虚空断几回。又逐飞云萦草树，暂随片雨挂楼台。诗成犹忆宣和脚，透过澄心纸背来。","dynasty":"元代","title":"游丝"}
{"author":"陈樵","content":"天垂平野树团团，雨过平芜绿更鲜。何事高梧遽如荠，只消寸草已凌烟。山遮春欲归时路，雁入凫飞不尽天。庐舍似蜗人似豆，天开粉本夕阳边。","dynasty":"元代","title":"远目楼"}
{"author":"陈樵","content":"石林深处饭胡麻，几度登临送日车。雪到峰头犹是雨，云生石上半成霞。相看露下朝华草，不放春归冷艳花。魏紫姚黄风扫尽，人间蜂蝶到山家。","dynasty":"元代","title":"北山别业三十八咏其一太霞洞"}
{"author":"陈樵","content":"蜀天万里入东州，冷翠侵扉翠欲流。朱鲤有灵时出穴，白狐生火几经秋。山中十暑寒犹在，潭上千年雨未收。昨日西林晞白发，湿云依旧满貂裘。","dynasty":"元代","title":"北山别业三十八咏其二飞雨洞"}
{"author":"陈樵","content":"灏气翻衣露满怀，人言天上我惊猜。近从月里种花去，遥见鼎湖飞叶来。使我加餐有黄独，为人题榜是青苔。杖头化作光明烛，愿逐东皇下九垓。","dynasty":"元代","title":"北山别业三十八咏其三碧落洞"}
{"author":"陈樵","content":"萝衣草带护烟蓑，楚国狂夫尚楚歌。石影到溪千丈劲，藤痕入木八分多。泉分少白山中雨，衣取云门寺顶荷。洞口樵人谁语汝，棋边相遇懒相过。","dynasty":"元代","title":"北山别业三十八咏其四萝衣洞"}
{"author":"陈樵","content":"飞梁压水石苔苍，洞口飞泉泻石梁。屋上春霞常易散，雪中树影不曾长。阴云满地晴飞白，雨蝶依林暗贴黄。手里夫容浑忘却，蓑衣日日钓沧浪。","dynasty":"元代","title":"北山别业三十八咏其五五云洞"}
{"author":"陈樵","content":"湿云侵袂细𣴛𣴛，自晒蓑衣石上枫。海月长来飞雨下，仙家半入漏天中。石棱近水依崖长，山柹著霜连叶红。却笑当年补天手，鍊成五色竟无功。","dynasty":"元代","title":"北山别业三十八咏其六巴雨洞"}
{"author":"陈樵","content":"篁竹萧萧暗水鸣，朝暾奕奕耿残星。繁花无处分南北，明月何时厌死生。石树裹云长自湿，日华映雨半边晴。霜晨露夕长来往，几度携琴鼓再行。","dynasty":"元代","title":"北山别业三十八咏其七梅暾石"}
{"author":"陈樵","content":"吴根越角两茫茫，石伞峰头俯大荒。鸟道北来通禹会，雁程南不尽衡阳。云移暂觉天河没，月暗不知松影长。天姥若邪他日事，明朝采蕺下山梁。","dynasty":"元代","title":"北山别业三十八咏其八越观"}
{"author":"陈樵","content":"剩水残山瘴海滨，一丘一壑可全真。月华虽死犹随我，春色为尘亦污人。石护生香成石乳，花连别树作花身。他年终拟忘名氏，碣石桐江理钓纶。","dynasty":"元代","title":"北山别业三十八咏其九陈氏山林春日杂兴"}
{"author":"陈樵","content":"百尺层崖接翠微，潭空石影晓离离。云随白鹤翔千仞，月与青猿共一枝。不信水深骑赤鲤，曾因梦里杀黄鹂。芳洲翠羽无人拾，自补山中白接䍦。","dynasty":"元代","title":"北山别业三十八咏其十溪亭"}
{"author":"陈樵","content":"梦渴醒来赋楚骚，纷红骇绿未全销。樽空鹦鹉杯犹在，歌罢玕琪树尚摇。夜久月方临石上，云低雨不到山椒。平泉池馆吾无分，栗里徵君或可招。","dynasty":"元代","title":"北山别业三十八咏其十一醒酒石"}
{"author":"陈樵","content":"石函朱机曙云中，云散台高万象空。枝重有时来白鸟，雨残无处著晴虹。血书贝叶三年碧，秋入萝衣半袂红。几度山人同听法，翠微深处石池龙。","dynasty":"元代","title":"北山别业三十八咏其十二翻经台"}
{"author":"陈樵","content":"屋后茳蓠与水平，屋头很石列为屏。捲帘帐下云先去，步月庭前树欲行。白雨侵阶浑是绿，黄童食柏久成青。如何庭下朝阳影，尽在少微岩上明。","dynasty":"元代","title":"北山别业三十八咏其十三东白草堂"}
{"author":"陈樵","content":"玉箫吹断暮云平，散发临风露气清。尾见欲当南纪出，月销半入楚天青。松高琥珀无苗茁，蟾老丹书满腹生。桂子何年生石上，丹英零落树冥冥。","dynasty":"元代","title":"北山别业三十八咏其十四望月台"}
{"author":"陈樵","content":"水光山绿满阑干，上有琉璃万顷田。水鸟临池青入羽，仙人唾地碧如天。雨添银谷空中翠，云是茜桃花上烟。只有垂猿无倒景，有时弄月到亭前。","dynasty":"元代","title":"北山别业三十八咏其十五银谷涧空碧亭"}
{"author":"陈樵","content":"太霞洞口采金芝，千岁山南听碧鸡。煮石鼎中饶绿薤，封书函外有丹泥。度关僧寄娑罗树，入市人传木客诗。又抱瑶琴向阴洞，青禽啄碎碧梧枝。","dynasty":"元代","title":"北山别业三十八咏其十六少霞洞山居"}
{"author":"陈樵","content":"云在阑干叶在庭，瓢中无药事飞腾。丹霄有路星辰近，明月无根日夜生。满袖天香和梦冷，半村雨色傍林青。仙人约我琼楼上，只恐月中秋更清。","dynasty":"元代","title":"北山别业三十八咏其十七圁谷涧"}
{"author":"陈樵","content":"烟雾霏霏湿麝煤，文生绿砚砚生苔。天风拂地凤笙下，楚雨入吴龙女回。石壁水花泉涌出，海棠春色鸟衔来。洞天只在风尘外，门外游尘拂不开。","dynasty":"元代","title":"北山别业三十八咏其十八少霞洞"}
{"author":"陈樵","content":"水乐声中共夕凉，雪花片片洒衣裳。山中古树如鱼大，水上游丝似线长。柳絮散为萍梗紫，花根染作牡丹黄。自从西域神僧死，涧上无人识水香。","dynasty":"元代","title":"北山别业三十八咏其十九圁谷涧"}
{"author":"陈樵","content":"柏叶山前绿石扉，湿云堕地不能飞。青童卧护千年鹿，木客相传一派诗。龙带雨花临砚滴，僧添槲叶上秋衣。山人晏坐青霞外，饮露餐霞度岁时。","dynasty":"元代","title":"北山别业三十八咏其二十少霞洞"}
{"author":"陈樵","content":"竹死烟寒树不荣，石坛千仞与云平。春来天上元无色，雨到人间方有声。梦入松风吹不断，诗如芳草剪还生。陶山北望飞霞散，夜半有时孤鹤鸣。","dynasty":"元代","title":"北山别业三十八咏其二十一泰素坛"}
{"author":"陈樵","content":"何年积盖与山齐，树转峰回草径微。野火裂为方解石，秋风不到寄生枝。谁来树下看云坐，半入人间作燕飞。箬笠岩前今净社，不须更草《北山移》。","dynasty":"元代","title":"北山别业三十八咏其二十二招隐岩"}
{"author":"陈樵","content":"手种岩花对北峰，花间无叶紫茸茸。人行凫雁不到处，家在莺花第几重。绿水值阴还又碧，青春著树却成红。紫薇莫入丝纶阁，且伴山中白发翁。","dynasty":"元代","title":"北山别业三十八咏其二十三紫嶶岩"}
{"author":"陈樵","content":"皂阁山前小水明，甗峰无影树亭亭。人从烟雨上头立，诗到莺花过后清。云傍楼台低地碧，天将草树染春青。名山何事穷幽僻，临水登山已称情。","dynasty":"元代","title":"北山别业三十八咏其二十四北峰"}
{"author":"陈樵","content":"柏叶山前莺乱啼，小楼西望石离离。北峰云出何曾断，东郡山凡不解飞。萝茑相扶根著树，蟾蜍不死肉成芝。黄粱梦短风尘暗，不是山人好食薇。","dynasty":"元代","title":"北山别业三十八咏其二十五石甗峰"}
{"author":"陈樵","content":"昨日朝华照夕曛，又看夕秀比朝菌。松高猿见古时月，花晚莺添几日春。盛露囊中封腊药，无尘袖里裹吴云。人间何用春长在，只爱飞红日日新。","dynasty":"元代","title":"北山别业三十八咏其二十六飞花亭"}
{"author":"陈樵","content":"少凤穿花照水盟，水禽冲浪动轩楹。云从薜荔衣中起，雨向玕琪树上生。曲水傍人流白羽，娇花无语荅黄莺。涧中日与山中日，同上晴窗各自行。","dynasty":"元代","title":"北山别业三十八咏其二十七水亭"}
{"author":"陈樵","content":"水边石影覆松亭，洞口飞云细细轻。花重只因云下湿，草寒误向影中生。好风入夏传芳信，片雨随云度月明。不用破瓜沉绿李，自从云后有馀清。","dynasty":"元代","title":"北山别业三十八咏其二十八清凉台"}
{"author":"陈樵","content":"宜男叶上几飞萤，梦毕醒来笑倚楹。天外唾如云样碧，江南春与草俱青。铛寒已喜松丹熟，烛尽只消华艳明。无喜亦无愁可解，山人投老竟忘形。","dynasty":"元代","title":"北山别业三十八咏其二十九忘忧阁"}
{"author":"陈樵","content":"石上菖蒲绿满丛，石根水竹傍梧桐。人来此地见山碧，月未冷时如日红。春水有声通北涧，晚花无信误东风。人间不是高寒地，那得春红入夏中。","dynasty":"元代","title":"北山别业三十八咏其三十南轩"}
{"author":"陈樵","content":"飞花堕地柳依墙，很石侵檐径草香。人道峡中无落月，我疑肘后有垂杨。庭虚只放溪云度，水浅不妨松影长。却忆壶中天地阔，十洲烟雨正茫茫。","dynasty":"元代","title":"北山别业三十八咏其三十一云山不碍楼"}
{"author":"陈樵","content":"桂子纷纷入我怀，海棠芳桂雪生葩。日移深涧松阴上，风引前朝树势斜。芳草无名多是药，云藤着紫不须花。牡丹未入曹刘室，元白欧苏不用誇。","dynasty":"元代","title":"北山别业三十八咏其三十二野芳园"}
{"author":"陈樵","content":"空翠亭前露草繁，自栽兰芷杂芳荪。猿窥涧底风枝动，莺踏花间水影翻。早就山林成独往，晚从桃李学无言。国香只合依泉石，种向人间恐碍门。","dynasty":"元代","title":"北山别业三十八咏其三十三兰池"}
{"author":"陈樵","content":"蕉叶茙葵照槛明，山光入室雨初晴。平分天上无边色，送尽江南未了青。息石长年依砌活，茯苓无种入阶生。亭西昨日林霏重，采药归来露满庭。","dynasty":"元代","title":"北山别业三十八咏其三十四空翠堂"}
{"author":"陈樵","content":"几夜山中作月荒，晨朝挟册傍初阳。悬崖种菊红千叶，开户见山青一方。石上韦编原是竹，林中白露半成霜。春皇未画非无易，石室遗书不用藏。","dynasty":"元代","title":"北山别业三十八咏其三十五山斋"}
{"author":"陈樵","content":"洛阳池馆半桑田，断竹操觚日灌园。春日花连小东白，暮年草创大还丹。蕨薇自古犹长采，桃李于今竟不言。一径桑榆随地暖，雨馀苜蓿又阑干。","dynasty":"元代","title":"北山别业三十八咏其三十六山园"}
{"author":"陈樵","content":"宫殿随身信所如，寓形一室似楼居。神游八极皆吾土，天入三山不满壶。雨夜无人共清月，水扉几度种丹鱼。山童长怕渔舟至，不放桃花下五湖。","dynasty":"元代","title":"北山别业三十八咏其三十七壶天"}
{"author":"陈樵","content":"土蚀苔侵古瓦棺，化台深锁万松关。坐看天上楼成日，吟到人间诗尽年。勾漏无灵丹灶冷，孟郊未死白云閒。江南春草年年绿，又向他生说郑玄。","dynasty":"元代","title":"北山别业三十八咏其三十八鹿皮子墓"}
{"author":"陈樵","content":"七贤老死独南奔，袖有江亭堕泪痕。函夏尽为新土宇，醉乡不失旧乾坤。金貂曾入丹阳市，蜡屐应归白下门。惆怅黄门墓前柏，不禁三度见风尘。","dynasty":"元代","title":"蜡屐亭"}
{"author":"陈樵","content":"主人病癖爱年芳，春日花荒夜月荒。调水分符到西涧，惜花封泪寄东皇。天生国艳春无价，日绕游丝风有光。物色是空非是色，枉教蜂蝶一生忙。","dynasty":"元代","title":"临花亭其一"}
{"author":"于頔","content":"夙陪翰墨徒，深论穷文格。丽则风骚后，公然我词客。晚依方外友，极理探精赜。吻合南北宗，昼公我禅伯。尤明性不染，故我行贞白。随顺令得解，故我言芳泽。霅水漾清浔，吴山横碧岑。含珠复蕴玉，价重双南金。的皪曜奇彩，凄清流雅音。商声发楚调，调切谱瑶琴。吴山为我高，霅水为我深。万景徒有象，孤云本无心。众木岂无声，椅桐有清响。众耳岂不聆，钟期有真赏。高洁古人操，素怀夙所仰。觌君冰雪姿，祛我淫滞想。常吟柳恽诗，苕浦久相思。逮此远为郡，蘋洲芳草衰。逢师年腊长，值我病容羸。共话无生理，聊用契心期。","dynasty":"唐代","title":"郡斋卧疾赠昼上人"}
{"author":"于頔","content":"萧条历山下，水木无氛滓。王门结长裾，岩扃怡暮齿。昔贤枕高躅，今彦仰知止。依依瞩烟霞，眷眷返墟里。湛生久已没，丘也亦同耻。立言咸不朽，何必在青史。","dynasty":"唐代","title":"和丘员外题湛长史旧居"}
{"author":"蔡增澍","content":"寻春访古高人俱，故宫剥落题楣书。穿林坐石俯方沼，清泉的的喷明珠。地炉瓦鼎烹云腴，惠山中泠百不如。买田阳羡亦下策，未若结宇依明湖。","dynasty":"清代","title":"珍珠泉用涪翁第二泉韵"}
{"author":"许浑","content":"一上高城万里愁，蒹葭杨柳似汀洲。溪云初起日沉阁，山雨欲来风满楼。(沉通：沈)鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。","dynasty":"唐代","tags":"写景，吊古伤今","title":"咸阳城东楼/咸阳城西楼晚眺"}
{"author":"许浑","content":"夜战桑乾北，秦兵半不归。朝来有乡信，犹自寄寒衣。","dynasty":"唐代","tags":"边塞，战争，同情","title":"塞下曲"}
{"author":"许浑","content":"劳歌一曲解行舟，红叶青山水急流。日暮酒醒人已远，满天风雨下西楼。","dynasty":"唐代","tags":"送别，写景，抒情","title":"谢亭送别"}
{"author":"许浑","content":"红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。","dynasty":"唐代","tags":"唐诗三百首，写景，送别","title":"秋日赴阙题潼关驿楼/行次潼关逢魏扶东归"}
{"author":"许浑","content":"遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。","dynasty":"唐代","tags":"唐诗三百首，秋天，写景","title":"早秋三首·其一"}
{"author":"许浑","content":"玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，惟有青山似洛中。","dynasty":"唐代","tags":"登高，写景，咏史怀古","title":"金陵怀古"}
{"author":"许浑","content":"龙盘虎踞树层层，势入浮云亦是崩。一种青山秋草里，路人唯拜汉文陵。","dynasty":"唐代","tags":"怀古，写人","title":"途经秦始皇墓"}
{"author":"许浑","content":"琪树西风枕簟秋，楚云湘水忆同游。高歌一曲掩明镜，昨日少年今白头。","dynasty":"唐代","title":"秋思"}
{"author":"许浑","content":"宫馆余基辍棹过，黍苗无限独悲歌。荒台麋鹿争新草，空苑岛凫占浅莎。吴岫雨来虚槛冷，楚江风急远帆多。可怜国破忠臣死，日月东流生白波。","dynasty":"唐代","tags":"登高，写景，怀古","title":"姑苏怀古"}
{"author":"许浑","content":"得路逢津更俊才，可怜鞍马照春来。残花几日小斋闭，大笑一声幽抱开。袖拂碧溪寒缭绕，冠欹红树晚徘徊。相逢少别更堪恨，何必秋风江上台。","dynasty":"唐代","title":"客至"}
{"author":"许浑","content":"炀帝都城春水边，笙歌夜上木兰船。三千宫女自涂地，十万人家如洞天。艳艳花枝官舍晚，重重云影寺墙连。少年作尉须兢慎，莫向楼前坠马鞭。","dynasty":"唐代","title":"送沈卓少府任江都（一作赵嘏诗）"}
{"author":"许浑","content":"死酬知己道终全，波暖孤冰且自坚。鵩上承尘才一日，鹤归华表已千年。风吹药蔓迷樵径，雨暗芦花失钓船。四尺孤坟何处是，阖闾城外草连天。","dynasty":"唐代","title":"经故丁补阙郊居"}
{"author":"许浑","content":"月沉高岫宿云开，万里归心独上来。河畔雪飞扬子宅，海边花盛越王台。泷分桂岭鱼难过，瘴近衡峰雁却回。乡信渐稀人渐老，只应频看一枝梅。","dynasty":"唐代","title":"冬日登越王台怀归"}
{"author":"许浑","content":"云起高台日未沉，数村残照半岩阴，野蚕成茧桑柘尽，溪鸟引雏蒲稗深。帆势依依投极浦，钟声杳杳隔前林。故山迢递故人去，一夜月明千里心。","dynasty":"唐代","title":"凌歊台送韦（一作韩）秀才"}
{"author":"许浑","content":"禾黍离离半野蒿，昔人城此岂知劳？水声东去市朝变，山势北来宫殿高。鸦噪暮云归古堞，雁迷寒雨下空壕。可怜缑岭登仙子，犹自吹笙醉碧桃。","dynasty":"唐代","tags":"登高，写景，抒情","title":"登洛阳故城"}
{"author":"许浑","content":"暗滩水落涨虚沙，滩去秦吴万里赊。马上折残江北柳，舟中开尽岭南花。离歌不断如留客，归梦初惊似到家。山鸟一声人未起，半床春月在天涯。","dynasty":"唐代","title":"南海府罢南康阻浅行侣稍稍登陆…主人燕饯至频暮宿东溪"}
{"author":"许浑","content":"心忆莲池秉烛游，叶残花败尚维舟。烟开翠扇清风晓，水泥红衣白露秋。神女暂来云易散，仙娥初去月难留。空怀远道难持赠，醉倚阑干尽日愁。","dynasty":"唐代","title":"秋晚云阳驿西亭莲池"}
{"author":"许浑","content":"二十知兵在羽林，中年潜识子房心。苍鹰出塞胡尘灭。白鹤还乡楚水深。春坼酒瓶浮药气，晚携棋局带松阴。鸡笼山上云多处，自劚黄精不可寻。","dynasty":"唐代","title":"题勤尊师历阳山居"}
{"author":"许浑","content":"白首从军未有名，近将孤剑到江城。巴童戍久能番语，胡马调多解汉行。对雪夜穷黄石略，望云秋计黑山程。可怜身死家犹远，汴水东流无哭声。","dynasty":"唐代","title":"伤虞将军（一作伤河东虞押衙）"}
{"author":"许浑","content":"三献无功玉有瑕，更携书剑客天涯。孤帆夜别潇湘雨，广陌春期鄠杜花。灯照水萤千点灭，棹惊滩雁一行斜。关河万里秋风急，望见乡山不到家。","dynasty":"唐代","title":"别刘秀才（一作留别裴秀才）"}
{"author":"许浑","content":"小隐西亭为客开，翠萝深处遍苍苔。林间扫石安棋局，岩下分泉递酒杯。兰叶露光秋月上，芦花风起夜潮来。云山绕屋犹嫌浅，欲棹渔舟近钓台。","dynasty":"唐代","title":"游钱塘青山李隐居西斋（一作李郢诗）"}
{"author":"许浑","content":"十里蒹葭入薜萝，春风谁许暂鸣珂。相如渴后狂还减，曼倩归来语更多。门枕碧溪冰皓耀，槛齐青嶂雪嵯峨。野桥沽酒茅檐醉，谁羡红楼一曲歌。","dynasty":"唐代","title":"春日郊园戏赠杨嘏评事"}
{"author":"许浑","content":"心悟觉身劳，云中弃宝刀。久闲生髀肉，多寿长眉毫。客棹春潮急，禅斋暮雪高。南da一回首，山碧水滔滔。","dynasty":"唐代","title":"岁首怀甘露寺自省上人（上人尝有战功）"}
{"author":"许浑","content":"失意归三径，伤春别九门。薄烟杨柳路，微雨杏花村。牧竖还呼犊，邻翁亦抱孙。不知余正苦，迎马问寒温。","dynasty":"唐代","title":"下第归蒲城墅居"}
{"author":"许浑","content":"何年去此地，南浦满凫雏。云汉知心远，林塘觉思孤。低飞下晚树，独睡映新蒲。为尔多归兴，前年在五湖。","dynasty":"唐代","title":"重赋鹭鸶"}
{"author":"许浑","content":"处处哭声悲，行人马亦迟。店闲无火日，村暖斫桑时。泣路同杨子，烧山忆介推。清明明日是，甘负故园期。","dynasty":"唐代","title":"途中寒食"}
{"author":"许浑","content":"绿水棹云月，洞庭归路长。春桥悬酒幔，夜栅集茶樯。箬叶沉溪暖，蘋花绕郭香。应逢柳太守，为说过潇湘。","dynasty":"唐代","title":"送人归吴兴"}
{"author":"许浑","content":"洛阳多旧迹，一日几堪愁。风起林花晚，月明陵树秋。兴亡不可问，自古水东流。","dynasty":"唐代","title":"洛阳道中"}
{"author":"许浑","content":"山多水不穷，一叶似渔翁。鸟浴寒潭雨，猿吟暮岭风。杂英垂锦绣，众籁合丝桐。应有曹溪路，千岩万壑中。","dynasty":"唐代","title":"发灵溪馆"}
{"author":"许浑","content":"志凌三蜀客，心爱五湖人。co死酒中老，谋生书外贫。扫花眠石榻，捣药转溪轮。往往乘黄牸，鹿裘乌角巾。","dynasty":"唐代","title":"题灞西骆隐居"}
{"author":"许浑","content":"几日卧南亭，卷帘秋月清。河关初罢梦，池阁更含情。寒露润金井，高风飘玉筝。前年共游客，刀笔事戎旌。","dynasty":"唐代","title":"寓崇圣寺怀李校书"}
{"author":"许浑","content":"相持未定各为君，秦政山河此地分。力尽乌江千载后，古沟芳草起寒云。","dynasty":"唐代","title":"鸿沟"}
{"author":"许浑","content":"欲写明妃万里情，紫槽红拨夜丁丁。胡沙望尽汉宫远，月落天山闻一声。","dynasty":"唐代","title":"听琵琶"}
{"author":"许浑","content":"汉武迎仙紫禁秋，玉笙瑶瑟祀昆丘。年年望断无消息，空闭重城十二楼。心期仙诀意无穷，采画云车起寿宫。闻有三山未知处，茂陵松柏满西风。","dynasty":"唐代","title":"学仙二首"}
{"author":"许浑","content":"留情深处驻横波，敛翠凝红一曲歌。明月下楼人未散，共愁三径是天河。","dynasty":"唐代","title":"晨起西楼"}
{"author":"许浑","content":"寒陌阴风万古悲，儒冠相枕死秦时。庙前亦有商山路，不学老翁歌紫芝。","dynasty":"唐代","title":"旌儒庙"}
{"author":"许浑","content":"高阁清吟寄远公，四时云月一篇中。今来借问独何处，日暮槿花零落风。","dynasty":"唐代","title":"览故人题僧院诗"}
{"author":"许浑","content":"莲渚愁红荡碧波，吴娃齐唱采莲歌。横塘一别已千里，芦苇萧萧风雨多。","dynasty":"唐代","title":"夜泊永乐有怀"}
{"author":"许浑","content":"诏选将军护北戎，身骑白马臂彤弓。柳营远识金貂贵，榆塞遥知玉帐雄。秋槛鼓鼙惊朔雪，晓阶旗纛起边风。蓬莱每望平安火，应奏班超定远功。","dynasty":"唐代","title":"献鄜坊丘常侍"}
{"author":"许浑","content":"雨过前山日未斜，清蝉嘒嘒落槐花。车轮南北已无限，江上故人才到家。","dynasty":"唐代","title":"夏日寄江上亲友"}
{"author":"许浑","content":"泪沿红粉湿罗巾，重系兰舟劝酒频。留却一枝河畔柳，明朝犹有远行人。","dynasty":"唐代","title":"重别（时诸妓同饯，一作重别曾主簿）"}
{"author":"许浑","content":"三惑沉身是此园，古藤荒草野禽喧。二十四友一朝尽，爱妾坠楼何足言。","dynasty":"唐代","title":"金谷园"}
{"author":"许浑","content":"书剑功迟白发新，强登萧寺送归秦。月斜松桂倚高阁，明夜江南江北人。","dynasty":"唐代","title":"送崔珦入朝"}
{"author":"许浑","content":"花时曾省杜陵游，闻下书帷不举头。因过石城先访戴，欲朝金阙暂依刘。征帆夜转鸬鹚穴，骋骑春辞鹳雀楼。正把新诗望南浦，棹歌应是木兰舟。","dynasty":"唐代","title":"酬和杜侍御"}
{"author":"许浑","content":"五色如丝下碧空，片帆还绕楚王宫。文章已变南山雾，羽翼应抟北海风。春雪预呈霜简白，晓霞先染绣衣红。十千沽酒留君醉，莫道归心似转蓬。","dynasty":"唐代","title":"酬河中杜侍御重寄"}
{"author":"许浑","content":"三川歌颂彻咸秦，十二楼前侍从臣。休闭玉笼留鸑鷟，早开金埒纵麒麟。花深稚榻迎何客，月在膺舟醉几人。自笑东风过寒食，茂陵寥落未知春。半年三度转蓬居，锦帐心阑羡隼旟。老去自惊秦塞雁，病来先忆楚江鱼。长闻季氏千金诺，更望刘公一纸书。春雪未晴春酒贵，莫教愁杀马相如。","dynasty":"唐代","title":"寄献三川守刘公"}
{"author":"许浑","content":"凉露清蝉柳陌空，故人遥指浙江东。青山有雪松当涧，碧落无云鹤出笼。齐唱离歌愁晚月，独看征棹怨秋风。定知洛下声名士，共说膺门得孔融。","dynasty":"唐代","title":"送张厚浙东谒丁常侍（一作送张厚浙东修谒）"}
{"author":"许浑","content":"一日高名遍九州，玄珠仍向道中求。郢中白雪惭新唱，涂上青山忆旧游。笙磬有文终易别，珠玑无价竟难酬。柳营迢递江风阔，夜夜孤吟月下楼。","dynasty":"唐代","title":"酬副使郑端公见寄"}
{"author":"许浑","content":"旧隐青山紫桂阴，一书迢递寄归心。谢公楼上晚花盛。扬子宅前春草深。吴岫雨来溪鸟浴，楚江云暗岭猿吟，野人宁忆沧洲畔，会待吹嘘定至音。","dynasty":"唐代","title":"寄阳陵处士（一作寄昭亭杨处士，一作寄陵阳元处士）"}
{"author":"许浑","content":"千岩万壑独携琴，知在陵阳不可寻。去辙已平秋草遍，空斋长掩暮云深。霜寒橡栗留山鼠，月冷菰蒲散水禽。唯有西邻张仲蔚，坐来同怆别离心。","dynasty":"唐代","title":"与张道士同访李隐君不遇"}
{"author":"许浑","content":"箫管筵间列翠蛾，玉杯金液耀金波。池边雨过飘帷幕，海上风来动绮罗。颜子巷深青草遍，庾君楼迥碧山多。甘心不及同年友，卧听行云一曲歌。","dynasty":"唐代","title":"闻州中有宴寄崔大夫兼简邢群评事"}
{"author":"许浑","content":"十载功名翰墨林，为从知己信浮沈。青山有雪谙松性，碧落无云称鹤心。带月独归萧寺远，玩花频醉庾楼深。思君一见如琼树，空把新诗尽日吟。","dynasty":"唐代","title":"寄殷尧藩先辈"}
{"author":"许浑","content":"形影无群消息沉，登闻三击血沾襟。皇纲一日开冤气，青史千年重壮心。却望乌台春树老，独归蜗舍暮云深。他时纵有征书至，雪满空山不可寻。","dynasty":"唐代","title":"送处士武君归章洪山居（一作送武全通处士归隐洪山）"}
{"author":"许浑","content":"身没兰闺道日明，郭南寻得旧池亭。诗人愁立暮山碧，贾客怨离秋草青。四望月沉疑掩镜，两檐花动认收屏。至今乡里风犹在，借问谁传义女铭。","dynasty":"唐代","title":"题义女亭"}
{"author":"许浑","content":"晚促离筵醉玉缸，伊州一曲泪双双。欲携刀笔从新幕，更宿烟霞别旧窗。胡马近秋侵紫塞，吴帆乘月下清江。嫖姚若许传书檄，坐筑三城看受降。","dynasty":"唐代","title":"吴门送振武李从事"}
{"author":"许浑","content":"高阁晴轩对一峰，毗陵书客此相逢。晚收红叶题诗遍，秋待黄花酿酒浓。山馆日斜喧鸟雀，石潭波动戏鱼龙。上方有路应知处，疏磬寒蝉树几重。","dynasty":"唐代","title":"长庆寺遇常州阮秀才"}
{"author":"许浑","content":"两鬓垂丝发半霜，石城孤梦绕襄阳。鸳鸿幕里莲披槛，虎豹营中柳拂墙。画舸欲行春水急，翠帘初卷暮山长。岘亭风起花千片，流入南湖尽日香。","dynasty":"唐代","title":"春早郡楼书事寄呈府中群公"}
{"author":"许浑","content":"烦君沽酒强登楼，罢唱离歌说远游。文字岂劳诸子重，风尘多幸故人忧。数程山路长侵夜，千里家书动隔秋。起凭栏干各垂泪，又驱羸马向东州。","dynasty":"唐代","title":"东游留别李丛秀才"}
{"author":"许浑","content":"归作儒翁出致君，故山谁复有遗文。汉庭使气摧张禹，楚国怀忧送范云。枫叶暗时迷旧宅，芳花落处认荒坟。朱弦一奏沉湘怨，风起寒波日欲曛。","dynasty":"唐代","title":"经李给事旧居"}
{"author":"许浑","content":"帝城春榜谪灵仙，四海声华二十年。阙下书功无后辈，卷中文字掩前贤。官闲每喜江山静，道在宁忧雨露偏。自笑小儒非一鹗，亦趋门屏冀相怜。","dynasty":"唐代","title":"赠桐庐房明府先辈"}
{"author":"许浑","content":"云蔽长安路更赊，独随渔艇老天涯。青山尽日寻黄绢，沧海经年梦绛纱。雪愤有期心自壮，报恩无处发先华。东堂旧侣勤书剑，同出膺门是一家。","dynasty":"唐代","title":"甘露寺感事贻同志"}
{"author":"许浑","content":"南郭烟光异世间，碧桃红杏水潺潺。猿来近岭猕猴散，鱼下深潭翡翠闲。犹阻晚风停桂楫，欲乘春月访松关。几回策杖终难去，洞口云归不见山。","dynasty":"唐代","title":"泛溪夜回寄道玄上人"}
{"author":"许浑","content":"客醉更长乐未穷，似知身世一宵空。香街宝马嘶残月，暖阁佳人哭晓风。未卷绣筵朱阁上，已开尘席画屏中。何须更赋山阳笛，寒月沉西水向东。","dynasty":"唐代","title":"同韦少尹伤故卫尉李少卿"}
{"author":"许浑","content":"外监多假帝王尊，威胁偏裨势不存。才许誓心安玉垒，已伤传首动金门。三千客里宁无义，五百人中必有恩。却赖汉庭多烈士，至今犹自伏蒲轮。","dynasty":"唐代","title":"闻边将刘皋无辜受戮"}
{"author":"许浑","content":"姑苏城外柳初凋，同上江楼更寂寥。绕壁旧诗尘漠漠，对窗寒竹雨潇潇。怜君别路随秋雁，尽我离觞任晚潮。从此草玄应有处，白云青嶂一相招。","dynasty":"唐代","title":"送薛秀才南游"}
{"author":"许浑","content":"朝回佩马早凄凄，年少恩深卫霍齐。斧钺旧威龙塞北，池台新赐凤城西。门通碧树开金锁，楼对青山倚玉梯。南陌行人尽回首，笙歌一曲暮云低。","dynasty":"唐代","title":"贵游"}
{"author":"许浑","content":"朝缨初解佐江滨，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。","dynasty":"唐代","title":"出关"}
{"author":"许浑","content":"春风白马紫丝缰，正值蚕眠未采桑。五夜有心随暮雨，百年无节待秋霜。重寻绣带朱藤合，更认罗裙碧草长。为报西游减离恨，阮郎才去嫁刘郎。","dynasty":"唐代","title":"寄房千里博士"}
{"author":"许浑","content":"两河庶事已堪伤，南客秋归路更长。台畔古松悲魏帝，苑边修竹吊梁王。山行露变茱萸色，水宿风披菡萏香。遥羡落帆逢旧友，绿蛾青鬓醉横塘。","dynasty":"唐代","title":"送客自两河归江南（一作西河送客归江南）"}
{"author":"许浑","content":"野水通池石叠台，五营无事隐雄才。松斋下马书千卷，兰舫逢人酒一杯。寒树雪晴红艳吐，远山云晓翠光来。定知别后无多日，海柳江花次第开。","dynasty":"唐代","title":"题陆侍御林亭"}
{"author":"许浑","content":"万山晴雪九衢尘，何处风光寄梦频。花盛庾园携酒客，草深颜巷读书人。征帆又过湘南月，旅馆还悲渭水春。无限别情多病后，杜陵寥落在漳滨。","dynasty":"唐代","title":"下第有怀亲友"}
{"author":"许浑","content":"云月有归处，故山清洛南。如何一花发，春梦遍江潭。","dynasty":"唐代","title":"长安早春怀江南"}
{"author":"许浑","content":"夜战桑干北，秦兵半不归。朝来有乡信，犹自寄征衣。","dynasty":"唐代","title":"塞下"}
{"author":"许浑","content":"野寺薜萝晚，官渠杨柳春。归心已无限，更送洞庭人。","dynasty":"唐代","title":"送客南归（一作寓居崇圣寺送客南浦）"}
{"author":"许浑","content":"帆转清淮极鸟飞，落帆应换老莱衣。河亭未醉先惆怅，明日还从此路归。","dynasty":"唐代","title":"送曾主簿归楚州省觐，予亦明日归姑孰"}
{"author":"许浑","content":"汴人迎拜洛人留，虎豹旌旗拥碧油。刁斗严更军耳目，戈鋋长控国咽喉。柳营出号风生纛，莲幕题诗月上楼。应念散郎千里外，去年今夜醉兰舟。","dynasty":"唐代","title":"中秋夕寄大梁刘尚书"}
{"author":"许浑","content":"寒窗灯尽月斜晖，佩马朝天独掩扉。清露已凋秦塞柳，白云空长越山薇。病中送客难为别，梦里还家不当归。惟有寄书书未得，卧闻燕雁向南飞。","dynasty":"唐代","title":"卧病（时在京都）"}
{"author":"许浑","content":"忆昨新春霰雪飞，阶前檐上斗寒姿。狂风送在竹深处，隔日未消花发时。轻压嫩蔬旁出土，冷冲幽鸟别寻枝。晚来又喜登楼见，一曲高歌和者谁。","dynasty":"唐代","title":"残雪"}
{"author":"许浑","content":"谢守携猿东路长，袅藤穿竹似潇湘。碧山初暝啸秋月，红树生寒啼晓霜。陌上楚人皆驻马，里中巴客半归乡。心知欲借南游侣，未到三声恐断肠。","dynasty":"唐代","title":"和常秀才寄简归州郑使君借猿"}
{"author":"许浑","content":"绿发监州丹府归，还家乐事我先知。群童竹马交迎日，二老兰觞初见时。黄卷新书芸委积，青山旧路菊离披。亨衢自有横飞势，便到西垣视训辞。","dynasty":"唐代","title":"送人之任邛州"}
{"author":"许浑","content":"暖溪寒井碧岩前，谢傅宾朋盛绮筵。云断石峰高并笋，日临山势远开莲。闲留幢节低春水，醉拥笙歌出暮烟。闻道诗成归已夕，柳风花露月初圆。","dynasty":"唐代","title":"和河南杨少尹奉陪薛司空石笋诗"}
{"author":"许浑","content":"云斋曾宿借方袍，因说浮生大梦劳。言下是非齐虎尾，宿来荣辱比鸿毛。孤舟千棹水犹阔，寒殿一灯夜更高。明日东林有谁在，不堪秋磬拂烟涛。","dynasty":"唐代","title":"泊蒜山津闻东林寺光仪上人物故"}
{"author":"许浑","content":"风暖曲江花半开，忽思京口共衔杯。湘潭云尽暮山出，巴蜀雪消春水来。怀玉尚悲迷楚塞，捧金犹羡乐燕台。蓟门高处极归思，陇雁北飞双燕回。","dynasty":"唐代","title":"春日思旧游寄南徐从事刘三复"}
{"author":"许浑","content":"楚水西来天际流，感时伤别思悠悠。一尊酒尽青山暮，万里书回碧树秋。日落远波惊宿雁，风吹轻浪起眠鸥。嵩阳亲友如相问，潘岳闲居欲白头。","dynasty":"唐代","title":"郊园秋日寄洛中友人"}
{"author":"许浑","content":"桂州南去与谁同，处处山连水自通。两岸晓霞千里草，半帆斜日一江风。瘴雨欲来枫树黑，火云初起荔枝红。愁君路远销年月，莫滞三湘五岭中。","dynasty":"唐代","title":"送杜秀才归桂林"}
{"author":"许浑","content":"西风吹雨雁初时，病寄僧斋罢献书。万里咸秦劳我马，四邻松桂忆吾庐。沧洲有约心还静，青汉无媒迹自疏。不是醉眠愁不散，莫言琴酒学相如。","dynasty":"唐代","title":"东陵赴京道病东归寓居开元寺寄卢员外宋魏二先辈"}
{"author":"许浑","content":"权门阴奏夺移才，馹骑如星堕峡来。晁氏有恩忠作祸，贾生无罪直为灾。贞魂误向崇山殁，冤气疑从汨水回。毕竟功成何处是，五湖云月一帆开。月落湘潭棹不喧，玉杯瑶瑟奠蘋蘩。谁能力制乘时鹤，自取机沉在槛猿。位极乾坤三事贵，谤兴华夏一夫冤。宵衣旰食明天子，日伏青蒲不敢言。","dynasty":"唐代","title":"闻开江宋相公申锡下世二首"}
{"author":"许浑","content":"因钓鲈鱼住浙河，挂帆千里亦相过。茅檐夜醉平阶月，兰棹春归拍岸波。湖日似阴鼍鼓响，海云才起蜃楼多。明时又作闲居赋，谁荐东门策四科。","dynasty":"唐代","title":"赠所知"}
{"author":"许浑","content":"蜀国名鞭见惠稀，驽骀从此长光辉。独根拥肿来云岫，紫陌提携在绣衣。几度拂花香里过，也曾敲镫月中归。莫言三尺长无用，百万军中要指挥。","dynasty":"唐代","title":"谢人赠鞭"}
{"author":"许浑","content":"天生心识富人侯，将相门中第一流。旗纛早开擒虎帐，戈鋋初发斩鲸舟。柳营书号海山暝，菌阁赋诗江树秋。昨夜雨凉今夜月，笙歌应醉最高楼。","dynasty":"唐代","title":"早秋寄刘尚书"}
{"author":"许浑","content":"世间得意是春风，散诞经过触处通。细摇柳脸牵长带，慢撼桃株舞碎红。也从吹幌惊残梦，何处飘香别故丛。犹以西都名下客，今年一月始相逢。","dynasty":"唐代","title":"及第后春情"}
{"author":"许浑","content":"三年何处泪汍澜，白帝城边晓角残。非是无心恋巫峡，自缘□臂到长安。黔江水暖还曾饮，楚岫云深不识寒。大抵莫教闻雨后，此时肠断不应难。","dynasty":"唐代","title":"归长安"}
{"author":"许浑","content":"此溪何处路，遥问白髯翁。佛庙千岩里，人家一岛中。鱼倾荷叶露，蝉噪柳林风。急濑鸣车轴，微波漾钓筒。石苔萦棹绿，山果拂舟红。更就千村宿，溪桥与剡通。","dynasty":"唐代","title":"泛五云溪"}
{"author":"许浑","content":"高楼王与谢，逸韵比南金。不遇销忧日，埃尘谁复寻。旷怀澹得丧，失意纵登临。彩槛浮云迥，绮窗明月深。虬龙压沧海，鸳鸾思邓林。青云伤国器，白发轸乡心。功高恩自洽，道直谤徒侵。应笑灵均恨，江畔独行吟。","dynasty":"唐代","title":"寄郴州李相公"}
{"author":"许浑","content":"曾试昭阳曲，瑶斋帝自临。红珠络绣帽，翠钿束罗襟。双阙胡尘起，千门宿露阴。出宫迷国步，回驾轸皇心。桂殿春空晚，椒房夜自深。急宣求故剑，冥契得遗簪。暗记神仙传，潜封女史箴。壶中知日永，掌上畏年侵。莫比班家扇，宁同卓氏琴。云车辞凤辇，羽帔别鸳衾。网断鱼游藻，笼开鹤戏林。洛烟浮碧汉，嵩月上丹岑。露草争三秀，风篁共八音。吹笙延鹤舞，敲磬引龙吟。旄节纤腰举，霞杯皓腕斟。还磨照宝镜，犹插辟寒金。东海人情变，南山圣寿沈。朱颜常似渥，绿发已如寻。养气齐生死，留形尽古今。更求应不见，鸡犬日駸駸。","dynasty":"唐代","title":"赠萧炼师"}
{"author":"许浑","content":"一钵事南宗，僧仪称病容。曹溪花里别，萧寺竹前逢。烛影深寒殿，经声彻曙钟。欲斋檐睡鸽，初定壁吟蛩。诗继休遗韵，书传永逸踪。艺多人誉洽，机绝道情浓。汲涧瓶沈藻，眠阶锡挂松。云鸣新放鹤，池卧旧降龙。露茗山厨焙，霜粳野碓舂。梵文明处译，禅衲暖时缝。层塔题应遍，飞轩步不慵。绣梁交薜荔，画井倒芙蓉。翠户垂旗网，朱窗列剑锋。寒风金磬远，晴雪玉楼重。妙理三乘达，清才万象供。山高横睥睨，滩浅聚艨艟。微雾苍平楚，残晖淡远峰。林疏霜摵摵，波静月溶溶。剑出因雷焕，琴全遇蔡邕。西方知有社，支许合相从。","dynasty":"唐代","title":"冬日宣城开元寺赠元孚上人"}
{"author":"许浑","content":"给事为郎日，青溪醉隐衔。冰池通极浦，雪径绕高岩。珠玉砂同弃，松筠草共芟。帝图忧一失，臣节耻三缄。代有王陵戆，时无靳尚谗。定应标直笔，宁为发空函。雾黑连云栈，风狂截海帆。石梯迎雨润，沙井带潮咸。蜡屐青筇杖，篮舆白罽衫。应劳北归梦，山路正巉巉.","dynasty":"唐代","title":"维舟秦淮过温州李给事宅"}
{"author":"许浑","content":"羽檄征兵急，辕门选将雄。犬羊忧破竹，貔虎极飞蓬。定系猖狂虏，何烦矍铄翁。更探黄石略，重振黑山功。别马嘶营柳，惊乌散井桐。低星连宝剑，残月让雕弓。浪晓戈鋋里，山晴鼓角中。甲开鱼照水，旗飏虎拏风。去想金河远，行知玉塞空。汉庭应有问，师律在元戎。","dynasty":"唐代","title":"登蒜山观发军"}
{"author":"许浑","content":"闻与湘南令，童年侍玉墀。家留秦塞曲，官谪瘴溪湄。道直奸臣屏，冤深圣主知。逝川东去疾，霈泽北来迟。青汉龙髯绝，苍岑马鬣移。风凄闻笛处，月惨罢琴时。客路黄公庙，乡关白帝祠。已称鹦鹉赋，宁诵鶺鴒诗。远道书难达，长亭酒莫持。当凭蜀江水，万里寄相思。","dynasty":"唐代","title":"送从兄别驾归蜀"}
{"author":"许浑","content":"极目皆陈迹，披图问远公。戈鋋三国后，冠盖六朝中。葛蔓交残垒，芒花没后宫。水流箫鼓绝，山在绮罗空。极浦千艘聚，高台一径通。云移吴岫雨，潮转楚江风。登阁渐漂梗，停舟忆断蓬。归期与归路，杉桂海门东。","dynasty":"唐代","title":"金陵阻风登延祚阁"}
{"author":"许浑","content":"书剑少青眼，烟波初白头。乡关背梨岭，客路转蘋洲。处困道难固，乘时恩易酬。镜中非访戴，剑外欲依刘。高枕海天暝，落帆江雨秋。鼍声应远鼓，蜃气学危楼。智士役千虑，达人经百忧。唯闻陶靖节，多在醉乡游。","dynasty":"唐代","title":"送林处士自闽中道越由霅抵两川"}
{"author":"许浑","content":"公子徵词客，秋堂递玉杯。月高罗幕卷，风度锦屏开。凤管添簧品，鹍弦促柱哀。转喉云旋合，垂手露徐来。烛换三条烬，香销十炷灰。蛩声闻鼓歇，萤焰触帘回。广槛烟分柳，空庭露积苔。解酲须满酌，应为拨新醅。","dynasty":"唐代","title":"秋夕宴李侍御宅"}
{"author":"许浑","content":"佛寺通南径，僧堂倚北坡。藤阴迷晚竹，苔滑仰晴莎。病忆春前别，闲宜雨后过。石横闻水远，林缺见山多。欲结三天社，初降十地魔。毒龙来有窟，灵鹤去无窠。客路随萍梗，乡园失薜萝。禅心如可学，不藉鲁阳戈。","dynasty":"唐代","title":"晨自竹径至龙兴寺崇隐上人院"}
{"author":"许浑","content":"夜醉晨方醒，孤吟恐失群。海鰌潮上见，江鹄雾中闻。未腊梅先实，经冬草自薰。树随山崦合，泉到石棱分。虎迹空林雨，猿声绝岭云。萧萧异乡鬓，明日共丝棼。薄暮缘西峡，停桡一访僧。鹭巢横卧柳，猿饮倒垂藤。水曲岩千叠，云重树百层。山风寒殿磬，溪雨夜船灯。滩涨危槎没，泉冲怪石崩。中台一襟泪，岁杪别良朋。密树分苍壁，长溪抱碧岑。海风闻鹤远，潭日见鱼深。松盖环清韵，榕根架绿阴。洞丁多斫石，蛮女半淘金。南浦惊春至，西楼送月沉。江流不过岭，何处寄归心。月在行人起，千峰复万峰。海虚争翡翠，溪逻斗芙蓉。古木高生槲，阴池满种松。火探深洞燕，香送远潭龙。蓝坞寒先烧，禾堂晚并舂。更投何处宿，西峡隔云钟。","dynasty":"唐代","title":"岁暮自广江至新兴往复中题峡山寺四首"}
{"author":"许浑","content":"何处曾移菊，溪桥鹤岭东。篱疏还有艳，园小亦无丛。日晚秋烟里，星繁晓露中。影摇金涧水，香染玉潭风。罢酒惭陶令，题诗答谢公。朝来数花发，身在尉佗宫。","dynasty":"唐代","title":"南海使院对菊怀丁卯别墅"}
{"author":"许浑","content":"巨实珍吴果，驯雏重越禽。摘来渔浦上，携在兔园阴。霜合凝丹颊，风披敛素襟。刀分琼液散，笼簌雪华深。虎帐斋中设，龙楼洛下吟。含消兼受彩，应贵冢卿心。","dynasty":"唐代","title":"和李相国"}
{"author":"许浑","content":"池色似潇湘，仙舟正日长。燕飞惊蛱蝶，鱼跃动鸳鸯。云聚歌初转，风回舞欲翔。暖醅松叶嫩，寒粥杏花香。罗绮留春色，笙竽送晚光。何须明月夜，红烛在华堂。","dynasty":"唐代","title":"陪少师李相国崔宾客宴居守狄仆射池亭"}
{"author":"许浑","content":"近腊千岩白，迎春四气催。云阴连海起，风急度山来。尽日隋堤絮，经冬越岭梅。艳疑歌处散，轻似舞时回。道蕴诗传丽，相如赋骋才。霁添松筱媚，寒积蕙兰猜。暗涨宫池水，平封辇路埃。烛龙初照耀，巢鹤乍裴回。檐日琼先挂，墙风粉旋摧。五门环玉垒，双阙对瑶台。绮席陵寒坐，珠帘远曙开。灵芝霜下秀，仙桂月中栽。卷幌书千帙，援琴酒百杯。垂休编太史，呈瑞表中台。皓夜迷三径，浮光彻九垓。兹辰是丰岁，歌咏属良哉。","dynasty":"唐代","title":"和宾客相国咏雪"}
{"author":"许浑","content":"岩谷留心赏，为山极自然。孤峰空迸笋，攒萼旋开莲。黛色朱楼下，云形绣户前。砌尘凝积霭，檐溜挂飞泉。树暗壶中月，花香洞里天。何如谢康乐，海峤独题篇。","dynasty":"唐代","title":"奉和卢大夫新立假山"}
{"author":"许浑","content":"叠石通溪水，量波失旧规。芳洲还屈曲，朱阁更逶迤。浴鸟翻荷叶，惊蝉出柳丝。翠烟秋桧耸，红露晓莲披。攀槛登楼近，停桡待客迟。野桥从浪没，轻舸信风移。竹韵迁棋局，松阴递酒卮。性闲鸥自识，心远鹤先知。应想秦人会，休怀越相祠。当期穆天子，箫鼓宴瑶池。","dynasty":"唐代","title":"奉命和后池十韵"}
{"author":"许浑","content":"海燕西飞白日斜，天门遥望五侯家。楼台深锁无人到，落尽东风第一花。","dynasty":"唐代","tags":"写景，讽刺","title":"客有卜居不遂薄游汧陇因题"}
{"author":"许浑","content":"噪柳鸣槐晚未休，不知何事爱悲秋。朱门大有长吟处，刚傍愁人又送愁。","dynasty":"唐代","title":"蝉"}
{"author":"许浑","content":"广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动，拂浪旗开日月浮。四海义师归有道，迷楼还似景阳楼。","dynasty":"唐代","tags":"咏史，抒情","title":"汴河亭"}
{"author":"许浑","content":"仿佛欲当三五夕，万蝉清杂乱泉纹。钓鱼船上一尊酒，月出渡头零落云。","dynasty":"唐代","title":"湖上"}
{"author":"许浑","content":"异乡多远情，梦断落江城。病起惭书癖，贫家负酒名。过春花自落，竟晓月空明。独此一长啸，故人天际行。","dynasty":"唐代","title":"旅夜怀远客"}
{"author":"许浑","content":"月凉风静夜，归客泊岩前。桥响犬遥吠，庭空人散眠。紫蒲低水槛，红叶半江船。自有还家计，南湖二顷田。","dynasty":"唐代","title":"夜归丁卯桥村舍"}
{"author":"许浑","content":"遥夜泛清瑟，西风生翠萝。残萤委玉露，早雁拂银河。高树晓还密，远山晴更多。淮南一叶下，自觉老烟波。一叶下前墀，淮南人已悲。蹉跎青汉望，迢递白云期。老信相如渴，贫忧曼倩饥。生公与园吏，何处是吾师?蓟北雁犹远，淮南人已悲。残桃间堕井，新菊亦侵篱。书剑岂相误，琴樽聊自持。西斋风雨夜，更有咏贫诗。","dynasty":"唐代","tags":"秋天，写景，抒情，孤寂，无奈","title":"早秋三首"}
{"author":"许浑","content":"绿蔓秾阴紫袖低，客来留坐小堂西。醉中掩瑟无人会，家近江南罨画溪。","dynasty":"唐代","title":"紫藤"}
{"author":"许浑","content":"松偃石床平，何人识姓名。溪冰寒棹响，岩雪夜窗明。机尽心猿伏，神闲意马行。应知此来客，身世两无情。","dynasty":"唐代","title":"题杜居士（一作赠题杜隐居）"}
{"author":"许浑","content":"少年乘勇气，百战过乌孙。力尽边城难，功加上将恩。晓风听戍角，残月倚营门。自说轻生处，金疮有旧痕。","dynasty":"唐代","title":"征西旧卒"}
{"author":"许浑","content":"前山风雨凉，歇马坐垂杨。何处芙蓉落，南渠秋水香。","dynasty":"唐代","title":"雨后思湖上居（─作雨中忆湖山居）"}
{"author":"许浑","content":"新秋弦管清，时转遏云声。曲尽不知处，月高风满城。","dynasty":"唐代","title":"闻歌"}
{"author":"许浑","content":"赤城云雪深，山客负归心。昨夜西斋宿，月明琪树阴。","dynasty":"唐代","title":"思天台"}
{"author":"许浑","content":"青山有志路犹赊，心在琴书自忆家。醉别庾楼山色晓，夜归萧寺月光斜。落帆露湿回塘柳，别院风惊满地花。他日此身须报德，莫言空爱旧烟霞。","dynasty":"唐代","title":"夜归孤山寺却寄卢郎中"}
{"author":"许浑","content":"楚客停桡太守知，露凝丹叶自秋悲。蟹螯只恐相如渴，鲈鲙应防曼倩饥。风卷曙云飘角远，雨昏寒浪挂帆迟。离心更羡高斋夕，巫峡花深醉玉卮。","dynasty":"唐代","title":"舟行早发庐陵郡郭寄滕郎中"}
{"author":"许浑","content":"芙蓉村步失官金，折狱无功不可寻。初挂海帆逢岁暮，却开山馆值春深。波浑未辨鱼龙迹，雾暗宁知蚌鹬心。夜榜归舟望渔火，一溪风雨两岩阴。","dynasty":"唐代","title":"新兴道中"}
{"author":"许浑","content":"近日高僧更有谁，宛陵山下遇闲师。东林共许三乘学，南国争传五字诗。初到庾楼红叶坠，夜投萧寺碧云随。秋江莫惜题佳句，正是磷磷见底时。","dynasty":"唐代","title":"赠闲师（一作送令闲上人）"}
{"author":"许浑","content":"欲学渔翁钓艇新，濯缨犹惜九衢尘。花前更谢依刘客，雪后空怀访戴人。僧舍覆棋消白日，市楼赊酒过青春。一山桃杏同时发，谁似东风不厌贫。","dynasty":"唐代","title":"郊居春日有怀府中诸公并柬王兵曹"}
{"author":"许浑","content":"故人书信越褒斜，新意虽多旧约赊。皆就一麾先去国，共谋三径未还家，荆巫夜隔巴西月，鄢郢春连汉上花。半月离居犹怅望，可堪垂白各天涯。","dynasty":"唐代","title":"酬绵州于中丞使君见寄"}
{"author":"许浑","content":"百年身世似飘蓬，泽国移家叠嶂中。万里绿波鱼恋钓，九重青汉鹤愁笼。西池水冷春岩雪，南浦花香晓树风。纵倒芳尊心不醉，故人多在洛城东。","dynasty":"唐代","title":"陵阳春日（一作移摄太守寄汝洛旧游）"}
{"author":"许浑","content":"西风澹澹水悠悠，雪点丝飘带雨愁。何限归心倚前閤，绿蒲红蓼练塘秋。","dynasty":"唐代","title":"鹭鸶"}
{"author":"许浑","content":"云起高台日未沉，数村残照半岩阴，野蚕成茧桑柘尽，溪鸟引雏蒲稗深。帆势依依投极浦，钟声杳杳隔前林。故山迢递故人去，一夜月明千里心。","dynasty":"唐代","title":"凌歊台送韦（一作韩）秀才"}
{"author":"许浑","content":"赤城云雪深，山客负归心。昨夜西斋宿，月明琪树阴。","dynasty":"唐代","title":"思天台"}
{"author":"许浑","content":"西湖清宴不知回，一曲离歌酒一杯。城带夕阳闻鼓角，寺临秋水见楼台。兰堂客散蝉犹噪，桂楫人稀鸟自来。独想征车过巩洛，此中霜菊绕潭开。","dynasty":"唐代","title":"颍州从事西湖亭宴饯"}
{"author":"许浑","content":"相如愧许询，寥落向溪滨。竹马儿犹小，荆钗妇惯贫。独愁忧过日，多病不如人。莫怪青袍选，长安隐旧春。","dynasty":"唐代","title":"酬殷尧藩"}
{"author":"许浑","content":"野水通池石叠台，五营无事隐雄才。松斋下马书千卷，兰舫逢人酒一杯。寒树雪晴红艳吐，远山云晓翠光来。定知别后无多日，海柳江花次第开。","dynasty":"唐代","title":"题陆侍御林亭"}
{"author":"许浑","content":"紫霄峰下绝韦编，旧隐相如结袜前。月落尚留东閤醉，风高还忆北窗眠。江城夜别潇潇雨，山槛晴归漠漠烟。一顷豆花三顷竹，想应抛却钓鱼船。","dynasty":"唐代","title":"元处士自洛归宛陵山居见示詹事相公饯行之什因赠"}
{"author":"许浑","content":"朝宴华堂暮未休，几人偏得谢公留。风传鼓角霜侵戟，云卷笙歌月上楼。宾馆尽开徐稚榻，客帆空恋李膺舟。谩夸书剑无知己，水远山长步步愁。","dynasty":"唐代","title":"将为南行陪尚书崔公宴海榴堂"}
{"author":"许浑","content":"自剪青莎织雨衣，南峰烟火是柴扉。莱妻早报蒸藜熟，童子遥迎种豆归。鱼下碧潭当镜跃，鸟还青嶂拂屏飞。花时未免人来往，欲买严光旧钓矶。","dynasty":"唐代","title":"村舍"}
{"author":"许浑","content":"筇杖倚柴关，都城卖卜还。雨中耕白水，云外劚青山。有药身长健，无机性自闲。即应生羽翼，华表在人间。","dynasty":"唐代","title":"王居士"}
{"author":"许浑","content":"羽袖飘飘杳夜风，翠幢归殿玉坛空。步虚声尽天未晓，露压桃花月满宫。","dynasty":"唐代","title":"宿咸宜观"}
{"author":"许浑","content":"政成身没共兴衰，乡路兵戈旅榇回。城上暮云凝鼓角，海边春草闭池台。经年未葬家人散，昨夜因斋故吏来。南北相逢皆掩泣，白蘋洲暖百花开。","dynasty":"唐代","title":"伤故湖州李郎中"}
{"author":"许浑","content":"曾事刘琨雁塞空，十年书剑任飘蓬。东堂旧屈移山志，南国新留煮海功。还挂一帆青海上，更开三径碧莲中。关西旧友如相问，已许沧浪伴钓翁。","dynasty":"唐代","title":"送岭南卢判官罢职归华阴山居"}
{"author":"许浑","content":"死酬知己道终全，波暖孤冰且自坚。鵩上承尘才一日，鹤归华表已千年。风吹药蔓迷樵径，雨暗芦花失钓船。四尺孤坟何处是，阖闾城外草连天。","dynasty":"唐代","title":"经故丁补阙郊居"}
{"author":"许浑","content":"夜醉晨方醒，孤吟恐失群。海鰌潮上见，江鹄雾中闻。未腊梅先实，经冬草自薰。树随山崦合，泉到石棱分。虎迹空林雨，猿声绝岭云。萧萧异乡鬓，明日共丝棼。薄暮缘西峡，停桡一访僧。鹭巢横卧柳，猿饮倒垂藤。水曲岩千叠，云重树百层。山风寒殿磬，溪雨夜船灯。滩涨危槎没，泉冲怪石崩。中台一襟泪，岁杪别良朋。密树分苍壁，长溪抱碧岑。海风闻鹤远，潭日见鱼深。松盖环清韵，榕根架绿阴。洞丁多斫石，蛮女半淘金。南浦惊春至，西楼送月沉。江流不过岭，何处寄归心。月在行人起，千峰复万峰。海虚争翡翠，溪逻斗芙蓉。古木高生槲，阴池满种松。火探深洞燕，香送远潭龙。蓝坞寒先烧，禾堂晚并舂。更投何处宿，西峡隔云钟。","dynasty":"唐代","title":"岁暮自广江至新兴往复中题峡山寺四首"}
{"author":"许浑","content":"江城红叶尽，旅思复凄伤。孤梦家山远，独眠秋夜长。道存空倚命，身贱未归乡。南望空垂泪，天边雁一行。","dynasty":"唐代","title":"寄小弟"}
{"author":"许浑","content":"兵书一箧老无功，故国郊扉在梦中。藤蔓覆梨张谷暗。草花侵菊庾园空。朱门迹忝登龙客，白屋心期失马翁。楚水吴山何处是，北窗残月照屏风。","dynasty":"唐代","title":"怀旧居"}
{"author":"许浑","content":"诏移丞相木兰舟，桂水潺湲岭北流。青汉梦归双阙曙，白云吟过五湖秋。恩回玉扆人先喜，道在金縢世不忧。闻说公卿尽南望，甘棠花暖凤池头。","dynasty":"唐代","title":"闻韶州李相公移拜郴州因寄"}
{"author":"许浑","content":"碧油红旆想青衿，积雪窗前尽日吟。巢鹤去时云树老，卧龙归处石潭深。道傍苦李犹垂实，城外甘棠已布阴。宾御莫辞岩下醉，武丁高枕待为霖。","dynasty":"唐代","title":"和淮南王相公与宾僚同游瓜洲别业，题旧书斋"}
{"author":"许浑","content":"不知何计写离忧，万里山川半旧游。风卷暮沙和雪起，日融春水带冰流。凌晨客泪分东郭，竟夕乡心共北楼。青桂一枝年少事，莫因鲈鲙涉穷秋。","dynasty":"唐代","title":"别张秀才"}
{"author":"许浑","content":"候馆人稀夜自长，姑苏台远树苍苍。江湖潮落高楼迥，河汉秋归广簟凉。月转碧梧移鹊影，露低红叶湿萤光。西园诗侣应多思，莫醉笙歌掩画堂。","dynasty":"唐代","title":"宿松江驿却寄苏州一二同志（一作宿望亭驿寄苏州同游）"}
{"author":"许浑","content":"绿蔓秾阴紫袖低，客来留坐小堂西。醉中掩瑟无人会，家近江南罨画溪。","dynasty":"唐代","title":"紫藤"}
{"author":"许浑","content":"汴人迎拜洛人留，虎豹旌旗拥碧油。刁斗严更军耳目，戈鋋长控国咽喉。柳营出号风生纛，莲幕题诗月上楼。应念散郎千里外，去年今夜醉兰舟。","dynasty":"唐代","title":"中秋夕寄大梁刘尚书"}
{"author":"许浑","content":"卢橘花香拂钓矶，佳人犹舞越罗衣。三洲水浅鱼来少，五岭山高雁到稀。客路晚依红树宿，乡关朝望白云归。交亲不念征南吏，昨夜风帆去似飞。","dynasty":"唐代","title":"别表兄军倅"}
{"author":"许浑","content":"一章西奏拜仙曹，回马天津北望劳。寒水欲春冰彩薄，晓山初霁雪峰高。楼形向日攒飞凤，宫势凌波压抃鳌。空锁烟霞绝巡幸，周人谁识郁金袍。","dynasty":"唐代","title":"十二月拜起居表回"}
{"author":"许浑","content":"陪汎芳池醉北楼，水花繁艳照膺舟。亭台阴合树初昼，弦管韵高山欲秋。皆贺虢岩终选傅，自伤燕谷未逢邹。昔时恩遇今能否，一尉沧洲已白头。","dynasty":"唐代","title":"陪宣城大夫崔公泛后池兼北楼宴二首其一"}
{"author":"许浑","content":"北岭枕南塘，数家村落长。莺啼幼妇懒，蚕出小姑忙。烟草近沟湿，风花临路香。自怜非楚客，春望亦心伤。","dynasty":"唐代","title":"春日题韦曲野老村舍二首其二"}
{"author":"许浑","content":"赵佗西拜已登坛，马援南征土宇宽。越国旧无唐印绶，蛮乡今有汉衣冠。江云带日秋偏热，海雨随风夏亦寒。岭北归人莫回首，蓼花枫叶万重滩。","dynasty":"唐代","title":"朝台送客有怀"}
{"author":"许浑","content":"疑与武陵通，青溪碧嶂中。水寒深见石，松晚静闻风。遁迹驱鸡吏，冥心失马翁。才应毕婚嫁，还此息微躬。","dynasty":"唐代","title":"泛溪"}
{"author":"许浑","content":"羽檄征兵急，辕门选将雄。犬羊忧破竹，貔虎极飞蓬。定系猖狂虏，何烦矍铄翁。更探黄石略，重振黑山功。别马嘶营柳，惊乌散井桐。低星连宝剑，残月让雕弓。浪晓戈鋋里，山晴鼓角中。甲开鱼照水，旗飏虎拏风。去想金河远，行知玉塞空。汉庭应有问，师律在元戎。","dynasty":"唐代","title":"登蒜山观发军"}
{"author":"许浑","content":"飞度龙山下远空，拂檐萦竹昼濛濛。知君吟罢意无限，曾听玉堂歌北风。","dynasty":"唐代","title":"酬对雪见寄"}
{"author":"许浑","content":"佞臣巫蛊已相疑，身没湖边筑望思。今日更归何处是，年年芳草上台基。","dynasty":"唐代","title":"读戾太子传"}
{"author":"许浑","content":"留情深处驻横波，敛翠凝红一曲歌。明月下楼人未散，共愁三径是天河。","dynasty":"唐代","title":"晨起西楼"}
{"author":"许浑","content":"香径小船通，菱歌绕故宫。鱼沉秋水静，鸟宿暮山空。荷叶桥边雨，芦花海上风。归心无处托，高枕画屏中。","dynasty":"唐代","title":"忆长洲"}
{"author":"许浑","content":"城下水萦回，潮冲野艇来。鸟惊山果落，龟泛绿萍开。白首书千卷，朱颜酒一杯。南轩自流涕，不是望燕台。","dynasty":"唐代","title":"南亭偶题"}
{"author":"许浑","content":"调瑟劝离酒，苦谙荆楚门。竹斑悲帝女，草绿怨王孙。潮落九疑迥，雨连三峡昏。同来不同去，迢递更伤魂。","dynasty":"唐代","title":"送友人归荆楚"}
{"author":"许浑","content":"清湘吊屈原，垂泪撷蘋蘩。谤起乘轩鹤，机沉在槛猿。乾坤三事贵，华夏一夫冤。宁有唐虞世，心知不为言。","dynasty":"唐代","title":"太和初靖恭里感事"}
{"author":"许浑","content":"白首从军未有名，近将孤剑到江城。巴童戍久能番语，胡马调多解汉行。对雪夜穷黄石略，望云秋计黑山程。可怜身死家犹远，汴水东流无哭声。","dynasty":"唐代","title":"伤虞将军（一作伤河东虞押衙）"}
{"author":"许浑","content":"月凉风静夜，归客泊岩前。桥响犬遥吠，庭空人散眠。紫蒲低水槛，红叶半江船。自有还家计，南湖二顷田。","dynasty":"唐代","title":"夜归丁卯桥村舍"}
{"author":"许浑","content":"倾幕来华馆，淹留二使君。舞移清夜月，歌断碧空云。海郡楼台接，江船剑戟分。明时自骞翥，无复叹离群。","dynasty":"唐代","title":"陪越中使院诸公镜波馆饯明台裴郑二使君"}
{"author":"许浑","content":"南郭烟光异世间，碧桃红杏水潺潺。猿来近岭猕猴散，鱼下深潭翡翠闲。犹阻晚风停桂楫，欲乘春月访松关。几回策杖终难去，洞口云归不见山。","dynasty":"唐代","title":"泛溪夜回寄道玄上人"}
{"author":"许浑","content":"卖药修琴归去迟，山风吹尽桂花枝。世间甲子须臾事，逢著仙人莫看棋。","dynasty":"唐代","title":"送宋处士归山"}
{"author":"许浑","content":"云物如故乡，山川异岐路。年来未归客，马上春欲暮。一樽花下酒，残日水西树。不待管弦终，摇鞭背花去。","dynasty":"唐代","title":"江上燕别（一作赵嘏诗，题作汾上宴别）"}
{"author":"许浑","content":"身贱与心违，秋风生旅衣。久贫辞国远，多病在家稀。山暝客初散，树凉人未归。西都万馀里，明旦别柴扉。","dynasty":"唐代","title":"将离郊园留示弟侄"}
{"author":"许浑","content":"绿水棹云月，洞庭归路长。春桥悬酒幔，夜栅集茶樯。箬叶沉溪暖，蘋花绕郭香。应逢柳太守，为说过潇湘。","dynasty":"唐代","title":"送人归吴兴"}
{"author":"许浑","content":"禅空心已寂，世路任多岐。到院客长见，闭关人不知。寺喧听讲绝，厨远送斋迟。墙外洛阳道，东西无尽时。","dynasty":"唐代","title":"白马寺不出院僧"}
{"author":"许浑","content":"秦女梦馀仙路遥，月窗风簟夜迢迢。潘郎翠凤双飞去，三十六宫闻玉箫。","dynasty":"唐代","title":"秦楼曲"}
{"author":"许浑","content":"一匮为功极九层，康庄犹自剑棱棱。舟回北渚经年泊，门接东山尽日登。万国已闻传玉玺，百官犹望启金縢.贤臣会致唐虞世，独倚江楼笑范增。","dynasty":"唐代","title":"献韶阳相国崔公"}
{"author":"许浑","content":"回报隐居士，莫愁山兴阑。求人颜色尽，知道性情宽。信谱弹琴误，缘崖劚药难。东皋亦自给，殊愧远相安。","dynasty":"唐代","title":"赠隐者"}
{"author":"许浑","content":"得路逢津更俊才，可怜鞍马照春来。残花几日小斋闭，大笑一声幽抱开。袖拂碧溪寒缭绕，冠欹红树晚徘徊。相逢少别更堪恨，何必秋风江上台。","dynasty":"唐代","title":"客至"}
{"author":"许浑","content":"云度龙山暗倚城，先飞淅沥引轻盈。素娥冉冉拜瑶阙，皓鹤纷纷朝玉京。阴岭有风梅艳散，寒林无月桂华生。剡溪一醉十年事，忽忆棹回天未明。","dynasty":"唐代","title":"对雪"}
{"author":"许浑","content":"来往几经过，前轩枕大河。远帆春水阔，高寺夕阳多。蝶影下红药，鸟声喧绿萝。故山归未得，徒咏采芝歌。","dynasty":"唐代","title":"潼关兰若"}
{"author":"许浑","content":"高阁清吟寄远公，四时云月一篇中。今来借问独何处，日暮槿花零落风。","dynasty":"唐代","title":"览故人题僧院诗"}
{"author":"许浑","content":"巨实珍吴果，驯雏重越禽。摘来渔浦上，携在兔园阴。霜合凝丹颊，风披敛素襟。刀分琼液散，笼簌雪华深。虎帐斋中设，龙楼洛下吟。含消兼受彩，应贵冢卿心。","dynasty":"唐代","title":"和李相国"}
{"author":"许浑","content":"天生心识富人侯，将相门中第一流。旗纛早开擒虎帐，戈鋋初发斩鲸舟。柳营书号海山暝，菌阁赋诗江树秋。昨夜雨凉今夜月，笙歌应醉最高楼。","dynasty":"唐代","title":"早秋寄刘尚书"}
{"author":"许浑","content":"私归人暂适，扶杖绕西林。风急柳溪响，露寒莎径深。一身仍白发，万虑只丹心。此意无言处，高窗托素琴。","dynasty":"唐代","title":"病中二首其二"}
{"author":"许浑","content":"官静亦无能，平生少面朋。务开唯印吏，公退只棋僧。药鼎初寒火，书龛欲夜灯。安知北溟水，终日送抟鹏。","dynasty":"唐代","title":"姑熟官舍寄汝洛友人"}
{"author":"许浑","content":"相如愧许询，寥落向溪滨。竹马儿犹小，荆钗妇惯贫。独愁忧过日，多病不如人。莫怪青袍选，长安隐旧春。","dynasty":"唐代","title":"酬殷尧藩"}
{"author":"许浑","content":"赤城云雪深，山客负归心。昨夜西斋宿，月明琪树阴。","dynasty":"唐代","title":"思天台"}
{"author":"许浑","content":"台殿冠嵯峨，春来日日过。水分诸院少，云近上方多。众籁凝丝竹，繁英耀绮罗。酒酣诗自逸，乘月棹寒波。","dynasty":"唐代","title":"郁林寺"}
{"author":"许浑","content":"几日卧南亭，卷帘秋月清。河关初罢梦，池阁更含情。寒露润金井，高风飘玉筝。前年共游客，刀笔事戎旌。","dynasty":"唐代","title":"寓崇圣寺怀李校书"}
{"author":"许浑","content":"暗滩水落涨虚沙，滩去秦吴万里赊。马上折残江北柳，舟中开尽岭南花。离歌不断如留客，归梦初惊似到家。山鸟一声人未起，半床春月在天涯。","dynasty":"唐代","title":"南海府罢南康阻浅行侣稍稍登陆…主人燕饯至频暮宿东溪"}
{"author":"许浑","content":"权门阴奏夺移才，馹骑如星堕峡来。晁氏有恩忠作祸，贾生无罪直为灾。贞魂误向崇山殁，冤气疑从汨水回。毕竟功成何处是，五湖云月一帆开。月落湘潭棹不喧，玉杯瑶瑟奠蘋蘩。谁能力制乘时鹤，自取机沉在槛猿。位极乾坤三事贵，谤兴华夏一夫冤。宵衣旰食明天子，日伏青蒲不敢言。","dynasty":"唐代","title":"闻开江宋相公申锡下世二首"}
{"author":"许浑","content":"花下送归客，路长应过秋。暮随江鸟宿，寒共岭猿愁。众水喧严濑，群峰抱沉楼。因君几南望，曾向此中游。","dynasty":"唐代","title":"送客归兰溪"}
{"author":"许浑","content":"侯门大道傍，蝉噪树苍苍。开锁洞门远，下帘宾馆凉。栏围红药盛，架引绿萝长。永日一欹枕，故山云水乡。","dynasty":"唐代","title":"长兴里夏日南邻避暑"}
{"author":"许浑","content":"欲写明妃万里情，紫槽红拨夜丁丁。胡沙望尽汉宫远，月落天山闻一声。","dynasty":"唐代","title":"听琵琶"}
{"author":"许浑","content":"宋祖凌高乐未回，三千歌舞宿层台。湘潭云尽暮山出，巴蜀雪消春水来。行殿有基荒荠合，寝园无主野棠开。百年便作万年计，岩畔古碑空绿苔。","dynasty":"唐代","title":"凌歊台（台在当涂县北，宋高祖所筑）"}
{"author":"许浑","content":"酒醲花一树，何暇卓文君。客坐长先饮，公闲半已曛。水乡春足雨，山郭夜多云。何以参禅理，荣枯尽不闻。","dynasty":"唐代","title":"春醉"}
{"author":"许浑","content":"寒陌阴风万古悲，儒冠相枕死秦时。庙前亦有商山路，不学老翁歌紫芝。","dynasty":"唐代","title":"旌儒庙"}
{"author":"许浑","content":"失意归三径，伤春别九门。薄烟杨柳路，微雨杏花村。牧竖还呼犊，邻翁亦抱孙。不知余正苦，迎马问寒温。","dynasty":"唐代","title":"下第归蒲城墅居"}
{"author":"许浑","content":"步步入山门，仙家鸟径分。渔樵不到处，麋鹿自成群。石面迸出水，松头穿破云。道人星月下，相次礼茅君。","dynasty":"唐代","title":"游茅山"}
{"author":"许浑","content":"桐履如飞不可寻，一壶双笈峄阳琴。舟横野渡寒风急，门掩荒山夜雪深。贫笑白驹无去意，病惭黄鹄有归心。云间二室劳君画，水墨苍苍半壁阴。","dynasty":"唐代","title":"赠李伊阙"}
{"author":"许浑","content":"云起高台日未沈，数村残照半岩阴。野蚕成茧桑柘尽，溪鸟引雏蒲稗深。帆势依依投极浦，钟声杳杳隔前林。故山迢遰故人去，一夜月明千里心。","dynasty":"唐代","title":"凌歊台送韦"}
{"author":"许浑","content":"儒翁九十馀，旧向此山居。生寄一壶酒，死留千卷书。槛摧新竹少，池浅故莲疏。但有子孙在，带经还荷锄。","dynasty":"唐代","title":"题倪处士旧居"}
{"author":"许浑","content":"樟亭去已远，来上虎头岩。滩急水移棹，山回风满帆。石梯迎雨滑，沙井落潮醎.何以慰行旅，如公书一缄。","dynasty":"唐代","title":"行次虎头岩酬寄路中丞"}
{"author":"许浑","content":"道傍年少莫矜夸，心在重霄鬓未华。杨子可曾过北里，鲁人何必敬东家。寒云晓散千峰雪，暖雨晴开一径花。且卖湖田酿春酒，与君书剑是生涯。","dynasty":"唐代","title":"赠郑处士"}
{"author":"许浑","content":"小隐西亭为客开，翠萝深处遍苍苔。林间扫石安棋局，岩下分泉递酒杯。兰叶露光秋月上，芦花风起夜潮来。云山绕屋犹嫌浅，欲棹渔舟近钓台。","dynasty":"唐代","title":"游钱塘青山李隐居西斋（一作李郢诗）"}
{"author":"许浑","content":"碧油红旆想青衿，积雪窗前尽日吟。巢鹤去时云树老，卧龙归处石潭深。道傍苦李犹垂实，城外甘棠已布阴。宾御莫辞岩下醉，武丁高枕待为霖。","dynasty":"唐代","title":"和淮南王相公与宾僚同游瓜洲别业，题旧书斋"}
{"author":"许浑","content":"两鬓垂丝发半霜，石城孤梦绕襄阳。鸳鸿幕里莲披槛，虎豹营中柳拂墙。画舸欲行春水急，翠帘初卷暮山长。岘亭风起花千片，流入南湖尽日香。","dynasty":"唐代","title":"春早郡楼书事寄呈府中群公"}
{"author":"许浑","content":"楼船旌旆极天涯，一剑从军两鬓华。回日眼明河畔草。去时肠断岭头花。陶诗尽写行过县，张赋初成卧到家。官满知君有归处，姑苏台上旧烟霞。","dynasty":"唐代","title":"南海府罢归京口经大庾岭赠张明府"}
{"author":"许浑","content":"知有瑶华手自开，巴人虚唱懒封回。山阴一夜满溪雪，借问扁舟来不来。","dynasty":"唐代","title":"酬李当"}
{"author":"许浑","content":"赋拟相如诗似陶，云阳烟月又同袍。车前骥病驽骀逸，架上鹰闲鸟雀高。旧日乐贫能饮水，他时随俗愿餔糟。不须倚向青山住，咏雪题诗用意劳。","dynasty":"唐代","title":"寄当涂李远"}
{"author":"许浑","content":"夜战桑乾北，秦兵半不归。朝来有乡信，犹自寄寒衣。","dynasty":"唐代","tags":"边塞，战争，同情","title":"塞下曲"}
{"author":"许浑","content":"燕雁下秋塘，田家自此忙。移蔬通远水，收果待繁霜。野碓舂粳滑，山厨焙茗香。客来还有酒，随事宿茅堂。","dynasty":"唐代","title":"村舍（一作送从兄归隐蓝溪第三首）"}
{"author":"许浑","content":"桐履如飞不可寻，一壶双笈峄阳琴。舟横野渡寒风急，门掩荒山夜雪深。贫笑白驹无去意，病惭黄鹄有归心。云间二室劳君画，水墨苍苍半壁阴。","dynasty":"唐代","title":"赠李伊阙"}
{"author":"许浑","content":"吴僧诵经罢，败衲倚蒲团。钟韵花犹敛，楼阴月向残。晴山开殿响，秋水卷帘寒。独恨孤舟去，千滩复万滩。","dynasty":"唐代","title":"晨别翛然上人"}
{"author":"许浑","content":"高人亦未闲，来往楚云间。剑在心应壮，书穷鬓已斑。落帆秋水寺，驱马夕阳山。明日南昌尉，空斋又掩关。","dynasty":"唐代","title":"送南陵李少府（李公自淮楚之南昌）"}
{"author":"许浑","content":"归卧养天真，鹿裘乌角巾。茂陵闲久病，彭泽醉长贫。冠盖西园夜，笙歌北里春。谁怜清渭曲，又老钓鱼人。","dynasty":"唐代","title":"赠王处士"}
{"author":"许浑","content":"失枕惊先起，人家半梦中。闻鸡凭早晏，占斗认西东。辔湿知行露，衣单觉晓风。秋阳弄光影，忽吐半林红。","dynasty":"唐代","title":"早行"}
{"author":"许浑","content":"绕屋遍桑麻，村南第一家。林繁树势直，溪转水纹斜。竹院昼看笋，药栏春卖花。故园归未得，到此是天涯。北岭枕南塘，数家村落长。莺啼幼妇懒，蚕出小姑忙。烟草近沟湿，风花临路香。自怜非楚客，春望亦心伤。","dynasty":"唐代","title":"春日题韦曲野老村舍二首"}
{"author":"许浑","content":"欲寄家书少客过，闭门心远洞庭波。两岩花落夜风急，一径草荒春雨多。愁泛楚江吟浩渺，忆归吴岫梦嵯峨。贫居不问应知处，溪上闲船系绿萝。","dynasty":"唐代","title":"郑秀才东归凭达家书"}
{"author":"许浑","content":"刘项持兵鹿未穷，自乘黄屋岛夷中。南来作尉任嚣力，北向称臣陆贾功。箫鼓尚陈今世庙，旌旗犹镇昔时宫。越人未必知虞舜，一奏薰弦万古风。","dynasty":"唐代","title":"登尉佗楼"}
{"author":"许浑","content":"西湖清宴不知回，一曲离歌酒一杯。城带夕阳闻鼓角，寺临秋水见楼台。兰堂客散蝉犹噪，桂楫人稀鸟自来。独想征车过巩洛，此中霜菊绕潭开。","dynasty":"唐代","title":"颍州从事西湖亭宴饯"}
{"author":"许浑","content":"卖药修琴归去迟，山风吹尽桂花枝。世间甲子须臾事，逢著仙人莫看棋。","dynasty":"唐代","title":"送宋处士归山"}
{"author":"许浑","content":"十二山晴花尽开，楚宫双阙对阳台。细腰争舞君沉醉，白日秦兵天上来。猎骑秋来在内稀，渚宫云雨湿龙衣。腾腾战鼓动城阙，江畔射麋殊未归。","dynasty":"唐代","title":"楚宫怨二首"}
{"author":"许浑","content":"晓入瑶台露气清，座中唯有许飞琼。尘心未尽俗缘在，十里下山空月明。","dynasty":"唐代","title":"记梦"}
{"author":"许浑","content":"有计自安业，秋风罢苦吟。买山兼种竹，对客更弹琴。烟起药园晚，杵声松院深。闲眠得真性，惆怅旧时心。","dynasty":"唐代","title":"秋日"}
{"author":"许浑","content":"老归江上寺，不忘旧师恩。驻锡逢山色，停杯见浪痕。秋涛吞楚驿，晓月上荆门。为访题诗处，莓苔几字存。","dynasty":"唐代","title":"送僧归金山寺"}
{"author":"许浑","content":"十年剑中路，传尽本师经。晓月下黔峡，秋风归敬亭。开门新树绿，登阁旧山青。遥想论禅处，松阴水一瓶。","dynasty":"唐代","title":"送僧归敬亭山寺"}
{"author":"许浑","content":"贫居乐游此，江海思迢迢。雪夜书千卷，花时酒一瓢。独愁秦树老，孤梦楚山遥。有路应相念，风尘满黑貂。","dynasty":"唐代","title":"新卜原上居寄袁校书"}
{"author":"许浑","content":"陵前春不尽，陵下夜何穷。未信金蚕老，先惊玉燕空。挽移兰殿月，笳引柏城风。自此随龙驭，桥山翠霭中。","dynasty":"唐代","title":"懿安皇太后挽歌词"}
{"author":"许浑","content":"新秋弦管清，时转遏云声。曲尽不知处，月高风满城。","dynasty":"唐代","title":"闻歌"}
{"author":"许浑","content":"卢橘花香拂钓矶，佳人犹舞越罗衣。三洲水浅鱼来少，五岭山高雁到稀。客路晚依红树宿，乡关朝望白云归。交亲不念征南吏，昨夜风帆去似飞。","dynasty":"唐代","title":"别表兄军倅"}
{"author":"许浑","content":"年来不自得，一望几伤心。风转蕙兰色，月移松桂阴。马随边草远，帆落海云深。明旦各分首，更听梁甫吟。","dynasty":"唐代","title":"下第送宋秀才游岐下杨秀才还江东"}
{"author":"许浑","content":"南郭望归处，郡楼高卷帘。平桥低皂盖，曲岸转彤襜.江晚笙歌促，山晴鼓角严。羊公莫先醉，清晓月纤纤。","dynasty":"唐代","title":"陪郑史君泛舟晚归"}
{"author":"许浑","content":"丹叶下西楼，知君万里愁。钟非黔峡寺，帆是敬亭舟。山色和云暮，湖光共月秋。天台多道侣，何惜更南游。","dynasty":"唐代","title":"酬报先上人登楼见寄（上人自峡下来）"}
{"author":"许浑","content":"极目皆陈迹，披图问远公。戈鋋三国后，冠盖六朝中。葛蔓交残垒，芒花没后宫。水流箫鼓绝，山在绮罗空。极浦千艘聚，高台一径通。云移吴岫雨，潮转楚江风。登阁渐漂梗，停舟忆断蓬。归期与归路，杉桂海门东。","dynasty":"唐代","title":"金陵阻风登延祚阁"}
{"author":"许浑","content":"水晚云秋山不穷，自疑身在画屏中。孤舟移棹一江月，高阁卷帘千树风。窗下覆棋残局在，橘边沽酒半坛空。早炊香稻待鲈鲙，南渚未明寻钓翁。","dynasty":"唐代","title":"夜归驿楼"}
{"author":"许浑","content":"自卜闲居荆水头，感时相别思悠悠。一樽酒尽青山暮，千里书回碧树秋。深巷久贫知寂寞，小诗多病尚风流。昼公此去应相问，为说沾巾忆旧游。三年无事客吴乡，南陌春园碧草长。共醉八门回画舸，独还三径掩书堂。前山雨过池塘满，小院秋归枕簟凉。经岁别离心自苦，何堪黄叶落清漳。","dynasty":"唐代","title":"送元昼上人归苏州兼寄张厚二首"}
{"author":"许浑","content":"云埋阴壑雪凝峰，半壁天台已万重。人度碧溪疑辍棹，僧归苍岭似闻钟。暖眠鸂鶒晴滩草，高挂猕猴暮涧松。曾约共游今独去，赤城西面水溶溶。","dynasty":"唐代","title":"送郭秀才游天台"}
{"author":"许浑","content":"太乙灵方炼紫荷，紫荷飞尽发皤皤。猿啼巫峡晓云薄，雁宿洞庭秋月多。导引岂如桃叶舞，步虚宁比竹枝歌。华阳旧隐莫归去，水没芝田生绿莎。","dynasty":"唐代","title":"卢山人自巴蜀由湘潭归茅山因赠"}
{"author":"许浑","content":"贳酒携琴访我频，始知城市有闲人。君臣药在宁忧病，子母钱成岂患贫。年长每劳推甲子，夜寒初共守庚申。近来闻说烧丹处，玉洞桃花万树春。","dynasty":"唐代","title":"赠王山人"}
{"author":"许浑","content":"洛阳多旧迹，一日几堪愁。风起林花晚，月明陵树秋。兴亡不可问，自古水东流。","dynasty":"唐代","title":"洛阳道中"}
{"author":"许浑","content":"一日高名遍九州，玄珠仍向道中求。郢中白雪惭新唱，涂上青山忆旧游。笙磬有文终易别，珠玑无价竟难酬。柳营迢递江风阔，夜夜孤吟月下楼。","dynasty":"唐代","title":"酬副使郑端公见寄"}
{"author":"许浑","content":"昔年湖上客，留访雪山翁。王氏船犹在，萧家寺已空。月高花有露，烟合水无风。处处多遗韵，何曾入剡中。","dynasty":"唐代","title":"再游越中，伤朱馀庆协律好直上人"}
{"author":"许浑","content":"犬吠双岩碧树间，主人朝出半开关。汤师阁上留诗别，杜叟桥边载酒还。栎坞炭烟晴过岭，蓼村渔火夜移湾。故乡芜没兵戈后，凭向溪南买一山。","dynasty":"唐代","title":"访别韦隐居不值"}
{"author":"许浑","content":"山在水滔滔，流年欲二毛。湘潭归梦远，燕赵客程劳。露晓红兰重，云晴碧树高。逢秋正多感，万里别同袍。","dynasty":"唐代","title":"晓"}
{"author":"许浑","content":"故人书信越褒斜，新意虽多旧约赊。皆就一麾先去国，共谋三径未还家，荆巫夜隔巴西月，鄢郢春连汉上花。半月离居犹怅望，可堪垂白各天涯。","dynasty":"唐代","title":"酬绵州于中丞使君见寄"}
{"author":"许浑","content":"青山有志路犹赊，心在琴书自忆家。醉别庾楼山色晓，夜归萧寺月光斜。落帆露湿回塘柳，别院风惊满地花。他日此身须报德，莫言空爱旧烟霞。","dynasty":"唐代","title":"夜归孤山寺却寄卢郎中"}
{"author":"许浑","content":"留情深处驻横波，敛翠凝红一曲歌。明月下楼人未散，共愁三径是天河。","dynasty":"唐代","title":"晨起西楼"}
{"author":"许浑","content":"形影无群消息沉，登闻三击血沾襟。皇纲一日开冤气，青史千年重壮心。却望乌台春树老，独归蜗舍暮云深。他时纵有征书至，雪满空山不可寻。","dynasty":"唐代","title":"送处士武君归章洪山居（一作送武全通处士归隐洪山）"}
{"author":"许浑","content":"朝言云梦暮南巡，已为功名少退身。尽握兵权犹不得，更将心计托何人。","dynasty":"唐代","title":"韩信庙"}
{"author":"许浑","content":"广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动，拂浪旗开日月浮。四海义师归有道，迷楼还似景阳楼。","dynasty":"唐代","tags":"咏史，抒情","title":"汴河亭"}
{"author":"许浑","content":"南北信多岐，生涯半别离。地穷山尽处，江泛水寒时。露晓蒹葭重，霜晴橘柚垂。无劳促回楫，千里有心期。","dynasty":"唐代","title":"晓发鄞江北渡寄崔韩二先辈"}
{"author":"许浑","content":"诏移丞相木兰舟，桂水潺湲岭北流。青汉梦归双阙曙，白云吟过五湖秋。恩回玉扆人先喜，道在金縢世不忧。闻说公卿尽南望，甘棠花暖凤池头。","dynasty":"唐代","title":"闻韶州李相公移拜郴州因寄"}
{"author":"许浑","content":"西风澹澹水悠悠，雪点丝飘带雨愁。何限归心倚前閤，绿蒲红蓼练塘秋。","dynasty":"唐代","title":"鹭鸶"}
{"author":"许浑","content":"霜霰不凋色，两株交石坛。未秋红实浅，经夏绿阴寒。露重蝉鸣急，风多鸟宿难。何如西禁柳，晴舞玉阑干。","dynasty":"唐代","title":"洞灵观冬青"}
{"author":"许浑","content":"汴人迎拜洛人留，虎豹旌旗拥碧油。刁斗严更军耳目，戈鋋长控国咽喉。柳营出号风生纛，莲幕题诗月上楼。应念散郎千里外，去年今夜醉兰舟。","dynasty":"唐代","title":"中秋夕寄大梁刘尚书"}
{"author":"许浑","content":"南楼春一望，云水共昏昏。野店归山路，危桥带郭村。晴烟和草色，夜雨长溪痕。下岸谁家住，残阳半掩门。","dynasty":"唐代","title":"南楼春望"}
{"author":"许浑","content":"直道知难用，经年向水滨。宅从栽竹贵，家为买书贫。就学多新客，登朝尽故人。蓬莱自有路，莫羡武陵春。","dynasty":"唐代","title":"寄殷尧藩"}
{"author":"许浑","content":"谢守携猿东路长，袅藤穿竹似潇湘。碧山初暝啸秋月，红树生寒啼晓霜。陌上楚人皆驻马，里中巴客半归乡。心知欲借南游侣，未到三声恐断肠。","dynasty":"唐代","title":"和常秀才寄简归州郑使君借猿"}
{"author":"许浑","content":"绿云多学术，黄发竟无成。酒纵山中性，诗留海上名。读书新树老，垂钓旧矶平。今日悲前事，西风闻哭声。从官任直道，几处脱长裾。殁后儿犹小，葬来人渐疏。新邻占池馆，长史觅图书。身贱难相报，平生恨有馀。","dynasty":"唐代","title":"重伤杨攀处士二首（攀自号绿云翁）"}
{"author":"许浑","content":"佞臣巫蛊已相疑，身没湖边筑望思。今日更归何处是，年年芳草上台基。","dynasty":"唐代","title":"读戾太子传"}
{"author":"许浑","content":"禅扉倚石梯，云湿雨凄凄。草色分松径，泉声咽稻畦。棹移滩鸟没，钟断岭猿啼。入夜花如雪，回舟忆剡溪。","dynasty":"唐代","title":"泛舟寻郁林寺道玄上人遇雨而返因寄"}
{"author":"许浑","content":"台殿冠嵯峨，春来日日过。水分诸院少，云近上方多。众籁凝丝竹，繁英耀绮罗。酒酣诗自逸，乘月棹寒波。","dynasty":"唐代","title":"郁林寺"}
{"author":"许浑","content":"来往天台天姥间，欲求真诀驻衰颜。星河半落岩前寺，云雾初开岭上关。丹壑树多风浩浩，碧溪苔浅水潺潺。可知刘阮逢人处，行尽深山又是山。","dynasty":"唐代","title":"早发天台中岩寺度关岭次天姥岑"}
{"author":"许浑","content":"昔年双颉颃，池上霭春晖。霄汉力犹怯，稻粱心已违。芦洲寒独宿，榆塞夜孤飞。不及营巢燕，西风相伴归。","dynasty":"唐代","title":"孤雁"}
{"author":"许浑","content":"有计自安业，秋风罢苦吟。买山兼种竹，对客更弹琴。烟起药园晚，杵声松院深。闲眠得真性，惆怅旧时心。","dynasty":"唐代","title":"秋日"}
{"author":"许浑","content":"征夫天一涯，醉赠别吾诗。雁迥参差远，龙多次第迟。宁歌还夜苦，宋赋更秋悲。的的遥相待，清风白露时。","dynasty":"唐代","title":"送李文明下第鄜州觐兄"}
{"author":"许浑","content":"欲寄家书少客过，闭门心远洞庭波。两岩花落夜风急，一径草荒春雨多。愁泛楚江吟浩渺，忆归吴岫梦嵯峨。贫居不问应知处，溪上闲船系绿萝。","dynasty":"唐代","title":"郑秀才东归凭达家书"}
{"author":"许浑","content":"松偃石床平，何人识姓名。溪冰寒棹响，岩雪夜窗明。机尽心猿伏，神闲意马行。应知此来客，身世两无情。","dynasty":"唐代","title":"题杜居士（一作赠题杜隐居）"}
{"author":"许浑","content":"禾黍离离半野蒿，昔人城此岂知劳？水声东去市朝变，山势北来宫殿高。鸦噪暮云归古堞，雁迷寒雨下空壕。可怜缑岭登仙子，犹自吹笙醉碧桃。","dynasty":"唐代","tags":"登高，写景，抒情","title":"登洛阳故城"}
{"author":"许浑","content":"归作儒翁出致君，故山谁复有遗文。汉庭使气摧张禹，楚国怀忧送范云。枫叶暗时迷旧宅，芳花落处认荒坟。朱弦一奏沉湘怨，风起寒波日欲曛。","dynasty":"唐代","title":"经李给事旧居"}
{"author":"许浑","content":"湘南诗客海中行，鹏翅垂云不自矜。秋水静磨金镜土，夜风寒结玉壶冰。万重岭峤辞衡岳，千里山陂问竟陵。醉倚西楼人已远，柳溪无浪月澄澄。","dynasty":"唐代","title":"送卢先辈自衡岳赴其二"}
{"author":"许浑","content":"三年何处泪汍澜，白帝城边晓角残。非是无心恋巫峡，自缘□臂到长安。黔江水暖还曾饮，楚岫云深不识寒。大抵莫教闻雨后，此时肠断不应难。","dynasty":"唐代","title":"归长安"}
{"author":"许浑","content":"夜醉晨方醒，孤吟恐失群。海鰌潮上见，江鹄雾中闻。未腊梅先实，经冬草自薰。树随山崦合，泉到石棱分。虎迹空林雨，猿声绝岭云。萧萧异乡鬓，明日共丝棼。薄暮缘西峡，停桡一访僧。鹭巢横卧柳，猿饮倒垂藤。水曲岩千叠，云重树百层。山风寒殿磬，溪雨夜船灯。滩涨危槎没，泉冲怪石崩。中台一襟泪，岁杪别良朋。密树分苍壁，长溪抱碧岑。海风闻鹤远，潭日见鱼深。松盖环清韵，榕根架绿阴。洞丁多斫石，蛮女半淘金。南浦惊春至，西楼送月沉。江流不过岭，何处寄归心。月在行人起，千峰复万峰。海虚争翡翠，溪逻斗芙蓉。古木高生槲，阴池满种松。火探深洞燕，香送远潭龙。蓝坞寒先烧，禾堂晚并舂。更投何处宿，西峡隔云钟。","dynasty":"唐代","title":"岁暮自广江至新兴往复中题峡山寺四首"}
{"author":"许浑","content":"心忆莲池秉烛游，叶残花败尚维舟。烟开翠扇清风晓，水泥红衣白露秋。神女暂来云易散，仙娥初去月难留。空怀远道难持赠，醉倚阑干尽日愁。","dynasty":"唐代","title":"秋晚云阳驿西亭莲池"}
{"author":"许浑","content":"南北断蓬飘，长亭酒一瓢。残云归太华，疏雨过中条。树色随关迥，河声入塞遥。劳歌此分首，风急马萧萧。","dynasty":"唐代","title":"夜行次东关逢魏扶东归"}
{"author":"许浑","content":"小隐西亭为客开，翠萝深处遍苍苔。林间扫石安棋局，岩下分泉递酒杯。兰叶露光秋月上，芦花风起夜潮来。云山绕屋犹嫌浅，欲棹渔舟近钓台。","dynasty":"唐代","title":"游钱塘青山李隐居西斋（一作李郢诗）"}
{"author":"许浑","content":"碧烟秋寺泛潮来，水浸城根古堞摧。尽日伤心人不见，石榴花满旧琴台。","dynasty":"唐代","title":"游楞伽寺"}
{"author":"许浑","content":"蓟北雁犹远，淮南人已悲。残桃间堕井，新菊亦侵篱。书剑岂相误，琴尊聊自持。西斋风雨夜，更有咏贫诗。","dynasty":"唐代","title":"早秋三首其三"}
{"author":"许浑","content":"溪亭四面山，横柳半溪湾。蝉响螳螂急，鱼深翡翠闲。水寒留客醉，月上与僧还。犹恋萧萧竹，西斋未掩关。暖枕眠溪柳，僧斋昨夜期。茶香秋梦后，松韵晚吟时。共戏鱼翻藻，争栖鸟坠枝。重阳应一醉，栽菊助东篱。","dynasty":"唐代","title":"溪亭二首"}
{"author":"许浑","content":"十二山晴花尽开，楚宫双阙对阳台。细腰争舞君沉醉，白日秦兵天上来。猎骑秋来在内稀，渚宫云雨湿龙衣。腾腾战鼓动城阙，江畔射麋殊未归。","dynasty":"唐代","title":"楚宫怨二首"}
{"author":"许浑","content":"禾黍离离半野蒿，昔人城此岂知劳？水声东去市朝变，山势北来宫殿高。鸦噪暮云归古堞，雁迷寒雨下空壕。可怜缑岭登仙子，犹自吹笙醉碧桃。","dynasty":"唐代","tags":"登高，写景，抒情","title":"登洛阳故城"}
{"author":"许浑","content":"水晚云秋山不穷，自疑身在画屏中。孤舟移棹一江月，高阁卷帘千树风。窗下覆棋残局在，橘边沽酒半坛空。早炊香稻待鲈鲙，南渚未明寻钓翁。","dynasty":"唐代","title":"夜归驿楼"}
{"author":"许浑","content":"湘南官罢不归来，高阁经年掩绿苔。鱼溢池塘秋雨过，鸟还洲岛暮潮回。阶前石稳棋终局，窗外山寒酒满杯。借问先生独何处，一篱疏菊又花开。","dynasty":"唐代","title":"湖南徐明府余之南邻，久不还家，因题林馆"}
{"author":"许浑","content":"曾醉笙歌日正迟，醉中相送易前期。橘花满地人亡后，菰叶连天雁过时。琴倚旧窗尘漠漠，剑埋新冢草离离。河桥酒熟平生事，更向东流奠一厄。","dynasty":"唐代","title":"题故李秀才居（一作伤李秀才）"}
{"author":"许浑","content":"云蔽长安路更赊，独随渔艇老天涯。青山尽日寻黄绢，沧海经年梦绛纱。雪愤有期心自壮，报恩无处发先华。东堂旧侣勤书剑，同出膺门是一家。","dynasty":"唐代","title":"甘露寺感事贻同志"}
{"author":"许浑","content":"坐穷今古掩书堂，二顷湖田一半荒。荆树有花兄弟乐，橘林无实子孙忙。龙归晓洞云犹湿，麝过春山草自香。向夜欲归心万里，故园松月更苍苍。","dynasty":"唐代","title":"题崔处士山居"}
{"author":"许浑","content":"三惑沈身是此园，古藤荒草野禽喧。二十四友一朝尽，爱妾坠楼何足言。","dynasty":"唐代","title":"金谷园"}
{"author":"许浑","content":"佛寺通南径，僧堂倚北坡。藤阴迷晚竹，苔滑仰晴莎。病忆春前别，闲宜雨后过。石横闻水远，林缺见山多。欲结三天社，初降十地魔。毒龙来有窟，灵鹤去无窠。客路随萍梗，乡园失薜萝。禅心如可学，不藉鲁阳戈。","dynasty":"唐代","title":"晨自竹径至龙兴寺崇隐上人院"}
{"author":"许浑","content":"坐待故人宿，月华清兴秋。管弦谁处醉，池馆此时愁。风过渚荷动，露含山桂幽。孤吟不可曙，昨夜共登楼。","dynasty":"唐代","title":"月夜期友人不至"}
{"author":"许浑","content":"商岭采芝寻四老，紫阳收朮访三茅。欲求不死长生诀，骨里无仙不肯教。","dynasty":"唐代","title":"亡题"}
{"author":"许浑","content":"池寒柳复凋，独宿夜迢迢。雨顶冠应冷，风毛剑欲飘。故巢迷碧水，旧侣越丹霄。不是无归处，心高多寂寥。","dynasty":"唐代","title":"鸂鶒"}
{"author":"许浑","content":"花在舞楼空，年年依旧红。泪光停晓露，愁态倚春风。开处妾先死，落时君亦终。东流两三片，应在夜泉中。","dynasty":"唐代","title":"金谷桃花"}
{"author":"许浑","content":"红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。","dynasty":"唐代","tags":"唐诗三百首，写景，送别","title":"秋日赴阙题潼关驿楼/行次潼关逢魏扶东归"}
{"author":"许浑","content":"海燕西飞白日斜，天门遥望五侯家。楼台深锁无人到，落尽东风第一花。","dynasty":"唐代","tags":"写景，讽刺","title":"客有卜居不遂薄游汧陇因题"}
{"author":"许浑","content":"何处是西林，疏钟复远砧。雁来秋水阔，鸦尽夕阳沉。婚嫁乖前志，功名异夙心。汤师不可问，江上碧云深。","dynasty":"唐代","title":"寄契盈上人"}
{"author":"许浑","content":"萧萧凌雪霜，浓翠异三湘。疏影月移壁，寒声风满堂。卷帘秋更早，高枕夜偏长。忽忆秦溪路，万竿今正凉。","dynasty":"唐代","title":"秋日众哲馆对竹（一作题渚塘馆竹）"}
{"author":"许浑","content":"太乙灵方鍊紫荷，紫荷飞尽发皤皤。猿啼巫峡晓云薄，雁宿洞庭秋月多。导引岂如桃叶舞，步虚宁比竹枝歌。华阳旧隐莫归去，水没芝田生绿莎。","dynasty":"唐代","title":"卢山人自巴蜀由湘潭归茅山因赠"}
{"author":"许浑","content":"雁门归去远，垂老脱袈裟。萧寺休为客，曹溪便寄家。绿琪千岁树，黄槿四时花。别怨应无限，门前桂水斜。","dynasty":"唐代","title":"送杨"}
{"author":"许浑","content":"桂香松暖庙门开，独泻椒浆奠一杯。秦法欲兴鸿已去，汉储将废凤还来。紫芝翳翳多青草，白石苍苍半绿苔。山下驿尘南窜路，不知冠盖几人回。","dynasty":"唐代","title":"题四皓庙"}
{"author":"许浑","content":"江上西来共鸟飞，剪荷浮汎似轻肥。王珣作簿公曾喜，刘表为邦客尽依。云外轩窗通早景，风前箫鼓送残晖。宛陵行乐金陵住，遥对家山未忆归。","dynasty":"唐代","title":"陪宣城大夫崔公泛后池兼北楼宴二首其二"}
{"author":"许浑","content":"殷勤解金锁，昨夜雨凄凄。山浅忆巫峡，水寒思建溪。远寻红树宿，深向白云啼。好觅来时路，烟萝莫共迷。","dynasty":"唐代","title":"放猿"}
{"author":"许浑","content":"碧烟秋寺泛潮来，水浸城根古堞摧。尽日伤心人不见，石榴花满旧琴台。","dynasty":"唐代","title":"游楞伽寺"}
{"author":"许浑","content":"曾醉笙歌日正迟，醉中相送易前期。橘花满地人亡后，菰叶连天雁过时。琴倚旧窗尘漠漠，剑埋新冢草离离。河桥酒熟平生事，更向东流奠一厄。","dynasty":"唐代","title":"题故李秀才居（一作伤李秀才）"}
{"author":"许浑","content":"醉斜乌帽发如丝，曾看仙人一局棋。宾馆有鱼为客久，乡书无雁到家迟。缑山住近吹笙庙，湘水行逢鼓瑟祠。今夜月明何处宿，九疑云尽碧参差。","dynasty":"唐代","title":"送萧处士归缑岭别业"}
{"author":"许浑","content":"晓入瑶台露气清，座中唯有许飞琼。尘心未尽俗缘在，十里下山空月明。","dynasty":"唐代","title":"记梦"}
{"author":"许浑","content":"西岩一径通，知学采芝翁。寒暑丹心外，光阴白发中。水深鱼避钓，云迥鹤辞笼。坐想还家日，人非井邑空。","dynasty":"唐代","title":"李生弃官入道因寄"}
{"author":"许浑","content":"犬吠双岩碧树间，主人朝出半开关。汤师阁上留诗别，杜叟桥边载酒还。栎坞炭烟晴过岭，蓼村渔火夜移湾。故乡芜没兵戈后，凭向溪南买一山。","dynasty":"唐代","title":"访别韦隐居不值"}
{"author":"许浑","content":"故人天下定，垂钓碧岩幽。旧迹随台古，高名寄水流。鸟喧群木晚，蝉急众山秋。更待新安月，凭君暂驻舟。","dynasty":"唐代","title":"严陵钓台贻行侣"}
{"author":"许浑","content":"来往几经过，前轩枕大河。远帆春水阔，高寺夕阳多。蝶影下红药，鸟声喧绿萝。故山归未得，徒咏采芝歌。","dynasty":"唐代","title":"潼关兰若"}
{"author":"许浑","content":"绕屋遍桑麻，村南第一家。林繁树势直，溪转水纹斜。竹院昼看笋，药栏春卖花。故园归未得，到此是天涯。北岭枕南塘，数家村落长。莺啼幼妇懒，蚕出小姑忙。烟草近沟湿，风花临路香。自怜非楚客，春望亦心伤。","dynasty":"唐代","title":"春日题韦曲野老村舍二首"}
{"author":"许浑","content":"遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。","dynasty":"唐代","tags":"唐诗三百首，秋天，写景","title":"早秋三首·其一"}
{"author":"许浑","content":"宋祖凌高乐未回，三千歌舞宿层台。湘潭云尽暮山出，巴蜀雪消春水来。行殿有基荒荠合，寝园无主野棠开。百年便作万年计，岩畔古碑空绿苔。","dynasty":"唐代","title":"凌歊台（台在当涂县北，宋高祖所筑）"}
{"author":"许浑","content":"鱼龙多处凿门开，万古人知夏禹材。青嶂远分从地断，洪流高泻自天来。风云有路皆烧尾，波浪无程尽曝腮。心感膺门身过此，晚山秋树独徘徊。","dynasty":"唐代","title":"晚登龙门驿楼"}
{"author":"许浑","content":"近日高僧更有谁，宛陵山下遇闲师。东林共许三乘学，南国争传五字诗。初到庾楼红叶坠，夜投萧寺碧云随。秋江莫惜题佳句，正是磷磷见底时。","dynasty":"唐代","title":"赠闲师（一作送令闲上人）"}
{"author":"许浑","content":"独掩衡门花盛时，一封书信缓归期。南宗更有潇湘客，夜夜月明闻竹枝。","dynasty":"唐代","title":"下第怀友人"}
{"author":"许浑","content":"南北信多岐，生涯半别离。地穷山尽处，江泛水寒时。露晓蒹葭重，霜晴橘柚垂。无劳促回楫，千里有心期。","dynasty":"唐代","title":"晓发鄞江北渡寄崔韩二先辈（一作晓发鄞江寄崔寿韩）"}
{"author":"许浑","content":"泪沿红粉湿罗巾，重系兰舟劝酒频。留却一枝河畔柳，明朝犹有远行人。","dynasty":"唐代","title":"重别（时诸妓同饯，一作重别曾主簿）"}
{"author":"许浑","content":"赋拟相如诗似陶，云阳烟月又同袍。车前骥病驽骀逸，架上鹰闲鸟雀高。旧日乐贫能饮水，他时随俗愿餔糟。不须倚向青山住，咏雪题诗用意劳。","dynasty":"唐代","title":"寄当涂李远"}
{"author":"许浑","content":"瘴雾南边久寄家，海中来往信流槎。林藏狒狒多残笋，树过猩猩少落花。深洞有云龙蜕骨，半岩无草象生牙。知君爱宿层峰顶，坐到三更见日华。","dynasty":"唐代","title":"送黄隐居归南海"}
{"author":"许浑","content":"停车祀圣女，凉叶下阴风。龙气石床湿，鸟声山庙空。长眉留桂绿，丹脸寄莲红。莫学阳台畔，朝云暮雨中。","dynasty":"唐代","title":"神女祠（一作圣女庙）"}
{"author":"许浑","content":"身在关西家洞庭，夜寒歌苦烛荧荧。人心高下月中桂，客思往来波上萍。马氏识君眉最白，阮公留我眼长青。花前失意共寥落，莫遣东风吹酒醒。","dynasty":"唐代","title":"下第贻友人"}
{"author":"许浑","content":"飞阁极层台，终南此路回。山形朝阙去，河势抱关来。雁过秋风急，蝉鸣宿雾开。平生无限意，驱马任尘埃。","dynasty":"唐代","title":"行次潼关题驿后轩"}
{"author":"许浑","content":"中岩多少隐，提榼抱琴游。潭冷薜萝晚，山香松桂秋。瓢闲高树挂，杯急曲池流。独有迷津客，东西南北愁。","dynasty":"唐代","title":"贻终南山隐者"}
{"author":"许浑","content":"残月皓烟露，掩门深竹斋。水虫鸣曲槛，山鸟下空阶。清镜晓看发，素琴秋寄怀。因知北窗客，日与世情乖。","dynasty":"唐代","title":"晨起二首其二"}
{"author":"许浑","content":"晚过石屏村，村长日渐曛。僧归下岭见，人语隔溪闻。谷响寒耕雪，山明夜烧云。家家扣铜鼓，欲赛鲁将军。","dynasty":"唐代","title":"游维"}
{"author":"许浑","content":"何处少人事，西山旧草堂。晒书秋日晚，洗药石泉香。浚岭有朝雨，北窗生夜凉。从劳问归路，峰叠绕家乡。","dynasty":"唐代","title":"西山草堂"}
{"author":"许浑","content":"云埋阴壑雪凝峰，半壁天台已万重。人度碧溪疑辍棹，僧归苍岭似闻钟。暖眠鸂鶒晴滩草，高挂猕猴暮涧松。曾约共游今独去，赤城西面水溶溶。","dynasty":"唐代","title":"送郭秀才游天台"}
{"author":"许浑","content":"昔年双颉颃，池上霭春晖。霄汉力犹怯，稻粱心已违。芦洲寒独宿，榆塞夜孤飞。不及营巢燕，西风相伴归。","dynasty":"唐代","title":"孤雁"}
{"author":"许浑","content":"涧梅寒正发，莫信笛中吹。素艳雪凝树，清香风满枝。折惊山鸟散，携任野蜂随。今日从公醉，何人倒接?。","dynasty":"唐代","title":"闻薛先辈陪大夫看早梅因寄"}
{"author":"许浑","content":"杜陵池榭绮城东，孤岛回汀路不穷。高岫乍疑三峡近，远波初似五湖通。楸梧叶暗潇潇雨，菱荇花香淡淡风。还有昔时巢燕在，飞来飞去画堂中。","dynasty":"唐代","title":"朱坡故少保杜公池亭"}
{"author":"许浑","content":"香销云凝旧僧家，僧刹残灯壁半斜。日暮松烟空漠漠，秋风吹破妙莲华。","dynasty":"唐代","title":"僧院影堂"}
{"author":"许浑","content":"西风澹澹水悠悠，雪点丝飘带雨愁。何限归心倚前閤，绿蒲红蓼练塘秋。","dynasty":"唐代","title":"鹭鸶"}
{"author":"许浑","content":"骚人吟罢起乡愁，暗觉年华似水流。花满谢城伤共别，蝉鸣萧寺喜同游。前山月落杉松晚，深夜风清枕簟秋。明日分襟又何处，江南江北路悠悠。","dynasty":"唐代","title":"竹林寺别友人（一作与德玄别，一作李玄）"}
{"author":"许浑","content":"长剑高歌换素衣，君恩未报不言归。旧精鸟篆谙书体，新授龙韬识战机。万里往来征马瘦，十年离别故人稀。生平志气何人见，空上西楼望落晖。吴门风水各萍流，月满花开懒独游。万里山川分晓梦，四邻歌管送春愁。昔年顾我长青眼，今日逢君尽白头。莫向尊前更惆怅，古来投笔尽封侯。","dynasty":"唐代","title":"赠河东虞押衙二首"}
{"author":"许浑","content":"紫霄峰下绝韦编，旧隐相如结袜前。月落尚留东閤醉，风高还忆北窗眠。江城夜别潇潇雨，山槛晴归漠漠烟。一顷豆花三顷竹，想应抛却钓鱼船。","dynasty":"唐代","title":"元处士自洛归宛陵山居见示詹事相公饯行之什因赠"}
{"author":"许浑","content":"自卜闲居荆水头，感时相别思悠悠。一樽酒尽青山暮，千里书回碧树秋。深巷久贫知寂寞，小诗多病尚风流。昼公此去应相问，为说沾巾忆旧游。三年无事客吴乡，南陌春园碧草长。共醉八门回画舸，独还三径掩书堂。前山雨过池塘满，小院秋归枕簟凉。经岁别离心自苦，何堪黄叶落清漳。","dynasty":"唐代","title":"送元昼上人归苏州兼寄张厚二首"}
{"author":"许浑","content":"一卮春酒送离歌，花落敬亭芳草多。欲问归期已深醉，只应孤梦绕关河。","dynasty":"唐代","title":"送薛先辈入关"}
{"author":"许浑","content":"诏选将军护北戎，身骑白马臂彤弓。柳营远识金貂贵，榆塞遥知玉帐雄。秋槛鼓鼙惊朔雪，晓阶旗纛起边风。蓬莱每望平安火，应奏班超定远功。","dynasty":"唐代","title":"献鄜坊丘常侍"}
{"author":"许浑","content":"南斋知数宿，半为木兰开。晴阁留诗遍，春帆载酒回。烟深扬子宅，云断越王台。自有孤舟兴，何妨更一来。","dynasty":"唐代","title":"王秀才自越见寻不遇，题诗而回，因以酬寄"}
{"author":"许浑","content":"箫管筵间列翠蛾，玉杯金液耀金波。池边雨过飘帷幕，海上风来动绮罗。颜子巷深青草遍，庾君楼迥碧山多。甘心不及同年友，卧听行云一曲歌。","dynasty":"唐代","title":"闻州中有宴寄崔大夫兼简邢群评事"}
{"author":"许浑","content":"西岩一磬长，僧起树苍苍。开殿洒寒水，诵经焚晚香。竹风云渐散，杉露月犹光。无复重来此，归舟凌夕阳。","dynasty":"唐代","title":"将归涂口宿郁林寺道玄上人院二首其一"}
{"author":"许浑","content":"筇杖倚柴关，都城卖卜还。雨中耕白水，云外劚青山。有药身长健，无机性自闲。即应生羽翼，华表在人间。","dynasty":"唐代","title":"王居士"}
{"author":"许浑","content":"强留佳客宴王孙，岩上馀花落酒樽。书院欲开虫网户，讼庭犹掩雀罗门。耳虚尽日疑琴癖，眼暗经秋觉镜昏。莫引刘安倚西槛，夜来红叶下江村。","dynasty":"唐代","title":"疾后与郡中群公宴李秀才"}
{"author":"许浑","content":"汉武迎仙紫禁秋，玉笙瑶瑟祀昆丘。年年望断无消息，空闭重城十二楼。心期仙诀意无穷，采画云车起寿宫。闻有三山未知处，茂陵松柏满西风。","dynasty":"唐代","title":"学仙二首"}
{"author":"许浑","content":"望月忆披襟，长溪柳半阴。高斋初酿酒，孤棹远携琴。犬吠秋山迥，鸡鸣晓树深。开门更欹枕，谁识野人心。","dynasty":"唐代","title":"秋夜棹舟访李隐君"}
{"author":"许浑","content":"瘴雾南边久寄家，海中来往信流槎。林藏狒狒多残笋，树过猩猩少落花。深洞有云龙蜕骨，半岩无草象生牙。知君爱宿层峰顶，坐到三更见日华。","dynasty":"唐代","title":"送黄隐居归南海"}
{"author":"许浑","content":"斸药去还归，家人半掩扉。山风藤子落，溪雨豆花肥。寺远僧来少，桥危客到稀。不闻砧杵动，应解制荷衣。","dynasty":"唐代","title":"题韦隐居西斋"}
{"author":"许浑","content":"莲渚愁红荡碧波，吴娃齐唱采莲歌。横塘一别已千里，芦苇萧萧风雨多。","dynasty":"唐代","title":"夜泊永乐有怀"}
{"author":"许浑","content":"筇杖倚柴关，都城卖卜还。雨中耕白水，云外劚青山。有药身长健，无机性自闲。即应生羽翼，华表在人间。","dynasty":"唐代","title":"王居士"}
{"author":"许浑","content":"洛阳多旧迹，一日几堪愁。风起林花晚，月明陵树秋。兴亡不可问，自古水东流。","dynasty":"唐代","title":"洛阳道中"}
{"author":"许浑","content":"山断水茫茫，洛人西路长。笙歌留远棹，风雨寄华堂。红壁耿秋烛，翠帘凝晓香。谁堪从此去，云树满陵阳。","dynasty":"唐代","title":"霅上宴别"}
{"author":"许浑","content":"云月有归处，故山清洛南。如何一花发，春梦遍江潭。","dynasty":"唐代","title":"长安早春怀江南"}
{"author":"许浑","content":"云度龙山暗倚城，先飞淅沥引轻盈。素娥冉冉拜瑶阙，皓鹤纷纷朝玉京。阴岭有风梅艳散，寒林无月桂华生。剡溪一醉十年事，忽忆棹回天未明。","dynasty":"唐代","title":"对雪"}
{"author":"许浑","content":"南楼春一望，云水共昏昏。野店归山路，危桥带郭村。晴烟和草色，夜雨长溪痕。下岸谁家住，残阳半掩门。","dynasty":"唐代","title":"南楼春望"}
{"author":"许浑","content":"曾醉笙歌日正迟，醉中相送易前期。橘花满地人亡后，菰叶连天雁过时。琴倚旧窗尘漠漠，剑埋新冢草离离。河桥酒熟平生事，更向东流奠一厄。","dynasty":"唐代","title":"题故李秀才居（一作伤李秀才）"}
{"author":"许浑","content":"世间得意是春风，散诞经过触处通。细摇柳脸牵长带，慢撼桃株舞碎红。也从吹幌惊残梦，何处飘香别故丛。犹以西都名下客，今年一月始相逢。","dynasty":"唐代","title":"及第后春情"}
{"author":"许浑","content":"脩蛾颦翠倚柔桑，遥谢春风白面郎。五夜有情随暮雨，百年无节待秋霜。重寻绣带朱藤合，更认罗裙碧草长。何处野花何处水，下峰流出一渠香。","dynasty":"唐代","title":"途经敷水"}
{"author":"许浑","content":"一卮春酒送离歌，花落敬亭芳草多。欲问归期已深醉，只应孤梦绕关河。","dynasty":"唐代","title":"送薛先辈入关"}
{"author":"许浑","content":"康衢一望通，河洛正天中。楼势排高凤，桥形架断虹。远山晴带雪，寒水晚多风。几日还携手，鸟鸣花满宫。","dynasty":"唐代","title":"洛中游眺贻同志"}
{"author":"许浑","content":"簟凉襟袖清，月没尚残星。山果落秋院，水花开晓庭。疏藤风袅袅，圆桂露冥冥。正忆江南寺，岩斋闻诵经。","dynasty":"唐代","title":"朗上人院晨坐"}
{"author":"许浑","content":"丹叶下西楼，知君万里愁。钟非黔峡寺，帆是敬亭舟。山色和云暮，湖光共月秋。天台多道侣，何惜更南游。","dynasty":"唐代","title":"酬报先上人登楼见寄（上人自峡下来）"}
{"author":"许浑","content":"不知身老大，犹似旧时狂。为酒游山县，留诗遍草堂。归期秋未尽，离恨日偏长。更羡君兄弟，参差雁一行。","dynasty":"唐代","title":"南陵留别段氏兄弟"}
{"author":"许浑","content":"霜风露叶下，远思独裴回。夜久草堂静，月明山客来。遣贫相劝酒，忆字共书灰。何事清平世，干名待有媒。","dynasty":"唐代","title":"山居冬夜喜魏扶见访因赠"}
{"author":"许浑","content":"相持未定各为君，秦政山河此地分。力尽乌江千载后，古沟芳草起寒云。","dynasty":"唐代","title":"鸿沟"}
{"author":"许浑","content":"琴清诗思劳，更欲学龙韬。王粲暂停笔，吕虔初佩刀。夜吟关月静，秋望塞云高。去去从军乐，雕飞代马豪。","dynasty":"唐代","title":"送楼烦李别驾"}
{"author":"许浑","content":"战马昔纷纷，风惊嵩少尘。全家南渡远，旧友北来频。罢酒松筠晚，赋诗杨柳春。谁言今夜月，同是洛阳人。","dynasty":"唐代","title":"江上喜洛中亲友继至"}
{"author":"许浑","content":"海门征棹赴龙泷，暂寄华筵倒玉缸。箫鼓散时逢夜雨，绮罗分处下秋江。孤帆已过滕王阁，高榻留眠谢守窗。却愿烟波阻风雪，待君同拜碧油幢。","dynasty":"唐代","title":"留别赵端公"}
{"author":"许浑","content":"缥缈临风思美人，荻花枫叶带离声。夜深吹笛移船去，三十六湾秋月明。","dynasty":"唐代","title":"三十六湾"}
{"author":"许浑","content":"燕雁下秋塘，田家自此忙。移蔬通远水，收果待繁霜。野碓舂粳滑，山厨焙茗香。客来还有酒，随事宿茅堂。","dynasty":"唐代","title":"村舍（一作送从兄归隐蓝溪第三首）"}
{"author":"许浑","content":"瘴雾南边久寄家，海中来往信流槎。林藏狒狒多残笋，树过猩猩少落花。深洞有云龙蜕骨，半岩无草象生牙。知君爱宿层峰顶，坐到三更见日华。","dynasty":"唐代","title":"送黄隐居归南海"}
{"author":"许浑","content":"旧隐青山紫桂阴，一书迢递寄归心。谢公楼上晚花盛。扬子宅前春草深。吴岫雨来溪鸟浴，楚江云暗岭猿吟，野人宁忆沧洲畔，会待吹嘘定至音。","dynasty":"唐代","title":"寄阳陵处士（一作寄昭亭杨处士，一作寄陵阳元处士）"}
{"author":"许浑","content":"南郭烟光异世间，碧桃红杏水潺潺。猿来近岭猕猴散，鱼下深潭翡翠闲。犹阻晚风停桂楫，欲乘春月访松关。几回策杖终难去，洞口云归不见山。","dynasty":"唐代","title":"泛溪夜回寄道玄上人"}
{"author":"许浑","content":"绕屋遍桑麻，村南第一家。林繁树势直，溪转水纹斜。竹院昼看笋，药栏春卖花。故园归未得，到此是天涯。","dynasty":"唐代","title":"春日题韦曲野老村舍二首其一"}
{"author":"许浑","content":"汉武迎仙紫禁秋，玉笙瑶瑟祀昆丘。年年望断无消息，空闭重城十二楼。心期仙诀意无穷，采画云车起寿宫。闻有三山未知处，茂陵松柏满西风。","dynasty":"唐代","title":"学仙二首"}
{"author":"许浑","content":"暂引寒泉濯远尘，此生多是异乡人。荆溪夜雨花开疾，吴苑秋风月满频。万里高低门外路，百年荣辱梦中身。世间谁似西林客，一卧烟霞四十春。","dynasty":"唐代","title":"题苏州虎丘寺僧院"}
{"author":"许浑","content":"金谷歌传第一流，鹧鸪清怨碧云愁。夜来省得曾闻处，万里月明湘水流。","dynasty":"唐代","title":"听唱山鹧鸪"}
{"author":"许浑","content":"五色如丝下碧空，片帆还绕楚王宫。文章已变南山雾，羽翼应抟北海风。春雪预呈霜简白，晓霞先染绣衣红。十千沽酒留君醉，莫道归心似转蓬。","dynasty":"唐代","title":"酬河中杜侍御重寄"}
{"author":"许浑","content":"三面楼台百丈峰，西岩高枕树重重。晴攀翠竹题诗滑，秋摘黄花酿酒浓。山殿日斜喧鸟雀，石潭波动戏鱼龙。今来故国遥相忆，月照千山半夜钟。","dynasty":"唐代","title":"寄题华严韦秀才院"}
{"author":"许浑","content":"香销云凝旧僧家，僧刹残灯壁半斜。日暮松烟空漠漠，秋风吹破妙莲华。","dynasty":"唐代","title":"僧院影堂"}
{"author":"许浑","content":"书剑功迟白发新，强登萧寺送归秦。月斜松桂倚高阁，明夜江南江北人。","dynasty":"唐代","title":"送崔珦入朝"}
{"author":"许浑","content":"何年去此地，南浦满凫雏。云汉知心远，林塘觉思孤。低飞下晚树，独睡映新蒲。为尔多归兴，前年在五湖。","dynasty":"唐代","title":"重赋鹭鸶"}
{"author":"许浑","content":"独望天门倚剑歌，干时无计老关河。东归万里惭张翰，西上四年羞卞和。花暗楚城春醉少，月凉秦塞夜愁多。三山岁岁有人去，唯恐海风生白波。","dynasty":"唐代","title":"长安岁暮"}
{"author":"许浑","content":"朝言云梦暮南巡，已为功名少退身。尽握兵权犹不得，更将心计托何人。","dynasty":"唐代","title":"韩信庙"}
{"author":"许浑","content":"燕雁下秋塘，田家自此忙。移蔬通远水，收果待繁霜。野碓舂粳滑，山厨焙茗香。客来还有酒，随事宿茅堂。","dynasty":"唐代","title":"村舍（一作送从兄归隐蓝溪第三首）"}
{"author":"许浑","content":"泣玉三年一见君，白衣憔悴更离群。柳堤惜别春潮落，花榭留欢夜漏分。孤馆宿时风带雨，远帆归处水连云。悲歌曲尽莫重奏，心绕关河不忍闻。","dynasty":"唐代","title":"瓜洲留别李诩"}
{"author":"许浑","content":"疑与武陵通，青溪碧嶂中。水寒深见石，松晚静闻风。遁迹驱鸡吏，冥心失马翁。才应毕婚嫁，还此息微躬。","dynasty":"唐代","title":"泛溪"}
{"author":"许浑","content":"夜战桑干北，秦兵半不归。朝来有乡信，犹自寄征衣。","dynasty":"唐代","title":"塞下"}
{"author":"许浑","content":"西风渺渺月连天，同醉兰舟未十年。鵩鸟赋成人已没，嘉鱼诗在世空传。荣枯尽寄浮云外，哀乐犹惊逝水前。日暮长堤更回首，一声邻笛旧山川。","dynasty":"唐代","title":"重游练湖怀旧"}
{"author":"许浑","content":"月沈高岫宿云开，万里归心独上来。河畔雪飞扬子宅，海边花盛越王台。泷分桂岭鱼难过，瘴近衡峰雁却回。乡信渐稀人渐老，只应频看一枝梅。","dynasty":"唐代","title":"冬日登越王台怀归"}
{"author":"许浑","content":"吴门风水各萍流，月满花开懒独游。万里山川分晓梦，四邻歌管送春愁。昔年顾我长青眼，今日逢君尽白头。莫向尊前更惆怅，古来投笔尽封侯。","dynasty":"唐代","title":"赠河东虞押衙二首其二"}
{"author":"许浑","content":"江馆维舟为庾公，暖波微渌雨濛濛。红桥迤逦春岩下，朱旆联翩晓树中。柳滴圆波生细浪，梅含香艳吐轻风。郢歌莫问青山吏，鱼在深池鸟在笼。","dynasty":"唐代","title":"酬杜补阙初春雨中舟次横江喜裴郎中相迎见寄"}
{"author":"许浑","content":"高寺移清宴，渔舟系绿萝。潮平秋水阔，云敛暮山多。广槛停箫鼓，繁弦散绮罗。西楼半床月，莫问夜如何。","dynasty":"唐代","title":"趋慈和寺移宴"}
{"author":"许浑","content":"侯门大道傍，蝉噪树苍苍。开锁洞门远，下帘宾馆凉。栏围红药盛，架引绿萝长。永日一欹枕，故山云水乡。","dynasty":"唐代","title":"长兴里夏日南邻避暑"}
{"author":"许浑","content":"聚散竟无形，回肠百结成。古今销不得，离别觉潜生。降虏将军思，穷秋远客情。何人更憔悴，落第泣秦京。","dynasty":"唐代","title":"题愁"}
{"author":"许浑","content":"相如愧许询，寥落向溪滨。竹马儿犹小，荆钗妇惯贫。独愁忧过日，多病不如人。莫怪青袍选，长安隐旧春。","dynasty":"唐代","title":"酬殷尧藩"}
{"author":"许浑","content":"吴僧诵经罢，败衲倚蒲团。钟韵花犹敛，楼阴月向残。晴山开殿响，秋水卷帘寒。独恨孤舟去，千滩复万滩。","dynasty":"唐代","title":"晨别翛然上人"}
{"author":"许浑","content":"微风起画鸾，金翠暗珊珊。晚树垂朱实，春篁露粉竿。散香蕲簟滑，沉水越瓶寒。犹恐何郎热，冰生白玉盘。","dynasty":"唐代","title":"夏日戏题郭别驾东堂"}
{"author":"许浑","content":"忆昨新春霰雪飞，阶前檐上斗寒姿。狂风送在竹深处，隔日未消花发时。轻压嫩蔬旁出土，冷冲幽鸟别寻枝。晚来又喜登楼见，一曲高歌和者谁。","dynasty":"唐代","title":"残雪"}
{"author":"许浑","content":"公子徵词客，秋堂递玉杯。月高罗幕卷，风度锦屏开。凤管添簧品，鹍弦促柱哀。转喉云旋合，垂手露徐来。烛换三条烬，香销十炷灰。蛩声闻鼓歇，萤焰触帘回。广槛烟分柳，空庭露积苔。解酲须满酌，应为拨新醅。","dynasty":"唐代","title":"秋夕宴李侍御宅"}
{"author":"许浑","content":"通竹引泉脉，泓澄潋石盆。惊鱼翻藻叶，浴鸟上松根。残月留山影，高风耗水痕。谁家秋洗药，来往自开门。","dynasty":"唐代","title":"石池"}
{"author":"许浑","content":"十二山晴花尽开，楚宫双阙对阳台。细腰争舞君沉醉，白日秦兵天上来。猎骑秋来在内稀，渚宫云雨湿龙衣。腾腾战鼓动城阙，江畔射麋殊未归。","dynasty":"唐代","title":"楚宫怨二首"}
{"author":"许浑","content":"气逸何人识，才高举世疑。祢生狂善赋，陶令醉能诗。碧水鲈鱼思，青山鵩鸟悲。至今孤冢在，荆棘楚江湄。","dynasty":"唐代","title":"途经李翰林墓"}
{"author":"许浑","content":"斸石种松子，数根侵杳冥。天寒犹讲律，雨暗尚寻经。小殿灯千盏，深炉水一瓶。碧云多别思，休到望溪亭。","dynasty":"唐代","title":"题冲"}
{"author":"许浑","content":"不知何计写离忧，万里山川半旧游。风卷暮沙和雪起，日融春水带冰流。凌晨客泪分东郭，竟夕乡心共北楼。青桂一枝年少事，莫因鲈鲙涉穷秋。","dynasty":"唐代","title":"别张秀才"}
{"author":"许浑","content":"晚过石屏村，村长日渐曛。僧归下岭见，人语隔溪闻。谷响寒耕雪，山明夜烧云。家家扣铜鼓，欲赛鲁将军。","dynasty":"唐代","title":"游维山新兴寺，宿石屏村谢叟家"}
{"author":"许浑","content":"月沈霜已凝，无梦竟寒灯。寄世何殊客，修身未到僧。二毛梳上雪，双泪枕前冰。借问曹溪路，山多路几层。","dynasty":"唐代","title":"盈上人"}
{"author":"许浑","content":"心悟觉身劳，云中弃宝刀。久闲生髀肉，多寿长眉毫。客棹春潮急，禅斋暮雪高。南da一回首，山碧水滔滔。","dynasty":"唐代","title":"岁首怀甘露寺自省上人（上人尝有战功）"}
{"author":"许浑","content":"故人日已远，身事与谁论。性拙难趋世，心孤易感恩。秋悲怜宋玉，夜舞笑刘琨。徒有干时策，青山尚掩门。","dynasty":"唐代","title":"闻两河用兵因贻友人（茅山兼寄李丛时两河用兵）"}
{"author":"许浑","content":"酷似牢之玉不如，落星山下白云居。春耕旋构金门客，夜学兼修玉府书。风扫碧云迎鸷鸟，水还沧海养嘉鱼。莫将年少轻时节，王氏家风在石渠。","dynasty":"唐代","title":"余谢病东归，王秀才见寄，今潘秀才南棹奉酬"}
{"author":"许浑","content":"调瑟劝离酒，苦谙荆楚门。竹斑悲帝女，草绿怨王孙。潮落九疑迥，雨连三峡昏。同来不同去，迢递更伤魂。","dynasty":"唐代","title":"送友人归荆楚"}
{"author":"许浑","content":"姑苏城外柳初凋，同上江楼更寂寥。绕壁旧诗尘漠漠，对窗寒竹雨潇潇。怜君别路随秋雁，尽我离觞任晚潮。从此草玄应有处，白云青嶂一相招。","dynasty":"唐代","title":"送薛秀才南游"}
{"author":"许浑","content":"南楼春一望，云水共昏昏。野店归山路，危桥带郭村。晴烟和草色，夜雨长溪痕。下岸谁家住，残阳半掩门。","dynasty":"唐代","title":"南楼春望"}
{"author":"许浑","content":"西风帆势轻，南浦遍离情。菊艳含秋水，荷花递雨声。扣舷滩鸟没，移棹草虫鸣。更忆前年别，槐花满凤城。","dynasty":"唐代","title":"送同年崔先辈"}
{"author":"许浑","content":"草堂近西郭，遥对敬亭开。枕腻海云起，簟凉山雨来。高歌怀地肺，远赋忆天台。应学相如志，终须驷马回。西岩有高兴，路僻几人知。松荫花开晚，山寒酒熟迟。游从随野鹤，休息遇灵龟。长见邻翁说，容华似旧时。","dynasty":"唐代","title":"将赴京师，留题孙处士山居二首"}
{"author":"许浑","content":"云度龙山暗倚城，先飞淅沥引轻盈。素娥冉冉拜瑶阙，皓鹤纷纷朝玉京。阴岭有风梅艳散，寒林无月桂华生。剡溪一醉十年事，忽忆棹回天未明。","dynasty":"唐代","title":"对雪"}
{"author":"许浑","content":"欲学渔翁钓艇新，濯缨犹惜九衢尘。花前更谢依刘客，雪后空怀访戴人。僧舍覆棋消白日，市楼赊酒过青春。一山桃杏同时发，谁似东风不厌贫。","dynasty":"唐代","title":"郊居春日有怀府中诸公并柬王兵曹"}
{"author":"许浑","content":"结束征车换黑貂，灞西风雨正潇潇。茂陵久病书千卷，彭泽初归酒一瓢。帆背夕阳湓水阔，棹经沧海甑山遥。殷勤为谢南溪客，白首萤窗未见招。","dynasty":"唐代","title":"送前东阳于明府由鄂渚归故林"}
{"author":"许浑","content":"归作儒翁出致君，故山谁复有遗文。汉庭使气摧张禹，楚国怀忧送范云。枫叶暗时迷旧宅，芳花落处认荒坟。朱弦一奏沉湘怨，风起寒波日欲曛。","dynasty":"唐代","title":"经李给事旧居"}
{"author":"许浑","content":"江曲山如画，贪程亦驻舟。果随岩狖落，槎带水禽流。客散他乡夜，人归故国秋。樽前挂帆去，风雨下西楼。","dynasty":"唐代","title":"韶州送窦司直北归"}
{"author":"许浑","content":"回报隐居士，莫愁山兴阑。求人颜色尽，知道性情宽。信谱弹琴误，缘崖劚药难。东皋亦自给，殊愧远相安。","dynasty":"唐代","title":"赠隐者"}
{"author":"许浑","content":"杜陵池榭绮城东，孤岛回汀路不穷。高岫乍疑三峡近，远波初似五湖通。楸梧叶暗潇潇雨，菱荇花香淡淡风。还有昔时巢燕在，飞来飞去画堂中。","dynasty":"唐代","title":"朱坡故少保杜公池亭"}
{"author":"许浑","content":"聚散竟无形，回肠百结成。古今销不得，离别觉潜生。降虏将军思，穷秋远客情。何人更憔悴，落第泣秦京。","dynasty":"唐代","title":"题愁"}
{"author":"许浑","content":"芦苇暮修修，溪禽上钓舟。露凉花敛夕，风静竹含秋。素志应难契，清言岂易求。相欢一瓢酒，明日醉西楼。","dynasty":"唐代","title":"与侯春时同年南池夜话"}
{"author":"许浑","content":"山断水茫茫，洛人西路长。笙歌留远棹，风雨寄华堂。红壁耿秋烛，翠帘凝晓香。谁堪从此去，云树满陵阳。","dynasty":"唐代","title":"霅上宴别"}
{"author":"许浑","content":"万里不辞劳，寒装叠缊袍。停车山店雨，挂席海门涛。鹰势暮偏急，鹤声秋更高。知君北邙路，留剑泣黄蒿。","dynasty":"唐代","title":"送李溟秀才西行"}
{"author":"许浑","content":"炀帝都城春水边，笙歌夜上木兰船。三千宫女自涂地，十万人家如洞天。艳艳花枝官舍晚，重重云影寺墙连。少年作尉须兢慎，莫向楼前坠马鞭。","dynasty":"唐代","title":"送沈卓少府任江都（一作赵嘏诗）"}
{"author":"许浑","content":"西岩一径不通樵，八十持杯未觉遥。龙在石潭闻夜雨，雁移沙渚见秋潮。经函露湿文多暗，香印风吹字半销。应笑东归又南去，越山无路水迢迢。","dynasty":"唐代","title":"题灵山寺行坚师院"}
{"author":"许浑","content":"词赋名高身不闲，采衣如锦度函关。镜中鸾影胡威去，剑外花归卫玠还。秋浪远侵黄鹤岭，暮云遥断碧鸡山。时人若问西游客，心在重霄鬓欲斑。","dynasty":"唐代","title":"送段觉之西蜀结婚（一作送段觉之西川过婚礼后归觐）"}
{"author":"许浑","content":"西风澹澹水悠悠，雪点丝飘带雨愁。何限归心倚前閤，绿蒲红蓼练塘秋。","dynasty":"唐代","title":"鹭鸶"}
{"author":"许浑","content":"绿发监州丹府归，还家乐事我先知。群童竹马交迎日，二老兰觞初见时。黄卷新书芸委积，青山旧路菊离披。亨衢自有横飞势，便到西垣视训辞。","dynasty":"唐代","title":"送人之任邛州"}
{"author":"许浑","content":"三年无事客吴乡，南陌春园碧草长。共醉八门回画舸，独还三径掩书堂。前山雨过池塘满，小院秋归枕簟凉。经岁别离心自苦，何堪黄叶落清漳。","dynasty":"唐代","title":"送元昼上人归苏州兼寄张厚二首其二"}
{"author":"许浑","content":"故国今何在，扁舟竟不归。云移山漠漠，江阔树依依。晚色千帆落，秋声一雁飞。此时兼送客，凭槛欲沾衣。","dynasty":"唐代","title":"松江渡送人（一作松江怀古）"}
{"author":"许浑","content":"长剑高歌换素衣，君恩未报不言归。旧精鸟篆谙书体，新授龙韬识战机。万里往来征马瘦，十年离别故人稀。生平志气何人见，空上西楼望落晖。吴门风水各萍流，月满花开懒独游。万里山川分晓梦，四邻歌管送春愁。昔年顾我长青眼，今日逢君尽白头。莫向尊前更惆怅，古来投笔尽封侯。","dynasty":"唐代","title":"赠河东虞押衙二首"}
{"author":"许浑","content":"失意归三径，伤春别九门。薄烟杨柳路，微雨杏花村。牧竖还呼犊，邻翁亦抱孙。不知余正苦，迎马问寒温。","dynasty":"唐代","title":"下第归蒲城墅居"}
{"author":"许浑","content":"醉舞任生涯，褐宽乌帽斜。庾公先在郡，疏傅早还家。林晚鸟争树，园春蜂护花。高吟应更逸，嵩洛旧烟霞。","dynasty":"唐代","title":"献白尹（即乐天也）"}
{"author":"许浑","content":"晚促离筵醉玉缸，伊州一曲泪双双。欲携刀笔从新幕，更宿烟霞别旧窗。胡马近秋侵紫塞，吴帆乘月下清江。嫖姚若许传书檄，坐筑三城看受降。","dynasty":"唐代","title":"吴门送振武李从事"}
{"author":"许浑","content":"卖药修琴归去迟，山风吹尽桂花枝。世间甲子须臾事，逢著仙人莫看棋。","dynasty":"唐代","title":"送宋处士归山"}
{"author":"许浑","content":"宵衣应待绝更筹，环佩锵锵月下楼。井转辘轳千树晓，锁开阊阖万山秋。龙旗尽列趋金殿，雉扇才分见玉旒。虚戴铁冠无一事，沧江归去老渔舟。","dynasty":"唐代","title":"秋日早朝（一作秋日候扇）"}
{"author":"许浑","content":"吴门烟月昔同游，枫叶芦花并客舟。聚散有期云北去，浮沈无计水东流。一尊酒尽青山暮，千里书回碧树秋。何处相思不相见，凤城龙阙楚江头。","dynasty":"唐代","title":"京口闲居寄京洛友人（一作两都亲友）"}
{"author":"许浑","content":"泣玉三年一见君，白衣憔悴更离群。柳堤惜别春潮落，花榭留欢夜漏分。孤馆宿时风带雨，远帆归处水连云。悲歌曲尽莫重奏，心绕关河不忍闻。","dynasty":"唐代","title":"瓜洲留别李诩"}
{"author":"许浑","content":"道傍年少莫矜夸，心在重霄鬓未华。杨子可曾过北里，鲁人何必敬东家。寒云晓散千峰雪，暖雨晴开一径花。且卖湖田酿春酒，与君书剑是生涯。","dynasty":"唐代","title":"赠郑处士"}
{"author":"许浑","content":"修蛾颦翠倚柔桑，遥谢春风白面郎。五夜有情随暮雨，百年无节待秋霜。重寻绣带朱藤合，更认罗裙碧草长。何处野花何处水，下峰流出一渠香。","dynasty":"唐代","title":"途经敷水"}
{"author":"许浑","content":"待月东林月正圆，广庭无树草无烟。中秋云尽出沧海，半夜露寒当碧天。轮彩渐移金殿外，镜光犹挂玉楼前。莫辞达曙殷勤望，一堕西岩又隔年。","dynasty":"唐代","title":"鹤林寺中秋夜玩月（一作八月十五夜宿鹤林寺玩月）"}
{"author":"许浑","content":"松亚竹珊珊，心知万井欢。山明迷旧径，溪满涨新澜。客醉瑶台曙，兵防玉塞寒。红楼知有酒，谁肯学袁安。","dynasty":"唐代","title":"看雪"}
{"author":"许浑","content":"飞舞北风凉，玉人歌玉堂。帘帷增曙色，珠翠发寒光。柳重絮微湿，梅繁花未香。兹辰贺丰岁，箫鼓宴梁王。","dynasty":"唐代","title":"对雪"}
{"author":"许浑","content":"霁色明高巘，关河独望遥。残云归太华，疏雨过中条。鸟散绿萝静，蝉鸣红树凋。何言此时节，去去任蓬飘。","dynasty":"唐代","title":"秋霁潼关驿亭"}
{"author":"许浑","content":"宴罢众宾散，长歌携一卮。溪亭相送远，山郭独归迟。风槛夕云散，月轩寒露滋。病来双鬓白，不是旧离时。","dynasty":"唐代","title":"送鱼思别处士归有怀（一作南亭送张祜）"}
{"author":"许浑","content":"名振金闺步玉京，暂留沧海见高情。众花尽处松千尺，群鸟喧时鹤一声。朱阁簟凉疏雨过，碧溪船动早潮生。离心不异西江水，直送征帆万里行。湘南诗客海中行，鹏翅垂云不自矜。秋水静磨金镜土，夜风寒结玉壶冰。万重岭峤辞衡岳，千里山陂问竟陵。醉倚西楼人已远，柳溪无浪月澄澄。","dynasty":"唐代","title":"送卢先辈自衡岳赴复州嘉礼二首"}
{"author":"许浑","content":"三惑沉身是此园，古藤荒草野禽喧。二十四友一朝尽，爱妾坠楼何足言。","dynasty":"唐代","title":"金谷园"}
{"author":"许浑","content":"南北信多岐，生涯半别离。地穷山尽处，江泛水寒时。露晓蒹葭重，霜晴橘柚垂。无劳促回楫，千里有心期。","dynasty":"唐代","title":"晓发鄞江北渡寄崔韩二先辈（一作晓发鄞江寄崔寿韩）"}
{"author":"许浑","content":"松偃石床平，何人识姓名。溪冰寒棹响，岩雪夜窗明。机尽心猿伏，神闲意马行。应知此来客，身世两无情。","dynasty":"唐代","title":"题杜居士"}
{"author":"许浑","content":"山在水滔滔，流年欲二毛。湘潭归梦远，燕赵客程劳。露晓红兰重，云晴碧树高。逢秋正多感，万里别同袍。","dynasty":"唐代","title":"晓"}
{"author":"许浑","content":"诏移丞相木兰舟，桂水潺湲岭北流。青汉梦归双阙曙，白云吟过五湖秋。恩回玉扆人先喜，道在金縢世不忧。闻说公卿尽南望，甘棠花暖凤池头。","dynasty":"唐代","title":"闻韶州李相公移拜郴州因寄"}
{"author":"许浑","content":"一官唯买昼公堂，但得身闲日自长。琴曲少声重勘谱，药丸多忌更寻方。溪浮箬叶添醅绿，泉绕松根助茗香。明日鳜鱼何处钓，门前春水似沧浪。","dynasty":"唐代","title":"湖州韦长史山居（即皎然旧宅）"}
{"author":"许浑","content":"宴罢众宾散，长歌携一卮。溪亭相送远，山郭独归迟。风槛夕云散，月轩寒露滋。病来双鬓白，不是旧离时。","dynasty":"唐代","title":"送鱼思别处士归有怀（一作南亭送张祜）"}
{"author":"许浑","content":"珍禽暂不扃，飞舞跃前庭。翠网摧金距，雕笼减绣翎。月圆疑望镜，花暖似依屏。何必旧巢去，山山芳草青。","dynasty":"唐代","title":"山鸡"}
{"author":"许浑","content":"桂州南去与谁同，处处山连水自通。两岸晓霞千里草，半帆斜日一江风。瘴雨欲来枫树黑，火云初起荔枝红。愁君路远销年月，莫滞三湘五岭中。","dynasty":"唐代","title":"送杜秀才归桂林"}
{"author":"许浑","content":"故国无归处，官闲忆远游。吴僧秣陵寺，楚客洞庭舟。久病先知雨，长贫早觉秋。壮心能几许，伊水更东流。","dynasty":"唐代","title":"洛中秋日"}
{"author":"许浑","content":"江馆维舟为庾公，暖波微渌雨濛濛。红桥迤逦春岩下，朱旆联翩晓树中。柳滴圆波生细浪，梅含香艳吐轻风。郢歌莫问青山吏，鱼在深池鸟在笼。","dynasty":"唐代","title":"酬杜补阙初春雨中舟次横江喜裴郎中相迎见寄"}
{"author":"许浑","content":"南北信多岐，生涯半别离。地穷山尽处，江泛水寒时。露晓蒹葭重，霜晴橘柚垂。无劳促回楫，千里有心期。","dynasty":"唐代","title":"晓发鄞江北渡寄崔韩二先辈（一作晓发鄞江寄崔寿韩）"}
{"author":"许浑","content":"独望天门倚剑歌，干时无计老关河。东归万里惭张翰，西上四年羞卞和。花暗楚城春醉少，月凉秦塞夜愁多。三山岁岁有人去，唯恐海风生白波。","dynasty":"唐代","title":"长安岁暮"}
{"author":"许浑","content":"楚翁秦塞住，昔事李轻车。白社贫思橘，青门老仰瓜。读书三径草，沽酒一篱花。更欲寻芝朮，商山便寄家。","dynasty":"唐代","title":"灞东题司马郊园（一作题张司马灞东郊园）"}
{"author":"许浑","content":"云蔽长安路更赊，独随渔艇老天涯。青山尽日寻黄绢，沧海经年梦绛纱。雪愤有期心自壮，报恩无处发先华。东堂旧侣勤书剑，同出膺门是一家。","dynasty":"唐代","title":"甘露寺感事贻同志"}
{"author":"许浑","content":"倾幕来华馆，淹留二使君。舞移清夜月，歌断碧空云。海郡楼台接，江船剑戟分。明时自骞翥，无复叹离群。","dynasty":"唐代","title":"陪越中使院诸公镜波馆饯明台裴郑二使君"}
{"author":"许浑","content":"自尔出门去，泪痕长满衣。家贫为客早，路远得书稀。文字何人赏，烟波几日归。秋风正摇落，孤雁又南飞。","dynasty":"唐代","title":"示弟"}
{"author":"许浑","content":"津亭多别离，杨柳半无枝。住接猿啼处，行逢雁过时。江风飏帆急，山月下楼迟。还就西斋宿，烟波劳梦思。","dynasty":"唐代","title":"送客归峡中（一作将赴京师，津亭别萧处士）"}
{"author":"许浑","content":"归作儒翁出致君，故山谁复有遗文。汉庭使气摧张禹，楚国怀忧送范云。枫叶暗时迷旧宅，芳花落处认荒坟。朱弦一奏沉湘怨，风起寒波日欲曛。","dynasty":"唐代","title":"经李给事旧居"}
{"author":"许浑","content":"一衲老禅床，吾生半异乡。管弦愁里老，书剑梦中忙。鸟急山初暝，蝉稀树正凉。又归何处去，尘路月苍苍。","dynasty":"唐代","title":"洛"}
{"author":"许浑","content":"春草越吴间，心期旦夕还。酒乡逢客病，诗境遇僧闲。倚棹冰生浦，登楼雪满山。东风不可待，归鬓坐斑斑。","dynasty":"唐代","title":"与裴三十秀才自越西归望亭阻冻登虎丘山寺精舍"}
{"author":"许浑","content":"风度龙山暗，云凝象阙阴。瑞花琼树合，仙草玉苗深。欲醉梁王酒，先调楚客琴。即应携手去，将此助商霖。","dynasty":"唐代","title":"蒙河南刘大夫见示与吏部张公喜雪酬唱，辄敢攀和"}
{"author":"许浑","content":"东别茅峰北去秦，梅仙书里说真人。白头主印青山下，虽遇唐生不敢亲。","dynasty":"唐代","title":"赠何处士"}
{"author":"许浑","content":"赋拟相如诗似陶，云阳烟月又同袍。车前骥病驽骀逸，架上鹰闲鸟雀高。旧日乐贫能饮水，他时随俗愿餔糟。不须倚向青山住，咏雪题诗用意劳。","dynasty":"唐代","title":"寄当涂李远"}
{"author":"许浑","content":"宅前云水满，高兴一书生。垂钓有深意，望山多远情。夜棋留客宿，春酒劝僧倾。未作干时计，何人问姓名。","dynasty":"唐代","title":"赠高处士"}
{"author":"许浑","content":"晚过石屏村，村长日渐曛。僧归下岭见，人语隔溪闻。谷响寒耕雪，山明夜烧云。家家扣铜鼓，欲赛鲁将军。","dynasty":"唐代","title":"游维山新兴寺，宿石屏村谢叟家"}
{"author":"许浑","content":"知有瑶华手自开，巴人虚唱懒封回。山阴一夜满溪雪，借问扁舟来不来。","dynasty":"唐代","title":"酬李当"}
{"author":"许浑","content":"月斜孤馆傍村行，野店高低带古城。篱上晓花斋后落，井边秋叶社前生。饥乌索哺随雏叫，乳牸慵归望犊鸣。荒草连天风动地，不知谁学武侯耕。","dynasty":"唐代","title":"南阳道中"}
{"author":"许浑","content":"欲写明妃万里情，紫槽红拨夜丁丁。胡沙望尽汉宫远，月落天山闻一声。","dynasty":"唐代","title":"听琵琶"}
{"author":"许浑","content":"北岭枕南塘，数家村落长。莺啼幼妇懒，蚕出小姑忙。烟草近沟湿，风花临路香。自怜非楚客，春望亦心伤。","dynasty":"唐代","title":"春日题韦曲野老村舍二首其二"}
{"author":"许浑","content":"月沈霜已凝，无梦竟寒灯。寄世何殊客，修身未到僧。二毛梳上雪，双泪枕前冰。借问曹溪路，山多路几层。","dynasty":"唐代","title":"盈上人"}
{"author":"许浑","content":"城高不可下，永日一登临。曲槛凉飙急，空楼返照深。苇花迷夕棹，梧叶散秋砧。谩作归田赋，蹉跎岁欲阴。","dynasty":"唐代","title":"秋晚登城"}
{"author":"许浑","content":"太乙灵方鍊紫荷，紫荷飞尽发皤皤。猿啼巫峡晓云薄，雁宿洞庭秋月多。导引岂如桃叶舞，步虚宁比竹枝歌。华阳旧隐莫归去，水没芝田生绿莎。","dynasty":"唐代","title":"卢山人自巴蜀由湘潭归茅山因赠"}
{"author":"许浑","content":"莲塘移画舸，泛泛日华清。水暖鱼频跃，烟秋雁早鸣。舞疑回雪态，歌转遏云声。客散山公醉，风高月满城。","dynasty":"唐代","title":"陪王尚书泛舟莲池"}
{"author":"许浑","content":"十二山晴花尽开，楚宫双阙对阳台。细腰争舞君沉醉，白日秦兵天上来。猎骑秋来在内稀，渚宫云雨湿龙衣。腾腾战鼓动城阙，江畔射麋殊未归。","dynasty":"唐代","title":"楚宫怨二首"}
{"author":"许浑","content":"藤杖叩松关，春溪劚药还。雨晴巢燕急，波暖浴鸥闲。倚槛花临水，回舟月照山。忆归师莫笑，书剑在人间。","dynasty":"唐代","title":"重游郁林寺道玄上人院"}
{"author":"许浑","content":"叠嶂平芜外，依依识旧邦。气高诗易怨，愁极酒难降。树暗支公院，山寒谢守窗。殷勤楼下水，几日到荆江。","dynasty":"唐代","title":"思归"}
{"author":"许浑","content":"台殿冠嵯峨，春来日日过。水分诸院少，云近上方多。众籁凝丝竹，繁英耀绮罗。酒酣诗自逸，乘月棹寒波。","dynasty":"唐代","title":"郁林寺"}
{"author":"许浑","content":"晚过石屏村，村长日渐曛。僧归下岭见，人语隔溪闻。谷响寒耕雪，山明夜烧云。家家扣铜鼓，欲赛鲁将军。","dynasty":"唐代","title":"游维"}
{"author":"许浑","content":"绿水棹云月，洞庭归路长。春桥悬酒幔，夜栅集茶樯。箬叶沉溪暖，蘋花绕郭香。应逢柳太守，为说过潇湘。","dynasty":"唐代","title":"送人归吴兴"}
{"author":"许浑","content":"宋玉含悽梦亦惊，芙蓉山响一猿声。阴云迎雨枕先润，夜电引雷窗暂明。暗惜水花飘广槛，远愁风叶下高城。西归万里未千里，应到故园春草生。","dynasty":"唐代","title":"早秋韶阳夜雨"}
{"author":"许浑","content":"暗滩水落涨虚沙，滩去秦吴万里赊。马上折残江北柳，舟中开尽岭南花。离歌不断如留客，归梦初惊似到家。山鸟一声人未起，半床春月在天涯。","dynasty":"唐代","title":"南海府罢南康阻浅行侣稍稍登陆…主人燕饯至频暮宿东溪"}
{"author":"许浑","content":"自剪青莎织雨衣，南峰烟火是柴扉。莱妻早报蒸藜熟，童子遥迎种豆归。鱼下碧潭当镜跃，鸟还青嶂拂屏飞。花时未免人来往，欲买严光旧钓矶。","dynasty":"唐代","title":"村舍"}
{"author":"许浑","content":"近腊千岩白，迎春四气催。云阴连海起，风急度山来。尽日隋堤絮，经冬越岭梅。艳疑歌处散，轻似舞时回。道蕴诗传丽，相如赋骋才。霁添松筱媚，寒积蕙兰猜。暗涨宫池水，平封辇路埃。烛龙初照耀，巢鹤乍裴回。檐日琼先挂，墙风粉旋摧。五门环玉垒，双阙对瑶台。绮席陵寒坐，珠帘远曙开。灵芝霜下秀，仙桂月中栽。卷幌书千帙，援琴酒百杯。垂休编太史，呈瑞表中台。皓夜迷三径，浮光彻九垓。兹辰是丰岁，歌咏属良哉。","dynasty":"唐代","title":"和宾客相国咏雪"}
{"author":"许浑","content":"绕屋遍桑麻，村南第一家。林繁树势直，溪转水纹斜。竹院昼看笋，药栏春卖花。故园归未得，到此是天涯。北岭枕南塘，数家村落长。莺啼幼妇懒，蚕出小姑忙。烟草近沟湿，风花临路香。自怜非楚客，春望亦心伤。","dynasty":"唐代","title":"春日题韦曲野老村舍二首"}
{"author":"许浑","content":"东别茅峰北去秦，梅仙书里说真人。白头主印青山下，虽遇唐生不敢亲。","dynasty":"唐代","title":"赠何处士"}
{"author":"许浑","content":"花下送归客，路长应过秋。暮随江鸟宿，寒共岭猿愁。众水喧严濑，群峰抱沉楼。因君几南望，曾向此中游。","dynasty":"唐代","title":"送客归兰溪"}
{"author":"许浑","content":"白笔南征变二毛，越山愁瘴海惊涛。才归龙尾含鸡舌，更立螭头运兔毫。阊阖欲开宫漏尽，冕旒初坐御香高。吴中旧侣君先贵，曾忆王祥与佩刀。","dynasty":"唐代","title":"李定言自殿院衔命归阙，拜员外郎迁右史因寄"}
{"author":"许浑","content":"帘捲平芜接远天，暂宽行役到尊前。是非境里有闲日，荣辱尘中无了年。山簇暮云千野雨，江分秋水九条烟。马蹄不道贪西去，争向一声高树蝉。","dynasty":"唐代","title":"将赴京题陵阳王氏水居"}
{"author":"许浑","content":"吴歌咽深思，楚客怨归程。寺晓楼台迥，江秋管吹清。早潮低水槛，残月下山城。惆怅回舟日，湘南春草生。","dynasty":"唐代","title":"吴门送客早发"}
{"author":"许浑","content":"芦苇暮修修，溪禽上钓舟。露凉花敛夕，风静竹含秋。素志应难契，清言岂易求。相欢一瓢酒，明日醉西楼。","dynasty":"唐代","title":"与侯春时同年南池夜话"}
{"author":"许浑","content":"花在舞楼空，年年依旧红。泪光停晓露，愁态倚春风。开处妾先死，落时君亦终。东流两三片，应在夜泉中。","dynasty":"唐代","title":"金谷桃花"}
{"author":"许浑","content":"故国无归处，官闲忆远游。吴僧秣陵寺，楚客洞庭舟。久病先知雨，长贫早觉秋。壮心能几许，伊水更东流。","dynasty":"唐代","title":"洛中秋日"}
{"author":"许浑","content":"簟凉襟袖清，月没尚残星。山果落秋院，水花开晓庭。疏藤风袅袅，圆桂露冥冥。正忆江南寺，岩斋闻诵经。","dynasty":"唐代","title":"朗上人院晨坐"}
{"author":"许浑","content":"谁家歌袅袅，孤枕在西楼。竹色寒清簟，松香染翠帱。月移珠殿晓，风递玉筝秋。日出应移棹，三湘万里愁。","dynasty":"唐代","title":"宿开元寺楼（一作宿开元寺西楼闻歌感赋）"}
{"author":"许浑","content":"一衲老禅床，吾生半异乡。管弦愁里老，书剑梦中忙。鸟急山初暝，蝉稀树正凉。又归何处去，尘路月苍苍。","dynasty":"唐代","title":"洛东兰若夜归（一作自溪东兰若夜归）"}
{"author":"许浑","content":"孤城漏未残，徒侣拂征鞍。洛北去游远，淮南归梦阑。晓灯回壁暗，晴雪卷帘寒。强尽主人酒，出门行路难。","dynasty":"唐代","tags":"赠别，抒情，远游","title":"留赠偃师主人"}
{"author":"许浑","content":"山断水茫茫，洛人西路长。笙歌留远棹，风雨寄华堂。红壁耿秋烛，翠帘凝晓香。谁堪从此去，云树满陵阳。","dynasty":"唐代","title":"霅上宴别"}
{"author":"许浑","content":"爱树满西津，津亭堕泪频。素车应度洛，珠履更归秦。水接三湘暮，山通五岭春。伤离与怀旧，明日白头人。","dynasty":"唐代","title":"京口津亭送张崔二侍御（一作津亭送张崔侍御府散北归）"}
{"author":"许浑","content":"磻溪连灞水，商岭接秦山。青汉不回驾，白云长掩关。雀喧知鹤静，凫戏识鸥闲。却笑南昌尉，悠悠城市间。","dynasty":"唐代","title":"题灞西骆隐士"}
{"author":"许浑","content":"楚客送僧归桂阳，海门帆势极潇湘。碧云千里暮愁合，白雪一声春思长。柳絮拥堤添衲软，松花浮水注瓶香。南京长老几年别，闻道半岩多影堂。","dynasty":"唐代","title":"和友人送僧归桂州灵岩寺"}
{"author":"许浑","content":"垂钓京江欲白头，江鱼堪钓却西游。刘伶台下稻花晚，韩信庙前枫叶秋。淮月未明先倚槛，海云初起更维舟。河桥有酒无人醉，独上高城望庾楼。","dynasty":"唐代","title":"淮阴阻风寄呈楚州韦中丞"}
{"author":"许浑","content":"自翦青莎织雨衣，南峰烟火是柴扉。莱妻早报蒸藜熟，童子遥迎种豆归。鱼下碧潭当镜跃，鸟还青嶂拂屏飞。花时未免人来往，欲买严光旧钓矶。尚平多累自归难，一日身闲一日安。山径晓云收猎网，水门凉月挂鱼竿。花间酒气春风暖，竹里棋声暮雨寒。三顷水田秋更熟，北窗谁拂旧尘冠。","dynasty":"唐代","title":"村舍二首"}
{"author":"许浑","content":"西风渺渺月连天，同醉兰舟未十年。鵩鸟赋成人已没，嘉鱼诗在世空传。荣枯尽寄浮云外，哀乐犹惊逝水前。日暮长堤更回首，一声邻笛旧山川。","dynasty":"唐代","title":"重游练湖怀旧"}
{"author":"许浑","content":"高梧一叶下秋初，迢递重廊旧寄居。月过碧窗今夜酒，雨昏红壁去年书。玉池露冷芙蓉浅，琼树风高薜荔疏。明日挂帆更东去，仙翁应笑为鲈鱼。","dynasty":"唐代","title":"再游姑苏玉芝观"}
{"author":"许浑","content":"西岩一径不通樵，八十持杯未觉遥。龙在石潭闻夜雨，雁移沙渚见秋潮。经函露湿文多暗，香印风吹字半销。应笑东归又南去，越山无路水迢迢。","dynasty":"唐代","title":"题灵山寺行坚师院"}
{"author":"许浑","content":"武牢关下护龙旗，挟槊弯弧马上飞。汉业未兴王霸在，秦军才散鲁连归。坟穿大泽埋金剑，庙枕长溪挂铁衣。欲奠忠魂何处问，苇花枫叶雨霏霏。","dynasty":"唐代","title":"题卫将军庙"}
{"author":"许浑","content":"犬吠双岩碧树间，主人朝出半开关。汤师阁上留诗别，杜叟桥边载酒还。栎坞炭烟晴过岭，蓼村渔火夜移湾。故乡芜没兵戈后，凭向溪南买一山。","dynasty":"唐代","title":"访别韦隐居不值"}
{"author":"许浑","content":"一章西奏拜仙曹，回马天津北望劳。寒水欲春冰彩薄，晓山初霁雪峰高。楼形向日攒飞凤，宫势凌波压抃鳌。空锁烟霞绝巡幸，周人谁识郁金袍。","dynasty":"唐代","title":"十二月拜起居表回"}
{"author":"许浑","content":"夜按双娃禁曲新，东西箫鼓接云津。舞衫未换红铅湿，歌扇初移翠黛颦。彩槛烛烟光吐日，画屏香雾暖如春。西楼月在襄王醉，十二山高不见人。","dynasty":"唐代","title":"观章中丞夜按歌舞"}
{"author":"许浑","content":"西岩泉落水容宽，灵物蜿蜒黑处蟠。松叶正秋琴韵响，菱花初晓镜光寒。云开星月浮山殿，雨过风雷绕石坛。仙客不归龙亦去，稻畦长满此池干。","dynasty":"唐代","title":"重游飞泉观题故梁道士宿龙池"}
{"author":"许浑","content":"身在关西家洞庭，夜寒歌苦烛荧荧。人心高下月中桂，客思往来波上萍。马氏识君眉最白，阮公留我眼长青。花前失意共寥落，莫遣东风吹酒醒。","dynasty":"唐代","title":"下第贻友人"}
{"author":"许浑","content":"鱼龙多处凿门开，万古人知夏禹材。青嶂远分从地断，洪流高泻自天来。风云有路皆烧尾，波浪无程尽曝腮。心感膺门身过此，晚山秋树独徘徊。","dynasty":"唐代","title":"晚登龙门驿楼"}
{"author":"许浑","content":"暂引寒泉濯远尘，此生多是异乡人。荆溪夜雨花开疾，吴苑秋风月满频。万里高低门外路，百年荣辱梦中身。世间谁似西林客，一卧烟霞四十春。","dynasty":"唐代","title":"题苏州虎丘寺僧院"}
{"author":"许浑","content":"候馆人稀夜自长，姑苏台远树苍苍。江湖潮落高楼迥，河汉秋归广簟凉。月转碧梧移鹊影，露低红叶湿萤光。西园诗侣应多思，莫醉笙歌掩画堂。","dynasty":"唐代","title":"宿松江驿却寄苏州一二同志（一作宿望亭驿寄苏州同游）"}
{"author":"许浑","content":"太乙灵方炼紫荷，紫荷飞尽发皤皤。猿啼巫峡晓云薄，雁宿洞庭秋月多。导引岂如桃叶舞，步虚宁比竹枝歌。华阳旧隐莫归去，水没芝田生绿莎。","dynasty":"唐代","title":"卢山人自巴蜀由湘潭归茅山因赠"}
{"author":"许浑","content":"檐外千帆背夕阳，归心杳杳鬓苍苍。岭猿群宿夜山静，沙鸟独飞秋水凉。露堕桂花棋局湿，风吹荷叶酒瓶香。主人不醉下楼去，月在南轩更漏长。","dynasty":"唐代","title":"韶州驿楼宴罢"}
{"author":"许浑","content":"待月西楼卷翠罗，玉杯瑶瑟近星河。帘前碧树穷秋密，窗外青山薄暮多。鸲鹆未知狂客醉，鹧鸪先让美人歌。使君莫惜通宵饮，刀笔初从马伏波。","dynasty":"唐代","title":"韶州韶阳楼夜宴（一作题韶州驿楼）"}
{"author":"许浑","content":"诏移丞相木兰舟，桂水潺湲岭北流。青汉梦归双阙曙，白云吟过五湖秋。恩回玉扆人先喜，道在金縢世不忧。闻说公卿尽南望，甘棠花暖凤池头。","dynasty":"唐代","title":"闻韶州李相公移拜郴州因寄"}
{"author":"许浑","content":"身没南朝宅已荒，邑人犹赏旧风光。芹根生叶石池浅，桐树落花金井香。带暖山蜂巢画阁，欲阴溪燕集书堂。闲愁此地更西望，潮浸台城春草长。","dynasty":"唐代","title":"游江令旧宅"}
{"author":"许浑","content":"赵佗西拜已登坛，马援南征土宇宽。越国旧无唐印绶，蛮乡今有汉衣冠。江云带日秋偏热，海雨随风夏亦寒。岭北归人莫回首，蓼花枫叶万重滩。","dynasty":"唐代","title":"朝台送客有怀"}
{"author":"许浑","content":"朝宴华堂暮未休，几人偏得谢公留。风传鼓角霜侵戟，云卷笙歌月上楼。宾馆尽开徐稚榻，客帆空恋李膺舟。谩夸书剑无知己，水远山长步步愁。","dynasty":"唐代","title":"将为南行陪尚书崔公宴海榴堂"}
{"author":"许浑","content":"酷似牢之玉不如，落星山下白云居。春耕旋构金门客，夜学兼修玉府书。风扫碧云迎鸷鸟，水还沧海养嘉鱼。莫将年少轻时节，王氏家风在石渠。","dynasty":"唐代","title":"余谢病东归，王秀才见寄，今潘秀才南棹奉酬"}
{"author":"许浑","content":"一匮为功极九层，康庄犹自剑棱棱。舟回北渚经年泊，门接东山尽日登。万国已闻传玉玺，百官犹望启金縢.贤臣会致唐虞世，独倚江楼笑范增。","dynasty":"唐代","title":"献韶阳相国崔公"}
{"author":"许浑","content":"坐穷今古掩书堂，二顷湖田一半荒。荆树有花兄弟乐，橘林无实子孙忙。龙归晓洞云犹湿，麝过春山草自香。向夜欲归心万里，故园松月更苍苍。","dynasty":"唐代","title":"题崔处士山居"}
{"author":"许浑","content":"强留佳客宴王孙，岩上馀花落酒樽。书院欲开虫网户，讼庭犹掩雀罗门。耳虚尽日疑琴癖，眼暗经秋觉镜昏。莫引刘安倚西槛，夜来红叶下江村。","dynasty":"唐代","title":"疾后与郡中群公宴李秀才"}
{"author":"许浑","content":"卢橘含花处处香，老人依旧卧清漳。心同客舍惊秋早，迹似僧斋厌夜长。风卷翠帘琴自响，露凝朱阁簟先凉。明朝欲醉文中彦，犹觉吟声带越乡。","dynasty":"唐代","title":"病间寄郡中文士"}
{"author":"许浑","content":"无处登临不系情，一凭春酒醉高城。暂移罗绮见山色，才驻管弦闻水声。花落西亭添别恨，柳阴南浦促归程。前期迢递今宵短，更倚朱阑待月明。","dynasty":"唐代","title":"将归姑苏南楼饯送李明府"}
{"author":"许浑","content":"楚客送僧归故乡，海门帆势极潇湘。碧云千里暮愁合，白雪一声春思长。满院草花平讲席，绕龛藤叶盖禅床。怜师不得随师去，已戴儒冠事素王。","dynasty":"唐代","title":"和浙西从事刘三复送僧南归"}
{"author":"邾仲谊","content":"可人千古风骚，如意珊瑚，苍水鲸鳌。纸上功名，曲中情思，话里渔樵。叹雾阁云窗梦窈，想风魂月魄谁招？裹骊珠泪冷鲛绡，续冰弦指冰鸾胶。传芳名玉兔挥毫，谱遗音彩凤衔箫。","dynasty":"元代","title":"【双调】蟾宫曲　题《录鬼簿》"}
{"author":"丁元和","content":"九重天子人中贵，五等诸侯阃外尊。争似布衣云水客，不将名字挂乾坤。","dynasty":"唐代","title":"诗"}
{"author":"郑俞","content":"积水綦文动，因知玉产幽。如天涵素色，侔地引方流。潜润滋云起，荧华射浪浮。鱼龙泉不夜，草木岸无秋。璧沼宁堪比，瑶池讵可俦。若非悬坐测，谁复寄冥搜。","dynasty":"唐代","title":"赋得玉水记方流"}
{"author":"杨守礼","content":"寂寞边城道，春深不见花。山头堆白雪，风里卷黄沙。计拙心惟赤，愁长鬓已华。晋云连塞草，回首各天涯。","dynasty":"明代","tags":"写景，壮志","title":"三月巡边晓发夏城"}
{"author":"杨守礼","content":"醉醒何处可，延月键松扉。境寂心还定，天高梦不归。一弹琴味永，三叹瑟声稀。翻羡孤飞雁，寒芦任尔依。","dynasty":"清代","title":"冬夜和朱画庄韵"}
{"author":"杨守礼","content":"百年过半学忘情，绮语芟除手亦生。因甚对花情未了，杜鹃颜色正倾城。","dynasty":"清代","title":"杜鹃花"}
{"author":"伶人","content":"焦湖百里，一任作獭。","dynasty":"唐代","title":"戏为冥吏判"}
{"author":"段缝","content":"溪桥久废湮，竹树半攲侧。梦寻六代尘，老构一椽宅。谁知江令门，犹倒山公舄。霸气消旧朝，歌声慨陈迹。鼎族昔繁华，荒径今岑寂。愿言辟榛芜，重与开景色。石叠云自生，渠凿流不息。我幸卜公邻，望衡步咫尺。晨夕惬素心，把臂共悦怿。西崦带烟樵，南埭钓水食。底事忧怦怦，相将爱惕惕。或筑吟诗坛，或设谈经席。焉知才不才，聊各适其适。岸帻豁眼界，挥麈吐胸臆。陇晴许扶鸠，水涨可𣏾鹢。嗒然得丧忘，往事莫凄恻。佳会不可常，岁月岂抛掷。蒙庄赖妻贤，渊明空子责。弱木手自栽，勿徒嗟立壁。滋培待其成，斧削工师职。更为广轩亭，左右支图籍。钟山挹爽来，烟鸟纷若织。绿菘篱下采，金尊池上涤。此盟更岁寒，一笑星发白。箸力如未尽，尚能越阡陌。","dynasty":"宋代","title":"赠王介甫"}
{"author":"陈嶰","content":"烂熳红霞光照衣，苔封白石路微微。华阳洞里何人在，落尽松花不见归。","dynasty":"唐代","title":"寻易尊师不遇"}
{"author":"曹敬","content":"螺纹旋转水潆洄，取入坳堂似覆杯。犀角同明陈斝爵，翠钿为饰配樽罍。斛中量出添新黛，掌上擎来酌旧醅。珠蚌玉珧罗海错，紫霞可许醉蓬莱。","dynasty":"清代","title":"螺杯"}
{"author":"曹敬","content":"壮夫自有雄心在，小技区区怎肯为。高祖提将三尺剑，班超投去一毛锥。藩篱斥鴳真堪陋，篆刻雕虫不足奇。他日侯封伸大志，定应功业冠当时。","dynasty":"清代","title":"赋得壮夫不为小技得为字"}
{"author":"曹敬","content":"何地幽清可纳凉，幽清无过绿荷塘。微风拂袖秋先到，更有熏人一味香。","dynasty":"清代","title":"赋得荷净纳凉时得凉字其一"}
{"author":"曹敬","content":"荷花为壁水为乡，人坐其间不断香。屏却尘氛消却暑，无风也觉自生凉。","dynasty":"清代","title":"赋得荷净纳凉时得凉字其二"}
{"author":"曹敬","content":"摩天鹄峙甚嶕峣，踏破芒鞋岭几条。树似惊虬翻洞口，石如奇鬼立岩腰。云封岭顶禅关隐，日丽平原眼界遥。六六峰回围玉笋，三三径辟种芭蕉。寻僧呼犬来谈佛，扫叶烹茶认作樵。忽见夕阳归鸟倦，衔烟独下过溪桥。","dynasty":"清代","title":"游芝山即景"}
{"author":"安鏖","content":"漠漠烟横草树青，依稀风景似兰亭。小桥疏竹人沽酒，曲径落花僧掩扃。","dynasty":"宋代","title":"举富铺"}
{"author":"卓文君","content":"皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！","dynasty":"两汉","tags":"乐府，民歌，女子，爱情，分手","title":"白头吟"}
{"author":"卓文君","content":"一朝别后，二地相悬。只说是三四月，又谁知五六年？七弦琴无心弹，八行书无可传。九连环从中折断，十里长亭望眼欲穿。百思想，千系念，万般无奈把郎怨。万语千言说不完，百无聊赖，十依栏杆。重九登高看孤雁，八月仲秋月圆人不圆。七月半，秉烛烧香问苍天，六月三伏天，人人摇扇我心寒。五月石榴红似火，偏遇阵阵冷雨浇花端。四月枇杷未黄，我欲对镜心意乱。忽匆匆，三月桃花随水转。飘零零，二月风筝线儿断。噫，郎呀郎，巴不得下一世，你为女来我做男。","dynasty":"两汉","tags":"回信，伤怀","title":"怨郎诗"}
{"author":"卓文君","content":"春华竞芳，五色凌素，琴尚在御，而新声代故！锦水有鸳，汉宫有木，彼物而新，嗟世之人兮，瞀于淫而不悟！朱弦断，明镜缺，朝露晞，芳时歇，白头吟，伤离别，努力加餐勿念妾，锦水汤汤，与君长诀！","dynasty":"两汉","tags":"抒情，乐府，民歌，爱情，分手","title":"诀别书"}
{"author":"陈良","content":"淮海春深照月长，灵祠佳树擅孤芳。人迷三月天山雪，风逗千门汉殿香。上苑菁葱思旧赏，金闺回旋入新章。后庭遗韵歌声好，试折琼枝荐一觞。","dynasty":"未知","title":"琼花"}
{"author":"陈良","content":"父子联荣世所希，予家何幸窃恩辉。自惭不及吾儿甚，得向亲前谢绿衣。","dynasty":"未知","title":"诗一首"}
{"author":"陈良","content":"风鼓空林雪蔽山，身如铁石不知寒。尘埃岂是相随物，付与溪流出世间。","dynasty":"未知","title":"雪中浴冷泉示诸友"}
{"author":"陈良","content":"道在吾身宇宙宽，朝逾云岫暮云关。丹灵不服春风转，欲度世人那得閒。","dynasty":"未知","title":"自紫极观过天柱"}
{"author":"孔平仲","content":"百里西风禾黍香，鸣泉落窦谷登场。老牛粗了耕耘债，啮草坡头卧夕阳。","dynasty":"宋代","tags":"古诗三百首，农事，抒怀","title":"禾熟"}
{"author":"孔平仲","content":"试说途中景，方知别后心。行人日暮少，风雪乱山深。","dynasty":"宋代","tags":"古诗三百首，写景，抒情","title":"寄内"}
{"author":"孔平仲","content":"百忙之际一闲身，更有高眠可诧君。春入四支浓似酒，风吹孤梦乱如云。诸生弦诵何妨静，满席图书不废勤。向晚欠伸徐出户，落花帘外自纷纷。","dynasty":"宋代","tags":"春天，生活","title":"昼眠呈梦锡"}
{"author":"孔平仲","content":"寂历帘栊深夜明，睡回清梦戍墙铃。狂风送雨已何处？淡月笼云犹未醒。早有秋声随堕叶，独将凉意伴流萤。明朝准拟南轩望，洗出庐山万丈青。","dynasty":"宋代","tags":"秋天，夜晚，写景","title":"霁夜"}
{"author":"孔平仲","content":"解纵枭鸱啄凤凰，天心似此亦难详。但知斩马凭孤剑，岂为摧车避太行！得者折腰犹下列，失之垂翅合南翔。不如长揖尘埃去，同老逍遥物外乡。半通官职万人才，卷蓄经纶未得开。鸾凤托巢虽枳棘，神仙定籍已蓬莱。但存漆室葵心在，莫学荆山玉泪哀。倚伏万端宁有定，塞翁失马尚归来。","dynasty":"宋代","tags":"写人，赞美","title":"和经父寄张缋二首"}
{"author":"孔平仲","content":"爹爹来密州，再岁得两子。牙儿秀且厚，郑郑已生齿。翁翁尚未见，既见想欢喜。广孙读书多，写字辄两纸。三三足精神，大安能步履。翁翁虽旧识，伎俩非昔比。何时得团聚，尽使罗拜跪。婆婆到辇下，翁翁在省里。大婆八十五，寝膳近何似？爹爹与奶奶，无日不思尔。每到时节佳，或对饮美食，一一俱上心，归期当屈指。昨日又开炉，连日北风起。饮阑却萧条，举目数千里。","dynasty":"宋代","title":"代小子广孙寄翁翁"}
{"author":"孔平仲","content":"此物固已美，采之从历山。蒙兄远相寄，深意在加餐。冷落齑盐地，萧条蓬艾间。书云次越品，宁复昔时欢。","dynasty":"宋代","title":"常父寄蕈"}
{"author":"孔平仲","content":"鱼从网师得，蒿自麦田求。斫鲙尝鲜美，调羹烹滑柔。江南见春物，野次助晨羞。人各甘香味，鲈莼未易侔。","dynasty":"宋代","title":"初食鲚鱼蒌蒿"}
{"author":"孔平仲","content":"入门已可爱，庭户复清阴。更有池台邃，相连花木深。山川供隐几，风月伴抽簪。七十须浑黑，知公但养心。","dynasty":"宋代","title":"题夏大初丈高居"}
{"author":"孔平仲","content":"漾楫贵池郡，伤心甘泽园。笑言成死别，风味想生存。花木春无主，蒿莱昼掩门。尚思歌舞会，些语为招魂。","dynasty":"宋代","title":"哭张子礼"}
{"author":"孔平仲","content":"促坐留宾醉，传呼放晚衙。门庭少公事，节物正秋华。斋酿新篘美，官奴远望佳。归时虽落月，银蜡照红纱。","dynasty":"宋代","title":"郡聚"}
{"author":"孔平仲","content":"倏此年华晚，萧然学馆幽。常閒心却闷，极静景多愁。叶走堂阶响，云依殿吻浮。黄茅日西下，戏犬在城头。","dynasty":"宋代","title":"寓目"}
{"author":"孔平仲","content":"纷纷千里暗，雪下海边城。方与冬为瑞，如何晚即晴。竹枝微觉重，瓦口未能平。深夜庭前看，尤添月色清。","dynasty":"宋代","title":"初雪即霁"}
{"author":"孔平仲","content":"今宵当月满，此日又阳生。明净乾坤气，欢和井邑声。年年对佳节，处处乐升平。遥想京师盛，新宫太一迎。","dynasty":"宋代","title":"冬至日作"}
{"author":"孔平仲","content":"雨意竟寥寂，浮云如涌泉。商羊空自舞，霹雳谩加鞭。溽暑烦挥箑，荒湾久住船。何时出污浊，洗闷向清川。","dynasty":"宋代","title":"不雨"}
{"author":"孔平仲","content":"弄水垂吾手，圆波触石堤。夜深翻斗极，秋霁把虹蜺。鸟泛閒相得，烟生望稍迷。问源思杖策，人指白云西。","dynasty":"宋代","title":"弄水亭"}
{"author":"孔平仲","content":"崎岖自牛径，潇洒得僧房。坏壁题名满，幽轩背日凉。涧花时委地，邻竹稍过墙。归路风犹紧，垂杨作意狂。","dynasty":"宋代","title":"赵屯寺"}
{"author":"孔平仲","content":"别我如不忍，念君方索居。萧然对松竹，独自理图书。击钵诗无敌，连环辩有馀。骅骝志万里，那久困盐车。","dynasty":"宋代","title":"扬子道中寄陈君佐其一"}
{"author":"孔平仲","content":"会合未云久，笑言今苦赊。山空愁夜鹤，野阔沸春蛙。雨涨新波满，烟昏故垒遮。输君官守佚，吟遍郡园花。","dynasty":"宋代","title":"扬子道中寄陈君佐其二"}
{"author":"孔平仲","content":"灵宇何年置，荒台渐欲平。丹青多泯灭，苔藓太分明。栋宇非难复，威灵想不行。长林相蔽翳，惟有暮鸦鸣。","dynasty":"宋代","title":"废庙"}
{"author":"孔平仲","content":"凄风下残叶，疏雨滴黄昏。山气先冬冷，江流入夜浑。无兵诛二鄙，有策济群元。郁郁平生志，凭谁荐一言。","dynasty":"宋代","title":"次韵偶书"}
{"author":"孔平仲","content":"末俗皆趋利，贫心独恶华。葛衣冬已晏，黍饭日将斜。岳重渊骞伍，毫轻许史家。浩然忘世虑，书剑一生涯。","dynasty":"宋代","title":"有感"}
{"author":"孔平仲","content":"楚天阴易久，颜巷意何孤。贫贱身虽困，英雄胆未枯。西山縻虎足，北海拔龙须。一剑何时起，功成泛五湖。","dynasty":"宋代","title":"喻意"}
{"author":"孔平仲","content":"嗟予困羁旅，雨昏萧寺中。客情随日淡，诗思入秋雄。目断故乡路，心飞黄叶风。文轩又将去，坐觉笑谈空。","dynasty":"宋代","title":"赠王吉甫其三"}
{"author":"孔平仲","content":"月色清馀睡，寒霜入病躯。漏随诗思急，灯伴客心孤。匣锁剑三尺，身沈天一隅。蛟龙困勺水，永夜忆江湖。","dynasty":"宋代","title":"秋夕"}
{"author":"孔平仲","content":"初寒十月终，凛烈若穷冬。阴谷冻猛虎，冰潭僵老龙。霜威刷六合，雪影暗千峰。孤客坐无火，悲吟听暮钟。","dynasty":"宋代","title":"十月寒"}
{"author":"孔平仲","content":"归去白云居，山行百里馀。腰藏三尺剑，腹载五车书。暮雨添云重，秋风落翠疏。此时别离兴，滴泪满襟裾。","dynasty":"宋代","title":"别介之"}
{"author":"孔平仲","content":"松竹昼阴环，清风枕席间。梦随啼鸟散，心伴白云闲。渔艇归前浦，樵歌下远山。徘徊明月夜，高兴向忘还。","dynasty":"宋代","title":"谈道亭睡觉而成"}
{"author":"孔平仲","content":"孤烛夜自明，四壁冷无声。攲枕清无寐，思时愤不平。林中多虎豹，天上有欃枪。匣剑蟠龙气，何时仗汝评。","dynasty":"宋代","title":"书斋独坐有怀"}
{"author":"孔平仲","content":"别馆无人迹，春归空绿芜。落花深不扫，啼鸟静相呼。坐想龙山景，方淹瘴海隅。几因北窗卧，一梦到西湖。","dynasty":"宋代","title":"别馆春"}
{"author":"孔平仲","content":"夜久景逾清，行吟到小亭。梨花带明月，银汉淡疏星。渡水渔歌远，巡山鬼火青。此时尘虑息，豁若醉初醒。","dynasty":"宋代","title":"清夜"}
{"author":"孔平仲","content":"晴汉疑收练，阴云忽涌涛。山空鬼聚啸，月黑虎长号。露偪睡魔走，风飘诗胆豪。静中余所乐，六印一鸿毛。","dynasty":"宋代","title":"中夜口占"}
{"author":"孔平仲","content":"人多护所短，孰肯告之言。不自聪明广，何由道义尊。知非君子趣，文过鄙夫存。安得同心友，相攀至圣门。","dynasty":"宋代","title":"求言"}
{"author":"孔平仲","content":"潇洒无俗韵，登临纾远情。吟题红叶满，卧看白云生。山色差屏翠，溪流泻镜明。优游此终日，其乐胜公卿。","dynasty":"宋代","title":"西轩偶书"}
{"author":"孔平仲","content":"经岁留南戍，频时思故邦。青山又薄暮，斜日满西窗。遣愤诗千首，迷愁酒百缸。何缘幸免去，归棹破长江。","dynasty":"宋代","title":"偶书"}
{"author":"孔平仲","content":"华阁倚青空，凭栏啸远风。溪光梅雨后，山影夕阳中。细草伤心绿，馀霞照面红。此身归计未，客棹自西东。","dynasty":"宋代","title":"城楼晚眺"}
{"author":"孔平仲","content":"羁旅淹南戍，栖迟绕塞垣。海氛朝自暗，山气昼常昏。虫穴风来毒，蛮溪水出浑。故乡方远想，斜日更啼猿。","dynasty":"宋代","title":"偶书"}
{"author":"孔平仲","content":"我行君在家，南北各天涯。恨别三秋久，悲思万里赊。归心泷浪急，远目岭云遮。相见何时再，青山日又斜。","dynasty":"宋代","title":"寄中"}
{"author":"孔平仲","content":"人迹少到此，山扉长悄然。空庭但噪雀，古木自生烟。鼠拱颓墙穴，蜗交腐栋涎。登临未穷览，斜影促归鞭。","dynasty":"宋代","title":"重到山寺"}
{"author":"孔平仲","content":"云惨天如褐，山横日易昏。寒鸦啼古木，饥雀噪空园。红叶风飘势，苍苔雨滴痕。行吟有清兴，寂寞与谁论。","dynasty":"宋代","title":"寓目"}
{"author":"孔平仲","content":"目极天地旷，心凄原野荒。高梧脱叶瘦，冻雀抱枝僵。松柏凌寒在，雕鸿得意翔。平时岂相混，此日辨风霜。","dynasty":"宋代","title":"岁暮作"}
{"author":"孔平仲","content":"穷骨支离甚，危肠感激多。人生易日月，世路苦风波。素志偿犹未，朱颜顾几何。不如都弃置，对酒且高歌。","dynasty":"宋代","title":"偶书"}
{"author":"孔平仲","content":"惨淡春阴久，萧条客望中。愁云抱孤岭，密雨暗长空。草色萋已绿，花开枝半红。何时见晴景，携酒趁东风。","dynasty":"宋代","title":"春阴"}
{"author":"孔平仲","content":"骀荡禁烟节，相随上北峰。雨馀澄远水，风细韵长松。柳影摇歌席，花香入酒钟。南州富閒暇，行乐且从容。","dynasty":"宋代","title":"寒食宴北山席上走笔得松字"}
{"author":"孔平仲","content":"春到强娱乐，春归心寂然。夕阳芳草地，梅雨落花天。梁舌独调燕，林声渐噪蝉。朱颜随物改，谁与驻流年。","dynasty":"宋代","title":"春归"}
{"author":"孔平仲","content":"寒夜风雨细，阴房灯火孤。一身无羽翼，万事有荣枯。壮志断鳌足，雄谋编虎须。蛟龙困尺水，梦想在江湖。","dynasty":"宋代","title":"自和喻意四首其一"}
{"author":"孔平仲","content":"青山望不极，落日意偏孤。生计一瓢足，秋风双鬓枯。顾予兰纫佩，笑子帛缠须。别有相同处，胸中万顷湖。","dynasty":"宋代","title":"自和喻意四首其二"}
{"author":"孔平仲","content":"千里声相应，平生德不孤。豹文方雾隐，松节岂霜枯。壮志横磨剑，衰颜早照须。莫同鱼鸟态，忘我向江湖。","dynasty":"宋代","title":"自和喻意四首其三"}
{"author":"孔平仲","content":"好静心常爽，凭高兴愈孤。山云长掩翠，原火渐焚枯。雨竹双妃泪，霜松四皓须。犹嫌望中隘，思泛洞庭湖。","dynasty":"宋代","title":"自和喻意四首其四"}
{"author":"孔平仲","content":"揽辔金房道，崎岖难具陈。浮岚长作雨，冷气不知春。少见宽平野，多逢腋肿民。欲知来处远，巫峡是西邻。","dynasty":"宋代","title":"题女娲山女娲庙其一"}
{"author":"孔平仲","content":"鄙性常山野，尤甘草舍中。钩帘阴卷柏，障壁坐防风。客土依云实，流泉架木通。行当归老去，已逼白头翁。","dynasty":"宋代","title":"新作西庵将及春景戏成两诗请李思中节推同赋"}
{"author":"孔平仲","content":"昨叶何摇落，今逢淑景天。山椒红杏火，岩石绿苔烟。炉火沉香烬，琴丝续断弦。忍冬已彻骨，衰白及长年。","dynasty":"宋代","title":"新作西庵将及春景戏成两诗请李思中节推同赋其二"}
{"author":"孔平仲","content":"楚泽兰纫佩，廉泉水洗心。荷锄通草径，戴笠钩藤阴。欲蚤休陈事，须甘遂陆沈。谩呈诗藁本，李杜若知音。","dynasty":"宋代","title":"再赋其一"}
{"author":"孔平仲","content":"郁郁金舒柳，青青黛染槐。繁阴庭侧柏，碎绿井中苔。雨漏芦檐破，风薰草意回。陟釐题短句，自洗笔头灰。","dynasty":"宋代","title":"再赋其二"}
{"author":"孔平仲","content":"冻地榆抽笋，寒山药长苗。老翁须自白，积雪草方夭。折桂心安在，屠龙胆已消。花前胡不醉，排闷合欢谣。","dynasty":"宋代","title":"再赋其一"}
{"author":"孔平仲","content":"此地龙舒国，池隍战血馀。木香多是橘，石乳最宜鱼。古瓦松杉冷，旱天麻麦疏。题诗云母纸，笺腻粉难书。","dynasty":"宋代","title":"再赋其二"}
{"author":"孔平仲","content":"百草霜雪死，半天河汉斜。竹含轻紫粉，梅发淡红花。蘸甲香醪酽，搔头垢发华。北亭欢宴罢，灯烛夜明沙。","dynasty":"宋代","title":"再赋其一"}
{"author":"孔平仲","content":"起自然铜鼎，烹茶滴乳香。深冬灰正冷，新腊雪须当。我意空青眼，君才贯众长。唱酬几百合，衰白荷相忘。","dynasty":"宋代","title":"再赋其二"}
{"author":"孔平仲","content":"久客乌头白，家无石斛储。谙寻小草木，心合大空虚。已耐冬寒过，新知母服除。铜青即金紫，无患子穷居。","dynasty":"宋代","title":"送李思中服阕入京"}
{"author":"孔平仲","content":"屡得真珠玉，天葩兰麝香。书灯心最苦，坐石胆应凉。松桂枝柯老，蛟龙骨骼长。急追无及已，请附子馀光。","dynasty":"宋代","title":"酬"}
{"author":"孔平仲","content":"自笑开阳畔，辉光接斗魁。名希周士贵，德慕舜元才。共享珍羞美，同骑骏马回。它时立天柱，曾作饮仙来。","dynasty":"宋代","title":"十一月十二日会集宾主共八人"}
{"author":"孔平仲","content":"城楼高跨天中央，登临举目极四荒。苍云彤霞物象变，落日清风天气凉。树深蒙密幽鸟语，山势蝉联烟霭长。溪流渰渰东下去，安得扁舟还故乡。","dynasty":"宋代","title":"城楼晚望"}
{"author":"孔平仲","content":"晓色漫漫看雪下，溪流脉脉见潮生。船窗静坐无宾客，樽酒相从只弟兄。会合都来能几日，留连遮莫到三更。何如径就舟中宿，岸斗深泥不可行。","dynasty":"宋代","title":"初三夜作"}
{"author":"孔平仲","content":"小舟冲雪鱼新买，湿荻吹烟火旋生。一笑兼留青眼客，半年不见白头兄。厌厌剧饮罍频耻，衮衮高谈仆屡更。故使移船相近住，几番潮信不能行。","dynasty":"宋代","title":"再用元韵"}
{"author":"孔平仲","content":"濯濯春容在柳梢，野梅相压吐香苞。日边明晦云无定，雨后寒暄气欲交。抱蕊悬虫犹带茧，衔枝飞鸟已营巢。高怀不爱三公府，白水青山满近郊。","dynasty":"宋代","title":"造王馆"}
{"author":"孔平仲","content":"磻溪莘野亦初閒，去逐功名遂不还。岂有太平辞将相，却来高卧对湖山。冥心真出三千界，注想长虚第一班。踽踽朱门旧时客，冒寒冲雨到郊关。","dynasty":"宋代","title":"呈馆"}
{"author":"孔平仲","content":"名园有一已堪誇，胜事三园属一家。杖策可游缘近宅，得春最久为多花。人居玉府真仙格，地占钱塘最物华。见说江湖堂更好，烟波清兴浩无涯。","dynasty":"宋代","title":"元子发龙图以程公咏三园诗见示亦成一篇"}
{"author":"孔平仲","content":"三尺青蛇丈二矛，崛然来应武科求。东南近出人才美，西北当宽帝顾忧。战马夜嘶榆塞月，征衣寒犯玉关秋。古今将相皆无种，好取班超万里侯。","dynasty":"宋代","title":"赠武科胡七"}
{"author":"孔平仲","content":"平生苦厌家为累，今日应如痛定人。群婢喧哗宁复有，孤灯潇洒自相亲。温寻简策评三豕，点缀文章学受辛。谁谓丹枫会愁客，深秋清思满江滨。","dynasty":"宋代","title":"和常父"}
{"author":"孔平仲","content":"决起南溟近北辰，风雷含蓄待经纶。殿前欲奏三千字，阁下先为第一人。擢等定如唐处厚，封侯终似汉平津。应嫌有弟真痴绝，抱瓮区区最苦辛。","dynasty":"宋代","title":"喜经父阁试第一"}
{"author":"孔平仲","content":"过阁程文推首出，临轩亲策复先鸣。大科江左未尝有，此事吾家真最荣。独步以才高宇宙，横飞不日到蓬瀛。翩翩斥鴳蒿莱下，岂识鹏抟九万程。","dynasty":"宋代","title":"喜经父制策第一其一"}
{"author":"孔平仲","content":"亲策贤良第一番，吾家羽翼蔚高骞。当时弃禄嫌民掾，此日登科胜状元。四海望风期将相，双亲闻榜庆儿孙。台州已有公台兆，预约当行必践言。","dynasty":"宋代","title":"喜经父制策第一其二"}
{"author":"孔平仲","content":"萧洒东堂秋正皎，思寻一径上幽亭。天生乔木为攲盖，地借群山作画屏。有志休官头未白，多情好客眼偏青。知公故欲来高处，目送飞鸿在杳冥。","dynasty":"宋代","title":"萃胜亭"}
{"author":"孔平仲","content":"相国当时此建旄，正如今日拥三刀。规摹忽起凌千尺，意气相期在一陶。柱础下连坤轴壮，檐牙斜插斗杓高。观公磊落真人杰，莫向江山赋楚骚。","dynasty":"宋代","title":"滕元发池州萧相楼"}
{"author":"孔平仲","content":"廊庙之才守一州，暮年名位等酂侯。簪缨七叶皆当轴，栋宇千章为起楼。抚事萧条人已远，临风慷慨意相投。期公便握玑衡去，留取馀光照斗牛。","dynasty":"宋代","title":"再赋"}
{"author":"孔平仲","content":"新作朱门向水开，虽临行路少尘埃。久藏胜境因人发，尽放青山入坐来。树影转檐棋未散，荷香飘枕梦初回。晚年事事皆疏懒，赖得閒官养不才。","dynasty":"宋代","title":"西轩"}
{"author":"孔平仲","content":"荒园忽报枉高旌，旋设屏帷当小亭。重复江山天外远，回还松竹坐中青。劝斟美酒罍频耻，看跋名书墨尚馨。莫笑区区身未退，待公鹏击我鸿冥。","dynasty":"宋代","title":"和唐林夫游家园"}
{"author":"孔平仲","content":"小雨初收深夜凉，杖藜徐步立回塘。一天星月清人意，四面芙蕖遗我香。大隐尝闻在朝市，昔人何必濯沧浪。应官粗了心无事，便是逍遥物外乡。","dynasty":"宋代","title":"夏夜"}
{"author":"孔平仲","content":"团团浓绿隔窗纱，曾见丛生瘴海涯。太守作堂真好事，谪仙题榜更增华。孤根直节非今日，秀气清香自一家。气候人间应较晚，月中子落此开花。","dynasty":"宋代","title":"桂堂"}
{"author":"孔平仲","content":"和似阳春静似山，讴谣千里祝公年。暂留卑湿江城地，且庆舒长夏景天。盛德自当增寿考，高才行且复蕃宣。香奁画轴知无用，只有诗篇不值钱。","dynasty":"宋代","title":"通判成郎中生日人凡送香合寿星皆不受独以诗献"}
{"author":"孔平仲","content":"阴阳藻鉴两俱优，落落高谈气似秋。仙驭晚留山水国，客星曾入帝王州。却乘眇莽归三岛，空葬衣冠付一丘。作颂驰书谢人世，知君平昔悟浮休。","dynasty":"宋代","title":"诗致卓道士灵座"}
{"author":"孔平仲","content":"春生湘浦即当还，穷览云山得据鞍。洒落文章终不俗，从容谈笑尚能欢。千金骏马将辞主，一曲胡琴遂掩棺。世事相因古如此，谁知鲁国累邯郸。","dynasty":"宋代","title":"次韵王通叟"}
{"author":"孔平仲","content":"谁撼月中丹桂枝，堕阶圆实似珠玑。山中道士拾不尽，湖上仙人携得归。半夜香风飘涧壑，一时甘雨遍郊圻。与公寄籍皆江国，且喜田园岁不饥。","dynasty":"宋代","title":"张子明自庐山归云十五夜桂子落于太平观乡人谓之大熟子丰年之兆也"}
{"author":"孔平仲","content":"北音融结本轻清，欲学含糊想未能。晚节弦歌应自笑，终朝簿领更相仍。九江土壤多卑湿，三伏云氛正郁蒸。宴坐知君无暑气，风标自敌玉壶冰。","dynasty":"宋代","title":"寄唐林夫"}
{"author":"孔平仲","content":"海沂歌舞待王祥，喜得淮南一道堂。军号无为已閒暇，地连秋浦更清凉。进趋黾勉心应懒，退食优游策最长。我住庐山欲招隐，为君先去种松篁。","dynasty":"宋代","title":"送吴全甫中舍倅无为"}
{"author":"孔平仲","content":"吾身当老此园中，世路崎岖几万重。且饱稻粱随雁鹜，尽将云雨付蛟龙。求閒有志终须得，招隐何人肯见从。且为莆田朱处士，比邻先种七株松。","dynasty":"宋代","title":"和朱君况卜居"}
{"author":"孔平仲","content":"古今诸柳孰为强，矫矫针悬术最良。自富诗才堪继恽，兼深儒学有如芳。当时屡献箴规益，末世惟传翰墨光。石刻见贻真雅赐，峥嵘笔力有馀刚。","dynasty":"宋代","title":"和项元师见遗柳书"}
{"author":"孔平仲","content":"睡起西风掠鬓轻，萧然庭院晚寒生。浮云便作飞鸿意，细雨仍兼落叶声。物不求馀随处足，事如能省即心清。山林朝市皆相似，何必区区隐钓耕。","dynasty":"宋代","title":"睡起"}
{"author":"孔平仲","content":"碧落声华盖世高，哀乌才业亦时豪。灵渊自出驹千里，丹穴今看凤一毛。方略从容能处事，精神洒落见挥毫。东行想足资清兴，江上秋风捲怒涛。","dynasty":"宋代","title":"送郎祖仁奉礼"}
{"author":"孔平仲","content":"进多龃龉退为安，未省乘轩胜抱关。半世青衫贫为禄，新秋明镜老催颜。纷纷江上风吹叶，漠漠淮南雨暗山。欲和佳篇寄相忆，韵严词峭不容攀。","dynasty":"宋代","title":"次韵孙亨甫见寄"}
{"author":"孔平仲","content":"每承劳问意何穷，尤喜真行字颇工。萧散正如君子性，颉颃兼得古人风。曾经廷诤毫端直，自有家藏砚色红。雅称玉堂词翰手，枉留山邑簿书中。","dynasty":"宋代","title":"唐林夫累惠书字法绝精以诗谢"}
{"author":"孔平仲","content":"薄寒初著裌衣裳，日景中分不短长。池馆虚明开水石，园林摇落受风霜。黄花满槛金铃秀，白酒盈樽玉液香。未老不须云母粉，且教弦管奏清商。","dynasty":"宋代","title":"寓兴"}
{"author":"孔平仲","content":"眷深贤守已忘形，肯屈旌旗到小亭。坐有嘉宾仙骨秀，门无俗客暮山青。荐樽施遣供蔬甲，秉烛相随看菊铃。欲识主人书馆淡，短檠灯火漆函经。","dynasty":"宋代","title":"知郡太博临宴公宇诗以为谢唐林夫在席"}
{"author":"孔平仲","content":"义以酬知不愿形，孤标直气蔚亭亭。天涯调官头将白，江上论文眼倍青。自性本空观水月，外尘相染喻风铃。昨宵共说无生话，胜读西来一藏经。","dynasty":"宋代","title":"秋夕旅馆谈禅用元韵呈林夫"}
{"author":"孔平仲","content":"珠玉相辉愧我形，正如朽壤附云亭。宦情已比春云薄，交义犹期老柏青。坐久北窗号过雁，谈馀荒戍咽疏铃。知君不厌寒宵景，世上风霜已屡经。","dynasty":"宋代","title":"林夫访及书室夜话又用元韵"}
{"author":"孔平仲","content":"地形磅礴接匡庐，旷野人烟乍有无。栖亩稻粱方待穫，识家鸡犬各随呼。农耕半岭如僧衲，牧跨羸牛似画图。官守投閒省坟柏，满林霜露涕沾濡。","dynasty":"宋代","title":"至城东作其一"}
{"author":"孔平仲","content":"碧玉枝条手自分，花开晚节最怜君。斜簪短发能回老，满泛清樽要助醺。著雨半荒犹烂漫，绕栏三嗅倍氤氲。更收残蕊缝为枕，长得好香深夜闻。","dynasty":"宋代","title":"惜菊"}
{"author":"孔平仲","content":"平生疏野得江湖，岁暮西斋拥一炉。雨滴空阶如自语，风吹长木更相呼。世间宠辱收棋局，楼上光阴入酒壶。近日睡时全少梦，攀缘狂想自知无。","dynasty":"宋代","title":"西斋冬夕"}
{"author":"孔平仲","content":"年光吹尽任飞灰，且庆舒长举寿杯。积晦弥旬三尺雨，新阳半夜一声雷。家人环坐相酬劝，贺客先期戒往来。熟醉腾腾成小睡，晚寒更起耻残罍。","dynasty":"宋代","title":"至日作"}
{"author":"孔平仲","content":"伐竹诛茅挂织蒲，半规小榻一方炉。不随健鹘摩空去，且免穷猿失木呼。自有琴书增道气，别开世界在仙壶。幽人欲到知何意，若说真庵彼岂无。","dynasty":"宋代","title":"小庵初成奉酬元师"}
{"author":"孔平仲","content":"东皇旌节下蓬壶，一夕芳菲遍海隅。红破露花将引蝶，绿深烟柳已藏乌。异乡旅食频年久，故国风光此日殊。常是登高牵望眼，醉吟今喜在江湖。","dynasty":"宋代","title":"口占"}
{"author":"孔平仲","content":"红莲绿水本优游，清绝东南七宝州。见说新书亦多事，每闻沿檄少归休。少年共计驹千里，末路堪嗟貉一丘。正是江边桃李月，鸡鸣度曲寄离忧。","dynasty":"宋代","title":"寄常父"}
{"author":"孔平仲","content":"度峡经泷行路难，岭猿越鸟避旌竿。身从日下恩光暖，声落天南暑气寒。事国以忠宁计远，与人为福莫如安。观公才大宜高位，岂复区区久外官。","dynasty":"宋代","title":"席上送孙知损通直广东漕"}
{"author":"孔平仲","content":"纷纷柳絮入帘飞，正是酴醾花发时。断送日长惟有睡，留连春去可无诗。狂鞭迸笋偏当户，绿叶成阴巧覆墀。百舌声中斜照晚，翛然衰鬓任风吹。","dynasty":"宋代","title":"春晚遣兴"}
{"author":"孔平仲","content":"当年辇毂参农正，今日江湖望岁星。冷局自安心有素，故人相厚眼偏青。幅巾舒散殊官属，华衮腾骧入帝庭。一荐未为门下德，荷公敦笃好忘形。","dynasty":"宋代","title":"谢郏正甫"}
{"author":"孔平仲","content":"漫漫湖水拍堤浮，欲到南亭泛小舟。平日登临如别境，后来语笑尚中流。采菱斫鲤皆新美，赌酒围棋自献酬。对面火云高万丈，谁知此地有清秋。","dynasty":"宋代","title":"夏日游湖亭"}
{"author":"孔平仲","content":"奕奕秋光照眼明，野香山秀互相迎。路穿蒙密无人见，天借阴凉助我行。水窦溅流如贝玉，松风疏韵作韶茎。一重一掩尘埃远，故比城中分外清。","dynasty":"宋代","title":"入山马上口占"}
{"author":"孔平仲","content":"一望膺门眼已明，欣然倒屣辱公迎。林泉真作仙人宅，杖屦容参长者行。道论风生挥玉麈，渴心尘积饮金茎。匆匆短棹依城去，连日西斋梦寐清。","dynasty":"宋代","title":"再用元韵呈熊伯通"}
{"author":"孔平仲","content":"南山九叠势千霄，中有长松荫寸苗。好景常闻太平观，谪仙更住上清桥。风吹石径秋声早，泉落云根暑气消。方外相期蒙雅眷，只应心隐不须招。","dynasty":"宋代","title":"寄熊伯通"}
{"author":"孔平仲","content":"豁然披雾睹青霄，沛若为霖洒旱苗。身逐归云朝傃洞，心随流水暮萦桥。人情不用相轻重，物理从来互长消。器业如公合廊庙，伫闻尺一有嘉招。","dynasty":"宋代","title":"再用霄字韵"}
{"author":"孔平仲","content":"湖山秀气合，庭榭绿阴初。吹腊新尝酒，鸣榔旋取鱼。青规谏官疏，丹毂使臣车。醉尉无仪检，将军莫怪渠。","dynasty":"宋代","title":"清晖馆"}
{"author":"孔平仲","content":"开亭面峰岛，来客庆桑弧。屡种蓝田玉，新还合浦珠。海边桃结子，天外凤生雏。莫笑轩楹陋，高门即似于。","dynasty":"宋代","title":"花望之弄璋亭"}
{"author":"孔平仲","content":"落花宁是秽，啼鸟不为喧。野水从侵道，青山任塞门。吏身閒似隐，官舍静于村。开卷何曾读，风来只自翻。","dynasty":"宋代","title":"夏昼"}
{"author":"孔平仲","content":"回风动木叶，细雨湿蛛丝。心下无閒事，人间有此时。微凉纱半捲，幽梦角徐吹。此兴惟吾解，儿曹莫使知。","dynasty":"宋代","title":"夏日甘寝"}
{"author":"孔平仲","content":"骤雨行荷叶，嘈嘈如语言。高斋正薄暮，宴坐不知喧。极静开心地，新凉入鬓根。交游何用绝，自罕到吾门。","dynasty":"宋代","title":"晚兴"}
{"author":"孔平仲","content":"展簟当檐卧，微风送晚凉。云移自徐疾，蕉舞更低昂。结网蛛萦足，归巢鸟乱行。支离聊度日，那复论行藏。","dynasty":"宋代","title":"晚兴"}
{"author":"孔平仲","content":"萧然隐几坐，终日白云间。触石未全起，无心聊与閒。幽篁相映带，绝顶有跻攀。最称侵寒望，淮南雪满山。","dynasty":"宋代","title":"赋程氏云庵"}
{"author":"孔平仲","content":"久倦调羹手，新寻辟谷方。谓还周衮绣，重补舜衣裳。忽报中台拆，同嗟一鉴亡。森然栋梁气，今此掩黄肠。","dynasty":"宋代","title":"常父相率作吴丞相挽词其一"}
{"author":"孔平仲","content":"鸣玉东西府，藏舟辰巳年。盐梅捐鼎实，箕尾返星躔。阴德元丰政，遗书太史编。后人瞻彷佛，图像在凌烟。","dynasty":"宋代","title":"常父相率作吴丞相挽词其二"}
{"author":"孔平仲","content":"秋江水自壮，更值雨滂沱。落日增野兴，连天吹细波。城依湓浦近，舟傍柳湖多。吾已忘清浊，安知孺子歌。","dynasty":"宋代","title":"晚望"}
{"author":"孔平仲","content":"海水扬波今合清，秋风千里使华行。言皆有道非徒发，事若无心更不生。谈笑从容怀远俗，琴书潇洒寄高情。伫闻静胜诸蛮服，何必楼船十万兵。","dynasty":"宋代","title":"送马朝请使广西"}
{"author":"孔平仲","content":"团团冰镜吐清辉，今夜何如昨夜时。只恐月光无好恶，自怜人意有盈亏。风摩露洗非常洁，地阔天高是处宜。百尺曹亭吾独有，更教玉𥴦倚栏吹。","dynasty":"宋代","title":"八月十六日玩月"}
{"author":"孔平仲","content":"西安潇洒我常游，去自脩川泛小舟。民本丰饶矜气节，士多儒雅出公侯。梅山晚翠屏当户，茶井春芽雪满瓯。预想弦歌富閒暇，白云深倚凤凰楼。","dynasty":"宋代","title":"送郭明叔任"}
{"author":"孔平仲","content":"未归西掖掌丝纶，且面南谯作守臣。三已何尝观愠色，一鸣从此却惊人。朱轓暂去求民瘼，黄闼行当秉国钧。记取庐山公旧隐，几多草木待青春。","dynasty":"宋代","title":"送提举太平观熊舍人其一"}
{"author":"孔平仲","content":"江州几日到滁州，风送征帆暮不收。幽谷水声先入梦，炉峰山色远随舟。素无公事多閒暇，当有新诗自唱酬。寂寞旧居谁复顾，桂花深锁一堂秋。","dynasty":"宋代","title":"送提举太平观熊舍人其二"}
{"author":"孔平仲","content":"高才喻蜀策巂羌，凛凛威名动四方。裁正稷宫新法度，发挥词掖好文章。暂还紫府烟霞冷，却上青霄道路长。寄语吏民休浪喜，使君宁久在滁阳。","dynasty":"宋代","title":"送提举太平观熊舍人其三"}
{"author":"孔平仲","content":"清晨已送君南浦，薄暮未行天北风。此别谩言千里远，笑谈还此一樽同。铁山重叠云垂地，玉马腾骧浪驾空。涉险临危须自戒，且维舟楫莫匆匆。","dynasty":"宋代","title":"熊伯通阻风未发拿舟就谒留饮数杯"}
{"author":"孔平仲","content":"官身粗应三钱府，吏隐聊开一草庵。拥砌幽篁如月映，覆檐乔木与天参。畏人自比藏头雉，老世今同作蛹蚕。岂独忘言兼闭息，舌津晨漱不胜甘。","dynasty":"宋代","title":"苏子由寄题小庵诗用元韵和"}
{"author":"孔平仲","content":"春气已回人困顿，雨声不断夜潺湲。四支退食昏如醉，两眼看书涩有烟。散帙横经那肯读，埋头曲肘即成眠。只愁稚子窥吾懒，岂畏诸公诮腹便。","dynasty":"宋代","title":"据案小睡"}
{"author":"孔平仲","content":"二公俊轨皆千里，两首新诗寄一庵。大隐市朝希柱史，好奇兄弟有岑参。雪天冻坐痴于雀，雨夕春眠困若蚕。不是本来忘世味，便投閒寂亦难甘。","dynasty":"宋代","title":"子瞻子由各有寄题小庵诗却用元韵和呈"}
{"author":"孔平仲","content":"丱角同出处，中路稍差池。往事如一梦，新年生白髭。小官仍龃龉，异国更羁栖。长时恨隔阔，既见少开眉。朝共垆边饮，暮同窗下棋。一日复一日，眷眷不忍离。今兹解舟去，岂为赴同期。久住恐相溷，萧然生事微。欲将眼中泪，一洒别时衣。诸绪正牢落，勿令心重悲。融怡和笑语，惝恍迷东西。甘言戒婢子，循发祝阿宜。愦愦情怀恶，正同中酒时。晚泊芦荻岸，江天云四垂。高城已不见，春雨更如丝。","dynasty":"宋代","title":"发仪真寄常父兄"}
{"author":"孔平仲","content":"钟陵朋寮中，我鄙且蹇浅。诸公无缁磷，许我以缱绻。难题诗交锋，小户酒减盏。荒村今谁同，引领迤逦远。","dynasty":"宋代","title":"平上去入四首寄豫章旧同官其二"}
{"author":"孔平仲","content":"花下饮馀留晚辔，溪边行处把春衫。东风作恶波微起，不得移舟滴水岩。","dynasty":"宋代","title":"八日"}
{"author":"孔平仲","content":"太白之精出李白，诗中元帅酒家豪。轩然眉目已如此，况著当年宫锦袍。","dynasty":"宋代","title":"李白祠堂其二"}
{"author":"孔平仲","content":"雨荡炎天气，风生乔木阴。清凉一枕睡，胜得万黄金。","dynasty":"宋代","title":"午眠"}
{"author":"孔平仲","content":"百姓命悬三尺法，千秋谁恤两端情。近闻崇尚刑名学，陛下之心乃好生。","dynasty":"宋代","title":"熙宁口号其五"}
{"author":"孔平仲","content":"和似阳春静似山，讴谣千里祝公年。暂留卑湿江城地，且庆舒长夏景天。盛德自当增寿考，高才行且复蕃宣。香奁画轴知无用，只有诗篇不值钱。","dynasty":"宋代","title":"通判成郎中生日人凡送香合寿星皆不受独以诗献"}
{"author":"孔平仲","content":"宋君吾未识，名誉素讲闻。海上一邂逅，欢然如故人。相交但数语，所见已终身。固非轻许与，亦有白头新。之官颇迫促，折柳长亭春。驰情自今始，怅望西南云。","dynasty":"宋代","title":"呈宋思叔县丞"}
{"author":"孔平仲","content":"牧守有民社，佳言多告余。金芝先出谷，奔召戒征车。","dynasty":"宋代","title":"八画一首"}
{"author":"孔平仲","content":"果下名驹踏路莎，沙堤虽小未相多。夕天返照摇珠璧，玉宇微风荡绮罗。维棹水边舟不正，止车门外毂相摩。手搴露蕊真清旦，一样新翻蜀锦窠。","dynasty":"宋代","title":"呈陆农师其五"}
{"author":"孔平仲","content":"南山九叠势千霄，中有长松荫寸苗。好景常闻太平观，谪仙更住上清桥。风吹石径秋声早，泉落云根暑气消。方外相期蒙雅眷，只应心隐不须招。","dynasty":"宋代","title":"寄熊伯通"}
{"author":"孔平仲","content":"匣中有神剑，夜夜鸣不休。欲污单于血，思僇佞臣头。不愿就斩马，贱用良自羞。深韬度岁月，怨气射斗牛。仗君远提携，可以安九州。莫作铅刀顾，此非绕指柔。","dynasty":"宋代","title":"谕志"}
{"author":"孔平仲","content":"挥鞭西指凤凰城，疏野之心无所营。预约牡丹花下酒，归时节物近清明。","dynasty":"宋代","title":"随倅"}
{"author":"孔平仲","content":"古来豪俊起，大半在山东。甚矣承平久，萧然武备空。封疆濒北狄，士卒戍西戎。器械恬儿戏，城隍骇土功。朝廷急扫敝，草莽许输忠。元恨天门远，无由半策通。","dynasty":"宋代","title":"古来"}
{"author":"孔平仲","content":"阳泄已氤氲，阴疏不凝结。可怜终日雨，总是连天雪。虽贫布衣煖，尚欲应时节。坐想大河东，苦寒山石裂。","dynasty":"宋代","title":"冬日久雨有怀保德"}
{"author":"孔平仲","content":"日影秋渐薄，月华寒更清。光生含江水，天色晚来晴。德微惭郡绂，山野拙将迎。河流弥浅峻，壮木亦凋零。帝子閟瑶瑟，居闻鹗鹏声。太刚每忤俗，平进谁提衡。何为尚录录，以此思归耕。报使扫旧荜，愿言嘿馀龄。上楼想羌庐，一望烟冥冥。封壤邈千里，书之寄馀情。","dynasty":"宋代","title":"偶作"}
{"author":"孔平仲","content":"不能送行客，赠以绿杨枝。试看青青眼，此心当自知。","dynasty":"宋代","title":"诸君送黄"}
{"author":"孔平仲","content":"新作朱门向水开，虽临行路少尘埃。久藏胜境因人发，尽放青山入坐来。树影转檐棋未散，荷香飘枕梦初回。晚年事事皆疏懒，赖得閒官养不才。","dynasty":"宋代","title":"西轩"}
{"author":"孔平仲","content":"五杂组，朝霞明。往复来，车马行。不获已，方用兵。","dynasty":"宋代","title":"五杂组其六"}
{"author":"孔平仲","content":"济南风物称閒官，兄弟偕游意益欢。幽圃水声从地涌，画桥山色逼人寒。别来梦想犹相接，他处尘埃不足观。寂寞东斋又经夏，落花新叶共谁看。","dynasty":"宋代","title":"和常父见寄"}
{"author":"孔平仲","content":"别君已经年，相见如一日。分教淮南生，中路忽相失。我志如柳惠，何尝厌三黜。君才如叔夜，犹苦不堪七。趣向大抵同，离合何不一。轻装入隋堤，正值柳阴密。仓庚交交飞，布谷命其匹。壮岁甘远游，岂暇念家室。永城去亳近，马足翩翩逸。我往何时还，君处不能出。新诗近应多，烂漫排古律。黄花不可见，谁为子鸣瑟。交游固难得，会面那易必。作诗寄秋风，以写胸中郁。","dynasty":"宋代","title":"寄王彦昭教授"}
{"author":"孔平仲","content":"枝上馀花脱尽红，行人驱马绿阴中。青春裁剪应辛苦，不奈东南一夜风。","dynasty":"宋代","title":"寓目"}
{"author":"孔平仲","content":"薄寒初著裌衣裳，日景中分不短长。池馆虚明开水石，园林摇落受风霜。黄花满槛金铃秀，白酒盈樽玉液香。未老不须云母粉，且教弦管奏清商。","dynasty":"宋代","title":"寓兴"}
{"author":"孔平仲","content":"金房此去路几千，石濑齿齿秋风前。丝侵两鬓老不言，竹实已空饥凤眠。匏笙吹作别离曲，土坏渐异思诸贤。革屦练服何萧然，木阴缓步寻双泉。","dynasty":"宋代","title":"再赋"}
{"author":"孔平仲","content":"孤烛夜自明，四壁冷无声。攲枕清无寐，思时愤不平。林中多虎豹，天上有欃枪。匣剑蟠龙气，何时仗汝评。","dynasty":"宋代","title":"书斋独坐有怀"}
{"author":"孔平仲","content":"玉摧繁艳蕙消香，渐见园林绿叶光。莫诮春风少情思，为君开遍万红芳。","dynasty":"宋代","title":"次韵和昌龄落梅"}
{"author":"孔平仲","content":"常民踏车将纳水，今民踏车将出水。大田不复见沟塍，洪潦汗漫来千里。昨在会稽固已闻，湖州春雨夏不止。吹堤卷石冒城郭，馀波之潴此乃是。至今蒲蠃在民屋，冢树伐尽生葭苇。茅檐破漏不暇完，父子茕茕瘦相倚。西风摇落天地秋，下污上莱无所收。新田今已不可种，问民出水将安求。水乾鱼虾或易得，且以咀嚼充饥喉。贫者往往鬻儿女，征徭纷纷复不休。我从农夫遗斗米，自顾饱食诚堪羞。四方近日苦穷乏，嗟我有意奚能周。","dynasty":"宋代","title":"和常父湖州界中"}
{"author":"孔平仲","content":"睡起西风掠鬓轻，萧然庭院晚寒生。浮云便作飞鸿意，细雨仍兼落叶声。物不求馀随处足，事如能省即心清。山林朝市皆相似，何必区区隐钓耕。","dynasty":"宋代","title":"睡起"}
{"author":"孔平仲","content":"潇洒尘埃外，崔嵬清浅中。四轩春水阔，两岸画桥通。","dynasty":"宋代","title":"曾子固令咏齐州景物作二十一诗以献其十三环波亭"}
{"author":"孔平仲","content":"相人观久远，要且视资质。酒酸本多甘，绢败为少密。公家渭川后，端亮气不屈。播移虽裔土，宁妥如旧荜。优游归孔圣，坎壈笑赵壹。傥来等荣辱，所遇顺劳佚。道阁接谈宾，文房散书帙。当其泰定时，海宇更无物。耳目并已忘，何心蕲冕绂。忽闻韶曲奏，更觉巴音失。温纯比金玉，清越胜琴瑟。似追少陵步，真得建安骨。从今益淬厉，及此舒长日。唱酬安敢同，心钦但斋栗。","dynasty":"宋代","title":"郡名诗呈吕元钧五首其二"}
{"author":"孔平仲","content":"踠足骅骝铩羽鸿，似君今日叹途穷。濯缨空有沧浪志，敛板犹趋尘土中。论议最宜陪凤沼，文章独可直鳌宫。暂时淹恤宁非命，得失须观塞上翁。","dynasty":"宋代","title":"晦之厌州县之劳作诗奉勉"}
{"author":"孔平仲","content":"雷势黑飞天马阵，雨声狂播铁林鎗。清明节物都谁赏，寂寞无聊恋故乡。","dynasty":"宋代","title":"清明雨不果出"}
{"author":"孔平仲","content":"越上荒山浪得名，如何开邑在彭城。飘萧云意迷秋日，索寞人心恋玉京。花倚宫墙无限好，泉流古寺有馀清。尽芟野艾栽修竹，更听虞弦奏九成。","dynasty":"宋代","title":"戏承君其二"}
{"author":"孔平仲","content":"景物此清淡，幽亭独细论。恐人容易过，常锁水西门。","dynasty":"宋代","title":"曾子固令咏齐州景物作二十一诗以献其十四水西桥"}
{"author":"孔平仲","content":"兀坐东斋读老庄，壮夫今已厌雕章。早吞灏气清无梦，夕倚薰炉暖有香。日射澄波萦暮岛，山排红叶照秋霜。相思时玩囊中墨，土室寒居幸借光。","dynasty":"宋代","title":"寄吕汝州"}
{"author":"孔平仲","content":"青毡作帽黑药靴，进退飒飒生风沙。胡歌胡舞胡两跪，问胡何为乃至此。象胡之人假为之，朱颜的皪秀两眉。手操弓矢仰视天，如见飞雁驰平川。主称此乐直万钱，坐客竞饮黄金船。世人见识无百年，追欢收快贵目前。当时披发祭于野，自非辛有谁知者。","dynasty":"宋代","title":"阴山七骑"}
{"author":"孔平仲","content":"手弄毛锥掷钓蓑，衰年远使尚婆娑。女缘被妒多闺怨，心欲安禅学鸟窠。果有壮图希剑履，复何高论隐松萝。维摩弟子张天觉，见说平生事揣摩。","dynasty":"宋代","title":"寄张天觉"}
{"author":"孔平仲","content":"经社无甘雨，深秋已肃霜。锄犁心最切，牟麦事尤妨。比屋何缘饱，天行固不常。自吾来此土，连岁见丰穰。","dynasty":"宋代","title":"经社"}
{"author":"孔平仲","content":"枝上馀花脱尽红，行人驱马绿阴中。青春裁剪应辛苦，不奈东南一夜风。","dynasty":"宋代","title":"寓目"}
{"author":"孔平仲","content":"穿城不千步，十步燃一灯。闪闪摇斜风，荧荧若疏星。士女鱼鸟聚，鼓吹蛙黾声。蛮俗自为乐，我心愁不醒。","dynasty":"宋代","title":"封川上元"}
{"author":"孔平仲","content":"老去悲秋强自宽，衰颜欲付紫金丹。坐卧只多少行立，岂可久在王侯间。与君相逢未恨晚，他日更仆语不浅。潇湘水国傍鼋鼍，吏情更觉沧洲远。","dynasty":"宋代","title":"寄孙元忠其六"}
{"author":"孔平仲","content":"清若冰壶断若金，孜孜常见恤民深。三年佐郡神明政，一旦归朝父老心。遗爱海波无断处，去思秋色有馀阴。临行曲为留旬日，少慰攀辕泪满襟。","dynasty":"宋代","title":"送张通判"}
{"author":"孔平仲","content":"兀坐东斋读老庄，壮夫今已厌雕章。早吞灏气清无梦，夕倚薰炉暖有香。日射澄波萦暮岛，山排红叶照秋霜。相思时玩囊中墨，土室寒居幸借光。","dynasty":"宋代","title":"寄吕汝州"}
{"author":"孔平仲","content":"高列瓜华结綵楼，半空灯烛照清秋。祇应用尽人间巧，更欲远从天上求。","dynasty":"宋代","title":"七夕"}
{"author":"孔平仲","content":"宿鸟窥檐日渐昏，徘徊顾视少埃氛。高槐结阵鸣秋雨，叠嶂争豪出暝云。愁病巑岏谁省我，笑谈磊落独怜君。遥思静坐西窗下，只与何人治典坟。","dynasty":"宋代","title":"秋晚怀晦之"}
{"author":"孔平仲","content":"近闻寇盗理戈殳，太府输金入大炉。百鍊刚刀斫西夏，万钧强弩射单于。","dynasty":"宋代","title":"熙宁口号其四"}
{"author":"孔平仲","content":"莺啼花笑清明天，黄金买酒斗十千。良时恣意一酩酊，醉倒扶起南堂眠。须臾更深残酒醒，明月当窗风气冷。閒愁万绪从中来，几欲长号泪如绠。","dynasty":"宋代","title":"春日行"}
{"author":"孔平仲","content":"春风不择地，亦到海边城。衮衮衣冠会，喧喧鼓吹迎。为牛一何苦，举世尽相争。旅客心偏静，停杯想耦耕。","dynasty":"宋代","title":"立春"}
{"author":"孔平仲","content":"高深极前临，苍莽接回眺。齐州景物多，于此领其要。","dynasty":"宋代","title":"曾子固令咏齐州景物作二十一诗以献其二十一北渚亭"}
{"author":"孔平仲","content":"秋风淅淅吹我衣，日日江楼坐翠微。江光隐见鼋鼍窟，水鸟衔鱼来去飞。菱叶荷花净如拭，清簟疏帘看奕棋。雷声忽送千峰雨，波涛万顷堆琉璃。","dynasty":"宋代","title":"寄孙元忠其二十一"}
{"author":"孔平仲","content":"阒寂方深夜，清凉别一天。临风但独立，爱月不成眠。戍漏传声小，庭柯转影圆。露寒侵背侧，移榻近堂前。","dynasty":"宋代","title":"深夜"}
{"author":"孔平仲","content":"送客柳亭晚，倚栏秋雨酣。风烟满湖上，景物似江南。萧洒怜神往，从容忆手谈。老来心易折，离绪已难堪。","dynasty":"宋代","title":"至城南别祖仁未归约文之不至"}
{"author":"孔平仲","content":"庭下金铃菊，花开已十分。多情能惠我，对景独思君。秀色三秋好，清香一室闻。扁舟今夜雨，何处宿江云。","dynasty":"宋代","title":"对菊有怀郎祖仁"}
{"author":"孔平仲","content":"出郭二十里，依山八九家。茅冈风卷烧，土井两推沙。冻蝶依残菊，幽禽立卧槎。路边桃李木，犹发小春花。","dynasty":"宋代","title":"至城东作其二"}
{"author":"孔平仲","content":"烛滴胡桃泪，香蟠春蚓灰。酒花随煖聚，酥蕊带寒开。自有清歌送，惟闻画角催。隔帘疑晓色，雪压数枝梅。","dynasty":"宋代","title":"冬夕即席作"}
{"author":"孔平仲","content":"倾盖逢吾喜，开樽为子斟。笑谈天下事，忠义古人心。戢翼丹霄远，藏鳞赤壁深。弹冠行且起，朝列迟华簪。","dynasty":"宋代","title":"和刘江宁韵送张天觉同年三首其一"}
{"author":"孔平仲","content":"酒可平孤闷，无辞满满斟。剑横斗牛气，松抱雪霜心。泽国波涛壮，春天雾雨深。清哀记风采，白笔旧曾簪。","dynasty":"宋代","title":"和刘江宁韵送张天觉同年三首其二"}
{"author":"孔平仲","content":"戏挹东溟水，期将北斗斟。大鹏谁振翼，老鹳未偿心。卷箔江天静，停樯野岸深。晨羞聊一饱，荻笋正如簪。","dynasty":"宋代","title":"和刘江宁韵送张天觉同年三首其三"}
{"author":"孔平仲","content":"开轩君子意，种竹岁寒心。高节凌云秀，孤根得地深。秋暄溪上雨，暝宿岭头禽。预约疏三径，他时伴醉吟。","dynasty":"宋代","title":"寄题萧升之姨夫竹轩"}
{"author":"孔平仲","content":"积水深踰丈，高林绕若城。虾蟆朝合吹，鸲鹆夜传更。难转长沙袖，空尘孺子缨。生涯吾尚阙，浥浥羡农耕。","dynasty":"宋代","title":"口占"}
{"author":"孔平仲","content":"虚明敞高阁，清浅对方塘。轩冕忘怀久，江湖寓兴长。红蕖开细雨，白鸟下残阳。不挂人间事，逍遥自一乡。","dynasty":"宋代","title":"寄题萧文照阁"}
{"author":"孔平仲","content":"灭烛恐招蚊，迎风罢掩门。读书都已废，就枕益加烦。缺月笼烟淡，群星带暑昏。徐行得住处，荷叶满南轩。","dynasty":"宋代","title":"倦夜"}
{"author":"孔平仲","content":"小艇冲湖过，幽亭枕水虚。风来荷气外，人在木阴馀。湿印开新酒，长茭族贯鱼。遥看鹤归处，便是谪仙居。","dynasty":"宋代","title":"与张子明饮湖亭"}
{"author":"孔平仲","content":"泽国已炎暑，夏天仍永朝。炙床炉燄炽，薰野水波摇。飞鸟不敢度，鸣蝉应自焦。可怜花叶好，憔悴苦霜凋。","dynasty":"宋代","title":"大暑"}
{"author":"孔平仲","content":"露坐已侵夜，炎威犹未收。何言百虫噪，无故一星流。苦渴须浆解，微凉以扇求。颁冰是今日，堆玉想神州。","dynasty":"宋代","title":"初伏夜坐"}
{"author":"孔平仲","content":"一雨洗烦熇，凉风开早秋。散行身觉快，甘寝梦相求。已作黄花意，谁为堕叶愁。南山青似染，准拟更登楼。","dynasty":"宋代","title":"早秋"}
{"author":"孔平仲","content":"秋来常苦热，今日令方行。浩浩风吹木，冥冥雨压城。薄寒如解愠，残序亦关情。晓镜须惊老，催人白发生。","dynasty":"宋代","title":"九月十八日作"}
{"author":"孔平仲","content":"清德如彭泽，高名继隐居。弦歌非我志，泉石爱吾庐。世事冥心外，门风积庆馀。鱼轩偕鹤发，归葬引双车。","dynasty":"宋代","title":"陶寺丞挽诗"}
{"author":"孔平仲","content":"霜阴收欲尽，斑驳意初晴。渐喜山将出，只愁云更生。鸟窥晡后屋，鸡唱午间城。灰拆红炉火，微煎傍耳鸣。","dynasty":"宋代","title":"冬昼作"}
{"author":"孔平仲","content":"欲雪还成雨，垂霜却变阴。封疆五岭近，甲子二冬深。密叶犹低户，微风尚快襟。松筠杂萧艾，都有岁寒心。","dynasty":"宋代","title":"十一月"}
{"author":"孔平仲","content":"城上犹吹角，官厅已罢更。粗疏知我性，懒惰亦人情。入被严霜冷，横窗半月明。翻身更甘寝，鸡唱第三声。","dynasty":"宋代","title":"冬晓"}
{"author":"孔平仲","content":"屡伏青蒲地，尝登群玉山。家贫甘远适，道直得生还。瘴疠讴吟外，风波笑傲间。今朝一樽酒，万事付酡颜。","dynasty":"宋代","title":"正月三日唐林夫舟中醉题"}
{"author":"孔平仲","content":"涧底泉初动，山头雪尚深。冻条桑破眼，烧地草抽心。摇落殊非昔，芳菲想自今。浮云多意思，已解作春阴。","dynasty":"宋代","title":"马上口占"}
{"author":"孔平仲","content":"稚柳将成线，残梅尚有柎。破春寒料峭，送晚角喑呜。地僻閒宾榻，泥深隔酒垆。此时愁寂寞，幽闷寄操觚。","dynasty":"宋代","title":"戏为难韵同官和之"}
{"author":"孔平仲","content":"连朝苦阴雨，入夜月华新。清醮今当夕，真君信有神。灯光想如昼，香气自生春。水旱多为害，当思今为民。","dynasty":"宋代","title":"久雨不止二月半以敕醮庐山真君殿入夜星月皎然"}
{"author":"孔平仲","content":"削迹忘当世，开亭枕近郊。情非恶冕绂，乐不似衡茅。静看云归岫，閒知鹳在巢。春风动幽兴，植杖数花苞。","dynasty":"宋代","title":"寄题萧丈止亭"}
{"author":"孔平仲","content":"枉渚停风棹，华堂置酒壶。云低岳阳市，雪满洞庭湖。醉眼看梅蕊，欢心合棣柎。去年今夕梦，江国面京都。","dynasty":"宋代","title":"至日阻风饮于转运行衙呈经父"}
{"author":"孔平仲","content":"厚薄因风结，方圆随器成。黄河白马渡，大泽老狐行。暖曲流云液，隅甃晃水精。皎然心一寸，愿比玉壶清。","dynasty":"宋代","title":"咏冰"}
{"author":"孔平仲","content":"已向晴漪下，还于晚架张。鳞馀银皎皎，目带泪浪浪。细入诗人咏，轻随钓叟装。结绳相效久，遗象本归藏。","dynasty":"宋代","title":"咏网"}
{"author":"孔平仲","content":"月满光尤好，秋殷气更清。频年苦阴雨，此夜独清明。后阁罗甥妹，前堂合弟兄。团圆最相称，尽饮至深更。","dynasty":"宋代","title":"熙宁四年中秋"}
{"author":"孔平仲","content":"一览凤凰句，况当鸿雁秋。云山回倦首，烟雨上扁舟。土俗京东陋，官居学舍幽。蓬莱醉中梦，寻我海边州。","dynasty":"宋代","title":"和舍弟送行至密州"}
{"author":"孔平仲","content":"辞家已四日，三日雨兼风。海水飞天上，江云入坐中。愁肠寒更结，归梦湿难通。未有淹留恨，封圻尚浙东。","dynasty":"宋代","title":"渡浙江未得"}
{"author":"孔平仲","content":"舟行颇濡滞，累日驿前溪。大雨翻盆盎，狂风作鼓鼙。两潮空朝晚，一水限东西。忆昔游湖棹，新晴傍会稽。","dynasty":"宋代","title":"西兴"}
{"author":"孔平仲","content":"城隍压高峻，楼观抱青苍。东磴迎风细，西池引步长。蓬莱山刻画，清白水甘香。海内行几半，兹游最不忘。","dynasty":"宋代","title":"怀越"}
{"author":"孔平仲","content":"湖应与海接，岁暮水犹多。净色平苍野，馀香积败荷。舟行依累石，凫起散圆波。谁似渔翁乐，鸣榔作楚歌。","dynasty":"宋代","title":"新开"}
{"author":"孔平仲","content":"河流与淮接，于此一堂成。水色已可爱，主人心更清。鱼潜晚日静，柳落秋空明。本自无尘土，何须歌濯缨。","dynasty":"宋代","title":"题清斯堂"}
{"author":"孔平仲","content":"黄昏饮官酒，半夜解扁舟。钩帘得清景，风月满淮流。天垂与波接，野静更烟浮。深有乘槎兴，银河或可求。","dynasty":"宋代","title":"发山阳"}
{"author":"孔平仲","content":"夜雨晓未歇，清寒侵客颜。云昏天带海，风阔地无山。莲幕君筹画，茅斋我闭关。新书正多事，何幸拥炉閒。","dynasty":"宋代","title":"呈幕客"}
{"author":"孔平仲","content":"相逢苦不早，相别又匆匆。祖席侵华烛，征车傍北风。车斜酬唱阙，尔汝笑谈空。遥想支颐处，孤村海雾中。","dynasty":"宋代","title":"寄从道"}
{"author":"孔平仲","content":"春风不择地，亦到海边城。衮衮衣冠会，喧喧鼓吹迎。为牛一何苦，举世尽相争。旅客心偏静，停杯想耦耕。","dynasty":"宋代","title":"立春"}
{"author":"孔平仲","content":"都人行正乐，天气忽微阴。尽恐明朝雪，如何此夕心。轮蹄迷道远，鼓吹乱更深。我独甘幽静，青灯照苦吟。","dynasty":"宋代","title":"正月十四夜"}
{"author":"孔平仲","content":"今宵好元夕，去岁大丰年。委巷通车马，高台奏管弦。灯光照人暖，月色为时圆。此乐真难得，无辞酒满船。","dynasty":"宋代","title":"十五夜"}
{"author":"孔平仲","content":"春阳已出地，冰雪尚峥嵘。半作泥涂湿，尤妨车马行。溪流成小派，海气乱新晴。湮郁须披豁，谁同上古城。","dynasty":"宋代","title":"春阳"}
{"author":"孔平仲","content":"平时尝仰望，今日一登临。海岱封疆小，乾坤气象深。废城增古意，叠嶂起诗心。远目方驰骋，春云还自阴。","dynasty":"宋代","title":"登资圣阁"}
{"author":"孔平仲","content":"上巳陪游骑，城南俯落晖。溪山俱可爱，花木自相依。佳节虽行乐，他邦未得归。兰亭应禊饮，回首白云飞。","dynasty":"宋代","title":"上巳"}
{"author":"孔平仲","content":"幕府多閒暇，城台避郁蒸。金杯挥落日，银椀嚼寒冰。老妇歌犹好，双鬟舞最能。深宵红烛短，坐客醉忘兴。","dynasty":"宋代","title":"郡聚"}
{"author":"孔平仲","content":"草草杯盘具，喧喧笑语亲。浩歌回白雪，醉眼失青春。梨栗无遗颗，肴馐屡乞邻。颓然极乐际，心迹两俱泯。","dynasty":"宋代","title":"正月七夜饮节之廨舍"}
{"author":"孔平仲","content":"夜雨百泉响，晚晴风报秋。云归青山去，水入平川流。疫疠且不作，稻粱行亦稠。吾徒今则喜，向者为民忧。","dynasty":"宋代","title":"晚霁"}
{"author":"孔平仲","content":"秋山剥枣熟，野水沤麻香。鸟倦投空木，蝉悲送夕阳。去程犹未几，归兴一何长。应为西斋睡，疏慵意不忘。","dynasty":"宋代","title":"马上"}
{"author":"孔平仲","content":"霁雪如泉滴，荒城作阜遮。买猿装野景，插柳待春华。终日开黄卷，诸生望绛纱。王官倦奔走，何幸独安家。","dynasty":"宋代","title":"走笔其一"}
{"author":"孔平仲","content":"种竹禁当雪，栽花准拟春。诗书最閒局，寝食自由身。浙外音题数，齐州问讯频。邮筒烦郡县，此外不干人。","dynasty":"宋代","title":"走笔其二"}
{"author":"孔平仲","content":"触目方多事，栖身独此堂。窗迎先得日，檐送晓留霜。散漫皆书帙，逍遥或道装。墙东虽可隐，林下未能忘。","dynasty":"宋代","title":"走笔其三"}
{"author":"孔平仲","content":"二月中和节，海边犹积阴。风雷失春信，霜雪损花心。挟纩谁能禦，围炉兴愈深。寒暄地气异，故国想如今。","dynasty":"宋代","title":"中和节"}
{"author":"孔平仲","content":"杨柳已藏鸦，高亭望物华。平时常送客，此日自离家。别酒杯何满，征途日欲斜。醉行三十里，春思满莺花。","dynasty":"宋代","title":"折柳亭"}
{"author":"孔平仲","content":"结绶本何意，浩歌今欲归。从君卧病去，使我出门希。燕领新雏出，鸱盘落景飞。何时起相见，一笑两忘机。","dynasty":"宋代","title":"呈梦锡"}
{"author":"孔平仲","content":"秋风又摇落，历下意何如。学馆人归后，山城月上初。东西各引领，咫尺但通书。难共重阳醉，黄花日向疏。","dynasty":"宋代","title":"寄常父"}
{"author":"孔平仲","content":"白日无所适，况兹秋夜深。青灯可自照，缺月强相侵。糺缦观时事，崎岖见俗心。退藏无乃幸，矍起捧吾襟。","dynasty":"宋代","title":"白日"}
{"author":"孔平仲","content":"故人得会合，况复有乡闾。静失秋天幕，幽忘海上居。留连且彻晓，分散即如初。笑语同灯火，还思远寄书。","dynasty":"宋代","title":"杨慎之著作孙正甫推官欧阳"}
{"author":"孔平仲","content":"经社无甘雨，深秋已肃霜。锄犁心最切，牟麦事尤妨。比屋何缘饱，天行固不常。自吾来此土，连岁见丰穰。","dynasty":"宋代","title":"经社"}
{"author":"孔平仲","content":"不雨今已久，北风还起埃。声搴海岳动，寒挟雪霜来。落羽高千丈，脩筠折几枚。未应由虎啸，吾欲讼奔雷。","dynasty":"宋代","title":"大风"}
{"author":"孔平仲","content":"皎皎寒月白，清晨霜满林。萌芽至今日，肃杀尔何心。入水成冰晕，迷天作雪阴。自兹开火阁，却坐小窗深。","dynasty":"宋代","title":"新霜"}
{"author":"孔平仲","content":"步日问吾影，汝何为此留。天寒岁云暮，地僻海之陬。涉世心弥壮，逢人语或收。蛟龙得云雨，千丈拔灵湫。","dynasty":"宋代","title":"步日"}
{"author":"孔平仲","content":"经秋久不雨，既雨亦纷纷。气入书帷暖，声从屋瓦闻。问人疑落霰，出户见行云。亭午全开霁，青山远可分。","dynasty":"宋代","title":"晨雨"}
{"author":"孔平仲","content":"出门已晚鼓，访客傍西城。无事诗书局，相过僚友情。风来稍尘暗，日落更寒生。归路逢灯火，喧喧马屡惊。","dynasty":"宋代","title":"访道济"}
{"author":"孔平仲","content":"出户怜清影，循除拥敝裘。霜寒方午夜，月色似中秋。丹桂何常有，姮娥为我留。竹阴如壁画，更助眼前幽。","dynasty":"宋代","title":"月夜"}
{"author":"孔平仲","content":"台州与京邑，中有泰山阴。谁谓三隅远，长分一寸心。南陔戒已旧，棠棣兴尤深。思作团圆计，囊无买舍金。","dynasty":"宋代","title":"寄常父"}
{"author":"孔平仲","content":"台州云海阔，梁苑雪天低。地隔书来少，心分梦去迷。惟兄最邻近，同路隔东西。常欲投簪笏，相招傍虎溪。","dynasty":"宋代","title":"再用前意"}
{"author":"孔平仲","content":"江南梅已熟，塞北杏初黄。飒飒连朝雨，萧萧满眼凉。海山阴不断，节物意何长。坐想萧滩景，烟波对渺茫。","dynasty":"宋代","title":"雨中"}
{"author":"孔平仲","content":"长夏人虽厌，兹晨物所遭。鸣蜩抱枝急，新燕出巢高。衣葛宁嫌薄，驱蚊亦惮劳。时时得一雨，蒸湿地生毛。","dynasty":"宋代","title":"试墨"}
{"author":"孔平仲","content":"又见颁冰出，曾看白雪收。清辉分积玉，爽气忽高秋。尽室虽同享，吾亲独异州。淮南地卑湿，安得代兰羞。","dynasty":"宋代","title":"食冰"}
{"author":"王绰","content":"玉管潜移律，东郊始报春。銮舆应宝运，天仗出佳辰。睿泽光时辈，恩辉及物新。虬螭动旌旆，烟景入城闉。御柳初含色，龙池渐启津。谁怜在阴者，得与蛰虫伸。","dynasty":"唐代","title":"迎春东郊"}
{"author":"方城高士","content":"莫讶杖藜归去早，家山闲却一溪云。","dynasty":"宋代","title":"句"}
