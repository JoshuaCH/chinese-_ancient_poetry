{"author":"刘基","content":"江头日日起西风，江树惊寒叶变红。天澹云低何处雁，一行飞下荻花中。","dynasty":"明代","title":"题小景"}
{"author":"刘基","content":"三鸟翩翩海上来，一双飞去入瑶台。可怜铩羽空山里，独立寒枝怨野梅。","dynasty":"明代","title":"题梅花小禽图"}
{"author":"刘基","content":"浪动江淮战血红，羽书应不达宸聪。紫薇门下逢宣使，新向湖州召画工。","dynasty":"明代","title":"有感"}
{"author":"刘基","content":"闻说苏州破，仓皇问故人。死生俱可悼，吾道一何屯。北去应无路，南藩自此贫。凄凉转蓬客，泪尽浙江滨。","dynasty":"明代","title":"感叹"}
{"author":"刘基","content":"为爱濠梁乐有余，故拈兔颖写成图。秋风忽忆银丝鲙，肠断松江隔具区。","dynasty":"明代","title":"题画鱼"}
{"author":"刘基","content":"尽日阴阴风坠花，楼前沟水发芹芽。青春院宇僧房好，白昼豺狼客路赊。对坐虾须回舞燕，出门鸱尾立饥鸦。相期握手何时再，五月芙蓉隘若耶。","dynasty":"明代","title":"柯桥灵秘寺即景赠基上人"}
{"author":"刘基","content":"香罗金缕衣，采花采春晖。花高折不得，空步绿莎归。","dynasty":"元代","title":"琅琊王歌其二"}
{"author":"刘基","content":"萱草花空发，丁香子又生。浮云无处所，孤月不须明。","dynasty":"明代","title":"漫成（二首）"}
{"author":"刘基","content":"杜鹃花开不著忙，石莲花落却恓惶。垆头酒尽休悬望，裁衣无尺莫思量。","dynasty":"元代","title":"竹枝歌其九"}
{"author":"刘基","content":"秋郊敛微雨，霁色澄人心。振策率广路，逍遥散烦襟。疏烟带平原，薄云去高岑。湛湛水凝碧，离离稻垂金。荠麦霜始秀，玄蝉寒更吟。幽怀耿虚寂，好景自相寻。心契清川流，目玩嘉树林。歌传沧浪调，曲继白雪音。仙山在咫尺，早晚期登临。","dynasty":"元代","title":"自衢州至兰溪"}
{"author":"刘基","content":"种苗甫田中，其叶何离离。上天降高泽，溥博无偏私。人力苟不至，不如茅与茨。常恐嘉实晚，坐伤零露滋。徘徊感节序，太息秋风时。","dynasty":"明代","title":"感怀二十四首"}
{"author":"刘基","content":"鹧鸪元是岭南音，岭北无人识此禽。南人唱歌过岭去，北人相向泪沾襟。","dynasty":"明代","title":"山鹧鸪（三首）"}
{"author":"刘基","content":"天厩之马高且肥，王孙貌出真绝奇。杜陵寒儒恒苦饥，枉使韩干遭诮嗤。渥洼天马龙象力，朝发太蒙暮西极。豆刍五石充一食，力由食生非外得。地黄苜蓿美如饴，咽以甘泉清肺脾。神完气定吪止时，素餐立仗马耻之。高风吹雁酸枣红，狼烟夜半通回中。为君长鸣起杛公，斩取郅支归献明光宫。","dynasty":"元代","title":"为张生题赵仲穆画马"}
{"author":"刘基","content":"野狸性狡猾，夜动昼则潜。絷之笼槛中，耳弭口不呥。当其得意时，足爪长且銛。跳踉逞俊捷，攫噬靡有餍。贫家养一鸡，冀用易米盐。尔黠弗自食，寻声窃窥觇。破栅舔肉血，淋漓汗毛髯。老幼起顿足，心如刺刀镰。东邻借筌蹄，西邻呼猲猃。系饵翳丛灌，设伏抽阴钤。彼机倏已发，此欲方未丱。丝绳急缠绕，四体如黐粘。野人大喜慰，不敢私烹罝。持来请科断，数罪施剜帟。使君镇方面，残贼职所歼。械送致麾下，束缚仍加钳。腥膏忝污钺，膻胔或可醃。芼芳和糟酱，颁赐警不廉。黄雀利螳螂，碎首泥涂沾。乌鸦殉腐肉，喷墨身受淹。此物亦足戒，申章匪虚讠冉。","dynasty":"明代","title":"以野狸饷石末公因侑以诗"}
{"author":"刘基","content":"句曲峰高倚太阳，不风岩谷自清凉。四时岚彩霏夔雪，百道泉流湛玉霜。雅称采芝追绮季，尤宜散发学嵇康。龙鳞璀错松当径，凤尾䙰褷竹过墙。月上海门蟾早觉，露寒瑞草鹤先尝。仙人卓剑降魑魅，道士书符禁獝狂。宝气丹光生夜寂，黄精白朮引年长。茅君虎卧瑶坛上，萧史鸾栖碧殿旁。桂树寒山违谢客，桃花流水忆刘郎。猿猱任占青萝帐，薜荔从生绿石床。世难有身空自累，诗成无雁倩谁将。欲凭锦瑟传幽思，才理朱弦意巳忘。","dynasty":"元代","title":"次韵和刘彦箕忆山中篇"}
{"author":"刘基","content":"日落群山返照馀，槐阴梦觉夕阳初。夜闲不畏更筹短，收取流萤映读书。","dynasty":"元代","title":"绝句漫兴十一首其十"}
{"author":"刘基","content":"郑君廊庙姿，才识天下冠。若华升朝霞，可望不可玩。胸中富文史，蔚蔚锦绣段。公馀但好客，高论斡云汉。莲风散秋幕，薇露收夕案。吴云翼行辀，闽峤入奇观。抚字徯深仁，剸繁让明断。嘉会复何时，悠悠仰飞翰。","dynasty":"元代","title":"送郑希道行省掾满之泉州录事"}
{"author":"刘基","content":"楚人将摐蜀，扬帆信江水。江阔多西风，帆逸行不止。日暮入海涛，极目无涯涘。鲸鱼吹高浪，舵折樯竿圮。顿足空号呼，烟波千万里。¤","dynasty":"明代","title":"杂诗（三十三首）"}
{"author":"刘基","content":"青阳献嘉岁，万物生华姿。柔桑荑绿英，新柳杨黄蕤。祖帐送行人，大舶舣江湄。管弦发清音，甘醴溢琼卮。欢情既巳畅，缱绻申以诗。丈夫生世间，出身事明时。有材必有用，譬彼桐与椅。縆之朱丝弦，弹以格神祇。一奏兽率舞，再奏凤来仪。校官职敷教，位小任匪卑。栋梁自勾芒，翀霄起陂池。仕学犹两趐，对举不可遗。努力慎保爱，勋名以为期。","dynasty":"元代","title":"送胡生之定远教谕任"}
{"author":"刘基","content":"袅袅江风转白蘋，轻花乱蕊看成尘。谁能爇取生犀角，采石矶头照水神。","dynasty":"元代","title":"绝句漫兴十一首其九"}
{"author":"刘基","content":"雨渍愁云重不飞，山蒸冷雾袭人衣。亦知屏翳空多事，只恐羲和失所归。岁晏波涛东逝急，天寒鸿雁北来稀。残灯永夜清无焰，坐听饥猿响翠微。","dynasty":"明代","title":"雨中遣闷"}
{"author":"刘基","content":"昊天厌秦德，瑞气生芒砀。入关封府库，约法唯三章。英雄不世出，智勇安可当。叔孙一竖儒，绵蕞兴朝纲。逐令汉礼乐，远愧周与商。逝者如飘风，盛时安得常。寤寐增永叹，感慨心内伤。","dynasty":"元代","title":"感怀"}
{"author":"刘基","content":"黄子宅边松十寻，两株相倚自成林。半空鸾凤翻清影，长日笙竽奏好音。岂但茯苓能却老，更有琥珀可安心。风尘澒洞还相忆，写挂高轩恨最深。","dynasty":"元代","title":"为黄元徽题画松"}
{"author":"刘基","content":"绝顶浮云锁石关，曲途危磴阻跻攀。他年甲楯孤臣泣，此日斋钟老衲闲。夜永星河低半树，天清猿鹤响空山。干戈未定归无处，拟结茅庐积翠间。","dynasty":"明代","title":"次韵追和音上人"}
{"author":"刘基","content":"虎丘山下月朦胧，阊阖门前动地风。子夜一声琴一阕，杜鹃声在碧云中。","dynasty":"元代","title":"过苏州其五"}
{"author":"刘基","content":"白蘋洲，有芦花似雪，人在木兰舟。祖帐方开，骊歌未暌，斜照半入江楼。话不了、缠绵意绪，早归鸿、相唤落沙头。红蓼丹枫，青烟碧草，总为供愁。此去几时重见，怅秾华易谢，零雨难收，落浦波空，渭城柳尽，欲饮还又回眸。恨只恨、无情海水，趁归风、辄向西流。毕竟难留，一宵长似三秋。","dynasty":"元代","title":"一萼红　送别"}
{"author":"刘基","content":"物换星移事巳迷，从来此地惑东西。可怜如镜中天月，独照城乌夜夜啼。","dynasty":"元代","title":"白塔寺"}
{"author":"刘基","content":"落日牛羊下绿坡，微风短楫拂晴莎。穷愁白发真相得，悲感青春最苦多。水暖菰蒲沙鸨集，月明洲渚榜人歌。此时忽漫思身世，奈尔桃花满眼何。","dynasty":"明代","title":"发绍兴至萧山"}
{"author":"刘基","content":"丝丝纤雨织黄昏，掩衡门，黯消魂。赢得满头华发，照乾坤。天上神仙三岛外，空虎豹，守重阍。河林落日隐昆崙，望中原，杳漫漫。白苇青蒿，无处著啼猿。凤去不来箫管咽，心里事，共谁论。","dynasty":"元代","title":"江神子"}
{"author":"刘基","content":"北风吹雁过萧萧，旅馆青灯共寂寥。蓬鬓一时成白雪，老来禁得几秋宵。","dynasty":"明代","title":"秋日即事（八首）"}
{"author":"刘基","content":"睆彼黄花，有烨其辉。骊驹在路，送子于归。蔚彼柔桑，猗其条矣。心之怊矣，维其辽矣。翩翩者鳦，亦习其羽。悠悠者途，孔脩且阻。执子之手，酌子以酒。言念言怀，劳心如纠。子有兄弟，维胸维臆。嗟我之怀，曷云能极。瞻彼崇阿，维云茫茫。之子之往，多我慨伤。鸿雁于征，载号载飞。兄弟之远，胡宁不悲。山川遐邈，日月逾迈。送子于归，俾我心瘵。","dynasty":"元代","title":"黄华一首送叶师仁省兄还栝苍"}
{"author":"刘基","content":"四通八达琅琊道，快马如龙踏烟草。草凄凄，烟漠漠，陌头风起桃花落。","dynasty":"元代","title":"琅琊王歌其四"}
{"author":"刘基","content":"采得红莲爱白莲，双桡快转怕人先。争知要紧翻成慢，菱叶中间绊却船。","dynasty":"明代","title":"采莲歌"}
{"author":"刘基","content":"君不见天穆之山二千仞，天帝所以觞百灵。三嫔不下两龙去，九歌九辩归杳冥。我忽乘云梦轻举，身骑二虹臂六羽。指挥开明辟帝关，环佩泠泠曳风雨。明月照我足，倒影摇云端。参差紫鸾笙，响震瑶台寒。我欲听之未敢前，空中接引皆神仙。烟挥雾霍不可测，翠葩金叶光相射。鲸钟虎虡铿鸿蒙，撼昆仑兮殷崆峒。扬天桴兮伐河鼓，咸池波兮析木风。遂升泰阶朝玉帝，侧身俯伏当琼陛。讯曰太极折裂为乾坤，纷纷枝叶皆同根。胡为妄生水火金木土，自使激搏相熬煎？臣闻三皇前，群物咸熙熙，众子戴一父，皞皞无偏私。忽然元气自荡潏，变换白黑分贤痴。蚩尤与黄帝，从此兴戈矛。流毒万万古，争夺无时休。骨肉自残贼，帝心至仁能不忧？帝不答，臣心迷。风师咆哮虎豹怒，银汉汹涌天鸡啼。飚轮撇捩三岛过，海水尽是青玻璃。神奔鬼怪惕惊起，遗音鸑鸑犹在耳。梦耶游耶不可知，但见愁云漠漠横九疑。","dynasty":"明代","title":"钧天乐"}
{"author":"刘基","content":"穷巷屏人迹，开门见青山。青山似故乡，客子何当还。蟪蛄日夜鸣，绿树亦已殷。白日驶西征，浮云不可攀。安得生羽翼，奋飞出玄间。¤","dynasty":"明代","title":"旅兴（四十首）"}
{"author":"刘基","content":"落木长亭独客回，蹇驴聊可当驽骀。还山须种千株杏，等待仙华道士来。","dynasty":"明代","title":"送翳士贾思诚还浙东（三首）"}
{"author":"刘基","content":"风淅淅，月明何处吹长笛。吹长笛，拂云来雁，连天芦荻。繁华过眼成今昔，沧波浩渺空潮汐。空潮汐，淡烟衰草，六朝陈迹。","dynasty":"元代","title":"忆秦娥"}
{"author":"刘基","content":"君不见石家名园拟黄屋，蜀锦作围金作谷。暖香烘日浮紫霄，冰纨火而鲛人绡。燕钗十二歌白苧，珊瑚玲垄绿珠舞。月榭吹笙引凤凰，雾幄传觞语鹦鹉。爨下蜡光宵未歇，楼上佳人碎琼雪。空将遗恨寄丹青，留作千年覆车辙。","dynasty":"元代","title":"题金谷园图"}
{"author":"刘基","content":"夜发高唐湾，旦及东昌郭。乔树拂疏星，霜飞月将落。仰观天宇清，平见原野廓。白杨号悲风，蔓草杳漠漠。但见荆棘丛，白骨翳寒箨。圣道悬日月，斯人非虺蝁。教养既迷方，欲炽性乃凿。展季骨已朽，清风散藜藿。弦歌灭遗音，茧丝尽笼络。鸱啸魍魉凭，螽鸣草虫跃。遂令一变姿，化为跖与蹻。况闻太行东，水旱荐为虐。饥氓与暴客，表里相倚着。赈恤付群吏，所务惟刻削。征讨乏良谋，乃反恣剽掠。坐令参苓剂，翻成毒肠药。今年秋租登，行止稍有托。余波尚披頠，未敢开一噱。但恐习俗成，何由返初昨。藩宣有重寄，胡不慎远略。往者谅难追，来者犹可作。歌诗附里谣，大猷希圣莫。","dynasty":"明代","title":"过东昌有感"}
{"author":"刘基","content":"一年二六团圆月，此夜光辉独耐看。银汉波涛三岛接，玉京风露九霄寒。方欣酷暑随时去，只恐清商促岁阑。更上南楼瞻北极，那无鸿雁报平安。","dynasty":"元代","title":"次韵和石末公中秋玩月"}
{"author":"刘基","content":"连山走陂陀，太谷入晻暧。屋藏深树中，路出巨石背。烟雨时有无，涧谷互显晦。轻盈曳飞绡，缥缈沃浮黛。雄梁矫脩鼍，骍壁駮文玳。峥嵘紫霞高，屈曲白水汇。阴森神鬼宅，奋迅龙马队。风云气象宽，日月光烟碎。借问此何乡，或有捐余佩。荅云越山阴，信美无与对。自从永和来，燕游推胜槩。佳人去不还，盛集嗟未再。磨令实好奇，掇拾归画绘。上人远公徒，我亦渊明辈。会晤属时艰，观览增感慨。故园没灌莽，举足蛇豕碍。放歌自太息，激烈惊厚载。","dynasty":"元代","title":"别峰和尚方丈题唐子华山阴图"}
{"author":"刘基","content":"种苗甫田中，其叶何离离。上天降高泽，溥博无偏私。人力苟不至，不如茅与茨。常恐嘉实晚，坐伤零露滋。徘徊感节序，太息秋风时。","dynasty":"明代","title":"感怀二十四首"}
{"author":"刘基","content":"碧眼乌图食有鱼，仰看胡蝶坐阶除。春风漾漾吹花影，一任东郊鼠化鴽。","dynasty":"元代","title":"题画猫"}
{"author":"刘基","content":"江上风吹沙石走，江中涛浪如牛吼。鄂君绣被寒无香，江水不如残夜长。","dynasty":"明代","title":"江上曲"}
{"author":"刘基","content":"青青芳草夹长堤，漠漠轻烟送马蹄。他日相思建溪上，棠梨花发鹒鸪啼。","dynasty":"元代","title":"送鲍生之闽中"}
{"author":"刘基","content":"忆昔扬州看月华，满城弦管满人家。可怜今夜中秋月，独照寒蛩泣细沙。","dynasty":"元代","title":"忆昔二首其二"}
{"author":"刘基","content":"蝶醉蜂迷莺不语，门掩一庭花雨。春事无多许，野云江树谁为主。纵有垂杨千万缕，难绾教春莫去。愁到伤心处，数声杜宇青山暮。","dynasty":"元代","title":"惜分飞"}
{"author":"刘基","content":"客有持六经，翩翩西入秦。衣冠独异状，谈舌空轮囷。献纳竟何补，焚坑祸谁因。昂昂采芝士，矫矫蹈海人。龙骧九渊外，岂复叹获麟。","dynasty":"元代","title":"感怀三十一首其二十四"}
{"author":"刘基","content":"长平战骨烟尘飘，岁久遗戈金不销。野人耕地初拾得，土花渍出珊瑚色。邯郸小儿强解事，枉使泥沙埋利器。四十万人非少弱，勇怯贤愚一朝弃。阴坑血冷秋复春，朽壤食尽苍蛇鳞。湮沦长愧杜邮剑，废坠空忆桩喉人。故垒中宵鬼神入，云愁月暗戈应泣。呜呼，当时岂无牧与颇，戈乎不遇可柰何！","dynasty":"元代","title":"长平戈头歌"}
{"author":"刘基","content":"巴陵女子天下奇，石作心肝冰作脾。生平见义不见巳，抆泪恨杀襄阳儿。临终裂素写怨语，生气犹能起风雨。君不见虎符系颈东海樯，令人愧死巴陵女。","dynasty":"元代","title":"巴陵女子行"}
{"author":"刘基","content":"松柏守孤直，不争桃李色。明星在青天，有时化为石。春风车马尘，竟日翳紫陌。宁知禾黍地，旧是王侯宅。蓬莱有仙药，求之不可得。霜风吹林木，岁暮徒怆恻。","dynasty":"元代","title":"次韵和脱因宗道感兴三首其二"}
{"author":"刘基","content":"大道散草泽，呻吟在康衢。蔓葛自缠绕，兰蕙日萧疏。鸡鸣出门去，薄暮还走趋。进则蚊蚁萃，退为失群乌。君看拜尘友，逸气凌东都。凄凉白首叹，千载为嗟吁。","dynasty":"元代","title":"感怀三十一首其二十六"}
{"author":"刘基","content":"避难移家适远乡，忧时一夜百回肠。徒闻铁甲连戎垒，未睹钩车跨贼隍。不共班超争食肉，欲寻木羽学休粮。磨崖可勒中兴颂，努力诸公佐有唐。","dynasty":"元代","title":"次韵和孟伯真感兴诗"}
{"author":"刘基","content":"即看梅蕊发江南，渐见柔乘可浴蚕。日铸雨馀峰似髻，云门烟合树和蓝。青猿不避游人过，碧涧能消宿酒酣。况有山僧颇解事，何妨聊驻使君骖。","dynasty":"元代","title":"次韵和朱伯言自云门之天衣途中作"}
{"author":"刘基","content":"团湖四面开明镜，中有高楼接泰清。绛气往来蟾影入，碧光浮动日华生。云间灭凤孤飞下，空里游鱼作队行。安得翠軿呼弄玉，金银台上卧吹笙。","dynasty":"元代","title":"黄州团湖董氏镜心楼"}
{"author":"刘基","content":"山高高兮可以望四荒。胡跻尔颠兮而不见我故乡。岁云莫兮无衣裳。车罢马羸兮仆夫顿僵。水有蛟鳄兮陆有虎狼。于嗟柸何兮惟怀永伤。","dynasty":"元代","title":"思归引"}
{"author":"刘基","content":"双桐生空井，井空桐叶稀。稀叶不自蔽，凤鸟将安归。双桐生空井，井泥泉不出。桐根日夜枯，何由伐琴瑟。","dynasty":"明代","title":"双桐生空井"}
{"author":"刘基","content":"君不见四时平分成岁功，以秋继夏独不同。炎官挟长握天柄，七月赤日熺玄穹。蓐收抱钺蹲白水，野气赫赫摅涘虹。阳侯喘汗河伯暍，少昊上诉愁天公。会须万物长养遂，斯以仲月虚宵中。此夜姮娥魄正满，命驾四蟾骖两禋。指挥禺强出玄渚，荡涤歊清霾蒙。河汉发源牛斗下，曲江上与天津通。初看一发起溟徼，如曳组练来于东。渐闻殷惣鼍鼓发，倏忽万雷声撼风。天吴掉尾出溟涬，马衔扬鬐招海童。霓旌缟帐鹭羽帱，瑶台十二浮空蒙。蕊珠仙人乘玉辂，腾驾鹤鹄飞氋氃。长庚欻霍掞光耀，灵母扶龙嗥戛铜，宓妃起舞素女从，琼珮綷縩云帡幪。冰绡雾縠纷飒纚，霜旗雪幡高翳空。鲸鱼呀呷鲛鳄遁，蒲牢哮吼冯夷宫。瞿唐巫峡起平地，滟滪若象鏖回蜺。先驱已过赤亭嶂，后从始发龛山谼。商声爽淅合群籁，泽国凛溧寒欲冻。先生玩月坐楼上，夜气澄寂神和冲。凭阑快睹烦暑退，呼儿命酒浇喉咙。自舞自歌歌自作，月照白发三千总。歌声迤扬林壑应，竹树戛击丝与桐。渊鱼跃波栖鸟作，紫桂绕屋清香融。君歌曲终响未终，我歌激烈留征鸿。瞠眸相视俱老矣，况有众病来交攻。圣明天子御宇宙，威惠与天相比拢首丘倘许谢鞿绊，犹有古月光瞳胧。行当唱和三百首，永与潮汐流无穷。","dynasty":"明代","title":"为詹同文题浙江月夜观潮图"}
{"author":"刘基","content":"九疑山下湘江畔，多少筼筜覆碧湍。自有清阴堪解愠，也能结实待栖鸾。濛濛暖翠晨烟洽，颗颗明珠夕露漙。长日焚香对图画，青冥风雨共凄寒。","dynasty":"元代","title":"题脩竹图"}
{"author":"刘基","content":"黄昏雨，滴沥四檐声。徒为衾裯添宿润，都来肺腑作愁城。惟觉寐难成。单栖鸟，几度绕枝鸣。金兽有烟飞不起，玉虫无燄翳还明。谁识此时情。","dynasty":"元代","title":"望江南"}
{"author":"刘基","content":"独自倚阑干，西风起，玉宇清寒。夜深月转长河曲，疏萤度竹，啼螀依草，凉露漙漙。莫把素琴弹，冰弦上，商冷宫残。万牛不挽东流水，悠悠碧落，茫茫云海，叠叠忧端。","dynasty":"元代","title":"青杏儿"}
{"author":"刘基","content":"念离莫悲歌，悲歌惨于哭。思乡莫望远，望远伤心目。九疑迢迢隔湘川，空山落日啼杜鹃。梧桐摧折凤凰去，蛟蜃出没波滔天。令我四顾心茫然，泪如悬崖泻流泉。樊桐有路到玄圃，何当飞堕王母前。","dynasty":"元代","title":"何当行"}
{"author":"刘基","content":"浪动江淮战血红，羽书应不达宸聪。紫薇门下逢宣使，新向湖州召画工。","dynasty":"明代","title":"有感"}
{"author":"刘基","content":"江上桃花红粉腮，偶然吹入玉堂来。东风日暮和烟雨，多少飘零委绿苔。","dynasty":"元代","title":"题二乔图"}
{"author":"刘基","content":"含簧茹管细相和，语困春风意更多。惊起佳人应有恨，双蛾蹙损不成歌。","dynasty":"元代","title":"题赵仲穆画眉图其二"}
{"author":"刘基","content":"赤符复汉祚，褒德先侯封。阳熺焰发燧，霜皠山鸣钟。驯雉集中牟，乳虎去弘农。抱鼓夜无声，桑阴麦芃芃。循良一何多，谣歌满儿童。贤哉洛阳令，卓鲁相继踪。擿奸若明神，外猛中有容。正狱除烦苛，平赋宽畸穷。黎民拜恩惠，吏卒服至公。身殁德不隳，弦歌祠庙崇。望美安阳亭，顽懦兴廉风。彼哉肉食者，舆马愧肓聋。","dynasty":"元代","title":"雁门太守行"}
{"author":"刘基","content":"吾闻共工台，乃在昆崙北。长蛇戴九头，利吻错戈戟。呿呀恣啖食，抵厥成溪泽。呜呼三仞沮，可以警贪得。","dynasty":"元代","title":"咏史二十一首其十一"}
{"author":"刘基","content":"旱天多雨意，云起旋随风。泽气沉沙白，山岚过野红。乾坤愁梦里，日月战尘中。漫说生生理，如何亦有穷。","dynasty":"元代","title":"旱天多雨意五首呈石末公其五"}
{"author":"刘基","content":"平居观群物，纷纷争朵颐。≮舌不能胜，兵戈遂相随。古来豪杰士，于今安所之。大运一朝至，孰分贤与蚩。所以四老人，去采商山芝。清风扇六合，百世真吾师。","dynasty":"明代","title":"咏史（二十一首）"}
{"author":"刘基","content":"汉庭不赏徼功士，昭君却向胡中死。昭君辞汉入胡中，胡女悲愁汉嫔喜。含情欲怨当语谁，手弹琵琶泪沾衣。掖庭望幸从此绝，巫山有路他生归。殷勤说与上林雁，好在月年再相见。汉恩如海长自深，妾自生来命如线。贱妾一身何足惜，可惜当年刘敬策。遂令上策重和亲，欲倚红颜清塞尘。只恐妾身先草露，汉宫无复如花人。","dynasty":"元代","title":"王昭君"}
{"author":"刘基","content":"阳春月，蜂喧蝶竞芳菲节。芳菲节，风狂雨横，魂消心折。凤凰台上箫声绝，长洲苑里光阴别。光阴别，有人愁叹，泪珠成血。","dynasty":"元代","title":"忆秦娥　次石末公韵"}
{"author":"刘基","content":"始映西轩似玉钩，想应容不得、一些愁。娟娟斜倚凤凰楼，窥朱户，应自半含羞。今夜正悠悠，玉□□□□、是□□。人间天上一般秋。银潢水，何事独西流。","dynasty":"元代","title":"小重山　咏月"}
{"author":"刘基","content":"袅袅江风转白蘋，轻花乱蕊看成尘。谁能爇取生犀角，采石矶头照水神。","dynasty":"元代","title":"绝句漫兴十一首其九"}
{"author":"刘基","content":"屈原沉汨罗，不忍弃其宗。苌弘志存周，宁为一巳容。申生顾父爱，杀身以为恭。子车守明信，殉死安所从。之人岂不贤，揆道犹过中。卞和独奚为，抱玉售瞽聋。则足实自取，怨泣情何钟。文狸处幽林，无人识其踪。谁令贪鸡鹜，以触弋与罿。縻身献厥皮，为人作妍容。娟娟芳兰花，托根千仞峰。下有孤飞泉，上有灌木丛。岁晏不改色，霜清香更浓。韬光远人祸，委命安夭穷。道得复何怨，老子其犹龙。","dynasty":"元代","title":"怨诗"}
{"author":"刘基","content":"大星出西方，晱々如明月。儿童惊指示，草木见毫发。夜久斗柄回，人静凉风发。徙倚步中庭，空烟散成雪。¤","dynasty":"明代","title":"杂诗（三十三首）"}
{"author":"刘基","content":"漏悄人静，星稀云淡。烟柳成眠，露莲半颔。何处月色飞来，满楼台。微风入袂仍吹领，愁都醒，好个清凉境。红尘自迥，河汉应有仙槎，待还家。","dynasty":"元代","title":"怨王孙"}
{"author":"刘基","content":"江乡积阴气，二月春风寒。壮士缦胡缨，伐鼓开洪澜。长风翼万轴，撇若横海翰。马衔伏猿门，翊卫森牙官。仗钺指天狼，怒发冲危冠。","dynasty":"元代","title":"从军诗五首送高则诚南征其二"}
{"author":"刘基","content":"鸿雁来时月满天，客途僮仆自相怜。荒村触眼惟茅屋，榆柳萧疏起暮烟。","dynasty":"明代","title":"有感（七首）"}
{"author":"刘基","content":"蛾眉二八不曾愁，有色无媒郎不留。月里蟾蜍推落地，几时再得广寒游。","dynasty":"明代","title":"吴歌（六首）"}
{"author":"刘基","content":"青阳献嘉岁，万物生华姿。柔桑荑绿英，新柳杨黄蕤。祖帐送行人，大舶舣江湄。管弦发清音，甘醴溢琼卮。欢情既巳畅，缱绻申以诗。丈夫生世间，出身事明时。有材必有用，譬彼桐与椅。縆之朱丝弦，弹以格神祇。一奏兽率舞，再奏凤来仪。校官职敷教，位小任匪卑。栋梁自勾芒，翀霄起陂池。仕学犹两趐，对举不可遗。努力慎保爱，勋名以为期。","dynasty":"元代","title":"送胡生之定远教谕任"}
{"author":"刘基","content":"豺狼食人肉，蚊虫食人血。食肉死须臾，食血死不辍。哀哀露筋女，肉尽惟皮骨。谁谓蚊虫微，积锈能销铁。¤","dynasty":"明代","title":"杂诗（三十三首）"}
{"author":"刘基","content":"永嘉昔溃乱，南渡驰五马。长江画天堑，九庙扇灰灺。岂无运甓人，亦有誓江者。眢池不扬波，灵物栖旷野。哀哀黍离泪，空向新亭洒。","dynasty":"明代","title":"咏史（二十一首）"}
{"author":"刘基","content":"迂疏乏世用，矫情非所安。投簪谢时辈，聊得心中宽。回首望故乡，枳棘日以繁。譬彼水上萍，随流且盘桓。楼头好山色，晴雨皆可观。未知明朝事，且尽今日欢。","dynasty":"明代","title":"遣兴（二首）"}
{"author":"刘基","content":"愚公志移山，精卫思填海。山高海茫茫，心事金石在。松柏冒雪霜，秀色终不改。春阳熙幽林，卓立有光彩。","dynasty":"元代","title":"杂诗四十首其九"}
{"author":"刘基","content":"一炷清香一卷书，此身安处是吾庐。绿槐翠柏宜长日，门外何须长者车。","dynasty":"元代","title":"遣兴"}
{"author":"刘基","content":"朝登会稽山，逍遥望南讹。禹穴巳芜没，禹功长不磨。惆怅感往昔，沉吟发新歌。谁言专车骨，冠弁高嵯峨。为虺且复尔，为蛇当奈何。天门隔虎豹，空悲涕滂沱。","dynasty":"元代","title":"感怀三十一首其十九"}
{"author":"刘基","content":"秋高潦水涸，旻天亦凄清。枯箨响悲音，羁虫振馀声。曀曀落日晖，惨惨游子情。风林无定枝，驰车鲜安旌。自愧匪贤达，默默嗟其生。","dynasty":"元代","title":"旅兴其四十八"}
{"author":"刘基","content":"昨夜霜风起，入户复吹帷。儿啼母心酸，母愁儿不知。","dynasty":"明代","title":"懊憹歌（五首）"}
{"author":"刘基","content":"吾爱闵仲叔，幽居翳茅茨。应辟思济世，利禄岂其私。进当致尧舜，退则老蒿藜。焉能犬马豢，以为天下嗤。","dynasty":"明代","title":"咏史（二十一首）"}
{"author":"刘基","content":"久晴思得雨，既雨久复厌。广庭屯阴气，平陆就昏垫。凄风吹人寒，朱火黯无燄。水衣上高墉，泉溜发枯堑。青泥没逵道，寸步不可觇。慷慨成感伤，缠绵积忧念。","dynasty":"元代","title":"雨中杂诗四首其一"}
{"author":"刘基","content":"力役困年侵，种棘代遮逻。豫防苟无失，有地孰敢唾。风条曲抽乙，雨叶细垂个。是时春载阳，土脉如膏和。分强督艺植，勤惰各有课。挥锄绿烟披，转石苍藓破。稍看萌蘖长，渐睹根株大。结荫冒长堤，开花映高座。猿公不敢窥，貉子那得过。慨慕陶公言，罔俾分阴蹉。","dynasty":"明代","title":"和石末公种棘用胡元望韵"}
{"author":"刘基","content":"吴兴昔王孙，能画世莫及。观其二松图，矫若龙出蛰。蟠根破坤舆，拔萃滃原隰。胶加各轩翥，崱屴相倚立。鼍鳞撑空青，豕鬛振飒瑀。高藏日月气，清滴云雾汁。垂钓者何人，短棹非妄集。五湖多风涛，蛟蜃头角。不如洿泽间，取足矰与鳎。倦眠松影下，百窍清凉入。慎勿惊松枝，天寒衣袂湿。","dynasty":"明代","title":"题赵文敏公画松"}
{"author":"刘基","content":"费生市井儿，未尝识神仙。偶然壶中去，谓是别有天。幻化且不解，《真诰》安能传。那将食色身，妄弄刑赏权。果然失符后，众鬼不见怜。","dynasty":"明代","title":"游仙（九首）"}
{"author":"刘基","content":"乔木生山阿，硕实秋离离。谁知茂育功，乃在阳春时。丈夫佩玉玦，壮气东西驰。列鼎未酬欢，倚门巳生悲。君看断根草，引蔓复何为。逝波不可驻，感激成吾诗。","dynasty":"元代","title":"会稽张氏春晖堂"}
{"author":"刘基","content":"连江此去三千里，綵服趋庭及早春。闽岭白云迎马首，建溪碧水涣龙鳞。题桥兔颖留南徼，恋阙丹心照北辰。鹤发正须三釜养，凤城雨露四时新。","dynasty":"元代","title":"送陈子晟省亲归连江"}
{"author":"刘基","content":"南州昔日称三楚，西国今闻又一秦。有爵与縻亡命贼，无才深愧具官臣。青冥鸾凤风尘隔，画省貔貅服色新。怅望令人忆李郭，谁能匡济想捐身。","dynasty":"元代","title":"再次韵二首其一"}
{"author":"刘基","content":"岁云暮矣风萧萧，木叶脱落惟空条。云浓雨细白日短，惨惨不辨昏与朝。雨中行人足斛觫，去与公家制戎服。中原豺虎正横戈，天寒风急柰尔何。","dynasty":"元代","title":"辛卯仲冬雨中作二首其二"}
{"author":"刘基","content":"槿华数树夕阳时，收拾秋光在短篱。自紫自红还自碧，祗应独有暮蝉知。","dynasty":"元代","title":"秋日即事其十一"}
{"author":"刘基","content":"翠烟收，珠露下，星汉共潇洒？桂影徘徊，白雪粲檐瓦。故乡渺渺青山，茫茫绿水，又争柰、流年如泻。嫩凉夜，尚有萱草馀花，芳菲绕台榭。铜篆香残，绛蜡散轻灺。谩说花解忘忧，忧多花少，更不分、被风吹谢。","dynasty":"元代","title":"祝英台近"}
{"author":"刘基","content":"秋气虽可悲，秋色亦可悦。寥寥天宇旷，皎皎县象晢。雁来山叶红，龙卧江潭洁。彼美黄金花，含英耀穷节。佳人不可期，明月圆复缺。空庭夕阴尽，露草白如雪。伫立望四方，弥使忧念结。","dynasty":"元代","title":"旅兴其八"}
{"author":"刘基","content":"钓得槎头缩颈鱼，隔墙有酒贯钱酤。近来酒价如珠玉，独饮千钱不要扶。","dynasty":"元代","title":"次韵和王文明绝句漫兴十八首其十四"}
{"author":"刘基","content":"绝顶浮云锁石关，曲途危磴阻跻攀。他年甲楯孤臣泣，此日斋钟老衲闲。夜永星河低半树，天清猿鹤响空山。干戈未定归无处，拟结茅庐积翠间。","dynasty":"明代","title":"次韵追和音上人"}
{"author":"刘基","content":"鸡鸣戒晨装，上马见初日。露泫叶尚俯，雾重山未出。客途得霁景，缓步非纵佚。矧兹岁有秋，高下俱颖栗。牛羊散原野，鹅鸭满阡术。怀抱既夷旷，神情自清谧。寒花蔓篱落，候虫响蒙密。霞标青枫林，雪绽乌桕实。幽览虽云遽，佳趣领已悉。我行固无期，况乃尘事毕。","dynasty":"明代","title":"早发建宁至兴田驿"}
{"author":"刘基","content":"南飞鹧鸪北飞鹄，黄昏鸣鸡白日烛。珊瑚石上栽兔丝，鸳鸯独宿枯桑枝。永夜凉蟾入罗幕，蝉翼不如秋鬓薄。寒塘露莲千叶红，可怜零露空随风。","dynasty":"明代","title":"东飞伯劳歌"}
{"author":"刘基","content":"不学周南咏小星，空悲玉殿锁娉婷。黄金漫买相如赋，犹胜无辜送掖庭。","dynasty":"元代","title":"长门怨"}
{"author":"刘基","content":"河曲悬匏渭滨竹，碧鲜削出蓝田玉，轻翎参差飞羽谡。飞羽谡，幽簧含，丹樱瑶笋调清吹，月明紫凤来𣯶𣯶。","dynasty":"元代","title":"江南弄七首其四"}
{"author":"颜师古","content":"七府璿衡始，三元宝历新。负扆延百辟，垂旒御九宾。肃肃皆鹓鹭，济济盛簪绅。天涯致重译，日域献奇珍。","dynasty":"唐代","title":"奉和正日临朝"}
{"author":"贾谟","content":"的皪舒芳艳，红姿映绿蘋.摇风开细浪，出沼媚清晨。翻影初迎日，流香暗袭人。独披千叶浅，不竞百花春。鱼戏参差动，龟游次第新。涉江如可采，从此免迷津。","dynasty":"唐代","title":"赋得芙蓉出水"}
{"author":"刁约","content":"托载东城隅，选胜名园地。不问主人来，聊适寻春意。簪花照席光，藉草连袍翠。烟霏远树迷，风猎繁英坠。促行潋滟觞，少驻雍容骑。四者信难并，安敢辞沉醉。","dynasty":"宋代","title":"春集东园赋得翠字"}
{"author":"刁约","content":"自别高居二纪馀，今朝重到懒踟蹰。山川胜景依然在，屈指交亲一半无。","dynasty":"宋代","title":"方氏清芬阁"}
{"author":"刁约","content":"赏遍林泉去未能，却来溪口访岩僧。为观远景忧奇处，更陟危亭最上层。云吐前峰疑霈雨，泉飞别涧旋凝冰。陋容樵悴烦躬笔，待结钱唐九老朋。","dynasty":"宋代","title":"过溪口广慈院"}
{"author":"刁约","content":"一水相望越与杭，渡头人物见微茫。翩翩商楫来谿口，隐隐耕犁入富阳。市肆凋疏随浦尽，山峰重叠傍江长。民瞻熊轼咸相谓，太守经行此未尝。","dynasty":"宋代","title":"过渔浦作"}
{"author":"刁约","content":"松陵江上峻裁基，危岫前瞻小四围。张翰鲈鱼间适兴，庄周鸥鸟尽忘机。檐牙高啄千家绕，舟尾相衔数桨飞。倦客登临聊永日，豁开杂思信如归。","dynasty":"宋代","title":"如归亭"}
{"author":"刁约","content":"押燕移离毕，看房贺跋支。饯行三匹裂，密赐十貔狸。","dynasty":"宋代","title":"使契丹戏作"}
{"author":"刁约","content":"京洛风尘弊客裾，故山归去有精庐。缀盂应供王城久，镂管赓吟友社馀。衲拥兰芽新赐服，帙收贝叶旧翻收。萧然壁观芝岩上，從此身名与世疏。","dynasty":"宋代","title":"送梵才大师归天台"}
{"author":"刁约","content":"一染浮名十五春，强随时态役天真。何年卜筑兹山下，却笑区区世路人。","dynasty":"宋代","title":"岩陵山"}
{"author":"刁约","content":"西源穷尽到东源，直注层崖五磴泉。真境无{缶系}追汗漫，胜游聊得弄潺湲。风生虎啸层岩底，月上猿啼古木巅。祇待归休林下去，来同灵默此安禅。","dynasty":"宋代","title":"游五泄山"}
{"author":"蒲宗孟","content":"一阳初起。暖力未胜寒气。堪赏素华长独秀，不并开红抽紫。青帝只应怜洁白，不使雷同众卉。淡然难比。粉蝶岂知芳蕊。半夜卷帘如乍失，只在银蟾影里。残雪枝头君认取，自有清香旖旎。","dynasty":"宋代","title":"望梅花"}
{"author":"蒲宗孟","content":"一阳初起。暖力未胜寒气。堪赏素华长独秀，不并开红抽紫。青帝只应怜洁白，不使雷同众卉。淡然难比。粉蝶岂知芳蕊。半夜卷帘如乍失，只在银蟾影里。残雪枝头君认取，自有清香旖旎。","dynasty":"宋代","title":"望梅花·一阳初起"}
{"author":"蒲宗孟","content":"岁除三十日，收得武昌书。一纸方远寄，数篇来起予。潇湘流水阔，巫峡暮云疏。不得相从去，春风正月初。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其一"}
{"author":"蒲宗孟","content":"想到零陵日，高歌足解颜。乡闾接营道，风物近庐山。万石今兴废，三亭谁往还。不知零与永，二郡孰安閒。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其二"}
{"author":"蒲宗孟","content":"三月春才过，君当始到官。朱袍烂红日，白发未盈冠。喜静心长在，耽诗性最欢。应从下车始，便起作题端。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其三"}
{"author":"蒲宗孟","content":"始彼南康责，谁知睿泽宽。还为半刺史，不失古虞官。别乘今谁厚，朱轓旧最欢。遥怜春色好，并盖纵游鞍。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其四"}
{"author":"蒲宗孟","content":"地与江淮近，乡人慰久暌。重看斑竹泪，还听鹧鸪啼。湘水晴波远，苍梧霁色低。不知春日静，何似在濂溪。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其五"}
{"author":"蒲宗孟","content":"二子君家宝，知渠神骨清。初生俱嶷嶷，学语便铿铿。凤老雏方秀，珠圆蚌转明。吾甥真宅相，可得不翘英。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其六"}
{"author":"蒲宗孟","content":"山水平生好，尝来说退居。无家归绂冕，有子侍篮舆。湓浦方营业，濂溪旋结庐。零陵官俸剩，应得更添书。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其七"}
{"author":"蒲宗孟","content":"八郡湖南使，棱棱尽有名。刑台本乡旧，漕府忝门生。吾戚饶风力，伊人最直清。预知相见日，倾盖便投城。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其八"}
{"author":"蒲宗孟","content":"宗邑祅灾并，无如旧岁多。凶霖浸宫阙，涌水注江河。鬼盛天为疫，阴强雪荐瘥。知君忧国甚，搔首只吟哦。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其九"}
{"author":"蒲宗孟","content":"诗社久零落，所传毛郑馀。先生守章句，后辈老虫鱼。大义谁窥觑，微言尚阔疏。烦君来就索，但恨未成书。","dynasty":"宋代","title":"乙巳岁除日收周茂叔虞曹武昌惠书知已赴官零陵丙午正月内成十诗奉寄其十"}
{"author":"蒲宗孟","content":"长松绕步水湾环，寺据吴王冢墓间。瘦石千层开碧玉，疏围十里裹青山。壁从地上崭岩起，云出门前自在閒。零落生公讲台下，无人说法但空还。","dynasty":"宋代","title":"虎丘"}
{"author":"蒲宗孟","content":"失却湖山恨去舟，新年无意作春游。东风昨夜思龙井，晓雨全家入虎丘。望见远峰疑石巷，误寻归路认花楼。明朝一出阊门去，清梦遥知在两州。","dynasty":"宋代","title":"游虎丘因书钱塘旧游"}
{"author":"蒲宗孟","content":"碧江寒浸锦屏山，寺古山灵树石閒。水色照人清见胆，岚光著雾翠成斑。自从旧句曾关念，纵有新诗总厚颜。今日断弦应再续，一时传诵在人间。","dynasty":"宋代","title":"锦屏山"}
{"author":"蒲宗孟","content":"拟作南湖当北湖，劝教老圃罢耕锄。此间有景待垂钓，何处无田可种蔬。长夏便应浮藻荇，高亭行看走龟鱼。秋风一棹荷花里，醉卧烟波欲自如。","dynasty":"宋代","title":"新开湖诗将废西园开南湖先谕老圃"}
{"author":"蒲宗孟","content":"冲晦先生不肯官，布衣谒帝布衣还。尚嫌姓字腾人口，惟恐文章落世间。大隐不妨居市井，高吟何处问家山。平生寄意江湖上，云自无心水自闲。","dynasty":"宋代","title":"题徐冲晦处士旧隐"}
{"author":"蒲宗孟","content":"绕岸便须多种柳，满湖仍为遍栽莲。长条翠盖成阴日，我欲移舟处处眠。","dynasty":"宋代","title":"新开湖诗昝司万参军甄盘虢略主簿何殊南湖种柳植莲"}
{"author":"蒲宗孟","content":"孤屿莫教闲草占，诸亭还向四边开。凉天我欲携樽酒，同与清风白月来。","dynasty":"宋代","title":"新开湖诗谕甄何二君于南湖诸亭筑孤屿"}
{"author":"蒲宗孟","content":"剩将鳣鲔散南湖，一细千鳞已有馀。传舍客来须纵食，莫教弹剑叹无鱼。","dynasty":"宋代","title":"新开湖诗讽甄何二君南湖养鱼"}
{"author":"蒲宗孟","content":"细编青篾高为盖，密斗朱栏大作船。准拟使君清兴发，银笙玉笛醉红莲。","dynasty":"宋代","title":"新开湖诗调甄何二君于南湖创小舟"}
{"author":"蒲宗孟","content":"桥须跨水三千尺，路要梯横数百层。会有赤松来过我，待从此处共飞腾。","dynasty":"宋代","title":"新开湖诗讽甄何二君于南湖架梯桥过渚亭"}
{"author":"蒲宗孟","content":"虚岩苍壁古苔斑，潇洒清深六月寒。三伏流金无处避，暮天将去更盘桓。","dynasty":"宋代","title":"九龙岩其一"}
{"author":"蒲宗孟","content":"老僧栖息乱云颠，凿石开山四十年。投得岩成身老大，更无筋力到岩前。","dynasty":"宋代","title":"九龙岩其二"}
{"author":"蒲宗孟","content":"人言道士隐深山，九炼丹成去不还。乳溜滴成华盖座，犹疑真相在岩间。","dynasty":"宋代","title":"九龙岩其三"}
{"author":"蒲宗孟","content":"欲寻微径到山前，闻有蛟龙洞底眠。岁旱密云终不雨，可能无意救荒年。","dynasty":"宋代","title":"九龙岩其四"}
{"author":"蒲宗孟","content":"公家列屋閒娥眉，珠帘不动花荫移。云帐银床初破睡，牙签玉轴坐弹棋。","dynasty":"宋代","title":"寄蕲簟"}
{"author":"蒲宗孟","content":"幽怀慕岭寂，结庵在中林。绿竹君子操，清池故人心。明月弄寒影，好风摇翠阴。江南千里远，何处盛朋簪。","dynasty":"宋代","title":"通天岩"}
{"author":"蒲宗孟","content":"收书万卷日沈酣，鲍谢诗篇老更耽。","dynasty":"宋代","title":"句其一"}
{"author":"蒲宗孟","content":"圣名不敢居，民誉日益美。","dynasty":"宋代","title":"句其二"}
{"author":"蒲宗孟","content":"阆州胜绝是云台，十里松萝殿阁开。","dynasty":"宋代","title":"句其三"}
{"author":"陈仕龄","content":"经冬雨到花朝节，趁节寻芳到小园。寒勒众芳犹寂寞，暖携尊酒略温存。梨妆懒慢容舒脸，棠睡低迟黯断魂。却喜开迟还落晚，笑看桃李共无言。","dynasty":"明代","title":"花朝不见花"}
{"author":"陈裴之","content":"此是松壶画，全无笔墨痕。秋林团雪盖，暝壁削云根。日落猿啼树，僧归鹤守门。最宜孙太白，花底酒盈尊。","dynasty":"清代","title":"寺门小憩呈松壶子潇两丈"}
{"author":"陈裴之","content":"林乌凄咽草虫酸，弹铗侯门贱李端。七子声名重麟角，五湖烟水梦渔竿。蓼莪朝陨门生涕，萝竹秋禁侍婢寒。我比听歌桓子野，茶烟浊泪几回看。","dynasty":"清代","title":"题朱酉生遗砚楼诗集"}
{"author":"陈裴之","content":"五台山色本清凉，种出金莲满上方。宝相千层围法界，琼蕤四照散天香。风裳水佩游仙引，月地云阶选佛场。为问几枝开并蒂，瑶池长覆紫鸳鸯。","dynasty":"清代","title":"五台山金莲花诗其一"}
{"author":"陈裴之","content":"一花一叶一因缘，阿耨池边种几年。喵德水涵众香国，华鬘云拥四禅天。灵根漫佐伊蒲馔，嘉树应翻贝叶编。旧是文殊留影地，折来还供法王前。","dynasty":"清代","title":"五台山金莲花诗其二"}
{"author":"陈裴之","content":"映日流辉艳绮霞，山庄移自梵王家。九天湛露凝仙掌，一路春风护属车。照影绿环灵沼水，分看红出苑墙花。宸游玩物非无意，定有遗芳望翠华。","dynasty":"清代","title":"五台山金莲花诗其四"}
{"author":"陈裴之","content":"塍南塍北秋草黄，溪前溪后秋虫凉。野棠留艳绚春色，丛桂著花摇古香。薜荔墙低间修竹，时有书声出茅屋。枕流三尺眠小桥，照水间鸥白于玉。置身如在西湖间，只愁绕郭无青山。高槐大柳老松树，缭绕屈曲成烟鬟。长风吹凉沁诗骨，树顶苍茫一峰立。为问山从何处来，天遣奇云插空碧。","dynasty":"清代","title":"秋日行田野间即目写之"}
{"author":"陈裴之","content":"铸金辛苦布金难，谁向仙家鬓上看。鬘市栽来品优钵，迦陵衔处味旃檀。山经补系天花菜，禅悦分参竺法兰。休比南朝玉儿步，捧珠龙女最珊瑚。","dynasty":"清代","title":"五台山金莲花诗其三"}
{"author":"陈裴之","content":"《汉纪》表终军，鲁史传汪锜。弱龄赴大义，成败非所知。桓桓夏节悯，生遘阳九期。磨盾誓猿鹤，横剑轻熊罴。草檄厉士气，破产充军赀。天心厌胜国，遑许一木枝。升阶陨罗罼，胜兆遭幽羁。日生首授命，文麾同舆尸。考功暨黄门，先后沈江𤃱。衔冤啸精卫，披发从湘累。四海无尺土，九鼎悬一丝。西山有薇蕨，不救志士饥。天荒复地老，恸哭将安之。唐王继鲁藩，遥荫忠臣儿。拜爵殊羽林，清望属紫薇。一官何足重，故国心不移。表称臣完淳，窃附勤王师。腾踔愿有济，刀锯安敢辞。表成谨封缮，转畀尧文赍。逻卒获以告，刑讯陈其私。望门泣张俭，复壁藏赵岐。按籍识姓氏，被逮经丛祠。九高幸相遘，被服如沙弥。暂时谢桎梏，附书报双慈。兹亲寄空门，漂泊愁无依。生母托异姓，菽水将谁资。门祚久衰薄，同气无埙篪。赖有女兄弟，端藉相扶持。善保双玉体，无烦念孤羁。新妇现有娠，未能辨雄雌。生男自可喜，生女慎勿悲。立后苟不肖，何如不立为。淳身君所用，淳身父所遗。还以殉君父，大节良不亏。武功洵大器，家事劳勾稽。年年寒食节，清酒酹一卮。俾免若敖痛，此外无他思。人生孰无死，每患不得时。今既得死所，赴难焉敢迟。桓山有弱羽，飘泊罹虞机。不如屋上乌，反哺毋相违。不如逵间鸿，王国辉羽仪。但如子规鸟，泣血中林啼。一书寄内子，义重非情痴。回忆结缡夕，花烛联旌旗。三月遘大变，外室成孤栖。肯以盛衰故，交谪腾中闺。贤孝媲德曜，和淑侪班姬。霜飙厉贞木，比翼长分飞。茕茕二九年，坐见成孤嫠。双亲叹白发，一女才孩提。养育职綦重，生是死则非。所悲负郭田，芜没成蒿藜。急难谁解慰，离乱谁提携。劝生复何赖，感此心魂凄。生平为他人，筹画无所疑，独于夫人事，生死两不宜。方寸一以乱，不认重致词。惟听自裁断，反袂长歔欷。从此卜归梦，远在天一涯。钟山何高高，江水何瀰瀰。孝陵宛在目，云树迷参差。趋承绝剑佩，清泪沾裳衣。不图垂死日，反得瞻皇畿。待鞫故珰第，囚首趋崇墀。经略谓年少，焉解扬戈戣。果能达顺逆，来者犹可追。懔懔中书君，壮气凌虹霓。但恨赍志殁，遑惜前程迷。回首语妇翁，慎勿陈哀祈。囧卿职当死，畏葸将贻讥。数语愧反侧，颜色憎忸怩。纪年逮丁亥，尺一颁彤闱。九月十九日，急景藏晨曦。狱吏加锒铛，传呼出圜扉。道闻鸣钲声，壮士持交铍。同心数公旦，蛩駏相追随。碧血誓不化，白刃甘如饴。麻衣从故君，植立森枯椔。风云为憀栗，日月为憯凄。求仁而得仁，含笑无凄其。徒令旁观人，泪下如绠縻。良朋赖任沈，雪涕收遗尸。归榇先茔旁，筑冢高崔巍。冢边何所植，夭矫青松枝。惜无大手笔，濡墨题丰碑。季世昧大义，侈口相瑕疵。动谓一青衿，名器关甚微。见危即授命，于国曾何裨。岂知毓至性，全受求全归。髫龄具卓识，论古昭端倪。逋逃侣诸葛，重惜弹琴嵇。出处商尽善，要在明伦彝。胆气凌顺平，眉宇秀紫芝。白虹继前烈，黄鹄悲慈帏。世父负奇气，遘乱潜披缁。城东结茅庵，其名曰竹离。终殉圣贤域，旷代高风希。女兄炳幽贞，苦志追磨笄。楚媭泣湘芷，鲁女悲园葵。忠孝我家事，此语良不欺。三年颜氏乌，半夜刘琨鸡。宇宙浩然气，久已铭心脾。此岂彊死流，所得矜瑰奇。堂堂钱尚书，东林扬芳徽。垂老甘毁节，不畏千秋嗤。浮名尔何物，坐令天性漓。当时辱赠言，自负冰鉴姿。遑意论定后，史山惭须眉。士生各有志，爵禄何尊卑。芳轨嗣袁勖，演洁其庶几。终输内史集，彪炳干珠玑。大哀自有赋，南冠自有诗。刘蕡发悲愤，正则怀履綦。惟悲幸存录，续著无留贻。更有《代乳集》，蜡凤殊儿嬉。篇帙付蟫蠹，冥漠腾光辉。侍宦经云间，刺促骖归騑。崇茔迟修谒，式毂心神驰。平生慕忠孝，瓣香乃在兹。掩卷发三叹，愿世长雍熙。","dynasty":"清代","title":"夏内史诗"}
{"author":"陈裴之","content":"四并堂中别公去，四至堂中傍公住。也知公未到斯堂，光辉照遍淮南树。淮南遗泽海陵长，绍圣名齐有美堂。康乐达人绵祖德，士安惠政满江乡。绣衣借寇从来有，六州霖雨争骧首。夹道焚香送使车，问公还忆棠阴否。宣慰欣传简郑韩，簪缨休作尚衣看。堂帘一德承恩易，节钺重来异数难。圣心独眷江南重，盐梅好作和羹用。早识元龄公辅才，待偿昭达台垣梦。蜀冈公燕狎烟霞，别馆题襟护碧纱。翠饮玉炉三涧雪，红簪金带四围花。致亲许我听官鼓，绛随才愧兼文武。八表间停南浦云，一鞭催踏东华土。甓社珠光照海东，屋梁颜色正思公。江山夜共冰轮影，丝竹秋生绛帐风。蕙{木边}仿佛看题字，匆匆廿七年前事。当时童子问何知，此日勉为清白吏。月阙微名阚泽惭，祝公开府又东南。魏公昼锦堂成后，六至还应续美谈。","dynasty":"清代","title":"海陵四至堂坐月寄怀宾谷节谷节使师扬州"}
{"author":"陈裴之","content":"河出昆仑虚，并渠千七百。昆仑在何所，译言阿木七。其下星宿海，沮洳钟巨泽。三伏复三见，经历古西域。伏遇沙塞黄，见遇土壤黑。神禹所疏凿，荒度始积石。汉使寻张骞，元使命都实。虽经绝塞行，所见殊未的。国朝幅𢄙广，已扩地球脊。茫茫叶尔羌，远与河源值。迢迢阿克苏，亦近河源侧。我观河源图，惜未河源涉。聊作河源诗，当著河源说。江源亦有三，远者来昆仑。山南与山北，与河同发源。是名金沙江，两界包乾坤。万丈温都雪，消以朝阳暾。亦有鸦砻江，青海接玉门。源与星宿同，满地银涛翻。岷山地最近，门闼通松潘。羊膊与铁豹，咫尺篱与藩。远干近为支，势若卑承尊。卫藏地可括，井络天可扪。李冰凿离堆，石犀今犹存。鳖灵辟三峡，更验江水痕。一卷入蜀记，剪烛从君论。","dynasty":"清代","title":"与徐星伯年丈论江河二源赋此纪之"}
{"author":"陈裴之","content":"滟滪大如象，瞿塘不可上。滟滪大如马，瞿塘不可下。峡中三百六十滩，岂无险过瞿塘者。汉阳李翁业操舟。来往峡江江上游。甘滩湍急某滩险，篙师敛手长年愁。石骨粼粼水中起，巨者如峰小如砥。石势所激滩势成，险处在山不在水。山势一曲江一湾，峡江治水须治山。山险可开石可凿，禹力未到翁心殚。先凿黑石次乌石，得寸则寸尺则尺。万夫锥凿响不停，坐遗巉岩化衽席。红石近在彝陵城，山势所触惊涛生。凿石须趁江水落，投书欲与江神盟。君不见太华巨灵擘，二山夸娥移，异人异事古来有，昔者所闻今见之。又不见五丁开蜀道，李冰凿离堆，翁心实心力全力，何虑万叠青崔嵬。开山用煤兼用炭，石痕裂若春冰泮。我意芦灰用更神，能使南山白石烂。更有青滩与叶滩，与翁努力共随刊。峡江化作平江路，无复人间蜀道难。","dynasty":"清代","title":"李翁峡江凿滩歌"}
{"author":"崔骃","content":"皇皇太上湛恩笃兮，庶见我王咸思觌兮。仁爱纷纭德优渥兮，滂霈群生泽淋漉兮。惠我无疆承天祉兮，流衍万昆长无已兮。","dynasty":"两汉","title":"歌"}
{"author":"崔骃","content":"戎马鸣兮金鼓震，壮士激兮忘身命。被兕甲兮跨良马，挥长戟兮彀强弩。","dynasty":"两汉","title":"安封侯诗"}
{"author":"崔骃","content":"鸾鸟高翔时来仪。应治归德合望规。啄食楝实饮华池。","dynasty":"两汉","title":"七言诗"}
{"author":"崔骃","content":"屏九皋，咏典文。披五素，耽三坟。","dynasty":"两汉","title":"三言诗"}
{"author":"崔骃","content":"虞夏作车，取象机衡。君子建左，法天之阳。正位授绥，车不内顾。尘不出轨，鸾以节步。彼言不疾，彼指不躬。渊览于道，永思厥中。","dynasty":"两汉","title":"车左铭"}
{"author":"崔骃","content":"择御卜右，采德用良。询纳耆老，于我是匡。惟贤是师，惟道是式。箴阙旅贲，内顾自敕。匪皇其度，匪愆其则。越戒敦俭，礼以华国。","dynasty":"两汉","title":"车右铭"}
{"author":"崔骃","content":"机衡建子，万物含滋。黄钟育化，以养元基。长履景福，至于亿年。皇灵既祐，祉禄来臻。本支百世，子子孙孙。","dynasty":"两汉","title":"袜铭"}
{"author":"崔骃","content":"惟岁之元，朝会奉樽。金罍牺象，嘉礼具陈。献酬交错，万国咸欢。","dynasty":"两汉","title":"樽铭"}
{"author":"崔骃","content":"枕有规矩，恭一其德。承元宁躬，终始不忒。","dynasty":"两汉","title":"六安枕铭"}
{"author":"崔骃","content":"皦皦练丝退浊污。","dynasty":"两汉","title":"七言诗"}
{"author":"吴商浩","content":"北邙山草又青青，今日销魂事可明。绿酒醉来春未歇，白杨风起柳初晴。冈原旋葬松新长，年代无人阙半平。堪取金炉九还药，不能随梦向浮生。","dynasty":"唐代","title":"北邙山"}
{"author":"吴商浩","content":"钟尽疏桐散曙鸦，故山烟树隔天涯。西风一夜秋塘晓，零落几多红藕花。","dynasty":"唐代","title":"秋塘晓望"}
{"author":"吴商浩","content":"高柳螀啼雨后秋，年光空感泪如流。满湖菱荇东归晚，闲倚南轩尽日愁。","dynasty":"唐代","title":"水楼感事"}
{"author":"吴商浩","content":"身逐烟波魂自惊，木兰舟上一帆轻。云中有寺在何处，山底宿时闻磬声。","dynasty":"唐代","title":"泊舟"}
{"author":"吴商浩","content":"□满湘江云莹空，纷纷长对水溶溶。日西遥望自归处，尽挂九疑千万峰。","dynasty":"唐代","title":"湘云"}
{"author":"吴商浩","content":"巴江猿啸苦，响入客舟中。孤枕破残梦，三声随晓风。连云波澹澹，和雾雨濛濛。巫峡去家远，不堪魂断空。","dynasty":"唐代","title":"巫峡听猿"}
{"author":"吴商浩","content":"繁华堪泣帝城春，粉堞青楼势碍云。花对玉钩帘外发，歌飘尘土路边闻。几多远客魂空断，何处王孙酒自醺。各有归程千万里，东风时节恨离群。","dynasty":"唐代","title":"长安春赠友人"}
{"author":"吴商浩","content":"身似星流迹似蓬，玉关孤望杳溟濛。寒沙万里平铺月，晓角一声高卷风。战士殁边魂尚哭，单于猎处火犹红。分明更想残宵梦，故国依然在甬东。","dynasty":"唐代","title":"塞上即事"}
{"author":"吴商浩","content":"文战何堪功未图，又驱羸马指天衢。露华凝夜渚莲尽，月彩满轮山驿孤。岐路辛勤终日有，乡关音信隔年无。好同范蠡扁舟兴，高挂一帆归五湖。","dynasty":"唐代","title":"宿山驿"}
{"author":"陈士忠","content":"泠泠石涧旧同游，道左俄惊拱木修。忆自雀台春锁后，阿谁兼美擅风流。","dynasty":"明代","title":"忆昔行其一"}
{"author":"陈士忠","content":"返魂无计续湘英，欲写蛾眉愁未成。却有钟情迈今古，累累青冢为君营。","dynasty":"明代","title":"忆昔行其二"}
{"author":"龚諴","content":"万里休论野鹤心，东来聊复写幽襟。山中故旧苍松老，柳外人家画阁深。渺渺溪烟新雨后，离离春草旧城阴。风波满眼惊头白，破屋青灯一怅吟。","dynasty":"清代","title":"春日次韩耕云韵"}
{"author":"龚諴","content":"江东才人才厉锐，之子拔戟树一队。用师可进不可退，攻无坚城当者碎。扁舟曾梦浮吴淞，云帆高挂拂九峰，割鲜三泖鲈腮红。入门大笑四壁空，东头老屋陆士龙。","dynasty":"清代","title":"却寄"}
{"author":"龚諴","content":"杏花满地春狼藉，獭髓鸾胶医不得。玉兰杨柳锁东风，绝世芳华更谁惜。低头客馆叹无聊，闷过春光五十朝。黄冈先生老好事，高斋置酒欢相招。酒徒嗜酒惭户小，饮未三升迷白皂。许髯汪叟但长吟，醒眼相看应绝倒。遇酒不饮负主人，遇春不醉还负春。酒徒平生愿无负，明朝却叩谁家门？","dynasty":"清代","title":"二月望日西涧佥宪招饮"}
{"author":"陈锦汉","content":"天地一蜉蝣，临风独溯流。空江留过客，明月立孤舟。秋色横沧海，清光泛斗牛。苍茫天接水，放棹桂宫游。","dynasty":"近代","title":"珠江返棹月夜舟中遣兴用东坡赤壁二赋字"}
{"author":"陈锦汉","content":"斋居苦阗寂，风景自清幽。庭静迎新月，窗虚纳早秋。凉痕花外觉，香韵竹间流。唧唧虫吟切，添诗与唱酬。","dynasty":"近代","title":"幽斋遣兴"}
{"author":"陈锦汉","content":"江心落日上高台，峰对凤凰紫翠堆。水势东趋扶塔立，山形北拱抱城来。天边蝶舫千帆乱，槛外虹桥一字回。风景金陵堪比美，高吟谁似谪仙才。","dynasty":"近代","title":"凤凰台"}
{"author":"陈锦汉","content":"采采池中莲，花香君莫取。赠子以莲房，教识侬心苦。","dynasty":"近代","title":"采莲曲"}
{"author":"陈锦汉","content":"一幅潇湘云，潆漾靴纹细。身如住晶宫，秋波荡胸次。","dynasty":"近代","title":"帘"}
{"author":"陈锦汉","content":"西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。","dynasty":"近代","title":"读天演论作"}
{"author":"陈锦汉","content":"待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。","dynasty":"近代","title":"待月"}
{"author":"萨都剌","content":"石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！","dynasty":"元代","tags":"豪放，咏史怀古，感伤","title":"念奴娇·登石头城次东坡韵"}
{"author":"萨都剌","content":"去年人在凤凰池，银烛夜弹丝。沉水香消，梨云梦暖，深院绣帘垂。今年冷落江南夜，心事有谁知。杨柳风柔，海棠月淡，独自倚阑时。","dynasty":"元代","tags":"婉约，感伤，时光","title":"小阑干·去年人在凤凰池"}
{"author":"萨都剌","content":"牛羊散漫落日下，野草生香乳酪甜。卷地朔风沙似雪，家家行帐下毡帘。","dynasty":"元代","tags":"古诗三百首，边塞，写景","title":"上京即事"}
{"author":"萨都剌","content":"六代豪华，春去也、更无消息。空怅望，山川形胜，已非畴昔。王谢堂前双燕子，乌衣巷口曾相识。听夜深、寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今、只有蒋山青，秦淮碧！","dynasty":"元代","tags":"写景，怀古","title":"满江红·金陵怀古"}
{"author":"萨都剌","content":"飘萧树梢风，淅沥湖上雨。不见打鱼人，菰浦雁相语。","dynasty":"元代","title":"过高邮射阳湖"}
{"author":"萨都剌","content":"雪白杨花扑马头，行人春尽过徐州。夜深一片城头月，曾照张家燕子楼。","dynasty":"元代","title":"彭城杂咏"}
{"author":"萨都剌","content":"燕京女儿十六七，颜如花红眼如漆。兰香满路马尘飞，翠袖笼鞭娇欲滴。春风驰荡摇春心，锦筝银烛高堂深。绣衾不暖锦鸳梦，紫帘垂雾天沉沉。芳年谁惜去如水，春困著人倦梳洗。夜来小雨润天街，满院杨花飞不起。","dynasty":"元代","title":"燕姬曲"}
{"author":"萨都剌","content":"越王故国四围山，云气犹屯虎豹关。铜兽暗随秋露泣，海鸦多背夕阳还。一时人物风尘外，千古英雄草莽间。日暮鹧鸪啼更急，荒台丛竹雨斑斑。","dynasty":"元代","title":"越台怀古"}
{"author":"萨都剌","content":"古徐州形胜，消磨尽，几英雄。想铁甲重瞳，乌骓汗血，玉帐连空。楚歌八千兵散，料梦魂，应不到江东。空有黄河如带，乱山回合云龙。汉家陵阙起秋风，禾黍满关中。更戏马台荒，画眉人远，燕子楼空。人生百年如寄，且开怀，一饮尽千钟。回首荒城斜日，倚栏目送飞鸿。","dynasty":"元代","tags":"怀古，人生，抒情，怀才不遇","title":"木兰花慢·彭城怀古"}
{"author":"萨都剌","content":"顾兹林塘幽，消此闲日永。飘风乱萍踪，落叶散鱼影。天清晓露凉，秋深藕花冷。有怀无与言，独立心自省。","dynasty":"元代","title":"秋日池上"}
{"author":"萨都剌","content":"天府超群彦，脩材复壮腾。波澜开白昼，羽翼动苍冥。弱质悲殊调，明时欲独醒。应怜扬执戟，寂寞太玄经。","dynasty":"元代","title":"山中怀友其二"}
{"author":"萨都剌","content":"谁记将军亡国时，江东父老鬓如丝。古今天堑几千里、南北楼船百万师。中国一飞传檄箭，南朝谩有渡江碑。太平到处山如画，暖日晴风飏酒旗。","dynasty":"元代","title":"采石谩兴"}
{"author":"萨都剌","content":"江风入霜林，寒叶下疏雨。萧萧复萧萧，可听不可数。山僧亦好奇，呼童扫行路。何处觅秋声，肩舆入山去。","dynasty":"元代","title":"题焦山方丈"}
{"author":"萨都剌","content":"青杨吹白花，银鱼跳碧藻。落日江船上，三月淮南道。渺渺春水涯，悠悠云树杪。安得快剪刀，江头剪芳草。","dynasty":"元代","title":"送吴寅可"}
{"author":"萨都剌","content":"居庸关，山苍苍，关南暑多关北凉。天门晓开虎豹卧，石鼓昼击云雷张。关门铸铁半空倚，古来几多壮士死。草根白骨弃不收，冷雨阴风哭山鬼。道傍老翁八十馀，短衣白发扶犁锄。路人立马问前事，犹能历历言丘墟。夜来芟豆得戈铁，雨蚀风吹半棱折。色消唯带土花腥，犹是将军战时血。前年又复铁作门，貔貅万灶如云屯。生者有功挂六印，死者谁复招孤魂？居庸关，何峥嵘。上天胡不呼六丁，驱之海外消甲兵。男耕女织天下平，千古万古无战争。","dynasty":"元代","title":"过居庸关"}
{"author":"萨都剌","content":"木落淮南秋，兰桡泊瓜渚。把酒三人同，江亭看飞雨。雨过江色净，妙景发天趣。历历江南山，一一青可数。","dynasty":"元代","title":"寄王伯循诸公其一"}
{"author":"萨都剌","content":"大江涌金光，稳如青莲座。就中有龙宫，人见不敢唾。江山万古同，日月片帆过。把酒妙高台，狂歌醉相和。","dynasty":"元代","title":"寄王伯循诸公其二"}
{"author":"萨都剌","content":"飘飘鹤林僧，布袜青鞋双。长江飞锡渡，海磬鱼龙撞。远来作偈别，楚雨鸣秋窗。振锡独归去，天花飞满江。","dynasty":"元代","title":"寄王伯循诸公其三"}
{"author":"萨都剌","content":"微茫扬子桥，细雨湿秋色。小艇载吴姬，摇摇语相接。风起布帆高，一往不再得。夜宿广陵城，吹箫怨明月。","dynasty":"元代","title":"寄王伯循诸公其四"}
{"author":"萨都剌","content":"霜高木叶空，江清水花净。离怀江水深，楚女晚妆靓。按拍听歌声，点箸行酒令。白露满衣裳，迥野垂斗柄。","dynasty":"元代","title":"寄王伯循诸公其五"}
{"author":"萨都剌","content":"双崖屹立几千仞，下有一叶之孤舟。繁星乱垂光晔晔，长藤古木风飕飕。荒祠幽黑山鬼集，怪石如人水边立。锦峰绣岭云气深，万壑千岩露华滴。山僧对话夜未央，不知风露满衣裳。唤船振锡渡江去，林黑无由归上方。高寒宇宙无人语，乱石滩声溅飞雨。欲从严子借羊裘，坐待船头山月吐。","dynasty":"元代","title":"夜泊钓台"}
{"author":"萨都剌","content":"野人卧病不得眠，呜呜画角声凄然。黄云隔断塞北月，白雁叫破江南烟。山城地冷迫岁暮，野梅雪落溪风颠。长门美人怨春老，新丰逆旅惜年少。夜深悲壮声摇天，万瓦月白霜华鲜。野人一夜梦入塞，走马手提铁节鞭。髑髅饮酒雪一丈，壮士起舞毡帐前。五更梦醒气如虎，将军何人知在边。","dynasty":"元代","title":"寒夜闻角"}
{"author":"萨都剌","content":"人生天地间，驰马历大块。行乐须及时，流光逝难再。役役功名羁，历历山水迈。伟哉东南区，奇险闽粤最。车书四海同，风气一岭界。肩舆度层霄，手棹下急濑。四山抱回流，环合如束带。玉井莲叶飘，仰高天作盖。倏驰丹峰前，却在紫岭背。微云间烟霞，疏雨洒松桧。深林樵牧归，落日山鬼会。雪瀑挂冰帘，林风响天籁。石梯驾仙岩，往往遗骨在。瑶草石上生，丹药市中卖。巍巍考亭祠，过客祠下拜。溪水自成文，上接洙泗派。唤渡云门僧，貌古清可爱。手把青松枝，趺坐溪石罅。悬崖虹栈危，插竹渔网晒。山高人蚁旋，下视舟一芥。轻舫类飞鳅，宛转乱石隘。峥嵘龙角尖，磊砢鼋首癞。槎牙激颓波，出没如水怪。万古槌地雷，三峡泻泙湃。峰峦争送迎，奔走万马快。箭过耳生风，开口不暇咳。峭壁起冲流，恍若巨鳌戴。山有旧题名，岁久字刻坏。岂无姓名存，彷佛年月载。览此前人踪，徒为后人慨。天气易寒暄，光阴倏明晦。浩荡三日程，应接千万态。会登天柱峰，一览宇宙大。少吐胸中豪，神游八方外。题诗赠山灵，清气留胜概。","dynasty":"元代","title":"过岭"}
{"author":"萨都剌","content":"天风吹我登鳌峰，大山小山石玲珑。赤霞日烘紫玛瑙，白露夜滴青芙蓉。飘绡云起穿石屋，石上凉风吹紫竹。挂冠何日赋《归来》，煮茗篝灯洞中宿。","dynasty":"元代","title":"游吴山紫阳庵"}
{"author":"萨都剌","content":"晓度分水岭，身在云雾中。手扣天上关，声落山下风。雷霆走涧壑，神人过虚空。既讶奔丰隆，亦可招祝融。顷刻开万象，赤乌飞岭东。","dynasty":"元代","title":"度闽关二首其一"}
{"author":"萨都剌","content":"白云下千峰，尽入怀袖里。振衣度闽关，洒作山下水。仰登天无梯，俯视井无底。古来守关人，豪杰存有几。寒食百草青，春风吹不起。","dynasty":"元代","title":"度闽关二首其二"}
{"author":"萨都剌","content":"吴刚粉月成琼屑，洒向人间沃春热。门外青山不得青，刮地东风翻挞末。梨花云湿飞难起，晓来化作湘江水。娟娟美人耐高寒，对此心开几千里。山阴夜冷沙棠小，归来狂兴犹孤悄。古春吹到矮茅茨，香浮茗椀滋诗脾。","dynasty":"元代","title":"快雪轩"}
{"author":"萨都剌","content":"华清池头凉思动，绿桐击去朝阳凤。阿环起学飞燕轻，笑唤三郎作供奉。羯腔打彻《西凉州》，锦茵蹴踏双鸳钩。彩鸾吟细朱樱破，一叶忽飘天下秋。愁声换出铎铃语，三十六宫散秋雨。曲江宫晓清露寒，零乱瑶阶逐风舞。","dynasty":"元代","title":"明皇击梧图"}
{"author":"萨都剌","content":"紫宫风暖百花香，玉人端坐七宝床。凤凰小架悬夜月，一女侍镜观浓妆。背后一女冠乌帽，茶色宫袍靴色皂。手持团扇不动尘，一掬香弯立清晓。一女浅步腰半驼，小扇轻扑花间蛾。淡阴桐树一女立，手抱胡床眼转波。床头细锁悬金钟，白鹤双飞花影重。词人见此神恍惚，巫山梦里曾相逢。","dynasty":"元代","title":"题四时宫人图四首其一"}
{"author":"萨都剌","content":"金猊吐烟清昼长，美人坐倚白玉床。蓝衫一女髻垂耳，手持方扇立坐傍。一女最小不会妆，高眉短发耀漆光。玉纤绿笋握金剪，柳下轻挽宫人裳。金盘玉瓮左右列，红桃碧藕冰雪凉。冰壶之傍立一女，背后随以双白羊。手拱金瓶泻水忙，酒翅洒雪惊鸳鸯。鸳鸯得水自双浴，美人抱膝空断肠。","dynasty":"元代","title":"题四时宫人图四首其二"}
{"author":"萨都剌","content":"盆池露冷荷半枯，碧波风细双游鱼。美人坐此碧玉椅，屏山方案碧蟾蜍。椅后二女执缨立，案前二女娇滴滴。大女手扶小女腰，小女娇倚大女膝。凉风入树落翠槐，秋深不见羊车来。金铃响处吠黄犬，美人笑托芙蓉腮。","dynasty":"元代","title":"题四时宫人图四首其三"}
{"author":"萨都剌","content":"锦屏三面围绣床，沈香椅上凤褥光。美人端坐袖双手，临眉半蹙愁夜长。椅后一女摇白羽，一女执缨更回顾。一女乌帽金缕衣，玉指纤纤携小女。小女手挽大女腰，笑看孔雀双翠翘。可怜美人独自坐，翠竹雪响风前梢。","dynasty":"元代","title":"题四时宫人图四首其四"}
{"author":"萨都剌","content":"天喉舌，尚书老布衣。向璇穹、尝扶日出，卷珠箔、闲看云飞。成全今古稀。","dynasty":"元代","title":"忆江南"}
{"author":"萨都剌","content":"鬓未银，东风早挂冠。侑词图、乡称人瑞，度蓬瀛、仙祝灵丹。绕膝舞斓斑。","dynasty":"元代","title":"忆江南"}
{"author":"萨都剌","content":"六代繁华，春去也、更无消息。空怅望、山川形胜，已非畴昔。王谢堂前双燕子，乌衣巷口曾相识。听夜深、寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今、惟有蒋山青，秦淮碧。","dynasty":"元代","title":"满江红金陵怀古"}
{"author":"萨都剌","content":"金陵王气，绕道人丹室，紫霞红雾。一夜神光雷电转，江左云龙飞去。翠辇金舆，绮窗朱户，总是神游处。至今花草，承恩犹带风雨。落魄野服黄冠，榻前赐号，染蔷薇香露。归卧蒲龛春睡暖，耳畔犹闻天语。万寿无疆，九重闲暇，应忆江东路。遥瞻凤阙，寸心江水东注。","dynasty":"元代","title":"酹江月"}
{"author":"萨都剌","content":"湖上美人弹玉筝，小莺飞度绿窗楞。沈郎虽病多情在，倦倚屏山不厌听。","dynasty":"元代","title":"竹枝词"}
{"author":"萨都剌","content":"两岸好山如画，丹崖翠壁楼台。爱杀南闽风景，小官何日归来。","dynasty":"元代","title":"舟中题画卷"}
{"author":"萨都剌","content":"烟雨短篷水口，人家乱石山前。送别莫忘今日，相逢知在何年。","dynasty":"元代","title":"次韵与德明小友其一"}
{"author":"萨都剌","content":"莫笑风餐水宿，暂离马足车尘。两岸好山送客，一江细雨归人。","dynasty":"元代","title":"次韵与德明小友其二"}
{"author":"萨都剌","content":"绿树阴藏野寺，白云影落溪船。遮却青山一半，只疑僧舍茶烟。","dynasty":"元代","title":"题画"}
{"author":"萨都剌","content":"大罾一丈阔，小舟一叶轻。相传子与孙，终古无人争。","dynasty":"元代","title":"过高邮射阳湖杂咏其九"}
{"author":"萨都剌","content":"十日九风雨，深秋独闭门。积阴须自散，倚杖望朝暾。","dynasty":"元代","title":"病中杂咏其一"}
{"author":"萨都剌","content":"为客家千里，思归月满楼。木犀开欲尽，病里过中秋。","dynasty":"元代","title":"病中杂咏其二"}
{"author":"萨都剌","content":"门系青骢马，多应问病人。小官好疏散，莫讶懒衣巾。","dynasty":"元代","title":"病中杂咏其三"}
{"author":"萨都剌","content":"病形如瘦鹤，照影向清池。自有冲霄志，游鱼莫见疑。","dynasty":"元代","title":"病中杂咏其四"}
{"author":"萨都剌","content":"风叶高下落，秋砧远近闻。天涯多病客，倚杖看孤云。","dynasty":"元代","title":"病中杂咏其五"}
{"author":"萨都剌","content":"陶令贫无酒，郎言菊也无。家僮烧柿叶，邻舍送茱萸。","dynasty":"元代","title":"病中杂咏其六"}
{"author":"萨都剌","content":"多病东厅客，深秋出幕迟。芙蓉开也未，叶上好题诗。","dynasty":"元代","title":"病中杂咏其七"}
{"author":"萨都剌","content":"树色浓堪掬，痴岚扑雨秋。道人岩下住，屋角挂奔流。","dynasty":"元代","title":"画"}
{"author":"萨都剌","content":"草迷苍耳子，鸟弄白头翁。十里湖山树，平分杳霭中。","dynasty":"元代","title":"画二首其二"}
{"author":"萨都剌","content":"白鹭爱秋水，独立仍自行。得鱼固偶尔，惊飞亦常情。","dynasty":"元代","title":"过高邮射阳湖杂咏九首其五"}
{"author":"萨都剌","content":"落花风飏步虚声，翠草玄芝烂熳生。过客不知春早晚，午窗晴日睡闻莺。","dynasty":"元代","title":"憩奉真道院"}
{"author":"萨都剌","content":"闻说山中新酒熟，野人乘兴过江来。小窗无处看春色，一树梅花雪里开。","dynasty":"元代","title":"雪中渡江过山饮旸谷简上人房其一"}
{"author":"萨都剌","content":"山酒吹香出小槽，灯前痛饮污青袍。夜深梦醒知何处，老鹤一声山月高。","dynasty":"元代","title":"雪中渡江过山饮旸谷简上人房其二"}
{"author":"萨都剌","content":"石榴花开光照屋，胡桃叶大阴满帘。焚香终日对客坐，时有白云来纤纤。","dynasty":"元代","title":"对客"}
{"author":"萨都剌","content":"野荠花开春欲尽，山樱子落雨初晴。酒醒骑马踏花去，门外绿阴无数生。","dynasty":"元代","title":"京口城南次集其一"}
{"author":"萨都剌","content":"雨深绿叶樱桃肥，日长青草蝴蝶飞。江南三月春欲尽，白马王孙游不归。","dynasty":"元代","title":"京口城南次集其二"}
{"author":"萨都剌","content":"买舟南浦秋闻雁，呼酒西窗夜剪灯。何处玉箫天似水，琼花一夜白如冰。","dynasty":"元代","title":"过扬州"}
{"author":"萨都剌","content":"柳花漠漠春归寺，芦叶青青晚渡江。屋角松声撼风雨，道人一夜不开窗。","dynasty":"元代","title":"宿淮南长芦寺"}
{"author":"萨都剌","content":"渡口无人上野航，白头巨浪自冲撞。东风三日不肯住，吹送杨花飞度江。","dynasty":"元代","title":"宣化江"}
{"author":"萨都剌","content":"杨花点点冲帆过，燕子双双掠水飞。淮上渔人閒不得，船头对结绿蓑衣。","dynasty":"元代","title":"渡淮即事"}
{"author":"萨都剌","content":"江船日午无人渡，渡口人家尽不罾。却忆吴姬新压酒，钟山对岸是金陵。","dynasty":"元代","title":"宿化阁渡口阻风其一"}
{"author":"萨都剌","content":"艇子渡江何日回，石头城下浪如雷。淮南春色知多少，一树樱桃带雨开。","dynasty":"元代","title":"宿化阁渡口阻风其二"}
{"author":"萨都剌","content":"客船伐鼓春江暮，水面鱼龙出浪花。今夜石头城下泊，买鱼沽酒向谁家。","dynasty":"元代","title":"宿化阁渡口阻风其三"}
{"author":"萨都剌","content":"清气扑人湖面水，幽声到耳树头风。人家蚕老樱桃过，恰似淮南四月中。","dynasty":"元代","title":"题界首驿其一"}
{"author":"萨都剌","content":"平湖过雨天开镜，落日放船人打鱼。野老柳阴沽秫酒，行人马上寄家书。","dynasty":"元代","title":"题界首驿其二"}
{"author":"萨都剌","content":"不见冶城稽道士，云深无处访仙踪。夜闻老鹤行枯叶，知在秋山第几重。","dynasty":"元代","title":"题冶城道士稽秋山卷"}
{"author":"萨都剌","content":"退朝西殿承平日，一片春云奏凤笙。白面内官供玉食，却将黄帕覆银铛。","dynasty":"元代","title":"西宫即事其二"}
{"author":"萨都剌","content":"题诗芦叶雨斑斑，底事诗人不奈閒。满浦荷花开欲遍，客程五月过梁山。","dynasty":"元代","title":"余与观志能俱以公事赴北舟至梁山泊时荷花盛开风雨大至舟不相接遂泊芦苇中余折芦一叶题诗其上寄志能"}
{"author":"萨都剌","content":"高低柳絮飞渡水，红白桃花开满枝。自笑江南无用客，一春无事只题诗。","dynasty":"元代","title":"还台偶成其一"}
{"author":"萨都剌","content":"踏马归来过早春，空阶已见草如茵。东风吹绿青溪柳，马上轻寒不著人。","dynasty":"元代","title":"春日偶成"}
{"author":"萨都剌","content":"深宫尽日垂珠箔，别殿何人度玉筝。白面内官无一事，隔花时听打毬声。","dynasty":"元代","title":"春词"}
{"author":"萨都剌","content":"惊鱼时出浪花雪，短鬓凉吹水面风。远客行船秋色里，谁家吹笛月明中。","dynasty":"元代","title":"邵伯舟中"}
{"author":"萨都剌","content":"白昼箫韶起半空，水晶行殿玉屏风。诸王舞蹈千官贺，高捧蒲萄寿两宫。","dynasty":"元代","title":"上京即事其一"}
{"author":"萨都剌","content":"沙苑棕毛百尺楼，天风摇曳锦绒钩。内家宴罢无人到，面面珠帘夜不收。","dynasty":"元代","title":"上京即事其二"}
{"author":"萨都剌","content":"凉殿参差翡翠光，朱衣华帽宴亲王。红帘高卷香风起，《十六天魔》舞袖长。","dynasty":"元代","title":"上京即事其三"}
{"author":"萨都剌","content":"中官队仗等宫车，小样红靴踏软沙。昨日官家清宴罢，御罗轻帽插珠花。","dynasty":"元代","title":"上京即事其四"}
{"author":"萨都剌","content":"大野连山沙作堆，白沙平处见楼台。行人禁地避芳草，尽向曲阑斜路来。","dynasty":"元代","title":"上京即事其五"}
{"author":"萨都剌","content":"院院烧灯有咒僧，垂帘白日点酥灯。上京六月凉如水，人渴天瓢更赐冰。","dynasty":"元代","title":"上京即事其六"}
{"author":"萨都剌","content":"祭天马酒洒平野，沙际风来草亦香。白马如云向西北，紫驼银瓮赐诸王。","dynasty":"元代","title":"上京即事其七"}
{"author":"萨都剌","content":"五更寒袭紫毛衫，睡起东窗酒尚酣。门外日高晴不得，满城湿露似江南。","dynasty":"元代","title":"上京即事其十"}
{"author":"萨都剌","content":"肩舆晓踏新晴出，山色青青上客衣。昨日千林风雨过，满田白水鹭鸶飞。","dynasty":"元代","title":"题京口高资包氏壁"}
{"author":"萨都剌","content":"故人同出不同归，云水微茫入梦思。记得题诗向芦叶，满湖风雨似来时。","dynasty":"元代","title":"再过梁山泊有怀观志能其一"}
{"author":"萨都剌","content":"灯火官船夜睡迟，满湖风露袭人衣。无端惊起沙头雁，明月芦花各自飞。","dynasty":"元代","title":"再过梁山泊有怀观志能其二"}
{"author":"萨都剌","content":"茅山道士来相访，手抱七弦琴一张。准拟月明弹一曲，桐花落尽晓风凉。","dynasty":"元代","title":"赠茅山道士胡琴月"}
{"author":"萨都剌","content":"西湖西畔三天竺，古木苍藤望欲迷。遥忆道人禅榻夜，月高霜落听猿啼。","dynasty":"元代","title":"送镜中圆上人游钱塘"}
{"author":"萨都剌","content":"夕阳欲下行人少，落叶萧萧路不分。脩竹万竿秋影乱，山风吹作满窗云。","dynasty":"元代","title":"过赞善庵"}
{"author":"萨都剌","content":"道人已跨龙潭鹤，童子能煎雀舌茶。一夜山中满林雪，客来无处觅梅花。","dynasty":"元代","title":"云中过龙潭紫微观访道士不值"}
{"author":"萨都剌","content":"借骑白鹤访茅君，琪树秋声隔夜闻。料得山中张道士，开门先扫鹤巢云。","dynasty":"元代","title":"将游茅山先寄道士张伯雨"}
{"author":"萨都剌","content":"大茅峰顶见日出，烟树云林宿雨收。万里澄江净如练，却从天际识归舟。","dynasty":"元代","title":"登众妙堂题商学士画雨霁归舟图"}
{"author":"萨都剌","content":"道人采药出山迟，菌阁秋高袭羽衣。半夜忽闻孤鹤唳，五云相伴一僧归。","dynasty":"元代","title":"紫阳"}
{"author":"萨都剌","content":"晴日赤山湖水明，湖中山影一眉青。蒲衣道士无人识，羽扇年年落凤翎。","dynasty":"元代","title":"同张伯雨过"}
{"author":"萨都剌","content":"白日飞升凌紫烟，灵书犹许道民传。玄洲精舍无多地，夜夜火珠光烛天。","dynasty":"元代","title":"茅山玄洲精舍有道士号紫轩又号木通生白日坐解遗书其徒许道民者至今坐墙尚存为题其卷"}
{"author":"萨都剌","content":"城外青溪出洞门，道人归去日长曛。柳花满地无人扫，隔水遥看是白云。","dynasty":"元代","title":"春日镇阳柳溪道院"}
{"author":"萨都剌","content":"柳色暗藏溪上寺，露华偏湿水边僧。门前天暝荷花满，出水游鱼夜戏灯。","dynasty":"元代","title":"过镇阳城南观音院"}
{"author":"萨都剌","content":"青旗红字映河滨，九日人家物色新。渡口客船争贳酒，斫鱼裂纸赛江神。","dynasty":"元代","title":"九日渡淮喜"}
{"author":"萨都剌","content":"东南风送渡淮船，过雁声寒水接天。落日红霞收未尽，澹云微月出东边。","dynasty":"元代","title":"九日渡淮喜东南顺风其二"}
{"author":"萨都剌","content":"西风老树昏鸦集，落日荒城暗雨崩。寂寞断碑秋草里，路人遥指献王陵。","dynasty":"元代","title":"过献州"}
{"author":"萨都剌","content":"百年驰马苦匆匆，水落乌江楚庙空。眼底山川犹历历，淮南旧梦雨声中。","dynasty":"元代","title":"补题淮西送王仲和从事诗卷"}
{"author":"萨都剌","content":"山东李白似刘伶，投老归来酒半醒。天下三分秋月色，二分多在水中亭。","dynasty":"元代","title":"寄奎章学士济南李溉之"}
{"author":"萨都剌","content":"笑掷金龟上酒船，不须图像在凌烟。碧罗衫色乌纱帽，便是开元李谪仙。","dynasty":"元代","title":"寄奎章学士济南李溉之其二"}
{"author":"萨都剌","content":"清平三曲动明皇，四海知名李白狂。把酒探春送行客，挥毫字字柳花香。","dynasty":"元代","title":"题李溉之送别诗卷"}
{"author":"萨都剌","content":"月轮西转日生东，四海车书总会同。骑马出门天万里，山川长在别离中。","dynasty":"元代","title":"将入闽赵郡崔好德求题舆地图"}
{"author":"萨都剌","content":"十丈雪帆拂斗杓，星槎风急浪花飘。夜深露冷银河近，卧听天孙织绛绡。","dynasty":"元代","title":"黄河舟中月夜"}
{"author":"萨都剌","content":"野寺寻春酒未醒，不知几日过清明。小阑干外东风急，一树山茶落晚晴。","dynasty":"元代","title":"阻风南露筋过罗汉寺登楼看山茶"}
{"author":"萨都剌","content":"远人夜宿金山寺，坐对画图如梦中。剪烛题诗云气里，不知身已在龙宫。","dynasty":"元代","title":"夜宿金山题金山图"}
{"author":"萨都剌","content":"杏花一夜雨声寒，酒醒丹阳几日还。却遇茅君三白鹤，借骑一只到三山。","dynasty":"元代","title":"春日过丹阳石仲和宅会茅山道士石山辉"}
{"author":"萨都剌","content":"广陵城里别匆匆，一去三山隔万重。日暮江东寄相忆，欲从秋水剪芙蓉。","dynasty":"元代","title":"入闽过松陵"}
{"author":"萨都剌","content":"仙茶旋煮桐江水，客火遥分石壁灯。风露满船山月上，夜凉独对钓台僧。","dynasty":"元代","title":"钓台夜兴"}
{"author":"萨都剌","content":"清夜宫车出建章，紫衣小队两三行。石阑干畔银灯过，照见芙蓉叶上霜。","dynasty":"元代","title":"秋词"}
{"author":"萨都剌","content":"骏马骄嘶懒著鞭，晚凉骑过御楼前。宫娥不识中书令，借问谁家美少年。","dynasty":"元代","title":"宫词"}
{"author":"萨都剌","content":"银甲弹冰五十弦，海门风急雁行偏。故人情怨知多少，扬子江头月满船。","dynasty":"元代","title":"赠弹筝者"}
{"author":"萨都剌","content":"秋风吹白波，秋雨鸣败荷。平湖三十里，过客感秋多。","dynasty":"元代","title":"过高邮射阳湖"}
{"author":"萨都剌","content":"捕鱼湖中水，卖鱼城市里。夫妇一叶舟，白头共生死。","dynasty":"元代","title":"过高邮射阳湖杂咏其八"}
{"author":"萨都剌","content":"开如轮，合如束，剪纸调膏护秋竹。日中荷叶影亭亭，雨里芭蕉声簌簌。晴天却阴雨却晴，二天之说诚分明。但操大柄常在手，覆尽东西南北行。","dynasty":"元代","title":"雨伞"}
{"author":"萨都剌","content":"红绡捲袖摇剑声，摩挲睡眼窥秋菱。阳台梦断不知处，一片乌云愁欲倾。一钩新月掀云起，月渐低流麻草地。玉纤盘转戏龙形，宝钗压定飞鸦翅。撩春拨晓誇自然，黄金双燕珍珠蝉。白头老妪低低笑，不觉婆婆二八年。","dynasty":"元代","title":"梳头乐府"}
{"author":"萨都剌","content":"天涯何处无青青，王孙去后䕷芜深。瑶田手种绿玉发，道是无情却有心。此心未明人未识，金篦剖腹森如戟。撮将一缕玉虫儿，散作万家红粟粒。侯门珠网百面霞，秦楼玉树双头花。慧灯莫与群迷染，正性何愁欲镜遮。韩堂风露光微颤，万古圣贤对面面。但勤挑剔不惮劳，万炬金莲红药院。","dynasty":"元代","title":"灯草"}
{"author":"萨都剌","content":"武陵仙子裙如血，不肯洞中事幽绝。东风吹佩嫁西羌，生子棱棱刚似铁。道逢贾客怀故山，遣儿随客东南还。铜铃破晓广沙漠，蜡弹缄愁度玉关。瑶池阿母沈吟久，何物外孙如此丑。撇归鹦鹉不回头，欲啄无由堪下口。谁知造化无秋春，人间枯槁中清淳。请君剖破浑沦看，会见空腔都是仁。","dynasty":"元代","title":"胡桃"}
{"author":"萨都剌","content":"东家西家买芒屦，南州北州多岐路。严霜烈日太行坡，斜风猛雨瓜州渡。南人求利赴北都，北人徇利多南趋。朝朝迎送名利客，身身消薄非良图。人负屦，屦负人，草从土生复归土，人兮履兮不知所。","dynasty":"元代","title":"芒鞋"}
{"author":"萨都剌","content":"野水满城飞燕子，谁家小艇载吴姬。姑苏台上一樽酒，落日昏鸦无限悲。","dynasty":"元代","title":"登姑苏台其二"}
{"author":"萨都剌","content":"山头钟响不闻鸡，重露翻鸦满树啼。艇子钓台东畔发，月轮却在钓台西。","dynasty":"元代","title":"早发钓台"}
{"author":"萨都剌","content":"坝北坝南河水平，客船争缆水云腥。乡音吴越不可辨，灯火黄昏如乱星。","dynasty":"元代","title":"宿长安驿其一"}
{"author":"萨都剌","content":"水面微风动杨柳，客船吹笛月明中。远人江海多归思，卧看流星度水东。","dynasty":"元代","title":"宿长安驿其二"}
{"author":"萨都剌","content":"水底霞天鱼尾赤，春波绿占白鸥汀。越船一叶兰溪上，载得金华一半青。","dynasty":"元代","title":"兰溪舟中"}
{"author":"萨都剌","content":"积雨莓苔上壁青，晓寒山馆梦初醒。鹧鸪声里流年度，自是行人不忍听。","dynasty":"元代","title":"黄亭驿晓起"}
{"author":"萨都剌","content":"梦回山馆月西斜，曙色千峰动紫霞。杜宇一声山竹裂，鹧鸪飞上野棠花。","dynasty":"元代","title":"和经历杨子承晓发山馆"}
{"author":"萨都剌","content":"把酒无从邀月色，共君且复听滩声。夜深灯影青溪上，鱼尾摇船亦有情。","dynasty":"元代","title":"泊江家步无月同孟志学小酌溪上其一"}
{"author":"萨都剌","content":"兰溪春水似蒲萄，越女如花压小槽。今夜共君溪上醉，直须溪月照宫袍。","dynasty":"元代","title":"泊江家步无月同孟志学小酌溪上其二"}
{"author":"萨都剌","content":"海国夜凉星乱垂，石林逋客未眠时。满帘月色吹轻雾，白露无声下竹枝。","dynasty":"元代","title":"题屏风"}
{"author":"萨都剌","content":"梧桐叶落秋风老，人去台空凤不来。梁武台城芳草合，吴王宫殿野花开。石头城下春生水，燕子堂前雨长苔。莫问人间兴废事，百年相遇且衔杯。","dynasty":"元代","title":"登凤凰台二首其二"}
{"author":"萨都剌","content":"逆风吹河河倒行，阻风时节近清明。南人北人俱上冢，桃花杏花开满城。虽云少年惯作客，便觉此日难为情。河鱼春酒不足醉，赖有同舟好弟兄。","dynasty":"元代","title":"崔镇阻风有感"}
{"author":"萨都剌","content":"隔树幽禽送好音，沉沉幕府似云林。小盆几个山茶落，桃叶满帘春雨深。","dynasty":"元代","title":"经历司暮春即事其一"}
{"author":"萨都剌","content":"何处春风燕子楼，断碑落日古城头。画眉人远繁华歇，无数远山生暮愁。","dynasty":"元代","title":"彭城杂咏呈廉公亮佥事其四"}
{"author":"萨都剌","content":"红绡捲袖摇剑声，摩挲睡眼窥秋菱。阳台梦断不知处，一片乌云愁欲倾。一钩新月掀云起，月渐低流麻草地。玉纤盘转戏龙形，宝钗压定飞鸦翅。撩春拨晓誇自然，黄金双燕珍珠蝉。白头老妪低低笑，不觉婆婆二八年。","dynasty":"元代","title":"梳头乐府"}
{"author":"萨都剌","content":"秋风秋水清浮波，片帆送舟如掷梭。篙师绝叫凫雁起，但见流沫翔盘涡。汀芦雪舞花婆娑，绿净已消菱与荷。青山蹀躞奔青骡，倏忽过眼千群多。放情盍买鲈乡鲈，侑以满酌金叵罗。醉拍铜斗踏浪歌，江行之乐其如何？","dynasty":"元代","title":"扬帆松江甚驶西望吴诸山快而有作"}
{"author":"萨都剌","content":"瓮城春寂寂，石磴草斑斑。倚杖高低月，登楼远近山。百年诗句里，三国酒杯间。自叹黄尘客，来消半日閒。","dynasty":"元代","title":"题北固山无传上人小楼"}
{"author":"萨都剌","content":"毗陵公子醉醺醺，白面迎风向酒痕。几度小红楼上月，有人银烛掩重门。","dynasty":"元代","title":"戏友人"}
{"author":"萨都剌","content":"万斛珠玑泻大荒，六丁谁为发天仓。云孙捧出南箕簸，月姊春来北斗量。狼戾也知逢稔岁，贮储尤不济饥肠。风流灞上寻诗客，千古无人说秕糠。","dynasty":"元代","title":"雪米"}
{"author":"萨都剌","content":"之子金陵去，黄梅细雨天。晚钟近萧寺，野水急吴泉。枕有思家梦，囊无买酒钱。凤台动诗兴，落笔授蛮笺。","dynasty":"元代","title":"送人之金陵"}
{"author":"萨都剌","content":"霜落大湖浅，渔家悬破罾。此时生计别，小艇卖秋菱。","dynasty":"元代","title":"过高邮射阳湖杂咏其七"}
{"author":"萨都剌","content":"龙簴久摧折，深埋奈尔何。耕民谁睥睨，野衲自摩挲。雅奏多年歇，铭文几字讹。斜阳荆棘里，长伴旧铜驼。","dynasty":"元代","title":"和吴赞府斋中十咏其十卧钟"}
{"author":"萨都剌","content":"盆池露冷荷半枯，碧波风细双游鱼。美人坐此碧玉椅，屏山方案碧蟾蜍。椅后二女执缨立，案前二女娇滴滴。大女手扶小女腰，小女娇倚大女膝。凉风入树落翠槐，秋深不见羊车来。金铃响处吠黄犬，美人笑托芙蓉腮。","dynasty":"元代","title":"题四时宫人图四首其三"}
{"author":"萨都剌","content":"山上新亭好，红尘不可侵。雨阶幽草合，风径落花深。野水浮晴色，平田下夕阴。城中公子少，日日就登临。","dynasty":"元代","title":"登山亭"}
{"author":"萨都剌","content":"五云楼阁碧玲珑，口吐莲花入紫宫。十二珠帘捲秋月，霏霏凉露下梧桐。","dynasty":"元代","title":"赠答来复上人其四"}
{"author":"萨都剌","content":"秋高马肥弓力强，山空木落天雨霜。边庭晏然草不动，汉家将军一丈长。江南地湿小臣病，闭户一月不下床。愿言昭代举天网，亦有枳棘栖鸾凰。","dynasty":"元代","title":"京口寒夜和葛秀才床字韵"}
{"author":"萨都剌","content":"竹院亦幽雅，参禅愧未能。梦回僧枕雨，花落佛龛灯。风响过墙竹，窗摇挂树藤。裁诗题素壁，聊尔记吾曾。","dynasty":"元代","title":"宿因胜庄"}
{"author":"萨都剌","content":"短衣瘦马，望楚天空阔，碧云林杪。野水孤城斜日里，犹忆那回曾到。古木鸦啼，纸灰风起，飞入淮阴庙。椎牛酾酒，英雄千古谁吊。何处漂母荒坟，清明落日，肠断王孙草。鸟尽弓藏成底事，百事不如归好。半夜钟声，五更鸡唱，南北行人老。道傍杨柳，青青春又来了。","dynasty":"元代","title":"酹江月过淮阴"}
{"author":"萨都剌","content":"天寒日短乌鸦啼，江空野阔黄云低。村南村北人迹断，山后山前玉树迷。歌楼酒香金帐暖，岂知篷底鱼羹饭。一丝天地柳花春，万顷烟波莲叶晚。风流不数王子猷，清兴不减山阴舟。人间富贵草头露，桐江何处寻羊裘。还君此画三叹息，如此江湖归未得。洗鱼煮酒卷孤篷，江上云山好晴色。","dynasty":"元代","title":"马翰林寒江钓雪图"}
{"author":"萨都剌","content":"飘萧树梢风，淅沥湖上雨。不见打鱼人，菰浦雁相语。","dynasty":"元代","title":"过高邮射阳湖"}
{"author":"萨都剌","content":"紫翠烟霞出上方，游人登览忆先皇。石阑空见岩花落，翠辇不来山路荒。此日风云消王气，旧时草木染天香。夜深行殿无人到，应有山灵护御床。","dynasty":"元代","title":"再过钟山大禧万寿寺有感"}
{"author":"萨都剌","content":"瓜步遥闻鼓角声，淮船夜过石头城。当年岭海家何在，此日江湖梦亦清。紫塞秋风初度雁，玉堂夜月旧闻莺。秪应王谢风流在，卧治山东足令名。","dynasty":"元代","title":"寄呈江东廉使王继学"}
{"author":"萨都剌","content":"日奏云间紫凤韶，春随天上柘黄袍。仗前虎将千金斧，马上鹰儿五色绦。猎士开弓黄犬壮，宫官击鼓紫驼高。侍游亦有中书令，七宝雕笼看绿毛。","dynasty":"元代","title":"观驾春游其二"}
{"author":"萨都剌","content":"才入金川境，行行望眼赊。乱山迷驿路，一水护人家。地僻民安业，官清县少衙。江东贤令尹，心地似梅华。","dynasty":"元代","title":"寄朱县尹"}
{"author":"萨都剌","content":"御史传天语，飞霜到海垠。浙江潮似雪，闽土腊如春。孤客见明月，乱山愁远人。何时动归兴，家有白头亲。","dynasty":"元代","title":"寄王御史"}
{"author":"萨都剌","content":"采石仙人携酒来，病怀今日为君开。何人更有八十岁，与子须倾三百杯。《金缕》歌残银烛短，锦袍醉倒玉山颓。明朝酒醒重相见，杖屦江村看腊梅。","dynasty":"元代","title":"李清庵见过"}
{"author":"萨都剌","content":"一想分司日，人生类转蓬。同行三伏尽，此别几时逢。雪窦泉花白，霜林柿叶红。山东好风景，少驻莫匆匆。","dynasty":"元代","title":"录囚河间还司送宪使韩仲宜调山东"}
{"author":"萨都剌","content":"呵笔题诗逸兴舒，翠帘寒重捲虾须。春分采石仙人酒，夜读茅山道士书。箭刻未移寒漏浅，江声渐少夜潮枯。闭门岁晚仍多事，归梦无端绕故庐。","dynasty":"元代","title":"寒夜即事次韵呈许荣达"}
{"author":"萨都剌","content":"沙头潮下秋水枯，云山落日云模糊。草堂远近路长驱，萧萧行李行人孤。蹇驴渡桥归思急，村南村北天秋色。何者相呼鸡犬声，山前山后烟树立。江风水面吹残莎，打鱼小艇如飞梭。何人荡桨立船尾，钓者船头腰半驼。小李将军不可作，粉壁流传愁剥落。石门守者犹可奇，柱杖敲门索新跋。京口绿发参军郎，见君此画心即降。携家便欲上船去，买鱼煮酒扬子江。","dynasty":"元代","title":"题江乡秋晚图"}
{"author":"萨都剌","content":"湖海相逢若弟昆，丈夫志气共谁论。江山如此苦多梦，风雨萧然忽过门。为客尚嫌吴俗薄，哦诗久别楚音存。明朝北固楼中去，共听江声倒百樽。","dynasty":"元代","title":"广平马怀素寓居姑苏雨中见过"}
{"author":"萨都剌","content":"十日九风雨，深秋独闭门。积阴须自散，倚杖望朝暾。","dynasty":"元代","title":"病中杂咏其一"}
{"author":"萨都剌","content":"欲向江湖去，何年理钓蓑。城山入楼近，邻竹过墙多。春瓮浮红酒，晴天戏白鹅。闭门且消病，俗吏莫相过。","dynasty":"元代","title":"病中书怀"}
{"author":"萨都剌","content":"几度驱车上京国，五更归梦绕云林。丹炉火伏虎书卧，石钵云寒龙夜吟。","dynasty":"元代","title":"和閒閒吴真人二首其一"}
{"author":"萨都剌","content":"九老排云独擅尊，众山拱戴似儿孙。石房仙去神光现，洞府龙归雨气昏。上古几年埋地轴，至今九柱插天根。何时身在层峰顶，手把丹书扣帝阍。","dynasty":"元代","title":"宿青阳云松台其一"}
{"author":"萨都剌","content":"多病东厅客，深秋出幕迟。芙蓉开也未，叶上好题诗。","dynasty":"元代","title":"病中杂咏其七"}
{"author":"萨都剌","content":"佛国群山快我登，烟霞踏破几层层。三天竺畔全无暑，六月松阴尺五冰。","dynasty":"元代","title":"季夏游杭灵隐诸峰"}
{"author":"萨都剌","content":"一年相逢在京口，笑解吴钩换新酒。城南桃杏花正开，白面青衫鞭马走。一年相逢白下门，短衣窄袖呼郎君。朝驰燕赵莫吴楚，逸气自觉凌青云。一年相逢在阙下，东家蹇驴日相假。有如臣甫去朝天，泥滑沙堤不敢打。都门一别今五年，今年相逢沧海边。千山木叶下如雨，雁声堕地秋连天。将军毳袍腰羽箭，拥马旌旗照溪面。小官不识将军谁，卧病孤舟强相见。岂知此地逢故人，摩挲老眼开层云。旧游历历似隔世，夜雨岂不思同群！郎君别后瘦如许，无乃从前作诗苦。溪头月落山馆深，剪烛犹疑梦中语。人生聚散亦有时，且与将军游武夷。弓刀挂在洞前树，洞里仙童来觅诗。稽首武夷君，借我幔峰顶，分我紫霞浆，与子连夜饮。左手招子乔，右手招飞琼，举觞星月下，听吹双凤笙。我酌一杯酒，持劝天上月，劝尔长照人相逢，莫向关山照离别。凤笙换曲曲未终，天风木杪吹晨钟。拂衣罢宴下山去，又隔云山千万重。","dynasty":"元代","title":"相逢行赠别旧友治将军"}
{"author":"萨都剌","content":"谁记将军亡国时，江东父老鬓如丝。古今天堑几千里、南北楼船百万师。中国一飞传檄箭，南朝谩有渡江碑。太平到处山如画，暖日晴风飏酒旗。","dynasty":"元代","title":"采石谩兴"}
{"author":"萨都剌","content":"城郭千峰合，仙凡一水分。颠崖悬鸟道，乱石聚羊群。苔井分丹水，茶炉煮白云。肩舆万松岭，有客访梅君。","dynasty":"元代","title":"游梅仙山和唐人韵其一"}
{"author":"萨都剌","content":"美矣高夫子，能文武亦全。横琴弹夜月，洗剑动秋泉。酒熟春如海，诗閒日似年。纶巾北窗下，倦可枕书眠。","dynasty":"元代","title":"题高秋泉诗卷"}
{"author":"萨都剌","content":"盆池露冷荷半枯，碧波风细双游鱼。美人坐此碧玉椅，屏山方案碧蟾蜍。椅后二女执缨立，案前二女娇滴滴。大女手扶小女腰，小女娇倚大女膝。凉风入树落翠槐，秋深不见羊车来。金铃响处吠黄犬，美人笑托芙蓉腮。","dynasty":"元代","title":"题四时宫人图四首其三"}
{"author":"萨都剌","content":"登台曾并辔，射策又同文。八月中秋别，三年此日分。风霜下木叶，鸿雁渡江云。无日不思我，有诗还寄君。","dynasty":"元代","title":"送观志能分得君字志能与仆同榜又同南台从事考满北还"}
{"author":"萨都剌","content":"九老排云独擅尊，众山拱戴似儿孙。石房仙去神光现，洞府龙归雨气昏。上古几年埋地轴，至今九柱插天根。何时身在层峰顶，手把丹书扣帝阍。","dynasty":"元代","title":"宿青阳云松台其一"}
{"author":"萨都剌","content":"萧条冶城寺，杖屦日登临。古木凉风急，空山落叶深。夜灯明铁塔，秋雨暗松林。衲子清游处，閒来独自吟。","dynasty":"元代","title":"铁塔寺写怀"}
{"author":"萨都剌","content":"船头夜静天如水，渡口潮平月在江。灯影摇波风不定，老龙吹浪湿篷窗。","dynasty":"元代","title":"夜发龙潭二首其二"}
{"author":"萨都剌","content":"燕姬白马青丝缰，短鞭窄袖银镫光。御沟饮马重回首，贪看杨花飞过墙。","dynasty":"元代","title":"京城春日"}
{"author":"萨都剌","content":"御厨香动晚分羹，七宝玻瓈柈柈承。白面内官呼小字，隔帘传旨赐中丞。","dynasty":"元代","title":"兴圣寺即事三首其二"}
{"author":"萨都剌","content":"芙蓉发蓓蕾，桂树花斓斑。中秋前日过，客子未出关。香生桂树丛，露下芙蓉叶。花以寄远人，叶以作书帖。何日棹船还，桂树芙蓉间。船头听我夜吹笛，吹起月轮升东山。","dynasty":"元代","title":"溪行两岸皆芙蓉桂花余喜遂赋此诗"}
{"author":"萨都剌","content":"毗陵公子醉昏昏，白面迎风散酒痕。几度小红楼畔月，有人吟倚掩重门。","dynasty":"元代","title":"和全子仁"}
{"author":"萨都剌","content":"半月闭门坐，萧然远俗氛。病中心似水，门外马如云。练杵捣寒月，香炉生昼薰。兴来览明镜，太瘦小参军。","dynasty":"元代","title":"病中书怀二首其一"}
{"author":"萨都剌","content":"荆门一日雷电飞，平地竖起天王旗。翠华摇摇照江汉，八表响应风云随。千乘万骑到阙下，京师亦睹龙凤姿。三军卵破虎北口，一矢血洗潼关尸。五年晏然草不动，百谷䆉稏风雨时。修文偃武法古道，天阁万丈奎光垂。年年北狩循典礼，所有雨露天恩施。宫官留守扫禁阙，日望照夜随金羁。西风忽涌鼎湖浪，天下草木生号悲。吾皇骑龙上天去，地下赤子将安依。吾皇想亦有遗诏，国有社稷燕太师。太师既受生死托，始终肝胆天地知。汉家一线系九鼎，安肯半路生狐疑。孤儿寡妇前日事，况复将军亲见之，况复将军亲见之。","dynasty":"元代","title":"鼎湖哀"}
{"author":"萨都剌","content":"风叶高下落，秋砧远近闻。天涯多病客，倚杖看孤云。","dynasty":"元代","title":"病中杂咏其五"}
{"author":"萨都剌","content":"落花风飏步虚声，翠草玄芝烂熳生。过客不知春早晚，午窗晴日睡闻莺。","dynasty":"元代","title":"憩奉真道院"}
{"author":"萨都剌","content":"长路风寒酒力醒，马头岁月短长亭。冻云欲雪风吹散，望出西山一半青。","dynasty":"元代","title":"题范阳驿"}
{"author":"萨都剌","content":"卓荦恒山秀，相逢几抱琴。五年风雨别，四海弟兄心。岭外梅花远，山中桂叶深。定知嵇叔夜，高兴满云林。","dynasty":"元代","title":"山中怀友其五"}
{"author":"萨都剌","content":"天池霹雳斧斤馀，天风万劫吹不枯。白云石面化青雨，落日海眼翻金乌。银河灵鹊渡夜影，月窟老兔时濡须。太平海上锦袍客，跨鹤来看浴凤雏。","dynasty":"元代","title":"题鸦浴池"}
{"author":"萨都剌","content":"江城连日雪，骑马欲何之。老树昏鸦集，寒塘落雁迟。松窗灯下火，竹屋夜深棋。寄语王公子，幽栖或可期。","dynasty":"元代","title":"次王伯循御史韵"}
{"author":"萨都剌","content":"獬豸峨冠侍紫皇，绣衣玉斧破炎荒。江东丘垄云山好，天上文章雨露香。句曲洞中天紫翠，凤凰台上月清光。忠臣孝子千年意，永刻丰碑不可忘。","dynasty":"元代","title":"贺内台治书奉敕树碑先茔"}
{"author":"萨都剌","content":"杨柳楼心月满床，锦屏绣褥夜生香。不知门外春多少，自起移灯照海棠。","dynasty":"元代","title":"醉起"}
{"author":"萨都剌","content":"仙人李太白，俊逸天下闻。芙蓉宫锦袍，袖有蛾眉云。蛾眉山高剑门隔，化为太古一片雪。南州北越行相从，赤日炎风消不得。今年东海逢故人，海波滟滟葡萄春。酒酣拂袖堕秋水，但觉满座光嶙峋。夜深酒醒伴狂客，玉井莲开华峰白。海天落月挂奎娄，坐卧犹疑见颜色。秃兔漫吐蛾眉云，何以报答双南金。古人契义重金石，此物岁寒冰雪心。","dynasty":"元代","title":"蛾眉云谢照磨李伯贞遗白石"}
{"author":"萨都剌","content":"飘萧树梢风，淅沥湖上雨。不见打鱼人，菰浦雁相语。","dynasty":"元代","title":"过高邮射阳湖"}
{"author":"萨都剌","content":"几年无此客，同上妙高台。落日地中去，长江天际来。英雄成往事，岁月付衔杯。无限登临意，舟人莫重催。","dynasty":"元代","title":"同朱舜咨王伯循登金山妙高台"}
{"author":"萨都剌","content":"北固山前逢九日，小凉天气入青袍。湘江水落玄霜下，吴地秋深白雁高。落帽看花怜我辈，呼鹰戏马忆儿曹。孙刘事业今何在，斗酒聊书太白豪。","dynasty":"元代","title":"九日"}
{"author":"萨都剌","content":"金陵市上多骢马，白下桥头喜识君。玉佩清摇乌府月，篆银红带赤城云。买舟又过江东去，离笛难禁柳外闻。独有无媒送行者，依然野鹤在鸡群。","dynasty":"元代","title":"送崔知印之江东"}
{"author":"萨都剌","content":"十丈雪帆拂斗杓，星槎风急浪花飘。夜深露冷银河近，卧听天孙织绛绡。","dynasty":"元代","title":"黄河舟中月夜"}
{"author":"萨都剌","content":"草迷苍耳子，鸟弄白头翁。十里湖山树，平分杳霭中。","dynasty":"元代","title":"画二首其二"}
{"author":"萨都剌","content":"烟树云林半有无，野人行李更萧疏。堠长堠短逢官马，山北山南闻鹧鸪。万里关河成传舍，五更风雨忆呼卢。寂寥一点寒灯底，酒熟邻家许夜酤。","dynasty":"元代","title":"金陵道中"}
{"author":"萨都剌","content":"孤舟横野水，门外雪晴初。白日莫放鹤，青溪閒钓鱼。","dynasty":"元代","title":"雪霁过清溪题道士江野舟南馆其一"}
{"author":"萨都剌","content":"零落秋风卧，何年破庙碑。图经愁莫载，耆旧说频移。野烧龟文失，荒台鸟迹疑。遥知千载后，拂拭转堪悲。","dynasty":"元代","title":"和吴赞府斋中十咏其九断碑"}
{"author":"萨都剌","content":"龙溪三月人上船，十里五里滩声喧。浪花飞雪洒石壁，船尾落月倾金盘。越儿卧篙头刺水，露重布帆风不起。近山钟动石楼中，隔水鸡鸣烟树里。过江日日水与山，诗人得趣如得官。白云遥在太行北，何日归舟下石滩。","dynasty":"元代","title":"晓上石壁滩"}
{"author":"萨都剌","content":"我思李太白，有如云中龙。垂光紫皇案，御笔生青红。群臣不敢视，射目目尽盲。脱靴手污袜，蹴踏将军雄。沈香走白兔，玉环失颜容。春风不成雨，殿阁悬妖虹。长啸拂紫髯，手撚青芙蓉。挂席天万里，遨游江之东。濯足五湖水，脱巾九华峰。放舟玉镜潭，弄月秋浦中。羁怀正浩荡，行乐未及终。白石烂齿齿，貂裘泪濛濛。神光走霹雳，水底鞭雷公。采石波浪急，青山云雾重。我有一杯酒，和泪洒天风。","dynasty":"元代","title":"过池阳"}
{"author":"萨都剌","content":"霜落大湖浅，渔家悬破罾。此时生计别，小艇卖秋菱。","dynasty":"元代","title":"过高邮射阳湖杂咏其七"}
{"author":"萨都剌","content":"六朝形胜，想绮云楼阁，翠帘如雾。声断玉箫明月底，台上凤凰飞去。天外三山，洲边一鹭，李白题诗处。锦袍安在，淋漓醉墨飞雨。遥忆王谢功名，人间富贵，散草头朝露。淡淡长空孤鸟没，落日招提铃语。古往今来，人生无定，南北行人路。浩歌一曲，莫辞别酒频注。","dynasty":"元代","title":"酹江月登凤凰台怀古用前韵"}
{"author":"萨都剌","content":"毗陵公子醉醺醺，白面迎风向酒痕。几度小红楼上月，有人银烛掩重门。","dynasty":"元代","title":"戏友人"}
{"author":"萨都剌","content":"题诗洒墨江东驿，笔力犹能挽怒涛。飞骑将军朝出猎，打门县吏夜催徭。天高路远心如水，夜永愁多独过桥。却忆玉堂诸学士，凤池东畔佩声遥。","dynasty":"元代","title":"大同驿"}
{"author":"萨都剌","content":"粥鱼声已罢，日暮掩柴扉。送客月在地，出山云满衣。灯明闻犬吠，松暗见萤飞。深夜长廊静，多应独自归。","dynasty":"元代","title":"正觉寺晚归赠益山长老"}
{"author":"萨都剌","content":"登高伤远别，鸿雁几行飞。万木江头落，一僧船上归。故山秋嶂远，残日晚钟微。亦有同袍者，多应候竹扉。","dynasty":"元代","title":"送景南彦上人归江西"}
{"author":"萨都剌","content":"之子金山去，梅天雾气沉。海风吹浪急，江雨入楼深。火尽无茶味，更长过烛心。明朝好晴色，应是寄新吟。","dynasty":"元代","title":"用韵寄龙江"}
{"author":"萨都剌","content":"多病东厅客，深秋出幕迟。芙蓉开也未，叶上好题诗。","dynasty":"元代","title":"病中杂咏其七"}
{"author":"萨都剌","content":"今日短衣鞭瘦马，每惭同辈说登科。近曾夜直南台上，学得吴儿白苧歌。","dynasty":"元代","title":"和王本中直台书事其二"}
{"author":"萨都剌","content":"青旗红字映河滨，九日人家物色新。渡口客船争贳酒，斫鱼裂纸赛江神。","dynasty":"元代","title":"九日渡淮喜"}
{"author":"萨都剌","content":"袭尔亦已久，风霜两袖穿。甘从稚子笑，未受故人怜。雅志逾前古，深期及暮年。累丝今化尽，念汝独依然。","dynasty":"元代","title":"和吴赞府斋中十咏其五败裘"}
{"author":"萨都剌","content":"城市多骢马，清游有几人。山灵飞白雨，朝士说红尘。云起钟楼暝，桃开野寺春。上人归太晚，谁主复谁宾。","dynasty":"元代","title":"钟山遇风雨其一"}
{"author":"萨都剌","content":"何处吴姬压酒家，短衣匹马路盘斜。东风不识陈宫恨，一路吹开玉树花。","dynasty":"元代","title":"句容道中遇雪"}
{"author":"萨都剌","content":"野寺寻春酒未醒，不知几日过清明。小阑干外东风急，一树山茶落晚晴。","dynasty":"元代","title":"阻风南露筋过罗汉寺登楼看山茶"}
{"author":"萨都剌","content":"牛羊散漫落日下，野草生香乳酪甜。卷地朔风沙似雪，家家行帐下毡帘。","dynasty":"元代","tags":"古诗三百首，边塞，写景","title":"上京即事"}
{"author":"萨都剌","content":"江城六月凉雨馀，吴郎买舟之鹅湖。江南酌别酒满壶，酒尽落日青天孤。如君俊气江海少，奇语惊人天所宝。春莺乳燕绿窗深，酒醒梦回银烛小。江东子弟多少年，见君丰采如神仙。时明刑措日无事，檀板且下鹅湖船。鹅湖山下秋稻熟，鹅湖山前秋水绿。五风十雨乐太平，肯使人间有冤狱。","dynasty":"元代","title":"送广信司狱"}
{"author":"萨都剌","content":"平生尺剑众中师，臣子肝肠天地知。少壮金戈探虎穴，太平铠甲网蛛丝。青衫白发尊前酒，紫塞黄云马上诗。今日又随天表去，梅花香里立沙墀。","dynasty":"元代","title":"送南安镇抚赵南山捧表西省"}
{"author":"萨都剌","content":"登台曾并辔，射策又同文。八月中秋别，三年此日分。风霜下木叶，鸿雁渡江云。无日不思我，有诗还寄君。","dynasty":"元代","title":"送观志能分得君字志能与仆同榜又同南台从事考满北还"}
{"author":"萨都剌","content":"陶令贫无酒，郎言菊也无。家僮烧柿叶，邻舍送茱萸。","dynasty":"元代","title":"病中杂咏其六"}
{"author":"萨都剌","content":"广寒世界夜迢迢，醉拍阑干酒易消。河汉入楼天不夜，江风吹月海初潮。光摇翠幕金莲炬，梦断凉云碧玉箫。休唱当时《后庭曲》，六朝宫殿草萧萧。","dynasty":"元代","title":"层楼晚眺"}
{"author":"萨都剌","content":"霏霏凉露湿瑶台，半夜吹箫月下来。山外春风将雨过，满庭撩乱碧桃开。","dynasty":"元代","title":"游会仙宫"}
{"author":"萨都剌","content":"鱼虾泼泼初出网，梅杏青青已著枝。满树嫩晴春雨歇，行人四月过淮时。","dynasty":"元代","title":"题淮安壁间"}
{"author":"萨都剌","content":"使君抑何忙，宁不思故山。茫茫天壤间，鸟倦犹如还。石田紫芝老，茶灶碧藓斑。胡不赋归来，分子屋半间。","dynasty":"元代","title":"白云答"}
{"author":"萨都剌","content":"紫塞风高弓力强，王孙走马猎沙场。呼鹰腰箭归来晚，马上倒悬双白狼。","dynasty":"元代","title":"上京即事"}
{"author":"萨都剌","content":"一年相逢在京口，笑解吴钩换新酒。城南桃杏花正开，白面青衫鞭马走。一年相逢白下门，短衣窄袖呼郎君。朝驰燕赵莫吴楚，逸气自觉凌青云。一年相逢在阙下，东家蹇驴日相假。有如臣甫去朝天，泥滑沙堤不敢打。都门一别今五年，今年相逢沧海边。千山木叶下如雨，雁声堕地秋连天。将军毳袍腰羽箭，拥马旌旗照溪面。小官不识将军谁，卧病孤舟强相见。岂知此地逢故人，摩挲老眼开层云。旧游历历似隔世，夜雨岂不思同群！郎君别后瘦如许，无乃从前作诗苦。溪头月落山馆深，剪烛犹疑梦中语。人生聚散亦有时，且与将军游武夷。弓刀挂在洞前树，洞里仙童来觅诗。稽首武夷君，借我幔峰顶，分我紫霞浆，与子连夜饮。左手招子乔，右手招飞琼，举觞星月下，听吹双凤笙。我酌一杯酒，持劝天上月，劝尔长照人相逢，莫向关山照离别。凤笙换曲曲未终，天风木杪吹晨钟。拂衣罢宴下山去，又隔云山千万重。","dynasty":"元代","title":"相逢行赠别旧友治将军"}
{"author":"萨都剌","content":"兰闺织锦秦川女，大姬哑哑弄机杼。小姬织倦何所思？帘幕无人燕双语。成都花发江水春，门前马嘶车辚辚。髻鬟两珥看欲堕，蛾眉八字画不伸。良人一去无消息，冰蚕吐丝成五色。柔肠九曲细于丝，万缕春愁正如织。绮窗睡起闻早莺，西楼月落金盘倾。暖霞拂地海棠晓，香雪泼户梨花晴。日长深院机声动，梭影穿花飞小凤。水心惊起鸳鸯飞，花底不成胡蝶梦。纤纤玉指柔且和，香钩小袜裁春罗。满怀心事付流水，荡日云锦生层波。佳人自古多命薄，风里杨花随处落。岂知丑妇嫁田家，生则同衾死同椁。君不闻，长安市上花满枝，东家胡蝶西家飞。笼中鹦鹉唤新主，门外侍儿更故衣。又不闻，田家妇，日扫春蚕宵织布。催租县吏夜打门，荆钗布裙夫短裤。我题此画三嗟吁，百年丑好皆虚无。排云便欲叫阊阖，为我献上《豳风图》。","dynasty":"元代","title":"织女图"}
{"author":"萨都剌","content":"之子金山去，梅天雾气沉。海风吹浪急，江雨入楼深。火尽无茶味，更长过烛心。明朝好晴色，应是寄新吟。","dynasty":"元代","title":"用韵寄龙江"}
{"author":"萨都剌","content":"我还京口去，君入浙东游。风雨孤舟夜，关河两鬓秋。出江吴水尽，接岸楚山稠。明日相思处，惟登北固楼。","dynasty":"元代","title":"送人之渐东"}
{"author":"萨都剌","content":"病客如僧懒，多寒拥毳裘。三山一夜雨，四月满城秋。海瘴连云起，江潮入市流。钓竿如在手，便可上渔舟。","dynasty":"元代","title":"闽中苦雨"}
{"author":"萨都剌","content":"箫韶风细入清虚，日暖旌旗卷复舒。双凤晓开金羽箭，六龙春驾紫云车。将军斜插黄金虎，丞相低垂锦带鱼。遥想金盘珠露滑，江南渴杀病相如。","dynasty":"元代","title":"观驾春游其一"}
{"author":"萨都剌","content":"天涯何处无青青，王孙去后䕷芜深。瑶田手种绿玉发，道是无情却有心。此心未明人未识，金篦剖腹森如戟。撮将一缕玉虫儿，散作万家红粟粒。侯门珠网百面霞，秦楼玉树双头花。慧灯莫与群迷染，正性何愁欲镜遮。韩堂风露光微颤，万古圣贤对面面。但勤挑剔不惮劳，万炬金莲红药院。","dynasty":"元代","title":"灯草"}
{"author":"萨都剌","content":"桓桓燕将军，威武天下一。赤面注丹砂，虬髯如插戟。当年意气何鹰扬，手扶天子登龙床。五年垂拱如尧汤，白日骑龙升上苍。桓桓燕将军，威武何可量。熹微日色出东方，早令一出照八方。毋使三月人皇皇，毋使三月人皇皇。","dynasty":"元代","title":"威武曲"}
{"author":"萨都剌","content":"雪白杨花拍马头，行人春尽过徐州。夜凉一片城头月，曾照张家燕子楼。","dynasty":"元代","title":"彭城杂咏"}
{"author":"萨都剌","content":"退朝西殿承平日，一片春云奏凤笙。白面内官供玉食，却将黄帕覆银铛。","dynasty":"元代","title":"西宫即事其二"}
{"author":"萨都剌","content":"进士如公少，何期与死邻。青山归葬骨，白发未封亲。已矣官三郡，哀哉子一人。送君螺水上，呜咽泪沾巾。","dynasty":"元代","title":"哭同年进士李竹操经历其一"}
{"author":"萨都剌","content":"凉殿参差翡翠光，朱衣华帽宴亲王。红帘高卷香风起，《十六天魔》舞袖长。","dynasty":"元代","title":"上京即事其三"}
{"author":"萨都剌","content":"白鹭爱秋水，独立仍自行。得鱼固偶尔，惊飞亦常情。","dynasty":"元代","title":"过高邮射阳湖杂咏九首其五"}
{"author":"萨都剌","content":"城中车马多如云，载酒问字无一人。碧桃花开光艳艳，砚池水暖波粼粼。先生楷书白昼静，家童画纸乌丝匀。落花满地送客去，十年不见江南春。","dynasty":"元代","title":"京城访揭曼硕秘书"}
{"author":"萨都剌","content":"佳节相逢作远商，菊花不异故人乡。无钱沽得邻家酒，一度孤吟一断肠。","dynasty":"元代","title":"客中九日其二"}
{"author":"萨都剌","content":"高低柳絮飞渡水，红白桃花开满枝。自笑江南无用客，一春无事只题诗。","dynasty":"元代","title":"还台偶成其一"}
{"author":"萨都剌","content":"野寺寻春酒未醒，不知几日过清明。小阑干外东风急，一树山茶落晚晴。","dynasty":"元代","title":"阻风南露筋过罗汉寺登楼看山茶"}
{"author":"萨都剌","content":"晋代繁华地，如今有此楼。暮云连海溆，明月满沧州。归鸟如云过，飞星拂瓦流。城南秋水尽，寂寞采莲舟。","dynasty":"元代","title":"元统乙亥余录囚至沧州坐清风楼"}
{"author":"萨都剌","content":"远人夜宿金山寺，坐对画图如梦中。剪烛题诗云气里，不知身已在龙宫。","dynasty":"元代","title":"夜宿金山题金山图"}
{"author":"萨都剌","content":"月轮西转日生东，四海车书总会同。骑马出门天万里，山川长在别离中。","dynasty":"元代","title":"将入闽赵郡崔好德求题舆地图"}
{"author":"萨都剌","content":"溪水长涵幽草芳，春溪露滴兰叶光。美人日暮采兰去，风吹露湿芙蓉裳。芙蓉为裳兰结佩，玉立亭亭临水际。天寒袖薄人不知，疏雨兰苕鸣翡翠。幽兰日日吹古香，美人不来溪水长。","dynasty":"元代","title":"兰皋曲"}
{"author":"萨都剌","content":"梦断金鸡万里天，醉挥秃笔扫鸾笺。锦袍日进酒一斗，采石江空月满船。金马重门天似海，青山荒冢夜如年。秪应风骨蛾眉妒，不作天仙作水仙。","dynasty":"元代","title":"采石怀李白"}
{"author":"萨都剌","content":"马上行人思九华，飘飘高兴满天涯。排空峭石生玄笋，落日奇峰挂赤霞。仙掌九秋倾露屑，天河半夜碍星槎。云中五老应招手，呼我来游太乙家。","dynasty":"元代","title":"九华山"}
{"author":"萨都剌","content":"不解照珠翠，早同文字盟。何年中路弃，无复向人明。宿雨高斋梦，秋吟废馆情。相看几今夕，及此慨平生。","dynasty":"元代","title":"和吴赞府斋中十咏其八废檠"}
{"author":"萨都剌","content":"紫塞风高弓力强，王孙走马猎沙场。呼鹰腰箭归来晚，马上倒悬双白狼。","dynasty":"元代","title":"上京即事"}
{"author":"萨都剌","content":"岁云暮矣，子将焉行。江南木落天雨霜，娟娟美人淮水傍。淮水不回头，行人上小舟。","dynasty":"元代","title":"岁云暮矣其三"}
{"author":"萨都剌","content":"心求安乐少思钱，无辱无荣本自然。春日赏花惟贳酒，冬天踏雪旋添绵。频将棋局消长日，时爇香薰篆细烟。万事皆由天理顺，何愁衣禄不周全。","dynasty":"元代","title":"安分"}
{"author":"萨都剌","content":"白岩老子城中去，骢马游人寺里来。城外风流城里少，岩花落尽野花开。","dynasty":"元代","title":"未归"}
{"author":"萨都剌","content":"烟树云林半有无，野人行李更萧疏。堠长堠短逢官马，山北山南闻鹧鸪。万里关河成传舍，五更风雨忆呼卢。寂寥一点寒灯底，酒熟邻家许夜酤。","dynasty":"元代","title":"金陵道中"}
{"author":"萨都剌","content":"将军容，丹砂红，威风凛凛盖世雄。出门千骑塞行路，今日萧萧去何处。","dynasty":"元代","title":"如梦曲哀燕将军其四"}
{"author":"萨都剌","content":"木落淮南秋，兰桡泊瓜渚。把酒三人同，江亭看飞雨。雨过江色净，妙景发天趣。历历江南山，一一青可数。","dynasty":"元代","title":"寄王伯循诸公其一"}
{"author":"萨都剌","content":"借骑白鹤访茅君，琪树秋声隔夜闻。料得山中张道士，开门先扫鹤巢云。","dynasty":"元代","title":"将游茅山先寄道士张伯雨"}
{"author":"萨都剌","content":"野鹤如人长，迎风理毛羽。独立秋雨凉，人来忽飞去。","dynasty":"元代","title":"过高邮射阳湖杂咏其三"}
{"author":"萨都剌","content":"日奏云间紫凤箫，春随天上赭黄袍。仗前虎将千斤斧，架上鹰儿五色绦。猎士开弓黄犬疾，宫官击鼓紫驼高。侍游亦有中书令，七宝雕盘看绿毛。","dynasty":"元代","title":"忆观驾春蒐"}
{"author":"萨都剌","content":"红绡捲袖摇剑声，摩挲睡眼窥秋菱。阳台梦断不知处，一片乌云愁欲倾。一钩新月掀云起，月渐低流麻草地。玉纤盘转戏龙形，宝钗压定飞鸦翅。撩春拨晓誇自然，黄金双燕珍珠蝉。白头老妪低低笑，不觉婆婆二八年。","dynasty":"元代","title":"梳头乐府"}
{"author":"萨都剌","content":"瓜步遥闻鼓角声，淮船夜过石头城。当年岭海家何在，此日江湖梦亦清。紫塞秋风初度雁，玉堂夜月旧闻莺。秪应王谢风流在，卧治山东足令名。","dynasty":"元代","title":"寄呈江东廉使王继学"}
{"author":"萨都剌","content":"山溜涓涓山雨晴，村南村北鹁鸠鸣。行人五月不知倦，喜听农家打麦声。","dynasty":"元代","title":"常山纪行其二"}
{"author":"萨都剌","content":"把酒无从邀月色，共君且复听滩声。夜深灯影青溪上，鱼尾摇船亦有情。","dynasty":"元代","title":"泊江家步无月同孟志学小酌溪上其一"}
{"author":"萨都剌","content":"远人夜宿金山寺，坐对画图如梦中。剪烛题诗云气里，不知身已在龙宫。","dynasty":"元代","title":"夜宿金山题金山图"}
{"author":"萨都剌","content":"买鱼酤酒消长日，高树清风燕子閒。却倚天南望天北，隔江青处是谁山。","dynasty":"元代","title":"偶成"}
{"author":"萨都剌","content":"石榴花开光照屋，胡桃叶大阴满帘。焚香终日对客坐，时有白云来纤纤。","dynasty":"元代","title":"对客"}
{"author":"萨都剌","content":"居庸关，山苍苍，关南暑多关北凉。天门晓开虎豹卧，石鼓昼击云雷张。关门铸铁半空倚，古来几多壮士死。草根白骨弃不收，冷雨阴风哭山鬼。道傍老翁八十馀，短衣白发扶犁锄。路人立马问前事，犹能历历言丘墟。夜来芟豆得戈铁，雨蚀风吹半棱折。色消唯带土花腥，犹是将军战时血。前年又复铁作门，貔貅万灶如云屯。生者有功挂六印，死者谁复招孤魂？居庸关，何峥嵘。上天胡不呼六丁，驱之海外消甲兵。男耕女织天下平，千古万古无战争。","dynasty":"元代","title":"过居庸关"}
{"author":"萨都剌","content":"去去红尘外，秋光满华嵩。故乡归衣锦，行路避乘骢。未觉长安远，真成冀北空。燕山一枝桂，回首正西风。","dynasty":"元代","title":"送唐卿御史"}
{"author":"萨都剌","content":"长滩乱石如叠齿，前后行船如附蚁。逆湍冲激若登天，性命斯须薄如纸。篙者倒挂牵者劳，攀崖仆石如猿猱。十步欲进九步落，后滩未上前滩遭。上滩之难难于上绝壁，虽有孟贲难致力。滩名况复呼黯淡，过客攒眉增叹息。下滩之舟如箭飞，左旋右折若破围。欢呼踏浪棹歌去，晴雪洒面风吹衣。飞流宛转乱石隘，奔走千峰如马快。贾客思家一夕还，传语滩神明日赛。下滩之易易如盘走珠，瞬目何可停斯须。长风破浪快人意，朝可走越暮可吴。乃知逆顺有如此，逆者悲愁顺者喜。请君听我《黯淡歌》，顺则流行逆须止。顺者不必喜，逆者不必愁。人间逆顺俱偶尔，且得山水从遨游。","dynasty":"元代","title":"黯淡滩歌"}
{"author":"萨都剌","content":"木落岁时晏，黄云欲雪天。买舟河下客，立马渡头船。野迥风欺帽，天寒袖裹鞭。夜眠三鼓后，晓发五更前。","dynasty":"元代","title":"次崔镇壁间韵"}
{"author":"萨都剌","content":"溪上人家溪树青，溪行野客思冥冥。月光荡水游鱼出，屐齿穿沙宿雁醒。蔓草古陵神道没，枫林夜火鬼祠灵。《后庭》遗曲依然在，商女能歌不忍听。","dynasty":"元代","title":"和张仲举清溪夜行"}
{"author":"萨都剌","content":"江南乐，春水红桥满城郭。出门不用金马络，门前画船如画阁。绿纱虚窗春雾薄，隔窗蛾眉秋水活，翡翠冠高罗袖阔。楚舞吴歌劝郎酌，紫竹瑶丝相间作。船头柳花如雪落，船尾彩旗风绰绰。秉烛夜游随处泊，人生无如江南乐。","dynasty":"元代","title":"江南乐"}
{"author":"萨都剌","content":"行云留影雪弄香，藕丝织翠芙蓉裳。春风拂拂兰蕙芳，金殿不锁双鸳鸯。冰弦素手弹凤凰，玉壶投矢声玎珰。花落无人春寂寂，侍女空抱琵琶泣。谁知绝代有佳人，不解倾城与倾国。笙歌别院留春住，婵娟千古蛾眉妒。却笑长门闭阿娇，黄金好买相如赋。","dynasty":"元代","title":"题二宫人琴壶图"}
{"author":"萨都剌","content":"持节曾临江汉上，分符又入瘴云间。花骢一日行千里，金虎三珠照百蛮。露帐旌旗天接水，星营鼓角月连山。九重应有平猺诏，日听将军奏凯还。","dynasty":"元代","title":"送管十班监宪除广西宣慰使"}
{"author":"萨都剌","content":"乌鸦哑哑霜树晴，纸窗泼眼春雪明。野人卧病睡方起，官街踏踏闻马行。矮窗小户坐终日，煮茶绕坐松风生。明朝呼儿刷骏马，出门一笑青天横。","dynasty":"元代","title":"晓起"}
{"author":"萨都剌","content":"研珠滴露清，自点太玄经。尽日无人到，小窗兰叶青。","dynasty":"元代","title":"过紫薇庵访冯道士其三"}
{"author":"萨都剌","content":"三山幕府无公事，多病郎官懒出门。老鹤唤回童子睡，石盆新雨长兰孙。","dynasty":"元代","title":"石林即事其一"}
{"author":"萨都剌","content":"吕公城下葛仙家，洞府春深锁暮霞。过客不知天畔月，小风吹落凤仙花。","dynasty":"元代","title":"题吕城葛观"}
{"author":"萨都剌","content":"题诗洒墨江东驿，笔力犹能挽怒涛。飞骑将军朝出猎，打门县吏夜催徭。天高路远心如水，夜永愁多独过桥。却忆玉堂诸学士，凤池东畔佩声遥。","dynasty":"元代","title":"大同驿"}
{"author":"萨都剌","content":"涌金门外上湖船，狂客风流忆往年。十八女儿摇艇子，隔船笑掷买花钱。","dynasty":"元代","title":"西湖绝句六首其一"}
{"author":"萨都剌","content":"扬州酒力四十里，睡到瓜洲始渡江。忽被江风吹酒醒，海门飞雁不成行。","dynasty":"元代","title":"过江后书寄成居竹"}
{"author":"萨都剌","content":"如花人，樱桃唇，傍人近前丞相嗔。繁华日日笙歌动，世事悠悠总如梦。","dynasty":"元代","title":"如梦曲哀燕将军其九"}
{"author":"萨都剌","content":"王郎会我丹阳郭，归兴钱塘不可留。北固雪晴山出画，西湖春动水明楼。草生湘浦行人远，日落吴山故国愁。安得与君二三月，买花沽酒醉红舟。","dynasty":"元代","title":"送王郎还钱塘"}
{"author":"萨都剌","content":"皎皎红罗幕，高高碧云楼。娟娟一美人，炯炯露双眸。郎居柳浦头，妾住鹤沙尾。好风吹花来，同泛春江水。","dynasty":"元代","title":"吴姬曲"}
{"author":"萨都剌","content":"一年在京口，雪片冬深大如手。独骑瘦马入谁家，四面云山如户牖。大江东去流无声，金焦二山如水晶。瓜洲江口人不渡，时有蓑笠渔舟横。一年在建业，腊月梅花满城雪。五更冻合石头城，霜风鼓寒冰柱裂。秦淮酒楼高十层，钟山对面如银屏。鹭洲不见二水白，天外失却三山青。一年在镇阳，燕山积雪飞太行。滹沱冰合断人迹，井陉路失迷羊肠。长空万里绝飞鸟，卷地朔风吹马倒。狐裘公子猎城南，茅店酒旗摇树杪。今年入闽关，马蹄出没千万山。瘴烟朝暮气霭霭，石泉日夜声潺潺。雪花半落不到地，但见晴空涌流翠。海头鼓角动边城，木末楼台出僧寺。何人蹇驴踏软沙，出门无处不梅花。江潮入市海船集，水暖游鱼不用叉。良工画出雪色壁，过眼令人忆南北。玉京银阙五云端，待漏何年凤池侧。","dynasty":"元代","title":"喜寿里"}
{"author":"萨都剌","content":"东家西家买芒屦，南州北州多岐路。严霜烈日太行坡，斜风猛雨瓜州渡。南人求利赴北都，北人徇利多南趋。朝朝迎送名利客，身身消薄非良图。人负屦，屦负人，草从土生复归土，人兮履兮不知所。","dynasty":"元代","title":"芒鞋"}
{"author":"萨都剌","content":"朔雪蛮烟总备尝，白头才到荔枝乡。浮云不阻怀贤意，得扫寒芜拜紫阳。","dynasty":"元代","title":"到闽二首其一"}
{"author":"萨都剌","content":"天际三峰翠色浮，更于何处觅瀛洲。也知方外神仙好，不识人间儿女愁。白犬吠人惊夜鬼，珠帘捲雨入明楼。挂冠何日寻高隐，竹杖芒鞋绝顶游。","dynasty":"元代","title":"次韵寄茅山张伯雨其二"}
{"author":"萨都剌","content":"故人家在河边住，吏部书从天上来。愧我挂冠归去晚，柳花飞尽楝花开。","dynasty":"元代","title":"书浍沟杨氏壁二首其一"}
{"author":"萨都剌","content":"茅山道士来相访，手抱七弦琴一张。准拟月明弹一曲，桐花落尽晓风凉。","dynasty":"元代","title":"赠茅山道士胡琴月"}
{"author":"萨都剌","content":"雪正纷纷客倚栏，长江风急吼天关。干重铁瓮成银瓮，一夜金山换玉山。舟子迷归寒浦外，衲僧疑在白云间。晓来霁日高林照，好景依然悦我颜。","dynasty":"元代","title":"江城玩雪"}
{"author":"萨都剌","content":"飘零南北与东西，倦鸟投林未许栖。灯下冷风山鬼到，岭南春雨竹鸡啼。炎天海国瘴烟合，深夜蛮乡客语低。昔日持书乌府上，五花骢马凿霜蹄。","dynasty":"元代","title":"和参政王继学海南初还韵"}
{"author":"萨都剌","content":"碧桃花落蓬莱宫，银屏甲帐围春风。冰帘卷水玉堂静，白露滴月银床空。仙人夜酌九霞酒，手握北斗倾尊中。梧枝落影凤凰语，幽韵仿佛临苍穹。伐毛洗髓天地老，火鼎夜出芙蓉红。呼龙洞口种瑶草，采药忽遇松间童。茆君自骑一虎去，犹闻珂佩声丁东。武华山人三载别，绿袍赤杖苍髯翁。淮南江上复相见，落日淡淡天无穷。明朝稽首渡江去，楚水清浅银河通。","dynasty":"元代","title":"和韵三茆山呈张伯雨外史"}
{"author":"萨都剌","content":"野人再到城南寺，临水芙蓉次第开。新酒瓦盆青映竹，旧题石壁绿封苔。夕阳半岭牛羊下，秋色满天鸿雁来。独有新亭天地阔，不须挥泪洒蒿莱。","dynasty":"元代","title":"再游崇禧寺"}
{"author":"萨都剌","content":"秋雨黄华下九天，又随归雁过吴川。荒村有火夜投宿，野渡无人秋放船。中酒不堪连夜饮，思家无奈五更前。归来却被青山笑，万丈黄尘两鬓烟。","dynasty":"元代","title":"复题平望驿"}
{"author":"萨都剌","content":"钱塘西府曹学士，饮酒吟诗亦快哉。閒醉时游虎丘寺，浩歌独上姑苏台。一生好客黄金去，百岁催人白发来。藉藉声名满天下，朝廷今日肯遗才。","dynasty":"元代","title":"寄中曹学士除浙江财赋总管闻至姑苏"}
{"author":"萨都剌","content":"巴西夫子邓学士，文彩珊珊玉佩琚。天上已无金马诏，人间空有白鹅书。云窗春透松花湿，月殿秋高桂影疏。不见青山埋骨处，水晶宫里是幽居。","dynasty":"元代","title":"奉和邓善之学士赠陈尧夫教授之作"}
{"author":"萨都剌","content":"秦淮流水西复东，倒涵天影磨青铜。飞廉扫空出海月，明珠飞入琉璃宫。著我扁舟二三友，江上雪槎泛牛斗。笑语人间两岸灯，进君江上一尊酒。醉来起舞听浩歌，宛如玉树春风和。世间乐事古来少，天下月明今夕多。六代江山自潇洒，潮落潮生石城下。人生得意当欢游，此月此水年年秋。","dynasty":"元代","title":"中秋月夜泛舟于金陵石头城"}
{"author":"萨都剌","content":"凤凰台上望长安，五色宫袍照水寒。綵笔十年留翰墨，银河一夜卧阑干。三山飞鸟江天暮，六代离宫草树残。始信人生如一梦，壮怀莫使酒杯乾。","dynasty":"元代","title":"登凤凰台二首"}
{"author":"萨都剌","content":"夕阳欲下少行人，绿遍苔茵路不分。修竹万竿松影乱，山风吹作满窗云。","dynasty":"元代","title":"道过赞善庵"}
{"author":"萨都剌","content":"奕世阴家子，居官迈等伦。妙年全至孝，馀禄养慈亲。致敬归荣早，推恩敕署新。綵衣映萱草，日日北堂春。","dynasty":"元代","title":"贺阴君锡封赠"}
{"author":"萨都剌","content":"贾生亦何者，此地起楼台。社稷无人物，湖山养祸胎。前朝亡国恨，遗迹后人哀。落日空江上，王宫亦草莱。","dynasty":"元代","title":"过贾似道废宅"}
{"author":"萨都剌","content":"登台曾并辔，射策又同文。八月中秋别，三年此日分。风霜下木叶，鸿雁渡江云。无日不思我，有诗还寄君。","dynasty":"元代","title":"送观志能分得君字志能与仆同榜又同南台从事考满北还"}
{"author":"萨都剌","content":"桓桓燕将军，威武天下一。赤面注丹砂，虬髯如插戟。当年意气何鹰扬，手扶天子登龙床。五年垂拱如尧汤，白日骑龙升上苍。桓桓燕将军，威武何可量。熹微日色出东方，早令一出照八方。毋使三月人皇皇，毋使三月人皇皇。","dynasty":"元代","title":"威武曲"}
{"author":"萨都剌","content":"衮衮诸公立要津，一波才动总精神。满江风浪晚来急，谁似中流砥柱人。","dynasty":"元代","title":"杨子江送同志"}
{"author":"萨都剌","content":"张生不好酒，饮酒如饮药。得酒味濡唇，形影先落魄。野人饮不辞，饮尽杯中涸。酒渴向茶烟，松风语幽壑。芳山道士胡不来，一夜灯花向人落。","dynasty":"元代","title":"拥炉夜酌嘲张友寄诗谢"}
{"author":"萨都剌","content":"十丈雪帆拂斗杓，星槎风急浪花飘。夜深露冷银河近，卧听天孙织绛绡。","dynasty":"元代","title":"黄河舟中月夜"}
{"author":"萨都剌","content":"五色云烟百尺台，王郎独步近蓬莱。江湖水落鱼龙上，天地秋高鸿雁来。北苑芙蓉风惨淡，西宫杨柳月徘徊。此行正及扶桑日，应献尧庭万寿杯。","dynasty":"元代","title":"送王幼达之北京"}
{"author":"萨都剌","content":"马上游人隔苑墙，天家未肯纵春阳。轻寒轻暖鸟声转，无雨无风花命长。香殿云烟随凤辇，交旂日月耀龙章。三三节近晴光稳，满进虞廷万岁觞。","dynasty":"元代","title":"春日侍驾游香山"}
{"author":"萨都剌","content":"晚市人烟合，归帆带夕阳。青山到江尽，白鸟去天长。越女能淮语，吴姬学楚妆。栖迟未归客，犹著锦衣裳。","dynasty":"元代","title":"江馆写事"}
{"author":"萨都剌","content":"北窗终日对竹坐，老却参军不入城。秋径山风多落叶，隔林疑是马蹄声。","dynasty":"元代","title":"寄即休翁三首其二"}
{"author":"萨都剌","content":"秋雨黄华下九天，又随归雁过吴川。荒村有火夜投宿，野渡无人秋放船。中酒不堪连夜饮，思家无奈五更前。归来却被青山笑，万丈黄尘两鬓烟。","dynasty":"元代","title":"复题平望驿"}
{"author":"萨都剌","content":"零落秋风卧，何年破庙碑。图经愁莫载，耆旧说频移。野烧龟文失，荒台鸟迹疑。遥知千载后，拂拭转堪悲。","dynasty":"元代","title":"和吴赞府斋中十咏其九断碑"}
{"author":"萨都剌","content":"竹院亦幽雅，参禅愧未能。梦回僧枕雨，花落佛龛灯。风响过墙竹，窗摇挂树藤。裁诗题素壁，聊尔记吾曾。","dynasty":"元代","title":"宿因胜庄"}
{"author":"萨都剌","content":"溪行望武夷，峭壁何斩绝。赤霞乱不收，大化元气泄。下有万年松，上有太古雪。秪恐月明中，铁笛吹石裂。","dynasty":"元代","title":"望武夷"}
{"author":"萨都剌","content":"雌雄相对鸣呜呜，翅翎无异颜色殊。营叶寄养出人力，安心饮啄还哺雏。借问何修得如此，世上群禽那可比。不疑不诈已恋人，自去自来人信已。晓天空阔风日清，雕笼彩袖相赍擎。得时可展青云志，回首无忘白屋情。苍鹰絷紧鹤笼窄，以身误人颖愈力。吁嗟此鸟得人怜，有性有情非一日。","dynasty":"元代","title":"飞奴"}
{"author":"萨都剌","content":"胡桃一裹茶三角，胡桃壳坚乳肉肥，香茶雀舌细叶奇。枯肠无物不可用，寄与说法谈禅师。竹龙吐雪涧水活，茅屋烟吹树云薄。竹院深沈有客过，碎桃点茶亦不恶。","dynasty":"元代","title":"送鹤林长老"}
{"author":"萨都剌","content":"淮水清，河水黄，出山偶尔同异乡。排空卷雪势莫当，随风逐浪庸何伤。东流入海殊不恶，万里同行有清浊。","dynasty":"元代","title":"过淮河有感"}
{"author":"萨都剌","content":"怜尔抱奇质，无香已自焚。材高初偶得，音古更谁闻。天海空遗操，冰霜见裂纹。中官方煮鹤，终得舍夫君。","dynasty":"元代","title":"和吴赞府斋中十咏其一焦桐"}
{"author":"萨都剌","content":"画龙天下称所翁，秃笔光照骊珠宫。长廊白日走云气，大厦六月生寒风。兴来一饮酒一石，手提玄兔追霹雳。涨天烟雾晴不收，头角峥嵘出墙壁。全形具体得者稀，今日海边亲见之。满堂火燄动鳞甲，倒挟海水空中飞。凌风直上九天去，天下苍生望甘雨。太平天子居九重，黍稷穰穰千万古。","dynasty":"元代","title":"题陈所翁"}
{"author":"萨都剌","content":"獬豸峨冠侍紫皇，绣衣玉斧破炎荒。江东丘垄云山好，天上文章雨露香。句曲洞中天紫翠，凤凰台上月清光。忠臣孝子千年意，永刻丰碑不可忘。","dynasty":"元代","title":"贺内台治书奉敕树碑先茔"}
{"author":"萨都剌","content":"买鱼酤酒消长日，高树清风燕子閒。却倚天南望天北，隔江青处是谁山。","dynasty":"元代","title":"偶成"}
{"author":"萨都剌","content":"燕京女儿十六七，颜如花红眼如漆。兰香满路马尘飞，翠袖笼鞭娇欲滴。春风驰荡摇春心，锦筝银烛高堂深。绣衾不暖锦鸳梦，紫帘垂雾天沉沉。芳年谁惜去如水，春困著人倦梳洗。夜来小雨润天街，满院杨花飞不起。","dynasty":"元代","title":"燕姬曲"}
{"author":"萨都剌","content":"北口雪深毡帐暖，紫驼声切夜思盐。上人起饮黄封酒，可胜醍醐乳酪酣。","dynasty":"元代","title":"赠来复上人四首其一"}
{"author":"萨都剌","content":"千峰走晴雷，风力吹边雨。层云不成阴，残缺如败堵。山深日易暝，孤馆孰宾主。灯花翳复明，落叶声可数。独立谁与亲，厨人夜深语。","dynasty":"元代","title":"夜兴"}
{"author":"萨都剌","content":"老日无光霹雳死，玉殿咻咻叫阴鬼。赤脚行天踏龙尾，偷得红莲出秋水。终南进士发指冠，绿袍束带乌靴宽。赤口淋漓吞鬼肝，铜声剥剥秋风酸。大鬼跳梁小鬼哭，猪龙饥嚼黄金屋。至今怒气犹未消，髯戟参差努双目。","dynasty":"元代","title":"终南进士行和李五峰题马麟画钟馗图"}
{"author":"萨都剌","content":"花落春深似去年，无人再到阁门前。当时济济誇多士，争进文章乞赐钱。","dynasty":"元代","title":"奎章阁感兴其二"}
{"author":"萨都剌","content":"之子金山去，梅天雾气沉。海风吹浪急，江雨入楼深。火尽无茶味，更长过烛心。明朝好晴色，应是寄新吟。","dynasty":"元代","title":"用韵寄龙江"}
{"author":"萨都剌","content":"闭门三月听秋雨，酒醒丹阳客未归。明日新晴练湖去，藕花无数落红衣。","dynasty":"元代","title":"宿丹阳普照院其一"}
{"author":"萨都剌","content":"道人挂剑丹阳去，欲入茅山恐未曾。飞去难寻云外鹤，归来独礼斗前灯。梦回洗钵分秋水，酒醉敲壶碎夜冰。独有江东未归客，西风诗骨瘦崚嶒。","dynasty":"元代","title":"石门怀舜咨夜坐"}
{"author":"萨都剌","content":"往复一万里，嗟君已两行。朔风吹野草，寒日下边城。策马犯霜雪，逢人问路程。归期在何日？应是近新正。","dynasty":"元代","title":"送南台从事刘子谦之辽东"}
{"author":"萨都剌","content":"仙人不可见，借鹤过仙家。夜卧千峰月，朝餐五色霞。祠空风扫叶，人去鹿衔花。归隐知何日？分炉学炼砂。","dynasty":"元代","title":"游梅仙山和唐人韵"}
{"author":"萨都剌","content":"羽人推转阿香车，童子穿松拾翠华。天上赐衣沾雨露，山中诗锦织云霞。瑶台紫气秋横剑，石室丹光夜走砂。拟借茅君三白鹤，乘风骑到玉皇家。","dynasty":"元代","title":"赠刘云江宗师"}
{"author":"萨都剌","content":"沿口龙眠紫气多，登临聊和《采芝歌》。烂柯仙子何年去？鞭石仙人此地过。乌鹊横空秋有影，银河垂地水无波。遥知题柱凌云客，天近应闻织女梭。","dynasty":"元代","title":"三衢马太守昂夫索题烂柯山石桥"}
{"author":"萨都剌","content":"山势如龙去复回，闲云野望护重台。离宫夜有月高下，辇路日无人往来。春色不随亡国尽，野花只作旧时开。断碑衰草荒烟里，风雨年年上绿苔。","dynasty":"元代","title":"次韵登凌歊台"}
{"author":"萨都剌","content":"妓女蹴鞠红香脸衬霞，玉润钗横燕。月弯眉敛翠，云亸鬓堆蝉。绝色婵娟，毕罢了歌舞花前宴，习学成齐云天下圆。受用尽绿窗前饭饱茶余，拣择下粉墙内花阴日转。【梁州】素罗衫垂彩袖低笼玉笋，锦靿袜衬乌靴款蹴金莲。占官场立站下人争羡。似月殿里飞来的素女，甚天风吹落的神仙。拂花露榴裙荏苒，滚香尘绣带蹁跹。打着对合扇拐全不斜偏，踢着对鸳鸯扣且是轻便。对泛处使穿膁抹膝的撺搭，扌而大俊处使佛袖沾衣的撇演，妆翘处使回身出鬓的披肩。猛然，笑喘。红尘两袖纤腰倦，越丰韵越娇软。罗帕香匀粉汗妍，拂落花钿。【尾声】若道是成就了洞房中惜玉怜香愿，媒合了翠馆内清风皓月筵，六片儿香皮做姻眷。茶蘼架边，蔷薇洞前，管教你到底团圆不离了半步儿远。","dynasty":"元代","title":"【南吕】一枝花_妓女蹴鞠红"}
{"author":"萨都剌","content":"鱼虾泼泼初出网，梅杏青青已著枝。满树嫩晴春雨歇，行人四月过准时。","dynasty":"元代","title":"初夏淮安道中"}
{"author":"萨都剌","content":"明月丽长空，水净秋宵永。悄无鸟鹊向南飞，但见孤鸿影。自离边塞路，偏耐江波静。西风鸣宿梦魂单，霜落蒹葭冷。","dynasty":"元代","title":"卜算子泊吴江夜见孤雁"}
{"author":"萨都剌","content":"六朝形胜，想绮云楼阁，翠帘如雾。声断玉箫明月底，台上凤凰飞去。天外三山，洲边一鹭，李白题诗处。锦袍安在，淋漓醉墨飞雨。遥忆王谢功名，人间富贵，散草头朝露。淡淡长空孤鸟没，落日招提铃语。古往今来，人生无定，南北行人路。浩歌一曲，莫辞别酒频注。","dynasty":"元代","title":"酹江月登凤凰台怀古用前韵"}
{"author":"萨都剌","content":"秦淮晓发，挂云帆十丈，天风如箭。一碧湖光三十里，落日水平天远。系马维舟，买鱼沽酒，杨柳人家店。轻寒袭袂，淮南春色犹浅。几度暮鼓晨钟，南来北去，游子心□倦。芳草萋萋天际绿，怅望故人应转。翠袖偎香，锦筝弹月，何处相留恋。有人独自，灯花深夜频翦。","dynasty":"元代","title":"酹江月任御史有约不至"}
{"author":"萨都剌","content":"野人一过竹林寺，无数竹枝生白烟。江近玉龙埋碧草，月明黄鹤下芝田。树衔宿雨啼山鹧，花落春风老杜鹃。何日来分云半榻，故人不用买山钱。","dynasty":"元代","title":"游竹林寺"}
{"author":"萨都剌","content":"扬州正月雨如丝，江上梅花已尽时。谁识能诗老何逊，晓寒明镜撚吟髭。","dynasty":"元代","title":"次程宗赐二首其二"}
{"author":"萨都剌","content":"晨发大河上，曙色满船头。依依树林出，惨惨烟雾收。村墟杂鸡犬，门巷出羊牛。炊烟绕茅屋，秋稻上陇丘。尝新未及试，官租急徵收。两河水平堤，夜有盗贼忧。长安里中儿，生长不识愁。朝驰五花马，暮脱千金裘。斗鸡五坊市，酣歌醉高楼。绣被夜中酒，玉人坐更筹。岂知农家子，力穑望有秋。短褐常不完，粝食常不周。丑妇有子女，鸣机事耕畴。上以充国税，下以祀松楸。去年筑河防，驱夫如驱囚。人家废耕织，嗷嗷齐东州。饥饿半欲死，驱之长河流。河源天上来，趋下性所由。古人有善备，鄙夫无良谋。我歌两河曲，庶达公与侯。凄风振枯槁，短发凉飕飕。","dynasty":"元代","title":"早发黄河即事"}
{"author":"萨都剌","content":"仙茶旋煮桐江水，客火遥分石壁灯。风露满船山月上，夜凉独对钓台僧。","dynasty":"元代","title":"钓台夜兴"}
{"author":"萨都剌","content":"天风吹我登鳌峰，大山小山石玲珑。赤霞日烘紫玛瑙，白露夜滴青芙蓉。飘绡云起穿石屋，石上凉风吹紫竹。挂冠何日赋《归来》，煮茗篝灯洞中宿。","dynasty":"元代","title":"游吴山紫阳庵"}
{"author":"萨都剌","content":"昔人五月临平路，汀洲藕花满无数。此来三月过临平，雪白杨花捲波去。杨花捲尽藕花开，今人古人俱到来。欲向山阴寻贺老，酒船到处且徘徊。","dynasty":"元代","title":"过临平"}
{"author":"萨都剌","content":"江风吹浪十丈强，孤舟远客愁夜长。何如岁晚在家者，拥炉酌酒天昏黄。蔡州鹅鸭持元济，滹沱马渡悲王郎。杯中有物且须尽，勋业满镜生秋霜。","dynasty":"元代","title":"夜寒独酌其三"}
{"author":"萨都剌","content":"道人已跨龙潭鹤，童子能煎雀舌茶。一夜山中满林雪，客来无处觅梅花。","dynasty":"元代","title":"云中过龙潭紫微观访道士不值"}
{"author":"萨都剌","content":"床头药裹列，门外芳草荣。庭閒午阴转，睡觉馀香清。曹吏日三谒，幽鸟时一鸣。岂不好驰逐，但恐劳吾生。","dynasty":"元代","title":"病中寄即休上人"}
{"author":"萨都剌","content":"夹道长松风聒聒，满沟乱石水泠泠。断云衔雨溪南去，失却长山一半青。","dynasty":"元代","title":"金陵道中遇雨寄功父光国"}
{"author":"萨都剌","content":"夜梦东南五色云，晓闻使者已临门。府中重遣年前赐，幕下多承望外恩。芝草暖霞浮露綵，藕丝秋水织霜痕。何因得侍西园宴，宫锦淋漓献寿樽。","dynasty":"元代","title":"仆官燕南照磨大名文济王重赐綵二端赋诗以谢"}
{"author":"萨都剌","content":"寥落天涯岁月赊，每逢佳节苦思家。无钱沽得邻家酒，不敢开窗看菊花。","dynasty":"元代","title":"客中九日其一"}
{"author":"萨都剌","content":"一年相逢在京口，笑解吴钩换新酒。城南桃杏花正开，白面青衫鞭马走。一年相逢白下门，短衣窄袖呼郎君。朝驰燕赵莫吴楚，逸气自觉凌青云。一年相逢在阙下，东家蹇驴日相假。有如臣甫去朝天，泥滑沙堤不敢打。都门一别今五年，今年相逢沧海边。千山木叶下如雨，雁声堕地秋连天。将军毳袍腰羽箭，拥马旌旗照溪面。小官不识将军谁，卧病孤舟强相见。岂知此地逢故人，摩挲老眼开层云。旧游历历似隔世，夜雨岂不思同群！郎君别后瘦如许，无乃从前作诗苦。溪头月落山馆深，剪烛犹疑梦中语。人生聚散亦有时，且与将军游武夷。弓刀挂在洞前树，洞里仙童来觅诗。稽首武夷君，借我幔峰顶，分我紫霞浆，与子连夜饮。左手招子乔，右手招飞琼，举觞星月下，听吹双凤笙。我酌一杯酒，持劝天上月，劝尔长照人相逢，莫向关山照离别。凤笙换曲曲未终，天风木杪吹晨钟。拂衣罢宴下山去，又隔云山千万重。","dynasty":"元代","title":"相逢行赠别旧友治将军"}
{"author":"萨都剌","content":"半月闭门坐，萧然远俗氛。病中心似水，门外马如云。练杵捣寒月，香炉生昼薰。兴来览明镜，太瘦小参军。","dynasty":"元代","title":"病中书怀二首其一"}
{"author":"萨都剌","content":"秋高马肥弓力强，山空木落天雨霜。边庭晏然草不动，汉家将军一丈长。江南地湿小臣病，闭户一月不下床。愿言昭代举天网，亦有枳棘栖鸾凰。","dynasty":"元代","title":"京口寒夜和葛秀才床字韵"}
{"author":"萨都剌","content":"吕公城下葛仙家，洞府春深锁暮霞。过客不知天畔月，小风吹落凤仙花。","dynasty":"元代","title":"题吕城葛观"}
{"author":"萨都剌","content":"古徐州形胜，消磨尽，几英雄。想铁甲重瞳，乌骓汗血，玉帐连空。楚歌八千兵散，料梦魂，应不到江东。空有黄河如带，乱山回合云龙。汉家陵阙起秋风，禾黍满关中。更戏马台荒，画眉人远，燕子楼空。人生百年如寄，且开怀，一饮尽千钟。回首荒城斜日，倚栏目送飞鸿。","dynasty":"元代","tags":"怀古，人生，抒情，怀才不遇","title":"木兰花慢·彭城怀古"}
{"author":"萨都剌","content":"兰溪春水似蒲萄，越女如花压小槽。今夜共君溪上醉，直须溪月照宫袍。","dynasty":"元代","title":"泊江家步无月同孟志学小酌溪上其二"}
{"author":"萨都剌","content":"清凉亭上几株霜，脱叶难遮夕照光。依旧明年二三月，小童山下看鹅黄。","dynasty":"元代","title":"清凉亭衰柳"}
{"author":"萨都剌","content":"九曲溪行尽，平川隐者居。看家留白鹤，度竹借蓝舆。架上多丹药，床头有古书。汉廷论封禅，应问马相如。","dynasty":"元代","title":"平川幽居其二"}
{"author":"萨都剌","content":"大江东流日夜白，已矣英雄不堪说。朔风挟雨过江来，犹向矶头溅腥血。汉家神气四海摇，奸雄贼子相贪饕。二龙雌雄尚未决，将军战骨如山高。先生谋略满怀抱，坐视狂尘不为扫。若非蜀主三顾贤，终只如龙卧南亩。仰天一出摧奸锋，纶巾羽扇生清风。许君义气肝胆裂，兵枢尽在掌握中。赤壁楼船满江夏，伏剑登坛唯叱咤。忠心耿耿天必从，烈火回风山亦赭。可怜一炬功未成，将星已坠西南营。力吹汉水灰未醒，呜呼天命何不平。伫立矶头盼吴越，感慨令人生白发。先生虽死遗表存，大义晶晶明日月。","dynasty":"元代","title":"回风波吊孔明先生"}
{"author":"萨都剌","content":"红云一梦何茫茫，绿萦瘦骨擎欲僵。愁多有魂吊秋水，故池日夜凄新霜。鸳鸯相顾魂已泣，白鱼起身银尺立。堂中书客感秋风，一片青衫和泪湿。","dynasty":"元代","title":"枯荷"}
{"author":"萨都剌","content":"凤凰一去不复返，竹实桐花空满庭。暮雨楼台连野寺，秋风鼓角动边城。水边万井吴烟白，天外三山楚树青。不见骑鲸李公子，几回惆怅此中行。","dynasty":"元代","title":"凤凰台怀古"}
{"author":"萨都剌","content":"持节曾临江汉上，分符又入瘴云间。花骢一日行千里，金虎三珠照百蛮。露帐旌旗天接水，星营鼓角月连山。九重应有平猺诏，日听将军奏凯还。","dynasty":"元代","title":"送管十班监宪除广西宣慰使"}
{"author":"萨都剌","content":"斗杓照水半垂天，水气涨天如白烟。南北橹声争上下，月中闻鼓避官船。","dynasty":"元代","title":"黄河"}
{"author":"萨都剌","content":"皂雕鹰，紫骝马，将军围猎平沙野。朔风萧萧吹野寒，将军战马游不还。","dynasty":"元代","title":"如梦曲哀燕将军其六"}
{"author":"萨都剌","content":"宫阶白日杏花落，深院朱帘燕子飞。回首人间春又老，将军白马几时归。","dynasty":"元代","title":"兴圣寺即事三首其一"}
{"author":"萨都剌","content":"城外青溪出洞门，道人归去日长曛。柳花满地无人扫，隔水遥看是白云。","dynasty":"元代","title":"春日镇阳柳溪道院"}
{"author":"萨都剌","content":"霞佩翩翩出洞天，当时彷佛见臞仙。几年海上张公子，今日山中葛稚川。沧海尘飞丹已熟，玉堂人去榻空县。林间载酒来相觅，乞写丹经与世传。","dynasty":"元代","title":"寄句曲外史"}
{"author":"萨都剌","content":"佳期不负到重阳，细雨浓阴又可伤。试问东篱何处赏，有花无酒恼人肠。","dynasty":"元代","title":"九日遇雨"}
{"author":"萨都剌","content":"虚空台殿枕层岑，木杪丹梯起百寻。花落鸟啼青竹里，客来犬吠白云深。松坛昼日移幢影，石室天风送铎音。老鹤如人窗下立，閒听羽士理瑶琴。","dynasty":"元代","title":"题玄妙观玉皇殿"}
{"author":"萨都剌","content":"沙场日暮春草肥，瘦马不受黄金羁。天生神骏天所爱，岂容过市无人知。郎官病坐芙蓉幕，喜见马图天上落。人生相遇贵相知，孰谓世间无伯乐。","dynasty":"元代","title":"题寿监司所藏瘦马图"}
{"author":"萨都剌","content":"银烛高烧照不眠，呼儿饮马吸清泉。寒砧万户月如水，塞雁一声霜满天。《金缕》款歌来枕上，银瓶索酒到亭前。明朝走马燕山道，赢得红楼说少年。","dynasty":"元代","title":"题扬州驿"}
{"author":"萨都剌","content":"木落淮南秋，兰桡泊瓜渚。把酒三人同，江亭看飞雨。雨过江色净，妙景发天趣。历历江南山，一一青可数。","dynasty":"元代","title":"寄王伯循诸公其一"}
{"author":"萨都剌","content":"芙蓉城里白玉楼，冰帘倒挂珊瑚钩。玉人晏坐太清室，蛾眉不锁人间愁。彩桥东畔杨花转，飞入三天紫清殿。仙裳日暖藕丝香，燕语莺啼动幽怨。天风泠泠吹佩环，霞冠不整偏云鬟。萧郎风骨何可得，紫箫赤凤游云间。瑶台午夜霜华莹，罗袜生寒冰一寸。锦屏甲帐蕊珠新，云房火鼎丹芽嫩。天台仙子淡淡妆，桃花洞口逢刘郎。巫山神女弄云雨，人去楚台空断肠。步虚声断阑干外，春去秋来颜色改。东风吹老碧桃花，深院无人夜如海。","dynasty":"元代","title":"蕊珠曲"}
{"author":"萨都剌","content":"秋高马肥弓力强，山空木落天雨霜。边庭晏然草不动，汉家将军一丈长。江南地湿小臣病，闭户一月不下床。愿言昭代举天网，亦有枳棘栖鸾凰。","dynasty":"元代","title":"京口寒夜和葛秀才床字韵"}
{"author":"萨都剌","content":"桐庐山水天下清，洪涛拍岸山围城。桐君已乘丹凤去，世间草木谁知情。落日摇红鱼尾赤，江上潮回沙嘴立。三三两两野人家，半住渔村半樵牧。尽抛章甫求仙灵，松间黄鹤唤不应。阻风三日看山色，平生惯识枯枝藤。碧桃海上开多少，几度春风长瑶草。白云满地不归来，石烂松枯天地老。","dynasty":"元代","title":"过桐庐"}
{"author":"萨都剌","content":"落日西山闻禁钟，梦回远客在卢龙。江南飞尽千株雪，孤负梅花过一冬。","dynasty":"元代","title":"燕山客舍"}
{"author":"萨都剌","content":"梅花落尽空吹笛，正月半头思远人。两岸好山青不断，一江微雨鹧鸪春。","dynasty":"元代","title":"镇江寄王本中台掾"}
{"author":"萨都剌","content":"宫阶白日杏花落，深院朱帘燕子飞。回首人间春又老，将军白马几时归。","dynasty":"元代","title":"兴圣寺即事三首其一"}
{"author":"萨都剌","content":"短褐诗人瘦十分，平生不作送穷文。几时结屋孤山下，为觅梅花种白云。","dynasty":"元代","title":"端居书事答翟志道知事见寄韵二首其一"}
{"author":"萨都剌","content":"飘然身在紫芝峰，翠壁丹崖有路通。杰阁凌烟欲飞去，乱山无数夕阳中。","dynasty":"元代","title":"临丹青阁"}
{"author":"萨都剌","content":"卓荦恒山秀，相逢几抱琴。五年风雨别，四海弟兄心。岭外梅花远，山中桂叶深。定知嵇叔夜，高兴满云林。","dynasty":"元代","title":"山中怀友其五"}
{"author":"萨都剌","content":"岁寒古木性所爱，况有此君初附之。江湖眼明世无几，太息不生元祐时。","dynasty":"元代","title":"吴僧子庭古木竹"}
{"author":"萨都剌","content":"八十华阳洞里仙，朝回剑履御阶前。丹砂出鼎无馀火，白发看经有太玄。三月云江春似海，九重金阙日如年。归来依旧茅山月，道德明言说五千。","dynasty":"元代","title":"次韵送人还茅山"}
{"author":"萨都剌","content":"夜宿武夷山，乃是杜清叟。清谈道人同，险路山鬼走。出门视河汉，危梯挂星斗。白露满芙蓉，清寒夜深久。","dynasty":"元代","title":"会杜清碧其一"}
{"author":"萨都剌","content":"矍铄繁昌宰，曾充观国宾。儒冠犹破帽，礼服尚垂绅。澹泊心无愧，清癯目有神。老随朱绂贵，惊见白头新。抚字三年政，歌谣百里民。","dynasty":"元代","title":"次繁昌邑宰梅双溪韵"}
{"author":"萨都剌","content":"锦屏三面围绣床，沈香椅上凤褥光。美人端坐袖双手，临眉半蹙愁夜长。椅后一女摇白羽，一女执缨更回顾。一女乌帽金缕衣，玉指纤纤携小女。小女手挽大女腰，笑看孔雀双翠翘。可怜美人独自坐，翠竹雪响风前梢。","dynasty":"元代","title":"题四时宫人图四首其四"}
{"author":"萨都剌","content":"泊舟黄河口，登岸试长弓。控弦满明月，脱箭出秋风。旋拂衣上露，仰射天边鸿。词人多胆气，谁许万夫雄。","dynasty":"元代","title":"泊舟黄河口登岸试弓"}
{"author":"萨都剌","content":"道人挂剑丹阳去，欲入茅山恐未曾。飞去难寻云外鹤，归来独礼斗前灯。梦回洗钵分秋水，酒醉敲壶碎夜冰。独有江东未归客，西风诗骨瘦崚嶒。","dynasty":"元代","title":"石门怀舜咨夜坐"}
{"author":"萨都剌","content":"凤凰台上望长安，五色宫袍照水寒。綵笔十年留翰墨，银河一夜卧阑干。三山飞鸟江天暮，六代离宫草树残。始信人生如一梦，壮怀莫使酒杯乾。","dynasty":"元代","title":"登凤凰台二首"}
{"author":"萨都剌","content":"天际三峰横紫烟，山前山后尽芝田。楼台木末疑无路，鸡犬云中半是仙。白石经年皆化玉，青松尽日只闻泉。曲林三馆幽深处，一夜重楼听雨眠。","dynasty":"元代","title":"宿曲阳仙馆"}
{"author":"萨都剌","content":"山人开瓮满园香，短简招呼白面郎。瘦马踏泥春巷去，一林烟雨杏梅黄。","dynasty":"元代","title":"和友人招饮"}
{"author":"萨都剌","content":"九日江南风日暖，海棠花间杏花开。升龙观里春光早，为是先承雨露来。","dynasty":"元代","title":"升龙观九日海棠杏花开二首其一"}
{"author":"萨都剌","content":"秋江渺渺芙蓉芳，秋江女儿将断肠。绛袍春浅护云暖，翠袖日暮迎风凉。鲤鱼吹浪江波白，霜落洞庭飞木叶。荡舟何处采莲人，爱惜芙蓉好颜色。","dynasty":"元代","title":"芙蓉曲"}
{"author":"萨都剌","content":"顾兹林塘幽，消此閒日永。飘风乱萍踪，落叶散鱼影。天清晓露凉，秋深藕花冷。有怀无与言，独立心自省。","dynasty":"元代","title":"秋日"}
{"author":"萨都剌","content":"城郭千峰合，仙凡一水分。颠崖悬鸟道，乱石聚羊群。苔井分丹水，茶炉煮白云。肩舆万松岭，有客访梅君。","dynasty":"元代","title":"游梅仙山和唐人韵其一"}
{"author":"萨都剌","content":"月轮转头上，溪濑奏脚底。人行山色中，叶落雨声里。虚名为一官，游子在万里。行行重行行，日夕聊复止。","dynasty":"元代","title":"将至"}
{"author":"萨都剌","content":"客路青山外，乡心落照边。润烟浮野树，凉雨过淮天。水调谁家笛，江帆何处船。蛾眉台上月，今夜照孤眠。","dynasty":"元代","title":"过采石驿"}
{"author":"萨都剌","content":"孤舟一夜发龙湫，水逆风回上石头。暂泊沙洲过夜半，卧听钟鼓是升州。","dynasty":"元代","title":"夜发龙潭二首其一"}
{"author":"萨都剌","content":"邑外桑麻长，山中笋蕨甜。儿孙荐时果，燕雀下晴檐。芳草生含路，杨花飞过帘。人头似白雪，对客口如钳。","dynasty":"元代","title":"范佥事幽居"}
{"author":"萨都剌","content":"秋江渺渺芙蓉芳，秋江女儿将断肠。绛袍春浅护云暖，翠袖日暮迎风凉。鲤鱼吹浪江波白，霜落洞庭飞木叶。荡舟何处采莲人，爱惜芙蓉好颜色。","dynasty":"元代","title":"芙蓉曲"}
{"author":"萨都剌","content":"旧日延陵客子家，只今门巷满桑麻。姑苏回首神游处，无限春风野荠花。","dynasty":"元代","title":"宿延陵昌国寺书于上人房二首其一"}
{"author":"萨都剌","content":"采石仙人携酒来，病怀今日为君开。何人更有八十岁，与子须倾三百杯。《金缕》歌残银烛短，锦袍醉倒玉山颓。明朝酒醒重相见，杖屦江村看腊梅。","dynasty":"元代","title":"李清庵见过"}
{"author":"萨都剌","content":"开如轮，合如束，剪纸调膏护秋竹。日中荷叶影亭亭，雨里芭蕉声簌簌。晴天却阴雨却晴，二天之说诚分明。但操大柄常在手，覆尽东西南北行。","dynasty":"元代","title":"雨伞"}
{"author":"萨都剌","content":"进士如公少，何期与死邻。青山归葬骨，白发未封亲。已矣官三郡，哀哉子一人。送君螺水上，呜咽泪沾巾。","dynasty":"元代","title":"哭同年进士李竹操经历其一"}
{"author":"萨都剌","content":"京口参军门不出，鹤林老子轿相过。主人病久来车少，门巷秋深落叶多。金帐人趋新党项，尘寰谁识病维摩。如何与子谈诗夜，腊雪空林落冻柯。","dynasty":"元代","title":"休上人见访"}
{"author":"萨都剌","content":"一想分司日，人生类转蓬。同行三伏尽，此别几时逢。雪窦泉花白，霜林柿叶红。山东好风景，少驻莫匆匆。","dynasty":"元代","title":"录囚河间还司送宪使韩仲宜调山东"}
{"author":"萨都剌","content":"如花人，樱桃唇，傍人近前丞相嗔。繁华日日笙歌动，世事悠悠总如梦。","dynasty":"元代","title":"如梦曲哀燕将军其九"}
{"author":"萨都剌","content":"别君金陵城，遇君钱塘驿。落魄江湖懒折腰，笑傲公侯但长揖。柳花吹香扑酒缸，酒波滟滟如春江。西湖天镜碧堕地，吴山蛾眉春入窗。平生豪气如虹吐，馀子纷纷何足数。驿亭把酒歌别离，醉听江潮鸣万鼓。","dynasty":"元代","title":"走笔赠燕孟"}
{"author":"萨都剌","content":"桓桓燕将军，威武天下一。赤面注丹砂，虬髯如插戟。当年意气何鹰扬，手扶天子登龙床。五年垂拱如尧汤，白日骑龙升上苍。桓桓燕将军，威武何可量。熹微日色出东方，早令一出照八方。毋使三月人皇皇，毋使三月人皇皇。","dynasty":"元代","title":"威武曲"}
{"author":"萨都剌","content":"祭天马酒洒平野，沙际风来草亦香。白马如云向西北，紫驼银瓮赐诸王。","dynasty":"元代","title":"上京即事其七"}
{"author":"萨都剌","content":"番阳山人春拥门，玉堂学士墨翻盆。屋前屋后雪千树，枝北枝南月半痕。寒夜老龙摇玉骨，霜天瘦鹤吊冰魂。未经调鼎休惆怅，会见留酸到子孙。","dynasty":"元代","title":"题先春卷上有萧滕王三学士赞"}
{"author":"萨都剌","content":"金猊吐烟清昼长，美人坐倚白玉床。蓝衫一女髻垂耳，手持方扇立坐傍。一女最小不会妆，高眉短发耀漆光。玉纤绿笋握金剪，柳下轻挽宫人裳。金盘玉瓮左右列，红桃碧藕冰雪凉。冰壶之傍立一女，背后随以双白羊。手拱金瓶泻水忙，酒翅洒雪惊鸳鸯。鸳鸯得水自双浴，美人抱膝空断肠。","dynasty":"元代","title":"题四时宫人图四首其二"}
{"author":"萨都剌","content":"清夜宫车出建章，紫衣小队两三行。石阑干畔银灯过，照见芙蓉叶上霜。","dynasty":"元代","title":"秋词"}
{"author":"萨都剌","content":"东风吹树散晴岚，独上层楼酒半酣。拍岸潮声来海外，满江山色入淮南。当时霸主分三国，此日吴禅老一龛。惟有楼前旧时柳，年年三月色如蓝。","dynasty":"元代","title":"春日登北固多景楼录奉即休长老二首其二"}
{"author":"萨都剌","content":"锦屏三面围绣床，沈香椅上凤褥光。美人端坐袖双手，临眉半蹙愁夜长。椅后一女摇白羽，一女执缨更回顾。一女乌帽金缕衣，玉指纤纤携小女。小女手挽大女腰，笑看孔雀双翠翘。可怜美人独自坐，翠竹雪响风前梢。","dynasty":"元代","title":"题四时宫人图四首其四"}
{"author":"萨都剌","content":"紫宫风暖百花香，玉人端坐七宝床。凤凰小架悬夜月，一女侍镜观浓妆。背后一女冠乌帽，茶色宫袍靴色皂。手持团扇不动尘，一掬香弯立清晓。一女浅步腰半驼，小扇轻扑花间蛾。淡阴桐树一女立，手抱胡床眼转波。床头细锁悬金钟，白鹤双飞花影重。词人见此神恍惚，巫山梦里曾相逢。","dynasty":"元代","title":"题四时宫人图四首其一"}
{"author":"萨都剌","content":"佛国群山快我登，烟霞踏破几层层。三天竺畔全无暑，六月松阴尺五冰。","dynasty":"元代","title":"季夏游杭灵隐诸峰"}
{"author":"萨都剌","content":"巴西夫子邓学士，文彩珊珊玉佩琚。天上已无金马诏，人间空有白鹅书。云窗春透松花湿，月殿秋高桂影疏。不见青山埋骨处，水晶宫里是幽居。","dynasty":"元代","title":"奉和邓善之学士赠陈尧夫教授之作"}
{"author":"萨都剌","content":"武夷之境多神仙，我亦驻此临风轩。方池清夜堕碧月，重帘白日垂洞门。暗泉涌池紫波动，微雨在藻金鱼翻。倚阑照影清光底，柱杖卓石寻无原。洗头玉女去不返，遗此丈八芙蓉盆。溪船明日泛九曲，出入紫翠听潺湲。便从此地觅真隐，何必商山求绮园。","dynasty":"元代","title":"武夷馆方池"}
{"author":"萨都剌","content":"八十华阳洞里仙，朝回剑履御阶前。丹砂出鼎无馀火，白发看经有太玄。三月云江春似海，九重金阙日如年。归来依旧茅山月，道德明言说五千。","dynasty":"元代","title":"次韵送人还茅山"}
{"author":"萨都剌","content":"手持一钵走京华，乞食王侯宰相家。今日归来如作梦，自锄明月种梅花。","dynasty":"元代","title":"赠答来复上人"}
{"author":"萨都剌","content":"凄凄幽雀双白翎，飞飞只傍乌桓城。平沙无树巢弗营，雌雄为乐相和鸣。君不见旧日轻盈舞紫燕，鸳鸯锁老昭阳殿。风暄芍药春可怜，露冷芙蓉秋莫怨。","dynasty":"元代","title":"白翎雀"}
{"author":"萨都剌","content":"淮南宣化阁，相对石头城。二月风帆过，满江春浪生。青山行不断，绿野尽开耕。令尹张公子，儿童知姓名。","dynasty":"元代","title":"寄志道张令尹"}
{"author":"萨都剌","content":"山头钟响不闻鸡，重露翻鸦满树啼。艇子钓台东畔发，月轮却在钓台西。","dynasty":"元代","title":"早发钓台"}
{"author":"萨都剌","content":"青旗红字映河滨，九日人家物色新。渡口客船争贳酒，斫鱼裂纸赛江神。","dynasty":"元代","title":"九日渡淮喜"}
{"author":"萨都剌","content":"陶令贫无酒，郎言菊也无。家僮烧柿叶，邻舍送茱萸。","dynasty":"元代","title":"病中杂咏其六"}
{"author":"萨都剌","content":"凤凰一去不复返，竹实桐花空满庭。暮雨楼台连野寺，秋风鼓角动边城。水边万井吴烟白，天外三山楚树青。不见骑鲸李公子，几回惆怅此中行。","dynasty":"元代","title":"凤凰台怀古"}
{"author":"萨都剌","content":"万壑泉声下五溪，小凉天气下溪时。相逢桥上无非客，行尽江南都是诗。苦雨最嫌鸠唤急，爱山不厌马行迟。几时宿向华峰顶，露月萧萧生桂枝。","dynasty":"元代","title":"过五溪"}
{"author":"萨都剌","content":"晚凉上乌石，置酒天章台。夕日下山去，海风吹月来。豪气吐千丈，朗吟动三台。白露洒仙掌，银河泻金杯。谁识芙蓉仙，飞身在蓬莱。","dynasty":"元代","title":"石上晚酌天章台其一"}
{"author":"萨都剌","content":"晨发大河上，曙色满船头。依依树林出，惨惨烟雾收。村墟杂鸡犬，门巷出羊牛。炊烟绕茅屋，秋稻上陇丘。尝新未及试，官租急徵收。两河水平堤，夜有盗贼忧。长安里中儿，生长不识愁。朝驰五花马，暮脱千金裘。斗鸡五坊市，酣歌醉高楼。绣被夜中酒，玉人坐更筹。岂知农家子，力穑望有秋。短褐常不完，粝食常不周。丑妇有子女，鸣机事耕畴。上以充国税，下以祀松楸。去年筑河防，驱夫如驱囚。人家废耕织，嗷嗷齐东州。饥饿半欲死，驱之长河流。河源天上来，趋下性所由。古人有善备，鄙夫无良谋。我歌两河曲，庶达公与侯。凄风振枯槁，短发凉飕飕。","dynasty":"元代","title":"早发黄河即事"}
{"author":"萨都剌","content":"卓荦恒山秀，相逢几抱琴。五年风雨别，四海弟兄心。岭外梅花远，山中桂叶深。定知嵇叔夜，高兴满云林。","dynasty":"元代","title":"山中怀友其五"}
{"author":"萨都剌","content":"长城远筑阿房起，黔首驱除若蝼蚁。谁知别有小乾坤，藏在桃花白云里。桃花重重间白云，洞门锁住千年春。男耕女织作生业，版籍不是秦家民。桑麻鸡犬村村屋，流水门墙映花竹。无端渔父绿蓑衣，带得黄尘入幽谷。主人迎客坐茅堂，共话山中日月长。但见花开又花落，岂知世上谁兴亡。明朝渔父归城市，回首云山若千里。再来何处觅仙踪？恨满桃花一溪水。","dynasty":"元代","title":"桃源行题赵仲穆画"}
{"author":"萨都剌","content":"秦淮流水西复东，倒涵天影磨青铜。飞廉扫空出海月，明珠飞入琉璃宫。著我扁舟二三友，江上雪槎泛牛斗。笑语人间两岸灯，进君江上一尊酒。醉来起舞听浩歌，宛如玉树春风和。世间乐事古来少，天下月明今夕多。六代江山自潇洒，潮落潮生石城下。人生得意当欢游，此月此水年年秋。","dynasty":"元代","title":"中秋月夜泛舟于金陵石头城"}
{"author":"萨都剌","content":"骢马霜台好使君，碧罗衫色透春云。帘垂绶带虾须细，烛剪金钗燕尾分。四海名高瞻北斗，五弦调古和《南薰》。姑苏台下人无数，争看门生拜主文。","dynasty":"元代","title":"姑苏台奉别侍御王继学"}
{"author":"萨都剌","content":"碧桃花落蓬莱宫，银屏甲帐围春风。冰帘卷水玉堂静，白露滴月银床空。仙人夜酌九霞酒，手握北斗倾尊中。梧枝落影凤凰语，幽韵仿佛临苍穹。伐毛洗髓天地老，火鼎夜出芙蓉红。呼龙洞口种瑶草，采药忽遇松间童。茆君自骑一虎去，犹闻珂佩声丁东。武华山人三载别，绿袍赤杖苍髯翁。淮南江上复相见，落日淡淡天无穷。明朝稽首渡江去，楚水清浅银河通。","dynasty":"元代","title":"和韵三茆山呈张伯雨外史"}
{"author":"萨都剌","content":"吴江酒熟照行人，春江小雨波粼粼。一樽未尽忽晴日，江头柳花撩乱春。","dynasty":"元代","title":"和韵寄吴城陈敬初"}
{"author":"萨都剌","content":"胡桃一裹茶三角，胡桃壳坚乳肉肥，香茶雀舌细叶奇。枯肠无物不可用，寄与说法谈禅师。竹龙吐雪涧水活，茅屋烟吹树云薄。竹院深沈有客过，碎桃点茶亦不恶。","dynasty":"元代","title":"送鹤林长老"}
{"author":"萨都剌","content":"露骨江南冰雪肌，断肠塞上锦绷儿。春酸一点留无住，却是成阴结子时。","dynasty":"元代","title":"赠歌者号梅芳二首其一"}
{"author":"萨都剌","content":"周郎幽趣，占清溪一曲，小桥横渡。溪上红尘飞不到，惟有白云来去。出岫无心，凌江有态，水面鱼吹絮。倚门遥望，钟山一半留住。涵影淡荡悠扬，朝朝暮暮，是几番今古。指点昔人行乐地，半是鹭汀鸥渚。映水朱楼，踏歌画舫，寂寞知何处。天涯倦客，几时归钓春雨。","dynasty":"元代","title":"酹江月题清溪白云图"}
{"author":"萨都剌","content":"短衣瘦马，望楚天空阔，碧云林杪。野水孤城斜日里，犹忆那回曾到。古木鸦啼，纸灰风起，飞入淮阴庙。椎牛酾酒，英雄千古谁吊。何处漂母荒坟，清明落日，肠断王孙草。鸟尽弓藏成底事，百事不如归好。半夜钟声，五更鸡唱，南北行人老。道傍杨柳，青青春又来了。","dynasty":"元代","title":"酹江月过淮阴"}
{"author":"萨都剌","content":"一壶幽绿，爱松阴满地，蕊珠宫府。老鹤一声霜衬履，隔断人间尘土。月户云窗，石田瑶草，丹井飞龙虎。荼蘼花落，东风吹散红雨。春透紫髓琼浆，玻璃杯酒，滑泻蔷薇露。前度刘郎重到也，开尽碧桃无数。花外琵琶，柳边莺燕，玉佩摇金缕。三山何在，乘鸾便欲飞去。","dynasty":"元代","title":"酹江月游句曲茅山"}
{"author":"萨都剌","content":"倚空台榭，爱朱阑飞瞰，百花洲渚。云岭回廊香径悄，争似旧时庭户。槛外游丝，水边垂柳，犹学宫腰舞。繁华如梦，登临无限情古。果见荒台落日，麋鹿来游，漫尔繁榛莽。忠臣抉目东门上，可退越来兵伍。空铸千将，终为池沼，掩面归何所。遗风千载，尚听侬歌白＊。","dynasty":"元代","title":"酹江月姑苏台怀古"}
{"author":"萨都剌","content":"王郎锦带吴钩，醉骑赤鲤银河去。绛袍弄月，银壶吸酒，锦笺挥兔。秃鬓西风，短篷落月，东吴西楚。怅丹阳郭里，相逢较晚，共翦烛、西窗雨。文采风流俊伟，碧纱巾挂珊瑚树。出门万里，掀髯一笑，青山无数。扬子江头，冻沙寒雨，暮天飞鹭。待明朝酒醒金山，□□过瓜洲渡。","dynasty":"元代","title":"水龙吟赠友"}
{"author":"萨都剌","content":"红绡捲袖摇剑声，摩挲睡眼窥秋菱。阳台梦断不知处，一片乌云愁欲倾。一钩新月掀云起，月渐低流麻草地。玉纤盘转戏龙形，宝钗压定飞鸦翅。撩春拨晓誇自然，黄金双燕珍珠蝉。白头老妪低低笑，不觉婆婆二八年。","dynasty":"元代","title":"梳头乐府"}
{"author":"萨都剌","content":"天涯何处无青青，王孙去后䕷芜深。瑶田手种绿玉发，道是无情却有心。此心未明人未识，金篦剖腹森如戟。撮将一缕玉虫儿，散作万家红粟粒。侯门珠网百面霞，秦楼玉树双头花。慧灯莫与群迷染，正性何愁欲镜遮。韩堂风露光微颤，万古圣贤对面面。但勤挑剔不惮劳，万炬金莲红药院。","dynasty":"元代","title":"灯草"}
{"author":"萨都剌","content":"武陵仙子裙如血，不肯洞中事幽绝。东风吹佩嫁西羌，生子棱棱刚似铁。道逢贾客怀故山，遣儿随客东南还。铜铃破晓广沙漠，蜡弹缄愁度玉关。瑶池阿母沈吟久，何物外孙如此丑。撇归鹦鹉不回头，欲啄无由堪下口。谁知造化无秋春，人间枯槁中清淳。请君剖破浑沦看，会见空腔都是仁。","dynasty":"元代","title":"胡桃"}
{"author":"萨都剌","content":"东家西家买芒屦，南州北州多岐路。严霜烈日太行坡，斜风猛雨瓜州渡。南人求利赴北都，北人徇利多南趋。朝朝迎送名利客，身身消薄非良图。人负屦，屦负人，草从土生复归土，人兮履兮不知所。","dynasty":"元代","title":"芒鞋"}
{"author":"萨都剌","content":"罗裙习习春风轻，莲花帖帖秋水擎。双尖不露行复顾，犹恐人窥针线情。缫云隐映笼新月，花影依稀衬香颊。彩凤将翔相顾飞，鸳鸯谩语愁丹裂。落红湿透胭脂腻，半幅凌波剪秋水。莫教踏破《浣溪沙》，湿重东风抬不起。","dynasty":"元代","title":"绣鞋"}
{"author":"萨都剌","content":"左带吴松右五湖，人家笑语隔菰蒲。风涛不动鱼龙国，烟雨翻成水墨图。越客卧吹船上笛，吴姬多倚水边垆。鉴湖道士如招隐，一曲他年得赐无。","dynasty":"元代","title":"平望驿道"}
{"author":"萨都剌","content":"建溪秋高山水清，溪边偶识衡阳僧。临水洗钵挂溪阁，夜访校书天禄灯。圣经佛偈通宵读，苜蓿堆盘胜食肉。回雁峰南难寄书，武夷洞前堪煮粥。西风猎猎吹水寒，相送郎官南出关。校书公子玉京去，衡阳上人何日还。手中玉杖春雨绿，毋乃湘君庙前竹。胡不截作双凤箫，吹作来仪舜庭曲。古曲雅以淡，天高难上闻。不如且挂杖头月，归卧祝融峰畔云。","dynasty":"元代","title":"赠别鹫峰上人"}
{"author":"萨都剌","content":"九日江南风日暖，海棠花间杏花开。升龙观里春光早，为是先承雨露来。","dynasty":"元代","title":"升龙观九日海棠杏花开二首其一"}
{"author":"萨都剌","content":"何处吴姬压酒家，短衣匹马路盘斜。东风不识陈宫恨，一路吹开玉树花。","dynasty":"元代","title":"句容道中遇雪"}
{"author":"萨都剌","content":"行云留影雪弄香，藕丝织翠芙蓉裳。春风拂拂兰蕙芳，金殿不锁双鸳鸯。冰弦素手弹凤凰，玉壶投矢声玎珰。花落无人春寂寂，侍女空抱琵琶泣。谁知绝代有佳人，不解倾城与倾国。笙歌别院留春住，婵娟千古蛾眉妒。却笑长门闭阿娇，黄金好买相如赋。","dynasty":"元代","title":"题二宫人琴壶图"}
{"author":"萨都剌","content":"门系青骢马，多应问病人。小官好疏散，莫讶懒衣巾。","dynasty":"元代","title":"病中杂咏其三"}
{"author":"萨都剌","content":"骢马如龙玉作鞭，江头下马上官船。承恩不比寻常辈，入谏频瞻咫尺天。草满畬田多战骨，花飞驿路少人烟。宪台自是清高甚，时事关心易白颠。","dynasty":"元代","title":"送王御史"}
{"author":"萨都剌","content":"矍铄繁昌宰，曾充观国宾。儒冠犹破帽，礼服尚垂绅。澹泊心无愧，清癯目有神。老随朱绂贵，惊见白头新。抚字三年政，歌谣百里民。","dynasty":"元代","title":"次繁昌邑宰梅双溪韵"}
{"author":"萨都剌","content":"疏斋落落谪仙才，句曲名山数往来。日读茶经医酒病，春从邻舍觅花栽。昔年奏对含鸡舌，今日登临独凤台。赖有閒居唐别驾，寻诗猿鹤莫惊猜。","dynasty":"元代","title":"次学士卢疏斋题赠句容唐别驾"}
{"author":"萨都剌","content":"华阳洞里罗浮仙，袖携冰雪梅花篇。玉堂道士字一尺，紫清老人诗四联。夫何题咏到疏懒，日短天寒岁云晚。独怜空谷有佳人，翠壁丹厓作屏板。道人鹤氅颠倒披，芒鞋踏雪夜深归。莫将铁笛山头吹，只恐石裂梅花飞。","dynasty":"元代","title":"题茅山梅石道士卷"}
{"author":"萨都剌","content":"登高伤远别，鸿雁几行飞。万木江头落，一僧船上归。故山秋嶂远，残日晚钟微。亦有同袍者，多应候竹扉。","dynasty":"元代","title":"送景南彦上人归江西"}
{"author":"萨都剌","content":"倦游借禅榻，客意稍从容。落日江船鼓，孤灯野寺钟。竹鸡啼雨过，山臼带云舂。半夜波涛作，长潭起卧龙。","dynasty":"元代","title":"宿龙潭寺"}
{"author":"萨都剌","content":"银甲弹冰五十弦，海门风急雁行偏。故人情怨知多少，扬子江头月满船。","dynasty":"元代","title":"赠弹筝者"}
{"author":"萨都剌","content":"去去红尘外，秋光满华嵩。故乡归衣锦，行路避乘骢。未觉长安远，真成冀北空。燕山一枝桂，回首正西风。","dynasty":"元代","title":"送唐卿御史"}
{"author":"萨都剌","content":"道人睡起窗月白，饭熟黄粱鸡乱啼。门外卖花声已过，街头春雨竟成泥。","dynasty":"元代","title":"宿洞神宫春晓书事"}
{"author":"萨都剌","content":"将军容，丹砂红，威风凛凛盖世雄。出门千骑塞行路，今日萧萧去何处。","dynasty":"元代","title":"如梦曲哀燕将军其四"}
{"author":"萨都剌","content":"九曲溪行尽，平川隐者居。看家留白鹤，度竹借蓝舆。架上多丹药，床头有古书。汉廷论封禅，应问马相如。","dynasty":"元代","title":"平川幽居其二"}
{"author":"萨都剌","content":"自是麒麟种，卑栖又几年。故庐南雪下，短褐北风前。岁暮山林瘦，天高雨露偏。惟应丈夫志，未受故人怜。","dynasty":"元代","title":"山中怀友其四"}
{"author":"萨都剌","content":"岁寒古木性所爱，况有此君初附之。江湖眼明世无几，太息不生元祐时。","dynasty":"元代","title":"吴僧子庭古木竹"}
{"author":"萨都剌","content":"清凉亭上几株霜，脱叶难遮夕照光。依旧明年二三月，小童山下看鹅黄。","dynasty":"元代","title":"清凉亭衰柳"}
{"author":"萨都剌","content":"扬子江头春水动，三茅洞里碧桃开。道人不问天南北，夜半月明骑鹤来。","dynasty":"元代","title":"赠谢舜咨羽士"}
{"author":"萨都剌","content":"江城晓雨开新霁，行李萧萧去远坰。千古风流鬓毛白，六朝山色马头青。秦淮月出潮初上，萧寺钟鸣酒半醒。莫唱当时《后庭》曲，殿台芳草夜飞萤。","dynasty":"元代","title":"送友之金陵"}
{"author":"萨都剌","content":"紫髯参政黑头公，日日鸣珂近九重。花底听莺黄阁散，御前剖竹紫泥封。都将笔下文章润，散作人间雨露浓。未信吟诗趋幕府，霜寒翠袖倚芙蓉。","dynasty":"元代","title":"寄参政许可用"}
{"author":"萨都剌","content":"公子青骢马，追游十里遥。风头云叶冻，酒面雪花消。惜别迟回首，何因见舞腰。君归金帐暖，无限可怜宵。","dynasty":"元代","title":"四美亭饯别时雪大作戏赠赵公子"}
{"author":"萨都剌","content":"送茶将军扣门急，惊觉秋深梦一窗。半夜竹炉翻蟹眼，只疑风雨下湘江。","dynasty":"元代","title":"谢人惠茶"}
{"author":"萨都剌","content":"百年驰马苦匆匆，水落乌江楚庙空。眼底山川犹历历，淮南旧梦雨声中。","dynasty":"元代","title":"补题淮西送王仲和从事诗卷"}
{"author":"萨都剌","content":"尘途宦游廿年馀，每逢花月满幽居。烟萝荦确走麋鹿，云壑窈窕通樵渔。那如隐君不出户，读尽万卷人间书。有生穹壤贵自摅，布韦轩冕奚锱铢。便当买山赋归欤，石田老我扶犁锄。","dynasty":"元代","title":"为姑苏陈子平题山居图黄公望作"}
{"author":"萨都剌","content":"平村曲，春水绿，将军猎回曾此宿。将军一去成荒邱，依旧平村春水流。","dynasty":"元代","title":"如梦曲哀燕将军其五"}
{"author":"萨都剌","content":"红白桃花开满枝，满城微雨牡丹时。因过古寺逢僧话，莫遣扁舟解缆迟。客里逢春多病酒，江南到处半题诗。山川总是曾游处，一曲琵琶写别离。","dynasty":"元代","title":"丹阳普宁寺席上"}
{"author":"萨都剌","content":"乌鸦哑哑霜树晴，纸窗泼眼春雪明。野人卧病睡方起，官街踏踏闻马行。矮窗小户坐终日，煮茶绕坐松风生。明朝呼儿刷骏马，出门一笑青天横。","dynasty":"元代","title":"晓起"}
{"author":"萨都剌","content":"霜高木落河始冰，台郎别我之燕京。朔风迎面飞鸟尽，腊雪打帽鞭马行。新年捧表拜阙下，春寒诏赐玻瓈觥。朝官如问小参军，为言卧病丹阳城。","dynasty":"元代","title":"送友人之京"}
{"author":"萨都剌","content":"万壑泉声下五溪，小凉天气下溪时。相逢桥上无非客，行尽江南都是诗。苦雨最嫌鸠唤急，爱山不厌马行迟。几时宿向华峰顶，露月萧萧生桂枝。","dynasty":"元代","title":"过五溪"}
{"author":"萨都剌","content":"北窗终日对竹坐，老却参军不入城。秋径山风多落叶，隔林疑是马蹄声。","dynasty":"元代","title":"寄即休翁三首其二"}
{"author":"萨都剌","content":"晚市人烟合，归帆带夕阳。青山到江尽，白鸟去天长。越女能淮语，吴姬学楚妆。栖迟未归客，犹著锦衣裳。","dynasty":"元代","title":"江馆写事"}
{"author":"萨都剌","content":"上滩泊处无十里，舟人鼓舞家家喜。到驿欢呼如到家，明日舟行复如此。驿行传食过年年，何日归种淮南田。玉堂金马虽云贵，白酒黄鸡不论钱。","dynasty":"元代","title":"将至太平驿即兴"}
{"author":"萨都剌","content":"江南倦客好清斋，炼得身形瘦似梅。不到清溪三四日，藕花无数水中开。","dynasty":"元代","title":"病起戏笔奉答御史王文休"}
{"author":"萨都剌","content":"旧说榕乡好，来游鬓已丝。片云山对户，一雨水平墀。绿袖持蕉叶，丹林压荔枝。城闉南有市，灯火夜眠迟。","dynasty":"元代","title":"初到闽"}
{"author":"萨都剌","content":"深隐云林静，何须负郭田。图书从塞屋，鸡犬亦登仙。酿酒寻仙术，脩琴借药钱。閒过武夷洞，来上钓鱼船。","dynasty":"元代","title":"平川幽居其一"}
{"author":"萨都剌","content":"高挂长绳百尺馀，直飞红燄上天衢。一包春髓蒸元气，九转灵丹炼太虚。綵凤抱成吞日卵，赤龙衔出照天珠。高高不受飞蛾扑，长使凡人仰面吁。","dynasty":"元代","title":"天灯"}
{"author":"萨都剌","content":"我识华阳林道士，步虚空里带淮腔。几年挂剑茅君洞，一夜渡船扬子江。醉酒惯眠松下石，题诗爱近水边窗。仙家白鹤养无数，不惜人间借一双。","dynasty":"元代","title":"寄新原林道士"}
{"author":"萨都剌","content":"朝作乐，暮作乐，朝暮杯盘金错落。日出欲尽东方明，欢乐未已悲哀生。","dynasty":"元代","title":"如梦曲哀燕将军其十"}
{"author":"萨都剌","content":"荆门一日雷电飞，平地竖起天王旗。翠华摇摇照江汉，八表响应风云随。千乘万骑到阙下，京师亦睹龙凤姿。三军卵破虎北口，一矢血洗潼关尸。五年晏然草不动，百谷䆉稏风雨时。修文偃武法古道，天阁万丈奎光垂。年年北狩循典礼，所有雨露天恩施。宫官留守扫禁阙，日望照夜随金羁。西风忽涌鼎湖浪，天下草木生号悲。吾皇骑龙上天去，地下赤子将安依。吾皇想亦有遗诏，国有社稷燕太师。太师既受生死托，始终肝胆天地知。汉家一线系九鼎，安肯半路生狐疑。孤儿寡妇前日事，况复将军亲见之，况复将军亲见之。","dynasty":"元代","title":"鼎湖哀"}
{"author":"萨都剌","content":"秦淮晓发，挂云帆十丈，天风如箭。一碧湖光三十里，落日水平天远。系马维舟，买鱼沽酒，杨柳人家店。轻寒袭袂，淮南春色犹浅。几度暮鼓晨钟，南来北去，游子心□倦。芳草萋萋天际绿，怅望故人应转。翠袖偎香，锦筝弹月，何处相留恋。有人独自，灯花深夜频翦。","dynasty":"元代","title":"酹江月任御史有约不至"}
{"author":"萨都剌","content":"秋雨黄华下九天，又随归雁过吴川。荒村有火夜投宿，野渡无人秋放船。中酒不堪连夜饮，思家无奈五更前。归来却被青山笑，万丈黄尘两鬓烟。","dynasty":"元代","title":"复题平望驿"}
{"author":"萨都剌","content":"江城六月凉雨馀，吴郎买舟之鹅湖。江南酌别酒满壶，酒尽落日青天孤。如君俊气江海少，奇语惊人天所宝。春莺乳燕绿窗深，酒醒梦回银烛小。江东子弟多少年，见君丰采如神仙。时明刑措日无事，檀板且下鹅湖船。鹅湖山下秋稻熟，鹅湖山前秋水绿。五风十雨乐太平，肯使人间有冤狱。","dynasty":"元代","title":"送广信司狱"}
{"author":"萨都剌","content":"罗裙习习春风轻，莲花帖帖秋水擎。双尖不露行复顾，犹恐人窥针线情。缫云隐映笼新月，花影依稀衬香颊。彩凤将翔相顾飞，鸳鸯谩语愁丹裂。落红湿透胭脂腻，半幅凌波剪秋水。莫教踏破《浣溪沙》，湿重东风抬不起。","dynasty":"元代","title":"绣鞋"}
{"author":"萨都剌","content":"风流未识生前面，翰墨空遗死后名。凤尾拂云秋有影，龙头出水夜无声。半生清节江南梦，万里灵槎海上行。应逐锦袍弄明月，倒骑赤鲤对吹笙。","dynasty":"元代","title":"题李遵道画竹木图"}
{"author":"萨都剌","content":"青原故人贫且穷，燕山野客疲且聋。拥炉不觉残火白，开窗忽见月明东。乃知清景不可得，得诗一笑衰颜红。夜深吹烛且睡去，楼外落雁呼霜风。","dynasty":"元代","title":"夜坐赠秀才"}
{"author":"萨都剌","content":"矍铄繁昌宰，曾充观国宾。儒冠犹破帽，礼服尚垂绅。澹泊心无愧，清癯目有神。老随朱绂贵，惊见白头新。抚字三年政，歌谣百里民。","dynasty":"元代","title":"次繁昌邑宰梅双溪韵"}
{"author":"萨都剌","content":"勤劳贤使者，官马未曾閒。夜醉谁家酒，晓行何处山。莫云留客住，落日望君还。相忆寻诗处，波涛汹涌间。","dynasty":"元代","title":"次龙潭壁间韵忆新之区谦二台节其二"}
{"author":"萨都剌","content":"衢州太守文章伯，酒渴时敲玉井冰。径造竹床忘是客，横拖藜杖去寻僧。人传绝句工唐体，自恐生前是薛能。日暮江东怀李白，凤凰台上几回登。","dynasty":"元代","title":"寄马昂夫总管"}
{"author":"萨都剌","content":"皂雕鹰，紫骝马，将军围猎平沙野。朔风萧萧吹野寒，将军战马游不还。","dynasty":"元代","title":"如梦曲哀燕将军其六"}
{"author":"萨都剌","content":"霞飞海燕拂帘过，风卷鱼鳞剪绿波。閒倚石阑数春事，满池红雨落花多。","dynasty":"元代","title":"经历司暮春即事"}
{"author":"萨都剌","content":"悄悄深宫不见人，倚门惟有石麒麟。芙蓉帐冷愁长夜，翡翠帘垂隔小春。天远难通青鸟信，瓦寒欲动白龙鳞。夜深怕有羊车到，自起笼灯照雪尘。","dynasty":"元代","title":"四时宫词四首其四"}
{"author":"萨都剌","content":"几度驱车上京国，五更归梦绕云林。丹炉火伏虎书卧，石钵云寒龙夜吟。","dynasty":"元代","title":"和閒閒吴真人二首其一"}
{"author":"萨都剌","content":"灯火明沙渡，牛羊过水西。村舂干涧落，野店四山齐。桂树偏宜月，人家尽向溪。秋蟾莫相恼，惟听度关鸡。","dynasty":"元代","title":"宿大横驿"}
{"author":"萨都剌","content":"英雄去尽山河在，城郭荒凉草树迷。过客无心吊千古，落花风雨听莺啼。","dynasty":"元代","title":"彭城杂咏"}
{"author":"萨都剌","content":"断桥芳草生含路，隔水杨花飞度城。客里不知春早晚，年年杯酒过清明。","dynasty":"元代","title":"城南偶兴二首其二"}
{"author":"萨都剌","content":"奔流激长川，百折怒未已。长年与水争，退尺进才咫。艰哉力舟子，观可悟至理。","dynasty":"元代","title":"过洪"}
{"author":"萨都剌","content":"扈跸千官取次行，道人先踏雪泥晴。关南日暖龙颜近，岭北风高鹤背轻。丞相早行霜滑马，将军夜宿火连营。一年两度经过处，惟有青山管送迎。","dynasty":"元代","title":"寓升龙观时吴宗师持旨先驾至大都度滦川遂次韵赋此以寄并简顺咨先生"}
{"author":"萨都剌","content":"经过姑熟多佳趣，卜筑黄花老亦佳。白发故人田负郭，青骢游子客为家。郡斋檐雨閒棋子，官路山风过楝花。自笑欲归归未得，裁诗相忆墨翻鸦。","dynasty":"元代","title":"过姑熟怀陈行之教授"}
{"author":"萨都剌","content":"将军容，丹砂红，威风凛凛盖世雄。出门千骑塞行路，今日萧萧去何处。","dynasty":"元代","title":"如梦曲哀燕将军其四"}
{"author":"萨都剌","content":"晓度分水岭，身在云雾中。手扣天上关，声落山下风。雷霆走涧壑，神人过虚空。既讶奔丰隆，亦可招祝融。顷刻开万象，赤乌飞岭东。","dynasty":"元代","title":"度闽关二首其一"}
{"author":"萨都剌","content":"闻子初识面，天涯任去留。西风洞庭树，落日楚淮舟。岁月棕鞋底，江湖竹杖头。丹阳才洗钵，又入五台游。","dynasty":"元代","title":"送闻师之五台"}
{"author":"萨都剌","content":"风流俊逸四公子，轻帽短衣过鲁城。紫陌东风閒戏马，绿窗明月醉闻莺。樱桃花下春中酒，沈水香回夜按筝。独有黄河千里客，短篷听雨到天明。","dynasty":"元代","title":"黄河夜雨怀兀颜子方"}
{"author":"萨都剌","content":"孤峰峙平畴，松杉夹飞岭。古剑池独奇，两壁插天井。晃疑将军拜，灵泉奔老耿。深惟著蛟螭，净莫容虬黾。昔试盘陀锋，斩斲寻尺矿。兆瘗银凫多，气结金虎猛。至今王霸业，堪笑未全骋。何如吾同游，俯仰无少哽。小吴不满目，坐览三万顷。风高塔铃语，日昃萝衣冷。香积饷醍醐，法喜得隽永。嗟嗟蛾眉仙，尝来弄光景。踪迹留雪泥，宇宙寄泡影。九京倘可作，当为折简请。","dynasty":"元代","title":"经姑苏与张天雨杨廉夫郑明德陈敬初同游虎丘山次东坡旧题韵"}
{"author":"萨都剌","content":"逆风吹河河倒行，阻风时节近清明。南人北人俱上冢，桃花杏花开满城。虽云少年惯作客，便觉此日难为情。河鱼春酒不足醉，赖有同舟好弟兄。","dynasty":"元代","title":"崔镇阻风有感"}
{"author":"萨都剌","content":"虎踞龙蟠翠作堆，竹舆高下路萦回。潮声万壑松风过，云气满楼山雨来。梁武庙前芳草合，荆公墓下野花开。百年感慨成何事？且尽生前酒一杯。","dynasty":"元代","title":"游钟山遇雨"}
{"author":"萨都剌","content":"紫禁莺花老，京城四月初。层楼开别酒，小海出银鱼。度日轻肥马，朝天借蹇驴。愿言江海上，亦有病相如。","dynasty":"元代","title":"寄友"}
{"author":"萨都剌","content":"奕世阴家子，居官迈等伦。妙年全至孝，馀禄养慈亲。致敬归荣早，推恩敕署新。綵衣映萱草，日日北堂春。","dynasty":"元代","title":"贺阴君锡封赠"}
{"author":"萨都剌","content":"草迷苍耳子，鸟弄白头翁。十里湖山树，平分杳霭中。","dynasty":"元代","title":"画二首其二"}
{"author":"萨都剌","content":"雌雄相对鸣呜呜，翅翎无异颜色殊。营叶寄养出人力，安心饮啄还哺雏。借问何修得如此，世上群禽那可比。不疑不诈已恋人，自去自来人信已。晓天空阔风日清，雕笼彩袖相赍擎。得时可展青云志，回首无忘白屋情。苍鹰絷紧鹤笼窄，以身误人颖愈力。吁嗟此鸟得人怜，有性有情非一日。","dynasty":"元代","title":"飞奴"}
{"author":"萨都剌","content":"断桥芳草生含路，隔水杨花飞度城。客里不知春早晚，年年杯酒过清明。","dynasty":"元代","title":"城南偶兴二首其二"}
{"author":"萨都剌","content":"御柳青青白玉桥，无端春色暖宫袍。蓬莱云气红楼近，阊阖天风紫殿飘。士子拜恩文物盛，舍人赞礼旺声高。小臣虽出江湖远，马上听莺梦早朝。","dynasty":"元代","title":"殿试谢恩次韵"}
{"author":"萨都剌","content":"江南木落天欲霜，故人别我之淮乡。野人一月病在床，不能送子河之傍。殷勤拂子衣上黄，呼子醉酒三百觞。岁寒归计不可忘，吴门白发遥相望。","dynasty":"元代","title":"送惟英之淮安"}
{"author":"萨都剌","content":"中台高百尺，幕府得姚郎。洗面风生雨，鸣珂月照霜。诗成裁昼锦，酒饮赐天香。独有无媒者，台城立晚凉。","dynasty":"元代","title":"寄中台照磨子徵"}
{"author":"萨都剌","content":"骢马穿松到上方，南巡辇路碧苔荒。禅僧白首看行殿，山鬼黄昏避御床。云冷夜无龙在钵，日长时有虎巡廊。小桃十月开如锦，犹带前朝雨露香。","dynasty":"元代","title":"游钟山感兴"}
{"author":"萨都剌","content":"开如轮，合如束，剪纸调膏护秋竹。日中荷叶影亭亭，雨里芭蕉声簌簌。晴天却阴雨却晴，二天之说诚分明。但操大柄常在手，覆尽东西南北行。","dynasty":"元代","title":"雨伞"}
{"author":"萨都剌","content":"左带吴松右五湖，人家笑语隔菰蒲。风涛不动鱼龙国，烟雨翻成水墨图。越客卧吹船上笛，吴姬多倚水边垆。鉴湖道士如招隐，一曲他年得赐无。","dynasty":"元代","title":"平望驿道"}
{"author":"萨都剌","content":"疏帘日午花阴直，高柳清风语燕閒。默坐焚香点周易，软红不到小屏山。","dynasty":"元代","title":"偶成三首其三"}
{"author":"萨都剌","content":"白岩老子城中去，骢马游人寺里来。城外风流城里少，岩花落尽野花开。","dynasty":"元代","title":"未归"}
{"author":"萨都剌","content":"良常道士人不识，终岁看山不下楼。隔屋书香开酒瓮，捲帘树色入茶瓯。云深石磴麋鹿下，月黑花崖猿鹤愁。安得飘然出尘鞅，长年送别若为游。","dynasty":"元代","title":"寄良常伯雨"}
{"author":"萨都剌","content":"朔雪蛮烟总备尝，白头才到荔枝乡。浮云不阻怀贤意，得扫寒芜拜紫阳。","dynasty":"元代","title":"到闽二首其一"}
{"author":"萨都剌","content":"远望空山里，天寒夕梦孤。林昏行魍魉，江晚变䕷芜。课议难容我，交游重有吾。论文轻咳唾，问俗到耕锄。","dynasty":"元代","title":"山中怀友其一"}
{"author":"萨都剌","content":"长滩乱石如叠齿，前后行船如附蚁。逆湍冲激若登天，性命斯须薄如纸。篙者倒挂牵者劳，攀崖仆石如猿猱。十步欲进九步落，后滩未上前滩遭。上滩之难难于上绝壁，虽有孟贲难致力。滩名况复呼黯淡，过客攒眉增叹息。下滩之舟如箭飞，左旋右折若破围。欢呼踏浪棹歌去，晴雪洒面风吹衣。飞流宛转乱石隘，奔走千峰如马快。贾客思家一夕还，传语滩神明日赛。下滩之易易如盘走珠，瞬目何可停斯须。长风破浪快人意，朝可走越暮可吴。乃知逆顺有如此，逆者悲愁顺者喜。请君听我《黯淡歌》，顺则流行逆须止。顺者不必喜，逆者不必愁。人间逆顺俱偶尔，且得山水从遨游。","dynasty":"元代","title":"黯淡滩歌"}
{"author":"萨都剌","content":"银烛高烧照不眠，呼儿饮马吸清泉。寒砧万户月如水，塞雁一声霜满天。《金缕》款歌来枕上，银瓶索酒到亭前。明朝走马燕山道，赢得红楼说少年。","dynasty":"元代","title":"题扬州驿"}
{"author":"萨都剌","content":"梦断金鸡万里天，醉挥秃笔扫鸾笺。锦袍日进酒一斗，采石江空月满船。金马重门天似海，青山荒冢夜如年。秪应风骨蛾眉妒，不作天仙作水仙。","dynasty":"元代","title":"采石怀李白"}
{"author":"萨都剌","content":"山头钟响不闻鸡，重露翻鸦满树啼。艇子钓台东畔发，月轮却在钓台西。","dynasty":"元代","title":"早发钓台"}
{"author":"萨都剌","content":"送兄南浦上，情思两悠悠。昆弟难为别，江山总是愁。橹声摇夜月，帆影障寒流。后夜相思处，嗷嗷鸿雁秋。","dynasty":"元代","title":"送人兄弟相别"}
{"author":"萨都剌","content":"多情明月落船傍，万里孤城望帝乡。客里已无金马诏，箧中犹有赐衣香。岭南地湿家山暮，天上风微殿阁凉。忆得当年曾夜直，玉龙银箭漏声长。","dynasty":"元代","title":"章贡道中"}
{"author":"萨都剌","content":"残雪复残草，凄风吹未消。王孙去不返，魂魄有谁招？往事皆如梦，无人问早朝。荒陵斜照里，松柏晚萧萧。","dynasty":"元代","title":"过高唐"}
{"author":"萨都剌","content":"疏帘日午花阴直，高柳清风语燕閒。默坐焚香点周易，软红不到小屏山。","dynasty":"元代","title":"偶成三首其三"}
{"author":"萨都剌","content":"东风恼人如著酒，晓莺啼断门前柳。青山忽然契我怀，飞上玄都弄星斗。绿云弄雨小立久，几片落花春在手。辽东白鹤胡不归，松下丹铅老霜臼。","dynasty":"元代","title":"春游太真观"}
{"author":"萨都剌","content":"溪水长涵幽草芳，春溪露滴兰叶光。美人日暮采兰去，风吹露湿芙蓉裳。芙蓉为裳兰结佩，玉立亭亭临水际。天寒袖薄人不知，疏雨兰苕鸣翡翠。幽兰日日吹古香，美人不来溪水长。","dynasty":"元代","title":"兰皋曲"}
{"author":"萨都剌","content":"西风落叶陵口寺，薄暮钟声送夕阳。酒醒不知过夜半，开门满地月如霜。","dynasty":"元代","title":"宿陵口寺"}
{"author":"萨都剌","content":"床头药裹列，门外芳草荣。庭閒午阴转，睡觉馀香清。曹吏日三谒，幽鸟时一鸣。岂不好驰逐，但恐劳吾生。","dynasty":"元代","title":"病中寄即休上人"}
{"author":"萨都剌","content":"淮水清，河水黄，出山偶尔同异乡。排空卷雪势莫当，随风逐浪庸何伤。东流入海殊不恶，万里同行有清浊。","dynasty":"元代","title":"过淮河有感"}
{"author":"萨都剌","content":"雪正纷纷客倚栏，长江风急吼天关。干重铁瓮成银瓮，一夜金山换玉山。舟子迷归寒浦外，衲僧疑在白云间。晓来霁日高林照，好景依然悦我颜。","dynasty":"元代","title":"江城玩雪"}
{"author":"萨都剌","content":"阶前萱草花开尽，堂上主人消百忧。门外凉风吹树急，江南五月似凉秋。","dynasty":"元代","title":"夏仲书景"}
{"author":"萨都剌","content":"神物在天地，变化须有时。踊跃一入水，风云波浪随。志士昔未遇，常人安得知。一朝忽奋迅，儿女惊且疑。","dynasty":"元代","title":"过延平津其一"}
{"author":"萨都剌","content":"雌雄相对鸣呜呜，翅翎无异颜色殊。营叶寄养出人力，安心饮啄还哺雏。借问何修得如此，世上群禽那可比。不疑不诈已恋人，自去自来人信已。晓天空阔风日清，雕笼彩袖相赍擎。得时可展青云志，回首无忘白屋情。苍鹰絷紧鹤笼窄，以身误人颖愈力。吁嗟此鸟得人怜，有性有情非一日。","dynasty":"元代","title":"飞奴"}
{"author":"萨都剌","content":"上壶注水水缕明，中壶激箭移银星。铜龙宛转吐余毒，闷杀长门不寝人。情云心上如火色，泪涛湿透银蟾白。三百六旬尚可支，二十五声消不得。何人夜扣相如扉，千金买赋成何迟。男儿酒后多情思，此意文君知不知。","dynasty":"元代","title":"长门秋漏"}
{"author":"萨都剌","content":"灯蛾劳，灯蛾劳，粉其面，锦其袍。绕灯不去千百遭，忽然性命轻鸿毛。一鸟死，百鸟号，一兽死，百兽嘷。尔为微物不自觉，往来就死何滔滔。灯虽灭，灯复多，蛾兮蛾兮奈尔何。","dynasty":"元代","title":"灯蛾来其一"}
{"author":"萨都剌","content":"灯蛾来，灯蛾来，绕灯不去飞徘徊。清光红燄午夜开，忽然性命随飞灰。平生不傍太阳里，何故趋炎来就死。人生有情皆爱身，何故将身为戏尔。","dynasty":"元代","title":"灯蛾来其二"}
{"author":"萨都剌","content":"南人城南逢清明，北人望北号哭声。人生何处问南北，春秋霜露俱含情。天涯芳草何青青，杜鹃口血花冥冥。酪浆一壶麦一饭，香火照日藏流萤。自言家住大河北，闽巅相望六十六。血气寻寻呼应声，音容皎皎常在目。虚名薄利非良图，故山松柏号夜狐。儿身有禄亲不待，亲坟无主儿义辜。低头再拜襟尽血，行路人情为惨切。纸灰低拂绿杨风，杯沥浇残沙上月。人言朔客铁心肠，谁无半饷情惨伤。游宦既知离别苦，何如拂衣归故乡。","dynasty":"元代","title":"北人上冢"}
{"author":"萨都剌","content":"红云一梦何茫茫，绿萦瘦骨擎欲僵。愁多有魂吊秋水，故池日夜凄新霜。鸳鸯相顾魂已泣，白鱼起身银尺立。堂中书客感秋风，一片青衫和泪湿。","dynasty":"元代","title":"枯荷"}
{"author":"萨都剌","content":"花气压帘愁不扫，细雨粼粼长芳草。玉钗燕尾剪春寒，坐惜流年镜中老。东风吹柳人不知，春娇满眼颦双眉。吴松锦字梦中得，晓来月落闻乌啼。南园日暖蝴蝶醉，香雾熏人海棠睡。朱门小立蹴金莲，落红起作离人泪。","dynasty":"元代","title":"春别"}
{"author":"萨都剌","content":"城南江上逢中秋，城南石梁初截流。长虹一道贯秋色，中分百里江南州。残露消尽鱼尾黑，金蛇翻动三江白。冰轮拥出碧玻瓈，照见钓龙台上客。台中之客怀古心，黄河太华三登临。今年携月醉台畔，越水越山为月吟。无诸城里人如海，无诸故冢埋残霭。无诸台上草离离，龙去台空三十载。昔龙已去江悠悠，今龙虽在人未求。怀珠岂立此台下，要上黄金台上钩。乾坤四顾渺空阔，诗书亢气行勃勃。合沙古谶此其时，天下英雄求一决。南台月照男儿面，岂照男儿心与肝。燕山买骏金万斛，万里西风一剑寒。","dynasty":"元代","title":"南台月"}
{"author":"萨都剌","content":"有柳切勿栽长亭，有女切勿归征人。长亭杨柳自春色，岁岁年年送行客。一朝羽檄风吹烟，征人远戍居塞边。辚辚车马去如箭，锦衾绣枕难留恋。黄昏寂寞守长门，花落无心理针线。新愁暗恨人不知，欲语不语颦双眉。妾身非无泪，有泪空自垂。云山烟水隔吴越，望君不见心愁绝。梦魂暗逐蝴蝶飞，觉来羞对窗前月。窗前月色照人寒，迟迟钟鼓夜未阑。灯阑有恨花不结，妆台尘惨恨班班。半生偶得一锦字，道是前年战时苦。一朝血杵烟薮除，腰间斜挂三珠虎。妾心自喜还自惊，门前忽闻凯歌声。锦衣绣服归故里，不思昔日别离情。别离之情几青草，镜里容颜为君老。黄金白璧买娇娥，洞房只道新人好。","dynasty":"元代","title":"征妇怨"}
{"author":"萨都剌","content":"东风恼人如著酒，晓莺啼断门前柳。青山忽然契我怀，飞上玄都弄星斗。绿云弄雨小立久，几片落花春在手。辽东白鹤胡不归，松下丹铅老霜臼。","dynasty":"元代","title":"春游太真观"}
{"author":"萨都剌","content":"京口石彭泽，诗怀似鹤形。苍天容老健，白发照江清。夜鼎薰鸡舌，秋袍织凤翎。醉扶绿玉杖，应望石头城。","dynasty":"元代","title":"寄石民瞻"}
{"author":"萨都剌","content":"京口参军门不出，鹤林老子轿相过。主人病久来车少，门巷秋深落叶多。金帐人趋新党项，尘寰谁识病维摩。如何与子谈诗夜，腊雪空林落冻柯。","dynasty":"元代","title":"休上人见访"}
{"author":"萨都剌","content":"扬子江头木叶风，上人归兴白云重。净瓶满贮蓬莱水，客舫遥听精舍钟。到家自笑门前鹤，洗钵不惊潭底龙。珍重匡庐山畔路，逢人应问旧栽松。","dynasty":"元代","title":"送僧归庐山"}
{"author":"萨都剌","content":"离宫长蓬蒿，画栋落花綵。翠华不复游，空馀石城在。马蹄踏云霞，鸟声隔烟霭。老僧喜客来，山中深似海。","dynasty":"元代","title":"和韵题石城峭壁"}
{"author":"萨都剌","content":"毗陵公子醉昏昏，白面迎风散酒痕。几度小红楼畔月，有人吟倚掩重门。","dynasty":"元代","title":"和全子仁"}
{"author":"萨都剌","content":"三月二日风日暖，千家万家桃杏开。白日少年骑马过，红雨满城排面来。共君且须饮一斗，处世不必歌《七哀》。孙刘事业今何在，百年狠石生莓苔。","dynasty":"元代","title":"同曹克明"}
{"author":"萨都剌","content":"衮衮诸公立要津，一波才动总精神。满江风浪晚来急，谁似中流砥柱人。","dynasty":"元代","title":"杨子江送同志"}
{"author":"萨都剌","content":"晚凉上乌石，置酒天章台。夕日下山去，海风吹月来。豪气吐千丈，朗吟动三台。白露洒仙掌，银河泻金杯。谁识芙蓉仙，飞身在蓬莱。","dynasty":"元代","title":"石上晚酌天章台其一"}
{"author":"萨都剌","content":"烟雨短篷水口，人家乱石山前。送别莫忘今日，相逢知在何年。","dynasty":"元代","title":"次韵与德明小友其一"}
{"author":"萨都剌","content":"骢马如龙玉作鞭，江头下马上官船。承恩不比寻常辈，入谏频瞻咫尺天。草满畬田多战骨，花飞驿路少人烟。宪台自是清高甚，时事关心易白颠。","dynasty":"元代","title":"送王御史"}
{"author":"萨都剌","content":"采石仙人携酒来，病怀今日为君开。何人更有八十岁，与子须倾三百杯。《金缕》歌残银烛短，锦袍醉倒玉山颓。明朝酒醒重相见，杖屦江村看腊梅。","dynasty":"元代","title":"李清庵见过"}
{"author":"萨都剌","content":"江南木落天欲霜，故人别我之淮乡。野人一月病在床，不能送子河之傍。殷勤拂子衣上黄，呼子醉酒三百觞。岁寒归计不可忘，吴门白发遥相望。","dynasty":"元代","title":"送惟英之淮安"}
{"author":"萨都剌","content":"王郎楚楚金闺彦，五凤楼前看斗鸡。花外漏传银箭午，日边班退紫宫西。吟诗月白倾瑶露，归马春红踏锦泥。应念栖迟江海客，破窗灯火雨凄凄。","dynasty":"元代","title":"寄中台王本中"}
{"author":"萨都剌","content":"借骑白鹤访茅君，琪树秋声隔夜闻。料得山中张道士，开门先扫鹤巢云。","dynasty":"元代","title":"将游茅山先寄道士张伯雨"}
{"author":"萨都剌","content":"皂雕鹰，紫骝马，将军围猎平沙野。朔风萧萧吹野寒，将军战马游不还。","dynasty":"元代","title":"如梦曲哀燕将军其六"}
{"author":"萨都剌","content":"朔雪蛮烟总备尝，白头才到荔枝乡。浮云不阻怀贤意，得扫寒芜拜紫阳。","dynasty":"元代","title":"到闽二首其一"}
{"author":"萨都剌","content":"万山二水合，汇之为深渊。剑化亦已矣，过者尤凛然。神物岂常处，入地忽上天。所以磊落士，岂为愚者怜。","dynasty":"元代","title":"过延平津其二"}
{"author":"萨都剌","content":"金陵王气，绕道人丹室，紫霞红雾。一夜神光雷电转，江左云龙飞去。翠辇金舆，绮窗朱户，总是神游处。至今花草，承恩犹带风雨。落魄野服黄冠，榻前赐号，染蔷薇香露。归卧蒲龛春睡暖，耳畔犹闻天语。万寿无疆，九重闲暇，应忆江东路。遥瞻凤阙，寸心江水东注。","dynasty":"元代","title":"酹江月"}
{"author":"萨都剌","content":"江船日午无人渡，渡口人家尽不罾。却忆吴姬新压酒，钟山对岸是金陵。","dynasty":"元代","title":"宿化阁渡口阻风其一"}
{"author":"萨都剌","content":"灯火明沙渡，牛羊过水西。村舂干涧落，野店四山齐。桂树偏宜月，人家尽向溪。秋蟾莫相恼，惟听度关鸡。","dynasty":"元代","title":"宿大横驿"}
{"author":"萨都剌","content":"买舟南浦秋闻雁，呼酒西窗夜剪灯。何处玉箫天似水，琼花一夜白如冰。","dynasty":"元代","title":"过扬州"}
{"author":"萨都剌","content":"张生不好酒，饮酒如饮药。得酒味濡唇，形影先落魄。野人饮不辞，饮尽杯中涸。酒渴向茶烟，松风语幽壑。芳山道士胡不来，一夜灯花向人落。","dynasty":"元代","title":"拥炉夜酌嘲张友寄诗谢"}
{"author":"萨都剌","content":"之子金山去，梅天雾气沉。海风吹浪急，江雨入楼深。火尽无茶味，更长过烛心。明朝好晴色，应是寄新吟。","dynasty":"元代","title":"用韵寄龙江"}
{"author":"萨都剌","content":"越王故国四围山，云气犹屯虎豹关。铜兽暗随秋露泣，海鸦多背夕阳还。一时人物风尘外，千古英雄草莽间。日暮鹧鸪啼更急，荒台丛竹雨斑斑。","dynasty":"元代","title":"越台怀古"}
{"author":"萨都剌","content":"远人夜宿金山寺，坐对画图如梦中。剪烛题诗云气里，不知身已在龙宫。","dynasty":"元代","title":"夜宿金山题金山图"}
{"author":"萨都剌","content":"乌鸦哑哑霜树晴，纸窗泼眼春雪明。野人卧病睡方起，官街踏踏闻马行。矮窗小户坐终日，煮茶绕坐松风生。明朝呼儿刷骏马，出门一笑青天横。","dynasty":"元代","title":"晓起"}
{"author":"萨都剌","content":"文章天子大一统，馆阁词臣日纂脩。方丈奎光悬秘阁，九重春色满龙楼。门开玉钥芸香动，帘捲金钩砚影浮。圣览日长万几暇，墨花流出凤池头。","dynasty":"元代","title":"奎章阁观进皇朝经世大典"}
{"author":"萨都剌","content":"蚕妇携筐入桑柘，野猿抱子挂松萝。绿阴门巷客呼酒，黄犊山村人唱歌。","dynasty":"元代","title":"常山纪行其五"}
{"author":"萨都剌","content":"山人开瓮满园香，短简招呼白面郎。瘦马踏泥春巷去，一林烟雨杏梅黄。","dynasty":"元代","title":"和友人招饮"}
{"author":"萨都剌","content":"淮南宣化阁，相对石头城。二月风帆过，满江春浪生。青山行不断，绿野尽开耕。令尹张公子，儿童知姓名。","dynasty":"元代","title":"寄志道张令尹"}
{"author":"萨都剌","content":"落日西山闻禁钟，梦回远客在卢龙。江南飞尽千株雪，孤负梅花过一冬。","dynasty":"元代","title":"燕山客舍"}
{"author":"萨都剌","content":"多病东厅客，深秋出幕迟。芙蓉开也未，叶上好题诗。","dynasty":"元代","title":"病中杂咏其七"}
{"author":"萨都剌","content":"去去红尘外，秋光满华嵩。故乡归衣锦，行路避乘骢。未觉长安远，真成冀北空。燕山一枝桂，回首正西风。","dynasty":"元代","title":"送唐卿御史"}
{"author":"萨都剌","content":"秋江渺渺芙蓉芳，秋江女儿将断肠。绛袍春浅护云暖，翠袖日暮迎风凉。鲤鱼吹浪江波白，霜落洞庭飞木叶。荡舟何处采莲人，爱惜芙蓉好颜色。","dynasty":"元代","title":"芙蓉曲"}
{"author":"萨都剌","content":"万事归来好，淮阴二亩园。教儿书满架，过客酒盈樽。野水到门外，渔船系树根。除书下霄汉，坐席恐难温。","dynasty":"元代","title":"送管元帅南征其二过淮安畅曾伯都事幽居"}
{"author":"萨都剌","content":"江南地僻繁华盛，古寺巍然铁塔存。金屋月梅横夜雨，铜驼露草泣秋原。六朝王气人何在，几度悲风铃自喧。尚有他年旧时字，摩挲一半没苔痕。","dynasty":"元代","title":"游铁塔寺"}
{"author":"萨都剌","content":"江南隐者人不识，一日声名动九重。地湿厌看天竺雨，月明来听景阳钟。衲衣香暖留春麝，石钵云寒卧夜龙。何日相从陪杖屦，秋风江上采芙蓉。","dynasty":"元代","title":"送欣上人笑隐住龙翔寺"}
{"author":"萨都剌","content":"池塘过雨水生漪，倚槛观鱼自悦怡。长日似添诗有趣，故人因为病相知。凉风忽过帘钩动，午箭初长刻漏移。何处榴花照人面，隔墙红过两三枝。","dynasty":"元代","title":"次韵其二"}
{"author":"萨都剌","content":"霜高木叶空，江清水花净。离怀江水深，楚女晚妆靓。按拍听歌声，点箸行酒令。白露满衣裳，迥野垂斗柄。","dynasty":"元代","title":"寄王伯循诸公其五"}
{"author":"萨都剌","content":"乌府仙人獬豸冠，清游喜得共儒酸。鹃花过雨干岩净，骢马穿云六月寒。山鬼每惊诗句险，客怀惟爱酒杯宽。一时佳兴千年遇，莫作浮生半日看。","dynasty":"元代","title":"陪张御史游钟山"}
{"author":"萨都剌","content":"西风老树昏鸦集，落日荒城暗雨崩。寂寞断碑秋草里，路人遥指献王陵。","dynasty":"元代","title":"过献州"}
{"author":"萨都剌","content":"长啸拂吴钩，篷窗起白鸥。江山同逆旅，风雨忽穷秋。乐矣陶潜酒，高哉范蠡舟。一簪吾有雪，道路尚悠悠。","dynasty":"元代","title":"秋暮过吴值雨感怀"}
{"author":"萨都剌","content":"万斛珠玑泻大荒，六丁谁为发天仓。云孙捧出南箕簸，月姊春来北斗量。狼戾也知逢稔岁，贮储尤不济饥肠。风流灞上寻诗客，千古无人说秕糠。","dynasty":"元代","title":"雪米"}
{"author":"萨都剌","content":"今日短衣鞭瘦马，每惭同辈说登科。近曾夜直南台上，学得吴儿白苧歌。","dynasty":"元代","title":"和王本中直台书事其二"}
{"author":"萨都剌","content":"水底霞天鱼尾赤，春波绿占白鸥汀。越船一叶兰溪上，载得金华一半青。","dynasty":"元代","title":"兰溪舟中"}
{"author":"萨都剌","content":"一壶幽绿，爱松阴满地，蕊珠宫府。老鹤一声霜衬履，隔断人间尘土。月户云窗，石田瑶草，丹井飞龙虎。荼蘼花落，东风吹散红雨。春透紫髓琼浆，玻璃杯酒，滑泻蔷薇露。前度刘郎重到也，开尽碧桃无数。花外琵琶，柳边莺燕，玉佩摇金缕。三山何在，乘鸾便欲飞去。","dynasty":"元代","title":"酹江月游句曲茅山"}
{"author":"萨都剌","content":"三月二日风日暖，千家万家桃杏开。白日少年骑马过，红雨满城排面来。共君且须饮一斗，处世不必歌《七哀》。孙刘事业今何在，百年狠石生莓苔。","dynasty":"元代","title":"同曹克明"}
{"author":"萨都剌","content":"鹤林四月路，佳景集芳辰。花落石桥水，鸟啼山树春。吟归山似画，醉卧草如茵。衲子清游处，何妨问病人。","dynasty":"元代","title":"病中寄了上人二首其一"}
{"author":"萨都剌","content":"欲向江湖去，何年理钓蓑。城山入楼近，邻竹过墙多。春瓮浮红酒，晴天戏白鹅。闭门且消病，俗吏莫相过。","dynasty":"元代","title":"病中书怀"}
{"author":"萨都剌","content":"云水上人归兴忙，棕鞋蒲扇葛衣凉。过湖就得乡船便，入寺行穿茶树香。晓趁钟声持木钵，夜随灯影认禅床。定回却忆潜龙地，曾住西廊第几房。","dynasty":"元代","title":"送约上人归宜兴湖洑寺"}
{"author":"萨都剌","content":"乌府仙人獬豸冠，清游喜得共儒酸。鹃花过雨干岩净，骢马穿云六月寒。山鬼每惊诗句险，客怀惟爱酒杯宽。一时佳兴千年遇，莫作浮生半日看。","dynasty":"元代","title":"陪张御史游钟山"}
{"author":"萨都剌","content":"北口雪深毡帐暖，紫驼声切夜思盐。上人起饮黄封酒，可胜醍醐乳酪酣。","dynasty":"元代","title":"赠来复上人四首其一"}
{"author":"萨都剌","content":"长滩乱石如叠齿，前后行船如附蚁。逆湍冲激若登天，性命斯须薄如纸。篙者倒挂牵者劳，攀崖仆石如猿猱。十步欲进九步落，后滩未上前滩遭。上滩之难难于上绝壁，虽有孟贲难致力。滩名况复呼黯淡，过客攒眉增叹息。下滩之舟如箭飞，左旋右折若破围。欢呼踏浪棹歌去，晴雪洒面风吹衣。飞流宛转乱石隘，奔走千峰如马快。贾客思家一夕还，传语滩神明日赛。下滩之易易如盘走珠，瞬目何可停斯须。长风破浪快人意，朝可走越暮可吴。乃知逆顺有如此，逆者悲愁顺者喜。请君听我《黯淡歌》，顺则流行逆须止。顺者不必喜，逆者不必愁。人间逆顺俱偶尔，且得山水从遨游。","dynasty":"元代","title":"黯淡滩歌"}
{"author":"萨都剌","content":"研珠滴露清，自点太玄经。尽日无人到，小窗兰叶青。","dynasty":"元代","title":"过紫薇庵访冯道士其三"}
{"author":"萨都剌","content":"万山二水合，汇之为深渊。剑化亦已矣，过者尤凛然。神物岂常处，入地忽上天。所以磊落士，岂为愚者怜。","dynasty":"元代","title":"过延平津其二"}
{"author":"萨都剌","content":"捕鱼湖中水，卖鱼城市里。夫妇一叶舟，白头共生死。","dynasty":"元代","title":"过高邮射阳湖杂咏其八"}
{"author":"萨都剌","content":"白面道人门不出，晚凉倚树听秋风。最怜八月江南好，老雁叫云霜叶红。","dynasty":"元代","title":"寓栖云四首其四"}
{"author":"萨都剌","content":"升龙观里谢道士，一入茅山不肯回。白发笑人年百岁，青天容我日千杯。已知圣主求方士，未必先生下钓台。每向石头城下望，顺风应寄鹤书回。","dynasty":"元代","title":"寄茅山谢舜咨"}
{"author":"萨都剌","content":"云水上人归兴忙，棕鞋蒲扇葛衣凉。过湖就得乡船便，入寺行穿茶树香。晓趁钟声持木钵，夜随灯影认禅床。定回却忆潜龙地，曾住西廊第几房。","dynasty":"元代","title":"送约上人归宜兴湖洑寺"}
{"author":"萨都剌","content":"青原故人贫且穷，燕山野客疲且聋。拥炉不觉残火白，开窗忽见月明东。乃知清景不可得，得诗一笑衰颜红。夜深吹烛且睡去，楼外落雁呼霜风。","dynasty":"元代","title":"夜坐赠秀才"}
{"author":"萨都剌","content":"平生梦想金陵道，此日偶然身自来。应是山云喜诗客，野花满路雨中开。","dynasty":"元代","title":"金陵道中遇雨寄功父光国五首其二"}
{"author":"萨都剌","content":"两山出没如虎头，争奇角怪不肯休。一山如龙入云去，一山化作长江流。崚嶒相雄不相下，欲向人间索高价。尘中有客语如狂，龙者可先江者亚。一笑上马归醉眠，曲生使我多妄言。酒醒忽记夜来语，先者姓郭亚者元。","dynasty":"元代","title":"题郭元二公画壁"}
{"author":"萨都剌","content":"春溪野鸭肥可射，幽树阴深叫山鹧。远人三月酒船归，柳絮飞时杏花谢。行行水竹与云林，往往人家或僧舍。小官便欲赋《归来》，何处买山钱可借。","dynasty":"元代","title":"皂林道中"}
{"author":"萨都剌","content":"山中华盖洞，石气冷萧萧。不见眠云客，惟逢避雨樵。","dynasty":"元代","title":"过紫薇庵访冯道士其二"}
{"author":"萨都剌","content":"尘途宦游廿年馀，每逢花月满幽居。烟萝荦确走麋鹿，云壑窈窕通樵渔。那如隐君不出户，读尽万卷人间书。有生穹壤贵自摅，布韦轩冕奚锱铢。便当买山赋归欤，石田老我扶犁锄。","dynasty":"元代","title":"为姑苏陈子平题山居图黄公望作"}
{"author":"萨都剌","content":"桂枝叶密阴覆地，栀子花开香满廊。古寺纳凉过半日，葛衣石枕竹方床。","dynasty":"元代","title":"纳凉"}
{"author":"萨都剌","content":"红白桃花开满枝，满城微雨牡丹时。因过古寺逢僧话，莫遣扁舟解缆迟。客里逢春多病酒，江南到处半题诗。山川总是曾游处，一曲琵琶写别离。","dynasty":"元代","title":"丹阳普宁寺席上"}
{"author":"萨都剌","content":"三山云海几千里，十幅蒲帆挂烟水。吴中过客莫思家，江南画船如屋里。芦芽短短穿碧沙，船头鲤鱼吹浪花。吴姬荡桨入城去，细雨小寒生绿纱。我歌《水调》无人续，江上月凉吹紫竹。春风一曲《鹧鸪吟》，花落莺啼满城绿。","dynasty":"元代","title":"过嘉兴"}
{"author":"萨都剌","content":"桃杏花开红映人，池塘水暖绿粼粼。典衣沽酒入城去，报道江南二月春。","dynasty":"元代","title":"城南偶兴二首其一"}
{"author":"萨都剌","content":"御史传天语，飞霜到海垠。浙江潮似雪，闽土腊如春。孤客见明月，乱山愁远人。何时动归兴，家有白头亲。","dynasty":"元代","title":"寄王御史"}
{"author":"萨都剌","content":"天池霹雳斧斤馀，天风万劫吹不枯。白云石面化青雨，落日海眼翻金乌。银河灵鹊渡夜影，月窟老兔时濡须。太平海上锦袍客，跨鹤来看浴凤雏。","dynasty":"元代","title":"题鸦浴池"}
{"author":"萨都剌","content":"桂枝秋露洗银瓶，醉里题诗记答曾。接竹池通丹井水，隔松人诵蕊珠经。茶香石鼎烧红叶，酒渴冰盘破紫菱。一带钟山青未了，碧窗云气护龙亭。","dynasty":"元代","title":"酌桂芳庭"}
{"author":"萨都剌","content":"闭门三月听秋雨，酒醒丹阳客未归。明日新晴练湖去，藕花无数落红衣。","dynasty":"元代","title":"宿丹阳普照院其一"}
{"author":"萨都剌","content":"朔风吹散鸿雁群，郎君上马气如云。绕街鞭影拂河汉，毳袍貂帽文将军。扶桑日出马上见，金鸡一声天下闻。青灯细雨坐官舍，遥忆江南郑广文。","dynasty":"元代","title":"北上别郑文学"}
{"author":"萨都剌","content":"客船伐鼓春江暮，水面鱼龙出浪花。今夜石头城下泊，买鱼沽酒向谁家。","dynasty":"元代","title":"宿化阁渡口阻风其三"}
{"author":"萨都剌","content":"沙场日暮春草肥，瘦马不受黄金羁。天生神骏天所爱，岂容过市无人知。郎官病坐芙蓉幕，喜见马图天上落。人生相遇贵相知，孰谓世间无伯乐。","dynasty":"元代","title":"题寿监司所藏瘦马图"}
{"author":"萨都剌","content":"老日无光霹雳死，玉殿咻咻叫阴鬼。赤脚行天踏龙尾，偷得红莲出秋水。终南进士发指冠，绿袍束带乌靴宽。赤口淋漓吞鬼肝，铜声剥剥秋风酸。大鬼跳梁小鬼哭，猪龙饥嚼黄金屋。至今怒气犹未消，髯戟参差努双目。","dynasty":"元代","title":"终南进士行和李五峰题马麟画钟馗图"}
{"author":"萨都剌","content":"玉佩珊瑚下界闻，天风吹动碧榴裙。刘郎跨鹤游三岛，王子吹箫到五云。花洞夜深传玉印，石坛月黑礼茅君。若逢天上吴夫子，应有丹砂肯我分。","dynasty":"元代","title":"送王习灵新授宗师朝京"}
{"author":"萨都剌","content":"两岸好山如画，丹崖翠壁楼台。爱杀南闽风景，小官何日归来。","dynasty":"元代","title":"舟中题画卷"}
{"author":"萨都剌","content":"驿鼓高悬使者稀，溪云断续树参差。日斜山畔无人语，独立西风数桂枝。","dynasty":"元代","title":"太平驿即事"}
{"author":"萨都剌","content":"一冬雨雪天涯客，千里云山马上诗。记得小红楼畔梦，杏花春雨早寒时。","dynasty":"元代","title":"次程宗赐二首其一"}
{"author":"萨都剌","content":"退朝西殿承平日，一片春云奏凤笙。白面内官供玉食，却将黄帕覆银铛。","dynasty":"元代","title":"西宫即事其二"}
{"author":"萨都剌","content":"心求安乐少思钱，无辱无荣本自然。春日赏花惟贳酒，冬天踏雪旋添绵。频将棋局消长日，时爇香薰篆细烟。万事皆由天理顺，何愁衣禄不周全。","dynasty":"元代","title":"安分"}
{"author":"萨都剌","content":"买舟上溯金陵道，寒江水落波浪小。片帆遥挂蒋山青，空城渐觉秦淮晓。白门美酒满城春，吴姬唤客客不行。楼中子弟皆年少，玉奴送酒吹鸾笙。陈郎不听黄金缕，朝之东吴暮西楚。半生落魄一布袍，感慨长歌吊千古。六朝遗迹生暮烟，故宫衰草埋花砖。凤凰台上醉李白，何人知子囊无钱。","dynasty":"元代","title":"送陈衡之之金陵"}
{"author":"萨都剌","content":"汉密将军开大府，门外纷纷客如雨。繁弦急管耳厌闻，要听山中百禽语。购求走马东海头，海头百禽声啾啾。疾飞苦走亦不免，能言有色贻身忧。将军纵使花作屋，不似山林有真乐。江南白苧细于丝，紫竹方笼作青幕。鸾凤在野麟在郊，太平将军胡不招。箫韶一奏百兽舞，玉帛万国皆来朝。嗟嗟百鸟何足录，日食将军太仓粟。色衰身死蝼蚁分，不补将军一脔肉。个中鹦鹉最能言，不说舆夫行路难。万山雨暗泥滑滑，不如归去声亦乾。行不得也哥哥，九关虎豹高嵯峨，行不得也哥哥。","dynasty":"元代","title":"百禽歌"}
{"author":"萨都剌","content":"吴堤杨柳雨霏霏，四月犹寒总夹衣。此去孤舟无好伴，空江惟见白鸥飞。","dynasty":"元代","title":"去吴留别于寿道陈子平诸友其一"}
{"author":"萨都剌","content":"多情明月落船傍，万里孤城望帝乡。客里已无金马诏，箧中犹有赐衣香。岭南地湿家山暮，天上风微殿阁凉。忆得当年曾夜直，玉龙银箭漏声长。","dynasty":"元代","title":"章贡道中"}
{"author":"萨都剌","content":"游乐有深处，岂知行路难。山风吹马倒，松雨滴花寒。丘壑篮舆转，花台石磴盘。吾皇千万寿，曾此驻金銮。","dynasty":"元代","title":"钟山遇风雨其二"}
{"author":"萨都剌","content":"大茅峰顶见日出，烟树云林宿雨收。万里澄江净如练，却从天际识归舟。","dynasty":"元代","title":"登众妙堂题商学士画雨霁归舟图"}
{"author":"萨都剌","content":"奔流激长川，百折怒未已。长年与水争，退尺进才咫。艰哉力舟子，观可悟至理。","dynasty":"元代","title":"过洪"}
{"author":"萨都剌","content":"仙人约我峰头去，欲去峰头看白云。一夜白云峰下宿，晓来散作雨纷纷。","dynasty":"元代","title":"约友游西峰不至"}
{"author":"萨都剌","content":"江风入霜林，寒叶下疏雨。萧萧复萧萧，可听不可数。山僧亦好奇，呼童扫行路。何处觅秋声，肩舆入山去。","dynasty":"元代","title":"题焦山方丈"}
{"author":"萨都剌","content":"市酒泻糟清似水，湖鱼出网白如银。买鱼沽酒丹阳郭，落日江南逢故人。","dynasty":"元代","title":"逢托克托景颜"}
{"author":"萨都剌","content":"湖海相逢若弟昆，丈夫志气共谁论。江山如此苦多梦，风雨萧然忽过门。为客尚嫌吴俗薄，哦诗久别楚音存。明朝北固楼中去，共听江声倒百樽。","dynasty":"元代","title":"广平马怀素寓居姑苏雨中见过"}
{"author":"萨都剌","content":"逢冬亦欲乡风举，客舍萧条念闾里。夜寒铁马嘶北风，漏下铜壶冻春水。床头斗酒复何为，灯下三豪犹在此。明朝上马气如云，挥剑长歌为君起。","dynasty":"元代","title":"夜坐分韵得此字"}
{"author":"萨都剌","content":"随缘驻瓶锡，顶雪已差差。莫道禅非学，心空不废诗。","dynasty":"元代","title":"赠钦师"}
{"author":"萨都剌","content":"湖上美人弹玉筝，小莺飞度绿窗楞。沈郎虽病多情在，倦倚屏山不厌听。","dynasty":"元代","title":"竹枝词"}
{"author":"萨都剌","content":"良常道士人不识，终岁看山不下楼。隔屋书香开酒瓮，捲帘树色入茶瓯。云深石磴麋鹿下，月黑花崖猿鹤愁。安得飘然出尘鞅，长年送别若为游。","dynasty":"元代","title":"寄良常伯雨"}
{"author":"萨都剌","content":"闻君客食贤王府，剪地芙蓉赐坐温。不爱时名题雁塔，愿将苦学授龙孙。中官送酒银瓶小，前席谈经绛帐尊。却笑冯驩事干谒，无鱼弹铗尚侯门。","dynasty":"元代","title":"寄文济王府教授郭尚之"}
{"author":"萨都剌","content":"秋蛩集草树，凄然亦何繁。行子在远道，岂不思故园。禾稻上邱垄，鸟雀知欣喧。田园可终老，轩冕何足言。","dynasty":"元代","title":"闻秋蛩有感"}
{"author":"萨都剌","content":"行云留影雪弄香，藕丝织翠芙蓉裳。春风拂拂兰蕙芳，金殿不锁双鸳鸯。冰弦素手弹凤凰，玉壶投矢声玎珰。花落无人春寂寂，侍女空抱琵琶泣。谁知绝代有佳人，不解倾城与倾国。笙歌别院留春住，婵娟千古蛾眉妒。却笑长门闭阿娇，黄金好买相如赋。","dynasty":"元代","title":"题二宫人琴壶图"}
{"author":"萨都剌","content":"桐庐山水天下清，洪涛拍岸山围城。桐君已乘丹凤去，世间草木谁知情。落日摇红鱼尾赤，江上潮回沙嘴立。三三两两野人家，半住渔村半樵牧。尽抛章甫求仙灵，松间黄鹤唤不应。阻风三日看山色，平生惯识枯枝藤。碧桃海上开多少，几度春风长瑶草。白云满地不归来，石烂松枯天地老。","dynasty":"元代","title":"过桐庐"}
{"author":"萨都剌","content":"奔流激长川，百折怒未已。长年与水争，退尺进才咫。艰哉力舟子，观可悟至理。","dynasty":"元代","title":"过洪"}
{"author":"萨都剌","content":"离宫长蓬蒿，画栋落花綵。翠华不复游，空馀石城在。马蹄踏云霞，鸟声隔烟霭。老僧喜客来，山中深似海。","dynasty":"元代","title":"和韵题石城峭壁"}
{"author":"萨都剌","content":"驾言招提游，系马日之夕。黍酒浓滴珠，松风暗笼漆。朝士昼鸣珂，山僧夜飞锡。凤台锦袍人，可望不可即。","dynasty":"元代","title":"偕杨善卿丘以敬刘载民游法云寺以色即是空分韵得即字"}
{"author":"萨都剌","content":"床头药裹列，门外芳草荣。庭閒午阴转，睡觉馀香清。曹吏日三谒，幽鸟时一鸣。岂不好驰逐，但恐劳吾生。","dynasty":"元代","title":"病中寄即休上人"}
{"author":"萨都剌","content":"孤峰峙平畴，松杉夹飞岭。古剑池独奇，两壁插天井。晃疑将军拜，灵泉奔老耿。深惟著蛟螭，净莫容虬黾。昔试盘陀锋，斩斲寻尺矿。兆瘗银凫多，气结金虎猛。至今王霸业，堪笑未全骋。何如吾同游，俯仰无少哽。小吴不满目，坐览三万顷。风高塔铃语，日昃萝衣冷。香积饷醍醐，法喜得隽永。嗟嗟蛾眉仙，尝来弄光景。踪迹留雪泥，宇宙寄泡影。九京倘可作，当为折简请。","dynasty":"元代","title":"经姑苏与张天雨杨廉夫郑明德陈敬初同游虎丘山次东坡旧题韵"}
{"author":"萨都剌","content":"凄凄幽雀双白翎，飞飞只傍乌桓城。平沙无树巢弗营，雌雄为乐相和鸣。君不见旧日轻盈舞紫燕，鸳鸯锁老昭阳殿。风暄芍药春可怜，露冷芙蓉秋莫怨。","dynasty":"元代","title":"白翎雀"}
{"author":"萨都剌","content":"吴蚕入茧双鸳绮，绣缕团花金凤尾。昔时啼艳晓妆慵，满眼春娇扶不起。昔时解带罗袜松，玉尖微露生春红。翩翩白练轻舒卷，笋萚初翻宫样软。三尺春云入手轻，一钩新月凌波浅。象床舞罢娇无力，雁沙踏破参差迹。金莲窄小不堪行，独倚东风玉阶立。","dynasty":"元代","title":"凌波曲"}
{"author":"萨都剌","content":"皎皎红罗幕，高高碧云楼。娟娟一美人，炯炯露双眸。郎居柳浦头，妾住鹤沙尾。好风吹花来，同泛春江水。","dynasty":"元代","title":"吴姬曲"}
{"author":"萨都剌","content":"忆昔同登龙虎榜，思君一度一悽然。三年岁月红尘里，万里关河白雁前。天上故人淮水隔，江南老树楚云连。不堪回首知何处，闻说年来海变田。","dynasty":"元代","title":"寄同年友"}
{"author":"萨都剌","content":"石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！","dynasty":"元代","tags":"豪放，咏史怀古，感伤","title":"念奴娇·登石头城次东坡韵"}
{"author":"萨都剌","content":"夕阳欲下行人少，落叶萧萧路不分。脩竹万竿秋影乱，山风吹作满窗云。","dynasty":"元代","title":"过赞善庵"}
{"author":"萨都剌","content":"忆昔射策官明光，序列前后如雁行。不才瘦马走州县，君已落笔中书堂。巍巍中书开大府，宰相出入势如虎。省郎夜直殿烛长，紫薇花间月当午。有人此际犹未还，正与士卒夜守关。风吹衣裳露被面，举目只是水与山。嗟余同时异甘苦，何时逢君倾一语。典衣为买小红舟，剪烛西窗听秋雨。","dynasty":"元代","title":"寄省郎沙子丁"}
{"author":"萨都剌","content":"大茅峰顶见日出，烟树云林宿雨收。万里澄江净如练，却从天际识归舟。","dynasty":"元代","title":"登众妙堂题商学士画雨霁归舟图"}
{"author":"萨都剌","content":"放光山下结茅庐，光照山人夜读书。童子抱琴随白鹤，邻翁看竹借篮舆。门前秋叶从风扫，屋后春田带雨锄。自笑天涯倦游客，十年未有一廛居。","dynasty":"元代","title":"题刘涣中司空"}
{"author":"萨都剌","content":"玉骨冰清过岁寒，可怜蜂蝶已成团。如何不解相如渴，散尽江南一点酸。","dynasty":"元代","title":"赠歌者号梅芳二首其二"}
{"author":"萨都剌","content":"楼阁笼云气，苍茫第几峰。长林万松雨，落日半山钟。石磴盘空险，僧廊落叶重。先王曾驻跸，千古说蟠龙。","dynasty":"元代","title":"秋日钟山晓行"}
{"author":"萨都剌","content":"主人胸次洗冰雪，深夜金山月涌波。二十四桥秋水白，淮南八月泻银河。","dynasty":"元代","title":"题淮东王廉访清凉亭"}
{"author":"萨都剌","content":"深隐云林静，何须负郭田。图书从塞屋，鸡犬亦登仙。酿酒寻仙术，脩琴借药钱。閒过武夷洞，来上钓鱼船。","dynasty":"元代","title":"平川幽居其一"}
{"author":"萨都剌","content":"几年无此客，同上妙高台。落日地中去，长江天际来。英雄成往事，岁月付衔杯。无限登临意，舟人莫重催。","dynasty":"元代","title":"同朱舜咨王伯循登金山妙高台"}
{"author":"萨都剌","content":"东南风送渡淮船，过雁声哀水拍川。落日淡霞收未尽，又随明月荡秋天。","dynasty":"元代","title":"与弟别渡淮"}
{"author":"萨都剌","content":"积雨千峰霁，溪流两岸平。野花多映水，山鸟自呼名。人语随乡变，官船带月行。江南数千里，无处不关情。","dynasty":"元代","title":"玉山道中"}
{"author":"萨都剌","content":"六朝歌舞豪华歇，商女犹能唱《后庭》。千载江山围故国，几番风雨入空城。凤凰飞去梧桐老，燕子归来杨柳青。白面书生空吊古，日陪骢马绣衣行。","dynasty":"元代","title":"凤凰台为御史大夫易释董公同赋"}
{"author":"萨都剌","content":"道士爱幽居，年来一事无。盆池新过雨，石上种菖蒲。","dynasty":"元代","title":"过紫薇庵访冯道士其一"}
{"author":"萨都剌","content":"平湖过雨天开镜，落日放船人打鱼。野老柳阴沽秫酒，行人马上寄家书。","dynasty":"元代","title":"题界首驿其二"}
{"author":"萨都剌","content":"杨柳人家春昼长，落花庭院燕飞忙。买鱼沽酒黄河上，傲杀南风三月强。","dynasty":"元代","title":"书浍沟杨氏壁二首其二"}
{"author":"萨都剌","content":"三山云海几千里，十幅蒲帆挂烟水。吴中过客莫思家，江南画船如屋里。芦芽短短穿碧沙，船头鲤鱼吹浪花。吴姬荡桨入城去，细雨小寒生绿纱。我歌《水调》无人续，江上月凉吹紫竹。春风一曲《鹧鸪吟》，花落莺啼满城绿。","dynasty":"元代","title":"过嘉兴"}
{"author":"萨都剌","content":"茅山道士来相访，手抱七弦琴一张。准拟月明弹一曲，桐花落尽晓风凉。","dynasty":"元代","title":"赠茅山道士胡琴月"}
{"author":"萨都剌","content":"扬子江头木叶风，上人归兴白云重。净瓶满贮蓬莱水，客舫遥听精舍钟。到家自笑门前鹤，洗钵不惊潭底龙。珍重匡庐山畔路，逢人应问旧栽松。","dynasty":"元代","title":"送僧归庐山"}
{"author":"萨都剌","content":"小雨春池湿凤毛，天孙深夜织鲛绡。何人更立湘江水，独倚薰风忆舜韶。","dynasty":"元代","title":"题画竹"}
{"author":"萨都剌","content":"毗陵公子醉醺醺，白面迎风向酒痕。几度小红楼上月，有人银烛掩重门。","dynasty":"元代","title":"戏友人"}
{"author":"萨都剌","content":"石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！","dynasty":"元代","tags":"豪放，咏史怀古，感伤","title":"念奴娇·登石头城次东坡韵"}
{"author":"萨都剌","content":"桓桓燕将军，威武天下一。赤面注丹砂，虬髯如插戟。当年意气何鹰扬，手扶天子登龙床。五年垂拱如尧汤，白日骑龙升上苍。桓桓燕将军，威武何可量。熹微日色出东方，早令一出照八方。毋使三月人皇皇，毋使三月人皇皇。","dynasty":"元代","title":"威武曲"}
{"author":"萨都剌","content":"潇潇风雨客心孤，且尽尊前酒一壶。夜半酒醒愁又到，一声白雁下平湖。","dynasty":"元代","title":"寓栖云四首其三"}
{"author":"萨都剌","content":"短衣匹马走江汉，山川历历何雄哉。汉阳风紧鼓角动，洞庭水深鸿雁来。雪消巴蜀浪翻屋，黄鹤矶下声如雷。是时立马夜呼渡，清江苦竹猿声哀。","dynasty":"元代","title":"和同年观志能还自武昌咏"}
{"author":"萨都剌","content":"东阁高悬如道院，人言幕府最清严。印封不动坐终日，满树梅花雨一帘。","dynasty":"元代","title":"独坐恭和堂"}
{"author":"萨都剌","content":"断桥芳草生含路，隔水杨花飞度城。客里不知春早晚，年年杯酒过清明。","dynasty":"元代","title":"城南偶兴二首其二"}
{"author":"萨都剌","content":"江南三月万花柳，北固山头一回首。东风吹绿扬子江，滟滟江波泻春酒。况乃又是清明天，元从一饮三百钱。英雄一去几千载，当年饮者今何在。陌上家家列纸钱，孙刘高冢何人拜。","dynasty":"元代","title":"同曹克明清明日登北固山次韵其一"}
{"author":"萨都剌","content":"野人再到城南寺，临水芙蓉次第开。新酒瓦盆青映竹，旧题石壁绿封苔。夕阳半岭牛羊下，秋色满天鸿雁来。独有新亭天地阔，不须挥泪洒蒿莱。","dynasty":"元代","title":"再游崇禧寺"}
{"author":"萨都剌","content":"杏花一夜雨声寒，酒醒丹阳几日还。却遇茅君三白鹤，借骑一只到三山。","dynasty":"元代","title":"春日过丹阳石仲和宅会茅山道士石山辉"}
{"author":"萨都剌","content":"烟树云林半有无，野人行李更萧疏。堠长堠短逢官马，山北山南闻鹧鸪。万里关河成传舍，五更风雨忆呼卢。寂寥一点寒灯底，酒熟邻家许夜酤。","dynasty":"元代","title":"金陵道中"}
{"author":"萨都剌","content":"少年豪饮醉忘归，不觉湖船旋旋移。水面夜凉银烛小，越娘低唱月生眉。","dynasty":"元代","title":"西湖绝句六首其二"}
{"author":"萨都剌","content":"游乐有深处，岂知行路难。山风吹马倒，松雨滴花寒。丘壑篮舆转，花台石磴盘。吾皇千万寿，曾此驻金銮。","dynasty":"元代","title":"钟山遇风雨其二"}
{"author":"萨都剌","content":"奎章三月文书静，花落春深锁阁门。玉座不移天步远，石碑空有御书存。","dynasty":"元代","title":"奎章阁感兴其一"}
{"author":"萨都剌","content":"王郎会我丹阳郭，归兴钱塘不可留。北固雪晴山出画，西湖春动水明楼。草生湘浦行人远，日落吴山故国愁。安得与君二三月，买花沽酒醉红舟。","dynasty":"元代","title":"送王郎还钱塘"}
{"author":"萨都剌","content":"夜梦东南五色云，晓闻使者已临门。府中重遣年前赐，幕下多承望外恩。芝草暖霞浮露綵，藕丝秋水织霜痕。何因得侍西园宴，宫锦淋漓献寿樽。","dynasty":"元代","title":"仆官燕南照磨大名文济王重赐綵二端赋诗以谢"}
{"author":"萨都剌","content":"草迷苍耳子，鸟弄白头翁。十里湖山树，平分杳霭中。","dynasty":"元代","title":"画二首其二"}
{"author":"萨都剌","content":"飘萧树梢风，淅沥湖上雨。不见打鱼人，菰浦雁相语。","dynasty":"元代","title":"过高邮射阳湖"}
{"author":"萨都剌","content":"一到茆山三日留，满山风雨过中秋。云行松树高低见，日落涧水东西流。外史相邀登菌阁，此身只合往瀛洲。它年丛桂结招隐，野服愿随麋鹿游。","dynasty":"元代","title":"宿玄洲精舍芝菌阁别张伯雨二首其一"}
{"author":"萨都剌","content":"八十华阳洞里仙，朝回剑履御阶前。丹砂出鼎无馀火，白发看经有太玄。三月云江春似海，九重金阙日如年。归来依旧茅山月，道德明言说五千。","dynasty":"元代","title":"次韵送人还茅山"}
{"author":"萨都剌","content":"晴日赤山湖水明，湖中山影一眉青。蒲衣道士无人识，羽扇年年落凤翎。","dynasty":"元代","title":"同张伯雨过"}
{"author":"萨都剌","content":"秋高马肥弓力强，山空木落天雨霜。边庭晏然草不动，汉家将军一丈长。江南地湿小臣病，闭户一月不下床。愿言昭代举天网，亦有枳棘栖鸾凰。","dynasty":"元代","title":"京口寒夜和葛秀才床字韵"}
{"author":"萨都剌","content":"门系青骢马，多应问病人。小官好疏散，莫讶懒衣巾。","dynasty":"元代","title":"病中杂咏其三"}
{"author":"萨都剌","content":"九老排云独擅尊，众山拱戴似儿孙。石房仙去神光现，洞府龙归雨气昏。上古几年埋地轴，至今九柱插天根。何时身在层峰顶，手把丹书扣帝阍。","dynasty":"元代","title":"宿青阳云松台其一"}
{"author":"萨都剌","content":"平生尺剑众中师，臣子肝肠天地知。少壮金戈探虎穴，太平铠甲网蛛丝。青衫白发尊前酒，紫塞黄云马上诗。今日又随天表去，梅花香里立沙墀。","dynasty":"元代","title":"送南安镇抚赵南山捧表西省"}
{"author":"萨都剌","content":"御柳青青白玉桥，无端春色暖宫袍。蓬莱云气红楼近，阊阖天风紫殿飘。士子拜恩文物盛，舍人赞礼旺声高。小臣虽出江湖远，马上听莺梦早朝。","dynasty":"元代","title":"殿试谢恩次韵"}
{"author":"萨都剌","content":"芙蓉发蓓蕾，桂树花斓斑。中秋前日过，客子未出关。香生桂树丛，露下芙蓉叶。花以寄远人，叶以作书帖。何日棹船还，桂树芙蓉间。船头听我夜吹笛，吹起月轮升东山。","dynasty":"元代","title":"溪行两岸皆芙蓉桂花余喜遂赋此诗"}
{"author":"萨都剌","content":"危危独立向江滨，四伴无人水作邻。绿鬓懒梳千载髻，朱颜不改万年春。雪为腻粉凭风傅，霞作胭脂仗日匀。莫道脸前无宝镜，一轮明月照夫人。","dynasty":"元代","title":"石夫人"}
{"author":"萨都剌","content":"一冬雨雪天涯客，千里云山马上诗。记得小红楼畔梦，杏花春雨早寒时。","dynasty":"元代","title":"次程宗赐二首其一"}
{"author":"萨都剌","content":"飘飘鹤林僧，布袜青鞋双。长江飞锡渡，海磬鱼龙撞。远来作偈别，楚雨鸣秋窗。振锡独归去，天花飞满江。","dynasty":"元代","title":"寄王伯循诸公其三"}
{"author":"萨都剌","content":"周郎幽趣，占清溪一曲，小桥横渡。溪上红尘飞不到，惟有白云来去。出岫无心，凌江有态，水面鱼吹絮。倚门遥望，钟山一半留住。涵影淡荡悠扬，朝朝暮暮，是几番今古。指点昔人行乐地，半是鹭汀鸥渚。映水朱楼，踏歌画舫，寂寞知何处。天涯倦客，几时归钓春雨。","dynasty":"元代","title":"酹江月题清溪白云图"}
{"author":"萨都剌","content":"雨湿鼓声重，风匀湖面平。官船南北去，帆影挂新晴。","dynasty":"元代","title":"过高邮射阳湖杂咏其四"}
{"author":"萨都剌","content":"凄凄幽雀双白翎，飞飞只傍乌桓城。平沙无树巢弗营，雌雄为乐相和鸣。君不见旧日轻盈舞紫燕，鸳鸯锁老昭阳殿。风暄芍药春可怜，露冷芙蓉秋莫怨。","dynasty":"元代","title":"白翎雀"}
{"author":"萨都剌","content":"江水粼粼鸭绿新，江头日日送行人。南来北去年年事，岸草汀花自在春。","dynasty":"元代","title":"题淮安王氏小楼"}
{"author":"萨都剌","content":"眼中楼观见应稀，铁凤栖檐势欲飞。天半宝花飘阁道，月中桂子落僧衣。高擎玉露仙人掌，上碍银河织女机。全赵堂堂遗物在，山川良是昔人非。","dynasty":"元代","title":"登镇阳龙兴寺阁观铜铸观音像"}
{"author":"萨都剌","content":"燕姬白马青丝缰，短鞭窄袖银镫光。御沟饮马重回首，贪看杨花飞过墙。","dynasty":"元代","title":"京城春日"}
{"author":"萨都剌","content":"美矣高夫子，能文武亦全。横琴弹夜月，洗剑动秋泉。酒熟春如海，诗閒日似年。纶巾北窗下，倦可枕书眠。","dynasty":"元代","title":"题高秋泉诗卷"}
{"author":"萨都剌","content":"六代繁华，春去也、更无消息。空怅望、山川形胜，已非畴昔。王谢堂前双燕子，乌衣巷口曾相识。听夜深、寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今、惟有蒋山青，秦淮碧。","dynasty":"元代","title":"满江红金陵怀古"}
{"author":"萨都剌","content":"骑马何人冲白雨，乘舆有客看青山。出城自谓身无事，冲雨看山未是閒。","dynasty":"元代","title":"金陵道中遇雨寄功父光国五首其四"}
{"author":"萨都剌","content":"吕公城下葛仙家，洞府春深锁暮霞。过客不知天畔月，小风吹落凤仙花。","dynasty":"元代","title":"题吕城葛观"}
{"author":"萨都剌","content":"万壑泉声下五溪，小凉天气下溪时。相逢桥上无非客，行尽江南都是诗。苦雨最嫌鸠唤急，爱山不厌马行迟。几时宿向华峰顶，露月萧萧生桂枝。","dynasty":"元代","title":"过五溪"}
{"author":"萨都剌","content":"一点两点过云雨，千株万株临路松。五月江南好风景，行人马上不从容。","dynasty":"元代","title":"青松林"}
{"author":"萨都剌","content":"北风日日吹浮云，西南一星光射门。出门见客钳口坐，打马送君收泪痕。钳口祇自知，吞泪竟何益。木叶下玄霜，日日北风急。北风吹浅淮水波，坐见白日愁云多。九关虎豹卧不动，奈尔狐狸燕雀何。","dynasty":"元代","title":"北风行"}
{"author":"萨都剌","content":"胜境不可得，生绡馀旧图。丹青初彷佛，尘土半模糊。蝴蝶飞疑去，波涛折转无。良工今岂有，为尔一长吁。","dynasty":"元代","title":"和吴赞府斋中十咏其四残画"}
{"author":"萨都剌","content":"城中车马多如云，载酒问字无一人。碧桃花开光艳艳，砚池水暖波粼粼。先生楷书白昼静，家童画纸乌丝匀。落花满地送客去，十年不见江南春。","dynasty":"元代","title":"京城访揭曼硕秘书"}
{"author":"萨都剌","content":"芙蓉城里白玉楼，冰帘倒挂珊瑚钩。玉人晏坐太清室，蛾眉不锁人间愁。彩桥东畔杨花转，飞入三天紫清殿。仙裳日暖藕丝香，燕语莺啼动幽怨。天风泠泠吹佩环，霞冠不整偏云鬟。萧郎风骨何可得，紫箫赤凤游云间。瑶台午夜霜华莹，罗袜生寒冰一寸。锦屏甲帐蕊珠新，云房火鼎丹芽嫩。天台仙子淡淡妆，桃花洞口逢刘郎。巫山神女弄云雨，人去楚台空断肠。步虚声断阑干外，春去秋来颜色改。东风吹老碧桃花，深院无人夜如海。","dynasty":"元代","title":"蕊珠曲"}
{"author":"萨都剌","content":"石榴花开光照屋，胡桃叶大阴满帘。焚香终日对客坐，时有白云来纤纤。","dynasty":"元代","title":"对客"}
{"author":"萨都剌","content":"江树花开午夜春，绿香吹散隔帘云。吟诗思苦家人骂，捣药声高邻舍闻。惟有工程餐白术，亦无心事对红裙。消愁且喜楼西畔，明月一池蛙乱喧。","dynasty":"元代","title":"病中夜坐"}
{"author":"萨都剌","content":"长城远筑阿房起，黔首驱除若蝼蚁。谁知别有小乾坤，藏在桃花白云里。桃花重重间白云，洞门锁住千年春。男耕女织作生业，版籍不是秦家民。桑麻鸡犬村村屋，流水门墙映花竹。无端渔父绿蓑衣，带得黄尘入幽谷。主人迎客坐茅堂，共话山中日月长。但见花开又花落，岂知世上谁兴亡。明朝渔父归城市，回首云山若千里。再来何处觅仙踪？恨满桃花一溪水。","dynasty":"元代","title":"桃源行题赵仲穆画"}
{"author":"萨都剌","content":"升龙观里谢道士，一入茅山不肯回。白发笑人年百岁，青天容我日千杯。已知圣主求方士，未必先生下钓台。每向石头城下望，顺风应寄鹤书回。","dynasty":"元代","title":"寄茅山谢舜咨"}
{"author":"萨都剌","content":"广寒世界夜迢迢，醉拍阑干酒易消。河汉入楼天不夜，江风吹月海初潮。光摇翠幕金莲炬，梦断凉云碧玉箫。休唱当时《后庭曲》，六朝宫殿草萧萧。","dynasty":"元代","title":"层楼晚眺"}
{"author":"萨都剌","content":"之子金山去，梅天雾气沉。海风吹浪急，江雨入楼深。火尽无茶味，更长过烛心。明朝好晴色，应是寄新吟。","dynasty":"元代","title":"用韵寄龙江"}
{"author":"萨都剌","content":"佛宫天上有，人世见应稀。客遇钟鸣饭，僧披御赐衣。青春忘蝶梦，白日说龙飞。遥忆宸游处，金莲照夜归。","dynasty":"元代","title":"赠诉笑隐长老"}
{"author":"萨都剌","content":"十丈雪帆拂斗杓，星槎风急浪花飘。夜深露冷银河近，卧听天孙织绛绡。","dynasty":"元代","title":"黄河舟中月夜"}
{"author":"萨都剌","content":"江南少识陈众仲，阙下才名北斗齐。直阁每从花底过，挥毫曾向御前题。观鱼小海凤新浴，立马上林莺乱啼。今日西湖湖上路，独骑款段踏春泥。","dynasty":"元代","title":"赠陈众仲"}
{"author":"萨都剌","content":"美矣高夫子，能文武亦全。横琴弹夜月，洗剑动秋泉。酒熟春如海，诗閒日似年。纶巾北窗下，倦可枕书眠。","dynasty":"元代","title":"题高秋泉诗卷"}
{"author":"萨都剌","content":"沈香亭北春昼长，海棠睡起扶残妆。清歌妙舞一时静，燕语莺啼愁断肠。朱唇半启榴房破，胭脂红注珍珠颗。一点春寒入瓠犀，雪色鲛绡湿香唾。九华帐里薰兰烟，玉肱曲枕珊瑚偏。金钗半脱翠蛾敛，龙髯天子空垂涎。妾身日侍君王侧，别有閒愁许谁测。断肠塞上锦绷儿，万恨千愁言不得。成都遥进新荔枝，金盘紫凤甘如饴。红尘一骑不成笑，病中风味心自知。君不闻延秋门，一齿作楚藏病根。又不闻马嵬坡，一身溅血未足多。渔阳指日鼙鼓动，始觉开元天下痛。云台不见汉功臣，三十六牙何足用。明眸皓齿今已矣，风流何处三郎李。","dynasty":"元代","title":"杨妃病齿图"}
{"author":"萨都剌","content":"我识文章王太守，不知几日上浔阳。琵琶亭前好明月，香炉峰头多夜光。吟诗写字午衙静，打鼓劝农春社忙。万一公馀颇相忆，寄诗应到荔枝乡。","dynasty":"元代","title":"别江州总管真定王克绍"}
{"author":"萨都剌","content":"华阳洞里罗浮仙，袖携冰雪梅花篇。玉堂道士字一尺，紫清老人诗四联。夫何题咏到疏懒，日短天寒岁云晚。独怜空谷有佳人，翠壁丹厓作屏板。道人鹤氅颠倒披，芒鞋踏雪夜深归。莫将铁笛山头吹，只恐石裂梅花飞。","dynasty":"元代","title":"题茅山梅石道士卷"}
{"author":"萨都剌","content":"把酒无从邀月色，共君且复听滩声。夜深灯影青溪上，鱼尾摇船亦有情。","dynasty":"元代","title":"泊江家步无月同孟志学小酌溪上其一"}
{"author":"萨都剌","content":"文章天子大一统，馆阁词臣日纂脩。方丈奎光悬秘阁，九重春色满龙楼。门开玉钥芸香动，帘捲金钩砚影浮。圣览日长万几暇，墨花流出凤池头。","dynasty":"元代","title":"奎章阁观进皇朝经世大典"}
{"author":"萨都剌","content":"倚遍阑干忆往年，南朝民物已萧然。空遗故国山如画，依旧长江浪拍天。市井笙歌今渐少，御街灯火夜相连。青青门外秦淮柳，几度飞花送客船。","dynasty":"元代","title":"和马昂夫登楼有感"}
{"author":"萨都剌","content":"三月江南飞柳花，松间童子脸如霞。旋呼采石仙人酒，来醉山阴道士家。西日下城人影散，东风吹马帽檐斜。吴郎今夜瓜州渡，回首江头月满沙。","dynasty":"元代","title":"同吴郎饮道院"}
{"author":"萨都剌","content":"欲雪无雪风力强，欲睡不睡寒夜长。玉奴剪烛落燕尾，银瓶煮酒浮鹅黄。二君豪饮不可敌，醉倒绿发参军郎。夜深大吟且就枕，明朝万瓦看晴霜。","dynasty":"元代","title":"寒夜与王记室宴集"}
{"author":"萨都剌","content":"王郎酒醒倚脩竹，雪后重檐拥毳衣。亦有江南未归客，青山影里马如飞。","dynasty":"元代","title":"戏王功甫"}
{"author":"萨都剌","content":"宫阶白日杏花落，深院朱帘燕子飞。回首人间春又老，将军白马几时归。","dynasty":"元代","title":"兴圣寺即事三首其一"}
{"author":"萨都剌","content":"一尊未尽有馀兴，二子不来无可人。满地凤仙落红雨，江南八月似残春。","dynasty":"元代","title":"寓栖云四首其一"}
{"author":"萨都剌","content":"倦客重来忆去年，荒城斜日淡炊烟。民居星散无官讼，里巷秋深尽水田。禾稼半生城郭里，槐花乱落县门前。路傍父老头如雪，共道文章令尹贤。","dynasty":"元代","title":"赠莫州同年县尹米思泰"}
{"author":"萨都剌","content":"黄河三面绕孤城，独倚危阑眼倍明。柳絮飞飞三月暮，楼头犹有卖花声。","dynasty":"元代","title":"彭城杂咏其三"}
{"author":"萨都剌","content":"江南三月踏残芳，白苧衣轻树影凉。曲巷银灯先马去，谁家翠袖隔帘香。细歌《金缕》鸣牙板，新酒檀槽出玉浆。卧病日长思往事，买舟乘兴过沧浪。","dynasty":"元代","title":"次韵"}
{"author":"萨都剌","content":"灯火明沙渡，牛羊过水西。村舂干涧落，野店四山齐。桂树偏宜月，人家尽向溪。秋蟾莫相恼，惟听度关鸡。","dynasty":"元代","title":"宿大横驿"}
{"author":"萨都剌","content":"题诗芦叶雨斑斑，底事诗人不奈閒。满浦荷花开欲遍，客程五月过梁山。","dynasty":"元代","title":"余与观志能俱以公事赴北舟至梁山泊时荷花盛开风雨大至舟不相接遂泊芦苇中余折芦一叶题诗其上寄志能"}
{"author":"萨都剌","content":"金陵市上多骢马，白下桥头喜识君。玉佩清摇乌府月，篆银红带赤城云。买舟又过江东去，离笛难禁柳外闻。独有无媒送行者，依然野鹤在鸡群。","dynasty":"元代","title":"送崔知印之江东"}
{"author":"萨都剌","content":"适意无南北，相逢江海边。乡关千里外，风雨一灯前。呼酒吾同醉，论文子独贤。分襟在今日，握手又何年。","dynasty":"元代","title":"途次吴江别高照庵"}
{"author":"萨都剌","content":"洛社推年久，清村照柿林。春风何处客，芳草独行深。遗墨收秦刻，新诗学楚音。别离无一字，目断白云岑。","dynasty":"元代","title":"山中怀友其六"}
{"author":"萨都剌","content":"仙人李太白，俊逸天下闻。芙蓉宫锦袍，袖有蛾眉云。蛾眉山高剑门隔，化为太古一片雪。南州北越行相从，赤日炎风消不得。今年东海逢故人，海波滟滟葡萄春。酒酣拂袖堕秋水，但觉满座光嶙峋。夜深酒醒伴狂客，玉井莲开华峰白。海天落月挂奎娄，坐卧犹疑见颜色。秃兔漫吐蛾眉云，何以报答双南金。古人契义重金石，此物岁寒冰雪心。","dynasty":"元代","title":"蛾眉云谢照磨李伯贞遗白石"}
{"author":"萨都剌","content":"龙簴久摧折，深埋奈尔何。耕民谁睥睨，野衲自摩挲。雅奏多年歇，铭文几字讹。斜阳荆棘里，长伴旧铜驼。","dynasty":"元代","title":"和吴赞府斋中十咏其十卧钟"}
{"author":"萨都剌","content":"野水池塘满，泥涂愁问程。小车冲雨去，曲路绕山行。恁地沾衣冷，谁家压酒声。飘零江海客，汲汲事南征。","dynasty":"元代","title":"道中风雨"}
{"author":"萨都剌","content":"万壑泉声下五溪，小凉天气下溪时。相逢桥上无非客，行尽江南都是诗。苦雨最嫌鸠唤急，爱山不厌马行迟。几时宿向华峰顶，露月萧萧生桂枝。","dynasty":"元代","title":"过五溪"}
{"author":"萨都剌","content":"女夷鼓吹招摇东，羲和驭日骑苍龙。金环宝胜晓翠浓，梅花飞入寿阳宫。寿阳宫中锁香雾，满面春风吹不去。鞭却灵鳌驾五山，芙蓉夜暖光阑干。鸡人一唱晓星起，四野天开春万里。","dynasty":"元代","title":"汉宫早春曲"}
{"author":"萨都剌","content":"红泣香枯怨流水，夜放箨龙千尺尾。风生宫树晓层层，凉绿一帘收不起。烟乾宝鸭白昼清，祝融缓辔行且停。蔷薇花深雾冥冥，碧窗睡起香满肱。","dynasty":"元代","title":"新夏曲"}
{"author":"萨都剌","content":"草生金谷韩信饿，古来不独诗人穷。今朝有酒且共醉，明日一饮由天公。红楼弟子年二十，饮酒食肉书不识。嗟予识字事转多，家口相煎百忧集。乃知聪明能误身，不如愚鲁全天真。百年简宪曾何畏，一日礼法能杀人。贤愚千载同一朽，我为君歌君拍手。流芳遣兴不必论，且尽樽前一壶酒。","dynasty":"元代","title":"醉歌行"}
{"author":"萨都剌","content":"扬州袅袅红楼女，玉笋银筝响风雨。绣衣貂帽白面郎，七宝雕笼呼翠羽。冷官傲兀苏与黄，提笔鼓吻趋文场。平生睥睨纨裤习，不入歌舞春风乡。道逢鬻女弃如土。惨澹悲风起天宇。荒村白日逢野狐，破屋黄昏闻啸鬼。闭门爱惜冰雪肤，春风绣出花六铢。人誇颜色重金璧，今日饥饿啼长途。悲啼泪尽黄河乾，县官县官何尔颜。金带紫衣郡太守，醉饱不问民食艰。传闻关陕尤可忧，旱荒不独东南州。枯鱼吐沫泽雁叫，嗷嗷待食何时休。汉宫有女出天然，青鸟飞下神书传。芙蓉帐暖春云晓，玉楼梳洗银鱼悬。承恩又上紫云车，那知鬻女长欷歔。愿逢昭代民富腴，儿童拍手歌《康衢》。","dynasty":"元代","title":"鬻女谣"}
{"author":"萨都剌","content":"练湖七月凉雨通，白水荡荡芙蓉红。芙蓉红尽早霜下，鸳鸯飞去何匆匆。茜塘女儿弄轻碧，鸣榔声断无消息。清波小藻出银鱼，落日吴山秋欲滴。望湖楼上云茫茫，鸟飞不尽青天长。丹阳使者坐白日，小吏开罂宫酒香。倚阑半醉风吹醒，万顷湖光落天影。挂冠何日老江南，短褐纶巾上渔艇。","dynasty":"元代","title":"练湖曲"}
{"author":"萨都剌","content":"老日无光霹雳死，玉殿咻咻叫阴鬼。赤脚行天踏龙尾，偷得红莲出秋水。终南进士发指冠，绿袍束带乌靴宽。赤口淋漓吞鬼肝，铜声剥剥秋风酸。大鬼跳梁小鬼哭，猪龙饥嚼黄金屋。至今怒气犹未消，髯戟参差努双目。","dynasty":"元代","title":"终南进士行和李五峰题马麟画钟馗图"}
{"author":"萨都剌","content":"长城远筑阿房起，黔首驱除若蝼蚁。谁知别有小乾坤，藏在桃花白云里。桃花重重间白云，洞门锁住千年春。男耕女织作生业，版籍不是秦家民。桑麻鸡犬村村屋，流水门墙映花竹。无端渔父绿蓑衣，带得黄尘入幽谷。主人迎客坐茅堂，共话山中日月长。但见花开又花落，岂知世上谁兴亡。明朝渔父归城市，回首云山若千里。再来何处觅仙踪？恨满桃花一溪水。","dynasty":"元代","title":"桃源行题赵仲穆画"}
{"author":"萨都剌","content":"大江东流日夜白，已矣英雄不堪说。朔风挟雨过江来，犹向矶头溅腥血。汉家神气四海摇，奸雄贼子相贪饕。二龙雌雄尚未决，将军战骨如山高。先生谋略满怀抱，坐视狂尘不为扫。若非蜀主三顾贤，终只如龙卧南亩。仰天一出摧奸锋，纶巾羽扇生清风。许君义气肝胆裂，兵枢尽在掌握中。赤壁楼船满江夏，伏剑登坛唯叱咤。忠心耿耿天必从，烈火回风山亦赭。可怜一炬功未成，将星已坠西南营。力吹汉水灰未醒，呜呼天命何不平。伫立矶头盼吴越，感慨令人生白发。先生虽死遗表存，大义晶晶明日月。","dynasty":"元代","title":"回风波吊孔明先生"}
{"author":"萨都剌","content":"沙头酒尽惜别离，江波日色浮绣衣。清溪柳花白荡荡，白下柳树青依依。秋云双骢岭表去，明月一雁燕南飞。曲江水发愿相忆，莫遣鲤鱼音信稀。","dynasty":"元代","title":"送王伯循御史"}
{"author":"萨都剌","content":"离家十日得顺水，不卸蒲帆一千里。忽然今日风打头，寸波寸水逆上流。小儿造物不可测，昨日南风今日北。黄郎束手篷下眠，尽日閒看顺水船。顺船得势如马走，相望招呼不回首。长风破浪我亦曾，顺逆偶尔非人能。","dynasty":"元代","title":"高邮阻风"}
{"author":"萨都剌","content":"泊舟黄河口，登岸试长弓。控弦满明月，脱箭出秋风。旋拂衣上露，仰射天边鸿。词人多胆气，谁许万夫雄。","dynasty":"元代","title":"泊舟黄河口登岸试弓"}
{"author":"萨都剌","content":"不见辽东丁令威，旧游城郭昔人非。镜中春去青鸾老，华表山空白鹤归。石竹泪乾斑雨在，玉箫声断綵云飞。洞门花落无人扫，独坐苍苔补道衣。","dynasty":"元代","title":"吴山女道士"}
{"author":"萨都剌","content":"升龙观里谢道士，一入茅山不肯回。白发笑人年百岁，青天容我日千杯。已知圣主求方士，未必先生下钓台。每向石头城下望，顺风应寄鹤书回。","dynasty":"元代","title":"寄茅山谢舜咨"}
{"author":"萨都剌","content":"元日都门瑞气新，层层冠盖羽林军。云边鹄立千官晓，天上龙飞万国春。宫殿日高腾紫霭，箫韶风细入青云。太平天子恩如海，亦遣椒觞到小臣。","dynasty":"元代","title":"都门元日"}
{"author":"萨都剌","content":"日长草木茂，古寺乐芳辰。野衲归时晚，山泉滴夜春。清吟联石鼎，病酒吐车茵。不是天涯客，林泉一故人。","dynasty":"元代","title":"病中寄了上人二首其二"}
{"author":"萨都剌","content":"笑掷金龟上酒船，不须图像在凌烟。碧罗衫色乌纱帽，便是开元李谪仙。","dynasty":"元代","title":"寄奎章学士济南李溉之其二"}
{"author":"萨都剌","content":"高台在层霄，肩舆上绝壁。露下酒樽凉，月出海门白。坐拂衣上云，醉卧林下石。西风吹鬓毛，南斗在肘腋。题诗向天阍，奎光射瑶席。","dynasty":"元代","title":"石上晚酌天章台其二"}
{"author":"萨都剌","content":"西风吹雁不成行，万里孤舟下夕阳。度峡冷风攲客帽，卷帘凉月落琴床。江湖水满鸥偏乐，花柳春深马正忙。又看青原山色好，故乡归计喜相将。","dynasty":"元代","title":"吉安道中"}
{"author":"萨都剌","content":"落叶正飞扬子渡，行人又上广陵船。过江载得秋多少，老雁一声霜满天。","dynasty":"元代","title":"同御史王伯循时除广东佥事济扬子江余除燕南照磨"}
{"author":"萨都剌","content":"歌风台前河水黄，歌风台前春草碧。黄河之水日夜流，碧草年年自春色。当时汉祖为帝王，龙泉三尺飞秋霜。五年马上得天下，富贵乐在归故乡。里中父老争拜跪，拄杖麻鞋见天子。龙颜自喜还自伤，一半随龙半为鬼。翻思向日亭长时，一身捧檄日夜驰。只今宇宙极四海，一榻之外难撑持。却思猛士卫神宇，安得长年在乡土。可怜创业垂统君，却使乾机付诸吕。淮阴年少韩将军，金戈铁马立战勋。藏弓烹犬太急迫，解衣推食何殷勤。倒使英雄遭妇手，血溅红裙当斩首。萧何下狱子房归，左右功臣皆掣肘。还乡却赋《大风歌》，向来老将今无多。咸阳宫殿眼亲见，今日荆棘埋铜驼。台前老人泪如雨，为言不特汉高祖。古来此事无不然，稍稍升平忘险阻。荒凉古庙依高台，前人已矣今人哀。悲歌感慨下台去，断碑春雨生莓苔。","dynasty":"元代","title":"登歌风台"}
{"author":"萨都剌","content":"青青杨柳啼乳鸦，满山烂开红白花。小桥流水过古寺，竹篱茅舍通人家。潮声卷浪落松顶，骑鹤少年酒初醒。若将何物赏清明，且伴山僧煮新茗。","dynasty":"元代","title":"清明游鹤林寺"}
{"author":"萨都剌","content":"华阳洞里罗浮仙，袖携冰雪梅花篇。玉堂道士字一尺，紫清老人诗四联。夫何题咏到疏懒，日短天寒岁云晚。独怜空谷有佳人，翠壁丹厓作屏板。道人鹤氅颠倒披，芒鞋踏雪夜深归。莫将铁笛山头吹，只恐石裂梅花飞。","dynasty":"元代","title":"题茅山梅石道士卷"}
{"author":"萨都剌","content":"朔风吹散鸿雁群，郎君上马气如云。绕街鞭影拂河汉，毳袍貂帽文将军。扶桑日出马上见，金鸡一声天下闻。青灯细雨坐官舍，遥忆江南郑广文。","dynasty":"元代","title":"北上别郑文学"}
{"author":"萨都剌","content":"尘途宦游廿年馀，每逢花月满幽居。烟萝荦确走麋鹿，云壑窈窕通樵渔。那如隐君不出户，读尽万卷人间书。有生穹壤贵自摅，布韦轩冕奚锱铢。便当买山赋归欤，石田老我扶犁锄。","dynasty":"元代","title":"为姑苏陈子平题山居图黄公望作"}
{"author":"萨都剌","content":"秋风秋水清浮波，片帆送舟如掷梭。篙师绝叫凫雁起，但见流沫翔盘涡。汀芦雪舞花婆娑，绿净已消菱与荷。青山蹀躞奔青骡，倏忽过眼千群多。放情盍买鲈乡鲈，侑以满酌金叵罗。醉拍铜斗踏浪歌，江行之乐其如何？","dynasty":"元代","title":"扬帆松江甚驶西望吴诸山快而有作"}
{"author":"萨都剌","content":"万顷太湖风浪静，玻瓈倒浸虹蜺影。瀼瀼露滴金波流，一筇独立秋云冷。步回长啸倚篷窗，月华正在青霄顶。","dynasty":"元代","title":"中秋前二夜步至吴江垂虹桥盥漱湖渚而归倚篷望月清兴翛然因成数语"}
{"author":"萨都剌","content":"碧桃花落蓬莱宫，银屏甲帐围春风。冰帘卷水玉堂静，白露滴月银床空。仙人夜酌九霞酒，手握北斗倾尊中。梧枝落影凤凰语，幽韵仿佛临苍穹。伐毛洗髓天地老，火鼎夜出芙蓉红。呼龙洞口种瑶草，采药忽遇松间童。茆君自骑一虎去，犹闻珂佩声丁东。武华山人三载别，绿袍赤杖苍髯翁。淮南江上复相见，落日淡淡天无穷。明朝稽首渡江去，楚水清浅银河通。","dynasty":"元代","title":"和韵三茆山呈张伯雨外史"}
{"author":"萨都剌","content":"富春山下桐江渡，今古舟车南北路。敢将一片利名心，重宿高人钓游处。客星去后无人住，苍山白水还朝暮。沙鸥也解避红尘，见人飞上沧洲去。","dynasty":"元代","title":"再泊钓台次鲜于伯机韵"}
{"author":"萨都剌","content":"抱琴船头为谁鼓，满江秋色荻花浦。神鱼出听掉尾舞，曲中鸿雁起江浒，帝子降兮木叶下。","dynasty":"元代","title":"秋江泛棹琴乐图"}
{"author":"萨都剌","content":"海国山四围，繁华坐消歇。楼观沉夕阳，鸿雁下秋色。水边无丽人，石上多古刻。感此暮归迟，秋露满山白。","dynasty":"元代","title":"立秋日登乌石山和幕府杨子承韵"}
{"author":"丁泽","content":"天意将垂象，神龟出负图。五方行有配，八卦义宁孤。作瑞旌君德，披文协帝谟。乘流喜得路，逢圣幸存躯。莲叶池通泛，桃花水自浮。还寻九江去，安肯曳泥途。","dynasty":"唐代","title":"龟负图（东都试）"}
{"author":"丁泽","content":"梦中朝上日，阙下拜天颜。仿佛瞻王母，分明献玉环。灵姿趋甲帐，悟道契玄关。似见霜姿白，如看月彩弯。霓裳归物外，凤历晓人寰。仙圣非相远，昭昭寤寐间。","dynasty":"唐代","title":"上元日梦王母献白玉环"}
{"author":"丁泽","content":"人功虽未及，地力信非常。不任耕耘早，偏宜黍稷良。无年皆有获，后种亦先芳。膴膴盈千亩，青青保万箱。何须祭田祖，讵要察农祥。况是春三月，和风日又长。","dynasty":"唐代","title":"良田无晚岁"}
{"author":"龚鼎孳","content":"蟂矶一棹水云宽，采石晴峰涌翠盘。天气殊佳芳禊会，海风吹客到长干。倚槛春风玉树飘，空江铁锁野烟消。兴怀无限兰亭感，流水青山送六朝。","dynasty":"清代","title":"上巳将过金陵（三首选二）"}
{"author":"龚鼎孳","content":"功名凭燕颔，三十佩吴钩。天地看横角，风尘避短裘。还家如出塞，多难贱封侯。自古磨崖绩，书生据上头。","dynasty":"明代","title":"吴郎南征赋别"}
{"author":"龚鼎孳","content":"鼓城悲战色，岁晏客心同。一饭怜青眼，千年想《大风》。中原从逐鹿，吾党各飞鸿。厨俊相看尽，幽人得桂丛。","dynasty":"明代","title":"万子年少自清江过访值余他出赋此寄谢其一"}
{"author":"龚鼎孳","content":"门外清江路，张融万里船。道穷宽出世，书就痛编年。丰沛英雄老，曹刘壁垒坚。过江诸侠少，心折祖生鞭。","dynasty":"明代","title":"万子年少自清江过访值余他出赋此寄谢其二"}
{"author":"龚鼎孳","content":"白简心犹悸，黄冠局不新。饥仍同曼倩，逸已愧刘驎。风俗骄焚桂，功名薄徙薪。向来薇蕨意，终是恋逋臣。","dynasty":"明代","title":"馆卿命下孝威以诗见赠和答其一"}
{"author":"龚鼎孳","content":"雁鹜谋诚短，夔龙地敢论。幻频看海市，梦亦怯天门。事过疑羊祜，时清醉屈原。侧身知亢悔，柔道欲占坤。","dynasty":"明代","title":"馆卿命下孝威以诗见赠和答其二"}
{"author":"龚鼎孳","content":"岂少完人传，如君论定稀。朱颜原独立，白首果同归。绝脰心方见，齐牢宠不非。可怜共命鸟，犹逐绛云飞。","dynasty":"明代","title":"挽河东夫人"}
{"author":"龚鼎孳","content":"浈水沿江曲，双崖浪欲吞。石欹崩峡口，云涌荡天门。地截蛟龙断，山埋日月昏。楼船飞渡后，惘惘失空村。","dynasty":"明代","title":"飞来峡"}
{"author":"龚鼎孳","content":"社稷关元老，忧天语信狂。九重容折槛，万死待浮湘。鹿马人犹眩，龙蛇道已荒。贾生年少哭，终是岁岩廊。","dynasty":"明代","title":"癸未十月初七日以言事下狱"}
{"author":"龚鼎孳","content":"一剑朱云得，今看出匣锋。饭难忘巨鹿，人不异卢龙。国士知弓治，家声薄鼎钟。击奸兼破贼，吾欲卷书从。","dynasty":"明代","title":"吴郎南征赋别"}
{"author":"龚鼎孳","content":"不记今为何夕，隔墙钟鼓催春。逞风花草太无因。笼香深病色，罢酒得愁身。料是红闺初掩，清眸不耐罗巾。长斋甘伴鹔鹴贫，忍将双鬓事，轻报可怜人。","dynasty":"明代","title":"临江仙除夕狱中寄忆"}
{"author":"龚鼎孳","content":"天街风定后。想画鼓云繁，绛龙星就。虎城豹柝，轻烟外、逗出铜龙春漏。侯家锦毯，醉不了、珠场花候。谁信道、青鬓孤臣，今宵雪霜盈袖。依稀烛下屏前，有翠靥绡衣，月明安否？小眉应斗。恨咫尺、不见背灯人瘦。香柔粉秀。猛伴得、英雄骚首。千古意、唯许冰丝，平原对绣。","dynasty":"明代","title":"玉烛新上元狱中寄忆"}
{"author":"龚鼎孳","content":"一笑东风，喜寒梅尚繁，香散瑶雪。携手花前，重见酒杯豪发。铁石销磨未尽，算只有、风情痴绝。生抛撇、瘴戟蛮装，更央珊瑚枕埋骨。而今虎须怒歇。料天荒地老，比翼难别。络粉调笙，还让引裾人物。尽取头庭重印，肯换却、纤纤霞袜。甘心署。锦队钳奴，五湖遍管烟月。","dynasty":"明代","title":"万年欢春初系用史邦卿春思韵"}
{"author":"龚鼎孳","content":"弱羽填潮，愁鹊带血，凝望宫槐烟暮。并命鸳鸯，谁倩藕丝留住。搴杜药、正则怀湘，珥瑶碧宓妃横浦。误承受、司命多情，一双唤转断肠路。人间兵甲满地，辛苦蛟龙外，前溪难渡。壮发三千，黏湿远山香妩。凭蝶梦、吹恨重生，问竹简、殉花何处。肯轻负女史苌弘，止耽莺燕语。","dynasty":"明代","title":"绮罗香同起自井中赋记用史邦卿春雨韵"}
{"author":"龚鼎孳","content":"香阁春深，庭院昼长，花雨飘洒。清明时候，轻寒小热，暗愁盈把。呢喃燕子，却憎画栋，凋零乌衣，闲恨犹牵惹。拍碎玉阑干，尽黄鹂描写。游冶。禁烟吹散，宝瑟风前，紫骝花下。何似一灯寒食，柴门初打。楼头柳色，望里青断天涯，絮飞还殢王孙马。解道莫愁谁，只长于人也。","dynasty":"明代","title":"石州慢感春"}
{"author":"龚鼎孳","content":"江山如此，年华依旧，分明又度春宵。银鸭吐香，莲铜滴月，朱栏瘦拂长条。闲倚玉屏腰。见鬓云送懒，罗袜藏娇怕被花窥，一天风露近蓝桥。幽情惯是无聊。记青绫宠爱，红砑丰标。隋苑莺残，吴宫叶冷，苍茫昨日今朝。清梦转迢迢。望碧天草色，烟雨凄遥。无计留春，泪丝偷印美人蕉。","dynasty":"明代","title":"望海潮同前"}
{"author":"龚鼎孳","content":"帘外游丝飞去了。打叠闲愁，断送啼莺晓。一曲画栏银月小，玳床人倦残春杳。生怕金铃催宿鸟。叫过三更，月与花都少。斜倚博山幽恨悄。双眉做就堆烦恼。","dynasty":"明代","title":"蝶恋花送春用赵栗夫韵"}
{"author":"龚鼎孳","content":"金缕水沈熏透。蛱蝶趁花风瘦。整整复斜斜，淡墨妙于浓绣。生就。生就。摇曳一痕红咮。","dynasty":"明代","title":"如梦令题画兰裙子"}
{"author":"龚鼎孳","content":"箬叶云龙，银瓶风嫩，旅客魂断乡关。个侬情重，千里历风烟。忆得江谷雨，蘼芜路、早隔仙凡。今何夕、轻尝慢啜，红药正斓斑。佳人应倦绣，青灯小阁，缃轴初翻。要亲扶香影，吹上眉山。恰值珠帘半卷，芳磁送、幽韵无边。重携手，栏花莫睡，明月晚妆前。","dynasty":"明代","title":"满庭芳从友人处分得新茗少许以遗闺人用山谷韵"}
{"author":"龚鼎孳","content":"春风婉转朱栏曲。吹花直上烟鬟绿。芳韵一枝斜。镜中人是花。纤云摇更曳。衬出芙蓉雪。生爱靠香肩。倒言花可怜。","dynasty":"明代","title":"菩萨蛮题画兰"}
{"author":"龚鼎孳","content":"人影放帘深秀。玉钩风皱。篆香银烛艳成堆，全衬贴凌波瘦。清露曲栏吟久。欢愁都有。唾壶敲断五更心，无一事、姑花柳。","dynasty":"明代","title":"一落索其一小窗夜坐用周美成韵"}
{"author":"龚鼎孳","content":"失路酒狂悲苦。目随云去。等闲画阁似扁舟。单欠著、风和雨。约定沧江烟树。先传鲤素。莫将香粉笑鸱夷天送与、藏身处。","dynasty":"明代","title":"一落索其二"}
{"author":"龚鼎孳","content":"长板桥头碧浪柔。几年江表梦，恰同游。双兰又放小帘钩。流莺熟，嗔唤一低头。花落后庭秋。蒋陵烟树下，有人愁。玉箫凭倚剩风流。乌衣燕，飞入旧红楼。","dynasty":"明代","title":"小重山重至金陵"}
{"author":"龚鼎孳","content":"楼枕层涛，屏横遥翠，捲帘多少黄昏。西风客到，江蓼剪江村。一派天台旧路，金舆送、七宝霞裙。差侥幸，云阶叹息，阮肇不曾闻。墙东诸女伴，苍苔共踏，争拾香尘。为映花人面，常梦题门。记得妆台小妹，看看改、芳岁天孙。青山外，六朝明月，留照绮罗春。","dynasty":"明代","title":"锁阳台重游京口用周美成怀钱塘韵"}
{"author":"龚鼎孳","content":"晴日花边萧鼓，春人画里楼台。鸱夷烟桨碧天开。不记鸣笳绝塞。岁月频销浊酒，风波不到苍苔。小苏罗带柳卿才。喜与青山同在。","dynasty":"明代","title":"西江月春日湖上用秋岳韵"}
{"author":"龚鼎孳","content":"婉转珠栏烟共倚。薄倦微寒，小坐香肩比乍听晓莺啼梦里。海棠又湿鹦哥嘴。柳外兰桡添涨水。黛浅嚬深，雨过千峰矣。瘦损落花擎不起。春来一味愁而已。","dynasty":"明代","title":"蝶恋花湖上春雨用吴修蟾倦绣韵"}
{"author":"龚鼎孳","content":"浅嚬深语。疼杀樱桃雨。柳岸人家烟正吐。寒食春阴当午。清波写影堪怜，春人好处难传。便为花愁无赖，禁他风鬓云鬟。","dynasty":"明代","title":"清平乐春情和吴修蟾韵"}
{"author":"龚鼎孳","content":"菱镜堆烟，黛螺过午犹慵扫。荼蘼开了。衣桁杨花小。识字鹦哥，婉转相排调。愁多少。玉钩萦抱。羞见红兰老。","dynasty":"明代","title":"点绛唇春闺追和何籀韵"}
{"author":"龚鼎孳","content":"子规絮梦兰窗晓。哽咽落红无了。今夜断肠花鸟。春去愁应少。画栏十二香绵袅。吹上白蘋难扫。青鬓为谁催老。又是西陵草。","dynasty":"明代","title":"桃园忆故人同善持君湖舫送春用秦少游春闺韵"}
{"author":"龚鼎孳","content":"春光九十原嫌窄。闪杀飘零客。啼花泪逐水东流。且载银樽绿鬓尽情游。千山罨画吹红雾。却改离亭路。长条攀折一番新。嘱咐明年还傍可怜人。","dynasty":"明代","title":"虞美人其二用秋岳泊京口韵"}
{"author":"龚鼎孳","content":"谁遣封姨吹画楫，晴湖蹴作涛声。轻寒罗袖最分明。催花落尽。此别太生生。薄福东君应自悔，一春云幔风旌。双蛾小皱縠纹平。夕阳无赖，不管钿钗横。","dynasty":"明代","title":"临江仙其三用欧阳永叔夏景韵"}
{"author":"龚鼎孳","content":"粉香城歌舞地。明月金宵，偏照双峰翠。一夜碧蟾凉似水，为送春归，特到红窗外。五更愁千叠思，对月端详，不许垂杨睡。珠箔檀肩长共倚。断鼓零箫，迸入留春泪。","dynasty":"明代","title":"苏幕遮其四用范希文韵"}
{"author":"龚鼎孳","content":"雨被绿杨黏住。月恋红扉乍吐。帘香透隙似黄昏，博得当风顾。梧犬吠初星，花鸭喧清露。明朝草色太殷勤，衬贴凌波步。","dynasty":"明代","title":"误佳期雨后看月用秋岳舟中韵"}
{"author":"龚鼎孳","content":"岚光倒影金波织。洞箫吹散孤云碧。吴越此南楼。遮灯有莫愁。回廊人小立，漏箭催何急。送月两三程。湿莺低柳亭。","dynasty":"明代","title":"菩萨蛮其二用李太白闺情韵"}
{"author":"龚鼎孳","content":"乍雨又微晴。山外山青。屏风六曲护银灯。供奉笔床香一瓣，雪净花明。坐对古先生。病里人情。芳磁碧乳胜金茎。小艇春莺谁度曲，添注风情。","dynasty":"明代","title":"浪淘沙湖楼晚坐陈眉公山中夏夜韵"}
{"author":"龚鼎孳","content":"小住为佳耳，万事总繇天。乞天判与沉醉、断送奈何年。往日宝刀横吹，入夜清灯疏雨，鬓发暮云寒。吾老是乡矣，双袖百花前。倦司马、穷阮籍，只高眠。宿酲刚醒，又问明月可曾圆。长策琼台采药，小隐于陵织履，雅操仗君全。放眼凭栏久，风露正娟娟。","dynasty":"明代","title":"水调歌头述怀用苏东坡中秋韵"}
{"author":"龚鼎孳","content":"一揖芙蓉，闲情乱似春云发。凌波背立笑无声，学见生人法。此夕欢娱几许，唤新妆、佯羞浅答。算来好梦，总为今番，被它猜杀。婉转菱花，眉峰小映红潮发。香肩生就靠檀郎，睡起还凭榻。记取同心带子。双双绾、轻绡尺八。画楼南畔，有分鸳鸯，预凭锦札。","dynasty":"明代","title":"烛影摇红方密之索赋催妆即用其韵"}
{"author":"龚鼎孳","content":"玉芙蓉剪柳丝眉。花因解语头低。阑干约略小腰围。不为春归。睡重恼开鸾镜，灯昏揉碎乌丝。浅嗔深妒任娇痴。毕竟怜伊。","dynasty":"明代","title":"画堂春代友人赠所欢"}
{"author":"龚鼎孳","content":"一湖风漾当楼月，凉满人间。我与青山。冷淡相看不等闲。藕花社榜疏狂约，绿酒朱颜。放进婵娟。今夜纱窗可忍关。","dynasty":"明代","title":"罗敷媚其一"}
{"author":"龚鼎孳","content":"木兰掀荡波光碎，人似乘潮。何处吹箫。轻逐流萤度画桥。白鸥睡熟金铃悄，好是箫条。多谢双高。折简明宵不用招。","dynasty":"明代","title":"罗敷媚其二"}
{"author":"龚鼎孳","content":"情痴每与银蟾约，见了销魂。尔许温存。领受嫦娥一笑恩。戏拈梅子横波打，越样心疼。和月须吞。省得浓香不闭门。","dynasty":"明代","title":"罗敷媚其三"}
{"author":"龚鼎孳","content":"清辉依约云鬟绿，水作菱花。苏小夭斜。不见留人驻晚车。湖山符牒谁能管，让与天涯。如此豪华。除却芳樽一味赊。","dynasty":"明代","title":"罗敷媚其四"}
{"author":"龚鼎孳","content":"红玉笼云，胭脂侵雪，两行撷艳惊奇。乳莺声里，香雨一庭滋。绣带留仙小立，绛霞畔、飘送琼玑。销魂处、如嗔欲笑，狂眼任纷披。珠钿芳草路，凭空十载，抛撇幽姿。那堪过天宝，再趁花期。落日华清似梦，弦索冷、妃子容衰。无情甚、东风卖眼，看杀烂柯棋。","dynasty":"明代","title":"满庭芳"}
{"author":"龚鼎孳","content":"子规叫破山花血。银屏香瘦兰衾热。芳草约裙齐。浓愁妒马蹄。前溪从此渡。记取栖乌树。今夕定何年。人分月恰圆。","dynasty":"明代","title":"菩萨蛮其一代友人惜别"}
{"author":"龚鼎孳","content":"斜阳幻作黄昏雨。天涯就是门前路。莫踏柳丝桥。柔肠一万条。花愁沽玉斝。回袂春星下。不惜褪归期。从头温别离。","dynasty":"明代","title":"菩萨蛮其二"}
{"author":"龚鼎孳","content":"柔丝牵不住，眉尖小、一蹙又斜阳。问红雨洒愁，几番离别，绿蘋漾恨，何代苍茫。子规说、麝迷青冢月，珠堕马嵬妆。苔卧锦钱，横抛芳影，燕冲帘蒜，偷觑柔肠。前欢真如梦，流莺懒风日，枉媚银塘。担阁背花心性，泪不成行。叹楼空杜牧，浓阴乍满，人分结绮，落粉犹香。拈合一春滋味，弹出伊凉。","dynasty":"明代","title":"风流子社集天庆寺送春和舒章韵"}
{"author":"龚鼎孳","content":"凭栏无赖，受东风冷暖、瞒人情绪。一夕梅魂芳雾散，把酒频浇黄土。露浥金铃，烟笼粉幔，似听酴醾语。啼鹃初瘦，月高谁作花主。分付弱柳千条，小阑干外，替两眉辛苦。薄醉浓香帘幕，又是风流莺梳羽。玉管横吹，霞绡痴写，怕到酸心处。五侯亭馆，当年何限歌舞。","dynasty":"明代","title":"念奴娇其一和雪堂先生感春"}
{"author":"龚鼎孳","content":"断魂无那，霎时闲柳蘋花吹合。几点残红随蝶粉，倒挂蛛丝檐角。鹦鹉呼来，鹧鸪催去，恨与晴波阔。斜阳无语，半天烟岫寥廓。何处麦雨葵风，含桃金碗，九十春光恶。惆怅江南花落尽。玉树歌声重作。画鼓萤流，琼箫人远，野草迷长乐。御沟流水，应怜云鬓梳削。","dynasty":"明代","title":"念奴娇其二"}
{"author":"龚鼎孳","content":"乱绿迷烟，残英坠舆。东风不肯留春住。问春尚未到天涯，玉骢只索花边去。罗袜凝香，红茵沾絮。春归料是春来处。黄鹂强要诉花愁，夕阳催上相思树。","dynasty":"明代","title":"踏莎行送春用刘伯温韵"}
{"author":"龚鼎孳","content":"无处诉花啼柳。白袷半沾春酒。芳絮尽情飞，恼得海堂消瘦。难受。难受。说著晓风眉皱。","dynasty":"明代","title":"如梦令其一惜春"}
{"author":"龚鼎孳","content":"春去晴丝庭院。丢下枕痕一线。带恨过帘栊，又是旧年双燕。心颤。心颤。陡被落红瞧见。","dynasty":"明代","title":"如梦令其二"}
{"author":"龚鼎孳","content":"忆柳如烟，乌啼月，江左琅邪何处。高楼红树里，有银筝纨扇，与花相妒。六代莺声，三山草色，曾记游人来否。芳怀随云收，悔东华走马，此行原误。更风满败梧，日斜横笛，燕穿絮飞。包胥无一旅。看公等、歌舞夸南渡。为问取、夷吾往矣，祖逖何如，绣芙蓉、那能频顾。梦逐江流去，还懊恼、数峰遮住。料难到、家山路。菱花怜我，萧索长卿非故。倩谁百金买赋。","dynasty":"明代","title":"大酺和秋岳春忆"}
{"author":"龚鼎孳","content":"一阵催花风似箭，小楼昨夜还会。独撚衣带暗香凝。此生唯恨恨，谁解惜惺惺。楚水吴山浑是梦。羡他行脚孤僧。仲宣高处不须登。断魂千古月，龛泪十年灯。","dynasty":"明代","title":"临江仙和雪堂先生韵感怀"}
{"author":"龚鼎孳","content":"槐影落宫墙。宝瑟瑶笙杳茫。负丁多情帘外燕，昭阳。不见临春镜里妆。月地问玄霜。萧后台边钿粉荒。玉漏不知金井换，悲凉。只记长门一样长。","dynasty":"明代","title":"南乡子其二"}
{"author":"龚鼎孳","content":"海棠醉骂东风懒。兜不上行云一片。沉香弦索催春晚。珍重紫骝翠扇。问鼙鼓马嵬惊散。偏好杀三郎不管。名花总入伤心传。怕对锦袿玉面。","dynasty":"明代","title":"杏花天题钱舜举画华清上马图"}
{"author":"龚鼎孳","content":"匀朱衬缘。碧阑干瘦繁香束。杨妃卯醉春山蹙。央托金铃，回避游蜂毒。沉香亭北娇姿独。明霞笼定胭脂曲。东君著意隈怜熟。舞罢留仙，绣袜当风蹴。","dynasty":"明代","title":"醉落魄饮遂初芍药花下"}
{"author":"龚鼎孳","content":"小啜过龙饼。看香色、真清另。寒泉玉净。淡烟写月，乳花微莹。天外金茎，记得长卿渴病。雁鱼程永。落花日、多愁境。甚风吹到，故园一片，青山弄影。有底相关，空博万种思省。","dynasty":"明代","title":"品令客有以新茗见饷者用山谷咏茶原韵"}
{"author":"龚鼎孳","content":"依旧红笺绿谱。褪下春风一步。国色便欺花。也怜他。小雨雕栏曲圃。后夜冰蟾玉兔。花底唱梁州。叠成愁。","dynasty":"明代","title":"昭君怨其一赋牡丹用刘后村韵"}
{"author":"龚鼎孳","content":"玉笛黄沙风韵。弹乱琵琶旧本。谁负入宫妃。是峨眉。埋没画图睹面。青冢芳魂谁见。绿鬓不禁吹。塞云飞。","dynasty":"明代","title":"昭君怨其二赋本题"}
{"author":"龚鼎孳","content":"镜中肠断绝，愁万种、不分明。正柳忆乌啼，云迷马角，惆怅前生。东风恰吹恨到，又酸酸楚楚两眉横。怪底檐花如雨，杜鹃长是吞声。昭阳粉黛记将迎。翠袖五铢轻。忽凄管催霜，繁笳沸月，好梦难成。休言画工妆点，便浅啼微笑也心惊。惭愧红尘断梗，负他碧涧香羹。","dynasty":"明代","title":"木兰花慢和雪堂先生感怀"}
{"author":"龚鼎孳","content":"兰窗纱黏杏子。蝶信梅梢里。一曲青娥瘦，床前银月初起。霞晕红绵洗。沉檀屑。衬暖飞琼指。绣针坠。花烟欲动，撩人几许风味。江南碧草，画出卷帘情事。华烛金樽漫徙倚，无数。闲愁如此春水。","dynasty":"明代","title":"隔浦莲近拍春夜"}
{"author":"龚鼎孳","content":"逝水沧江远，浮云碧汉流。逢时愁上仲宣楼。漫说当年刘表，在荆州。探把菖蒲盏，还胶芥叶舟。隔宵堆怨玉搔头。吊屈湘波何处、此淹留。","dynasty":"明代","title":"南柯子其一端午一日社集和遂初韵"}
{"author":"龚鼎孳","content":"乱后怜芳节，先期集胜流。长安花月酒家楼。为问几时丝管、遍皇州。落日余横笛，临风欲棹舟。相看莫只斗眉头。自昔锦帆龙舸、可曾留。","dynasty":"明代","title":"南柯子其二"}
{"author":"龚鼎孳","content":"凤琯排烟鹅笙沸月。岁华初到街鼓。柳丝约定欢期，花信吹开恨处。今宵酒盏，又勾引、蝶翻蜂聚。近小窗、红雨生生，做作一帘芳雾。飞艳缕。紫绒偷度。挑锦字、玉麟旧侣。远山千叠销魂，画屏一联绣句。旗亭蕊榜，讶批抹、双鬓何据。趁好春、安顿心情，莫遣少年空去。","dynasty":"明代","title":"东风第一枝其二"}
{"author":"龚鼎孳","content":"名士会，共泛缕金芽。棋局从谁翻黑白，文章空自绚云霞。庾信已无家。佳节到，闲日好邀遮。荆楚岁时多感慨，秦淮灯火最繁华。风物故园赊。","dynasty":"明代","title":"望江南/忆江南其三"}
{"author":"龚鼎孳","content":"苔影绿，宫雨长槐芽。双燕也知翻玉树，一杯还许泛流霞。醉处且为家。榴蕊艳，狂眼绛云遮。系梦管箫新殿脚，恼人风露旧宣华。明日恨先赊。","dynasty":"明代","title":"望江南/忆江南其四"}
{"author":"龚鼎孳","content":"银烛照柔心。欲醉还禁。珊瑚钩小挂春阴。隈暖多情帘外月，玉漏宵沉。鸦语带宫音。柳色摇金。沈郎消瘦旧时吟。孤负酴醾真薄幸，瞥眼花深。","dynasty":"明代","title":"浪淘沙春夜同秋岳小饮"}
{"author":"龚鼎孳","content":"半捻银梨云乍瘦。一带碧栏风欲皱。问月似芳魂，池怜春影，可记横斜候，幽磬押帘灯火后。霞帐薄寒香透。渐花怯笼屏，人慵倚笛，打叠风光漏。","dynasty":"明代","title":"雨中花残梅同秋"}
{"author":"龚鼎孳","content":"绛霞万叠，照曲巷斜栏，黛峰横楚。远香几缕。衬金虫紫凤，雅歌妙舞。一带银纱，若雾琼梅散雨。踏花去。问取玉人，春色来处。人醉花不许。又走马星桥，翠钿争路。画堂列俎。趁芳宵好客，发抒情素。报道鸾箫，吹断天孙旧苦。漫停伫。正高楼、数声谯鼓。","dynasty":"明代","title":"扫花游元夕同秋岳作于无外邸中用周美成韵"}
{"author":"龚鼎孳","content":"华灯畔，春眼溜微波。小阁名香笼绣带，画帘人影似轻罗。妙处不须多。痴蛱蝶，生就绕纤蛾。玉碾蟾蜍天上梦，风怜翡翠座中歌。多事忆鸾靴。","dynasty":"明代","title":"望江南/忆江南又戏和秋岳"}
{"author":"龚鼎孳","content":"粉井香天，算唯许、何郎窃近。翠亭亭、菱铜斜倚，扑堆可憎。玳瑁衙排花仗拥，鸳鸯牒押红泥衬。靠雕栏、活现海棠丝，东风幸。遮不稳，将灯倩。兜不起，羞人问。乍流苏蟢子，双吹檀晕。犀帖燕冲兰梦小，银瓶麝裹薇浆嫩。笑玉人、几许未销魂从今定。","dynasty":"明代","title":"满江红为孙秋我新纳姬人催妆和韵"}
{"author":"龚鼎孳","content":"流烟回雪，睨晴波一楫、兰桡春色。双好天然都道是，公瑾小乔无别。故国楼台，江南钿粉，往事成悲咽。银镫芳醑，半窗梅蕊初折。最恨乍见还离，踏歌携手，袍袖霜犹热。料得空山风雨夕，绣出愁香千结，客住三峰，云来五朵，恰直花时节。梦中吹送，舞风杨柳残月。","dynasty":"明代","title":"念奴娇和寄秋我"}
{"author":"龚鼎孳","content":"桂粉弹床，银泥衬屧，芙蓉一笑偏亲。黛写遥山，多情京兆知名。花如百和星前语，便倚风、天上难闻。好妆成、夫婿前头，莫问傍人。当年鹊渡天孙。正九微画烛，双袖宫云。艳事谁家，重看宝珞装轮，曲江柳线章台月，锦步围、肯负青春。愿金闺，长记盟言，紧系罗裙。","dynasty":"明代","title":"高阳台和秀公为张维则催妆"}
{"author":"龚鼎孳","content":"花信争传，玉钩草色寒犹浅。雨丝风片殢红愁，谁记张灯宴。粉雾檀云暗卷。伴名香、银梅小苑。画桥烟瞑，酒市人归，寂寥弦管。金翠吴宫，烛龙几照朱门换。青骢纨扇忆长安，人醉雕阑远。十里香尘不断。习流年、叹长漏短。月迷江馆，客散旗亭，一行春雁。","dynasty":"明代","title":"烛影摇红吴门元夜值雨和张材甫上元韵"}
{"author":"龚鼎孳","content":"金阊个是迷香路，又月底、移船去。风定石坪笙管度。吴王虹剑，贞娘珠粉，儿女英雄处。草痕短薄荒祠暮。入望寒山夜钟句。自负多情天应许。要离事网，馆娃人去，一阵催花雨。","dynasty":"明代","title":"青玉案虎丘踏月用贺方回春暮韵"}
{"author":"龚鼎孳","content":"碧帘风绾。度早燕、花桥月栈。喜赛酒、歌楼人在，共试锦灯春眼。倚晓栏、销瘦腰围，晴湖十里空丝管。恨凤佩星遥，琼筝屏隔，不耐啼莺冷暖。看麝粉、经行处，调马路、绮罗飘散。待青回双鬓，香添半臂，片帆吹送吴趋缓。聚稀欢短。劝烟篷、彩缆多情，莫负金樽满。江头鼓角，恼乱秦台楚馆。","dynasty":"明代","title":"薄幸秋岳将以病去湖上留饮寓斋命制此词即用其题壁旧韵"}
{"author":"龚鼎孳","content":"绿剪裙腰，红销眉晕，恰听莺啭空阶。海棠愁重，罗幄暂徘徊。那更帘钩烛午，销魂雨、陡地惊摧。无聊甚，年年花语，多半怨春来。长生私誓后，当风羯鼓，燕恼蜂猜。问亭亭香影，扫尽还开。竟似离云万叠，南浦约、经岁才回。殷勤嘱，朱楼意懒，无力踏青苔。","dynasty":"明代","title":"满庭芳雨中花叹和吴修蟾韵"}
{"author":"龚鼎孳","content":"幔卷红楼，兰缸写影，玉蟾窥户，枝头一派，送到落花风雨。对青山、泪珠暗抛。断魂说向天涯语。为个人憔悴，丝丝蓬鬓，十年军旅。春暮。牵衣处。有柳外鹂双，桑间马五。湖光潋滟，供奉莺俦鸳侣。忆故园、寒食清明，紫骝碧草依旧否。怕人归、满眼斜阳，画角围芳俎。","dynasty":"明代","title":"锁窗寒闻子规用周美成寒食韵"}
{"author":"龚鼎孳","content":"铁骑春寒，英雄恨、何时始歇。对万古、日飞潮射，抗忠比烈。玉剑气横难度水。灵旗夜卷朱仙月。念青衣、毳帐是何人，关情切。金牌愤，风波雪。社稷事，东窗灭。叹一堆黄土，河山顿缺。五国冰长封马角，九天雨又吹龙血。忆当年，壮发怒云高，摇双阙。","dynasty":"明代","title":"满江红其一拜岳鄂王墓敬和原韵"}
{"author":"龚鼎孳","content":"万里神州，当公世、三光几歇。奉社稷、仰回天步，义声霆烈。翠辇不移螭陛草，丹心长照龙堆月。置死生、成败付苍穹，孤忠切。弓鸟恨，须臾雪。徐石辈，纷纭灭。视大名诸葛，旂常无缺。策定抗辞灵武赏，事完补洒攀车血。使非公、毋论夺门功，谁陵阙。","dynasty":"明代","title":"满江红其二拜于忠肃公"}
{"author":"龚鼎孳","content":"垂杨醉软紫丝鞭。隔桥芳草烟。送春泪洒落红边。莺愁五十弦。双鬓事，两湖缘，东风又一年。当歌莫奏断肠篇。而今怕可怜。","dynasty":"明代","title":"阮郎归春去用史邦卿韵"}
{"author":"龚鼎孳","content":"帘外河桥，绿围裙带无人主。绣鞯行处。踏碎梨花雨。目送春山，南浦烟光暮。牵春去。柔肠无数。苏小门前路。","dynasty":"明代","title":"点绛唇咏草追和林和靖韵"}
{"author":"龚鼎孳","content":"绣弧悬在当门，石麟锦璨天徐郎手。丹山曜彩，天间驰骏，驷闾增旧。叔宝神清，终军年妙。名场推首。羡朱缨玉珥，龙文虎脊，青云器，人能否。满目烽横刁斗。眺中原、难眠清昼。男儿事业，红旗黄纸，绝尘而走。简点秋萤，读书弹剑，且停花酒。愿时平一老，婆娑涧石，更为君寿。","dynasty":"明代","title":"水龙吟为内弟介至寿用辛稼轩韵"}
{"author":"龚鼎孳","content":"紫兰香重围清粉。倩柳弹开酒晕。明蟾恰与珠楼近。行到红桥又隐。湖山放浩歌狂饮。呆宋玉逢花懒问。春风不管罗衫恨。明日流莺欲尽。","dynasty":"明代","title":"杏花天送春前一日湖上泛舟即事用史邦卿韵"}
{"author":"龚鼎孳","content":"薄寒吹酒，中春愁两点、珊钩眉合。楼外浓阴飘远岫，遮断芙蓉屏脚。玉雁风低，金猊枕瘦，放下丁香幕。为花长叹，烟林一片空廓。眼见飞絮游丝，殷勤相傍，软到秋千索。争怅佳时容易度，谁信恹恹芳阁。梦浅无痕，深似病，雪打梨云恶。关情如许，莫教燕子偷觉。","dynasty":"明代","title":"百字令和吴修蟾雨中春恨韵"}
{"author":"龚鼎孳","content":"绿幛缝愁，红泥埋恨，尽是东风花草，晴翻麦雉，雨闹桑鸠，谁记画楼莺晓。当日株移永丰，三楚腰肢，入宫纤小。到如今，香雪飘零何处，玉骢稀少。看不上、明月无情，凤箫金管，冷觑黄昏新恼。胭脂井畔，燕子楼头，一片粉灰珠扫，青帝抛人几时，潘鬓沈围，年年空老。尚痴心，春在平芜，央取乱峰遮绕。","dynasty":"明代","title":"惜余春慢追春用吴修蟾饯春韵"}
{"author":"龚鼎孳","content":"烟桡一点如鸥小，冲散碧波来去。蝶老韩凭，花辞谢豹，丢下恼人春雨。青螺几许。尽镜瞑屏遮，梦迷遥渚。一半楼台，酒旗低卷画中树。依然寒食院落，柳塘蛙鼓畔，榆钱青聚。乍改轻衫，还熏密坐，猜杀栖红羽。云连绣柱。任门外芜香，屐痕多阻。奇绝空濛，验前人好语。","dynasty":"明代","title":"齐天乐初夏湖楼看雨用史邦卿湖上"}
{"author":"龚鼎孳","content":"快花前樽满，十里笙箫，画船来去。追数流光，叹年年征旅。雁塞蛟宫，越旗江火，隔对床风雨。乱后重逢，篝灯如梦，客怀难语。散骑身强，士龙名重，天海行藏，肯同绕絮。舞槊征歌，笑绛樊何处。去国雄姿，凭高青眼，渐斗横银浦。白首相看，丹霄过我，更拈吟句。","dynasty":"明代","title":"醉蓬莱为仲弟孝绪用叶少蕴上巳韵"}
{"author":"龚鼎孳","content":"剑戟横排脂粉塞。鸾凤死偿鸡鹜债。剪红一寸石榴刀，金翠冢，埋香快。白蝶紫烟莲露界。才子单传鹦鹉派。遂玉犹存兰蕙概。人间薄命是聪明，怜也在。憎也在。彩笔难容双锦带。","dynasty":"明代","title":"天仙子追和小青"}
{"author":"龚鼎孳","content":"银涛喧鼓，铜牙披韔，雄开王气之先。虎步凤峦，鹰扬蜃国，登时拥上凌烟。冠剑锦山传。有金符玉册，踵武英贤。吴越高门，尉佗台接鹧鸪前。千秋舞榭歌筵。赖麾江指海，勇敌秦鞭余耳韩彭，纷纷灰烬，曾闻伟伐岿然。风景逐时迁。顿鼍潮息浙，艮岳输燕。公等无如空言，南渡是何年。","dynasty":"明代","title":"望海潮过钱武肃王祠用秋岳坐黄鹤楼吊孙吴韵"}
{"author":"龚鼎孳","content":"油车宝马春风路，天付多情。小是花名。占住西陵柳絮城。幽兰泣露吹罗带，月与身轻。芳草还生。薄幸斜阳看唤卿。","dynasty":"明代","title":"罗敷媚其一西陵吊苏小二调"}
{"author":"龚鼎孳","content":"樱桃风熟青梅老，雪打蘋香。春去横塘。不忆当也断肠。六朝环佩芳烟散，瘦了鸳鸯。人代凄凉。红粉英雄哭一场。","dynasty":"明代","title":"罗敷媚其二"}
{"author":"龚鼎孳","content":"绝代西家，风流容、二老柳堤花榭。管领公事湖山，芳晨并良夜。开柘鼓、云裳雪面，似樊素、小蛮初嫁。鹊尾团香，螭头会食，高韵天假。际升平、金紫神仙，两朝人凑合清狂社。冷眼江峰又饱，觑银戈红帕。飞絮恨、青骢莫系，罗扇泪、哀松同泻。试呼公一片吟魂，夕阳之下。","dynasty":"明代","title":"琵琶仙吊白舍人苏学士用秋岳琵琶亭志怀韵"}
{"author":"龚鼎孳","content":"银戈白马，跌宕人豪意。歌扇缕金裙，粉军容、江东绝技。水犀甲士，不上采莲船，雄略烬，老臣殂，一剑西风泪。吴箫楚墓，炼就冰霜器。郢树矗青天，违君父、岂同儿戏。倒行鸣怨，七尺等浮云，生有为，死何难，溅血非谗忌。","dynasty":"明代","title":"蓦山溪登吴山吊伍子胥用秋岳乌江渡韵"}
{"author":"龚鼎孳","content":"薇圃芝岑，分幽派、孤山一曲。碧乱剪、此乡如画，鹤天梅屋。度阁松云炊午饭，绕溪香雪飘寒玉。姿登临、信宿辄忘归，苔阶绿。无官职，东篱菊。有主客，王猷竹。竟廉花立柳，涧林无辱。西禅东封何限事，灌园卖药生涯足。我欲扶、残醉访高坟，春鸥熟。","dynasty":"明代","title":"满江红吊林和靖先生墓用吕居仁幽居韵"}
{"author":"龚鼎孳","content":"远峰吹散雕阑雨，游人画桥三五。彩鹢风高，绣旗日丽，又吊一年湘楚。钗符缀虎。也娇小窥帘，笑低金缕。如此湖山，半分歌吹送重午。樽前初拭醉眼，问灵均去后，与谁终古。屏枕芗潮，扇摇玉雪，同赋采兰新句。菱舟曲度。渐掉人荷心，月痕留处。愿趁佳时，普天销战鼓。","dynasty":"明代","title":"齐天乐湖上午日用吴修蟾和周美成韵"}
{"author":"龚鼎孳","content":"银篆香云吐，昼偏长，碧梧庭院，玉肌无暑。赢得青山安稳在，何处争龙斗虎。恰画艇，一双飞渡。多少繁华风絮尽，算几时、重起新箫鼓。身未老，待歌舞。西陵花月应相许。唤深情、大苏小苏，对浇芳醑。万事不如杯共把，请看离宫麦黍。空满眼、鸱夷涛怒。渔父当年非愤俗，果孤清、独醒人徒苦。吾醉矣，莫怀古。","dynasty":"明代","title":"贺新郎其二追和刘潜夫端午韵"}
{"author":"龚鼎孳","content":"谁家楼上穿针巧。鹊桥吐出冰蟾小。肠断隔年秋。西风人白头。销磨儿女泪。只有逢场醉。不敢问流萤。一双何处星。","dynasty":"明代","title":"癸卯后作菩萨蛮七夕饮慈仁寺松下"}
{"author":"龚鼎孳","content":"明月故乡，白头兄弟，欢场又是离筵。黄花紫蟹，风物自年年。四壁图书潇洒，那更说。问舍求田。坐中客，连车结驷，千里诵豪贤。吾衰今已甚，芳樽翠袖，牵率周旋。算侯封相印，不换诗篇。让汝青云事业，乌衣巷，簪笏盈前。还相约，五湖烟水，妻子鹿门仙。","dynasty":"明代","title":"满庭芳季弟孝积生辰宴集"}
{"author":"龚鼎孳","content":"镜台谁写西湖影，谈抹浓妆，步屧生香。秋水亭亭玉一行。清溪烟雨青山画，金粉鸳鸯，醉是何乡。花月须排一万场。","dynasty":"明代","title":"罗敷媚其一戏和友人席上有赠"}
{"author":"龚鼎孳","content":"琼铺十幅葡萄锦，舞月歌霞。整整斜斜。活现芙蓉一朵花。能行能坐能欢笑，真率风华。蛱蝶谁家。却趁香风到若耶。","dynasty":"明代","title":"罗敷媚其二"}
{"author":"龚鼎孳","content":"红桥宛转支机畔，银汉天梭。一寸秋波。好处偎人不在多。云绡雾縠官家样，宫画双蛾。热到心窝。试作胭脂汗底罗。","dynasty":"明代","title":"罗敷媚其三"}
{"author":"龚鼎孳","content":"空阶璧月团珠露，分外玲珑。人是春风。吹得银缸一片红。水晶帘下深深见，略耍朦胧。万事飘蓬。收拾繁弦急管中。","dynasty":"明代","title":"罗敷媚其四"}
{"author":"龚鼎孳","content":"山阜冈陵，巍然恒岳称天柱。去天尺五，傅说为霖雨。节庆生申，太史占星聚。笙歌度，锦堂香雾，新月银钩吐。","dynasty":"明代","title":"点绛唇寿傅太宰八十"}
{"author":"龚鼎孳","content":"瑶台婀娜当风立，一抹红霞。裙带微斜。蹴起珠栏欲睡花。沉香笛罢人初倦，月吐云华。油壁他家。小小松耶与柏耶。","dynasty":"明代","title":"点绛唇其二"}
{"author":"龚鼎孳","content":"何来一串真珠◇，轻燕穿梭。◇点晴波。只在腰身转处多。柘枝画鼓沉檀拍，闹了银蛾。生受眉窝。瘦到弓鞋窄窄罗。","dynasty":"明代","title":"点绛唇其三"}
{"author":"龚鼎孳","content":"前身定解星前语，生就玲珑。多谢东风。放出桃花满镜红。分明六曲屏山路，那得朦胧。心似孤蓬。长系残香薄醉中。","dynasty":"明代","title":"点绛唇其四"}
{"author":"龚鼎孳","content":"樽前十日相逢九，一夕分携。人隔桥西。花不分明月又低。偏生玉漏残宵永，哑杀鸣鸡。嘱咐深栖。锦烛浓香索性啼。","dynasty":"明代","title":"点绛唇其四无题"}
{"author":"龚鼎孳","content":"已甘薄幸扬州梦，情劫休论。打叠黄昏。硬把啼痕算酒痕。明宵灯影重帘下，围定花魂。不许温存。领受东风一笑恩。","dynasty":"明代","title":"点绛唇其二"}
{"author":"龚鼎孳","content":"恨人自有伤心事，生怕欢娱。红泪芳襦。下得闲情唤绿珠。青团扇子谁抛却，争看罗敷。花里人孤。好梦回头一味无。","dynasty":"明代","title":"点绛唇其三"}
{"author":"龚鼎孳","content":"万口同喑此一时，孤臣心敢望天知。相怜鲍管愚难及，并作膺滂死不辞。丹槛雷霆回草木，党碑风雨护蛟螭。丝纶高阁多黄发，缓带鸣珂自委蛇。","dynasty":"明代","title":"有闻"}
{"author":"龚鼎孳","content":"彩云萧史旧门阑，绮榻香销蕙草残。冠玉人偏轻鼎镬，餐霞骨合返旃檀。封章洒血心犹在，花月联吟梦已寒。定是神仙饶慧福，乐昌鸾镜不禁看。","dynasty":"明代","title":"过巩鸿图都尉故居"}
{"author":"龚鼎孳","content":"复道当年驻五侯，家家红袖拂箜篌。屏移凤蜡青烟冷，人去章华皓月流。垂柳依然临绣户，玉骢无计问高楼。重来江令头先白，不待言愁始欲愁。","dynasty":"明代","title":"过城东戚贵诸里第"}
{"author":"龚鼎孳","content":"宸翰高悬宝墨香，争从劫火拜灵光。杜鹃不解留青帝，鹦鹉犹能哭上皇。璧碗风烟禾黍后，金门花月駃騠傍。衔杯难尽文通感，独立苍茫过夕阳。","dynasty":"明代","title":"春日宴集观宋徽宗墨宝"}
{"author":"龚鼎孳","content":"劫火昆明万事隤，壮心初向镜边灰。休文座上人非少，庾信江南赋独哀。满眼干戈疑去住，百年家国重徘徊。遥知檐日题书恨，泪裛新诗惨不开。","dynasty":"明代","title":"伯父雍篪公惠诗垂忆依韵奉报"}
{"author":"龚鼎孳","content":"修竹墙阴爱结邻，十年缟带奉清尘。天移忍复论交道，剑在何堪拟故人。同死臧洪谁慷慨，逃生张俭独悲辛。也知盗贼纵横甚，不敌江东丞相嗔。","dynasty":"明代","title":"怀方密之其一"}
{"author":"龚鼎孳","content":"掉臂天风万里游，奇怀跌宕俯沧洲。单衣短剑仇人赠，大壑雄峰倦眼收。漫倚洁身消毒怨，岂知名士尽离忧。他年执手三山岛，细数铜驼陌上愁。","dynasty":"明代","title":"怀方密之其二"}
{"author":"龚鼎孳","content":"次公礼法醉全宽，岸帜高吟一水寒。乱后江声仍北固，座中人影半南冠。自伤钩党名曾噪，颇怪坑儒策未完。狎客冷消三阁烬，却留寄字满琅玕。","dynasty":"明代","title":"秦淮社集白孟新有诗纪事和韵"}
{"author":"龚鼎孳","content":"芒砀天低万马秋，垂纶乞食老沧洲。贫厨浊酒宽霜鬓，高枕青山笑敝裘。江左竟挥王导涕，人间并忌李膺舟。蓬蒿客过还深掩，莫遣尘侵百尺楼。","dynasty":"明代","title":"舟过秦邮喜晤铁山司空"}
{"author":"龚鼎孳","content":"开元白发镜中新，朱雀花寒梦后春。妆阁自题偕隐处，踏歌曾作太平人。乌啼杨柳仍芳树，鸥阅风波有定身。骠骑武安门第改，一帘烟月未全贫。","dynasty":"明代","title":"和牧斋先生韵为丁继之题秦淮水阁"}
{"author":"龚鼎孳","content":"青菱看熟红蕖面，只似初逢。何处罡风。吹落侬花艳月中。两行筝笛千场酒，去日匆匆。愁杀秋鸿。送到云山一万重。","dynasty":"明代","title":"点绛唇其四"}
{"author":"龚鼎孳","content":"曾从西子湖头住，云水周遭。天水空寥。无数鸳鸯戏彩桡。青青恰似长堤柳，生小柔条。薄福难消。玉笛红亭月一桥。","dynasty":"明代","title":"点绛唇其五"}
{"author":"龚鼎孳","content":"十里春风人面，二分明月扬州。玉箫吹彻小红楼。拭汗粉巾香透。锦瑟华年相倚，青骢油壁同游。芙蓉初照楼头。莲子从今得藕。","dynasty":"明代","title":"西江月贺陈郎新婚"}
{"author":"龚鼎孳","content":"韦曲城南天尺五，帘底春星。玉笛微停。唱到销魂不忍听。并肩一刻浓香坐，消受亭亭。花雾濛冥。莫遣银灯近画屏。","dynasty":"明代","title":"采桑子其一赠徐木千"}
{"author":"龚鼎孳","content":"欢场谁记多情句，四海知音。红泪难禁。病后人怜风露深。绣裙团扇当年事，的的酸心。别恨侵寻。耐得雕栏玉楼沉。","dynasty":"明代","title":"采桑子其二赠谢朴先"}
{"author":"龚鼎孳","content":"霜新叶老，乍天街涌出、婵娟孤月。乌鹊绕枝栖不定，万里关山一发。荡妇罗帏，征人铁骑，捣练声偏切。瑶阶露冷，流萤纨扇飞歇。恰遇挥麈雄才，吹笙小史，暂遗烦忧豁。城角射雕沙阵阵，催到临渝早雪。金粟含香，银蟾爱影，玉斧轻折。百年此夜，相逢不醉痴绝。","dynasty":"明代","title":"念奴娇中秋和其年韵"}
{"author":"龚鼎孳","content":"烟月江东，文采风流，旷代遇之。恰临春琼树，家称叔宝，黄初金枕，人是陈思。如此才名，坐君床上，我拜低头竟不辞。多情甚，倩花间锦笔，描画崔徽。餐霞吐玉霏霏。任拍遍阑干绝调稀。更雨铃风笛，伤心绮丽，云鬃雾鬣，过眼权奇。帘阁香浓，市楼酒罢，错落明珠万斛飞。须记取，有曲江红袖，围绕留题。","dynasty":"明代","title":"沁园春其一读乌丝集次曹顾庵王西樵阮亭韵"}
{"author":"龚鼎孳","content":"彼美何其，绣口檀心，婉娈清扬。怪须髯如戟，偏成斌媚，文章似海，转益苍茫。玳瑁为簪，珊瑚作架，十五城偿价未昂。朱弦发，听短歌日短，长恨情长。无端雪涕欢场。尽潦倒荒迷事不妨。胜流黄思妇，鸳机组织，从军荡子，马槊腾翔，有托而逃，是乡可老，粉黛英雄总断肠。君试问，任痴人济济，谁似羚羊。","dynasty":"明代","title":"沁园春其二"}
{"author":"龚鼎孳","content":"髯且无归，纵饮新丰，歌呼拍张，记东都门第，赐书仍在，西州姓字，复壁同藏。万事沧桑，五陵花月，阑入谁家侠少场。相怜处，是君袍未锦，我鬓先霜。秋城鼓角悲凉。暂握手他乡似故乡。况竹林宾从，烟霞接轸，云间伯仲，宛雒褰裳。暖玉燕姬，酒钱夜数，绾髻风能障绿杨。才人福，定清平丝管，烂醉沉香。","dynasty":"明代","title":"沁园春其三"}
{"author":"龚鼎孳","content":"若为吾歌，吾复为君，轩乎舞之。怅天涯香草，魂销欲别，江南红豆，泪裹相思。残叶西风，征鸿故国，神武之冠我亦辞。皆往耳，肯佳人远道，梦想袿徽。才华雪艳烟霏。算世上无多天上稀。总狂余故态，嵚崎历落，情钟我辈，轮囷离奇。入手扁舟，称心虾菜。但说招携色已飞。游倦矣，却铜签夜漏，响彻璇题。","dynasty":"明代","title":"沁园春其四再和其年韵"}
{"author":"龚鼎孳","content":"匀朱衬缘。碧阑干瘦繁香束。杨妃卯醉春山蹙。央托金铃，回避游蜂毒。沉香亭北娇姿独。明霞笼定胭脂曲。东君著意隈怜熟。舞罢留仙，绣袜当风蹴。","dynasty":"明代","title":"醉落魄饮遂初芍药花下"}
{"author":"龚鼎孳","content":"一叶惊风卷。正天街、白麻将下，青骢行遣。身世多艰谁自料，老泪苍生频泫。怕滚滚、沸汤投茧。皓月中秋同伫立，眷南枝、乌鹊情非浅。空袖手，力难展。朱轮华毂争荣显。但低头、与时聋哑，随人圆扁。径欲拂衣长啸去，何处担琴携犬。便狂醉、难乎其免。羡汝归装烟水路，任骕骦酒尽休轻典。都市语，并刀剪。","dynasty":"明代","title":"贺新郎其四中秋有感兼送谷梁"}
{"author":"龚鼎孳","content":"韦曲城南天尺五，帘底春星。玉笛微停。唱到销魂不忍听。并肩一刻浓香坐，消受亭亭。花雾濛冥。莫遣银灯近画屏。","dynasty":"明代","title":"采桑子其一赠徐木千"}
{"author":"龚鼎孳","content":"翠幰报花来。春恨重栽。西风吹上妆台。旧梦不留新梦远，影里徘徊。客思绕秋苔。铁马惊开。银床冷落薛涛才。细展红香温丽句，一字千猜。","dynasty":"明代","title":"浪淘沙其六"}
{"author":"龚鼎孳","content":"彩笔龙絮攫。叹才人、半肩书剑，新丰栖托。濯足须教倾斗酒，讵必南荣企脚。喜大雅、于今重作。老矣吾惭鞭弥役，让英游、壁垒惊河朔。拼撇赋，供君索。招邀浪说平津阁。但清宵、秋灯相劝，秋花相酢。双手持螯兼持酒，一笑世情云薄。造物者、因何摇落。便使珠喉能宛转，怕卷帘、明月今非昨。聊试听、塞笳乐。","dynasty":"明代","title":"贺新郎其二"}
{"author":"龚鼎孳","content":"香定剪风罗幕。客践笼灯芳约。红绡沽酒下帘时，失记登楼作。狂枕玉箫眠，软绊金虫落。扫眉才子赋多情，可是怜轻薄。","dynasty":"明代","title":"误佳期其二"}
{"author":"龚鼎孳","content":"心似飞蓬卷。对秋星、药壶茶灶，试将愁遣。尚记银河同伫立，汗雨酒痕齐泫。曾几日、重衾堆茧。霜信五更残漏急，恨关山、月影窥人浅。憔悴后，镜慵展。风帘隐约孤灯显。倚阑干、乌啼咿呀，鸥沙平扁。滚滚长杨车马外，不少平原篱犬。能免俗、浮沉姑免。病起披裘还强饭，有珠琴、石鼓劳君典。莎径草，亟深剪。","dynasty":"明代","title":"贺新郎其六问雪客病"}
{"author":"龚鼎孳","content":"不记今为何夕，隔墙钟鼓催春。逞风花草太无因。笼香深病色，罢酒得愁身。料是红闺初掩，清眸不耐罗巾。长斋甘伴鹔鹴贫，忍将双鬓事，轻报可怜人。","dynasty":"明代","title":"临江仙除夕狱中寄忆"}
{"author":"龚鼎孳","content":"快花前樽满，十里笙箫，画船来去。追数流光，叹年年征旅。雁塞蛟宫，越旗江火，隔对床风雨。乱后重逢，篝灯如梦，客怀难语。散骑身强，士龙名重，天海行藏，肯同绕絮。舞槊征歌，笑绛樊何处。去国雄姿，凭高青眼，渐斗横银浦。白首相看，丹霄过我，更拈吟句。","dynasty":"明代","title":"醉蓬莱为仲弟孝绪用叶少蕴上巳韵"}
{"author":"龚鼎孳","content":"柔丝牵不住，眉尖小、一蹙又斜阳。问红雨洒愁，几番离别，绿蘋漾恨，何代苍茫。子规说、麝迷青冢月，珠堕马嵬妆。苔卧锦钱，横抛芳影，燕冲帘蒜，偷觑柔肠。前欢真如梦，流莺懒风日，枉媚银塘。担阁背花心性，泪不成行。叹楼空杜牧，浓阴乍满，人分结绮，落粉犹香。拈合一春滋味，弹出伊凉。","dynasty":"明代","title":"风流子社集天庆寺送春和舒章韵"}
{"author":"龚鼎孳","content":"蔚蓝一片山初染。粉红花底看人面。玉笛怕花飞。花开人莫归。当时花下客。把酒斜阳立。今日对斜阳。与花同断肠。","dynasty":"明代","title":"菩萨蛮己酉春日摩诃庵杏花下有感直方旧游"}
{"author":"龚鼎孳","content":"乍雨又微晴。山外山青。屏风六曲护银灯。供奉笔床香一瓣，雪净花明。坐对古先生。病里人情。芳磁碧乳胜金茎。小艇春莺谁度曲，添注风情。","dynasty":"明代","title":"浪淘沙湖楼晚坐陈眉公山中夏夜韵"}
{"author":"龚鼎孳","content":"烟月江东，文采风流，旷代遇之。恰临春琼树，家称叔宝，黄初金枕，人是陈思。如此才名，坐君床上，我拜低头竟不辞。多情甚，倩花间锦笔，描画崔徽。餐霞吐玉霏霏。任拍遍阑干绝调稀。更雨铃风笛，伤心绮丽，云鬃雾鬣，过眼权奇。帘阁香浓，市楼酒罢，错落明珠万斛飞。须记取，有曲江红袖，围绕留题。","dynasty":"明代","title":"沁园春其一读乌丝集次曹顾庵王西樵阮亭韵"}
{"author":"龚鼎孳","content":"新月如眉卷。小窗西、疏灯星放，薄寒霜遣。半壁幽花人烛夜，碧沁铜瓶清泫。傲篱外、薄英飘茧。瘦硬几枝名士态，拟纤腰、束素传神浅，真率意，画中展。一痕墨晕天然显。漫评量、蜂簧吹褪，玉盘堆扁。才伴征鸿双杵歇，又听柴门归犬。此坐客、督邮当免。酒冷香残标格在，尽年年、秋事银缸典。红吐穗，肯频剪。","dynasty":"明代","title":"贺新郎其十七和方虎灯下菊应"}
{"author":"龚鼎孳","content":"楼枕层涛，屏横遥翠，捲帘多少黄昏。西风客到，江蓼剪江村。一派天台旧路，金舆送、七宝霞裙。差侥幸，云阶叹息，阮肇不曾闻。墙东诸女伴，苍苔共踏，争拾香尘。为映花人面，常梦题门。记得妆台小妹，看看改、芳岁天孙。青山外，六朝明月，留照绮罗春。","dynasty":"明代","title":"锁阳台重游京口用周美成怀钱塘韵"}
{"author":"龚鼎孳","content":"斜阳幻作黄昏雨。天涯就是门前路。莫踏柳丝桥。柔肠一万条。花愁沽玉斝。回袂春星下。不惜褪归期。从头温别离。","dynasty":"明代","title":"菩萨蛮其二"}
{"author":"龚鼎孳","content":"人影放帘深秀。玉钩风皱。篆香银烛艳成堆，全衬贴凌波瘦。清露曲栏吟久。欢愁都有。唾壶敲断五更心，无一事、姑花柳。","dynasty":"明代","title":"一落索其一小窗夜坐用周美成韵"}
{"author":"龚鼎孳","content":"贮腹书千卷。更空明、一泓秋水，雾飞云遣。老笔纷披姿媚出，冰洒铁梅芳泫。高咏遍、蜀笺吴茧。六代江山文酒地，记孝侯、台畔春阴浅。龙竟卧，蠖羞展。客游不藉纵横显。日端居、犀香温透，墨池摩扁。生受鹿门妻子福，万态扰龙驯犬。爱白璧、微瑕全免。相约卜邻投老去，有青溪、茅屋堪重典。花共插，竹同剪。","dynasty":"明代","title":"贺新郎其十一为檗子寿"}
{"author":"龚鼎孳","content":"子夜吴趋锦瑟弹，人归江海各风湍。谁怜纵酒嵇中散，不异挥锄管幼安。名重尔偏藏著述，路穷吾转讳饥寒。西山薇蕨东山屐，输与时贤白眼看。","dynasty":"明代","title":"留别彦远"}
{"author":"龚鼎孳","content":"子规叫破山花血。银屏香瘦兰衾热。芳草约裙齐。浓愁妒马蹄。前溪从此渡。记取栖乌树。今夕定何年。人分月恰圆。","dynasty":"明代","title":"菩萨蛮其一代友人惜别"}
{"author":"龚鼎孳","content":"人雒相看鬓发苍，十年踪迹阻沧桑。畏途自懒嵇中散，古道难忘盛孝章。龙卧东京留党锢，乌啼北寺共星霜。樽前欲别重牵袂，辇路长秋过夕阳。","dynasty":"明代","title":"送盛顺伯归丹阳"}
{"author":"龚鼎孳","content":"雨后经行祇树林，石栏横屐碧苔岑。佛云不改清流色，人日偏宜海国阴。过岁白花飞蝶早，当时赤棒伏龙深。旅辰暇肯虚莲社，一饭青精万里心。","dynasty":"明代","title":"人日同张登子邓孝威游海幢寺访澹归上人"}
{"author":"龚鼎孳","content":"十年浊酒望清尘，安得同君聚好春。嵇阮自成名下士，荆高岂是酒中人。吹箫仗剑非无事，辟谷封留总此身。珍重鹿门遗老在，须将出世答君亲。","dynasty":"明代","title":"人日同古古诸君作"}
{"author":"龚鼎孳","content":"石火平催白首春，芳兰折尽感芳辰。布金园阔忘家俭，炊玉心枯念客贫。化去魂归无色界，悲来佛是有情人。让他帘外飞双燕，又见垂杨碧草新。","dynasty":"明代","title":"清明同古古伯紫仲调兔床诸子登妙光阁感悼"}
{"author":"龚鼎孳","content":"汉廷流涕治安书，谣诼申申几詈余。四海交游官谪后，三更灯火雁来初。春星惜别惟弹剑，他日相逢肯下车。矫首南云无羽翼，晨风托寄一踌躇。","dynasty":"明代","title":"和答禹峰大参见怀其一"}
{"author":"龚鼎孳","content":"卧龙勋业日南旁，万里关河首独骧。抱膝已知输管乐，论心终自许膺滂。功成天马来西极，战定珠崖奉朔方。安得从公参佐暇，婆娑衰客共飞觞。","dynasty":"明代","title":"和答禹峰大参见怀其二"}
{"author":"龚鼎孳","content":"江潭摇落自行歌，威凤惊闻有罻罗。三黜风雷天意定，百年环玦主恩多。贾生岂爱投荒去，张禹终如折槛何。去国未收忧国泪，苍生十载望岩阿。","dynasty":"明代","title":"感事和王子云韵"}
{"author":"龚鼎孳","content":"大别山前落照迟，丹梯百尺正逶迤。天连江汉迷烟艓，人傍星辰倒玉卮。岁晚不消芳草梦，路遥难约旅鸿期。寒风乍卷涛如雪，却忆淮南八月时。","dynasty":"明代","title":"登晴川阁小饮二首其一"}
{"author":"龚鼎孳","content":"登高风物郁苍苍，何处寒花发战场。吴蜀健儿犹裹甲，汉江游女自褰裳。中洲鹦鹉萋芳草，隔岸楼台受夕阳。满眼昆明消一醉，烽烟真不上渔航。","dynasty":"明代","title":"登晴川阁小饮二首其二"}
{"author":"龚鼎孳","content":"失路人归故国秋，飘零不敢吊巢由。书因入洛传黄耳，乌为伤心改白头。明月可怜销画角，花枝莫遣近高楼。台城一片歌钟起，散入南云万点愁。","dynasty":"明代","title":"初归居巢感怀"}
{"author":"龚鼎孳","content":"放船烟水色苍然，尽谢朱门酒肉膻。落日凤台邀李白，离宫花谱泣伶玄。十年兰艾天难问，诸子膺滂事可怜。虎豹于今尽萧索，吞声还似九关前。","dynasty":"明代","title":"秦淮社集白孟新有诗纪事和韵"}
{"author":"龚鼎孳","content":"青霜一夕起鸳班，有客乘骢万里还。苜蓿夜肥西极马，葡萄秋入玉门关。盛名博望槎同远，往事朱游槛独攀。长为膺滂生意气，盈廷卿相已摧颜。","dynasty":"明代","title":"雪航侍御还朝"}
{"author":"龚鼎孳","content":"子夜吴趋锦瑟弹，人归江海各风湍。谁怜纵酒嵇中散，不异挥锄管幼安。名重尔偏藏著述，路穷吾转讳饥寒。西山薇蕨东山屐，输与时贤白眼看。","dynasty":"明代","title":"留别彦远"}
{"author":"龚鼎孳","content":"掖垣封事朝朝下，谁并朱云折槛名。断狱已无于定国，上书空累窦游平。批鳞君肯谋妻子，引手吾终愧友生。一斥未须悲仗马，从来骐骥惯长鸣。","dynasty":"明代","title":"慰朱蒿庵都谏以言事谪官"}
{"author":"龚鼎孳","content":"乍闻鸣凤下丹霄，捧檄重惊去路遥。当殿人谁同庆忌，谪官天许对皋陶。风霆正足旌狂直，禄秩将无点圣朝。到日岛门烽燧息，蕉红榕绿引轻桡。","dynasty":"明代","title":"蒿庵都谏谪官建宁"}
{"author":"龚鼎孳","content":"南武山川一叶舟，行看蜃气吐危楼。无天有海原奇境，挝鼓回帆亦壮游。地逼崖门春涨黑，啸清帘阁战旗收。相逢泷吏多嘲笑，笑汝如弦愧曲钩。","dynasty":"明代","title":"丘曙戒侍讲谪倅琼州"}
{"author":"龚鼎孳","content":"得时鹰隼岂卑栖，行省威名播狄鞮。屐折围棋千帐静，檄成横槊万山低。军中转粟青天上，使者论功大夏西。柔远古惟恩信重，年来象马倦霜蹄。","dynasty":"明代","title":"寄彭禹峰方伯酬燕京留别韵"}
{"author":"龚鼎孳","content":"萧萧碧树隐红墙，古庙春沙客断肠。真霸假王谁胜负，淮阴高冢亦斜阳。","dynasty":"明代","title":"乌江怀古"}
{"author":"龚鼎孳","content":"万甲楼船仗水犀，一军莺燕散前溪。难闻拥髻消魂语，战垒苍茫落日低。","dynasty":"明代","title":"口号赠朱音仙"}
{"author":"龚鼎孳","content":"东市朝衣溅血年，惊看老鹘奋霜拳。到头恩怨知谁是，田窦袁晁尽可怜。","dynasty":"明代","title":"偶感"}
{"author":"龚鼎孳","content":"生成珠树有鸾栖，丞相鸣钟邸第西。为报五侯鲭又熟，平津花月贱如泥。","dynasty":"明代","title":"赠歌者王郎南归和牧斋先生韵其一"}
{"author":"龚鼎孳","content":"珠帘锦瑟事依稀，红泪抛残金缕衣。曾记五侯春宴罢，花前被酒玉骢归。","dynasty":"明代","title":"灯屏词次牧斋先生韵其一"}
{"author":"龚鼎孳","content":"楼阁凭将结绮猜，留仙裙带斗春来。汉宫蜡烛传铜雀，不逐昆明劫火回。","dynasty":"明代","title":"灯屏词次牧斋先生韵其二"}
{"author":"龚鼎孳","content":"开元法曲梦华遥，肠断春云度玉箫。宝马香车今夕动，几人回首杜鹃桥。","dynasty":"明代","title":"灯屏词次牧斋先生韵其三"}
{"author":"龚鼎孳","content":"琉璃为箧贮冰霜，谏草琳琅粉泽香。哭泣牛衣儿女态，独将慷慨对王章。","dynasty":"明代","title":"生辰曲"}
{"author":"龚鼎孳","content":"紫雾晴开凤阙初，五侯弦管碧油车。芳闺此夕残灯火，独照孤臣《谏猎书》。","dynasty":"明代","title":"上元词和善持君韵"}
{"author":"龚鼎孳","content":"长恨飘零入洛身，相看憔悴掩罗巾。后庭花落肠应断，也是陈宫失路人。","dynasty":"明代","title":"赠歌者王郎南归和牧斋先生韵"}
{"author":"龚鼎孳","content":"天涯疏影伴黄昏，玉笛高楼自掩门。梦醒忽惊身是客，一船寒月到江村。","dynasty":"明代","title":"百嘉村见梅花"}
{"author":"龚鼎孳","content":"倚槛春愁玉树飘，空江铁锁野烟销。兴怀何限兰亭感，流水青山送六朝。","dynasty":"明代","title":"上巳将过金陵"}
{"author":"龚鼎孳","content":"卖珠补屋意高闲，万叠烟霞拥玉颜。想像乱峰睛雪里，自临眉黛写青山。","dynasty":"明代","title":"题绛雪吴君画册"}
{"author":"龚鼎孳","content":"江流何滔滔，岳峙何㠥㠥。奔潮无砥柱，百川徒漫瀰。古来忠孝节，岂随天壤圮。南风方不竞，断岸孤舟舣。伯仲挺英姿，骅骝九霄驶。贤兄早禁闼，同朝吾甚喜。诗画许矜赏，烟霞生爪指。献替羞雷同，高曳东华履。忽复排阊阖，忧危心遽尔。皋益戒无虞，其君宁有此。我皇实优容，小臣言过矣。衔恩涉关塞，抱书牧羊豕。当其廷诤时，我忝交戟里。畏死不敢救，芒刺攒心髓。颇闻秉钧怒，忧天奚藉杞。去年凶问至，伤心违岵屺。一歌折槛行，老泪穿蒿里。令弟都亭骢，上书屡称旨。矫矫当门兰，疾风劲不倚。或时召狂奴，对酒荆高市。薄俗善窥人，将无累吾子，庙堂有钜公，时事难抵齿。求言诏忽下，义愤填膺起。对仗舌仍噤，辱胜望尘跪。甫传弹事人，雷霆森谏纸。杂治烦王公，抗论穷端委。大体存堂帘，连逮及拂士。木索上枫宸，正以旌如矢。何人是魏其，主圣吾所恃。天颜果一回，无罪此人理。感深犹颂系，温言飞玉几。开生汝忠爱，招魂渡辽水。当年薄谴意，徘徊辇原止。盖棺复弹冠，道亨命非否。四海欢且泣，宁独同枌梓。鼗铎悬天衢，封事浩难纪。逢干在一门，后先耀国史。君仁则臣直，此真台谏耳。丈夫有遭遇，讵必属阿唯。三复纪梦吟，若兄今不死。","dynasty":"明代","title":"和季沧苇侍御兼吊天中给谏榇归自辽左"}
{"author":"龚鼎孳","content":"六代丛金粉，千门艳绮罗。笙歌横玉阙，楼阁傍银河。银河玉阙伤心丽，垂柳曾笼王谢第。朱门双燕自翩跹，琼树三山空掩蔽。杜鹃春望隔天津，璧月临春更有人。羽书禁闼床皆满，祠庙青溪祷不神。相府衙兵森子弟，戟门夜识金银气。秦宫貂珥逼将军，李广戈矛偿醉尉。夕烽飞过广陵城，小队传呼宫辇行。官里别驱黄幄去，六军亲倒翠旗迎。帘前墨敕夸行在，河上楼船陨将星。幡出石头王迹地，表书铁券世家名。繁华久触高明忌，满目新亭人似寐。长堑偏容鼓角过，斜阳最耐兴亡事。台城白日乱鸦号，复道香尘长野蒿。宝钿妆成云易散，珠扉花冷月空高。世事从来多反覆，沧桑眼底翻陵谷。当年刀笔太纵横，此日风云纷角逐。金陵萧瑟剧堪怜，旧内钟山本接连。不见五陵裘马外，麒麟还对玉衣眠。","dynasty":"明代","title":"金陵篇用李空同汉京篇韵"}
{"author":"龚鼎孳","content":"北海先生厌朝籍，著书高卧青霞宅。有时置酒为欢娱，独许吾徒共春夕。曹子乃是江海人，辇下徵书坐相迫。别来雄饮尽一斗，早踏春泥赴深酌。是夕六街初镫火，阗阗鼓声喧杂坐。长安小儿竞好事，唤作太平无不可。忆昔曾经天宝年，五侯七贵朱楼边。筑球走马金作埒，御沟杨柳飞晴烟。时危补阙同台谏，下直天街尚清晏。联袂行游灯市头，未觉萧条叹羁宦。乙丙之际风物移，春城沙满金笳吹。醉余尖倒褰珠箔，踏歌悲乐心难知。迩来雨散不复顾，金陵公子愁绕树。即看明月正怜人，谁使吾曹更萍聚。生不愿逐金张尘，遗世亦非嵇阮伦。偶然得意自杯斝，银筝绛烛相鲜新。酒酣起舞呼海岳，历历春星挂檐角。泰阶渐平兵不作，花时肯惜过逢数。","dynasty":"明代","title":"春夕行饮孙少宰北海斋中同秋岳赋"}
{"author":"龚鼎孳","content":"琳宫飞阁冬残月，斜阳罢酒骊驹发。梅花腊尽海云边，恰停万里江门船。经岁风波怨离索，胶漆看颜豁飘泊。人言命驾似嵇吕，天遣扁舟同李郭。杂坐篷窗夜始半，疏镫细语心零乱。番舶鸡人筹屡更，银河敛色长天旦。是日星前锦席张，春风火树翻球场。清歌玉瑟杂羌拍，军城鼓罢仍笙簧。官斋玉浮图书府，笑披台牒多如雨。昼永名香伴鸲鹆，帘开琼雪调鹦鹉。广南珠璧愁凋枯，西园刻印金模糊。酒垆□□□狼藉，高楼大市欢鍪弧。一饭生民泪如霰，至尊旰食明光殿。薄海弄兵皆赤子，荒疆几日犹酣战。季主行藏卜贾生，一归身已私柴荆。轻帆落日五湖客，醉眠何处长安城。长安城夹风云高，朱门轩盖如牛毛。南箕北斗漫指日，九天铩翮纷鸾刀。同时丹笔含元仗，重瞳造膝亲嗟赏。修蛾申詈起须臾，玉阶芳草生尘网。孟博登车空贾祸，黄门录牒悬钩党。天关詄荡敞白日，主圣心能容倔强。江海一麾交戟下，颐指难承甘蹈藉。诸生幡正举阳城，狂奴态尚轻侯霸。逡巡浃月君留邸，摇落穷冬吾报罢。一斥犹存去国名，群贤未谓工弹射。亡何骢马蹶霜蹄，我曹失路偏连鸡。野沙急滚阴风入，高城呵殿惊云泥。茅檐炙冰晨不暖，冻禽未叫肩相齐。九重霆怒岂及夕，至今心骨寒诃诋。春水扬舲别津树，觚棱回首飘烟雾。市虎谗才雪拾糜，同文簿又沾厨顾。青眼全经枫陛晓，黄扉已返榆关戍。江天徙倚鹤归来，携手云山非晓暮。即今海角挽君衣，铜柱功名志未违。壮夫抽身计亦得，不尔强食还翻飞。","dynasty":"明代","title":"岭南喜晤曹秋岳作歌"}
{"author":"龚鼎孳","content":"南渡谁秉国钧者，当时争指贵阳马。皖江老狐据当道，清流喋血盈朝野。金盘火齐高如山，斜封墨敕畴封还。葛岭闲堂格天阁，锦装大轴连云间。一夕延秋六军散，白衣红袖徒悲叹。相府图书等告身，沟渠纸墨残花乱。龙友笔墨殊萧然，鲭盘游戏还仙仙。解衣兴至一挥洒，千岩万壑生秋烟。黄骢裤褶驰南陆，愤作虎头飞食肉。铁戟沙迷战鼓沈，枥马惊星地翻轴。丹青纵横久更新，荆关董巨流传真。苍茫古色照金石，贵阳亦有风流人。赵生意气深相取，晴窗还并孤松抚。此物携持应有神，九疑落月三湘雨。","dynasty":"明代","title":"为赵友沂题所藏杨龙友画册和钱牧斋先生韵"}
{"author":"龚鼎孳","content":"长安大道尘拍天，朔风乍号何怒颠。传闻汉廷方虑狱，都人观者纷骈阗。侍郎拲梏叫阊阖，累累木索同钩连。一言脱口黄沙起，万事苍茫争片纸。曈昽日出轩辕宫，忍照孤臣戴盆死。诸老逡巡视牍背，或复义声鸣感慨。谦让移时议忽同，奋笔大书法当贷。其时群口欢如雷，今日始逢天眼开。金水桥边画漏静，浮云散尽终风回。初闻督府腾谤书，重瞳读之知子虚。闽海焚香万人哭，高幡急鼓随槛车。射乌城头海月昏，手飞铁炮鲸鲵奔。幕府上封曰臣亮，功大不可以罪论。出之缧绁须臾耳，独挈完城报天子。仆射军中若父兄，官罢人情乃如此。上党观察陈谊高，同时五贤郡法曹。对案流涕辄不食，不白此狱非人豪。六人逮系三广柳，生者三人复囚首。已分杨匡都市缚，谁纵虞卿解印走。我皇仁圣真如天，文书乙夜披甘泉。四十五牒同日上，满车薏苡消秋烟。今年盛夏雨泽枯，桑林步祷临天衢。诏下公车求谠直，请剑有人当陛呼。亚夫大胾胜赐玦，饱澍倾盆洗蒸热。敢云不雨烹宏羊，无乃为霖期傅说。七月十月曾几时，风翻雨骤何相随。天心倚伏殊有意，冰山毒雾空尔为。阴阳休咎关三府，人果回天天不怒。吁嗟乎五风十雨何足奇，君不见侍郎之风相公雨。","dynasty":"明代","title":"大风行"}
{"author":"龚鼎孳","content":"甲乙之际无事无，台城白昼嗥妖狐。丞相按剑坐交戟，绯衣赤棒喧天衢。中有一人髯且怒，昔母赵娆父王甫。风雷炙手诧从龙，斧钺行空恣匣虎。失职蓝田怨久盈，俊厨风义激诸生。人伦月旦清裁出，大事《春秋》直笔争。是时二白皆年少，雕隼云峰立秋晓。霜翮常令狡兔愁。金眸不畏轻缯绕，希风海内盛诸君。挝鼓交腾逐客文，小人名辱身犹在。一言精悍张吾军，读书早读东京史。李杜齐名差可拟，纺车玉雪照镫青。古今淑母成君子，十年奏赋诎《甘泉》。敝箧同缄《宝剑篇》，一夕铜驼长荆棘。顿闻铁马嘶南天，草莽陈师勤国难。新亭对酒悲风乱，洒泣登舟动鬼神。扶危共望清和蒜，将军富贵蠡吾侯。汹汹先将乔固收，岂有曹鸾能讼党。却因刘鲔坐同谋。中宵片纸飞司隶，长者是兄羽者弟。郭揖相怜解绶惊，毛钦自失操兵锐。淰淰寒云贯械傍，过门别母空傍徨。寸葱对陨飞霜涕，萱草难忘受日长。此日清流遭六百，槛车一网纷驰逐。北寺空歌凤鸟衰，南冠谁念霜毛秃。武安夜夜醉金貂，耳语能宽避席骄。共羡苍头无李善，何期朱户有王调。电掣飙回格天阁，健儿快马冲铃柝。赫蹄小字颇难详，但言误饮姜刘药。上游旗纛卷飞樯，万甲传呼起晋阳。妄意人情合张角，顿令赤帻劳杨匡。大军北促楼船渡，降帆火照丹阳树。角巾无恙白先生，司马门空笳吹暮。辇珠舆璧又江东，回鹘明装舞队空。鼍鼓散军朝失势，壁门奏表夜论功。郿坞脐燃膏乍冷，罡风人堕仙霞岭。鱼轩象服有庞眉，萧条鼎养凄飘梗。大母含饴拥绛帷，冰鲦碧笋娱春晖。眼看桑海麻姑劫，天与花軿莱子衣。茅容鸡黍安林峤，捧檄还开北堂笑。汉廷辟举首贤良，独行何辞三府召。小弟虎观先上书，英声藉甚翔公车。长安卿相竞倒屣，恨不立置承明庐。扬雄文似翻迟荐，明月瑶阶掩秋扇。三十六宫嚬翠蛾，倾城伫冠昭阳殿。昨日长兄书自南，柴门菽水清且甘。钟阜晴云当户牖，蒲团香雨滋优昙。薄游倦折宫城柳，黄菊两开正重九。心随征雁过滹沱，急归为进南陔酒。若母吾母交义真，登堂一拜犹逡巡。敢云房杜忝明好，愿依陶孟称芳邻。栖栖京雒车尘白，项领磬折终何益。蕙茝离披自一时，葡萄烂漫仍千石。兴酣起舞属谁欢，卫尉东西不耐看。君知罗雀庭中事，正则何心薄子兰。归与若兄连榻语，信我风波久难处。小人有母恋牵裾，招隐况多丛桂侣。君家兄弟急朱轮，霄汉应须早致身。他日起居连八座，定知欢乐过千春。云门一奏党碑倒，雾霁甘陵日杲杲。女师母范世真稀，既有令名兼寿考。","dynasty":"明代","title":"寿白母长歌"}
{"author":"龚鼎孳","content":"皇帝将改元，制书诏所司。方春重民事，王政务急施。水旱兼资贼，人气诚伤悲。万方惟正供，悉索亦已疲。新饷五百万，剜肉疗饥羸。国计在本根，毛附先存皮。民困必失所，拯溺焉能迟？丞相下郡国，一切蠲除之。先是加赋意，岂不哀穷黎？水衡算金钱，桥陵方告期。滇闽各用兵，军行粮辄随。朝廷尚恭俭，大事须藉资。痌瘝上帝心，四海宁尽知。况复州邑吏，鞭挞到孑遗。御史□大夫，陛下真圣慈。元元乐宽大，生息理可为。民贫不独富，斯义古所持。流离与死亡，号呼欲向谁。固知非得已，久大难权宜。我皇本尧舜，天听顷刻移。谏行膏泽下，千载明良时。煌煌社稷寄，辅导良不亏。君仁则臣直，拜手陈古辞。","dynasty":"明代","title":"蠲租行追同元次山舂陵行韵"}
{"author":"龚鼎孳","content":"天寒鼓柁生悲风，残年白头高浪中。地经江徼饱焚掠，夜夜防贼弯长弓。荒村哀哀寡妇哭，山田瘦尽无耕农。男逃女窜迫兵火，千墟万落仓箱空。昨夜少府下争牒，军兴无策宽蜚鸿。新粮旧税同立限，入不及格书驽庸。有司累累罪贬削，缗钱难铸山非铜。朝廷宽大重生息，群公固合哀愚蒙。揭竿扶杖尽赤子，休兵薄敛恩须终。","dynasty":"明代","title":"岁暮行"}
{"author":"龚鼎孳","content":"上书不踏金华省，苍头瘦马冲沙冷。拔剑不割金门肉，老寺残僧铛折足。姑山草堂天下重，松菊东篱阅晋宋。园宅全因宾客荒，才名未逐风尘用。嵚寄历落谁能嗤，烟波五湖足钓丝。秦淮垂柳楚州雪，病夫吟眺恒相期。重逢酒楼下，色定还惊疑。浩荡江海人，何意来京师。门巷疏花掩深酌，高城鼓角寒星落。总教世事属青云，但爱吾徒有丹壑。拂袖长辞骠骑府，脱粟安用公孙阁。卢龙叶堕边霜来，江南林涧还秋苔。知裘日暮何为哉，芒鞋竹杖无氛埃。留君不住羡君去，萧萧易水挥残杯。","dynasty":"明代","title":"姑山草堂歌"}
{"author":"龚鼎孳","content":"古樟轮囷异枯柏，植根江岸无水石。风霜盘亘不计年，枝干扶疏讵论尺。望中转柁愁易过，道旁掉臂真可惜。其下萧瑟枫林青，其侧参差茅宇白。十年跃马桑乾东，双松诘曲慈仁宫。紫鸽翔舞避偃蹇，苍龙蜒蜿回虚空。今来荒野忽有此，数亩阴雪争天风。当时万幕驻金甲，大树飒沓开神功。勿言将压烦榱栋，傲睨高原川谷重。寒翠宁因晚岁雕，孤撑不畏狂澜送。地近军城耀水犀，天开阿阁巢云凤。自古全生贵不材，樟乎匠石忧终用。","dynasty":"明代","title":"樟树行"}
{"author":"龚鼎孳","content":"凤络霞绒，莲铺金索，横桥檀雾吹暖。玉奁半懒春妆，一笑上楼入浅，朱衾画幔，紧围定、梦憨心软。自题名、年少多情，不及杏梁朝燕。云母阁、主司青眼。团扇第、书生睹面。醉扶璧月飞琼。琐合柳乌小苑。珊瑚联枕，楚雨径、神峰如线。爱紫兰、报放双头，恰好阮郎初见。","dynasty":"明代","title":"东风第一枝用史邦卿韵"}
{"author":"龚鼎孳","content":"香定剪风罗幕。客践笼灯芳约。红绡沽酒下帘时，失记登楼作。狂枕玉箫眠，软绊金虫落。扫眉才子赋多情，可是怜轻薄。","dynasty":"明代","title":"误佳期其二"}
{"author":"龚鼎孳","content":"红笺记注，香糜匀染，生受绿蛾初画。挑琴擘阮太多能，自写影、养花风下。月低金管，带飘珠席，两好心情难罢。芳时不惯是乌啼，愿一世、小年为夜。","dynasty":"明代","title":"鹊桥仙"}
{"author":"龚鼎孳","content":"嫣香院落莲钉扣。有结阵都梁弹袖。浓丝丽玉春风守。团定蓉屏粉肉。搓花瓣做成清昼。度一刻翻愁不又。今生誓作当门柳。睡软妆楼左右。","dynasty":"明代","title":"杏花天其四"}
{"author":"龚鼎孳","content":"清波桃叶，幻出刘郎路。两桨载鸳鸯透金锁，重城几处。低帏促坐，长似玉窗西。行不得，且双归，蛱蝶香中去。重来门巷，尽日飞红雨。消息动阳关，暗凝愁、绕花钟鼓。朱深碧浅，一幅可怜春，休进酒，与调筝，只结同心缕。","dynasty":"明代","title":"蓦山溪"}
{"author":"龚鼎孳","content":"无赖鹦哥，谁遣唤、花枝醒。阑干外、愁潮恨岭。一步妆台，受不起、加餐信。风静。漾帘栊，回头小影。有限天涯，载得了、垂杨病。销魂牒、权时拜领。说谎高唐，可好托、春衾性。难听。长叹与、清钲乍并。","dynasty":"明代","title":"惜奴娇离情用史邦卿韵"}
{"author":"龚鼎孳","content":"箭打乱潮柔橹，鸦翻古渡青旗。春江玉雪鉴须眉。俊眼相看似此。长剑锦骢香梦，宝钗钿瑟男儿。人言无泪洒离时。不称英雄泪耳。","dynasty":"明代","title":"西江月渡江作"}
{"author":"龚鼎孳","content":"隔江楼、月涌银涛，偏是红绵难洗。正絮扑、棠舷星稀。蕙幄恹恹花气。中酒心期。垂帘时候，旅馆疏灯起。残堞外、一片荒鸡、一半画笳，吹到孤眼人耳。幽梦中、重寻后会，岂似麝裙同系。笛瘦宝鞍。钗斜玉镜，寸寸含情地。别路千万叠，长亭只在望里。暗忖量、蓝桥约定，领略三生恩意。两字骊歌，暂时南浦，岂负浓香被。宛转官柳侧。终怜好春轻弃。","dynasty":"明代","title":"十二时浦口寄忆用柳耆卿秋夜韵"}
{"author":"龚鼎孳","content":"别怨暗移青镜，春愁倦听红牙。扬州灯火绛楼纱。不似石头城下。伴我邮亭孤月，负他寒食梨花。没来繇事误天涯。玉笛当风此夜。","dynasty":"明代","title":"西江月广陵寄忆用史邦卿闺思韵孤月。"}
{"author":"龚鼎孳","content":"檀脂凤带。远在碧山春草外。耳畔低声。恰似兰闺念小名。风巾雨屐。那许偷窥金粉席。只办销魂。絮得东风也闭门。","dynasty":"明代","title":"减字木兰花途中寄忆"}
{"author":"龚鼎孳","content":"粉城春市。系马惯、谁家荡子。别袖意、菱花偷见，蓦地锦帘千里。照小窗、双蒂银蟾，深怜密唤曾如此。有腻玉轻钩，翠云浓绕，芳梦黏人难起。数不尽、同心咒。休算作、冶游驱使。怕金铃声瘦，青骢天远，倚楼肠断斜阳里。晚香横儿。对真真、暗嘱情场，不负鸾钗紫。鸳裯凤绶，端值龙沙一死。","dynasty":"明代","title":"薄幸春明寄忆"}
{"author":"龚鼎孳","content":"走马到章台，闲却绿窗眉笔。记得回头低唤，怨梢斜日。倚栏今夕卜归鸿，管取蛛丝吉。好梦也须珍重，意中缘难必。","dynasty":"明代","title":"好事近其二"}
{"author":"龚鼎孳","content":"相思明月社，推桃燕、一代水边楼。忆黛比岫遥，花和人瘦，玉围屈戍，珠写箜篌。销魂别泪如巫峡雨，心逐广陵舟。乳燕幕开，锦笺难托，蜜蜂房闭，香粉都收。红窗携纤手，双双把鸳盟，订在新秋。只道云时金屋，管甚闲愁。怅霞生绮陌，谁家弄笛，露凉小苑。何处藏钩。七夕看看过了，梦见还羞。","dynasty":"明代","title":"风流子其三"}
{"author":"龚鼎孳","content":"璧露乍惊秋。月满西楼。江南箫管正悠悠。报到天边今夜会，彩线穿愁。薄幸是牵牛。会少离稠。鹊槎一夕锦云收。我做牛郎他织女，夜夜桥头。","dynasty":"明代","title":"浪淘沙长安七夕和称六"}
{"author":"龚鼎孳","content":"桐洗纱窗叶坠秋，翻动一春愁。玉鞭酒市，醒来斜月，醉里朱楼。柔肠憔悴无人见，见即恐花羞。试抛脑后，陡来衾底，又嵌心头。","dynasty":"明代","title":"眼儿媚邸怀"}
{"author":"龚鼎孳","content":"肠断鸳鸯锦字文。一双疼热在春分。新愁欹枕不能闻。影入菱花留夕照，香凝纨扇忆朝熏。玉窗还肯受殷勤。","dynasty":"明代","title":"浣溪沙其二"}
{"author":"龚鼎孳","content":"一缕春心托杜鹃。也防人薄幸、靠青天。琼楼真负凤箫缘。无聊赖。劈碎紫鸳弦。送眼落霞边。只愁深阁里、误芳年。戴花那得木兰船。桃花路，风雨接幽燕。","dynasty":"明代","title":"小重山其五"}
{"author":"龚鼎孳","content":"翠幰报花来。春恨重栽。西风吹上妆台。旧梦不留新梦远，影里徘徊。客思绕秋苔。铁马惊开。银床冷落薛涛才。细展红香温丽句，一字千猜。","dynasty":"明代","title":"浪淘沙其六"}
{"author":"龚鼎孳","content":"惜花期，订花期。诉向花愁知未知。天怜两道眉。望中疑，梦中疑。斗帐檀丝月午时。香泥塑蝶痴。","dynasty":"明代","title":"长相思其三"}
{"author":"龚鼎孳","content":"似多情。似无情。玉艳心情是怎生。春衫记不明。长歌行。短歌行。多少柔肠撺掇成。流莺只一声。","dynasty":"明代","title":"长相思其四"}
{"author":"龚鼎孳","content":"死向云英一哭休。蓝桥风路不中愁。勾符明注小红楼。青鸟梦尝迷绣户。孤鸳冢莫葬芳洲。诉花难放玉搔头。","dynasty":"明代","title":"浣溪沙其七"}
{"author":"龚鼎孳","content":"远鸿飞送，有倾城玉杵、龙绡踪迹。小字鸳鸯颠倒认，凭仗晶盘凝碧。密约镌花，深嚬谢柳。打破春愁国。秋灯分照，短长程已亲历。为想翠管轻笼，绿窗低唤，软款怜征客。迢递江南天北意。佳事恰宜今夕。钿合香浓。鸾台云热，狂欲生双翼。冰蟾遥共，画楼人在吹笛。","dynasty":"明代","title":"念奴娇中秋得南鸿喜赋用东坡中秋韵"}
{"author":"龚鼎孳","content":"戍烽直。山外寒云卷碧。香尘道、千里绣弧，凌乱垂杨暮烟色。鸿飞如异国。何况朱颜作客。茱萸带、霜打雨吹，瘦损宫腰恰盈尺。京华旅人迹。正草迓金鞭，花暗瑶席。五侯鲭好无心食。听白雁风快，紫鸾人远，钿辕瞥过渭桥驿。似天限南北。心恻万愁积。料野馆斜曛，芳影凄寂。回头凤阙情何极。伫日丽仙掌，柳回羌笛。经年红泪，向锦衾畔，宛转滴。","dynasty":"明代","title":"兰陵王冬仲奉使出都南辕已至沧州道梗复返用周美成赋"}
{"author":"龚鼎孳","content":"绿烟横，兰桨渡。金犊偃淮浦。细草春寒，过尽断肠雨。望中雀扇云衣。温存无据。枕边心，关山留住。莫轻觑。柳外无尽长亭，朝朝背人数。河上双鱼，听否咒花语。更愁香梦来寻，重添离处。却也遣、病魂随去。","dynasty":"明代","title":"祝英台近闻暂寓清江浦用辛稼轩春晚韵"}
{"author":"龚鼎孳","content":"天半峰青，遮定玉帷花恼。卷珠屏、依然碧草。过江心事，骂飞鸿难告。问东风、可曾知道。两点金焦，看遍浅嚬微笑。送粉丝、春潮渐杳。黄昏才惯，信罗衣宽蚤。又禁得、杜鹃声老。","dynasty":"明代","title":"风中柳复闻渡江泊京口用孙夫人闺情韵"}
{"author":"龚鼎孳","content":"莺馆安排静。待珠轮、逐程屯劄，柳旗花令。预遣探香乌鹊去。露洒星桥玉冷。可曾见、卢家官艇。金字虎头青鸟印，押红泥、遮抹春愁影。骑凤月，破烟瞑。瑶箱泪叠朱丝剩。试芙蓉、两行宫烛。对摊芳信。微雨细揉弹事笔，温热低心软性。料锦鲤、今番情定。雾幔晴衫深打叠，怕秋棠、不耐商飙劲。因蚤雁，嘱君听。","dynasty":"明代","title":"贺新郎得京口北发信用史邦卿韵"}
{"author":"龚鼎孳","content":"青天万里，忽下檀云，送到虬幢鲛缀。六代金霞，三春莺粉，拾得有情佳丽。便倩秋蟾比。怪年年碧海，成双非易。尽畴昔、罗裙画簟。无数销魂见面都已。相逢恰今宵，一世团圞花明月媚。兼有九霄玉佩，五夜香炉，好景安容抛弃。斗帐雾浓，珠绦丝热，柳毅龙宫输美。紫幄同同心，倚任消受南国，知名才艺。那忍忘、灯前却扇，笛边沽酒、上楼欢意。三生誓。玄霜碾入鹣鹣被。","dynasty":"明代","title":"玉女摇仙佩中秋至都门距南鸿初来适周岁矣用柳耆卿佳人韵志喜"}
{"author":"龚鼎孳","content":"画眉余兴，哂王章闺阁、都无英物。北阙浮云遮望眼，谁作中流铁壁。剪豹天关，搏鲸地轴，只字飞霜雪。焚膏相助，壮哉儿女人杰。投袂太息花前，仰天长笑，正酒狂初发。赤日鳞金霄汉转，坐见岳摇氛灭。一叶身星星发。与君沉醉，玉台斜过佳月。","dynasty":"明代","title":"念奴娇花下小饮时方上书有所论列八月廿五日也用东坡赤壁韵"}
{"author":"龚鼎孳","content":"冰绡冷织孤烟悄。檐涛声压花铃小。夜色上啼乌。青灯一壮夫。婵娟千种意。莫照伤时字。此夜绣床前。清光圆未圆。","dynasty":"明代","title":"菩萨蛮初冬以言事系狱对月寄怀"}
{"author":"曹翰田","content":"石磴何盘纡，烟萝相映护。仰陟双峰凹，俯窥一线路。泉声鸣幽涧，鸟道出高树。隔岭有数村，疑向桃源住。","dynasty":"清代","title":"碎石岭"}
{"author":"曹翰田","content":"小圃不半亩，草树交蒙茏。荷锄理荒秽，亦加斤斧功。稍稍见条理，兰菊成芳丛。就中有特立，翠柏柯如铜。其旁接密荫，蔼蔼青梧桐。梧桐易摇落，柏劲凌寒冬。","dynasty":"清代","title":"漫咏"}
{"author":"陈世济","content":"暖日芸窗启，清风绛帐开。春随佳客至，鸟和好音来。岩树玉为骨，峦云石作胎。拈毫有高咏，犹见小山才。","dynasty":"清代","title":"辛巳春朱画亭黼馆于小山书屋，见赠次韵"}
{"author":"陈世济","content":"薄暮轻寒透碧纱，素心晨夕度年华。平堤绿掩萋萋草，深巷红销点点花。酒罢萧斋怜楚客，衣添画阁忆卢家。相逢共惜春多雨，门外烟波万柳斜。","dynasty":"清代","title":"春雨薄寒同画亭莲仙分赋"}
{"author":"陈世济","content":"沈沈春色掩窗纱，颇讶连宵避月华。细雨暗催三径竹，轻阴好护一庭花。琼楼此际停歌管，金勒何时问酒家。自觉消寒吟力倦，挥毫多半墨痕斜。","dynasty":"清代","title":"叠韵再赋"}
{"author":"陈世济","content":"寒气森森护石台，琼林都向碧山栽。天低野阔雀方至，树老香疏蝶未来。缟袂夜深还积雪，铁衣岁久忽生苔。东风消息江皋动，数点先从岭上开。","dynasty":"清代","title":"拟高青邱梅花诗九首其一"}
{"author":"陈世济","content":"花中萼绿夙称仙，特立亭亭断俗缘。绡帐乍开晴飏雪，羽衣初化晓浮烟。生成孤瘦依檐下，收尽高寒到槛前。最爱林间清意味，片云流地月当天。","dynasty":"清代","title":"拟高青邱梅花诗九首其二"}
{"author":"陈世济","content":"隔岁东君到陇头，几多芳信问谁收。月明野寺僧横榻，风定江桥客倚舟。玉骨三更偏耐冷，冰心一片不容愁。赠来双树供寥寂。伴我云房作卧游。","dynasty":"清代","title":"拟高青邱梅花诗九首其三"}
{"author":"陈世济","content":"腊尽枝头破冻痕，故园春色共谁温。斜穿松竹依三径，横埽风尘别一村。独夜相思曾入梦，空山无侣合销魂。骑驴人过浑难觅，雪压篱墙水抱门。","dynasty":"清代","title":"拟高青邱梅花诗九首其四"}
{"author":"陈世济","content":"不学新妆斗汉宫，山家偏与暗香通。丰姿半入吟怀瘦，色相全从望眼空。古石开尊松影下，虚窗倚枕雪声中。清魂何处堪招得，多在萧萧落木丛。","dynasty":"清代","title":"拟高青邱梅花诗九首其五"}
{"author":"陈世济","content":"洗尽铅华辟尽尘，只将淡泊对山人。相逢砚北怜寒夜，每向江南报早春。占断群花知尔独，探回孤馆忆君频。当年若个丹青手，纸帐图来总未真。","dynasty":"清代","title":"拟高青邱梅花诗九首其六"}
{"author":"陈世济","content":"寂寂蓬门静与依，琼姿照处遍生辉。笑凭栏侧珠钿委，睡起花间翠羽飞。几度霜威还是好，一番风信未全稀。林逋去后诗零落，惆怅孤山独鹤归。","dynasty":"清代","title":"拟高青邱梅花诗九首其七"}
{"author":"陈世济","content":"韶光庾岭转青阳，忽讶君来共此乡。看到瑶华须发冷，吟残玉屑齿牙香。雨中春树谁先发，雪后园林独未荒。听得漏声花外尽，一帘清影正飞霜。","dynasty":"清代","title":"拟高青邱梅花诗九首其八"}
{"author":"陈世济","content":"别有孤芳只自知，冲寒野岸忽横枝。山妻寂寞还邀笑，驿使招遥正寄思。瘦石疏篁君倚处，清谈小饮客来时。此间喜得罗浮伴，静对明窗拟赋诗。","dynasty":"清代","title":"拟高青邱梅花诗九首其九"}
{"author":"裴諴","content":"不是厨中丳，争知炙里心。井边银钏落，展转恨还深。不信长相忆，抬头问取天。风吹荷叶动，无夜不摇莲。簳蜡为红烛，情知不自由。细丝斜结网，争奈眼相钩。","dynasty":"唐代","title":"南歌子词三首"}
{"author":"裴諴","content":"思量大是恶姻缘，只得相看不得怜。愿作琵琶槽郍畔，得他长抱在胸前。独房莲子没有看，偷折莲时命也拌。若有所由来借问，但道偷莲是下官。","dynasty":"唐代","title":"新添声杨柳枝词"}
{"author":"裴諴","content":"不是厨中丳，争知䏑里心。井边银钏落，展转恨还深。","dynasty":"唐代","title":"南歌子词三首其一"}
{"author":"裴諴","content":"不信长相忆，抬头问取天。风吹荷叶动，无夜不摇莲。","dynasty":"唐代","title":"南歌子词三首其二"}
{"author":"裴諴","content":"簳蜡为红烛，情知不自由。细丝斜结网，争奈眼相钩。","dynasty":"唐代","title":"南歌子词三首其三"}
{"author":"裴諴","content":"独房莲子没人看，偷折莲时命也𢬵。若有所由来借问，但道偷莲是下官。","dynasty":"唐代","title":"新添声杨柳枝词其二"}
{"author":"冯惟健","content":"城南书舍复相违，身外浮名有是非。若得羽翰遗世网，定应猿鹤老柴扉。泉鸣花径时垂钓，日到松梢自曝衣。王子夜深乘月色，山头吹把玉箫归。","dynasty":"明代","title":"归读书处作简汝威弟"}
{"author":"冯惟健","content":"烨烨瑶芝玉洞开，冥冥紫气自东来。拂衣海上携龙杖，抱膝云中养鹤胎。","dynasty":"明代","title":"赠麻南庄隐者和岳云石韵"}
{"author":"冯惟健","content":"舟楫怀明主，笙歌慰远征。蒲轮辉泰岱，龙节照淄渑。日月丹霄迥，蓬莱绛阙曾。上台旋斗极，东海运鹍鹏。虞室夔龙重，周廷礼乐兴。银台闲玉匦，天阁秘金縢。九庙旂常集，诸陵剑舄登。鲋隅祥雾隐，丰沛瑞源澄。金粟双峰并，瑶池八骏乘。臣邻瞻赫赫，宾从尽兢兢。献纳当朝望，都俞气象增。殊仪须景伯，正色待长升。缇扇随车转，朱明丽盖升。松亭余舞鹤，石絺按垂藤。地境云光莹，天齐雨气蒸。歌随林鸟变，思共暮烟凝。牛角悲歌宁，龙门喜御膺。十年还戴鹖，千里共担簦。勋业宁金马，身名岂玉绳。尘锋频自拭，铩翮尚堪腾。敢谓吟《梁甫》，谁能著茂陵。云门读书处，日暮倚崚嶒。","dynasty":"明代","title":"送少宗伯东渚杨公还朝"}
{"author":"冯惟健","content":"独眠三馆夜，微钟度江口。牵帷语仆夫，起视天霁否。","dynasty":"明代","title":"姑熟道中三首"}
{"author":"冯惟健","content":"烟起树亦暝，水生江岸窄。夜来别故人，风雨最萧瑟。","dynasty":"明代","title":"姑熟道中三首"}
{"author":"冯惟健","content":"冥冥雨不绝，呖呖啼征鸿。寒江烟雾里，小艇一渔翁。","dynasty":"明代","title":"姑熟道中三首"}
{"author":"冯惟健","content":"我所思兮在衡阳，欲往从之湘水长。父兮驱车五马良，为国经营筋力强。坐纡筹策驯蛮羌，指挥军饷收夜郎。出门四顾谁相将，瞻依斗极怀君王。思之不见心烦伤。","dynasty":"明代","title":"拟四愁诗"}
{"author":"冯惟健","content":"我所思兮在青州，欲往从之路阻修。淄潍东下何悠悠，满园布谷鸣叚鸠。母兮缲丝妹结紬，弟兮刈麦行西畴。道逢乡人寄衣裯，展衣拂袖双泪流。思之不见心烦忧。","dynasty":"明代","title":"拟四愁诗其二"}
{"author":"冯惟健","content":"我所思兮在医闾，欲往从之路崎岖。凄凄霜露临丘墟，鹿场町疃依吾庐。妻兮抱子愁独居，昨闻边关飞羽书。胡儿杀人如匹雏，将军敛兵不敢驱。思之不见心踌蹰。","dynasty":"明代","title":"拟四愁诗其三"}
{"author":"冯惟健","content":"我所思兮在燕京，欲往从之尘盈盈。青楼有女宛清扬，晨理机杼织未成。我欲赠之云锦屏，罗绮结成双凤形。怀之中夜步前楹，长歌宛转谁为听。思之不见心烦冥。","dynasty":"明代","title":"拟四愁诗其四"}
{"author":"曹应谷","content":"湖海平生志，蹉跎二十年。神鲲秋试水，雄剑夜摩天。少达真非福，奇穷乃益坚。健儿莫相笑，老将半幽燕。","dynasty":"清代","title":"放言"}
{"author":"曹应谷","content":"凉月忽在牖，晓风时启扉。草深萤火灭，林静蝉声微。仰看山容瘦，落叶上我衣。万物各有托，盈虚理不违。班姬苦离别，团扇情因依。人生贵行乐，吾道未为非。","dynasty":"清代","title":"感怀杂诗其一"}
{"author":"曹应谷","content":"中年多哀乐，顿失强记力。手披书万函，心游天八极。掩卷辄健忘，开编疑旧识。束发受六经，如石铭胸臆。儒冠来误人，草草事涂饰。岁月坐销磨，性灵半薄蚀。恨不化蠹鱼，神仙字三食。扪心悔已迟，名者学之贼。","dynasty":"清代","title":"感怀杂诗其二"}
{"author":"吕渭","content":"江南仲冬天，紫蔗节如鞭。海将盐作雪，出用火耕田。","dynasty":"唐代","title":"状江南。仲冬"}
{"author":"吕渭","content":"独坐贡闱里，愁多芳草生。仙翁昨日事，应见此时情。","dynasty":"唐代","title":"贞元十一年知贡举挠阁不能定去留寄诗前主司"}
{"author":"吕渭","content":"皇心不向晦，改节号中和。淑气同风景，嘉名别咏歌。湔裙移旧俗，赐尺下新科。历象千年正，酺醵四海多。花随春令发，鸿度岁阳过。天地齐休庆，欢声欲荡波。","dynasty":"唐代","title":"皇帝移晦日为中和节"}
{"author":"吕渭","content":"岩居旧风景，人世今成昔。木落古山空，猿啼秋月白。谁同西府僚，几谢南平客。摧残松桂老，萧散烟云夕。迹留异代远，境入空门寂。惟有草堂僧，陈诗在石壁。","dynasty":"唐代","title":"经湛长史草堂"}
{"author":"吕渭","content":"忆长安，八月时，阙下天高旧仪。衣冠共颁金镜，犀象对舞丹墀。更爱终南灞上，可怜秋草碧滋。","dynasty":"唐代","title":"忆长安。八月"}
{"author":"王智兴","content":"三十年前老健儿，刚被郎中遣作诗。江南花柳从君咏，塞北烟尘我独知。","dynasty":"唐代","title":"徐州使院赋"}
{"author":"孔颙","content":"有个将军不得名，唯教健卒喝书生。尚书近日清如镜，天子官街不许行。","dynasty":"唐代","title":"上浙东孟尚书"}
{"author":"黄机","content":"秋萧索。梧桐落尽西风恶。西风恶。数声新雁，数声残角。离愁不管人飘泊。年年孤负黄花约。黄花约。几重庭院，几重帘幕。","dynasty":"宋代","tags":"悲秋，孤独，怀人","title":"忆秦娥·秋萧索"}
{"author":"黄机","content":"寒江夜宿。长啸江之曲。水底鱼龙惊动，风卷地、浪翻屋。诗情吟未足。酒兴断还续。草草兴亡休问，功名泪、欲盈掬。","dynasty":"宋代","tags":"宋词三百首，写水，抒怀，壮志难酬","title":"霜天晓角·仪真江上夜泊"}
{"author":"黄机","content":"绿阴窗几明如拭，粉黛初匀。无限芳心。翻动牙签却＿人。多娇爱学秋来曲，微颤朱唇。别后销魂。字底依稀记指痕。","dynasty":"宋代","title":"丑奴儿"}
{"author":"黄机","content":"有美一人，昔在何居，今方见之。俨琼缨翠弁，气清芬只，珠幢绛节，光陆离兮。吾道非耶，世情复尔，天骥昂藏不受羁。还知否，定曲高寡和，才大难施。行吟湘水之湄。看云卷云舒无定姿。想粲然长笑，物皆有用，时哉易失，我亦奚为。袖手旁观，何如小试，欲脱囊中失利锥。君休叹，正梅花将发，尘满征衣。","dynasty":"宋代","title":"沁园春（送赵运使之江西）"}
{"author":"黄机","content":"东篱成趣，有西风解事，催开丛菊。碎摺黄金谁试手，一一清香堪掬。露湿凉轻，霞凝寒重，秀发如新沐。宫妆匀就，岂知红紫粗俗。因念昔日渊明，微官不受，归伴花幽独。弹压秋光三径里，浊酒床头初熟。饮剧肠宽，醉深吻燥，更把纶巾漉。此翁无恙，唤渠同醉船玉。","dynasty":"宋代","title":"酹江月"}
{"author":"黄机","content":"试单衣，扶短策，沙路净如洗。乍雨还晴，花柳自多丽。争知话别南楼，片帆天际，便孤了、同心连理。镇萦系。谩有罗带香囊，殷红斗轻翠。一纸浓愁，无处倩双鲤。可堪飞梦悠悠，春风无赖，时吹过、乱莺声里。","dynasty":"宋代","title":"祝英台近"}
{"author":"黄机","content":"十年不作湖湘客。亭堠催行色。浅山荒草记当时。筱竹篱边羸马、向人嘶。书生万字平戎策。苦泪风前滴。莫辞衫袖障征尘。自古英雄之楚、又云之秦。","dynasty":"宋代","title":"虞美人"}
{"author":"黄机","content":"兴泼元同宇。唤君来、浮君大白，为君起舞。满袖斑斑功名泪，百岁风吹急雨。愁与恨、凭谁分付。醉里狂歌空漫触，且休歌、只倩琵琶诉。人不语，弦自语。诗成更将君自赋。渺楼头、烟迷碧草，云连芳树。草树那能知人意，怅望关河梦阻。有心事、笺天天许。绣帽轻裘真男子，政何须、纸上分今古。未办得，赋归去。","dynasty":"宋代","title":"乳燕飞（次徐斯远韵寄稼轩）"}
{"author":"黄机","content":"池落开遍莲房老。秋声已入梧桐表。葵扇与桃笙。尚宜相带行。危亭三百尺。爽气真堪挹。沦茗且盘旋。翩翩吾欲仙。","dynasty":"宋代","title":"菩萨蛮"}
{"author":"黄机","content":"政槐云浓翠，榴火殷红，暑风凉细。紫府神仙，向人间游戏。瑞节珠幢，琼缨宝佩，炯冰壶标致。经济规模，登庸衣钵，家传如此。礼乐醇儒，诗书元帅，尽洗凡踪，平吞余子。敬简堂深，且从容一醉。庆祉绵绵，功名衮衮，比衡山湘水。更把阳和，从头付与，满门桃李。","dynasty":"宋代","title":"醉蓬莱（寿史帅）"}
{"author":"黄机","content":"云树参差，烟芜平远。沙头只欠飞来雁。西风方做一分秋，凄凉已觉难消遣。窗底灯寒，帐前香暖。回肠偏学车轮转。剩衾闲枕自无眠，谯门更著梅花怨。","dynasty":"宋代","title":"踏莎行·云树参差"}
{"author":"黄机","content":"碧树凉颸惊画扇。窗户齐开，秋意参差满。先自离愁裁不断。蛩螀更作声声怨。山绕千重溪百转。隔了溪山，梦也无由见。归计凭谁占近远。银缸昨夜花如糁。","dynasty":"宋代","title":"蝶恋花·碧树凉颸惊画扇"}
{"author":"黄机","content":"秋点长，秋梦短。怕见黄昏庭院。风窸窣，雨萧骚。倚窗魂欲销。候蛛丝，占鹊喜。依旧浓愁一纸。红袖黦，翠钿蔫。泪痕犹未乾。","dynasty":"宋代","title":"更漏子·秋点长"}
{"author":"黄机","content":"帘幕閟深沈。灯暗香销夜正深。花落画檐鸣细雨，岑岑。滴破相思万里心。晓色未平分。翠被寒生不自禁。待得梦成翻恶况，堪颦。飞雁新来也误人。","dynasty":"宋代","title":"南乡子·帘幕閟深沈"}
{"author":"黄机","content":"细听楼头漏箭移。客床寒枕不胜敧。凄凉夜角偏多恨，吹到梅花第几枝。人间阔，雁参差。相思惟有梦相知。谢他窗外芭蕉雨，叶叶声声伴别离。","dynasty":"宋代","title":"鹧鸪天·细听楼头漏箭移"}
{"author":"黄机","content":"墨绿衫儿窄窄裁。翠荷斜?领云堆。几时踪迹下阳台。歌罢樱桃和露小，舞馀杨柳趁风回。唤人休诉十分杯。","dynasty":"宋代","title":"浣溪沙·墨绿衫儿窄窄裁"}
{"author":"黄机","content":"初藕花发。薰风庭院凉成霎。碧纱金缕笼香雪。记得年时，心事凭栏说。如今陡顿音书绝。夜窗羞见团团月。锦囊尘暗黄金玦。留取多情，归好时节。","dynasty":"宋代","title":"醉落魄/一斛珠"}
{"author":"黄机","content":"钗头蝴蝶。趁舞梅边雪。酒泻黄縢光夺月。岁岁年年蕉叶。边城莺唤春归。沙场马到秋肥。□□熊韬虎略，换渠金甲牙旗。","dynasty":"宋代","title":"清平乐·钗头蝴蝶"}
{"author":"黄机","content":"寒食清明都过了，客中无计留春。东风吹雨更愁人。系船芳草岸，始信是官身。怅望故园烟水阔，几时匹马駸駸。别肠何止似车轮。殢天天不管，转作两眉颦。","dynasty":"宋代","title":"临江仙·寒食清明都过了"}
{"author":"黄机","content":"驳云行雨苦无多。晴也快如梭。春思正难拘束，客愁谁为销磨。寻花觅谶，传杯托意，种种蹉跎。消息不来云锦，泪痕湿满香罗。","dynasty":"宋代","title":"朝中措·驳云行雨苦无多"}
{"author":"黄机","content":"牙鼓声中，又妆点、千红万绿。春试手，银花影粲，雪梅香馥。归梦不知家近远，飞帆正挂天西北。记年时、歌舞绮罗丛，凭谁续。烟水迥，云山簇。劳怅望，伤追逐。把蛛丝鹊喜，意□占卜。月正圆时羞独照，夜偏长处怜孤宿。悔从前、轻被利名牵，征尘扑。","dynasty":"宋代","title":"满江红其一"}
{"author":"黄机","content":"万灶貔貅，便直欲、扫清关洛。长淮路、夜亭警燧，晓营吹角。绿鬓将军思饮马，黄头奴子惊闻鹤。想中原、父老已心知，今非昨。狂鲵剪，于菟缚。单于命，春冰薄。政人人自勇，翘关还槊。旗帜倚风飞电影，戈鋋射月明霜锷。且莫令、榆柳塞门秋，悲摇落。","dynasty":"宋代","title":"满江红其二"}
{"author":"黄机","content":"此日足可惜，心事正崔嵬。江淮踏遍，经岁相识定谁来。每向酒边长叹，更向花边长笑，意虑叵能猜。邂逅忽相遇，有客在尘埃。脱儒冠，著武弁，太多才。笔墨争似，钩戟容易到云台。馀子何须转手，便把平生胸臆，勇去莫徘徊。事业上金石，人世自叹哀。","dynasty":"宋代","title":"水调歌头其一为施少仪作"}
{"author":"黄机","content":"柳际梅边腊雪乾。钗头蝴蝶又成团。飘零萍梗江湖客，冷落笙箫灯火天。浇浊酒，惜流年。牙旗夜市几时穿。太平乐事终须在，老去心情恐不然。","dynasty":"宋代","title":"鹧鸪天其二元日呈王帅"}
{"author":"黄机","content":"醉来玉树倚风前。举吟鞭。指青帘。乌帽低昂，摇兀似乘船。傍路谁家妆束巧，斜映日，半窥帘。寻欢端合趁芳年。对鹍弦。且陶然。纸上从渠，刘蹶与嬴颠。漠漠绿阴春复夏，多少事，总悬天。","dynasty":"宋代","title":"江城子次洪如晦韵"}
{"author":"黄机","content":"寄眼秋光好，停车问所经。回峰藏短径，疏竹掩空亭。稻熟平栖亩，蘋开浅见汀。蒋山新入望，端为客来青。","dynasty":"清代","title":"和高念东先生六合道中作"}
{"author":"黄机","content":"执素不盈尺，抚桐何事弦。夜气还太初，杳无尘虑牵。清商入林杪，抱膝忘吾年。人生感荣辱，而自损其天。闻兹檐外声，乌乎使之然。","dynasty":"清代","title":"读欧阳永叔秋声赋有感"}
{"author":"黄机","content":"相思绕遍天涯路。相思不识行人处。多病怕逢春。那堪春正深。日高梳洗懒。鸾镜香尘掩。双鬓绿蓬松。一帘花信风。","dynasty":"宋代","title":"菩萨蛮"}
{"author":"黄机","content":"惜山不厌山行远。山中禽鸟频惊见。小雨似怜春。霏霏容易晴。青裙田舍妇，馌饷前村去。溪水想平腰。唤船依断桥。","dynasty":"宋代","title":"菩萨蛮（次杜叔高韵）"}
{"author":"黄机","content":"绿锁窗前双凤奁。调朱匀粉玉纤纤。妆成谁解尽情看。柳转光风丝袅娜，花明晴日锦斓斑。一春心事在眉尖。","dynasty":"宋代","title":"浣溪沙"}
{"author":"黄机","content":"绿绮空弹恨未平。可堪执手送行人。碧酒谩将珍重意，莫辞斟。我定忆君吟渭北，君须思我赋停云。未信高山流水曲，断知音。","dynasty":"宋代","title":"浣溪沙（送杜仲高）"}
{"author":"黄机","content":"流转春光又一年。春愁尽日两眉尖。草草幽欢能几许，已天边。会得音书生羽翼，免教魂梦役关山。帘卷落花千万点，雨如烟。","dynasty":"宋代","title":"浣溪沙"}
{"author":"黄机","content":"日转雕栏午漏分。井梧落尽小窗明。宝床丝索懒关心。愁压春山应脉脉，困凝秋水想沈沈。低头时露一湾金。","dynasty":"宋代","title":"浣溪沙"}
{"author":"黄机","content":"著破春衫走路尘。子规啼断不禁闻。功名似我却羞人。象板且须歌皓齿，袅蹄何苦惜黄金。尊前休负此生身。","dynasty":"宋代","title":"浣溪沙"}
{"author":"黄机","content":"忆自别郎时，数到郎归日。及至郎归郎又行，泪脸香红湿。残梦怕寻思，罥绣慵收拾。夏簟青青白昼长，背倚阑干立。","dynasty":"宋代","title":"卜算子（柬赵佥）"}
{"author":"黄机","content":"叹镜中白发，元不向、酒边栽。奈诗习未除，客愁易感，剩要安排。浮名任他有命，怕青山、颇怪不归来。出屋长松招鹤，绕渠流水行杯。浪驱羸马踏江淮。幽梦苦相催。甚狭路嵚崎，雄心突兀，谁忍徘徊。此事正烦公等，笑曹刘、只合作舆台。我自人间屈曲，青云有眼休回。","dynasty":"宋代","title":"木兰花慢（次岳总干韵）"}
{"author":"黄机","content":"问功名何处，算只合、付悠悠。怕僮仆揶揄，长年为客，楚尾吴头。春来故园渐好，似不应、不醉把春休。剩买蒌蒿荻笋，河豚已上渔舟。人间太半足闲愁。蓑笠梦汀洲。向桃杏花边，招邀同社，秉烛来游。连台听渠拗倒，更麹生、元不厌诛求。世事翻云覆雨，满怀何止离忧。","dynasty":"宋代","title":"木兰花慢（次岳总干韵）"}
{"author":"黄机","content":"呀鼓声中，又妆点、千红万绿。春试手，银花影粲，雪梅香馥。归梦不知家近远，飞帆正挂天西北。记年时、歌舞绮罗丛，凭谁续。烟水迥，云山簇。劳怅望，伤追逐。把蛛丝鹊喜，意□占卜。月正圆时羞独照，夜偏长处怜孤宿。悔从前、轻被利名牵，征尘扑。","dynasty":"宋代","title":"满江红"}
{"author":"黄机","content":"万灶貔貅，便直欲、扫清关洛。长淮路、夜亭警燧，晓营吹角。绿鬓将军思饮马，黄头奴子惊闻鹤。想中原、父老已心知，今非昨。狂鲵剪，于菟缚。单于命，春冰薄。政人人自勇，翘关还槊。旗帜倚风飞电影，戈铤射月明霜锷。且莫令、榆柳塞门秋，悲摇落。","dynasty":"宋代","title":"满江红"}
{"author":"黄机","content":"云暗山昏，西风撼、一天悲雨。隐君问、短墙修竹，故园何处。九月江南无雁到，素书封了谁传与。待从头、拼却把心宽，还如故。吴姬唱，燕姬舞。持玉斝，温琼醑。怅人生欢会，一年几许。莫上小楼高处望，楼前诘曲来时路。便直须、匹马两苍头，东归去。","dynasty":"宋代","title":"满江红"}
{"author":"黄机","content":"春愁几许，似春云蔼蔼，连空无数。□□眉尖偏易得，没个因由分付。杨柳烟浓，海棠花暗，绿涨墙头路。小楼应是，有人和泪凝伫。长记宝轴妆成，鸳鸯绣懒，轻笑歌金缕。香雪精神依旧否，风月谁怜虚度。带减衣宽，十分憔悴，两下平分取。黄昏可更，子规声碎烟坞。","dynasty":"宋代","title":"酹江月"}
{"author":"黄机","content":"问仙翁、底事到人间，人间足嬉游。向文边书意，时边著语，□满南州。逸韵高情总似，野水荡孤舟。所未能忘者，药鼎茶瓯。政恐功名相＿，便扶摇直上，龙尾螭头。想尘缘终薄，归去老菟裘。有当年、东邻西舍，办鸡豚、相与燕春秋。阶庭里，儿孙衮衮，飞度骅骝。","dynasty":"宋代","title":"八声甘州（为遁齐寿）"}
{"author":"黄机","content":"击碎珊瑚树。为留春、怕春欲去，驶如风雨。春不留兮君休问，付与流莺自语。但莫赋、绿波南浦。世上功名花梢露。政何如、一笑翻金缕。系白日，莫教暮。苍头引马城西路。趁池亭、荻芽尚短，梅心未苦。小雨欲晴晴不定，漠漠云飞轻絮。算行乐、春来几度。鞭影不摇鞍小据。过横塘、试把前山数。双白鹭，忽飞去。","dynasty":"宋代","title":"乳燕飞（次岳总干韵）"}
{"author":"黄机","content":"问讯西园，一春几何，君今再游。记流觞亭北，偷拈酒戏，凌云台上，暗度诗阄。略略花痕，差差柳意，十日不来红绿稠。须重醉，便功名了后，白发争休。定谁骑鹤扬州。任书放床头盏瓮头。况殷勤莺燕，能歌更舞，轻狂蜂蝶，欲去还留。岁月易忘，姓名须载，笔势翩翩回万牛。归来晚，有烛明金剪，香暖珠篝。","dynasty":"宋代","title":"沁园春（奉柬章史君再游西园）"}
{"author":"黄机","content":"日过西窗，客枕梦回，庭空放衙。记海棠洞里，泥金宝斝，酴醿架下，油壁钿车。醉墨题诗，蔷薇露重，满壁飞鸦行整斜。争知道，向如今漂泊，望断天涯。小桃一半蒸霞。更两岸垂杨浑未花。便解貂贳酒，消磨春恨，量珠买笑、酬答年华。对面青山，招之不至，说与浮云休苦遮。山深处，见炊烟又起，知有人家。","dynasty":"宋代","title":"沁园春（次岳总干韵）"}
{"author":"黄机","content":"人物眇然，落落晓星，如君几何。有飘摇长袖，工持月斧，寂寥遗韵，妙鼓云和。政事文章，特其余事，英气横空时浩歌。还堪笑，似龙文古鼎，谁复摩挲。青丝系马庭柯。为小驻寿君金叵罗。说一时伟望，齐高岳麓，二年遗爱，拍满湘波。世事多端，细凭商略，痛处不须言语多。从今去，好经从乌府，躐上銮坡。","dynasty":"宋代","title":"沁园春（送徐孟坚秩满还朝）"}
{"author":"黄机","content":"此日足可惜，心事正崔嵬。江淮踏遍，经岁相识定谁来。每向酒边长叹，更向花边长笑，意虑叵能猜。邂逅忽相遇，有客在尘埃。脱儒冠，著武弁，太多才。笔墨争似，钩戟容易到云台。余子何须转手，便把平生胸臆，勇去莫徘徊。事业上金石，人世自欢哀。","dynasty":"宋代","title":"水调歌头（为施少仪作）"}
{"author":"黄机","content":"金篆锁岩穴，玉斧凿山湫。飞泉溅沫无数，六月自生秋。天矫长松千岁，上有冷然天籁，清响眇难收。亭屋创新观，客鞅棹还留。推名利，付飘瓦，寄虚舟。蒸羔酿秫，醅瓮戢戢蚁花浮。唤取能歌能舞，乘兴携将高处，杯酌荐昆球。径醉双股直，白眼视庸流。","dynasty":"宋代","title":"水调歌头（次下洞流杯亭作）"}
{"author":"黄机","content":"别院春深，华堂昼永，嘉宴初启。翠玉樽罍，红牙丝管，睡鸭沈烟里。弄晴云态，行空絮影，漠漠似飞如坠。最多情，紫绵团就，错落乱星流地。史君自有，元龙豪气，唤客且休辞醉。蝶困蜂酣，燕娇莺姹，欢意浓如此。侃其笑语，止乎礼义，衣佩细纫兰芷。遥归去，残更欲尽，晓鸦又起。","dynasty":"宋代","title":"永遇乐（章史君席上）"}
{"author":"黄机","content":"日薄风柔，池面欲平还皱。纹楸玉子，磔磔敲春昼。衾绣半卷，花气浓薰香兽。小团初试，辘轳银甃。梦断阳台，甚情怀、似病酒。凤奁羞对，比年时更瘦。双燕乍归，寄与绿笺红豆。那堪又是、牡丹时候。","dynasty":"宋代","title":"传言玉女（次岳总干韵）"}
{"author":"黄机","content":"烟融雨腻。春去三之二。了却兰亭修禊事。判与仙翁一醉。方壶日月偏长。清容花草吹香。辨取此身强健功，功名饱看诸郎。","dynasty":"宋代","title":"清平乐（为缪推官寿清容，缪之亭名也）"}
{"author":"黄机","content":"粉墙朱阁映垂杨。晴绿小池塘。东风扬暖，单衣初试，昼日偏长。逢松两鬓飞云影，钿合未梳妆。阑干侧畔，闲抛荔子，惊散鸳鸯。","dynasty":"宋代","title":"眼儿媚"}
{"author":"黄机","content":"东风挟雨苦无端。恻恻送轻寒。那堪更向，湘湾六六，浅处留船。诗阄酒戏成孤负，春事已阑珊。离愁都在，落花枝上，杜宇声边。","dynasty":"宋代","title":"眼儿媚"}
{"author":"黄机","content":"莫嗔日日话思归。归也却便宜。东邻招茗，西邻唤酒，一笑开眉。人生万事无缘足，待足是何时。妻能纺绩，儿能耕获，未必寒饥。","dynasty":"宋代","title":"眼儿媚"}
{"author":"黄机","content":"风又雨。墙外落红无数。人不归来春不住。佳期还已误。细细一团愁绪。薄幸疏狂何处。化作去声青鸾飞得去。问天天亦许。","dynasty":"宋代","title":"谒金门"}
{"author":"黄机","content":"冬十月。记取生申时节。梅傍小春融绛雪。浅寒犹未却。且醉笙歌蕉叶。富贵不须频说。国太夫人头半白。看君金印烨。","dynasty":"宋代","title":"谒金门（寿何令）"}
{"author":"黄机","content":"玉粲冰寒。月痕侵画栏。客里安愁无地，为徒倚、到更残。问花花不言。嗅香香欲阑。消得个温存处，山六曲、翠屏间。","dynasty":"宋代","title":"霜天晓角（梅花）"}
{"author":"黄机","content":"黄花似钿，芙蓉如面，秋事凄然向晚。风流从古记登高，又处处、悲丝急管。有愁万斛，有才八斗，慷慨时惊俗眼。明年一笑复谁同，料天远、争如人远。","dynasty":"宋代","title":"鹊桥仙（次韵湖上）"}
{"author":"黄机","content":"漠漠波浮云影，遥遥天接山痕。一声渔唱起苹汀。名利缘渠唤醒。短棹拟携西子，长吟时吊湘灵。白鸥容我作同盟。占取两湖清影。","dynasty":"宋代","title":"西江月（泛洞庭青草）"}
{"author":"黄机","content":"捻翠低垂嫩萼，匀红倒簇繁英。秾纤消得比佳人。酒入香肌成晕。帘幕阴阴窗牖，阑干曲曲池亭。枝头不起梦春酲。莫遣流莺唤醒。","dynasty":"宋代","title":"西江月（垂丝海棠，一名醉美人）"}
{"author":"黄机","content":"长江千里。中有英雄泪。却笑英雄自苦，兴亡事、类如此。浪高风又起。歌悲声未止。但愿诸公强健，吞海上、醉而已。","dynasty":"宋代","title":"霜天晓角（金山吞海亭）"}
{"author":"黄机","content":"江涵落日。风转飞帆急。问讯蛾眉好在，无一语、送行客。闲情眠未得。倚窗消酒力。却怕鱼龙惊动，且莫要、夜吹笛。","dynasty":"宋代","title":"霜天晓角（夜舟过娥眉山）"}
{"author":"黄机","content":"东梁山。西梁山。占断长江相对闲。古今双鬓斑。天漫漫。水漫漫。人事如潮多往还。浅颦深恨间。","dynasty":"宋代","title":"长相思（娥眉亭）"}
{"author":"黄机","content":"云容晓色相涵。趣征骖。碎点遥山如豆、是淮南。路渐远。家渐远。恨难堪。□见窗花叶底、鬓毵毵。","dynasty":"宋代","title":"乌夜啼"}
{"author":"黄机","content":"西风淅淅。满眼芙蓉红欲滴。无限相思。百叠青山百曲溪。凭谁说与。衣带别来宽几许。好片心肠。不道秋来早晚凉。","dynasty":"宋代","title":"减字木兰花"}
{"author":"黄机","content":"上巳清明都过了，客愁惟有心知。子规昨夜忽催归。驿程那复记，魂梦已先飞。回首故园花与柳，枝枝叶叶相思。归来拼得典春衣。绿阴幽远处，不管尽情啼。","dynasty":"宋代","title":"临江仙"}
{"author":"黄机","content":"凤翥鸾飞空燕子，宝香犹惹流苏。旧欢凄断数行书。终山方种玉，合浦忽还珠。午枕梦圆春寂寂，依然刻雪肌肤。觉来烟雨满平芜。客情殊索莫，肯唤一尊无。","dynasty":"宋代","title":"临江仙"}
{"author":"黄机","content":"柳际梅边腊雪干。钗头蝴蝶又成团。飘零萍梗江湖客，冷落笙箫灯火天。浇浊酒，惜流年。牙旗夜市几时穿。太平乐事终须在，老去心情恐不然。","dynasty":"宋代","title":"鹧鸪天（元日呈王帅）"}
{"author":"黄机","content":"济楚偏宜淡薄妆。冰涵清润玉生香。只因梦峡成云雨，便拟吹箫跨凤皇。新间阻，旧思量。多情翻不似垂杨。年年才到春三月，百计飞花入洞房。","dynasty":"宋代","title":"鹧鸪天"}
{"author":"黄机","content":"短策飘飘胜著鞭。携壶与客洗愁颜。兴到为君拼剧饮。狂甚。论诗说剑口澜翻。画烛烧残花影褪。长鲸要使百川干。醉处不知谁氏子。只记。开窗临水便迎山。","dynasty":"宋代","title":"定风波"}
{"author":"黄机","content":"三年万里黄尘路。只欠江湖去。扁舟二月下湘湾。过了洞庭青草、又春残。□□□□□□□。□□□□□。□□□□□□□。□□□□□□、□□□。","dynasty":"宋代","title":"虞美人（黄州江上寄王帅）"}
{"author":"黄机","content":"鸿雁几时来，目断暮山凝碧。别后故园无恙，定芙蓉堪折。休文多病废吟诗，有酒怕浮白。不是孤他诗酒，更孤他风月。","dynasty":"宋代","title":"好事近"}
{"author":"黄机","content":"梧竹因依山尽头。潇潇疏雨后，几分秋。轻凉无数入西楼。凭栏久，满眼动离愁。飞鹭下汀洲。怕知鸿雁到，带书否。诗阄酒戏一齐休。人如削，身在水边洲。","dynasty":"宋代","title":"小重山"}
{"author":"黄机","content":"云情雨意才端的。津鼓催行色。因缘虽浅是因缘。犹胜当初无分、小留连。刘郎双鬓青堪照。君也方年少。尊前不用苦沾衣。未信桃源别后、路成迷。","dynasty":"宋代","title":"虞美人"}
{"author":"黄机","content":"风韶烟腻。春事三之二。说与人生行乐耳。富贵古来如此。西园已有心期。姚黄魏紫开时。纤指金荷潋滟，香唇银竹参差。","dynasty":"宋代","title":"清平乐"}
{"author":"黄机","content":"醉来玉树倚风前。兴吟鞭。指青帘。乌帽低昂，摇兀似乘船。傍路谁家妆束巧，斜映日，半窥帘。寻欢端合趁芳年。对昆鸟弦。且陶然。纸上从渠，刘蹶与嬴颠。漠漠绿阴春复夏，多少事，总悬天。","dynasty":"宋代","title":"江城子（次洪如晦韵）"}
{"author":"黄机","content":"松梢擎雪，竹枝漙露，炯炯照人清韵。仙家谱系合长生，元不藉、药炉丹井。凌云壮志，垂天健翮，九万扶摇路稳。发闻政最有公车，定飞下、日边音信。","dynasty":"宋代","title":"鹊桥仙（寿葛宰）"}
{"author":"黄机","content":"一番雨过，江头绿涨，催唤扁舟解去。重来言语是相宽，怎得似、而今且住。阳关声断，同心未绾，簌簌泪珠无数。秋鸿春燕往还时，莫忘了、锦笺分付。","dynasty":"宋代","title":"鹊桥仙"}
{"author":"黄机","content":"薄情也见，多情也见，不似这番著相。如何容易买归舟，报南浦、桃花绿涨。随君无计，留君无计，赢得泪珠两行。夕阳明处一回头，有人在、高楼凝望。","dynasty":"宋代","title":"鹊桥仙"}
{"author":"黄机","content":"子规声老又残春。犹作未归人。天意不能怜客，何事苦教贫。归去也，莫逡巡。好从今。秧田车水，麦陇腰镰，总是关心。","dynasty":"宋代","title":"诉衷情（宿琴圻江上）"}
{"author":"黄机","content":"逢逢船鼓绿杨津。彼此是行人。先自离愁无数，那堪病酒伤春。岸花樯燕，低飞款语，满面殷勤。后会不知何日，因风时惠嘉音。","dynasty":"宋代","title":"朝中措"}
{"author":"黄机","content":"征路迢迢，征旗猎猎，征袖徘徊。扑簌珠泪，怕闻别语，慵举离杯。春风花柳齐开。只唤做、愁端恨媒。一片衷肠，十分好事，等待回来。","dynasty":"宋代","title":"柳梢青"}
{"author":"黄机","content":"绮窗拨断琵琶索，一一相思。一一相思。无限柔情说似谁。银钩欲写回文曲，泪满乌丝。泪满乌丝。薄幸知他知不知。","dynasty":"宋代","title":"丑奴儿"}
{"author":"黄机","content":"二十年间，旧游踪迹，梦飞岳麓湘湾。征衫再理，秋老菊花天。为客问君何好，爱水光、山色争妍。经行处，旗亭酤酒，曾记屋东偏。噫其，吾甚矣，不断蹇拙，欲斗婵娟。办轻舆短艇，强载衰颜。人道郴阳无雁，奈情钟、藕断丝联。须相忆，新诗赋就，时复寄吴笺。","dynasty":"宋代","title":"满庭芳（次仁和韵，时欲之官永兴）"}
{"author":"黄机","content":"西风猎猎。又是登高节。一片情怀无处说。秋满江头红叶。谁怜鬓影凄凉。新来更点吴霜。孤负萸囊菊盏，年年客里重阳。","dynasty":"宋代","title":"清平乐（江上重九）"}
{"author":"黄机","content":"秋向晚。秋晚蕙根犹暖。碧染罗裙湘水浅。羞红微到脸。窣窣绣帘围遍。月薄霜明庭院。妆罢宝奁慵不掩。无风香自满。","dynasty":"宋代","title":"谒金门（秋晚□蕙花为赋）"}
{"author":"黄机","content":"亶文王前子，自不与、世人同。况地望既华，天资更伟，云骥行空。年少才名蜚动，泛星槎、曾到广寒宫。桂子香浓秋月，桃花浪暖春风。神仙之说朦胧。铅与汞、亦何功。政磐石规模，维城事业，倚重周宗。休要碧油红旆，趁黑头、时节做三公。堂上双亲未老，稳看金紫重重。","dynasty":"宋代","title":"木兰花慢（为同年赵必达寿）"}
{"author":"黄机","content":"六月云初，人争议公，公无阻伤。记传飞急羽，舟还海道，弥漫白水，路入沙场。万姓三军，倚公为命，法有逗遛公自当。君还信，似崔嵬砥柱，屹立瞿塘。此行阴德难量。到论定才知滋味长。看鱼肥蟹健，妻孥共乐，酒?稻熟，翁媪相将。何以报公，祝公千岁，多少人家烧夜香。凌烟上，更声名凛凛，冠剑堂堂。","dynasty":"宋代","title":"沁园春·六月云初"}
{"author":"黄机","content":"问讯梅梢，小春近也，花应渐开。记华堂此日，红牙丝竹，欢声昨夜，翠玉樽罍。雾节童童，金旓曳曳，人自阆风玄圃来。嬉游处，任沧波变陆，劫火成灰。行天看取龙媒。笑卫霍当年如此哉。有笔头文字，何妨挥洒，胸中兵甲，解洗氛埃。见说君王，防秋才了，便著芝泥封诏催。功名事，付孱颜燕石，突兀云台。","dynasty":"宋代","title":"沁园春·问讯梅梢"}
{"author":"黄机","content":"暑风清微，梅腮渐红，麦须未黄。恨牡丹多病，医治费巧，酴醿易老，点缀无方。客里光阴，愁中意绪，想美人兮山水长。销凝处，有龙丝坠简，来唤持觞。华堂。剩贮春光。粲一行珠玑时样妆。更燕留轻态，词翻古调，莺娇欲啭，曲度新腔。玉漏声沈，银潢影泻，殢酒犹烧心字香。归来也，判明虬永日，瑞锦鸳鸯。","dynasty":"宋代","title":"沁园春·暑风清微"}
{"author":"黄机","content":"问讯仙翁，殷勤为底，来万山中。想橘边丹井，鹤寻旧约，松间碧洞，鹿养新茸。雾节亭亭，星旓曳曳，导以浮丘双玉童。嬉游处，尽祥烟瑞雨，霁月光风。欢声已与天通。更日夜郴江流向东。定催归有谓，泥香芝检，留行无计，路熟花骢。如侍严凝，密陪清燕，吴水欢然相会逢。年年里，对春如酒好，酒似春浓。","dynasty":"宋代","title":"沁园春·问讯仙翁"}
{"author":"黄机","content":"问讯翁、底事到人间，人间足嬉游。向文边书意，诗边著语，□满南州。逸韵高情总似，野水荡孤舟。所未能忘者，药鼎茶瓯。政恐功名相慁，便扶摇直上，龙尾螭头。想尘缘终薄，归去老菟裘。有当年、东邻西舍，办鸡豚、相与燕春秋。阶庭里，儿孙衮衮，飞度骅骝。","dynasty":"宋代","title":"八声甘州·问讯翁"}
{"author":"黄机","content":"秋意今如许。怪征鞍、底事匆匆，翩然难驻。斗帐屏围山六曲，怕见琐窗欲暮。倩谁伴、梧桐疏雨。路入衡阳天一角，更山环、水绕无重数。容易□，便难阻。相思才信相思苦。省疏狂、迷歌殢酒，把人轻误。问取归期何日是，指点庭前幽树。定冷蕊、疏花将吐。此去西风吹雁过，家身心、别後安平否。聊慰我，至诚处。","dynasty":"宋代","title":"乳燕飞/贺新郎"}
{"author":"黄机","content":"惜春归、送春惟有，乱红扑蔌如雨。乱红也怨春狼藉，搵得泪痕无数。肠断处。更唤起、琼鹊催发长亭路。征鞍难驻。但脉脉含颦，嗔人底事，刚爱逐春去。阑干凭，芳草斜阳凝伫。愁连满眼堰树。?鬆不理金钗溜。鸾镜一奁香雾。花谁主。怅□□、玉容寂寞春知否。单衣懒御。任门外东风，流莺声里，尽日搅飞絮。","dynasty":"宋代","title":"摸鱼儿·惜春归"}
{"author":"黄机","content":"晴江衮衮东流，为谁流得新愁去。新愁都在，长亭望际，扁舟行处。歌罢翻香，梦回呵酒，别来无据。恨荼吹尽，樱桃过了，便只恁、成孤负。须信情钟易感，数良辰、佳期应误。才高自叹，彩云空咏，凌波谩赋。团扇尘生，吟笺泪渍，一觞慵举。但丁宁双燕，明年还解，寄平安否。","dynasty":"宋代","title":"水龙吟·晴江衮衮东流"}
{"author":"黄机","content":"平湖百亩。种满湖莲叶，绕堤杨柳。冉冉波光，辉辉烟影，空翠湿沾襟袖。静惬邻鸡啼午，暖逼沙鸥眠昼。西园路，更红尘不断，蝶酣蜂瘦。知否。堪画处，野荠芜菁，罥地铺茵绣。桃李阴边，桑麻丛里，斜矗酒帘夸酒。竹寺小依山趾，茅店平窥津口。春又晚，正香风有客，倚阑搔首。","dynasty":"宋代","title":"喜迁莺·平湖百亩"}
{"author":"黄机","content":"政胡尘满野，问谁与、作坚城。有老子行年，平头六十，无限声名。向来试陈大略，便群儿、啁哳耳边鸣。争识规模先定，破羌终属营平。吾心惟有忠城。羞媚妩，做逢迎。谓干戈锋镝，动关民命，此不宜轻。听渠自分勇怯，奈何他、天理若持衡。只把从前不杀，也应换得长生。","dynasty":"宋代","title":"木兰花慢·政胡尘满野"}
{"author":"黄机","content":"芽鼓声中，又妆点、千红万绿。春试手，银花影粲，雪梅香馥。归梦不知家近远，飞帆正挂天西北。记年时、歌舞绮罗丛，凭谁续。烟水迥，云山簇。劳怅望，伤追逐。把蛛丝鹊喜，意□占卜。月正圆时羞独照，夜偏长处怜孤宿。悔从前、轻被利名牵，征尘扑。","dynasty":"宋代","title":"满江红·芽鼓声中"}
{"author":"黄机","content":"万灶貔貅，便直欲、扫清关洛。长淮路、夜亭警燧，晓营吹角。绿鬓将军思饮马，黄头奴子惊闻鹤。想中原、父老已心知，今非昨。狂鲵剪，于菟缚。单于命，春冰薄。政人人自勇，翘关还槊。旗帜倚风飞电影，戈铤射月明霜锷。且莫令、榆柳塞门秋，悲摇落。","dynasty":"宋代","title":"满江红·万灶貔貅"}
{"author":"黄机","content":"此日足可惜，心事正崔嵬。江淮踏遍，经岁相识定谁来。每向酒边长叹，更向花边长笑，意虑叵能猜。邂逅忽相遇，有客在尘埃。脱儒冠，著武弁，太多才。笔墨争似，钩戟容易到云台。余子何须转手，便把平生胸臆，勇去莫徘徊。事业上金石，人世自欢哀。","dynasty":"宋代","title":"水调歌头·此日足可惜"}
{"author":"黄机","content":"百年忠愤，无泪洒江濆。曹刘事，埋露草，锁烟榛。哭英魂。此恨谁知者，时把剑，频看镜，徒自苦，拳破裂，眼眵昏。从古时哉去速，鄹人子、反袂伤麟。望家山何在，衮衮已鞶缨。欲剗还生。猛堪惊。膏肓危病，宁有药，针匕具，献无门。荆州启，条旧书，汉将军。已不存。便合囊封去，仓庾地，尚间关。此不用，心温有，恐无干。人世欢哀数耳，天或者、又假人言。又一番春尽，高柳暗如云。梦断重阍。","dynasty":"宋代","title":"六州歌头·百年忠愤"}
{"author":"黄机","content":"将军何日，去筑受降城。三万骑，貔貅虎，戮鲵鲸。洗沧溟。试上金山望，中原路，平于掌，百年事，心未语，泪先倾。若若累累印绶，偏安久、大义谁明。倚危栏欲遍，江水亦吞声。目断苹汀。海门青。停杯与问，焉用此，手虽子，积如京。波神怒，风浩浩，勃然兴。卷龙腥。似把渠忠愤，伸恳请，翠华巡。呼壮士，挽河汉，荡材枪。长算直须先定，如细故、休苦营营。正清愁满抱，鸥鹭却多情。飞过邮亭。","dynasty":"宋代","title":"六州歌头·将军何日"}
{"author":"黄机","content":"西园啼鸟。留得春多少。客里情怀无日好。愁损连天芳草。博山灰冷香残。微风吹满银笺。卓午花阴不动，一双蝴蝶团圞。","dynasty":"宋代","title":"清平乐·西园啼鸟"}
{"author":"黄机","content":"晓窗晴日。一点黄金橘。万事如毛随日出。多少人间头白。未春长恨春迟。春来生怕春归。办取揭天箫鼓，莫教孤负荼。","dynasty":"宋代","title":"清平乐·晓窗晴日"}
{"author":"黄机","content":"风雨後。枝上绿肥红瘦。乐事参差团不就。一春如病酒。楼外暖烟杨柳。忆得年时携手。燕子双双来未久。颇知人意否。","dynasty":"宋代","title":"谒金门·风雨後"}
{"author":"黄机","content":"愁万叠。春在雨条烟叶。翠袖倚风寒霎霎。傍阑看乳鸭。何处一声啼鴂。架上荼欲雪。绣被薰香香未歇。可怜音信绝。","dynasty":"宋代","title":"谒金门·愁万叠"}
{"author":"黄机","content":"红溅罗裙三月二。露桃开、柳眠又起。百尺游丝，罥莺留燕，判与南园一醉。判与南园一醉。历历斜阳明野水。倚危阑、暮云千里。说似游人，直须烧烛，早晚绿阴青。","dynasty":"宋代","title":"夜行船·红溅罗裙三月二"}
{"author":"顾冈","content":"一夜乾坤雨乍晴，归云无数宿苍屏。白衣已晒青山晓，茅屋主人犹未醒。","dynasty":"宋代","title":"晓云峰"}
{"author":"薛昭蕴","content":"清明节，雨晴天，得意正当年。马骄泥软锦连乾，香袖半笼鞭。花色融，人竟赏，尽是绣鞍朱鞅。日斜无计更留连，归路草和烟。","dynasty":"唐代","tags":"清明节，写人，踏青","title":"喜迁莺·清明节"}
{"author":"薛昭蕴","content":"红蓼渡头秋正雨，印沙鸥迹自成行，整鬟飘袖野风香。不语含嚬深浦里，几回愁煞棹船郎，燕归帆尽水茫茫。","dynasty":"唐代","tags":"宋词三百首，写雨，女子","title":"浣溪沙·红蓼渡头秋正雨"}
{"author":"薛昭蕴","content":"握手河桥柳似金；蜂须轻惹百花心，蕙风兰思寄清琴。意满便同春水满，情深还似酒杯深，楚烟湘月两沈沈。","dynasty":"唐代","tags":"离别，饮酒","title":"浣溪沙·握手河桥柳似金"}
{"author":"薛昭蕴","content":"倾国倾城恨有馀，几多红泪泣姑苏，倚风凝睇雪肌肤。吴主山河空落日，越王宫殿半平芜，藕花菱蔓满重湖。","dynasty":"五代","tags":"写人，咏史，伤怀","title":"浣溪沙·倾国倾城恨有馀"}
{"author":"薛昭蕴","content":"秋到长门秋草黄。画梁双燕去，出宫墙。玉箫无复理霓裳。金蝉坠，鸾镜掩休妆。忆昔在昭阳。舞衣红绶带，绣鸳鸯。至今犹惹御炉香。魂梦断，愁听漏更长。","dynasty":"唐代","tags":"秋天，追忆，同情","title":"小重山·秋到长门秋草黄"}
{"author":"薛昭蕴","content":"春满院，叠损罗衣金线。睡觉水精帘未卷，檐前双语燕。斜掩金铺一扇，满地落花千片。早是相思肠欲断，忍j教频梦见！(教一作：交)","dynasty":"唐代","tags":"相思","title":"谒金门·春满院"}
{"author":"薛昭蕴","content":"粉上依稀有泪痕，郡庭花落欲黄昏，远情深恨与谁论？记得去年寒食日，延秋门外卓金轮，日斜人散暗销魂。","dynasty":"唐代","tags":"婉约，离别，相思","title":"浣溪沙·粉上依稀有泪痕"}
{"author":"薛昭蕴","content":"罗襦绣袂香红，画堂中。细草平沙蕃马、小屏风¤卷罗幕，凭妆阁，思无穷。暮雨轻烟魂断、隔帘栊。","dynasty":"唐代","title":"相见欢"}
{"author":"薛昭蕴","content":"宝马晓鞴雕鞍，罗帏乍别情难。那堪春景媚，送君千万里。半妆珠翠落，露华寒。红蜡烛，青丝曲，偏能钩引泪阑干¤良夜促，香尘绿，魂欲迷，檀眉半敛愁低。未别心先咽，欲语情难说。出芳草，路东西，摇袖立。春风急，樱花杨柳雨凄凄。","dynasty":"唐代","title":"离别难"}
{"author":"薛昭蕴","content":"春到长门春草青，玉阶华露滴、月胧明。东风吹断紫箫声，宫漏促、帘外晓啼莺¤愁极梦难成，红妆流宿泪、不胜情。手挪裙带绕花行，思君切、罗幌暗尘生。秋到长门秋草黄，画梁双燕去、出宫墙。玉箫无复理霓裳，金蝉坠、鸾镜掩休妆¤忆昔在昭阳，舞衣红绶带、绣鸳鸯。至今犹惹御炉香，魂梦断、愁听漏更长。","dynasty":"唐代","title":"小重山"}
{"author":"薛昭蕴","content":"红蓼渡头秋正雨，印沙鸥迹自成行，整鬟飘袖野风香¤不语含嚬深浦里，几回愁煞棹船郎，燕归帆尽水茫茫。钿匣菱花锦带垂，静临兰槛卸头时，约鬟低珥算归期¤花茂草青湘渚阔，梦馀空有漏依依，二年终日损芳菲。粉上依稀有泪痕，郡庭花落欲黄昏，远情深恨与谁论¤记得去年寒食日，延秋门外卓金轮，日斜人散暗销魂。握手河桥柳似金，蜂须轻惹百花心，蕙风兰思寄清琴¤意满便同春水满，情深还似酒杯深，楚烟湘月两沉沉。帘外三间出寺墙，满街垂柳绿阴长，嫩红轻翠间浓妆¤瞥地见时犹可可，却来闲处暗思量，如今情事隔仙乡。江馆清秋缆客船，故人相送夜开筵，麝烟兰焰簇花钿¤正是断魂迷楚雨，不堪离恨咽湘弦，月高霜白水连天。倾国倾城恨有馀，几多红泪泣姑苏，倚风凝睇雪肌肤¤吴主山河空落日，越王宫殿半平芜，藕花菱蔓满平湖。越女淘金春水上，步摇云鬓佩鸣珰，渚风江草又清香¤不为远山凝翠黛，只应含恨向斜阳，碧桃花谢忆刘郎。","dynasty":"唐代","title":"浣溪沙"}
{"author":"薛昭蕴","content":"慢绾青丝发，光砑吴绫袜。床上小熏笼，韶州新退红¤叵耐无端处，捻得从头污。恼得眼慵开，问人闲事来。","dynasty":"唐代","title":"醉公子（一名四换头）"}
{"author":"薛昭蕴","content":"求仙去也，翠钿金篦尽舍。入岩峦，雾卷黄罗帔，云雕白玉冠¤野烟溪洞冷，林月石桥寒。静夜松风下，礼天坛。云罗雾縠，新授明威法箓。降真函，髻绾青丝发，冠抽碧玉篸¤往来云过五，去住岛经三。正遇刘郎使，启瑶缄。","dynasty":"唐代","title":"女冠子"}
{"author":"薛昭蕴","content":"残蟾落，晓钟鸣，羽化觉身轻。乍无春睡有馀酲，杏苑雪初晴¤紫陌长，襟袖冷，不是人间风景。回看尘土似前生，休羡谷中莺。金门晓，玉京春，骏马骤轻尘。桦烟深处白衫新，认得化龙身¤九陌喧，千户启，满袖桂香风细。杏园欢宴曲江滨，自此占芳辰。清明节，雨晴天，得意正当年。马骄泥软锦连乾，香袖半笼鞭¤花色融，人竞赏，尽是绣鞍朱鞅。日斜无计更留连，归路草和烟。","dynasty":"唐代","title":"喜迁莺"}
{"author":"薛昭蕴","content":"云罗雾縠，新授明威法箓，降真函。髻绾青丝发，冠抽碧玉篸。往来云过五，去住岛经三。正遇刘郎使，启瑶缄。","dynasty":"唐代","title":"女冠子其二"}
{"author":"薛昭蕴","content":"红蓼渡头秋正雨，印沙鸥迹自成行，整鬟飘袖野风香。不语含嚬深浦里，几回愁煞棹船郎，燕归帆尽水茫茫。","dynasty":"唐代","title":"浣溪沙其一"}
{"author":"薛昭蕴","content":"钿匣菱花锦带垂，静临兰槛卸头时，约鬟低珥算归期。花茂草青湘渚阔，梦馀空有漏依依，二年终日损芳菲。","dynasty":"唐代","title":"浣溪沙其二"}
{"author":"薛昭蕴","content":"握手河桥柳似金，蜂须轻惹百花心，蕙风兰思寄清琴。意满便同春水满，情深还似酒杯深，楚烟湘月两沈沈。","dynasty":"唐代","title":"浣溪沙其四"}
{"author":"薛昭蕴","content":"帘外三间出寺墙，满街垂柳绿阴长，嫩红轻翠间浓妆。瞥地见时犹可可，却来闲处暗思量，如今情事隔仙乡。","dynasty":"唐代","title":"浣溪沙其五"}
{"author":"薛昭蕴","content":"江馆清秋缆客船，故人相送夜开筵，麝烟兰燄簇花钿。正是断魂迷楚雨，不堪离恨咽湘弦，月高霜白水连天。","dynasty":"唐代","title":"浣溪沙其六"}
{"author":"薛昭蕴","content":"越女淘金春水上，步摇云鬓佩鸣珰，渚风江草又清香。不为远山凝翠黛，只应含恨向斜阳，碧桃花谢忆刘郎。","dynasty":"唐代","title":"浣溪沙其八"}
{"author":"薛昭蕴","content":"金门晓，玉京春，骏马骤轻尘。桦烟深处白衫新，认得化龙身。九陌喧，千户启，满袖桂香风细。杏园欢宴曲江滨，自此占芳辰。","dynasty":"唐代","title":"喜迁莺其二"}
{"author":"薛昭蕴","content":"春到长门春草青，玉阶华露滴，月胧明。东风吹断紫箫声，宫漏促，帘外晓啼莺。愁极梦难成，红妆流宿泪，不胜情。手挼裙带绕花行，思君切，罗幌暗尘生。","dynasty":"唐代","title":"小重山其一"}
{"author":"李群玉","content":"一双幽色出凡尘，数粒秋烟二尺鳞。从此静窗闻细韵，琴声长伴读书人。","dynasty":"唐代","tags":"咏物，松树","title":"书院二小松"}
{"author":"李群玉","content":"伯业随流水，寒芜上古城。长空横海色，断岸落潮声。八极悲扶拄，五湖来止倾。东南天子气，扫地入函京。","dynasty":"唐代","title":"石头城"}
{"author":"李群玉","content":"裙拖六幅湘江水，鬓耸巫山一段云。风格只应天上有，歌声岂合世间闻。胸前瑞雪灯斜照，眼底桃花酒半醺。不是相如怜赋客，争教容易见文君。","dynasty":"唐代","tags":"女子","title":"同郑相并歌姬小饮戏赠/杜丞相悰筵中赠美人"}
{"author":"李群玉","content":"鳞鳞别浦起微波，泛泛轻舟桃叶歌。斜雪北风何处宿，江南一路酒旗多。","dynasty":"唐代","title":"江南"}
{"author":"李群玉","content":"七尺青竿一丈丝，菰蒲叶里逐风吹。几回举手抛芳饵，惊起沙滩水鸭儿。","dynasty":"唐代","title":"钓鱼"}
{"author":"李群玉","content":"南国有佳人，轻盈绿腰舞。华筵九秋暮，飞袂拂云雨。翩如兰苕翠，婉如游龙举。越艳罢前溪，吴姬停白纻。慢态不能穷，繁姿曲向终。低回莲破浪，凌乱雪萦风。坠珥时流盻，修裾欲溯空。唯愁捉不住，飞去逐惊鸿。","dynasty":"唐代","title":"长沙九日登东楼观舞"}
{"author":"李群玉","content":"一合相思泪，临江洒素秋。碧波如会意，却与向西流。","dynasty":"唐代","title":"古词"}
{"author":"李群玉","content":"一条寒玉走秋泉，引出深萝洞口烟。十里暗流声不断，行人头上过潺湲。","dynasty":"唐代","title":"引水行"}
{"author":"李群玉","content":"思乡之客空凝嚬，天边欲尽未尽春。独攀江树深不语，芳草落花愁杀人。","dynasty":"唐代","title":"春晚"}
{"author":"李群玉","content":"我思何所在，乃在阳台侧。良宵相望时，空此明月色。归魂泊湘云，飘荡去不得。觉来理舟楫，波浪春湖白。烟光浩楚秋，瑶草不忍摘。因书天末心，系此双飞翼。","dynasty":"唐代","title":"我思何所在"}
{"author":"李群玉","content":"熠耀游何处，蟾蜍食渐残。棹翻银浪急，林映白虹攒。练彩连河晓，冰晖压树乾。夜深高不动，天下仰头看。","dynasty":"唐代","title":"中秋维舟君山看月二首其二"}
{"author":"李群玉","content":"墙阴数行字，怀旧惨伤情。薜荔侵年月，莓苔压姓名。逝川前后水，浮世短长生。独立秋风暮，凝颦隔郢城。","dynasty":"唐代","title":"长沙开元寺昔与故长林许侍御题松竹"}
{"author":"李群玉","content":"雨气消残暑，苍苍月欲升。林间风捲簟，栏下水摇灯。迥野垂银镜，层峦挂玉绳。重期浮小楫，来摘半湖菱。","dynasty":"唐代","title":"东湖二首其二"}
{"author":"李群玉","content":"高秋凭远槛，万里看新晴。重雾披天急，千云触石轻。湖山四五点，湘雁两三声。遥想潘园里，琴尊兴转清。","dynasty":"唐代","title":"湖阁晓晴寄呈从翁二首其二"}
{"author":"李群玉","content":"病发乾垂枕，临风强起梳。蝶飞魂尚弱，蚁斗体犹虚。瘦骨呻吟后，羸容几杖初。庭幽行药静，凉暑翠筠疏。","dynasty":"唐代","title":"北风"}
{"author":"李群玉","content":"翻覆升沈百岁中，前途一半已成空。浮生暂寄梦中梦，世事如闻风里风。修竹万竿资阒寂，古书千卷要穷通。一壶浊酒暄和景，谁会陶然失马翁。","dynasty":"唐代","title":"自遣"}
{"author":"李群玉","content":"昔年高接李膺欢，日汎仙舟醉碧澜。诗句乱随青草发，酒肠俱逐洞庭宽。浮生聚散云相似，往事微茫梦一般。今日片帆城下去，秋风回首泪阑干。","dynasty":"唐代","title":"重经巴丘追感"}
{"author":"李群玉","content":"越客南来誇桂麖，良工用意巧缝成。看时共说茱萸皱，著处嫌无鸲鹆鸣。百里奚身悲甚似，五羊皮价敢全轻。日于文苑陪高步，赢得芳尘接武名。","dynasty":"唐代","title":"薛侍御处乞靴"}
{"author":"李群玉","content":"朱宫紫贝阙，一旦作沙洲。八月还平在，鱼虾不用愁。","dynasty":"唐代","title":"洞庭乾二首其二"}
{"author":"李群玉","content":"斸尽春山土，辛勤卖药翁。莫抛破笠子，留作败天公。","dynasty":"唐代","title":"嘲卖药翁"}
{"author":"李群玉","content":"哭尔春日短，支颐长叹嗟。不如半死树，犹吐一枝花。","dynasty":"唐代","title":"伤小女痴"}
{"author":"李群玉","content":"见面知何益，闻名忆转深。拳挛荷叶子，未得展莲心。","dynasty":"唐代","title":"龙安寺佳人阿最歌八首其二"}
{"author":"李群玉","content":"欲摘不得摘，如看波上花。若教亲玉树，情愿作蒹葭。","dynasty":"唐代","title":"龙安寺佳人阿最歌八首其三"}
{"author":"李群玉","content":"门路穿茶焙，房门映竹烟。会须随鹿女，乞火到窗前。","dynasty":"唐代","title":"龙安寺佳人阿最歌八首其四"}
{"author":"李群玉","content":"不是求心印，都缘爱绿珠。何须同泰寺，然后始为奴。","dynasty":"唐代","title":"龙安寺佳人阿最歌八首其五"}
{"author":"李群玉","content":"既为金界客，任改净人名。愿扫琉璃地，烧香过一生。","dynasty":"唐代","title":"龙安寺佳人阿最歌八首其六"}
{"author":"李群玉","content":"素腕撩金索，轻红约翠纱。不如栏下水，终日见桃花。","dynasty":"唐代","title":"龙安寺佳人阿最歌八首其七"}
{"author":"李群玉","content":"第一龙宫女，相怜是阿谁。好鱼输獭尽，白鹭镇长饥。","dynasty":"唐代","title":"龙安寺佳人阿最歌八首其八"}
{"author":"李群玉","content":"花落轻寒酒熟迟，醉眠不及落花期。愁人相忆春山暮，烟树苍苍播谷时。","dynasty":"唐代","title":"寄友二首其二"}
{"author":"李群玉","content":"名圭字玉净无瑕，美誉芳声有数车。莫放燄光高二丈，来年烧杀杏园花。","dynasty":"唐代","title":"赠魏三十七"}
{"author":"李群玉","content":"满火芳香碾曲尘，吴瓯湘水绿花新。愧君千里分滋味，寄与春风酒渴人。","dynasty":"唐代","title":"荅友人寄新茗"}
{"author":"李群玉","content":"穿针楼上闭秋烟，织女佳期又隔年。斜笛夜深吹不落，一条银汉挂秋天。","dynasty":"唐代","title":"秋登涔阳城其二"}
{"author":"李群玉","content":"庙闭春山晓月光，波声回合树苍苍。自从一别襄王梦，云雨空飞巫峡长。","dynasty":"唐代","title":"宿巫山庙二首其二"}
{"author":"李群玉","content":"狂吟乱舞双白鹤，霜翎玉羽纷纷落。空庭向晚春雨微，却敛寒香抱瑶萼。","dynasty":"唐代","title":"二辛夷"}
{"author":"李群玉","content":"草暖沙长望去舟，微茫烟浪向巴丘。沅江寂寂春归尽，水绿蘋香人自愁。","dynasty":"唐代","title":"南庄春晚二首其二"}
{"author":"李群玉","content":"昔我睹云梦，穷秋经汨罗。灵均竟不返，怨气成微波。奠桂开古祠，朦胧入幽萝。落日潇湘上，凄凉吟九歌。","dynasty":"唐代","title":"湖中古愁三首其二"}
{"author":"李群玉","content":"翠竹不著花，凤雏长忍饥。未开丹霄翮，空把碧梧枝。圣人奏云韶，祥凤一来仪。文章耀白日，众鸟莫敢窥。郁抑不自言，凡鸟何由知。当看九千仞，飞出太平时。","dynasty":"唐代","title":"别狄佩"}
{"author":"李群玉","content":"昔窃不死药，奔空有嫦娥。盈盈天上艳，孤洁栖金波。织女了无语，长宵隔银河。轧轧挥素手，几时停玉梭。","dynasty":"唐代","title":"感兴四首其二"}
{"author":"李群玉","content":"洞房三五夕，金釭凝焰灭。美人抱云和，斜倚纱窗月。沈吟想幽梦，闺思深不说。弦冷玉指寒，含颦待明发。","dynasty":"唐代","title":"感兴四首其三"}
{"author":"李群玉","content":"朔雁衔边秋，寒声落燕代。先惊愁人耳，颜发潜消改。凝云蔽洛浦，梦寐劳光彩。天边无书来，相思泪成海。","dynasty":"唐代","title":"感兴四首其四"}
{"author":"李群玉","content":"慢态不能穷，繁姿曲向终。低回莲破浪，凌乱雪萦风。坠珥时流盻，修裾欲溯空。唯愁捉不住，飞去逐惊鸿。","dynasty":"唐代","title":"长沙九日登东楼观舞其二"}
{"author":"李群玉","content":"至哉彼上人，冰霜凛规则。游心杳何境，宴坐入冥默。解空与密行，名腊信崇德。吐论驾秋涛，龙宫发胸臆。群迷行大夜，浩浩一昏黑。赤水千丈深，玄珠几人得。持杯挹溟涨，至理安可测。宁假喻芭蕉，真成嗅薝卜。松声扫白月，霁夜来静域。清梵罢法筵，天香满衣襋。何方济了岸，秪仗慈航力。愿与十八贤，同栖翠莲国。","dynasty":"唐代","title":"湘中别成威阇黎"}
{"author":"李群玉","content":"吾家五千言，至道悬日月。若非函谷令，谁注流沙说。多君飞升志，机悟独超拔。学道玉笥山，烧丹白云穴。南穷衡疑秀，采药历幽绝。夜卧瀑布风，朝行碧岩雪。洞宫四百日，玉籍恣探阅。徒以菌蟪姿，缅攀修真诀。尘笼罩浮世，遐思空飞越。一罢棋酒欢，离情满寥泬。愿骑紫盖鹤，早向黄金阙。城市不可留，尘埃秽仙骨。","dynasty":"唐代","title":"别尹鍊师"}
{"author":"李群玉","content":"七年一云雨，常恨辉容隔。天末又分襟，离忧鬓堪白。愿回凌潮楫，且著登山屐。共期罗浮秋，与子醉海色。","dynasty":"唐代","title":"广州重别方处士之封川其二"}
{"author":"李群玉","content":"水浮秋烟沙晓雪，皎洁无风灯影彻。海客云帆未挂时，相与缘江拾明月。","dynasty":"唐代","title":"落帆后赋得二绝其二"}
{"author":"李群玉","content":"鸂鶒借毛衣，喧呼鹰隼稀。云披菱藻地，任汝作群飞。","dynasty":"唐代","title":"野鸭"}
{"author":"李群玉","content":"黄陵庙前春已空，子规啼血滴松风。不知精爽归何处，疑是行云秋色中。","dynasty":"唐代","title":"题二妃庙"}
{"author":"李群玉","content":"龙髯凤尾乱飕飕，带雾停风一亩秋。待取满庭苍翠合，酒尊书案闭门休。","dynasty":"唐代","title":"移松竹"}
{"author":"李群玉","content":"水蝶岩蜂俱不知，露红凝艳数千枝。山深春晚无人赏，即是杜鹃催落时。","dynasty":"唐代","title":"叹灵鹫寺山榴"}
{"author":"李群玉","content":"帘外春风正落梅，须求狂药解愁回。烦君玉指轻拢撚，慢拨鸳鸯送一杯。","dynasty":"唐代","title":"索曲送酒"}
{"author":"李群玉","content":"春与春愁逐日长，远人天畔远思乡。蘋生水绿不归去，孤负东溪七里庄。","dynasty":"唐代","title":"送客往涔阳"}
{"author":"李群玉","content":"数点疏星紫锦斑，仙家新样剪三山。宜与谢公松下戴，净簪云发翠微间。","dynasty":"唐代","title":"寄友人鹿胎冠子"}
{"author":"李群玉","content":"白鹤高飞不逐群，嵇康琴酒鲍昭文。此身未有栖归处，天下人间一片云。","dynasty":"唐代","title":"言怀"}
{"author":"李群玉","content":"冉冉生山草何异，截而吹之动天地。望乡台上望乡时，不独落梅兼落泪。","dynasty":"唐代","title":"闻笛"}
{"author":"李群玉","content":"金波西倾银汉落，绿树含烟倚朱阁。晓华胧xz闻调笙，一点残灯隔罗幕。","dynasty":"唐代","title":"晓宴"}
{"author":"李群玉","content":"贫埋病压老巑岏，拂拭菱花不喜看。又恐无人肯青眼，事须凭仗小还丹。","dynasty":"唐代","title":"将游荆州投魏中丞"}
{"author":"李群玉","content":"狂吟辞舞双白鹤，霜翎玉羽纷纷落。空庭向晚春雨微，却敛寒香抱瑶萼。","dynasty":"唐代","title":"二辛夷"}
{"author":"李群玉","content":"寂寞幽斋暝烟起，满径西风落松子。远公一去兜率宫，唯有面前虎溪水。","dynasty":"唐代","title":"题龙潭西斋"}
{"author":"李群玉","content":"海静天高景气殊，鲸睛失彩蚌潜珠。不知今夜越台上，望见瀛洲方丈无。","dynasty":"唐代","title":"中秋寄南海梁侍御"}
{"author":"李群玉","content":"落帽台边菊半黄，行人惆怅对重阳。荆州一见桓宣武，为趁悲秋入帝乡。","dynasty":"唐代","title":"重阳日上渚宫杨尚书"}
{"author":"李群玉","content":"静养千年寿，重泉自隐居。不应随跛鳖，宁肯滞凡鱼。灵腹唯玄露，芳巢必翠蕖。扬花输蚌蛤，奔月恨蟾蜍。曳尾辞泥后，支床得水初。冠山期不小，铸印事宁虚。有志酬毛宝，无心畏豫且。他时清洛汭，会荐帝尧书。","dynasty":"唐代","title":"龟"}
{"author":"李群玉","content":"曾留宋玉旧衣裳，惹得巫山梦里香。云雨无情难管领，任他别嫁楚襄王。","dynasty":"唐代","tags":"写人，友人，爱情","title":"赠人"}
{"author":"李群玉","content":"野水晴山雪后时，独行村落更相思。无因一向溪头醉，处处寒梅映酒旗。花落轻寒酒熟迟，醉眠不及落花期。愁人相忆春山暮，烟树苍苍播谷时。","dynasty":"唐代","title":"寄友二首"}
{"author":"李群玉","content":"斜雨飞丝织晓空，疏帘半卷野亭风。荷花向尽秋光晚，零落残红绿沼中。","dynasty":"唐代","title":"北亭"}
{"author":"李群玉","content":"怜君少隽利如锋，气爽神清刻骨聪。片玉若磨唯转莹，莫辞云水入庐峰。","dynasty":"唐代","title":"劝人庐山读书"}
{"author":"李群玉","content":"骰子巡抛裹手拈，无因得见玉纤纤。但知谑道金钗落，图向人前露指尖。","dynasty":"唐代","title":"戏赠姬人（一作张祜与杜牧联句诗）"}
{"author":"李群玉","content":"落照苍茫秋草明，鹧鸪啼处远人行。正穿诘曲崎岖路，更听钩輈格磔声。曾泊桂江深岸雨，亦于梅岭阻归程。此时为尔肠千断，乞放今宵白发生。","dynasty":"唐代","title":"九子坡闻鹧鸪"}
{"author":"李群玉","content":"汗漫铺澄碧，朦胧吐玉盘。雨师清滓秽，川后扫波澜。气射繁星灭，光笼八表寒。来从云涨迥，路上碧霄宽。熠耀游何处，蟾蜍食渐残。棹翻银浪急，林映白虹攒。练彩连河晓，冰晖压树干。夜深高不动，天下仰头看。","dynasty":"唐代","title":"中秋维舟君山看月二首"}
{"author":"李群玉","content":"柳暗花香愁不眠，独凭危槛思凄然。野云将雨渡微月，沙鸟带声飞远天。久向饥寒抛弟妹，每因时节忆团圆。饧餐冷酒明年在，未定萍蓬何处边。","dynasty":"唐代","title":"湖寺清明夜遣怀"}
{"author":"李群玉","content":"山空天籁寂，水榭延轻凉。浪定一浦月，藕花闲自香。","dynasty":"唐代","title":"静夜相思"}
{"author":"李群玉","content":"层波隔梦渚，一望青枫林。有鸟在其间，达晓自悲吟。是时月黑天，四野烟雨深。如闻生离哭，其声痛人心。悄悄夜正长，空山响哀音。远客不可听，坐愁华发侵。既非蜀帝魂，恐是桓山禽。四子各分散，母声犹至今。","dynasty":"唐代","title":"乌夜号"}
{"author":"李群玉","content":"处俗常如病，看花亦似秋。若无时复酒，宁遣镇长愁。渐觉身非我，都迷蝶与周。何烦五色药，尊下即丹丘。","dynasty":"唐代","title":"半醉"}
{"author":"李群玉","content":"露冷芳意尽，稀疏空碧荷。残香随暮雨，枯蕊堕寒波。楚客罢奇服，吴姬停棹歌。涉江无可寄，幽恨竟如何。","dynasty":"唐代","title":"晚莲"}
{"author":"李群玉","content":"九江寒露夕，微浪北风生。浦屿渔人火，蒹葭凫雁声。颓云晦庐岳，微鼓辨湓城。远忆天边弟，曾从此路行。","dynasty":"唐代","title":"桑落洲"}
{"author":"李群玉","content":"潇洒二白鹤，对之高兴清。寒溪侣云水，朱阁伴琴笙。顾慕稻粱惠，超遥江海情。应携帝乡去，仙阙看飞鸣。","dynasty":"唐代","title":"池州封员外郡斋双鹤丹顶霜翎仙态浮旷罢政之日因呈此章"}
{"author":"李群玉","content":"短翮后飞者，前攀鸾鹤翔。力微应万里，矫首空苍苍。谁昔探花源，考槃西岳阳。高风动商洛，绮皓无馨香。一朝下蒲轮，清辉照岩廊。孤醒立众醉，古道何由昌。经术震浮荡，国风扫齐梁。文襟即玄圃，笔下成琳琅。霞水散吟啸，松筠奉琴觞。冰壶避皎洁，武库羞锋铓。小子书代耕，束发颇自强。艰哉水投石，壮志空摧藏。十年侣龟鱼，垂头在沅湘。巴歌掩白雪，鲍肆埋兰芳。骚雅道未丧，何忧名不彰。饥寒束困厄，默塞飞星霜。百志不成一，东波掷年光。尘生脱粟甑，万里违高堂。中夜恨火来，焚烧九回肠。平明梁山泪，缘枕沾匡床。依泊洞庭波，木叶忽已黄。哀砧捣秋色，晓月啼寒螀。复此棹孤舟，云涛浩茫茫。朱门待媒势，短褐谁揄扬。仰羡野陂凫，无心忧稻粱。不如天边雁，南北皆成行。男儿白日间，变化未可量。所希困辱地，剪拂成腾骧。咋笔话肝肺，咏兹枯鱼章。何由首西路，目断白云乡。","dynasty":"唐代","title":"自澧浦东游江表，途出巴丘，投员外从公虞"}
{"author":"李群玉","content":"两鬓有二毛，光阴流浪中。形骸日土木，志气随云风。冥默楚江畔，萧条林巷空。幽鸟事翔翥，敛翼依蒿蓬。一饭五放箸，愀然念途穷。孟门在步武，所向何由通。只征大易言，物否不可终。庶期白雪调，一奏惊凡聋。昨忝丞相召，扬鞭指冥鸿。姓名挂丹诏，文句飞天聪。解薜龙凤署，怀铅兰桂丛。声名仰闻见，烟汉陪高踪。峨峨群玉山，肃肃紫殿东。神飙泛钟漏，佳气浮筠松。自顾珉玞璞，何缘侣圭琮。群贤垂重价，省已增磨砻。天子栖穆清，三台付夔龙。九霄降雨露，万国望时雍。巍巍致君期，勋华将比崇。承天四柱石，嶷若窥衡嵩。日见帝道升，谋猷垂景钟。寰瀛纳寿域，翔泳皆冲融。百神俨云亭，伫将告成功。吾徒事文藻，骧首歌登封。","dynasty":"唐代","title":"始忝四座奏状闻荐蒙恩授官旋进歌诗延英宣…二十四韵"}
{"author":"李群玉","content":"远客坐长夜，雨声孤寺秋。请量东海水，看取浅深愁。愁穷重于山，终年压人头。朱颜与芳景，暗赴东波流。鳞翼思风水，青云方阻修。孤灯冷素艳，虫响寒房幽。借问陶渊明，何物号忘忧。无因一酩酊，高枕万情休。","dynasty":"唐代","title":"雨夜呈长官"}
{"author":"李群玉","content":"一点灯前独坐身，西风初动帝城砧。不胜庾信乡关思，遂作陶潜归去吟。书阁乍离情黯黯，彤庭回望肃沈沈。应怜一别瀛洲侣，万里单飞云外深。","dynasty":"唐代","title":"请告南归留别同馆（中元作）"}
{"author":"李群玉","content":"小姑洲北浦云边，二女容华自俨然。野庙向江春寂寂，古碑无字草芊芊。风回日暮吹芳芷，月落山深哭杜鹃。犹似含颦望巡狩，九疑愁断隔湘川。","dynasty":"唐代","title":"黄陵庙"}
{"author":"李群玉","content":"莫惜三更坐，难消万里情。同看一片月，俱在广州城。泪逐金波满，魂随夜鹊惊。支颐乡思断，无语到鸡鸣。","dynasty":"唐代","title":"中秋广江驿示韦益"}
{"author":"李群玉","content":"紫府静沈沈，松轩思别琴。水流宁有意，云泛本无心。锦洞桃花远，青山竹叶深。不因时卖药，何路更相寻。","dynasty":"唐代","title":"送秦炼师"}
{"author":"李群玉","content":"初地无阶级，馀基数尺低。天香开茉莉，梵树落菩提。惊俗生真性，青莲出淤泥。何人得心法，衣钵在曹溪。","dynasty":"唐代","title":"法性寺六祖戒坛"}
{"author":"李群玉","content":"海雨洗尘埃，月从空碧来。水光笼草树，练影挂楼台。皓曜迷鲸目，晶荧失蚌胎。宵分凭槛望，应合见蓬莱。","dynasty":"唐代","title":"中秋越台看月"}
{"author":"李群玉","content":"病发干垂枕，临风强起梳。蝶飞魂尚弱，蚁斗体犹虚。瘦骨呻吟后，羸容几杖初。庭幽行药静，凉暑翠筠疏。","dynasty":"唐代","title":"北风"}
{"author":"李群玉","content":"寻仙向玉清，独倚雪初晴。木落寒郊迥，烟开叠嶂明。片云盘鹤影，孤磬杂松声。且共探玄理，归途月未生。","dynasty":"唐代","title":"游玉芝观"}
{"author":"李群玉","content":"海月出银浪，湖光射高楼。朗吟无渌酒，贱价买清秋。气冷鱼龙寂，轮高星汉幽。他乡此夜客，对景饯多愁。","dynasty":"唐代","title":"中秋夜南楼寄友人"}
{"author":"李群玉","content":"独坐高斋寒拥衾，洞宫台殿窅沉沉。春灯含思静相伴，夜雨滴愁更向深。穷达未知他日事，是非皆到此时心。羁栖摧剪平生志，抱膝时为梁甫吟。","dynasty":"唐代","title":"长沙紫极宫雨夜愁坐"}
{"author":"李群玉","content":"浮云卷尽看朣胧，直出沧溟上碧空。盈手水光寒不湿，流天素彩静无风。酒花荡漾金尊里，棹影飘飖玉浪中。川路正长难可越，美人千里思何穷。","dynasty":"唐代","title":"望月怀友（一作寄人）"}
{"author":"李群玉","content":"翻覆升沉百岁中，前途一半已成空。浮生暂寄梦中梦，世事如闻风里风。修竹万竿资阒寂，古书千卷要穷通。一壶浊酒暄和景，谁会陶然失马翁。","dynasty":"唐代","title":"自遣"}
{"author":"李群玉","content":"生在幽崖独无主，溪萝涧鸟为俦侣。行人陌上不留情，愁香空谢深山雨。","dynasty":"唐代","title":"山驿梅花"}
{"author":"李群玉","content":"公子春衫桂水香，远冲飞雪过书堂。贫家冷落难消日，唯有松筠满院凉。","dynasty":"唐代","title":"喜浑吉见访"}
{"author":"李群玉","content":"团团明月面，冉冉柳枝腰。未入鸳鸯被，心长似火烧。见面知何益，闻名忆转深。拳挛荷叶子，未得展莲心。欲摘不得摘，如看波上花。若教亲玉树，情愿作蒹葭。门路穿茶焙，房门映竹烟。会须随鹿女，乞火到窗前。不是求心印，都缘爱绿珠。何须同泰寺，然后始为奴。既为金界客，任改净人名。愿扫琉璃地，烧香过一生。素腕撩金索，轻红约翠纱。不如栏下水，终日见桃花。第一龙宫女，相怜是阿谁。好鱼输獭尽，白鹭镇长饥。","dynasty":"唐代","title":"龙安寺佳人阿最歌八首"}
{"author":"李群玉","content":"我到瞿真上升处，山川四望使人愁。紫雪白鹤去不返，唯有桃花溪水流。","dynasty":"唐代","title":"桃源"}
{"author":"李群玉","content":"别酒离亭十里强，半醒半醉引愁长。无端寂寂春山路，雪打溪梅狼藉香。","dynasty":"唐代","title":"醴陵道中"}
{"author":"李群玉","content":"风荷珠露倾，惊起睡。月落池塘静，金刀剪一声。","dynasty":"唐代","title":"池塘晚景"}
{"author":"李群玉","content":"荆台兰渚客，寥落共含情。空馆相思夜，孤灯照雨声。","dynasty":"唐代","title":"寄韦秀才"}
{"author":"李群玉","content":"晴气熏樱蕊，丰蒙雪满林。请君三斗酒，醉卧白罗岑。","dynasty":"唐代","title":"春日寄友（一作春日南台初晴望寄友）"}
{"author":"李群玉","content":"一顷含秋绿，森风十万竿。气吹朱夏转，声扫碧霄寒。","dynasty":"唐代","title":"题竹"}
{"author":"李群玉","content":"不见休上人，空伤碧云思。何处开宝书，秋风海光寺。","dynasty":"唐代","title":"怀初公"}
{"author":"李群玉","content":"可惜出群蹄，毛焦久卧泥。孙阳如不顾，骐骥向谁嘶。","dynasty":"唐代","title":"役从叔"}
{"author":"李群玉","content":"常闻天女会，玉指散天花。莫遣春风里，红芳点袈裟。","dynasty":"唐代","title":"恼自澄"}
{"author":"李群玉","content":"卑湿长沙地，空抛出世才。已齐生死理，鵩鸟莫为灾。","dynasty":"唐代","title":"读贾谊传"}
{"author":"李群玉","content":"寄语双莲子，须知用意深。莫嫌一点苦，便拟弃莲心。","dynasty":"唐代","title":"寄人"}
{"author":"李群玉","content":"翠云箱里叠樬栊，楚葛湘纱净似空。便著清江明月夜，轻凉与挂一身风。","dynasty":"唐代","title":"校书叔遗暑服"}
{"author":"李群玉","content":"名珪字玉净无瑕，美誉芳声有数车。莫放焰光高二丈，来年烧杀杏园花。","dynasty":"唐代","title":"赠魏三十七"}
{"author":"李群玉","content":"昨日朱门一见君，忽惊野鹤在鸡群。不应长啄潢污水，早晚归飞碧落云。","dynasty":"唐代","title":"酬崔表仁"}
{"author":"李群玉","content":"帝乡群侣杳难寻，独立沧洲岁暮心。野鹤栖飞无远近，稻粱多处是恩深。","dynasty":"唐代","title":"旅游番禺献凉公"}
{"author":"李群玉","content":"片石长松倚素楹，翛然云壑见高情。世人只爱凡花鸟，无处不知梁广名。","dynasty":"唐代","title":"长沙元门寺张璪员外壁画"}
{"author":"李群玉","content":"本不将心挂名利，亦无情意在樊笼。鹿裘藜杖且归去，富贵荣华春梦中。","dynasty":"唐代","title":"请告出春明门"}
{"author":"李群玉","content":"门向沧江碧岫开，地多鸥鹭少尘埃。绿阴十里滩声里，闲自王家看竹来。","dynasty":"唐代","title":"题王侍御宅"}
{"author":"李群玉","content":"长沙地窄却回时，舟楫駸駸向凤池。为报湘川神女道，莫教云雨湿旌旗。","dynasty":"唐代","title":"闻湘南从叔朝觐"}
{"author":"李群玉","content":"江上层楼翠霭间，满帘春水满窗山。青枫绿草将愁去，远入吴云暝不还。","dynasty":"唐代","title":"汉阳太白楼"}
{"author":"李群玉","content":"沅水罗文海燕回，柳条牵恨到荆台。定知行路春愁里，故郢城边见落梅。","dynasty":"唐代","title":"送客"}
{"author":"李群玉","content":"满火芳香碾麹尘，吴瓯湘水绿花新。愧君千里分滋味，寄与春风酒渴人。","dynasty":"唐代","title":"答友人寄新茗"}
{"author":"李群玉","content":"满院泉声水殿凉，疏帘微雨野松香。东峰下视南溟月，笑踏金波看海光。","dynasty":"唐代","title":"峡山寺上方"}
{"author":"李群玉","content":"万户砧声水国秋，凉风吹起故乡愁。行人望远偏伤思，白浪青枫满北楼。穿针楼上闭秋烟，织女佳期又隔年。斜笛夜深吹不落，一条银汉挂秋天。","dynasty":"唐代","title":"秋登涔阳城二首"}
{"author":"李群玉","content":"七尺青竿一丈丝，菰浦叶里逐风吹。几回举手抛芳饵，惊起沙滩水鸭儿。","dynasty":"唐代","title":"钓鱼"}
{"author":"李群玉","content":"静里寒香触思初，开缄忽见二琼琚。一吟丽可风流极，没得弘文李校书。","dynasty":"唐代","title":"酬魏三十七"}
{"author":"李群玉","content":"我见鸳鸯飞水上，君还望月苦相思。一双裙带同心结，早寄黄鹂孤雁儿。","dynasty":"唐代","title":"赠琵琶妓"}
{"author":"李群玉","content":"平湖茫茫春日落，危樯独映沙洲泊。上岸闲寻细草行，古查飞起黄金鹗。水浮秋烟沙晓雪，皎洁无风灯影彻。海客云帆未挂时，相与缘江拾明月。","dynasty":"唐代","title":"落帆后赋得二绝"}
{"author":"李群玉","content":"谁家少女字千金，省向人间逐处寻。今日分明花里见，一双红脸动春心。","dynasty":"唐代","title":"赠妓人"}
{"author":"李群玉","content":"洞中春气蒙笼暄，尚有红英千树繁。可怜夹水锦步障，羞数石家金谷园。","dynasty":"唐代","title":"山榴"}
{"author":"李群玉","content":"锦羽相呼暮沙曲，波上双声戛哀玉。霞明川静极望中，一时飞灭青山绿。","dynasty":"唐代","title":"鸂鶒"}
{"author":"李群玉","content":"倚棹汀洲沙日晚，江鲜野菜桃花饭。长歌一曲烟霭深，归去沧江绿波远。","dynasty":"唐代","title":"沅江渔者"}
{"author":"李群玉","content":"白波四面照楼台，日夜潮声绕寺回。千叶红莲高会处，几曾龙女献珠来。","dynasty":"唐代","title":"题金山寺石堂"}
{"author":"李群玉","content":"兰浦秋来烟雨深，几多情思在琴心。知君调得东家子，早晚和鸣入锦衾。","dynasty":"唐代","title":"戏赠魏十四"}
{"author":"李群玉","content":"嚬黛低红别怨多，深亭芳恨满横波。声中唱出缠绵意，泪落灯前一曲歌。","dynasty":"唐代","title":"和人赠别"}
{"author":"李群玉","content":"寂寞高堂别楚君，玉人天上逐行云。停舟十二峰峦下，幽佩仙香半夜闻。庙闭春山晓月光，波声回合树苍苍。自从一别襄王梦，云雨空飞巫峡长。","dynasty":"唐代","title":"宿巫山庙二首"}
{"author":"李群玉","content":"曾见双鸾舞镜中，联飞接影对春风。今来独在花筵散，月满秋天一半空。","dynasty":"唐代","title":"伤柘枝妓"}
{"author":"李群玉","content":"春初携酒此花间，几度临风倒玉山。今日叶深黄满树，再来惆怅不能攀。","dynasty":"唐代","title":"题樱桃"}
{"author":"李群玉","content":"芳草萋萋新燕飞，芷汀南望雁书稀。武陵洞里寻春客，已被桃花迷不归。","dynasty":"唐代","title":"恼从兄"}
{"author":"李群玉","content":"紫府空歌碧落寒，晓星寥亮月光残。一群白鹤高飞上，唯有松风吹石坛。","dynasty":"唐代","title":"紫极宫斋后"}
{"author":"李群玉","content":"孤灯照不寐，风雨满西林。多少关心事，书灰到夜深。","dynasty":"唐代","title":"为炉前坐"}
{"author":"李群玉","content":"春月三改兔，花枝成绿阴。年光东流水，浩叹伤羁心。酌桂烟屿晚，鴂鸣江草深。良图一超忽，万恨空相寻。上国刈翘楚，才微甘陆沉。无灯假贫女，有泪沾牛衾。衡岳三麒麟，各振黄钟音。卿云被文彩，芳价摇词林。夫子芸阁英，养鳞湘水浔。晴沙踏兰菊，隐几当青岑。明月洞庭上，悠扬挂离襟。停觞一摇笔，聊寄生刍吟。","dynasty":"唐代","title":"将离澧浦置酒野屿奉怀沈正字昆弟三人联登高"}
{"author":"李群玉","content":"滟滟流光浅，娟娟汎露轻。云间龙爪落，帘上玉钩明。桂树枝犹小，仙人影未成。欲为千里别，倚幌独含情。","dynasty":"唐代","title":"初月二首其一"}
{"author":"李群玉","content":"凝颦立户前，细魄向娟娟。破镜徒相问，刀头恐隔年。轻轻摇远水，脉脉下春烟。别后春江上，随人何处圆。","dynasty":"唐代","title":"初月二首其二"}
{"author":"李群玉","content":"行尽崎岖路，惊从汗漫游。青天豁眼快，碧海醒心秋。便欲寻河汉，因之犯斗牛。九霄身自致，何必遇浮丘。","dynasty":"唐代","title":"登蒲涧寺后二岩三首其二"}
{"author":"李群玉","content":"南溟吞越绝，极望碧鸿濛。龙渡潮声里，雷喧雨气中。赵佗丘垄灭，马援鼓鼙空。遐想鱼鹏化，开襟九万风。","dynasty":"唐代","title":"登蒲涧寺后二岩三首其三"}
{"author":"李群玉","content":"巨浸吞湘澧，西风忽怒号。水将天共黑，云与浪争高。羽化思乘鲤，山漂欲抃鳌。阳乌犹曝翅，真恐湿蟠桃。","dynasty":"唐代","title":"洞庭风雨二首其二"}
{"author":"程益","content":"凤城仙客来扬州，便当解此千金裘。丹丘夜出玛瑙瓮，洞庭春泛瑶华舟。看花路入竹西寺，吹箫人倚桥边楼。船头对月且独饮，锦袍明日金陵游。","dynasty":"元代","title":"赋得金盘露送宋显夫佥事之山南"}
{"author":"葛嗣溁","content":"延陵手拓禽彝铭，古香著纸松烟青。二十三字科斗形，钱氏阮氏诠释精。粤稽周鼎东迁后，彝器铭勋历年久。释某为谋又作右，偏旁阙略通篆籀。王祭于社名曰宜，公谋诸禽司其仪。受脉交福称厥职，锡金百锾禽作彝。伊昔《春秋》严笔削，许男何不书侯爵。杞滕自贬齐晋雄，黜陟无权视强弱。古今大谊惟尊王，诸侯助祭登庙堂。《黍离》以降竞蚕食，百千祀物嗟沦亡。夔龙饕餮付残劫，毁及尊卣钟鼎䵼。此彝可宝铭可读，拓本相诒韫诸椟。墨云拥护蛟螭蟠，字字昆刀切玄玉。请编款识摹奇文，补入欧阳《吉金录》。","dynasty":"清代","title":"禽彝铭"}
{"author":"邓千江","content":"云雷天堑，金汤地险，名藩自古皋兰。营屯绣错，山形米聚，喉襟百二秦关。鏖战血犹殷。见阵云冷落，时有雕盘。静塞楼头，晓月依旧玉弓弯。看看。定远西还。有元戎阃令，上将斋坛。区脱昼空，兜铃夕解，甘泉又报平安。吹笛虎牙閒。且宴陪珠履，歌按云鬟。招取英灵毅魄，长绕贺阑山。","dynasty":"金朝","title":"望海潮上兰州守"}
{"author":"邓千江","content":"云协天堑，金汤地险，名藩自古皋兰。营屯绣错，山形米聚，襟喉百二秦关。鏖战血犹殷。见阵云冷落，时有雕盘。静塞楼头，晓月依旧玉弓弯。看看定远西还。有元戎阃令，上将斋坛。区脱昼空，兜零夕举，甘泉又报平安。吹笛虎牙闲。且宴陪珠履，歌按云鬟。招取英灵，毅魄长绕贺兰山。","dynasty":"金朝","title":"望海潮·云协天堑"}
{"author":"戴蒙","content":"家住南溪欲尽头，茂林修竹几清幽。菰蒲涨绿蛙专夜，树弃吹寒麦半秋。修禊从教非节物，舞雩元自有风流。明朝酒醒春犹在，更向长潭上小舟。","dynasty":"宋代","title":"南溪暮春"}
{"author":"戴蒙","content":"芙蓉溪畔石连松，殿阁峥嵘倚半空。一念超居无色界，几人长住广寒宫。佳宾喜上山头月，密友时来竹下风。除却少多元本物，泥牛哮吼任西东。","dynasty":"宋代","title":"宿富乐山赠海公禅老大师"}
{"author":"周孟阳","content":"地高多与风云会，天近尝为日月邻。","dynasty":"宋代","title":"句"}
{"author":"周孟阳","content":"羡师遗工网，旧隐敞新堂。月白秋庭小，风清书榻凉。倦游轻势利，归梦在沧浪。满箧朝贤句，孤云山帝乡。","dynasty":"宋代","title":"题招提院静照堂"}
{"author":"周孟阳","content":"羡师遗世网，旧隐敞新堂。月白秋庭小，风清昼榻凉。倦游轻势利，归梦在沧浪。满箧朝贤句，孤云出帝乡。","dynasty":"宋代","title":"题招提院静照堂"}
{"author":"郑燮","content":"咬定青山不放松，立根原在破岩中。千磨万击还坚劲，任尔东西南北风。(坚劲一作：韧)","dynasty":"清代","tags":"古诗三百首，小学古诗，题画，咏物，竹子，励志，早教古诗100首","title":"竹石"}
{"author":"郑燮","content":"新竹高于旧竹枝，全凭老干为扶持。下年再有新生者，十丈龙孙绕凤池。(下年一作：明年)","dynasty":"清代","tags":"咏物，竹子，寓人，老师","title":"新竹"}
{"author":"郑燮","content":"晨起开门雪满山，雪晴云淡日光寒。檐流未滴梅花冻，一种清孤不等闲。","dynasty":"清代","tags":"古诗三百首，冬天，写雪，咏物，梅花，言志","title":"山中雪后"}
{"author":"郑燮","content":"花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。","dynasty":"清代","tags":"豪放，抒怀，愤恨","title":"沁园春·恨"}
{"author":"郑燮","content":"衙斋卧听萧萧竹，疑是民间疾苦声。些小吾曹州县吏，一枝一叶总关情。","dynasty":"清代","tags":"题画，忧国忧民","title":"潍县署中画竹呈年伯包大丞括/墨竹图题诗"}
{"author":"郑燮","content":"身在千山顶上头，突岩深缝妙香稠。非无脚下浮云闹，来不相知去不留。","dynasty":"清代","tags":"咏物，写花，述志","title":"题画兰"}
{"author":"郑燮","content":"芭蕉叶叶为多情，一叶才舒一叶生。自是相思抽不尽，却教风雨怨秋声。","dynasty":"清代","tags":"咏物，抒情，哀怨","title":"咏芭蕉"}
{"author":"郑燮","content":"高梧百尺夜苍苍，乱扫秋星落晓霜。如何不向西州植，倒挂绿毛幺凤皇。","dynasty":"清代","tags":"咏物，寓人，愤慨","title":"咏梧桐"}
{"author":"郑燮","content":"卖得鲜鱼二百钱，籴粮炊饭放归船。拔来湿苇烧难着，晒在垂杨古岸边。","dynasty":"清代","tags":"古诗三百首，渔人，生活","title":"渔家·卖得鲜鱼二百钱"}
{"author":"郑燮","content":"　　读书以过目成诵为能，最是不济事。　　眼中了了，心下匆匆，方寸无多，往来应接不暇，如看场中美色，一眼即过，与我何与也？千古过目成诵，孰有如孔子者乎？读《易》至韦编三绝，不知翻阅过几千百遍来，微言精义，愈探愈出，愈研愈入，愈往而不知其所穷。虽生知安行之圣，不废困勉下学之功也。东坡读书不用两遍，然其在翰林读《阿房宫赋》至四鼓，老吏苦之，坡洒然不倦。岂以一过即记，遂了其事乎！惟虞世南、张睢阳、张方平，平生书不再读，迄无佳文。　　且过辄成诵，又有无所不诵之陋。即如《史记》百三十篇中，以《项羽本纪》为最，而《项羽本纪》中，又以巨鹿之战、鸿门之宴、垓下之会为最。反覆诵观，可欣可泣，在此数段耳。若一部《史记》，篇篇都读，字字都记，岂非没分晓的钝汉！更有小说家言，各种传奇恶曲，及打油诗词，亦复寓目不忘，如破烂厨柜，臭油坏酱悉贮其中，其龌龊亦耐不得。","dynasty":"清代","tags":"书信，读书","title":"潍县署中寄舍弟墨第一书"}
{"author":"郑燮","content":"我梦扬州，便想到扬州梦我。第一是隋堤绿柳，不堪烟锁。潮打三更瓜步月，雨荒十里红桥火。更红鲜冷淡不成圆，樱桃颗。何日向，江村躲；何日上，江楼卧。有诗人某某，酒人个个。花径不无新点缀，沙鸥颇有闲功课。将白头供作折腰人，将毋左。","dynasty":"清代","tags":"婉约，写景，怀念，生活","title":"满江红·思家"}
{"author":"郑燮","content":"渭川千亩入秦关，淇澳青青水一湾。两地高风来拱向，中间突兀太行山。","dynasty":"清代","tags":"写山","title":"淇澳青青水一湾"}
{"author":"郑燮","content":"大雪满天地，胡为仗剑游？欲谈心里事，同上酒家楼。","dynasty":"清代","tags":"游侠，少年","title":"题游侠图"}
{"author":"郑燮","content":"秋风昨夜渡潇湘，触石穿林惯作狂。惟有竹枝浑不怕，挺然相斗一千场。","dynasty":"清代","tags":"赞美，竹子，坚强","title":"题画竹"}
{"author":"郑燮","content":"泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？","dynasty":"清代","tags":"咏史，写景，议论，感叹，友情","title":"泜水"}
{"author":"郑燮","content":"一片两片三四片，五六七八九十片。千片万片无数片，飞入梅花都不见。","dynasty":"清代","title":"咏雪"}
{"author":"郑燮","content":"乌纱掷去不为官，囊橐萧萧两袖寒。写取一枝清瘦竹，秋风江上作钓竿。","dynasty":"清代","tags":"抒怀，品格","title":"予告归里，画竹别潍县绅士民"}
{"author":"郑燮","content":"四十年来画竹枝，日间挥写夜间思。冗繁削尽留清瘦，画到生时是熟时。","dynasty":"清代","title":"题画竹"}
{"author":"郑燮","content":"周郎年少，正雄姿历落，江东人杰。八十万军飞一炬，风卷滩前黄叶。楼舻云崩，旌旗电扫，熛射江流血。咸阳三月，火光无此横绝。想他豪竹哀丝，回头顾曲，虎帐谈兵歇。公瑾伯符天挺秀，中道君臣惜别。吴蜀交疏，炎刘鼎沸，老魅成奸黠。至今遗恨，秦淮夜夜幽咽。","dynasty":"清代","tags":"怀古，写人，赞美，抒情，旷达","title":"念奴娇·周瑜宅"}
{"author":"郑燮","content":"几家活计卖青山，石块堆来锦绣斑。薄暮回车人半醉，乱雅声里唱歌还。","dynasty":"清代","title":"竹枝词"}
{"author":"郑燮","content":"水流曲曲树重重，树里春山一两峰。茅屋深藏人不见，数声鸡犬夕阳中。","dynasty":"清代","title":"竹枝词"}
{"author":"郑燮","content":"忽漫泥金入破篱，举家欢喜又增悲。一枝桂影功名小，十载征途发达迟。何处宁亲唯哭墓，无人对镜懒窥帷。他年纵有毛公檄，捧入华堂却慰谁？","dynasty":"清代","title":"得南闱捷音"}
{"author":"郑燮","content":"雾裹山疑失，雷鸣雨未休。夕阳开一半，吐出望江楼。","dynasty":"清代","title":"江晴"}
{"author":"郑燮","content":"一节复一节，千枝攒万叶。我自不开花，免撩蜂与蝶。","dynasty":"清代","title":"竹"}
{"author":"郑燮","content":"中表姻亲，诗文情愫，十年幼小娇相护。不须燕子引人行，画堂到得重重户。颠倒思量，朦胧劫数，藕丝不断莲心苦。分明一见怕销魂，却愁不到销魂处。","dynasty":"清代","title":"踏莎行·无题"}
{"author":"郑燮","content":"悬岩小阁碧梧桐，似有人声在半空。百叩铜环浑不应，松花满地午荫浓。","dynasty":"清代","title":"游白狼山两首"}
{"author":"郑燮","content":"悬岩千尺，借欧刀吴斧，削成城郭。千里金城回不尽，万里洪涛喷薄。王浚楼船，旌麾直指，风利何曾泊。船头列炬，等闲烧断铁索。而今春去秋来，一江烟雨，万点征鸿掠。叫尽六朝兴废事，叫断孝陵殿阁。山色苍凉，江流悍急，潮打空城脚。数声渔笛，芦花风起作作。","dynasty":"清代","tags":"历史，借古抒怀","title":"念奴娇·石头城"}
{"author":"郑燮","content":"鸳鸯二字，是红闺佳话，然乎否否？多少英雄儿女态，酿出祸胎冤薮。前殿金莲，後庭玉树，风雨催残骤。卢家何幸，一歌一曲长久！即今湖柳如烟，湖云似梦，湖浪浓于酒。山下藤萝飘翠带，隔水残霞舞袖。桃叶身微，莫愁家小，翻借词人口。风流何罪？无荣无辱无咎。","dynasty":"清代","title":"念奴娇莫愁湖"}
{"author":"郑燮","content":"春兰未了夏兰开，万事催人莫要呆；阅尽荣枯是盆盎，几回拔去几回栽。","dynasty":"清代","title":"盆兰"}
{"author":"郑燮","content":"十年夫殁扃书簏，岁岁曝书抱书哭。缥缃破裂方锦纹，玉轴牙签断湘竹。孀妇义不卖藏书，况有孤雏是遗腹。四壁涂鸦嗔不止，十日索墨五日纸。学俸无钱愧塾师，线脚针头劳十指。镫昏焰短空房黑，儿读无多母长织。败叶走地风沙沙，检点儿眠听晓鸦。","dynasty":"清代","title":"抚孤行"}
{"author":"郑燮","content":"小廊茶熟已无烟，折取寒花瘦可怜。寂寂柴门秋水阔，乱鸦揉碎夕阳天。","dynasty":"清代","title":"小廊"}
{"author":"郑燮","content":"十日卖一儿，五日卖一妇。来日剩一身，茫茫即长路。长路迂以远，关山杂豺虎。天荒虎不饥，旰人饲岩阻。豺狼白昼出，诸村乱击鼓。嗟予皮发焦，骨断折腰膂。见人目先瞪，得食咽反吐。不堪充虎饿，虎亦弃不取。道旁见遗婴，怜拾置担釜。卖尽自家儿，反为他人抚。路妇有同伴，怜而与之乳。咽咽怀中声，咿咿口中语。似欲呼爷娘，言笑令人楚。千里山海关，万里辽阳戍。严城啮夜星，村镫照秋浒。长桥浮水面，风号浪偏怒。欲渡不敢撄，桥滑足无屦。前牵复后曳，一跌不复举。过桥歇古庙，聒耳闻乡语。妇人叙亲姻，男儿说门户。欢言夜不眠，似欲忘愁苦。未明复起行，霞光影踽踽。边墙渐以南，黄沙浩无宇。或云薛白衣，征辽从此去。或云隋炀皇，高丽拜雄武。初到若夙经，艰辛更谈古。幸遇新主人，区脱与眠处。长犁开古迹，春田耕细雨。字牧马牛羊，斜阳谷量数。身安心转悲，天南渺何许。万事不可言，临风泪如注。","dynasty":"清代","title":"逃荒行"}
{"author":"郑燮","content":"死者葬沙漠，生者还旧乡。遥闻齐鲁郊，谷麦等人长。目营青岱云，足辞辽海霜。拜坟一痛哭，永别无相望。春秋社燕雁，封泪远寄将。归来何所有，兀然空四墙。井蛙跳我灶，狐狸据我床。驱狐窒鼯鼠，扫径开堂皇。湿泥涂旧壁，嫩草覆新黄。桃花知我至，屋角舒红芳。旧燕喜我归，呢喃话空梁。蒲塘春水暖，飞出双鸳鸯。念我故妻子，羁卖东南庄。圣恩许归赎，携钱负橐囊。其妻闻夫至，且喜且徬徨。大义归故夫，新夫非不良。摘去乳下儿，抽刀割我肠。其儿知永绝，抱颈索我娘。隋地几翻覆，泪面涂泥浆。上堂辞舅姑，舅姑泪浪浪。赠我菱花镜，遗我泥金箱。赐我旧簪珥，包并罗衣裳。好好作家去，永永无相忘。后夫年正少，惭惨难禁当。潜身匿邻舍，背树倚斜阳。其妻径以去，绕陇过林塘。后夫携儿归，独夜卧空房。儿啼父不寐，镫短夜何长。","dynasty":"清代","title":"还家行"}
{"author":"郑燮","content":"峭壁一千尺，兰花在空碧。下有采樵人，伸手折不得。","dynasty":"清代","title":"峭壁兰"}
{"author":"郑燮","content":"兰草已成行，山中意味长。坚贞还自抱，何事斗群芳。","dynasty":"清代","title":"题画兰"}
{"author":"郑燮","content":"国破家亡鬓总皤，一囊诗画作头陀。横涂竖抹千千幅，墨点无多泪点多！","dynasty":"清代","title":"题屈翁山诗札、石涛石溪八大山人山水"}
{"author":"郑燮","content":"老头陀，古庙中，自烧香，自打钟。兔葵燕麦闲斋供。山门破落无关锁，斜日苍黄有乱松。秋星闪烁颓垣缝。黑漆漆蒲团打坐，夜烧茶炉火通红。","dynasty":"清代","title":"道情"}
{"author":"郑燮","content":"烟蓑雨笠水云居，鞋样船儿帽样庐。卖取青钱沽酒得，乱摊荷叶摆鲜鱼。","dynasty":"清代","title":"由兴化迂曲至高邮七绝句"}
{"author":"郑燮","content":"廿四桥边草径荒，新开小港透雷塘。画楼隐隐烟霞远，铁板铮铮树木凉。文字岂能传太守，风流原不碍隋皇。量今酌古情何限，愿借东风作小狂。","dynasty":"清代","title":"扬州其二"}
{"author":"郑燮","content":"两枝修竹出重霄，几叶新篁倒挂梢。本是同根复同气，有何卑下有何高！","dynasty":"清代","title":"题画竹"}
{"author":"郑燮","content":"江上澄鲜秋水新，邗沟几日雪迷津。千年战伐百余次，一岁变更何限人。尽把黄金通显要，惟余白眼到清贫。可怜道上饥寒子，昨日华堂卧锦茵。","dynasty":"清代","title":"扬州其四"}
{"author":"郑燮","content":"四五十家负郭民，落花厅事净无尘。苦蒿菜把邻僧送，秃袖鹑衣小吏贫。尚有隐幽叹尽烛，何曾顽梗竟能驯。县门一尺情犹隔，况是君门隔紫宸。","dynasty":"清代","title":"范县"}
{"author":"郑燮","content":"卖得鲜鱼二百钱，米粮炊饭放归船。拔来湿苇烧难着，晒在垂杨古岸边。","dynasty":"清代","title":"渔家"}
{"author":"郑燮","content":"进又无能追又难，宦途跼蹐不堪看。吾家颇有东篱菊，归去秋风耐岁寒。","dynasty":"清代","title":"画菊与某官留别"}
{"author":"郑燮","content":"丞相纷纷诏敕多，绍兴天子只酣歌。金人欲送徽钦返，其奈中原不要何！","dynasty":"清代","title":"绍兴"}
{"author":"郑燮","content":"独上秋城望，高楼出晓烟。西风漳邺水，旭日鲁邹天。过客荒无馆，供官薄有田。时平兼地僻，何况又丰年。","dynasty":"清代","title":"登范县城东楼"}
{"author":"郑燮","content":"划破寒云漳水流，残星画角动谁楼。孤城旭日牛羊出，万里新霜草木秋。铜雀荒凉遗瓦在，西陵风雨石人愁。分香一夕雄心尽，碑板仍题汉彻侯。","dynasty":"清代","title":"邺城"}
{"author":"郑燮","content":"画舫乘春破晓烟，满城丝管拂榆钱。千家养女先教曲，十里栽花算种田。雨过隋堤原不湿，风吹红袖欲登仙。词人久已伤头白，酒暖香温倍悄然。","dynasty":"清代","title":"扬州其一"}
{"author":"郑燮","content":"老渔翁，一钓竿，靠山崖，傍水湾，扁舟来往无牵绊。沙鸥点点轻波远，荻港萧萧白昼寒。高歌一曲斜阳晚，一霎时、波摇金影，蓦抬头、月上东山。","dynasty":"清代","title":"道情十首其一"}
{"author":"郑燮","content":"老樵夫，自砍柴，捆青松，夹绿槐，茫茫野草秋山外。丰碑是处成荒冢，华表千寻卧碧苔。坟前石马磨刀坏，倒不如、闲钱沽酒，醉醺醺、山径归来。","dynasty":"清代","title":"道情十首其二"}
{"author":"郑燮","content":"老头陀，古庙中，自烧香，自打钟，兔葵燕麦闲斋供。山门破落无关锁，斜日苍黄有乱松。秋星闪烁颓垣缝，黑漆漆、蒲团打坐，夜烧茶、炉火通红。","dynasty":"清代","title":"道情十首其三"}
{"author":"郑燮","content":"水田衣，老道人，背葫芦，戴袱巾，棕鞋布袜相厮称。修琴卖药般般会，捉鬼拿妖件件能。白云红叶归山径，闻说道、悬岩结屋，却教人、何处可寻？","dynasty":"清代","title":"道情十首其四"}
{"author":"郑燮","content":"老书生，白屋中，说黄虞，道古风，许多后辈高科中。门前仆从雄如虎，陌上旌旗去似龙。一朝势落成春梦，倒不如、蓬门僻巷，教几个、小小蒙童。","dynasty":"清代","title":"道情十首其五"}
{"author":"郑燮","content":"尽风流，小乞儿，数莲花，唱竹枝，千门打鼓沿街市。桥边日出犹酣睡，山外斜阳已早归。残杯冷炙饶滋味，醉倒在、回廊古庙，一凭他、雨打风吹。","dynasty":"清代","title":"道情十首其六"}
{"author":"郑燮","content":"掩柴扉，怕出头，剪西风，菊径秋，看看又是重阳后。几行衰草迷山郭，一片残阳下酒楼。栖鸦点上萧萧柳，撮几句、盲辞瞎话，交还他、铁板歌喉。","dynasty":"清代","title":"道情十首其七"}
{"author":"郑燮","content":"拨琵琶，续续弹，唤庸愚，警懦顽，四条弦上多哀怨。黄沙白草无人迹，古戍寒云乱鸟还。虞罗惯打孤飞雁，收拾起、渔樵事业，任从他、风雪关山。","dynasty":"清代","title":"道情十首其十"}
{"author":"郑燮","content":"一片两片三四片，五六七八九十片。千片万片无数片，飞入梅花都不见。","dynasty":"清代","title":"咏雪"}
{"author":"郑燮","content":"县官编丁著图甲，悍吏入村捉鹅鸭。县官养老赐帛肉，悍吏沿村括稻谷。豺狼到处无虚过，不断人喉抉人目。长官好善民已愁，况以不善司民牧。山田苦旱生草菅，水田浪阔声潺潺。圣主深仁发天庾，悍吏贪勒为刁奸。索逋汹汹虎而翼，叫呼楚挞无宁刻。村中杀鸡忙作食，前村后村已屏息。呜呼长吏定不知，知而故纵非人为。","dynasty":"清代","title":"悍吏"}
{"author":"郑燮","content":"西风又到洗妆楼，衰草连天落日愁。瓦砾数堆樵唱晚，凉云几片燕惊秋。繁华一刻人偏峦，呜咽千年水不流。借问累累荒冢畔，几人耕出玉搔头。","dynasty":"清代","title":"扬州其三"}
{"author":"郑燮","content":"小园十亩宽，落落数间屋。春草无秽滋，寒花有余馥。闭户养老母，拮据市粱肉。大儿执鸾刀，缕缕切红玉。次儿拾柴薪，细火煨陆续。烟飘豆架青，香透疏篱竹。贫家滋味薄，得此当鼎餗。弟兄何所餐，宵来母剩粥。","dynasty":"清代","title":"李氏小园其一"}
{"author":"郑燮","content":"晨起缝破衣，针线不成行。母年七十四，眼昏手又僵。装绵苦欲厚，用线苦欲长。线长衣缝紧，绵厚耐雪霜。装成令儿暖，母衣单薄凉。不衣逆母怀，衣之情内伤。","dynasty":"清代","title":"李氏小园其二"}
{"author":"郑燮","content":"此是幽贞一种花，不求闻达只烟霞。采樵或恐通来径，更写高山一片遮。","dynasty":"清代","title":"兰"}
{"author":"郑燮","content":"盆画半藏，兰画半含。不求发泄，不畏凋残。","dynasty":"清代","title":"题半盆兰蕊图"}
{"author":"郑燮","content":"晨星断雁几文人，错落江河湖海滨。抹去春秋自花实，逼来霜雪更枯筠。女称绝色邻夸艳，君有奇才我不贫。不买明珠买明镜，爱他光怪是先秦。","dynasty":"清代","title":"赠袁枚"}
{"author":"郑燮","content":"老书生，白屋中；说黄虞，道古风。许多后辈高科中，门前仆从雄如虎，陌上旌旗去似龙，一朝势落成春梦，倒不如蓬门僻巷，教几个小小蒙童。","dynasty":"清代","title":"道情"}
{"author":"郑燮","content":"邈唐虞，远夏殷。卷宗周，入暴秦。争雄七国相兼并。文章两汉空陈迹，金粉南朝总废尘，李唐赵宋慌忙尽。最可叹龙蟠虎踞，尽销磨燕子春灯。","dynasty":"清代","title":"道情"}
{"author":"郑燮","content":"吊龙逢，哭比干。羡庄周，拜老聃。未央宫里王孙惨。南来薏苡徒兴谤，七尺珊瑚只自残。孔明枉做那英雄汉，早知道茅庐高卧，省多少六出祁山。","dynasty":"清代","title":"道情"}
{"author":"郑燮","content":"老渔翁，一钓竿。靠山崖，傍水湾。扁舟来往无牵绊，沙鸥点点轻波远，荻港潇潇白昼寒。高歌一曲斜阳晚，一霎时波摇金影，蓦抬头月上东山。","dynasty":"清代","title":"道情"}
{"author":"郑燮","content":"老樵夫，自砍柴。捆青松，夹绿槐。茫茫野草秋山外，丰碑是处成荒冢，华表千寻卧碧苔。坟前石马磨刀坏。倒不如闲钱沽酒，醉醺醺山径归来。","dynasty":"清代","title":"道情"}
{"author":"郑燮","content":"东南王气，扫偏安旧习，江山整肃。老桧苍松盘寝殿，夜夜蛟龙来宿。翁仲衣冠，狮麟头角，静锁苔痕绿。斜阳断碣，几人系马而读。闻说物换星移，神山风雨，夜半幽灵哭。不记当年开国日，元主泥人泪簇。蛋壳乾坤，丸泥世界，疾卷如风烛残。老僧山畔，烹泉只取一掬。","dynasty":"清代","title":"念奴娇孝陵"}
{"author":"郑燮","content":"宏光建国，是金莲玉树，後来狂客。草木山川何限痛，只解征歌选色。燕子衔笺，春灯说谜，夜短嫌天窄。海云分付，五更拦住红日。更兼马阮当朝，高刘作镇，犬豕包巾帻。卖尽江山犹恨少，只得东南半壁。国事兴亡，人家成败，运数谁逃得？太平隆万，此曹久已生出。","dynasty":"清代","title":"念奴娇宏光"}
{"author":"郑燮","content":"劳劳亭畔，被西风一吹，逼成衰柳。如线如丝无限恨，和风和烟。江上征帆，尊前别泪，眼底多情友。寸言不尽，斜阳脉脉凄瘦。半生图利图名，闲中细算，十件常输九。跳尽胡孙妆尽戏，总被他家哄诱。马上旌笳，街头乞叫，一样归乌有。达将何乐？穷更不如株守。","dynasty":"清代","title":"念奴娇劳劳亭"}
{"author":"郑燮","content":"辘辘转转，把繁华旧梦，转归何处？只有青山围故国，黄叶西风菜圃。拾橡瑶阶，打鱼宫沼，薄暮人归去。铜瓶百丈，哀音历历如诉。过江咫尺迷楼，宇文化及，便是韩擒虎。井底胭脂联臂出，问尔萧娘何处？清夜游词，后庭花曲，唱彻江关女。词场本色，帝王家数然否？","dynasty":"清代","tags":"咏史，讽刺","title":"念奴娇·胭脂井"}
{"author":"郑燮","content":"暮云明灭，望破楼隐隐，卧钟残院。院外青山千万叠，阶下流泉清浅。鸦噪松廊，鼠翻经匣，僧与孤云远。空梁蛇脱，旧巢无复归燕。可怜六代兴亡，生公宝志，绝不关恩怨。手种菩提心剑戟，先堕释迦轮转。青史讥弹，传灯笑柄，枉作骑墙汉。恒沙无量，人间劫数自短。","dynasty":"清代","title":"念奴娇高座寺"}
{"author":"郑燮","content":"乾坤欹侧，藉豪英几辈，半空撑住。千古龙逢源不死，七窍比干肺腑。竹杖麻衣，朱袍白刃，朴拙为艰苦。信心而出，自家不解何故。也知稷契皋夔，闳颠散适，岳降维申甫。彼自承平吾破裂，题目原非一路。十族全诛，皮囊万段，魂魄雄而武。世间鼠辈，如何妆得老虎！","dynasty":"清代","title":"念奴娇方景两先生庙"}
{"author":"郑燮","content":"桥低红板，正秦淮水长，绿杨飘撇。管领春风陪舞燕，带露含凄惜别。烟软梨花，雨娇寒食，芳草催时节。画船箫鼓，歌声缭绕空阔。究竟桃叶桃根，古今岂少，色艺称双绝？一缕红丝偏系左，闺阁几多埋没。假使夷光，苎萝终老，谁道倾城哲？王郎一曲，千秋艳说江楫。","dynasty":"清代","title":"念奴娇桃叶渡"}
{"author":"郑燮","content":"秋之为气，正一番风雨，一番萧瑟。落日鸡鸣山下路，为问台城旧迹。老蔓藏蛇，幽花贱血，坏堞零烟碧。有人牧马，城头吹起觱篥。当初面代牺牲，食惟菜果，恪守沙门律。何事饿来翻掘鼠，雀卵攀巢而吸？再曰荷荷，跏趺竟逝，得亦何妨失？酸心硬语，英雄泪在胸臆。","dynasty":"清代","title":"念奴娇台城"}
{"author":"郑燮","content":"逶迤曲巷，在春城斜角，绿杨荫里。赭白青黄墙砌石，门映碧溪流水。细雨饧箫，斜阳牧笛，一径穿桃李。风吹花落，落花风又吹起。更兼处处缲车，家家社燕，江介风光美。四月樱桃红满市，雪片鲥鱼刀　。淮水秋清，钟山暮紫，老马耕闲地。一丘一壑，吾将终老于此。","dynasty":"清代","title":"念奴娇长干里"}
{"author":"吴融","content":"一枝红杏出墙头，墙外行人正独愁。长得看来犹有恨，可堪逢处更难留！林空色暝莺先到，春浅香寒蝶未游。更忆帝乡千万树，澹烟笼日暗神州。","dynasty":"唐代","tags":"写花，抒情","title":"途中见杏花"}
{"author":"吴融","content":"自与莺为地，不教花作媒。细应和雨断，轻只爱风裁。好拂锦步障，莫遮铜雀台。灞陵千万树，日暮别离回。","dynasty":"唐代","title":"咏柳"}
{"author":"吴融","content":"鸟在林梢脚底看，夕阳无际戍烟残。冻开河水奔浑急，雪洗条山错落寒。始为一名抛故国，近因多难怕长安。祖鞭掉折徒为尔，赢得云溪负钓竿。","dynasty":"唐代","title":"登鹳雀楼"}
{"author":"吴融","content":"举国繁华委逝川，羽毛飘荡一年年。他山叫处花成血，旧苑春来草似烟。雨暗不离浓绿树，月斜长吊欲明天。湘江日暮声凄切，愁杀行人归去船。","dynasty":"唐代","tags":"杜鹃，抒情","title":"子规"}
{"author":"吴融","content":"和烟和露一丛花，担入宫城许史家。惆怅东风无处说，不教闲地著春华。","dynasty":"唐代","tags":"写花，讽刺，愤慨","title":"卖花翁"}
{"author":"吴融","content":"不斗秾华不占红，自飞晴野雪濛濛。百花长恨风吹落，唯有杨花独爱风。","dynasty":"唐代","title":"杨花"}
{"author":"吴融","content":"染亦不可成，画亦不可得。苌弘未死时，应无此颜色。","dynasty":"唐代","title":"草"}
{"author":"吴融","content":"春物竞相妒，杏花应最娇。红轻欲愁杀，粉薄似啼销。愿作南华蝶，翩翩绕此条。","dynasty":"唐代","title":"杏花"}
{"author":"吴融","content":"依依脉脉两如何，细似轻丝渺似波。月不长圆花易落，一生惆怅为伊多。","dynasty":"唐代","title":"情"}
{"author":"吴融","content":"露染霜干片片轻，斜阳照处转烘明。和烟飘落九秋色，随浪泛将千里情。几夜月中藏鸟影，谁家庭际伴蛩声。一时衰飒无多恨，看着清风彩剪成。","dynasty":"唐代","title":"红叶"}
{"author":"吴融","content":"绣缨霞翼两鸳鸯，金岛银川是故乡。只合双飞便双死，岂悲相失与相忘。烟花夜泊红蕖腻，兰渚春游碧草芳。何事遽惊云雨别，秦山楚水两乖张。","dynasty":"唐代","title":"富水驿东楹有人题诗（笔迹柔媚，出自纤指）"}
{"author":"吴融","content":"本学多情刘武威，寻花傍水看春晖。无端遇著伤心事，赢得凄凉索漠归。","dynasty":"唐代","title":"上巳日"}
{"author":"吴融","content":"搔首隋堤落日斜，已无馀柳可藏鸦。岸傍昔道牵龙舰，河底今来走犊车。曾笑陈家歌玉树，却随后主看琼花。四方正是无虞日，谁信黎阳有古家。","dynasty":"唐代","title":"隋堤"}
{"author":"吴融","content":"雨余林外夕烟沉，忽有蛙声伴客吟。莫怪闻时倍惆怅，稚圭蓬荜在山阴。","dynasty":"唐代","title":"西京道中闻蛙"}
{"author":"吴融","content":"百里烟尘散杳冥，新平一隰草青青。八公山石君知否，休更中原作彗星。","dynasty":"唐代","title":"经蔡坚墓"}
{"author":"吴融","content":"雨余秋色拂孤城，远目凝时万象清。叠翠北来千嶂尽，漫流东去一江平。从军固有荆州乐，怀古能无岘首情。欲下阑干一回首，乌归帆没戍烟明。","dynasty":"唐代","title":"登汉州城楼"}
{"author":"吴融","content":"一枝红艳出墙头，墙外行人正独愁。长得看来犹有恨，可堪逢处更难留。林空色暝莺先到，春浅香寒蝶未游。更忆帝乡千万树，澹烟笼日暗神州。","dynasty":"唐代","title":"途中见杏花"}
{"author":"吴融","content":"一夜鸟飞鸣，关关彻五更。似因归路隔，长使别魂惊。未省愁雨暗，就中伤月明。须知越吟客，欹枕不胜情。","dynasty":"唐代","title":"雨后闻思归乐二首其二"}
{"author":"吴融","content":"落落孤松何处寻，月华西畔结根深。晓含仙掌三清露，晚上宫墙百雉阴。野鹤不归应有怨，白云高去太无心。碧岩秋涧休相望，捧日元须在禁林。","dynasty":"唐代","title":"和陆拾遗题谏院松"}
{"author":"吴融","content":"杨子江津十四经，纪行文字遍长亭。惊人旅鬓斩新白，无事海门依旧青。前路莫知霜凛凛，故乡何处雁冥冥。可怜不识生离者，数点渔帆落暮汀。","dynasty":"唐代","title":"题杨子津亭"}
{"author":"吴融","content":"隋堤风物已凄凉，堤下仍多旧战场。金镞有苔人拾得，芦花无主鸟衔将。秋声暗促河声急，野色遥连日色黄。独上寒城正愁绝，戍鼙惊起雁行行。","dynasty":"唐代","title":"彭门用兵后经汴路三首其二"}
{"author":"吴融","content":"铁马云旗梦渺茫，东来无处不堪伤。风吹白草人行少，月落空城鬼啸长。一自纷争惊宇宙，可怜萧索绝烟光。曾为塞北闲游客，辽水天山未断肠。","dynasty":"唐代","title":"彭门用兵后经汴路三首其三"}
{"author":"吴融","content":"黄梅雨细羃长洲，柳密花疏水慢流。钓艇正寻逋客去，绣衣方结少年游。风前不肯看垂手，灯下还应惜裹头。一夜自怜无羽翼，独当何逊滴阶愁。","dynasty":"唐代","title":"寄殿院高侍御"}
{"author":"吴融","content":"瘦如仙鹤爽风篁，外却尘嚣兴绪长。偶坐几回沈皓月，闲吟是处到残阳。门前立使修书懒，花下留宾压酒忙。目断琼林攀不得，一重丹水抵三湘。","dynasty":"唐代","title":"宪丞裴公上洛退居有寄二首其二"}
{"author":"吴融","content":"侯家万朵簇霞丹，若并霜林素艳难。合影只应天际月，分香多是畹中兰。虽饶百卉争先发，还在三春向后残。想得惠林凭此槛，肯将荣落意来看。","dynasty":"唐代","title":"僧舍白牡丹二首其二"}
{"author":"吴融","content":"露染霜乾片片轻，斜阳照处转烘明。和烟飘落九秋色，随浪汎将千里情。几夜月中藏鸟影，谁家庭际伴蛩声。一时衰飒无多恨，看着清风綵剪成。","dynasty":"唐代","title":"红叶"}
{"author":"吴融","content":"零落攲斜此路中，盛时曾识太平风。晓迷天仗归春苑，暮送鸾旗指洛宫。一自烟尘生蓟北，更无消息幸关东。而今只有孤根在，鸟啄虫穿没乱蓬。","dynasty":"唐代","title":"题湖城县西道中槐树"}
{"author":"吴融","content":"煖烟轻淡草霏霏，一片晴山衬夕晖。水露浅沙无客泛，树连疏苑有莺飞。自从身与沧浪别，长被春教寂寞归。回首青门不知处，向人杨柳莫依依。","dynasty":"唐代","title":"东归次瀛上"}
{"author":"吴融","content":"白玉花开绿锦池，风流御史报人知。看来应是云中堕，偷去须从月下移。已被乱蝉催晼晚，更禁凉雨动䙰褷。习家秋色堪图画，只欠山公倒接䍦。","dynasty":"唐代","title":"高侍御话及"}
{"author":"吴融","content":"辞无圭组隐无才，门向潮头过处开。几度黄昏逢罔象，有时红旭见蓬莱。碛连荒戍频频火，天绝纤云往往雷。昨夜秋风已摇落，那堪更上望乡台。","dynasty":"唐代","title":"海上秋怀"}
{"author":"吴融","content":"双凫狎得傍池台，戏藻衔蒲远又回。敢为稻粱凌险去，幸无鹰隼触波来。万丝春雨眠时乱，一片浓萍浴处开。不在笼栏夜仍好，月汀星沼剩裴回。","dynasty":"唐代","title":"池上双凫二首其二"}
{"author":"吴融","content":"渔阳烽火照函关，玉辇匆匆下此山。一曲羽衣听不尽，至今遗恨水潺潺。","dynasty":"唐代","title":"华清宫四首其二"}
{"author":"吴融","content":"上皇銮辂重巡游，雨泪无言独倚楼。惆怅眼前多少事，落花明月满宫秋。","dynasty":"唐代","title":"华清宫四首其三"}
{"author":"吴融","content":"别殿和云锁翠微，太真遗像梦依依。玉皇掩泪频惆怅，应叹僧繇彩笔飞。","dynasty":"唐代","title":"华清宫四首其四"}
{"author":"吴融","content":"不傲南窗且采樵，乾松每带湿云烧。庖厨却得长兼味，三秀芝根五朮苗。","dynasty":"唐代","title":"山居即事四首其二"}
{"author":"吴融","content":"万事翛然只有棋，小轩高净簟凉时。阑珊半局和微醉，花落中庭树影移。","dynasty":"唐代","title":"山居即事四首其三"}
{"author":"吴融","content":"无邻无里不成村，水曲云重掩石门。何用深求避秦客，吾家便是武陵源。","dynasty":"唐代","title":"山居即事四首其四"}
{"author":"吴融","content":"长生秘殿倚青苍，拟敌金庭不死乡。无奈逝川东去急，秦陵松柏满残阳。","dynasty":"唐代","title":"华清宫二首其二"}
{"author":"吴融","content":"片帆飞入峡云深，带雨兼风动楚吟。何似玉堂裁诏罢，月斜鳷鹊漏沈沈。","dynasty":"唐代","title":"送薛学士赴任峡州二首其二"}
{"author":"吴融","content":"七盘岭上一长号，将谓青天鉴郁陶。近日青天都不鉴，七盘应是未高高。","dynasty":"唐代","title":"南迁途中作七首其二"}
{"author":"吴融","content":"云绽霞铺锦水头，占春颜色最风流。若教更近天街种，马上多逢醉五侯。","dynasty":"唐代","title":"海棠二首其二"}
{"author":"吴融","content":"舞转轻轻雪，歌霏漠漠尘。漫游多卜夜，慵起不知晨。玉箸和妆裛，金莲逐步新。凤笙追北里，鹤驭访南真。有恨都无语，非愁亦有嚬。戏应过蚌浦，飞合入蟾轮。杯样成言鸟，梳文解卧鳞。逢迎大堤晚，离别洞庭春。似玉曾誇赵，如云不让秦。锦收花上露，珠引月中津。木为连枝贵，禽因比翼珍。万峰酥点薄，五色绣妆匀。獭髓求鱼客，鲛绡托海人。寸肠谁与达，洞府四无邻。","dynasty":"唐代","title":"和韩致光侍郎无题三首十四韵其二"}
{"author":"吴融","content":"绮阁临初日，铜台拂暗尘。鷾鸸偏报晓，乌鹢惯惊晨。鱼网裁书数，鹍弦上曲新。病多疑厄重，语切见心真。子母钱徵笑，西南月借嚬。捣衣嫌独杵，分袂怨双轮。贝叶教丹觜，金刀寄赤鳞。捲帘吟塞雪，飞楫渡江春。解织宜名蕙，能歌合姓秦。眼穿回雁岭，魂断饮牛津。药自偷来绝，香从窃去珍。茗煎云沫聚，药种玉苗匀。草密应迷客，花繁好避人。长干足风雨，遥夜与谁邻。","dynasty":"唐代","title":"和韩致光侍郎无题三首十四韵其三"}
{"author":"吴融","content":"古人云：丝不如竹，竹不如肉。乃知此语未必然，李周弹筝听不足。闻君七岁八岁时，五音六律皆生知。就中十三弦最妙，应宫出入年方少。青骢惯走长楸日，几度承恩蒙急召。一字雁行斜御筵，锵金戛羽凌非烟。始似五更残月里，凄凄切切清露蝉。又如石罅堆叶下，泠泠沥沥苍崖泉。鸿门玉斗初向地，织女金梭飞上天。有时上苑繁花发，有时太液秋波阔。当头独坐摐一声，满座好风生拂拂。天颜开，圣心悦。紫金白珠沾赐物，出来无暇更还家。且上青楼醉明月，年将六十艺转精。自写梨园新曲声，近来一事还惆怅。故里春荒烟草平，供奉供奉且听语。自昔兴衰看乐府，秪如伊州与梁州。尽是太平时歌舞，旦夕君王继此声，不要停弦泪如雨。","dynasty":"唐代","title":"李周弹筝歌"}
{"author":"吴融","content":"裛尘丝雨送微凉，偶出樊笼入道场。半偈已能消万事，一枰兼得了残阳。寻知世界都如梦，自喜身心甚不忙。更约西风摇落后，醉来终日卧禅房。","dynasty":"唐代","title":"禅院弈棋偶题"}
{"author":"吴融","content":"玉女盆边雪未销，正多春事莫无憀.杏花向日红匀脸，云带环山白系腰。莺转树头欹枕听，冻开泉眼杖藜挑。陵迁谷变如须问，控鹤山人字子乔。","dynasty":"唐代","title":"和张舍人"}
{"author":"吴融","content":"故人归去指翔鸾，乐带离声可有欢。驿路两行秋吹急，渭波千叠夕阳寒。空郊已叹周禾熟，旧苑应寻汉火残。遥羡从公无一事，探花先醉曲江干。","dynasty":"唐代","title":"送友赴阙"}
{"author":"吴融","content":"不用登临足感伤，古来今往尽茫茫。未知尧桀谁臧否，可便彭殇有短长。楚垒万重多故事，汉波千叠更残阳。到头一切皆身外，只觉关身是醉乡。","dynasty":"唐代","title":"过邓城县作"}
{"author":"吴融","content":"龙旆丛丛下剑门，还将瑞气入中原。鳌头一荡山虽没，乌足重安日不昏。晋客已知周礼在，秦人仍喜汉官存。自怜闲坐渔矶石，万级云台落梦魂。","dynasty":"唐代","title":"文德初闻车驾东游"}
{"author":"吴融","content":"分栋山前曙色开，三千铁骑简州回。云间堕箭飞书去，风里擎竿露布来。古谓伐谋为上策，今看静胜自中台。功名一似淮西事，只是元臣不姓裴。","dynasty":"唐代","title":"简州归降贺京兆公"}
{"author":"吴融","content":"雨馀秋色拂孤城，远目凝时万象清。叠翠北来千嶂尽，漫流东去一江平。从军固有荆州乐，怀古能无岘首情。欲下阑干一回首，乌归帆没戍烟明。","dynasty":"唐代","title":"登汉州城楼"}
{"author":"吴融","content":"才开便落不胜黄，覆著庭莎衬夕阳。只共蝉催双鬓老，可知人已十年忙。晓窗须为吟秋兴，夜枕应教梦帝乡。蜀国马卿看从猎，肯将闲事入凄凉。","dynasty":"唐代","title":"岐下寓居见槐花落因寄从事"}
{"author":"吴融","content":"莫愁家住石城西，月坠星沈客到迷。一院无人春寂寂，九原何处草萋萋。香魂未散烟笼水，舞袖休翻柳拂堤。兰棹一移风雨急，流莺千万莫长啼。","dynasty":"唐代","title":"和人有感"}
{"author":"吴融","content":"春阴漠漠覆江城，南国归桡趁晚程。水上驿流初过雨，树笼堤处不离莺。迹疏冠盖兼无梦，地近乡园自有情。便被东风动离思，杨花千里雪中行。","dynasty":"唐代","title":"春归次金陵"}
{"author":"吴融","content":"戍火三笼滞晚程，枯桑系马上寒城。满川落照无人过，卷地飞蓬有烧明。楚客早闻歌凤德，刘琨休更舞鸡声。草堂旧隐终归去，寄语岩猿莫晓惊。","dynasty":"唐代","title":"萧县道中"}
{"author":"吴融","content":"一片苔床水漱痕，何人清赏动乾坤。谪仙醉后云为态，野客吟时月作魂。光景不回波自远，风流难问石无言。迩来多少登临客，千载谁将胜事论。","dynasty":"唐代","title":"题衮州泗河中石床（李白、杜甫皆此饮咏）"}
{"author":"吴融","content":"玉皇新复五城居，仙馆词臣在碧虚。锦砌渐看翻芍药，锁窗还咏隔蟾蜍。敢期林上灵乌语，贪草云间彩凤书。争奈沧洲频入梦，白波无际落红蕖。","dynasty":"唐代","title":"禁直偶书"}
{"author":"吴融","content":"偶持麟笔侍金闺，梦想三年在故溪。祖竹定欺檐雪折，稚杉应拂栋云齐。谩劳筋力趋丹凤，可有文词咏碧鸡。此别更无闲事嘱，北山高处谢猿啼。","dynasty":"唐代","title":"送弟东归"}
{"author":"吴融","content":"海燕初归朔雁回，静眠深掩百花台。春蔬已为高僧掇，腊酝还因熟客开。檐外暖丝兼絮堕，槛前轻浪带鸥来。谢公难避苍生意，自古风流必上台。","dynasty":"唐代","title":"和座主尚书春日郊居"}
{"author":"吴融","content":"腻若裁云薄缀霜，春残独自殿群芳。梅妆向日霏霏暖，纨扇摇风闪闪光。月魄照来空见影，露华凝后更多香。天生洁白宜清净，何必殷红映洞房。侯家万朵簇霞丹，若并霜林素艳难。合影只应天际月，分香多是畹中兰。虽饶百卉争先发，还在三春向后残。想得惠林凭此槛，肯将荣落意来看。","dynasty":"唐代","title":"僧舍白牡丹二首"}
{"author":"吴融","content":"中秋月满尽相寻，独入非烟宿禁林。曾恨人间千里隔，更堪天上九门深。明涵太液鱼龙定，静锁圆灵象纬沈。目断枚皋何处在，阑干十二忆登临。","dynasty":"唐代","title":"八月十五夜禁直寄同僚"}
{"author":"吴融","content":"足恨饶悲不自由，萍无根蒂水长流。庾公明月吟连曙，谢守青山看入秋。一饭意专堪便死，千金诺在转难酬。云沈鸟去回头否，平子才多好赋愁。","dynasty":"唐代","title":"离霅溪感事献郑员外"}
{"author":"吴融","content":"安西门外彻安西，一百年前断鼓鼙。犬解人歌曾入唱，马称龙子几来嘶。自从辽水烟尘起，更到涂山道路迷。今日登临须下泪，行人无个草萋萋。","dynasty":"唐代","title":"岐州安西门"}
{"author":"吴融","content":"晚霞零落雨初收，关上危阑独怅留。千里好春聊极目，五陵无事莫回头。山犹带雪霏霏恨，柳未禁寒冉冉愁。直是无情也肠断，鸟归帆没水空流。","dynasty":"唐代","title":"关西驿亭即事"}
{"author":"吴融","content":"三十六峰危似冠，晴楼百尺独登看。高凌鸟外青冥窄，翠落人间白昼寒。不觉衡阳遮雁过，如何钟阜斗龙盘。始知万岁声长在，只待东巡动玉鸾。","dynasty":"唐代","title":"望嵩山"}
{"author":"吴融","content":"零落欹斜此路中，盛时曾识太平风。晓迷天仗归春苑，暮送鸾旗指洛宫。一自烟尘生蓟北，更无消息幸关东。而今只有孤根在，鸟啄虫穿没乱蓬。","dynasty":"唐代","title":"题湖城县西道中槐树"}
{"author":"吴融","content":"暖烟轻淡草霏霏，一片晴山衬夕晖。水露浅沙无客泛，树连疏苑有莺飞。自从身与沧浪别，长被春教寂寞归。回首青门不知处，向人杨柳莫依依。","dynasty":"唐代","title":"东归次瀛上"}
{"author":"吴融","content":"青牛关畔寄孤村，山当屏风石当门。芳树绿阴连蔽芾，长河飞浪接昆仑。苔田绿后蛙争聚，麦垄黄时雀更喧。只此无心便无事，避人何必武陵源。","dynasty":"唐代","title":"偶书"}
{"author":"吴融","content":"退闲何事不忘机，况限溪云静掩扉。马颊浪高鱼去少，鸡鸣关险雁来稀。无才敢更期连茹，有意兼思学采薇。珍重故人知我者，九霄休复寄音徽。","dynasty":"唐代","title":"得京中亲友书，讶久无音耗，以诗代谢"}
{"author":"吴融","content":"抵鹊山前云掩扉，更甘终老脱朝衣。晓窥青镜千峰入，暮倚长松独鹤归。云里引来泉脉细，雨中移得药苗肥。何须一箸鲈鱼脍，始挂孤帆问钓矶。","dynasty":"唐代","title":"即事"}
{"author":"吴融","content":"千年茯菟带龙鳞，太华峰头得最珍。金鼎晓煎云漾粉，玉瓯寒贮露含津。南宫已借征诗客，内署今还托谏臣。飞檄愈风知妙手，也须分药救漳滨。","dynasty":"唐代","title":"病中宜茯苓寄李谏议"}
{"author":"吴融","content":"浪痕龙迹老欹危，流落何时别故枝。岁月空教苔藓积，芳菲长倩薜萝知。有文在朽人难识，无蠹藏心鸟莫窥。家近沧浪从泛去，碧天消息不参差。","dynasty":"唐代","title":"槎"}
{"author":"吴融","content":"九曲河冰半段来，严霜结出劲风裁。非时已认蝉飘翼，到海须忧蚌失胎。千里风清闻戛玉，几人东下忆奔雷。殷勤莫碍星槎路，从看天津弄杼回。","dynasty":"唐代","title":"汴上观"}
{"author":"吴融","content":"依依芳树拂檐平，绕竹清流浸骨清。爱弄绿苔鱼自跃，惯偷红果鸟无声。踏青堤上烟多绿，拾翠江边月更明。只此超然长往是，几人能遂铸金成。","dynasty":"唐代","title":"闲居有作"}
{"author":"吴融","content":"送夏迎秋几醉来，不堪行色被蝉催。身随渭水看归远，梦挂秦云约自回。雨细若为抛钓艇，月明谁复上歌台。千波万浪西风急，更为红蕖把一杯。","dynasty":"唐代","title":"离岐下题西湖"}
{"author":"吴融","content":"风有危亭月有台，平津阁畔好裴回。虽非宋玉诛茅至，且学王家种竹来。已得静居从马歇，不堪行色被蝉催。故园兰菊三千里，旅梦方应校懒回。","dynasty":"唐代","title":"岐阳蒙相国对宅因抒怀投献"}
{"author":"吴融","content":"落日停桡古渡边，古今踪迹一苍然。平沙尽处云藏树，远吹收来水定天。正困东西千里路，可怜潇洒五湖船。如何不及前贤事，却谢鲈鱼在洛川。","dynasty":"唐代","title":"晚泊松江"}
{"author":"吴融","content":"渑池城郭半遗基，无限春愁挂落晖。柳渡风轻花浪绿，麦田烟暖锦鸡飞。相如忠烈千秋断，二主英雄一梦归。莫道新亭人对泣，异乡殊代也沾衣。","dynasty":"唐代","title":"过渑池书事"}
{"author":"吴融","content":"水送山迎入富春，一川如画晚晴新。云低远渡帆来重，潮落寒沙鸟下频。未必柳间无谢客，也应花里有秦人。严光万古清风在，不敢停桡更问津。","dynasty":"唐代","title":"富春"}
{"author":"吴融","content":"落尽红芳春意阑，绿芜空锁辟疆园。嫦娥断影霜轮冷，帝子无踪泪竹繁。未达东邻还绝想，不劳南浦更销魂。晚来虽共残莺约，争奈风凄又雨昏。","dynasty":"唐代","title":"春晚书怀"}
{"author":"吴融","content":"云情鹤态莫夸慵，正上仙楼十二重。吟逸易沈鳷鹊月，梦长先断景阳钟。奇文已刻金书券，秘语看镌玉检封。何事春来待归隐，探知溪畔有风松。","dynasty":"唐代","title":"寄杨侍郎"}
{"author":"吴融","content":"鼓角迎秋晚韵长，断虹疏雨间微阳。两条溪水分头碧，四面人家入骨凉。独鸟归时云斗迥，残蝉急处日争忙。他年若得壶中术，一簇汀洲尽贮将。","dynasty":"唐代","title":"湖州晚望"}
{"author":"吴融","content":"曾吟工部两峰寒，今日星郎得挂冠。吾道不行归始是，世情如此住应难。围棋已访生云石，把钓先寻急雨滩。若遇秦时雪髯客，紫芝兼可备朝餐。","dynasty":"唐代","title":"送于员外归隐蓝田"}
{"author":"吴融","content":"终日冲奔浪，何年坠乱风。谢公堪入咏，目极在云中。","dynasty":"唐代","title":"江树"}
{"author":"吴融","content":"鸿在冥冥已自由，紫芝峰下更高秋。抛来簪绂都如梦，泥著杯香不为愁。晚树拂檐风脱翠，夜滩当户月和流。自嗟不得从公去，共上仙家十二楼。瘦如仙鹤爽风篁，外却尘嚣兴绪长。偶坐几回沈皓月，闲吟是处到残阳。门前立使修书懒，花下留宾压酒忙。目断琼林攀不得，一重丹水抵三湘。","dynasty":"唐代","title":"宪丞裴公上洛退居有寄二首"}
{"author":"吴融","content":"丛祠一炬照秦川，雨散云飞二十年。长路未归萍逐水，旧居难问草平烟。金鞍正伴桐乡客，粉壁犹怀桂苑仙。何必向来曾识面，拂尘看字也凄然。","dynasty":"唐代","title":"丛祠"}
{"author":"吴融","content":"两派潺湲不暂停，岭头长泻别离情。南随去马通巴栈，北逐归人达渭城。澄处好窥双黛影，咽时堪寄断肠声。紫溪旧隐还如此，清夜梁山月更明。","dynasty":"唐代","title":"分水岭"}
{"author":"吴融","content":"平门桥下水东驰，万里从军一望时。乡思旋生芳草见，客愁何限夕阳知。秦陵无树烟犹锁，汉苑空墙浪欲吹。不是伤春爱回首，杏坛恩重马迟迟。","dynasty":"唐代","title":"赴职西川过便桥书怀寄同年"}
{"author":"吴融","content":"十二阑干压锦城，半空人语落滩声。风流近接平津阁，气色高含细柳营。尽日卷帘江草绿，有时欹枕雪峰晴。不知捧诏朝天后，谁此登临看月明。","dynasty":"唐代","title":"太保中书令军前新楼"}
{"author":"吴融","content":"九清何日降仙霓，掩映荒祠路欲迷。愁黛不开山浅浅，离心长在草萋萋。檐横渌派王馀掷，窗袅红枝杜宇啼。若得洗头盆置此，靓妆无复碧莲西。","dynasty":"唐代","title":"玉女庙"}
{"author":"吴融","content":"二年征战剑山秋，家在松江白浪头。关月几时干客泪，戍烟终日起乡愁。未知辽堞何当下，转觉燕台不易酬。独羡一声南去雁，满天风雨到汀州。","dynasty":"唐代","title":"坤维军前寄江南弟兄"}
{"author":"吴融","content":"暖泉宫里告虔回，略避红尘小宴开。落絮已随流水去，啼莺还傍夕阳来。草能缘岸侵罗荐，花不容枝蘸玉杯。莫讶诸生中独醉，感恩伤别正难裁。","dynasty":"唐代","title":"浐水席上献座主侍郎"}
{"author":"吴融","content":"昔年离别浙河东，多难相逢旧楚宫。振锡才寻三径草，登船忽挂一帆风。几程村饭添盂白，何处山花照衲红。不似投荒憔悴客，沧浪无际问渔翁。","dynasty":"唐代","title":"送知古上人"}
{"author":"吴融","content":"往事何时不系肠，更堪凝睇白云乡。楚王城垒空秋色，羊祜江山只暝光。林下远分南去马，渡头偏认北归航。谁知此日凭轩处，一笔工夫胜七襄。","dynasty":"唐代","title":"和座主尚书登布善寺楼"}
{"author":"吴融","content":"六载抽毫侍禁闱，可堪多病决然归。五陵年少如相问，阿对泉头一布衣。","dynasty":"唐代","title":"阌乡寓居十首。阿对泉"}
{"author":"吴融","content":"玉堂全不限常朝，卧待重城宿雾销。翻忆故山深雪里，满炉枯柏带烟烧。","dynasty":"唐代","title":"酬僧"}
{"author":"吴融","content":"粉红轻浅靓妆新，和露和烟别近邻。万一有情应有恨，一年荣落两家春。","dynasty":"唐代","title":"买带花樱桃"}
{"author":"吴融","content":"巴字江流一棹回，紫袈裟是禁中裁。如从十二峰前过，莫赋佳人殊未来。","dynasty":"唐代","title":"送僧上峡归东蜀"}
{"author":"吴融","content":"目极家山远，身拘禁苑深。烟霄惭暮齿，麋鹿愧初心。","dynasty":"唐代","title":"和杨侍郎"}
{"author":"吴融","content":"秋雨空山夜，非君不此来。高于剡溪雪，一棹到门回。","dynasty":"唐代","title":"山居喜友人相访"}
{"author":"吴融","content":"日落野原秀，雨馀云物闲。清时正愁绝，高处正跻攀。京洛遥天外，江河战鼓间。孤怀欲谁寄，应望塞鸿还。","dynasty":"唐代","title":"登途怀友人"}
{"author":"吴融","content":"夏在先催过，秋赊已被迎。自应人不会，莫道物无情。木叶纵未落，鬓丝还易生。西风正相乱，休上夕阳城。","dynasty":"唐代","title":"闻蝉"}
{"author":"吴融","content":"本是沧洲把钓人，无端三署接清尘。从来不解长流涕，也渡湘漓作逐臣。","dynasty":"唐代","title":"自讽"}
{"author":"吴融","content":"苍黄负谴走商颜，保得微躬出武关。今夜青云驿前月，伴吟应到落西山。","dynasty":"唐代","title":"宿青云驿"}
{"author":"吴融","content":"年年春恨化冤魂，血染枝红压叠繁。正是西风花落尽，不知何处认啼痕。","dynasty":"唐代","title":"秋闻子规"}
{"author":"吴融","content":"迎愁敛黛一声分，吊屈江边日暮闻。何事遏云翻不定，自缘踪迹爱行云。","dynasty":"唐代","title":"荆南席上闻歌"}
{"author":"吴融","content":"时来时去若循环，双阖平云谩锁山。只道地教秦设险，不知天与汉为关。贪生莫作千年计，到了都成一梦闲。争得便如岩下水，从他兴废自潺潺。","dynasty":"唐代","title":"武关"}
{"author":"吴融","content":"曾听豪家碧玉歌，云床冰簟落秋河。月临高阁帘无影，风过回廊幕有波。屈指尽随云雨散，满头赢得雪霜多。此时空见清凉影，来伴蛩声咽砌莎。","dynasty":"唐代","title":"月夕追事"}
{"author":"吴融","content":"有士当今重，忘情自古稀。独开青嶂路，闲掩白云扉。石累千层险，泉分一带微。栋危猿竞下，檐回鸟争归。烟冷茶铛静，波香兰舸飞。好移钟阜蓼，莫种首阳薇。树密含轻雾，川空漾薄晖。芝泥看只捧，蕙带且休围。东郭邻穿履，西林近衲衣。琼瑶一百字，千古见清机。","dynasty":"唐代","title":"和睦州卢中丞题茅堂十韵"}
{"author":"吴融","content":"天晓密云开，亭亭翠葆来。芰荷笼水殿，杨柳蔽风台。恩洽三时雨，欢腾万岁雷。日华偏照御，星彩迥分台。苇岸萦仙棹，莲峰倒玉杯。独惭歌圣德，不是侍臣才。","dynasty":"唐代","title":"奉和御制六韵"}
{"author":"吴融","content":"暮去朝来无定期，桑田长被此声移。蓬莱若探人间事，一日还应两度知。","dynasty":"唐代","title":"潮"}
{"author":"吴融","content":"太行和雪叠晴空，二月郊原尚朔风。饮马早闻临渭北，射雕今欲过山东。百年徒有伊川叹，五利宁无魏绛功？日暮长亭正愁绝，哀笳一曲戍烟中。","dynasty":"唐代","tags":"抒情","title":"金桥感事"}
{"author":"吴融","content":"染不成乾画未销，霏霏拂拂又迢迢。曾从建业城边路，蔓草寒烟锁六朝。","dynasty":"唐代","title":"秋色"}
{"author":"吴融","content":"春红始谢又秋红，息国亡来入楚宫。应是蜀冤啼不尽，更凭颜色诉西风。","dynasty":"唐代","title":"送杜鹃花"}
{"author":"吴融","content":"太尉园林两树春，年年奔走探花人。今来独倚荆山看，回首长安落战尘。云绽霞铺锦水头，占春颜色最风流。若教更近天街种，马上多逢醉五侯。","dynasty":"唐代","title":"海棠二首"}
{"author":"吴融","content":"一曲两曲涧边草，千枝万枝村落花。携筇深去不知处，几叹山阿隔酒家。","dynasty":"唐代","title":"野步"}
{"author":"吴融","content":"万卉春风度，繁花夏景长。馆娃人尽醉，西子始新妆。","dynasty":"唐代","title":"蔷薇"}
{"author":"吴融","content":"百尺竿头五两斜，此生何处不为家。北抛衡岳南过雁，朝发襄阳暮看花。蹭蹬也应无陆地，团圆应觉有天涯。随风逐浪年年别，却笑如期八月槎。","dynasty":"唐代","title":"商人"}
{"author":"吴融","content":"四郊飞雪暗云端，唯此宫中落旋干。绿树碧檐相掩映，无人知道外边寒。长生秘殿倚青苍，拟敌金庭不死乡。无奈逝川东去急，秦陵松柏满残阳。","dynasty":"唐代","tags":"宫廷，讽刺，愤懑","title":"华清宫二首"}
{"author":"吴融","content":"清香无以敌寒梅，可爱他乡独看来。为忆故溪千万树，几年辜负雪中开。","dynasty":"唐代","title":"旅馆梅花"}
{"author":"吴融","content":"有客编来久，弥年断不收。不堪风作候，岂复燕为雠。尽见三重阁，难迷百尺楼。伴灯微掩梦，兼扇劣遮羞。零落亡珠缀，殷勤谢玉钩。凉宵何必卷，月自入轩流。","dynasty":"唐代","title":"败帘六韵"}
{"author":"吴融","content":"当砌植檀栾，浓阴五月寒。引风穿玉牖，摇露滴金盘。有韵和宫漏，无香杂畹兰。地疑云锁易，日近雪封难。静称围棋会，闲宜阁笔看。他年终结实，不羡树栖鸾。","dynasty":"唐代","title":"玉堂种竹六韵"}
{"author":"吴融","content":"珠佩元消暑，犀簪自辟尘。掩灯容燕宿，开镜待鸡晨。去懒都忘旧，来多未厌新。每逢忧是梦，长忆故延真。杏小双圆压，山浓两点嚬。瘦难胜宝带，轻欲驭飙轮。篦凤金雕翼，钗鱼玉镂鳞。月明无睡夜，花落断肠春。解舞何须楚，能筝可在秦。怯探同海底，稀遇极天津。绿柰攀宫艳，青梅弄岭珍。管纤银字咽，梭密锦书匀。厌胜还随俗，无疑不避人。可怜三五夕，妩媚善为邻。舞转轻轻雪，歌霏漠漠尘。漫游多卜夜，慵起不知晨。玉箸和妆裛，金莲逐步新。凤笙追北里，鹤驭访南真。有恨都无语，非愁亦有嚬。戏应过蚌浦，飞合入蟾轮。杯样成言鸟，梳文解卧鳞。逢迎大堤晚，离别洞庭春。似玉曾夸赵，如云不让秦。锦收花上露，珠引月中津。木为连枝贵，禽因比翼珍。万峰酥点薄，五色绣妆匀。獭髓求鱼客，鲛绡托海人。寸肠谁与达，洞府四无邻。绮阁临初日，铜台拂暗尘。鷾鸸偏报晓，乌鶂惯惊晨。鱼网裁书数，鹍弦上曲新。病多疑厄重，语切见心真。子母钱征笑，西南月借嚬。捣衣嫌独杵，分袂怨双轮。贝叶教丹觜，金刀寄赤鳞。卷帘吟塞雪，飞楫渡江春。解织宜名蕙，能歌合姓秦。眼穿回雁岭，魂断饮牛津。药自偷来绝，香从窃去珍。茗煎云沫聚，药种玉苗匀。草密应迷客，花繁好避人。长干足风雨，遥夜与谁邻。","dynasty":"唐代","title":"和韩致光侍郎无题三首十四韵"}
{"author":"吴融","content":"南陌来寻伴，东城去卜邻。生憎无赖客，死忆有情人。似束腰支细，如描发彩匀。黄鹂裁帽贵，紫燕刻钗珍。身近从淄右，家元接观津。雨台谁属楚，花洞不知秦。泪滴空床冷，妆浓满镜春。枕凉欹琥珀，簟洁展麒麟。茂苑廊千步，昭阳扇九轮。阳城迷处笑，京兆画时嚬。鱼子封笺短，蝇头学字真。易判期已远，难讳事还新。艇子愁冲夜，骊驹怕拂晨。如何断岐路，免得见行尘。","dynasty":"唐代","title":"倒次元韵"}
{"author":"吴融","content":"擢秀依黄阁，移根自碧岑。周围虽合抱，直上岂盈寻。远砌行窥顶，当庭坐庇阴。短堪惊众木，高已让他林。日转无长影，风回有细音。不容萝茑附，只耐雪霜侵。玉帐笼应匝，牙旗倚更禁。叶低宜拂席，枝褭易抽簪。绿涧支离久，朱门掩映深。何须一千丈，方有岁寒心。","dynasty":"唐代","title":"三峰府内矮柏十韵"}
{"author":"吴融","content":"黄梅雨细幂长洲，柳密花疏水慢流。钓艇正寻逋客去，绣衣方结少年游。风前不肯看垂手，灯下还应惜裹头。一夜自怜无羽翼，独当何逊滴阶愁。","dynasty":"唐代","title":"寄殿院高侍御"}
{"author":"吴融","content":"傍岩依树结檐楹，夏物萧疏景更清。滩响忽高何处雨，松阴自转远山晴。见多邻犬遥相认，来惯幽禽近不惊。争得便夸饶胜事，九衢尘里免劳生。","dynasty":"唐代","title":"书怀"}
{"author":"吴融","content":"苦贫皆共雪，吾子岂同悲。永日应无食，经宵必有诗。渚宫寒过节，华省试临期。努力图西去，休将冻馁辞。","dynasty":"唐代","title":"雪中寄卢延让秀才"}
{"author":"吴融","content":"地胜非离郭，花深故号村。已怜梁雪重，仍愧楚云繁。山近当吟冷，泉高入梦喧。依稀小有洞，邂逅武陵源。月好频移座，风轻莫闭门。流莺更多思，百啭待黄昏。","dynasty":"唐代","title":"花村六韵"}
{"author":"吴融","content":"泽春关路迥，暮雨细霏霏。带雾昏河浪，和尘重客衣。望中迷去骑，愁里乱斜晖。惆怅家山远，溟蒙湿翠微。","dynasty":"唐代","title":"武牢关遇雨"}
{"author":"吴融","content":"瘦如仙鹤爽风篁，外却尘嚣兴绪长。偶坐几回沈皓月，闲吟是处到残阳。门前立使修书懒，花下留宾压酒忙。目断琼林攀不得，一重丹水抵三湘。","dynasty":"唐代","title":"宪丞裴公上洛退居有寄二首其二"}
{"author":"吴融","content":"云绽霞铺锦水头，占春颜色最风流。若教更近天街种，马上多逢醉五侯。","dynasty":"唐代","title":"海棠二首其二"}
{"author":"吴融","content":"鸾镜长侵夜，鸳衾不识寒。羞多转面语，妒极定睛看。金市旧居近，钿车新造宽。春期莫相误，一日百花残。","dynasty":"唐代","title":"春词"}
{"author":"吴融","content":"粉红轻浅靓妆新，和露和烟别近邻。万一有情应有恨，一年荣落两家春。","dynasty":"唐代","title":"买带花樱桃"}
{"author":"吴融","content":"碧溪潋潋流残阳，晴沙两两眠鸳鸯。柳花无赖苦多暇，蛱蝶有情长自忙。千里宦游成底事，每年风景是他乡。高歌一曲垂鞭去，尽日无人识楚狂。","dynasty":"唐代","title":"灵宝县西侧津"}
{"author":"吴融","content":"曾吟工部两峰寒，今日星郎得挂冠。吾道不行归始是，世情如此住应难。围棋已访生云石，把钓先寻急雨滩。若遇秦时雪髯客，紫芝兼可备朝餐。","dynasty":"唐代","title":"送于员外归隐蓝田"}
{"author":"吴融","content":"万里投荒已自哀，高秋寓目更徘徊。浊醪任冷难辞醉，黄菊因暄却未开。上国莫归戎马乱，故人何在塞鸿来。惊时感事俱无奈，不待残阳下楚台。","dynasty":"唐代","title":"重阳日荆州作"}
{"author":"吴融","content":"衡门一别梦难稀，人欲归时不得归。长忆去年寒食夜，杏花零落雨霏霏。","dynasty":"唐代","title":"忆街西所居"}
{"author":"吴融","content":"岁久无泉引，春来仰雨流。萍枯黏朽槛，沙浅露沉舟。照影人何在，持竿客寄游。翛然兴废外，回首谢眠鸥。","dynasty":"唐代","title":"题豪家故池"}
{"author":"吴融","content":"啸父知机先忆鱼，季鹰无事已思鲈。自惭初识查头味，正是栖栖哭阮涂。","dynasty":"唐代","title":"南迁途中作七首。渡汉江初尝鳊鱼有作"}
{"author":"吴融","content":"天下有水亦有山，富春山水非人寰。长川不是春来绿，千峰倒影落其间。","dynasty":"唐代","title":"富春"}
{"author":"吴融","content":"桂树秋来风满枝，碧岩归日免乖期。故人尽向蟾宫折，独我攀条欲寄谁。不傲南窗且采樵，干松每带湿云烧。庖厨却得长兼味，三秀芝根五朮苗。万事翛然只有棋，小轩高净簟凉时。阑珊半局和微醉，花落中庭树影移。无邻无里不成村，水曲云重掩石门。何用深求避秦客，吾家便是武陵源。","dynasty":"唐代","title":"山居即事四首"}
{"author":"吴融","content":"暮去朝来无定期，桑田长被此声移。蓬莱若探人间事，一日还应两度知。","dynasty":"唐代","title":"潮"}
{"author":"吴融","content":"鸾镜长侵夜，鸳衾不识寒。羞多转面语，妒极定睛看。金市旧居近，钿车新造宽。春期莫相误，一日百花残。","dynasty":"唐代","title":"春词"}
{"author":"吴融","content":"雨滴秦中夜，猿闻峡外声。已吟何逊恨，还赋屈平情。暗逐哀鸿泪，遥含禁漏清。直疑游万里，不觉在重城。霎霎侵灯乱，啾啾入梦惊。明朝临晓镜，别有鬓丝生。","dynasty":"唐代","title":"府试雨夜帝里闻猿声"}
{"author":"吴融","content":"日落野原秀，雨馀云物闲。清时正愁绝，高处正跻攀。京洛遥天外，江河战鼓间。孤怀欲谁寄，应望塞鸿还。","dynasty":"唐代","title":"登途怀友人"}
{"author":"吴融","content":"贱子曾尘国士知，登门倒屣忆当时。西州酌尽看花酒，东阁编成咏雪诗。莫道精灵无伯有，寻闻任侠报爰丝。乌衣旧宅犹能认，粉竹金松一两枝。","dynasty":"唐代","title":"偶题"}
{"author":"吴融","content":"有士当今重，忘情自古稀。独开青嶂路，闲掩白云扉。石累千层险，泉分一带微。栋危猿竞下，檐回鸟争归。烟冷茶铛静，波香兰舸飞。好移钟阜蓼，莫种首阳薇。树密含轻雾，川空漾薄晖。芝泥看只捧，蕙带且休围。东郭邻穿履，西林近衲衣。琼瑶一百字，千古见清机。","dynasty":"唐代","title":"和睦州卢中丞题茅堂十韵"}
{"author":"吴融","content":"曾抛钓渚入秦关，今却持竿傍碧滩。认得旧溪兼旧意，恰如羊祜识金环。","dynasty":"唐代","title":"阌乡寓居十首。钓竿"}
{"author":"吴融","content":"穿云落石细湔湔，尽日疑闻弄管弦。千仞洒来寒碎玉，一泓深去碧涵天。烟迷叶乱寻难见，月好风清听不眠。春雨正多归未得，只应流恨更潺湲。","dynasty":"唐代","title":"忆山泉"}
{"author":"吴融","content":"天下有蚊子，候夜噆人肤。平望有蚊子，白昼来相屠。不避风与雨，群飞出菰蒲。扰扰蔽天黑，雷然随舳舻。利嘴入人肉，微形红且濡。振蓬亦不惧，至死贪膏腴。舟人敢停棹，陆者亦疾趋。南北百馀里，畏之如虎貙。噫嘻天地间，万物各有殊。阳者阳为伍，阴者阴为徒。蚊蚋是阴物，夜从喧墙隅。如何正曦赫，吞噬当通衢。人筋为尔断，人力为尔枯。衣巾秽且甚，盘馔腥有馀。岂是阳德衰，不能使消除。岂是有主者，此乡宜毒荼。吾闻蛇能螫，避之则无虞。吾闻虿有毒，见之可疾驱。唯是此蚊子，逢人皆病诸。江南夏景好，水木多萧疏。此中震泽路，风月弥清虚。前后几来往，襟怀曾未舒。朝既蒙襞积，夜仍跧蘧蒢.虽然好吟啸，其奈难踟蹰。人生有不便，天意当何如。谁能假羽翼，直上言红炉。","dynasty":"唐代","title":"平望蚊子二十六韵"}
{"author":"吴融","content":"一分难减亦难加，得似溪头浣越纱。两桨惯邀催去艇，七香曾占取来车。黄昏忽堕当楼月，清晓休开满镜花。谁见玉郎肠断处，露床风簟半欹斜。","dynasty":"唐代","title":"次韵和王员外杂游四韵"}
{"author":"吴融","content":"依依脉脉两如何，细似轻丝渺似波。月不长圆花易落，一生惆怅为伊多。","dynasty":"唐代","title":"情"}
{"author":"吴融","content":"凤辇东归二百年，九成宫殿半荒阡。魏公碑字封苍藓，文帝泉声落野田。碧草断沾仙掌露，绿杨犹忆御炉烟。升平旧事无人说，万叠青山但一川。","dynasty":"唐代","title":"过九成宫"}
{"author":"吴融","content":"石臼山头有一僧，朝无香积夜无灯。近嫌俗客知踪迹，拟向中方断石层。","dynasty":"唐代","title":"阌乡寓居十首。山僧"}
{"author":"吴融","content":"铁马云旗梦渺茫，东来无处不堪伤。风吹白草人行少，月落空城鬼啸长。一自纷争惊宇宙，可怜萧索绝烟光。曾为塞北闲游客，辽水天山未断肠。","dynasty":"唐代","title":"彭门用兵后经汴路三首其三"}
{"author":"吴融","content":"曾吟工部两峰寒，今日星郎得挂冠。吾道不行归始是，世情如此住应难。围棋已访生云石，把钓先寻急雨滩。若遇秦时雪髯客，紫芝兼可备朝餐。","dynasty":"唐代","title":"送于员外归隐蓝田"}
{"author":"吴融","content":"傍岩依树结檐楹，夏物萧疏景更清。滩响忽高何处雨，松阴自转远山晴。见多邻犬遥相认，来惯幽禽近不惊。争得便夸饶胜事，九衢尘里免劳生。","dynasty":"唐代","title":"书怀"}
{"author":"吴融","content":"九曲河冰半段来，严霜结出劲风裁。非时已认蝉飘翼，到海须忧蚌失胎。千里风清闻戛玉，几人东下忆奔雷。殷勤莫碍星槎路，从看天津弄杼回。","dynasty":"唐代","title":"汴上观"}
{"author":"吴融","content":"太行和雪叠晴空，二月郊原尚朔风。饮马早闻临渭北，射雕今欲过山东。百年徒有伊川叹，五利宁无魏绛功？日暮长亭正愁绝，哀笳一曲戍烟中。","dynasty":"唐代","tags":"抒情","title":"金桥感事"}
{"author":"吴融","content":"零落攲斜此路中，盛时曾识太平风。晓迷天仗归春苑，暮送鸾旗指洛宫。一自烟尘生蓟北，更无消息幸关东。而今只有孤根在，鸟啄虫穿没乱蓬。","dynasty":"唐代","title":"题湖城县西道中槐树"}
{"author":"吴融","content":"西南古刹近芳林，偶得高秋试一吟。无限黄花衬黄叶，可须春月始伤心。","dynasty":"唐代","title":"阌乡寓居十首。木塔偶题"}
{"author":"吴融","content":"腻若裁云薄缀霜，春残独自殿群芳。梅妆向日霏霏暖，纨扇摇风闪闪光。月魄照来空见影，露华凝后更多香。天生洁白宜清净，何必殷红映洞房。侯家万朵簇霞丹，若并霜林素艳难。合影只应天际月，分香多是畹中兰。虽饶百卉争先发，还在三春向后残。想得惠林凭此槛，肯将荣落意来看。","dynasty":"唐代","title":"僧舍白牡丹二首"}
{"author":"吴融","content":"粉红轻浅靓妆新，和露和烟别近邻。万一有情应有恨，一年荣落两家春。","dynasty":"唐代","title":"买带花樱桃"}
{"author":"吴融","content":"泽国瞻遗庙，云韶仰旧名。一隅连障影，千仞落泉声。老狖寻危栋，秋蛇束画楹。路长资税驾，岁俭绝丰盛。默默虽难测，昭昭本至平。岂知迁去客，自有复来兵。美舜歌徒作，欺尧犬正狞。近兼闻顺动，敢复怨徂征。日出天须霁，风休海自清。肺肠无处说，一为启聪明。","dynasty":"唐代","title":"和严谏议萧山庙十韵（旧说常闻箫管之声因而得名次韵）"}
{"author":"吴融","content":"渔阳烽火照函关，玉辇匆匆下此山。一曲羽衣听不尽，至今遗恨水潺潺。","dynasty":"唐代","title":"华清宫四首其二"}
{"author":"吴融","content":"不傲南窗且采樵，乾松每带湿云烧。庖厨却得长兼味，三秀芝根五朮苗。","dynasty":"唐代","title":"山居即事四首其二"}
{"author":"吴融","content":"花飞絮落水和流，玉署词臣奉诏游。四面看人随画鹢，中流合乐起眠鸥。皇恩自抱丹心报，清颂谁将白雪酬。不为禁钟催入宿，前峰月上未回舟。","dynasty":"唐代","title":"闻李翰林游池上有寄"}
{"author":"吴融","content":"有客编来久，弥年断不收。不堪风作候，岂复燕为雠。尽见三重阁，难迷百尺楼。伴灯微掩梦，兼扇劣遮羞。零落亡珠缀，殷勤谢玉钩。凉宵何必卷，月自入轩流。","dynasty":"唐代","title":"败帘六韵"}
{"author":"吴融","content":"抵鹊山前云掩扉，更甘终老脱朝衣。晓窥青镜千峰入，暮倚长松独鹤归。云里引来泉脉细，雨中移得药苗肥。何须一箸鲈鱼脍，始挂孤帆问钓矶。","dynasty":"唐代","title":"即事"}
{"author":"吴融","content":"晚霞零落雨初收，关上危阑独怅留。千里好春聊极目，五陵无事莫回头。山犹带雪霏霏恨，柳未禁寒冉冉愁。直是无情也肠断，鸟归帆没水空流。","dynasty":"唐代","title":"关西驿亭即事"}
{"author":"吴融","content":"风飘碧瓦雨摧垣，却有邻人与锁门。几树好花闲白昼，满庭荒草易黄昏。放鱼池涸蛙争聚，栖燕梁空雀自喧。不独凄凉眼前事，咸阳一火便成原。","dynasty":"唐代","title":"废宅"}
{"author":"吴融","content":"落尽红芳春意阑，绿芜空锁辟疆园。嫦娥断影霜轮冷，帝子无踪泪竹繁。未达东邻还绝想，不劳南浦更销魂。晚来虽共残莺约，争奈风凄又雨昏。","dynasty":"唐代","title":"春晚书怀"}
{"author":"吴融","content":"春候侵残腊，江芜绿已齐。风高莺啭涩，雨密雁飞低。向日心须在，归朝路欲迷。近闻惊御火，犹及灞陵西。","dynasty":"唐代","title":"渚宫立春书怀"}
{"author":"吴融","content":"曾听豪家碧玉歌，云床冰簟落秋河。月临高阁帘无影，风过回廊幕有波。屈指尽随云雨散，满头赢得雪霜多。此时空见清凉影，来伴蛩声咽砌莎。","dynasty":"唐代","title":"月夕追事"}
{"author":"吴融","content":"偶持麟笔侍金闺，梦想三年在故溪。祖竹定欺檐雪折，稚杉应拂栋云齐。谩劳筋力趋丹凤，可有文词咏碧鸡。此别更无闲事嘱，北山高处谢猿啼。","dynasty":"唐代","title":"送弟东归"}
{"author":"吴融","content":"嫩如新竹管初齐，粉腻红轻样可携。谁与诗人偎槛看，好于笺墨并分题。","dynasty":"唐代","title":"木笔花"}
{"author":"吴融","content":"舞转轻轻雪，歌霏漠漠尘。漫游多卜夜，慵起不知晨。玉箸和妆裛，金莲逐步新。凤笙追北里，鹤驭访南真。有恨都无语，非愁亦有嚬。戏应过蚌浦，飞合入蟾轮。杯样成言鸟，梳文解卧鳞。逢迎大堤晚，离别洞庭春。似玉曾誇赵，如云不让秦。锦收花上露，珠引月中津。木为连枝贵，禽因比翼珍。万峰酥点薄，五色绣妆匀。獭髓求鱼客，鲛绡托海人。寸肠谁与达，洞府四无邻。","dynasty":"唐代","title":"和韩致光侍郎无题三首十四韵其二"}
{"author":"吴融","content":"岁暮长安客，相逢酒一杯。眼前闲事静，心里故山来。池影含新草，林芳动早梅。如何不归去，霜鬓共风埃。","dynasty":"唐代","title":"长安逢故人"}
{"author":"吴融","content":"九曲河冰半段来，严霜结出劲风裁。非时已认蝉飘翼，到海须忧蚌失胎。千里风清闻戛玉，几人东下忆奔雷。殷勤莫碍星槎路，从看天津弄杼回。","dynasty":"唐代","title":"汴上观"}
{"author":"吴融","content":"重门随地险，一径入天开。华岳眼前尽，黄河脚底来。飞轩何满路，丹陛正求才。独我疏慵质，飘然又此回。","dynasty":"唐代","title":"出潼关"}
{"author":"吴融","content":"云绽霞铺锦水头，占春颜色最风流。若教更近天街种，马上多逢醉五侯。","dynasty":"唐代","title":"海棠二首其二"}
{"author":"吴融","content":"结得茆檐瞰碧溪，闲云之外不同栖。犹嫌未远函关道，正睡刚闻报晓鸡。","dynasty":"唐代","title":"阌乡寓居十首。茆堂"}
{"author":"吴融","content":"傍岩依树结檐楹，夏物萧疏景更清。滩响忽高何处雨，松阴自转远山晴。见多邻犬遥相认，来惯幽禽近不惊。争得便夸饶胜事，九衢尘里免劳生。","dynasty":"唐代","title":"书怀"}
{"author":"吴融","content":"路岐无乐处，时节倍思家。彩索飏轻吹，黄鹂啼落花。连乾驰宝马，历禄斗香车。行客胜回首，看看春日斜。","dynasty":"唐代","title":"寒食洛阳道"}
{"author":"吴融","content":"本是沧洲把钓人，无端三署接清尘。从来不解长流涕，也渡湘漓作逐臣。","dynasty":"唐代","title":"自讽"}
{"author":"吴融","content":"一片苔床水漱痕，何人清赏动乾坤。谪仙醉后云为态，野客吟时月作魂。光景不回波自远，风流难问石无言。迩来多少登临客，千载谁将胜事论。","dynasty":"唐代","title":"题衮州泗河中石床（李白、杜甫皆此饮咏）"}
{"author":"吴融","content":"搔首隋堤落日斜，已无馀柳可藏鸦。岸傍昔道牵龙舰，河底今来走犊车。曾笑陈家歌玉树，却随后主看琼花。四方正是无虞日，谁信黎阳有古家。","dynasty":"唐代","title":"隋堤"}
{"author":"吴融","content":"四郊飞雪暗云端，唯此宫中落旋干。绿树碧檐相掩映，无人知道外边寒。长生秘殿倚青苍，拟敌金庭不死乡。无奈逝川东去急，秦陵松柏满残阳。","dynasty":"唐代","tags":"宫廷，讽刺，愤懑","title":"华清宫二首"}
{"author":"吴融","content":"雨馀秋色拂孤城，远目凝时万象清。叠翠北来千嶂尽，漫流东去一江平。从军固有荆州乐，怀古能无岘首情。欲下阑干一回首，乌归帆没戍烟明。","dynasty":"唐代","title":"登汉州城楼"}
{"author":"吴融","content":"满树和娇烂漫红，万枝丹彩灼春融。何当结作千年实，将示人间造化工。","dynasty":"唐代","title":"桃花"}
{"author":"吴融","content":"十二阑干压锦城，半空人语落滩声。风流近接平津阁，气色高含细柳营。尽日卷帘江草绿，有时欹枕雪峰晴。不知捧诏朝天后，谁此登临看月明。","dynasty":"唐代","title":"太保中书令军前新楼"}
{"author":"吴融","content":"青牛关畔寄孤村，山当屏风石当门。芳树绿阴连蔽芾，长河飞浪接昆仑。苔田绿后蛙争聚，麦垄黄时雀更喧。只此无心便无事，避人何必武陵源。","dynasty":"唐代","title":"偶书"}
{"author":"吴融","content":"雨滴秦中夜，猿闻峡外声。已吟何逊恨，还赋屈平情。暗逐哀鸿泪，遥含禁漏清。直疑游万里，不觉在重城。霎霎侵灯乱，啾啾入梦惊。明朝临晓镜，别有鬓丝生。","dynasty":"唐代","title":"府试雨夜帝里闻猿声"}
{"author":"吴融","content":"退闲何事不忘机，况限溪云静掩扉。马颊浪高鱼去少，鸡鸣关险雁来稀。无才敢更期连茹，有意兼思学采薇。珍重故人知我者，九霄休复寄音徽。","dynasty":"唐代","title":"得京中亲友书，讶久无音耗，以诗代谢"}
{"author":"吴融","content":"时来时去若循环，双阖平云谩锁山。只道地教秦设险，不知天与汉为关。贪生莫作千年计，到了都成一梦闲。争得便如岩下水，从他兴废自潺潺。","dynasty":"唐代","title":"武关"}
{"author":"吴融","content":"落尽红芳春意阑，绿芜空锁辟疆园。嫦娥断影霜轮冷，帝子无踪泪竹繁。未达东邻还绝想，不劳南浦更销魂。晚来虽共残莺约，争奈风凄又雨昏。","dynasty":"唐代","title":"春晚书怀"}
{"author":"吴融","content":"抵鹊山前云掩扉，更甘终老脱朝衣。晓窥青镜千峰入，暮倚长松独鹤归。云里引来泉脉细，雨中移得药苗肥。何须一箸鲈鱼脍，始挂孤帆问钓矶。","dynasty":"唐代","title":"即事"}
{"author":"吴融","content":"紫鸾黄鹄虽别离，一举千里何难追。犹闻啼风与叫月，流连断续令人悲。赋情更有深缱绻，碧甃千寻尚为浅。蟾蜍正向清夜流，蛱蝶须教堕丝罥.莫道断丝不可续，丹穴凤凰胶不远。莫道流水不回波，海上两潮长自返。","dynasty":"唐代","title":"古离别（杂言）"}
{"author":"吴融","content":"玉树声沉战舰收，万家冠盖入中州。只应江令偏惆怅，头白归来是客游。","dynasty":"唐代","title":"金陵怀古"}
{"author":"吴融","content":"鸾龙一夜降昆丘，遗庙千年枕碧流。赚得武皇心力尽，忍看烟草茂陵秋。","dynasty":"唐代","title":"王母庙"}
{"author":"吴融","content":"碧池悠漾小凫雏，两两依依只自娱。钓艇忽移还散去，寒鸱有意即相呼。可怜翡翠归云髻，莫羡鸳鸯入画图。幸是羽毛无取处，一生安稳老菰蒲。双凫狎得傍池台，戏藻衔蒲远又回。敢为稻粱凌险去，幸无鹰隼触波来。万丝春雨眠时乱，一片浓萍浴处开。不在笼栏夜仍好，月汀星沼剩裴回。","dynasty":"唐代","title":"池上双凫二首"}
{"author":"吴融","content":"渔阳烽火照函关，玉辇匆匆下此山。一曲羽衣听不尽，至今遗恨水潺潺。","dynasty":"唐代","title":"华清宫四首其二"}
{"author":"吴融","content":"休公何处在，知我宦情无。已似冯唐老，方知武子愚。一身仍更病，双阙又须趋。若得重相见，冥心学半铢。","dynasty":"唐代","title":"寄贯休"}
{"author":"吴融","content":"别来如梦亦如云，八字微言不复闻。世上浮沈应念我，笔端飞动只降君。几同江步吟秋霁，更忆山房语夜分。见拟沃州寻旧约，且教丹顶许为邻。","dynasty":"唐代","title":"寄贯休上人"}
{"author":"吴融","content":"两两自依依，南园烟露微。住时须并住，飞处要交飞。草浅忧惊吹，花残惜晚晖。长交撷芳女，夜梦远人归。","dynasty":"唐代","title":"蛱蝶"}
{"author":"吴融","content":"绮阁临初日，铜台拂暗尘。鷾鸸偏报晓，乌鹢惯惊晨。鱼网裁书数，鹍弦上曲新。病多疑厄重，语切见心真。子母钱徵笑，西南月借嚬。捣衣嫌独杵，分袂怨双轮。贝叶教丹觜，金刀寄赤鳞。捲帘吟塞雪，飞楫渡江春。解织宜名蕙，能歌合姓秦。眼穿回雁岭，魂断饮牛津。药自偷来绝，香从窃去珍。茗煎云沫聚，药种玉苗匀。草密应迷客，花繁好避人。长干足风雨，遥夜与谁邻。","dynasty":"唐代","title":"和韩致光侍郎无题三首十四韵其三"}
{"author":"吴融","content":"鸿在冥冥已自由，紫芝峰下更高秋。抛来簪绂都如梦，泥著杯香不为愁。晚树拂檐风脱翠，夜滩当户月和流。自嗟不得从公去，共上仙家十二楼。瘦如仙鹤爽风篁，外却尘嚣兴绪长。偶坐几回沈皓月，闲吟是处到残阳。门前立使修书懒，花下留宾压酒忙。目断琼林攀不得，一重丹水抵三湘。","dynasty":"唐代","title":"宪丞裴公上洛退居有寄二首"}
{"author":"吴融","content":"十二阑干压锦城，半空人语落滩声。风流近接平津阁，气色高含细柳营。尽日卷帘江草绿，有时欹枕雪峰晴。不知捧诏朝天后，谁此登临看月明。","dynasty":"唐代","title":"太保中书令军前新楼"}
{"author":"吴融","content":"天边月初落，马上梦犹残。关树苍苍晓，玉阶澹澹寒。宦游终自苦，身世静堪观。争似山中隐，和云枕碧湍。","dynasty":"唐代","title":"早发潼关"}
{"author":"吴融","content":"掠水身犹重，偎风力尚微。瓦苔难定立，檐雨忽喧归。未识重溟远，先愁一叶飞。衔泥在他日，两两占春晖。","dynasty":"唐代","title":"燕雏"}
{"author":"吴融","content":"雨馀林外夕烟沉，忽有蛙声伴客吟。莫怪闻时倍惆怅，稚圭蓬荜在山阴。","dynasty":"唐代","title":"西京道中闻蛙"}
{"author":"吴融","content":"昨来非有意，今去亦无心。阙下抛新院，江南指旧林。瓶添新涧绿，笠卸晚峰阴。八字如相许，终辞尺组寻。","dynasty":"唐代","title":"送策上人"}
{"author":"吴融","content":"碧池悠漾小凫雏，两两依依只自娱。钓艇忽移还散去，寒鸱有意即相呼。可怜翡翠归云髻，莫羡鸳鸯入画图。幸是羽毛无取处，一生安稳老菰蒲。双凫狎得傍池台，戏藻衔蒲远又回。敢为稻粱凌险去，幸无鹰隼触波来。万丝春雨眠时乱，一片浓萍浴处开。不在笼栏夜仍好，月汀星沼剩裴回。","dynasty":"唐代","title":"池上双凫二首"}
{"author":"吴融","content":"小亭前面接青崖，白石交加衬绿苔。日暮松声满阶砌，不关风雨鹤归来。","dynasty":"唐代","title":"山居即事"}
{"author":"吴融","content":"紫殿久沾恩，东归过海门。浮荣知是梦，轻别肯销魂。明发先晨鸟，寒栖入暝猿。蕺山如重到，应老旧云根。","dynasty":"唐代","title":"送广利大师东归"}
{"author":"吴融","content":"江天暑气自凉清，物候须知一雨成。松竹健来唯欠语，蕙兰衰去始多情。他年拟献书空在，此日知机意尽平。更欲轻桡放烟浪，苇花深处睡秋声。","dynasty":"唐代","title":"秋事"}
{"author":"吴融","content":"擢秀依黄阁，移根自碧岑。周围虽合抱，直上岂盈寻。远砌行窥顶，当庭坐庇阴。短堪惊众木，高已让他林。日转无长影，风回有细音。不容萝茑附，只耐雪霜侵。玉帐笼应匝，牙旗倚更禁。叶低宜拂席，枝褭易抽簪。绿涧支离久，朱门掩映深。何须一千丈，方有岁寒心。","dynasty":"唐代","title":"三峰府内矮柏十韵"}
{"author":"吴融","content":"自与莺为地，不教花作媒。细应和雨断，轻只爱风裁。好拂锦步障，莫遮铜雀台。灞陵千万树，日暮别离回。","dynasty":"唐代","title":"咏柳"}
{"author":"吴融","content":"园密花藏易，楼深月到难。酒虚留客尽，灯暗远更残。麝想眉间印，鸦知顶上盘。文王之囿小，莫惜借人看。","dynasty":"唐代","title":"出迟"}
{"author":"吴融","content":"月里青山淡如画，露中黄叶飒然秋。危栏倚遍都无寐，只恐星河堕入楼。","dynasty":"唐代","title":"秋夕楼居"}
{"author":"吴融","content":"松间小槛接波平，月淡烟沉暑气清。半夜水禽栖不定，绿荷风动露珠倾。","dynasty":"唐代","title":"凉思"}
{"author":"吴融","content":"粉薄红轻掩敛羞，花中占断得风流。软非因醉都无力，凝不成歌亦自愁。独照影时临水畔，最含情处出墙头。裴回尽日难成别，更待黄昏对酒楼。","dynasty":"唐代","title":"杏花"}
{"author":"吴融","content":"霏霏漠漠暗和春，幂翠凝红色更新。寒入腻裘浓晓睡，细随油壁静香尘。连云似织休迷雁，带柳如啼好赠人。别有空阶寂寥事，绿苔狼藉落花频。","dynasty":"唐代","title":"春雨"}
{"author":"吴融","content":"首阳山枕黄河水，上有两人曾饿死。不同天下人为非，兄弟相看自为是。遂令万古识君心，为臣贵义不贵身。精灵长在白云里，应笑随时饱死人。","dynasty":"唐代","title":"首阳山"}
{"author":"吴融","content":"满树和娇烂漫红，万枝丹彩灼春融。何当结作千年实，将示人间造化工。","dynasty":"唐代","title":"桃花"}
{"author":"吴融","content":"隐隐隔千里，巍巍知几重。平时未能去，梦断一声钟。","dynasty":"唐代","title":"远山"}
{"author":"吴融","content":"浑开又密望中迷，乳燕归迟粉竹低。扑地暗来飞野马，舞风斜去散醯鸡。初从滴沥妨琴榭，渐到潺湲绕药畦。少傍海边飘泊处，中庭自有两犁泥。","dynasty":"唐代","title":"梅雨"}
{"author":"吴融","content":"南北东西似客身，远峰高鸟自为邻。清歌一曲犹能住，莫道无心胜得人。","dynasty":"唐代","title":"云"}
{"author":"吴融","content":"玉树声沉战舰收，万家冠盖入中州。只应江令偏惆怅，头白归来是客游。","dynasty":"唐代","title":"金陵怀古"}
{"author":"吴融","content":"不斗秾华不占红，自飞晴野雪濛濛。百花长恨风吹落，唯有杨花独爱风。","dynasty":"唐代","title":"杨花"}
{"author":"吴融","content":"僧中难得静，静得是吾师。到阙不求紫，归山只爱诗。临风翘雪足，向日剃霜髭。自叹眠漳久，双林动所思。","dynasty":"唐代","title":"寄尚颜师"}
{"author":"吴融","content":"衡门一别梦难稀，人欲归时不得归。长忆去年寒食夜，杏花零落雨霏霏。","dynasty":"唐代","title":"忆街西所居"}
{"author":"吴融","content":"龙旆丛丛下剑门，还将瑞气入中原。鳌头一荡山虽没，乌足重安日不昏。晋客已知周礼在，秦人仍喜汉官存。自怜闲坐渔矶石，万级云台落梦魂。","dynasty":"唐代","title":"文德初闻车驾东游"}
{"author":"吴融","content":"辞无圭组隐无才，门向潮头过处开。几度黄昏逢罔象，有时红旭见蓬莱。碛连荒戍频频火，天绝纤云往往雷。昨夜秋风已摇落，那堪更上望乡台。","dynasty":"唐代","title":"海上秋怀"}
{"author":"吴融","content":"石臼山头有一僧，朝无香积夜无灯。近嫌俗客知踪迹，拟向中方断石层。","dynasty":"唐代","title":"阌乡寓居十首。山僧"}
{"author":"吴融","content":"清香无以敌寒梅，可爱他乡独看来。为忆故溪千万树，几年辜负雪中开。","dynasty":"唐代","title":"旅馆梅花"}
{"author":"吴融","content":"古原荒庙掩莓苔，何处喧喧鼓笛来。日暮鸟归人散尽，野风吹起纸钱灰。","dynasty":"唐代","title":"野庙"}
{"author":"吴融","content":"韩魏同谋反覆深，晋阳三板免成沉。赵衰当面何须恨，不把干将访负心。","dynasty":"唐代","title":"豫让"}
{"author":"吴融","content":"偶逢戎旅战争日，岂是明时放逐臣。不用裁诗苦惆怅，风雷看起卧龙身。","dynasty":"唐代","title":"和寄座主尚书"}
{"author":"吴融","content":"苑路青青半是苔，翠华西去未知回。景阳春漏无人报，太液秋波有雁来。单影可堪明月照，红颜无奈落花催。谁能赋得长门事，不惜千金奉酒杯。","dynasty":"唐代","title":"上阳宫辞"}
{"author":"吴融","content":"侯家万朵簇霞丹，若并霜林素艳难。合影只应天际月，分香多是畹中兰。虽饶百卉争先发，还在三春向后残。想得惠林凭此槛，肯将荣落意来看。","dynasty":"唐代","title":"僧舍白牡丹二首其二"}
{"author":"吴融","content":"别来如梦亦如云，八字微言不复闻。世上浮沈应念我，笔端飞动只降君。几同江步吟秋霁，更忆山房语夜分。见拟沃州寻旧约，且教丹顶许为邻。","dynasty":"唐代","title":"寄贯休上人"}
{"author":"吴融","content":"足恨饶悲不自由，萍无根蒂水长流。庾公明月吟连曙，谢守青山看入秋。一饭意专堪便死，千金诺在转难酬。云沈鸟去回头否，平子才多好赋愁。","dynasty":"唐代","title":"离霅溪感事献郑员外"}
{"author":"吴融","content":"紫燕黄鹄虽别离，一举千里何难追。犹闻啼风与叫月，流连断续令人悲。赋情更有深缱绻，碧甃千寻尚为浅。蟾蜍正向清夜流，蛱蝶须教堕丝罥.莫道断丝不可续，丹穴凤凰胶不远。草草通流水不回，海上两潮长不返。","dynasty":"唐代","title":"杂曲歌辞。古别离"}
{"author":"吴融","content":"湘浦波春始北归，玉关摇落又南飞。数声飘去和秋色，一字横来背晚晖。紫阁高翻云幂幂，灞川低渡雨微微。莫从思妇台边过，未得征人万里衣。","dynasty":"唐代","title":"新雁"}
{"author":"吴融","content":"翠微云敛日沈空，叫彻青冥怨不穷。连臂影垂溪色里，断肠声尽月明中。静含烟峡凄凄雨，高弄霜天袅袅风。犹有北山归意在，少惊佳树近房栊。","dynasty":"唐代","title":"忆猿"}
{"author":"吴融","content":"襄王席上一神仙，眼色相当语不传。见了又休真似梦，坐来虽近远于天。陇禽有意犹能说，江月无心也解圆。更被东风劝惆怅，落花时节定翩翩。","dynasty":"唐代","title":"浙东筵上有寄"}
{"author":"吴融","content":"掠水身犹重，偎风力尚微。瓦苔难定立，檐雨忽喧归。未识重溟远，先愁一叶飞。衔泥在他日，两两占春晖。","dynasty":"唐代","title":"燕雏"}
{"author":"吴融","content":"惊魂往往坐疑飘，便好为文慰寂寥。若待清湘葬鱼了，纵然招得不堪招。","dynasty":"唐代","title":"南迁途中作七首。寄友人"}
{"author":"吴融","content":"傍岩依树结檐楹，夏物萧疏景更清。滩响忽高何处雨，松阴自转远山晴。见多邻犬遥相认，来惯幽禽近不惊。争得便夸饶胜事，九衢尘里免劳生。","dynasty":"唐代","title":"书怀"}
{"author":"吴融","content":"一夜阴风度，平明颢气交。未知融结判，唯见混茫包。路莫藏行迹，林难出树梢。气应封兽穴，险必堕禽巢。影密灯回照，声繁竹送敲。玩宜苏让点，餐称蜜匀抄。结冻防鱼跃，黏沙费马跑。炉寒资爇荻，屋暖赖编茅。远不分山叠，低宜失地坳。阑干高百尺，新霁若为抛。","dynasty":"唐代","title":"赋雪"}
{"author":"吴融","content":"绮阁临初日，铜台拂暗尘。鷾鸸偏报晓，乌鹢惯惊晨。鱼网裁书数，鹍弦上曲新。病多疑厄重，语切见心真。子母钱徵笑，西南月借嚬。捣衣嫌独杵，分袂怨双轮。贝叶教丹觜，金刀寄赤鳞。捲帘吟塞雪，飞楫渡江春。解织宜名蕙，能歌合姓秦。眼穿回雁岭，魂断饮牛津。药自偷来绝，香从窃去珍。茗煎云沫聚，药种玉苗匀。草密应迷客，花繁好避人。长干足风雨，遥夜与谁邻。","dynasty":"唐代","title":"和韩致光侍郎无题三首十四韵其三"}
{"author":"吴融","content":"一夜鸟飞鸣，关关彻五更。似因归路隔，长使别魂惊。未省愁雨暗，就中伤月明。须知越吟客，欹枕不胜情。","dynasty":"唐代","title":"雨后闻思归乐二首其二"}
{"author":"吴融","content":"苦贫皆共雪，吾子岂同悲。永日应无食，经宵必有诗。渚宫寒过节，华省试临期。努力图西去，休将冻馁辞。","dynasty":"唐代","title":"雪中寄卢延让秀才"}
{"author":"吴融","content":"长亭一望一徘徊，千里关河百战来。细柳旧营犹锁月，祁连新冢已封苔。霜凋绿野愁无际，烧接黄云惨不开。若比江南更牢落，子山词赋莫兴哀。隋堤风物已凄凉，堤下仍多旧战场。金镞有苔人拾得，芦花无主鸟衔将。秋声暗促河声急，野色遥连日色黄。独上寒城正愁绝，戍鼙惊起雁行行。铁马云旗梦渺茫，东来无处不堪伤。风吹白草人行少，月落空城鬼啸长。一自纷争惊宇宙，可怜萧索绝烟光。曾为塞北闲游客，辽水天山未断肠。","dynasty":"唐代","title":"彭门用兵后经汴路三首"}
{"author":"吴融","content":"白玉花开绿锦池，风流御史报人知。看来应是云中堕，偷去须从月下移。已被乱蝉催晼晚，更禁凉雨动䙰褷。习家秋色堪图画，只欠山公倒接䍦。","dynasty":"唐代","title":"高侍御话及"}
{"author":"吴融","content":"百里烟尘散杳冥，新平一隰草青青。八公山石君知否，休更中原作彗星。","dynasty":"唐代","title":"经蔡坚墓"}
{"author":"吴融","content":"七盘岭上一长号，将谓青天鉴郁陶。近日青天都不鉴，七盘应是未高高。","dynasty":"唐代","title":"南迁途中作七首其二"}
{"author":"吴融","content":"天地尘昏九鼎危，大貂曾出武侯师。一心忠赤山河见，百战功名日月知。旧宅已闻栽禁树，诸孙仍见丐征岐。而今不要教人识，正藉将军死斗时。","dynasty":"唐代","title":"敷水有丐者云是马侍中诸孙，悯而有赠"}
{"author":"吴融","content":"住处方窥宋，平生未嫁卢。暖金轻铸骨，寒玉细凝肤。妒蝶长成伴，伤鸾耐得孤。城堪迷下蔡，台合上姑苏。弄眼难降柳，含茸欲斗蒲。生凉云母扇，直夜博山炉。翡翠交妆镜，鸳鸯入画图。无心同石转，有泪约泉枯。猿渴应须见，鹰饥只待呼。银河正清浅，霓节过来无。","dynasty":"唐代","title":"即席十韵"}
{"author":"吴融","content":"绵竹东西隅，千峰势相属。崚嶒压东巴，连延罗古蜀。方者露圭角，尖者钻箭簇。引者蛾眉弯，敛者鸢肩缩。尾蟉青蛇盘，颈低玄兔伏。横来突若奔，直上森如束。岁在作噩年，铜梁摇虿毒。相国京兆公，九命来作牧。戎提虎仆毛，专奉狼头纛。行府寄精庐，开窗对林麓。是时重阳后，天气旷清肃。兹山昏晓开，一一在人目。霜空正泬寥，浓翠霏扑扑。披海出珊瑚，贴天堆碧玉。俄然阴霾作，城郭才霢霂。绝顶已凝雪，晃朗开红旭。初疑昆仑下，夭矫龙衔烛。亦似蓬莱巅，金银台叠蹙。紫霞或旁映，绮段铺繁褥。晚照忽斜笼，赤城差断续。又如煮吴盐，万万盆初熟。又如濯楚练，千千匹未轴。又如水晶宫，蛟螭结川渎。又如钟乳洞，电雷开岩谷。丹青画不成，造化供难足。合有羽衣人，飘飖曳烟躅。合有五色禽，叫啸含仙曲。根虽限剑门，穴必通林屋。方诸沧海隔，欲去忧沦覆。群玉缥缈间，未可量往复。何如当此境，终朝旷遐瞩。往往草檄馀，吟哦思幽独。早晚扫欃枪，笳鼓迎畅毂。休飞霹雳车，罢系虾蟆木。勒铭燕然山，万代垂芬郁。然后恣逍遥，独往群麋鹿。不管安与危，不问荣与辱。但乐濠梁鱼，岂怨钟山鹄。纫兰以围腰，采芝将实腹。石床须卧平，一任闲云触。","dynasty":"唐代","title":"绵竹山四十韵"}
{"author":"吴融","content":"啸父知机先忆鱼，季鹰无事已思鲈。自惭初识查头味，正是栖栖哭阮涂。","dynasty":"唐代","title":"南迁途中作七首。渡汉江初尝鳊鱼有作"}
{"author":"吴融","content":"万态千端一瞬中，沁园芜没伫秋风。夜警池塘冷，蝙蝠昼飞楼阁空。粉貌早闻残洛市，箫声犹自傍秦宫。今朝陌上相非者，曾此歌钟几醉同。","dynasty":"唐代","title":"无题"}
{"author":"吴融","content":"万里投荒已自哀，高秋寓目更徘徊。浊醪任冷难辞醉，黄菊因暄却未开。上国莫归戎马乱，故人何在塞鸿来。惊时感事俱无奈，不待残阳下楚台。","dynasty":"唐代","title":"重阳日荆州作"}
{"author":"吴融","content":"掠水身犹重，偎风力尚微。瓦苔难定立，檐雨忽喧归。未识重溟远，先愁一叶飞。衔泥在他日，两两占春晖。","dynasty":"唐代","title":"燕雏"}
{"author":"吴融","content":"一渠春碧弄潺潺，密竹繁花掩映间。看处便须终日住，算来争得此身闲。萦纡似接迷春洞，清冷应连有雪山。上却征车再回首，了然尘土不相关。","dynasty":"唐代","title":"新安道中玩流水"}
{"author":"吴融","content":"青山小隐枕潺湲，一叶垂纶几溯沿。后浦春风随兴去，南塘秋雨有时眠。惯冲晓雾惊群雁，爱飐残阳入乱烟。回首无人寄惆怅，九衢尘土困扬鞭。","dynasty":"唐代","title":"忆钓舟"}
{"author":"吴融","content":"雨冻轻轻下，风干淅淅吹。喜胜花发处，惊似客来时。河静胶行棹，岩空响折枝。终无鹧鸪识，先有鶺鴒知。马势晨争急，雕声晚更饥。替霜严柏署，藏月上龙墀。百尺楼堪倚，千钱酒要追。朝归紫阁早，漏出建章迟。腊候何曾爽，春工是所资。遥知故溪柳，排比万条丝。","dynasty":"唐代","title":"赋雪十韵"}
{"author":"吴融","content":"溪边花满枝，百鸟带香飞。下有一白鹭，日斜翘石矶。","dynasty":"唐代","title":"溪边"}
{"author":"吴融","content":"岁暮长安客，相逢酒一杯。眼前闲事静，心里故山来。池影含新草，林芳动早梅。如何不归去，霜鬓共风埃。","dynasty":"唐代","title":"长安逢故人"}
{"author":"吴融","content":"百里烟尘散杳冥，新平一隰草青青。八公山石君知否，休更中原作彗星。","dynasty":"唐代","title":"经苻坚墓"}
{"author":"吴融","content":"稚圭伦鉴未精通，只把蛙声鼓吹同。君听月明人静夜，肯饶天籁与松风。","dynasty":"唐代","title":"阌乡寓居十首。蛙声"}
{"author":"吴融","content":"烟为行止水为家，两两三三睡暖沙。为谢离鸾兼别鹄，如何禁得向天涯。","dynasty":"唐代","title":"水鸟"}
{"author":"吴融","content":"固教梅忍落，体与杏藏娇。已过冬疑剩，将来暖未饶。玉阶残雪在，罗荐暗魂销。莫问王孙事，烟芜正寂寥。","dynasty":"唐代","title":"春寒"}
{"author":"吴融","content":"天边月初落，马上梦犹残。关树苍苍晓，玉阶澹澹寒。宦游终自苦，身世静堪观。争似山中隐，和云枕碧湍。","dynasty":"唐代","title":"早发潼关"}
{"author":"吴融","content":"寒流万派碧，南渡见烟光。人向隋宫近，山盘楚塞长。有村皆绿暗，无径不红芳。已带伤春病，如何更异乡。","dynasty":"唐代","title":"途次淮口"}
{"author":"吴融","content":"袅袅复盈盈，何年坠玉京。见人还道姓，羞客不称名。故事谙金谷，新居近石城。脸横秋水溢，眉拂远山晴。粉薄涂云母，簪寒篸水晶。催来两桨送，怕起五丝萦。髻学盘桓绾，床依宛转成。博山凝雾重，油壁隐车轻。额点梅花样，心通棘刺情。搔头邀顾遇，约指到平生。鱼网徐徐襞，螺卮浅浅倾。芙蓉褥已展，豆蔻水休更。赵女怜胶腻，丁娘爱烛明。炷香龙荐脑，辟魇虎输精。管咽参差韵，弦嘈倰僜声。花残春寂寂，月落漏丁丁。柳絮联章敏，椒花属思清。剪罗成彩字，销蜡脱珠缨。邂逅当投珮，艰难莫拊楹。熨来身热定，舐得面痕平。匣镜金螭怒，帘旌绣兽狞。颈长堪鹤并，腰细任蜂争。滴泪泉饶竭，论心石未贞。必双成凤去，岂独化蝉鸣。书远肠空断，楼高胆易惊。数钱红带结，斗草蒨裙盛。袂柳阑干小，侵波略彴横。夜愁遥寄雁，晓梦半和莺。翼只思鹣比，根长羡藕并。可怜衣带缓，休赋重行行。","dynasty":"唐代","title":"个人三十韵"}
{"author":"吴融","content":"十二亭亭占晓光，隋家浪说有迷藏。仲宣题尽平生恨，别处应难看屋梁。","dynasty":"唐代","title":"湖州朝阳楼"}
{"author":"吴融","content":"恨极同填海，情长抵导江。丁香从小结，莲子彻枝双。整髻花当槛，吹灯月在窗。秦台非久计，早晚降霓幢。","dynasty":"唐代","title":"戏"}
{"author":"吴融","content":"别来如梦亦如云，八字微言不复闻。世上浮沈应念我，笔端飞动只降君。几同江步吟秋霁，更忆山房语夜分。见拟沃州寻旧约，且教丹顶许为邻。","dynasty":"唐代","title":"寄贯休上人"}
{"author":"吴融","content":"长亭一望一徘徊，千里关河百战来。细柳旧营犹锁月，祁连新冢已封苔。霜凋绿野愁无际，烧接黄云惨不开。若比江南更牢落，子山词赋莫兴哀。隋堤风物已凄凉，堤下仍多旧战场。金镞有苔人拾得，芦花无主鸟衔将。秋声暗促河声急，野色遥连日色黄。独上寒城正愁绝，戍鼙惊起雁行行。铁马云旗梦渺茫，东来无处不堪伤。风吹白草人行少，月落空城鬼啸长。一自纷争惊宇宙，可怜萧索绝烟光。曾为塞北闲游客，辽水天山未断肠。","dynasty":"唐代","title":"彭门用兵后经汴路三首"}
{"author":"吴融","content":"大华积秋雪，禁闱生夜寒。砚冰忧诏急，灯烬惜更残。正遂攀稽愿，翻追访戴欢。更为三日约，高兴未将阑。","dynasty":"唐代","title":"和诸学士秋夕禁直偶雪"}
{"author":"吴融","content":"一水终南下，何年派作沟。穿城初北注，过苑却东流。绕岸清波溢，连宫瑞气浮。去应涵凤沼，来必渗龙湫。激石珠争碎，萦堤练不收。照花长乐曙，泛叶建章秋。影炫金茎表，光摇绮陌头。旁沾画眉府，斜入教箫楼。有雨难澄镜，无萍易掷钩。鼓宜尧女瑟，荡必蔡姬舟。皋著通鸣鹤，津应接斗牛。回风还潋潋，和月更悠悠。浅忆觞堪泛，深思杖可投。只怀泾合虑，不带陇分愁。自有朝宗乐，曾无溃穴忧。不劳夸大汉，清渭贯神州。","dynasty":"唐代","title":"御沟十六韵"}
{"author":"吴融","content":"分阃兼文德，持衡有武功。荆南知独去，海内更谁同。拔地孤峰秀，当天一鹗雄。云生五色笔，月吐六钧弓。骨格凌秋耸，心源见底空。神清餐沆瀣，气逸饮洪濛。临事成奇策，全身仗至忠。解鞍欺李广，煮弩笑臧洪。往昔逢多难，来兹故统戎。卓旗云梦泽，扑火细腰宫。铲土楼台构，连江雉堞笼。似平铺掌上，疑涌出壶中。岂是劳人力，宁因役鬼工。本遗三户在，今匝万家通。画舸横青雀，危樯列彩虹。席飞巫峡雨，袖拂宋亭风。场广盘球子，池闲引钓筒。礼贤金璧贱，煦物雪霜融。酒满梁尘动，棋残漏滴终。俭常资澹静，贵绝恃穹崇。唯要臣诚显，那求帝渥隆。甘棠名异奭，大树姓非冯。自念为迁客，方谐谒上公。痛知遭止棘，频叹委飘蓬。借宅诛茅绿，分囷指粟红。只惭燕馆盛，宁觉阮途穷。涣汗沾明主，沧浪别钓翁。去曾忧塞马，归欲逐边鸿。积感深于海，衔恩重极嵩。行行柳门路，回首下离东。","dynasty":"唐代","title":"赴阙次留献荆南成相公三十韵"}
{"author":"吴融","content":"洒密蔽璇穹，霏霏杳莫穷。迟于雨到地，疾甚絮随风。四野苍茫际，千家晃朗中。夜迷三绕鹊，昼断一行鸿。结片飞琼树，栽花点蕊宫。壅应边尽北，填合海无东。高爱危峰积，低愁暖气融。月交都浩渺，日射更玲珑。送腊辞寒律，迎春入旧丛。自怜曾末至，聊复赋玄功。","dynasty":"唐代","title":"雪十韵"}
{"author":"吴融","content":"两两自依依，南园烟露微。住时须并住，飞处要交飞。草浅忧惊吹，花残惜晚晖。长交撷芳女，夜梦远人归。","dynasty":"唐代","title":"蛱蝶"}
{"author":"吴融","content":"苑路青青半是苔，翠华西去未知回。景阳春漏无人报，太液秋波有雁来。单影可堪明月照，红颜无奈落花催。谁能赋得长门事，不惜千金奉酒杯。","dynasty":"唐代","title":"上阳宫辞"}
{"author":"吴融","content":"风飘碧瓦雨摧垣，却有邻人与锁门。几树好花闲白昼，满庭荒草易黄昏。放鱼池涸蛙争聚，栖燕梁空雀自喧。不独凄凉眼前事，咸阳一火便成原。","dynasty":"唐代","title":"废宅"}
{"author":"吴融","content":"草白烟寒半野陂，临江旧宅指遗基。已怀湘浦招魂事，更忆高唐说梦时。穿径早曾闻客住，登墙岂复见人窥。今朝送别还经此，吟断当年几许悲。","dynasty":"唐代","title":"宋玉宅"}
{"author":"吴融","content":"十里香尘扑马飞，碧莲峰下踏青时。云鬟照水和花重，罗袖抬风惹絮迟。可便无心邀妩媚，还应有泪忆袁熙。如烟如梦争寻得，溪柳回头万万丝。","dynasty":"唐代","title":"上巳日花下闲看"}
{"author":"吴融","content":"翠微云敛日沈空，叫彻青冥怨不穷。连臂影垂溪色里，断肠声尽月明中。静含烟峡凄凄雨，高弄霜天袅袅风。犹有北山归意在，少惊佳树近房栊。","dynasty":"唐代","title":"忆猿"}
{"author":"吴融","content":"一声南雁已先红，神女霜飞叶叶同。自是孤根非暖地，莫惊他木耐秋风。暖烟散去阴全薄，明月临来影半空。长忆洞庭千万树，照山横浦夕阳中。","dynasty":"唐代","title":"红树"}
{"author":"吴融","content":"湘浦波春始北归，玉关摇落又南飞。数声飘去和秋色，一字横来背晚晖。紫阁高翻云幂幂，灞川低渡雨微微。莫从思妇台边过，未得征人万里衣。","dynasty":"唐代","title":"新雁"}
{"author":"吴融","content":"走马街南百亩池，碧莲花影倒参差。偶同人去红尘外，正值僧归落照时。万事已为春弃置，百忧须赖酒医治。殷勤待取前峰月，更倚阑干弄钓丝。","dynasty":"唐代","title":"游华州飞泉亭"}
{"author":"吴融","content":"风骚骚，雨涔涔，长洲苑外荒居深。门外流水流澶漫，河边古木鸣萧森。夐无禽影，寂无人音。端然拖愁坐，万感丛于心。姑苏碧瓦十万户，中有楼台与歌舞。寻常倚月复眠花，莫说斜风兼细雨。应不知天地造化是何物，亦不知荣辱是何主。吾囷长满是太平，吾乐不极是天生。岂忧天下有大憝，四郊刁斗常铮铮。官军扰人甚于贼，将臣怕死唯守城。又岂复忧朝廷苦弛慢，中官转纵横。李膺勾党即罹患，窦武忠谋又未行。又岂忧文臣尽遭束高阁，文教从今日萧索。若更无人稍近前，把笔到头同一恶。可叹吴城城中人，无人与我交一言。蓬蒿满径尘一榻，独此闵闵何其烦。虽然小或可谋大，嫠妇之忧史尚存。况我长怀丈夫志，今来流落沧溟涘。有时惊事再咨嗟，因风因雨更憔悴。只有闲横膝上琴，怨伤怨恨聊相寄。伯牙海上感沧溟，何似今朝风雨思。","dynasty":"唐代","title":"风雨吟"}
{"author":"吴融","content":"来时风，去时雨，萧萧飒飒春江浦。欹欹侧侧海门帆，轧轧哑哑洞庭橹。","dynasty":"唐代","title":"江行"}
{"author":"吴融","content":"天下有蚊子，候夜噆人肤。平望有蚊子，白昼来相屠。不避风与雨，群飞出菰蒲。扰扰蔽天黑，雷然随舳舻。利嘴入人肉，微形红且濡。振蓬亦不惧，至死贪膏腴。舟人敢停棹，陆者亦疾趋。南北百馀里，畏之如虎貙。噫嘻天地间，万物各有殊。阳者阳为伍，阴者阴为徒。蚊蚋是阴物，夜从喧墙隅。如何正曦赫，吞噬当通衢。人筋为尔断，人力为尔枯。衣巾秽且甚，盘馔腥有馀。岂是阳德衰，不能使消除。岂是有主者，此乡宜毒荼。吾闻蛇能螫，避之则无虞。吾闻虿有毒，见之可疾驱。唯是此蚊子，逢人皆病诸。江南夏景好，水木多萧疏。此中震泽路，风月弥清虚。前后几来往，襟怀曾未舒。朝既蒙襞积，夜仍跧蘧蒢.虽然好吟啸，其奈难踟蹰。人生有不便，天意当何如。谁能假羽翼，直上言红炉。","dynasty":"唐代","title":"平望蚊子二十六韵"}
{"author":"吴融","content":"胧胧欲曙色，隐隐辨残妆。月始云中出，花犹雾里藏。眉边全失翠，额畔半留黄。转入金屏影，隈侵角枕光。有蝉隳鬓样，无燕著钗行。十二峰前梦，如何不断肠。","dynasty":"唐代","title":"赋得欲晓看妆面"}
{"author":"吴融","content":"雨滴秦中夜，猿闻峡外声。已吟何逊恨，还赋屈平情。暗逐哀鸿泪，遥含禁漏清。直疑游万里，不觉在重城。霎霎侵灯乱，啾啾入梦惊。明朝临晓镜，别有鬓丝生。","dynasty":"唐代","title":"府试雨夜帝里闻猿声"}
{"author":"吴融","content":"不得月中桂，转思陵上柏。闲取画图看，烦纡果冰释。桂生在青冥，万古烟雾隔。下荫玄兔窟，上映嫦娥魄。圆缺且不常，高低图难测。若非假羽翰，折攀何由得。天远眼虚穿，夜阑头自白。未知陵上柏，一定不移易。有意兼松茂，无情从麝食。不在是非间，与人为愤激。他年上缣素，今日悬屋壁。灵怪不可知，风雨疑来逼。明朝归故园，唯此同所适。回首寄团枝，无劳惠消息。","dynasty":"唐代","title":"题画柏"}
{"author":"吴融","content":"枯缠藤，重欹雪。渭曲逢，湘江别。不是从来无本根，画工取势教摧折。","dynasty":"唐代","title":"壁画折竹杂言"}
{"author":"吴融","content":"濯水经何日，随风故有人。绿衣犹偪画，丹顶尚迷真。暗淡云沈古，青苍藓剥新。映襟知惹泪，侵鞯想萦尘。掣曳无由睹，流传久自珍。武威应认得，牵挽几当春。","dynasty":"唐代","title":"古锦裾六韵（锦上有鹦鹉、鹤，陆处士有序）"}
{"author":"吴融","content":"冷涵秋水碧溶溶，一片澄明见底空。有日晴来云衬白，几时吹落叶浮红。香啼蓼穗娟娟露，乾动莲茎淅淅风。凌晓无端照衰发，便悲霜雪镜光中。","dynasty":"唐代","title":"秋池"}
{"author":"吴融","content":"别墅萧条海上村，偶期兰菊与琴尊。檐横碧嶂秋光近，树带闲潮晚色昏。幸有白云眠楚客，不劳芳草思王孙。北山移去前文在，无复教人叹晓猿。","dynasty":"唐代","title":"秋日经别墅"}
{"author":"吴融","content":"碧池悠漾小凫雏，两两依依只自娱。钓艇忽移还散去，寒鸱有意即相呼。可怜翡翠归云髻，莫羡鸳鸯入画图。幸是羽毛无取处，一生安稳老菰蒲。双凫狎得傍池台，戏藻衔蒲远又回。敢为稻粱凌险去，幸无鹰隼触波来。万丝春雨眠时乱，一片浓萍浴处开。不在笼栏夜仍好，月汀星沼剩裴回。","dynasty":"唐代","title":"池上双凫二首"}
{"author":"吴融","content":"红影飘来翠影微，一辞林表不知归。伴愁无色烟犹在，替恨成啼露未晞。若逐水流应万里，莫因风起便孤飞。楚郊千树秋声急，日暮纷纷惹客衣。","dynasty":"唐代","title":"叶落"}
{"author":"吴融","content":"霓结双旌羽缀裙，七星坛上拜元君。精诚有为天应感，章奏无私鬼怕闻。鹤驭已从烟际下，凤膏还向月中焚。白云乡路看看到，好驻流年翊圣文。","dynasty":"唐代","title":"和皮博士赴上京观中修灵斋赠威仪尊师兼见寄"}
{"author":"吴融","content":"辞无珪组隐无才，门向潮头过处开。几度黄昏逢罔象，有时红旭见蓬莱。碛连荒戍频频火，天绝纤云往往雷。昨夜秋风已摇落，那堪更上望乡台。","dynasty":"唐代","title":"海上秋怀"}
{"author":"吴融","content":"穿云落石细湔湔，尽日疑闻弄管弦。千仞洒来寒碎玉，一泓深去碧涵天。烟迷叶乱寻难见，月好风清听不眠。春雨正多归未得，只应流恨更潺湲。","dynasty":"唐代","title":"忆山泉"}
{"author":"吴融","content":"碧莲重叠在青冥，落日垂鞭缓客程。不奈春烟笼暗淡，可堪秋雨洗分明。南边已放三千马，北面犹标百二城。只怕仙人抚高掌，年年相见是空行。","dynasty":"唐代","title":"东归望华山"}
{"author":"吴融","content":"洞庭山下湖波碧，波中万古生幽石。铁索千寻取得来，奇形怪状谁能识。初疑朝家正人立，又如战士方狙击。又如防风死后骨，又如於菟活时额。又如成人枫，又如害瘿柏。雨过上停泓，风来中有隙。想得沈潜水府时，兴云出雨蟠蛟螭。今来硉矹林庭上，长恐忽然生白浪。用时应不称娲皇，将去也堪随博望。噫嘻尔石好凭依，幸有方池并钓矶。小山丛桂且为伴，钟阜白云长自归。何必豪家甲第里，玉阑干畔争光辉。一朝荆棘忽流落，何异绮罗云雨飞。","dynasty":"唐代","title":"太湖石歌"}
{"author":"吴融","content":"把笔尽为诗，何人敌夫子？句满天下口，名聒天下耳。不识朝，不识市，旷逍遥，闲徙倚。一杯酒，无万事；一叶舟，无千里。衣裳白云，坐卧流水。霜落风高忽相忆，惠然见过留一夕。一夕听吟十数篇，水榭林萝为岑寂。拂旦舍我亦不辞，携筇径去随所适。随所适，无处觅。云半片，鹤一只。","dynasty":"唐代","title":"赠方干处士歌"}
{"author":"吴融","content":"古人云，丝不如竹，竹不如肉。乃知此语未必然，李周弹筝听不足。闻君七岁八岁时，五音六律皆生知。就中十三弦最妙，应宫出入年方少。青骢惯走长楸日，几度承恩蒙急召。一字雁行斜御筵，锵金戛羽凌非烟。始似五更残月里，凄凄切切清露蝉。又如石罅堆叶下，泠泠沥沥苍崖泉。鸿门玉斗初向地，织女金梭飞上天。有时上苑繁花发，有时太液秋波阔。当头独坐摐一声，满座好风生拂拂。天颜开，圣心悦，紫金白珠沾赐物。出来无暇更还家，且上青楼醉明月。年将六十艺转精，自写梨园新曲声。近来一事还惆怅，故里春荒烟草平。供奉供奉且听语，自昔兴衰看乐府。只如伊州与梁州，尽是太平时歌舞。旦夕君王继此声，不要停弦泪如雨。","dynasty":"唐代","title":"李周弹筝歌（淮南韦太尉席上赠）"}
{"author":"吴融","content":"篆书朴，隶书俗，草圣贵在无羁束。江南有僧名z6光，紫毫一管能颠狂。人家好壁试挥拂，瞬目已流三五行。摘如钩，挑如拨，斜如掌，回如斡。又如夏禹锁淮神，波底出来手正拔。又如朱亥锤晋鄙，袖中抬起腕欲脱。有时软萦盈，一穗秋云曳空阔。有时瘦巉岩，百尺枯松露槎枿。忽然飞动更惊人，一声霹雳龙蛇活。稽山贺老昔所传，又闻能者惟张颠。上人致功应不下，其奈飘飘沧海边。可中一入天子国，络素裁缣洒毫墨。不系知之与不知，须言一字千金值。","dynasty":"唐代","title":"赠z6光上人草书歌"}
{"author":"吴融","content":"危栏压溪溪澹碧，翠袅红飘莺寂寂。此日长亭怆别离，座中忽遇吹芦客。双攘轻袖当高轩，含商吐羽凌非烟。初疑一百尺瀑布，八九月落香炉巅。又似鲛人为客罢，迸泪成珠玉盘泻。碧珊瑚碎震泽中，金锒铛撼龟山下。铿訇揭调初惊人，幽咽细声还感神。紫凤将雏叫山月，玄兔丧子啼江春。咨嗟长史出人艺，如何值此艰难际。可中长似承平基，肯将此为闲人吹。不是东城射雉处，即应南苑斗鸡时。白樱桃熟每先赏，红芍药开长有诗。卖珠曾被武皇问，薰香不怕贾公知。今来流落一何苦，江南江北九寒暑。翠华犹在橐泉中，一曲梁州泪如雨。长史长史听我语，从来艺绝多失所。罗君赠君两首诗，半是悲君半自悲。","dynasty":"唐代","title":"赠李长史歌"}
{"author":"吴融","content":"化人之心固甚难，自化之心更不易。化人可以程限之，自化元须有其志。在心为志者何人，今日得之于广利。三十年前识师初，正见把笔学草书。崩云落日千万状，随手变化生空虚。海北天南几回别，每见书踪转奇绝。近来兼解作歌诗，言语明快有气骨。坚如百炼钢，挺特不可屈。又如千里马，脱缰飞灭没。好是不雕刻，纵横冲口发。昨来示我十馀篇，咏杀江南风与月。乃知性是天，习是人。莫轻河边羖fG，飞作天上麒麟。但日新，又日新，李太白，非通神。","dynasty":"唐代","title":"赠广利大师歌"}
{"author":"吴融","content":"紫鸾黄鹄虽别离，一举千里何难追。犹闻啼风与叫月，流连断续令人悲。赋情更有深缱绻，碧甃千寻尚为浅。蟾蜍正向清夜流，蛱蝶须教堕丝罥.莫道断丝不可续，丹穴凤凰胶不远。莫道流水不回波，海上两潮长自返。","dynasty":"唐代","title":"古离别（杂言）"}
{"author":"吴融","content":"嫩如新竹管初齐，粉腻红轻样可携。谁与诗人偎槛看，好于笺墨并分题。","dynasty":"唐代","title":"木笔花"}
{"author":"吴融","content":"襄王席上一神仙，眼色相当语不传。见了又休真似梦，坐来虽近远于天。陇禽有意犹能说，江月无心也解圆。更被东风劝惆怅，落花时节定翩翩。","dynasty":"唐代","title":"浙东筵上有寄"}
{"author":"陈国材","content":"红日晚天三四雁，碧波春水一双鸥。","dynasty":"宋代","title":"句"}
{"author":"冷朝光","content":"越王宫里如花人，越水谿头采白蘋.白蘋未尽人先尽，谁见江南春复春。","dynasty":"唐代","title":"越谿怨"}
{"author":"徐锴","content":"井梧纷堕砌，寒雁远横空。雨久莓苔紫，霜浓薜荔红。","dynasty":"唐代","title":"秋词"}
{"author":"徐锴","content":"重叹梅花落，非关塞笛悲。论文叨接萼，末曲愧吹篪。枝逐清风动，香因白雪知。陶钧敷左悌，更赋邵公诗。","dynasty":"唐代","title":"太傅相公与家兄梅花酬唱许缀末篇再赐新诗…伏惟采览"}
{"author":"徐锴","content":"诸公长者郑当时，事事无心性坦夷。但是登临皆有作，未尝相见不伸眉。生前适意无过酒，身后遗言只要诗。三日笑谈成理命，一篇投吊尚应知。","dynasty":"唐代","title":"同家兄哭乔侍郎"}
{"author":"徐锴","content":"瓜步妖氛灭，昆冈草树青。终朝空望极，今日送君行。报政秋云静，微吟晓月生。楼中长可见，特用灭离情。","dynasty":"唐代","title":"送程德琳郎中学士（得远山）"}
{"author":"徐锴","content":"静对含章树，闲思共有时。香随荀令在，根异武昌移。物性虽摇落，人心岂变衰。唱酬胜笛曲，来往韵朱丝。","dynasty":"唐代","title":"太傅相公以东观庭梅西垣旧植昔陪盛赏…伏愧斐然"}
{"author":"范柔中","content":"岚迎晓日碧烟收，霜薄风清胜会游。虎驾不来空紫府，真人应接又瀛洲。岩前野草冬犹秀，亭下飞泉冻亦流。他日卜邻深有意，竟须平步揖浮丘。","dynasty":"宋代","title":"麻姑山"}
{"author":"司空图","content":"闲吟秋景外，万事觉悠悠。此夜若无月，一年虚过秋。","dynasty":"唐代","tags":"秋天，中秋节","title":"中秋"}
{"author":"司空图","content":"甲子今重数，生涯只自怜。殷勤元日日，欹午又明年。","dynasty":"唐代","tags":"节日，过年，感慨","title":"元日"}
{"author":"司空图","content":"绿树连村暗，黄花出陌稀。远陂春草绿，犹有水禽飞。","dynasty":"唐代","tags":"春天，写景","title":"独望"}
{"author":"司空图","content":"玉壶买春，赏雨茆屋。坐中佳士，左右修竹。白云初晴，幽鸟相逐。眠琴绿阴，上有飞瀑。落花无言，人淡如菊。书之岁华，其曰可读。","dynasty":"唐代","title":"诗品二十四则·典雅"}
{"author":"司空图","content":"不著一字，尽得风流。语不涉难，已不堪忧。是有真宰，与之沈浮。如渌满酒，花时返秋。悠悠空尘，忽忽海沤。浅深聚散，万取一收。","dynasty":"唐代","tags":"理论","title":"诗品二十四则·含蓄"}
{"author":"司空图","content":"买得杏花，十载归来方始坼。假山西畔药阑东，满枝红。旋开旋落旋成空，白发多情人更惜。黄昏把酒祝东风，且从容。","dynasty":"唐代","tags":"婉约，叙事，写花，抒情，惜时","title":"酒泉子·买得杏花"}
{"author":"司空图","content":"景物皆难驻，伤春复怨秋。旋书红叶落，拟画碧云收。","dynasty":"唐代","title":"秋景"}
{"author":"司空图","content":"菊开犹阻雨，蝶意切于人。亦应知暮节，不比惜残春。","dynasty":"唐代","title":"重阳"}
{"author":"司空图","content":"绿杉野屋，落日气清。脱巾独步，时闻鸟声。鸿雁不来，之子远行。所思不远，若为平生。海风碧云，夜渚月明。如有佳语，大河前横。","dynasty":"唐代","tags":"人生","title":"诗品二十四则·沈著"}
{"author":"司空图","content":"寄花寄酒喜新开，左把花枝右把杯。欲问花枝与杯酒，故人何得不同来？","dynasty":"唐代","tags":"友情","title":"故乡杏花"}
{"author":"司空图","content":"峰北幽亭愿證因，他生此地却容身。上方僧在时应到，笑认前衔记写真。","dynasty":"唐代","title":"證因亭"}
{"author":"司空图","content":"汉世频封万户侯，云台空峻谢风流。江南不有名儒相，齿冷中原笑未休。","dynasty":"唐代","title":"南北史感遇十首其二"}
{"author":"司空图","content":"天风斡海怒长鲸，永固南来百万兵。若向沧洲犹笑傲，江山虚有石头城。","dynasty":"唐代","title":"南北史感遇十首其三"}
{"author":"司空图","content":"花迷公子玉楼恩，镜弄佳人红粉春。不信关山劳远戍，绮罗香外任行尘。","dynasty":"唐代","title":"南北史感遇十首其四"}
{"author":"司空图","content":"兵围梁殿金瓯破，火发陈宫玉树摧。奸佞岂能惭误国，空令怀古更徘徊。","dynasty":"唐代","title":"南北史感遇十首其五"}
{"author":"司空图","content":"行乐最宜连夜景，太平方觉有春风。千金尽把酬歌舞，犹胜三边赏战功。","dynasty":"唐代","title":"南北史感遇十首其六"}
{"author":"司空图","content":"桃芳李艳年年发，羌管蛮弦处处多。海上应无三岛路，人间惟有一声歌。","dynasty":"唐代","title":"南北史感遇十首其七"}
{"author":"司空图","content":"佳人自折一枝红，把唱新词曲未终。惟向眼前怜易落，不如抛掷任春风。","dynasty":"唐代","title":"南北史感遇十首其八"}
{"author":"司空图","content":"景阳楼下花钿镜，玄武湖边锦绣旗。昔日繁华今日恨，雉媒声晚草芳时。","dynasty":"唐代","title":"南北史感遇十首其九"}
{"author":"司空图","content":"乱后人间尽不平，秦川花木最伤情。无穷红艳红尘里，骤马分香散入营。","dynasty":"唐代","title":"南北史感遇十首其十"}
{"author":"司空图","content":"须知世乱身难保，莫喜天晴菊并开。长短此身长是客，黄花更助白头催。","dynasty":"唐代","title":"狂题二首其二"}
{"author":"司空图","content":"世外犹迷不死庭，人间莫恃自无营。本期沧海堪投迹，却向朱门待放生。","dynasty":"唐代","title":"放龟二首其二"}
{"author":"司空图","content":"姊姊教人且抱儿，逐他女伴卸头迟。明朝斗草多应喜，剪得灯花自扫眉。","dynasty":"唐代","title":"灯花三首其二"}
{"author":"司空图","content":"闰前小雪过经旬，犹自依依向主人。开尽菊花怜强舞，与教弟子待新春。","dynasty":"唐代","title":"灯花三首其三"}
{"author":"司空图","content":"小池随事有风荷，烧酹倾壶一曲歌。欲待秋塘擎露看，自怜生意已无多。","dynasty":"唐代","title":"偶题三首其二"}
{"author":"司空图","content":"鸡报已判春，中年抱疾身。晓催庭火暗，风带寺幡新。多虑无成事，空休是吉人。梅花浮寿酒，莫笑又移巡。","dynasty":"唐代","title":"丙午岁旦"}
{"author":"司空图","content":"禀朔华夷会，开春气象生。日随行阙近，岳为寿觞晴。作睿由稽古，昭仁事措刑。上玄劳眷佑，高庙保忠贞。星变当移幸，人心喜奉迎。传呼清御道，雪涕识臣诚。鼎饪和方济，台阶润欲平。扶天咨协力，并日召延英。金跃洪炉动，云驱众蛰惊。关中留王气，席上纵奇兵。累降搜贤诏，兼持进善旌。短辕收骥步，直路发鹏程。自乏匡时略，非沽矫俗名。鹤笼何足献，蜗舍别无营。羸带漳滨病，吟哀越客声。移居荒药圃，耗志在棋枰。醉忘身空老，书怜眼尚明。偶能甘蹇分，岂是薄浮荣。虑戒防微浅，□知近利轻。献陵三百里，寤寐祷时清。","dynasty":"唐代","title":"丁巳元日"}
{"author":"司空图","content":"浮世仍逢乱，安排赖佛书。劳生中寿少，抱疾上升疏。日暖人逢鹿，园荒雪带锄。知非今又过，蘧瑗最怜渠。","dynasty":"唐代","title":"光启三年人日逢鹿"}
{"author":"司空图","content":"登高唯北望，菊助可□明。离恨初逢节，贫居只喜晴。好文时可见，学稼老无成。莫叹关山阻，何当不阻兵。","dynasty":"唐代","title":"浙上重阳"}
{"author":"司空图","content":"雪鬓不禁镊，知非又此年。退居还有旨，荣路免妨贤。落落鸣蛩鸟，晴霞度雁天。自无佳节兴，依旧菊篱边。","dynasty":"唐代","title":"乙巳岁愚春秋四十九辞疾拜章将免左掖重阳独登上方"}
{"author":"司空图","content":"此身逃难入乡关，八度重阳在旧山。篱菊乱来成烂熳，家僮常得解登攀。年随历日三分尽，醉伴浮生一片闲。满目秋光还似镜，殷勤为我照衰颜。","dynasty":"唐代","title":"重阳山居"}
{"author":"司空图","content":"乘时争路只危身，经乱登高有几人。今岁节唯南至在，旧交坟向北邙新。当歌共惜初筵乐，且健无辞后会频。莫道中冬犹有闰，蟾声才尽即青春。","dynasty":"唐代","title":"旅中重阳"}
{"author":"司空图","content":"年年山□□来频，莫强孤危竞要津。吉卦偶成开病眼，暖檐还葺寄羸身。求仙自躁非无药，报国当材别有人。鬓发堪伤白已遍，镜中更待白眉新。","dynasty":"唐代","title":"南至日"}
{"author":"司空图","content":"金石皆销铄，贤愚共网罗。达从诗似偈，狂觉哭胜歌。高燕凌鸿鹄，枯槎压芰荷。此中无别境，此外是闲魔。","dynasty":"唐代","title":"五月九日"}
{"author":"司空图","content":"郊居谢名利，何事最相亲。渐与论诗久，皆知得句新。川明虹照雨，树密鸟冲人。应念从今去，还来岳下频。","dynasty":"唐代","title":"华下送文浦（一作涓）"}
{"author":"司空图","content":"绿林野室，落日气清，脱巾独步，时闻鸟声。鸿雁不来，之子远行，所思不远，若为平生。海风碧云，夜渚月明。如有佳语，大河前横。","dynasty":"唐代","title":"二十四诗品"}
{"author":"司空图","content":"惟性所宅，直取弗羁。控物自富，与率为期。□室松下，脱帽看诗。但知旦暮，不辨何时。倘然自适，岂必有为。若其天放，如是得之。","dynasty":"唐代","title":"二十四诗品"}
{"author":"司空图","content":"欲反不尽，相期与来，明漪绝底，奇花初胎。青春鹦鹉，杨柳楼台，碧山人来，清酒满杯。生气远出，不著死灰，妙造自然，伊谁与裁。","dynasty":"唐代","title":"二十四诗品"}
{"author":"司空图","content":"观化匪禁，吞吐大荒；由道反气，处得易狂。天风浪浪，海风苍苍。真力弥满，万象在旁。前招三辰，后引凤凰；晓策六鳌，濯足扶桑。","dynasty":"唐代","title":"二十四诗品"}
{"author":"司空图","content":"马上搜奇已数篇，籍中犹愧是顽仙。关头传说开元事，指点多疑孟浩然。","dynasty":"唐代","title":"商山二首其二"}
{"author":"司空图","content":"似拟凌寒妒早梅，无端弄色傍高台。折来未有新枝长，莫遣佳人更折来。","dynasty":"唐代","title":"柳二首其二"}
{"author":"司空图","content":"花时不是偏愁我，好事应难总取他。已被诗魔长役思，眼中莫厌早梅多。","dynasty":"唐代","title":"南至四首其二"}
{"author":"司空图","content":"年华乱后偏堪惜，世路抛来已自生。犹有玉真长命缕，樽前时唱缓羁情。","dynasty":"唐代","title":"南至四首其三"}
{"author":"司空图","content":"一任喧阗绕四邻，闲忙皆是自由身。人来客去还须议，莫遣他人作主人。","dynasty":"唐代","title":"南至四首其四"}
{"author":"司空图","content":"一半晴空一半云，远笼仙掌日初曛。洞天有路不知处，绝顶异香难更闻。","dynasty":"唐代","title":"携仙箓九首其二"}
{"author":"司空图","content":"决事还须更事酬，清谭妙理一时休。渔翁亦被机心误，眼暗汀边结钓钩。","dynasty":"唐代","title":"携仙箓九首其三"}
{"author":"司空图","content":"迹不趋时分不侯，功名身外最悠悠。听君总画麒麟阁，还我闲眠舴艋舟。","dynasty":"唐代","title":"携仙箓九首其四"}
{"author":"司空图","content":"仙凡路阻两难留，烟树人间一片秋。若道阴功能济活，且将方寸自焚修。","dynasty":"唐代","title":"携仙箓九首其五"}
{"author":"司空图","content":"若有阴功救未然，玉皇品籍亦搜贤。应知谭笑还高谢，别就沧洲赞上仙。","dynasty":"唐代","title":"携仙箓九首其六"}
{"author":"司空图","content":"英名何用苦搜奇，不朽才销一句诗。却赖风波阻三岛，老臣犹得恋明时。","dynasty":"唐代","title":"携仙箓九首其七"}
{"author":"司空图","content":"剪取红云剩写诗，年年高会趁花时。水精楼阁分明见，只欠霞浆别着旗。","dynasty":"唐代","title":"携仙箓九首其八"}
{"author":"司空图","content":"此生得作太平人，只向尘中便出尘。移取碧桃花万树，年年自乐故乡春。","dynasty":"唐代","title":"携仙箓九首其九"}
{"author":"司空图","content":"洞中犹说看桃花，轻絮狂飞自俗家。正是阶前开远信，小娥旋拂碾新茶。","dynasty":"唐代","title":"暮春对柳二首其二"}
{"author":"司空图","content":"牛誇棋品无勍敌，谢占诗家作上流。岂似小敷春水涨，年年鸾鹤待仙舟。","dynasty":"唐代","title":"戊午三月晦二首其二"}
{"author":"司空图","content":"自有池荷作扇摇，不关风动爱芭蕉。只怜直上抽红蕊，似我丹心向本朝。","dynasty":"唐代","title":"偶书五首其二"}
{"author":"司空图","content":"曾看轻舟渡远津，无风著岸不经旬。只缘命蹇须知命，却是人争阻得人。","dynasty":"唐代","title":"偶书五首其三"}
{"author":"司空图","content":"上谷何曾解有情，有情人自惜君行。證因池上今生愿，的的他生作化生。","dynasty":"唐代","title":"偶书五首其四"}
{"author":"司空图","content":"新店南原后夜程，黄河风浪信难平。渡头杨柳知人意，为惹官船莫放行。","dynasty":"唐代","title":"偶书五首其五"}
{"author":"司空图","content":"山中只是惜珍禽，语不分明识尔心。若使解言天下事，燕台今筑几千金。","dynasty":"唐代","title":"喜山鹊初归三首其二"}
{"author":"司空图","content":"阻他罗网到柴扉，不奈偷仓雀转肥。赖尔林塘添景趣，剩留山果引教归。","dynasty":"唐代","title":"喜山鹊初归三首其三"}
{"author":"司空图","content":"不用频嗟世路难，浮生各自系悲欢。风霜一夜添羁思，罗绮谁家待早寒。","dynasty":"唐代","title":"洛中三首其二"}
{"author":"司空图","content":"燕巢空后谁相伴，鸳被缝来不忍薰。薄命敢辞长滴泪，倡家未必肯留君。","dynasty":"唐代","title":"洛中三首其三"}
{"author":"司空图","content":"水阔风惊去路危，孤舟欲上更迟迟。鹤群长扰三珠树，不借人间一只骑。","dynasty":"唐代","title":"自河西归山二首其二"}
{"author":"司空图","content":"荷塘烟罩小斋虚，景物皆宜入画图。尽日无人只高卧，一双白鸟隔纱厨。","dynasty":"唐代","title":"王官二首其二"}
{"author":"司空图","content":"玉版徵书洞里看，沈羲新拜侍郎官。文星喜气连台曜，圣主方知四海安。","dynasty":"唐代","title":"贺翰林侍郎二首其二"}
{"author":"司空图","content":"别鹤凄凉指法存，戴逵能耻近王门。世间第一风流事，借得王公玉枕痕。","dynasty":"唐代","title":"狂题十八首其二"}
{"author":"司空图","content":"交疏自古戒言深，肝胆徒倾致铄金。不是史迁书与说，谁知孤负李陵心。","dynasty":"唐代","title":"狂题十八首其三"}
{"author":"司空图","content":"南华落笔似荒唐，若肯经纶亦不狂。偶作客星侵帝座，却应虚薄是严光。","dynasty":"唐代","title":"狂题十八首其四"}
{"author":"司空图","content":"不劳世路更相猜，忍到须休惜得材。几度懒乘风水便，拗船折舵恐难回。","dynasty":"唐代","title":"狂题十八首其五"}
{"author":"司空图","content":"由来相爱只诗僧，怪石长松自得朋。却怕他生还识字，依前日下作孤灯。","dynasty":"唐代","title":"狂题十八首其六"}
{"author":"司空图","content":"老禅乘仗莫过身，远岫孤云见亦频。应是佛边犹怕闹，信缘须作且闲人。","dynasty":"唐代","title":"狂题十八首其七"}
{"author":"司空图","content":"止竟闲人不爱闲，只偷无事闭柴关。轰霆搅破蛟龙窟，也被狂风卷出山。","dynasty":"唐代","title":"狂题十八首其八"}
{"author":"司空图","content":"地下修文著作郎，生前饥处倒空墙。何如神爽骑星去，犹自研几助玉皇。","dynasty":"唐代","title":"狂题十八首其九"}
{"author":"司空图","content":"雨洗芭蕉叶上诗，独来凭槛晚晴时。故园虽恨风荷腻，新句闲题亦满池。","dynasty":"唐代","title":"狂题十八首其十"}
{"author":"司空图","content":"初时拄杖向邻村，渐到清明亦杜门。三十年来辞病表，今朝卧病感皇恩。","dynasty":"唐代","title":"狂题十八首其十一"}
{"author":"司空图","content":"来时虽恨失青毡，自见芭蕉几十篇。应是阿刘还宿债，剩拚才思折供钱。","dynasty":"唐代","title":"狂题十八首其十二"}
{"author":"司空图","content":"芭蕉丛畔碧婵娟，免更悠悠扰蜀川。应到去时题不尽，不劳分寄校书笺。","dynasty":"唐代","title":"狂题十八首其十三"}
{"author":"司空图","content":"自伤衰病渐难平，永夜禅床雨滴声。闻道虎疮仍带镞，吼来和痛亦横行。","dynasty":"唐代","title":"狂题十八首其十四"}
{"author":"司空图","content":"昨日流莺今日蝉，起来又是夕阳天。六龙飞辔长相窘，更忍乘危自着鞭。","dynasty":"唐代","title":"狂题十八首其十五"}
{"author":"司空图","content":"有是有非还有虑，无心无迹亦无猜。不平便激风波险，莫向安时稔祸胎。","dynasty":"唐代","title":"狂题十八首其十六"}
{"author":"司空图","content":"十年三署让官频，认得无才又索身。莫道太行同一路，大都安稳属闲人。","dynasty":"唐代","title":"狂题十八首其十七"}
{"author":"司空图","content":"曾闻劫火到蓬壶，缩尽鳌头海亦枯。今日家山同此恨，人归未得鹤归无。","dynasty":"唐代","title":"狂题十八首其十八"}
{"author":"司空图","content":"刘郎相约事难谐，雨散云飞自此乖。月姊殷勤留不住，碧空遗下水精钗。","dynasty":"唐代","title":"游仙二首其二"}
{"author":"司空图","content":"溪边随事有桑麻，尽日山程十数家。莫怪行人频怅望，杜鹃不是故乡花。","dynasty":"唐代","title":"漫书五首其二"}
{"author":"司空图","content":"海上昔闻麋爱鹤，山中今日鹿憎龟。爱憎止竟须关分，莫把微才望所知。","dynasty":"唐代","title":"漫书五首其三"}
{"author":"司空图","content":"世路快心无好事，恩门嘉话合书绅。神藏鬼伏能千变，亦胜忘机避要津。","dynasty":"唐代","title":"漫书五首其四"}
{"author":"司空图","content":"四翁识势保安闲，须为生灵暂出山。一种老人能算度，磻溪心迹愧商颜。","dynasty":"唐代","title":"漫书五首其五"}
{"author":"司空图","content":"芙蓉骚客空留怨，芍药诗家只寄情。谁似天才李山甫，牡丹属思亦纵横。","dynasty":"唐代","title":"偶诗五首其二"}
{"author":"司空图","content":"贤豪出处尽沉吟，白日高悬只照心。一掬信陵坟上土，便如碣石累千金。","dynasty":"唐代","title":"偶诗五首其三"}
{"author":"司空图","content":"声貌由来固绝伦，今朝共许占残春。当歌莫怪频垂泪，得地翻惭早失身。","dynasty":"唐代","title":"偶诗五首其四"}
{"author":"司空图","content":"中宵茶鼎沸时惊，正是寒窗竹雪明。甘得寂寥能到老，一生心地亦应平。","dynasty":"唐代","title":"偶诗五首其五"}
{"author":"司空图","content":"莫惜西风又起来，犹能婀娜傍池台。不辞暂被霜寒挫，舞袖招香即却回。","dynasty":"唐代","title":"白菊六首其三"}
{"author":"司空图","content":"自古诗人少显荣，逃名何用更题名。诗中有虑犹须戒，莫向诗中著不平。","dynasty":"唐代","title":"白菊六首其四"}
{"author":"司空图","content":"登高可羡少年场，白菊堆边鬓似霜。益算更希沾上药，今朝第七十重阳。","dynasty":"唐代","title":"白菊六首其五"}
{"author":"司空图","content":"为报繁霜且莫催，穷秋须到自低垂。横拖长袖招人别，只待春风却舞来。","dynasty":"唐代","title":"白菊六首其六"}
{"author":"司空图","content":"甘心七十且酣歌，自算平生幸已多。不似香山白居士，晚将心地著禅魔。","dynasty":"唐代","title":"修史亭三首其二"}
{"author":"司空图","content":"乌纱巾上是青天，检束酬知四十年。谁料平生臂鹰手，挑灯自送佛前钱。","dynasty":"唐代","title":"修史亭三首其三"}
{"author":"司空图","content":"阊阖曾排捧御炉，犹看晓月认金铺。羸形不画凌烟阁，只为微才激壮图。","dynasty":"唐代","title":"力疾山下吴村看杏花十九首其二"}
{"author":"司空图","content":"镜留雪鬓暖消无，春到梨花日又晡。移取扶桑阶下种，年年看长碍金乌。","dynasty":"唐代","title":"力疾山下吴村看杏花十九首其三"}
{"author":"司空图","content":"折来未尽不须休，年少争来莫与留。更愿狂风知我意，一时吹向海西头。","dynasty":"唐代","title":"力疾山下吴村看杏花十九首其四"}
{"author":"司空图","content":"才情百巧斗风光，却笑雕花刻叶忙。熨帖新巾来与裹，犹看腾踏少年场。","dynasty":"唐代","title":"力疾山下吴村看杏花十九首其五"}
{"author":"司空图","content":"浮世荣枯总不知，且忧花阵被风欺。侬家自有麒麟阁，第一功名只赏诗。","dynasty":"唐代","title":"力疾山下吴村看杏花十九首其六"}
{"author":"司空图","content":"白衫裁袖本教宽，朱紫由来亦一般。王老小儿吹笛看，我侬试舞尔侬看。","dynasty":"唐代","title":"力疾山下吴村看杏花十九首其七"}
{"author":"司空图","content":"单床薄被又羁栖，待到花开亦甚迷。若道折多还有罪，只应莺啭是金鸡。","dynasty":"唐代","title":"力疾山下吴村看杏花十九首其八"}
{"author":"司空图","content":"近来桃李半烧枯，归卧乡园只老夫。莫算明年人在否，不知花得更开无。","dynasty":"唐代","title":"力疾山下吴村看杏花十九首其九"}
{"author":"司空图","content":"汉王何事损精神，花满深宫不见春。秾艳三千临粉镜，独悲掩面李夫人。","dynasty":"唐代","title":"力疾山下吴村看杏花十九首其十"}
{"author":"司空图","content":"能艳能芳自一家，胜鸾胜凤胜烟霞。客来须共醒醒看，碾尽明昌几角茶。","dynasty":"唐代","title":"力疾山下吴村看杏花十九首其十一"}
{"author":"司空图","content":"造化无端欲自神，裁红剪翠为新春。不如分减闲心力，更助英豪济活人。","dynasty":"唐代","title":"力疾山下吴村看杏花十九首其十二"}
{"author":"司空图","content":"徘徊自劝莫沾缨，分付年年谷口莺。却赖无情容易别，有情早个不胜情。","dynasty":"唐代","title":"力疾山下吴村看杏花十九首其十三"}
{"author":"司空图","content":"闲步偏宜舞袖迎，春光何事独无情。垂杨合是诗家物，只爱敷溪道北生。","dynasty":"唐代","title":"力疾山下吴村看杏花十九首其十四"}
{"author":"司空图","content":"一自萧关起战尘，河湟隔断异乡春。汉儿尽作胡儿语，却向城头骂汉人。","dynasty":"唐代","tags":"边塞，感慨，伤怀，悲痛","title":"河湟有感"}
{"author":"司空图","content":"采采流水，蓬蓬远春。窈窕深谷，时见美人。碧桃满树，风日水滨。柳阴路曲，流莺比邻。乘之愈往，识之愈真。如将不尽，与古为新。","dynasty":"唐代","tags":"议论","title":"诗品二十四则·纤秾"}
{"author":"司空图","content":"得地牡丹盛，晓添龙麝香。主人犹自惜，锦幕护春霜。","dynasty":"唐代","title":"牡丹"}
{"author":"司空图","content":"凡鸟爱喧人静处，闲云似妒月明时。世间万事非吾事，只愧秋来未有诗。","dynasty":"唐代","title":"山中"}
{"author":"司空图","content":"桃源仙子不须夸，闻道惟裁一片花。何似浣纱溪畔住，绿阴相间两三家。","dynasty":"唐代","tags":"婉约，赞美，江南","title":"杨柳枝·桃源仙子不须夸"}
{"author":"司空图","content":"故国春归未有涯，小栏高槛别人家。五更惆怅回孤枕，犹自残灯照落花。","dynasty":"唐代","tags":"思念，故乡","title":"华下"}
{"author":"司空图","content":"清香裛露对高斋，泛酒偏能浣旅怀。不似春风逞红艳，镜前空坠玉人钗。","dynasty":"唐代","tags":"咏物，菊花","title":"华下对菊"}
{"author":"司空图","content":"伤怀同客处，病眼却花朝。草嫩侵沙短，冰轻著雨消。风光知可爱，容发不相饶。早晚丹丘去，飞书肯见招。","dynasty":"唐代","title":"早春"}
{"author":"司空图","content":"诗家偏为此伤情，品韵由来莫与争。解笑亦应兼解语，只应慵语倩莺声。","dynasty":"唐代","title":"杏花"}
{"author":"司空图","content":"人间万恨已难平，栽得垂杨更系情。犹喜闰前霜未下，菊边依旧舞身轻。莫惜西风又起来，犹能婀娜傍池台。不辞暂被霜寒挫，舞袖招香即却回。为报繁霜且莫催，穷秋须到自低垂。横拖长袖招人别，只待春风却舞来。","dynasty":"唐代","tags":"咏物，白菊，组诗","title":"白菊三首"}
{"author":"司空图","content":"亦知王大是昌龄，杜二其如律韵清。还有酸寒堪笑处，拟誇朱绂更峥嵘。","dynasty":"唐代","title":"力疾山下吴村看杏花十九首其十五"}
{"author":"司空图","content":"潘郎爱说是诗家，枉占河阳一县花。千载几人搜警句，补方金字爱晴霞。","dynasty":"唐代","title":"力疾山下吴村看杏花十九首其十六"}
{"author":"司空图","content":"行乐溪边步转迟，出山渐减探花期。去年四度今三度，恐到凭人折去时。","dynasty":"唐代","title":"力疾山下吴村看杏花十九首其十七"}
{"author":"司空图","content":"此身衰病转堪嗟，长忍春寒独惜花。更恨新诗无纸写，蜀笺堆积是谁家。","dynasty":"唐代","title":"力疾山下吴村看杏花十九首其十八"}
{"author":"司空图","content":"昨日黄昏始看回，梦中相约又衔杯。起来闻道风飘却，犹拟教人扫取来。","dynasty":"唐代","title":"力疾山下吴村看杏花十九首其十九"}
{"author":"司空图","content":"雨寒莫待菊花催，须怕晴空暖并开。开却一枝开却尽，且随幽蝶更徘徊。","dynasty":"唐代","title":"重阳四首其二"}
{"author":"司空图","content":"青娥懒唱无衣换，黄菊新开乞酒难。长有长亭惆怅事，隔河更得对凭栏。","dynasty":"唐代","title":"重阳四首其三"}
{"author":"司空图","content":"白发怕寒梳更懒，黄花晴日照初开。篱头应是蝶相报，已被邻家携酒来。","dynasty":"唐代","title":"重阳四首其四"}
{"author":"司空图","content":"玉树花飘凤失栖，一声初压管弦低。清回烦暑成潇洒，艳逐寒云变惨悽。","dynasty":"唐代","title":"歌者十二首其二"}
{"author":"司空图","content":"十斛明珠亦易拚，欲兼人艺古来难。五云合是新声染，镕作琼浆洒露盘。","dynasty":"唐代","title":"歌者十二首其三"}
{"author":"司空图","content":"冥得机心岂在僧，柏东闲步爱腾腾。免教世路人相忌，逢著村醪亦不憎。","dynasty":"唐代","title":"柏东"}
{"author":"司空图","content":"借住郊园久，仍逢夏景新。绿苔行屐稳，黄鸟傍窗频。","dynasty":"唐代","title":"借居"}
{"author":"司空图","content":"山前邻叟去纷纷，独强衰羸爱杜门。渐觉一家看冷落，地炉生火自温存。甘心七十且酣歌，自算平生幸已多。不似香山白居士，晚将心地著禅魔。乌纱巾上是青天，检束酬知四十年。谁料平生臂鹰手，挑灯自送佛前钱。","dynasty":"唐代","title":"修史亭三首"}
{"author":"司空图","content":"迹不趋时分不侯，功名身外最悠悠。听君总画麒麟阁，还我闲眠舴艋舟。","dynasty":"唐代","title":"携仙箓九首其四"}
{"author":"司空图","content":"闲吟秋景外，万事觉悠悠。此夜若无月，一年虚过秋。","dynasty":"唐代","tags":"秋天，中秋节","title":"中秋"}
{"author":"司空图","content":"花落更同悲木落，莺声相续即蝉声。荣枯了得无多事，只是闲人漫系情。","dynasty":"唐代","title":"上方"}
{"author":"司空图","content":"橘岸舟间罾网挂，茶坡日暖鹧鸪啼。女郎指点行人笑，知向花间路已迷。","dynasty":"唐代","title":"武陵路"}
{"author":"司空图","content":"客泪休沾汉水滨，舞腰羞杀汉宫人。狂风更与回烟帚，扫尽繁花独占春。","dynasty":"唐代","title":"杨柳枝寿杯词十八首其九"}
{"author":"司空图","content":"海上昔闻麋爱鹤，山中今日鹿憎龟。爱憎止竟须关分，莫把微才望所知。","dynasty":"唐代","title":"漫书五首其三"}
{"author":"司空图","content":"昔岁攀游景物同，药炉今在鹤归空。青山满眼泪堪碧，绛帐无人花自红。","dynasty":"唐代","title":"敷溪桥院有感"}
{"author":"司空图","content":"才情百巧斗风光，却笑雕花刻叶忙。熨帖新巾来与裹，犹看腾踏少年场。","dynasty":"唐代","title":"力疾山下吴村看杏花十九首其五"}
{"author":"司空图","content":"此身闲得易为家，业是吟诗与看花。若使他生抛笔砚，更应无事老烟霞。","dynasty":"唐代","title":"闲夜二首其二"}
{"author":"司空图","content":"阳和含煦润，卉木竞纷华。当为众所悦，私已汝何誇。北里秘秾艳，东园锁名花。豪夺乃常理，笑君徒咄嗟。","dynasty":"唐代","title":"效陈拾遗子昂感遇二首其二"}
{"author":"司空图","content":"高风只在五峰前，应是精灵降作贤。万里无云惟一鹤，乡中同看却升天。","dynasty":"唐代","title":"李居士"}
{"author":"司空图","content":"诗家通籍美，工部与司勋。高贾虽难敌，微官偶胜君。","dynasty":"唐代","title":"退居漫题七首其五"}
{"author":"司空图","content":"梅雨和乡泪，终年共酒衣。殷勤华表鹤，羡尔亦曾归。","dynasty":"唐代","title":"长亭"}
{"author":"司空图","content":"得见明时下寿身，须甘岁酒更移巡。生情暗结千重恨，寒势常欺一半春。文武轻销丹灶火，市朝偏贵黑头人。自伤衰飒慵开镜，拟与儿童别写真。","dynasty":"唐代","title":"新岁对写真"}
{"author":"司空图","content":"草堂琴画已判烧，犹托邻僧护燕巢。此去不缘名利去，若逢逋客莫相嘲。","dynasty":"唐代","title":"光启丁未别山"}
{"author":"司空图","content":"无宦无名拘逸兴，有歌有酒任他乡。看看万里休征戍，莫向新词寄断肠。","dynasty":"唐代","title":"漫题"}
{"author":"司空图","content":"游人莫叹易凋衰，长乐荣枯自有期。看取明年春意动，更于何处最先知。","dynasty":"唐代","title":"杨柳枝寿杯词十八首其十"}
{"author":"司空图","content":"燕语曾来客，花催欲别人。莫愁春已过，看着又新春。","dynasty":"唐代","title":"退居漫题"}
{"author":"司空图","content":"不算菩提与阐提，惟应执著便生迷。无端指个清凉地，冻杀胡僧雪岭西。长绳不见系空虚，半偈传心亦未疏。推倒我山无一事，莫将文字缚真如。","dynasty":"唐代","title":"与伏牛长老偈二首"}
{"author":"司空图","content":"忍事敌灾星。（以下《困学纪闻》）物望倾心久，凶渠破胆频。（《咏房太尉》。自注：初琯建亲王分镇天下议，明皇从之，肃宗以是疑琯，受谗废。先是禄山见分镇诏书，附膺叹曰：“吾不得天下矣！”）鼎饫和方济，台阶润欲平。（《纬略》）。夜短猿悲减，风和鹊喜虚。骅骝思故第，鹦鹉失佳人。鲸鲵人海涸，魑魅棘林幽。棋声花院闭，幡影石坛高。地凉清鹤梦，林静肃僧仪。晚妆留拜月，春睡更生香。隔谷见鸡犬，山苗接楚田。人家寒食月，花影午时天。（见图与人论诗，举得意者二十二联，无全什者附记于此）官路好禽声，轩车驻晚程。南楼山最秀，北路邑偏清。（虞乡县楼）多病形容五十三，谁怜借笏趁朝参。（华下乞归，见《摭言》）十年太华无知己，只得虚中两首诗。（王禹偁云：人多以四皓、二疏目图，惟僧虚中赠图诗云：道装汀鹤识，春醉野人扶。言其操履检身，非傲世也。又云：有时看御札，特地挂朝衣。言其尊戴存诚，非邀君也。故图诗云云，言得其意趣）看师逸迹两师宜，高适歌行李白诗。（赠z6光，见《宣和书谱》）","dynasty":"唐代","title":"句"}
{"author":"司空图","content":"圣主千年乐未央，御沟金翠满垂杨。年年织作升平字，高映南山献寿觞。","dynasty":"唐代","title":"杨柳枝寿杯词十八首其十八"}
{"author":"司空图","content":"处处亭台只坏墙，军营人学内人妆。太平故事因君唱，马上曾听隔教坊。","dynasty":"唐代","title":"歌"}
{"author":"司空图","content":"行乐溪边步转迟，出山渐减探花期。去年四度今三度，恐到凭人折去时。","dynasty":"唐代","title":"力疾山下吴村看杏花十九首其十七"}
{"author":"司空图","content":"绿杉野屋，落日气清。脱巾独步，时闻鸟声。鸿雁不来，之子远行。所思不远，若为平生。海风碧云，夜渚月明。如有佳语，大河前横。","dynasty":"唐代","tags":"人生","title":"诗品二十四则·沈著"}
{"author":"司空图","content":"转悲新岁重于山，不似轻鸥肯复还。朱绂纵教金印换，青云未胜白头闲。","dynasty":"唐代","title":"新节"}
{"author":"司空图","content":"甘心七十且酣歌，自算平生幸已多。不似香山白居士，晚将心地著禅魔。","dynasty":"唐代","title":"修史亭三首其二"}
{"author":"司空图","content":"世外犹迷不死庭，人间莫恃自无营。本期沧海堪投迹，却向朱门待放生。","dynasty":"唐代","title":"放龟二首其二"}
{"author":"司空图","content":"人间万恨已难平，栽得垂杨更系情。犹喜闰前霜未下，菊边依旧舞身轻。莫惜西风又起来，犹能婀娜傍池台。不辞暂被霜寒挫，舞袖招香即却回。为报繁霜且莫催，穷秋须到自低垂。横拖长袖招人别，只待春风却舞来。","dynasty":"唐代","tags":"咏物，白菊，组诗","title":"白菊三首"}
{"author":"司空图","content":"客泪休沾汉水滨，舞腰羞杀汉宫人。狂风更与回烟帚，扫尽繁花独占春。","dynasty":"唐代","title":"杨柳枝寿杯词十八首其九"}
{"author":"司空图","content":"色变莺雏长，竿齐笋箨垂。白头身偶在，清夏景还移。","dynasty":"唐代","title":"偶书五首其二"}
{"author":"司空图","content":"涧户芳烟接水村，乱来归得道仍存。数竿新竹当轩上，不羡侯家立戟门。","dynasty":"唐代","title":"涧户"}
{"author":"司空图","content":"宦路前衔闲不记，醉乡佳境兴方浓。一林高竹长遮日，四壁寒山更闰冬。","dynasty":"唐代","title":"率题"}
{"author":"司空图","content":"别鹤凄凉指法存，戴逵能耻近王门。世间第一风流事，借得王公玉枕痕。","dynasty":"唐代","title":"狂题十八首其二"}
{"author":"司空图","content":"昔岁攀游景物同，药炉今在鹤归空。青山满眼泪堪碧，绛帐无人花自红。","dynasty":"唐代","title":"敷溪桥院有感"}
{"author":"司空图","content":"天风斡海怒长鲸，永固南来百万兵。若向沧洲犹笑傲，江山虚有石头城。","dynasty":"唐代","title":"南北史感遇十首其三"}
{"author":"司空图","content":"得地牡丹盛，晓添龙麝香。主人犹自惜，锦幕护春霜。","dynasty":"唐代","title":"牡丹"}
{"author":"司空图","content":"珍重逢秋莫弃捐，依依只仰故人怜。有时池上遮残日，承得霜林几个蝉。","dynasty":"唐代","title":"扇"}
{"author":"司空图","content":"小蝶尔何竞，追飞不惮劳。远教群雀见，宁悟祸梯高。","dynasty":"唐代","title":"漫书二首其二"}
{"author":"司空图","content":"黄卷不关兼济业，青山自保老闲身。一行万里纤尘静，可要张仪更入秦。","dynasty":"唐代","title":"寄王赞学"}
{"author":"司空图","content":"楚岫接乡思，茫茫归路迷。更堪斑竹驿，初听鹧鸪啼。","dynasty":"唐代","title":"松滋渡二首其二"}
{"author":"司空图","content":"可是武陵溪，春芳著路迷。花明催曙早，云腻惹空低。","dynasty":"唐代","title":"春山"}
{"author":"司空图","content":"十年深隐地，一雨太平心。匣涩休看剑，窗明复上琴。","dynasty":"唐代","title":"即事九首其二"}
{"author":"司空图","content":"闰前小雪过经旬，犹自依依向主人。开尽菊花怜强舞，与教弟子待新春。","dynasty":"唐代","title":"灯花三首其三"}
{"author":"司空图","content":"自古诗人少显荣，逃名何用更题名。诗中有虑犹须戒，莫向诗中著不平。","dynasty":"唐代","title":"白菊六首其四"}
{"author":"司空图","content":"得地牡丹盛，晓添龙麝香。主人犹自惜，锦幕护春霜。","dynasty":"唐代","title":"牡丹"}
{"author":"司空图","content":"身外都无事，山中久避喧。破巢看乳燕，留果待啼猿。","dynasty":"唐代","title":"退居漫题七首其四"}
{"author":"司空图","content":"匪神之灵，匪机之微。如将白云，清风与归。远引若至，临之已非。少有道契，终与俗违。乱山高木，碧苔芳晖。诵之思之，其声愈稀。","dynasty":"唐代","title":"诗品二十四则。超诣"}
{"author":"司空图","content":"素处以默，妙机其微。饮之太和，独鹤与飞。犹之惠风，苒苒在衣。阅音修篁，美曰载归。遇之匪深，即之愈稀。脱有形似，握手已违。","dynasty":"唐代","title":"诗品二十四则。冲淡"}
{"author":"司空图","content":"色变莺雏长，竿齐笋箨垂。白头身偶在，清夏景还移。","dynasty":"唐代","title":"偶书五首其二"}
{"author":"司空图","content":"此身逃难入乡关，八度重阳在旧山。篱菊乱来成烂熳，家僮常得解登攀。年随历日三分尽，醉伴浮生一片闲。满目秋光还似镜，殷勤为我照衰颜。","dynasty":"唐代","title":"重阳山居"}
{"author":"司空图","content":"转悲新岁重于山，不似轻鸥肯复还。朱绂纵教金印换，青云未胜白头闲。","dynasty":"唐代","title":"新节"}
{"author":"司空图","content":"粉闱深锁唱同人，正是终南雪霁春。闲系长安千匹马，今朝似减六街尘。","dynasty":"唐代","title":"省试"}
{"author":"司空图","content":"上谷何曾解有情，有情人自惜君行。證因池上今生愿，的的他生作化生。","dynasty":"唐代","title":"偶书五首其四"}
{"author":"司空图","content":"故国春归未有涯，小栏高槛别人家。五更惆怅回孤枕，犹自残灯照落花。关外风昏欲雨天，荠花耕倒枕河壖。村南寂寞时回望，一只鸳鸯下渡船。","dynasty":"唐代","title":"华（一作花）下二首"}
{"author":"司空图","content":"乱后烧残数架书，峰前犹自恋吾庐。忘机渐喜逢人少，览镜空怜待鹤疏。孤屿池痕春涨满，小阑花韵午晴初。酣歌自适逃名久，不必门多长者车。","dynasty":"唐代","title":"光启四年春戊申（一作归王官次年作）"}
{"author":"司空图","content":"不用频嗟世路难，浮生各自系悲欢。风霜一夜添羁思，罗绮谁家待早寒。","dynasty":"唐代","title":"洛中三首其二"}
{"author":"司空图","content":"羽书传栈道，风火隔乡关。病眼那堪泣，伤心不到间。","dynasty":"唐代","title":"乱后"}
{"author":"司空图","content":"为报繁霜且莫催，穷秋须到自低垂。横拖长袖招人别，只待春风却舞来。","dynasty":"唐代","title":"白菊六首其六"}
{"author":"司空图","content":"长拟求闲未得闲，又劳行役出秦关。逢人渐觉乡音异，却恨莺声似故山。溪边随事有桑麻，尽日山程十数家。莫怪行人频怅望，杜鹃不是故乡花。海上昔闻麋爱鹤，山中今日鹿憎龟。爱憎止竟须关分，莫把微才望所知。世路快心无好事，恩门嘉话合书绅。神藏鬼伏能千变，亦胜忘机避要津。四翁识势保安闲，须为生灵暂出山。一种老人能算度，磻溪心迹愧商颜。","dynasty":"唐代","title":"漫书五首"}
{"author":"司空图","content":"素处以默，妙机其微。饮之太和，独鹤与飞。犹之惠风，苒苒在衣。阅音修篁，美曰载归。遇之匪深，即之愈稀。脱有形似，握手已违。","dynasty":"唐代","title":"诗品二十四则。冲淡"}
{"author":"司空图","content":"汉王何事损精神，花满深宫不见春。秾艳三千临粉镜，独悲掩面李夫人。","dynasty":"唐代","title":"力疾山下吴村看杏花十九首其十"}
{"author":"司空图","content":"楚田人立带残晖，驿迥村幽客路微。两岸芦花正萧飒，渚烟深处白牛归。","dynasty":"唐代","title":"涔阳渡"}
{"author":"司空图","content":"不似新声唱亦新，旋调玉管旋生春。愁肠隔断珠帘外，只为今宵共听人。","dynasty":"唐代","title":"歌者十二首其四"}
{"author":"司空图","content":"阊阖曾排捧御炉，犹看晓月认金铺。羸形不画凌烟阁，只为微才激壮图。","dynasty":"唐代","title":"力疾山下吴村看杏花十九首其二"}
{"author":"司空图","content":"楼下公孙昔擅场，空教女子爱军装。潼关一败吴儿喜，簇马骊山看御汤。","dynasty":"唐代","title":"剑器"}
{"author":"司空图","content":"带雪南山道，和钟北阙明。太平当共贺，开化喝来声。","dynasty":"唐代","title":"杂题九首其七"}
{"author":"司空图","content":"畸人乘真，手把芙蓉。泛彼浩劫，窅然空纵。月出东斗，好风相从。太华夜碧，人闻清钟。虚伫神素，脱然畦封。黄唐在独，落落玄宗。","dynasty":"唐代","title":"诗品二十四则。高古"}
{"author":"司空图","content":"小域新衔贺圣朝，亦知蹇分巧难抛。粗才自合无岐路，不破工夫漫解嘲。","dynasty":"唐代","title":"寄薛起居"}
{"author":"司空图","content":"芙蓉骚客空留怨，芍药诗家只寄情。谁似天才李山甫，牡丹属思亦纵横。","dynasty":"唐代","title":"偶诗五首其二"}
{"author":"司空图","content":"徘徊自劝莫沾缨，分付年年谷口莺。却赖无情容易别，有情早个不胜情。","dynasty":"唐代","title":"力疾山下吴村看杏花十九首其十三"}
{"author":"司空图","content":"似拟凌寒妒早梅，无端弄色傍高台。折来未有新枝长，莫遣佳人更折来。","dynasty":"唐代","title":"柳二首其二"}
{"author":"司空图","content":"登彼太行，翠绕羊肠。杳霭流玉，悠悠花香。力之于时，声之于羌。似往已回，如幽匪藏。水理漩洑，鹏风翱翔。道不自器，与之圆方。","dynasty":"唐代","title":"诗品二十四则。委曲"}
{"author":"司空图","content":"虏黠虽多变，兵骄即易乘。犹须劳斥候，勿遣大河冰。","dynasty":"唐代","title":"乱前上卢相"}
{"author":"司空图","content":"行神如空，行气如虹。巫峡千寻，走云连风。饮真茹强，蓄素守中。喻彼行健，是谓存雄。天地与立，神化攸同。期之以实，御之以终。","dynasty":"唐代","title":"诗品二十四则。劲健"}
{"author":"司空图","content":"咄，诺，休休休，莫莫莫，伎两虽多性灵恶，赖是长教闲处著。休休休，莫莫莫，一局棋，一炉药，天意时情可料度。白日偏催快活人，黄金难买堪骑鹤。若曰尔何能，答言耐辱莫。","dynasty":"唐代","title":"题休休亭（一作耐辱居士歌）"}
{"author":"司空图","content":"浮世悠悠旋一空，多情偏解挫英雄。风光只在歌声里，不必楼前万树红。小池随事有风荷，烧酹倾壶一曲歌。欲待秋塘擎露看，自怜生意已无多。辽阳音信近来稀，纵有虚传逼节归。永日无人新睡觉，小窗晴暖螖虫飞。","dynasty":"唐代","title":"偶题三首"}
{"author":"司空图","content":"昨日黄昏始看回，梦中相约又衔杯。起来闻道风飘却，犹拟教人扫取来。","dynasty":"唐代","title":"力疾山下吴村看杏花十九首其十九"}
{"author":"司空图","content":"四面云屏一带天，是非断得自翛然。此生只是偿诗债，白菊开时最不眠。","dynasty":"唐代","title":"白菊杂书四首其二"}
{"author":"司空图","content":"马上搜奇已数篇，籍中犹愧是顽仙。关头传说开元事，指点多疑孟浩然。","dynasty":"唐代","title":"商山二首其二"}
{"author":"司空图","content":"昏旦松轩下，怡然对一瓢。雨微吟思足，花落梦无聊。细事当棋遣，衰容喜镜饶。溪僧有深趣，书至又相邀。","dynasty":"唐代","title":"下方"}
{"author":"司空图","content":"人间上寿若能添，只向人间也不嫌。看著四邻花竞发，高楼从此莫垂帘。","dynasty":"唐代","title":"莲峰前轩"}
{"author":"司空图","content":"闲吟秋景外，万事觉悠悠。此夜若无月，一年虚过秋。","dynasty":"唐代","tags":"秋天，中秋节","title":"中秋"}
{"author":"司空图","content":"莫恨艰危日日多，时情其奈幸门何。貔貅睡稳蛟龙渴，犹把烧残朽铁磨。别鹤凄凉指法存，戴逵能耻近王门。世间第一风流事，借得王公玉枕痕。交疏自古戒言深，肝胆徒倾致铄金。不是史迁书与说，谁知孤负李陵心。南华落笔似荒唐，若肯经纶亦不狂。偶作客星侵帝座，却应虚薄是严光。不劳世路更相猜，忍到须休惜得材。几度懒乘风水便，拗船折舵恐难回。由来相爱只诗僧，怪石长松自得朋。却怕他生还识字，依前日下作孤灯。老禅乘仗莫过身，远岫孤云见亦频。应是佛边犹怕闹，信缘须作且闲人。止竟闲人不爱闲，只偷无事闭柴关。轰霆搅破蛟龙窟，也被狂风卷出山。地下修文著作郎，生前饥处倒空墙。何如神爽骑星去，犹自研几助玉皇。雨洗芭蕉叶上诗，独来凭槛晚晴时。故园虽恨风荷腻，新句闲题亦满池。初时拄杖向邻村，渐到清明亦杜门。三十年来辞病表，今朝卧病感皇恩。来时虽恨失青毡，自见芭蕉几十篇。应是阿刘还宿债，剩拚才思折供钱。芭蕉丛畔碧婵娟，免更悠悠扰蜀川。应到去时题不尽，不劳分寄校书笺。自伤衰病渐难平，永夜禅床雨滴声。闻道虎疮仍带镞，吼来和痛亦横行。昨日流莺今日蝉，起来又是夕阳天。六龙飞辔长相窘，更忍乘危自著鞭。有是有非还有虑，无心无迹亦无猜。不平便激风波险，莫向安时稔祸胎。十年三署让官频，认得无才又索身。莫道太行同一路，大都安稳属闲人。曾闻劫火到蓬壶，缩尽鳌头海亦枯。今日家山同此恨，人归未得鹤归无。","dynasty":"唐代","title":"狂题十八首"}
{"author":"司空图","content":"日炙旱云裂，迸为千道血。天地沸一镬，竟自烹妖孽。尧汤遇灾数，灾数还中辍。何事奸与邪，古来难扑灭。","dynasty":"唐代","title":"华下"}
{"author":"司空图","content":"登高唯北望，菊助可□明。离恨初逢节，贫居只喜晴。好文时可见，学稼老无成。莫叹关山阻，何当不阻兵。","dynasty":"唐代","title":"浙上重阳"}
{"author":"司空图","content":"诗家通籍美，工部与司勋。高贾虽难敌，微官偶胜君。","dynasty":"唐代","title":"退居漫题七首其五"}
{"author":"司空图","content":"若有阴功救未然，玉皇品籍亦搜贤。应知谭笑还高谢，别就沧洲赞上仙。","dynasty":"唐代","title":"携仙箓九首其六"}
{"author":"司空图","content":"犹矿出金，如铅出银。超心炼冶，绝爱缁磷。空潭泻春，古镜照神。体素储洁，乘月返真。载瞻星辰，载歌幽人。流水今日，明月前身。","dynasty":"唐代","title":"诗品二十四则。洗炼"}
{"author":"司空图","content":"阿母亲教学步虚，三元长遣下蓬壶。云韶韵俗停瑶瑟，鸾鹤飞低拂宝炉。","dynasty":"唐代","title":"步虚"}
{"author":"司空图","content":"檐前减燕菊添芳，燕尽庭前菊又荒。老大比他年少少，每逢佳节更悲凉。雨寒莫待菊花催，须怕晴空暖并开。开却一枝开却尽，且随幽蝶更徘徊。青娥懒唱无衣换，黄菊新开乞酒难。长有长亭惆怅事，隔河更得对凭栏。白发怕寒梳更懒，黄花晴日照初开。篱头应是蝶相报，已被邻家携酒来。","dynasty":"唐代","title":"重阳四首"}
{"author":"司空图","content":"行神如空，行气如虹。巫峡千寻，走云连风。饮真茹强，蓄素守中。喻彼行健，是谓存雄。天地与立，神化攸同。期之以实，御之以终。","dynasty":"唐代","title":"诗品二十四则。劲健"}
{"author":"司空图","content":"俯拾即是，不取诸邻。俱道适往，著手成春。如逢花开，如瞻岁新。真予不夺，强得易贫。幽人空山，过水采蘋.薄言情晤，悠悠天钧。","dynasty":"唐代","title":"诗品二十四则。自然"}
{"author":"司空图","content":"大用外腓，真体内充。返虚入浑，积健为雄。具备万物，横绝太空。荒荒油云，寥寥长风。超以象外，得其环中。持之匪强，来之无穷。","dynasty":"唐代","title":"诗品二十四则。雄浑"}
{"author":"司空图","content":"黄昏寒立更披襟，露浥清香悦道心。却笑谁家扃绣户，正薰龙麝暖鸳衾。四面云屏一带天，是非断得自翛然。此生只是偿诗债，白菊开时最不眠。狂才不足自英雄，仆妾驱令学贩舂。侯印几人封万户，侬家只办买孤峰。黄鹂啭处谁同听，白菊开时且剩过。漫道南朝足流品，由来叔宝不宜多。","dynasty":"唐代","tags":"咏物，白菊，组诗","title":"白菊杂书四首"}
{"author":"司空图","content":"观花匪禁，吞吐大荒。由道返气，处得以狂。天风浪浪，海山苍苍。真力弥满，万象在旁。前招三辰，后引凤凰。晓策六鳌，濯足扶桑。","dynasty":"唐代","title":"诗品二十四则。豪放"}
{"author":"司空图","content":"娟娟群松，下有漪流。晴雪满汀，隔溪渔舟。可人如玉，步屟寻幽。载行载止，空碧悠悠。神出古异，淡不可收。如月之曙，如气之秋。","dynasty":"唐代","title":"诗品二十四则。清奇"}
{"author":"司空图","content":"长拟求闲未得闲，又劳行役出秦关。逢人渐觉乡音异，却恨莺声似故山。溪边随事有桑麻，尽日山程十数家。莫怪行人频怅望，杜鹃不是故乡花。海上昔闻麋爱鹤，山中今日鹿憎龟。爱憎止竟须关分，莫把微才望所知。世路快心无好事，恩门嘉话合书绅。神藏鬼伏能千变，亦胜忘机避要津。四翁识势保安闲，须为生灵暂出山。一种老人能算度，磻溪心迹愧商颜。","dynasty":"唐代","title":"漫书五首"}
{"author":"司空图","content":"咄，诺，休休休，莫莫莫，伎两虽多性灵恶，赖是长教闲处著。休休休，莫莫莫，一局棋，一炉药，天意时情可料度。白日偏催快活人，黄金难买堪骑鹤。若曰尔何能，答言耐辱莫。","dynasty":"唐代","title":"题休休亭（一作耐辱居士歌）"}
{"author":"司空图","content":"水阔风惊去路危，孤舟欲上更迟迟。鹤群长扰三珠树，不借人间一只骑。","dynasty":"唐代","title":"自河西归山二首其二"}
{"author":"司空图","content":"黄鹂啭处谁同听，白菊开时且剩过。漫道南朝足流品，由来叔宝不宜多。","dynasty":"唐代","title":"白菊杂书四首其四"}
{"author":"司空图","content":"新霁田园处，夕阳禾黍明。沙村平见水，深巷有鸥声。","dynasty":"唐代","title":"河上二首其二"}
{"author":"司空图","content":"初时拄杖向邻村，渐到清明亦杜门。三十年来辞病表，今朝卧病感皇恩。","dynasty":"唐代","title":"狂题十八首其十一"}
{"author":"司空图","content":"梅雨和乡泪，终年共酒衣。殷勤华表鹤，羡尔亦曾归。","dynasty":"唐代","title":"长亭"}
{"author":"司空图","content":"白日新年好，青春上国多。街平双阙近，尘起五云和。","dynasty":"唐代","title":"早朝"}
{"author":"司空图","content":"老禅乘仗莫过身，远岫孤云见亦频。应是佛边犹怕闹，信缘须作且闲人。","dynasty":"唐代","title":"狂题十八首其七"}
{"author":"司空图","content":"绿杉野屋，落日气清。脱巾独步，时闻鸟声。鸿雁不来，之子远行。所思不远，若为平生。海风碧云，夜渚月明。如有佳语，大河前横。","dynasty":"唐代","tags":"人生","title":"诗品二十四则·沈著"}
{"author":"司空图","content":"林鸟频窥静，家人亦笑慵。旧居留稳枕，归卧听秋钟。","dynasty":"唐代","title":"即事九首其七"}
{"author":"司空图","content":"楼下公孙昔擅场，空教女子爱军装。潼关一败吴儿喜，簇马骊山看御汤。","dynasty":"唐代","title":"剑器"}
{"author":"司空图","content":"迹不趋时分不侯，功名身外最悠悠。听君总画麒麟阁，还我闲眠舴艋舟。","dynasty":"唐代","title":"携仙箓九首其四"}
{"author":"司空图","content":"玉树花飘凤失栖，一声初压管弦低。清回烦暑成潇洒，艳逐寒云变惨悽。","dynasty":"唐代","title":"歌者十二首其二"}
{"author":"司空图","content":"身外都无事，山中久避喧。破巢看乳燕，留果待啼猿。","dynasty":"唐代","title":"退居漫题七首其四"}
{"author":"司空图","content":"絮惹轻枝雪未飘，小溪烟束带危桥。邻家女伴频攀折，不觉回身罥翠翘。","dynasty":"唐代","title":"杨柳枝寿杯词十八首其十三"}
{"author":"司空图","content":"忍事敌灾星。（以下《困学纪闻》）物望倾心久，凶渠破胆频。（《咏房太尉》。自注：初琯建亲王分镇天下议，明皇从之，肃宗以是疑琯，受谗废。先是禄山见分镇诏书，附膺叹曰：“吾不得天下矣！”）鼎饫和方济，台阶润欲平。（《纬略》）。夜短猿悲减，风和鹊喜虚。骅骝思故第，鹦鹉失佳人。鲸鲵人海涸，魑魅棘林幽。棋声花院闭，幡影石坛高。地凉清鹤梦，林静肃僧仪。晚妆留拜月，春睡更生香。隔谷见鸡犬，山苗接楚田。人家寒食月，花影午时天。（见图与人论诗，举得意者二十二联，无全什者附记于此）官路好禽声，轩车驻晚程。南楼山最秀，北路邑偏清。（虞乡县楼）多病形容五十三，谁怜借笏趁朝参。（华下乞归，见《摭言》）十年太华无知己，只得虚中两首诗。（王禹偁云：人多以四皓、二疏目图，惟僧虚中赠图诗云：道装汀鹤识，春醉野人扶。言其操履检身，非傲世也。又云：有时看御札，特地挂朝衣。言其尊戴存诚，非邀君也。故图诗云云，言得其意趣）看师逸迹两师宜，高适歌行李白诗。（赠z6光，见《宣和书谱》）","dynasty":"唐代","title":"句"}
{"author":"司空图","content":"黄昏寒立更披襟，露浥清香悦道心。却笑谁家扃绣户，正薰龙麝暖鸳衾。四面云屏一带天，是非断得自翛然。此生只是偿诗债，白菊开时最不眠。狂才不足自英雄，仆妾驱令学贩舂。侯印几人封万户，侬家只办买孤峰。黄鹂啭处谁同听，白菊开时且剩过。漫道南朝足流品，由来叔宝不宜多。","dynasty":"唐代","tags":"咏物，白菊，组诗","title":"白菊杂书四首"}
{"author":"司空图","content":"素处以默，妙机其微。饮之太和，独鹤与飞。犹之惠风，苒苒在衣。阅音修篁，美曰载归。遇之匪深，即之愈稀。脱有形似，握手已违。","dynasty":"唐代","title":"诗品二十四则。冲淡"}
{"author":"司空图","content":"行乐溪边步转迟，出山渐减探花期。去年四度今三度，恐到凭人折去时。","dynasty":"唐代","title":"力疾山下吴村看杏花十九首其十七"}
{"author":"司空图","content":"一半晴空一半云，远笼仙掌日初曛。洞天有路不知处，绝顶异香难更闻。","dynasty":"唐代","title":"携仙箓九首其二"}
{"author":"司空图","content":"圣主千年乐未央，御沟金翠满垂杨。年年织作升平字，高映南山献寿觞。","dynasty":"唐代","title":"杨柳枝寿杯词十八首其十八"}
{"author":"司空图","content":"五更窗下簇妆台，已怕堂前阿母催。满鸭香薰鹦鹉睡，隔帘灯照牡丹开。","dynasty":"唐代","title":"乐府"}
{"author":"司空图","content":"登高唯北望，菊助可□明。离恨初逢节，贫居只喜晴。好文时可见，学稼老无成。莫叹关山阻，何当不阻兵。","dynasty":"唐代","title":"浙上重阳"}
{"author":"司空图","content":"雨淋麟阁名臣画，雪卧龙庭猛将碑。不用黄金铸侯印，尽输公子买蛾眉。汉世频封万户侯，云台空峻谢风流。江南不有名儒相，齿冷中原笑未休。天风斡海怒长鲸，永固南来百万兵。若向沧洲犹笑傲，江山虚有石头城。花迷公子玉楼恩，镜弄佳人红粉春。不信关山劳远戍，绮罗香外任行尘。兵围梁殿金瓯破，火发陈宫玉树摧。奸佞岂能惭误国，空令怀古更徘徊。行乐最宜连夜景，太平方觉有春风。千金尽把酬歌舞，犹胜三边赏战功。桃芳李艳年年发，羌管蛮弦处处多。海上应无三岛路，人间惟有一声歌。佳人自折一枝红，把唱新词曲未终。惟向眼前怜易落，不如抛掷任春风。景阳楼下花钿镜，玄武湖边锦绣旗。昔日繁华今日恨，雉媒声晚草芳时。乱后人间尽不平，秦川花木最伤情。无穷红艳红尘里，骤马分香散入营。","dynasty":"唐代","title":"南北史感遇十首"}
{"author":"司空图","content":"莫话伤心事，投春满鬓霜。殷勤共尊酒，今岁只残阳。","dynasty":"唐代","title":"岁尽二首其二"}
{"author":"司空图","content":"汉世频封万户侯，云台空峻谢风流。江南不有名儒相，齿冷中原笑未休。","dynasty":"唐代","title":"南北史感遇十首其二"}
{"author":"司空图","content":"少年已惯掷年光，时节催驱独不忙。今日无疑亦无病，前程无事扰医王。篱落轻寒整顿新，雪晴步屣会诸邻。自从南至歌风顶，始见人烟外有人。","dynasty":"唐代","title":"修史亭二首"}
{"author":"司空图","content":"清溪一路照羸身，不似云台画像人。国史数行犹有志，只将谈笑继英尘。马上搜奇已数篇，籍中犹愧是顽仙。关头传说开元事，指点多疑孟浩然。","dynasty":"唐代","title":"商山二首"}
{"author":"司空图","content":"峰北幽亭愿证因，他生此地却容身。上方僧在时应到，笑认前衔记写真。","dynasty":"唐代","title":"证因亭"}
{"author":"司空图","content":"才情百巧斗风光，却笑雕花刻叶忙。熨帖新巾来与裹，犹看腾踏少年场。","dynasty":"唐代","title":"力疾山下吴村看杏花十九首其五"}
{"author":"司空图","content":"撼晚梳空不自持，与君同折上楼时。春风还有常情处，系得人心免别离。","dynasty":"唐代","title":"杨柳枝寿杯词十八首其二"}
{"author":"司空图","content":"高风只在五峰前，应是精灵降作贤。万里无云惟一鹤，乡中同看却升天。","dynasty":"唐代","title":"李居士"}
{"author":"司空图","content":"浮世荣枯总不知，且忧花阵被风欺。侬家自有麒麟阁，第一功名只赏诗。","dynasty":"唐代","title":"力疾山下吴村看杏花十九首其六"}
{"author":"司空图","content":"此身衰病转堪嗟，长忍春寒独惜花。更恨新诗无纸写，蜀笺堆积是谁家。","dynasty":"唐代","title":"力疾山下吴村看杏花十九首其十八"}
{"author":"司空图","content":"燕语曾来客，花催欲别人。莫愁春又过，看著又新春。","dynasty":"唐代","title":"退居漫题七首其三"}
{"author":"司空图","content":"三十年来往，中间京洛尘。倦行今白首，归卧已清神。坡暖冬抽笋，松凉夏健人。更惭征诏起，避世迹非真。","dynasty":"唐代","title":"下方"}
{"author":"司空图","content":"高鸦隔谷见，路转寺西门。塔影荫泉脉，山苗侵烧痕。钟疏含杳霭，閤迥亘黄昏。更待他僧到，长如前信存。","dynasty":"唐代","title":"上陌梯寺怀旧僧二首其二"}
{"author":"司空图","content":"峰北幽亭愿证因，他生此地却容身。上方僧在时应到，笑认前衔记写真。","dynasty":"唐代","title":"证因亭"}
{"author":"司空图","content":"蛾眉新画觉婵娟，斗走将花阿母边。仙曲教成慵不理，玉阶相簇打金钱。刘郎相约事难谐，雨散云飞自此乖。月姊殷勤留不住，碧空遗下水精钗。","dynasty":"唐代","title":"游仙二首"}
{"author":"司空图","content":"花迷公子玉楼恩，镜弄佳人红粉春。不信关山劳远戍，绮罗香外任行尘。","dynasty":"唐代","title":"南北史感遇十首其四"}
{"author":"司空图","content":"乐退安贫知是分，成家报国亦何惭。到还僧院心期在，瑟瑟澄鲜百丈潭。","dynasty":"唐代","title":"漫书"}
{"author":"司空图","content":"酿黍长添不尽杯，只忧花尽客空回。垂杨且为晴遮日，留遇重阳即放开。","dynasty":"唐代","title":"力疾马上走笔"}
{"author":"司空图","content":"俯拾即是，不取诸邻。俱道适往，著手成春。如逢花开，如瞻岁新。真予不夺，强得易贫。幽人空山，过水采蘋.薄言情晤，悠悠天钧。","dynasty":"唐代","title":"诗品二十四则。自然"}
{"author":"司空图","content":"此身闲得易为家，业是吟诗与看花。若使他生抛笔砚，更应无事老烟霞。","dynasty":"唐代","title":"闲夜二首其二"}
{"author":"司空图","content":"燕巢空后谁相伴，鸳被缝来不忍薰。薄命敢辞长滴泪，倡家未必肯留君。","dynasty":"唐代","title":"洛中三首其三"}
{"author":"司空图","content":"莫恨艰危日日多，时情其奈幸门何。貔貅睡稳蛟龙渴，犹把烧残朽铁磨。别鹤凄凉指法存，戴逵能耻近王门。世间第一风流事，借得王公玉枕痕。交疏自古戒言深，肝胆徒倾致铄金。不是史迁书与说，谁知孤负李陵心。南华落笔似荒唐，若肯经纶亦不狂。偶作客星侵帝座，却应虚薄是严光。不劳世路更相猜，忍到须休惜得材。几度懒乘风水便，拗船折舵恐难回。由来相爱只诗僧，怪石长松自得朋。却怕他生还识字，依前日下作孤灯。老禅乘仗莫过身，远岫孤云见亦频。应是佛边犹怕闹，信缘须作且闲人。止竟闲人不爱闲，只偷无事闭柴关。轰霆搅破蛟龙窟，也被狂风卷出山。地下修文著作郎，生前饥处倒空墙。何如神爽骑星去，犹自研几助玉皇。雨洗芭蕉叶上诗，独来凭槛晚晴时。故园虽恨风荷腻，新句闲题亦满池。初时拄杖向邻村，渐到清明亦杜门。三十年来辞病表，今朝卧病感皇恩。来时虽恨失青毡，自见芭蕉几十篇。应是阿刘还宿债，剩拚才思折供钱。芭蕉丛畔碧婵娟，免更悠悠扰蜀川。应到去时题不尽，不劳分寄校书笺。自伤衰病渐难平，永夜禅床雨滴声。闻道虎疮仍带镞，吼来和痛亦横行。昨日流莺今日蝉，起来又是夕阳天。六龙飞辔长相窘，更忍乘危自著鞭。有是有非还有虑，无心无迹亦无猜。不平便激风波险，莫向安时稔祸胎。十年三署让官频，认得无才又索身。莫道太行同一路，大都安稳属闲人。曾闻劫火到蓬壶，缩尽鳌头海亦枯。今日家山同此恨，人归未得鹤归无。","dynasty":"唐代","title":"狂题十八首"}
{"author":"司空图","content":"自古经纶足是非，阴谋最忌夺天机。留侯却粒商翁去，甲第何人意气归。古来贤俊共悲辛，长是豪家拒要津。从此当歌唯痛饮，不须经世为闲人。","dynasty":"唐代","title":"有感二首"}
{"author":"司空图","content":"草堂旧隐犹招我，烟阁英才不见君。惆怅故山归未得，酒狂叫断暮天云。须知世乱身难保，莫喜天晴菊并开。长短此身长是客，黄花更助白头催。","dynasty":"唐代","title":"狂题二首"}
{"author":"司空图","content":"维摩居士陶居士，尽说高情未足夸。檐外莲峰阶下菊，碧莲黄菊是吾家。","dynasty":"唐代","title":"雨中"}
{"author":"司空图","content":"重阳阻雨独衔杯，移得山家菊未开。犹胜登高闲望断，孤烟残照马嘶回。","dynasty":"唐代","title":"重阳阻雨"}
{"author":"司空图","content":"初时拄杖向邻村，渐到清明亦杜门。三十年来辞病表，今朝卧病感皇恩。","dynasty":"唐代","title":"狂题十八首其十一"}
{"author":"司空图","content":"陶家五柳簇衡门，还有高情爱此君。何处更添诗境好，新蝉欹枕每先闻。数枝珍重蘸沧浪，无限尘心暂免忙。烦暑若和烟露裛，便同佛手洒清凉。","dynasty":"唐代","title":"杨柳枝二首"}
{"author":"司空图","content":"客泪休沾汉水滨，舞腰羞杀汉宫人。狂风更与回烟帚，扫尽繁花独占春。","dynasty":"唐代","title":"杨柳枝寿杯词十八首其九"}
{"author":"司空图","content":"人若憎时我亦憎，逃名最要是无能。后生乞汝残风月，自作深林不语僧。","dynasty":"唐代","title":"偈"}
{"author":"司空图","content":"郊居谢名利，何事最相亲。渐与论诗久，皆知得句新。川明虹照雨，树密鸟冲人。应念从今去，还来岳下频。","dynasty":"唐代","title":"华下送文浦（一作涓）"}
{"author":"司空图","content":"朝班尽说人宜紫，洞府应无鹤着绯。从此玉皇须破例，染霞裁赐地仙衣。","dynasty":"唐代","title":"戏题试衫"}
{"author":"司空图","content":"先知左袒始同行，须待龙楼羽翼成。若使只凭三杰力，犹应汉鼎一毫轻。鱼在枯池鸟在林，四时无奈雪霜侵。若教激劝由真宰，亦奖青松径寸心。","dynasty":"唐代","title":"杂题二首"}
{"author":"司空图","content":"一叶随西风，君行亦向东。知妾飞书意，无劳待早鸿。","dynasty":"唐代","title":"古乐府"}
{"author":"司空图","content":"长绳不见系空虚，半偈传心亦未疏。推倒我山无一事，莫将文字缚真如。","dynasty":"唐代","title":"与伏牛长老偈二首其二"}
{"author":"司空图","content":"掩谤知迎吠，欺心见强颜。有名人易困，无契债难还。","dynasty":"唐代","title":"偶书五首其五"}
{"author":"司空图","content":"徘徊自劝莫沾缨，分付年年谷口莺。却赖无情容易别，有情早个不胜情。","dynasty":"唐代","title":"力疾山下吴村看杏花十九首其十三"}
{"author":"司空图","content":"好鸟无恶声，仁兽肯狂噬。宁教鹦鹉哑，不遣麒麟细。人人语与默，唯观利与势。爱毁亦自遭，掩谤终失计。","dynasty":"唐代","title":"感时"}
{"author":"司空图","content":"少年已惯掷年光，时节催驱独不忙。今日无疑亦无病，前程无事扰医王。篱落轻寒整顿新，雪晴步屣会诸邻。自从南至歌风顶，始见人烟外有人。","dynasty":"唐代","title":"修史亭二首"}
{"author":"司空图","content":"箨冠新带步池塘，逸韵偏宜夏景长。扶起绿荷承早露，惊回白鸟入残阳。久无书去干时贵，时有僧来自故乡。不用名山访真诀，退休便是养生方。","dynasty":"唐代","title":"华下"}
{"author":"司空图","content":"中峰曾到处，题记没苍苔。振锡传深谷，翻经想旧台。危松临砌偃，惊鹿蓦溪来。内殿御诗切，身回心未回。","dynasty":"唐代","title":"次韵和秀上人游南五台"}
{"author":"司空图","content":"云根禅客居，皆说旧无庐。松日明金像，山风向木鱼。依栖应不阻，名利本来疏。纵有人相问，林间懒拆书。高鸦隔谷见，路转寺西门。塔影荫泉脉，山苗侵烧痕。钟疏含杳霭，閤迥亘黄昏。更待他僧到，长如前信存。","dynasty":"唐代","title":"上陌梯寺怀旧僧二首"}
{"author":"司空图","content":"茶爽添诗句，天清莹道心。只留鹤一只，此外是空林。御礼征奇策，人心注盛时。从来留振滞，只待济临危。","dynasty":"唐代","title":"即事二首"}
{"author":"司空图","content":"登彼太行，翠绕羊肠。杳霭流玉，悠悠花香。力之于时，声之于羌。似往已回，如幽匪藏。水理漩洑，鹏风翱翔。道不自器，与之圆方。","dynasty":"唐代","title":"诗品二十四则。委曲"}
{"author":"司空图","content":"年年山□□来频，莫强孤危竞要津。吉卦偶成开病眼，暖檐还葺寄羸身。求仙自躁非无药，报国当材别有人。鬓发堪伤白已遍，镜中更待白眉新。","dynasty":"唐代","title":"南至日"}
{"author":"司空图","content":"风涛曾阻化鳞来，谁料蓬瀛路却开。欲去迟迟还自笑，狂才应不是仙才。","dynasty":"唐代","title":"纶阁有感"}
{"author":"司空图","content":"菊开犹阻雨，蝶意切于人。亦应知暮节，不比惜残春。","dynasty":"唐代","title":"重阳"}
{"author":"司空图","content":"欲返不尽，相期与来。明漪绝底，奇花初胎。青春鹦鹉，杨柳池台。碧山人来，清酒满杯。生气远出，不著死灰。妙造自然，伊谁与裁？","dynasty":"唐代","title":"诗品二十四则。精神"}
{"author":"司空图","content":"地阔分吴塞，枫高映楚天。曲塘春尽雨，方响夜深船。行纪添新梦，羁愁甚往年。何时京洛路，马上见人烟。","dynasty":"唐代","title":"江行二首其一"}
{"author":"司空图","content":"登彼太行，翠绕羊肠。杳霭流玉，悠悠花香。力之于时，声之于羌。似往已回，如幽匪藏。水理漩洑，鹏风翱翔。道不自器，与之圆方。","dynasty":"唐代","title":"诗品二十四则。委曲"}
{"author":"司空图","content":"买得杏花，十载归来方始坼。假山西畔药阑东，满枝红。旋开旋落旋成空，白发多情人更惜。黄昏把酒祝东风，且从容。","dynasty":"唐代","title":"酒泉子"}
{"author":"司空图","content":"白菊初开卧内明，闻君相访病身轻。樽前且拨伤心事，谿上还随觅句行。幽鹤傍人疑旧识，残蝉向日噪新晴。拟将寂寞同留住，且劝康时立大名。","dynasty":"唐代","title":"喜王驾小仪重阳相访"}
{"author":"司空图","content":"郊居谢名利，何事最相亲。渐与论诗久，皆知得句新。川明虹照雨，树密鸟冲人。应念从今去，还来岳下频。","dynasty":"唐代","title":"华下送文浦（一作涓）"}
{"author":"司空图","content":"独临官路易伤摧，从遣春风恣意开。禅客笑移山上看，流莺直到槛前来。","dynasty":"唐代","title":"移桃栽"}
{"author":"司空图","content":"郊居谢名利，何事最相亲。渐与论诗久，皆知得句新。川明虹照雨，树密鸟冲人。应念从今去，还来岳下频。","dynasty":"唐代","title":"华下送文浦"}
{"author":"司空图","content":"伤怀同客处，病眼却花朝。草嫩侵沙短，冰轻著雨消。风光知可爱，容发不相饶。早晚丹丘去，飞书肯见招。","dynasty":"唐代","title":"早春"}
{"author":"司空图","content":"五更窗下簇妆台，已怕堂前阿母催。满鸭香薰鹦鹉睡，隔帘灯照牡丹开。","dynasty":"唐代","title":"乐府"}
{"author":"司空图","content":"景物诗人见即夸，岂怜高韵说红茶。牡丹枉用三春力，开得方知不是花。","dynasty":"唐代","title":"红茶花"}
{"author":"司空图","content":"神存富贵，始轻黄金。浓尽必枯，浅者屡深。露馀山青，红杏在林。月明华屋，画桥碧阴。金尊酒满，共客弹琴。取之自足，良殚美襟。","dynasty":"唐代","title":"诗品二十四则。绮丽"}
{"author":"司空图","content":"生者百岁，相去几何？欢乐苦短，忧愁实多。何如尊酒，日往烟萝。花覆茆檐，疏雨相过。倒酒既尽，杖藜行过。孰不有古，南山峨峨。","dynasty":"唐代","title":"诗品二十四则。旷达"}
{"author":"司空图","content":"畸人乘真，手把芙蓉。泛彼浩劫，窅然空纵。月出东斗，好风相从。太华夜碧，人闻清钟。虚伫神素，脱然畦封。黄唐在独，落落玄宗。","dynasty":"唐代","title":"诗品二十四则。高古"}
{"author":"司空图","content":"素处以默，妙机其微。饮之太和，独鹤与飞。犹之惠风，苒苒在衣。阅音修篁，美曰载归。遇之匪深，即之愈稀。脱有形似，握手已违。","dynasty":"唐代","title":"诗品二十四则。冲淡"}
{"author":"司空图","content":"风荷似醉和花舞，沙鸟无情伴客闲。总是此中皆有恨，更堪微雨半遮山。荷塘烟罩小斋虚，景物皆宜入画图。尽日无人只高卧，一双白鸟隔纱厨。","dynasty":"唐代","title":"王官二首"}
{"author":"司空图","content":"诗人自古恨难穷，暮节登临且喜同。四望交亲兵乱后，一川风物笛声中。菊残深处回幽蝶，陂动晴光下早鸿。明日更期来此醉，不堪寂寞对衰翁。","dynasty":"唐代","title":"重阳山居"}
{"author":"司空图","content":"全家与我恋孤岑，蹋得苍苔一径深。逃难人多分隙地，放生麋大出寒林。名应不朽轻仙骨，理到忘机近佛心。昨夜前溪骤雷雨，晚晴闲步数峰吟。","dynasty":"唐代","title":"山中"}
{"author":"司空图","content":"大风卷水，林木为摧。意苦若死，招憩不来。百岁如流，富贵冷灰。大道日往，若为雄才。壮士拂剑，浩然弥哀。萧萧落叶，漏雨苍苔。","dynasty":"唐代","title":"诗品二十四则。悲慨"}
{"author":"司空图","content":"绝伫灵素，少回清真。如觅水影，如写阳春。风云变态，花草精神。海之波澜，山之嶙峋。俱似大道，妙契同尘。离形得似，庶几斯人。","dynasty":"唐代","title":"诗品二十四则。形容"}
{"author":"司空图","content":"欲返不尽，相期与来。明漪绝底，奇花初胎。青春鹦鹉，杨柳池台。碧山人来，清酒满杯。生气远出，不著死灰。妙造自然，伊谁与裁？","dynasty":"唐代","title":"诗品二十四则。精神"}
{"author":"司空图","content":"是有真迹，如不可知。意象欲生，造化已奇。水流花开，清露未晞。要路愈远，幽行为迟。语不欲犯，思不欲痴。犹春于绿，明月雪时。","dynasty":"唐代","title":"诗品二十四则。缜密"}
{"author":"司空图","content":"惟性所宅，真取弗羁。拾物自富，与率为期。筑屋松下，脱帽看诗。但知旦暮，不辨何时。倘然适意，岂必有为。若其天放，如是得之。","dynasty":"唐代","title":"诗品二十四则。疏野"}
{"author":"司空图","content":"落落欲往，矫矫不群。缑山之鹤，华顶之云。高人画中，令色絪缊。御风蓬叶，泛彼无垠。如不可执，如将有闻。识者已领，期之愈分。","dynasty":"唐代","title":"诗品二十四则。飘逸"}
{"author":"司空图","content":"丑妇竞簪花，花多映愈丑。邻女恃其姿，掇之不盈手。量已苟自私，招损乃谁咎。宠禄既非安，于吾竟何有。","dynasty":"唐代","title":"效陈拾遗子昂"}
{"author":"司空图","content":"几处白烟断，一川红树时。坏桥侵辙水，残照背村碑。","dynasty":"唐代","title":"闲步"}
{"author":"司空图","content":"岳北秋空渭北川，晴云渐薄薄如烟。坐来还见微风起，吹散残阳一片蝉。一半晴空一半云，远笼仙掌日初曛。洞天有路不知处，绝顶异香难更闻。决事还须更事酬，清谭妙理一时休。渔翁亦被机心误，眼暗汀边结钓钩。迹不趋时分不侯，功名身外最悠悠。听君总画麒麟阁，还我闲眠舴艋舟。仙凡路阻两难留，烟树人间一片秋。若道阴功能济活，且将方寸自焚修。若有阴功救未然，玉皇品籍亦搜贤。应知谭笑还高谢，别就沧洲赞上仙。英名何用苦搜奇，不朽才销一句诗。却赖风波阻三岛，老臣犹得恋明时。剪取红云剩写诗，年年高会趁花时。水精楼阁分明见，只欠霞浆别著旗。此生得作太平人，只向尘中便出尘。移取碧桃花万树，年年自乐故乡春。","dynasty":"唐代","title":"携仙箓九首"}
{"author":"司空图","content":"不必长漂玉洞花，曲中偏爱浪淘沙。黄河却胜天河水，万里萦纡入汉家。","dynasty":"唐代","title":"浪淘沙"}
{"author":"司空图","content":"谁家按舞傍池塘，已见繁枝嫩眼黄。漫说早梅先得意，不知春力暗分张。似拟凌寒妒早梅，无端弄色傍高台。折来未有新枝长，莫遣佳人更折来。","dynasty":"唐代","title":"柳二首"}
{"author":"司空图","content":"酿黍长添不尽杯，只忧花尽客空回。垂杨且为晴遮日，留遇重阳即放开。","dynasty":"唐代","title":"力疾马上走笔"}
{"author":"司空图","content":"从扑香尘拂面飞，怜渠只为解相依。经冬好近深炉暖，何必千岩万水归。","dynasty":"唐代","title":"秋燕"}
{"author":"司空图","content":"楚田人立带残晖，驿迥村幽客路微。两岸芦花正萧飒，渚烟深处白牛归。","dynasty":"唐代","title":"涔阳渡"}
{"author":"司空图","content":"索得身归未保闲，乱来道在辱来顽。留侯万户虽无分，病骨应消一片山。","dynasty":"唐代","title":"偶作"}
{"author":"司空图","content":"衰谢当何忏，惟应悔壮图。磬声花外远，人影塔前孤。色变莺雏长，竿齐笋箨垂。白头身偶在，清夏景还移。蜀妓轻成妙，吴娃狎共纤。晚妆留拜月，卷上水精帘。独步荒郊暮，沉思远墅幽。平生多少事，弹指一时休。掩谤知迎吠，欺心见强颜。有名人易困，无契债难还。","dynasty":"唐代","title":"偶书五首"}
{"author":"司空图","content":"一叶随西风，君行亦向东。知妾飞书意，无劳待早鸿。","dynasty":"唐代","title":"古乐府"}
{"author":"司空图","content":"维摩居士陶居士，尽说高情未足夸。檐外莲峰阶下菊，碧莲黄菊是吾家。","dynasty":"唐代","title":"雨中"}
{"author":"司空图","content":"楼下公孙昔擅场，空教女子爱军装。潼关一败吴儿喜，簇马骊山看御汤。","dynasty":"唐代","title":"剑器"}
{"author":"司空图","content":"惊鸾迸鹭尽归林，弱羽低垂分独沈。带病深山犹草檄，昭陵应识老臣心。","dynasty":"唐代","title":"与都统参谋书有感"}
{"author":"司空图","content":"清溪一路照羸身，不似云台画像人。国史数行犹有志，只将谈笑继英尘。马上搜奇已数篇，籍中犹愧是顽仙。关头传说开元事，指点多疑孟浩然。","dynasty":"唐代","title":"商山二首"}
{"author":"司空图","content":"三十功名志未伸，初将文字竞通津。春风漫折一枝桂，烟阁英雄笑杀人。","dynasty":"唐代","title":"榜下"}
{"author":"司空图","content":"一水悠悠一叶危，往来长恨阻归期。乡关不是无华表，自为多惊独上迟。水阔风惊去路危，孤舟欲上更迟迟。鹤群长扰三珠树，不借人间一只骑。","dynasty":"唐代","title":"自河西归山二首"}
{"author":"司空图","content":"几年汶上约同游，拟为莲峰别置楼。今日凤凰池畔客，五千仞雪不回头。","dynasty":"唐代","title":"寄王十四舍人"}
{"author":"司空图","content":"梅雨和乡泪，终年共酒衣。殷勤华表鹤，羡尔亦曾归。","dynasty":"唐代","title":"长亭"}
{"author":"司空图","content":"郊居谢名利，何事最相亲。渐与论诗久，皆知得句新。川明虹照雨，树密鸟冲人。应念从今去，还来岳下频。","dynasty":"唐代","title":"华下送文浦"}
{"author":"司空图","content":"身病时亦危，逢秋多恸哭。风波一摇荡，天地几翻覆。孤萤出荒池，落叶穿破屋。势利长草草，何人访幽独。","dynasty":"唐代","title":"琴曲歌辞。蔡氏五弄。秋思"}
{"author":"司空图","content":"红叶黄花秋景宽，醉吟朝夕在樊川。却嫌今日登山俗，且共高僧对榻眠。别画长怀吴寺壁，宜茶偏赏霅溪泉。归来童稚争相笑，何事无人与酒船。","dynasty":"唐代","title":"重阳日访元秀上人"}
{"author":"司空图","content":"病来犹强引雏行，力上东原欲试耕。几处马嘶春麦长，一川人喜雪峰晴。闲知有味心难肯，道贵谋安迹易平。陶令若能兼不饮，无弦琴亦是沽名。","dynasty":"唐代","title":"书怀"}
{"author":"司空图","content":"宦游萧索为无能，移住中条最上层。得剑乍如添健仆，亡书久似失良朋。燕昭不是空怜马，支遁何妨亦爱鹰。自此致身绳检外，肯教世路日兢兢。","dynasty":"唐代","title":"退栖"}
{"author":"司空图","content":"水榭花繁处，春晴日午前。鸟窥临槛镜，马过隔墙鞭。","dynasty":"唐代","title":"偶题"}
{"author":"司空图","content":"乱后烧残数架书，峰前犹自恋吾庐。忘机渐喜逢人少，览镜空怜待鹤疏。孤屿池痕春涨满，小阑花韵午晴初。酣歌自适逃名久，不必门多长者车。","dynasty":"唐代","title":"光启四年春戊申（一作归王官次年作）"}
{"author":"司空图","content":"乐府翻来占太平，风光无处不含情。千门万户喧歌吹，富贵人间只此声。撼晚梳空不自持，与君同折上楼时。春风还有常情处，系得人心免别离。灞亭东去彻隋堤，赠别何须醉似泥。万里往来无一事，便帆轻拂乱莺啼。台城细仗晓初移，诏赐千官禊饮时。绿帐远笼清珮响，更曛晴日上龙旗。桃源仙子不须夸，闻道惟栽一片花。何似浣纱溪畔住，绿阴相间两三家。偶然楼上卷珠帘，往往长条拂枕函。恰值小娥初学舞，拟偷金缕押春衫。池边影动散鸳鸯，更引微风乱绣床。直待玉窗尘不起，始应金雁得成行。稻畦分影向江村，憔悴经霜只半存。昨日流莺今不见，乱萤飞出照黄昏。客泪休沾汉水滨，舞腰羞杀汉宫人。狂风更与回烟帚，扫尽繁花独占春。游人莫叹易凋衰，长乐荣枯自有期。看取明年春意动，更于何处最先知。昔年行乐及芳时，一上丹梯桂一枝。笑问江头醉公子，饶君满把麹尘丝。渡头残照一行新，独自依依向北人。莫恨乡程千里远，眼中从此故乡春。絮惹轻枝雪未飘，小溪烟束带危桥。邻家女伴频攀折，不觉回身罥翠翘。处处萦空百万枝，一枝枝好更题诗。隔城远岫招行客，便与朱楼当酒旗。锦城分得映金沟，两岸年年引胜游。若似松篁须带雪，人间何处认风流。日暖津头絮已飞，看看还是送君归。莫言万绪牵愁思，缉取长绳系落晖。大堤时节近清明，霞衬烟笼绕郡城。好是梨花相映处，更胜松雪日初晴。圣主千年乐未央，御沟金翠满垂杨。年年织作升平字，高映南山献寿觞。","dynasty":"唐代","title":"杨柳枝寿杯词十八首"}
{"author":"司空图","content":"魏中义士有冯燕，游侠幽并最少年。避仇偶作滑台客，嘶风跃马来翩翩。此时恰遇莺花月，堤上轩车昼不绝。两面高楼语笑声，指点行人情暗结。掷果潘郎谁不慕，朱门别见红妆露。故故推门掩不开，似教欧轧传言语。冯生敲镫袖笼鞭，半拂垂杨半惹烟。树间春鸟知人意，的的心期暗与传。传道张婴偏嗜酒，从此香闺为我有。梁间客燕正相欺，屋上鸣鸠空自斗。婴归醉卧非仇汝，岂知负过人怀惧。燕依户扇欲潜逃，巾在枕傍指令取。谁言狼戾心能忍，待我情深情不隐。回身本谓取巾难，倒柄方知授霜刃。凭君抚剑即迟疑，自顾平生心不欺。尔能负彼必相负，假手他人复在谁？窗间红艳犹可掬，熟视花钿情不足。唯将大义断胸襟，粉颈初回如切玉。凤凰钗碎各分飞，怨魄娇魂何处追，凌波如唤游金谷，羞彼揶揄泪满衣。新人藏匿旧人起，白昼喧呼骇邻里。诬执张婴不自明，贵免生前遭考捶。官将赴市拥红尘，掉臂人来擗看人。传声莫遣有冤滥，盗杀婴家即我身。初闻僚吏翻疑叹，呵叱风狂词不变。缧囚解缚犹自疑，疑是梦中方脱免。未死劝君莫浪言，临危不顾始知难。已为不平能割爱，更将身命救深冤。白马贤侯贾相公，长悬金帛募才雄。拜章请赎冯燕罪，千古三河激义风。黄河东注无时歇，注尽波澜名不灭。为感词人沈下贤，长歌更与分明说。此君精爽知犹在，长与人间留炯诫。铸作金燕香作堆，焚香酬酒听歌来。","dynasty":"唐代","title":"冯燕歌（一作沈下贤诗）"}
{"author":"司空图","content":"他乡处处堪悲事，残照依依惜别天。此去知名长命缕，殷勤为我唱花前。","dynasty":"唐代","title":"长命缕"}
{"author":"司空图","content":"珍重逢秋莫弃捐，依依只仰故人怜。有时池上遮残日，承得霜林几个蝉。","dynasty":"唐代","title":"扇"}
{"author":"司空图","content":"先知左袒始同行，须待龙楼羽翼成。若使只凭三杰力，犹应汉鼎一毫轻。鱼在枯池鸟在林，四时无奈雪霜侵。若教激劝由真宰，亦奖青松径寸心。","dynasty":"唐代","title":"杂题二首"}
{"author":"司空图","content":"蛾眉新画觉婵娟，斗走将花阿母边。仙曲教成慵不理，玉阶相簇打金钱。刘郎相约事难谐，雨散云飞自此乖。月姊殷勤留不住，碧空遗下水精钗。","dynasty":"唐代","title":"游仙二首"}
{"author":"司空图","content":"昨日登班缀柏台，更惭起草属微才。锦窠不是寻常锦，兼向丘迟夺得来。","dynasty":"唐代","title":"少仪"}
{"author":"司空图","content":"故国春归未有涯，小栏高槛别人家。五更惆怅回孤枕，犹自残灯照落花。关外风昏欲雨天，荠花耕倒枕河壖。村南寂寞时回望，一只鸳鸯下渡船。","dynasty":"唐代","title":"华（一作花）下二首"}
{"author":"司空图","content":"辽阳音信近来稀，纵有虚传逼节归。永日无人新睡觉，小窗晴暖螖虫飞。","dynasty":"唐代","title":"偶题三首其三"}
{"author":"司空图","content":"复道朝延火，严城夜涨尘。骅骝思故第，鹦鹉失佳人。禁漏虚传点，妖星不振辰。何当回万乘，重睹玉京春。","dynasty":"唐代","title":"庚子腊月五日"}
{"author":"司空图","content":"涓涓群松，下有漪流。晴雪满竹，隔溪鱼舟。可人如玉，步渫寻幽，载瞻载止，空碧悠悠。神出古异，淡不可收。如月之曙，如气之秋。","dynasty":"唐代","title":"二十四诗品"}
{"author":"司空图","content":"绝伫灵素，少□清真。如觅水影，如写阳春。风云变态，花草精神；海之波澜，山之嶙峋；俱似大道，妙契同尘。离形得似，庶几斯人。","dynasty":"唐代","title":"二十四诗品"}
{"author":"司空图","content":"燕语曾来客，花催欲别人。莫愁春已过，看着又新春。","dynasty":"唐代","title":"退居漫题"}
{"author":"司空图","content":"匪神之灵，匪机之微。如将白云，清风与归。远引若至，临之已非。少有道契，终与俗违。乱山高木，碧苔芳晖。诵之思之，其声愈稀。","dynasty":"唐代","title":"诗品二十四则。超诣"}
{"author":"司空图","content":"登彼太行，翠绕羊肠。杳霭流玉，悠悠花香。力之于时，声之于羌。似往已回，如幽匪藏。水理漩洑，鹏风翱翔。道不自器，与之圆方。","dynasty":"唐代","title":"诗品二十四则。委曲"}
{"author":"司空图","content":"取语甚直，计思匪深。忽逢幽人，如见道心。晴涧之曲，碧松之阴。一客荷樵，一客听琴。情性所至，妙不自寻。遇之自天，冷然希音。","dynasty":"唐代","title":"诗品二十四则。实境"}
{"author":"司空图","content":"若纳水輨，如转丸珠。夫岂可道，假体遗愚。荒荒坤轴，悠悠天枢。载要其端，载同其符。超超神明，返返冥无。来往千载，是之谓乎。","dynasty":"唐代","title":"诗品二十四则。流动"}
{"author":"司空图","content":"忍事敌灾星。（以下《困学纪闻》）物望倾心久，凶渠破胆频。（《咏房太尉》。自注：初琯建亲王分镇天下议，明皇从之，肃宗以是疑琯，受谗废。先是禄山见分镇诏书，附膺叹曰：“吾不得天下矣！”）鼎饫和方济，台阶润欲平。（《纬略》）。夜短猿悲减，风和鹊喜虚。骅骝思故第，鹦鹉失佳人。鲸鲵人海涸，魑魅棘林幽。棋声花院闭，幡影石坛高。地凉清鹤梦，林静肃僧仪。晚妆留拜月，春睡更生香。隔谷见鸡犬，山苗接楚田。人家寒食月，花影午时天。（见图与人论诗，举得意者二十二联，无全什者附记于此）官路好禽声，轩车驻晚程。南楼山最秀，北路邑偏清。（虞乡县楼）多病形容五十三，谁怜借笏趁朝参。（华下乞归，见《摭言》）十年太华无知己，只得虚中两首诗。（王禹偁云：人多以四皓、二疏目图，惟僧虚中赠图诗云：道装汀鹤识，春醉野人扶。言其操履检身，非傲世也。又云：有时看御札，特地挂朝衣。言其尊戴存诚，非邀君也。故图诗云云，言得其意趣）看师逸迹两师宜，高适歌行李白诗。（赠z6光，见《宣和书谱》）","dynasty":"唐代","title":"句"}
{"author":"司空图","content":"殷勤不为学烧金，道侣惟应识此心。雪里千山访君易，微微鹿迹入深林。","dynasty":"唐代","title":"送道者二首其二"}
{"author":"陈僖","content":"草堂寂寞奈春何，旧友惟余燕子过。才尽半倾青玉案，客来新自白狼河。樽前鸡黍中原月，袖里风光塞外歌。千载梁园今已矣，驱车且缓渡滹沱。","dynasty":"清代","title":"友人至自三韩感赋时又有大梁之行"}
{"author":"陈僖","content":"半厦茅堂一亩田，恬然高卧便登仙。禅心坐我蒲团日，髀肉输人壮盛年。疏懒不歌招隐赋，经营欲办买山钱。长林未识何时遂，露湿新秋听晚蝉。","dynasty":"清代","title":"家居杂诗"}
{"author":"陈僖","content":"我生胡不辰，遭乱为妇女。出门路不识，见人羞不语。孤城遭寇侵，寇去来军旅。玉石全未分，杀人血漂杵。夫死虏其妻，仳离失居处。被虏强从军，哀哀泪成渚。","dynasty":"清代","title":"决绝词"}
{"author":"陈省华","content":"四望平川独一峰，峰前潇洒是莲宫。松声竹韵千年冷，水色山光万古同。客到每怜楼阁异，僧言因得鬼神功。县民遥喜行春至，鼓腹闲歌夕照中。","dynasty":"宋代","title":"上方"}
{"author":"程元章","content":"海日朝逢霁，江云远度城。垂藤含雨重，斜燕逐风轻。飞阁凌云影，清泉落沼声。容怀随地好，把酒听啼莺。","dynasty":"清代","title":"榕城晚霁"}
{"author":"程元章","content":"层峦烟火外，别自有乾坤。山静鸟迎客，云深僧闭门。登峰低碧落，开眼见中原。待月添幽兴，题诗记爪痕。","dynasty":"清代","title":"游韬光寺"}
{"author":"曹鉴平","content":"系艇松陵道，天空候雁过。晚山云影薄，秋水月明多。客路凭舟楫，人烟近薜萝。苍茫芦荻外，鸥鹭满晴莎。","dynasty":"清代","title":"吴江晚泊"}
{"author":"曹鉴平","content":"春月辞家出，津门入夏过。从知燕市近，还见海云多。万堞临高阜，千帆荡浊河。几回哀雁度，乡思更如何。","dynasty":"清代","title":"舟次天津"}
{"author":"曹鉴平","content":"杨柳临风两岸斜，思君春暮尚天涯。几人江上同为客，何处樽前不忆家。季札残碑沦蔓草，春申浊浪走平沙。旗亭早贳兰陵酒，莫使归程滞落花。","dynasty":"清代","title":"稚宾客江阴诗以怀之"}
{"author":"曹鉴平","content":"襜帷百粤拥鸣驺，四十专城是壮游。驿路梅花初破腊，炎方木叶少逢秋。山萦峻岭千盘出，水落沧江万里流。此去日南天欲尽，春风先到郁林州。","dynasty":"清代","title":"送季冲之任郁林"}
{"author":"曹鉴平","content":"妾冢旧住古长干，荡子风涛十八滩。一逐江潮去不返，年年江上孤帆远。正是离人肠断时，湓城月出浔阳晚。","dynasty":"清代","title":"长干行"}
{"author":"曹鉴平","content":"二月驱车到燕市，又见春光逢上巳。氤氲细雨度轻风，吹遍郊原桃与李。桃李芳菲三月时，千门烟锁绿杨枝。夹道朱楼回绣毂，良辰祓禊泛金卮。金卮绣毂青油幕，层城日出歌钟作。象管银筝不暂停，驼峰翠釜纷相错。多少游人策紫骝，芳郊十里暖烟浮。蹀躞锦鞯垂匼匝，葳蕤步障擘箜篌。兰皋迤逦花如霰，乳燕呢喃散青甸。迟迟晴日丽西山，剪剪春风临上苑。西山上苑盛繁华，碧草芋绵罩落霞。卫霍争持百宝扇，金张竞拥六萌车。人生富贵何能测，及时行乐谁人识。当歌对酒不尽欢，屈首蓬蒿亦何益。此日风光政艳阳，此时游冶政徜徉。钗拖赤凤盘乌髻，裙染鹅黄堕马妆。只恐韶华不久待，如云车骑一朝改。日斜难返鲁阳戈，万古惟留明月在。明月依然照绮筵，酣歌谁似永和年。欲采芳兰隔江水，越树燕云各一天。朅来潦倒长安陌，矫首君门迷咫尺。平津阁上每辞宾，楼船帐中无揖客。匹马行将去帝京，漫天飞絮送归程。计到江南春色尽，满庭新绿乱啼莺。","dynasty":"清代","title":"长安上巳篇"}
{"author":"曹素侯","content":"梧桐一叶早惊秋，鹤梦留人尘梦收。情逐绮云飘玉宇，心随碧落荡银钩。浪游清院难消日，偷上层楼未敢愁。空忆旧时衣带缓，不胜遥夜泪重流。","dynasty":"清代","title":"秋日"}
{"author":"丁耀亢","content":"寂寂远峰青，梅花落洞庭。何人吹入破，能使客愁醒。鹤唳云门远，龙吟海气冥。悲秋兼别恨，明月满山亭。","dynasty":"清代","title":"听笛"}
{"author":"丁耀亢","content":"老将愁衰落，幽燕气尚雄。虬须犹挂剑，猿臂已伤弓。帝宠嫖姚少，人知颇牧忠。低头怜战马，落日大江东。","dynasty":"清代","title":"老将"}
{"author":"丁耀亢","content":"到处看君图画游，每从兰社问陈侯。西湖未隐林逋鹤，北海难同郭泰舟。鼓就三挝仍作赋，名高百尺莫登楼。惊看溺影山鸡舞，始信才多不自谋。","dynasty":"清代","title":"哀陈章侯"}
{"author":"丁耀亢","content":"海上仙人挽鹿车，《五噫》歌就出关初。黔娄偕隐称良友，班女工文续《汉书》。玉笈家藏空粉黛，青箱世业伴樵渔。又闻宫壸征闺范，不去翻来问索居。","dynasty":"清代","title":"再答山阴王玉映并宗弟睿子"}
{"author":"丁耀亢","content":"山城风雨夜寒侵，欹枕灯残耐苦吟。故国青山万里梦，老亲白发五更心。微官求劾身仍系，薄俗依人病转深。自拥孤衾愁达旦，卧听童仆有哀音。","dynasty":"清代","title":"久客浦城台使屡檄不放夜坐达旦"}
{"author":"丁耀亢","content":"水外苍烟一鹭明，长天雨歇半江晴。双舟对过如梭急，爱听船娘转舵声。","dynasty":"清代","title":"瓜洲"}
{"author":"丁耀亢","content":"瑶草琪花遍地生，青禽红果不知名。层层列岫天如束，人在翠微深处行。","dynasty":"清代","title":"梨口村"}
{"author":"丁耀亢","content":"燕市西番旧羌落，屠杀天生自安乐。都城用牛不计万，远近群驱就束缚。撑拄蹄角侧不起，努张血力睛犹烁。钦刃一哮微带声，中节砉然遂解膊。庖丁见惯谈笑轻，一瞬十牛如振萚。众牛旁立相待死，毛角濈濈神自若。胔肪同登大俎盘，皮骨群分百匠错。死犹济物不辞用，生本利人代耕作。虎豹凶残出于柙，劳生尽力填溪壑。功罪报施已不仁，造物何尝分厚薄。东风春草年年生，老牛死尽犊还耕。","dynasty":"清代","title":"屠牛叹呈张中柱学士"}
{"author":"张可久","content":"疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片。一行写入相思传。","dynasty":"元代","tags":"写人，相思，散曲","title":"塞鸿秋·春情"}
{"author":"张可久","content":"阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。","dynasty":"元代","tags":"咏史怀古","title":"卖花声·怀古"}
{"author":"张可久","content":"兴亡千古繁华梦，诗眼倦天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事？松花酿酒，春水煎茶。","dynasty":"元代","tags":"感慨，历史，抒怀","title":"人月圆·山中书事"}
{"author":"张可久","content":"西风信来家万里，问我归期未？雁啼红叶天，人醉黄花地，芭蕉雨声秋梦里。","dynasty":"元代","tags":"秋天，写景，抒怀，思乡","title":"清江引·秋怀"}
{"author":"张可久","content":"黄莺乱啼门外柳，雨细清明后。能消几日春，又是相思瘦。梨花小窗人病酒。","dynasty":"元代","tags":"春天，相思","title":"清江引·春思"}
{"author":"张可久","content":"对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。","dynasty":"元代","tags":"重阳节，登高，写景，游子，思乡","title":"折桂令·九日"}
{"author":"张可久","content":"秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉：汉和番昭君去，越吞吴西子归。战马空肥。","dynasty":"元代","tags":"怀古，赞颂，写人，讽刺","title":"水仙子·怀古"}
{"author":"张可久","content":"为谁忙，莫非命。西风驿马。落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。","dynasty":"元代","tags":"秋天，抒怀，悲叹","title":"普天乐·秋怀"}
{"author":"张可久","content":"梅花浑似真真面，留我倚阑杆。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。","dynasty":"元代","tags":"冬天，写雪，写景，伤怀，壮志难酬","title":"人月圆·雪中游虎丘"}
{"author":"张可久","content":"朝朝琼树后庭花，步步金莲潘丽华，龙蟠虎踞山如画。伤心诗句多，危城落日寒鸦。凤不至空台上，燕飞来百姓家，恨满天涯。","dynasty":"元代","tags":"怀古","title":"湘妃怨·次韵金陵怀古"}
{"author":"张可久","content":"百年浑似醉，满怀都是春。高卧东山一片云。嗔，是非拂面尘，消磨尽，古今无限人。","dynasty":"元代","tags":"隐居，抒情，感慨，伤怀","title":"金字经·乐闲"}
{"author":"张可久","content":"东风景，西子湖。湿冥冥柳烟花雾，黄莺乱啼胡蝶舞。几秋千打将春去！","dynasty":"元代","title":"落梅风·东风景"}
{"author":"张可久","content":"小玉栏杆月半掐，嫩绿池塘春几家。鸟啼芳树丫，燕衔黄柳花。","dynasty":"元代","title":"凭栏人"}
{"author":"张可久","content":"黄莺乱啼门外柳，雨细清明后。能消几日春，又是相思瘦。梨花小窗人病酒。","dynasty":"元代","title":"清江引"}
{"author":"张可久","content":"平安信来刚半纸，几对鸳鸯字。花开望远行，玉减伤春事。东风草堂飞燕子。","dynasty":"元代","title":"清江引"}
{"author":"张可久","content":"诗情放，剑气豪，英雄不把穷通较。江中斩蛟，云间射雕，席上挥毫。他得志笑闲人，他失脚闲人笑。","dynasty":"元代","title":"庆东原·诗情放"}
{"author":"张可久","content":"云影天光乍有无，老树扶疏。万柄高荷小西湖。听雨，听雨。","dynasty":"元代","title":"庆宣和·云影天光乍有无"}
{"author":"张可久","content":"松风小楼香缥缈，一曲寻仙操。秋风玉兔寒，野树金猿啸，白云半天山月小。","dynasty":"元代","title":"双调·清江引"}
{"author":"张可久","content":"小金山拂阑干仙袂飘飘，堂占波心，缆解松腰。露满螺杯，风香翠袖，月冷鸾箫。比江上金山小小，望天边银海迢迢。醉倚红桥，休说江南，西子妖饶。小崆峒燕集小崆峒庭院深深，老鹤长鸣，鹦鹉能吟。帘外荷香，楼前柳影，井上桐阴。七宝树天风古林，六铢衣水月观音。座列琼簪，酒进金波，曲奏瑶琴。秋思写新诗红叶胭脂，数字归鸿，一扇凉飔。远水空奁，残荷老翠，倦柳荒丝。瘦嘴鼻羞看镜子，病腰肢宽褪裙儿。间别多时，不似今年，又害相思。","dynasty":"元代","title":"【双调】折桂今"}
{"author":"张可久","content":"乐闲吹箫按舞月当轩，载酒寻花雪满船。湖定试墨云生砚，乐清闲尘世远，想当年利惹名牵。万里天山箭，三冬冰窖毡，争似林泉？德清长桥书事花前白酒一葫芦，寺下苍松五大夫。峰峦出没云无数，高房山《春晓图》，小阑干扶我诗臞。雪点前滩鹭，锦鳞活水鱼，心却西湖。据江上小金山芦花浅水钓舟闲，老树苍烟倦鸟还。浑疑多景楼前看，玉浮图十二阑干，枕鲸波百尺孱颜。樵唱沧浪外，钟声紫翠间，小似金山。湖上感旧鱼肥酒美谢三郎，莺老花残黄四娘。相逢一笑西湖上，十年前罗绮乡，画船闲今日凄凉。翠袖人何在？空庭蝶自狂，飞去鸳鸯。纪行黄云缥缈四明山，绿水潺湲七里滩。碧桃零落双峰涧，往来图画间，为吟诗倚遍阑干。丹鼎龙光现，仙衣鹤氅寒，月满天坛。春思二首粜风卖雨孔方兄，望月瞻星苏小卿。正青春害这场温柔病，到中年恰待醒，读书斋冷冷清清。做一枕松风梦，想十年花月情，误尽功名。懒寻悟叶把诗题，不似杨花到处飞。空劳柳线将情系，伤春魂梦里，看看瘦损冰肌。并头枕孤眠惯，画眉郎相见迟．辜负佳期。送人之官南中横江酒肆翠藤根，落日人家丹荔村。孤城官舍苍梧郡，水茫茫生暮云，为功名不爱闲身。树隐隐含烟瘴，山重重入鬼门，少见行人。德清观梅泠泠仙曲紫鸾箫，树树寒梅白玉条，飘飘野客乌纱帽。花前相见好，倚春风其乐陶陶。一去孤山路，重来何水曹，醉上金鳌。席上次梅友元帅韵九华峰顶礼三茅，五色云中按六幺，雪迷花下烧丹灶。一壶天地小，销不尽千古诗豪。拂袖骑丹凤，吹笙醉碧桃。散诞逍遥。次韵金陵怀古朝朝琼树后庭花，步步金莲潘丽华。龙蟠虎踞山如画，伤心诗句多，危城落日寒鸦。凤不至空台上，燕飞来百姓家，恨满天涯。春晚即事榆穿老荚散平芜，藕铸新荷点五壶。小钱儿难买东君住，问园林谁是主？大家提一葫芦。花前去，红袖扶，不醉何如？重游会稽镜湖凉月杜陵诗，梅屋空山夏后祠，兰亭曲水羲之字。重来忆旧时，小蓬莱楼阁参差。毛竹生银笋，香莼罥上丝，慰我相思。酒边索赋舞低杨柳困佳人，醅泼葡萄醉晚春，词翻芍药分难韵。乐清闲物外身，生前且自醺醺。范蠡空遗像，刘伶谁上坟？衰草寒云。多景楼长江一带展青罗，远岫双眉敛翠蛾，几番急橹催船过。不登临山笑我，倚阑干尽意吟哦。月来云破，天长地阔，此景能多？苏堤即事秋云醉墨洒龙池，夜雪吟篷宿虎溪。马蹄又上吴山翠，知音今有谁？小桃应怪来迟。一叶流诗句，百花裁舞衣，同赏苏堤。春晚愁红惨绿泪千行，带草连真纸半张。小名儿正向鸳鸯上，不由人不断肠，想才郎何日成双？胡蝶结青丝障，凤凰枝红锦囊，总是思量。瑞安道中篷低小似白云龛，山好青如碧玉簪。挂渔网茶灶整诗担，沙欧惊笑谈，一丝烟两袖晴岚。题遍松风阁，来看梅雨潭，夜宿仙岩。","dynasty":"元代","title":"【双调】湘妃怨_乐闲吹箫按"}
{"author":"张可久","content":"暮春即事二首万朵青山生暮云，数点红香留晚春。凭阑愁玉人，对花宽翠裙。小玉阑干月半掐，嫩绿池塘春几家。鸟啼芳树丫，燕衔黄柳花。江楼即事一曲琵琶江上舟，十二阑干天外楼。粉香蝶也愁，玉容花见羞。八咏楼上酬正则李侯烂醉东君三月时，细和休文八韵诗。舞裙催《柘枝》，曲阑摇柳丝。秋思和吴克斋一寸冰蟾明翠廊，万里青天书雁行。碧梧敲晚凉，玉人烧夜香。和白玉真人宝剑英雄血已干，玉府神仙心自闲。炼霞成大丹，袖云归故山。玉手携香罗帕干，粉面粘花妆镜寒。对楼千万山，倚云十二鬟。湖上醉余二首明月中流歌扣舷，柔雪双娃同采莲。小词玉翼蝉，醉书金粉笺。屏外氤氲兰麝飘，帘底星松鹦鹉娇。暖香绣玉腰，小花金步摇。席上分题妆淡亭亭堆髻螺，歌缓盈盈停眼波。念奴留意多，使君如醉何？晚晴小景金羽翩翩柳外莺，玉手纤纤膝上筝。晚风花雨晴，小楼山月明。","dynasty":"元代","title":"【越调】凭阑人_暮春即事二"}
{"author":"张可久","content":"姑苏怀古小闹干高入云霞，不似当年，乐事豪华。老树僧居，垂杨驿舍，乱苇渔家。看一片夕阳暮鸦，想三千宫女荷花。何处吴娃？我有新问，说与夫差。庚午腊月二十日立春次日大雪卢彦远使君索赋东移造化多才，昨夜春来，今日花开。粉晕苍苔，冰丝翠柳，彩胜金钗。白凤舞仙山玉海，紫箫吹明月瑶台。何处伤怀？寂寞袁安，紧闭书斋。春晚有感燕莺春歌舞排场，几点吴霜，压定疏狂。曲补《霓裳》，茶分凤髓，墨染龙香。千钟酒百年醉乡，十分愁三月韶光。系马仙庄，寄语云娘，老却崔郎。开元馆石上红梅想桃根桃叶谁家？有姑射山人，笑上仙槎。秀靥凝脂，明妆晕酒，暖信烘霞。浑未许墙头杏花，是偷尝鼎内丹砂。清思交加，疏影横斜，老石槎牙。溪月王真人开元道院二首木香亭蕉影窗纱，路人桃源，门掩仙家。堂覆黄云，香飞绛雪，袖拂青霞。鲛血古荧荧剑花，麝煤温颗颗丹芽。听罢南华，欲问溪翁，暂借仙槎。洗巾衣何处寻真？大隐桥西，别是乾坤。山外清溪，空中白月，岛上红云。开李耳玄玄妙门，画榴皮口口山人。愿卜芳邻，尘世淡凉，此地长春。寿溪月王其人锦芙蔡玉府清虚，陆地神仙，世口蓬壶。春酒霞觞，雷义翠鼎，宝篆琼符。环绿亭前画图，开元堂上琴书。山绕山居，否爱吾庐，召人皇都。席上有赠女温柔名冠西州，柳媚蜂腰，扇掩莺喉。卖俏殷勤，承欢体态，逞俊风流。上厅角烟花帅首，下场头沙草骷髅。两鬓惊秋，说与吴姬，休恋秦楼。九月八日谈社会于文昌宫试登高先做重阳，篱落黄花，虀臼橙香。隐话诗工，清樽酒美，胜地文昌。喜今日湖山共赏，怕明朝风雨相妨。归路倘佯，一片秋声，两袖岚光。西湖送别饯东君西子湖滨，恨写兰心，香瘦梅魂。玉筯偷垂，雕鞍慢整，锦带轻分。长亭柳短亭酒留连去人，南山云北山雨狼藉残春。蝶妒莺嗔，草怨花颦。今夜歌尘，明日啼痕。送别客风流玉友温柔，一片离情，万里清秋。桂影帘栊，荷花庭院，芦叶汀洲。山隐隐藏君旧游，雨丝丝织我新愁。共语危楼，未出阳关，且听凉州。太真病齿图沉香亭嚼徵含商，舞挫霓裳，病倚香囊。粉褪残妆，腮擎腻玉，饮怯凉浆。贬李白因他口伤，闹渔阳为我唇亡。今夜凄凉，懒扣红牙，，瞧仲三郎。浮石许氏山园小集上浮石不泛浮槎，当日河源，今夕仙家。煮酒青梅，凉浆老蔗，活水新茶。灵冷兰英玉芽，风香松粉金花。两部鸣蛙，百巧流莺，数点归鸦。观《天宝遗事》荔枝香舞态婆娑，天子无愁，乐事如何？尘满金銮，风生铁骑，雨暗铜驼。蜀道口难知坎坷，月宫寒不恋姮娥。注马平坡，锦袜羞看，翠辇重过。湖上引壶觞何处倘佯？南浦离情，西子秾妆。远岫螺青，平坡鸭绿，嫩柳鹅黄。有倦容思量故乡，不吟诗辜负韶光。玉手相将，脆管悠扬，醉墨淋浪。春情恨东君辜负闲身，芳径生苔，锦瑟凝尘。览锦心寒，裁书耳热，对酒眉颦。怨女空怀暮春，落花不管愁人。何处销魂？絮远蜂狂，柳暗莺嗔。高邮即事叠韵客多才无奈愁怀，春隔蓬莱，冻解秦淮。眼擘金钗，情裁柳带，粉改桃腮。待月来云埋凤台，爱花开人在天台。香霭书斋，绿界苍苔；半折罗鞋，懒基瑶阶。惠山赵蒙泉小隐缆吴松雪夜渔槎，笑脱青衫，牢裹乌纱。不负鸥盟，空惊蝶梦，口厌蜂衙。白云外庞居士家，锦池中优钵罗华。老向烟霞，对月看经，递水烹茶。","dynasty":"元代","title":"【双调】折桂个"}
{"author":"张可久","content":"西湖秋夜今宵争奈月明何，此地那堪秋意多。舟移万顷冰田破，白鸥还笑我，拚余生诗酒消磨。云子舟中饭，雪儿湖上歌，老子婆婆。吴山秋夜。山头老树起秋声，沙嘴残潮荡月明。倚阑不尽登临兴，骨毛寒环佩轻，桂香飘两袖风生。携手乘鸾去，吹箫作凤鸣，回首江城。次韵蝇头老子五千言，鹤背扬州十万钱。白云两袖吟魂健，赋庄生《秋水》篇，布袍宽风月无边。名不上琼林殿，梦不到金谷园，海上神仙。秋思二首天边白雁写寒云，镜里青驾瘦五人。秋风昨夜愁成阵，思君不见君，缓歌独自开樽。灯挑尽，酒半醺，如此黄昏。海风吹梦破衡茅，山月勾吟挂柳梢。百年风月供谈笑，可怜人易老，乐陶陶尘世飘飘。醉白酒眠牛背，对黄花持蟹螫，散诞逍遥。鉴湖春行清光湖面镜新磨，乐意船头酒既多。舟移杨柳阴中过，流莺还笑我，可怜春事蹉跎。玉板笋银丝鲙，红衫儿金缕歌，不醉如何？西湖启用夕阳芳草废歌台，老村寒鸦静御街。神仙环佩今何在？荒基生暮霭，叹英雄白骨苍苔。花已飘零去，山曾富贵来，俯仰伤怀。可侍郎奉使日南波澄太液泛龙舟，帘卷披香出凤楼。绣衣直指新除授，宫花淹御酒，玉花骢锦带吴钩。白雪关山暮，黄云海树秋，一彖诗愁。春晚三首茧黄旧纸试银钩，蚁绿新篘泛玉舟。龙香古饼熏金兽，蔷薇小院幽，春光为我迟留。东用寻芳去，西园秉烛游，醉倚南楼。西山暮雨暗苍烟，南浦春风舣画船。水流云去人空恋，伤心思去年，可怜景物依然。海棠鸜鹆，岩花杜鹃，杨柳秋千。相思诗句满苔墙，合唱歌声静锦堂。合欢裙带闲罗帐，无言倚绣床，怎生人不成双？花间翡翠，钗头凤凰，梅子鸳鸯。元夜小集停杯献曲紫云娘，走笔成章白面郎。移宫换羽青楼上，招邀入醉乡，彩云深灯月交光。琉璃界笙歌闹，水晶宫罗绮香，一曲《霓裳》。湖上即事盈盈娇步小金莲，潋潋春波暖玉船。行行草字轻罗扇，诗魂殢酒边，水光花貌婵娟。眉淡淡初三月，手掺掺第四弦，为我留连。重过西湖席间谈笑欠嘉宾，湖上风流想季真。梅边才思无何逊，可怜孤负春，孤山谁吊逋魂？彩扇留新句，青楼非故人，两袖红尘。湖上金鞭袅醉动花梢，翠袖植香赠柳条。玉波流暖迎兰棹，西湖春事好，相逢酒圣诗豪。醉墨洒龙香剂，新弦调凤尾槽，草色裙腰。春日郊行藏鸦新柳缕金衣，困蝶浓花织锦机。乘鸾仙子飞琼佩，寻春携手归，吟诗马上分题。苍烟乔木，残阳翠微，茅店疏篱。春衣洞天兔毫浮雪煮茶香，鹤羽携风采药忙。兽壶敲玉悲歌壮，蓬莱云水乡，群仙容我疏狂。即景诗千韵，飞空剑一双，月满秋江。春思山花红雨鹧鸪啼，院柳苍云燕子飞。池萍绿水鸳鸯睡，春残犹未归，掩妆台懒画蛾眉。绣床人困，玉关梦回，锦字书迟。红指甲玉纤弹泪血痕封，丹髓调酥鹤顶浓。金炉拨火香云动，风流千万种，捻胭脂娇晕重重。拂海棠梢头露，按桃花扇底风，托香腮数点残红。","dynasty":"元代","title":"【双调】水仙子_西湖秋夜今"}
{"author":"张可久","content":"春思一架残红褪舞裙，总是伤春。不似年时镜中人，瘦损，瘦损。春晚病起四首燕懒莺慵春几何？风雨蹉跎。柳眼花心尚情多，病可，病可。十二朱帘不上钩，懒倚妆楼。敛翠啼红为谁羞？问口，问口。燕子来时人未归，肯误佳期？一对灯花玉娥飞，报喜，报喜。四壁青灯酒半酣，病骨岩岩。无斤两腌臜担儿担，自揽，自揽。【毛氏池亭】云影天光乍有无，老树扶疏。万柄高荷小西湖，听雨，听雨。赋情柳阵花围云锦窝，一见情多。恨雨愁云病如何？为我，为我。歌者花花蜂蝶纷纷莺燕猜，喧满香街。一朵妖红为谁开？斗买，斗买。","dynasty":"元代","title":"【双调】庆宣和_春思一架残"}
{"author":"张可久","content":"第一楼小集立金梯，却瑶杯，两行红袖君休醉。万里黄沙客未归，一天白月秋无际，有书难寄。琵琶姬王氏坐离筵，促哀弦，红妆新画昭君面。玉手轻弹秋水篇，青衫老泪湓江怨，几时重见。客怀抖征衫，望江南，晓奁开月衰容鉴。恨墨拈元远信缄，冻河胶雪扁舟缆，利名全淡。会稽道中墓田鸦，故宫花，愁烟恨水丹青画。峻宇雕墙宰相家，夕阳芳草渔樵话，百年之下。","dynasty":"元代","title":"【双调】拨不断_第一楼小集"}
{"author":"张可久","content":"别怀衣松罗扣，尘生鸳甃，芳容更比年时瘦。看吴钩，听秦讴，别离滋味今番又，湖水藕花堤上柳。飕，浑是秋；愁，休上楼。春睡花沾宫额，草香罗带，一春心事愁无奈。感离怀，梦多才，流莺只在朱帘外，午睡正浓惊觉来。挨，金镜台；歪，金凤钗。感旧凭高凝眺，临风舒啸，一番春事胡蝶闹。越山高，楚天遥，东风依旧桃花笑，金鞍少年何处了，牢，粗布袍。熬，白鬓毛。闺思云松螺髻，香温鸳被，掩春闺一觉伤春睡。柳花飞，小琼姬，一声雪下呈祥瑞，团圆梦儿生唤起。谁，不做美？吓，却是你！","dynasty":"元代","title":"【中吕】山坡羊_别怀衣松罗"}
{"author":"张可久","content":"春情柳芽笺小锦云缄，蓬岛书来紫凤衔。梨花院静青灯暗，相思情未减，不由人不瘦的岩岩。尘昏宝鉴，香销玉簪，泪满罗衫。","dynasty":"元代","title":"【双调】湘妃怨_春情柳芽笺"}
{"author":"张可久","content":"淮安道中一篙新水绿于蓝，柳岸渔灯暗。桥畔寻诗驻时暂，散晴岚，依微半幅云烟淡。杨花乱糁，扁舟初缆，风景似江南。秋宵有怀满庭落叶响哀蝉，秋入生绡扇。池上芙蓉锦成片，雨余天，倚阑只欠如花面。诗题翠笺，香销金串，罗帐又孤眠。游仙梦白云堆里听松风，一枕游仙梦。相伴琼姬玉华洞，锦重重，觉来香露冷衣重。长桥彩虹，空台丹凤，花影月明中。春思燕南雁北几相思，无限相思事。两袖啼痕粉香渍，牡丹时，日长不见音书至。东墙柳丝，知人独自，憔悴舞腰枝。秋感锦书红泪两三行，血点花梢上。小字平安寄无恙，雁成双，玉奴更上西楼望。月明绣窗，灯昏罗帐，今夜梦才郎。寄春谷王千户紫箫声冷彩云空，十载扬州梦。一点红香锦胡同，倚东风，娇花宠柳春权重。鞭催玉骢，酒携金凤，半醉月明中。春深一汀烟柳索春饶，添得杨花闹。盼煞归舟木兰棹，水迢迢，画楼明月空相照。今番瘦了，多情知道，宽尽翠裙腰。秋江晚兴锦鸳凉羽翠莲香，船舣秋江上。别后佳人想无恙，暮云长，雁归曾倚西楼望。红衫旧腔，花钿新样，封寄柳枝娘。","dynasty":"元代","title":"【越调】小桃红_淮安道中一"}
{"author":"张可久","content":"为酸斋解嘲君王曾赐琼林宴，三斗始朝天，文章懒入编修院。红锦笺，白苎篇，黄柑传。学会神仙，参透诗禅。厌尘口嚣，绝名利，近林泉。天台洞口，地肺山前。学炼丹，同货墨，共谈玄。兴飘然，酒家眠。洞花溪鸟结姻缘，被我瞒他四十年，海天秋月一般圆。杨驹儿墓园莓苔生满苍云径，人去小红亭，题情犹是酸斋赠。我把那诗韵赓，书画评，栏干凭。茶灶尘凝，墨水冰生。掩幽扃，悬瘦影，伴孤灯。琴已亡伯牙，酒不到刘伶。策短藤，乘景，放吟情。写新声，寄春莺。明年来此赏清明，窗掩梨花庭院静，小楼风雨共谁听？","dynasty":"元代","title":"【南吕】骂玉郎过感皇恩采茶歌_为酸斋解嘲"}
{"author":"张可久","content":"春思黄莺乱啼门外柳，雨细清明后。能消几日春，又是相思瘦，梨花小窗人病酒。交翠亭梅花自开鹤自舞，隔断蓬莱路。雪明黄柳梢，月暗苍松树，池上翠亭人笑语。夏夜即事醉来晚风生画堂，不记樽前唱。冰壶荔子浆，月枕蓉花帐，酒醒玉人环珮响。春怀水边粉墙生翠藓，紧闭秋千院。银骢暖玉鞍，彩凤泥金扇，那人看花归路远。采石江上江空月明人起早，渺渺兰舟棹。风清白鹭洲，花落红雨岛，一声杜鹃春事了。草庵午睡先生华山高处隐，自有清贫分。华堂碧玉箫，紫绶黄金印，不如草庵春睡稳。秋思孤眠夜寒魂梦怯，月暗纱灯灭。青蘋泣露花，白柳吟风叶。南楼雁来书到也。草堂夜坐三间草堂何所有？月色黄昏又。鹤依松树凉，人伴梅花瘦，客来不须茶当酒。开玄堂上桃源洞中春几许，此夜德星聚。天香玉蕊烟，仙酒琼花露，凤笙一声鹤对舞。","dynasty":"元代","title":"【双调】清江引_春思黄莺乱"}
{"author":"张可久","content":"筝手爱卿丹山凤鸣，黄云雁影，笙歌罢帘帏静。纤纤香玉扣红冰，一曲伊川令。院体琼琼，秋水盈盈，不由人不爱卿。有情，月明，酬我西湖兴。水晶斗杯小奴，捧出．照见纤纤玉。一方寒碧碾冰壶，印万斛葡萄绿。米老斟量，谪仙襟度，子不容范亚父。醉余，唤取，萧宾客题诗去。读永嘉孝女丁氏卢氏传为赋丁氏捕鱼，卢娘跨虎，千古伤心处。事亲尽孝死何如？庙貌临江渚。男子狂图，不养父母，反不如之二女。掩书，叹吁，归守先人墓。题马昂夫《扣舷余韵》卷首酒边，扣舷，一曲《凉州遍》。洞箫吹月镜中天，似写黄冈怨。自贬坡仙，风流不浅，鹤飞来又几年。题花锦笺，采莲画船，归赛西湖愿。","dynasty":"元代","title":"【中吕】朝天子_筝手爱卿丹"}
{"author":"张可久","content":"菊边细切银丝鲙，笑簪金凤毛，酒污仙人白锦袍。教，玉人吹玉箫。木兰櫂，月明杨柳桥。别情鉴影羞眉月，枕痕融脸霞，不见才郎憔悴煞。他，暮春方到家。别时话，灞桥杨柳花。客西峰夜礼天坛月，晓餐仙洞霞，客至西峰小隐家。茶，翠岩口碧牙。松阴下，石苔铺紫花。海印方丈海印波心月，塔铃天外风，一点圆明法空。红，烛花天垂玉虫。梨云梦，小窗梅影重。鸿山杨氏南园白玉狮蛮带，紫金獬豸冠，偃月堂深愁万端。官，不如梁伯鸾。青松畔，一壶天地宽。惠山寺石刻维摩像，桂香兜率宫，一线甘泉饮九龙，松，翠涛翻半空。若冰洞，试寻桑苎翁。玄元宫即事桂子黄金树，竹阴苍玉轩，闲处闲闲玄又玄。渊，九龙山下泉。云游遍，紫霞成地仙。借李溉之泛湖杏雨沾罗袖，柳云迷画船，烂醉花前李谪仙。联，半篇人月圆。泥金扇，草书题王莲。江上即事翠树擎残月，绿波浮嫩烟，正是新晴雨后天。眠，醒吟李谪仙。沙鸥见，乱飞迎画船。观九副使小打二首静院春三月，锦衣来众官，试我花张董四撺。搬，柳边田地宽。湖山畔，翠窝藏玉丸。步款莎烟细，袖悭猿臂搧，一点神光落九天。穿，万丝杨柳烟。人争羡，福星临庆元。","dynasty":"元代","title":"【南吕】金字经_菊边细切银"}
{"author":"张可久","content":"赠白玉梅滴仙名，乐天姓。缁尘不染，玉骨长清。西楼羌管声，东阁新诗兴。艳紫妖红尘俗病，论风流让与琼琼。孤山旧盟，黄昏月明，夜雪初晴。别怀二首故人疏，忧心悄。愁云淡淡，远水迢迢。一以白雁寒，几点青山小。满目凄凉谁知道？赋情向写遍芭蕉。明月洞箫，夕阳细草，沙诸残潮。梦初回，愁难禁。青楼痛饮，彩扇新吟。金莲小步移，玉藕香腮枕。惜雨怜云别图甚？五百年一对知音。别离动心，分明为您，憔悴如今。客怀楚山云，湘江岸。霜添白发，日减朱颜。秋风马耳寒，夜雪貂裘绽。万里南归孤飞雁，动离情故国乡关。闲身易懒，体官怕晚，倦羽知还。收心二首姓名香，行为俏。花花草草，暮暮朝朝。关心三月春，开口千金笑。惜玉怜香何时了，彩云空声断鸾箫。朱颜易老，青山自好，白发难饶。旧行头，家常扮。鸳鸯被冷，燕子楼拴。偷将心事传，掇了梯儿看。系柳监花乔公案，关防的不似今番。姨夫暗攒，行院斗侃，子弟先赸越。秋怀为谁忙？莫非命。西风驿马，落月书灯，青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。道情北邙烟，西州泪。先朝故家，破冢残碑。槽前有限杯，门外无常鬼。未冷鸳帏合欢被，画楼前玉碎花飞。悔之晚矣，蒲团纸被，归去来兮。渡扬子江凤鸾吟，鱼龙竞。舟移古渡，潮打空城。清风江上筝，明月波心镜。未尽诗人登临兴，写新声寄与卿卿。金山雪晴，玉杯露冷，银海花生。","dynasty":"元代","title":"【中吕】普天乐_赠白玉梅滴"}
{"author":"张可久","content":"感兴简王公实光阴有几？休寻富贵，便省别离。相逢几个人百岁，归去来兮！羊祜空存断碑，牛山何必沾衣？渔翁醉，红尘是非，吹不到钓鱼矶。春晚闺怨杨花滚滚，屏山隐隐，沉水温温。绿纱窗外流莺问，何处东君？多病多愁那人，不言不语伤春。清明近，深深闭门，细雨自黄昏。秋夜不寨四窗酒醒，衾闲半幅，鼓转三更。起来无语伤孤另，何限幽情。金锁碎帘前月影，玉丁当楼外秋声。凭阑听，吹箫凤鸣，人在雪香亭。湖上晚归亭亭翠云，娟娟鹭羽，细细鱼鳞。一方瑞锦香成阵，明月随人。爱莲女纤纤玉笋，唱菱歌采采白蘋。相亲近，盈盈水滨，罗袜暗生尘。三衢道中乌飞兔走，鸳煎燕火刍，蝶怨蜂愁。眼前已是花开候，心绪悠悠。一百五日节人家插柳，七十二滩上客子移舟。添消瘦，寻花载酒，不似少年游。春晚梅友元帅席上知音到此，舞雩点也，修禊羲之。海棠春已无多事，雨洗胭脂。谁感慨兰亭故纸？一沉吟罗扇新词。急管催银字，哀弦玉指，忙过赏花时。山居尘埃野马，风波海鸥，鼓吹池蛙。相逢半日渔樵话，乐在山家。仙洞冷玲珑玉霞，钓滩平潋滟金沙。藤阴下，村醪旋打，醉插满头花。九曲溪上桃花院宇，梅边杖履，竹下琴书。余不溪上山无数．尽自相娱。云树淡十幅画图，月波寒九曲明珠。闲鸥鹭，三年伴侣，不减贺家湖。春日闺思铅华泪洗，金荷烬冷，银蒜帘垂。话离愁柳外流莺替，念我孤凄。江树春云野水，梨花暮雨寒食。诗中意，今春未归，甘不过燕双飞。春思愁斟玉斝，尘生院宇，弦断琵琶。相思瘦的人来怕，梦绕天涯。何处也雕鞍去马，有心哉归燕来家。鲛绡帕，泪痕满把，人似雨中花。","dynasty":"元代","title":"【中吕】满庭芳_感兴简王公"}
{"author":"张可久","content":"富山元宵赏灯朱衣锦带黄金镫，前后羽林兵。当空皓月悬秋镜，兰麝馨。箫鼓鸣，天街净。灯界珠绳，春蔼花屏、御辇上翠逍遥，宫林传金错落，歌女口玉娉婷。赏良夜好景，听乐府新声。庆元正，口队伍，乐升平。待天明，未收灯，宝筝前殿引长生。铁瓮千年富山城。西台一点老人星。《正宫》黑漆弩为乐府焦元美赋用冯海粟韵画船来向高沙驻，便上蹑探梅吟履。对金山有玉娉婷，两点愁峰眉聚。【幺】倚西风目断行云，懒唱大江东去。借中郎爨尾冰弦，记老杜曾游此处。别高沙诸友用鹦鹉曲韵相从一月秦邮住，笑我是不耕种村父。话醒吟酒不成欢，灯下怯云羞雨。【幺】想梅花梦到孤山，又逐雪鸿南去。寨儿中燕侣莺俦，远望我认旗指出。","dynasty":"元代","title":"【南吕】骂玉郎带感皇恩采茶歌"}
{"author":"张可久","content":"忆别花见羞，泪凝眸，别时语言不应日。柳下秦讴，马上吴钩，何处寄风流？五湖范蠡渔舟，西风季子貂裘，青鸾迟远信，白雁报新秋。愁，懒上小红楼。","dynasty":"元代","title":"【越调】寨儿令_忆别花见羞"}
{"author":"张可久","content":"春夜玉箫吹断凤钗分，瘦损真真。小词空制锦回文，孤眠恨，翠被宝香温。【幺】故人一去无音信，望蓬莱隔几重云。燕未归，春将尽，梨花庭院，和月掩朱门。秋思难斋索赋鸳鸯飞起藕花洲，碧水明秋。王人天际认归舟，秋来后，樵怀见花羞。【幺】黄昏又是愁时候，柳梢头新月如钩。成间阔，添消瘦，新书裁就，一雁过妆楼。郊行即事小桥流水落红香，两两鸳鸯。当炉艳粉倚明妆，深深巷，酒旆绿垂杨。【幺】新诗欲写东墙上，奈桃花未识刘郎。乘兴来，回头望，眼波微溜，还许谪仙狂。春日次陈在山韵海棠开后一停春，过了三分。花梢红日晓窗温，邻姬问，忙甚不开门？【幺】画屏咫尺巫山近，渍春衫都是啼痕。锦帐愁，香奁恨，最伤情处，酒醒怯灯昏。","dynasty":"元代","title":"【正宫】小梁州_春夜"}
{"author":"张可久","content":"春日感怀闲罗扇，坠锦囊，尘满碧纱窗。燕语鸟衣巷，花开白玉堂，人上紫云娘，月冷妆楼夜香。早行鸡声罢，角韵残，落月五更寒。紫塞呼白雁，黄河绕黑山，翠袖上雕鞍，行路比别离更难。旅思题新句，感旧游，坐满鸘鸘裘。镜里休文瘦，花边湘水秋，楼上仲宣愁。谁伴我新丰殢酒。垂虹亭上三高地，万古愁，行客记曾游。绿树当朱户，青山朝画楼，红袖倚兰舟，借问谁家卖酒？春日简鉴湖诸友簪花帽，载酒船，急管间繁弦。席上题罗扇，云间寄锦笺。水畔坠金鞭，不减长安少年。雪中乘兴诗人棹，新烹学士茶，风味属谁家？瓦甃悬冰筋，天风起玉沙，海树放银花，愁压拥蓝关去马。别怀枕上圆孤梦，灯前赋小诗，泪脸界胭脂。脆管催银字，垂杨绾翠丝，别酒尽金卮，相思病明年那时。春日书所见蔷薇径，芍药阑，莺燕语间关。小雨红芳绽，新睛紫陌乾，长日绣窗闲，人立秋千画板。寿席晴山翠，明月圆，鹤舞影蹁跹。酒进长生药，花开小洞天，人乐太平杯，八千岁蓬莱地仙。长沙道中扁舟兴，淡月痕，薄暮小江村。人入潇湘画，酒倾桑落樽，诗吊汨罗魂，醉卧梅花树根。山阴道上云门路，天柱峰，花暗月朦胧。雪冷谁家店？山深何处钟？棹孤篷，兴不尽吟诗信翁。有所思人何处？草自春，弦索已生尘。柳线萦离思，荷衣拭泪痕，梅屋锁吟魂，目断吴山暮云。","dynasty":"元代","title":"【商调】梧叶儿_春日感怀闲"}
{"author":"张可久","content":"春思垂杨径，小院春，为多情减尽年时俊。风摇翠裙，香飘麝尘，花暗乌云。千里意中人，一点眉尖恨。","dynasty":"元代","title":"【双调】庆东原_春思垂杨径"}
{"author":"张可久","content":"春情传杯弄斝，家家浪酒，处处闲茶。是非多不管傍人口，算得个情杂。锦胡洞雕鞍诈马，玉娉婷妖月娆花。朱帘下，香销宝鸭，按舞听琵琶。黄岩西楼风清霁宇，霞舒烂锦，云隐浮图。千岩黄叶秋无路，凉怯诗臞。玄鹤去空遗倦羽，白龙眠懒吐明珠。西山暮，凭阑吊古，无雁可传书。东嘉林熙齐小隐城南旧隐，苍苔晕雨，乔木屯云。生平喜有林泉分，不染红尘。清浅水梅花又春，碧远楼山色于人。成嘉石高，□房睡稳，斜月照琴槽。歌者素娟铅华尽洗，南州琼树，姑射冰肌。樱桃樊氏名相类，白也无敌。粉蝶妒寒梅破蕊，玉蟾惊秋月扬辉。绝纤翳，巧笑清兮，无地着明妃。次韵雪竹金丝柳枝，冰罗帕子，玉靶刀儿。赠行人道不出别离字，泪洗燕脂。俏苏卿你休来左使，病文园敢不为相思？有一件关心事，花笺半纸，血写就断肠诗。即是空林暮景，疏梅瘦影，老树秋声。倚阑干千古南楼兴，斗转参横。命仙客联诗赋鼎，试佳人按曲吹笙。无心听，寒江月明，鼓瑟怨湘灵。开玄道院即事松风洗耳，冰泉翠茗，玉洞琼芝。岩栖曾约回仙至，字掩藤枝。赋西月亭中小词，想南风殿上联诗。玄门事，虚皇密旨，呜剑佩上京师。云林隐居云林隐居，新诗缀玉，小篆垂珠。画图得见箫协律，文尚欧苏。辨汲冢数十车简书，笑齐奴三四尺珊瑚。修闲处，清风泰宇，秋月浸冰壶。春情檐前小打，楼心蹴踘，窗下琵琶。狂轻不管邻口骂，浪酒闲茶。涂醉墨春笺柳芽，弄轻鞭骏马桃花。有多少知心话，玉纤紧把，行到那人家。","dynasty":"元代","title":"【中吕】满庭芳_春情传杯弄"}
{"author":"张可久","content":"鉴湖春日雁啼秋水移冰柱，蚁泛春波倒玉壶，绿杨花谢燕将雏。人笑语，游遍贺家湖。金华客舍落红小雨苍苔径，飞絮东风细柳营，可怜客里过清明。不待听，昨夜杜鹃声。永康驿中荷盘敲丽珠千颗，山背披云玉一蓑，半篇诗景费吟哦。芳草坡，松外采茶歌。春夜收云敛雨销金帐，望月瞻星傅粉郎，欢天喜地小红娘。来要赏，花影过东墙。","dynasty":"元代","title":"【中吕】喜春来_鉴湖春日雁"}
{"author":"张可久","content":"湖景丝竹管弦，花围富贵，柳阵蝉娟。绿阴红影藏莺燕，醉客金鞭。锦步障长安上苑，玉浮图极乐西天。一步一个屏风面，孤山寺前，无数采莲船。","dynasty":"元代","title":"【中吕】满庭芳_湖景丝竹管"}
{"author":"张可久","content":"天宝补遗姮娥面，天宝年，闹渔阳鼓声一片。马嵬坡袜儿得了看钱，太真妃死而无怨。西湖湖光静，山影孤，载斜阳小舟横渡。正花开玉梅千万株，鹤飞来老逋归与。冷泉亭小集弹初罢，酒暂歇，醉诗人满山红叶。问山中许由何处也，老猿啼冷泉秋月。春日湖上担春胜，问酒家，绿杨阴列仙图画。下秋千玉容强似花，汗溶溶借人罗帕。春晚次韵二首莺莺恨，燕燕愁，惜春归玉容添瘦。东君可人人病酒，怯东风海棠红皱。金樽尽，玉漏迟，月明天柳阴无地。杜鹃怕将愁唤起，困东风夜深花睡。蜡梅花学宫样，改玉容，列金钗主人情重。撼疏林夜来窗外风，蜜蜂儿带香吹冻。寒夜寒斋静，瑞雪多，冻吟诗起来孤坐。芦花絮衾江纸也似薄，问袁安怎生高卧？题扇面小景人何处？不寄书，一声声雁将秋去。月明中情闹情正苦，玉波寒粉莲啼露。湖上羽扇尘埃外，杖藜图画间，野人来海鸥惊散。四十年绕湖赊看山，买山钱更教谁办？越城春雪朱帘上，皓齿歌，柳梢青野梅开过。倚阑干醉眸天地阔，雪山寒玉龙高卧。离情人孤另，愁万结，南楼上雁声拖拽、别离有情无处写，洞箫寒满天明月。江上寄越中诸友江村路，水墨图，不知名野花无数。离愁满怀难寄书，付残潮落红流去。春情秋千院，拜扫天，柳阴中躲莺藏燕。掩霜纨递将诗半篇，怕帘外卖花人见。","dynasty":"元代","title":"【双调】落梅风_天宝补遗姮"}
{"author":"张可久","content":"春日郊行长空雁，老树鸦，离思满烟沙。墨淡淡王维画。柳疏疏陶令家，春脉脉武陵花，何处游人驻马？探梅即事诗囊寄，酒旆招，在事动梅梢。小肪携红袖，阿琼横玉箫，太白解金貂，雪满长安灞桥。鉴湖宴集柳影迷歌扇，苔痕满钓矶，仙客领蛾眉。背写兰亭字，熟读秦望碑，懒对谢安模，人醉在红香镜里。寻梅提清事，放客怀，残雪小楼台。郊外寻花去，湖东载酒来，马上见梅开，不负青霞倦客。感旧肘后黄金印，港前白玉卮，跃马少年时。巧手穿杨叶，新声付柳枝，信笔和梅诗，谁换却何郎鬓丝？夜坐湖山外，杨柳边，歌舞镜中天。云亸横珠凤，花寒怯绣鸳，露冷湿金蝉，爱月佳人未眠。席上有赠芙蓉面，杨柳腰，无物比妖娆。粉纸鸳鸯字，花钿翡翠毛，绣阎凤凰巢，良夜永春风玉箫。夜坐即事余韵悠扬唱，哀弦取次弹，灯上酒将残。花暗珠樱珞，风清玉珮环，月冷翠琅玕，谁倚西搂画阑？灵隐寺僧居胜，俗客稀，山色四周回。香树生金地，青莲出宝池，贝叶渍银泥，明月冷双猿弄水。即事竹槛敲苍玉，蕉窗映绿纱，笑语间琵琶。月淡娑婆树，风香富贵花，俏人家，小小仙鬟过茶。山阴道中丹共长松树，青山小洞庭，吟啸寄幽情。花外神仙路，天边处士星，月下醉翁亭，听一曲何人玉筝。湖上晚兴频频醉，浩浩歌，明月涌沧波。岸草嘶骢马，山花压翠螺，雪柳闹银蛾，灯下佳人看我。","dynasty":"元代","title":"【商调】梧叶儿_春日郊行长"}
{"author":"张可久","content":"湖上和刘时中二首一声娇燕绿杨枝，满眼寻芳事。塔影雷峰水边寺，夕阳时，画船无数围花市。三弦玉指，双钩草字，题赠粉团儿。棹歌惊起锦鸳鸯，开宴新亭上。诗有新题酒无量，醉何妨？长吟笑倚阑干望。西湖夜凉，吴姬低唱，画舫宿荷香。","dynasty":"元代","title":"【越调】小桃红_湖上和刘时"}
{"author":"张可久","content":"春怀瘦影孤鸾鉴，怨声阿鹊盐，病起离人愁转添。嫌，燕归双入帘。朱门掩，夜香不喜拈。梅边雪冷松边路，月寒湖上村，缥缈梨花入梦云。巡，小檐芳树春。江梅信，翠禽啼向人。石门洞天锦树开图障，翠峰堆发髻，屋老苍云暗紫坛。闲，玉龙耕破山。白石烂，半岩秋雨寒。仙居白日孤峰上，紫云双涧边，饥有松花渴有泉。仙，抱琴岩下眠。蟠桃宴，鹤来骑上天。别怀海树离怀近，月英眉黛愁，《金缕》一声双玉舟。留，共登思远楼。重阳后，菊花风雨秋。","dynasty":"元代","title":"【南吕】金字经_春怀瘦影孤"}
{"author":"张可久","content":"行边宿国幽禽疫耸双肩，晚花香褪妆钿，月淡烟寒水浅。远河如练。梦归的塞山前。怀古疏翁命赋翠芳园老树寒鸦，朱雀桥野草闲花，乌江岸将军战马。百年之下，画图留落谁家？","dynasty":"元代","title":"【越调】天净沙_行边宿国幽"}
{"author":"张可久","content":"马谦斋园亭簪缨席上团栾，杖藜松下盘桓，喷玉西风脆管。雪芳亭畔，秋香一树金丸。雪中酬王一山瑶园树老琼枝，玉奴酒捧金卮，十二阑干倚徙。探梅人至，灞桥诗等多时。春情一言半语恩情，三番两次丁宁，万劫千生誓盟。柳衰花病，春风何处莺莺？明月楼上有赠意中千里婵娟，楼头几度团圆？灯下些儿空便。柳惊花颤，何时长在樽前？由德清道院来杭丹炉好养朱砂，洞门长掩青霞，又上西湖去马。放心不下，姚源亭梅花。寒夜书事月移影落冰池，烟消香护帘衣，枕上佳人未知，雪篝重被，小梅招得春归。桃源洞苍云朵朵奇峰，翠蓬隐隐仙宫，醉眼帘花儿重？小桃溪洞，刘郎不信秋风。春晚翠帘不卷钩闲，华堂长见门关，血指频将泪弹。玉人愁惯，杏花楼上春残。秋感翠萍波底游鱼，碧梧井上啼乌，独立西风院宇。相思何处？芭蕉一卷愁书。","dynasty":"元代","title":"【越调】天净沙_马谦斋园亭"}
{"author":"张可久","content":"春游上花台，落红沾满绿罗鞋。谁家庭院秋千外，兰麝裙钗。我闲将笑口开，也待了芳春债，何处把新诗卖。无情蝶怨，不饮莺猜。湖上夜游湖，翠屏飞上玉蟾蜍。粉墙犹记题诗处，树影扶疏。写新诗作画图，雪老西泠渡，花谢孤山路。林逋领鹤，潘苑骑驴。","dynasty":"元代","title":"【双调】殿前欢_春游上花台"}
{"author":"张可久","content":"春游晚归玉壶春水浸晴霞，景物奢华。彩船歌管间琵琶，青旗挂，沽酒是谁家？【幺】夕阳一带山如画，数投林万点寒鸦。曲水边，孤山下，游人归去，明月管梅花。分得金字涌金门外小壶天，骏马金鞭。屏山金翠画龙眠，金莲啭，金柳曲阑边。【幺】金波满捧金杯劝，舞春风半趄金莲。金缕衣，金罗扇，五人金钏，醉上戗金船。避暑即事两峰晴翠插波光，十里横塘。画楼帘影挂斜阳，谁凝望，纨扇掩红妆。【幺】莲舟撑入荷花荡，拂天风两袖清香。酒醉归，月明上，棹歌齐唱，惊起锦鸳鸯。访杜高士杖藜十里听松声，隐隐相迎。飞来峰下树青青，添清兴，流水玉琴横。【幺】拂云同坐苔花磴，桂飘香满地金星。山影寒，天光净，野猿啼月，诗在冷泉亭。雪晴诗兴冰壶光浸水精寒，好景人间。暗香来处是孤山，寻梅惯，诗思压驴鞍。【幺】琼姬争卷珠帘看，画船中歌舞吹弹。明月残，白石烂，宝花楼阁，十二玉阑干。湖山堂上醉题渔翁蓑笠钓船孤，棹入蓬壶。湖山堂上柳千株，芭蕉绿，凉影翠扶疏。【幺】东坡旧日题诗处，喜无人任我歌呼。半醉时，秋山暮，一行白鹭，万朵锦芙蕖。","dynasty":"元代","title":"【正宫】小梁州"}
{"author":"张可久","content":"和贯酸斋小诗，半纸，几个相思字。两行清泪破胭脂，镜里人独自。燕子莺儿，蜂媒蝶使，正春光明媚时。柳枝，翠丝，萦系煞心间事。席上有赠教坊，色长，曾侍宴丹墀上。可怜新燕妒新妆，高髻堆宫样，芍药多情，海棠无香，花不如窈窕娘。锦囊，乐章，分付向樽前唱。闺情与谁，画眉，猜破风流谜。铜驼巷里玉骢嘶，夜半归来醉。小意收拾，怪胆禁持，不识羞谁似你。自知，理亏，灯下和衣睡。在宴即事晚凉，桂香，人在西楼上。仙杯双捧玉鸳鸯，酒酽琼花酿。方响丁当，脆管悠扬，金钗十二行。留连醉乡，收拾夜场，更听云娥唱。游春花残锦机，口空玉杯，三月三十日。惜春滋味似别离，只欠离人泪。树底莺啼，欲留无计，伤心金缕衣。柳堤，翠微，懒把雕鞍系。碧澜湖上顺流，放舟，雪夜明如昼。碧澜湖上记曾游，白发新青山旧。仗酒浇愁，寒生吟袖，月明中十二楼。岸头，冻柳，相伴梅花瘦。开玄道院赏美蓉锦宫，半空，身世游仙梦。绣屏香冷玉芙蓉，露湿霓裳重。采药仙童，穿花丹凤，上金鳌十二峰。醉翁，驭风，同入桃源洞。看云楼上洞宾，道人，诗句苍苔晕。酒边呼我上昆仑，知有神仙分。凤翥山光，鸾鸣松韵，画图中身外身。与君，看云，咫尺蓬莱近。郊行卢使君索赋小屏，瘦影，又是年时病。提壶花外两三声，唤起寻芳兴。翠管银筝，一觞一咏，玉娉婷金字经。满城，月明，醉把雕鞍凭。夜坐寄芝田禅师桧屏，草亭，池面芙蕖净。夜来明月伴看经，只有寒山听。宝鼎香凝，铜瓶花影，井泉寒秋叶冷。冷冷水声，呦呦鹿鸣，写我林泉兴。都东池席上杏坛，药栏，满地香云散。仙宫深处更无山，只有桃花看。红雨斑斑，王珮珊珊，翠帘开明月寒。小鬟、递盏、合唱蓬莱慢。歌者诉梅水滨，探春，未得南枝信。一帘香梦卷梨云，渐觉寒香近。淡月黄昏，深雪前村，记年时曾见君。泪痕，渍粉，诉烟雨江南恨。湖上即席六桥，柳梢，青眼对春风笑。一川睛绿涨葡萄，梅影花颠倒。药灶云巢，千载寂寥，林逋仙去了。九皋，野鹤，伴我闲舒啸。冷泉亭上寺前。洞天，粉翠围屏面。隔溪疑是武陵源，树影参差见。石屋金仙，岩阿碧藓，湿云飞砚边。冷泉，看猿，摇落梅花片。过刘阮洞路傍，海棠，步步青丝障。碧桃流水满溪香，落日溪桥上。仙掌琼浆，玉杵玄霜，紫箫寒宿凤凰。阮郎，感伤，人不见春无恙。探梅水西，探梅，隔岸香风细。五云仙子六株衣，邀我花前醉。幺凤双飞，瑶阶如水，吹箫月下归。剡溪，路迷，雪夜重相会。","dynasty":"元代","title":"【中吕】朝天子_和贯酸斋小"}
{"author":"张可久","content":"酒友刘伶不戒，灵均休怪，沿村沽酒寻常债。看梅开，过桥来，青旗正在疏篱外，醉和古人安在哉。窄，不够酾。哎，我再买。客高邮危台凝伫，苍苍烟村，夕阳曾送龙舟去。映菰芦，捕鱼图，一竿风旆桥西路，人物风流闻上古。儒，秦太虚。湖，明月珠。","dynasty":"元代","title":"【中吕】山坡羊_酒友刘伶不"}
{"author":"张可久","content":"秋思自从玉关人去也，寂寞银屏夜。风寒白藕花，露冷青桐叶，雁儿未来书再写。幽居红尘是非不到我，茅屋秋风破。山村小过活，老砚闲工课，疏篱外玉梅三四朵。桐柏山中松风小楼香缥缈，一曲寻仙操。秋风玉兔寒，野树金猿啸，白云半天山月小。湖山避暑好山尽将图画写，诗会白云社、桃笙卷浪花，茶乳翻冰叶，荷香月明人散也。春思二首杜鹃几声烟树暖，风雨相撺断。梨花月未圆，柳絮春将半，夜长可怜归梦短。绣针懒拈闲素手，倦枕金钗溜。莺啼绿柳春，燕舞红帘昼，东风院落人病酒。九日湖上西风又吹湖上柳，画肪携红袖。鸥眠野水闲，蝶舞秋花瘦，风流醉翁不在酒。山居春枕门前好山云占了，尽日无人到。松风响翠涛，槲叶烧丹灶，先生醉眠春自老。春晚二首黄昏闭门谁笑语，燕子飞不去。珠帘溅雨花，翠坞埋烟树，酒醒五更闻杜宇。离愁困人帘未卷，上下飞双燕。孤云带雨痕，暗水流花片，湖边日长春去远。湖上晚望东西往来船斗蚁，拍手胡姬醉。歌声落照边，塔影孤云际，荷风夜凉大似水。秋怀西风信来家万里，问我归期未？雁啼红叶天，人醉黄花地，芭蕉雨声秋梦里。","dynasty":"元代","title":"【双调】清江引_秋思自从玉"}
{"author":"张可久","content":"春晚怨春迟，夜来风雨妒芳菲。西湖云锦吴山翠，正好传杯。兰舟画桨催，柳外莺声碎，花底佳人醉。携将酒去，载得诗归。湖上宴集二首宴瑶池，莲花白酒绿荷杯。鸳鸯惊起歌声沸，云锦离披。山空濛雨亦奇，水潋滟天无际，船荡漾人皆醉。孤山鹤唳，仙井龙归。叹诗癯，十年香梦老江湖。笙歌又是钱塘路，往事何如？青鸾写恨书，红锦题情疏，翠馆酬春句。桃花结子，乳燕将雏。雪晴泛舟凭阑干，销金锅熔出烂银山。白模糊不见芦花岸，空倚高寒。把西施比玉环，樽前看，素淡家常扮。新声象板，清兴驴鞍。","dynasty":"元代","title":"【双调】殿前欢_春晚怨春迟"}
{"author":"张可久","content":"题惠山寺舌底朝朝茶味，眼前处处诗题，旧刻漫漶看新碑。林写传梵语，岩翠点禅衣，石龙喷净水。禁行甫郊居白露离离香稻，清风小小团茅，蔡仙家只隔宋姑桥。篱边一水绕，门外两山高，庭前双桧老。集庆方丈月桂峰前方丈，云松径里禅房，玉瓯水乳洗诗肠。莲花香世界，贝叶古文章，秋堂听夜讲。","dynasty":"元代","title":"【中吕】红绣鞋_题惠山寺舌"}
{"author":"张可久","content":"夏夜即席溯月兰舟便，歌云翠袖勤，湖上绝纤尘。瓜剖玻璃瓮，酒倾白玉盆，鲙切水晶鳞，醉倒羲皇上人。春晓堤上花垂露，柳散烟烟，苏小酒楼前。舞队飞琼珮，游人碾玉鞭，诗句缕金笺，懒上苏堤画船。湖山夜景猿啸黄昏后，人行画卷中，箫寺罢疏钟。湿翠横千嶂，清风响万松，寒玉奏孤桐，身在秋香月宫。第一楼醉书梨云褪，柳絮飞，歌敛翠峨眉。月澹冰蟾印，花浓金凤鹓，酒滟玉螺杯，醉写湖山第一。","dynasty":"元代","title":"【商调】梧叶儿_夏夜即席溯"}
{"author":"张可久","content":"怀古金字淡桥空柳浪，翠微深门掩苔墙，两袖波光钓斜阳。孤山花已老，双井水犹香，记神仙诗句响。西湖雨删抹了东坡诗句，湖涂了西子妆梳，山色空濛水模糊。行云神女梦，泼墨范宽图，挂黑龙天外雨。简吕实夫理问挥翰墨雪车冰柱，列神仙玉珮琼琚，一舸红香占西湖。云山频管领，莺燕任追呼，别是个风月所。","dynasty":"元代","title":"【中吕】红绣鞋_怀古金字淡"}
{"author":"张可久","content":"梅边即事好花多向雨中开，佳客新从云外来。清诗未了年前债，相逢且放怀，曲阑干碾玉亭台。小树纷蝶翅，苍苦点鹿胎，踏碎青鞋。次韵还京乐朝回天上紫宸班，笑倚云边白玉阑。醉飞柳外黄金弹，莺啼春又晚，绿云堆舞扇歌鬓。蕉叶杯葡萄酿，桃花马柞木鞍，娇客长安。山斋小集玉笙吹老碧桃花，名鼎烹来紫笋芽。山斋看了黄土画，荼蘼香满把，自然不尚奢华。醉李白名千载，富陶朱能几家？贫不了诗酒生涯。山庄即事清泉翠碗茯苓香，暖雾晴丝杨柳庄。微风小扇芭蕉样，兴不到名利场，将息他九十韶光。夜雨花无恙，邻墙蝶自忙，笑我疏狂。归来次韵燕昭台下朔风寒，孙楚楼前明月残。严陵滩上白石烂，伤心行路难，得归来倒大清闲。睡菊枕双头梦，对草堂三面山，爱投林倦羽知还。梅轩即事清风枕上梦仙蝶，绿酒杯中影画蛇。新诗笔下喷香麝，玉楼人醉也，水迢遥山更重叠。春归何处？愁来那些，小窗纱梅影横斜。别怀飞花和雨送兰舟，细柳垂烟掩画楼。啼痕带酒淹罗袖，换金杯劳玉手，大江流不尽诗愁。象牙床上，鲛绡枕头，梦到并州。和逍遥韵新诗装卷束牛腰，大字钞书损兔毫。远红尘自有闲中乐，乐清闲须到老，近芭蕉一座团标。槲叶袍筇枝杖，松花酿瘿木瓢，散诞逍遥。春愁落花燕口点香泥，飞絮蜂房惹蜜脾。残妆凤枕流清泪，景中情谁唤起？听西园恰恰莺啼。万里书难到，三春人未归：此恨谁知？春晚情牵柳下燕莺期，醉倒花前鹦鹉杯。香留帐底鸳鸯被，日高初睡起，扫残红怨煞风姨。学晓雾轻宠鬓，妒晴山浅画眉，只怕春归。暮春次韵旋篘村酒巨尝新，未典春衣岂是贫？闲歌水调依然俊，东风休笑人，飘飘两袖红尘。蝶困梨花月，马嘶杨柳春，归路黄昏。乐闲铁衣被雪紫金关，彩笔题花白玉阑。渔舟棹月黄芦岸，几般儿君试拣，立功名只不如闲。李翰林身何在？许将军血未干，播高风千古严滩。暮景青大归雁带残星，绿沼寒鱼触嫩冰。曲阑明月和香凭，相思入梦境，几般中陶写芳情。锦囊遗兴，寒梅瘦影，画角新声。归兴淡文章不到紫藤郎，小根脚难登白玉堂。远功名却怕黄茅瘴，老来也思故乡，想途中梦感魂伤。云莽莽冯公岭，浪淘淘杨子江，水远山长。天宝补遗宝筝珠殿荔枝香，玉珮琼琚窈窕娘。云屏月枕芙蓉帐，夜如何乐未央，碎霓裳鼙鼓渔阳。蛾眉栈晴山翠，马嵬坡落日黄，憔悴三郎。三溪道院断桥杨柳卧枯槎，秋水芙蕖著晚花。蹇驴骑过三溪汊，访白云居士家，拂藤床两袖烟霞。道童能唱，村醪当茶，仙枣如瓜。春深鹃啼芳树自心伤，鱼趁残花为口忙。穿细柳同声唱，越教人愁断肠，见春归不见才郎。香寒锦帐，尘蒙绣床，珮冷珠囊。小园春晚愁风怨雨近三旬，病酒眠花过一春。飞乌走兔催双鬓，东君应笑人，何如袖拂风尘。醒眼看松间月，吟魂随溪上云，小桃源别是乾坤。郊行即事万松秋意老清溪，半岭夕阳暖翠微。一鞭行色催金辔，天然图画里，为寻诗不觉归迟。林烟樵唱，山风酒旗，花雨吟衣。乐闲竿头争把锦标夺，石上闲将宝剑磨。朝中熬得罗襕破，不归来等什么？问闲中乐事如何？嵩山樵唱，武夷棹歌，湘水渔蓑。","dynasty":"元代","title":"【双调】水仙子_梅边即事好"}
{"author":"张可久","content":"春思鱼尾钗，风头鞋，花边美人安在哉？烟冷宝炉香，尘昏玉镜台。燕子归来，月淡朱帘外。括山道中云冉冉，草纤纤，谁家隐居山半掩？水烟寒，溪路险。半幅青帘，五里桃花店。","dynasty":"元代","title":"【中吕】仙客"}
{"author":"张可久","content":"书怀二首香奁名满青楼，羽衣人在黄州，罗帕春寒素手。壮怀依旧，水声淘尽诗愁。白头多病维摩，青大孤影姮娥，相对良宵几何？玉人留坐，莺花十二行窝。元夕金莲万炬花开．玉海千树香来，灯中东风暮霭。彩云天外，紫箫人倚瑶台。闺怨檀郎何处忘归？玉楼小样别离，十二阑干偏倚。犬儿空吠，看看月上荼蘼。春夜深怀香捧金橙，哀弦声断银筝，宝鼎沉香火冷。主人留听，紫云娘白雪新声。梅轩席上琼琼分外横枝，真真月下吟诗，谁寄东风半纸？为传心事，梅花雪气多时。梅友元帅席上玉人笑拈琼枝，白头醉写乌丝，帘外新来燕子。海棠春思，倚阑睡醒环儿。赤松道宫松边香煮雷芽，杯中饭糁胡麻，云掩山房几家？弟兄仙话，水流玉洞桃花。浮雪楼夜坐月明今夜阑干，云深何处关山？万里青天醉眼。倚楼长叹，柳阴闲杀渔竿。清明日郊行碧桃花下帘旌，绿杨影里旗亭，几处莺呼燕请。马嘶芳径，典衣索做清明。江上嗈嗈落雁平沙，依依孤鹜残霞，隔水疏林几家。小舟如画，渔歌唱入芦花。湖上分得诗字韵月香水影梅枝，晴光雨色坡诗，点检千红万紫。年年春事，西湖强似的施。月夜倚阑月到天心，隔墙风动花阴，一刻良宵万金。宝筝闲枕，可怜少个知音。鲁卿度中青苔古木箫箫，苍云秋水迢迢，红叶山斋小小。有谁曾到？探梅人过溪桥。","dynasty":"元代","title":"【越调】天净沙_书怀二首香"}
{"author":"张可久","content":"春日莺啼昼，人倚楼，酒痕淹透香罗袖。蔷薇水蘸手，荔枝浆爽口，琼花露扶头。有意送春归，无奈伤春瘦。","dynasty":"元代","title":"【双调】庆东原_春日莺啼昼"}
{"author":"张可久","content":"次韵桂婆婆，云娘行酒雪儿歌。倚南楼唤起东山卧，同入无何。停杯问素娥，芳年大，不嫁空担阁。朱颜去了，还再来么？春情话相思，晓鸟啼在绿杨枝。起来搔首人独自，谩写乌丝。和梨园乐府诗，代锦帕回文字，诉玉女伤心事。刘郎去后，燕子来时。秋思写新愁，一声羌管满天秋。骨崖崖人比山容瘦，孤倚南楼。珠帘上玉钩，宝篆销金兽，画鼓催银漏。关心渭水，回首并州。归山伯人嫌，休官归去效陶潜。山房幸有猿鹤占，试卷疏帘。池边翠藓，屋角垂杨苫，山色揉蓝染。闲花点点，凉月纤纤。夜宴锦排场，云鬓扶醉肉屏香。芙蓉被暖销金帐，酒尽更长。新声改乐章，莲儿唱，花落秋江上。银蟾耿耿，玉马当当。苕溪遇雪水晶宫，四围添上玉屏风。姮娥碎翦银河冻，搀尽春红。梅花纸帐中，香浮动，一片梨云梦。晓来诗句，画出渔翁。归兴暮云遮，故山千里路途赊。飘零湖海得还舍，整顿些些。苔荒竹径斜，树老茅亭趄，柳减荷花谢。双飞翡翠。一梦胡蝶。西溪道中笑掀髯，西溪风景近新添。出门便是三家店，绿柳青帘。旋挑来野菜甜，杜酝浊醪酽，整扮村姑斩女。谁将草书，题向茅檐。爱山亭上小阑干，又添新竹两三竿。倒持手版颐看，容我偷闲。松风古砚寒，藓上白石烂，蕉雨疏花绽。青山爱我，我爱青山。","dynasty":"元代","title":"【双调】殿前欢_次韵桂婆婆"}
{"author":"张可久","content":"重过西湖面图中，红尘外，妆台方钗，芳径罗鞋。金瓶带酒携，纨扇和诗卖。一枕清风扁舟快，碧桃香两岸花开。刘郎再来，西施好客，东阁怜才。暮春即事老海边，孤山下，晴桥螮蝀，小舫琵琶。春残杜宇声．香冷荼蘼架。淡抹浓妆山如画，酒旗儿三两人家。斜阳落霞，娇二嫩水，剩柳残花。","dynasty":"元代","title":"【中吕】普天乐_重过西湖面"}
{"author":"张可久","content":"席上半泓秋水金星砚，一幅寒云玉版笺，美人索赋《鹧鸪天》。琼杯争劝，珠帘高卷，燕归来海棠庭院。偶题落花露冷苍苔径，纤手风生白玉筝，夜香谁立紫云亭？知音谁听？雕阑独凭，柳阴中月明人静。怀古二首阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹！春冬冬箫鼓东风暖，是处园林景物妍，一春常费买花钱。东郊游玩，西湖筵宴，乐醄醄满斟频劝。夏澄澄碧照添波浪，青杏园林煮酒香，浮瓜沉李雪冰凉。纱吸藤簟，旋篘新酿，乐醄醄浅斟低唱。秋箫箫鞍马秋云冷，一带西山锦画屏，功名两字几飘零。东篱满酒，渊明归去，乐醄醄故园三径。冬阴风四野彤云密，缭绕长空瑞雪飞，销金帐里笑相偎。毡帘低放，满斟琼液，乐醄醄醉了还醉。客况三首绿波南浦人怀旧，黄叶西风染鬓秋，暮云归兴仲宣楼。天南地北，尘衣风帽，漫无成数年驰骤。十年落魄江滨客，几度雷轰荐福碑，男儿未遇暗伤怀。忆淮阴年少，灭楚为帅，气昂昂汉坛三拜。登楼北望思王粲，高卧东山忆谢安，闷来长铗为谁弹？当年射虎，将军何在，冷凄凄霜凌古岸。","dynasty":"元代","title":"【中吕】卖花声"}
{"author":"张可久","content":"碧山丹房早起翠蓬一壶天地小，又是邯郸道。寻真客到来，梦短人惊觉，冷冷玉望松月晓。张子坚运判席上三首功名壮年今皓首，拣得溪山秀。清霜紫蟹肥，细雨黄花瘦，床头一壶新糯酒。去来去来归去来，菊老青松在。生前酒一杯，死后名千载，淮阴侯不如彭泽宰。云岩隐居安乐窝，尽把陶诗和。村醪蜜样甜，山栗拳来大，梅窗一炉松叶火。","dynasty":"元代","title":"【双调】清江引_碧山丹房早"}
{"author":"张可久","content":"道士王中山操琴傍翠阴，解尘襟，婆娑小亭深又深。轸玉徽金，霞佩琼簪，一操《醉翁吟》。野猿啼雪满遥岑，玄鹤鸣风过乔林。休弹山水兴，难洗利名心。寻，何处有知音？鉴湖即事枕绿莎，盼庭柯，门外鉴湖春始波。白发禅和，墨本东坡，相伴住山阿。问太平风景如何，叹贞元朝士无多。追陪新令尹，邂逅老宫娥。歌，〔骤雨打新荷〕。次韵怀古写旧游，换新愁，玉箫寒酒醒江上楼。黄鹤矶头，白鹭汀洲，烟水共悠悠。人何在七国春秋？浪淘尽千古风流。隋堤犹翠柳，汉土自鸿沟。休，来往愧沙鸥。山中分韵得声字犯帝星，动山灵，怪当年钓鱼严子陵。尘世逃名，清水灌缨，笑我问长生。驾青牛自取丹经，换白鹅谁写《黄庭》？烟笼烧药火，月伴看书灯。听，林外起秋声。西湖秋夜九里松，二高峰，破白云一声烟寺钟。花外嘶骢，柳下吟篷，笑语散西东。举头夜色濛濛，赏心归兴匆匆。青山衔好月，丹桂吐香风。中，人在广寒宫。湖上春晚怕酒樽，殢诗魂，帕罗轻粉香揉泪痕。细雨纷纷，绿水粼粼，湖上马蹄尘。世间有万古青春，花前换几度游人。醉煞刘伯伦，瘦损沈休文。红杏村，杜宇怨黄昏。鉴湖上寻梅贺监宅，放翁斋，梅花老夫亲自栽。路近蓬莱，地远尘埃，清事恼幽怀。雪模糊小树莓苔，月朦陇近水楼台。竹篱边沽酒去，驴背上载诗来。猜，昨夜一枝开。春晓点落英，掩闲庭，海棠轩半帘红日影。纤手琼琼，娇语莺莺，睡起对银筝。柳花笺闲写芳情，荔枝浆微破春醒。浅斟白玉杯，低唱《紫云亭》。轻，弹一曲〔卖花声〕。忆鉴湖画鼓鸣，紫箫声，记年年贺家湖上景。竞渡人争，载酒船行，罗绩越王城。风风雨雨清明，莺莺燕燕关情。柳擎和泪眼，花坠断肠英。望海亭，何处越山青？舟行感兴愁鬓斑，怕春残，锦衣买臣何日还？好梦邯郸，别泪阳关，几度盼征鞍。为虚名消尽朱颜，掩孤篷羞见青山。矾头烟树暖，鸥外野云闲。难，能够钓鱼竿。春思二首曲未终，酒方浓，云收楚台十二峰。洗雨梳风，怨玉啼红，别意恨匆匆。话相思鹦鹉金笼，载离愁騕褭花骢。长天秋水远，落日暮山重。空，帘卷画堂中。喜又惊，笑相迎，倚湖山露华罗袖冷。谁惯私行？怕负深盟，偷步锦香亭。寻寻觅觅风声。潜潜等等芳情。粉墙边花弄影，朱帘下月笼明。轻，吹灭短檠灯。次韵你见么？我愁他，青门几年不种瓜。世味嚼蜡，尘事抟沙，聚散树头鸦。自休官清煞陶家，为调羹俗了梅花。饮一杯金谷酒，分七碗玉川茶，嗏，不强如坐三日县官衙？题昭君出塞国辞凤阁，盼滦河，别离此情将奈何？羽盖峨峨，虎皮驮驮，雁远暮云阔。建旌旗五百沙陀，送琵琶三两宫娥。翠车前白橐驼，雕笼内锦鹦哥。他，强似马克坡。小隐种药田，小壶天，伴陈抟野云闲处眠。学会神仙，老向林泉，今日是归年。芦花絮暖胜绒毡，木香亭大似渔船。曲栏边莺睍目完，小池上鹭婵娟。先，收拾下买山钱。湖上避暑新雨晴，晚凉生，照芙蓉玉壶秋水冷。殢酒余醒，题扇才情，避暑小红亭。雁云低银甲弹筝，蔗浆寒素手调冰。鸳鸯情未减，胡蝶梦初醒。惊，何处棹歌声？三月三日书所见舣画船，驻丝鞭，问谁家丽人簇管弦？柳媚芳妍，花比婵娟，风韵出天然。牡丹亭畔秋千，蕊珠宫里神仙。三月三日曲水边，一步一朵小金莲。穿，芳径坠花钿。春思想故人，暗销魂，阑干旧时无限春。笑语云云，图画真真，一朵楚台云。怪桃根翠袖罗裙，伴梅花檀板金樽。瘦惊腰四指，愁堕泪双痕。嗔，风雨送黄昏。红叶远树重，晓霜浓，染千林夜来何处风？笑我衰翁，酒借春容，暮景叹匆匆。锦模糊费尽天工，字殷勤流出皇宫。箫箫秋雨后，片片夕阳中。空，留得绣芙蓉。送别鸾镜单，凤箫闲，褰衣问君何日还？白玉连环，斑竹阑于，回首泪偷弹。翠模糊十二巫山，玉娉婷一曲《阳关》。芙蓉城残月落，杨柳岸晓风寒。赸，愁上宝雕鞍。","dynasty":"元代","title":"【越调】寨儿令"}
{"author":"张可久","content":"张子坚运判席上仙人掌心青数朵，山小乾坤大。不知明月来，且向白云卧，陈抟枕头闲伴我。飘飘落梅风正冷，缓步苍苔径。一溪流水声，半夜扁舟兴，月明草堂人未醒。秋风满园三径花，买得闲无价。从前险处行，梦里说着怕，连云栈高骑瘦马。酒边题扇华堂舞醄图画展，两行如花面。鹅黄淡舞裙，蝶粉香歌扇，闲搊玉筝罗袖卷。昭君怨花间梦乘白玉辇，上马精神倦。哀弹夜月情，别泪春风面，雁归不知多近远。过刘山西风小亭黄叶多，鹤领神仙过。云来绿树平，水迸青山破，天然图画添上我。松江海印精舍道人不眠中夜起，小立莓苔地。九枝灯上花，四塔庭前桧，梅窗月明清似水。永嘉泛湖秋云锦香招画船，一步一个描金扇。花前北海樽，湖上西施面，登楼有谁思惠远？次必庵赵万户韵岩扃带云长是掩，不许猿鹤占。《黄庭》尽日观，白发无心染，研朱又将《周易》点。老王将军纶巾紫髯风满把，老向辕门下。霜明宝剑花，尘暗银鞍帕，江边草青闲战马。春情园林且休题杜宇，未了吟春句。残花酒醒时，芳草人归处，东风小楼听夜雨。","dynasty":"元代","title":"【双调】清江引_张子坚运判"}
{"author":"张可久","content":"春情乌云髻松，金凤钗横。伯劳飞燕自西东，恼离愁万种。碧溶溶满溪绿水桃源洞，淡濛濛半窗白月梨云梦，恨匆匆一帘红雨杏花风，把青春断送。席上有赠风流地仙，体态天然。画图谁敢斗婵娟？相逢酒边。当楼皓月姮娥面，倚栏翠袖琵琶怨，满林红叶鹧鸪天，惜花人未眠。怀古翩翩野舟，泛泛沙鸥。登临不尽古今愁，白云去留。凤凰台上青山旧，秋千墙里垂杨瘦，琵琶亭畔野花秋，长江自流。","dynasty":"元代","title":"【正宫】醉太平_春情乌云髻"}
{"author":"张可久","content":"增叶云中山行万里封侯贵，一场春梦中，破帽青鞋策短筇。逢，南山采药翁。桃花洞，白云千万重。访吾丘道士细草眠白兔，小花啼翠禽，且听松风尘绿阴。寻，洞天深又深。游仙枕，顿消名利心。青霞赵肃斋索赋酒后诗情放，水边归路差，何处青霞仙子家？沙，翠苔横古槎。竹阴下，小鱼争柳花。寿彦远卢使君胜境藏仙洞，浩歌来醉乡，菡萏开十里塘。香，卢家白玉堂。仙人仗，凤头萱草黄。湖上寒食火冷尝仙饭，酒香撒鬼钱，细雨家家杨柳烟。园，断桥西堍边。秋千倦，玉人争画船。环绿在上水冷溪鱼贵，酒香霜蟹肥，环绿亭深掩翠微。梅，落花浮王杯。山翁醉，笑随明月归。开玄道院翠崦仙云暗，素琴冰涧长，画永人闲白玉堂。尝，煮茶春水香。玄泉上，鹤飞松露凉。佛会万寿月面佛，十方云会僧。宝殿香风秋树鸣。青，莲花地上生。灵上顶，半空玉磐声。王国用胡琴雨漱窗前竹，涧流冰上泉，一缕清风动二弦。联，小山秋水篇。昭君怨，塞云黄暮天。题扇玉手银筝柱，翠涛金屈卮，正是鱼肥蟹健时。诗，醉题秋扇儿。黄华字，乱风摇柳丝。次韵出岫白云笑，入山明月愁，两字功名四十秋。羞，死封不义侯。村学究，且读书青海头。情云雨山头暗，女牛大上期，宝鼎香寒玉漏迟。推，角门花影移。鸳鸯会，莫教明月知。","dynasty":"元代","title":"【南吕】金字经_增叶云中山"}
{"author":"张可久","content":"春日二首芙蓉春帐，葡萄新酿，一声《金缕》槽前唱。锦生香，翠成行，醒来犹问春无恙，花边醉来能几场？妆，黄四娘。狂，白侍郎。西湖沉醉，东风得意，玉骢骤响黄金辔。赏春归，看花四，宝香已暖鸳鸯被，萝绕绿窗初睡起。痴，人未知。噫，春去矣。雪夜扁舟乘兴，读书相映，不如高卧柴门静。唾壶冰，短檠灯，隔窗孤月是秋镜，长笛不知何处声？惊，人睡醒。清，梅弄影。别怀梨花都谢，在衫初卸，绿阴空锁闲台讲。远山叠，暮云遮，青青杨柳连官舍。此景此情难弃舍，车，且慢些。别，人去也。","dynasty":"元代","title":"【中吕】山坡羊_春日二首芙"}
{"author":"张可久","content":"新安八景花屏春晓初日沧凉，海霞摇曙光。几招好山如画，晴蔼蔼，郁苍苍。众芳，云景香，道人眠石床。唤起南华梦蝶，莺啼在，绿垂杨。练溪晚渡淡烟微隔，几点投林翮。千古澄江秀句，空感慨，有谁索？拍拍，水光白，小舟争过客。沽酒归来樵叟，相随到，许仙宅。南山秋色华盖亭亭，向阳松桂荣。背立夜坛朝斗，直下看，老人星。地灵，风物清，众峰环翠嬴。千古仙山道气，谁高似，许宣平。王陵夕照暮蝉声咽，几树白杨叶。细细看云岚旧隐，遗庙在，表忠烈。翌结，弓剑冗，苔花碑字灭。远水残阳西下，今人见，古时月。水西烟雨沙浅波平，孤舟长日横。淡墨潇湘八景，谁移向，富山城。净名，疏磐声，暮归何处僧？明日披云风顶，呼太白，赏新晴。渔梁送客浪花飞雪，船阁苍云缺。一片鸬鹚西照，樯燕语，柳丝结。话别，情硬咽，酒边歌未阕。他日寄书双鲤，顺流过，钓台月。黄山雪霁云开洞府，按罢琼妃舞。三十六峰图画，张素锦，列冰柱。几缕，翠烟聚，晓妆眉更妩。一个山头不白，人知是，炼丹处。紫阳书声楼观飞惊，好山环翠屏。谁向山中讲授，朱夫子，鲁先生。短檠，雪屋灯，琅琅终夜声。传得先儒道妙，百世下，以文鸣。","dynasty":"元代","title":"【越调】霜角"}
{"author":"张可久","content":"钓台貂裘敝谁怜倦客，锦笺寒难写秋怀。野水边，闲云外，尽教他鸥鹭惊猜。溪上良田得数顷来，也敢上严陵钓台。湖上垂杨柳无人自舞，提葫芦有意相呼。酒醒时，花深处，插花枝满头归去。莫惜千金倒玉壶，春已近梨花暮雨。元夜明月无心紫箫，夕阳何处蓝桥？蕙帐寒，梅花落，故人稀渐疏谈笑。看见鹅黄上柳条，等闲放元宵过了。幽居二首脚到处青山绿水，兴来时白酒黄鸡。远是非，绝名利，腹便便午窗酣睡。鹦鹉杯中昼日迟，到强似麒麟画里。笑白发犹缠利锁，喜红尘不到渔蓑。八咏诗，三闾些，收拾下晚春工课。茅舍疏篱小过活，有情分沙鸥伴我。","dynasty":"元代","title":"【双调】沉醉东风_钓台貂裘敝"}
{"author":"张可久","content":"客金陵台城路，故国都，湿胭脂井痕香污。后庭不知谁是主？乱蛩吟野花玉树。春日宫词催筝雁，舞镜鸾，惜春归蝶狂蜂乱。阿金自调银字管，按霓裳牡丹花畔。碧云峰书堂依松涧，结草庐，读书声翠微深处。人间自晴还自雨，恋青山白云不去。","dynasty":"元代","title":"【双调】落梅风_客金陵台城"}
{"author":"张可久","content":"张子坚席上云林隐居人未知，且把柴门闭。诗床竹雨凉，茶鼎松风细，游仙梦成莺唤起。湖上去年香梅花带雪，赛到孤山社。酒从村店赊，船问邻僧借，梅花又开忙去也。春晚平安信来刚半纸，几对鸳鸯字。花开望远行，玉减伤春事，东风草堂飞燕子。","dynasty":"元代","title":"【双调】清江引_张子坚席上"}
{"author":"张可久","content":"玉果山先上寻梅随明月，过小桥，记年时杖藜曾到。倚东风一枝斜更好，玉生香有谁索笑？禹寺见梅蒲团厚，纸帐新，不奢华自然风韵。小窗见梅如故人，亚冰梢月斜云褪。冬夜更阑后，雁过也，梦不成小窗寒夜。伴离人落梅香带雪，半帘风一钩新月。别会稽胡使君载酒人何处？倚阑花又开，忆秦娥远山眉黛。锦云香鉴湖宽似海，还不了五年诗债。废园湖石芭蕉畔，杨柳边，想当时玉人娇面。十年旧题漫翠藓，倚高寒夏云一片。歌姬张氏睡起瑶池上，翠槛边，笑当时六郎娇面。行云梦回眉黛浅，枕痕香睡红一线。叹世和刘时中土库千年调，金疮百战功，叹兴亡一场春梦。卧白云北邙山下冢，信虚名得来无用。闲居看云坐，听雨眠，鹤飞归老梅庭院。青山隐居心自远，放浪他柳莺花燕。西园春暮伤春瘦，望远愁，掩朱门碧苔生甃。绕西园旋呼花下酒，海棠飞牡丹厮够。睡起拢钗燕，鞿绣鸳，卷朱帘绿阴庭院。奈何天不教人醉眠，打新荷雨声一片。东嘉缘野桥渔榔静，雁字斜，柳阴疏藕花初谢。小阑干画桥横缘野，忆西湖月明秋夜。闲闲亭上鱼吹沫，鹤弄影，洗秋云玉波如镜。闲闲小亭风日冷，竹千竿绿苔三径。和崔雪竹依村店，驻小车，玉骢嘶绣鞍初卸。琵琶乱弹人醉也，雁云高蓟门秋月。春情桃花面，柳叶眉，小亭台锁红关翠。孤帏玉人初睡起，不平他锦鸳成对。胡贵卿席上宜春令，消夜图，锦橙开噀人香雾。梅花月边同笑语，不寻思灞桥诗句。秋望干荷叶，脆柳枝，老西风满襟秋思。盼来书王人憔悴死，界青大雁飞一字。忆别啼红袖，识锦图，记临行雨花风絮。平安字书曾寄与，题名在凤鸾双处。和卢彦威学士貂裘敝，骢马骄，雪花飞蓟门寒到。雁儿几声南去了，也教他玉人知道。肃斋翁命赋狮橘生狞面黄金兽，蜜多心白玉浆。吼千林月寒霜降，绕维摩万八千佛供床，喷清香九重天上。","dynasty":"元代","title":"【双调】落梅风_玉果山先上"}
{"author":"张可久","content":"碧山丹房闲闲道隐，玄玄妙门，怪怪山人。予生自有神仙分，何必寻真？红的花开小春，碧檀栾树倚苍云。吹箫韵，观棋夜分，沈水暖梅魂。春怨尘蒙玉轸，妆残翠靥，围褪罗裙。月明谁上秦楼问？香冷灯昏。水北花南那人，莺来燕去三春。清明近，于飞上坟，不由我不伤神。","dynasty":"元代","title":"【中吕】满庭芳_碧山丹房闲"}
{"author":"张可久","content":"湖上即事断桥流水西林渡，暗香疏影梅花路。蹇驴破帽登山去，夕阳古寺题诗处。树头啼翠禽，水面飞白鹭，伤心和靖先生墓。春情疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片，一行写入相思传。道情二首直钩曾下严滩钩，清风自学苏门啸。蜜蜂飞绕管花帽，野猿坐守烧丹灶。扁舟范蠡高，五柳陶潜傲，南华梦里先惊觉。雪毛马响狻猊革占，神光龙吼昆吾剑。冰坚夜半踰天堑，月寒晓起离村店。一身行路难，两鬓秋霜染，老来莫起功名念。","dynasty":"元代","title":"【正宫】塞鸿秋_湖上即事断"}
{"author":"张可久","content":"秋日宫词花边娇月静妆楼，叶底沧波冷翠沟，池上好风闲御舟。可怜秋，一半儿芙蓉一半儿柳。梅边枝横翠竹暮寒生，花淡纱窗残月明，人倚画楼羌笛声。恼诗情，一半儿清香一半儿影。情数层秋树隔雕檐，万朵晴云拥玉蟾，几缕夜香穿绣帘。等潜潜，一半儿门开一半儿掩。野桥酬耿子春海棠香雨污吟袍，薜荔空墙闲酒瓢。杨柳晓风凉野桥。放诗豪，一半儿行书一半儿草。赏牡丹锦裙吹上翠云枝，绿酒争传白玉卮，皓齿慢歌金缕词。牡丹时，地半儿姚黄一半儿紫。苍崖样师退隐柳梢香露点荷衣，树杪斜阳明翠微，竹外浅沙涵钓矶。乐忘归，一半儿青山一半儿水。","dynasty":"元代","title":"【仙吕】一半儿_秋日宫词花"}
{"author":"张可久","content":"九日登高过柳洲，唤兰舟，长空雁声啼暮愁。樽俎风流，笑语温柔，乘兴的三瓯。带黄花人质红楼，整乌纱自笑白头。归期何太晚，醉舞老来羞。幽，谁唱楚天秋？游春即景二首蔌绛纱，按红牙，金鞍半攲玉面马。仙洞青霞，老树乌鸦，山一点暮天涯。翠交加夹竹桃花，锦模糊照水山茶。闹竿儿乔傀儡，舰船上小琵琶。他，醉卧美人家。锦水笺，绣鞍鞯，曲江醉题三坠鞭。帘底婵娟，月下姻缘，此地遇神仙。有花有酒梁园，无风无雨春天。盈盈小玉梅，稳稳戗金船。偏，收向断桥边。湖上春行桃雨晴，柳风轻，西湖六桥如画屏。岩溜冷冷，樵斧丁丁，松下倚山僧。陈朝老桧重荣，苏堤渔唱新声。竹阑金琐碎，花貌玉娉婷。行，同上冷泉亭。晚凉即席玳瑁筵，鹧鸪天，一篇六幺十四弦。石漱冰泉，且满琼田，歌舞斗婵娟。并头湖上白莲，双飞花下红鹓。画图金地山，粉黛玉天仙。船，移向柳阴边。","dynasty":"元代","title":"【越调】寨儿令_九日登高过"}
{"author":"张可久","content":"独酌玉笛一声天地愁，便觉梅花瘦。寒流清浅时，明月黄昏后，独醉一蹲桑落酒。夜景醺醺绮罗欢笑彻，檀板歌声歇。宝鼎串香绝，银烛灯花谢，玳筵前酒阑人散也。情描金翠钿侵鬓贴，满口儿喷兰麝。檀板撒红牙，皓齿歌白雪，定不定百般娇又怯。","dynasty":"元代","title":"【双调】清江引_独酌玉笛一"}
{"author":"张可久","content":"钱塘即事倚苍云拱北城高，地胜东吴，树老南朝。翠袖联歌，金鞭争道，画航平桥。楼上楼直浸九霄，人拥人民似元宵。灯火笙箫，春月游湖，秋卜见潮。紫微楼上右平章索赋镇钱塘太乙勾陈，玉柱擎天，绣衮生春。潮点鹅毛，山盘凤尾，瓦甃鱼鳞。近北斗三天紫宸，拂危栏两袖白云。可摘星辰，谁信蟾宫，着我闲身。徽州路指楼落成小阑干高倚长空，壮观山城，仿佛天宫。赑遍画鼍，嘶残玉凤，漏尽铜龙。催古寺一百八晓钟，动晨光三十六晴峰。雄视江东．万井春风，太守神功。湖上雪晴鲁至遭席间赋想当年雁塔题名，衣锦归来，揽辔澄清。试坐渔矶，相亲蚁绿，不负鸥盟。青山老西施暮景，碧天高东鲁文星。陶写襟灵，玉手琵琶，军伯娉婷。赠胡有善掌梨园乐府须知，富有牙签，名动金闺。一代风流，九州人物，万斛珠矶。解流水高山子期，制暗香疏影姜夔。胸次清奇，笑毁黄钟，识透玄机。","dynasty":"元代","title":"【双调】折桂令_钱塘即事倚"}
{"author":"张可久","content":"道院中碧桃翠蛾恨谁？青鸾信迟，题诗记清明日。泪弹红雨笑邻姬，同立苍苔地。萼绿仙人，玄都观里，怪刘郎不记得。今春又归，花能几回？且自吹笙醉。访九皋使君槿篱，傍水，楼与青山对。一庭香雪糁荼蘼，松下溪童睡。净地留题，柴门还闭，笼开鹤自飞。看梅，未回，多管向西湖醉。春思菱花破两边，瑶琴断四弦，恩又翻成怨。黄云孤雁褪花钿，羞掩双鸾扇。归燕年年，离恨绵绵，又西湖拜扫天。寺前，上船，试照我伤春面。","dynasty":"元代","title":"【中吕】朝天子_道院中碧桃"}
{"author":"张可久","content":"月明归兴松梢月，桂子香，又诗成冷泉亭上。醉归来晚风生嫩凉，戗金船玉人低唱。春晚二首银江暗，翠袖遮，麝煤销露萤明灭。下西湖美人忺次过也，打梨花雨声昨夜。东风景，西子湖，湿冥冥柳烟花雾。黄莺乱啼胡蝶舞，几秋千打将春去。书所见柳叶微风闹，荷花落日酣，拂晴空远山云淡。红妆女儿十二三，采莲归小舟轻缆。忆西湖青鸾信，白雁书，望江南梦飞不去。西湖锦云谁是主？拍阑干满空烟树。","dynasty":"元代","title":"【双调】落梅风_月明归兴松"}
{"author":"张可久","content":"灵鳅何物，天外吐层阴。谈笑顷，浙江阔，海门深。载雷车，霹雳挥神斧，劈仙岛，掀地轴，冯夷宅，无鼋鼍窟，渺难寻。十里红楼图画，展西风、快哉登临。□□□□□，□□□□□。好客披襟。发萧森。符金虎。袍银鼠。携玉尘。盍瑶簪。喜骁儿踏浪，旗尾互浮沉。酹胥魂，浇海若，酒频斟。隐约越峰数点，搅飞花、浑在波心。爱渔舟荡雪，击楫起吴音。月上秋林。","dynasty":"元代","title":"六州歌头浙江观潮，贯学士四万户同集案此"}
{"author":"张可久","content":"别来时。绿笺犹寄相思。自当年、黄州人去，不烦朱粉重施。翠屏寒、秋凝古色，朱奁空、影淡芳姿。蝶抱愁香，莺吟怨曲，残红一片洗胭脂。更谁汲、香泉菊井。寂寞水仙祠。西泠＊、苔衣生满，懒曳筇枝。尚依依、月移疏影，黄昏翠羽□差。问丹砂、石涵坠井，寻古寺、金匾题诗。岁晚江空，童饥鹤瘦，匆匆舍此欲何之。且重和，四时渔唱，象管写乌丝。仙翁笑、梅花折得，上闹竿儿。","dynasty":"元代","title":"绿头鸭和马九皋使君湖上即事"}
{"author":"张可久","content":"胜花时。临风渺予思。厌春妍、红娇绿姹，铅花只恁轻施。湿模糊、难描树影，白＊＊、尽改松姿。裙溅冰泥。鞋翻粉印，浣纱人倦洗胭脂。青山老、丹移玉井，何处葛公祠。断桥外、频催画桨，误击琼枝。忆当年、阿苏小小，鸾箫能品参差。紫云娘、双歌献酒，绿蓑翁、独钓成诗。楼殿摇空，管弦作市，乐天有句寄微之。观未足，朱帘尽卷，情怕雨丝丝。谁呵手、戗金红上，装个狮儿。","dynasty":"元代","title":"绿头鸭湖上遇雪，再用前韵"}
{"author":"张可久","content":"六桥如画，看地雄两浙，人骄三楚。谁隔荷花，听水调、兰棹采莲船去。鹤舞盘云，虹消歇雨，一缕南山雾。冷香凝绿，嫩凉生满庭宇。犹记醉客吹箫，自苏郎去后，别情无数。明月天坛尘世远，青鸟替人传语。玉解连环，书裁折叠，没放相思处。裴公亭上，诗来还是怀古。","dynasty":"元代","title":"百字令湖上，和李溉之"}
{"author":"张可久","content":"片帆摇曳，喜东风吹雨，秋容新沐。一带长江，青未了、天际乱峰如簇。浮玉山空，梧桐人去，月冷神仙屋。停舟吊古，＊泉三酹寒菊。犹记邂逅桓郎，驿楼残照里，倚阑吹竹。南去北来人自唤，老树柳丝长绿。倦客能吟，倚歌而和，醉写沧浪曲。今宵何处，钓鱼台下寻宿。","dynasty":"元代","title":"百字令舟泊小金山下，客有歌大江东去词者"}
{"author":"张可久","content":"扣舷惊笑，想当年行乐，绿朝红暮。麴院题诗，人去远、别换一番歌舞。鸥占凉波，莺巢小树，船阁鸳鸯浦。画桥疏柳，风流不似张绪。闲问苏小楼前，夕阳花外，归燕曾来否。古井香泉秋菊冷，坡后神仙何许。醉眼观天，狂歌喝月，夜唤西林渡。穿云笛响，背人老鹤飞去。","dynasty":"元代","title":"百字令春日湖上"}
{"author":"张可久","content":"一行秋思，记孙登当日，山中琴趣。谁识吾宗，父老子、自制寸金皮鼓。＊截孤篁，丝抽独茧，替尽琵琶谱。轻拢慢捻，西湖何限怀古。堪笑锦瑟无端，繁弦五十，撩乱春云缕。得似嘈嘈么凤语，只手换宫移羽。绝艺无双，法门不二，喜遇知音侣。灯窗对影，为君挑尽寒雨。","dynasty":"元代","title":"百字令赠弹一弦子张文秀"}
{"author":"张可久","content":"舣舟一笑，正三吴好处，天将僧占。百斛冰泉，醒醉眼、庭下寒光潋滟。云湿阑干，树香楼阁，莺语青山崦。倚花索句，终日登临无厌。小瓶声卷松涛，俗尘不到，休把柴门掩。瓯面碧圆珠蓓蕾，强似花浓酒酽。清入心脾，名高秘水，细把茶经点。留题石上，风流何处鸿渐。","dynasty":"元代","title":"百字令惠山酌泉"}
{"author":"张可久","content":"又三高祠下，依古柳，缆轻舟。渺飞过垂虹，相迎画＊，劳动沙鸥。凝眸。绿阴多□、小红帘、犹是酒家楼万古清风范蠡，一轮明月苏州。休休。不似少年游。两鬓已经秋。记乌鹊新桥，黄鹂旧市，白虎荒邱。风流。美人何在，但离离、草色辨长州。莫上姑苏台上，夕阳无限诗愁。","dynasty":"元代","title":"木兰花慢（原无调名兹据律补）重过吴门"}
{"author":"张可久","content":"爱金衣公子，偏占得，绿杨堤。喜蔼蔼韶光，熹熹曙色，恰恰娇啼。惊飞。踏翻花影，曳残声、犹在画楼西。仙客词添琴谱，佳人梦断罗帏。庞眉。退叟命新题。雅宇重名姬。笑银蝶交关，青鸾相对，紫燕双栖。凄迷。暮年□□，向阴阴、夏木听黄鹂。何必五更杜宇，张生已自言归。","dynasty":"元代","title":"木兰花慢为乐府杨氏晓莺春赋，次海粟学士"}
{"author":"张可久","content":"笑多情明月，又随我，上扬州。爱十里珠帘，千钟美酒，百尺危楼。风流。聒天笳鼓，记茱萸、漫下菊花酒。淮水东来渺渺，夕阳西去悠悠。巡游。当日锦帆收。翠柳缆龙舟。但老树寒蝉，荒祠野鼠，古渡闲鸥。娇羞。美人如玉，算吹箫、座客不胜愁。未可腰钱鹤背，且将十万缠头。","dynasty":"元代","title":"木兰花慢维扬怀古"}
{"author":"张可久","content":"看红梅未了，搴杜若，结幽兰。喜树遮云鬓，地开月面，竹＊风鬟。投竿。钓鱼台下，似画舫、和雨阁前滩。龙挂古藤千丈，鹤眠矮屋三间。跻攀。危磴小阑干。松外倚高寒。且缓步寻诗，忘怀唤酒，满意看山。斓斑。紫苔外晕，拂苍云、字字碧琅＊。说与花间胜友，主人未可清闲。","dynasty":"元代","title":"木兰花慢常熟徐氏山园"}
{"author":"张可久","content":"有书来问讯，算忘了，若耶溪。想命被文魔，情因酒困，心为花迷。东西。百年过半，玉堂人、久矣隔云泥。锦树莺嘲蝶弄，翠萝鹤怨猿啼。凄凄。江远暮山低。梅屋□幽栖。喜陶公无钱，坡公不饮，庄子无妻。玻璃。碧湖秋水，为几声、渔唱住苏堤。白发老将至矣，青山归去来兮。","dynasty":"元代","title":"木兰花慢得会稽友人书"}
{"author":"张可久","content":"就岩阿深处，结层屋，上空蒙。喜着屐穿花，卷帘看雨，拄笏临风。玲珑。夏云一片，隔篱芭、独立舞仙风。＊＊黄鹂个个，阴森绿树重重。吟翁。无日不诗筒。杯酒尽从容。更罅石盘梅，阳坡护笋，曲坞移松。芙蓉。古台直上，倚高寒、长啸月明中。谁信扁舟苕＊，得游阆苑崆峒。","dynasty":"元代","title":"木兰花慢德清县圃爱山亭"}
{"author":"张可久","content":"溶溶一叶不成衣。恰待弄春晖。幽懒意迟迟。只可向、山中自怡。清歌遏玉，娇鬟＊翠，纤月映蛾眉。来往且孤飞。问行雨、巫咸未知。","dynasty":"元代","title":"太常引乐府小云"}
{"author":"张可久","content":"黄岩秋色雨频频。楼上着闲身。凉意逼羊裙。更添得、砧声耳根。寒香吹桂，暗苞绽橘，红日晓窗温。客至莫论文。只坐守、方山看云。","dynasty":"元代","title":"太常引黄山西楼"}
{"author":"张可久","content":"霖铃秋雨打空阶。人坐益清齐。门掩小蓬莱。怕有客、寻真到来。楼头碧远，山眉青小，口树挂苍苔。且莫写离怀。看隔水、芙蓉正开。","dynasty":"元代","title":"太常引永嘉林熙翁城南旧院"}
{"author":"张可久","content":"啁喳娇燕语茅茨。红暗海棠枝。双丫小髻谁家女，踏青归、三月三时。淡淡郁金衫子，盈盈玉药钗儿。避人忙掩女仙祠。背后见腰支。金鞭过客争回首，拉山翁、怀古成诗。当日＊萝村里，误人曾有西施。","dynasty":"元代","title":"风入松三月三西郊即事"}
{"author":"张可久","content":"碧渊湖上小崆峒。人在水精宫。提壶莫惜莺边醉，蝶困花、来往匆匆。一饷颠风狂雨，满山怨紫愁红。仙翁来憩白云中。春色已成空。五更正结花心梦，且迟教、童子鸣钟。明日凉音渡口，绿杨影里推篷。","dynasty":"元代","title":"风入松春晚泛舟碧澜湖上，遇雨，宿蕊感方"}
{"author":"张可久","content":"好风吹皱玉龙鳞。飞雪点吟身。南明古色供诗眼，缆扁舟、鸥鹭相亲。邂逅希颜公子，留连访戴山人。环中天地一壶春。深锁碧窗云。步虚声度迎仙引，小屏空、唤醒梅魂。且向花边听雨，不知松外敲门。","dynasty":"元代","title":"风入松泊舟好溪，卢希颜相留，寓陈碧山丹"}
{"author":"张可久","content":"万木森森秀野堂。黄鹂两两鹤双双。翠岩云巧苍松暗，玉洞月明丹桂香。移笔架，拂琴床。赋诗争看水云乡。重来只有黄冠老，落日空斋挂钵","dynasty":"元代","title":"鹧鸪天何尊师故居"}
{"author":"张可久","content":"潋滟晴光动碧虚。一方清镜照诗＊。□□玉尘三三法，水漾金鳞六六鱼。红舍利，白芙蕖。尽教妆点老僧居。夜深飞过西湖去，夺取小龙明月","dynasty":"元代","title":"鹧鸪天玉泉观鱼"}
{"author":"张可久","content":"钓雪亭空人老矣。短笛春风，来往鱼童喜。白石叽头青镜里。一篙香暖桐花水。波面白虹收不起。两两沙鸥，逐逐残凉尾。都羡酒边鲈脍美。","dynasty":"元代","title":"凤栖梧客吴江"}
{"author":"张可久","content":"寺下苍山蹲玉几。两两髯龙，涧底＊云起。矮屋低垣祠短李。旧题名胜今余几。驳石阑干曾遍倚。出没烟芜，见客青鼋喜。隐隐蕉花修竹里。","dynasty":"元代","title":"凤栖梧惠山寺"}
{"author":"张可久","content":"冉冉轻云随杖屦。重叠岚光，花暗蒙蒙雨。大耳胡僧同笑语。苍苔石上松阴古。亭角玉龙泉两股。隔水招提，依约闻钟鼓。浴罢行吟披白羽。","dynasty":"元代","title":"凤栖梧天台石桥"}
{"author":"张可久","content":"两袖刚风凌倒景。小磴松声，独上招提境。碧水流云三百顷。白龙飞过青天影。折脚铛中留苦茗。野菊生花，犹记丹砂井。吹罢玉箫山月冷。","dynasty":"元代","title":"凤栖梧游雁荡"}
{"author":"张可久","content":"塔拥平山银瓮小。老衲殷勤，说与游人道。劫火残灰填翠沼。断阶花隐双龙爪。藤压荒篱蟠桧老。井塌青苔，满地棘针草。＊＊悲风生木杪。","dynasty":"元代","title":"凤栖梧吴山尊胜塔寺"}
{"author":"张可久","content":"林深藏却云门寺，回首若耶溪。苎萝人去，蓬莱山在，老树荒碑。神仙何处，烧丹傍井，试墨临池。荷花十里，清风鉴水，明月天衣。","dynasty":"元代","tags":"地名，怀古","title":"人月圆·会稽怀古"}
{"author":"张可久","content":"武夷山中落花流水出桃源，暖翠晴云满药田。流金古像开香殿，步虚声未远，鹤飞来认得神仙。傍草漫山径，幽花隐洞天，玉女溪边。山中隐居丹翁投老得长生，白鹤依人认小名。青山换主随他姓，叹乾坤一草亭，半年不出岩扃。写十卷《续仙传》，和一篇《陋室铭》，补注《茶经》。怀古秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉。汉和番昭君去，越吞吴西子归，战马空肥。黄山道中何人礼斗上松梢？有客题名刻树腰。指前峰半日行来到，这山不是小，洞天宽容我诗豪。白云观欹仙枕，朱砂泉流药瓢，紫兰宫玉女吹箫。","dynasty":"元代","title":"【双调】湘妃怨_武夷山中落"}
{"author":"张可久","content":"　　写旧游，换新愁，玉箫寒酒醒江上楼。黄鹤矶头，白鹭汀洲，烟水共悠悠。人何在七国春秋，浪淘尽千古风流。隋堤犹翠柳，汉土自鸿沟。休！来往愧沙鸥。","dynasty":"元代","tags":"怀古","title":"寨儿令·次韵怀古"}
{"author":"张可久","content":"琅琅新雨洗湖天，小景六桥边。西风泼眼山如画，有黄花休恨无钱。细看茱萸一笑，诗翁健似常年。","dynasty":"元代","tags":"重阳节，西湖，赏花","title":"风入松·九日"}
{"author":"张可久","content":"篷窗风急雨丝丝，闷捻吟髭。淮阳西望路何之？无一个鳞鸿至，把酒问篙师。迎头便说兵戈事。风流再莫追思，塌了酒楼，焚了茶肆，柳营花市，更呼甚燕子莺儿！","dynasty":"元代","tags":"写雨，追忆，相思","title":"小梁州·篷窗风急雨丝丝"}
{"author":"张可久","content":"秋日湖上倚吟篷，障西风十里锦芙蓉。照沧浪似入桃源桐，欠个渔翁。冰泉泻翠筒，玉液浮银瓮，罗袖擎金凤。团香弄粉，泛绿依红。次酸斋韵二首钓鱼台，十年不上野鸥猜。白云来往青山在，对酒开怀。欠伊周济世才，犯刘阮贪杯戒，还李杜吟诗债。酸斋笑我，我笑酸斋。唤归来，西湖山上野猿哀。二十年多少风流怪，花落花开。望云霄拜将台，袖星斗安邦策，破烟月迷魂寨。酸斋笑我，我笑酸斋。离思二首夜啼乌，柳枝和月翠扶疏。绣鞋香染莓苔露，搔首蜘厨。灯残瘦影孤，花落流年度，春去佳期误。离鸾有恨，过雁无书。月笼沙，十年心事付琵琶。相思懒看帏屏画，人在天涯。春残豆蔻花，情寄鸳鸯帕，香冷荼蘼架。旧游台谢，晓梦窗纱。西湖晚晴总宜船，绿情红意雨余天。盈盈皓月明如练，棹举冰田。神仙太乙莲，图画崔徽面，才思班姬扇。新诗象管，古调冰弦。客中二首望长安，前程渺渺鬓斑斑。南来北往随征雁，行路艰难。青泥小剑关，红叶湓江岸，白草连云栈。功名半纸，风雪千山。锦缠头，粉筝低按舞〔凉州）。佳人一去春残后，香冷云兜。晴山翠黛愁，绿水罗裙皱，细柳宫腰瘦。梨花暮雨，燕子空楼。","dynasty":"元代","title":"【双调】殿前欢_秋日湖上倚"}
{"author":"张可久","content":"乾坤俯仰，贤愚醉醒，今古兴亡。剑花寒，夜坐归心壮，又是他乡。九日明朝酒香，一年好景橙黄。龙山上，西风树响，吹老鬓毛霜。","dynasty":"元代","tags":"重阳节，思归","title":"满庭芳·客中九日"}
{"author":"张可久","content":"骑鲸沧海汲，高枕白云窝。人生梦南柯，睡觉来也未哥，积玉堆金待如何？田地阔，儿女多，惹争夺。西村小过活，老子自婆娑。千家饭一钵，饱了人也未哥，紫绶金章闹呵呵。不如我，芳草坡，钓鱼蓑。绿袍翻败荷，醉后自磨跎。市上小儿多，要钱也未哥，暮四朝三笑呵呵。蓝采和，没奈何，假风魔。红妆间翠娥，罗绮列笙歌。重重金玉多，受用也未哥，二鬼无常上门呵。怎地躲？索共他，见阎罗。香风瑞锦窠，凉月素银波。兰舟夜如何？晚凉也未哥．万顷湖光镜新磨。小玉娥，隔翠荷，采莲歌。黄沙白橐驼，玉勒紫金珂。一簇小宫娥，送了他也未哥，马上琵琶为谁拨？到黑河，将奈何，泪痕多。霓裳舞月娥，野鹿起干戈。百年长恨歌，闹了也未哥，万马千军早屯合。走不脱，那一埚，马嵬坡。烟花暗绮罗，车马闹鸣珂。值前皓齿歌，醉杀人也未哥，闭月羞花赛姮娥。那老婆，送了他，郑元和。神仙张志和，一棹鼓沧波。中流扣舷歌，快活也未哥，什酒新篘鳜鱼活。湖海阔，烟雨多，暗渔蓑。《黄庭》换白鹅，夜冷饭牛歌。湖上月明多，受用也未哥，纸帐梅花病维摩。奈老何？学坐钵，做工课。","dynasty":"元代","title":"【正宫】汉东山"}
{"author":"张可久","content":"湖上归长天落彩霞，远水涵秋镜。花如人面红，山似佛头青。生色围屏，翠冷胜云径，嫣然后黛横。但携将旖旎浓香，何必赋横斜瘦影。【梁州】挽玉手留连锦英，据胡床指点银瓶。素娥不嫁伤孤另。想当年小小，问何处卿卿？东坡才调，西子娉婷。总相谊千古留名，吾二人此地私行。六一泉亭上诗成，三五夜花前月明，十四弦指下风生。可憎，有情。捧红牙合和《伊州令》。万籁寂，四山静。幽咽泉流水下声，鹤怨猿惊。【尾】岩阿禅窟鸣金磐，波底龙宫漾水精。夜气清，酒力醒，玉篆销，玉漏鸣。笑归来仿佛二更，煞强似踏雪寻梅灞桥冷。春景滚香绵柳絮轻，飘白雪梨花淡。怨东风墙杏色，醉晓口海棠酣。景物偏堪，车马游人览，赏清明三月三。绿苔撒点点青钱，碧草铺茸茸翠毯。【梁州第七】流水泛江湖暖浪，轻云锁山市晴岚。恐无多光景疾相探。雕鞍奇辔，纱帽罗衫。珍馐满桌，玉液盈坛。歌儿舞妓那堪，诗朋酒侣交谈。吃的保生存华屋等羊昙，兴足竹林阮咸，醉居林甫曹参。放开，酒胆。恨狂风尽把花摇撼，叹阳和又虚赚。拚了醄醄饮兴酣，于理何惭？【尾声】紫霜毫入砚深深蘸，吟几首莺花诗满函。一望红稀绿阴暗，正游人不甘。奈仆童执骖，不由咱倦把骄骢辔头儿揽。夏景蔷薇满院香，菡萏双池锦。海榴浓喷火，萱草淡堆金。暑气难禁，天地炎蒸甚，闲行近绿阴。纳清风台榭开怀，傍流水亭轩赏心。【梁州第七】摇羽扇纳凉避暑，卸纱巾散发披襟。冰山雪槛忘怀饮。盘盛橄榄，水浸林檎。何愁盏大，不惧瓯深。会佳宾酒阵诗林，设华筵竹影松阴。白莲藕爽口香甜，锦鳞鲙著牙味深，水晶瓜荐齿寒侵。满斟，醉吟。今朝酩酊明朝恁，不吃后待图甚？日月无情恋古今，休负光阴。【尾声】倾残竹叶千樽饮，摘下枇杷一树金，深喜娇娥见咱恁。纱橱用心，安排下簟枕，专等归来醉时寝。秋景金风凋杨柳衰，玉露养芙蓉艳。竹轻摇苍凤尾，松密映老龙潜。残暑淹淹。爽气被楼台占，称情怀景色添。火龙鳞红叶萧萧，金兽眼黄花冉冉。【梁州第七】别南浦云飞画栋，到西山雨洒朱帘。小槽酒滴珍珠酽。银盘馔满。宝鼎香拈。黄澄味美，紫蟹肥酣。趁苍空天似日缣，玩清光月拥银蟾。不学那愁默默呆汉江淹，则学那兴悠悠诗仙子瞻，乐醄醄醉客陶潜。意忺，意忺。千钟到手谁曾厌？我待把醉乡占。不管衣襟被酒淹，无事拘钳。【尾声】赏心乐事休教欠，饮兴吟怀似要添，醉倒樽前任君僭。将咱指点，便嫌，胜似你红尘路儿险。冬天青山失翠微，白玉无瑕玷。梨花和雨舞，柳絮带风撏。拨粉堆盐，祥瑞天无欠，丰年气象添。乱飘湿增舍茶烟，密洒透歌楼酒帘。【梁州第七】金盏酒羊羔满泛，红炉中兽炭频添。兰堂画阁多妆点。锦茵绣榻，翠幕毡帘。鸾箫谩品，鼍鼓轻掂。唱清音余韵淹淹，捧红牙玉指纤纤。绮罗间盏到休推，宝鸭内香残再拈，玉壶中酒尽重添。况兼，兴忺。金波潋滟霞光闪，接入手不辞厌。为爱琼瑶尽意瞻，赏玩休嫌。【尾声】玄冥不出权独占，青女三白势转严，酩酊甘心醉躯欠。见冰锥满檐，琼珠满帘，全不把尘埃半星儿染。牵挂莺穿残杨柳枝，虫蠹损蔷薇刺。蝶搧干芍药粉，蜂蹙断海棠丝。又近花时，白日伤心事，清宵有梦思。间阻了洛浦神仙，没乱杀苏州刺史。【梁州第七】俏姻缘别来久矣，巧魂灵梦寝求之。一春多少伤心事，著情疼热，痛口嗟咨。往来迢递，终始参差。一简书写就了情间，三般儿寄与娇姿。麝脐薰五花瓣翠羽香钿，猫眼嵌双转轴乌金戒指，獭髓调百和香紫蜡胭脂。念兹，在兹。和愁和泪频传示，更嘱咐两三次。诉不尽心间无限思，倒羞了燕子莺儿。【尾声】无心学写钟王字，遣兴闲视李杜诗，风月关情随人志。酒不到半卮，饭不到半匙，瘦损了青春少年子。","dynasty":"元代","title":"【南吕】一枝花_湖上归长天"}
{"author":"张可久","content":"春晚次韵红渐稀，绿将肥，一声杜鹃残梦里。踏雪寻梅，看到荼蘼，犹自怨春迟。锦云中翠绕珠围，碧人边玉走金飞。安乐窝人未醒，森罗殿鬼相随。催，唱不迭醉扶归。题情绿柳阴，翠帘深，美人图画中不似您。当日相寻，出语知音，想像到如今。坠乌云席上琼簪，动清风花下瑶琴。佩环声真洛浦。水月面活观音心，寄一曲《白头吟》。春愁亸凤翘，泣鲛钢，一团愁吃洴在心上了。烟冷香销，月悴花憔，难度可怜宵。想合欢绣扇亲描，记同心罗帕轻揪。尘生白象板，声断紫鸾箫。焦，无梦到蓝桥。情梅友元帅席上二首呆答孩，守书斋，小冤家约定穷秀才。踏遍苍苔，湿透罗鞋，不见角门开。碧桃香春满大台，彩云深人在阳台。漏声催禁鼓，月影转瑶阶。猜，烧罢夜香来。敛翠娥，揾香罗，病恹恹为谁憔悴我？哑谜猜破，冷句调唆，便知道待如何？阻牛郎万古银河，渰蓝桥千丈风波。偷工夫来觑你，说破绽尽由他。哥，越间阻越情多。过钓台红紫场，名利乡，望高台倚空烟树苍。不恋朝章，归钓夕阳，白眼傲君王。客星犯半夜龙床，清风占七里鱼邦。荒烟闭草堂，秋月浸桐江。光，千古照沧浪。明月楼玉斧磨，锦云窝，阑干四时秋意多。画栋嵯峨，丹桂婆娑，车马闹鸣珂。斗婵娟光漾银河，立娉婷香捧金波。唐明皇游广寒，李谪仙问姮娥。他，不醉待如何？失题二首亏负咱，怎禁他，觑著头玉容憔悴煞。受处行踏、陡恁情杂，和俺意儿差。步苍苔凉透罗袜，掩朱门香冷金鸭。把你做心事人，望的我眼睛花。嗏，因甚不来家？我志诚，你胡伶，一双儿可人庞道撑。斗草踏青，语燕啼莺，引动俏魂灵。绣窗前残酒为盟，花阴下明月知情。宝香寒静悄悄，罗袜冷战兢兢。曾，直等到二三更。元夜即事胡洞窄，弟兄猜，十朝半旬不上街。灯火楼台，罗绮裙钗，谁想见多才？倚朱帘红映香腮，步金莲尘污弓鞋。眉尖上空受用，心事里巧安排。来，同话小书斋。闺思隔粉墙，付香囊，一团儿志诚谁信道谎。月淡西厢，云冷高唐，独自的误春光。花明柳暗生香，莺来燕去成双。噤未声离绣床，蹑著脚步回廊。娘，何处也画眉郎？春情没乱煞．怎禁他，绿杨阴那搭儿堪系马。烟冷香鸭，月淡窗纱，擎著泪眼巴巴。媚春光草草花花，惹风声盼盼茶茶。合琵琶歌白雪，打双陆赌流霞。嗏，醉了也不来家。收心二首宿凤凰，妒鸳鸯．少年心肯将名利想。喧满平康，不犯轻狂，谈笑玉生香。尤花殢雪情肠，驱风驾月文章。遍游春世界，交付锦排场。两鬓霜，烟雨老沧浪。面皮儿黄绀绀，身子儿瘦岩岩，相识每陡然轻视俺，鬓发耽珊，身子薄蓝，无语似痴憨。姨夫每坐守行监，妻儿又面北眉南。家私儿零落了，名分儿被人搀。再休将，风月担儿担。妓怨三首洛浦仙，丽春园，不知音此身谁可怜？大姆埋冤，孛老熬煎，祗为养家钱。哆著口不断顽涎，腆著脸待吃痴拳。禁持向歌扇底，僝僽做在绣床前。天，只不上贩茶船。缘分薄，是非多，展旗幡硬并倒十数合。赤紧地板障婆婆，水性娇娥，爱他推磨小哥哥。腆著脸不怕风波，睁着眼撞入天罗。雄纠纠持剑戟，接可可下锹钁。呵，情愿将风月担儿那。影外人，怕风声，望天长地久博个志诚。柳下私情，月底深盟，一步步惜惺惺。崔夫人嫌杀张生，冯员外买断苏卿。他山障他短命，您窑变您薄情。听，休想有前程。闰怨三首烧好香，告穹苍，行行步步只念想。泪眼汪汪，烟水茫茫，芳草带夕阳。雕鞍去了才郎，画堂别是风光。八的顿开金凤凰，扌蚩的扯破锦鸳鸯，吉丁的掂损玉螳螂。锦绣围，翠红堆，当初有心直到底。双宿双飞，无是无非，不许外人知。眼睁睁指甚为题，意悬悬为你著迷。有情窥宋玉，没兴撞王魁。呸，骂你个负心贼。相爱怜，恶姻缘，云迷武陵仙路远。尘暗朱弦，墨淡银笺，青草曲江边。俏元和花了闲钱，病相如潮过顽涎。梅窗宜静坐，纸帐称孤眠。天，休放月团圆。秋千住管弦，打秋千，花开美人图画展。翠髻微偏，锦袖轻揎，罗带起翩翩。钏玲珑响亚红绵，汗模糊湿褪花钿。绿烟浓春树底，彩云散夕阳边。天，吹下向飞仙。感旧曾此中，记行踪，桃花去年人面红。门闭重重，春去匆匆，何日再相逢？眉尖谁画晴峰？唾痕犹点香绒。狻猊金落索，鸾凤玉丁东。空，尘满绣帘栊。春思诗酒缘，利名牵，话别离几声犹耳边。何处留连？误我蝉娟，一去动经年。赋伤春懒拂银笺，卜行人不信金钱。盼回音空过雁，劝归去枉啼鹃。天，长自对花眠。秋日宫词添晚妆，过回廊，吉丁一声环珮响．泛羽流商，走斝飞觞，笑语间笙簧。广寒宫舞罢霓裳，博山炉黛透龙香。碧梧枝白凤凰，翠荷叶锦鸳鸯。凉，人倚月昏黄。吴山塔寺诗眼明，暮山青，倚高寒满身风露冷。月辇闻筝，水殿鸣笙，想像御街行。宝光圆白伞珠璎，玉花寒碧碗酥灯。西天佛富贵，南国树周彡零。僧，同上望江亭。嘉禾道中白鹭鸶，黑鸬鹚，晴烟远山横暮紫。消得新诗，伫立多时，篱落掩茅茨。浣纱女斜插花枝，打鱼翁独棹船儿。夕阳边云淡淡，小桥外柳丝丝。思，当日送春词。观张氏玉卿双陆间锦笙，罢瑶筝，花阴半帘春昼永。斗草无情，睡又不成，佳配两相停。手初交弄玉拈冰，步轻挪望月瞻星。双敲象齿鸣，单走马蹄轻。嬴，夜宴锦香亭。山中寡见闻，乐清贫，逍遥百年物外身。糜鹿相亲，巢许为邻，仙树小壶春。住青山远却红尘，挂乌纱高卧白云。杏花村沽酒客，桃源洞打鱼人。因，闲问话到柴门。桃源亭上倒玉莲，散金钱，先生醉骑鹤上天。月影蝉娟，霞袂翩翩。即我是神仙。入蓬莱行见桑田，看梅花误入桃源。溪头卖酒家，洞口钓鱼船。专，唱我会真篇。","dynasty":"元代","title":"【越调】寨儿今_春晚次韵红"}
{"author":"张可久","content":"花能语。一枝香玉芳心吐。芳心吐。旧家姊妹，若兰秦女。荷枯柳倦鸳鸯浦。相逢为我歌金缕。歌金缕。文游台上，浅云疏雨。","dynasty":"元代","title":"秦楼月为解蕙卿赋"}
{"author":"张可久","content":"山童说。清霜一夜芭蕉折。芭蕉折。梅花开也，满湖风雪。墨痕碎碎题诗叶。玉英棵棵丁香结。丁香结。忍教孤负，小山明月。","dynasty":"元代","title":"秦楼月即事"}
{"author":"张可久","content":"芳亭饮。仙帷寝。兰姬曾遗茱萸锦。苍凫舄。红鸾席。烟林凝紫，土花生碧。忆忆。","dynasty":"元代","title":"钗头凤感旧和李溉之"}
{"author":"张可久","content":"红云岛。黄鹂晓。关情又是春归了。愁如织。娇无力。恨花填曲，怨感吹笛。惜惜。","dynasty":"元代","title":"钗头凤春思"}
{"author":"张可久","content":"金钗股。瑶琴谱。洞天相见神仙侣。东风恶。庭花落。旧欢雨散，余情云薄。莫莫。","dynasty":"元代","title":"钗头凤春情"}
{"author":"张可久","content":"柳眠花困春如醉。人比年时更憔悴。珊枕香寒风半被。夜长无眠，日高未起。深掩屏山翠。鬟儿只道＊春睡。才说相思那人讳。暖玉崧崧珠约臂。卦钱摇遍，帕罗揉碎。几点桃花泪。","dynasty":"元代","title":"青玉案春思"}
{"author":"张可久","content":"翠袖清风品玉笙。罗裙凉月按瑶筝。少年不饮若为情。老眼那知谁尔尔，小楼无复旧卿卿。石林高卧听松声。","dynasty":"元代","title":"浣溪沙感旧"}
{"author":"张可久","content":"帕罗残粉＊啼痕。远岫湿寒云。枫叶寒江，芦花夜雪，孤雁怕离群。归来独对银＊坐，锦被待谁温。歌谱羞拈，舞衣闲挂，何处不思君。","dynasty":"元代","title":"少年游别情"}
{"author":"张可久","content":"美人歌舞竞湖中。秋镜簇春红。载酒船来，洗花雨过，清似水晶宫。御罗单扇题新字，争看蕺山翁。石上棋残，松边曲破，策马入樵风。","dynasty":"元代","title":"少年游游鉴湖以上四十二首词，见天一阁本"}
{"author":"张可久","content":"倚苍云绀宇峥嵘，有听法神龙，渡水胡僧。人立冰壶，诗留玉带，塔语金铃。摇碎月中流树影，撼崩崖半夜江声。误汲南冷，笑杀吴侬，不记茶经。","dynasty":"元代","tags":"写景，怀古，感慨","title":"折桂令·游金山寺"}
{"author":"张可久","content":"　　写旧游，换新愁，玉箫寒酒醒江上楼。黄鹤矶头，白鹭汀洲，烟水共悠悠。人何在七国春秋，浪淘尽千古风流。隋堤犹翠柳，汉土自鸿沟。休！来往愧沙鸥。","dynasty":"元代","tags":"怀古","title":"寨儿令·次韵怀古"}
{"author":"张可久","content":"春夜玉箫吹断凤钗分，瘦损真真。小词空制锦回文，孤眠恨，翠被宝香温。【幺】故人一去无音信，望蓬莱隔几重云。燕未归，春将尽，梨花庭院，和月掩朱门。秋思难斋索赋鸳鸯飞起藕花洲，碧水明秋。王人天际认归舟，秋来后，樵怀见花羞。【幺】黄昏又是愁时候，柳梢头新月如钩。成间阔，添消瘦，新书裁就，一雁过妆楼。郊行即事小桥流水落红香，两两鸳鸯。当炉艳粉倚明妆，深深巷，酒旆绿垂杨。【幺】新诗欲写东墙上，奈桃花未识刘郎。乘兴来，回头望，眼波微溜，还许谪仙狂。春日次陈在山韵海棠开后一停春，过了三分。花梢红日晓窗温，邻姬问，忙甚不开门？【幺】画屏咫尺巫山近，渍春衫都是啼痕。锦帐愁，香奁恨，最伤情处，酒醒怯灯昏。","dynasty":"元代","title":"【正宫】小梁州_春夜"}
{"author":"张可久","content":"琼花蝶粉霜匀玉蕊，鹅黄雪点冰肌。衣冠后土祠，璎珞神仙珮，倚阑人且赏芳菲，炀帝骄奢自丧了国，休对我花前叹息。春晚酬史楚甫锦被堆春宽梦窄，画楼空燕去愁来。芳草边，夕阳外。怕清明几度伤怀，关节得荼老且慢开，春已听榆钱断买。胡容斋使君寿仙客舞玄裳缟衣，小蛮歌翠袖峨眉。戏彩堂，蟠桃会。锦云深月明风细，桂子香中品玉笛，人醉倚蓬瀛画里。眉寿楼春夜狂客簪花起舞，佳人秉烛摴蒱。小树风，香阶露。醉乡中不知春去，更尽荼蘼酒一壶，强似听西园夜雨。夜宴即事花影蝉蛾翠鬟，柳荫骢马金鞍。酒未阑，人争看。玉纤寒试调筝雁，眼约心期不暂闲，半醉也灯前换盏。九月十日见桃花前度刘郎老矣，去年崔护来迟。红雨飞，西风起。望白衣可怜憔悴，节去蜂愁蝶未知，冷落似天台洞里。静香堂看雨乘落日村翁捕鱼，感西风倦客思鲈。倒翠壶，歌金缕。静香来隔水芙蕖，绿柳红桥入画图，人正在溪亭看雨。客维扬第一泉边试茶，无双亭上看花。凤锦笺，鲛绡帕。金盘露玉手琵琶，雪满长街未到家，翠儿唱宜歌且把。夜景云母屏花前月明，雪儿歌席上风生。象板敲，螺鬟整。殢人娇体态娉婷，万卷堂深一盏灯，看不上梅窗瘦影。","dynasty":"元代","title":"【双调】沉醉东风_琼花蝶粉霜"}
{"author":"张可久","content":"众远楼上画栋飞飞帘外云，仙袂飘飘天上人。钓船归水村，雁行出海门。白云炼师山居丹气溶溶生紫烟，石齿泠泠呜玉泉。住山不记年，看云即是仙。天台山中双阙琼台口乱峰，千树琪花香晚风。白头云外翁，紫潭波底龙。海口道院雨后松云生紫岩，花外茶烟生翠岚。袖诗出道庵，探梅来水南。","dynasty":"元代","title":"【越调】凭阑人_众远楼上画"}
{"author":"张可久","content":"小玉栏杆月半掐，嫩绿池塘春几家。鸟啼芳树丫，燕衔黄柳花。","dynasty":"元代","title":"凭栏人"}
{"author":"张可久","content":"孤山雪夜淡妆人在罗浮，黄昏月上西湖，翠袖翩翩起舞。倚阑索句，雪中树老山孤。湖上送别红蕉隐隐窗纱，朱帘小小人家，绿柳匆匆去马。断桥西下，满湖烟雨愁花。重游感旧迷香小洞维舟，题红老叶沉沟，濯锦寒花对酒。六桥依旧，游人两鬓经秋。晚步吟诗人老天涯，闭门春在谁家？破帽深衣瘦马。晚来堪画，小桥风雪梅花。忆西湖灯寒夜雪孤篷，山空晓雾疏钟，花暖春风瘦筇。六桥香梦，景题留与吟翁。","dynasty":"元代","title":"【越调】天净沙_孤山雪夜淡"}
{"author":"张可久","content":"疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片。一行写入相思传。","dynasty":"元代","tags":"写人，相思，散曲","title":"塞鸿秋·春情"}
{"author":"张可久","content":"书怀二首香奁名满青楼，羽衣人在黄州，罗帕春寒素手。壮怀依旧，水声淘尽诗愁。白头多病维摩，青大孤影姮娥，相对良宵几何？玉人留坐，莺花十二行窝。元夕金莲万炬花开．玉海千树香来，灯中东风暮霭。彩云天外，紫箫人倚瑶台。闺怨檀郎何处忘归？玉楼小样别离，十二阑干偏倚。犬儿空吠，看看月上荼蘼。春夜深怀香捧金橙，哀弦声断银筝，宝鼎沉香火冷。主人留听，紫云娘白雪新声。梅轩席上琼琼分外横枝，真真月下吟诗，谁寄东风半纸？为传心事，梅花雪气多时。梅友元帅席上玉人笑拈琼枝，白头醉写乌丝，帘外新来燕子。海棠春思，倚阑睡醒环儿。赤松道宫松边香煮雷芽，杯中饭糁胡麻，云掩山房几家？弟兄仙话，水流玉洞桃花。浮雪楼夜坐月明今夜阑干，云深何处关山？万里青天醉眼。倚楼长叹，柳阴闲杀渔竿。清明日郊行碧桃花下帘旌，绿杨影里旗亭，几处莺呼燕请。马嘶芳径，典衣索做清明。江上嗈嗈落雁平沙，依依孤鹜残霞，隔水疏林几家。小舟如画，渔歌唱入芦花。湖上分得诗字韵月香水影梅枝，晴光雨色坡诗，点检千红万紫。年年春事，西湖强似的施。月夜倚阑月到天心，隔墙风动花阴，一刻良宵万金。宝筝闲枕，可怜少个知音。鲁卿度中青苔古木箫箫，苍云秋水迢迢，红叶山斋小小。有谁曾到？探梅人过溪桥。","dynasty":"元代","title":"【越调】天净沙_书怀二首香"}
{"author":"张可久","content":"胜花时。临风渺予思。厌春妍、红娇绿姹，铅花只恁轻施。湿模糊、难描树影，白＊＊、尽改松姿。裙溅冰泥。鞋翻粉印，浣纱人倦洗胭脂。青山老、丹移玉井，何处葛公祠。断桥外、频催画桨，误击琼枝。忆当年、阿苏小小，鸾箫能品参差。紫云娘、双歌献酒，绿蓑翁、独钓成诗。楼殿摇空，管弦作市，乐天有句寄微之。观未足，朱帘尽卷，情怕雨丝丝。谁呵手、戗金红上，装个狮儿。","dynasty":"元代","title":"绿头鸭湖上遇雪，再用前韵"}
{"author":"张可久","content":"秋夜旅思二十五点秋更鼓声，千三百里水馆邮程。青山去路长，红树西风冷。百年人半纸虚名，得似璩源阁上僧，午睡足梅窗日影。气球元气初包混饨，皮囊自喜囫囵。闲田地著此身，绝世虑萦方寸。圆满也不必烦人，一脚腾空上紫云，强似向红尘乱滚。琼珠台琪树暖青山鹧鸪，石床平红锦氍毹。云间萼绿华，梅下蓬莱屦。倚高寒满身香露，相伴仙人倒玉壶，月明夜瑶琴一曲。","dynasty":"元代","title":"【双调】沉醉东风_秋夜旅思二"}
{"author":"张可久","content":"别来时。绿笺犹寄相思。自当年、黄州人去，不烦朱粉重施。翠屏寒、秋凝古色，朱奁空、影淡芳姿。蝶抱愁香，莺吟怨曲，残红一片洗胭脂。更谁汲、香泉菊井。寂寞水仙祠。西泠＊、苔衣生满，懒曳筇枝。尚依依、月移疏影，黄昏翠羽□差。问丹砂、石涵坠井，寻古寺、金匾题诗。岁晚江空，童饥鹤瘦，匆匆舍此欲何之。且重和，四时渔唱，象管写乌丝。仙翁笑、梅花折得，上闹竿儿。","dynasty":"元代","title":"绿头鸭和马九皋使君湖上即事"}
{"author":"张可久","content":"古苔苍，题痕旧。疏花照水，老叶沉沟。蜂黄点绣屏，蝶粉沾罗袖。困倚东风垂杨瘦，翠眉攒似带春愁。寻村问酒，无人倚楼，有树维舟。","dynasty":"元代","tags":"写景，抒情，感慨","title":"普天乐·湖上废圃"}
{"author":"张可久","content":"九日登高过柳洲，唤兰舟，长空雁声啼暮愁。樽俎风流，笑语温柔，乘兴的三瓯。带黄花人质红楼，整乌纱自笑白头。归期何太晚，醉舞老来羞。幽，谁唱楚天秋？游春即景二首蔌绛纱，按红牙，金鞍半攲玉面马。仙洞青霞，老树乌鸦，山一点暮天涯。翠交加夹竹桃花，锦模糊照水山茶。闹竿儿乔傀儡，舰船上小琵琶。他，醉卧美人家。锦水笺，绣鞍鞯，曲江醉题三坠鞭。帘底婵娟，月下姻缘，此地遇神仙。有花有酒梁园，无风无雨春天。盈盈小玉梅，稳稳戗金船。偏，收向断桥边。湖上春行桃雨晴，柳风轻，西湖六桥如画屏。岩溜冷冷，樵斧丁丁，松下倚山僧。陈朝老桧重荣，苏堤渔唱新声。竹阑金琐碎，花貌玉娉婷。行，同上冷泉亭。晚凉即席玳瑁筵，鹧鸪天，一篇六幺十四弦。石漱冰泉，且满琼田，歌舞斗婵娟。并头湖上白莲，双飞花下红鹓。画图金地山，粉黛玉天仙。船，移向柳阴边。","dynasty":"元代","title":"【越调】寨儿令_九日登高过"}
{"author":"张可久","content":"秋望和胡致居菊又开，人何往？夜静孤眠北窗凉，月明闭上南楼望。天一方，雁几双，书半行。客席胡使君席上舞态轻，歌喉稳，十里香尘柳边春，一声《金缕》樽前韵。敛绣巾，整翠云，点绛唇。春愁晓梦云，残妆粉，一点芳心怨王孙，十年不寄平安信。绿水滨，碧草春，红杏村。伤春杨柳阴，秋千影；恨煞啼鹃断肠声，越添怨女伤春病。倚绣屏，搊锦筝，调玉笙。宫中秋日环珮轻，蓬莱浅，桂子香清小壶天，芙蓉露冷技香殿。花可怜，月又圆，人未眠。梅友席上已乐闲，从吾懒，虎帐风悲紫荆关，马蹄霜冻白云栈。冷眼看，倦鸟还，行路难。史氏池亭宿酒醒，良宵永，风细荷香梦魂清，月明梧叶阑干静。玉管笙，粉面筝，金字经。东浙旧游镜水边，巾山顶，两袖松风羽衣轻，一奁梅月冰壶净。鹊尾炉，凤嘴瓶，雁足灯。怀古流翁索题舞袖云，妆台粉，翠被浓香一时思。黄沙妖血千年恨。虞美人，孔贵嫔，杨太真。","dynasty":"元代","title":"【南吕】四块玉_秋望和胡致"}
{"author":"张可久","content":"钓鱼台，十年不上野鸥猜。白云来往青山在，对酒开怀。欠伊周济世才，犯刘阮贪杯戒，还李杜吟诗债。酸斋笑我，我笑酸斋。晚归来，西湖山上野猿哀。二十年多少风流怪，花落花开。望云霄拜将台。袖星斗安邦策，破烟月迷魂寨。酸斋笑我，我笑酸斋。","dynasty":"元代","tags":"抒情，怀才不遇，伤怀","title":"殿前欢·次酸斋韵"}
{"author":"张可久","content":"绿树当门酒肆，红妆映水鬟儿。眼底殷勤座间诗。尘埃三五字，杨柳万千丝，记年时曾到此。","dynasty":"元代","title":"红绣鞋"}
{"author":"张可久","content":"水冷溪鱼贵，酒香霜蟹肥。环绿亭深掩翠微。梅。落花浮玉杯。山翁醉。笑随明月归。","dynasty":"元代","title":"金字经"}
{"author":"张可久","content":"春思垂杨径，小院春，为多情减尽年时俊。风摇翠裙，香飘麝尘，花暗乌云。千里意中人，一点眉尖恨。","dynasty":"元代","title":"【双调】庆东原_春思垂杨径"}
{"author":"张可久","content":"新安八景花屏春晓初日沧凉，海霞摇曙光。几招好山如画，晴蔼蔼，郁苍苍。众芳，云景香，道人眠石床。唤起南华梦蝶，莺啼在，绿垂杨。练溪晚渡淡烟微隔，几点投林翮。千古澄江秀句，空感慨，有谁索？拍拍，水光白，小舟争过客。沽酒归来樵叟，相随到，许仙宅。南山秋色华盖亭亭，向阳松桂荣。背立夜坛朝斗，直下看，老人星。地灵，风物清，众峰环翠嬴。千古仙山道气，谁高似，许宣平。王陵夕照暮蝉声咽，几树白杨叶。细细看云岚旧隐，遗庙在，表忠烈。翌结，弓剑冗，苔花碑字灭。远水残阳西下，今人见，古时月。水西烟雨沙浅波平，孤舟长日横。淡墨潇湘八景，谁移向，富山城。净名，疏磐声，暮归何处僧？明日披云风顶，呼太白，赏新晴。渔梁送客浪花飞雪，船阁苍云缺。一片鸬鹚西照，樯燕语，柳丝结。话别，情硬咽，酒边歌未阕。他日寄书双鲤，顺流过，钓台月。黄山雪霁云开洞府，按罢琼妃舞。三十六峰图画，张素锦，列冰柱。几缕，翠烟聚，晓妆眉更妩。一个山头不白，人知是，炼丹处。紫阳书声楼观飞惊，好山环翠屏。谁向山中讲授，朱夫子，鲁先生。短檠，雪屋灯，琅琅终夜声。传得先儒道妙，百世下，以文鸣。","dynasty":"元代","title":"【越调】霜角"}
{"author":"张可久","content":"客金陵台城路，故国都，湿胭脂井痕香污。后庭不知谁是主？乱蛩吟野花玉树。春日宫词催筝雁，舞镜鸾，惜春归蝶狂蜂乱。阿金自调银字管，按霓裳牡丹花畔。碧云峰书堂依松涧，结草庐，读书声翠微深处。人间自晴还自雨，恋青山白云不去。","dynasty":"元代","title":"【双调】落梅风_客金陵台城"}
{"author":"张可久","content":"山中杂书三首罢手，去休，已落在渊明后。百年心事付沙鸥，更谁是忘机友。洞口渔舟，桥边村酒，这清闲何处有？树头，锦鸠，花外啼春昼。夜长，未央，盼杀鸡三唱。东华听漏满靴霜，却笑渊明强。月朗禅床，风清鹤帐，梦不到名利场。草堂，暗香，春已到梅梢上。醉馀，草书，李愿盘谷序。青山一片范宽图，怪我来何暮？鹤骨清瘦，蜗壳蘧庐，得安闲心自足。蹇驴，和酒壶，风雪梅花路。野景亭瓜田邵平，草堂杜陵，五柳庄彭泽令。牵牛篱落掩柴荆，犬吠林塘静。树顶蟾明，水面风生，听渔歌三四声。小亭，野景，动著我莼鲈兴。酸斋席上听胡琴玉鞭，翠钿，记马上昭君面。一梭银线解冰泉，碎拆俪珠串。雁舞秋烟，莺啼春院，伤心塞草边。醉仙，彩笺，写万里关山怨。春思见他，问咱，怎忘了当初话？东风残梦小窗纱，月冷秋千架。自把琵琶，灯前弹罢，春深不到家。五花，骏马，何处垂杨下。梅友元帅席上老夫，病余，尚草《长门赋》。阿莲娇吻贯骊珠，试听《莺啼序》。玉露冰壶，香风琼树，醉归来不用扶。小奴，按舞，看了梅花去。","dynasty":"元代","title":"【中吕】朝天子_山中杂书三"}
{"author":"张可久","content":"好风吹皱玉龙鳞。飞雪点吟身。南明古色供诗眼，缆扁舟、鸥鹭相亲。邂逅希颜公子，留连访戴山人。环中天地一壶春。深锁碧窗云。步虚声度迎仙引，小屏空、唤醒梅魂。且向花边听雨，不知松外敲门。","dynasty":"元代","title":"风入松泊舟好溪，卢希颜相留，寓陈碧山丹"}
{"author":"张可久","content":"别澉川杨安抚晚风吹上海云腥，山色秋偏净。了得相思去年病，不堪听，樽前一曲《阳关令》。斜阳恁明，寒波如镜，分照别离情。","dynasty":"元代","title":"【越调】小桃红_别澉川杨安"}
{"author":"张可久","content":"别怀人生最苦别离，柳系柔肠，山敛愁眉。金缕歌残，青衫泪湿，锦字来迟。留客醉鱼肥酒美，送春行莺老花飞。此恨谁知？今夜相思，何日归期？幽居红尘不到山家，羸得清闲，当了繁华。画列青山，茵铺细草，鼓奏鸣蛙。杨柳村中卖瓜。蒺藜沙上看花。生计无多，陶令琴书，杜曲桑麻。西陵送别画船儿载不起离愁，人到西陵，恨满东州。懒上归鞍，情开泪眼，怕倚层楼。春去春来，管送别依依岸柳。潮生潮落、会忘机泛泛沙鸥。烟水悠悠，有句相酬，无计相留。夜景小红楼独倚新妆，曲角阑干，嫩绿池塘。雨洗花梢，风梳柳影，月荡荷香。绣枕上双飞凤凰，翠蓬边一只鸳鸯。对景情伤。今夜新凉，何处才郎？金华山看瀑泉碧桃花流出人间，一派冰泉，飞下仙山。银阙峨峨，琼田漠漠，玉珮珊珊。朝素月鸾鹤夜阑，拱香云龙虎秋坛。人倚高寒，字字珠玑，点点琅玕。别情倒金杯檀口娇羞，春柳垂腰，秋水凝眸。满意温存，通身旖旎，彻胆风流。秋千院同携玉手，琵琶亭催解兰舟。无计相留，别后新词，总是离愁。晚春送别借旗亭仙子逢迎，舞态飞琼，歌韵流莺。红线幽欢，乌丝小字，金缕新声。留过客江山有灵，废残春风雨无情。花落闲庭，柳暗空城。今夜离别，后日清明。和疏斋学土韵爱疏仙不放春闲，坐玉树词林，镜海仙山。花老南枝，雪深西圃，人倚东阑。煨芋人吟翁正懒，出蓝关迁客当寒。绿酒酡颜。银字春葱，彩凤娇鬟。游太乙宫华山高与云齐，远却尘埃，睡煞希夷。踏藕童闲，携琴客至，跨鹤人归。鸣玉珮松溪活水，点冰绡竹院枯梅。短策徘徊，醉墨淋漓，老技崔嵬。游金山寺倚苍云绀宇峥嵘，有听法神龙，渡水胡僧。人立冰壶，诗留玉带，塔语金铃。摇碎月中流树影，撼崩崖半夜江声。误汲南冷，笑杀吴侬，不记茶经。秦邮即事访秦邮暂驻兰桡，浩荡鸥波，缥缈虹桥。白藕翻根，黄芦颤叶，翠柳搴条。照玉女神仙井小，立金人菩萨台高。散策逍遥，酒市歌云，僧院诗巢。皆春楼柳依依重屋峨峨，媚景芳研，四序无过。雾暖朱帘，风喧翠槛，露湛金荷。天地德无分物我，花草香总是阳和。乐事如何？明月交辉，白雪扬歌。湖上饮别傍垂杨画舫徜徉，一片秋怀，万顷晴光。细草闲鸥、长云小雁，乱苇寒螀。难兄难弟俱白发相逢异乡，无风无雨未黄花不似重阳。歌罢沧浪，更引壶觞，送别河梁。春情寄春情小字亲描，体态宫蛾，艳冶花妖。映雪香肌，堆云巧鬓，抱月纤腰。嬴女伴一场斗草，指仙翁三度偷桃。羞弄生绡，懒上秋千，笑整金翘。次酸斋韵倚阑干不尽兴亡，数九点开州，八景湘江。吊古词香，招仙笛响，引兴杯长。远树烟云渺茫，空山雪月苍凉。白鹤双双，剑客昂昂，锦语琅琅。闺思怕别离真个别离，不得音书，已误芳菲。曲怨金徽，香销翠被，梦断罗帏。湿马蹄残红似泥，接莺巢浓绿成堆。消瘦冰肌，体画蛾眉，直待他归。别后一年余凤只鸾孤，枕上嗟吁，镜里清癯。花已飘然，春将暮矣，各未归欤。啼翠霭林间鹧鸪，坠青丝檐外蜘蛛。既在江湖，有便鳞鸿，不寄音书。酒边分得卿字韵客留情春更多情，月下金觥，膝上瑶筝。口口声声，风风韵韵，袅袅亭亭。锦胡洞莺招燕请，玉交枝柳送花迎。不负平生，风月坡仙，诗酒耆卿。江上次刘时中韵倚篷窗一笑诗成，远寺昏钟，古渡秋灯。隐隐鸣鼍。嗷嗷旅雁，闪闪飞萤，海树黑风号浪惊，越山青月暗云生。书客飘零，欲泛仙槎，试问君平。逢天坛子正吟诗马上逢君，昨暮秦关，今日吴门。绣帽攲风，金鞭拂雪，宝挑靪云。江上花恼人，堤边柳眼窥春。便洗征尘，借问前村，试买芳博。皆山楼即事爱楼居四面皆山，图画横陈，步障回还。远村重重，幽花淡淡，小竹珊珊。黄卷掩灯青夜阑，紫箫吹月白凤寒。鹤唳云间，人倚阑干，欲泛仙槎，直扣天关。次白真人韵葛花袍纸扇芭蕉，两袖仙风，万古诗豪。富贵劳劳，功名小小，车马朝朝。算只有青山不老，是谁教白发相饶？体负良宵，百斛金波，一曲琼箫。歌姬施氏照冰壶秋水芙蕖，姓出西家，名满东吴。鸾镜妆残，霓裳曲破，翠管诗余。娇滴滴眉云眼雨，香馥馥腕玉胸酥。同醉仙都，偷寄银笺，暗解罗襦。重午席间浴兰芳荆楚风流，艾掩门眉，符映钗头。雪卷鸥波，雷轰鼍鼓，电闪龙舟。骄马骤雕弓翠柳，小蛾讴宝髻红榴。醉倚江楼，笑煞湘累，不葬糟丘。幽居次韵石帆山下吾庐，秋水纶竿，落日巾车。长啸归欤，梅惊花谢，柳笑眉舒。撺断著小丫鬟舞元宵迓鼓，摸索著大肚皮装村酒葫芦。冷落琴书，结好樵渔，是有红尘，不到幽居。","dynasty":"元代","title":"【双调】折桂令_别怀人生最"}
{"author":"张可久","content":"与谁，画眉，猜破风流谜。铜驼巷里玉骢嘶，夜半归来醉，小意收拾，怪胆禁持，不识羞谁似你。自知理亏，灯下和衣睡。","dynasty":"元代","title":"朝天子·与谁"}
{"author":"张可久","content":"林深藏却云门寺，回首若耶溪。苎萝人去，蓬莱山在，老树荒碑。神仙何处，烧丹傍井，试墨临池。荷花十里，清风鉴水，明月天衣。","dynasty":"元代","tags":"地名，怀古","title":"人月圆·会稽怀古"}
{"author":"张可久","content":"冉冉轻云随杖屦。重叠岚光，花暗蒙蒙雨。大耳胡僧同笑语。苍苔石上松阴古。亭角玉龙泉两股。隔水招提，依约闻钟鼓。浴罢行吟披白羽。","dynasty":"元代","title":"凤栖梧天台石桥"}
{"author":"张可久","content":"就岩阿深处，结层屋，上空蒙。喜着屐穿花，卷帘看雨，拄笏临风。玲珑。夏云一片，隔篱芭、独立舞仙风。＊＊黄鹂个个，阴森绿树重重。吟翁。无日不诗筒。杯酒尽从容。更罅石盘梅，阳坡护笋，曲坞移松。芙蓉。古台直上，倚高寒、长啸月明中。谁信扁舟苕＊，得游阆苑崆峒。","dynasty":"元代","title":"木兰花慢德清县圃爱山亭"}
{"author":"张可久","content":"钓雪亭空人老矣。短笛春风，来往鱼童喜。白石叽头青镜里。一篙香暖桐花水。波面白虹收不起。两两沙鸥，逐逐残凉尾。都羡酒边鲈脍美。","dynasty":"元代","title":"凤栖梧客吴江"}
{"author":"张可久","content":"姑苏怀古小闹干高入云霞，不似当年，乐事豪华。老树僧居，垂杨驿舍，乱苇渔家。看一片夕阳暮鸦，想三千宫女荷花。何处吴娃？我有新问，说与夫差。庚午腊月二十日立春次日大雪卢彦远使君索赋东移造化多才，昨夜春来，今日花开。粉晕苍苔，冰丝翠柳，彩胜金钗。白凤舞仙山玉海，紫箫吹明月瑶台。何处伤怀？寂寞袁安，紧闭书斋。春晚有感燕莺春歌舞排场，几点吴霜，压定疏狂。曲补《霓裳》，茶分凤髓，墨染龙香。千钟酒百年醉乡，十分愁三月韶光。系马仙庄，寄语云娘，老却崔郎。开元馆石上红梅想桃根桃叶谁家？有姑射山人，笑上仙槎。秀靥凝脂，明妆晕酒，暖信烘霞。浑未许墙头杏花，是偷尝鼎内丹砂。清思交加，疏影横斜，老石槎牙。溪月王真人开元道院二首木香亭蕉影窗纱，路人桃源，门掩仙家。堂覆黄云，香飞绛雪，袖拂青霞。鲛血古荧荧剑花，麝煤温颗颗丹芽。听罢南华，欲问溪翁，暂借仙槎。洗巾衣何处寻真？大隐桥西，别是乾坤。山外清溪，空中白月，岛上红云。开李耳玄玄妙门，画榴皮口口山人。愿卜芳邻，尘世淡凉，此地长春。寿溪月王其人锦芙蔡玉府清虚，陆地神仙，世口蓬壶。春酒霞觞，雷义翠鼎，宝篆琼符。环绿亭前画图，开元堂上琴书。山绕山居，否爱吾庐，召人皇都。席上有赠女温柔名冠西州，柳媚蜂腰，扇掩莺喉。卖俏殷勤，承欢体态，逞俊风流。上厅角烟花帅首，下场头沙草骷髅。两鬓惊秋，说与吴姬，休恋秦楼。九月八日谈社会于文昌宫试登高先做重阳，篱落黄花，虀臼橙香。隐话诗工，清樽酒美，胜地文昌。喜今日湖山共赏，怕明朝风雨相妨。归路倘佯，一片秋声，两袖岚光。西湖送别饯东君西子湖滨，恨写兰心，香瘦梅魂。玉筯偷垂，雕鞍慢整，锦带轻分。长亭柳短亭酒留连去人，南山云北山雨狼藉残春。蝶妒莺嗔，草怨花颦。今夜歌尘，明日啼痕。送别客风流玉友温柔，一片离情，万里清秋。桂影帘栊，荷花庭院，芦叶汀洲。山隐隐藏君旧游，雨丝丝织我新愁。共语危楼，未出阳关，且听凉州。太真病齿图沉香亭嚼徵含商，舞挫霓裳，病倚香囊。粉褪残妆，腮擎腻玉，饮怯凉浆。贬李白因他口伤，闹渔阳为我唇亡。今夜凄凉，懒扣红牙，，瞧仲三郎。浮石许氏山园小集上浮石不泛浮槎，当日河源，今夕仙家。煮酒青梅，凉浆老蔗，活水新茶。灵冷兰英玉芽，风香松粉金花。两部鸣蛙，百巧流莺，数点归鸦。观《天宝遗事》荔枝香舞态婆娑，天子无愁，乐事如何？尘满金銮，风生铁骑，雨暗铜驼。蜀道口难知坎坷，月宫寒不恋姮娥。注马平坡，锦袜羞看，翠辇重过。湖上引壶觞何处倘佯？南浦离情，西子秾妆。远岫螺青，平坡鸭绿，嫩柳鹅黄。有倦容思量故乡，不吟诗辜负韶光。玉手相将，脆管悠扬，醉墨淋浪。春情恨东君辜负闲身，芳径生苔，锦瑟凝尘。览锦心寒，裁书耳热，对酒眉颦。怨女空怀暮春，落花不管愁人。何处销魂？絮远蜂狂，柳暗莺嗔。高邮即事叠韵客多才无奈愁怀，春隔蓬莱，冻解秦淮。眼擘金钗，情裁柳带，粉改桃腮。待月来云埋凤台，爱花开人在天台。香霭书斋，绿界苍苔；半折罗鞋，懒基瑶阶。惠山赵蒙泉小隐缆吴松雪夜渔槎，笑脱青衫，牢裹乌纱。不负鸥盟，空惊蝶梦，口厌蜂衙。白云外庞居士家，锦池中优钵罗华。老向烟霞，对月看经，递水烹茶。","dynasty":"元代","title":"【双调】折桂个"}
{"author":"张可久","content":"无是无非心事，不寒不暖花时，妆点西湖似西施。控青丝玉面马，歌金缕粉团儿，信人生行乐耳！","dynasty":"元代","title":"红绣鞋"}
{"author":"张可久","content":"玉果山先上寻梅随明月，过小桥，记年时杖藜曾到。倚东风一枝斜更好，玉生香有谁索笑？禹寺见梅蒲团厚，纸帐新，不奢华自然风韵。小窗见梅如故人，亚冰梢月斜云褪。冬夜更阑后，雁过也，梦不成小窗寒夜。伴离人落梅香带雪，半帘风一钩新月。别会稽胡使君载酒人何处？倚阑花又开，忆秦娥远山眉黛。锦云香鉴湖宽似海，还不了五年诗债。废园湖石芭蕉畔，杨柳边，想当时玉人娇面。十年旧题漫翠藓，倚高寒夏云一片。歌姬张氏睡起瑶池上，翠槛边，笑当时六郎娇面。行云梦回眉黛浅，枕痕香睡红一线。叹世和刘时中土库千年调，金疮百战功，叹兴亡一场春梦。卧白云北邙山下冢，信虚名得来无用。闲居看云坐，听雨眠，鹤飞归老梅庭院。青山隐居心自远，放浪他柳莺花燕。西园春暮伤春瘦，望远愁，掩朱门碧苔生甃。绕西园旋呼花下酒，海棠飞牡丹厮够。睡起拢钗燕，鞿绣鸳，卷朱帘绿阴庭院。奈何天不教人醉眠，打新荷雨声一片。东嘉缘野桥渔榔静，雁字斜，柳阴疏藕花初谢。小阑干画桥横缘野，忆西湖月明秋夜。闲闲亭上鱼吹沫，鹤弄影，洗秋云玉波如镜。闲闲小亭风日冷，竹千竿绿苔三径。和崔雪竹依村店，驻小车，玉骢嘶绣鞍初卸。琵琶乱弹人醉也，雁云高蓟门秋月。春情桃花面，柳叶眉，小亭台锁红关翠。孤帏玉人初睡起，不平他锦鸳成对。胡贵卿席上宜春令，消夜图，锦橙开噀人香雾。梅花月边同笑语，不寻思灞桥诗句。秋望干荷叶，脆柳枝，老西风满襟秋思。盼来书王人憔悴死，界青大雁飞一字。忆别啼红袖，识锦图，记临行雨花风絮。平安字书曾寄与，题名在凤鸾双处。和卢彦威学士貂裘敝，骢马骄，雪花飞蓟门寒到。雁儿几声南去了，也教他玉人知道。肃斋翁命赋狮橘生狞面黄金兽，蜜多心白玉浆。吼千林月寒霜降，绕维摩万八千佛供床，喷清香九重天上。","dynasty":"元代","title":"【双调】落梅风_玉果山先上"}
{"author":"张可久","content":"湖上和刘时中二首一声娇燕绿杨枝，满眼寻芳事。塔影雷峰水边寺，夕阳时，画船无数围花市。三弦玉指，双钩草字，题赠粉团儿。棹歌惊起锦鸳鸯，开宴新亭上。诗有新题酒无量，醉何妨？长吟笑倚阑干望。西湖夜凉，吴姬低唱，画舫宿荷香。","dynasty":"元代","title":"【越调】小桃红_湖上和刘时"}
{"author":"张可久","content":"别来时。绿笺犹寄相思。自当年、黄州人去，不烦朱粉重施。翠屏寒、秋凝古色，朱奁空、影淡芳姿。蝶抱愁香，莺吟怨曲，残红一片洗胭脂。更谁汲、香泉菊井。寂寞水仙祠。西泠＊、苔衣生满，懒曳筇枝。尚依依、月移疏影，黄昏翠羽□差。问丹砂、石涵坠井，寻古寺、金匾题诗。岁晚江空，童饥鹤瘦，匆匆舍此欲何之。且重和，四时渔唱，象管写乌丝。仙翁笑、梅花折得，上闹竿儿。","dynasty":"元代","title":"绿头鸭和马九皋使君湖上即事"}
{"author":"张可久","content":"平安信来刚半纸，几对鸳鸯字。花开望远行，玉减伤春事。东风草堂飞燕子。","dynasty":"元代","title":"清江引"}
{"author":"张可久","content":"翻《归去来辞》归去来兮，故乡近日。田园内，芜草荒迷，催把微官弃。【混江龙】既心为形役，何须惆怅自生悲？悟往之不谏，知来者堪追。昨日方知前日错，今朝便觉夜来非。舟摇摇以轻飏，风飘飘而吹衣。问征夫以行路，恨晨光之熹微。乃瞻衡宇，适我闹中意。虽休官早，悔恨来迟。【油葫芦】荷月锄日夜始归，有欢迎童仆随，候门稚子笑牵衣。栽五株翠柳笼烟密，种一篱黄菊凝霜媚。三径边虽就荒，两乔松喜不移。盼庭柯木叶交苍翠，我则是常把笑颜怡。【天下乐】虽设柴门镇掩扉，无为，交暂息，既世情人我心愿违。看山岫云始归，羡知还鸟倦飞，抚孤松心似水。【那吒令】悦高朋故戚，共谈玄讲理；办登山玩水，早休官弃职；远红尘是非，省藏头露尾。深蒙雨露恩，自得锄刨力，问优游此兴谁知？【鹊踏枝】与猿鹤久忘机，共琴书自相陪。才过西郊，适兴东篱。谁待要劳神费力？不能够展眼舒眉。【寄生草】一任教秦灰冷，从教那晋鼎移。倚窗或乐琴书味，从情或棹孤舟济，登山或念车轮意。美哉之志乐田园，浩然之气冲天地。【幺】农夫告，春将及，朝来雨一犁。新生禾叶层层密，长流泉水涓涓细，初开黄菊丛丛媚。有时矫首恣游观，策仗老者欣留意。【金盏儿】去来兮，莫呆痴，寓形宇内能何已？委心不为去留迷。嘻遑遑将到底，用怡怡欲潜归。知帝乡人不到，任富贵愿皆违。【尾声】喜携仗自耕耘，欢自己忘忧会，玩赏东篱足矣。采菊浮杯稳坐榻，对南山山色稀奇。看山巍山色相催，山色悠悠能有几？逍遥度日，优游卒岁，乐天之命复奚疑。","dynasty":"元代","title":"【仙吕】点绛唇_翻《归去来"}
{"author":"张可久","content":"骑鲸沧海汲，高枕白云窝。人生梦南柯，睡觉来也未哥，积玉堆金待如何？田地阔，儿女多，惹争夺。西村小过活，老子自婆娑。千家饭一钵，饱了人也未哥，紫绶金章闹呵呵。不如我，芳草坡，钓鱼蓑。绿袍翻败荷，醉后自磨跎。市上小儿多，要钱也未哥，暮四朝三笑呵呵。蓝采和，没奈何，假风魔。红妆间翠娥，罗绮列笙歌。重重金玉多，受用也未哥，二鬼无常上门呵。怎地躲？索共他，见阎罗。香风瑞锦窠，凉月素银波。兰舟夜如何？晚凉也未哥．万顷湖光镜新磨。小玉娥，隔翠荷，采莲歌。黄沙白橐驼，玉勒紫金珂。一簇小宫娥，送了他也未哥，马上琵琶为谁拨？到黑河，将奈何，泪痕多。霓裳舞月娥，野鹿起干戈。百年长恨歌，闹了也未哥，万马千军早屯合。走不脱，那一埚，马嵬坡。烟花暗绮罗，车马闹鸣珂。值前皓齿歌，醉杀人也未哥，闭月羞花赛姮娥。那老婆，送了他，郑元和。神仙张志和，一棹鼓沧波。中流扣舷歌，快活也未哥，什酒新篘鳜鱼活。湖海阔，烟雨多，暗渔蓑。《黄庭》换白鹅，夜冷饭牛歌。湖上月明多，受用也未哥，纸帐梅花病维摩。奈老何？学坐钵，做工课。","dynasty":"元代","title":"【正宫】汉东山"}
{"author":"张可久","content":"暮春即事二首万朵青山生暮云，数点红香留晚春。凭阑愁玉人，对花宽翠裙。小玉阑干月半掐，嫩绿池塘春几家。鸟啼芳树丫，燕衔黄柳花。江楼即事一曲琵琶江上舟，十二阑干天外楼。粉香蝶也愁，玉容花见羞。八咏楼上酬正则李侯烂醉东君三月时，细和休文八韵诗。舞裙催《柘枝》，曲阑摇柳丝。秋思和吴克斋一寸冰蟾明翠廊，万里青天书雁行。碧梧敲晚凉，玉人烧夜香。和白玉真人宝剑英雄血已干，玉府神仙心自闲。炼霞成大丹，袖云归故山。玉手携香罗帕干，粉面粘花妆镜寒。对楼千万山，倚云十二鬟。湖上醉余二首明月中流歌扣舷，柔雪双娃同采莲。小词玉翼蝉，醉书金粉笺。屏外氤氲兰麝飘，帘底星松鹦鹉娇。暖香绣玉腰，小花金步摇。席上分题妆淡亭亭堆髻螺，歌缓盈盈停眼波。念奴留意多，使君如醉何？晚晴小景金羽翩翩柳外莺，玉手纤纤膝上筝。晚风花雨晴，小楼山月明。","dynasty":"元代","title":"【越调】凭阑人_暮春即事二"}
{"author":"张可久","content":"张子坚席上云林隐居人未知，且把柴门闭。诗床竹雨凉，茶鼎松风细，游仙梦成莺唤起。湖上去年香梅花带雪，赛到孤山社。酒从村店赊，船问邻僧借，梅花又开忙去也。春晚平安信来刚半纸，几对鸳鸯字。花开望远行，玉减伤春事，东风草堂飞燕子。","dynasty":"元代","title":"【双调】清江引_张子坚席上"}
{"author":"张可久","content":"秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉：汉和番昭君去，越吞吴西子归。战马空肥。","dynasty":"元代","tags":"怀古，赞颂，写人，讽刺","title":"水仙子·怀古"}
{"author":"张可久","content":"山中杂兴二首人生可怜，流光一瞬，华表千年。江山好处追游遍，古意翛然。琵琶恨青衫乐天，洞箫寒赤壁坡仙。村酒好溪鱼贱，芙蓉岸边，醉上钓鱼船。风波几场，急疏利锁，顿解名缰。故园老树应无恙，梦绕沧浪。伴赤松归欤子房，赋寒梅瘦却何郎。溪桥上，东风暗香，浮动月昏黄。次韵二首寻思几般，围腰玉瘦，约腕金宽。怕春归又是春将半，信杳青鸾。赋离恨花笺短短，散清愁柳絮漫漫。阑干畔，芳枝绿满，梅子替心酸。相思故人，钗分恨股，粉印娇痕。数归期屈得春纤困，两地销魂。楼外青山隐隐，花前红雨纷纷。天涯近，回头楚云，新月破黄昏。野梅风姿澹然，琼酥点点，翠羽翩翩。罗浮旧日春风面，邂逅神仙。花自老青山路边，梦不到白玉堂前。空嗟羡，伤心故园，何日是归年？望仙子诗卷沧浪小龙，翩翩桂旗，隐隐莲峰。歌尘隔断蓬莱洞，此夜相逢。羽衣曲蟾华月宫，紫箫声鹤背天风。游仙梦，青山万重，云冷玉芙蓉。湖上酸斋索赋寻春底忙，金鞭弄影，翠袖藏香。彩笺诗满西湖上，误入平康。到处莺花醉乡，当家风月排场。贪游荡，马嘶绿杨，占断紫云娘。送别二首分飞断肠，花笺写恨，粉腕留香。临行体倚危楼望，总是凄凉。人去去寒烟树苍，马箫箫落日沙黄。牙床上，相思夜长，翠被梦鸳鸯。愁春未醒，芳心可可，旧友卿卿。乍分飞早是相思病，几度伤情。思往事银瓶坠井，赋离怀象管呵冰。人孤另，梅花月明，熬尽短学灯。湖上通仙旧冢，西施淡妆，坡老衰翁。香云一枕繁华梦，流水光中。暮霭钟声故宫，夕阳塔影高峰。桃源洞，花开乱红，无树著春风。过钓台穷通异乡，故人别后，短棹沧浪。相寻下榻云霄上，旧日疏狂。魂梦远不知汉光，脚头睡只记刘郎。山无恙，归耕富阳，千古占桐江。金华道中二首西风瘦马，遥天去鸿，落日昏鸦。数前程掐得个归藏卦，梦到山家。柳下纶竿钓槎，水边篱落梅花。渔樵话，从头儿听他，白发耐乌纱。营营苟苟，纷纷扰扰，莫莫休休。厌红尘拂断归山袖，明月扁舟。留几册梅诗占手，盖三间茅屋遮头。还能够，牧羊儿肯留，相伴赤松游。题位朱门半掩，花笺自检，绣线慵拈。相思有债前生欠，今日新添。弹旧曲徒劳玉纤，遣春愁不离眉尖。黄昏渐，青山一点，新月挂冰蟾。客中九日乾坤俯仰，贤愚醉醒，今古兴亡。剑花寒夜坐归心壮，又是他乡。九日明朝酒香，一年好景橙黄。龙山上，西风树响，吹老鬓毛霜。","dynasty":"元代","title":"【中吕】满庭芳_山中杂兴二"}
{"author":"张可久","content":"钓鱼台，十年不上野鸥猜。白云来往青山在，对酒开怀。欠伊周济世才，犯刘阮贪杯戒，还李杜吟诗债。酸斋笑我，我笑酸斋。晚归来，西湖山上野猿哀。二十年多少风流怪，花落花开。望云霄拜将台。袖星斗安邦策，破烟月迷魂寨。酸斋笑我，我笑酸斋。","dynasty":"元代","tags":"抒情，怀才不遇，伤怀","title":"殿前欢·次酸斋韵"}
{"author":"张可久","content":"湖上山翁醉，仙子扶，草新词粉笺霜兔。船头晚凉湖上雨，锦鸳鸯傍花飞去。春晚二首弹珠泪，上宝车，柳青青渭城官舍。杜鹃又啼春去也，两无情水流花谢。秾妆褪，苏幕遮，过清明小楼春夜。剔银灯快将诗句写，晓风寒海棠花谢。春情空凝伫，不见他，画帘垂柳花飞过。髻云偏翠斜金凤亸，碧痕香绣窗茸唾。水爆仗椷云气，走电光，翠烟流洞庭湖上。起蛰龙一声何处响？碎桃花禹门春浪。春晚寻花径，梦草池，乳莺啼牡丹开未？荒凉故园春事已，谢东风补红添翠。玄文馆雪夜饮金盘露食马头寻梅处，泛剡图，白模糊小桥无路。仙霞洞中清事足，金盘露马头香玉。席上为真士陈玉林作溪船去，山竹折，玉成林小窗清夜。销金党家何处也？搅琼酥惠船明月。春思娇莺韵，乳燕声，盼归舟玉人成病。趁东风远游不见影，浪儿每柳花心性。","dynasty":"元代","title":"【双调】落梅风_湖上山翁醉"}
{"author":"张可久","content":"闲居胜事添，殿尘减，玉洞仙书带云缄，金华羽士登门探。酒一坛，药几篮，经半龛。春情洒易阑，愁难解，杏脸香销玉妆台，柳腰宽褪罗裙带。春已归，花又开，人未来。乐闲远是非，寻滞洒，地暖江南燕宜家，人闲水北春无价。一品茶，五色瓜，四季花。","dynasty":"元代","title":"【南吕】四块玉_闲居胜事添"}
{"author":"张可久","content":"山中书事兴亡千古繁华梦，诗眼倦天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事？松花酿酒，春水煎茶。秋日湖上笙歌苏小楼前路，杨柳尚青青。画船来往，总相宜处，浓淡阴晴。杖藜闲暇，孤坟梅影，半岭松声。老猿留坐，白云洞口，红叶山亭。春晚次韵萋萋芳草春云乱，愁在夕阳中、短亭别酒，平湖画舫，垂柳骄骢。一声啼鸟，一番夜雨，一阵东风。桃花吹尽，佳人何在？门掩残红。雪中游虎丘梅花潭似真真面，留我倚阑干。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。会稽怀古林深藏却云门寺，回首若耶溪。苎萝人去，蓬莱山在，老树荒碑。神仙何处？炼丹傍井，试墨临池。荷花十里，清风鉴水，明月天衣。客垂虹三高祠下天如镜，山色浸空涤。莼羹张翰，渔舟范蠡，茶灶龟蒙。故人何在？前程那里？心事谁同？黄花庭院，青灯夜雨，白发秋风！吴门怀古山藏白虎云藏寺，池上老梅枝。洞庭归兴，香柑红树，鲈鲙银丝。白家池馆，吴王花草，长似坡诗。可人怜处，啼乌夜月，犹怨西施。春日湖上二首东风西子湖边路，白发强寻春。尽教年少，金鞭俊影，罗帕香尘。蹇驴破帽，荒地废苑，流水闲云。恼余归思，花前燕子，墙里佳人。小楼还被青山碍，隔断楚天遥。昨宵入梦，那人如玉，何处吹箫？门前朝暮，无情秋月，有信春潮。看看憔悴，飞花心事，残柳眉梢。开吴湘江遇雪一冬不见梅花面，天意可怜人。晓来如画，残枝缀粉，老树生春。山僧高卧，松炉细火，茅屋衡门。冻河堤上，玉龙战倒，百万愁鳞。寄璩源芝田禅师龙湫山上云屯寺，别是一乾坤。僧参百丈，雪深半尺，梅瘦三分。几时亲到？松边弄水，月下敲门。相思无奈，烟萝洞口，立尽黄昏。三两道中有怀会稽松风十里云门路，破帽醉骑驴。小桥流水，残梅剩雪，清似西湖。而今杖履，青霞洞府，白发樵夫。不如归去，香炉峰下，吾爱吾庐。","dynasty":"元代","title":"【黄钟】人月圆_山中书事兴"}
{"author":"张可久","content":"村庵即事掩柴门啸傲烟霞，隐隐林峦，小小仙家。楼外白云，窗前翠竹，井底朱砂。五亩宅无人种瓜，一村庵有客分茶。春色无多，开到蔷薇，落尽梨花。崔闲斋元帅席上绣帘开语燕呢喃，柳眼青娇，杏脸红酣。春日迟迟，香风淡淡，相府潭潭。环粉黛犀梳玉辔，引儿孙竹马青衫。坐客江南，妙舞清歌，阔论高谈。九日对青山强整乌纱，归雁横秋，倦容思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。梅友元帅席间拂冰弦慢拈轻拢，一种天姿，占断芳丛。额点宫黄，眉横晚翠，脸晕春红。歌夜月琉璃酒钟，隔香风翡翠帘栊。殢杀吟翁，柳暗花浓，玉暖香融。读史有感二首剑空弹月下高歌，说到知音，自古无多。白发箫疏，青灯寂寞，老子婆娑。故纸上前贤坎坷，醉乡中壮士磨跎。富贵由他，谩想廉颇，谁效常何？沧浪可以濯缨，叹千里波波，两鬓星星。遁迹林泉，甘心畎亩，罢念功名。青门外芸瓜邵平，白云边垂钩严陵。潮落沙汀，月转林坰，午醉方醒。秋夜闺思剔残灯数尽寒更，自别了鸳鸯，谁更卿卿？竹影疏棂，蛩声废井，桂子闲庭。淹泪眼羞看画屏，瘦人儿不似丹青。盼杀多情，远信休凭，好梦难成。进歌者秀英海棠娇杨柳纤腰，眼转秋波，睑晕春潮。檀板轻敲，冰弦初奏，彩扇低招。倾城倾国越西子梨梨枣枣，行云行雨楚巫娥暮暮朝朝。橙剖并刀，酒捧金蕉。烂醉东风，受用良宵。疏斋学士自长沙归望仙华十二芙蓉，夜醉长沙，晓过吴松。税驾星坛，题诗玉井，挂剑琳宫。鹤唳黄云半空，雁来红叶西风。秋兴谁同？绝唱仙童，相伴疏翁。湖上怀古，次疏斋学土韵柳驼腰系我舟差，趁夜雪归鸿，暮苑啼鸦。绿树秋千，青山钟鼓，画防琵琶。铜雀台边破瓦，金鱼池上残花。谁见繁华？采药仙翁，卖酒人家。秋思菊花枝还为谁黄？数尽归期，过了重阳。锦字传情，琼簪留恨，绣枕遗香。夜月冷金钗凤凰，晓霜寒翠被鸳鸯。想像高唐，萦损柔肠，梦见才郎。春伯托香腮微困春纤，绣线慵拈，宝篆羞添。往事墙头，情人梦里，旧恨眉尖。梨花谢春光荏苒，晓莺啼酒病淹渐。燕语雕檐，满院杨花，不卷珠帘。红梅次试斋学士韵寿阳妆何似环儿？快传语花神，换却南枝。血点冰梢，丹涂玉脸，酒晕琼姿。拼花下何郎醉死，误庄前崔护题诗。倚树多时，长笛声中，万点胭脂。秋日海棠一沉香亭上幽欢，甚陶令篱边，月惨风酸。燕子来时，梧桐老去，锦树花攒。照银烛春宵苦短，惜疏林秋夜漫漫。樽俎团圞，破帽西风，华屋金盘。次韵秋怀问山人索价何高？岁晚江空，兴动书巢。古桂寒香，残芦老絮，病叶红绡。愁倦容呜呜洞箫，对西风恋恋绨袍。往事徒劳，两鬓秋霜，万里云涛。西湖怀古飞来何处奇峰？笑引吟翁，醉倒诗筒。古寺啼猿，晴山舞风，废井藏龙。人已去梅花旧家，客重来柳树西风。一笑相逢，天竺门前，合涧桥东。王一山席上题壁二首扫诗愁满壁龙蛇，壮气凭陵，醉眼横斜。脱帽临风，停杯问月，往事伤嗟。范蠡归湖是也，子牙发迹迟些、笑杀豪杰，花谢还开，酒尽重赊。醉厌厌良夜迢迢，记席上樽前，酒令诗条。锦树围香，花灯夺昼，金屋藏娇。碧水冷西施弄瓢，紫云深秦女吹箫。占得春饶，莺怕歌喉，柳妒蛮腰。湖上即事叠韵锦江头一掬清愁，回首盟鸥，杨柳汀洲。俊友吴钩，晴秋楚岫，退叟齐丘。赋远游黄州竹楼，泛中流翠袖兰舟。檀口歌讴，玉手藏阄诗酒觥筹，邂逅绸缎，醉后相留。桃花菊怪黄花厌我清贫，老圃秋容，丹脸偷匀。前度刘郎，东篱陶令，邂逅寒温。延寿客秋凤酒樽，想佳人春日庄门。笑问东君：费尽金钱，占醉红裙。鉴湖小集写《黄庭》换得白鹅，旧酒犹香，小玉能歌。命友南山，怀人北海，遁世东坡。昨日春今日秋清闲在我，百年人千年调烦恼由他！乐事无多，良夜如何？去了朱颜，还再来么？酸斋学士席上岸风吹裂江云，迸一缕斜阳，照我离樽。倚徙西楼，留连北海，断送东君。传酒令金杯玉笋，傲诗坛羽扇纶巾。惊起波神，唤醒梅魂，翠袖佳人，白雪阳春。石塘道中雨依微天淡云阴，有客徜徉，缓辔登临。老树危亭，平津短棹，远店疏砧。傲尘世山无古今，避风波鸥自浮沉。霜后园林，万绿枝头，一点黄金。松江怀古解征衣便可濯缨，小小西湖，总是诗情。天际浮图，云间旧隐，水上新亭。负重名陆家弟兄，泛轻舟何处高僧？老鹤长鸣，翠柳堤边，白苎风生。肃斋赵使君致仕归杏花村酒满葫芦，记竹马相迎，郊外先驱。清献家风，渊明归兴，尽自欢娱。荣故里名香二疏，播廉声恩在三衢。教子读书，黄卷青灯，玉带金鱼。三衢平山亭倚阑于云与山平，一勺甘泉，四面虚亭。隐隐浮图，层层罨画，小小蓬瀛。随月去长空雁影，唤秋来高树蝉声。客路飘零，天宇澄清，剑气峰峰。海棠看佳人富贵天姿，点染胭脂，消得新诗。笑倚红妆，轻弹银烛，满引金卮。伴庭院黄昏燕子，叹风流天宝环儿。老过花时，谁恨无香？我爱垂丝。次韵唤西施伴我西游，客路依依，烟水悠悠。翠树啼鹃，青天旅雁，白雪盟鸥。人倚梨花病酒，月明杨柳维舟。试上层楼，绿满江南，红褪春愁。湖上即事倚高寒渺渺愁余，昨夜南楼，今日西湖。柳影浮图，岩阿杜宇，酒病相如。留客醉山花解舞，寄离愁云雁能书。笑倩谁扶？风动瑶筝，月满冰壶。元夜宴集绿窗纱银烛梅花，有美人兮，不御铅华。妆镜羞鸾，娇眉敛翠，巧髻盘鸦。可喜娘春纤过茶，风流煞真字续麻。共饮流霞，月转西楼，不记还家。游龙源寺问行人何处龙源？古路萦幡，细水蜿蜒。柳耳垂阴，花心困雨，树顶摩天。借居士蒲团坐禅，对幽人松麈谈玄。诗债留连，百巧黄鹏，一曲新蝉。莲花道中洗黄尘照眼沧浪，古道依依，暮色苍苍。远寺松篁，谁家桃李？旧日柴桑。红袖倚低低院墙，白莲开小小林塘。过客徜徉，题罢新诗，立尽斜阳。","dynasty":"元代","title":"【双调】折桂令_村庵即事掩"}
{"author":"张可久","content":"江水澄澄江月明，江上何人搊玉筝？隔江和泪听，满江长叹声。","dynasty":"元代","tags":"写水，夜晚，抒情","title":"【越调】凭阑人_江夜江水澄"}
{"author":"张可久","content":"客中九日落帽风，登高酒，人远天涯碧云秋，雨荒篱下黄花瘦。愁又愁，楼上楼，九月九。","dynasty":"元代","title":"【南吕】四块玉_客中九日落"}
{"author":"张可久","content":"孤山雪夜淡妆人在罗浮，黄昏月上西湖，翠袖翩翩起舞。倚阑索句，雪中树老山孤。湖上送别红蕉隐隐窗纱，朱帘小小人家，绿柳匆匆去马。断桥西下，满湖烟雨愁花。重游感旧迷香小洞维舟，题红老叶沉沟，濯锦寒花对酒。六桥依旧，游人两鬓经秋。晚步吟诗人老天涯，闭门春在谁家？破帽深衣瘦马。晚来堪画，小桥风雪梅花。忆西湖灯寒夜雪孤篷，山空晓雾疏钟，花暖春风瘦筇。六桥香梦，景题留与吟翁。","dynasty":"元代","title":"【越调】天净沙_孤山雪夜淡"}
{"author":"张可久","content":"书所见窥帘口语喧阗，避人体态婵娟，门外金铃吠犬。谁家宅院？杏花墙以秋千。松阳道中松阳道上敲吟，柳阴树下披襟，独鹤归来夜深。梦回仙枕，清溪道土相寻。","dynasty":"元代","title":"【越调】天净沙_书所见窥帘"}
{"author":"张可久","content":"访梅孤山苍苔封了岁寒枝，翠袖闲来日暮时，黄昏说尽平生事。西湖林处士，想当年鹤骨松姿。花下孤山寺，水边新月儿，慰我相思。湖上晚归二首桃花马上石榴裙，竹叶樽前玉树春，荔枝香里江梅韵。风流比太真，索新词缠住诗人。醉眼中银汉，歌声度锦云，凉月黄昏。佳人微醉脱金钗，恶客佯狂饮绣鞋，小鬟催去褰罗带。花寒月满街，荡湖光影转楼台。未了鸳鸯债，枉教鸥鹭猜，明日重来。清明小集红香缭绕柳围花，翠柏殷勤酒当茶，游春三月清明假。香尘随去马，小帘栊绿水人家。弹仙百六幺遍，笑女童双髻丫，纤手琵琶。苏堤晚兴翠帘堤上小肩舆，乌帽风前醉老夫，浸冰壶云锦高低树。笑王维作画图，步凌波红粉相扶。罗裙酒污，兰舟棹举，月上西湖。湖上小隐二首自由湖上水云身，烂漫花前莺燕春，箫疏命里功名分。乐琴七桑苎村，掩柴门长日无人。蕉叶权歌扇，榴花当舞裙，一笑对樽。梦随流水过的滩，卖地闲云山故山，倚筇和靖坟前看。把梅花多处拣，志深深茅屋三间。歌白石烂，赋行路难，紧闭柴关。春行即事绿笺香露洒蕉花，翠线晴风绽柳芽，游人三月湖山下。大桥边争系马，江南第一所繁华。金碧王维画，管弦苏小家，酒船回落日归鸦。孤山宴集长桥卧柳枕苍烟，远水揉蓝洗暮天，画图千古西施面。相逢越少年，问孤山何处通仙？否与二三子，来游六一泉，载酒梅边。【双调】折桂令湖上寒食雨霏霏店舍无烟，榆荚飞钱，柳线搓绵。绿水人家，残花院落，美女秋千。沽酒春衣自典，思家客子谁怜？第一桥边，恋住流莺，不信啼鹃。湖上道院鹤飞来一缕青霞，笑富贵飞蚊，名利争蜗。古砚玄香，名琴绿绮，土釜黄芽。双井先春采茶，孤山带月锄花。童子谁家？贪看西湖，懒诵南华。酒边即事莺莺燕燕相亲，幸有名园，著我闲身。竹点诗痕，花消酒困，柳拂歌尘。锦帐里团香弄粉，画楼前访雨寻云。不负青春，谁共佳人，相约黄昏？避暑醉题俯沧波楼观烟霞，胜览方舆，独占繁华。彩舰轻帘，银鞍骏马，翠袖娇娃。十里香风酒家，一川凉雨荷花。醉墨涂鸦，题遍红楼，倒裹乌纱。","dynasty":"元代","title":"【双调】水仙子_访梅孤山苍"}
{"author":"张可久","content":"隐居潜身且入无何，醉里乾坤大。蹉跎，和，邻友相合。就山家酒嫩鱼活，当歌，百无拘逍遥，千自在快活。日日朝朝，落落跎跎。酒瓮边行，花丛里过，沉醉后由他。今日红尘在，明日青春过。枉张罗，枉张罗，世事都参破。饮金波，饮金波，一任傍人笑我。","dynasty":"元代","title":"【中吕】齐天乐过红衫儿_隐居"}
{"author":"张可久","content":"别澉川杨安抚晚风吹上海云腥，山色秋偏净。了得相思去年病，不堪听，樽前一曲《阳关令》。斜阳恁明，寒波如镜，分照别离情。","dynasty":"元代","title":"【越调】小桃红_别澉川杨安"}
{"author":"张可久","content":"一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。","dynasty":"元代","tags":"回忆，思念，友人，漂泊","title":"小桃红·一城秋雨豆花凉"}
{"author":"张可久","content":"绝顶峰攒雪剑，悬崖挂冰帘。倚树哀猿弄山尖，血华啼杜宇，阴洞吼飞廉。比人心，山未险。","dynasty":"元代","title":"中吕·红绣鞋"}
{"author":"张可久","content":"蕊珠宫，蓬莱洞。青松影里，红藕香中。千机云锦重，一片银河冻。缥缈佳人双飞凤，紫萧寒月满长空。阑干晚风，菱歌上下，渔火西东。","dynasty":"元代","tags":"写景，西湖，想象","title":"普天乐·西湖即事"}
{"author":"张可久","content":"青苔古木萧萧，苍云秋水迢迢。红叶山斋小小，有谁曾到？探梅人过溪桥。","dynasty":"元代","tags":"赞美，友人，向往","title":"天净沙·鲁卿庵中"}
{"author":"张可久","content":"远是非，寻潇洒。地暖江南燕宜家，人闲水北春无价。一品茶，五色瓜，四季花。","dynasty":"元代","tags":"隐居，生活，闲适","title":"四块玉·乐闲"}
{"author":"张可久","content":"小楼还被青山碍，隔断楚天遥。昨宵入梦，那人如玉，何处吹箫？门前朝暮，无情秋月，有信春潮。看看憔悴，飞花心事，残柳眉梢。","dynasty":"元代","tags":"西湖，春天，思念，友人，愤懑","title":"人月圆·春日湖上"}
{"author":"张可久","content":"次崔雪竹韵学孔子尝闻俎豆，喜严陵不事王侯，百尺云帆洞庭秋。醉呼元亮酒，懒上仲宣楼，功名不挂口。宁元帅席上鸣玉珮凌烟图画，乐云村投老生涯，少年谁识故侯家？青蛇昏宝剑，团锦碎袍花，飞龙闲厩马。仙居有客樽前谈笑，无心江上渔樵，小壶新酝注仙瓢。梅花和月种，松叶带霜烧，本清闲忙到了。寻仙简霞隐白草矾矶头独钓，青衣孺子相招，寻真不怕路迢迢。闲云迷洞口．残雪老墙腰，夕阳红树杪。简吕实夫理问红锦香中乐句，紫薇花下诗余，玉麈风流映金色。岳阳楼三醉酒，消水岸六韬书，高名垂万古。天竺寺中金粟池中水镜，玉莲台下天灯，红尘无事恼山僧。月窗猿听讲，雪岭马驮经，龙华图上景。武康道中简王复斋一带云林堪画，数间茅屋谁家，山翠空濛润乌纱。小池中银杏叶，冻枝上蜡梅花，且吟诗休上马。归兴燕燕莺莺生分，风风雨雨伤神，吐酒吞花过芳春。黄金羞壮士，红粉弄佳人，青山招旧隐。德清山中简耿子春傍水依山境界，吟风啸月情怀，紫阳峰顶费青鞋。闲云随地有，老树未花开，新诗何处索？虎丘道上船系谁家古岸？人归何处青山？且将诗做画图看。雁声芦叶老，鹭影蓼花寒，鹤巢松树晚。茅山疏翁索赋小洞闲花何处？矮墙颠草准书？玉莲香露冷金壶。红云翔彩凤，丹井养文鱼，青山驯白虎。开玄堂上花有信春来春来，客无心云卷云舒，开玄堂上辋川图。冰梅栖翠羽，水藻漾金鱼，雪松摇玉麈。秋望一两字天边白雁，百千重楼外青山，别君容易寄书难。柳依依花可可，云淡淡月弯弯，长安迷望眼。开元遗事羯鼓罢天开云净，鹊桥平斗转参横，玉人私语祝长生。水边筝殿小，花上舞盘轻，月中歌扇冷。过括苍山鸦噪岩前古庙，鹤鸣松顶危巢，南明峰下路迢遥。问清溪道士有，喜白发贵人饶，看青山今日饱。偕周子荣游湖绿柳暗金沙佛地，白莲开云锦天池，摇曳歌声棹轻移。望南山新有雨，喜西子不颦眉，饮东阳错认水。","dynasty":"元代","title":"【中吕】红绣鞋_次崔雪竹韵"}
{"author":"张可久","content":"道情二首人生底事辛苦，枉被儒冠误。读书，图，驷马高车，但沾著者也之乎。区区，牢落江湖，奔走在仕途。半纸虚名，十载功夫。人传《梁甫吟》，自献《长门赋》，谁三顾茅庐？白鹭洲边住，黄鹤矶头去。唤奚奴，鲙鲈鱼，何必谋诸妇？酒葫芦，醉模糊，也有安排我处。浮生扰扰红尘，名利君休问。闲人，贫，富贵浮云。乐林泉远害全身。将军，举鼎拔山，只落得自刎。学范蠡归湖，张翰思莼，田园富子孙。玉帛萦方寸，争如醉里乾坤？曾与高人论，不羡元戎印。浣花村，掩柴门，倒大无忧闷。共开樽，细论文，快活清闲道本。元夜书所见红妆邂逅花前，眼挫秋波转。相怜，天，愿长夜如年，看鳌山从意儿留连。俄延，翠袖相扶，朱帘尽卷。妙舞清歌，亸袖垂肩。香尘暗绮罗，小径闲庭院，回步金莲。半掩芙容面，慢拈桃花扇。月团圆，共婵娟，无计相留恋。遇神仙，短因缘，回首蓬莱路远。湖上书所见春风院落窗纱，见一个堪描画。娇娃，他，知是谁家？鬓云松半亸宫鸦。无暇，玉骨冰肌，年纪儿二八。六幅湘裙，半折罗袜。闲游杨柳边，因倚秋千下，更不御铅华。笑指梅香骂，檀口些娘大。可怜咱，肯承搭，羞弄香罗帕。小桃花，鬓边插，即世儿风流俊煞。","dynasty":"元代","title":"【中吕】齐天乐过红衫儿"}
{"author":"张可久","content":"感旧鹦鹉洲，凤凰楼，十年故人怀旧游。杜陵花，陶令酒，酒病花愁，不觉的今春瘦。湖上送别钓锦鳞，棹红云，西湖画船三月春。正思家，还送人，绿满前村，烟雨江南恨。春日湖上二首雨亦奇，锦成围，笙歌满城莺燕飞。紫霞杯，金缕衣，倒著接篱，湖上山翁醉。舞绛纱，扣红牙，耳边玉人催上马。雪儿歌，苏小家，月淡梨花，醉倚秋千架。春晚看牡丹，倚阑干，宿酒乍醒攲髻鬟。燕初忙，莺正懒，帘卷轻寒，玉手调筝雁。秋夜雨乍晴，月笼明，秋香院落砧杵鸣。二三更，千万声，捣碎离情，不管愁人听。黄桂近玉阶，映瑶台，婆婆小丛岩畔栽。雁初飞，花正开，金粟如来，望月佳人拜。","dynasty":"元代","title":"【中吕】迎仙客_感旧鹦鹉洲"}
{"author":"张可久","content":"秋思怀桃叶，忆柳枝，仲宣楼杜陵诗思。白云中两三个新雁儿，写相思不成愁字。","dynasty":"元代","title":"【双调】落梅风_秋思怀桃叶"}
{"author":"张可久","content":"次韵鸳鸯浦，鹦鹉洲，竹叶小渔舟。烟中树，山外楼，水边鸥，扇面儿潇湘暮秋。","dynasty":"元代","title":"【商调】梧叶儿_次韵鸳鸯浦"}
{"author":"张可久","content":"别怀人生最苦别离，柳系柔肠，山敛愁眉。金缕歌残，青衫泪湿，锦字来迟。留客醉鱼肥酒美，送春行莺老花飞。此恨谁知？今夜相思，何日归期？幽居红尘不到山家，羸得清闲，当了繁华。画列青山，茵铺细草，鼓奏鸣蛙。杨柳村中卖瓜。蒺藜沙上看花。生计无多，陶令琴书，杜曲桑麻。西陵送别画船儿载不起离愁，人到西陵，恨满东州。懒上归鞍，情开泪眼，怕倚层楼。春去春来，管送别依依岸柳。潮生潮落、会忘机泛泛沙鸥。烟水悠悠，有句相酬，无计相留。夜景小红楼独倚新妆，曲角阑干，嫩绿池塘。雨洗花梢，风梳柳影，月荡荷香。绣枕上双飞凤凰，翠蓬边一只鸳鸯。对景情伤。今夜新凉，何处才郎？金华山看瀑泉碧桃花流出人间，一派冰泉，飞下仙山。银阙峨峨，琼田漠漠，玉珮珊珊。朝素月鸾鹤夜阑，拱香云龙虎秋坛。人倚高寒，字字珠玑，点点琅玕。别情倒金杯檀口娇羞，春柳垂腰，秋水凝眸。满意温存，通身旖旎，彻胆风流。秋千院同携玉手，琵琶亭催解兰舟。无计相留，别后新词，总是离愁。晚春送别借旗亭仙子逢迎，舞态飞琼，歌韵流莺。红线幽欢，乌丝小字，金缕新声。留过客江山有灵，废残春风雨无情。花落闲庭，柳暗空城。今夜离别，后日清明。和疏斋学土韵爱疏仙不放春闲，坐玉树词林，镜海仙山。花老南枝，雪深西圃，人倚东阑。煨芋人吟翁正懒，出蓝关迁客当寒。绿酒酡颜。银字春葱，彩凤娇鬟。游太乙宫华山高与云齐，远却尘埃，睡煞希夷。踏藕童闲，携琴客至，跨鹤人归。鸣玉珮松溪活水，点冰绡竹院枯梅。短策徘徊，醉墨淋漓，老技崔嵬。游金山寺倚苍云绀宇峥嵘，有听法神龙，渡水胡僧。人立冰壶，诗留玉带，塔语金铃。摇碎月中流树影，撼崩崖半夜江声。误汲南冷，笑杀吴侬，不记茶经。秦邮即事访秦邮暂驻兰桡，浩荡鸥波，缥缈虹桥。白藕翻根，黄芦颤叶，翠柳搴条。照玉女神仙井小，立金人菩萨台高。散策逍遥，酒市歌云，僧院诗巢。皆春楼柳依依重屋峨峨，媚景芳研，四序无过。雾暖朱帘，风喧翠槛，露湛金荷。天地德无分物我，花草香总是阳和。乐事如何？明月交辉，白雪扬歌。湖上饮别傍垂杨画舫徜徉，一片秋怀，万顷晴光。细草闲鸥、长云小雁，乱苇寒螀。难兄难弟俱白发相逢异乡，无风无雨未黄花不似重阳。歌罢沧浪，更引壶觞，送别河梁。春情寄春情小字亲描，体态宫蛾，艳冶花妖。映雪香肌，堆云巧鬓，抱月纤腰。嬴女伴一场斗草，指仙翁三度偷桃。羞弄生绡，懒上秋千，笑整金翘。次酸斋韵倚阑干不尽兴亡，数九点开州，八景湘江。吊古词香，招仙笛响，引兴杯长。远树烟云渺茫，空山雪月苍凉。白鹤双双，剑客昂昂，锦语琅琅。闺思怕别离真个别离，不得音书，已误芳菲。曲怨金徽，香销翠被，梦断罗帏。湿马蹄残红似泥，接莺巢浓绿成堆。消瘦冰肌，体画蛾眉，直待他归。别后一年余凤只鸾孤，枕上嗟吁，镜里清癯。花已飘然，春将暮矣，各未归欤。啼翠霭林间鹧鸪，坠青丝檐外蜘蛛。既在江湖，有便鳞鸿，不寄音书。酒边分得卿字韵客留情春更多情，月下金觥，膝上瑶筝。口口声声，风风韵韵，袅袅亭亭。锦胡洞莺招燕请，玉交枝柳送花迎。不负平生，风月坡仙，诗酒耆卿。江上次刘时中韵倚篷窗一笑诗成，远寺昏钟，古渡秋灯。隐隐鸣鼍。嗷嗷旅雁，闪闪飞萤，海树黑风号浪惊，越山青月暗云生。书客飘零，欲泛仙槎，试问君平。逢天坛子正吟诗马上逢君，昨暮秦关，今日吴门。绣帽攲风，金鞭拂雪，宝挑靪云。江上花恼人，堤边柳眼窥春。便洗征尘，借问前村，试买芳博。皆山楼即事爱楼居四面皆山，图画横陈，步障回还。远村重重，幽花淡淡，小竹珊珊。黄卷掩灯青夜阑，紫箫吹月白凤寒。鹤唳云间，人倚阑干，欲泛仙槎，直扣天关。次白真人韵葛花袍纸扇芭蕉，两袖仙风，万古诗豪。富贵劳劳，功名小小，车马朝朝。算只有青山不老，是谁教白发相饶？体负良宵，百斛金波，一曲琼箫。歌姬施氏照冰壶秋水芙蕖，姓出西家，名满东吴。鸾镜妆残，霓裳曲破，翠管诗余。娇滴滴眉云眼雨，香馥馥腕玉胸酥。同醉仙都，偷寄银笺，暗解罗襦。重午席间浴兰芳荆楚风流，艾掩门眉，符映钗头。雪卷鸥波，雷轰鼍鼓，电闪龙舟。骄马骤雕弓翠柳，小蛾讴宝髻红榴。醉倚江楼，笑煞湘累，不葬糟丘。幽居次韵石帆山下吾庐，秋水纶竿，落日巾车。长啸归欤，梅惊花谢，柳笑眉舒。撺断著小丫鬟舞元宵迓鼓，摸索著大肚皮装村酒葫芦。冷落琴书，结好樵渔，是有红尘，不到幽居。","dynasty":"元代","title":"【双调】折桂令_别怀人生最"}
{"author":"张可久","content":"张氏玉卿莹无暇，淡妆何必御铅华，妖姿映雪强如画。素手琵琶，天仙第一家。荆山下，连城价。香欺瑶草，艳压琼花。雪晴过扬子渡坐江风山月亭雪晴初，金山顶上玉浮屠，题诗风月无边处。身在冰壶，天然泛剡图。西津渡，南归路。茶香陆羽，梅隐林逋。据江即事挂诗瓢，骑牛闲过问松梢，不知世上红尘闹。花掩云巢，乌纱纻袍。桐君药，严陵钓。山椒暖翠，沙嘴寒潮。","dynasty":"元代","title":"【双调】燕引雏"}
{"author":"张可久","content":"九日山中白云与俱，青山无数。笑脱纱巾，卧品琼箫，醉解金鱼。尽一壶，酒再沽，不知归路，惜黄花翠微深处。茅山书事蕉风半箑，藤花一架。剑气穿云，丹光漏月，饭颗蒸霞。枣似瓜，酒满斝，仙翁留话，鹤飞归隐居松下。湖上松风满身，莲花古寺。凉月婵娟，翠羽参差，小屋茅茨。酒醒时，争赋诗，西湖清思，访孤山爱梅处士。春思十五首屏山倦倚，眉尖蹙翠。怪煞书迟，盼得人回，又怕春归。绣枕推，初睡起，忧心如醉，问西国海棠开未？春光未归，佳人沉醉。庭院深深，杨柳依依，燕子飞飞。玉漏迟，翠管吹，绿情红意，月儿高海棠初睡。荒园数亩，寒梅几树。废沼鸣蛙，疏篱吠犬，夜月啼乌。载乘舆，槌画鼓。兰舟何处？泣西风翠芳人去。东风酒家，西施堪画。打令续麻，攧竹分茶，傍柳随花。不上马，手厮把，传情罗帕，小红楼断桥直下。寒潭玉龙，仙山幺凤。春到南枝，人在西楼，笛怨东风。曲未终，酒不空，罗浮仙梦，月黄昏暗香浮动。离愁自解，芳心无奈。燕亸金钗，翠冷罗鞋，风去瑶台。春又来，花自开，苏娘何在？玉骢西涌金门外。花开后土，鹤鸣仙柱。明月高楼，临都老树，落日平芜。翠袖扶，醉老夫，金盘香露，教吹箫玉人何处？前程万里，相思两地。燕国天寒，吴江月冷，楚岫云迷。绣幕围，锦帐垂，朱门深闭，燕来也那人归未？湘皋二妃，瑶池相会。不御铅华，尽解红衣，半露冰肌。白凤飞，翠盖攲，玉簪斜坠，粉云香一奁秋意。谁家艳姝？大然洛浦。秒水芙渠，春风笑语，道样妆梳。为交甫，解佩珠，花前相遇，紫云深彩鸾仙去。寒食禁烟，寻芳人倦。醉墨银笺，新词罗扇，小袖金鞭。最可怜，信杳然，苍苔庭院，想桃花去年人面。阳关画图，高唐词赋。水远色沉，节去蜂愁，月冷鸾孤。尽酒壶，洒泪珠，长亭西路，鹧鸪啼夕阳红树。云萍浪梗，杨花心性。半纸虚名，万里修程，一样离情。搊锦筝，合凤笙，无心闲听，为相思玉人成病。云屏几宵？华青一觉。翠管声乾，青写信杳，玉蕊香销。苏小小，张好好，千金买笑，今何在玉容花貌？西湖晚凉，凭阑凝望。人过莲船，桥横柳浪，酒卷荷觞云锦张，水镜香，波光摇荡，鹭鸶儿钓鱼矶上。","dynasty":"元代","title":"【中吕】上小楼"}
{"author":"张可久","content":"西湖即事蕊珠宫，蓬莱洞，青松影里，红藕香中。千机云锦重，一片银河冻。缥缈佳人双飞凤，紫箫寒月满长空。阑干晚风，菱歌上下，渔火西东。队别凤钗分，鸳衾另，轻轻别离，小小前程。花开渭水秋，酒尽阳关令。不管佳人愁成病，载琴书画舸无情。今宵月明，声沉玉笙，影淡银灯。次韵《归去来》草堂空，柴门闭，放闲柳枝，伴老山妻。谁传红锦词，自说白云偈。照下渊明休官例，和一篇归去来兮。瓜田后溪，梅泉下竺，菊圃东篱。胡容斋使君席间白头新，黄花瘦，长天北斗，明月南楼。吹残碧玉箫，泪满青衫袖。唤起姮娥为君寿，舞西风桂子凉秋。百年故侯，千钟美酒，一片闲愁。秋怀会真诗，相思债，花笺象管，钿盒金钗。雁啼明月中，人在青山外。独上危楼愁无奈，起西风一片离怀。白衣未来，东篱好在，黄菊先开。湖上废圃古苔苍，题痕旧，疏花照水，老叶沉沟。蜂黄点绣屏，蝶粉沾罗袖。困倚东风垂杨瘦，翠眉攒似带春愁。寻村问酒，无人倚楼，有树维舟。晚归湖上翠藤枝，生绡扇，初三月上，第四桥边。东坡旧赏心，西子新妆面。万顷波光澄如练，不尘埃便是神仙。谁家画船？冷冷玉筝，渺渺哀弦。鹤林观夜坐鹤归来，云飞去，仙山玉芝，秋水芙蕖。瑶台挂月奁，宝瑟移冰柱。一架寒香婆罗树，小阑干花影扶疏。凉生院宇，人闲洞府，客至蓬壶。","dynasty":"元代","title":"【中吕】普天乐_西湖即事蕊"}
{"author":"张可久","content":"山中杂书三首罢手，去休，已落在渊明后。百年心事付沙鸥，更谁是忘机友。洞口渔舟，桥边村酒，这清闲何处有？树头，锦鸠，花外啼春昼。夜长，未央，盼杀鸡三唱。东华听漏满靴霜，却笑渊明强。月朗禅床，风清鹤帐，梦不到名利场。草堂，暗香，春已到梅梢上。醉馀，草书，李愿盘谷序。青山一片范宽图，怪我来何暮？鹤骨清瘦，蜗壳蘧庐，得安闲心自足。蹇驴，和酒壶，风雪梅花路。野景亭瓜田邵平，草堂杜陵，五柳庄彭泽令。牵牛篱落掩柴荆，犬吠林塘静。树顶蟾明，水面风生，听渔歌三四声。小亭，野景，动著我莼鲈兴。酸斋席上听胡琴玉鞭，翠钿，记马上昭君面。一梭银线解冰泉，碎拆俪珠串。雁舞秋烟，莺啼春院，伤心塞草边。醉仙，彩笺，写万里关山怨。春思见他，问咱，怎忘了当初话？东风残梦小窗纱，月冷秋千架。自把琵琶，灯前弹罢，春深不到家。五花，骏马，何处垂杨下。梅友元帅席上老夫，病余，尚草《长门赋》。阿莲娇吻贯骊珠，试听《莺啼序》。玉露冰壶，香风琼树，醉归来不用扶。小奴，按舞，看了梅花去。","dynasty":"元代","title":"【中吕】朝天子_山中杂书三"}
{"author":"张可久","content":"湖上二首远水晴天明落霞，古岸渔村横钓槎。翠帘沽酒家，画桥吹柳花。二客同游过虎溪，一径无尘穿翠微。寸心流水知，小窗明月归。春夜灯下愁春愁未醒，枕上吟诗吟未成。杏花残月明，竹根流水声。春思三首莺羽金衣舒晚风，燕嘴香泥沾乱红。翠帘花影重，五人春睡浓。春柳长亭倾酒樽，秋菊东篱洒泪痕。思君不见君，倚门空闭门。帘外轻寒归燕忙，桥下残红流水香。游人窥粉墙，玉骢嘶绿杨。","dynasty":"元代","title":"【越调】凭阑人_湖上二首远"}
{"author":"张可久","content":"春日次韵罗衣还怯东风瘦，不似少年游。匆匆尘世，看看镜里，白了人头。片时春梦，十年往事，一点诗愁。海棠开后，梨花暮雨，燕子空搂。中秋书事西风吹得闲云去，飞出烂银盘。桐阴淡淡，荷香冉冉，桂影团团。鸿都人远，霓裳露冷，鹤羽天宽。文生何处，琼台夜永，谁驾青鸾？子昂学士小景西风曾放蓝溪棹，月冷玉壶秋。粼粼浅水，丝丝老柳，点点盟鸥。翰林新画，云山古色，老我清愁。淡烟浑似，三高祠下，七里滩头。","dynasty":"元代","title":"【黄钟】人月圆_春日次韵罗"}
{"author":"张可久","content":"湖上小隐老翁婆娑处，清风安乐窝，十二阑干锦绣坡。多，好山横翠蛾。兰舟过，月明闻棹歌。采莲女小玉移莲棹，阿琼横玉箫，贪看荷花过断桥。摇，柳枝学弄瓢。人争笑，翠丝抓凤翘。秋望白发三千丈，画楼十二阑，鸥鹭翩翩逐往还。山，淡云秋树间。芦花岸，钓船沙上滩。湖堤春日院宇绿杨树，酒旗红杏村，一片棠梨苏小坟。春，水边多丽人。莺花阵，玉骢嘶锦云。","dynasty":"元代","title":"【南吕】金字经_湖上小隐老"}
{"author":"张可久","content":"湖上洗荷花过雨，浴明月平湖，暮云楼观景模糊。兰舟棹举，溯凉波似泛银河去，对清风不放金杯住，上雕鞍谁记玉人扶？听新声乐府。无题尘蒙了镜台，粉淡了香腮，不提防今夜故人来。你将我左猜，小冤家怕不道心儿里爱，老妖精拘管的人来煞，村冯魁割舍得柱儿颏，远乡了秀才。人皆嫌命窘，谁不见钱亲？水晶环入面糊盆，才沾粘便滚。文章糊了盛钱囤，门庭改做迷魂阵，清廉贬入睡馄饨，胡芦提倒稳。陶朱公钓船，晋处上田园，潜居水陆脱尘缘，比别人虑远。贤愚参杂随时变，醉醒和哄迷歌宴，清浊混沌待残年，休呆波屈原！","dynasty":"元代","title":"【正宫】醉太平_湖上洗荷花"}
{"author":"张可久","content":"山藏白虎云藏寺，池上老梅枝。洞庭归兴，香柑红树，鲈鲙银丝。白家池馆，吴宫花草，可似当时。最怜人处，啼乌夜月，犹怨西施。","dynasty":"元代","tags":"怀古，抒情，隐居","title":"人月圆·吴门怀古"}
{"author":"张可久","content":"秋望和胡致居菊又开，人何往？夜静孤眠北窗凉，月明闭上南楼望。天一方，雁几双，书半行。客席胡使君席上舞态轻，歌喉稳，十里香尘柳边春，一声《金缕》樽前韵。敛绣巾，整翠云，点绛唇。春愁晓梦云，残妆粉，一点芳心怨王孙，十年不寄平安信。绿水滨，碧草春，红杏村。伤春杨柳阴，秋千影；恨煞啼鹃断肠声，越添怨女伤春病。倚绣屏，搊锦筝，调玉笙。宫中秋日环珮轻，蓬莱浅，桂子香清小壶天，芙蓉露冷技香殿。花可怜，月又圆，人未眠。梅友席上已乐闲，从吾懒，虎帐风悲紫荆关，马蹄霜冻白云栈。冷眼看，倦鸟还，行路难。史氏池亭宿酒醒，良宵永，风细荷香梦魂清，月明梧叶阑干静。玉管笙，粉面筝，金字经。东浙旧游镜水边，巾山顶，两袖松风羽衣轻，一奁梅月冰壶净。鹊尾炉，凤嘴瓶，雁足灯。怀古流翁索题舞袖云，妆台粉，翠被浓香一时思。黄沙妖血千年恨。虞美人，孔贵嫔，杨太真。","dynasty":"元代","title":"【南吕】四块玉_秋望和胡致"}
{"author":"张可久","content":"翻《归去来辞》归去来兮，故乡近日。田园内，芜草荒迷，催把微官弃。【混江龙】既心为形役，何须惆怅自生悲？悟往之不谏，知来者堪追。昨日方知前日错，今朝便觉夜来非。舟摇摇以轻飏，风飘飘而吹衣。问征夫以行路，恨晨光之熹微。乃瞻衡宇，适我闹中意。虽休官早，悔恨来迟。【油葫芦】荷月锄日夜始归，有欢迎童仆随，候门稚子笑牵衣。栽五株翠柳笼烟密，种一篱黄菊凝霜媚。三径边虽就荒，两乔松喜不移。盼庭柯木叶交苍翠，我则是常把笑颜怡。【天下乐】虽设柴门镇掩扉，无为，交暂息，既世情人我心愿违。看山岫云始归，羡知还鸟倦飞，抚孤松心似水。【那吒令】悦高朋故戚，共谈玄讲理；办登山玩水，早休官弃职；远红尘是非，省藏头露尾。深蒙雨露恩，自得锄刨力，问优游此兴谁知？【鹊踏枝】与猿鹤久忘机，共琴书自相陪。才过西郊，适兴东篱。谁待要劳神费力？不能够展眼舒眉。【寄生草】一任教秦灰冷，从教那晋鼎移。倚窗或乐琴书味，从情或棹孤舟济，登山或念车轮意。美哉之志乐田园，浩然之气冲天地。【幺】农夫告，春将及，朝来雨一犁。新生禾叶层层密，长流泉水涓涓细，初开黄菊丛丛媚。有时矫首恣游观，策仗老者欣留意。【金盏儿】去来兮，莫呆痴，寓形宇内能何已？委心不为去留迷。嘻遑遑将到底，用怡怡欲潜归。知帝乡人不到，任富贵愿皆违。【尾声】喜携仗自耕耘，欢自己忘忧会，玩赏东篱足矣。采菊浮杯稳坐榻，对南山山色稀奇。看山巍山色相催，山色悠悠能有几？逍遥度日，优游卒岁，乐天之命复奚疑。","dynasty":"元代","title":"【仙吕】点绛唇_翻《归去来"}
{"author":"张可久","content":"稽山春晚若耶溪边路，四山环翠微，春去人间总不知。莺乱啼，满川烟树迷。先生醉，葛洪丹井西。春晚惜花人何处？落红春又残，倚遍危楼十二阑。弹，泪痕罗袖斑。江南岸，夕阳山外山。醒吟斋老翁独醒处，半云高卧斋，雨过松根长嫩苔、栽，菊花依旧开。青山怪，白云归去来。偕王公实寻梅浩然英雄气，塞乎天地间，破帽西风雪满山。顽，探梅千百番。家童懒，灞桥驴背叛。秋望二首杨柳沙头树，琵琶江上舟，雁去衡阳水自流。愁，玉人休倚楼。黄花瘦，晓霜红叶秋。信远江南雁，望穷云外山，罗帕香残粉泪干。闲，倚遍十二阑。黄花慢，桂香秋雨寒。雪夜犬吠村居静，鹤眠诗梦清，老树冰花结水精。明，月临不夜城。扁舟兴，小窗何处灯？金华洞中竹暖鹤梳翅，树香鹿养茸，好景神仙图画中。通，好山无数重。桃源洞，绿波随落红。佛会二首水月观音相，海云狮子床，讲下飞花古树苍。凉，紫檀小殿香。天仙降，对骑金凤凰。舞月狮王喜，献花猿臂长，何处青山不道场？凉，宝瓶甘露浆。方池上，白莲秋水香。湖上书事三首玉手银丝鲙，翠裙金缕纱，席上相逢可喜煞。插，一枝茉莉花。题诗罢，醉眠沽酒家。六月芭蕉雨，两湖杨柳风，茶灶诗瓢随老翁。红，藕花香座中。笛三弄，鹤鸣来半空。竹枕芦花被，草衣荷叶巾，一棹烟波湖上春。真，神仙身外身。蓬莱近，紫箫吹风云。春思象管鸳鸯字，锦筝搭凤丝，何处风流马上儿？思，那回春幕时。别离事，带花折柳枝。游仙桂影黄金树，帝乡白玉京，梦断钧大月正明。听，粉筝江上声。游仙兴，落花香洞庭。别后翠被梦中梦，雁书来处来，秋水芙蓉花又开。猜，瘦云憁玉钗。人何在？月明闲风台。感兴野唱敲牛角，大功悬虎头，一剑能成万户侯。愁，黄沙白髑髅。成名后，五湖寻钓舟。阅武为李正则赋雁翅银枪队，虎皮铁马群，画鼓三声江上村。屯，半千存孝军。梅花引，绣旗杨柳春。闰怨宝鉴残妆景，帕罗新泪痕，又见梨花雨打门。因，玉奴心上人。无音信，倚阑看暮云。","dynasty":"元代","title":"【南吕】金字经_稽山春晚若"}
{"author":"张可久","content":"寄鉴湖诸友一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。赠琵琶妓王氏舞腰回雪脸舒霞，席上人如画。压柳欺梅旧声价，弄琵琶．风流不似明妃嫁。金樽翠斝，玉纤罗帕，同醉凤城花。忆疏斋学士郊行飞梅和雪洒林梢，花落春颠倒。驴背敲诗暮寒峭，路迢迢，相逢不满疏翁笑。寒郊瘦岛，尘衣风帽，诗在灞陵桥。春思倚阑花影背东风，暗解清宵梦。舞扇歌衫与谁共？恨忡忡，一春愁压眉山重。灯花玉虫，罗屏金凤，残月小帘栊。鉴湖夜泊鉴湖一曲水云宽，鸳锦秋成段。醉舞花间影零乱，夜漫漫，小舟只向西林唤。仙山梦短，长天月满，玉女驾青鸾。离情几场秋雨老黄花，不管离人怕。一曲哀弦泪双下，放琵琶，挑灯羞看围屏画。声悲玉马，愁新罗帕，恨不到天涯。山中一方明月杏花坛，剑气霞光烂。回首蓬莱自长叹，佩秋兰，黄精已够山中饭。劳心又懒，干名不惯，归伴野云闲。夜宴二首砑金罗扇当花笺，醉草湘妃怨。曲曲阑干锦屏面，小壶天，花花按舞六幺遍。寒玉响泉，香风深院，明月十三弦。翩翩白鹭伴诗癯，船系青山暮。一曲瑶筝写幽素，夜何如？飞吟亭上神仙路。琼楼玉宇，白云红树，月冷洞庭湖。","dynasty":"元代","title":"【越调】小桃红_寄鉴湖诸友"}
{"author":"张可久","content":"别情一点志诚心，百步裴回意，花迎笑眼，柳妒愁眉。亲传旖旎词，自首风流罪。把似当初休相识，今日倒省得别离。天知地知，前程万里，两下分飞。","dynasty":"元代","title":"【中吕】普天乐_别情一点志"}
{"author":"张可久","content":"湖上晚眺林君复先生故居，苏子瞻学士西湖。六月天，孤山路，载笙歌画船无数。万顷玻璃浸玉壶，夕阳外荷花带雨。晚春席上客坐松根看水，鹤来庭下观棋。小砚香，残红坠，竹珊珊野亭交翠。相伴闲云出岫迟，题诗在呼猿洞里。","dynasty":"元代","title":"【双调】沉醉东风_湖上晚眺林"}
{"author":"张可久","content":"次马致远先辈韵九篇九首烧丹灶，洗药瓢，乐清闲几个人知道。闲吹凤箫，闷拈兔毫，焉用牛刀。他得志笑闲人，他失脚闲人笑。门长闭，客任敲，山童不唤陈抟觉。袖中《六韬》，鬓边二毛，家里箪瓢。他得志笑闲人，他失脚闲人笑。杀三士，因二桃，不如五柳庄前傲。文魔贾岛，诗穷孟郊，酒困山涛。他得志笑闲人，他失脚闲人笑。繁华梦，贫贱交，唐尧不改巢由凋。纷纷紫袍，区区绿袍，恋恋锦绨。他得志笑闲人，他失脚闲人笑。诗情放，剑气豪，英雄不把穷通较。江中斩蛟，云间射雕，席上挥毫。他得志笑闲人，他失脚闲人笑。难开眼，懒折腰，白云不应蒲轮召。解组汉朝，寻诗灞桥，策杖临皋。他得志笑闲人，他失脚闲人笑。依山洞，结把茅，清风两袖长舒啸。问江边老樵，访山中故交，伴云外孤鹤。他得志笑闲人，他失脚闲人笑。苍头哨，骢马骄，放辔头也只到长安道。说家门尽教，守虀盐慢熬，请荆布休焦。他得志笑闲人，他失脚闲人笑。山容瘦，木叶凋，对的窗尽是诗材料。苍烟树杪，残雪柳条，红日花梢。他得志笑闲人，他失脚闲人笑。越山即事二首庭前树，篱下菊，老渔樵相伴闲鸥鹭。听道士步虚，教稚子读书，引吟客携壶。借贺老鉴湖船，访谢傅东山去。云轻散，月易残，女箫何成败了些风流汉。冯魁硬铲，出生紧赶，小姐先赸。今夜惜花心，明日伤春叹。","dynasty":"元代","title":"【双调】庆东原_次马致远先"}
{"author":"张可久","content":"次韵剑击西风鬼啸，琴弹夜月猿号，半醉渊明可人招。南来山隐隐，东去浪淘淘，浙江归路杳。春日湖上二首百五日清明节假，两三攒绿暗人家，客子飘零尚天涯。春风轻柳絮，夜雨瘦梨花，绿杨阴谁系马？绿树当门酒肆，红妆映水鬟儿，眼底殷勤座间诗。尘埃三五字，杨柳万千丝，记年时曾到此。春夜燕子来时酒病，牡丹开处诗情，庭院黄昏雨初晴。镜心闲挂月，筝手碎弹冰，樽前春夜永。湖上无是无非心事，不寒不暖花时，妆点西湖似西施。控青丝玉面马，歌《金缕》粉团儿，信人生行乐耳。圣水寺山亭佛国清凉境界，壶天金碧楼台，照眼的山画屏开。海云推月上，江水带潮来，醉嫌天地窄。越山即事山拥玉皇香案，烟笼翠羽仙鬟，两袖天风倚高寒。鹤归苍树杪，犬吠白云间，蓬莱迷望眼。天台瀑布寺绝顶峰攒雪剑，悬崖水挂冰帘，倚树哀猿弄云尖。血华啼杜宇，阴洞吼孔飞廉，比人心山未险。次归去来韵东舍西邻酒债，春花秋月诗才，两字功名困尘埃。青山依旧好，黄菊近新栽，没商量归去来。洞庭道中二首白鹭荒堤老葑，黄云远水长空，百尺蒲帆饱西风。酒旗花影里，钓艇树阴中，好山千万重。逐名利长安日下，望乡关倦客天涯，孤雁南来倍思家。乱山云掩翠，老树雪生花，冻吟诗骑瘦马。天台桐柏山中谈世事渔樵闲问，洗征尘麋鹿相亲，步入蓬莱误寻真。竹声摇翠雨，山影护苍云，神仙深处隐。雪芳亭金错落樽前酒令，玉娉婷乐府新声，夜深花睡嫩寒生。一围云锦树，四面雪芳亭，月斜时人未醒。春晚圆旧梦衾闲锦绣，按新声弦断箜篌，满襟离思倦登楼。花寒鹦鹉病，春去杜鹃愁，倚栏人困酒。岁暮二首金莲步苍苔小径，玉钩垂翠竹闲亭，物换星移暗伤情。游鱼翻冻影，啼鸟泛春声，落梅香暮景。竞酒争花公事，吟风弄月神思，好春能有几何时？玲珑心似锦，积渐鬓成丝，落一张闲故纸。山中黄叶青烟丹灶，曲阑明月诗巢，绿波亭下小红桥。老梅盘鹤膝，新柳舞蛮腰，嫩茶舒凤爪。鉴湖落叶山容消瘦，题诗人物风流，一片闲云驻行舟。月寒清镜晓，花淡碧壶秋，谪仙同载酒。三衡山中白酒黄柑山郡，短衣瘦马诗人，袖手观棋度青春。仙桥藏老树，石笋瘗苍云，松花飘瑞粉。","dynasty":"元代","title":"【中吕】红绣鞋_次韵剑击西"}
{"author":"张可久","content":"寄情二首寄情虚把彩笺缄，排砌偷将底句搀，隔帘怪他娇眼馋。话儿口斩，一半儿佯羞一半儿敢。臂销问把玉纤掐，髻袒慵拈金凤插，粉淡偷临青镜搽。劣冤家。一半儿真情一半儿假。落花酒边红树啐珊瑚，楼下名姬坠绿珠，枝上翠阴啼鹧鸪。谩嗟吁，一半儿因风一半儿雨。酒醒罗衣香渗酒初阑，锦帐烟消月又残，翠被梦回人正寒。唤蛮蛮，一半儿依随一半儿懒。","dynasty":"元代","title":"【仙吕】一半儿_寄情二首寄"}
{"author":"张可久","content":"寻芳屦，出门便是西湖路。西湖路，旁花行到，旧题诗处。瑞芝峰下杨梅坞，看松未了催归去。催归去，吴山云暗，又商量雨。","dynasty":"元代","title":"【商调】秦楼月"}
{"author":"张可久","content":"断塘流水洗凝脂，早起索吟诗。何处觅西施？垂杨柳萧萧鬓丝。银匙藻井，粉香梅圃，万瓦玉参差。一曲乐天词，富贵似吴王在时。","dynasty":"元代","tags":"写景，写雪，抒情，感慨","title":"太常引·姑苏台赏雪"}
{"author":"张可久","content":"题钓台亭台土花，江山图画。遁迹烟霞，罢念荣华，间别官家。泥布袜，上御榻，龙身偃亚，不轻了故人足下。","dynasty":"元代","title":"【中吕】上小楼_题钓台"}
{"author":"张可久","content":"渔乐钓艇小苫寒波，蓑笠软遮风雨，打鱼人活计萧疏。侬家鹦鹉洲边住，对江景真堪趣。【滚绣球】黄芦岸似锦铺，白蘋渡如雪米莫。野鸥闲自来自去，暮云闲或转或舒。日已无，月渐出，映蟾光满川修竹，助风声两岸黄芦。收纶罢钓寻归路，酒美色鲜乐有余，此乐谁如？【倘秀才】睡时节把扁舟来缆住，觉来也又流在芦花浅处，荡荡悠悠无所拘。市朝远，故人疏，有樵夫做伴侣。【脱布衫】雨才过山色模糊，月初升桂影扶疏。恰离了聚野猿白云洞口，早来到散清风绿荫深处。【醉太平】相逢的伴侣，岂问个贤愚。人间开口笑樵渔，会谈今论古。放怀讲会诗中句，忘忧饮会杯中趣，清闲钓会水中鱼，俺两个心足来意足。【尾声】樵夫别我山中去，我离樵夫水上居。来日相逢共一处，旋取香醪旋打鱼。散诞消遥看古书，问甚么谁是谁非？俺两个慢慢的数。","dynasty":"元代","title":"【正宫】端正好_渔乐钓艇小"}
{"author":"张可久","content":"归兴堂上先生解印，松边雅子迎门，归来不管晋无人。蓉花新伴等，鹅鸭旧比邻，怕称呼陶令尹。山中书事一梦黄梁高枕，千年《白雪》遗音，野猿嗔客访云林、瓦沟弹桂子，石磴拂松阴，仙翁留共饮。秋江晚兴雨骤风狂已过，酒朋诗伴无多，一舸飘然占烟波。新炊菰米饭，道和竹枝歌，芦花深处躲。湖上有感玉雪亭前老树，翠烟桥外平芜，物是人非谩嗟吁。海榴曾结子，江燕几将雏，名园三换主。山中晚秋云顶陈抟高枕，山头杜甫长吟，秋客无风到西林。泉鸣溪漱玉，菊老地铺金，叶红山衣锦。烂柯洞永日长闲福地，清风自掩岩扉，樵翁随得道童归。苍松林下月，白石洞中棋，碧云潭上水。春晚朝雨过红销锦障，晚风狂香散珠囊，杜鹃声里又斜阳。三月当三十日，一醉抵一千场，绿阴浓芳草长。仙游二首题姓字《列仙后传》，寄情怀《秋水》全篇，玲珑花月小壶天。煮黄金还酒债，种白天结仙缘，袖青蛇口阆苑。伙火山中丹灶，顺流溪上诗飘，鹤声吹过紫云桥。苔封山径冷，松倚石床高，花藏仙洞小。","dynasty":"元代","title":"【中吕】朱履曲_归兴堂上先"}
{"author":"张可久","content":"湖亭秋夜锦鸳偷占藕花汀，花影涵秋镜。人倚阑干叹孤另，掩围屏，伤心眼见秋成病。月明吊影，风清遣兴，玉手寄银筝。","dynasty":"元代","title":"【越调】小桃红_湖亭秋夜锦"}
{"author":"张可久","content":"翰林风月进多才，满袖春风下玉阶。执金鞭跨马离朝外，插金花坠帽歪，气昂昂的胸卷江淮。昨日在十年窗下，今日在三公位排，读书人真实高哉。石崇犹自恨无钱，彭祖焚香愿万年。唐明皇犹道无家眷，刘伶道天生酒量浅，陈抟昼夜无眠。秦始皇口招人怨，遭王巢道何曾有罪愆，都瞒不了惨惨青天。","dynasty":"元代","title":"【双调】水仙子_翰林风月进"}
{"author":"张可久","content":"偕程令尹游烟萝洞农成耒耜功，吏散簿书丛。一樽还许野人同，郊外联飞鞚。二公，意浓，破五日渊明俸。梅边醉袖袅花风，乐与渔樵共。踞虎登龙，翔鸾飞凤，晴山千万峰。留连醉翁，招邀妙容，同入烟萝洞。春思花前想故人，楼下几销魂。一声孤雁破江云，望断无音信。倚门，夜分，月淡寒灯尽。梅梢窗外影昏昏，花落香成阵。泪粉啼痕。伤春方寸。飘零寄此身。为君，瘦损，不似年时俊。","dynasty":"元代","title":"【中吕】快活三过朝天子_偕程令尹游"}
{"author":"张可久","content":"西山即事挽薛萝，倚嗟峨，人生胜游能几何？翠辇经过，彩笔吟哦，御墨尚岩阿。绿槐梦已南柯，苍松老似东坡。泉来山虎跑，花笑野猿歌。为甚么，僧寺占云多？湖上歌念奴，和昂夫，两风画船同笑语。水竹幽居，金碧浮图，倒影浸冰壶。山翁醉插茱萸，仙姬笑拈芙蕖。舞阑双鹧鸪，饮尽一葫芦。都，分韵赋的湖。湖上晚兴老画师，早春时，写松边一双白鹭鸶。拈断吟髭，点缀新词，渔舍小茅茨。寒香带雪南枝，晚妆临水西施。破苍苔斑竹枝，载红粉画船儿。诗．题满水仙词。歌者玉卿压锦丛，侍金童，蕊珠仙暂来尘世中。笋指纤秾，花貌春红，瑶台上记相逢。风清环珮丁东，月明仙掌芙蓉。琴横秋水冷，钗坠晓云松。天宝宫，惊走薛琼琼。投闲即事石斗滩，剑门关，上青天不如行路难。世事循环，春色阑珊，人老且投闲。文寻古调休弹，疏翁樵唱新刊。梅亭十二阑，茅屋两三间。看，一带好江山。自会稽迁三衢三首叠锦笺，卷青毡，行藏去住皆信天。梦笔名贤，载酒谪仙，相劝苦留连。守岩扉洞口白猿，伴渔蓑花下红鸳。拜辞了刘宠钱，笑上子猷船。迁，风月洁无边。高卧轩，赐荣园，风流晋唐人物贤。高会山川，秦望风烟，翠冷雨余天。镜湖上骑马乘船，翠微中急管繁弦。浣纱中争艳冶，采莲女斗蝉娟。还，此景有谁传？诗酒缘，醒吟编，若耶山父老相爱怜。贺鉴湖边，夏后祠前，容我盖三椽。桃花流水神仙，竹篱茅舍林泉。五十亩种秫田，三两只钓鱼船。迁，移入小挑源。包山书事倚翠微，俯清溪，青山万里猿夜啼。怪我来迟，拂雪而归，月冷翠萝衣。啸白猿如醉如痴，远红尘无是无非。吟几篇绝句诗，看一局柯烂棋。饥，不采首阳薇。酒边有诉秀才负心为作问答望妾身，改家门，见书生可人情意亲。梦撒幺分，受尽艰辛，撅丁骂卜儿嗔。闪煞人也短命郎君，盼煞我也遥受夫人。皱双眉淡翠蛾，宽四指褪罗裙。又一春，花老月黄昏。又答秀才贫，记相亲，题花彩笺涂醉粉。念我白身，误却青春，千里践红尘。寄将来锦字口文，看承做梦岫行云。便金榜上标了贱名，丝鞭下就了新婚，包甚么限，包也还你做二夫人。","dynasty":"元代","title":"【越调】柳营曲_西山即事挽"}
{"author":"张可久","content":"乐闲百年浑似醉，满怀都是春，高卧东山一片云。嗔，是非拂面尘。消磨尽，古今无限人。范蠡黄金像，谪仙白玉杯，不若渊明解印归。谁，似他能见机？醺醺醉，免人谈是非。春闺粉淡孤鸾镜，梦回双凤台，满院东风花正开。猜，玉奴何处来？阑干外，插花寻玉钗。梅友元帅席上粉筝才搊罢，锦笺初展开，小小机关走智儿猜。挨，小桃花下来。堪人爱，翠云簪玉钗。","dynasty":"元代","title":"【南吕】金字经_乐闲百年浑"}
{"author":"张可久","content":"秋夜旅思二十五点秋更鼓声，千三百里水馆邮程。青山去路长，红树西风冷。百年人半纸虚名，得似璩源阁上僧，午睡足梅窗日影。气球元气初包混饨，皮囊自喜囫囵。闲田地著此身，绝世虑萦方寸。圆满也不必烦人，一脚腾空上紫云，强似向红尘乱滚。琼珠台琪树暖青山鹧鸪，石床平红锦氍毹。云间萼绿华，梅下蓬莱屦。倚高寒满身香露，相伴仙人倒玉壶，月明夜瑶琴一曲。","dynasty":"元代","title":"【双调】沉醉东风_秋夜旅思二"}
{"author":"张可久","content":"湖上镜出匣，玉无瑕，在风画图十万家。吃剌剌辗香车，慢腾腾骑俊马。一片飞花，减动西风价。歌姬程心玉有帘卷新凉之语遂足成之窈窕娘，淡梳妆，夫容鬓边茉莉香。翠荷觞，锦荔浆。帘卷新凉，人醉西楼上。","dynasty":"元代","title":"【中吕】迎仙客_湖上镜出匣"}
{"author":"张可久","content":"有感透闺阁，俏名儿都识郑元和。老来犹占排场坐，劝不的哥哥。无钱也怎过活？相识每嗑，推不动花磨。朱颜去了，还再来么？西湖春晚系吟船，西湖日日醉花边。倚门不见佳人面，梦断神仙。清明拜扫天，莺声倦，细雨闲庭院。花飞旧粉，苔长新钱。别情楚云深，花残月小夜沉沉。五人不见凄凉甚，往事沉吟。香寒茉莉簪，坐冷芙蓉枕，泪淡胭脂添。好因女子，愁似秋心。分水道中树槎牙，清溪九曲路三叉。相逢野老别无话，劝早还家。山翁两鬓花，题诗罢，看一幅天然画。炊烟茅舍，晴雪芦花。","dynasty":"元代","title":"【双调】燕引雏_有感"}
{"author":"张可久","content":"众远楼上画栋飞飞帘外云，仙袂飘飘天上人。钓船归水村，雁行出海门。白云炼师山居丹气溶溶生紫烟，石齿泠泠呜玉泉。住山不记年，看云即是仙。天台山中双阙琼台口乱峰，千树琪花香晚风。白头云外翁，紫潭波底龙。海口道院雨后松云生紫岩，花外茶烟生翠岚。袖诗出道庵，探梅来水南。","dynasty":"元代","title":"【越调】凭阑人_众远楼上画"}
{"author":"张可久","content":"维扬遇雪芦汀渐渐蟹行沙，梅月昏昏鹤到家，梨云冉冉蝶初化。透朱帘敲翠瓦，莫吹箫不必烹茶。玉蓑衣人堪画，金盘露酒旋打，预赏琼花。道院即事炉中真汞长黄芽，亭上仙桃绽碧花，吟边苦茗延清话。玄玄仙子家，小舟横浅水平沙。芳草眠驯兔，绿杨啼乳鸦，门掩青霞。","dynasty":"元代","title":"【双调】水仙子_维扬遇雪芦"}
{"author":"张可久","content":"伤春烟消宝鸭，字篆银蜗，伤春心事付琵琶，误平康过马。玉容泪湿鸳鸯帕，红绒再冷秋千架，金壶水换牡丹花，等他来看咱。金华山中金华洞冷，铁笛风生。寻真何处寄闲情？小桃源暮景。数枝黄菊勾诗兴，一川红叶迷仙径，四山白月共秋声，诗翁醉醒。登卧龙山黄庭小楷，白苎新栽，一篇闲赋写秋怀，上越王古台。半天虹雨残云载，几家渔网斜阳晒，孤村酒市野花开，长吟去来。山中小隐裹白云纸袄，挂翠竹麻条，一壶村酒话渔樵，望蓬莱缥缈。涨葡萄青溪春水流仙棹，靠团标空岩夜雪迷丹灶，碎芭蕉小庭秋树响风涛，先生醉了。","dynasty":"元代","title":"【正宫】醉太平_伤春烟消宝"}
{"author":"张可久","content":"春暮韶光几分，红飘恨雨，绿染愁云。粉痕吹上何郎鬓，买不住东村。梨花下香风玉樽，松株外落日金盆。消磨尽寻芳故人，莺燕自争春。题小小蓬莱兰花旋买，灵芝未采，藕叶初裁。壶中天地春常在，画苑琴台。望弱水涌茫茫大海，号幽居日小小蓬莱。柴门外，虽无俗客，童子且休开。樊氏素云樱桃口脂，提导雅号，索我新词。梨花梦里同心事，雪比芳姿。迎皓月玲珑玉枝，结舟差香婀娜琼芝。题卿字，光生茧纸，头上黑雨催诗。","dynasty":"元代","title":"【中吕】满庭芳_春暮韶光几"}
{"author":"张可久","content":"刘氏瑞莲种带联地露，藕香玉井湫，曾向苕溪溪上游。愁，结花成并斗，何时又，共登仙叶舟。观泉靖节黄花径，子猷苍玉亭，千涧飞来六月冰。清，素琴无意听。阑干静，白云钟一声。观猎雪点苍鹰俊，玉花骢马骄，广利将军猎近郊。袍，织成金翠毛。随军乐，绣旗双皂雕。","dynasty":"元代","title":"【南吕】金字经_刘氏瑞莲种"}
{"author":"张可久","content":"湖上瘿杯，玉醅，梦冷芦花被。风清月白总相宜，乐在其中矣。寿过颜回。饱似伯夷，闲如越范蠡。问谁，是非，且向西湖醉。","dynasty":"元代","title":"【中吕】朝天子_湖上瘿杯，"}
{"author":"张可久","content":"银烛照黄昏，金屋贮佳人。酒醉三更后，花融一夜春。恩情，怕有些儿困。亲亲，亲得来不待亲。","dynasty":"元代","title":"【双调】得胜令_银烛照黄昏"}
{"author":"张可久","content":"篷窗风急雨丝丝，笑拈吟髭。淮阳西望路何之？鳞鸿至，把酒问篙师。【幺】迎头便说兵戈事，风流再莫追思。塌了酒楼，焚了茶肆，柳营花市，更呼甚燕子莺儿。秋风江上棹孤舟，烟水悠悠。伤心有事赋登楼，山容瘦，枫树替人愁。【幺】樽前细把茱萸嗅，问相知几个白头？乐可酬，人非旧，黄花时候，枉负晋风流。秋风江上棹孤航，烟水茫茫。白云西去雁南翔，推篷望，情思满沧浪。【幺】东篱误约陶元亮，过了重阳。自感伤，何情况？黄花惆怅，空作去年香。","dynasty":"元代","title":"【正宫】小梁州_篷窗风急雨丝丝"}
{"author":"张可久","content":"琼花蝶粉霜匀玉蕊，鹅黄雪点冰肌。衣冠后土祠，璎珞神仙珮，倚阑人且赏芳菲，炀帝骄奢自丧了国，休对我花前叹息。春晚酬史楚甫锦被堆春宽梦窄，画楼空燕去愁来。芳草边，夕阳外。怕清明几度伤怀，关节得荼老且慢开，春已听榆钱断买。胡容斋使君寿仙客舞玄裳缟衣，小蛮歌翠袖峨眉。戏彩堂，蟠桃会。锦云深月明风细，桂子香中品玉笛，人醉倚蓬瀛画里。眉寿楼春夜狂客簪花起舞，佳人秉烛摴蒱。小树风，香阶露。醉乡中不知春去，更尽荼蘼酒一壶，强似听西园夜雨。夜宴即事花影蝉蛾翠鬟，柳荫骢马金鞍。酒未阑，人争看。玉纤寒试调筝雁，眼约心期不暂闲，半醉也灯前换盏。九月十日见桃花前度刘郎老矣，去年崔护来迟。红雨飞，西风起。望白衣可怜憔悴，节去蜂愁蝶未知，冷落似天台洞里。静香堂看雨乘落日村翁捕鱼，感西风倦客思鲈。倒翠壶，歌金缕。静香来隔水芙蕖，绿柳红桥入画图，人正在溪亭看雨。客维扬第一泉边试茶，无双亭上看花。凤锦笺，鲛绡帕。金盘露玉手琵琶，雪满长街未到家，翠儿唱宜歌且把。夜景云母屏花前月明，雪儿歌席上风生。象板敲，螺鬟整。殢人娇体态娉婷，万卷堂深一盏灯，看不上梅窗瘦影。","dynasty":"元代","title":"【双调】沉醉东风_琼花蝶粉霜"}
{"author":"张可久","content":"红馥馥的脸衬霞，黑髭髭的鬓堆鸦。料应他，必是个中人，打扮的堪描画。颤巍巍的插著翠花，宽绰绰的穿著轻纱。兀的不风韵煞人也嗏，是谁家？我不住了偷睛儿抹。","dynasty":"元代","title":"【仙吕】锦橙梅"}
{"author":"张可久","content":"春思花落春归，怨啼红杜鹃声脆，遍园林景物狼籍。草茸茸，花朵朵，柳摇深翠。开遍茶蘼，近清和困人天气。【醉春风】粉暖倩蜂须，泥香沾燕嘴。迟迟月影上帘钩，犹未起，起。为想别离，倦余梳洗，暗生憔悴。【迎仙客】兽炉香篆息，鸾镜暗尘迷，绣床几番和闷倚。玉腕消金钏松，钗横环翠委。屈指归期，不觉的粉脸流红泪。【红绣鞋】花飞尽空闲鸳砌，日初长静掩朱扉，系垂杨何处玉骢嘶？落谁家风月馆？知那里燕莺期？话叮咛不记得。【十二月】正交颈鸳鸯拆离，恰双栖鸾凤分飞。效比翼鹣鹣独宿，乐于飞燕燕孤栖。传芳信归鸿杳杳，盼音书双鲤迟迟。【尧民歌】呀，因此上美甘甘风月久相违，冷清清云雨杳无期。静巉巉灯火掩深闺，清耿耿离魂绕孤帏。伤悲，雕鞍去不归，都则为辜负了韶华日。【耍孩儿】自别来无一纸真消息，日近长安那里？倚危楼险化做望夫石，暮云烟树凄迷。把春心几度凭归雁，劳望眼终朝怨落晖。到此际愁无寐，昏秋水揉红泪眼，淡青山蹙损了蛾眉。【一煞】想当初教吹箫月下欢，笑藏阄花底杯。到如今花月成淹滞，月团圆紧把浮云闭，花烂熳频遭骤雨催。落花残月应何济？花须开谢，月有盈亏。【尾声】叹春归人未归，盼佳期未有期。要相逢料得别无计，则除是一枕余香梦儿里。","dynasty":"元代","title":"【中吕】粉蝶儿_春思花落春"}
{"author":"张可久","content":"与谁，画眉，猜破风流谜。铜驼巷里玉骢嘶，夜半归来醉，小意收拾，怪胆禁持，不识羞谁似你。自知理亏，灯下和衣睡。","dynasty":"元代","title":"朝天子·与谁"}
{"author":"张可久","content":"绿树当门酒肆，红妆映水鬟儿。眼底殷勤座间诗。尘埃三五字，杨柳万千丝，记年时曾到此。","dynasty":"元代","title":"红绣鞋"}
{"author":"张可久","content":"无是无非心事，不寒不暖花时，妆点西湖似西施。控青丝玉面马，歌金缕粉团儿，信人生行乐耳！","dynasty":"元代","title":"红绣鞋"}
{"author":"大健","content":"已觉寒威去，犹瞻雪在山。清深通竹路，虚白映松关。片石能相偶，孤云无此閒。好将寥落意，指点到人间。","dynasty":"清代","title":"见远山残雪"}
{"author":"大健","content":"芦荻晚苍苍，烟岚在下方。兰舟维此际，萍迹任他乡。风浪矶前大，僧衣世外长。艰辛今夕会，江海意难忘。","dynasty":"清代","title":"杜茶村见过"}
{"author":"大健","content":"钟山常在望，惆怅有谁登。蹑履过灵谷，披云拜孝陵。荒途迷乱草，深涧咽寒冰。香火馀宫监，悲凉向野僧。","dynasty":"清代","title":"登钟山"}
{"author":"赵与㒇","content":"男儿有志事竟成，好把功名竹帛垂。今日舆图当混一，谁能重拭□□碑。","dynasty":"宋代","title":"幸侍轺车敬赘严韵其一"}
{"author":"赵与㒇","content":"细把中兴唐颂看，玉环遗恨记当年。自从拥马回灵武，整顿乾坤岂偶然。","dynasty":"宋代","title":"幸侍轺车敬赘严韵其二"}
{"author":"于良史","content":"春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。","dynasty":"唐代","tags":"春天，游历，山水，月亮","title":"春山夜月"}
{"author":"于良史","content":"出身三十年，发白衣犹碧。日暮倚朱门，从朱污袍赤。","dynasty":"唐代","title":"自吟"}
{"author":"于良史","content":"地际朝阳满，天边宿雾收。风兼残雪起，河带断冰流。北阙驰心极，南图尚旅游。登临思不已，何处得销愁。","dynasty":"唐代","title":"冬日野望寄李赞府"}
{"author":"于良史","content":"隐几读黄老，闲居耳目清。僻居人事少，多病道心生。雨洗山林湿，鸦鸣池馆晴。晚来因废卷，行药至西城。","dynasty":"唐代","title":"闲居寄薛华"}
{"author":"于良史","content":"看尔动行棹，未收离别筵。千帆忽见及，乱却故人船。纷泊雁群起，逶迤沙溆连。长亭十里外，应是少人烟。","dynasty":"唐代","title":"江上送友人"}
{"author":"于良史","content":"苍茫日初宴，遥野云初收。残雨北山里，夕阳东渡头。舟依渔溓合，水入田家流。何意君迷驾，山林应有秋。","dynasty":"唐代","title":"田家秋日送友"}
{"author":"于良史","content":"山暝飞群鸟，川长泛四邻。烟归河畔草，月照渡头人。朋友怀东道，乡关恋北辰。去留无所适，岐路独迷津。","dynasty":"唐代","title":"宿蓝田山口奉寄沈员外"}
{"author":"陈陀","content":"晓入麻姑瑞气浮，羽人重喜故人游。鹤从仙仗归丹穴，药种灵苗满旧洲。乔木老含春色澹，夜溪寒带月光流。登临已觉凡尘少，何必区区慕虎邱。","dynasty":"宋代","title":"咏麻姑山"}
{"author":"许敬宗","content":"本逐征鸿去，还随落叶来。菊花应未满，请待诗人开。","dynasty":"唐代","title":"拟江令于长安归扬州九日赋"}
{"author":"许敬宗","content":"玉露交珠网，金风度绮钱。昆明秋景淡，岐岫落霞然。辞燕归寒海，来鸿出远天。叶动罗帷飏，花映绣裳鲜。规空升暗魄，笼野散轻烟。鹊度林光起，凫没水文圆。无机络秋纬，如管奏寒蝉。乃眷情何极，宸襟豫有旃。","dynasty":"唐代","title":"奉和秋日即目应制"}
{"author":"许敬宗","content":"飞云临紫极，出震表青光。自尔家寰海，今兹返帝乡。情深感代国，乐甚宴谯方。白水浮佳气，黄星聚太常。岐凤鸣层阁，酆雀贺雕梁。桂山犹总翠，蘅薄尚流芳。攀鳞有遗皓，沐德抃称觞。","dynasty":"唐代","title":"奉和过旧宅应制"}
{"author":"许敬宗","content":"飞云旋碧海，解网宥青丘。养贤停八骏，观风驻五牛。张乐临尧野，扬麾历舜州。中山献仙酤，赵媛发清讴。塞门朱雁入，郊薮紫麟游。一举氛霓静，千龄德化流。","dynasty":"唐代","title":"奉和宴中山应制"}
{"author":"许敬宗","content":"中天表云榭，载极耸昆楼。圣作规玄造，轩阿复聿修。高门符令节，形胜总神州。企翼抟禽萃，飞甍燕雀游。缀星罗百拱，缘汉转三休。旦云生玉舄，初月上银钩。妙管含秦凤，仙姿丽斗牛。形言防处逸，粹藻发嘉猷。荷生无以谢，尽瘁竟何酬。","dynasty":"唐代","title":"奉和圣制登三台言志应制"}
{"author":"许敬宗","content":"戚里欢娱地，园林瞩望新。山庭带芳杜，歌吹叶阳春。台榭疑巫峡，荷蕖似洛滨。风花萦少女，虹梁聚美人。宴游穷至乐，谈笑毕良辰。独叹高阳晚，归路不知津。","dynasty":"唐代","title":"安德山池宴集"}
{"author":"许敬宗","content":"万乘腾镳警岐路，百壶供帐饯离宫。御沟分水声难绝，广宴当歌曲易终。兴言共伤千里道，俯迹聊示五情同。良哉既深留帝念，沃化方有赞天聪。","dynasty":"唐代","title":"奉和圣制送来济应制"}
{"author":"许敬宗","content":"一年抱怨嗟长别，七夕含态始言归。飘飘罗袜光天步，灼灼新妆鉴月辉。情催巧笑开星靥，不惜呈露解云衣。所叹却随更漏尽，掩泣还弄昨宵机。","dynasty":"唐代","title":"七夕赋咏成篇"}
{"author":"许敬宗","content":"玄塞隔阴戎，朱光分昧谷。地游穷北际，云崖尽西陆。星次绝轩台，风衢乖禹服。寰区无所外，天覆今咸育。窜苗犹有孽，戮负自贻辜。疏网妖鲵漏，盘薮怪禽逋。髯飞尚假息，乳视暂稽诛。乾灵振玉弩，神略运璇枢。日羽廓游气，天阵清华野。升晅光西夜，驰恩溢东泻。挥袂静昆炎，开关纳流赭。锦轺凌右地，华缨羁大夏。清台映罗叶，玄沚控瑶池。驼鹿输珍贶，树羽飨来仪。辍肴观化宇，栖籞萃条支。熏风交阆阙，就日泛濛漪。充庭延饮至，绚简敷春藻。迎姜已创图，命力方论道。昔托游河乘，再备商山皓。欣逢德化流，思效登封草。","dynasty":"唐代","title":"奉和执契静三边应诏"}
{"author":"许敬宗","content":"混元分大象，长策挫修鲸。于斯建宸极，由此创鸿名。一戎乾宇泰，千祀德流清。垂衣凝庶绩，端拱铸群生。复整瑶池驾，还临官渡营。周游寻曩迹，旷望动天情。帷宫面丹浦，帐殿瞩宛城。虏场栖九穗，前歌被六英。战地甘泉涌，阵处景云生。普天沾凯泽，相携欣颂平。","dynasty":"唐代","title":"奉和行经破薛举战地应制"}
{"author":"许敬宗","content":"曦驭循黄道，星陈引翠旗。济潼纡万乘，临河耀六师。前旌弥陆海，后骑发通伊。势逾回地轴，威盛转天机。是节岁穷纪，关树荡凉飔.仙露含灵掌，瑞鼎照川湄。冲襟赏临睨，高咏入京畿。","dynasty":"唐代","title":"奉和入潼关"}
{"author":"许敬宗","content":"韩夷愆奉赆，凭险乱天常。乃神弘庙略，横海剪吞航。电野清玄菟，腾笳振白狼。连云飞巨舰，编石架浮梁。周游临大壑，降望极遐荒。桃门通山抃，蓬渚降霓裳。惊涛含蜃阙，骇浪掩晨光。青丘绚春组，丹谷耀华桑。长驱七萃卒，成功百战场。俄且旋戎路，饮至肃岩廊。","dynasty":"唐代","title":"奉和春日望海"}
{"author":"许敬宗","content":"天正开初节，日观上重轮。百灵滋景祚，万玉庆惟新。待旦敷玄造，韬旒御紫宸。武帐临光宅，文卫象钩陈。广庭扬九奏，大帛丽三辰。发生同化育，播物体陶钧。霜空澄晓气，霞景莹芳春。德辉覃率土，相贺奉还淳。","dynasty":"唐代","title":"奉和元日应制"}
{"author":"许敬宗","content":"旭日临重壁，天眷极中京。春晖发芳甸，佳气满层城。去鸟随看没，来云逐望生。歌里非烟飏，琴上凯风清。文波浮镂槛，摛景焕雕楹。璇玑体宽政，隆栋象端衡。创规虽有作，凝拱遂无营。沐恩空改鬓，将何谢夏成。","dynasty":"唐代","title":"奉和初春登楼即目应诏"}
{"author":"许敬宗","content":"秋深桂初发，寒窗菊馀菲。波拥群凫至，秋飘朔雁归。月荚生还落，云枝似复非。凝宸阅栖亩，观文伫少微。圣敬韬前哲，先天谅不违。","dynasty":"唐代","title":"奉和秋暮言志应制"}
{"author":"许敬宗","content":"嵰州表奇贶，閟竹应遐巡。何如御京洛，流霰下天津。忽若琼林曙，俄同李径春。姑峰映仙质，郢路杂歌尘。伏槛观花瑞，称觞庆冬积。飘河共泻银，委树还重璧。连山分掩翠，绵霄远韬碧。千里遍浮空，五轫咸沦迹。机前辉裂素，池上伴凌波。腾华承玉宇，凝照混金娥。是日松筠性，欣奉柏梁歌。","dynasty":"唐代","title":"奉和喜雪应制"}
{"author":"许敬宗","content":"挹河澄绿宇，御沟映朱宫。辰旂翻丽景，星盖曳雕虹。学嚬齐柳嫩，妍笑发春丛。锦鳞文碧浪，绣羽绚青空。眷念三阶静，遥想二南风。","dynasty":"唐代","title":"奉和登陕州城楼应制"}
{"author":"许敬宗","content":"幽人蹈箕颍，方士访蓬瀛。岂若逢真气，齐契体无名。既诠众妙理，聊畅远游情。纵心驰贝阙，怡神想玉京。或命馀杭酒，时听洛滨笙。风衢通阆苑，星使下层城。蕙帐晨飙动，芝房夕露清。方叶栖迟趣，于此听钟声。","dynasty":"唐代","title":"游清都观寻沈道士得清字"}
{"author":"许敬宗","content":"牛闺临浅汉，鸾驷涉秋河。两怀萦别绪，一宿庆停梭。星模铅里靥，月写黛中蛾。奈许今宵度，长婴离恨多。婺闺期今夕，蛾轮泛浅潢。迎秋伴暮雨，待暝合神光。荐寝低云鬓，呈态解霓裳。喜中愁漏促，别后怨天长。","dynasty":"唐代","title":"奉和七夕宴悬圃应制二首"}
{"author":"许敬宗","content":"睿想追嘉豫，临轩御早秋。斜晖丽粉壁，清吹肃朱楼。高殿凝阴满，雕窗艳曲流。小臣参广宴，大造谅难酬。","dynasty":"唐代","title":"奉和仪鸾殿早秋应制"}
{"author":"许敬宗","content":"舞商初赴节，湘燕远迎秋。飘丝交殿网，乱滴起池沤。激溜分龙阙，斜飞洒凤楼。崇朝方浃宇，宸盼俯凝旒。","dynasty":"唐代","title":"奉和咏雨应诏"}
{"author":"许敬宗","content":"凤阙邻金地，龙旂拂宝台。云楣将叶并，风牖送花来。月宫清晚桂，虹梁绚早梅。梵境留宸瞩，掞发丽天才。","dynasty":"唐代","title":"奉和过慈恩寺应制"}
{"author":"许敬宗","content":"倦游嗟落拓，短翮慕追飞。周醪忽同醉，牙弦乃共挥。油云澹寒色，落景霭霜霏。累日方投分，兹夕谅无归。","dynasty":"唐代","title":"冬日宴于庶子宅各赋一字得归"}
{"author":"许敬宗","content":"乔木托危岫，积翠绕连冈。叶疏犹漏影，花少未流芳。风来闻肃肃，雾罢见苍苍。此中饯行迈，不异上河梁。","dynasty":"唐代","title":"送刘散员同赋得陈思王诗山树郁苍苍"}
{"author":"许敬宗","content":"三星希曙景，万骑翊天行。葆羽翻风队，腾吹掩山楹。暖日晨光浅，飞烟旦彩轻。塞寒桃变色，冰断箭流声。渐奏长安道，神皋动睿情。","dynasty":"唐代","title":"侍宴莎册宫应制得情字"}
{"author":"许敬宗","content":"游人倦蓬转，乡思逐雁来。偏想临潭菊，芳蕊对谁开。","dynasty":"唐代","title":"同前拟"}
{"author":"许敬宗","content":"爽气申时豫，临秋肆武功。太液荣光发，曾城佳气融。紫霄寒暑丽，黄山极望通。讲艺遵先fN，睹德畅宸衷。鹫岭飞夏服，娥魄乱雕弓。汗浃镳流赭，尘生埒散红。饮羽惊开石，中叶遽凋丛。雁殚云路静，乌坠日轮空。九流参广宴，万宇抃恩隆。","dynasty":"唐代","title":"奉和九月九日应制"}
{"author":"许敬宗","content":"玉琯移玄序，金奏赏彤闱。祥鸾歌里转，春燕舞前归。寿爵传三礼，灯枝丽九微。运广薰风积，恩深湛露晞。送寒终此夜，延宴待晨晖。","dynasty":"唐代","title":"奉和守岁应制"}
{"author":"许敬宗","content":"山兼州表奇贶，閟竹应遐巡。何如御京洛，流霰下天津。忽若琼林曙，俄同李径春。姑峰映仙质，郢路杂歌尘。伏槛观花瑞，称觞庆冬积。飘河共泻银，委树还重璧。连山分掩翠，绵霄远韬碧。千里遍浮空，五轫咸沦迹。机前辉裂素，池上伴凌波。腾华承玉宇，凝照混金娥。是日松筠性，欣奉柏梁歌。","dynasty":"唐代","title":"奉和喜雪应制"}
{"author":"许敬宗","content":"婺闺期今夕，娥轮泛浅潢。迎秋伴暮雨，待暝合神光。荐寝低云鬓，呈态解霓裳。喜中愁漏促，别后怨天长。","dynasty":"隋代","title":"奉和七夕宴悬圃应制二首其二"}
{"author":"鲍令晖","content":"寒乡无异服，毡褐代文练。日月望君归，年年不解綖。荆扬春早和，幽冀犹霜霰。北寒妾已知，南心君不见。谁为道辛苦？寄情双飞燕。形迫杼煎丝，颜落风催电。容华一朝尽，惟馀心不变。","dynasty":"南北朝","title":"古意赠今人"}
{"author":"鲍令晖","content":"妾乘油璧车。郎骑青骢马。何处结同心。西陵松柏下。","dynasty":"南北朝","title":"钱唐苏小歌"}
{"author":"鲍令晖","content":"褭褭临窗竹。蔼蔼垂门桐。灼灼青轩女。泠泠高台中。明志逸秋霜。玉颜艳春红。人生谁不别。恨君早从戎。鸣弦惭夜月。绀黛羞春风。","dynasty":"南北朝","title":"拟青青河畔草"}
{"author":"鲍令晖","content":"客从远方来。赠我漆鸣琴。木有相思文。弦有别离音。终身执此调。岁寒不改心。愿作阳春曲。宫商长相寻。题书后寄行人","dynasty":"南北朝","title":"拟客从远方来"}
{"author":"鲍令晖","content":"自君之出矣。临轩不解颜。砧杵夜不发。高门昼常关。帐中流熠耀。庭前华紫兰。物枯识节异。鸿来知客寒。游用暮冬尽。除春待君还。","dynasty":"南北朝","title":"自君之出矣"}
{"author":"鲍令晖","content":"明月何皎皎。垂櫎照罗茵。若共相思夜。知同忧怨晨。芳华岂矜貌。霜露不怜人。君非青云逝。飘迹事咸秦。妾持一生泪。经秋复度春。","dynasty":"南北朝","title":"代葛沙门妻郭小玉诗"}
{"author":"鲍令晖","content":"君子将遥役。遗我双题锦。临当欲去时。复留相思枕。题用常着心。枕以忆同寝。行行日已远。转觉心弥甚。","dynasty":"南北朝","title":"代葛沙门妻郭小玉诗"}
{"author":"鲍令晖","content":"桂吐两三枝。兰开四五叶。是时君不归。春风徒笑妾。","dynasty":"南北朝","title":"寄行人"}
{"author":"鲍令晖","content":"生长石城下。开门对城楼。城中美年少。出入见依投。","dynasty":"南北朝","title":"近代西曲歌石城乐"}
{"author":"鲍令晖","content":"有客数寄书。无信心相忆。莫作瓶落井。一去无消息。","dynasty":"南北朝","title":"近代西曲歌估客乐"}
{"author":"鲍令晖","content":"歌舞诸年少。娉婷无穜迹。菖蒲花可怜。闻名不曾识。","dynasty":"南北朝","title":"近代西曲歌乌夜啼"}
{"author":"鲍令晖","content":"朝发襄阳城。暮至大堤宿。大堤诸女儿。花艳惊郎目。","dynasty":"南北朝","title":"近代西曲歌襄阳乐"}
{"author":"鲍令晖","content":"暂出白门前。杨柳可藏乌。郎作沈水香。侬作博山炉。","dynasty":"南北朝","title":"近代西曲歌杨叛儿"}
{"author":"鲍令晖","content":"朝日照北林。初花锦绣色。谁能春不思。独在机中织。","dynasty":"南北朝","title":"近代吴歌春歌"}
{"author":"鲍令晖","content":"郁蒸仲暑月。长啸北湖边。芙蓉如结叶。拋艳未成莲。","dynasty":"南北朝","title":"近代吴歌夏歌"}
{"author":"鲍令晖","content":"秋风入窗里。罗帐起飘扬。仰头看明月。寄情千里光。","dynasty":"南北朝","title":"近代吴歌秋歌"}
{"author":"鲍令晖","content":"渊冰厚三尺。素雪覆千里。我心如松柏。君心复何似。","dynasty":"南北朝","title":"近代吴歌冬歌"}
{"author":"鲍令晖","content":"黄茑结蒙茏。生在洛溪边。花落逐流去。何见逐流还。","dynasty":"南北朝","title":"近代吴歌前溪"}
{"author":"鲍令晖","content":"留衫绣两裆。迮置罗裳里。微步动轻尘。罗衣随风起。","dynasty":"南北朝","title":"近代吴歌上声"}
{"author":"鲍令晖","content":"遥遥天无柱。流漂萍无根。单身如萤火。持底报郎恩。","dynasty":"南北朝","title":"近代吴歌欢闻"}
{"author":"鲍令晖","content":"红罗复斗帐。四角垂朱裆。玉枕龙须席。郎眠何处床。","dynasty":"南北朝","title":"近代吴歌长乐佳"}
{"author":"鲍令晖","content":"柳树得春风。一低复一昂。谁能空相忆。独眠度三阳。","dynasty":"南北朝","title":"近代吴歌独曲"}
{"author":"鲍令晖","content":"稽亭故人去。九里新人还。送一便迎两。无有暂时闲。","dynasty":"南北朝","title":"近代杂歌浔阳乐"}
{"author":"鲍令晖","content":"青荷盖绿水。芙蓉发红鲜。下有并根藕。上生同心莲。","dynasty":"南北朝","title":"近代杂歌青阳歌曲"}
{"author":"鲍令晖","content":"春蚕不应老。昼夜常怀丝。何惜微躯尽。缠绵自有时。","dynasty":"南北朝","title":"近代杂歌蚕丝歌"}
{"author":"鲍令晖","content":"玉钏色未分。衫轻似露腕。举袖欲障羞。回持理髪乱。","dynasty":"南北朝","title":"近代杂诗"}
{"author":"鲍令晖","content":"阳春二三月。草与水同色。道逢游冶郎。恨不早相识。","dynasty":"南北朝","title":"丹阳孟珠歌"}
{"author":"鲍令晖","content":"袅袅临窗竹，蔼蔼垂门桐。灼灼青轩女，泠泠高堂中。明志逸秋霜，玉颜掩春红。人生谁不别，恨君早从戎。鸣弦惭夜月，绀黛羞春风。","dynasty":"南北朝","title":"拟青青河畔草诗"}
{"author":"鲍令晖","content":"客从远方来，赠我漆鸣琴。木有相思文，弦有别离音。终身执此调，岁寒不改心。愿作阳春曲，宫商长相寻。","dynasty":"南北朝","title":"拟客从远方来诗"}
{"author":"鲍令晖","content":"明月何皎皎，垂幌照罗茵。若共相思夜，知同忧怨晨。芳华岂矜貌，霜露不怜人。君非青云逝，飘迹事咸秦。妾持一生泪，经秋复度春。","dynasty":"南北朝","title":"代葛沙门妻郭小玉作诗二首其一"}
{"author":"鲍令晖","content":"君子将遥役，遗我双题锦。临当欲去时，复留相思枕。题用常著心，枕以忆同寝。行行日已远，转觉思弥甚。","dynasty":"南北朝","title":"代葛沙门妻郭小玉作诗二首其二"}
{"author":"鲍令晖","content":"自君之出矣，临轩不解颜。砧杵夜不发，高门昼恒关。帐中流熠耀，庭前华紫兰。物枯识节异，鸿来知客寒。游用暮冬尽，除春待君还。","dynasty":"南北朝","title":"题书后寄行人诗"}
{"author":"鲍令晖","content":"桂吐两三枝，兰开四五叶。是时君不归，春风徒笑妾。","dynasty":"南北朝","title":"寄行人诗"}
{"author":"鲍令晖","content":"寒乡无异服，衣毡代文练。日月望君归，年年不解綖。荆扬春早和，幽冀犹霜霰。北寒妾已知，南心君不见。谁为道辛苦，寄情双飞燕。形迫杼煎丝，颜落风催电。容华一朝尽，惟馀心不变。","dynasty":"南北朝","title":"古意赠今人诗"}
{"author":"慧宣","content":"大誓悯涂炭，乘机入生死。中州法既弘，葛陂暴亦止。乳孔光一室，掌镜彻千里。道盛咒莲华，灾生吟棘子。埋石缘虽谢，流沙化方始。","dynasty":"唐代","title":"奉和窦使君同恭法师咏高僧二首。竺佛图澄"}
{"author":"慧宣","content":"般若唯绝凿，涅槃固无名。先贤未始觉，之子唱希声。秦王嗟理诣，童寿揖词清。徽音闻庐岳，精难动中京。适验方袍里，奇才复挺生。","dynasty":"唐代","title":"奉和窦使君同恭法师咏高僧二首。释僧肇"}
{"author":"慧宣","content":"木落树萧槮，水清流寂。属此悲哉气，复兹羁旅戚。奚用写烦忧，山泉恣游历。万丈窥深涧，千寻仰绝壁。傍岭竹参差，缘崖藤幂zx.行行极幽邃，去去逾空寂。果值息心侣，乔枝方挂锡。围绕悉栴檀，纯良岂沙砾。妙法诚无比，深经解怨敌。心欢即顶礼，道存仍目击。慧刀幸已逢，疑网于焉析。岂直却烦恼，方期拯沈溺。","dynasty":"唐代","title":"秋日游东山寺寻殊昙二法师"}
{"author":"慧宣","content":"如蒙一被服，方堪称福田。（咏赐玄奘衲、袈裟，《三藏法师传》）","dynasty":"唐代","title":"句"}
{"author":"慧宣","content":"大誓悯涂炭，乘机入生死。中州法既弘，葛陂暴亦止。乳孔光一室，掌镜彻千里。道盛咒莲华，灾生吟棘子。埋石缘虽谢，流沙化方始。","dynasty":"唐代","title":"奉和窦使君同恭法师咏高僧二首·竺佛图澄"}
{"author":"慧宣","content":"大誓悯涂炭，乘机入生死。中州法既弘，葛陂暴亦止。乳孔光一室，掌镜彻千里。道盛咒莲华，灾生吟棘子。埋石缘虽谢，流沙化方始。","dynasty":"唐代","title":"奉和窦使君同恭法师咏高僧二首竺佛图澄"}
{"author":"慧宣","content":"木落树萧椮，水清流㵳寂。属此悲哉气，复兹羁旅戚。奚用写烦忧，山泉恣游历。万丈窥深涧，千寻仰绝壁。傍岭竹参差，缘崖藤幂䍥。行行极幽邃，去去逾空寂。果值息心侣，乔枝方挂锡。围绕悉栴檀，纯良岂沙砾。妙法诚无比，深经解怨敌。心欢即顶礼，道存仍目击。慧刀幸已逢，疑网于焉析。岂直却烦恼，方期拯沈溺。","dynasty":"唐代","title":"秋日游东山寺寻殊昙二法师"}
{"author":"沈千运","content":"今日春气暖，东风杏花拆。筋力久不如，却羡涧中石。神仙杳难准，中寿稀满百。近世多夭伤，喜见鬓发白。杖藜竹树间，宛宛旧行迹。岂知林园主，却是林园客。兄弟可存半，空为亡者惜。冥冥无再期，哀哀望松柏。骨肉能几人，年大自疏隔。性情谁免此，与我不相易。唯念得尔辈，时看慰朝夕。平生兹已矣，此外尽非适。","dynasty":"唐代","title":"感怀弟妹（一作汝坟示弟妹）"}
{"author":"沈千运","content":"栖隐非别事，所愿离风尘。不辞城邑游，礼乐拘束人。迩来归山林，庶事皆吾身。何者为形骸，谁是智与仁。寂寞了闲事，而后知天真。咳唾矜崇华，迂俯相屈伸。如何巢与由，天子不知臣。","dynasty":"唐代","title":"山中作"}
{"author":"沈千运","content":"北邙不种田，但种松与柏。松柏未生处，留待市朝客。","dynasty":"唐代","title":"古歌"}
{"author":"沈千运","content":"故人阻千里，会面非别期。握手于此地，当欢反成悲。念离宛犹昨，俄已经数期。畴昔皆少年，别来鬓如丝。不道旧姓名，相逢知是谁。曩游尽鶱翥，与君仍布衣。岂曰无其才，命理应有时。别路渐欲少，不觉生涕洟。","dynasty":"唐代","title":"赠史修文"}
{"author":"沈千运","content":"圣朝优贤良，草泽无遗匿。人生各有命，在余胡不淑。一生但区区，五十无寸禄。衰退当弃捐，贫贱招毁讟。栖栖去人世，屯踬日穷迫。不如守田园，岁晏望丰熟。壮年失宜尽，老大无筋力。始觉前计非，将贻后生福。童儿新学稼，少女未能织。顾此烦知己，终日求衣食。","dynasty":"唐代","title":"濮中言怀"}
{"author":"方汝疆","content":"柳边茅舍倚渔矶，沙上轻禽贴水飞。千顷夕阳秋练净，谁家一叶晚来归。","dynasty":"宋代","title":"江上晚望"}
{"author":"方汝疆","content":"疏云薄日冷吴江，江色芦花共渺茫。四五点山烟霭淡，两三枝桨水云长。游鱼避网惊微浪，幽鹭窥汀下夕阳。兴罢归来更回首，满峰明月踏溪霜。","dynasty":"宋代","title":"江上晚行"}
{"author":"方汝疆","content":"平林漠漠暝烟齐，竹树萧疏望眼迷。相唤几声何处雁，断霞明处一行低。","dynasty":"宋代","title":"舟行江上"}
{"author":"冯挹芳","content":"绣衣风透馀香织。玲珑嫩叶凝眸碧。花影半帘秋。箫声起画楼。夜深人独立。风雨萧萧急。烛灺闪虚棂。疏枝映素屏。","dynasty":"清代","title":"菩萨蛮雨窗对菊"}
{"author":"程虞卿","content":"晓发牛头塞，轻车择路行。风声号大壑，云势压长城。荒驿三年梦，征人万里情。飘零余一剑，珍重寄平生。","dynasty":"清代","title":"朱头塞"}
{"author":"程虞卿","content":"馆驿乱山隈，征车夕照催。途长人意倦，地险马行猜。秋气来榆塞，凉风起蝎台。不须思蜀道，我乏济时才。","dynasty":"清代","title":"锦州道中"}
{"author":"程虞卿","content":"疲马长愁远道艰，一鞭斜日乱峰间。炊烟黑压平头屋，暝色红分对面山。蹑蹻歧途怜赵客，隔邻乡语异吴蛮。深闺料有金钗卜，此夜辽西梦未还。","dynasty":"清代","title":"旅馆题壁"}
{"author":"程虞卿","content":"边城秋到霜飞早，塞草萧萧折北风。一角发声沙碛里，万牛回首夕阳中。职当扰猛还谁任，饥为求刍即尔功。我是吴人休问喘，垂鞭且控五花骢。","dynasty":"清代","title":"看牧牛"}
{"author":"程虞卿","content":"压鬓清霜冷玉簪，关山残雪寄孤吟。千秋白傅青衫泪，一片樊南锦瑟心。鹤病未须医俗药，梅开那用辟寒金。扁舟一叶寻知己，同话双梧落月阴。","dynasty":"清代","title":"和梅庵先生岁杪言怀原韵"}
{"author":"程虞卿","content":"黄叶未成响，先教听此声。清秋无限意，良夜为谁鸣？我自怜多病，虫犹诉不平。关山劳梦想，孤馆月化朝。","dynasty":"清代","title":"客中闻蟋蟀"}
{"author":"程虞卿","content":"君乃巢民五世孙，襟怀磊落真绝伦。元龙豪气那足数，宝刀结客余风存。燕市高歌发长啸，划然如见江南春。我本楚狂友，更耽高阳酒。歧途落拓二十年，侯门不肯轻低首。忆昨文章谒巨公，雪泥踪迹留飘蓬。忍使秋风坐萧瑟，寒云败叶金台东。送君此行勿凄切，到家好踏香林雪。君不见，龙楼凤阙双徘徊，清时廊庙方爱才。明年春色上林早，马蹄快逐东风来。","dynasty":"清代","title":"赠冒圣农即送南归"}
{"author":"程虞卿","content":"边城迢递乱峰隈，雕鹗青良对面开。林外风腥知虎过，山中月黑觉云来。临秋已怯清霜冷，入夜愁闻画角哀。回首青门关塞阻，梁园应忆旧邹杖。","dynasty":"清代","title":"凤凰城即景"}
{"author":"程虞卿","content":"秋末登千山，蹑足最高顶。霁色到香岩，层塔立边景。俯首瞷沧波，海气腾足冷。昔传有仙人，对弈酌清茗。石坪尚零星，露下鹤声警。我读《招隐》篇，韶落千峰静。仙人竟不来，空台吊孤影。古寺铿飞钟，天风独延颈。","dynasty":"清代","title":"仙人台"}
{"author":"李莱老","content":"玉倚风轻，粉凝冰薄，土花祠冷无人。听吹箫月底，传暮草金城。笑红紫、纷纷成雨，溯空如蝶，恐堕珠尘。叹而今、杜郎还见，应赋悲春。佩环何许，纵无情、莺燕犹惊。怅朱槛香消，绿屏梦渺，肠断瑶琼。九曲迷楼依旧，沈沈夜、想觅行云。但荒烟幽翠，东风吹作秋声。","dynasty":"宋代","title":"扬州慢（琼花次韵）"}
{"author":"李莱老","content":"宝押绣帘斜。莺燕谁家。银筝初试合琵琶。柳色春罗裁袖小，双戴桃花。芳草满天涯。流水韶华。晚风杨柳绿交加。闲倚阑干无藉在，数尽归鸦。","dynasty":"宋代","title":"浪淘沙"}
{"author":"李莱老","content":"笛送西泠，帆过杜曲。昼阴芳绿。门巷清风，还寻故人屋。苍华发冷，笑瘦影、相看如竹。幽谷。烟树晚莺，诉经年愁独。残阳古木。书画归船，匆匆又南北。苹洲鸥鹭素熟。旧盟续。甚日浩歌招隐，听雨弁阳同宿。料重来时候，香荡几湾红玉。","dynasty":"宋代","title":"惜红衣（寄弁阳翁）"}
{"author":"李莱老","content":"吟情老尽江南句。几千万、垂丝缕。花冷絮飞寒食路。渔烟鸥雨，燕昏莺晓，总入昭华谱。红衣妆靓凉生渚。环碧斜阳旧时树。拈叶分题觞咏处。荀香犹在，庾愁何许，云冷西湖赋。","dynasty":"宋代","title":"青玉案（题《草窗词》卷）"}
{"author":"李莱老","content":"画檐簪柳碧如城。一帘几雨里，近清明。吹箫门巷冷无声。梨花月，今夜负中庭。远岫敛修颦。春愁吟入谱，付莺莺。红尘没马翠埋轮。西泠曲，欢梦絮飘零。","dynasty":"宋代","title":"小重山"}
{"author":"李莱老","content":"缭墙黏藓，糁径飞梅，春绪无赖。绣压垂帘，骨有许多寒在。宝幄香消龙麝饼，钿车尘冷鸳鸯带。想西园，被一程风雨，群芳都碍。逗晓色、莺啼人起，倦倚银屏，愁沁眉黛。待拚千金，却恨好晴难买。翠苑欢游孤解佩。青门佳约妨挑菜。柳初黄，罩池塘、万丝愁霭。","dynasty":"宋代","title":"倦寻芳"}
{"author":"李莱老","content":"绿染春波，袖罗金缕双鸂鶒。小桃匀碧。香衬蝉云湿。舞带歌钿，闲傍秋千立。情何极。燕莺尘迹。芳草斜阳笛。","dynasty":"宋代","title":"点绛唇"}
{"author":"李莱老","content":"绿染晓云冉冉，红酣清雾冥冥。银簪悬烛锦官城。困倚墙头半影。雨后遍饶艳冶，燕来同作清明。更深犹唤玉靴笙。不管西池露冷。","dynasty":"宋代","title":"西江月（海棠）"}
{"author":"李莱老","content":"吟情老尽江南句。几千万、垂丝缕。花冷絮飞寒食路。渔烟鸥雨，燕昏莺晓，总入昭华谱。红衣妆靓凉生渚。环碧斜阳旧时树。拈叶分题觞咏处。荀香犹在，庾愁何许，云冷西湖赋。","dynasty":"宋代","title":"青玉案·吟情老尽江南句"}
{"author":"李莱老","content":"年时中酒风流病。正雨暗、蘼芜深径。人家寒食烟初禁。狼藉梨花雪影。西湖梦、红沈翠冷。记舞板、歌裙厮趁。斜阳苦与黄昏近。生怕画船归尽。","dynasty":"宋代","title":"杏花天·年时中酒风流病"}
{"author":"李莱老","content":"日寒风细。庭馆浮花气。白发潘郎吟欲醉。绿暗芜千里。西园南浦东城。一春多少闲情。日暮采苹歌远，梦回唤得愁生。","dynasty":"宋代","title":"清平乐·日寒风细"}
{"author":"李莱老","content":"吟情老尽江南句。几千万、垂丝缕。花冷絮飞寒食路。渔烟鸥雨，燕昏莺晓，总入昭华谱。红衣妆靓凉生渚。环碧斜阳旧时树。拈叶分题觞咏处。荀香犹在，庾愁何许，云冷西湖赋。","dynasty":"宋代","title":"青玉案题草窗词卷"}
{"author":"李莱老","content":"绿染晓云冉冉，红酣晴雾冥冥。银簪悬烛锦官城。困倚墙头半影。雨后遍饶艳冶，燕来同作清明。更深犹唤玉靴笙。不管西池露冷。","dynasty":"宋代","title":"西江月海棠"}
{"author":"李莱老","content":"春意态。闲却远山横黛。香径莓苔嗟粉坏。凤靴双斗彩。折得花枝懒戴。犹恋鸳鸯飞盖。旧恨新愁都只在。东风吹柳带。","dynasty":"宋代","title":"谒金门"}
{"author":"李莱老","content":"榆火换新烟。翠柳朱檐。东风吹得落花颠。帘影翠梭悬绣带，人倚秋千。犹忆十年前。西子湖边。斜阳吹入画楼船。归醉夜堂歌舞月，拚却春眠。","dynasty":"宋代","title":"浪淘沙"}
{"author":"李莱老","content":"妾情歌柳枝，郎意怜桃叶。罗带绾同心，谁信愁千结。楼上数残更，马上看新月。绣被怨春寒，怕学鸳鸯叠。","dynasty":"宋代","title":"生查子"}
{"author":"李莱老","content":"门掩香残，屏摇梦冷，珠钿糁缀芳尘。临水搴花，流来疑是行云。藓梢空挂凄凉月，想鹤归、犹怨黄昏。黯消凝。人老天涯，雁影沈沈。断肠不在听横笛，在江皋解佩，翳玉飞琼。烟湿荒村，背春无限愁深。迎风点点飘寒粉，怅秋娘、燕袖啼痕。更关情。青子悬枝，绿树成阴。","dynasty":"宋代","title":"高阳台（落梅）"}
{"author":"李莱老","content":"向烟霞堆里，著吟屋、最高层。望海日翻红，林霏散白，猿鸟幽深。双岑。倚天翠湿，看浮云、收尽雨还晴。晓色千松逗冷，照人眼底长青。闲情。玉尘风生。摹茧字，校鹅经。爱静翻缃帙，芸台棐几，荷制兰樱。分明。晋人旧隐，掩岩扉、月午籁沈沈。三十六梯树杪，溯空遥想登临。","dynasty":"宋代","title":"木兰花慢（寄题荪壁山房）"}
{"author":"李莱老","content":"绿窗初晓。枕上闻啼鸟。不恨王孙归不早。只恨天涯芳草。锦书红泪千行。一春无限思量。折得垂杨寄与，丝丝都是愁肠。","dynasty":"宋代","title":"清平乐"}
{"author":"李莱老","content":"半空河影流云碎，亭皋嫩凉收雨。井叶还惊，江莲乱落，弦月初生商素。堂深几许。渐爽入云帱，翠绡千缕。纨扇恩疏，晚萤光冷照窗户。文园憔悴顿老，又西风暗换，丝鬓无数。灯外残砧，琴边瘦枕，一一情伤迟暮。故人倦旅。料渭水长安，感时吟苦。正自多愁，砌蛩终夜语。","dynasty":"宋代","title":"台城路（寄弁阳翁）"}
{"author":"朱松","content":"清晓方塘开一镜。落絮飞花，肯向春风定。点破翠奁人未醒。馀寒犹倚芭蕉劲。拟托行云医酒病。帘卷闲愁，空占红香径。青鸟呼君君莫听。日边幽梦从来正。","dynasty":"宋代","title":"蝶恋花（醉宿郑氏阁）"}
{"author":"朱松","content":"美景足可惜，残春尤不堪。晚英余燕蹴，熟颗坠莺含。岁月蓬双鬓，生涯粟一甔。唯思对公瑾，把酒话江南。","dynasty":"宋代","title":"春晚五言寄梦得"}
{"author":"朱松","content":"大条祠官闲日月，绝知圣处着功深。荣枯举世争卢白，枉直何人较尺寻。身比香山差得计，诗看正始有遗音。应容下客游东阁，要话朱游夙昔心。","dynasty":"宋代","title":"次徐谢韵还江公诗卷"}
{"author":"朱松","content":"丽日疏烟破小春，双峰秀色一番新。要衔天上金鸡粟，莫问人间白眼人。","dynasty":"宋代","title":"次雪峰二小诗韵"}
{"author":"朱松","content":"同参卷裓卧云根，倒屣相迎月下门。大耳识君游戏处，不应觅酒向前村。","dynasty":"宋代","title":"次雪峰二小诗韵"}
{"author":"朱松","content":"听君话匡庐，风月妙无价。罅峰忽在前，俛仰疑幻化。新诗未出袖，光怪炯如射。悬知得力处，岛可不足跨。家山为谁留，铛粥香{左禾右罢}稏。我亦怀秋江，波清鸿雁下。","dynasty":"宋代","title":"次韵酬求道人"}
{"author":"朱松","content":"上国经年客，春流一棹波。已醒离帐酒，犹记客亭歌。水枕残归梦，霜衾拥独哦。蓬窗横落月，作意傍人多。","dynasty":"宋代","title":"解汲舟"}
{"author":"朱松","content":"密密云阴合，斜斜雪态妍。似欺春力浅，故傍客愁边。宿鸟投村暝，寒梅抱蕊鲜。无人命尊酒，清绝袅茶烟。","dynasty":"宋代","title":"淮南道中微雪"}
{"author":"朱松","content":"一雨平龟坼，层台转小凉。吟羞东野窘，醉想谪仙狂。湿翠生苔径，馀清袭芰裳。王郎不相顾，扫地静焚香。","dynasty":"宋代","title":"和舜明晚雨"}
{"author":"朱松","content":"谁唤思家客，来为荡桨嬉。鬓华羞照水，雨意解催诗。叠鼓飞文鹢，香鬟出短篱。醉归真梦觉，犹忆湔裙时。","dynasty":"宋代","title":"东阳社日泛舟观竞渡"}
{"author":"朱松","content":"翩翩风驭驾花神，更遣酴醾殿晚春。压架秾香千尺雪，唤回中酒惜花人。","dynasty":"宋代","title":"赋王伯温家酴醾"}
{"author":"朱松","content":"香英狼籍了无馀，偿我残春一斛珠。犹带微酸饷佳客，为嫌啼鸟啄红肤。","dynasty":"宋代","title":"王彦行送樱桃"}
{"author":"朱松","content":"红颜素脸出春残，袅袅传传态自完。闻道扬州冠天下，何年跨鹤往吟看。","dynasty":"宋代","title":"芍药二首其一"}
{"author":"朱松","content":"舞困春风睡思深，东君更与缠腰金。颓檐醉尉花应笑，那有当年幕客心。","dynasty":"宋代","title":"芍药二首其二"}
{"author":"朱松","content":"凿透巉岩不记春，山腰千古挂冰轮。谁知擘破三峰手，聊出婵娟戏路人。","dynasty":"宋代","title":"月岩去上饶十里山有侧穴腹背皆洞如月"}
{"author":"朱松","content":"一月分身入万池，道人何处不相随。卧听绝壑传风籁，历历新诗世不知。","dynasty":"宋代","title":"寄湛师"}
{"author":"朱松","content":"诗人未见雪梅画，只识前村横水枝。百巧摹香摹不出，此诗风味略相宜。","dynasty":"宋代","title":"答汪明道见示画雪梅诗"}
{"author":"朱松","content":"支公去不锁禅扉，熟境应留梦里归。我却寄眠公榻上，此心浑似片云飞。","dynasty":"宋代","title":"夹路天宁谒僧不遇"}
{"author":"朱松","content":"悲歌厌听久无襦，倦客翻嫌出有车。杖策岸巾山下路，百钱聊欲饮樵夫。","dynasty":"宋代","title":"野步"}
{"author":"朱松","content":"擘开华岳三峰秀，叠就层峰数石寒。等是世间儿戏事，道人莫作两般看。","dynasty":"宋代","title":"铅山僧斋假山"}
{"author":"朱松","content":"橘刺藤梢罥客衣，直缘微禄得奔驰。悬知投老归田味，只似登山困睡时。","dynasty":"宋代","title":"石门寺四首其一"}
{"author":"朱松","content":"行穿苍麓瞰平冈，踏破青鞋到上方。城市纷纷足机阱，却从山路得康庄。","dynasty":"宋代","title":"石门寺四首其二"}
{"author":"朱松","content":"林栖相唤出幽谷，我亦欲起天未明。枕中决决响山溜，一似荒城长短更。","dynasty":"宋代","title":"石门寺四首其三"}
{"author":"朱松","content":"真功那复叹蒸沙，静笑饥肠日夜哗。老褐不须供茗粥，朝餐吾已办丹霞。","dynasty":"宋代","title":"石门寺四首其四"}
{"author":"朱松","content":"霜馀野水尚能深，隔见僧檐出短林。一苇欲航心未稳，故穿危径取墙阴。","dynasty":"宋代","title":"将宿松溪罗汉舟小不果渡乃宿资寿二首其一"}
{"author":"朱松","content":"败絮如蓑不可连，书灯相对耸吟肩。明朝定有茅檐日，借我乌犍曝背眠。","dynasty":"宋代","title":"将宿松溪罗汉舟小不果渡乃宿资寿二首其二"}
{"author":"朱松","content":"归去来兮岁欲穷，此身天地一宾鸿。明朝等是天涯客，家在大江东复东。","dynasty":"宋代","title":"将还政和"}
{"author":"朱松","content":"明窗子石滟松腴，万卷卢郎正要渠。何似黄梅碓下客，夜翻半偈倩人书。","dynasty":"宋代","title":"以研墨送卢师予"}
{"author":"朱松","content":"隔墙歌吹聒悲凉，信马狂心堕渺茫。报答风光吾老矣，小窗读易静焚香。","dynasty":"宋代","title":"灯夕在试院用去年韵"}
{"author":"朱松","content":"梅子生仁柳絮催，春风尘迹只苍苔。繁华一梦年年事，长是初莺为唤回。","dynasty":"宋代","title":"春晚二首其一"}
{"author":"朱松","content":"千峰踏遍一筇随，草软沙平步却宜。细径忽攀飞鸟外，故知腰脚未应衰。","dynasty":"宋代","title":"南溪道中"}
{"author":"朱松","content":"陌上花残客未归，故乡自合去迟迟。红香洲渚收归桨，却胜池塘草绿时。","dynasty":"宋代","title":"送周时用自别业还永嘉"}
{"author":"朱松","content":"税鞅云扉屧响廊，困眠拾得小窗凉。逢人莫说梦魂好，厌见客尘吹上方。","dynasty":"宋代","title":"午憩龙山上方"}
{"author":"朱松","content":"先生衰眼失孤鸿，久著瓮天尘雾中。谁卷秋空开四壁，丹青三昧道人崇。","dynasty":"宋代","title":"观张上达家惠崇芦雁图二首其一"}
{"author":"朱松","content":"道人一锡攀飞鸟，颇悉南来北去情。画出江南遵渚态，尚馀风味叫群声。","dynasty":"宋代","title":"观张上达家惠崇芦雁图二首其二"}
{"author":"朱松","content":"满川秀色野阴疏，知有儒仙隔水庐。借我玉函河上语，只看尺许定何如。","dynasty":"宋代","title":"示谢彦翔其一"}
{"author":"朱松","content":"后身梅福与谁论，正有幽人夙契敦。更欲上书陈世事，却来微服守吴门。","dynasty":"宋代","title":"示谢彦翔其二"}
{"author":"朱松","content":"牢落天涯身百忧，故人千里肯相投。知君强记当年事，莫说家山恐泪流。","dynasty":"宋代","title":"示金确然"}
{"author":"朱松","content":"朝暖南冈一杖藜，忽投深壑得禅栖。共言伐翳通樵径，后日重来路恐迷。","dynasty":"宋代","title":"游妙峰庵二首其一"}
{"author":"朱松","content":"手开茅棘养疏慵，不著尘中车马踪。只许幽人来别岭，卧听石磴响枯筇。","dynasty":"宋代","title":"游妙峰庵二首其二"}
{"author":"朱松","content":"暗中摸索故难忘，客舍相逢话最长。更有异书分我读，只无名酒与君觞。","dynasty":"宋代","title":"招谢居安"}
{"author":"朱松","content":"霜溪咽绝照冰姿，谁见无人弄影时。香逐晓风穿暗户，梦随落月挂寒枝。","dynasty":"宋代","title":"梅花"}
{"author":"朱松","content":"作社无人唤拾遗，不妨步屧趁儿嬉。一壶春色千峰顶，回首他年忆此时。","dynasty":"宋代","title":"社日游南台"}
{"author":"朱松","content":"剥啄浑无去客嗔，丁宁招唤只怀人。南风殿角凉如水，来洗眼前朱墨尘。","dynasty":"宋代","title":"招卓民表来白云寺"}
{"author":"朱松","content":"风传万籁有喧寂，月入千波无浅深。应信此身非我有，窗间谁伴夜虫吟。","dynasty":"宋代","title":"宿石龙寺二绝句其一"}
{"author":"朱松","content":"触处为家底是归，浮生南北未忘机。道人身似南枝鹊，更尽秋宵一再飞。","dynasty":"宋代","title":"宿石龙寺二绝句其二"}
{"author":"朱松","content":"西山相对卧寒斋，耿耿思君不满怀。比似持云来寄我，何如君自作云来。","dynasty":"宋代","title":"寄人"}
{"author":"朱松","content":"久知喧寂两空华，分别应缘一念邪。为问脱靴吟芍药，何如煮茗对梅花。","dynasty":"宋代","title":"书护国上方"}
{"author":"朱松","content":"凤山一震卷春回，想见香芽几焙开。未办倩君持券买，故应须我著诗催。","dynasty":"宋代","title":"元声许茶绝句督之"}
{"author":"朱松","content":"寄我新诗锦绣端，解包更得凤山团。分无心赏陪颠陆，只有家风似懒残。","dynasty":"宋代","title":"谢人寄茶"}
{"author":"朱松","content":"道人一计了平生，肯笑寒儒不糁羹。若识先生晚食肉，万钱何处著膻腥。","dynasty":"宋代","title":"与匀道人蔬饭作两绝句其一"}
{"author":"朱松","content":"牛羊触藩笋成竹，鹅鹜成群饱倒藤。一饭罗摩未为孽，要知我是在家僧。","dynasty":"宋代","title":"与匀道人蔬饭作两绝句其二"}
{"author":"朱松","content":"小雨敛尘芒屩轻，玉峰一点笠边明。向来目尽鸟飞处，一锡今随只影行。","dynasty":"宋代","title":"匀道人之玉山戏作两小诗送之其一"}
{"author":"朱松","content":"道眼无尘万景随，沧江秋色入新诗。归时人问江南好，只道君行到自知。","dynasty":"宋代","title":"匀道人之玉山戏作两小诗送之其二"}
{"author":"朱松","content":"人间狡兔开三窟，天上夜叉守九关。欲伴衲僧林下住，会须石似此心顽。","dynasty":"宋代","title":"宿鹅湖寺和同行匀道人"}
{"author":"朱松","content":"危栏缥缈跨鸿濛，城郭溪山一览空。何处更容君著眼，大千浑在六窗中。","dynasty":"宋代","title":"题廓见亭"}
{"author":"朱松","content":"春归幽谷转微和，已觉粘枝玉蕊多。天女净香焚月下，相逢依约到无何。","dynasty":"宋代","title":"梅花"}
{"author":"朱松","content":"梅花梦向笛中残，子著深枝一一酸。肠断来迟双燕子，暗香消歇粉泥乾。","dynasty":"宋代","title":"书钊"}
{"author":"朱松","content":"心空无地著尘沙，对镜何曾一念差。戏取大千归丈室，未妨衣襋乱天花。","dynasty":"宋代","title":"书钊其二"}
{"author":"朱松","content":"鳞生雨后东西倦，雪落竹间南北枝。将母方勤弟行役，春风应满锦囊诗。","dynasty":"宋代","title":"南浦五小诗迎劳二弟其一"}
{"author":"朱松","content":"苟禄劳生不为身，强颜来此算征人。莫将朝市轻分别，等是低回一鬨尘。","dynasty":"宋代","title":"南浦五小诗迎劳二弟其二"}
{"author":"朱松","content":"堂前春日媚珍盘，稚子相群舞袖斑。斗酒寿亲逢一笑，不知身在市门间。","dynasty":"宋代","title":"南浦五小诗迎劳二弟其三"}
{"author":"朱松","content":"青山北界大江东，了了乡关在眼中。归得一廛吾愿足，此生初不问穷通。","dynasty":"宋代","title":"南浦五小诗迎劳二弟其四"}
{"author":"朱松","content":"健碧倚天无数峰，眼前浑似故人逢。问来识面知何处，应在颐斋诗卷中。","dynasty":"宋代","title":"南浦五小诗迎劳二弟其五"}
{"author":"朱松","content":"心亲千里不辞遥，咫尺衡门接市桥。万卷舌端真历历，一丘胸次更嚣嚣。","dynasty":"宋代","title":"和几叟秋日南浦十绝句简子庄寄几叟其一"}
{"author":"朱松","content":"平生学道著功深，世事萦人负此心。赖有关西门下士，洛川流派得重寻。","dynasty":"宋代","title":"和几叟秋日南浦十绝句简子庄寄几叟其二"}
{"author":"朱松","content":"屹屹龟山障末流，藩墙一望渺无由。胸中万里平生事，肯蹋寻常只么休。","dynasty":"宋代","title":"和几叟秋日南浦十绝句简子庄寄几叟其三"}
{"author":"朱松","content":"两翁相对语更阑，想见风生席石间。诗就南枝三转鹊，樽前秋月半衔山。","dynasty":"宋代","title":"和几叟秋日南浦十绝句简子庄寄几叟其四"}
{"author":"朱松","content":"残书倦展水沉烧，那有堂前学子嘲。卧读萧陈秋夕句，不知烟暝鸟争巢。","dynasty":"宋代","title":"和几叟秋日南浦十绝句简子庄寄几叟其五"}
{"author":"朱松","content":"凛凛臞仙千载人，当年许卜一枝邻。天高鬼恶堂堂去，谁识渠侬不坏身。","dynasty":"宋代","title":"和几叟秋日南浦十绝句简子庄寄几叟其六"}
{"author":"朱松","content":"不见陈公岁又除，七峰深处食无鱼。终烦指似龟山路，会使人疑得异书。","dynasty":"宋代","title":"和几叟秋日南浦十绝句简子庄寄几叟其七"}
{"author":"朱松","content":"一筇楚尾见春风，遥想诗成顾盻中。心逐孤云天外去，恍疑身在大江东。","dynasty":"宋代","title":"和几叟秋日南浦十绝句简子庄寄几叟其八"}
{"author":"朱松","content":"沙界豪端久自知，笔锋一戏更何疑。江南春色花千里，幻入幽人半幅诗。","dynasty":"宋代","title":"和几叟秋日南浦十绝句简子庄寄几叟其九"}
{"author":"朱松","content":"风雨交交耿夜灯，天涯兄弟对床听。莫嫌诗作江南语，一梦家山眼亦青。","dynasty":"宋代","title":"和几叟秋日南浦十绝句简子庄寄几叟其十"}
{"author":"朱松","content":"老去温柔失旧乡，北窗一枕午风长。梦回未觉羲皇下，句好全胜殿阁凉。","dynasty":"宋代","title":"答子庄见和"}
{"author":"朱松","content":"平津栏槛倚高秋，一掬寒波醉眼流。莫话风流云散事，九河翻泪若为收。","dynasty":"宋代","title":"答国镇见迓之什其一"}
{"author":"朱松","content":"渊明把菊对清秋，醉里诗豪万象流。画出多情愁绝处，七峰明灭断云收。","dynasty":"宋代","title":"答国镇见迓之什其二"}
{"author":"朱松","content":"相马评书世未知，要从风骨识权奇。半山妙墨翻风雨，尚有典刑今复谁。","dynasty":"宋代","title":"次韵答梦得送荆公墨刻"}
{"author":"朱松","content":"步携婉娩上巉岩，北望云山紫翠搀。了了大江东岸路，欲攀风驭脱羁衔。","dynasty":"宋代","title":"与许簿同游南山二首其一"}
{"author":"朱松","content":"秋空如水莫留尘，脚底千峰翠浪奔。未暇与君游八表，且当索酒赋鹍鹏。","dynasty":"宋代","title":"与许簿同游南山二首其二"}
{"author":"朱松","content":"招提一叶弄新晴，却信朝檐鹊有灵。犹有幽花堪系缆，为言轻手惜飘零。","dynasty":"宋代","title":"游报国院用壁间韵示同游二首其一"}
{"author":"朱松","content":"老僧弥勒久同龛，应笑游人世味甘。小数何曾工九九，深禅聊欲问三三。","dynasty":"宋代","title":"游报国院用壁间韵示同游二首其二"}
{"author":"朱松","content":"谁共溪边沆瀣杯，惊鱼不睡棹歌来。风生蘋末无多子，更待冰轮作伴回。","dynasty":"宋代","title":"溪桥纳凉晚归小景"}
{"author":"朱松","content":"百八么珠水玉寒，客囊无复一钱看。只应袖里灵山在，无数如来转指端。","dynasty":"宋代","title":"水精念珠颂"}
{"author":"朱松","content":"观身已作水溶溶，投瓦云何觉病攻。造物小儿真一戏，未妨居士却谈空。","dynasty":"宋代","title":"卧疾初起示逢年兼简绰中德粲五首其一"}
{"author":"朱松","content":"病馀都作鹤联拳，谁识臞儒是列仙。如我角犀将底用，藜羹相对却超然。","dynasty":"宋代","title":"卧疾初起示逢年兼简绰中德粲五首其二"}
{"author":"朱松","content":"清风白雨洒炎荒，林下听时恰对床。一洗微痾何足道，请观何处不清凉。","dynasty":"宋代","title":"卧疾初起示逢年兼简绰中德粲五首其三"}
{"author":"朱松","content":"蚤岁功名不自量，近从颜禹识行藏。万钱本是忧时饵，除却箪瓢莫谩尝。","dynasty":"宋代","title":"卧疾初起示逢年兼简绰中德粲五首其四"}
{"author":"朱松","content":"一溪风月浩无边，病起吟觞总未便。欲作二豪知未办，恐君爱我沐猴禅。","dynasty":"宋代","title":"卧疾初起示逢年兼简绰中德粲五首其五"}
{"author":"朱松","content":"凤山团饼月朣朦，老桂横枝出旧丛。小友他年春入手，始知蟾窟本来空。","dynasty":"宋代","title":"以月团为十二郎生日之寿戏为数小诗其一"}
{"author":"朱松","content":"梦觉床头无复酒，语终甑底但馀糜。已堪北海呼为友，犹恐西真唤作儿。","dynasty":"宋代","title":"以月团为十二郎生日之寿戏为数小诗其二"}
{"author":"朱松","content":"骎骎惊子笔生风，开卷犹须一尺穷。年长那知虫鼠等，眼明已见角犀丰。","dynasty":"宋代","title":"以月团为十二郎生日之寿戏为数小诗其三"}
{"author":"朱松","content":"生朝乐事记当年，汤饼何须半臂钱。吾算自知樽有酒，汝翁莫叹坐无毡。","dynasty":"宋代","title":"以月团为十二郎生日之寿戏为数小诗其四"}
{"author":"朱松","content":"现身犹有宰官缘，且作吴门忍辱仙。欲以诗书为佛事，利生一念几生前。","dynasty":"宋代","title":"宿灵感院二首其一"}
{"author":"朱松","content":"净扫云房借客眠，折铛煮粥劝加餐。道人更有超然处，柿落霜林擘鸟残。","dynasty":"宋代","title":"宿灵感院二首其二"}
{"author":"朱松","content":"欲问春归只意行，乱红吹尽绿冥冥。道人那管芳菲过，沙劫成灰睡未醒。","dynasty":"宋代","title":"游南峰赠长老"}
{"author":"朱松","content":"炉峰落日紫烟孤，江上扁舟失梦馀。乞我博山修净供，要知触处是匡庐。","dynasty":"宋代","title":"小偈呈元声求博山炉"}
{"author":"朱松","content":"枯木岩头鸿雁行，十年离别话偏长。归时裹里日溪橘，应作雪峰薝卜香。","dynasty":"宋代","title":"送求道人永福谒同参二首其一"}
{"author":"朱松","content":"拄藤峰顶一长啸，赠子西行风半帆。想见月生潮上处，新诗历历在千岩。","dynasty":"宋代","title":"送求道人永福谒同参二首其二"}
{"author":"朱松","content":"一笑相从欠我曹，日疲浮礼只徒劳。纷纷阅世真难记，莫是先生眼太高。","dynasty":"宋代","title":"绝句"}
{"author":"朱松","content":"海角西风撼客床，熟衣已试九秋凉。同根兄弟久南北，他日灯前话更长。","dynasty":"宋代","title":"和求道人其一"}
{"author":"朱松","content":"衲子诗工骨转寒，折铛全胜斗升悭。恐君爱我长沙舞，且复闲中袖手看。","dynasty":"宋代","title":"和求道人其二"}
{"author":"朱松","content":"风波举世正同舟，聊戏乘桴从我由。闭户有时非得已，冯河无补却堪羞。","dynasty":"宋代","title":"和求道人其三"}
{"author":"朱松","content":"胸中戈甲一敌国，笔下篇章万户侯。龙门隐吏绝人处，百事随缘莫莫休。","dynasty":"宋代","title":"徐侯寄示古风为别作三绝句往资一笑其一"}
{"author":"朱松","content":"求田莫问湖海士，得志付与闾阎儿。黄花满把一尊酒，欲话此意非君谁。","dynasty":"宋代","title":"徐侯寄示古风为别作三绝句往资一笑其二"}
{"author":"朱松","content":"久忆琼糜荐一杯，玉延犹费著诗催。筠篮不送今年供，应待毗耶遣化来。","dynasty":"宋代","title":"徐侯寄示古风为别作三绝句往资一笑其三"}
{"author":"朱松","content":"江村结屋老垂垂，诗乞桤栽手自移。他日南楼看鸱集，莫忘烟雨狎鸥时。","dynasty":"宋代","title":"次韵团练君侯新居二诗其一"}
{"author":"朱松","content":"一钱未办买云山，突兀何时屋万间。岁晚投簪来卜筑，柴门分占碧孱颜。","dynasty":"宋代","title":"次韵团练君侯新居二诗其二"}
{"author":"朱松","content":"浮尘不到客眉开，乞食幽人晚未回。相对西山全体现，逢人莫道只空来。","dynasty":"宋代","title":"题蛟弯小庵二绝其一"}
{"author":"朱松","content":"凿破苍崖俯碧流，石埼竹筏舣行舟。已邀明月来同宿，下数层澜寸寸秋。","dynasty":"宋代","title":"题蛟弯小庵二绝其二"}
{"author":"朱松","content":"笑我布衾故，分君楮幅温。尚嫌肱当枕，端称席为门。败箧薪钱尽，幽窗雪意昏。寤惊双脚暖，犹恐锦鲸存。","dynasty":"宋代","title":"三峰长老送纸被"}
{"author":"朱松","content":"兀兀天涯客，依依雪谷花。莫辞遮病眼，相伴送年华。劝我三杯釂，熏心一念邪。幽香恋吟笔，半堕墨池洼。","dynasty":"宋代","title":"盆中梅花"}
{"author":"朱松","content":"幽独不自得，出门谁适从。滔滔我不即，踽踽世宁容。吾道固应尔，何人此意同。唯馀穿户月，照我一尊空。","dynasty":"宋代","title":"月下"}
{"author":"朱松","content":"粥冷春饧冻，泥开腊酒斟。故乡空泪满，华发正愁侵。山暝雨还住，烟孤村更深。谁知江海客，浩荡济时心。","dynasty":"宋代","title":"寒食"}
{"author":"朱松","content":"金子卧空谷，何人赋白驹。僧斟三味酒，客荐一囊书。归梦寒应短，诗肠饥自呼。强穿东郭履，来煮雪畦蔬。","dynasty":"宋代","title":"寄金确然"}
{"author":"朱松","content":"芳节坐晼晚，客怀无一堪。柳眠犹自困，花笑为谁含。风揭拾遗屋，尘生执戟甔。联诗赖诸友，妙句压城南。","dynasty":"宋代","title":"再答诸公"}
{"author":"朱松","content":"日出露芒重，凉生风叶翻。秋粳已照眼，社酒欲香村。牛下草莱湿，人归园屋昏。个中吾不浅，扰扰与谁论。","dynasty":"宋代","title":"七月四日宿丹溪道中"}
{"author":"朱松","content":"今夕九秋半，心期负隔年。劳生灰劫里，微雨客游边。旅泊正无酒，阴云遑怨天。何时草堂月，相对藉糟眠。","dynasty":"宋代","title":"辛亥中秋不见月"}
{"author":"朱松","content":"居越与谁语，得君宽我愁。颇惊三日别，更为一樽留。食藿有馀味，泣河非所谋。相看抚身世，容与愧苍鸥。","dynasty":"宋代","title":"赠吴昌国二首其一"}
{"author":"朱松","content":"忆我少年日，游君大父閒。诸孙嗟契阔，双鬓各斓斑。未觉归愚晚，俱尝适俗艰。绝知归思急，更觅玉梅攀。","dynasty":"宋代","title":"赠吴昌国二首其二"}
{"author":"朱松","content":"长安调鼎黑头公，一旦覆餗腰领红。饭稻羹蔬三万日，争如且作多田翁。","dynasty":"宋代","title":"宣和乙巳题野人陈氏之馆"}
{"author":"朱松","content":"胸中一壑本超然，投迹尘埃只可怜。斗粟累人腰自折，不缘身在督邮前。","dynasty":"宋代","title":"书永和寺壁其一"}
{"author":"朱松","content":"来解征衣日未斜，小轩泉竹两清华。道人法力真无碍，解遣龙孙吐浪花。","dynasty":"宋代","title":"书永和寺壁其二"}
{"author":"朱松","content":"清溪净写碧巑岏，雨后相携石路乾。认取此山巉绝影，他年何处钵中看。","dynasty":"宋代","title":"示僧"}
{"author":"朱松","content":"九日相携积翠中，胜游兼有道林同。枯颅一任君披拂，寄语龙山落帽风。","dynasty":"宋代","title":"九日送僧归龙山"}
{"author":"朱松","content":"压糟玉面天涯见，琢雪庖霜照眼明。投箸羞颜如甲厚，南山白额正横行。","dynasty":"宋代","title":"牛尾狸二首其一"}
{"author":"朱松","content":"物生甚美世所忌，吹息雪中成祸胎。汤帆卯杯频下箸，江南归梦打围来。","dynasty":"宋代","title":"牛尾狸二首其二"}
{"author":"朱松","content":"馀芳卷地还春去，谁送洛花供眼青。沉香亭北真一梦，今见宗支亦典刑。","dynasty":"宋代","title":"牡丹花二首其一"}
{"author":"朱松","content":"鹤林阆苑两萧瑟，付与大千沙劫灰。尺五城南花溅泪，诗成看镜觉摧颓。","dynasty":"宋代","title":"牡丹花二首其二"}
{"author":"朱松","content":"两翁来往亦风流，还拥红炉说旧游。夜半南枝三转鹊，相看更觉此生浮。","dynasty":"宋代","title":"种竹报恩院示僧二首其一"}
{"author":"朱松","content":"长桥画柱照清沦，俯见游鯈不可缗。山影半溪丛筱密，谁知翠碧解藏身。","dynasty":"宋代","title":"翠碧"}
{"author":"朱松","content":"九秋风露浩难平，伍子祠南鹤唳清。坐听儿曹谈往事，世间更觉总忘情。","dynasty":"宋代","title":"夜坐"}
{"author":"朱松","content":"客心既岑寂，节物亦倥偬。幽篱菊初暗，深壑梅已动。古人傲尺璧，顾谓寸阴重。欲从夫子游，掣肘愧不勇。松高节磊砢，鹤老格清耸。当知山泽臞，谁羡将相种。一官戏人间，丛书以自拥。微言闻绪馀，三叹手辄拱。青天本寥廓，不受云雾滃。愿言瞻清明，茗碗不辞捧。","dynasty":"宋代","title":"用前韵答翁子静"}
{"author":"朱松","content":"危栏缥缈跨鸿濛，城郭溪山一览空。何处更容君著眼，大千浑在六窗中。","dynasty":"宋代","title":"题廓见亭"}
{"author":"朱松","content":"纤纤花入麦，漫漫雨黄梅。泥径无人度，风帘为燕开。","dynasty":"宋代","title":"雨二绝句其二"}
{"author":"朱松","content":"岁晚尊前一笑哗，怜君孤愤老天涯。诸豪虽识临邛客，陋族难当阙里家。会有孟光求共隐，不应牧犊但长嗟。青衫华发春风里，择婿犹堪驻宝车。","dynasty":"宋代","title":"孔生示二诗答一篇"}
{"author":"朱松","content":"老来诗思如焦谷，自愧霜毫来故乡。乞与杨家枣心样，要将掣管试诸郎。","dynasty":"宋代","title":"试笔"}
{"author":"朱松","content":"知有丛林特地过，幅巾迎笑出岩阿。杖藜同觅牛羊路，濯足来分鸥鹭波。岂不倦游贪斗粟，坐令归思动渔蓑。他年会有相逢日，稍食吾言听子呵。","dynasty":"宋代","title":"赠僧"}
{"author":"朱松","content":"江南风物略知津，便觉诗成笔有神。不向九江看五老，故应犹未是诗人。","dynasty":"宋代","title":"杂小诗八首其四"}
{"author":"朱松","content":"晴江渺渺跨江干，春涨平湖万顷寒。欲挽银潢供砚滴，坐如震泽在毫端。","dynasty":"宋代","title":"松江三首其三"}
{"author":"朱松","content":"俗学回头笑画脂，我今羞悔子何疑。恐输灵运先成佛，莫学汤休苦觅诗。","dynasty":"宋代","title":"杂小诗八首其二"}
{"author":"朱松","content":"得春榆柳遍平郊，犹见藏鸦影未交。动地风来一披拂，青黄浅浅抹林稍。","dynasty":"宋代","title":"太康道中二首其一"}
{"author":"朱松","content":"俯仰尘埃二十年，天涯初此试鸣弦。正缘五斗羞陶令，莫叹三江阻郑虔。馋吏诛求何日餍，羸民凋瘵岂容鞭。故人便使来当路，终恐劳公自挽船。","dynasty":"宋代","title":"送沈昌时赴宁海令兼叙别二首其一"}
{"author":"朱松","content":"老谂不下床，胸次纷黑白。弥明亦强项，得句鼾负壁。相逢复何事，一笑万虑寂。新诗追旧韵，俯仰见笔力。何时折铛傍，鼎坐无主客。区区竟何补，斗粟真自役。","dynasty":"宋代","title":"彦时过永和见和拙句辄复次韵以发一笑"}
{"author":"朱松","content":"大条祠官闲日月，绝知圣处着功深。荣枯举世争卢白，枉直何人较尺寻。身比香山差得计，诗看正始有遗音。应容下客游东阁，要话朱游夙昔心。","dynasty":"宋代","title":"次徐谢韵还江公诗卷"}
{"author":"朱松","content":"北苑乖期恨昔年，异乡牢落梦江天。约游汗漫传新句，许出婵娟有旧缘。种种鬓丝何计换，摇摇心旆不胜悬。归耕要伴君难老，相与笞鸾作散仙。","dynasty":"宋代","title":"次韵汪彦允见寄"}
{"author":"朱松","content":"帝室尊公相，潭潭大府居。从容调鼎铉，奋发自犁锄。弼亮恢贤业，班联冠广除。艰难同耦日，慷慨辍耕初。厚币来莘野，幽人出冀墟。渴贤才仄席，何计老田庐。","dynasty":"宋代","title":"公相起犁锄"}
{"author":"朱松","content":"忆我少年日，游君大父閒。诸孙嗟契阔，双鬓各斓斑。未觉归愚晚，俱尝适俗艰。绝知归思急，更觅玉梅攀。","dynasty":"宋代","title":"赠吴昌国二首其二"}
{"author":"朱松","content":"谁云山僧贫，而有千椽玉。幽眠岂无处，爱此晴窗绿。","dynasty":"宋代","title":"竹斋"}
{"author":"朱松","content":"明窗子石滟松腴，万卷卢郎正要渠。何似黄梅碓下客，夜翻半偈倩人书。","dynasty":"宋代","title":"以研墨送卢师予"}
{"author":"朱松","content":"钵中忽见三峰影，便觉市廛尘涴人。寄语阶前石池水，老夫衰发已盈巾。","dynasty":"宋代","title":"送山老住三峰寺其二"}
{"author":"朱松","content":"黄香卧讲肆，日芜五亩园。儿诵声九雏，未厌咽耳喧。古来避世士，或隐金马门。云何北窗底，默默对幽谖。","dynasty":"宋代","title":"五言杂兴七首其二"}
{"author":"朱松","content":"观身已作水溶溶，投瓦云何觉病攻。造物小儿真一戏，未妨居士却谈空。","dynasty":"宋代","title":"卧疾初起示逢年兼简绰中德粲五首其一"}
{"author":"朱松","content":"尔去事斋居，操持好在初。故乡无厚业，旧箧有残书。夜寝灯迟灭，晨兴发蚤梳。诗囊应令满，酒盏固宜疏。貘羁宁似犬，龙化本由鱼。鼎荐缘中实，钟鸣应体虚。洞洞春天发，悠悠白日除。成家全赖汝，逝此莫踌躇。","dynasty":"宋代","title":"送五二郎读书"}
{"author":"朱松","content":"天涯投老鬓惊秋，梦想长江碧玉流。忽对画图揩病眼，失声便欲唤归舟。","dynasty":"宋代","title":"题范才元湘江唤舟图用李居仁韵"}
{"author":"朱松","content":"交盖岁云晚，向人怀自倾。争棋消永昼，酌茗话平生。转手便陈迹，抚书增故情。无由从执绋，空想葬箫声。","dynasty":"宋代","title":"致政宣教魏公挽诗二首其二"}
{"author":"朱松","content":"墙东新径去年开，二老扶筇便往来。数面何曾三日别，离怀都寄十分杯。客亭系马梅争落，官舍裁书雁欲回。秉执枢机有知己，未须卜筑向蒿莱。","dynasty":"宋代","title":"送蔺廷彦之衡州"}
{"author":"朱松","content":"健碧倚天无数峰，眼前浑似故人逢。问来识面知何处，应在颐斋诗卷中。","dynasty":"宋代","title":"南浦五小诗迎劳二弟其五"}
{"author":"朱松","content":"青山北界大江东，了了乡关在眼中。归得一廛吾愿足，此生初不问穷通。","dynasty":"宋代","title":"南浦五小诗迎劳二弟其四"}
{"author":"朱松","content":"旧岁已趣驾，为我不少迟。凡心畏增年，而岁岂容追。丈夫有蠖屈，牢落天南涯。收功英妙年，豪杰彼一时。宁当如秦越，坐视瘠与肥。邻翁意诚厚，酌酒宽愁悲。慇勤何时忘，祝我致好辞。抚世非吾事，诸公正扶衰。","dynasty":"宋代","title":"次韵彦继用前辈韵三首其二别岁"}
{"author":"朱松","content":"来往风流记两翁，天涯今作九秋蓬。坐惊秀色悬眉宇，便觉仙峰入手中。傲世真成漆园吏，输君不负北窗风。书生浪发新亭叹，自笑尊前气吐虹。","dynasty":"宋代","title":"与吴昌国同游灵水院二首其二"}
{"author":"朱松","content":"司祀名郎下紫宸，王师载主尚时巡。丕承配极威灵在，对越垂休命秩新。幽梦想多春草句，清江为洗涅衣尘。行观前席来宣室，可但从容问鬼神。","dynasty":"宋代","title":"送景思"}
{"author":"朱松","content":"四物觅安心，驾言无停驱。忽然休歇去，本自一物无。那于前后际，而有新故吾。知津恨未达，敢以偷自愚。","dynasty":"宋代","title":"吴骏卿寄示和黄元广诗多及古人为己之学辄复次韵资一大笑兼简元广其一"}
{"author":"朱松","content":"空山欲雪云冥冥，玉梅半开吾眼青。此身垂欲走尘土，聊复举酒看峥嵘。折腰向人不知耻，故园可锄在千里。金昆石友一开眉，珍重道人相料理。楚江东岸先人庐，竹君安否久无书。归欤何时应白首，我食吾言如此酒。","dynasty":"宋代","title":"十一月十九日与仲猷大年绰中美中饮于南台"}
{"author":"朱松","content":"清眠有味日方永，褦襶妨人推不省。疾草尺书招故人，一水未济岂非命。此身何啻千金直，天下未可两臂等。垂堂之戒其敢忘，晚识风波失前猛。天怜我辈少如意，晓起屋梁飞倒景。侧身鸟行溪上路，遥知倚筇唤烟艇。信眉相对真梦寐，岂不惜此一笑倾。莫谈世事令舌强，快读新诗频首肯。与君好恶真磁铁，失足尘途若为骋。北窗风月夜吞吐，持此邀君共幽屏。净洗多生内热尘，更有僧庐千尺井。","dynasty":"宋代","title":"招民表"}
{"author":"朱松","content":"阿游陆沈久，亦复太痴绝。未成安一枝，况乃办三穴。唯馀爱山意，如水必东折。首鼠今几年，顾影愧琼玦。那知龙门客，尘底抱关闑。虚檐日偃仰，苍壁对横㙞。拄藤危蹬响，濯足细泉洁。束薪取奇观，滴乳当嘉设。摩挲石蜿蜒，信矣耆旧说。欻疑卷风雨，凛若践冰雪。远追神清游，复作武陵别。能诗有老休，联句媲前哲。相逢快吟哦，亹亹霏锯屑。三山今入手，瀛海仅可啜。崎岖走林谷，王事烦此杰。拟结汗漫期，更待搀枪灭。","dynasty":"宋代","title":"求道人自尤溪来三山出示同徐侯游龙门洞长篇因次其韵送"}
{"author":"朱松","content":"清溪净写碧巑岏，雨后相携石路乾。认取此山巉绝影，他年何处钵中看。","dynasty":"宋代","title":"示僧"}
{"author":"朱松","content":"江海有一士，补衮抱经纬。帝衣日月明，袖手久不试。九关隔云雨，谁肯借一臂。弦急而调卑，此叹同万世。","dynasty":"宋代","title":"秋怀十首其十"}
{"author":"朱松","content":"吾生意行初不谋，泛泛何啻波中鸥。携家来作闽海梦，三年客食天南陬。我先人庐在何许，大江之左道阻脩。奉新家有手足爱，只身归扫先梧楸。旋当来此营斗粟，南北颠倒无时休。此心转与世事左，自作磨蚁将谁尤。安知不满达者笑，穷达一戏如观优。咄哉吾语亦已堕，且与造物同浮游。","dynasty":"宋代","title":"建安道中"}
{"author":"朱松","content":"道眼无尘万景随，沧江秋色入新诗。归时人问江南好，只道君行到自知。","dynasty":"宋代","title":"匀道人之玉山戏作两小诗送之其二"}
{"author":"朱松","content":"税鞅云扉屧响廊，困眠拾得小窗凉。逢人莫说梦魂好，厌见客尘吹上方。","dynasty":"宋代","title":"午憩龙山上方"}
{"author":"朱松","content":"一雷惊收箨龙儿，戢戢满山人未知。急唤苍头斸烟雨，明朝吹作碧参差。","dynasty":"宋代","title":"春日二首"}
{"author":"朱松","content":"忆我少年日，游君大父閒。诸孙嗟契阔，双鬓各斓斑。未觉归愚晚，俱尝适俗艰。绝知归思急，更觅玉梅攀。","dynasty":"宋代","title":"赠吴昌国二首其二"}
{"author":"朱松","content":"骄阳挟酷暑，何啻虎而翼。高田土可筛，况乃耕与殖。风伯真可讼，云合吹复拆。那知下土民，糟粕配橡实。古佛栖岩隈，旱沴岂吾责。应缘贤令尹，闵雨丐法力。积阴暝山谷，流润凄几格。朝来贺客散，置酒浣愁疾。古诗成云外，险句动潜蛰。旋看蓑笠出，竞喜沟浍溢。谁言令与佛，念我一何悉。嗟我困蒿藜，最觉民可恤。何当问牛喘，免使诉鱼失。九关虎豹守，怀此欲安适。谁哉此心同，吾饱将何日。","dynasty":"宋代","title":"次韵希旦喜雨"}
{"author":"朱松","content":"海角西风撼客床，熟衣已试九秋凉。同根兄弟久南北，他日灯前话更长。","dynasty":"宋代","title":"和求道人其一"}
{"author":"朱松","content":"梦里沧波摇一叶，觉来正受肩舆兀。人家一宿晚可投，新席槁梧香更滑。霜前䆉稏收百亩，稚子新能牧鹅鸭。我生本是个中人，挟策久矣犹能说。","dynasty":"宋代","title":"宿野人家"}
{"author":"朱松","content":"胸中一壑故超然，耿耿羞争倚市妍。万事一尊陶令酒，群儿满世祖生鞭。欲投乌石农桑社，尚有灵山香火缘。持节重来慰父老，蹊头相送各携钱。","dynasty":"宋代","title":"送刘道醇归乌石其二"}
{"author":"朱松","content":"岑寂契心赏，栖迟幸身闲。却扫味道腴，未厌藜藿悭。久绝子公书，羞访季主关。肯为空际尘，起此胸中山。历翁推始生，邂逅杯酒间。自今半运中，且作尺蠖跧。萧萧两鬓发，已白不复斑。功名日以疏，落落难强颜。譬如坐稳人，正苦步作艰。夸毗付馀子，彼哉谢追攀。","dynasty":"宋代","title":"谈命"}
{"author":"朱松","content":"青山北界大江东，了了乡关在眼中。归得一廛吾愿足，此生初不问穷通。","dynasty":"宋代","title":"南浦五小诗迎劳二弟其四"}
{"author":"朱松","content":"六年别故山，松竹故无恙。此身已天涯，飘走复何向。清源老医师，砭偻出投杖。勿辞一往勤，挹彼上池涨。","dynasty":"宋代","title":"逢年与德粲同之温陵谒大智禅师医作四小诗送之其二"}
{"author":"朱松","content":"尘埃地上臣，天阙无力补。夜叉呵九关，尝胆真自苦。寄笺东南风，傥得蜚廉许。尚当求妙斲，君氏无乃鲁。","dynasty":"宋代","title":"秋怀十首其二"}
{"author":"朱松","content":"两牛鸣地隔寒流，病起相望客鬓秋。闻道唤船归别浦，坐怀联策倚沧洲。骚人空复惊摇落，胡贾何须叹滞留。会拥蒙冲入河渭，看君黄色上眉头。","dynasty":"宋代","title":"次韵郑德与归舟中感怀"}
{"author":"朱松","content":"鸾驾翩翩驭晚风，积苏宫阙夜濛濛。明朝遣觅铁如意，应在凉州酒肆中。","dynasty":"宋代","title":"灯夕时在泗上五首其三"}
{"author":"朱松","content":"狂虏送死河南北，王事遥怜弟行役。胡命须臾鱼在鼎，官军低回鸷将击。渴闻天语十行札，尤觉家书万金直。何时同秉江上犁，万里农桑吾愿毕。","dynasty":"宋代","title":"丁未春怀舍弟时在京师"}
{"author":"朱松","content":"怕见繁枝不忍攀，风卮绿浪雪斓斑。多情一醉年年事，须及疏英的皪间。","dynasty":"宋代","title":"梅花三首其一"}
{"author":"朱松","content":"天涯投老鬓惊秋，梦想长江碧玉流。忽对画图揩病眼，失声便欲唤归舟。","dynasty":"宋代","title":"题范才元湘江唤舟图用李居仁韵"}
{"author":"朱松","content":"学道日已媮，干时心同懒。同怀能几人，俛仰风雨散。晚得吴王孙，抱衅戢高翰。由来清庙质，不赋白石烂。笑我尘土中，坐受微粟绊。新诗中音会，天律度弦管。未能载酒问，但作焚砚叹。况闻翻贝叶，一悟了真幻。文章乃儿剧，安用黑白判。何时商略此，得酒不待劝。","dynasty":"宋代","title":"次韵和吴骏卿"}
{"author":"朱松","content":"石梁跨蚝山，永与方壶久。凭君持一杯，往酹济川手。遥知相携处，溟渤浸箕斗。作诗问大钧，犹有斯人否。","dynasty":"宋代","title":"逢年与德粲同之温陵谒大智禅师医作四小诗送之其三"}
{"author":"朱松","content":"一筇楚尾见春风，遥想诗成顾盻中。心逐孤云天外去，恍疑身在大江东。","dynasty":"宋代","title":"和几叟秋日南浦十绝句简子庄寄几叟其八"}
{"author":"朱松","content":"俛仰尘埃的自羞，稍看寒饿复谁忧。小儿造物巧相戏，穷鬼逐人殊未休。我所不知烦子算，世如无取更何求。服箱挹酒真么么，那用区区问斗牛。","dynasty":"宋代","title":"赠言命张生"}
{"author":"朱松","content":"松风十里客襟凉，路入江南选佛场。欲问道人三世事，楼钟重听未应忘。","dynasty":"宋代","title":"杂小诗八首其三"}
{"author":"朱松","content":"浮荣过眼旋销忘，惟有溪山意味长。身健不嫌穿荦确，尘空那复戏沧浪。林钟唤客烟藏寺，风叶鸣秋竹荫廊。一似云溪醉眠处，只应软语欠支郎。","dynasty":"宋代","title":"宿延庆寺"}
{"author":"朱松","content":"反身圣可作，自恕恶易盈。昨非往莫谏，今是来足程。幽人岁晚粟，树者夷蹠并。慨然释七叹，谅知负平生。","dynasty":"宋代","title":"秋怀十首其八"}
{"author":"朱松","content":"客路归来芳节阑，杖藜随处小盘桓。危红数点藏深绿，须作春风烂熳看。","dynasty":"宋代","title":"春晚二首"}
{"author":"朱松","content":"道人鈯斧得从谁，无复当年只影随。笑我不求千户郡，坐知成佛更难期。","dynasty":"宋代","title":"杂小诗八首其七"}
{"author":"朱松","content":"幽栖一壑无来辙，睡起忽惊春已深。踏青不趁溱洧女，曳杖来寻薝卜林。长条挽处云笼袖，幽佩归时月满襟。武溪回首醉眠地，香力一熏愁到今。","dynasty":"宋代","title":"延福寺观酴醾"}
{"author":"朱松","content":"点点吴霜入鬓毛，长安落叶又秋高。世间俯仰终难强，归与儿曹且漱醪。","dynasty":"宋代","title":"九日"}
{"author":"朱松","content":"牛归坡草煖，船系岸花零。白堕尊同卧，黄昏月照醒。","dynasty":"宋代","title":"五言小诗三首其三"}
{"author":"朱松","content":"忆挽梅花与君别，终年梦挂南台月。天涯溪上一尊酒，依旧风卮舞香雪。高情绝艳两无言，玉笛冰滩自幽咽。却怜造物太多事，更要和鼎调人舌。浮生踪迹风花里，鼠壤珠宫孰优劣。且当醉倒此花前，犹胜相思寄愁绝。","dynasty":"宋代","title":"饮梅花下赠客"}
{"author":"朱松","content":"纷纷褦襶久相忘，只忆僧斋昼梦长。珍重道人留客语，君家无此北窗凉。","dynasty":"宋代","title":"杂小诗八首其五"}
{"author":"朱松","content":"投老一寸心，独立无攀缘。兀兀不自聊，愔愔谁与宣。时有素心人，一枰奉周旋。得隽非至数，三捷亦偶然。危思寄方罫，积威下虚弦。骄矜不须臾，奔北已可怜。志士珍短景，顾谓璧可捐。圣门未及藩，远道要著鞭。缅想运甓翁，操具投长川。自强圣所臧，怀哉抚韦编。","dynasty":"宋代","title":"围棋"}
{"author":"朱松","content":"骄阳挟酷暑，何啻虎而翼。高田土可筛，况乃耕与殖。风伯真可讼，云合吹复拆。那知下土民，糟粕配橡实。古佛栖岩隈，旱沴岂吾责。应缘贤令尹，闵雨丐法力。积阴暝山谷，流润凄几格。朝来贺客散，置酒浣愁疾。古诗成云外，险句动潜蛰。旋看蓑笠出，竞喜沟浍溢。谁言令与佛，念我一何悉。嗟我困蒿藜，最觉民可恤。何当问牛喘，免使诉鱼失。九关虎豹守，怀此欲安适。谁哉此心同，吾饱将何日。","dynasty":"宋代","title":"次韵希旦喜雨"}
{"author":"朱松","content":"胸中戈甲一敌国，笔下篇章万户侯。龙门隐吏绝人处，百事随缘莫莫休。","dynasty":"宋代","title":"徐侯寄示古风为别作三绝句往资一笑其一"}
{"author":"朱松","content":"清风白雨洒炎荒，林下听时恰对床。一洗微痾何足道，请观何处不清凉。","dynasty":"宋代","title":"卧疾初起示逢年兼简绰中德粲五首其三"}
{"author":"朱松","content":"山僧分粟配蒿藜，百亿须弥一钵携。但得十方罗汉饱，不辞身作老金鸡。","dynasty":"宋代","title":"惠匀送粟既归其直作两偈其一"}
{"author":"朱松","content":"举子三朝寿一壶，百年歌好笑掀须。厌兵已识天公意，不忍回头更指渠。","dynasty":"宋代","title":"洗儿二首其二"}
{"author":"朱松","content":"鹿门庞老携客隐，耳冷十年难与俱。蝼蚁梦中求曩事，芭蕉林里见今吾。游丝弄影分阴转，乔木摩空万壑趋。香妙心清无一事，不知何处是华胥。","dynasty":"宋代","title":"题白鹿庵壁其一"}
{"author":"朱松","content":"积雨山城久卧痾，起看横港涨晴波。空馀九尺须眉好，奈此一樽风月何。怀抱故人长在念，经行佳境想重过。东溪回首醉眠处，为问红蕖何许多。","dynasty":"宋代","title":"有怀黄元声时闻在建上诗中所记建上旧游也"}
{"author":"朱松","content":"门前北风裂我襦，知君未能出僧庐。忍看烟雨冻梅肤，南枝北枝香欲无。可无一杯相煖热，道人酒熟不用沽。区区濡沫浪辛苦，安得共似江湖鱼。","dynasty":"宋代","title":"约金确然不至"}
{"author":"朱松","content":"高堂岩岩面势尊，洞见万井开重门。元戎务简玉帐静，缓带酌客娱朝昏。忆初饿隶起篁竹，一啸千里来黥髡。将军揽镜媚巾帼，何异搏虎驱狐豚。只今休父八州牧，身佩重寄忧元元。惊尘错莫羽书密，虽有美酒谁同樽。沈机且复长辔御，沥恳何啻血面论。楼船一夕飞度海，汉家上将来天阍。狂童束手赴烈火，雕戈不污妖血痕。坐谯饮至凯歌入，船粟往哺遗民存。五兵包裹高阁束，止戈新榜真成言。便当频与方外吏，徙倚风月星河翻。几年牡籥飞不守，河济逆气腥乾坤。知公快挽天河手，坐视黠虏方游魂。权舆闽越聊小试，宁复久此淹遐藩。农桑万里望公等，愿见四海无营屯。","dynasty":"宋代","title":"止戈堂"}
{"author":"朱松","content":"攀缘云水试青鞋，待得轻阴漠漠开。兴在海山孤绝处，溪边更复几回来。","dynasty":"宋代","title":"溪上"}
{"author":"朱松","content":"滔滔一世强留连，头上从渠岁月迁。老子养生宁解事，小儿有口惯谈天。醉来莫负持螯手，老矣终寻种玉田。若怪微吟漏消息，九江谁识市门仙。","dynasty":"宋代","title":"题白鹿庵壁其二"}
{"author":"朱松","content":"两翁相对语更阑，想见风生席石间。诗就南枝三转鹊，樽前秋月半衔山。","dynasty":"宋代","title":"和几叟秋日南浦十绝句简子庄寄几叟其四"}
{"author":"朱松","content":"春归幽谷转微和，已觉粘枝玉蕊多。天女净香焚月下，相逢依约到无何。","dynasty":"宋代","title":"梅花"}
{"author":"朱松","content":"求田莫问湖海士，得志付与闾阎儿。黄花满把一尊酒，欲话此意非君谁。","dynasty":"宋代","title":"徐侯寄示古风为别作三绝句往资一笑其二"}
{"author":"朱松","content":"幽栖一壑无来辙，睡起忽惊春已深。踏青不趁溱洧女，曳杖来寻薝卜林。长条挽处云笼袖，幽佩归时月满襟。武溪回首醉眠地，香力一熏愁到今。","dynasty":"宋代","title":"延福寺观酴醾"}
{"author":"朱松","content":"荦确复荦确，秋山殊未晴。流年半羁旅，此地几经行。雪岭今慵照，茅檐欲谩营。大钧浑莫问，流坎任馀生。","dynasty":"宋代","title":"建安道中"}
{"author":"朱松","content":"秋云定何心，忍翳今夕月。尚嫌微点缀，况乃都漫灭。他日任氛霾，数日望清澈。倦投衲子窗，竹雨听骚屑。对床不成梦，有酒那能设。萤飞矜意气，虫语转幽咽。心知层阴表，皎皎玉轮洁。何当凌倒景，徙倚玩飞辙。","dynasty":"宋代","title":"中秋夜雨"}
{"author":"朱松","content":"一雨平龟坼，层台转小凉。吟羞东野窘，醉想谪仙狂。湿翠生苔径，馀清袭芰裳。王郎不相顾，扫地静焚香。","dynasty":"宋代","title":"和舜明晚雨"}
{"author":"朱松","content":"步携婉娩上巉岩，北望云山紫翠搀。了了大江东岸路，欲攀风驭脱羁衔。","dynasty":"宋代","title":"与许簿同游南山二首其一"}
{"author":"朱松","content":"酌酒掺归袂，繁阴殊未收。心知非远别，自不柰离愁。蓬渚倦怀椠，云台归借筹。遄来阊阖路，万马避前驺。","dynasty":"宋代","title":"李似表取告归晋陵"}
{"author":"朱松","content":"己自应无憾，人犹叹不遭。簪缨门已大，湖海气方豪。旧国牛矶外，新阡马鬣高。流芳传教子，步武接夔皋。","dynasty":"宋代","title":"致政宣教魏公挽诗二首其一"}
{"author":"朱松","content":"交盖岁云晚，向人怀自倾。争棋消永昼，酌茗话平生。转手便陈迹，抚书增故情。无由从执绋，空想葬箫声。","dynasty":"宋代","title":"致政宣教魏公挽诗二首其二"}
{"author":"朱松","content":"馀庆钟兰秀，初占合凤飞。那知风不止，遽作露先晞。鬻剃筵方彻，齐眉事已非。魂车春陌上，空背夕阳归。","dynasty":"宋代","title":"刘氏挽诗"}
{"author":"朱松","content":"荦确复荦确，秋山殊未晴。流年半羁旅，此地几经行。雪岭今慵照，茅檐欲谩营。大钧浑莫问，流坎任馀生。","dynasty":"宋代","title":"建安道中"}
{"author":"朱松","content":"俯仰尘埃二十年，天涯初此试鸣弦。正缘五斗羞陶令，莫叹三江阻郑虔。馋吏诛求何日餍，羸民凋瘵岂容鞭。故人便使来当路，终恐劳公自挽船。","dynasty":"宋代","title":"送沈昌时赴宁海令兼叙别二首其一"}
{"author":"朱松","content":"午潮平处落归帆，已觉离情两不堪。转手便成千日别，悲歌聊倚一杯酣。波翻别壑闻车水，青遍柔桑趁浴蚕。归路春深风日美，伴谁操笔赋幽探。","dynasty":"宋代","title":"送沈昌时赴宁海令兼叙别二首其二"}
{"author":"朱松","content":"望湖楼下照衰颜，羞见尘埃两鬓斑。风艇纵看山转侧，烟堤尽逐水回还。唤人归去城钟急，触处相亲岭月弯。不用新诗摹绝境，定知长到梦魂间。","dynasty":"宋代","title":"西湖泛舟"}
{"author":"朱松","content":"俛仰尘埃的自羞，稍看寒饿复谁忧。小儿造物巧相戏，穷鬼逐人殊未休。我所不知烦子算，世如无取更何求。服箱挹酒真么么，那用区区问斗牛。","dynasty":"宋代","title":"赠言命张生"}
{"author":"朱松","content":"浮荣过眼旋销忘，惟有溪山意味长。身健不嫌穿荦确，尘空那复戏沧浪。林钟唤客烟藏寺，风叶鸣秋竹荫廊。一似云溪醉眠处，只应软语欠支郎。","dynasty":"宋代","title":"宿延庆寺"}
{"author":"朱松","content":"鹤林阆苑两萧瑟，付与大千沙劫灰。尺五城南花溅泪，诗成看镜觉摧颓。","dynasty":"宋代","title":"牡丹花二首其二"}
{"author":"朱松","content":"俛仰尘埃的自羞，稍看寒饿复谁忧。小儿造物巧相戏，穷鬼逐人殊未休。我所不知烦子算，世如无取更何求。服箱挹酒真么么，那用区区问斗牛。","dynasty":"宋代","title":"赠言命张生"}
{"author":"朱松","content":"名籍丹丘号散人，何时香火共朝真。只应经世平生意，未合归愚便问津。","dynasty":"宋代","title":"寄范伯达"}
{"author":"朱松","content":"五年沈水照衰颜，溪上今谁独往还。身插乱峰随一锡，梦回萧寺绕千间。西风潮落挐音急，斜日尊空醉袖班。更觉难追诗力健，大弨久废若为弯。","dynasty":"宋代","title":"求道人自尤溪来还冷斋有诗次其韵"}
{"author":"朱松","content":"江南风物略知津，便觉诗成笔有神。不向九江看五老，故应犹未是诗人。","dynasty":"宋代","title":"杂小诗八首其四"}
{"author":"朱松","content":"避世山中祇树亭，绿阴绕舍忽青青。抛书自笑爬沙手，要挽天河洗甲兵。","dynasty":"宋代","title":"杂小诗八首其八"}
{"author":"朱松","content":"苍山抱岑寂，丈室掩虚白。道人尘机断，宇宙一西壁。是心如焦谷，浩劫永枯寂。一句从谁闻，投老承此力。相逢不相问，未省谁主客。咄去真俗人，胡为来役役。","dynasty":"宋代","title":"赠永和西堂道人"}
{"author":"朱松","content":"丽日疏烟破小春，双峰秀色一番新。要衔天上金鸡粟，莫问人间白眼人。","dynasty":"宋代","title":"次雪峰二小诗韵"}
{"author":"朱松","content":"尔去事斋居，操持好在初。故乡无厚业，旧箧有残书。夜寝灯迟灭，晨兴发蚤梳。诗囊应令满，酒盏固宜疏。貘羁宁似犬，龙化本由鱼。鼎荐缘中实，钟鸣应体虚。洞洞春天发，悠悠白日除。成家全赖汝，逝此莫踌躇。","dynasty":"宋代","title":"送五二郎读书"}
{"author":"朱松","content":"鳞生雨后东西倦，雪落竹间南北枝。将母方勤弟行役，春风应满锦囊诗。","dynasty":"宋代","title":"南浦五小诗迎劳二弟其一"}
{"author":"朱松","content":"生朝乐事记当年，汤饼何须半臂钱。吾算自知樽有酒，汝翁莫叹坐无毡。","dynasty":"宋代","title":"以月团为十二郎生日之寿戏为数小诗其四"}
{"author":"朱松","content":"片帆西借东风力，回首三山春一色。何人孤啸月中闻，知是无尘岩上客。风山武夷之宗支，千岩万壑帝所规。天怜傲吏赐我履，恨不与子相谐嬉。问法年来定成市，藤蔓遥知罥衣袂。手攀荔子约同尝，绝胜林间啄残柿。","dynasty":"宋代","title":"寄仁王求首座"}
{"author":"朱松","content":"归耕食吾言，回首愧江水。方争杨子席，谁置穆生醴。邓侯倾盖旧，小寝蓺桃李。走书纳啖我，涎迸齧唇齿。朝来独何事，怒色剧染指。虽微射鸿游，顾有捩手鬼。平生谈天口，得酒便锋起。年来病不觞，但要讴贴耳。真成画蛇足，足就酒空矣。樊川吐怨句，想见紫云美。何时咄嗟办，一醉吾亦拟。噂沓听群儿，口实争笑鄙。","dynasty":"宋代","title":"次志宏韵督成寿置酒"}
{"author":"朱松","content":"江阔云垂满袖风，急须下马一尊同。正应无奈催诗雪，句在渠侬拥鼻中。","dynasty":"宋代","title":"题赵守中江行初雪图"}
{"author":"朱松","content":"怕见繁枝不忍攀，风卮绿浪雪斓斑。多情一醉年年事，须及疏英的皪间。","dynasty":"宋代","title":"梅花三首其一"}
{"author":"朱松","content":"红颜素脸出春残，袅袅传传态自完。闻道扬州冠天下，何年跨鹤往吟看。","dynasty":"宋代","title":"芍药二首其一"}
{"author":"朱松","content":"春泥窘幽步，苔上屐痕少。新晴一褰衣，绿叶藏啼鸟。方塘滟宿涨，古镜窥清晓。华颠忽自笑，綵羽堕惊矫。瞻言云中耕，缥缈穹脊绕。归把东皋犁，此念何日了。","dynasty":"宋代","title":"用退之韵赋新霁"}
{"author":"朱松","content":"我生少所可，靡靡世一律。如君素心人，指不三四屈。久与宵人游，归卧常自失。效尤起媮心，阿意增美疾。低回强酬酢，高论形敢出。缅怀参同子，蚤入伊洛室。闻道既先我，论诗又奇崛。纵横谈天口，卓荦扛鼎笔。胜我何足云，论交敢自必。桓公肯见规，寡过行有日。书来约过从，一笑破萧瑟。新凉宜灯火，永夜勘书帙。岂无一尊酒，少促软语膝。更呼小丛歌，未怕官长诘。跂予占骑气，千岭秋回郁。著鞭及清境，滟滟月华溢。","dynasty":"宋代","title":"寄陈蹈元"}
{"author":"朱松","content":"败絮如蓑不可连，书灯相对耸吟肩。明朝定有茅檐日，借我乌犍曝背眠。","dynasty":"宋代","title":"将宿松溪罗汉舟小不果渡乃宿资寿二首其二"}
{"author":"朱松","content":"贞观盛德后，馀庆未渠央。旧闻闽海家，欲纵燕山芳。教子嗣先训，开轩翼中堂。地偏市朝远，几净书简香。先生陈太丘，饭糜百忧忘。弟子俱羯胡，不闻触屏僵。一变豪侠窟，遂成邹鲁乡。下车里门外，他年看诸郎。坐上纡素发，诜诜立冠裳。我诗自可弦，请以侑壶觞。","dynasty":"宋代","title":"寄题起莘家义轩"}
{"author":"朱松","content":"江梅凌厉千花上，一笑春风我有诗。白鹤老仙三叠曲，何人得法是横枝。","dynasty":"宋代","title":"梅花三首其二"}
{"author":"朱松","content":"门前北风裂我襦，知君未能出僧庐。忍看烟雨冻梅肤，南枝北枝香欲无。可无一杯相煖热，道人酒熟不用沽。区区濡沫浪辛苦，安得共似江湖鱼。","dynasty":"宋代","title":"约金确然不至"}
{"author":"朱松","content":"一筇楚尾见春风，遥想诗成顾盻中。心逐孤云天外去，恍疑身在大江东。","dynasty":"宋代","title":"和几叟秋日南浦十绝句简子庄寄几叟其八"}
{"author":"朱松","content":"手斸修芦著槛栽，使君公退几徘徊。想当风雨翻丛急，疑卷江湖入座来。未办松窗眠绿浦，且将屐齿印苍苔。种成桃李人间满，应念孤根首屡回。","dynasty":"宋代","title":"芦槛"}
{"author":"朱松","content":"江南风物略知津，便觉诗成笔有神。不向九江看五老，故应犹未是诗人。","dynasty":"宋代","title":"杂小诗八首其四"}
{"author":"朱松","content":"擘开华岳三峰秀，叠就层峰数石寒。等是世间儿戏事，道人莫作两般看。","dynasty":"宋代","title":"铅山僧斋假山"}
{"author":"朱松","content":"梅子生仁柳絮催，春风尘迹只苍苔。繁华一梦年年事，长是初莺为唤回。","dynasty":"宋代","title":"春晚二首其一"}
{"author":"朱松","content":"行年已合识头颅，旧学屠龙意转疏。有子添丁助征戍，肯令辛苦更冠儒。","dynasty":"宋代","title":"洗儿二首其一"}
{"author":"朱松","content":"纷纷褦襶久相忘，只忆僧斋昼梦长。珍重道人留客语，君家无此北窗凉。","dynasty":"宋代","title":"杂小诗八首其五"}
{"author":"朱松","content":"久忆琼糜荐一杯，玉延犹费著诗催。筠篮不送今年供，应待毗耶遣化来。","dynasty":"宋代","title":"徐侯寄示古风为别作三绝句往资一笑其三"}
{"author":"朱松","content":"馀庆钟兰秀，初占合凤飞。那知风不止，遽作露先晞。鬻剃筵方彻，齐眉事已非。魂车春陌上，空背夕阳归。","dynasty":"宋代","title":"刘氏挽诗"}
{"author":"朱松","content":"开门惊积叶，秋气日以厉。独芳摇落中，粲粲岩下桂。幽芳不自怜，怊怅纷满地。未忍蹋残英，何以娱晚岁。","dynasty":"宋代","title":"岩桂花"}
{"author":"朱松","content":"老来诗思如焦谷，自愧霜毫来故乡。乞与杨家枣心样，要将掣管试诸郎。","dynasty":"宋代","title":"试笔"}
{"author":"朱松","content":"俛仰尘埃的自羞，稍看寒饿复谁忧。小儿造物巧相戏，穷鬼逐人殊未休。我所不知烦子算，世如无取更何求。服箱挹酒真么么，那用区区问斗牛。","dynasty":"宋代","title":"赠言命张生"}
{"author":"朱松","content":"庭燎夜未央，旌旗焕龙蛇。九门一放锁，万马谁能遮。乱离忆旧事，安眠梦无何。目眩灯烛光，坐厌儿女哗。念此亦土风，虽痴不容挝。更为卢白戏，纷争起横斜。故岁不足计，新岁莫蹉跎。努力诵书史，从人笑翁誇。","dynasty":"宋代","title":"次韵彦继用前辈韵三首其三守岁"}
{"author":"朱松","content":"千峰收宿雨，坐见空翠滴。携筇出城隅，试此腰脚力。竹阴穿窈窕，僧户扣岑寂。小轩清樾底，磐礴聊自适。闯然见幽禽，百啭深拔隙。即此与晤歌，绝胜眼前客。幽怀层冰结，屃赑不可释。忽如散春风，回首无处觅。天游失六凿，真观了千息。乾坤鼎鼎中，指马坐可一。不知双清老，何者为心迹。持问跏趺人，首肯复面壁。山烟明欲合，归舸兀深碧。此心除溪月，炯炯谁复识。","dynasty":"宋代","title":"三月十日游报国院小轩颇幽胜为名曰双清仍书此诗"}
{"author":"朱松","content":"危栏缥缈跨鸿濛，城郭溪山一览空。何处更容君著眼，大千浑在六窗中。","dynasty":"宋代","title":"题廓见亭"}
{"author":"朱松","content":"新移紫玉干，罗列才十馀。枝叶一何病，意色惨不舒。旱久土膏燥，抱瓮愁仆夫。虽无樵苏厄，苦欠雨露濡。我来侣鱼虾，沧溟在阶除。月窗泻水墨，天风韵虚徐。谁言居无友，此君良不疏。三年为主人，箨孙定纷如。他时报安否，谁寄青泥书。","dynasty":"宋代","title":"记草木杂诗七首其三紫竹"}
{"author":"朱松","content":"千岩万壑翠萦回，一洗衰翁病眼开。落日多情留别岭，秋空无地著浮埃。云闲出岫初无意，松老参天岂愿材。我是散仙君记取，更鞭鸾凤少徘徊。","dynasty":"宋代","title":"和人游仙峰庵三首其一"}
{"author":"朱松","content":"幽树团团谢傅家，凌寒方泽共惊嗟。要知折寄殷勤意，鶗鴂那能病物华。","dynasty":"宋代","title":"次韵江谢送花倡酬三首其一"}
{"author":"朱松","content":"馀芳卷地还春去，谁送洛花供眼青。沉香亭北真一梦，今见宗支亦典刑。","dynasty":"宋代","title":"牡丹花二首其一"}
{"author":"朱松","content":"两翁来往亦风流，还拥红炉说旧游。夜半南枝三转鹊，相看更觉此生浮。","dynasty":"宋代","title":"种竹报恩院示僧二首其一"}
{"author":"朱松","content":"摵摵初鸣竹，涓涓稍滴檐。忽然幽梦断，更觉晓寒添。","dynasty":"宋代","title":"雨二绝句其一"}
{"author":"朱松","content":"乱山身逐简书来，梅子黄时雨未开。一苇横斜风叶度，千滩赑屃雪城催。危机种种那容避，俗驾骎骎底未回。聊复浮游随造物，故园回首思悠哉。","dynasty":"宋代","title":"四月十五日上元道中"}
{"author":"朱松","content":"浮尘不到客眉开，乞食幽人晚未回。相对西山全体现，逢人莫道只空来。","dynasty":"宋代","title":"题蛟弯小庵二绝其一"}
{"author":"朱松","content":"胸中戈甲一敌国，笔下篇章万户侯。龙门隐吏绝人处，百事随缘莫莫休。","dynasty":"宋代","title":"徐侯寄示古风为别作三绝句往资一笑其一"}
{"author":"朱松","content":"败絮如蓑不可连，书灯相对耸吟肩。明朝定有茅檐日，借我乌犍曝背眠。","dynasty":"宋代","title":"将宿松溪罗汉舟小不果渡乃宿资寿二首其二"}
{"author":"朱松","content":"春泥窘幽步，苔上屐痕少。新晴一褰衣，绿叶藏啼鸟。方塘滟宿涨，古镜窥清晓。华颠忽自笑，綵羽堕惊矫。瞻言云中耕，缥缈穹脊绕。归把东皋犁，此念何日了。","dynasty":"宋代","title":"用退之韵赋新霁"}
{"author":"朱松","content":"幽树团团谢傅家，凌寒方泽共惊嗟。要知折寄殷勤意，鶗鴂那能病物华。","dynasty":"宋代","title":"次韵江谢送花倡酬三首其一"}
{"author":"朱松","content":"乘桴何计去浮家，学舞空馀短袖嗟。自笑缤纷兰佩老，欲将心迹问重华。","dynasty":"宋代","title":"次韵江谢送花倡酬三首其三"}
{"author":"朱松","content":"鹿门庞老携客隐，耳冷十年难与俱。蝼蚁梦中求曩事，芭蕉林里见今吾。游丝弄影分阴转，乔木摩空万壑趋。香妙心清无一事，不知何处是华胥。","dynasty":"宋代","title":"题白鹿庵壁其一"}
{"author":"朱松","content":"地卤不敏树，珍植何由畅。斸根移芭蕉，美荫跂可望。芳心日卷舒，翠叶忽张王。偏工鸣秋雨，疏密眇难状。霜风一以厉，狼籍坐惆怅。谁言褴缕中，秋子得佳饷。缃囊贮瑞露，厚味天所贶。怀哉腊毒言，节口畏生瘴。","dynasty":"宋代","title":"记草木杂诗七首其六芭蕉"}
{"author":"朱松","content":"家在大江东复东，去君一舍碧流通。那知临水登山处，同寄飞蓬断梗中。愁绝杯中千里月，梦萦江上一帆风。只今且作须臾意，更典云裘醉小丛。","dynasty":"宋代","title":"答人留别之什"}
{"author":"朱松","content":"清眠有味日方永，褦襶妨人推不省。疾草尺书招故人，一水未济岂非命。此身何啻千金直，天下未可两臂等。垂堂之戒其敢忘，晚识风波失前猛。天怜我辈少如意，晓起屋梁飞倒景。侧身鸟行溪上路，遥知倚筇唤烟艇。信眉相对真梦寐，岂不惜此一笑倾。莫谈世事令舌强，快读新诗频首肯。与君好恶真磁铁，失足尘途若为骋。北窗风月夜吞吐，持此邀君共幽屏。净洗多生内热尘，更有僧庐千尺井。","dynasty":"宋代","title":"招民表"}
{"author":"朱松","content":"谁麾俗驾挽今回，珍重山翁小径开。去觅云峰攀碧落，下看沙劫坏飞埃。掬寒露井销尘想，撷翠筠篮富药材。彷佛三生曾到此，楼钟重听一徘徊。","dynasty":"宋代","title":"和人游仙峰庵三首其二"}
{"author":"朱松","content":"大条祠官闲日月，绝知圣处着功深。荣枯举世争卢白，枉直何人较尺寻。身比香山差得计，诗看正始有遗音。应容下客游东阁，要话朱游夙昔心。","dynasty":"宋代","title":"次徐谢韵还江公诗卷"}
{"author":"朱松","content":"方塘滟宿涨，曲涧来飞湍。光涵郁蓝天，澒洞碧玉宽。小亭尘土外，瓦影浮朱栏。霜渚写秋色，烟林养渔竿。佳人秋霞衣，皎皎明月冠。欲濯且无尘，隐几得妙观。海若眩河伯，等在蜗角端。那知坳堂上，杯水生涛澜。云间谢公子，五字冰雪寒。展读胜图画，经行记林峦。九垓未暇游，据壳谅匪安。一到定何日，眷焉抱长叹。","dynasty":"宋代","title":"和谢绰中观澜亭"}
{"author":"朱松","content":"湛湛天宇清，宛宛穹脊白。投深得僧窗，千嶂倚苍壁。开卷与晤言，炷香伴岑寂。独将万里心，收敛入寻尺。","dynasty":"宋代","title":"五言杂兴七首其六"}
{"author":"朱松","content":"酌酒掺归袂，繁阴殊未收。心知非远别，自不柰离愁。蓬渚倦怀椠，云台归借筹。遄来阊阖路，万马避前驺。","dynasty":"宋代","title":"李似表取告归晋陵"}
{"author":"朱松","content":"霜馀野水尚能深，隔见僧檐出短林。一苇欲航心未稳，故穿危径取墙阴。","dynasty":"宋代","title":"将宿松溪罗汉舟小不果渡乃宿资寿二首其一"}
{"author":"朱松","content":"笑我布衾故，分君楮幅温。尚嫌肱当枕，端称席为门。败箧薪钱尽，幽窗雪意昏。寤惊双脚暖，犹恐锦鲸存。","dynasty":"宋代","title":"三峰长老送纸被"}
{"author":"朱松","content":"娟娟花竹净名家，阅世夸毗浪怨嗟。愿挈众生辞热恼，知君久学妙莲华。","dynasty":"宋代","title":"次韵江谢送花倡酬三首其二"}
{"author":"朱松","content":"鸾驾翩翩驭晚风，积苏宫阙夜濛濛。明朝遣觅铁如意，应在凉州酒肆中。","dynasty":"宋代","title":"灯夕时在泗上五首其三"}
{"author":"朱松","content":"绿蓑青箬一身轻，卧看行云舟自横。米贱鱼肥美无度，不知东海正掀鲸。","dynasty":"宋代","title":"渔父用儿甥韵"}
{"author":"朱松","content":"人间狡兔开三窟，天上夜叉守九关。欲伴衲僧林下住，会须石似此心顽。","dynasty":"宋代","title":"宿鹅湖寺和同行匀道人"}
{"author":"朱松","content":"一雷惊收箨龙儿，戢戢满山人未知。急唤苍头斸烟雨，明朝吹作碧参差。","dynasty":"宋代","title":"春日二首"}
{"author":"朱松","content":"林皋一叶脱，静士最先知。自我抱兹独，悠然星气驰。乾坤一逆旅，鼎鼎竟何为。枯荣俯仰中，儿辈浪自悲。青云渺难必，白发不可辞。得饱良已泰，雨畦瓜芋肥。","dynasty":"宋代","title":"秋怀十首其六"}
{"author":"朱松","content":"算舟吏散了无事，与客意行初不谋。饱看云涛舞空阔，欣逢泉石媚深幽。西汉未试补天手，上界那知鞭凤游。剪烛他年忆真赏，莫嗟身世尚沉浮。","dynasty":"宋代","title":"与吴昌国同游灵水院二首其一"}
{"author":"朱松","content":"尔去事斋居，操持好在初。故乡无厚业，旧箧有残书。夜寝灯迟灭，晨兴发蚤梳。诗囊应令满，酒盏固宜疏。貘羁宁似犬，龙化本由鱼。鼎荐缘中实，钟鸣应体虚。洞洞春天发，悠悠白日除。成家全赖汝，逝此莫踌躇。","dynasty":"宋代","title":"送五二郎读书"}
{"author":"朱松","content":"岁晚尊前一笑哗，怜君孤愤老天涯。诸豪虽识临邛客，陋族难当阙里家。会有孟光求共隐，不应牧犊但长嗟。青衫华发春风里，择婿犹堪驻宝车。","dynasty":"宋代","title":"孔生示二诗答一篇"}
{"author":"朱松","content":"知有丛林特地过，幅巾迎笑出岩阿。杖藜同觅牛羊路，濯足来分鸥鹭波。岂不倦游贪斗粟，坐令归思动渔蓑。他年会有相逢日，稍食吾言听子呵。","dynasty":"宋代","title":"赠僧"}
{"author":"朱松","content":"末俗纷纷事不情，天涯怀抱向谁倾。漂流空度三秋日，邂逅来逢四海兄。剪烛西窗惊睡梦，对床夜雨话平生。滔滔世路方同骛，何日相期问耦耕。","dynasty":"宋代","title":"留别卓民表"}
{"author":"朱松","content":"幽栖一壑无来辙，睡起忽惊春已深。踏青不趁溱洧女，曳杖来寻薝卜林。长条挽处云笼袖，幽佩归时月满襟。武溪回首醉眠地，香力一熏愁到今。","dynasty":"宋代","title":"延福寺观酴醾"}
{"author":"朱松","content":"世事今人舌本强，滔滔何处是吾乡。未成微服隐吴市，且可携筇访草堂。欲买鸡豚投近社，少陪风月坐胡床。共将绝唱追韩孟，一饮还须釂百觞。","dynasty":"宋代","title":"寄吴及之"}
{"author":"朱松","content":"搅云飞雪一番新，谁念幽人尚食陈。髣髴三生玉川子，破除千饼建溪春。唤回窈窈清都梦，洗尽蓬蓬渴肺尘。便欲乘风度芹水，却悲狡狯得君嗔。","dynasty":"宋代","title":"答卓民表送茶"}
{"author":"朱松","content":"千岩万壑翠萦回，一洗衰翁病眼开。落日多情留别岭，秋空无地著浮埃。云闲出岫初无意，松老参天岂愿材。我是散仙君记取，更鞭鸾凤少徘徊。","dynasty":"宋代","title":"和人游仙峰庵三首其一"}
{"author":"朱松","content":"谁麾俗驾挽今回，珍重山翁小径开。去觅云峰攀碧落，下看沙劫坏飞埃。掬寒露井销尘想，撷翠筠篮富药材。彷佛三生曾到此，楼钟重听一徘徊。","dynasty":"宋代","title":"和人游仙峰庵三首其二"}
{"author":"朱松","content":"脚底千峰翠浪奔，云端挂此一豪身。山河了了穷千界，物我纷纷共一尘。浪趁下方追日步，恨非本色住庵人。他年八极浮游遍，来读新诗迹未陈。","dynasty":"宋代","title":"和人游仙峰庵三首其三"}
{"author":"朱松","content":"露浥秋英湿晓阴，小坡新斸伫幽寻。似欺兰畹方披羽，聊对风卮旋屑金。采采绕篱吟欲就，垂垂压帽醉难任。使君致主唐虞了，三径无忘此日心。","dynasty":"宋代","title":"次韵菊坡"}
{"author":"朱松","content":"手斸修芦著槛栽，使君公退几徘徊。想当风雨翻丛急，疑卷江湖入座来。未办松窗眠绿浦，且将屐齿印苍苔。种成桃李人间满，应念孤根首屡回。","dynasty":"宋代","title":"芦槛"}
{"author":"朱松","content":"一轩新筑敞柴荆，北苑尘飞客思清。更买樵青娱晚景，便应卢老是前生。千门北阙梦不到，一卷玉杯心自明。冷看田侯堂上客，醉中谈笑起相烹。","dynasty":"宋代","title":"董邦则求茶轩诗次韵"}
{"author":"朱松","content":"一丘胸次有馀师，空此淹留岁月迟。黄墨工夫怜我倦，箪瓢风味要君知。新诗落笔惊翻水，俗学回头笑画脂。伊洛参同得力句，还家欲举定从谁。","dynasty":"宋代","title":"送仲猷北归二首其一"}
{"author":"朱松","content":"欲寻当日故山盟，身世今如海一萍。归路上心真了了，愁根入鬓已星星。挽衣共釂东西酒，折柳送行长短亭。念我知君回首处，萱丛菖叶一时青。","dynasty":"宋代","title":"送仲猷北归二首其二"}
{"author":"朱松","content":"相逢一笑两忘怀，梦绕亲庭首重回。世事难磨三尺喙，离愁都付一分杯。秋生林薄岁时晚，水落江湖鸿雁来。剩作新诗频寄我，天涯时对两眉开。","dynasty":"宋代","title":"寄吴致一"}
{"author":"朱松","content":"乱山身逐简书来，梅子黄时雨未开。一苇横斜风叶度，千滩赑屃雪城催。危机种种那容避，俗驾骎骎底未回。聊复浮游随造物，故园回首思悠哉。","dynasty":"宋代","title":"四月十五日上元道中"}
{"author":"朱松","content":"门掩蓬蒿气浩然，西风笔势更翩翩。未忘大学齑盐味，时说定林文字禅。芦叶风光倾上国，槐花心绪记当年。里门归日车应下，置酒迟君沈水边。","dynasty":"宋代","title":"送黄彦武西上"}
{"author":"朱松","content":"沈溪耆旧半丘墟，犹有期颐隐市区。未展武侯床下拜，已传颜子梦中呼。门人会筑三年室，迹客谁留一束刍。归卧九原应不恨，何蕃声誉满京都。","dynasty":"宋代","title":"林丈"}
{"author":"朱松","content":"积雨山城久卧痾，起看横港涨晴波。空馀九尺须眉好，奈此一樽风月何。怀抱故人长在念，经行佳境想重过。东溪回首醉眠处，为问红蕖何许多。","dynasty":"宋代","title":"有怀黄元声时闻在建上诗中所记建上旧游也"}
{"author":"朱松","content":"丈室无尘棐几横，吏休凫鹜散无声。舞风竹影僛僛转，萦梦炉香袅袅清。已笑荣枯卢白戏，不须物我触蛮争。故人剪烛西窗约，知复何时话此生。","dynasty":"宋代","title":"书室述怀奉寄民表兄是日得民表书"}
{"author":"朱松","content":"家在大江东复东，去君一舍碧流通。那知临水登山处，同寄飞蓬断梗中。愁绝杯中千里月，梦萦江上一帆风。只今且作须臾意，更典云裘醉小丛。","dynasty":"宋代","title":"答人留别之什"}
{"author":"朱松","content":"五年沈水照衰颜，溪上今谁独往还。身插乱峰随一锡，梦回萧寺绕千间。西风潮落挐音急，斜日尊空醉袖班。更觉难追诗力健，大弨久废若为弯。","dynasty":"宋代","title":"求道人自尤溪来还冷斋有诗次其韵"}
{"author":"朱松","content":"一廛避地本依刘，闻得更书始欲愁。旧德镌碑在人口，归装载石压溪舟。寄书莫忘青泥信，把酒谁同黄菊秋。新阁诗增风月价，自应神物护银钩。","dynasty":"宋代","title":"送刘道醇归乌石其一"}
{"author":"朱松","content":"胸中一壑故超然，耿耿羞争倚市妍。万事一尊陶令酒，群儿满世祖生鞭。欲投乌石农桑社，尚有灵山香火缘。持节重来慰父老，蹊头相送各携钱。","dynasty":"宋代","title":"送刘道醇归乌石其二"}
{"author":"朱松","content":"鹿门庞老携客隐，耳冷十年难与俱。蝼蚁梦中求曩事，芭蕉林里见今吾。游丝弄影分阴转，乔木摩空万壑趋。香妙心清无一事，不知何处是华胥。","dynasty":"宋代","title":"题白鹿庵壁其一"}
{"author":"朱松","content":"滔滔一世强留连，头上从渠岁月迁。老子养生宁解事，小儿有口惯谈天。醉来莫负持螯手，老矣终寻种玉田。若怪微吟漏消息，九江谁识市门仙。","dynasty":"宋代","title":"题白鹿庵壁其二"}
{"author":"朱松","content":"缚屋双峰云一坞，抛来伴我事幽寻。风花踪迹趣虽各，香火因缘情自深。浮峡未兴圆泽叹，乘桴还有仲由心。三山他日记耆旧，凿齿弥天无古今。","dynasty":"宋代","title":"与求道人同之福唐"}
{"author":"朱松","content":"真人官府未夤缘，且向龙山作散仙。春入晓痕催采蕨，雨翻泥陇忆归田。蔬肠我若枵蝉腹，诗格君如击鹘拳。箸下万钱谋更鄙，诸公饱死太官膻。","dynasty":"宋代","title":"次韵李尧端见嘲食蕨"}
{"author":"朱松","content":"龙文新夸荐缃罗，园吏分尝苦未多。自瀹云腴𣂏露井，坐知雪粒采阳坡。撑肠君要浇黄卷，爱酒渠方捲白波。我亦个中殊不浅，断无踪迹到无何。","dynasty":"宋代","title":"次韵尧端试茶"}
{"author":"朱松","content":"剥喙门前久未嗔，定知我辈不羁人。午窗唤起梦魂好，一语便知风味真。身婴世网坐营口，心识醉乡慵问津。忽先秋燕背人去，四角何由生客轮。","dynasty":"宋代","title":"送友生"}
{"author":"朱松","content":"将军竞病诗成处，南浦春归兰玉丛。渐减心情身老大，久乖谈笑路西东。乡关落日苍茫外，樽酒寒花寂历中。且与寓公同放旷，浩歌相属倚秋风。","dynasty":"宋代","title":"赠范直夫"}
{"author":"朱松","content":"雨收天气欲清明，犹有馀寒在粥饧。马队客勤贪昼永，鳣堂人病想身轻。读书有味齑盐好，对境无情梦寐清。欲话此怀须我辈，一来蜡屐伴春行。","dynasty":"宋代","title":"招友生"}
{"author":"朱松","content":"北苑乖期恨昔年，异乡牢落梦江天。约游汗漫传新句，许出婵娟有旧缘。种种鬓丝何计换，摇摇心旆不胜悬。归耕要伴君难老，相与笞鸾作散仙。","dynasty":"宋代","title":"次韵汪彦允见寄"}
{"author":"朱松","content":"算舟吏散了无事，与客意行初不谋。饱看云涛舞空阔，欣逢泉石媚深幽。西汉未试补天手，上界那知鞭凤游。剪烛他年忆真赏，莫嗟身世尚沉浮。","dynasty":"宋代","title":"与吴昌国同游灵水院二首其一"}
{"author":"朱松","content":"来往风流记两翁，天涯今作九秋蓬。坐惊秀色悬眉宇，便觉仙峰入手中。傲世真成漆园吏，输君不负北窗风。书生浪发新亭叹，自笑尊前气吐虹。","dynasty":"宋代","title":"与吴昌国同游灵水院二首其二"}
{"author":"朱松","content":"岁晚尊前一笑哗，怜君孤愤老天涯。诸豪虽识临邛客，陋族难当阙里家。会有孟光求共隐，不应牧犊但长嗟。青衫华发春风里，择婿犹堪驻宝车。","dynasty":"宋代","title":"孔生示二诗答一篇"}
{"author":"朱松","content":"龙卷风云一发蟠，不妨聊作侍祠官。高情未许群儿觉，万事何须正眼看。问道从公春信近，谈天容我酒杯宽。乘桴亦有平生意，回首纷纷行路难。","dynasty":"宋代","title":"寄江少明"}
{"author":"朱松","content":"柯山月下婵娟影，前度刘郎馀故情。诗成回首恋三宿，我亦惜花痴半生。雁沉寒水菩提长，虫蚀真诠章句清。西湖悬绝得鸾喙，可但能专五字城。","dynasty":"宋代","title":"次韵刘仲高怀外舅家梅花"}
{"author":"朱松","content":"司祀名郎下紫宸，王师载主尚时巡。丕承配极威灵在，对越垂休命秩新。幽梦想多春草句，清江为洗涅衣尘。行观前席来宣室，可但从容问鬼神。","dynasty":"宋代","title":"送景思"}
{"author":"朱松","content":"两牛鸣地隔寒流，病起相望客鬓秋。闻道唤船归别浦，坐怀联策倚沧洲。骚人空复惊摇落，胡贾何须叹滞留。会拥蒙冲入河渭，看君黄色上眉头。","dynasty":"宋代","title":"次韵郑德与归舟中感怀"}
{"author":"朱松","content":"强蹋府尘从傅子，立谈江阁识钊郎。一尊此地见眉宇，十载相思成鬓霜。秋灯煜煜照情话，夜浪翻翻吹客床。投名径入农圃社，老矣不梦天门翔。","dynasty":"宋代","title":"次钊"}
{"author":"朱松","content":"墙东新径去年开，二老扶筇便往来。数面何曾三日别，离怀都寄十分杯。客亭系马梅争落，官舍裁书雁欲回。秉执枢机有知己，未须卜筑向蒿莱。","dynasty":"宋代","title":"送蔺廷彦之衡州"}
{"author":"朱松","content":"朱门小驻使君车，二老风流入画图。但有觥筹供笑语，从教岁月上髯须。诗成华烛留残蜡，客醉高歌叩缺壶。更起争棋誇得隽，不应局蹙守边隅。","dynasty":"宋代","title":"次张演翁林元惠韵"}
{"author":"朱松","content":"摵摵初鸣竹，涓涓稍滴檐。忽然幽梦断，更觉晓寒添。","dynasty":"宋代","title":"雨二绝句其一"}
{"author":"朱松","content":"纤纤花入麦，漫漫雨黄梅。泥径无人度，风帘为燕开。","dynasty":"宋代","title":"雨二绝句其二"}
{"author":"朱松","content":"一与刘园别，春风到海隅。墙阴草争绿，留得屐痕无。","dynasty":"宋代","title":"怀刘园作"}
{"author":"朱松","content":"一雨缘南浦，波明柳荫门。遥知湔裾处，为我一攀翻。","dynasty":"宋代","title":"五言小诗三首其一"}
{"author":"朱松","content":"散策桥南路，春容最好时。梦回花满眼，犹恐是辛夷。","dynasty":"宋代","title":"五言小诗三首其二"}
{"author":"朱松","content":"牛归坡草煖，船系岸花零。白堕尊同卧，黄昏月照醒。","dynasty":"宋代","title":"五言小诗三首其三"}
{"author":"朱松","content":"一霜木叶纷纷妥，园夫献梨红颊椭。亦知胸次本清凉，且欲与君充饤坐。","dynasty":"宋代","title":"梨"}
{"author":"朱松","content":"得春榆柳遍平郊，犹见藏鸦影未交。动地风来一披拂，青黄浅浅抹林稍。","dynasty":"宋代","title":"太康道中二首其一"}
{"author":"朱松","content":"一色春匀万树红，坐愁吹作雪漫空。谁知榆荚杨花意，只拟春残卷地风。","dynasty":"宋代","title":"太康道中二首其二"}
{"author":"朱松","content":"灯花作意照归人，短棹扁舟寂寞滨。帝力如春苏万物，遥知太一不威神。","dynasty":"宋代","title":"灯夕时在泗上五首其一"}
{"author":"朱松","content":"云窗月槛仰乘舆，俯看香车出绣襦。九陌人人歌帝力，不须微服过康衢。","dynasty":"宋代","title":"灯夕时在泗上五首其二"}
{"author":"朱松","content":"鸾驾翩翩驭晚风，积苏宫阙夜濛濛。明朝遣觅铁如意，应在凉州酒肆中。","dynasty":"宋代","title":"灯夕时在泗上五首其三"}
{"author":"朱松","content":"我欲安心未有方，至人遗迹已茫茫。自非窣堵波中老，谁直先生一瓣香。","dynasty":"宋代","title":"灯夕时在泗上五首其四"}
{"author":"朱松","content":"我观世界只儿嬉，一戏相从更莫辞。绮语未忘馀习在，明朝与和紫姑诗。","dynasty":"宋代","title":"灯夕时在泗上五首其五"}
{"author":"朱松","content":"尘缘挽我去渔矶，回首沧洲此愿违。偶寄一舟江上去，只无箬笠与蓑衣。","dynasty":"宋代","title":"松江三首其一"}
{"author":"朱松","content":"表里江湖眼界新，解誇奇观属诗人。要须一釂三江水，净洗多生舌本尘。","dynasty":"宋代","title":"松江三首其二"}
{"author":"朱松","content":"晴江渺渺跨江干，春涨平湖万顷寒。欲挽银潢供砚滴，坐如震泽在毫端。","dynasty":"宋代","title":"松江三首其三"}
{"author":"朱松","content":"长桥画柱照清沦，俯见游鯈不可缗。山影半溪丛筱密，谁知翠碧解藏身。","dynasty":"宋代","title":"翠碧"}
{"author":"王仲元","content":"春日多雨无一日惠风和，常四野彤云布，那里肯妆金点翠，只待要迸玉筛珠。这其间湖景阴，恰便似江天暮，冷清清孤山路，六桥迷雪压模糊。瞥见游春杜甫，只疑是寻梅浩然，莫不是相访林逋。赠美人柳眉新，桃腮嫩，酥凝琼腻，花艳芳温。歌声消天下愁，舞袖散人间闷。举止温柔娇风韵，司空见也索销魂。兰姿蕙魄，瑶花玉蕊，误染风尘。旅况树杈丫，藤缠挂，冲烟塞雁，接翅昏鸦。展江乡水墨图，列湖口潇湘画。过浦穿溪沿江汊，问孤航夜泊谁家。无聊倦客，伤心逆旅，恨满天涯。离情淹蓝桥，烧祆庙，镜鸾肠断，瑟凤魂销。玉容残倦艳妆，云髻乱慵梳掠。闷倚危阑闲凝眺，对斜阳分外无聊。秦川路远，阳台雨歇，楚岫云高。离恨拥鸳衾，歌珊枕，扫窗风竹，捣月寒砧，思量心别恨填，欢喜梦离愁禁。主意抛迟亏人甚，薄情郎何处留心。君怀幸短，盟山路险，誓海波深。相思泪盈波，眉愁锁，消香减腻，病鬼愁魔。炉烟飘怨气浮，襟抽湿啼痕污。无限凄凉来著抹，瘦身躯怎生存活。相思未脱，他愁为我，我病因他。离情远山攒．乌云乱，分钗破鉴，单枕孤鸾。芳心被闷织罗，病躯教愁羁绊。惹肚牵肠相穿贯，上心来痛似锥剜。归期限满，难凭后约，孤负前欢。题情柳青严，冤家椠，情传眼角，恨寄眉尖。拖逗入烦恼乡，积攒下相思欠。交下情疏恩恩情俭，欲阑珊却又拘钤。常寻我喜，稀行你怪，频去娘嫌。戒多婪，绝余滥，携云自欢，握雨独惭。莺花寨我纳降，是非海谁著淹。多少惺惺遭坑陷，咱图甚染绿挪蓝？樽前扮蠢，花间塑坌，席上妆憨。妓家海棠枝，蔷薇刺，约回舞燕，抓住游丝。有赢钞烟月牌，无赔钞莺花市，买雨赊云无签次，干遇仙枉废神思。如无钞使，休凭浪子，强做勤儿。间阻痛伤嗟，遭磨灭，凋筝弦断，拢鬓簪折。难攀如镜里花，易见似波中月。变尽欢娱成吴越，眼睁睁咫尺离别。啼残杜宇，辞巢燕子，惊梦蝴蝶。","dynasty":"元代","title":"【中吕】普天乐_春日多雨无"}
{"author":"王仲元","content":"咏雪云幕重封，风刀劲刮。玉絮轻持，琼苞碎打，粉叶飘扬，盐花乱撒。一色白，六出花，密密疏疏，潇潇洒洒。【紫花儿】莹玉缘高山岭岫，水晶碾陆地楼台，玻璃砌老树槎丫。蚕食柔叶，蟹走平沙。时霎，列壁铺琼迷万瓦，随风高下。蝶粉翩翻，蜂翅交杂。【秃厮儿】应时候在深冬暮腊，高盈户报丰稔年华，驱蝗入土将瘴气压。真祥瑞，耀国家，堪夸。【圣药王】是宜开绣闼，斟玉斝，泛羊羔美酒味偏佳。乐韵杂，歌调雅，肉屏风岁列女娇娃，开宴竞奢华。【幺】不觉的酒力加，和气多，佳人争赏笑喧哗。玉纤将雪片拿，玉钩将雪地踏。子见等光人貌两交加，似一片玉无暇。【紫花儿】秦岭寒迷去马，剡溪冻驻行舟差，蔡城喧起鹅鸭。读书冷落，高卧贫乏。由他，且则走斝飞觥受用咱，直吃的醉时才罢。笑相偎绣被香腮，风流如纸帐梅花。【尾】唤家重且把毡帘下，教侍妾高烧绛蜡。读书舍烹茶的淡薄多，销金帐里传杯的快活煞。","dynasty":"元代","title":"【越调】斗鹌鹑_咏雪云幕重"}
{"author":"王仲元","content":"集曲名题秋怨双雁儿声悲，景潇潇楚江秋意，胜阳关刮地风吹。满庭芳，梧桐树，全蕉叶坠。庆东原金菊香滴滴金堆，那更醉西湖干荷叶失翠。【醉春风】我一半儿情感玉花秋，一半儿忆王孙归塞北。我这应天长久不断怨别离，对秋风怨忆，忆。折倒的风流体沤赢，红衫儿宽褪，翠裙腰难系。【迎仙客】都不念娘娇望远行，忘了初相见在武陵溪。骂玉郎有上梢没末尾，瘦削了柳丝玉芙蓉花面皮。这翠眉儿挛刺，捱这等相思会。【红绣鞋】上小楼凭阑人立，青山口日上平西。子听得乔木檀鹊踏枝叫声疾，莫不倘秀才馀音至？夜行船阮郎归，原来是牧羊关乌夜啼。【石榴花】常记得赏花时节看花回，上京马醉扶扫，归来窗半月儿低，真个醉矣。柳青娘虞美人扶只，困腾腾上马娇无力，步步娇弄影儿行迟。似凤鸾交配答双鸳鸯对，人都道端正好夫妻。【斗鹌鹑】不误这万年欢娱，翻做了荆湘怨忆。把一个玉翼婵娟，闪在瑶台月底。想留逍遥乐事迷，今日呆古朵白憾。子落得初问口长吁，哭皇天泪滴。【普天乐】空闲了愿成双，鸳鸯儿被。搅筝琶断毁，碧玉箫尘迷。四块玉簪折，一锭银瓶坠。叹姻缘节节高天际，这淹证候越随煞愁的。想两相思病体，把红芍药枉吃，有圣药五难医。【尾】我每夜伴穿窗月影低，好也啰你可快活三不归，空教人立苍苔红绣鞋儿湿，可怕不恋一别的赚煞你。集曲名题情金盏儿里倦饮香醪，盼到那赏花时甚实曾欢笑，别人都喜春来唯我心焦。出得那庆东园，离亭宴，暗伤怀抱。贪看那喜游蜂蝶恋花梢，想起贺新郎不知消耗。【醉春风】何日愿成双，几时能够端正好？只除是忆王孙合小桃红。怎消得这恼，恼，恼。直吃得沉醉东风，武陵溪畔，后庭花落。【迎仙客】樱桃股点终唇，杨柳般翠裙腰。红绣鞋轻移莲步小，柳眉颦一半儿娇。端的有络丝娘的妖娆，似一朵红芍药。【红绣鞋】上平西看看日落，念奴娇梦断魂劳。鹊踏枝黄昏里哨遍林梢，双雁儿呀呀叫。牧羊关外野猿号，怨别离难睡着。【石榴花】绿窗人去闷难煞，哭皇天和泪洒芭蕉。人月圆最好，愁杀我也凤友鸾交。两相思真病难医疗，只除倘秀才赴蓝桥。【斗鸽药】想起那拨不断恩情，元和令下梢。上马娇郎君，看花回最好。归塞北恩情恨未消，呆古朵怎放脱了？石榴花裙儿，绵答絮睡着。【普天乐】卖花声，还惊觉。把一朵雪里梅，生扭的粉碎烟焦。骂玉郎，伤怀抱，几时捱得金鸡叫。凭闲人恨杀才敲，一枝花瘦了。穿窗月底，虞美人难熬。【尾】醉扶归入画堂，轻移步步娇。阮郎归一去无音耗，空踏遍台前寄生草。道情引的是白鹿玄鹤，向云水乡那答儿不到？药篮儿肩上斜挑，上云梯，穿石凳，猛然凝眺。不觉地老天高，正宜咱孟嘉落帽。【醉春风】玉露润菊花肥，金风催梧叶老。黄花红叶满秋山，此景畅是好、好、好。野水横侨，淡烟衰草，晚峰残照。【迎仙客】见一座小道庵，盖的来一个茅，舍俗出家远市朝。俺那里水烟深，山势高，四壁周遭，不许些红尘到。【红绣鞋】亲奉得师父指教，向篱边去打勤劳，摘藤花挑竹笋采茶苗。补云衣翻槲叶，明石洞爇松膏，这的是仙家活计了。【满庭芳】您道是为官是好，光阴断送，催逼了些宰相臣僚。细思量君起早时臣起早，俺也曾子细评跋。譬似去丹墀内穿靴着袍，怎如俺草庵中丫髻环绦？标写在凌烟阁，便做到太师太傅太保，难免折腰劳。。'【耍孩儿】俺那里香风不动松花老、比您那帝辇京师较好。每日看神仙神女住仙庄，俺吃的是仙酒仙桃。俺那里风花雪月人长久，春夏秋冬草不雕。观着星曜，清闲落魄，快活逍遥。【二】俺争将紫府游，斗把天帝创，辂车凤辇知多少。三更月底銮声远，万里风头鹤背高，每日价神仙闹。屯合月窟，塞满天桥。【三】月华明甚底唤一宵？日光辉甚的唤朝？俺住的是长明不夜通明阁，眼观白日神仙景，甚的是钟送黄昏鸡报晓？时把瑶琴操。兽炉袅袅，沉醉醄醄。【尾】竹林寺举无俺弟兄，桃源洞有俺故交。待教你寻真误入蓬莱岛，把你浊骨凡胎替换了。","dynasty":"元代","title":"【中吕】粉蝶儿_集曲名题秋"}
{"author":"王仲元","content":"叹世谁待理他闲是非，紧把红尘避。庵前绿水围，门外青山对，寻一个稳便处闲坐地。竹冠草鞋粗布衣，晦迹韬光计。灰残风月心．参得烟霞味,寻一个稳便处闲坐地。茅斋倚山门傍溪，镇日常关闭。安闲养此心，上住从吾意，寻一个稳便处闲坐地。功名玉关十万里，委实劳心力。争如四皓仙，不愿三公位，寻一个稳便处闲坐地。功劳既成名遂矣，便索抽身退。裴公绿野中，陶令东篱内，寻一个稳使处闲坐地。笑他卧龙因甚起？不了终身计。贪甚青史名？弃却红尘利，寻一个稳使处闲坐地。扁舟五湖越范蠡，有分烟波内。丝纶远是非，蓑笠多风味，寻一个稳便处闲坐地。红尘不来侵钓矶，别却风云会。一钓了此生，七里全身计，寻一个稳便处闲坐地。五柳绕庄菊满篱，自谓羲皇世。三径可信颜，一榻堪容膝，寻一个稳便处闲坐地。妇人脸上笑靥一团儿可人衠是娇，妆点如花貌。抬叠起脸上秋，出落腮边悄，千金这窠里消费了。","dynasty":"元代","title":"【双调】江儿水"}
{"author":"王仲元","content":"初稀时拂拂，稍密自纷纷。老树晓迷月，瘦峰寒帖云。色从空际得，声向静中闻。客枕清无梦，哦诗彻夜分。","dynasty":"金朝","title":"雪中同周臣内翰赋二首其二雪"}
{"author":"王仲元","content":"太华神明观，青柯小有天。大哉霄壤内，无此弟昆贤。齐物三千行，栖云二百年。初平初起后，又得两臞仙。","dynasty":"金朝","title":"赠青柯平隐者"}
{"author":"王仲元","content":"天上端花散不收，温温叶气浃皇州。横溪月澹梅宜腊，平野风閒麦有秋。清兴雅高东武会，孤吟谁似灞陵游。西山玉立三千丈，好句都输赵倚楼。","dynasty":"金朝","title":"雪中同周臣内翰赋二首其一"}
{"author":"田游岩","content":"信彼称灵石，居然狎遁栖。裴回承翠巘，斌驳带深谿.夕阴起层岫，清景半虹霓。风来应啸阮，波动可琴嵇。仆也颍阳客，望彼空思齐。傥见山人至，簪蒿且杖藜。","dynasty":"唐代","title":"弘农清岩曲有磐石可坐，宋十一每拂拭待余，寄诗赠之"}
{"author":"汤舜民","content":"锦帆落天涯那答，玉箫寒、江上谁家？空楼月惨凄，古殿风萧飒。梦儿中一度繁华，满耳涛声起暮笳，再不见看花驻马。","dynasty":"元代","tags":"怀古，感伤","title":"沉醉东风·维扬怀古"}
{"author":"汤舜民","content":"一帘飞絮滚凤团，启朱扉眼花撩乱。腕消金钏松，腰瘦翠裙宽。独步盘桓，幽窗下画栏畔。　　【驻马听】妆点幽欢，凤髓茶温白玉碗；安排佳玩，龙涎香袅紫金盘。琼花露点滴水晶丸，荔枝浆荡漾玻璃罐。日光酣，天气暖，牡丹风吹不到芙蓉幔。　　【乔牌儿】娇莺时，杜字自呼唤。故人一去音尘断，这芳菲谁顾管。　　【鸿门凯歌】冷淡了联珠翡翠冠，离披了合彩鸳鸯段，零落了回文龟背锦，空闲了通宝鸦青幔，巫山庙云壑翠Лヴ桃源洞烟火黑弥漫，望夫台景物年年在，相思海风波日日满。眉攒，屈纤指把归期算；心酸，染霜毫将离恨纂。　　【甜水令】空撇下乡幕房栊，银烛帏屏，珠帘楼观，几度月团圆。斗草无心，待月无情，吹箫无伴，眼睁睁寡凤孤鸾。　　【天香引】将一个瘦形骸青镜羞观，愁也多端，病也多端。柳影花阴，看别人玉鸣鸾。听一篇《长恨歌》肝肠刃剜，念几句送春词骨肉锥钻。盟誓难瞒，疼热难拚。生也同衾，死也同棺。　　【随煞】多应是在谁家风月闲亭馆，陡恁的情悭义短。我ゐ惶事攒下万千般，他风流罪攒来数十款。　送王姬往钱塘　　十年无梦到京师，卧书窗坦然如是。几偿沽酒债，填不满买花资。近柳题诗，又感起少年事。　　【驻马听】槁木船容姿，对花月羞斟鹦鹉卮。浮云般神思，扭宫商强作鹧鸪词。我吟到碧梧栖老凤凰枝，他道是雕笼锁定鸳鸯翅。急煎煎捻断吟髭，则被你紫云娘奚落杀白衣士。　　【沉醉东风】讲礼教虚心儿拜辞，说艰难满口儿嗟咨。蛾眉浅黛颦，花靥啼红渍，向樽前留下些相思。我本是当年杜牧之，休认做苏州剌史。　　【庆东原】雨歇阳关至，草生南浦时，好山一路相随侍。沉点点莺花担儿，稳拍拍的花藤轿儿，嗑刺刺鹿顶车儿。踅过若耶溪，赶上钱塘市。　　【离亭宴歇指煞】我不向风流选内求咨示，谁承望别离卷上题名字，关心为此。慢教蜂做问花媒，不劳莺唤寻芳友，何须蝶做追香使。春残小洞房，门掩闲构肆，不是我愁红怨紫。青楼赢的姓名留，彩云渐逐箫声去，锦鳞拟待音书至。明牵双渐情，暗隐江淹志。多娇鉴兹，搜锦绣九回肠，扫云烟半张纸。　秋夜梦回有感　　凤台无伴吕鸾箫，间别来未知音耗。鱼沉尺素稀，雁断锦笺遥。魄散魂消，心间事对谁道。　　【驻马听】林外萧条，一夜霜侵红叶老。庭前寂寥，几番风撼的碧梧雕。病儿多偏觉被儿薄。影儿孤最怕灯儿照。睡不着，淅零零暮雨窗前哨。　　【乔牌儿】业眼儿才待交，丫鬟早来报。揽衣推枕掀帘幕，共多情厮撞着。　　【沉醉东风】则见他乌云髻斜簪玉翘，芙蓉额檀口似樱桃。端的是万种娇，千般俏，更那堪兰麝香飘。今日个得见多情女艳娇，将我这受过的凄凉忘了。　　【风入松】相思一担我都挑，压损沈郎腰，笋条般瘦损潘安貌。这些时茶和饭懒待汤着，几番待要觅尤云寻取快乐，争奈被水淹蓝桥。　　【甜水令】则见他款解罗衫，轻分罗帐，低垂罗幕，团弄粉香娇。半拥鸳衾，斜倚珊枕，共谐欢乐，枕凝酥手腕儿相交。　　【雁儿落】被翻红浪高，髻乌云落。强如海上方，胜似灵丹药。　　【得胜令】呀，则见他粉汁透鲛绡，恰便似带雨海棠娇。雨歇阳台静，云还楚岫遥。欲再整鸾交，间阻邯郸道。懊恨你一个妖挠，可怎生梦儿里无下梢。　　【川拨棹】我这里下庭皋，雨初晴月影高。银汉迢迢，落叶萧萧。万籁静闲庭悄悄，原来这几般儿将鸳梦搅。　　【七弟兄】画帘外铁敲，纱窗外竹摇，呀，敢聒的人越难熬。寒蛩唧唧临阶闹，疏萤点点趁风飘，宾鸿呖呖穿云叫。　　【梅花酒】呀，我这里自窨约，三鼓又频敲，四更又初交。呀，咱两意又徒劳，心儿里相念着。呀，敢梦儿里故寻着，不由人越懊恼。书房中受寂寥，我心内自量度。　　【喜江南】几番待接丝弦何处觅鸾胶，敢银瓶无计井中捞，转南柯蚁阵早迷巢。可着我怎了，孤眠独枕过今宵。　　【离亭宴煞】西风煞是能聒噪，秋声不管离人恼，鬼病儿今番越着。不能够共枕席，谩使传书简，空服灵丹药。近灯檠将香篆焚，叩香几把灵神告，将一个羊儿赛了。你怎生再使我可怜他，着俺这夫妇团圆睡到晓。　秋怀　　碧天风露怯青衫，客窗寒月斜灯暗。浊醪和泪饮，黄菊带愁簪。地北天南，佳期被利名赚。　　【驻马听】沈约羞惭，都道年来腰瘦减；潘安惊惨，自怜老去鬓{髟}。鸳鸯被错配了玉清庵，凤鸾交干闪下蓝桥站。不知音休笑俺，吟肩惯压相思担。　　【乔牌儿】汝阳斋曾笑谈，凤月所试评鉴。贾充宅不许儒生探，冷清清谁愿览。　　【雁儿落】误人书方知性理担，评花稿才觉文章淡。碧云笺慵将鸟篆临，紫霜毫倦把龙香蘸。　　【得胜令】凤流谜谨包含，姻缘簿煞尴尬。绿绮琴冰弦断，红叶诗御水淹。何堪，青楼集乔科范；难甘，白头吟，冷句刂。　　【滴滴金】自从他暗与香囊，痛剪青丝，平分宝鉴，直恁的绝雁贴。断鱼缄，都做了落叶随风，断梗逐波，轻舟脱缆，急回头秋已过三。　　【折桂令】将一片志诚心迤逗的人憨，悲切切似泣露寒蛩，气丝丝如做茧春蚕。抹泪揉眵，看别人花底停骖。可不道多病身愁怀易感，犹兀自读书人饿眼偏馋。憔翠难耽，寂寞多谙，空望想楚庙娉婷，枉祈求普救伽蓝。　　【尾声】我则见跳龙门撞碎了偷香胆，权宁耐红消绿减。成就了我紫罗礻阑犀角带虎头牌，受用你翡翠衾象牙床凤毛毯。","dynasty":"元代","title":"【双调】新水令　春日闺思"}
{"author":"汤舜民","content":"嫩寒生花底风，清影弄帘间月，乱红扑窗外雨，香絮滚树头雪，影物奇绝，谁不道富贵千金夜，我翻做凄凉三月节。怀故人万里离别，负东君一番艳冶。　　【梁州】相思鬼皮肤里打劫，睡魔神眼睫上盘踅。可正是多情自作风流孽。锦鸳翎活扯，丹凤颈生扌绝；并头花揉碎，合欢树攀折。升仙桥闪却车︷，武陵溪下桩撅。声沉佩玉玎，尘满钗金蹀躞，香残褥锦重叠。想者，觑者。冷清清空落下读书舍，越间阔，越情热。你便是一寸肝肠一寸铁，也害得痴呆。　　【余音】本待向楚王宫半缄剩雨残云赦，怎下的海神庙告一道追魂索命牒。不是我怪胆儿年来太薄劣，将枕边厢话儿说，把被窝儿里赚啜，都写做殷勤问安贴。　夏闺怨　　燕泥沾白象床，麝尘暗冰蚕褥，萤灯照青琐窗，蛛网络碧纱橱。一弄儿萧疏，镜里人何处，樽前谁是主？凄凉煞锦水鸳鸯，寂寞了雕笼鹦鹉。　　【梁州】下几点梅子雨间一行情泪，荡几阵藕花凤助一口长吁。几般儿堪写入伤心灵。金步摇花残蹀躞，玉搔头线脱珍珠；蔷薇露羞和腻粉，兰蕊膏倦揽琼酥。上妆楼一步一个趑趄，指长亭一望一个糊突。紫香囊徒效殷勤，白纨扇空题诗句，锦回文枉费工夫。咱两处旷夫，怨女。料应来昏配了姻缘薄，多间别，少完聚。抵多少夫在萧关妾在吴，凤只鸾孤。　　【骂玉郎】也是我孜孜的撺断他学干禄，嗟行事，悔当初，多情却被列情误。唤不应离恨天，填不满忧怨海，赶不上相思路。　　【感皇恩】这些时鬼病揶揄，更那堪睡魔追逐。软兀刺弱身躯，颠不刺乔证候，干支刺瘦肌肤。无半点欢娱分福，纯一味鳏寡孤独。叮咛话总虚词，断肠诗成故纸，平安信似休书。　　【采茶歌】他指望八仙图，我贪爱七香车，犹恐怕黄金窑变了汉相如。蓍草占来爻反覆，卦线儿磨得字模糊。　　【尾声】虽忘了并头莲空房独守心常苦，也合想连理枝嫩绿成阴叶未枯。手抵着牙儿自犹豫，几时得ゐ惶业足。多管是凄凉限促，不由人蘸绿亭前放声儿哭。　客中奇遇寄情代友作　　风月长存一寸心，雨云又作三春梦；青鸟不传千里信，落花空恨五更风。想当日旅馆相逢，取次间谐鸾凤。实心儿担怕恐，瞒不过纱窗下半篝残夜孤灯，喜的是罗帕上数点芳春嫩红。　　【梁州】碜可可言誓海深如渤，热刺刺设盟山高似崆峒。经几番柳惊花颤娇团弄。金解麝兰馥馥，宝钗横雅髻髻；粉汗湿耨声悄悄，罗袜翘底样弓弓。实承望效鸳鸯百岁和同，不提防赋骊驹两字西东。又不比卓王孙听琴声慕相如发忠，张延赏招赘时叹韦皋命穷，贾公闾偷香处知韩寿情浓。自非，懵懂。没来由信流莺唤出桃源洞，越懊恼越疼痛。回首关河几万重，无计相从。　　【尾声】全不想上阳关登云路紫骝蹀躞催丝，长则待谐姻眷开玳宴翠袖殷勤捧玉钟。寄与那闲打牙的相知幕讥讽，少不的凄凉卷终。风流命通，恁时节花烛兰房慢慢的宠。　赠教坊殊丽　　眼舒随意花，髻插忘忧草，手拈红麝尾，口里紫檀槽。一撮儿娇娆，常记得阳台梦曾奚落，武陵溪犹撞着。人都道绮罗乡再长个卿卿，我猜做风流地重生个小小。　　【梁州】说窈窕端然窈窕，待苗要不甚苗备。向樽前彻胆儿包藏着俏。肌雪莹匀匀粉腻，脸霞酣淡淡红潮。豆{艹寇}小半含玉蕊，丁香嫩一点春娇。舞衣轻燕体飘飘，歌喉细莺语。缕金环嵌八颗珠，交股钗袅双头凤翘，凌波袜荡六幅鲛绡。老陶，见了。少不得剖肝肠再写段《风光好》，年纪儿正芳妙。纵舍千金度一宵，没福也难销。　　【尾声】烛荧煌香铺张个夜月芙容幄，锦缠联金络索搭苫个春风翡翠巢。我是鉴乐的酸丁最公道。遮莫将丹青画描，词章品藻，兀的般解语花生香玉世间少。　赠素云　　轻柔缟淡妆，缥渺瑶华动。分开山雾紫，冲破海霞红。溶溶，聚散如春梦，飘零似转蓬。离恨开几弄儿昏迷，风流地一遭儿乱拥。　　【梁州】可怎么黄鹤楼头不遇，常则是青山画里相逢。淡丰姿沮得个人知重。笼夜月梨花庭院，弄春阴杨柳帘栊。讴清歌依依金屋，舞霓裳队队瑶空。又不肯化甘霖相趁游龙，常则待带斜阳常背征鸿。没乱煞老梁公归兴凄凄，吸留煞忄刍谢安芳心冗冗，奚落煞闷襄王佳会匆匆。好风，怪风。绕天涯几度相迎送。不落锦胡洞。多在巫山十二峰，无影无踪。　　【尾声】一任他漫天巧结银河冻，半霎儿满地平铺素剪绒，则落得高卧先生恣抟弄。向瀛洲海东，入蓬莱洞中，煞强似太岳祠中受恩宠。　嘲素梅　　休言白玉堂，怎知黄金鼎？难栽玛瑙坡，宜插水晶瓶。索笑为生，冷淡偎村径，朝昏傍驿亭。常则是采薪夫觅觅寻寻，那里取惜花客潜潜等等。　　【梁州】琴谱内又不将宫商剔拨，角声中常则是趁钟鼓悲鸣。我将他根脚儿从头省。大庚岭多年的魑魅，罗浮山旧日的妖精；东阁外移来的异种，西湖上流出的残英。虚提着玉洁冰清，空落得雪虐霜陵。孟浩然见了呵了吟鞭，赵光普觑了呵罢了谏诤，杨补之画了呵唬了魂灵。试听，他本情。未成实先有酸心病，可知道楚大夫厮奚幸。万吉《离骚》不入名，枉自飘零。　　【尾声】打不动裁冰剪雪林和靖，冲不过击玉敲金宋广平，纵泄漏春光也不干净。趁风清月明，恐天寒地冷，则不如收拾横斜水边影。　赠明时秀　　星靥靥花钿簇翠圆，黑вв云髻盘鸦小；金闪闪袜钩舒凤嘴，玉摇摇钗燕袅鸡翘。一撮儿娇娆，恰蓓蕾丁香萼，又葳蕤豆蔻梢。锦绣额赠新题走蚓惊蛇，丹青帧摸巧样回鸾舞鹤。　　【梁州】惹娇云招嫩雨十二楼前竞赏，唤春风呼夜月三千队里争高。向人前所事包藏着俏。迷下蔡惑阳城的妩媚，赴高唐闹广寒的风标；冠薛涛压秋娘的声价，傲冯魁怜双渐的心苗。五陵儿没福也难消，三般儿巧笔也难描。袒春衫似梅花雪捏就酥胸，忄宝带似藕花风吹来麝脑，沁香汗似梨花露湿透鲛绡。想着，他自度。更有那家传口授的闲谈笑，记不真咏不到。则除是于入桃源走一遭，恁时节不落分毫。　　【尾声】锦窝巢云屏雾帐重围绕，花胡洞翠槛朱栏巧结缚，况值着媚景明时畅欢乐。我将他风流窨约，行藏品藻，集主青楼卖弄到老。　赠美人号展香绵杨铁笛为著此号　　芳姿腻腻娇，素质娟娟净。绸缪无限絮，继续有余情。天付聘婷，纯一味温柔性，纵丹青画不成。软耨耨堪宜梅雪同心，白霭霭不与梨花共影。　　【梁州】价重如齐纨鲁缟，名高似蜀锦吴绫。惜花人故把杨花并。缠联月户，缭绕云屏。昏迷客路，散漫邮亭。最关情眼底飘零，不由人掌上奇擎。飞晓日又不曾牵惹游丝，随暮雨又不曾沾粘落英，趁东风又不曾化作浮萍。几回，自省。过青春谁与怜薄命，空落得旧名姓。人都道十二瑶台夜不扃，逃下的飞琼。　　【尾声】若能够半丝儿系足为媒聘，煞强似几缕同心结志诚。常记得雪虐风陵夜初静，孤眠的惯经，知音的试听，有他呵便冻死了梅花愁甚么被窝儿冷。　赠美人　　缘底事谪离方丈台，是谁人赚出桃源洞，何日里拜辞王母殿，甚风儿吹下广寒宫。蓦地相逢，眼眩乱魂飞动，方信道仙凡路可通。内家妆都猜是金屋婵娟，前生业却做了青楼爱宠。　　【梁州】蝤蛴颈净匀粉腻，豆蔻梢软耨春浓。更说甚海棠露胭脂重。绡袖薄腕笼温玉，酒颜酡肋晕轻红；腰束素裙拖暖翠，眼涵秋水点星瞳；口脂薰兰气冲冲，胸酥渍香汗溶溶。登卧榻一团儿雪压氍毹，对妆台一朵儿花生镜容，浴温泉一泓儿水浸芙蓉。自疑，自懂。只恐是沾云雨阳台梦，梨园内万人众。烟月排场锦绣丛，别样春风。　　【尾声】赋佳人的宋玉堪题咏，图仕女的崔徽枉费工。常记席上樽前那些陪奉：喜孜孜捧着玉钟，娇滴滴擎着笑容，端的是压尽人间丽情钟。　自省　　黑漫漫离恨天，白漭漭迷魂海，闹垓垓风月场，昏惨惨雨云台。天与安排，都变做莺花界，单捱着聪明的撞入来。枕畔言糊突了胸襟，花下酒消磨了气色。　　【梁州】我待将玩江楼风流再整，谁敢把丽春园时价高抬？这几般儿症候年年害。并头莲忙折，连理树勤栽；相思梦不觉，囫囵谜难猜。眼睛儿盼行云不离书斋，魂灵儿趁东风先到花街。知自知虚脾枉自温存，笑自笑讪脸偏禁打掴，怪自怪痴心不服烧埋。待开，怎开？我则索皂纱巾护了天灵盖，赤紧的做鸨儿不宽大。但有个权势的姨夫大块子扌只，便笑靥儿攒腮。　　【尾声】妆孤的已受王魁戒，赡表的休夸双渐才，这两年达时务的玄机恰参解。朱颜半衰，黑头渐白，犹兀自无倒断的着迷甚时改。　赠人　　麒麟阁上臣，虎豹关中将，名高金殿客，贵压紫薇郎。玉立昂昂，捧日月光天象，保山河壮帝乡。紫金梁稳架沧溟，白玉柱高擎庙堂。　　【梁州】醉仙桃九重春色，拂御炉两袖天香。风云豪气三千丈。咳唾落珠玑颗颗，佩环摇金壁锵锵。奇略饱阴阳经诀，壮怀吞星斗文章。拥貔貅银锁光芒，动龙蛇赤羽飞扬。叱咤间净中原狐兔之尘，指顾里荡西戎犬羊之党，笑谈中定边陲蛮貊之邦。远方，近方。黄童白叟知名望，一人下万人上。铁券丹书姓字香，万代辉光。　　【尾声】玉醍醐金叵罗肉台盘气氤氲香霭莲花帐，锦罘ぜ珠珞索翠氍毹光灿烂春生柿蒂堂，曾受用风流黑头相。对槐阴昼长，趁荷香晚凉，一派笙歌洞天里响。　同前意　　巍巍九鼎臣，落落三台位；飘飘七步才，密密五兵机。门第相辉，俯仰谐天意，经纶合圣规。书架插三万旧日牙签，武库列十二清霜协戟。　　【梁州】翰墨夺人间锦乡，咳唾落天上珠玑。统雄藩肃镇西南裔。紫泥诏符分铜虎，碧油幢纛散红嫠。金麒麟绣蒙锁甲，玉暾龙带束宫衣。八卦营细柳深迷，五方旗铁马骄嘶。喜的是沙漠空狐兔尘清，江海静鲸鲵浪息，宫殿高燕雀风微。授之以德，用之以礼。因此上太平天子无为治，咫尺间九重内。唤得春来草木知，万物熙熙。　　【尾声】金瓯应已藏名讳，麟阁终当绘像仪。寄语公明董狐笔：比及待论功赐邑，铭彝勒石，先筑沙堤四十里。　子弟每心寄青楼爱人　　芳卿细细听，贱子明明道。雨云虽念想，风月不坚牢。月夜花朝，两地成耽阁，虚飘飘何日了。吐蛛丝锁不住蝶使蜂媒，衔燕泥对不就鸾窝凤巢。　　【梁州】怕不道甜腻腻恩情怎舍，瞒不过响礼法难饶。赤紧的一身万事萦怀抱。椿萱衰迈，松菊萧条；云山缥缈，烟水迢遥。则落得莺燕呼招，怎能够琴瑟和调。恰便似刘晨误入天台，洛浦神游汉皋，裴航梦断蓝桥。几遭，窨约。既知休怕甚莺花笑，便做道娶之后怎发落。少不得留与青楼做散乐，倒不毛毛。　　【尾声】从今后休将锦字传青鸟，谩把纶竿钓巨鳌。不是我巧语花言厮推调，恁如今模样正娇，年纪儿又小，则不如觅个知心俊孤老。　劝妓女从良　　丽春园有世情，鸣珂巷无公论。爱村沙欺软弱，嫌文墨笑温纯。别是个家门，饱暖随时运，诙谐教子孙。伴风姨陪月姊甚日辞栅，觅花钱偿酒债何年证本？　　【梁州】妆镜里暗暗的添了白发，酒席上飘飘的过了青春。急回头已是三十尽。粉褪了杏肋桃脸，涎干了瓠齿樱唇，尘暗了锦筝银甲，香消了彩扇罗裙。恁待要片时间拔类超群，则除是三般儿结果收因。招一个莽庄家便是良人，嫁一个穷书生便是孺人，苫一个俊孤答便是夫人。小生，暗忖。如今的这女娘每一个个口顺心不顺，多诡诈少诚信。直待红鸾活现身，可不道好景因循。　　【牧羊关】试点检莺花薄，细摩挲烟月文，真乃是有奇花便有东君。玉箫女结韦皋两世丝萝，苏小卿配双渐百年眷姻。谢天香遂却耆卿志，李亚仙疼煞郑生贫。薛琼英大享着奢华福，韩素梅深蒙雨露恩。　　【尾声】你毕罢了柳衢花市竹歌阵，我准备着凤枕鸳帏锦绣ブ，纵然道板障的娘娘有些生忿，明放着玉镜台主婚，金花诰保亲，不愿从良的也算得个蠢。　同前意　　红舒脸上桃，翠展眉间柳，粉溶肌雪腻，绿鬓云稠。一撮儿风流，带绾金双扣，鞋弯玉一钩。紫绡浓红锦腰围，银股钏珍珠臂鞴。　　【梁州】据标格是有那画阁兰堂的分福，论娇羞怎教他舞台歌榭里淹留。则落得闲茶浪酒相迤逗。昨日逢故友柳边开宴，今日送行人花下停舟。这壁急攘攘莺招燕请，那厢闹烘烘蝶趁蜂逐。恰则待热心肠相和相酬，也合想业身躯无了无休。我劝你滑擦擦舍身崖想个逃生，昏惨惨迷魂洞寻个罢手，碜可可陷入坑觅个回头。二旬，左右。他则想春花秋月常依旧，试与恁细穷究。我则索先盖座春风燕子楼，省也么叶落归秋。　　【尾声】谁不知苏卿已嫁双通叔，王氏偏怜秦少游，咱两个没添货的姻缘厮成就。天长地久，鸾交凤友，再不教你鸣珂巷路儿上走。　赠玉芝春　　休言雨露恩，不假阳和力。自天能长养，无地可栽培。素质香肌，正遇承平世。比春花别样奇。光腻腻出落着风流，清淡淡包含着旖旎。　　【梁州】人都道秦弄玉生成标格，我猜是许飞琼托化的容仪。谁承望天风吹落莺花地。承德墀无缘拜识，甘泉宫有句褒题。谢安石多曾称誉，夏黄公聊得充饥。向花神试问个真实，检春工自有个高低。风韵似软刺答石上猗兰，雅淡似矮婆娑朋中老桂，温柔似瘦伶仃雪里寒梅。有谁，认得。九茎三秀真祥瑞，相遇是何日？但能够分得微香到酒杯，不枉了玩赏忘归。　　【尾声】既不能贮雕盘蒙锦帕擎将手掌轻怜惜，也消得依画阁近兰堂着个栏干谨护持，春日春风莫虚费。你道是浮花浪蕊，他须是灵根异卉，恰不道一夜琼花落无迹。　赠玉马杓　　堪嗟和氏冤，莫讶相如亻赞。既酬雍伯志，何虑范增嫌。想像观瞻，雀尾样其实欠，鸬鹚名空自慊。有十分资质温柔，无半点尘埃ネ染。　　【梁州】温石铫徒劳磨渲，镔铁钩本费锤钳。似剜出一团酥更压着琼花艳。泼新醅分开绿蚁，掬清波荡碎银蟾。美声雀高如金斗，秀名儿近似珠帘。富石崇犹兀自等等潜潜，穷双渐也则索让让谦谦。舀得些拔禾侠家计空空，兜得些偷花汉劳心冉冉，敲得些贩茶商睡思恹恹。莫言，咱媚谄。丽春园谁敢待争奢俭，漾不下抱不厌。纵然道夏鼎高彝休将做宝贝店，也不似他情タ。　　【尾声】好向他万花丛里为头儿占，休教人百味厨中信手儿拈，恁时节添不上风流洗不了瑕玷。倾城的貌甜，连城的价添，稳情敢玩瓢戏的西施望风儿闪。　　莲卿王氏者，楼居潇洒。余颜之曰：楚馆凝眸，其所寄意　　无乃对景兴怀、欢情离思而已。因其请题，遂书此以赠焉　　碧玲珑透月窗，锦灿烂藏春帐；黑揩摸乌木几，金嵌镂紫檀床。一片风光，胜压莺花巷，名高烟月乡。绣ブ舒并宿鸳鸯，雕奁锁双飞凤凰。　　【梁州】龙脑香生瑞霭，虾须帘卷斜阳。动芳情多为凭栏望。翠柳黄鹂个个，青天白鹭行行；锦缆牙樯簇簇，金沙流水茫茫。但凝眸渐觉彷徨，忽萦怀又索包藏。锁魂桥芳草地几度离别，折柳亭拂尘会几场宴赏，落花天残灯夜几样思量。话长，意长。止不过弱红娇黛相偎傍，酝酿出雨云况。可知道宋玉当年为发扬，赋作《高唐》。　　【尾声】金鸾横玉燕都夸楚馆风流样，蟠龙髻扫翠蛾全胜巫山窈窕娘。常言道鉴柳评花不虚诳；似恁的兰心蕴芳，莲姿喷香，不由人浓蘸着霜毫细褒奖。　咏素蟾　　噪晴蛙枉叫嚎，脱壳蝉徒悲泣。缩项鳊空跳跃，攒毛猬甚稀奇。将《山海经》穷推，出乎类拔乎萃，不在山不在水。美名儿满天上人间，耍性儿傍星前月底。　　【梁州】剔秃驾彩云恰离瀛海，明滴溜趁清风又下峨嵋。捣率霜仙药的玉免偏知契。杨柳楼心弄影，娑椤树底扬辉；竹叶樽中荡漾，梅花窗外徘徊。煞强似负灵蓍九尾神龟，更压着叫扶桑三足天鸡。活不刺大罗仙手掌上奇擎，矮婆娑翰林客砚池边侍立，滑出律广寒娇寝帐里追陪。我知，就是。多管是玉之精魄之气，那雅淡那清致。可知道天宝三郎爱羽衣，险送了华夷。　　【尾声】婵娟不假铅华力，莹洁应夺造化机。相思病的郎君若医治，也不索评诊脉息；更不须调和药石，但能够半点儿琼酥救了你。　嘲妓名佛奴　　不参懵懂禅，先受荒淫戒。才离水月窟，又上雨云台。东去西来，还不了众生债。竟说甚空是空色是色，苫亻来呵四十八愿叮咛咒誓，巴镘呵五十三参容颜变改。　　【梁州】恰着老达磨泛芦叶浪游海国，又沾上阿罗汉觅桃花远访天台。那里问当年摩顶人何在？超度了千家子弟，坐化了万种婴孩。则落得拈香剪发，早难道灭罪消灾。虽然道村冯魁布施些钱财，须不曾俏双生供养在书斋。卧房儿伽蓝殿般收拾，客院儿旃檀林般布摆，门面儿龙华会般铺排。左猜，右猜。这渥洼水不曾曹溪派，那庵门甚宽大。但有庞居士般人儿莽注子扌只，便慧眼睁开。　　【尾声】张无尽气冲冲待打折了莺花寨，韩退之嗔忿忿敢掀翻烟月牌，赢得虚名满沙界。风月所状责，教坊司断革，迭配与金山寺江中贩茶客。　言志　　自怜王粲狂，莫怪陈登傲；不弹贡禹冠，谁赠吕虔刀。十载青袍，况值烟尘闹，事无成人半老。黄金台将丧斯文，白玉堂空怀故交。　　【梁州】看鞍马上诸公衮衮，听刀戈下众口嗷嗷。因此上五云迷却长安道。曳裾休叹，投笔空焦；题桥谩逞，击楫徒劳。直钩儿怎钓鲸鳌，闷弓儿难谢鹏雕。喜的是砚池内通流着千丈沧溟，诗卷里包藏着九重宣诏，书楼上接连着万里云霄。虽道是浅识，寡学。这几篇齐鲁论也不下于黄公略，捻吟髭自含笑。矫首中天日正高，豪气飘飘。　　【尾声】闲拈斑管学张草，静对黄花诵楚骚。等待新雁儿来时问个音耗；若说道董仲舒入朝，公孙弘见招，看平地风雷奋头角。　赠人　　雍容黄阁姿，卓荦青云态。彷惶忧国志，慷慨济时才。奉诏西来，冲阐雾临边界，驾天风下凤台。正正旗堂堂阵蛇鸟争辉，辚辚车萧萧马风云动色。　　【梁州】展其韬施其略孙吴是法，依于仁行于义周孔为怀。经纶迥出诸藩外。八阵旗春营柳暗，七重围夜帐莲开。六钧弓晓星迸激，双龙剑秋水磨揩。转储胥周馈饷掌上裁划，抚疲赢得营逸阃外驱差。玉免毫挥翰墨学足三冬，紫鸾诰叙勋旧恩封三代，丹墀陛列斑资步近三台。伟哉，盛哉。况赖着巍巍圣德乾坤大，露布驰玉关外。倒挽银河下九垓，净洗氛埃。　　【尾声】录丰功褒盛绩班班拟见铭钟鼐，著芳声垂后代历历终期绚竹帛。若报道东阁门前不妨碍，借尺地寸阶，进一言半策，那时节吐气扬眉拜丰采。　同前　　心怀雨露恩，气禀乾坤秀。读书尊孔孟，许国重伊周。得志之秋，文艺武皆穷究，正青春正黑头。孙吴略切切于心，齐鲁论孜孜在口。　　【梁州】瞻日月抬头是凤阙，会风云闲步是龙楼。真乃是祖生鞭不落刘琨后。千金买剑，五彩赞裘，七重围帐，半万戈矛。跨锦鞯丝辔骅骝，拥铁关金锁貔貅。论文时芸窗下摘句寻章，论武时柳营内调丝弄竹，消闲时花阴外打马藏阄。五行，本有。功名二字俱成就，能燮护会消受。一寸丹心答冕旒，愁甚么建节封侯。　　【尾声】烟沮青海城边堠，兵洗黄河天上流，庆祸皇图万年寿。蛮夷殄收，戎狄遁走，恁时节描入麒麟画工手。　同前意　　汪汪江海心，落落云霄志。昂昂经济才，矫矫郎庙姿。阃外行司，暂把牛刀试，播芳声雷贯耳。匣中剑冰涵秋水芙容，腰间带银盘花荔枝。　　【梁州】烽烟息朝廷有道，簿书闲公馆无私。笑谈间唤得春风至。昆季雍雍穆穆，友朋切切。礼法兢兢业业，规模念念孜孜。了公家无甚萦思，追欢乐有甚推辞。猎西山金仆姑锦袋雕弓，宴东阁银凿落琼筝宝瑟，游南陌紫叱拨玉辔青丝。丈夫，似此。多管是胸中寸地平如砥，嘉瑞已天赐。庭上兰孙与桂子，雨露滋滋。　　【尾声】于亲已足平生志，许国应当少壮时，虽孝场忠但如是。抱金曳紫，承恩奉旨，稳情取勋业班班照青史。　云山图为储公子赋　　长歌《陟岵》诗，饱玩《闲居赋》。倦听花底莺，羞见树头乌。日月居诸，又觉春光暮，对云山强自娱。白云边盼不见白雁来宾，青山外等不至青鸾寄语。　　【梁州】云去也山容妥贴，云来也山色模糊。真乃是一声杜宇不知处。青隐隐浑疑太华，白漫漫错认蓬壶。黑黯黯难分吴越，绿迢迢不辩衡庐。云连山远近相逐，山连云上下相续。可知道陆士衡酝酿做文章，王摩诘收拾在肺腑，狄仁杰迤逗出嗟吁。老夫，道欤。既思亲便索寻亲去，愁险峻惮劳苦。却把云山写作图，于理何知。　　【尾声】心头菽水何时足，眼底云山甚处无，寸草春晖自今古。但能够青山共居，白云共锄，才与云山做得主。　黄鹤楼　　峥嵘倚上流，突兀当雄镇。高明临大道，迢递接通津。从去了鹤山仙人，千载无音信，丹青再创新。架飞楹联走拱不下班亻垂，敞天窗赞藻井堪攀翼轸。　　【梁州】龟背织牛帘闪闪，鸳翎碧瓦鳞鳞。雕阑一目无之尽。洞庭半掬。云梦平吞。荆襄俯瞰，汉沔中分。长空远水，光风霁月纷纷。吕岩笛夜夜闻音，陶令柳年年报春，崔颢诗句句绝伦。后人，议论。都道是物华胜压东南郡，况与洞天近。降节琅敖度彩云，万象腾文。　　【尾声】汀花岸草春成阵，沙鸟风帆幕作群，我待要闲蹑金梯散孤闷。仰之北辰，俯之大坤，气势高寒立不稳。　梦游江山为友人赋　　蜀道难长怀李太白，庐山高每羡欧阳叔。江曲折多询郭景纯，海周遭曾问木玄虚。吠刚来混一皇舆，万里神游去，何须觅坦途，脚到时选胜寻幽，眼落处兴今慨古。　　【梁州】图得些风月情长沾肺腑，赢得些是非尘不到襟裾。分明记得经行处。蹑苍梧冲飞彩凤，扣扶桑撼动金乌，登雁宕惊潜木客，涉龙门啸起天吴。又不比悠悠泛一叶黄芦，飘飘跨两足青凫。散诞似李元贞松阴内干禄求名，逍遥似赵师雄梅花下开樽按舞，廓落似淳于棼槐柯上架室安居。遮莫五湖，四渎。钓竿直拂珊瑚树，天地阔渺无路。撞入仙翁白玉壶，知他是紫府也那清都。　　【尾声】湿淋浸满身香露侵毛骨，吉玎过耳清<风贵>响琚，蓦然地睁破双眸飒然悟。尚兀自炉烟馥郁，灯花恍惚，月在梧桐画阑曲。　题心远轩　　不从方外游，且向寰中住。但能通大道，何必厌亨衢。吾爱吾庐，选得陶诗句，楣间籀字书。黄庭静玩之无穷，灵源溢探之不足。　　【梁州】七窍达八荒广漠，一帘隔万里空虚。谁不知方寸地无多物。玄参黄老，易论程朱。诗敲险怪，棋较赢输。不闻满耳喧呼，只宜竟日跏趺。恰枕肱悠悠梦绕华胥，不动脚默默神游洛浦，才合眼飘飘身在蓬壶。本无，间阻。山林城市俱同路，解到此中趣。便觉吾生百虑疏，遐迩何如。　　【尾声】光风转蕙春生户，幽草生香月到除，不离蒲团三二步。休道星蹿月窟，遮莫天关地轴，垂拱之间在环堵。　赠儒医任先生归隐先生善写竹　　江湖老姓名，风月闲人物。文章新制作，礼乐旧规模。暮景桑榆，杏林好春无数，橘泉甘乐有余。一丝风曾钓鲸鳌，九转丹恰成龙虎。　　【梁州】核老聃千言道德，问安期万劫荣枯。常则怕白云引入青山去。包含丹篆，簸弄明珠。逍遥巾帻，懒散襟裾。虽不曾指南阳卖却茅庐，少不得傍东湖苫个屠苏。菊花枕满头香雾氤氲，梅花帐满鼻香风馥郁，芦花被满身香雪模糊。淡然，自足。可知道黄金不卖长门赋。将千亩渭川竹，写作江南烟雨图，畅不尘俗。　　【尾声】清溪道士为宾主，东里先生问起居，谢却红尘是非路。清茶自煮，浊醪旋沽，日日高歌紫芝曲。　卓文君花月瑞仙亭　　青袅袅垂杨近画楼，响溅溅暗水流花径。轻香风翻翠幌，光辉辉银或射雕楹。悄悄冥冥，出绣户瑶阶静，步苍苔罗袜冷。翠袖薄玉臂生寒，金翘乌云堕影。　　【梁州】横斗柄珠星灿灿，界勾陈银汉澄澄。恰行到梧桐金井潜身儿听。晃绿窗十分月色，隔幽花一片琴声。明出落求鸾觅凤，暗包藏弄燕调莺。一字字冰雪之清，一句句云雨之情。卖弄他穷书生酸溜溜调美才高，迤逗的俊女流急穰穰宵奔夜行，辱末煞老丈人羞答答户闭门扃。那生，可称。一峥嵘便到文园令，富贵乃天命。长门赋黄金价不轻，可知道显姓扬名。　　【尾声】恰待要班趋北阙身初定，谁承望梦入南柯唤不醒，且休将《史记》里源流细参订。传奇无准绳，关目是捏成，请监乐的先生自思省。　素兰　　春含九畹芳，香得三湘瑞。名高萼绿华，梦入郑燕吉。虽然道满目芳菲，不与群芳比，群芳自不及。有十分雅态幽姿，无半丝浮花浪蕊。　　【梁州】包哑谜栽排了陶谷，寄情诗奚落煞张硕。谁承望天风吹落莺花地。紫芽荏苒，丹颖葳蕤。檀心馥郁，翠带离披。也不弱月桂寒梅，便休题杜若江篱。日烘烘有绿艳醺酣，风似翠裙摇曳，露浸浸如香汁淋漓。若非，异卉。楚大夫怎肯纫为佩，更一般甚清致。纬天经地鲁仲尼，也将他演入金徽。　　【尾声】既不着珠帘翠幕深遮闭，也消得绣槛雕栏谨护持，试与知音细论议。恁待要笔尖上品题，眼皮上爱惜，则除是描入明窗画图里。　赠草圣　　括造化攒成赤免毫，挽沧溟磨彻乌龙墨。灿日月光摇玉版笺，吐烟云香彻紫英石。四宝清奇，潇洒芸窗内，风流莲帐底。念孜孜八法八诀，意悬悬六书六体。　　【梁州】指其掌画其腹云崩露垂，得之心应乎手电走风飞。天然一笔无穷意。秋蛇春蚓，野鹜家鸡。跳龙卧虎，渴骥狰猊。有阴阳偃仰精微，无偏枯向背支离。乐毅论太名箴敷扬出忠烈之风，逍遥篇孤雁赋酝酿出神仙之气，曹娥碑告誓文摸临出孝弟之规。遮莫醒兮，醉兮。一挥一洒非游戏，干喜怒系明晦。可知道笔冢累累墨作池，名重京畿。　　【尾声】谁不道十年草圣通三味，我则知一日偷闲测万机。常闻得青琐高贤自评议：比着那颜真卿健笔，王右军妙迹，真乃是一色长天共秋水。　题友田老窝　　桧当轩作翠屏，月到帘为银烛。柳绵铺白毡，苔线展紫绒<毛莫>。四壁萧疏，若得琅护，何须藤蔓补。听了些雨打窗下芭蕉，看了些日照盘中苜蓿。　　【梁州】破陆续歇两肘疲童洒扫，烟刺答漏双肩老妪供厨。主人自得其中趣。隔墙贯酒，凿壁观书。拾薪煮茗，赁辅载蔬。雀堪罗忙煞蜘蛛，鼠无踪闲煞狸狐。寂寞似莱鞠县范史云琴堂，虚敞似临邛市马相如酒垆，潇洒似浣花溪杜子美茅庐。坦然，自足。地里拨灰吟出惊人句。想石崇在金谷，止不过锦障春深醉绿珠，今日何如？　　【尾声】送将穷鬼出门户，描取钱神入画图。但能够半点阳和到乔木，管城子进取，孔方兄做主，翻盖做十二瑶台列歌舞。　赠教坊张韶舞善吹箫　　露万籁沉，风淡淡三更静。天空空千里水，月朗朗一壶冰。蓦闻得何处箫声，一曲中和令，其音协九成。呜呜然赤水龙吟，呖呖兮丹山凤鸣。　　【梁州】动蜿蜒幽壑潜蛟舞跃，感婵娟孤舟嫠妇魂惊。多管是秦台箫史曾参订，低韵吐游丝，柔腔度细缕萦萦。颠狂非落梅之趣，悠扬有折柳之情。七数明指法轻清，六律谐音品和平。从今后柯亭馆桓叔夏再莫横笛，昭阳殿薛寿宁何劳按筝，缑山岭王子晋不索吹笙。兀的般老成，艺能。不枉了天风吹散人间听，消郁闷发清兴。占断梨园第一名，非雀非矜。　　【尾声】仰龙楼瞻风阙孜孜念念钦皇命，趁班随鹜序落落疏疏见乐星，更那堪一点丹诚抱忠敬。常言道有麝自馨，无蓝不青，稳情取大宠着恩光辉乡井。　送车文卿归隐　　轻帆滟堆，瘦马峨嵋栈。颠风洋子浪，落日太行山。地窄天悭，长恨归田晚，徒悲行路难。平地间宠辱关心，故纸上兴亡在眼。　　【梁州】愁甚么负郭田无二顷，喜的是依山屋有三间。一回头万事都疏懒。绿蚁樽浇平磊块，紫鸾箫吹散愁烦。黄齑菜养成脾胃，青精饭驻定容颜。岸天风乌帽翻翻，拂埃尘布袖斑斑。比鹤上人不驭飙轮，比山中相不登仕牌，比壶内翁不炼金丹。得闲，且闲。多管是鹿门庞老为师范，摆脱了是非患。恰便似高枕着昆仑顶上看，人海波澜。　　【尾声】落红阶砌胭脂烂，新绿门墙翡翠寒，安乐窝随缘度昏旦。伴几个知交撒顽，寻一会淦樵调嗲，终日家龙凤团香免毫蘸。　赠会稽吕周臣　　三千丈萧萧白发生，七十岁楚楚青衫旧。抱经纶无官朝北阙，买梨锄有子事西畴。气禀清修，玉耸双肩瘦，胸涵一镜秋。蹑天根深地脉秘诀深微，步诗坛入酒社精神抖搜。　　【梁州】瞻胜迹蓬莱山不离眼底，避危途太行路长在心头。将古今吏稳都穷究。慕谢安高迈，羡陶令归休，爱戴逵洒落，学贺老风流。文房艺苑偏游，药栏花径清幽。披览著种陵书半窗星斗光芒，张玩着辋川图四壁烟云驰骤，拨刺着峄阳琴一帘风雨飕飕。淡然，自守。全胜他归山指破麻袍袖，能燮护会消受。高卧元龙百尺楼，万事悠悠。　　【尾声】恰能够天涯萍水同携手，谁承望江上莼鲈又买舟，少不的再叙离怀那时候。连床秉烛，隔离唤酒，夜雨呼童剪春菲。　赠钱塘镊者　　三万六千日有限期，一百二十行无休息。但识破毫厘千里谬，才知道四十九年非。这归去来兮，明是个安身计，人都道陶潜有见识。谁恋他花扑扑云路功名，他偏爱清淡淡仙家道理。　　【梁州】打荡着临闹市数椽屋小，滴溜着皱微波八尺帘低。自古道善其事者先其器。雪锭刀揩磨得利，花镔镊抟弄得轻疾，乌犀篦雕锼得纤密，白象梳出落得新奇。虽然道事清修一艺相随，却也曾播芳名四远相知。剃得些小沙弥三花顶翠翠青青，摘得些俊女流两叶眉娇娇媚媚，镊得些恍郎君一字额整整齐齐。近日，有谁？闲遥遥寄傲在红尘内，虽小道莫轻易。也藏着桑柘连村雨一犁，到大便宜。　　【尾声】从今后毕罢了半窗夜月樗蒲戏，洗渲了两袖春风蹴リ泥，兀的般自在生涯煞是伶俐。你觑那蝇头利微，也须是鸡肋味美，不承望陈七子门徒刚刚的快活了你。　旅中自遣　　锦囊宽闲凤琴，宝匣冷藏龙剑。篆香消闲翠鼎，书卷广乱牙签。郁闷恹恹，青琐论无心念，紫霜毫不待拈。赢似老文园病渴的相如，寂寞如居海岛伤怀的子瞻。　　【梁州】看白支闲出岫频移净几，爱青山正当窗不卷疏帘。客房儿冷落似邯郸店。心滴碎铜壶青漏，耳愁闻铁马虚檐。肠欲断阶前夜雨，梦初回屋角秋蟾。一片心远功名无甚沾粘，两只脚信行藏有甚拘钤。经了些摧舟楫走蛟鼍鲸窟波翻，行了些坏车轮被虎豹羊肠路险，过了些连云梯绝猿犹鸟道峰尖。静中，自检。事无成志不遂人情欠，休施逞且妆俭。但得个小小生涯足养廉，甘分鳞潜。　　【尾声】能文章会谈化才高反被时人厌，守清贫乐清闲运拙频遭俗子嫌。有一日际会风云得凭验，那时节威仪可瞻，经纶得兼，正笏垂绅远佞谄。　题白梅深处　　罗浮山接渺茫，大庾岭横冥，凌风台迷汗漫，却月观阻迢遥。意会神交，想得到行得到，一逢春一遇着。蕊疏疏花密密蓓蕾葳蕤，干盘盘枝挺挺槎牙夭矫。　　【梁州】品藻着世上色无瑕疵的雅淡，评论着天下花无褒贬的孤高。长记得看花时有几样儿堪称道。露点滴珠融腻粉，烟朦胧翠护轻绡；风摇曳香飘麝脑，雪模糊玉压琼瑶。厌桃杏灼灼夭夭，伴松篁洒洒潇潇。何水曹一生心爱得绸缪，林和靖两句诗联得妙巧，宋广平八韵赋撰得风骚。想度，暗约。我猜似梨云一片连溟漠，指顾间自吟啸。但则觉花气氤氲袭毳袍，白茫茫万树千条。　　【尾声】全不似梦游东海寻三岛，真乃是身在西湖过六桥。嘱付那羌管呜呜莫吹落，等待着籁声悄悄。月华皎皎，看一会疏影横斜到清晓。　题崇明顾彦升洲上居　　潮生玉马来，沙涌多鳌动，水天涵上下，浦溆控西东。四望无军，一片玻璃莹，梯航万里通。荡炎蒸青风六月凄凄，翻渤渤红桃浪三春光。　　【梁州】近睹着扶桑野阳乌闪烁，遥认着蓬莱山烟霭冥蒙。天然幽胜堪题咏。柔桑蔼蔼，秀麦，丹椒簇簇，碧苇丛丛。闹人烟生意从容，旧家风礼节谦恭。宴斯堂何时不馔鸡豚，居是洲何代不生麟凤，观于海何年不化鱼龙。岁丰，廪充。喜的是年年布俗催春种，知用舍，厌迎送，睡彻东窗日已红，乐在其中。　　【尾声】幽寻不索桃源洞，高卧何须太华峰。但得个留心诵周孔，研朱墨训蒙，买犁锄务农，则消得赡老良田二三顷。　桧轩为越中沙子正赋　　得指教三迁好住居，便栽培十丈深根蒂。能借取四时春造化，似生成一片翠屏帷。大刚是即景成规，直干攒楹密，横柯压栋齐。但将翰墨褒题，不假丹青绘饰。　　【梁州】青郁郁柏叶松姿备体，浓馥馥芝香术气沾衣，更几般天然景趣谐人意。风过处线篁嘹亮，月来时金碧光辉。檐露洒珠玑点滴，篆烟生紫黛霏微。虽无华丽芳菲，端实萧爽清奇。奢可效七松家绮幕围风，清末让五柳庄黄花绕篱，贵不幕三板堂画戟当扉。料伊，所为。单指着岁寒眼底为交契，况值太平世，一样肝肠似铁石，愁甚么雪虐霜欺。　　【尾声】映疏帘笼曲槛盘旋着夭矫蛟龙势，傍危栏依短砌踞耸著狰狞虎豹威。我试将过眼的风光自评义：十万户会稽，八百里鉴水，纵有些亭台则是栽桃李。　题支巢　　揽将天上云，占却山头树。树头云，云底树扶疏。从此归欤，混沌安心素，微茫隔世途。既然以天地为家，甘分与林泉做主。　　【梁州】门径窄何须绰楔，栋梁低不用楔栌。道人自有安排处。慢慢构造，巧巧支吾。宽如舴艋，小若屠苏。但知变化须臾，还看聚散何如。云生也四壁模糊，云定也一团蓊郁，云收也万象空虚。羡乎，笑乎。方信道白云本是无心物。谁把此中趣，淡淡浓浓写作图，畅不尘俗。　　【尾声】听琴鹤至分床宿，送果猿来借榻居，绝胜当年老巢父。怡然自娱，恬然自足，再不从龙化甘雨。　赠王观音奴　　出西方自在天，受南海无边愿。宫妆宜水月，香步绕金莲。体态婵娟，绿杨柳腰枝软，白鹦哥声调圆。结百千万种良因，示五十三参化显。　　【梁州】苦海阔色空未脱，爱河深情欲相牵。今生不了前生愿。慈悲厚德，救苦真言。枝头甘露，瓶里香泉。旃檀林夜月娟娟，雨花台苦恨绵绵。宰官身进宝归依，善男子赍金募缘，老门徒统镘参禅。上天，下天。龙华会里曾相见。叩庵门觅方便，指点其中意已穿，心绪悬悬。　　【尾声】拟将樱络千金串，结就珍珠七宝钿，世世生生作姻眷。脱空心告免，指山盟是谝，则不如剪发燃香意儿远。　赠王善才　　手曾将千眼佛绿柳瓶，身曾侍七宝岩红莲座。目曾瞻普陀山金孔雀，心曾记南海岸玉鹦哥。为一念差伪，离水月观音阁，堕风尘锦绣窝。金刚刃怎割愁肠，甘露水难消业火。　　【梁州】记五十三参坎坷，爱四十八愿奔波。舍身崖一片声名大。风魔了智广，病愁煞维摩，痴迷了六祖，调笑煞弥陀。则为你送行云两点秋波，舞香风六幅春罗。至诚人但焚香有愿须酬，兹悲友既剪发随缘较可，薄情郎纵赍金没福难合。俺呵，敢么？多持七宝香璎珞，既相承怎空过。指点其中自忖度，于意云何？　　【尾声】衣垂舞凤珍珠颗，髻挽蟠龙翡翠螺，粉脸生香衬莲萼。龙华会见他，香音国有他，誓结今生善因果。　赠妓宋湘云　　送飞琼下九天，驾弄玉游三岛，伴巫娥临楚台，偕裴子赴蓝桥。景物飘飘，翻覆手谁能料，去来心怎忖度。舞香风暮暮朝朝，酣雨花花草草。　　【梁州】飞南浦新愁冉冉，度东墙旧恨迢迢。锁朱楼不放春光晓。记崔生密约，感苏子寂寥；任酸斋笑谑，怪杜牧粗豪。果无心不趁轻薄，若随风一任低高云呵您休得蔽蟾宫妒嫦娥夜色娟娟，云呵您休得横秦岭使退之忧心悄悄，云呵您自合下巫山感襄王魂梦飘飘。想着，念着。梨花枕上闲情绕，既徘徊莫萧索。一曲清歌驻碧霄，巧笔难描。　　【尾声】云呵您片时聚散情虽少，几处飞来恨怎消，日幕江东信音到。休低迷画桥，休深笼翠阁，则不如为雨为霖润枯槁。　赠妓素兰　　散清风烟月中，逞素质风尘内，染一枝春色淡，攒两叶翠痕低。束具含犀，另一种风流意，比群芳分外奇。俏如荪名重秦楼，娇似芷声扬楚国。　　【梁州】天谪下仙葩圣卉，世修来雪骨冰肌。等闲谁许问容易。玉盘儿生长，锦窖儿栽培。影双双连理，叶小小菩提。幽斋结相宜，赏兰亭修禊闲题。胭脂瓣洗渲净天香，金花粉调和成玉蕊，素檀心抽拣出柔荑。巧移，俏植。舞蹲一念腰肢细，解人意。笑杀春风不敢吹。种种相宜。　　【尾声】并头莲合欢草多清致，如意朵珊瑚枝有价值，瘦影清香足风味。海棠娇莫比，芙蓉色怎及？雪窗下玲珑镜儿里。　冬景题情　　一轮寒日沉，四野彤云布。九天飞碎玉，万里迸明珠。无语嗟吁，却早年华莫，那堪岁又徂。纵然有机杼千张，织不就离愁万缕。　　【梁州第七】愁一阵一阵阵痴呆了心目，恨一番一番番瘦损了肌肤。大会垓烦恼在眉尖上聚。锦帏罢设，绣榻慵铺；翠衾闲剩，鸳枕空虚。怪不得活计萧疏，可知道音信全无。这雪蓝桥路一霎儿迷漫，这风武陵溪一时儿冻住，这云楚阳台一会儿埋没。全不想旷夫，怨女。闲吟柳絮因风句。你便有一千树梅花香透骨，也梦不到罗浮。　　【骂玉郎】孤眠展转伤情绪，捱玉漏，滴铜壶。花开不管流年度，共谁人拥红炉，斟绿醑，歌《白苎》。　　【感皇恩】冷落了金屋娇姝，寂寞了玉堂人物。这其间老了潘安，瘦了沈约，病了相如。怕不待勉强须臾，将惜身躯。磕不破玉马杓，解不开愁布袋，摔不碎闷葫芦。　　【采茶歌】几时得笑喧呼，醉模糊，只吃的满身花影倩人扶。同月淹留成间阻，碧梧栖老凤凰雏。　　【尾声】长吁短叹三行度，旧恨新愁几万斛，不证果相思对谁诉。他有那锦心绣腹，我有那冰肌玉骨，但能够雨尤云那些儿福。","dynasty":"元代","title":"【南吕】一枝花　春思"}
{"author":"汤舜民","content":"月晃银河淡，庭空珠露湿，天阔玉绳低。篥城头奏，蝼蛄阶下泣，络纬并边啼，一弄儿秋声闹起。　隐居　　户列青丝桧，庭栽玉枝兰，炉养紫金丹。书玩东西汉，诗吟大小山，我占古今间，高迈如袁安、谢安。","dynasty":"元代","title":"【商调】知秋令　秋夜"}
{"author":"汤舜民","content":"木犀风淅淅喷雕棂，兰麝香氲氲绕画屏，梧桐月淡淡悬青镜。漏初残人乍醒，恨多才何处飘零。填不满凄凉幽窖，捱不出凄惶梦境，打不开磊块愁城。　解嘲　　怀揣着讪脸入青楼，口带顽涎饮玉瓯，手搦着冷汗偎红袖。人都道我中年也不害羞，对相知细说个缘由。蠢咻的脑间病，村沙的骨肉丑，风流的老也风流。　闻赠　　四时ブ褥锦重叠，八面帏屏花艳冶，一床衾枕春罗列。铺排得门面儿别，据风流更有三绝。肉沾着书生麻木，手汤着郎君趔趄，眼梢着子弟乜斜。　赠美色　　海棠魂幻出个俊形骸，兰蕊香结成个软性格，尘烟煤点面着蛾眉黛。媚孜孜春满腮，既相逢合问个明白：何年间离了月殿？甚风儿吹下楚台？是谁人赚出天台？　又　　舞裙低翠绒纱，云髻松盘青绀发，玉纤赖护冰绡帕。芳年恰二八。向樽前数种儿撑达。醉眼儿偷付些春信，甜口儿翻腾些嗑呀，热心儿出落着欢恰。　赠别　　碧茸茸芳草殿青毡，白点点残梅撒玉细，黄绀绀弱柳拖金线。雨声干风力软，去匆匆无计留连。唱阳关一声声哀怨，醉歧亭一杯杯缱绻，上河梁一步步俄延。　有所赠　　莺煎燕聒惹相思，雁去鱼来传恨词，蜂喧蝶闹关心事。俺风流的偏惯此，三般儿寄语娇姿：昏迷着无明无夜，凄凉得半生半死，团圆是何日何时？　闻嘲　　陷入坑土窖似暗开掘，迷魂洞囚牢似巧砌叠，验尸场屠铺似明排列。死温存活打劫，招牌上大字儿书者：买笑金哥哥休俭，缠头锦婆婆自接，卖花钱姐姐无赊。　代人送　　干相思心绪乱如丝，虚疼热恩情薄似纸，死亻孱亻愁语话儿尖如刺。姆王魁信有之，不由人提起当时。一间别一番害，一欢娱一个死，你自寻思。　送友人南闽府悴　　西湖诗酒旧风流，上国山川惬壮游，中天雨露新除授。正青春正黑头，判黄堂黼黼皇猷：豪气双龙剑，文章五风楼，名动南州。　送友还乡　　淡烟蒙草翠萎蕤，细雨沾花红点滴，软风着柳金摇曳。春光图画里，想人生聚散谁知？昨日开画船西湖欢笑，今日供祖帐东门叹息，来日唱阳关南浦别离。　和陆进之韵　　得峥嵘我怎不峥嵘，倦懵憧咱非真懵憧，要知重人越不知重。嘻嘻冷笑中，叹纷纷眼底儿童。莫听伤时话，休谈盖世功，愁对东风。　　守书窗何日离书窗，瞻玉堂何时步玉堂，避风浪何处无风浪。浮生空自忙，赋登楼醉墨淋浪。怨花柳春三月，误功名纸半张，愁对斜阳。　　使聪明休使小聪明，学志诚休学假志诚，秉情性休乔真情性。江湖已半生，伤心一事无成。物换人非旧，时乖道不行，愁对书灯。　　守清贫随分乐清贫，求荐人何方可荐人？说聪俊谁肯怜聪俊？儒冠多误身，谩夸谈子曰诗云。黑鬓三分雪，貂裘一寸尘，愁对芳樽。　送友人应聘　　紫云宫殿拥蓬莱，黄道星辱拱泰阶，清时雨露沾蛮貊。乾坤春似海，拜龙颜一笑天开。官厨酒分银瓮，御筵花袅翠牌，带天香两袖归来。　题情　　生香玉碾就美容仪，回文锦攒成巧见识，解语花簇出春娇媚。佳人难再得，翠裘寒鸳侣分飞。花解语谁怜憔悴，锦回文难传信息，玉生香怎受狼籍。　送友归家乡　　绯榴喷火照离筵，紫楝吹花扑画船，绿莎带雨迷荒甸。望乡关归路远，恼人怀休怨啼鹃。南陌笙歌地，西湖锦绣天，都不如松菊田园。　　高烧银蜡看锟钅吾，细煮金芽揽辘轳，满斟玉倾。离怀开肺腑，赤紧的世途难况味全殊。麟脯行犀者，驼蜂出翠釜，都不如莼菜鲈鱼。　京口道中　　露浸浸芳杏洗朱颜，云冉冉晴峦闪翠鬟，烟蒙蒙弱柳迷青盼。天然图画间，恼离人情绪艰难。乞留屈律归鸿行断，必不容蹇驴步懒，咿呖呜刺杜宇声干。　为东湖友赋　　银盆水浸牡丹芽，青琐窗涵翡翠纱，绛台灯籼胭脂蜡。东湖处土家，闲遥遥更有生涯。占断沧波垂钓，锄破白云种瓜，拂开红雨寻花。　道中值雪　　拂寒生踉跄步空□，踏冻雪趑趄度浅湾，拨荒榛屈曲盘深涧。抵多少庐山高蜀道难，对梅花细说愁烦。谁家无锦衾毡帐？那答无银筝象板？何处无玉辔雕鞍？　旅舍秋怀　　半窗风雨夜潇<风蚤>，四壁啼づ秋闹炒，一篝残蜡人寂寥。海天长归梦杳，最关情行李萧萧。丰城剑消磨了龙气，中山笔干枯了兔毫，峄阳琴解脱了鸾胶。　山中乐四阕赠友人　　山盘龙脊露岩崖，屋络蜂房绕第宅，溪分弱尾通津濑。可知道其中有俊才，乍相逢便见襟怀。对潮门时时开放，北海宴朝朝布摆，南州榻夜夜铺排。　　千章乔木播奇芳，九畹猗兰霭素香，一庭幽草含佳况。胜陶家五柳庄，闲遥遥断送流光。引赤脚山童刘药，看白发农夫击壤，听苍髯渔父鸣榔。　　龙洲低蘸乱云隈，石笋高撑空翠里，钓台横刺沧浪内。筑楼居深遁迹，展幽怀别有新奇。宝篆香燃宝兽，玉乳茶浮玉杯，金盘露滴金。　　耕云耨水治生涯，说雨谈云□笑耍，撩云拨□□闲暇。胜山中宰相家，任树头ㄋ鹊啼鸦。实不望修身儒业，□准备应差县衙，不思量献策京华。　自述　　龙涎香喷紫铜炉，凤髓茶温白玉壶，羊羔酒泛金杯绿。暖溶溶锦绣窟，也不同探花风雪何如。一步一个走轮飞，一日一个繁弦脆竹，一夜一个腻玉娇酥。","dynasty":"元代","title":"【双调】湘妃引　秋夕闺思"}
{"author":"汤舜民","content":"问扬州萦怀抱，城开锦绣，花弄琼瑶。红楼百宝妆，翠馆千金笑。一自年来烟尘闹，月明中声断鸾箫。绝了信音，疏了故旧，老了英豪。　金陵怀古　　问钟陵纷纷事，衣冠似古，风物随时。台空江自流，风去人不至。晋阙吴宫梁王寺，费古今多少诗词。山围故国，歌残玉树，香冷胭脂。　姑苏怀古　　问姑苏繁华地，曾闻鹿走，谩说乌栖。黄金销范蠡身，花露滴西施泪。一代英雄如昨日，卧麒麟高冢累累。长洲野草，孤城流水，古殿残碑。　钱塘怀古　　问钱塘西湖路，几番有梦，十载无书。柳边苏小家，花下逋仙墓。总是当年题诗处，料应来满目荒芜。亭台拽塌，笙歌静悄，风物萧疏。　别友人往陕西　　有志在诗书，无计堪犁耙。十年作客，四海为有。休言许劭评，不买君平卦。望长安咫尺青云下，路漫漫何处生涯。知他是东陵种瓜，知他是新丰酒，知他是韦曲寻花。　友人为人所诬赶杭　　袖拂瘐公尘，人上杨朱路。襟怀磊块，囊橐萧疏。应门无三尺童，倚闾有七旬母。锦笺题到关情处，真乃是一般愁一样嗟吁。去则去沧波中白鸥念侣，想则想瑶台畔青鸾寄语，盼则盼碧天边紫凤衔书。　送友回陕　　书剑不求官，萍水常为客。嫌的是骑驴灞桥，喜的是走马章台。生来解佩心，捏尽看花怪。短帽轻衫春风外，等档间袖得香来。青门绮陌，花营锦寨，谁不知宋玉多才？　送人迁居金陵　　昨日武林春，明日阳关晚。鲲鹏路远，鸥鹭盟寒。羞将鲁酝斟，笑把吴钩看。一札征书休辞惮，赤紧的五云深咫尺天颜。头颅未斑，功名莫懒，富贵何难！眼落处是田园，脚到处为乡党。须开笑口，休断情肠。春风朱雀桥，夜月乌衣巷。恰便是离却人间居天上，更三般儿绝胜钱塘：瞻九重乾坤荡荡，看六市人烟穰穰，听五更珂锵锵。　　芳草短长亭，流水东西渡。满怀怅怏，举步趑趄。非酬击楫歌，不献凌云赋。地阔天高金陵路，有纶竿何处无鱼。说甚么光阴迅速，愁甚么云山间阻，问甚么松菊荒芜。　送丁起东回陕（斯人学煅炼）　　玉立照青春，金匮消白日。调和内景。运化玄机。虽无胶漆情，还有醇醪味。执手河梁君须记，再相逢何处追随。知他在华阳武夷？知他在丹山赤水？知他在玄圃瑶池？","dynasty":"元代","title":"【中吕】普天乐　维扬怀古"}
{"author":"汤舜民","content":"谁将香雪制芳丛？表里清辉莹。照破扬州旧时梦，玉玲珑，粉溶酥暖丹心重。堂深夜水，影摇枝动，吹灭一帘风。　春情　　娇娥一捻粉团香，搭伏定牙床上。雨魄云魂恣飘荡，唤才郎，攻书独坐何情况？看看的月临绣窗，寒生罗帐，睡早些又何妨？　姚江夜泊　　江风吹雨响飕，寒渗青衫透。花烛银台玉虫瘦，敉更筹，客窗正是愁时候。十年浪游，几家观□，□□□心头。　姑苏感怀二首　　孤城一带锁寒涸，芳草青青遍。闲煞谁家旧庭院，最凄然，飞飞总是南来燕。犹兀自垂杨路边，断桥前面，都缆着送穷船。　　姑苏台上望姑苏，一片青无数。小雨残红日将暮，接吾庐，白云不断愁来路。花间杜宇，天边孤鹜，脱板的望乡图。　吴兴晚眺　　夕阳楼阁蘸平湖，影浸粼粼绿。人在雕栏最高处，指城隅，浅山一簇浮寒玉。黄梅酿雨，白云笼树，一幅范宽图。","dynasty":"元代","title":"【越调】小桃红　琼龙灯"}
{"author":"汤舜民","content":"王冕几流在，林逋音问远，叹西湖几翻更变。料得春光不似前，憔悴了粉容娇面。　蹴リ　　软履香泥润，轻衫香雾湿，几追陪五陵豪贵。脚到处春风步步随，占人间一团和气。　梅女吹箫图　　髻青螺小，钗横玉燕低，背东风为准凝睇。闲拈凤箫不待吹，恐梅花等闲飘坠。","dynasty":"元代","title":"【双调】寿阳曲　题墨梅"}
{"author":"汤舜民","content":"郎上孤舟，片帆无计留。妾倚危楼，寸心无限愁。红雨打船头，苍烟迷渡口。眼底阳关，今宵何处宿？梦里阳台，此情何日休？这番相思直恁陡，名利相迤逗。未够两宵别，又早三分瘦，五花诰几时得到手。　　江雨淋淋，梅垂无数金。庭树阴阳，蝉鸣不调琴。鹦鹉罢双斟，鸳鸯闲半枕。粉汗浸浸，碧筒羞自饮。神思沉沉，白头愁自吟。青鸾晓来传信音，昨夜灯花谶。且教宁耐些，别不叮咛甚，刚写道小生除翰林。懒听笙歌，酒空金叵罗。倦对妆盒，尘蒙珠络索。眉黛扫青蛾，髻云松翠螺。人在鸣珂，功名都蹬脱。路阻关河，音书越间阔。西风小亭黄叶多，镇日垂帘幕。鸾钗颠倒簪，鸳枕弯ㄣ卧，孤飞儿应似我。　　去岁观梅，折花亲赠君。今岁观梅，对花不见人。别处恋新婚，抛离美眷姻。使得囊空，心儿不自忖。寄得书来，话儿不甚准。秀才每则理会虚调文，就里没公论。不趁雨云期，只待风雷信，急回来土牛儿鞭罢春。　闺怨　　罗袖偷掩，泪珠凝粉腮。宝镜羞看，鬓云松玉钗。飞絮点香阶，落红铺翠苔。去了青春，青春不再来。巴到黄昏，黄昏怎地捱？推开绿窗邀月色，问月人何在？欢娱往日多，烦恼今番煞，将一片惜花心愁窖里埋。　　香透帘栊，藕花风渐生。影上阑干，梧桐月正明。何处理银筝？谁家调玉笙？空有佳音，住音不待听。料想归期，归期未有程。他卖词章在柳营花阵里逞，不管人孤另。扯破紫香囊，摔碎青铜镜，西厢下再不和月等。满泛霞杯，羞歌白苎词。浓蘸霜毫，倦题红叶诗。心绪乱如丝，人情薄似纸。待害相思，相思干害死。投至别离，别离何似此。恨天涯寡情游荡子，堕却青云志。烟花惹梦魂，风月关心事，便那里步蟾宫折桂枝。　　孔雀屏开，半遮银蜡光。翡翠衾寒，多薰宝篆香。枕剩绣鸳鸯，钗闲金凤凰。恨杀飘蓬。飘蓬薄幸郎。瘦损风流，风流窈窕娘。梅花影儿才上窗，越恁添愁况。砧声耳畔来，月色帘前晃，问离人断肠也不断肠。","dynasty":"元代","title":"【双调】对玉环带清江引　四景题诗"}
{"author":"汤舜民","content":"问西湖昔日如何？朝也笙歌，暮也笙歌。问西湖今日如何？朝也干戈，暮也干戈。昔日也二十里沽酒楼香风绮罗，今日个两三个打鱼船落日沧波。光景蹉跎，人物消磨。昔日西湖，今日南柯。　题金山寺　　砥中流玉立如拳，镜里楼台，画里林泉。虹连断浦成桥，风送轻舟作浪，水吞平地成天。七宝塔斜倚着扶桑树边，三神山刚对着枯木堂前。两般儿尘世难言，照残经借得蛟蚌，清香分得龙涎。　留别友人　　乍相逢同是云萍，未尽平生，先诉飘零。淮甸迷渺渺离愁，淮水流滔滔离恨，淮山远点点离情。玉薤杯拚今朝酩酊，锦囊词将后会叮咛：鱼也难凭，雁也难凭。多在钱塘，少在金陵。　忆维扬　　羡江都自古神州，天上人间，楚尾吴头。十万家画栋朱帘，百数曲红桥绿沼，三千里锦缆龙舟。柳招摇花掩映春风紫骝，玉玎珠络索夜月香兜。歌舞都休，光景难留。富贵随落日西沉，繁华逐逝水东流。　戏赠赵心心　　记相逢杨柳楼心，仗托琴心，挑动芳心。咒誓铭心，疼热关心，害死甘心。他爱我被窝里受打骂耐禁持约的小心，我念他卧房中舍孤贫救苦难的慈心。但似铁球儿样在波心，休学漏船儿撑到江心。恁若是转关儿负我身心，我定是尖刀儿剜你亏心。　题舜江寺　　乱云堆出禅关，金碧交辉，松桂生寒。银河倒挂觚棱，红日低悬殿角，翠涛怒拍阑干。登上方接下土万里花生醉眼，开东阁敞西楼四围山拥青鬟。风荡幢幡，烟散旃檀。地僻尘稀，天上人间。　中秋戏题　　去年旅邸中秋，樽俎荒凉，罢却秦讴。今年旅邸中秋，囊箧萧疏，典却吴钩。叹浮生动不动静不静似袁宏泛舟，算哀弦上不上下不下如庚亮登楼。饮兴都休，乐事难酬，向君平问我行藏，任嫦娥笑我淹留。　送任先生归隐　　先生乐道闲居，半似归山，半似归湖。捣玄霜造化为工，煮白石阴阳为炭，炼黄金天地为炉。紫竹竿临流钓鱼，青藜杖燃火观书。人世何如，冷暖何如？也效张良，也效陶朱。　赠友二篇　　旅途中邂逅相知，谦让雍容，慷慨魁奇。金环压辔玲珑，宝带攒花蹀躞，华裾织翠葳蕤。门静肃霜明剑戟，柳阴森风旌旗。圣德巍巍，黄道熙熙，一寸丹心，万代光辉。　　正青春已遂功名，雨露鸿恩，霄汉鹏程。纛撒红厘，旗翻赤羽，剑吐苍精。翠柳营金花帐重ブ列鼎，玉鼻驹青丝辔走马飞鹰。北塞尘清，南海浪平，紫宸殿圣德宣扬，丹书诰勋业分明。　赠友人崇彦名　　葭灰动大地春风，千里而来，一笑相逢。陶然樽中。乐矣檀槽弦上，优哉枭雉盆中。韬其光遁其迹学半世懵幢，得于心应于手有千般剔透玲珑。会也匆匆，别也匆匆。今宵灯火连床，明朝烟水孤蓬。　　友人客寄南闽情缘眷恋代书此适意云　　望三山远似蓬莱，一点真情，几样离怀。锦鲤沉书，青鸾泣镜，玉燕分钗。长叹吁短叹吁舒心儿自解，有缘分无缘分哑谜儿难猜。花艳冶忽地风筛，月团圆淹地云埋。漏船儿撑不过蓝桥，碎砖儿垒不就阳台。　其二　　望三山远似瀛洲，有限情缘，无限忧愁。眼迷着日残西沉，梦绕着行云南去，情随着逝水东流。往常时热厮沾甜心如好酒，今日个干相思苦恹恹闷似悲秋。盟誓难休，欢乐难酬。桃源洞烟水模糊，芙蓉城风雨飕飕。　其三　　望三山远似蓬壶，捱到如今，提起当初。槟榔蜜涎吐胭脂，茉莉粉香浮，荔枝膏茶搅琼酥。花掩映东墙外通些肺腑，月朦胧西厢下用尽功夫。好事成虚，新变成疏；生待何如，死待何如？　其四　　望三山远似蓬瀛，病眼生花，骨瘦伶仃。填不满愁坑，撇不下愁担，打不破愁担。温太真玉镜台都成画饼，郭元振红丝幔落得虚名。静对书灯，闷靠帏屏。相思鬼缠得昏昏，睡魔神翻作惶惶。　其五　　望三山雾锁云屯，锦惬消香，宝剑生尘。好光景须臾，美姻缘倏忽，热恩爱逡巡。辜负我乡□浆春风绿樽，冷落他梨花院暮雨朱门。往事休论，旧物犹存。帕儿里粉汗斓斑，鞋儿上针线殷勤。　其六　　望三山雾绕云迷，两字参商，千里别离。疼热因他，凄惶为我，消息凭谁？才问肯不住的灯花儿报喜，未成婚怎禁他灵鹊儿喳谪？越聪明越恁昏迷，越思量越恁猜疑。心荡荡似一缕游丝，事朦胧如数着残棋。　其七　　望三山雾锁云连，饿眼频睁，馋口空涎。有离间的欢娱，不明白的姻眷，无破绽的婵娟。裴少俊才上马滴溜的扬了玉鞭，张君瑞恰调琴支楞的断了冰弦。难诉难言，堪恨堪怜。伤心泪湿透青衫，断肠词题满云笺。　其八　　望三山雾锁云埋，帚箕无凭，琴瑟难谐。转头人是人非，迅指花开花落，惊心春去春来。学不得秦萧史跨彩凤重登凤台，赶不上晋刘晨采云芝再入天台。画眉手慵抬，评花口羞开。但能够鸾凤和鸣，尽教他莺燕疑猜。","dynasty":"元代","title":"【双调】天香引　西湖感旧"}
{"author":"汤舜民","content":"问春来何处忘机？小奚奴相趁相随。傍柳行乌纱翠湿，踏花去马蹄香细。　　翠幄银屏锦绣围，莫放春归。人生七十古来稀，便做道一百岁，能几度醉如泥！【幺】韶华迅速难拘系，杜鹃声只在楼西。北海樽，东山妓。春风天地，何日不寒夜。　夏　　问夏来何处徜徉？闲遥遥傲煞羲皇。啜□碗清冰蔗浆，卧藤簟翠ブ绡帐。　　细柳垂丝过粉墙，满地清凉。金河流水玉莲香，微风荡，香满看书窗。【幺】《离骚》读罢空惆怅，叹独醒谁吊罗江？角黍盘，菖蒲酿。榴花亭上，来日庆端阳。　秋　　问秋来何处盘游？醉乡中罗列珍羞。巨口鲈红姜素藕，团脐蟹锦橙黄柚。　　丹桂开花满树头，金粟娇柔。玎帘幕不垂钩，天香透，无地不风流。【幺】亭台净扫无纤垢，胜当年庚亮南楼。传画烛，焚金兽。碧天如昼，今夜赏中秋。　冬　　问冬来何处从容？千金裘五彩蒙茸。鱼游锦重衾密拥，驼绒毡软帘低控。　　揽碎银河战玉龙。鳞甲琮琮。楼台上下水晶宫，堪题咏，人在画图中。【幺】昏昏一枕梅花梦，觉来嘱咐山童：柏叶杯，椒花颂。管弦齐动，明日送残冬。","dynasty":"元代","title":"【正宫】脱布衫带小梁州　四景为储公子赋凤阳人春"}
{"author":"汤舜民","content":"故园一千里，孤帆数日程，倚篷窗自叹漂泊命。城头鼓声，江心浪声，山顶钟声。一夜梦难成，三处愁相并。　田家乐四首　　黍稷秋收厚，桑麻春事好，妇随夫唱儿孙孝。线鸡长膘，绵羊下羔，丝茧成缲。人说仕途荣，我爱田家乐。　　寒暑□□□，□□□□□，□□□□□□。□□□□□，萝卜酱鹿，□□□烧。人说仕途荣，我爱田爱乐。　　东疃沽新酿，西村邀故交，麦场上醉倒呵呵笑。衅都摔腰，王留上标，伴哥踏撬。人说仕途荣，我爱田家乐。　　柳下三椽厦，门前独木桥，客来款曲谁家乐。浮瓜浸桃，蒸梨酿枣，烙饼槌糕。人说仕途荣，我爱田家乐。","dynasty":"元代","title":"【双调】庆东原　京口夜泊"}
{"author":"汤舜民","content":"冷清清人在西厢，叫一声张郎，骂一声张郎。乱纷纷花落东墙，问一会红娘絮一会红娘。枕儿余，衾儿剩，温一半绣床，间一半绣床。月儿斜，风儿细开一扇纱窗，掩一扇抄窗。荡悠悠梦绕高唐，萦一寸柔肠，断一寸柔肠。","dynasty":"元代","title":"【双调】蟾宫曲_冷清清人在"}
{"author":"汤舜民","content":"田园荒废，箕裘陵替，桃源有路难寻觅。典鹑衣，举螺杯，毛陶醉了囫囵睡，啼鸟一声惊觉起。悲，也未知；喜，也未知。　二　　驱驰何甚，乖离忒恁，风波犹自连头浸。自沉吟，莫追寻，田文近日多门禁，炎凉本来一寸心。亲，也自恁；疏，也自恁。　三　　长江东注，夕阳西没，流光容易抛人去。莫嗟吁，任揶揄，老天还有安排处，踽踽客窗无伴侣。酒，花外沽；琴，灯下抚。　四　　羁怀萦挂，人情浇诈，相逢休说伤时话。路波查，事交杂，秋光何处堪消暇，昨夜梦魂归到家。田，不种瓜；园，不灌花。　中秋对月无酒　　冰轮高驾，银河斜挂，广寒宫阙堪图画。对光华，恣欢洽，故人一夜团话，多情素娥吟知咱。诗，也懵撒；酒，也懵撒。","dynasty":"元代","title":"【中吕】山坡羊　书怀示友人"}
{"author":"汤舜民","content":"酿寒风似刮，催诗雨如麻，东篱寂寞旧栽花，上心来闷杀。孟参军整乌纱低首频嗟呀，陶县令掩柴扉缄口慵攀话，苏司业检奚囊弹指告消乏，白衣人在那答？　约游春友不至效张鸣善句里用韵　　芳尘滚滚，香雾氲氲，东风何地不精神？流莺也唤人。柳屯云护城两岸黄金嫩，杏酣春映山村万树胭脂喷，草铺茵绕湖滨一片绿绒新，不闲游是蠢。　又　　轮蹄冗杂，罗绮交加，东风何地不繁华，庄农也戏耍。倚<谷含><谷牙>恶牙槎老树临溪汊，闹唧喳隔幽花鸟鸣山凹，荡光滑乱明霞流水绕天涯，不闲游是傻。　书所见　　二八年艳娃，五百载冤家，海棠庭院玩韶华，无褒弹的俊雅。脸慵搽倚窗纱翠袖冰绡帕，步轻踏ネ尘沙锦幼凌波袜，笑生花唤烹茶檀口玉粳牙，美人图是假。　闺情　　惜花人那厢？吹箫伴谁行？好春光翻做了恶风光，三般愁怎当？入兰房恰昏黄画角偏嘹亮，掩纱窗未思量杜宇先悲怆，上牙床正ゐ惶铁马儿越叮当，不伤心是谎。　嘲秀才上花台　　生居在孔门，供养甚花神，今年撞入翠红裙，被虔婆每议论。星里来月里去又笑书生嫩，多则与少则许又骂酸丁吝，寝不言食不语又道秀才村，我可甚文章立身！　风浪士子　　丢开了砚台，撇下了书册，向花街柳陌把身挨，兀的不俊哉。将皂环绦拴一个合欢带，白罗袍绣一道开山额，素瑶琴雕一面教坊牌，这的是顽顽秀才。","dynasty":"元代","title":"【正宫】醉太平　重九无酒"}
{"author":"汤舜民","content":"落花天红雨纷纷，芳草坠苍烟衮衮。杜鹃啼血清明近，单注着离人断魂。　　深巷静凄凉成阵，小楼空寂寞为邻，吟对青灯几黄昏。无家常在客，有酒不论文，更想甚江东日暮云。　琴意轩　　碧梧窗户生凉，琼帘栊振响。卜居似得灵墟上，稳栖老朝阳凤凰。酝酿出渊明情况。敷扬就叔度文章，兰雪纷纷散幽香。水云秋淡荡，风雨夜淋浪，问知音谁共赏？　送大本之任　　荡悠悠万里云衢，明晃晃三秋月窟。攀蟾惯识攀蟾路，一鹗何劳荐举。老母亲胜餐天禄，新夫人稳坐香车，打叠了南阳旧草庐。宫袍金孔雀，书案玉蟾蜍，休忘了弹冠老贡禹。","dynasty":"元代","title":"【中吕】醉高歌带红绣鞋　客中题壁"}
{"author":"汤舜民","content":"世路崎岖鸟道分，人海苍茫鲸浪奔。喧马足闹车尘，麻姑笑哂，落日又黄昏。　　【幺】金谷繁华梦里身，铜柱陈芳纸上文。能黼黻会经纶，先生议论，少不得高冢卧麒麟。　　【赚煞】既悟死生机，例得清平分，真乃是羲皇上人。散诞似携家傍鹿门，老生涯经卷炉薰。指乾坤，作幔为ブ，卧吸扶桑五花暾。等待着黄粱饭滚，碧桃春近，笑吹箫管上昆仑。　送人应聘　　五彩云开丹凤楼，万雉城连白鹭洲。天堑望东流，天长地久，今古帝王州。　　【幺】虎豹关深肃剑矛，鹭班趋拜冕旒。郎庙总伊周，青云趁逐，犹自卧林丘。　　【赚煞】既奉紫泥宣，合拂斑衣袖，正桂子西风暮秋。整顿着千尺丝纶一寸钩，笑谈间钓出鳌头。莫迟留，壮志应酬，不负平生经济手。稳情取金花玉酒，银章紫绶，教人道“凤凰台上凤凰游”。　送友人观光其人姓刘　　弄柳拈花手倦抬，说雨谈云日倦开。须发已斑白，凤流顿改，懒过汝阳斋。　　【幺】我待要买断了严陵一钓台，请佃了陶潜五柳宅。日日访吾侪，水边山侧，诗酒共开怀。　　【赚煞】争奈世情别，幸遇知音在，同是天涯倦客。为爱皇都春正好，梦魂儿长绕秦淮。何况近年来，十二天街，舞榭歌台一字摆。娇滴滴浓香艳色，花扑扑月宫仙界，真乃是胜刘郎前度到天台。　戏贺友人新娶　　昔日东华听晓筹，今日西湖舣钓舟。书剑暂淹留，呼朋唤友，不减少年游。　　【幺】翠袖分香行处有，彩笔生花梦境熟。诗酒自优游，评花问柳，待选凤鸾俦。　　【赚煞】红丝幔护婵娟，玉镜台通姻媾，证果了乘龙配偶。雾帐云屏龙画烛，洞房深良夜悠悠。恁时节见娇羞，弄一会温柔，半幅香罗春在手。是必将艰难的事由，推辞的机彀，香腮直问到五更头。　送人回镇淮安　　铁瓮金墉壮九头，铜柱楼船控百蛮。江汉静波澜，边庭事简，烽燧报平安。　　【幺篇】细柳藏莺春色阑，秋水涵龙剑气寒。含笑上雕鞍，峨峨将坛，只在五云间。　　【赚煞尾】金佩虎ひ香，宝带骊珠灿，西望阳关意懒。堪爱江花如送征鞍，趁东风乱扑旗幡。寸心丹，绿鬓朱颜，他日麒麟作画看。向瓜洲上滩，近石城西岸，赋诗横槊度龙湾。","dynasty":"元代","title":"【仙吕】赏花时　送友人入全真道院"}
{"author":"汤舜民","content":"残花剩柳，摧垣废屋，新冢荒丘。海门天堑还依旧，滚滚东流。铁瓮城横刺着虎口，金山寺高镇着鳌头。斜阳候，吟登舵楼，灯火望扬州。　除夕　　荒芜旧隐，荡田破屋，流水柴门。儒生甘捱黄齑运，何病何贫？楮先生管城子谁行证本，郑当时孔文举那里寻人？年将尽，梅花笑晒，添一岁老三分。　又　　休怀故人，难寻东道，谁念斯文？南枝昨夜传芳信，大地回春。雪儿飘风儿刮深深闭门，酒儿ド鱼儿脍旋旋开樽。投至得黄昏近，黑喽喽便盹，则敢是睡魔神。　武林感旧二首　　钱塘故址，东吴霸业，南渡京师。其间四百八十寺，不似当时。山空湖潋滟随处写坡仙旧诗，水清浅月黄昏何人吊逋老荒祠？伤情思，西湖若此，何似比西施？　　笙歌醉乡，绮罗绚采，粉黛吹香。业风人海波千丈，送尽春光。湖内外静悄悄六桥面舫，浙东西冷清清一道长□。休悲怆，自今日往，何物不兴亡！　代人寄书　　端肃奉柬，拜违咫尺，似隔关山。少成欢会多离间，直恁艰难。又不是平地里情疏意懒，止不过暂时间书废琴闲。休凝盼，归期早晚，先此报平安。","dynasty":"元代","title":"【中吕】满庭芳　京口感怀"}
{"author":"汤舜民","content":"你鸣珂巷艳娃，我梁园内社家，两下里名相亚。你知音律我撑达，不在双渐苏卿下。你歌舞吹弹，我琴棋书画。你放会顽我煞撒会耍。你恁般俊煞，我那般俏煞，也索向奶奶行陪些话。　客中戏示友人　　羁愁扰扰，客窗悄悄，何事灯花爆？毳裘云落絮衾薄，不许愁人傲。巽二猖狂，滕六忄敝忄，透严威直到晓。剡溪无戴老，山阴无贺老，干惹得梅花笑。　落花二令　　落花，落花，红雨似纷纷下。东风吹傍小窗纱，撒满秋千架。忙唤梅香，休教践踏，步苍苔选瓣儿拿。爱他，爱他，擎托在鲛绡帕。　　落红，落红，点点胭脂重。不因啼鸟不因风，自是春搬弄。乱撒楼台，低扑帘栊，一片西一片东。雨雨，风风，怎发付孤栖凤？　长亭道中　　起初，看书，只想学干禄。误随流水到天隅，迷却长亭路。古灶苍烟，荒村红树，问田文何处居？老夫，满腹，都是登楼赋。　纳凉寓意　　翠林，绿阴，喜把红尘禁。炎蒸从此去烦襟，毛骨如冰沁。七尺藤床，一枚石枕，听新蝉叶底吟。饥时节便冫食，渴时节便饮，更待思量甚！","dynasty":"元代","title":"【中吕】谒金门　闻嘲"}
{"author":"汤舜民","content":"一会家想多情越教我伤怀抱，记当时向名园游赏同欢乐。端的他语言和容貌美心聪俏，天生的来知音解吕明宫调。课赋与吟诗，善经史通三教，你看他弹弦品竹般般妙。　　【普天乐南】记当时同欢笑，携手向花间道。赏心时同饮香醪，踏青处共寻芳草。见游蜂粉蝶都来绕，两点春山蛾眉扫。舞裙低杨仰纤腰，髻云堆金凤斜挑。把琵琶细拨，檀板轻敲。　　【脱布衫带赤小梁州北】琵琶拨擅板轻敲，锦筝捣指法偏高。抚冰弦分轻清重浊，和新词美音奇巧。你看他体态轻盈舞细腰，端的是丰韵娇娆；遏云声美透青霄，端的是多奇妙，真个是芙容面海棠娇。　　【幺】你看他金莲款步苍苔道，髻云堆金凤斜挑。常言道风流的遇着俊英，浪子的逢着俏倬。便有那冯魁黄肇，便有那千金买也难消。　　【雁过声南】多娇，丹青怎描。更天然花容小巧，风流的不似他容貌。有万般娇，有万般标。更万般丰韵，千种妖娆。歌声缥缈，画堂试听画梁尘绕，只教那行云飞过画栏桥。　　【醉太平北】一会家被春光相恼，越着我展转的添憔。你看他往来双燕共泥巢，沙暖处鸳鸯并在池沼。你看那蜂媒蝶使穿花闹，不觉的微微细雨将纱窗哨。更那堪和风淅淅将竹枝敲，这凄凉何时节是了。　　【倾怀序南】连宵雨暗飘，水渐高，一向无消耗。旧约难期，旧情难舍，旧愁重集。云水迢迢，房栊静悄。水沉烟冷，宝鸭香沮，只教人逢花遇酒兴无聊。　　【货郎儿北】这些时相思病有谁人将我医疗，即渐里把身躯瘦了，将我这朱颜绿鬓看看的尽枯樵。废了经史，弃了霜毫，每日家闷恹恹如痴似醉魂暗消。额似锥剜，心如刀搅，无语寂寥，遇不着医鬼病灵丹药。　　【幺篇】焰腾腾烈火焚烧了袄庙，白茫茫浪淘天水淹了蓝桥，雾蒙蒙桃源洞阻隔的来路迢遥。贾充宅添人巡捕，崔相府闭的坚牢，最苦是将他那楚馆和这阳台崩坏倒。　　【小桃红南】等闲间韶华老，辜负了春多少，则听的铁马檐间响玎当将人恼。音书欲寄无青鸟，心肠朝夕伤怀抱，几时能够再整鸾胶。　　【伴读书北】这愁烦我命所招，办诚心把苍天告。则愿的马上墙头共一处同欢乐，有一日夫妻美满身荣耀。常言道青霄有路终须到，才称了心苗。　　【笑和尚北】再将楚阳台砌垒的牢，重盖一座袄神庙，砖了桃源道。贾充宅人青悄，蓝桥下水归漕。选良宵凤鸾交，饮香醪乐，将崔相府洞房春把花烛照。　　【尾声南】天还许福分招，带绾个同心到老，办炷明香每夜烧。","dynasty":"元代","title":"【正宫】赛鸿秋北"}
{"author":"汤舜民","content":"岐路北，断桥西，滴溜溜酒帘茅舍低。柳暗疏篱，水浸平堤，仿佛旧山溪。车儿马儿奔驰，莺儿燕儿悲啼。帽沾飞絮寻，衣染落花泥。知，何处度寒食？　旅次　　归路杳，去程遥，谁不恋故乡生处好。粝饭薄醪，野蔌山肴，随发度昏朝。隔篱度犬嗷嗷，投林倦鸟嘈嘈。烟霞云黯淡，风雨夜萧骚。纱窗外有芭蕉。　春思　　鸦髻松，凤钗横，碧窗梦回春昼永。离绪蒙茸，倦眼朦胧，清泪滴香容。恨东君多雨多风，盼王孙无影无踪。柳添新样绿，花减旧时红。尽在不言中。　薛琼琼弹筝图　　玉雪颜，翠云鬟，昭阳殿里醉了几番。金袖翩翩，银甲珊珊，记天宝年间。哄的兵散潼关，忽的尘暗长安。风云都变改，日月自循环。闲，写作画图看。　听筝　　酒乍醒，月初明，谁家小楼调玉筝？指拨轻清，音律和平，一字字诉衷情。恰流莺花底叮咛，又孤鸿云外悲鸣。滴碎金砌雨，敲碎玉壶冰。听，尽是断肠声。","dynasty":"元代","title":"【越调】柳营曲　途中春暮"}
{"author":"汤舜民","content":"杏花风习习暖透窗纱，眼巴巴望他，不觉的月儿明钟儿敲鼓儿挝。梅香，你与我点上银台蜡，将枕被铺排下。他若是来时节，那一会坐衙，玉纤手忙将这俏冤家耳朵儿掐。茶，实实的那里行踏？乔才，你须索吐一句儿真诚话。　夏　　藉花风拂拂爽透书斋，静搀搀门半开，不觉的伤人心动人情感人怀。梅香，我多管少欠他相思债，我则索咬定着牙儿耐。他若是来时节，那一会罪责，玉纤手忙将这俏冤家面皮儿掴。茶，实实的要个明白，乔才，你莫不也受了王魁戒？　秋　　桂花风萧萧响透帘箔，滴滴溜明月高，不觉的鸡声罢蛩声悲雁声高。梅香，□□着了□□□□，□□□□□。他若是来时节，那一会取招，玉纤手忙将这俏冤家□□□□。茶，实实的犯法违条，乔才，你则索舍了命忙陪告。　冬　　雪花风飘飘冷透屏帏，闷恹恹只自知，不觉的铜壶残银灭串烟微。梅香，他多管在柳陌花街内，每日家醺醺醉。他若是来时节，那一场省会，玉纤手忙将这俏冤家耳腮上槌。茶，实实的那里着迷，乔才，你正是饱病难医治。","dynasty":"元代","title":"【商调】望远行　四景题情　春"}
{"author":"汤舜民","content":"银甲挑灯玉荷小，黄篆冷香沉绣阁。清耿耿夜迢迢，寒透朱箔，倚枕和衣倒。纱窗外雨潇潇，我则见叶落闲庭风自扫。　　【喜迁莺】　　听风声雨哨，小帘栊分外寂寥，难熬。更深夜迢，则听的檐马玎不住敲。几般儿厮斗炒，一会家肠荒腹热，一会家心痒难揉。　　【出队子】想才郎容貌，另一样丰韵标。他生的恬恬净净不轻乔，更那堪老老成成不做作，洒洒潇潇，比别人不溷浊。　　【幺篇】论聪明俊俏，作诗赋用尽巧。编捏成裁冰剪雪字低高，言谈处巽玉喷珠舌上挑，咽作处换气偷声礻肯巧。　　【刮地风犯】则为你骨净容恬，引的人魂离壳。两情浓似漆如胶，行坐处似美玉连环套，几时曾离了分毫。每日家梦断魂劳，他与我绿窗欢笑，他与我镜台同照。我惊鬓，他画眉，并肩紧靠。似青筠间碧桃，一对儿凤友鸾交。　　【西门子】步花阴几度临池招，他和俺似鸳鸯比并娇。撒地百般人行要，半撒嗔半撒嚣。他生的动静儿别，才貌儿标，论宫商井井皆有条。他生的动静儿别，才貌儿标，善将那琵琶按六幺。　　【古水仙子】我、我、我，自忖度，是、是、是，曾记得欢娱那一宵。俺娘铁石心肠，更狠如虎豹，将、将、将，好姻缘成架阁。他、他、他，一密里铲快钢锹，焰腾腾烈火烧袄庙，翻滚滚水淹桃源道，呀、呀、呀！生拆散凤鸾交。","dynasty":"元代","title":"【黄钟】醉花阴　离思"}
{"author":"汤舜民","content":"花柳乡中自在仙，惹春风两袖翩翩。酒社诗坛，舞台歌榭，百年里几番相见。　　【新水令】君家家近六桥边，占西湖洞天一片。柳阴蓝翠蔼，花气麝兰烟。锦缆银鞭，一步步画屏画。　　【胡十八】醉舞筵，歌扇。偎柳坐，枕花眠，生来长费杖头钱。酒中遇仙，诗中悟禅，有情燕子楼，无意翰林院。　　【离亭宴带歇指煞】珊瑚文采无机绚，珍珠咳唾冰花溅。霜毫锦笺，品藻杜司空，褒弹张殿元，出落双知县。一襟东鲁书，两助西厢传，相看黯然。朝雨渭城愁，夕阳南浦恨，芳草阳关怨。休言鸡黍期，谩结莺花愿。咱两个明年后年，湖上吊苏林，花间觅刘阮。　赠玉莲王氏　　玉立亭亭太华仙，间别来不记何年。云隔瑶池，尘飞沧海，谁承望又还相见。　　【沉醉东风】仿佛在耶溪岸边，分明在太液池前。琼簪坠地轻，罗袜凌波浅，胜华清赐浴温泉。微露浸浸翠钿钿，越显得香娇玉软。　　【离亭宴带歇指煞】韩昌黎甜句儿多称羡，周濂溪美意儿常留恋。都则为凤流自然，馨香胜喷水龙涎。花瓣巧攒珠蚌壳，藕丝细吐冰蚕茧。欺风弄缟衣，妒月搏纨扇。三般儿可怜：叶老翠房空，波寒妆镜惨，粉淡芳容变。休将玉漏催，且尽碧筒宴，多娇自勉。恁若许惜花的攀，我先将并头选。　赠凤台春王姬　　赢女吹箫引凤凰，筑高台配会萧郎。前度相别，今番相见，还喜玉人无恙。　　【风入松】开奁顾影试新妆，光艳射朝阳。羽衣似得霓裳谱，东风软舞态悠扬。不似碧梧深院，全胜箫竹高岗。　　【沉醉东风】也沮得李白吟成乐章，怎容他吕安题做门墙。九苞祥瑞姿，五彩风流样，压东园旧日风光。春日迟迟春夜长，可知道一刻千金玩赏。　　【离亭宴带歇指煞】想春容随处相寻访，检春工所事堪褒奖。最关情是几桩：春色染莺花，春声谐凤管，春梦迷鸳帐。春透筵前绿蚁杯，春生被底红桃浪。多管是东君主张，不容狂蝶乱追随，不许游蜂干絮聒。不愁杜宇闲悲怆。凭凌燕子楼，弹压鸡儿巷。嘱付您知音的莫忘：消春闷尽盘桓，散春心任来往。　　【双调】风入松　题马氏吴山景卷　　十年踪迹走尘霾，踏破几青鞋。自怜未了看山债，先赢得两鬓斑白。登山屐时时旋整，买山钱日日牢揣。　　【幺篇】吴山佳丽压江淮，形胜小蓬莱。推蓝耸翠天然态，才落眼便上心怀。但得仪容谈冶，何妨骨格岩。　　【沉醉东风】朝云过蛾眉展开，暮云闲螺髻偏歪。玲珑碧玉簪，缥缈青罗带，抵多少翠袖金钗。馋眼的夫差若见来，将馆娃移居左侧。　　【离亭宴煞尾】李营丘曾写凤流格，苏东坡也捏疏狂怪。韶光荡来，探春人车傍柳边行，贩茶客船从湖上舣，偷香汉马向花前蓦。笙歌步步随，罗绮丛丛隘。三般儿异哉：胭脂岭高若舍身台，玛瑙坡宽如人瓮，珍珠池险似迷魂海。休言金谷园，漫说铜驼陌，知音的自裁。待消身外十分愁，来看山头四时色。","dynasty":"元代","title":"【双调】夜行船　送景贤回武林"}
{"author":"汤舜民","content":"杜鹃啼过落花多，天气近清和。道人不管公家事，一樽酒抚掌而歌。吞海壮怀寂寞，看山老眼摩挲。六龙飞去迅如梭，谁挽鲁阳戈？百年半逐云飞尽，青山旧白发婆娑。但是石田茅屋，休言金谷铜驼。　寻春不遇　　洞房香冷辟寒犀，花压翠帘低。弱红娇黛春无力，素鸾玉燕斜飞。鸳枕雨云幽梦，鲛绡风月须题。一声啼画楼西，屈指又春归。等闲老却铅华粉，绿阴满青子累累。莫问刘晨去远，可怜杜牧来迟。　钱塘即景　　乱云如叶雨如丝，梅子乍青时。小□□□□余事，北窗下美酒盈卮。翠碗蔗溶蜜汁，銮□藕□□□。□□当户碧参差，掩映万年枝。江南舶棹随风至，乌纱润白苎滋滋。未拟兰舟避暑，且将纨扇题诗。　题货郎担儿　　杏花天气日融融，香雾蔼帘栊。数声何处蛇皮鼓，琅琅过金水桥东。闺阁唤回幽梦，街衢忙杀儿童　肚然一叟半龙钟，知是甚家风。担头无限□□物，希奇样簇簇丛丛。不见木公久矣，可怜多少形容。","dynasty":"元代","title":"【双调】风入松　寓意"}
{"author":"汤舜民","content":"晓珊珊琪树荡灵风，晚辇道迷香雾，花扑扑锦乾坤望眼模糊。曲盘盘五城十二楼前步，远腾腾似入蓬莱路。　　【滚绣球】红冉冉绿依依花笼阴映玉除，清浅浅响溅溅水流香出翠渠，明朗朗墨浸浸八龙篆太霞深处，宽绰绰静绕雕栏依翠槛展转盘纡。滑擦擦细粼粼布金沙云阶武夫，轻厮琅琅隔琳窗霞绡响佩琚，薄设设净匀匀蒙画栏银屏水涵云母，齐臻臻滴溜溜挂珠箔卷绣帘钩搭珊瑚。香霭霭暖溶溶树缥渺迷青琐，气森森光闪闪金屋棱层绚碧虚，真乃是人间天上全殊。　　【倘秀才】萧爽似瀛海东扶桑奥区，廓落似阆苑西蟠桃圣圃。一片天光浸玉壶，阁门珠路Λ。复道锦氍毹，上青华洞府。　　【脱布衫】丹青绘绛阙清都，奎星灿宝检灵书。龙虎卫飞天象符，风霆护太玄琼录。　　【醉太平】以琴书自娱，与道德为徒。孔情周思乃畲，摆列着牙签玉轴。上青冥借嫦娥八窍月中兔，采神芝倩麻姑七宝山前鹿，访丹丘赁张公千岁杖头驴，乐逍遥分福。　　【尾声】近北轩竹摇烟毵毵凤展冲霄羽，对南楼松挂月矫矫龙衔照乘珠。绰约仙君溢莅广居，玄默无为道味腴。一寸心存太古初，万里神游广漠墟。萼绿飞琼时寄语，赤鲤青鸾频报覆。报覆道沧海碧云拱望舒，恁时节鹤驭云降王母。　元日朝贺　　一声莺报上林春，五更鸡唱扶桑晓。贺三阳万国来朝，践天街车马知多少，端的便塞满东华道。　　【滚绣球】赤羽旗疏刺剌风尚高，丹墀陛湿浸浸雪未消，金銮殿淡氤氲瑞烟缭绕，玉狮炉香馥馥兰麝风飘。银酥蜡明灿灿金莲护绛绡，采鸾扇微影影青鸾纛翠翘，氍毹锦软茸茸平铺着宝街复道，珊瑚钩滴滴溜高簇起绣幕珠箔。九龙车霞光闪闪明芝盖，五凤楼日色瞳瞳映赭袍，隐隐鸣鞘。　　【倘秀才】鹭班文僚武僚，熊虎队龙韬豹韬，八府三司共六曹。象牙牌犀角带，龟背凯雁翎刀，有丹青怎描？　　【脱布衫】椒花颂万代歌谣，柏叶杯九酝葡萄。茵陈簇雕盘翠缕，金花插玳筵宫帽。　　【小梁州】一派仙音奏九韶，端的是锦瑟鸾箫。红牙象板紫檀槽，中和调，天上乐逍遥。　　【幺篇】瑶池青鸟传音耗，说神仙飞下丹霄。一个个跨紫鸾，一个个骑黄鹤，齐歌齐笑，共王母宴蟠桃。　　【尾声】麒麟来三岛，蛮貊貔貅静四郊。刁斗无惊夜不敲，露布无文送青鸟。弼辅移承尽所学，虹气夔龙不惮劳。端拱无为记舜尧，祝寿年年拜天表。　题梧月堂　　向朝阳春长凤枝新，拂青霄根托龙门盛，覆高堂苍玉亭亭。素华朱户相辉映，占人间一片清虚境。　　【滚绣球】青蔼蔼参差绕翠楹，光朗朗玲珑透碧棂，密匝匝护浓阴玉池金井，轻拂拂荡微风幽韵繁声。高耸仓蔚蓝天画不成，宽绰绰广寒宫夜不扃扃，滴溜溜挂雕檐一轮宝镜，明闪闪映珠箔万叶光晶。舞翩翩九苞迷青琐，娇滴滴半夜嫦娥下紫清，万种幽情。　　【倘秀才】银床净缤纷落英，碧天朗扶疏弄晴，夜色秋光一样明。绕枝乌不定，捣药兔长生，尘居的自省。　　【脱布衫】肃金茎白露泠泠，金炉香雾冥冥。近雕甍珠星浅淡，揭朱帘玉河澄映。　　【小梁州】虚敞似瑶台十二层，满目空清。金精光射玉壶冰，轩窗静，何用九枝灯。　　【幺篇】一襟潇洒多情兴，久已后蜕骨超形。漏渐残，人初静，雕栏独凭，挥手唤长庚。　　【随煞尾】休言五柳夸幽胜，未羡三槐播令名。自是高人乐意萦，衿带仙家白玉京。无竹无丝乱视听，逸典奇书自幽咏。料得无因驻清景，栖息盘桓不暂停，不由人踏破琼瑶半阶影。","dynasty":"元代","title":"【正宫】端正好　咏荆南佳丽"}
{"author":"汤舜民","content":"海棠过雨绵狼藉，杨柳团烟青旖旎，梨化滴露珠零碎。春深也人未归，对东风满目伤悲。近绿窗蜂喧蝶闹，临宝镜鸾愁凤泣，隔珠帘燕语莺啼。隔珠帘燕语莺啼，莺呖呖如诉凄凉。燕喃喃似说别离。香魂趁飞絮悠扬，薄命逐游丝飘荡，芳心随落日昏迷。三分病积渐里消磨了玉肌，一春愁积攒下压损了蛾眉。愁和病最苦禁持，靠银床倦眼乜斜，湿金衣清泪淋漓。　夏闺情　　冰盘贮果水晶凉，石髓和茶玉液香，碧筒注饮葡萄酿。伤心也谁共赏，对良宵无限凄凉。藕花风轻翻纱帐，杨柳月微笼绣窗，梧桐露响滴银床。梧桐露响滴银床，脚步儿未离南轩，魂灵儿已到东墙。屏闲也翡翠蒙尘，簟冷也琉璃失色，枕空也琥珀无光。谁承望生折了连枝树上凤凰，不提防活刺了并头花底鸳鸯。尽今生难舍难忘。甜腻腻两字恩情，苦恹恹几样思量。　秋闺情　　绣帏冷落采绒球，珠箔空闲碧玉钩，罗衣宽褪泥金扣。恹恹不下楼，对西凤总是离愁。孤鹜点白云天际，新雁过黄芦渡口，昏鸦啼红树墙头。昏鸦啼红树墙头，透疏帘凉月纤纤，走空阶落叶飕飕。难支吾今夜寂寥，索准备经年憔悴。漫咨嗟往日风流，落下个玉镜台不成配偶，谅这个紫香囊怎做遗留？细评跋着甚来由，遥受的凤友鸾交，虚名儿燕侣莺俦。　冬闺情　　鬓从别后甚蓬松，心自愁添越懵懂，肠于断处偏疼痛。更难捱寒夜永，树梅花欢笑谁同。黄串冷驼绒毡帐，绿酒干羊脂玉钟，青灯暗龟甲屏风。青灯暗龟甲屏风，痴着心拜月瞻星，擎着泪织锦题红。共何人踏雪骑驴，知那答看花驻马，落谁家攀桂乘龙。平安信阻蓝桥风波汹汹，团圆梦隔巫山云雨重重。问归期两下朦胧，卦钱儿许待新春，灯花儿报道残冬。　春闺即事　　病乜斜恰似醉乜斜，身瘦怯那堪影瘦怯，人薄劣何况情薄劣。好姻缘成弃舍，对鸾台展转伤嗟。鹤袖儿金松扣，凤头儿珠褪结，想人生最苦是离别。想人生是最苦是离别，恶业缘难诉情词，闷根苗怎下锹撅。掩蓝桥白马波翻，烧袄庙金蛇火烈，暗巫山苍狗云遮。长吁气短吁气心胸哽噎，新啼痕旧啼痕衫袖重叠。两般儿更是愁绝，敲窗雨惊觉鸳鸯，落花风吹散胡蝶。","dynasty":"元代","title":"【双调】湘妃游月宫　春闺情"}
{"author":"汤舜民","content":"晚妆楼上醉离觞，月色苍苍。来时何暮去何忙，空惆怅，无计锁鸳鸯。【幺】残云剩雨阳台上，空赢得两袖余香。则恐怕春夜长，东风壮，桃花飘荡，何处觅刘郎？　九日渡江二首　　秋风江上棹孤舟，烟水悠悠。伤心无句赋登楼，山容瘦，老树替人愁。【幺】樽前醉把茱萸嗅，问相知几个白头。乐可酬，人非旧，黄花时候，难比旧风流。秋风江上棹孤航，烟水茫茫。白云西去雁南翔，推篷望，清思满沧浪。【幺】东篱载酒陶元亮，等档间过了重阳。自感伤。何情况，黄花惆怅，空作去年香。　扬子江阻风　　篷窗风急雨丝丝，闷捻吟髭。维扬西望渺何之？无一个鸿鳞至，把酒问篙师。【幺】他迎头儿便说干戈事，待风流再莫追思。塌了酒楼，焚了茶肆，柳营花市，更说甚呼燕子唤莺儿。　代人寄情　　花下清歌月下弹，意惹情关。颠鸾倒凤数十番，从分散，情意便阑珊。【幺】我家私虽不比王十万，论声名索另眼儿相看。更做道姐姐奸，恁须是婆婆惯，少甚么南来鱼雁，直不得两字问平安。　上已日登姚江龙泉寺分韵得暗字　　天风吹我上岩，正值春三。残红飞絮点松杉，轻摇撼，无数落青衫。【幺】登临未了斜阳暗，借白云半榻禅龛。发笑谈，论经谶，老龙惊惮，拖雨过江南。　咏雪效苏禁体作　　天低风静日昏昏，一片同云。穿帘透暮舞纷纷，寒成阵，则索闭柴门。【幺】陶学士满口誉清俊，邮亭中冻得来伤神，颠倒说老党村。诸般□，羊羔美耐，金帐里醉醺醺。黄昏微雨净尘沙，飞尽归鸦。斜飘乱撒扑窗纱，迷鸳瓦，一色净无瑕。【幺】棱棱衾铁萧萧塌，问羊羔那里寻他。不由人狂兴发，把扁舟驾，向山阴直下，认不得戴逵家。　太真　　开元天子好奢华，太真妃选作浑家。东风吹动祸根芽，娘牵挂，没乱煞胖娃娃。【幺】不提防变却承平卦，闹渔阳一片胡笳。辞风榻，迁鸾驾，马嵬坡下，踏碎海棠花。　丽华　　临风阁内俏人儿，天生得玉骨冰姿。承欢奉喜度芳时，多才思，举笔便题诗。【幺】谁承望擒虎将军至，拥貔貅百万雄师。惊散了玉树歌，推上云阳市。黄天何事，流泪洒胭脂。","dynasty":"元代","title":"【正宫】小梁州　别情代人作其人姓刘"}
{"author":"汤舜民","content":"友人爱姬为权豪所夺复有跨海征进之行故作此以书其怀　　莺花寨近来谁战讨，这儿郎悬宝剑佩金貂。燕子楼屯合着铠甲，鸡儿巷簇拥着枪她。丽春园万马萧萧，鸣珂巷众口嗷嗷，将一座玩江楼等闲白占了。他道是特钦丹招，穿花掖凤鸟，跨海斩鲸鳌。　　【逍瑶乐】六韬三略，也则待制胜量敌，却做了幽期密约。阵马咆哮，比贩茶船煞是粗豪，将俺这软弱苏卿禁害倒。统领着鸦青神道，将散蜂媒蝶使，烘散燕子莺儿，拆散凤友鸾交。　　【梧叶儿】虽不是糟糠妇，休猜做花月妖。又不曾谙海岛惯风涛，把舵春纤嫩，扶篙筋力小。恁待去征辽，没话说军期误却。　　【金菊香】　　他将绛绡裙笼罩着锦征袍，银铠甲缨联着珠络索，铁兜鍪压损了金凤翘。改尽了风标，全不似海棠娇。　　【醋葫芦】枪攒呵玉臂擎，箭来呵罗袜挑。丁香舌叶似剑吹毛，连珠炮被窝儿里聒破脑。知音的都道，我不信建头功先奏你个女妖娆。　　【二】铰青丝缠做弩弦，裁香罗衲做战袄。补旗幡绞断翠裙腰，金疮药细将脂粉调。都是些风流功效，他则想五花诰飞下紫宸朝。　　【三】叫喳喳锦缆移，闹垓垓画桨摇。那里取明眸皓齿姆军稍，更做道孙武子教得来武艺高。止不过提铃喝号，抵多少碧桃花下坐吹箫。　　【四】他恋着篷窗下风致佳，舵楼中景物饶。棹歌声里乐陶陶，辱没杀铺红苦绿翡翠巢。怕不道相偎相抱，那里也芙蓉帐暖度春宵。　　【五】晚风凉篥鸣，晓星沉鼙鼓敲。热乐似银筝象板紫檀槽，则学的君起早时臣起早。白鸥冷笑，倒惹的黑漫漫杀气蜃楼高。　　【随煞】奶奶得了些卖阵钱，哥哥占了些劳军钞。他向这海神庙多买好香烧，但只愿一年一度征海岛。休忘了将军的旗纛，他是个玉门关旧日的莽班超。　客窗值雪　　倚龙泉数声长叹息，游子去何期。添一岁长一分白发，治一经饱一世黄齑。风凛凛岁晚江空，雪漫漫天阔云低。对梅花叹人犹未归，观不足严凝景致。玉壶春滟滟，银海夜凄凄。　　【逍遥乐】　　客窗深闭，止不过香炷龙涎，茶烹风髓，纸帐低垂。早难道翠倚红偎，冷暖年来只自知，捱不彻凄凉滋味。鸳鸯无梦，鸿雁无音，灵鹊无依。　　【金菊香】看别人吹箫跨凤上瑶池，乘兴扁舟访剡溪。真仍是平地白云三万里，堪画堪题。水晶宫翻做素玻璃。　　【尾声】调琴演楚骚，研朱点《周易》。风流似党进，终日醉如泥。磨龙香拂花笺呵冻笔，挥写就乾坤清气，着人道老袁安犹自说兵机。　　【般涉调】哨遍　新建构栏教坊求赞　　圣遍飞龙当日，火精焰焰光天德。三尺剑一戎衣，笑谈间平吞了万里华夷。二气里，八荒跻寿。四海涵春，酉酉出雍熙治。都会金陵佳丽，鲁麟呈瑞，周凤来仪。天香荡酒旗风，甘露调和落花泥。拽塌了旌旗，打灭了烽尘，销溶了剑戟。　　【耍孩儿】赤紧的教坊司独占了阳和地，越显得莺花艳美。真乃是紫微宫殿乐星集，另巍巍创立个根基。方位里都按着郭景纯经天伟地阴阳诀，规矩上不离了鲁公输迈古超今造化机。昏昼里无休息，响玎玎斧斤电掣，闹垓垓锯铲星飞。　　【七煞】瓦砾披荡的平，风火墙垒砌得疾，百年便作千年计。选良材砍尽了南山铁干霜皮木，搬巨磉捞遍了东海金星雪浪石。非容易，半空中觚棱□耸，平地上轮奂光辉。　　【六煞】上设着透风月玲珑八向窗，下布着滴星辰嵯峨百尺梯，俯雕栏目穷天堑三千里。障风檐细粼粼檐牙高展文鸳翅，飞云栋碜可可檐角高舒恶兽尾。多形势，碧窗畔荡悠悠暮云朝雨，朱帘外滴溜溜北斗南箕。　　【五煞】门对着李太白写新诗凤凰千尺台，地绕着张丽华洗残妆胭脂一派水，敞南轩看不尽白云掩映钟山翠。三尺台包藏着屯莺聚燕闲入窟，十字街控带着踞虎盘龙旧帝基。柳影浓花阴密，过道儿紧栏着朱雀，招牌儿斜拂着乌衣。　　【四煞】这壁厢酒肆里笙歌聒耳来，那壁厢厢渲房中麝兰扑鼻吹，隔离五云宫阙无多地。鼓儿敲普冬冬响随仙仗迎□□，板儿撒礻乞剌剌声逐天风入凤墀。八音备：土匏革木，丝竹金石。　　【三煞】豁达似彩霞观金碧妆，气概似紫云楼珠翠围，光明似辟寒台水晶宫里秋无迹，虚敞似广寒上界清虚府，廊□□兜率西方极乐国。多华丽，潇洒似蓬莱岛琳宫绀宇，风流似昆仑山紫府瑶池。　　【二煞】捷剧每善滑稽能戏设，引戏每叶宫商解礼仪，妆孤的貌堂堂雄纠纠口吐虹霓气。付末色说前朝论后代演长篇歌短句江河口颊随机变，付净色腆嚣庞张怪脸发乔科店冷诨立木形骸与世违。要扌朵每未东风先报花消息，妆旦色舞态袅三眠杨柳，末泥色歌啖撒一串珍珠。　　【一煞】王孙每意悬悬怀揣着赏金，郎君每眼巴巴安排着庆赏囗，跳龙门题雁塔悬羊头踏狗尾一个个皆随喜。扎礻覃的亚着肩叠着脊倾着囊倒着产大拚白雪银双镒，妆孤的争着头鼓着脑舒着眉睁着眼细看春风玉一围。权当个门山日，名扬北冀，声播南陲。　　【尾】托赖着九重雨露恩，两轮日月辉。这构栏领莺花独镇着乾坤内，便一万座梁园也到不得。","dynasty":"元代","title":"【商调】集贤宾_友人爱姬为"}
{"author":"汤舜民","content":"曲生堪爱，晕桃花上脸腮。百篇一斗恣开怀，谁承望捉月骑鲸再不来。酒，则被你断送了文章李太白。　　怜香惜玉，醉临春欢未足。开皇戈甲出江都，惊散金钗玉树曲。色，则被你断送了聪明陈后主。　　钱神涌论，亻赞家私多误身。东风吹堕画楼人，一夜香消金谷春。财，则被你断送了奢华石季伦。　　图王争帝，半乾坤心未已。鸿门会上失兵机，直杀得血溅阴陵后悔迟。气，则为你断送了英雄楚项籍。","dynasty":"元代","title":"【黄钟】山队子　酒色财气四首"}
{"author":"陈伯西","content":"病骨棱棱瘦欲飞，业根犹堕爱梅非。梦魂夜夜寻花去，时带寒香踏月归。","dynasty":"宋代","title":"咏梅"}
{"author":"蔡德辉","content":"海外犹浮海，天涯莫问天。光阴消岁月，身世渺云烟。有笔题神境，无琴操水仙。閒鸥乐忘反，浪迹亦徒然。","dynasty":"清代","title":"海外"}
{"author":"蔡德辉","content":"东南半壁拥波涛，保障闽疆气象豪。虎旅千艘开赤崁，牛皮一席捲红毛。延平继世勋名远，靖海劳师战绩高。瀛岛年来增郡县，免他荒薮作逋逃。","dynasty":"清代","title":"台阳怀古"}
{"author":"蔡德辉","content":"沙汕纷纷列舳舻，当年海上拓雄图。鲸鱼入梦生何异，龙种偕来类不孤。人似武侯筹北伐，地同洛邑建东都。知他矢志延明祚，绝岛偏安亦丈夫。","dynasty":"清代","title":"谒延平王庙其一"}
{"author":"蔡德辉","content":"红旗赤帜树高城，弱冠将军独请缨。宠赉有加天赐姓，徵收无处海屯兵。都缘耿耿心长在，岂为区区发数茎。忠孝由来难两尽，邮书往返不胜情。","dynasty":"清代","title":"谒延平王庙其二"}
{"author":"蔡德辉","content":"森严刁斗拥熊罴，赏罚分明未足奇。只望一身存胜代，敢将两岛抗全师。图开赤嵌形堪踞，业复朱家势莫支。智力难争天命在，多君风调俨须眉。","dynasty":"清代","title":"谒延平王庙其三"}
{"author":"蔡德辉","content":"才尤刚决节尤坚，和议连番总不然。百计筹谋惟报国，一时流寓况名贤。便教藩服能成事，其奈孱躯不永年。史册流芳终有分，漫将遗恨播诗篇。","dynasty":"清代","title":"谒延平王庙其四"}
{"author":"蔡德辉","content":"晓登八卦山，归来读周易。掩卷一回思，山形尤历历。","dynasty":"清代","title":"八卦山"}
{"author":"丁偃","content":"白虎前芳掩，金华旧事轻。天心非不寤，垂意在苍生。","dynasty":"宋代","title":"试迩英延讲艺"}
{"author":"查昌业","content":"三港迷离水接烟，趁墟人去晚来天。断桥杂树碧云外，落日乱凫红渡边。野寺无镫闻远磬，空山有月见归船。劳君西指长安近，迁客多应住辋川。","dynasty":"清代","title":"苑口晚眺"}
{"author":"方陶","content":"片月如良友，相看不忍眠。况逢孤馆夜，又是乍晴天。峰迥明残照，霜清净野烟。何人吹玉笛，声落画栏前。","dynasty":"清代","title":"月"}
{"author":"方陶","content":"枫叶平林满，芦花浅渚飞。秋风生浦口，落日在岩扉。坐待幽人语，宁知夙约违。徘徊明月出，独送棹歌归。","dynasty":"清代","title":"渡人庵迟友不至"}
{"author":"欧阳澈","content":"玉楼缥缈孤烟际。徒倚愁如醉。雁来人远暗消魂。帘卷一钩新月、怯黄昏。那人音信全无个。幽恨谁凭破。扑花蝴蝶若知人。为我一场清梦、去相亲。","dynasty":"宋代","tags":"思念，爱情","title":"虞美人·玉楼缥缈孤烟际"}
{"author":"欧阳澈","content":"剑气光芒射斗牛，剑池风物占清幽。天教间出英雄士，人独推尊翰墨流。几为诗魔生太瘦，常因清圣肆狂游。高吟逸轴成何事，可惜升平漫白头。","dynasty":"宋代","title":"读揭伯彻旧诗轴"}
{"author":"欧阳澈","content":"周郎辞气带烟霞，凛凛秋霜嚼齿牙。麈尾动思谈吐屑，笔头遥想梦生花。三年幸获从游款，一别那知岁月赊。远辱飞奴传翰墨，颜筋柳骨俨秋蛇。","dynasty":"宋代","title":"寄周居安"}
{"author":"欧阳澈","content":"篱角金英喷异香，杜门岑绝独持觞。风掀脱叶横斜舞，云衬平林浅淡黄。塞管有情增哽噎，野花无绪伴凄凉。不禁景物撩秋眼，剩与新篇付锦囊。","dynasty":"宋代","title":"秋试下即事有感寄国镇"}
{"author":"欧阳澈","content":"雨收云海涌金盆，帘捲香丝破篆纹。双陆无心酬白璧，十千有约醉红裙。哦诗误许联师服，载酒真当过子云。待遣秋娘呈妙舞，春衫已把水沈薰。","dynasty":"宋代","title":"戏促朝宗酒约"}
{"author":"欧阳澈","content":"酷爱倾银注瓦盆，醉眠蕲簟展波纹。寻春倦跃青骢马，访异同拖白练裙。谩记鸾笺尘几格，要看象管扫烟云。锦囊拾得诗无数，一炷沈烟透甲薰。","dynasty":"宋代","title":"朝宗和复次韵答之"}
{"author":"欧阳澈","content":"伊谁汲井旋埋盆，喜见荷钱点浪纹。小立不妨人解佩，閒眠应有客书裙。未饶灵运吟春草，端忆长庚醉暮云。顾我从容尚无躁，韩公何惜为三薰。","dynasty":"宋代","title":"约吴公美裴季骖同赴会次前韵"}
{"author":"欧阳澈","content":"寂寂园林照日迟，花梢经雨漫胭脂。轻烟薄縠笼深坞，细草长茵蘸小池。暖力著人添醉圣，韶华入眼逼诗脾。赏心不惜千金价，冷笑闾阎数米炊。","dynasty":"宋代","title":"春日书事"}
{"author":"欧阳澈","content":"绣出园林霁色新，长郊芳草绿无垠。日笼瑞气轻浮幌，风掠花芬暗袭人。蝶慕窃香争趁暖，莺思求友竞啼春。试将何物浇诗胆，活火调汤溅玉尘。","dynasty":"宋代","title":"春霁"}
{"author":"欧阳澈","content":"柳弄娇黄暖律催，临溪约略笑残梅。鸭头春水回环绿，龟甲屏山掩映开。媚日依依笼雾阁，摇风袅袅拂烟桅。柔丝恨不同攀折，独立江皋首重回。","dynasty":"宋代","title":"临溪弱柳"}
{"author":"欧阳澈","content":"高才卓荦冠儒门，知是延陵几世孙。白雪歌诗凌鲍谢，青钱事业压机云。雄图未遂羞投笔，赋分甘贫耻卖文。已结忘形韩孟友，醉吟常愿共开樽。","dynasty":"宋代","title":"德秀和韵见酬因复之"}
{"author":"欧阳澈","content":"抠衣幸每蹑膺门，了了惭非孔氏孙。麈尾既容闻吐屑，毫端合许见摛云。羲皇况已傲彭泽，屈宋安能过广文。白璧一双如见掷，解貂准拟换融樽。","dynasty":"宋代","title":"继前韵督敦仁和诗"}
{"author":"欧阳澈","content":"慵于蹲踏谒权门，独洒新诗示从孙。之问已尝吟夺锦，相如宜共赋凌云。高怀素蕴知人鉴，斐句惭非吊古文。抵鹊果蒙投卞玉，珍藏何啻获牺樽。","dynasty":"宋代","title":"朝宗久不以诗见教因次前韵索其光和"}
{"author":"欧阳澈","content":"冰轮初讶一分亏，结客传觞笑语迟。云汉无端藏兔影，金波恨不蘸蟾枝。佐樽痛忆飞琼侣，染翰栽成感鬼诗。料得中秋月应朗，习池端约捧琼卮。","dynasty":"宋代","title":"八月十四夜建中二三友过我清话因共把盏赏月从容谈笑不觉云容朦胧桂影淡泊端知是夕聚首骚池再谐佳会遂成四韵"}
{"author":"欧阳澈","content":"菊英装点近芳辰，风掠清香已袭人。端的樊川携玉液，来同靖节赏金尘。藏阄戏赌杯中物，投辖坚留座上宾。恶客不容污我社，摛云要扫笔锋神。","dynasty":"宋代","title":"轩前菊蕊将绽因书四韵示希哲约九日聚饮于此"}
{"author":"欧阳澈","content":"鸡窗俛默谢尘嚣，炙手权门懒折腰。节操刚持忠孝砺，胸襟常以古今浇。萧条陋巷閒三径，牢落生涯寄一瓢。何日高轩能我过，竹林清集共逍遥。","dynasty":"宋代","title":"述怀寄仲宝"}
{"author":"欧阳澈","content":"凭高因赋遏云篇，曳屣狂歌放昔贤。未遂相如荣驷马，且寻师正傲清泉。悲吟玉未经三献，羞涩囊空乏一钱。典却春衣常独酌，从教邸主笑鸢肩。","dynasty":"宋代","title":"过巴川"}
{"author":"欧阳澈","content":"白雪歌诗数百篇，赓酬乐有父兄贤。要晞靖节栽门柳，须俟参寥梦石泉。咳唾幸存三寸舌，文章可愧一囊钱。会须重咏高轩过，呕出蕲攀李贺肩。","dynasty":"宋代","title":"和子贤借韵书怀"}
{"author":"欧阳澈","content":"雕镌风月摘佳篇，落笔尤宜法古贤。淬砺要如砻宝剑，清新蕲似冽寒泉。会同白句吟披锦，冷笑邕文卖得钱。诗社获公添一瑞，苦思须拍阆仙肩。","dynasty":"宋代","title":"和前韵勉子贤学诗"}
{"author":"欧阳澈","content":"诗名浪得在卢前，器识惭非叔度贤。捉月笑他吟采石，凌云端欲赋甘泉。发硎喜淬冲牛剑，启齿羞谈使鬼钱。平世未应徒尔耳，行藏终与古人肩。","dynasty":"宋代","title":"子贤和韵见酬次答之"}
{"author":"欧阳澈","content":"溪山泼墨水云秋，似绮馀霞次第收。灿灿拒霜铺蓼岸，双双属玉舞蘋洲。杳无锦字来凭雁，拟灭机心试狎鸥。望里碧云还又合，数峰江上忍抬眸。","dynasty":"宋代","title":"和子贤秋日晚望"}
{"author":"欧阳澈","content":"漱醪常共醉淋浪，鱼目惭游涨海傍。琴听雅音弹碧玉，鼎分灵剂炼玄霜。缠肠锦绣篇章丽，入室芝兰燕寝香。此别未应徒尔耳，鹏程万里事难量。","dynasty":"宋代","title":"朝宗以诗赠行和酬二篇一以留别一以谢诗其一"}
{"author":"欧阳澈","content":"锻鍊新诗摘锦囊，笔驱秀丽汝川傍。气横阿剑疑干斗，韵逸丰钟必待霜。遒劲狂挥毛颖疾，淋漓醉扫麝煤香。珠玑喜就鲛人乞，收拾端期百斛量。","dynasty":"宋代","title":"朝宗以诗赠行和酬二篇一以留别一以谢诗其二"}
{"author":"欧阳澈","content":"饫聆舌铎向鸡窗，深愧葭蒹倚玉傍。妙论乍离人吐屑，渴心欣破橘含霜。颇多好景撩人笑，独赏幽丛扑面香。数笔江山吟未得，何时对榻细商量。","dynasty":"宋代","title":"忆朝宗"}
{"author":"欧阳澈","content":"高才松桂振芬芳，桃李根茎愧托傍。眩目文章舒丽锦，超群节操抗严霜。快聋未卜闻谈绮，补劓期攀霭德香。时遣长须致双鲤，新诗无惜屡思量。","dynasty":"宋代","title":"寄敦仁"}
{"author":"欧阳澈","content":"襟怀磊落富诗情，琢句端明法颂声。格健要除蔬笋气，语工须带雪霜清。碧云矜式存风雅，黄卷沈潜学老成。锻鍊更能师岛可，禅林无患不知名。","dynasty":"宋代","title":"琼上人留意学诗惑于多岐未明厥趣作四韵寤之了此一话则能诗三昩不出个中矣"}
{"author":"欧阳澈","content":"拂掠轻风破异香，非兰非麝味何长。荻筛玉屑飞鱼舍，菊碎金尘点醉乡。露裛木犀增馥郁，烟滋菡萏益芬芳。佳人惹得盈襟袖，刬地慵拈锦绣囊。","dynasty":"宋代","title":"秋香"}
{"author":"欧阳澈","content":"数片悠扬出远山，拟为霖雨霈尘寰。未乘风雨吹嘘便，蓦被曦轮照烁还。心在苍生常欲起，踪归深岫暂投閒。油然一作施膏泽，始趁岚烟入帝关。","dynasty":"宋代","title":"秋云"}
{"author":"欧阳澈","content":"森然庭列碧琅玕，潇洒清阴透胆寒。落落已成栖凤实，团团俱是化龙竿。夜深筛月疑金碎，晓色笼烟认戟攒。劲节刚持君子操，王猷休把等閒看。","dynasty":"宋代","title":"秋竹"}
{"author":"欧阳澈","content":"停杯邀月宴华堂，苦恨山高阻兴狂。海峤岂能藏素魄，云衢终自布寒光。须臾帘捲银蟾影，次第樽浮桂子香。正好吹箫恰无月，姮娥应见我恓惶。","dynasty":"宋代","title":"待月"}
{"author":"欧阳澈","content":"碾破鳞云皓月轮，银蟾著意露精神。十分素魄高低印，一样寒光远近均。触目冰壶无点翳，照人水鉴绝纤尘。拟携玉斧乘风御，折桂归荣白发亲。","dynasty":"宋代","title":"秋月"}
{"author":"欧阳澈","content":"雨裛轻尘步武迟，垫巾归自武陵溪。纷纷谁认神仙过，拊掌琼楼笑女儿。","dynasty":"宋代","title":"朝宗雨中醉归为娼女窃笑戏作两绝因继其韵其一"}
{"author":"欧阳澈","content":"襟袂龙钟破雨归，玉人惊笑若耶溪。恨无款段驰春径，故故遗鞭盼阿儿。","dynasty":"宋代","title":"朝宗雨中醉归为娼女窃笑戏作两绝因继其韵其二"}
{"author":"欧阳澈","content":"阿堵物无崔烈臭，孔方兄有少陵羞。一斗酒金偿未得，速来相就典貂裘。","dynasty":"宋代","title":"建中索子贤酒债戏作一绝"}
{"author":"欧阳澈","content":"巧剪金英似欲飞，恍疑平世凤来仪。嘉名独冠群花首，底事君王尚未知。","dynasty":"宋代","title":"金凤花"}
{"author":"欧阳澈","content":"层楼夜午转西风，眉际新愁刬地浓。怪得当时潘与宋，凄凉尤怯此时逢。","dynasty":"宋代","title":"秋愁"}
{"author":"欧阳澈","content":"阴雨萧萧夜接晨，如云禾稼一番新。康衢击壤歌声沸，乐岁应无甑里尘。","dynasty":"宋代","title":"喜雨八绝寄显道作其一"}
{"author":"欧阳澈","content":"涤破骄阳变早秋，烟光清照北山幽。五湖遥想增潇洒，谁棹扁舟继蠡游。","dynasty":"宋代","title":"喜雨八绝寄显道作其二"}
{"author":"欧阳澈","content":"浮云谁谓出无心，甘雨祁祁润泽深。潭底老龙徒久卧，亢阳何事不为霖。","dynasty":"宋代","title":"喜雨八绝寄显道作其三"}
{"author":"欧阳澈","content":"云岩萧索雨初晴，嫩玉寒泉分外清。可笑蜩螗时快意，也依浓荫吐微声。","dynasty":"宋代","title":"喜雨八绝寄显道作其四"}
{"author":"欧阳澈","content":"画坼田龟久望云，霈然膏泽幸盈津。南邻来庆年丰稔，旋酌香醪共湿唇。","dynasty":"宋代","title":"喜雨八绝寄显道作其五"}
{"author":"欧阳澈","content":"北窗支枕梦初回，风掠馀香特地来。颠倒衣裳望池上，荷花无语为谁开。","dynasty":"宋代","title":"喜雨八绝寄显道作其六"}
{"author":"欧阳澈","content":"霜筠瑟瑟戛琳琅，冷透纱厨一味凉。破梦吟魂正潇洒，纤纤更捧雪花香。","dynasty":"宋代","title":"喜雨八绝寄显道作其七"}
{"author":"欧阳澈","content":"杨柳藏鸦菡萏香，水亭风榭袭罗裳。秋光正入诗人眼，剩得馀篇付锦囊。","dynasty":"宋代","title":"喜雨八绝寄显道作其八"}
{"author":"欧阳澈","content":"酒酣逸气射星斗，自恨无人识马周。试拂青蛇歌易水，溪山应有鬼神愁。","dynasty":"宋代","title":"醉吟"}
{"author":"欧阳澈","content":"菊吐金英已满篱，持杯指准赏芳菲。有巾可漉还无酿，载酒何人是白衣。","dynasty":"宋代","title":"重九前一日对菊戏书"}
{"author":"欧阳澈","content":"华阳宫阙杳难寻，空有遗踪古到今。不识萧郎仙去后，床头花酝共谁斟。","dynasty":"宋代","title":"读萧防遇仙传戏书一绝"}
{"author":"欧阳澈","content":"梦魂千里入巫峰，况在鸳帏咫尺中。笔洒新诗宜赠我，临风幸免倩征鸿。","dynasty":"宋代","title":"览丁渥异梦记戏书一绝示内人"}
{"author":"欧阳澈","content":"琪管将扬世罕知，不辞三弄试临溪。少陵若也能精鉴，休戏严公有此儿。","dynasty":"宋代","title":"德秀和朝宗绝句意似有不平者依韵作三绝以代其解嘲其一"}
{"author":"欧阳澈","content":"藏器韬光以待时，扁舟且此钓磻溪。拿云指日掀头角，惊破扶风狎侮儿。","dynasty":"宋代","title":"德秀和朝宗绝句意似有不平者依韵作三绝以代其解嘲其二"}
{"author":"欧阳澈","content":"东野临流喜赋诗，一竿摇破碧云溪。汝非羸角休吾触，不是寻常丱角儿。","dynasty":"宋代","title":"德秀和朝宗绝句意似有不平者依韵作三绝以代其解嘲其三"}
{"author":"欧阳澈","content":"功名未许书麟阁，吟醉何妨晦竹溪。舌在自知非久困，且将诗礼教龟儿。","dynasty":"宋代","title":"和元诗末篇之意二绝寄友人其一"}
{"author":"欧阳澈","content":"酒圣会须中北海，机锋谁敢触曹溪。英雄自有回天力，造化都来只小儿。","dynasty":"宋代","title":"和元诗末篇之意二绝寄友人其二"}
{"author":"欧阳澈","content":"信马沿堤懒著鞭，不堪回首望临川。满怀离恨如春梦，愁听林梢断续蝉。","dynasty":"宋代","title":"归自临川途中感物遇事得八绝句寄秀美其一"}
{"author":"欧阳澈","content":"欲破閒愁殢举觞，醉中行色转凄凉。眼封无物堪消遣，望尽江城断尽肠。","dynasty":"宋代","title":"归自临川途中感物遇事得八绝句寄秀美其二"}
{"author":"欧阳澈","content":"廉纤小雨破炎蒸，马上襟怀顿觉清。暂解征鞍访村叟，一瓯春露醒馀酲。","dynasty":"宋代","title":"归自临川途中感物遇事得八绝句寄秀美其三"}
{"author":"欧阳澈","content":"一声啼鸟过残阳，髣髴流莺促晓妆。记得年时倦梳裹，殢人和笑道天凉。","dynasty":"宋代","title":"归自临川途中感物遇事得八绝句寄秀美其四"}
{"author":"欧阳澈","content":"寸碧遥岑隐半规，冰轮次第碾琉璃。因追胜集琼楼杪，笑倩纤纤捧酒卮。","dynasty":"宋代","title":"归自临川途中感物遇事得八绝句寄秀美其五"}
{"author":"欧阳澈","content":"挑尽寒灯夜欲分，襟怀岑寂向谁论。香残读彻閒攲枕，髣髴音容入梦魂。","dynasty":"宋代","title":"归自临川途中感物遇事得八绝句寄秀美其六"}
{"author":"欧阳澈","content":"啾唧蛩吟旅况凄，那堪孤枕酒醒时。梦魂栩栩知何处，依约幽轩话别离。","dynasty":"宋代","title":"归自临川途中感物遇事得八绝句寄秀美其七"}
{"author":"欧阳澈","content":"窗含月影梦初回，一枕凄凉眼懒开。幽恨閒愁本无种，根苗不识是谁栽。","dynasty":"宋代","title":"归自临川途中感物遇事得八绝句寄秀美其八"}
{"author":"欧阳澈","content":"标格全归笑靥中，相逢无奈去匆匆。金钗若许重寻约，樽酒秦楼愿与同。","dynasty":"宋代","title":"有寄二绝其一"}
{"author":"欧阳澈","content":"懵腾醉眼漾娇波，心印潜通一捻多。密寄断肠双丽曲，遏云须倩雪儿歌。","dynasty":"宋代","title":"有寄二绝其二"}
{"author":"欧阳澈","content":"懵腾醉眼未全醒，厌听田鸦达旦鸣。款段踏穿杨柳月，快人拂面晓风轻。","dynasty":"宋代","title":"和子贤途中九绝其一"}
{"author":"欧阳澈","content":"暂停双桨傍蘋洲，矶上渔翁雪满头。钓破烟波深得趣，生来不识世间愁。","dynasty":"宋代","title":"和子贤途中九绝其二"}
{"author":"欧阳澈","content":"凉飙未夺火云权，烁石炎曦势欲燃。妄意拟寻河朔饮，狂歌烂醉太平年。","dynasty":"宋代","title":"和子贤途中九绝其三"}
{"author":"欧阳澈","content":"旗亭贳酒醉淋浪，赢得林间一味凉。倒著接䍦还信马，只忧蹊径似羊肠。","dynasty":"宋代","title":"和子贤途中九绝其四"}
{"author":"欧阳澈","content":"巴陵崒嵂试跻攀，胜概全归指顾间。笑倚松风聊洗耳，隔云好鸟语间关。","dynasty":"宋代","title":"和子贤途中九绝其五"}
{"author":"欧阳澈","content":"麟阁功名属少年，笑他皓首只翛然。闻名虽未披云雾，勉力期攀鲁仲连。","dynasty":"宋代","title":"和子贤途中九绝其六"}
{"author":"欧阳澈","content":"索寞襟怀不奈秋，雕镌佳句且忘忧。行行恰过桥南路，一片芦花映碧流。","dynasty":"宋代","title":"和子贤途中九绝其七"}
{"author":"欧阳澈","content":"黄粱餐罢倚危亭，茗枕琼花助解酲。旅况吟魂正潇洒，拂鞍迤逦又登程。","dynasty":"宋代","title":"和子贤途中九绝其八"}
{"author":"欧阳澈","content":"桐圭柳带正凋疏，匹马区区倦远途。肠断不堪回首处，寒云影里雁声孤。","dynasty":"宋代","title":"和子贤途中九绝其九"}
{"author":"欧阳澈","content":"德香薰郁书银笔，句法清新夺锦袍。卓荦斗南推第一，才名藉甚继三豪。","dynasty":"宋代","title":"寄陈国镇五绝其一"}
{"author":"欧阳澈","content":"才华拔萃东南美，气焰凌空表里清。莫逆于心蒙许友，攀麟雁塔要联名。","dynasty":"宋代","title":"寄陈国镇五绝其二"}
{"author":"欧阳澈","content":"未观健笔龙蛇走，拾得残篇绮思新。语带烟霞含劲气，解龟谁醉谪仙人。","dynasty":"宋代","title":"寄陈国镇五绝其三"}
{"author":"欧阳澈","content":"鳌头帘捲溪山秀，麈尾风生议论清。解榻何时同一笑，密云旋煮破馀酲。","dynasty":"宋代","title":"寄陈国镇五绝其四"}
{"author":"欧阳澈","content":"冷暖世情谙已熟，雌黄舆议厌常闻。龟囚蚕缚末由脱，樽酒何时与重论。","dynasty":"宋代","title":"寄陈国镇五绝其五"}
{"author":"欧阳澈","content":"仙风入骨楚臣骚，消得明皇赐绣袍。哦就新篇神物护，未饶禹锡擅诗豪。","dynasty":"宋代","title":"和答国镇五绝其一"}
{"author":"欧阳澈","content":"年时煮茗共敲冰，澡雪襟怀一种清。回首旧游浑似梦，翻惭困踣未知名。","dynasty":"宋代","title":"和答国镇五绝其二"}
{"author":"欧阳澈","content":"十围便腹卧边先，笑傲羲皇仿昔贤。诏下好须同奋跃，槐花香里走连钱。","dynasty":"宋代","title":"和答国镇五绝其三"}
{"author":"欧阳澈","content":"学辨痴龙信博哉，风流夷甫更多才。拟联石鼎弥明句，对耸诗肩夜拾煤。","dynasty":"宋代","title":"和答国镇五绝其四"}
{"author":"欧阳澈","content":"吟须轻撚对斜阳，叶扫平林夜著霜。忽领诗词云锦段，夜光明月耀黉堂。","dynasty":"宋代","title":"和答国镇五绝其五"}
{"author":"欧阳澈","content":"萤窗顾我绝韦编，砥节思齐叔度贤。谁念广文穷到骨，倾囊时与杖头钱。","dynasty":"宋代","title":"寄游良臣五绝其一"}
{"author":"欧阳澈","content":"阘茸闾阎数米炊，耳根舆议噪蛙卑。那知别得琴中趣，五斗犹惭为折枝。","dynasty":"宋代","title":"寄游良臣五绝其二"}
{"author":"欧阳澈","content":"壮浪年来笔有神，诗如开府顿清新。暗中慎莫投珠璧，道路无非按剑人。","dynasty":"宋代","title":"寄游良臣五绝其三"}
{"author":"欧阳澈","content":"登云胜概脱风埃，顿费诗仙赋咏才。忆得年时共轰饮，罗衣曾暗裛香煤。","dynasty":"宋代","title":"寄游良臣五绝其四"}
{"author":"欧阳澈","content":"文会何时聚德星，紫芝眉宇照人清。锦鞯并控寻春马，持酒冯花为解酲。","dynasty":"宋代","title":"寄游良臣五绝其五"}
{"author":"欧阳澈","content":"时来一钓会连鳌，舌在谁羞旧缊袍。风骨自惭非太白，高吟大醉浪推豪。","dynasty":"宋代","title":"饮中示子贤诸友七绝颇愧狂斐其一"}
{"author":"欧阳澈","content":"江陵素乏橘千株，贫甚唯收柿叶书。拟叩富儿谋贷粟，及门无奈足趑趄。","dynasty":"宋代","title":"饮中示子贤诸友七绝颇愧狂斐其二"}
{"author":"欧阳澈","content":"锻鍊新诗数百篇，郊寒岛瘦慕前贤。高山流水知音少，不及人间鬼使钱。","dynasty":"宋代","title":"饮中示子贤诸友七绝颇愧狂斐其三"}
{"author":"欧阳澈","content":"飘飘逸气薄云霓，功烈羞谈管仲卑。业就凌烟终有分，桂林谁谓便无枝。","dynasty":"宋代","title":"饮中示子贤诸友七绝颇愧狂斐其四"}
{"author":"欧阳澈","content":"袍襟帽角走红尘，却扫穷经务日新。将相公侯本无种，未应不及卖浆人。","dynasty":"宋代","title":"饮中示子贤诸友七绝颇愧狂斐其五"}
{"author":"欧阳澈","content":"功名端拟位三槐，发策惭无八斗才。寂寞云斋且稽古，披香指日扫松煤。","dynasty":"宋代","title":"饮中示子贤诸友七绝颇愧狂斐其六"}
{"author":"欧阳澈","content":"不作群儿浪谤伤，致身蕲处谏台霜。功成野服便萧散，会见裴公绿野堂。","dynasty":"宋代","title":"饮中示子贤诸友七绝颇愧狂斐其七"}
{"author":"欧阳澈","content":"浓云漠漠雨毛空，染出桃腮照眼红。遮莫异香飘几席，多情拂掠谢东风。","dynasty":"宋代","title":"春意五绝其一"}
{"author":"欧阳澈","content":"高情忽逐晓云空，喜见枝头一点红。秖恐好花俱有主，拟为词客伴春风。","dynasty":"宋代","title":"春意五绝其二"}
{"author":"欧阳澈","content":"料峭馀寒透裌衣，卷帘休讶燕来迟。多情苦被春催柳，带眼无端觉屡移。","dynasty":"宋代","title":"春意五绝其三"}
{"author":"欧阳澈","content":"一犁烟雨霭江村，肮脏衡门暗断魂。览镜自怜空跌宕，谁知跨下有王孙。","dynasty":"宋代","title":"春意五绝其四"}
{"author":"欧阳澈","content":"送墨层楼水墨天，柳堤花坞渐夭妍。教童为控寻春马，好事谁能乞酒钱。","dynasty":"宋代","title":"春意五绝其五"}
{"author":"欧阳澈","content":"君不见秋风未发鲈正肥，张翰思归心欲飞。又不见田文有客歌弹铗，为叹无鱼声激烈。水晶细鲙落金盘，须信江南味中绝。山谷曾名醒酒冰，一箸未尝延俗客。助盘橙橘荐甘酸，入口琼瑶碎牙颊。扶起嵇康颓玉山，涤破乐天醉吟魄。烹龙炮凤未云珍，策勋终是愧霜鳞。江湖散人兴不浅，为羡此品常垂纶。有时举竿获锦鲤，玉屑花中拚烂醉。笑他大嚼市廛流，浪说屠门能快意。灵运池中蓄颇多，扬鬐鼓鬣戏清波。知我平生嗜此癖，霜刀细缕红玉搓。典衣沽酒试轰饮，缬纹入面春风和。男儿大抵皆忼慨，功名未必常蹉跎。醉来击剑歌白雪，閒愁万斛俱消磨。杯盘虽冷落，风月输吟哦。逸气射斗牛，无人识太阿。俗态翻云仍覆雨，世情炙手扰张罗。丈夫富贵当自致，耻傍权门效女萝。雄图自许羞俯仰，请看毫端食鲙歌。","dynasty":"宋代","title":"醉中食鲙歌"}
{"author":"欧阳澈","content":"高楼昨夜西风转，耿耿银河云叶卷。擎空皎月弄婵娟，领略溪山堪指点。秋光次第磨青铜，一味清凉袭庭院。遥知天外鹊桥成，织女牛郎会佳燕。凭高翻忆凤楼人，慇勤乞巧陈芳奠。可堪目断心旌摇，砌成幽恨无人展。促樽欣得莫逆交，脉脉閒愁凭理遣。清狂举白话平生，午夜香燃残宝篆。凄凉此际忆年时，烂漫琼楼兴不浅。","dynasty":"宋代","title":"七夕后一日寄陈巨济"}
{"author":"欧阳澈","content":"寻真曾到寥阳殿，小立廊腰花影转。飞琼仙子下瑶台，绰约云鬟眼波剪。水沈烟断一帘秋，醉睡海棠红玉软。武陵归去探年华，扬州一梦烟波远。重来风物恰依然，爱日融融烟素卷。洞门寂历锁长春，异木槎枒插天半。霞衣冉冉媚东风，绿锁窗前重识面。酒酣春笋理琵琶，曲终依约含幽怨。人间名利几时休，马行不驻空留恋。桃花流水古犹今，回首碧云人不见。","dynasty":"宋代","title":"重游寥阳洞有感"}
{"author":"欧阳澈","content":"摩云标格儒林秀，濯濯美如春月柳。毫颠文阵轰雷槌，字势龙蛇翻夭矫。才名藉甚烛景星，卓然可独尊南斗。缔交云路许攀鳞，谈我谆谆不离口。层楼长记耸诗肩，吟苦任渠嘲太瘦。惊人险语骨毛寒，元白危坛俱压倒。读之真恐化雄虹，按剑徘徊方敢造。六丁收拾富巾箱，贪夫探得人间宝。暗中轻掷道涂人，相视谁论琼玖报。强搜斐句答慇勤，当恕人才有能否。","dynasty":"宋代","title":"和答德秀长句"}
{"author":"欧阳澈","content":"齑盐兴浅知无策，谢绝归来事清白。乱丝心绪尚纷如，时对风檐独扪虱。会虽稽古补前愆，赤水遗珠不难索。仰公学问又日新，磨砻幸偶谪仙人。遥知议论到佳处，眉间喜气常津津。我惭踪迹浪萍梗，欲亲棐几嗟因循。飞奴寥落绝问幅，渴心依约生埃尘。以胶投漆贵耐久，回光借烛期知贫。情均骨肉非有素，白玉琢成心始固。莫学纷纷轻薄儿，世情翻覆成云雨。登云依旧高嵯峨，指掌江山胜概多。佳眠风物未入梦，疑泛灵槎游绛河。朅来乘兴须一往，飞觞烂醉横秋波。膺门况有金闺彦，笔驱丽景森吟哦。悠悠此志遂何日，款段相期踏雪过。","dynasty":"宋代","title":"古诗寄游良臣兼简陈国镇"}
{"author":"欧阳澈","content":"鸱夷载酒神仙宅，面作缬纹拚卷白。饮馀指掌话平生，冷笑濡需同豕虱。昆山片玉本无瑕，洗垢瘢痕任人索。此中空洞贮天真，何止容卿数百人。但见娄公容唾面，未应子路不知津。会逢博物为鉴拔，太阿拂拭宁因循。男儿强项不易屈，剪剪羞他拜望尘。席门车辙多长者，虽不事事非长贫。意详文赡诸儒慕，纷纷谁复师班固。膏唇泽舌猎英华，立涸宛如沟浍雨。缨冠门下谩峨峨，鲁国真儒自不多。何时解榻挥金椀，陶然烂醉奚落河。清狂浪语文字饮，不须罗袜衬凌波。芙蓉仙人酒量阔，况有诗客相吟哦。迎宾扫雪尚如何，乘兴扁舟须一过。","dynasty":"宋代","title":"良臣会饮于仙庄话次颇闻俗子讥诃次前韵自解兼呈国镇"}
{"author":"欧阳澈","content":"秋光淡薄磨青铜，舞风霜叶鱼腮红。鸡窗岑寂兴不浅，结客支筇扣梵宫。联翻步蹑孤烟际，陇上凄凉一笛风。穿云裂石声满谷，惊飞雁阵横晴空。高僧拥衲卧云久，诸方勘破心玲珑。我来奓户据禅榻，堂堂标格对总公。旋烹冰液破我闷，浇肠七椀追卢仝。水沈烟断香透顶，津津喜气生眉峰。傅岩真隐已先去，谁与壮浪吟争雄。朱弦纵事奏流水，俚耳知音亦罕逢。不禁风物撩诗眼，强作险语惭非工。安得汤休占此景，碧云之句当奇锋。会沽村酒行莲社，忘归一任夕阳舂。","dynasty":"宋代","title":"游岐原有感"}
{"author":"欧阳澈","content":"公不见先朝谪仙李太白，晦迹嵩山号诗客。奇禽就掌食无猜，藉藉雄名振京国。四明狂客素怜才，解龟换酒称奇特。白衣从此步花砖，秀拔儒林人所则。煌煌文焰万丈长，散落人间伴明月。又不见昌黎巨儒韩退之，天才颖脱囊中锥。反刓刬伪格以正，取心注手了无疑。横经太学明师道，质疑辨惑为蓍龟。一言曲尽教育术，业精于勤荒于嬉。赫然千载誉愈尊，太山北斗谁敢欺。二公才德冠天下，青史褒名卓难亚。读之每恨世不同，操彗无由渐德化。延陵先生当盛时，卓荦英姿独继之。万言倚马亦何待，睥睨谪仙当并驰。抵排异端志不拔，真欲砺行参昌黎。笔端绮靡追造化，胸中浩气蟠蛟螭。壮年唾手拾高第，锦绣文章喧帝里。飘飘意气凌碧云，回视尘踪如脱屣。龙墀承命来临川，绛帐谈经历数年。微言奥义潜启发，残膏剩馥多流传。抠衣幸与诸生列，饫听绪言疑已决。自嗟管见如醯鸡，若非先生覆难彻。惜哉虚往未实归，洗心方拟叩精微。夫何瓜代忽尔至，征航欲解归王畿。秋风未晚莲吐香，莼美鲈肥正好尝。行矣景物供吟兴，剩摘佳篇投锦囊。风月翰林能继踵，此去禁庭当擢用。传闻红叶满阶前，久俟高才能吟讽。文章吏部既摩肩，声闻行当冠日边。愿为霖雨苏民望，庶使螭头压众贤。鲰生荷德诚非浅，别拜谁能无眷恋。惟蕲爵过二唐贤，乃副承恩多士愿。","dynasty":"宋代","title":"送吴教授古诗"}
{"author":"欧阳澈","content":"寥阳洞口风烟好，枯木槎牙撑云岛。重重金锁绕婵娟，满地落花常不扫。萧郎闻说已乘鸾，空馀九转烧丹灶。烟霞截断绝非尘，凡夫踪迹无由到。高阳有客携佳侣，访异寻幽豁襟抱。琼楼饮散恣欢游，误入蓬壶如梦觉。云关初叩閒无人，松梢鹤唳如惊报。须臾奓户迎者谁，吴宫女儿面凝脂。指点兰堂篆烟袅，珠箔玲珑窣地垂。高擎翠袖轻轻捲，半露妖娆素莲脸。嫣然一笑启檀唇，唤我跻堂语声软。相随环坐一轩秋，旋列杯盘供雅宴。倚风仙蕊似有情，竞吐芳苞喷香远。朝云一段下阳台，绰约标容尘世鲜。黛眉轻拂远山青，明眸斜盼秋波剪。兰柔柳弱不禁风，睡起芙蓉香体颤。樱桃缓启歌贯珠，夕阳花外流莺啭。曲终低语愈含情，自诉芳心犹未展。苞藏惟恐泄真香，寻常娇怯羞莺燕。为怜坐客俱多才，拚羞试许求相见。嫣然若有惜花情，愿丐锦章镌琬琰。温柔惠性已无双，更听斯言真绝艳。放怀卷白不暂停，酷嫌鹦鹉杯中浅。醉玉颓山卧绮窗，秋水一床凝角簟。悠飏好梦入巫峰，泄泄融融兴正浓。蘧然惊觉一何有，点缀馀霞散眼封。依约馀香虽满袂，行云缥缈已无踪。壶中天地古来有，默想风物遥应同。我闻刘阮曾迷路，武陵邂逅如花女。灵丹咀嚼顿轻身，脱洗红尘已仙去。又闻仙去有萧防，曾耦双成饮玉浆。一朝误入华阳洞，于飞终许学鸾凰。仙凡异境无凭据，每笑前闻但虚语。岂意亲逢事偶符，始信人间有奇遇。归来灯火欲黄昏，隐几无聊暗追慕。濡毫试作梦仙谣，端欲梦魂重默愬。","dynasty":"宋代","title":"梦仙谣"}
{"author":"欧阳澈","content":"延陵有伟人，遗我锦绣篇。粲粲荡醉眼，的的争春妍。卷阿细考覈，字字皆青钱。知公太瘦生，苦吟希阆仙。丹煅复精鍊，落纸人争传。亦常慕坡翁，汗漫如涌泉。有时醉风月，健笔挥云烟。冷饮味古昔，诗话珍盈编。嗤点寓深旨，读之心洒然。公才本瑰玮，那复加雕镌。耻与俗吏偶，杜门宗圣贤。岂意阘茸辈，辱公倒屣延。倾盖顿忘形，披雾呈青天。襟怀未易测，醉中颇逃禅。间亦不自揣，效颦西子前。骅骝超逸足，驽骀乌能先。但欲偷格律，引玉时抛砖。每荷不鄙斥，珠玑贻我偏。樽酒结诗社，卓荦俱樊川。风流王世子，远拍贞曜肩。食齑肠亦苦，志操不少迁。季子金闺彦，高吟常醉眠。四明有狂客，解龟须见怜。伟我三二友，才名足联翩。休歌出无车，休咏寒无毡。得钱即相觅，烂醉清平年。排闷强裁句，摆脱尘中缘。风云会遇自有日，骊珠不到终沈渊。公不见新丰旅人时未偶，鸢肩沽酒浇尘垢。谋猷一旦重朝廷，始信男儿暂奔走。","dynasty":"宋代","title":"朝宗以诗见赠叙从游之乐广其意作古诗谢之并简敦仁德秀"}
{"author":"欧阳澈","content":"振衣拂晓启松扃，月淡风轻酒顿醒。密竹含烟争滴翠，幽兰浥露远闻馨。清怜高洁蝉嘶柳，閒羡优游鹿食苹。试枕碧流端洗耳，白云深处诵黄庭。","dynasty":"宋代","title":"秋日山居八事其五早起"}
{"author":"欧阳澈","content":"火云亭午欲烧空，避暑联翩过梵宫。磬韵唤回蝴蝶梦，巾纱立破芰荷风。竹林道客欲长往，河朔高人兴未穷。谁似汤休能处病，索诗吟笑慰相逢。","dynasty":"宋代","title":"过般若寺纳凉"}
{"author":"欧阳澈","content":"一笛谁横透晚空，伤怀真作鸟窥笼。解龟换酒无知已，拾穗行歌喜屡丰。沐雨秋山遮眼碧，舞风霜叶点溪红。老农植杖来相问，藉草高谈夕照中。","dynasty":"宋代","title":"原上晚步闻笛有感"}
{"author":"欧阳澈","content":"安贫万事秖随缘，羞涩囊空乏一钱。浊酒难赊应有恨，焦琴屡典已无弦。饭盂抄雪唯求饱，茗盌翻涛喜自煎。锦里先生有诗卷，破愁时诵两三篇。","dynasty":"宋代","title":"遣兴示子贤"}
{"author":"欧阳澈","content":"梦寐江湖仅十年，桑榆投老遁林泉。知人襟抱藏英鉴，奇我风标唤谪仙。妙论粲花今已矣，遗编戛玉尚依然。桐焦里巷知音少，几对云斋欲断弦。","dynasty":"宋代","title":"傅岩居士挽词"}
{"author":"欧阳澈","content":"招提清旷朅来游，泼墨岚光眼界幽。黄绢碑亡思子礼，碧云诗好忆汤休。风檐目送书空雁，烟坞愁闻唤雨鸠。销铄睡魔浇茗盌，矮窗拾得一檐秋。","dynasty":"宋代","title":"游盘龙涉傅岩有感简朝宗"}
{"author":"欧阳澈","content":"凛凛冰霜嚼齿牙，沈沈清夜咏檐花。摩云气逸干星斗，落纸词妍带绮霞。醉扫麝煤奔渴骥，困纡象管引秋蛇。拟寻红树赓诗社，却日挥戈不许斜。","dynasty":"宋代","title":"陈钦若时寓盘龙作诗寄之因纪吟咏之美"}
{"author":"欧阳澈","content":"牛羊茁处绿骈罗，几载鸱夷得趣多。麈尾谈清争嚼麝，笔头草小换笼鹅。杯行自鄙红裙饮，咏罢人传白雪歌。采摘溪山凭句法，倚风拾得只长哦。","dynasty":"宋代","title":"良臣聚饮梅仙庄和多字韵"}
{"author":"欧阳澈","content":"黄鹄凌云不可寻，遗音流落感人心。朱颜绿鬓留难驻，明月清风古到今。韫椟有时惊卞璞，绝弦无地置牙琴。傅岩萧瑟伤心处，一局文楸锁竹林。","dynasty":"宋代","title":"读傅岩居士旧诗轴有感"}
{"author":"欧阳澈","content":"扁舟乘兴叩寒门，闭户先生不让孙。白雪郢人亲到耳，青天广客迥披云。吟行牛渚裁佳句，坐对鸡窗嗜古文。淡泊交情俱耐久，几多潇洒寄琴樽。","dynasty":"宋代","title":"诸友乘兴拉谒吴朝宗因次韵"}
{"author":"欧阳澈","content":"拾得佳篇李贺门，鸾笺重录教诸孙。清于月夕潇湘水，淡似清秋太华云。发药例虽沾剩馥，钩深应寡与玄文。何时红树寻诗社，琢句令倾潋滟樽。","dynasty":"宋代","title":"朝宗见和复次韵谢之"}
{"author":"欧阳澈","content":"单衣初试轻寒退，袅袅软风经袖袂。层楼高捲酒旗斜，绮陌乱飘花锦碎。多情故把恼人肠，杨柳阴中弄暗香。解貂不惜换斗酒，烂醉春光能几场。","dynasty":"宋代","title":"游春八咏"}
{"author":"欧阳澈","content":"濛濛春锁弄晴雨，花褪残红烟淡伫。泼成浓黛远山青，秀色轻茸芳草布。园林依约清且新，滑唇好鸟相和鸣。轻寒不断微风作，幽花一笑游人醒。","dynasty":"宋代","title":"游春八咏其二宿雨新晴"}
{"author":"欧阳澈","content":"轻烟漠漠笼芳树，上有黄鹂调巧语。分明唤友度柔情，似对东风欲掀舞。嗟哉彼鸟非英灵，犹能求友鸣嘤嘤。光初隙末轻薄子，洗耳何妨听此声。","dynasty":"宋代","title":"游春八咏其三娇莺唤友"}
{"author":"欧阳澈","content":"蜜脾香满青春暮，寂寂空山闻杜宇。啼红泣绿怨东风，锦城旧恨怀千古。可堪肠断对樽前，雄图未遂愁无边。赖有投壶劝我饮，起舞从教落醉船。","dynasty":"宋代","title":"游春八咏其四杜宇啼红"}
{"author":"欧阳澈","content":"生涯随分便萧散，斗草摴蒲心绪懒。尚馀诗僻穷愈工，醉吟跌宕挥金盌。爱携佳客懒寻春，残红枝下细论文。搜罗万象攒胸臆，笔端扫出春空云。","dynasty":"宋代","title":"游春八咏其五狂吟红树"}
{"author":"欧阳澈","content":"浇愁沃恨唯凭酒，况值郊原湔锦绣。倾囊结客踏青游，竞把鸱夷载醇酎。为怜芳草衬残红，猛拚醉玉眠春昼。觉来游眼顿增明，晚烟约略横疏柳。","dynasty":"宋代","title":"游春八咏其六醉眠芳草"}
{"author":"欧阳澈","content":"亭亭千尺凌云表，铁甲苍髯材独妙。班斤郢斲犹未逢，雾惨烟凄人不要。我来感激对残霞，独倚虬枝发长啸。试凭匠石亲品题，栋梁合自登廊庙。","dynasty":"宋代","title":"游春八咏其七扪松长啸"}
{"author":"欧阳澈","content":"风烟触处欢无限，倒著接䍦归去晚。林梢璧月弄清辉，斗插山花笑而莞。华堂秉烛竞飞觞，浪语清狂胜弦管。探囊争出锦段新，灿灿珠玑光溢眼。","dynasty":"宋代","title":"游春八咏"}
{"author":"欧阳澈","content":"玉楼缥缈孤烟际。徙倚愁如醉。雁来人远暗消魂。帘卷一钩新月、怯黄昏。那人音信全无个。幽恨谁凭破。扑花蝴蝶若知人。为我一场清梦、去相亲。","dynasty":"宋代","title":"虞美人"}
{"author":"欧阳澈","content":"雁字书空，橘星垂槛。江天水墨秋光晚。香丝袅袅祝尧年，公庭锡宴挥金碗。醉索蛮笺，狂吟象管。珠玑灿灿惊人眼。遏云更倩雪儿歌，从教拍碎红牙板。","dynasty":"宋代","title":"踏莎行"}
{"author":"欧阳澈","content":"桐圭柳带正凋疏，匹马区区倦远途。肠断不堪回首处，寒云影里雁声孤。","dynasty":"宋代","title":"和子贤途中九绝其九"}
{"author":"欧阳澈","content":"谢绝红尘万种非，杜门却扫下书帏。圣贤若许同仁杰，子弟从教诋窦威。反复始知经旨远，沈潜愈觉道心微。自惭闻见多迂阔，何幸慈亲屡断机。","dynasty":"宋代","title":"秋日山居八事其一读书"}
{"author":"欧阳澈","content":"芳名从古号鸡冠，赭艳天然恰一般。不语宋窗何足赏，难通西谷漫劳看。倚风纵有如丹顶，遇敌应无似锦翰。空费栽培污庭砌，到头不若植芝兰。","dynasty":"宋代","title":"和世弼鸡冠花"}
{"author":"欧阳澈","content":"招提清旷朅来游，泼墨岚光眼界幽。黄绢碑亡思子礼，碧云诗好忆汤休。风檐目送书空雁，烟坞愁闻唤雨鸠。销铄睡魔浇茗盌，矮窗拾得一檐秋。","dynasty":"宋代","title":"游盘龙涉傅岩有感简朝宗"}
{"author":"欧阳澈","content":"寸碧遥岑隐半规，冰轮次第碾琉璃。因追胜集琼楼杪，笑倩纤纤捧酒卮。","dynasty":"宋代","title":"归自临川途中感物遇事得八绝句寄秀美其五"}
{"author":"欧阳澈","content":"快意不忧原宪病，翛然常作子长游。胸中气焰摩星斗，笔下辞源倒峡流。闵子家风惟啜水，龟蒙活计在渔舟。杜陵太瘦多诗苦，白雪无情已满头。","dynasty":"宋代","title":"世弼和酬因继韵以赠之其一"}
{"author":"欧阳澈","content":"白雪歌诗数百篇，赓酬乐有父兄贤。要晞靖节栽门柳，须俟参寥梦石泉。咳唾幸存三寸舌，文章可愧一囊钱。会须重咏高轩过，呕出蕲攀李贺肩。","dynasty":"宋代","title":"和子贤借韵书怀"}
{"author":"欧阳澈","content":"绿锁窗前聚首时，戏弹圆玉偶输机。侑觞既欲携红袖，送酒何妨遣白衣。酩酊预期归倒载，从容端约话玄微。挥戈直使颓阳却，不计西风隐半归。","dynasty":"宋代","title":"督德秀还酒会"}
{"author":"欧阳澈","content":"敛翅归来口欲缄，结茅遁戢寄云岩。𨊵辀聒耳思抛弹，薜荔萦墙未肯芟。閒笑蜜蜂空采扑，静听雏燕语呢喃。翛然顿释人间累，设阱维防饿虎馋。","dynasty":"宋代","title":"和友人春日山中即事其一"}
{"author":"欧阳澈","content":"罗幕风轻，水沈烟细。杯行笑拥东山妓。酬歌何惜锦缠头，清音暗绕梁尘起。银甲弹筝，碧桃荐味。举觞飞白拚沈醉。花窗弄月晚归来，门迎蜡炬笙箫沸。","dynasty":"宋代","title":"踏莎行"}
{"author":"欧阳澈","content":"缓著归鞭水石乡，息鞍箕踞小桥傍。烟滋竹叶双丛玉，秋著芦花一岸霜。泼眼溪山增爽气，袭人兰蕙破幽香。拟提吟笔扛洪鼎，反笑蚍蜉不自量。","dynasty":"宋代","title":"归途遣兴借朝宗韵简敦仁"}
{"author":"欧阳澈","content":"旗亭解辔咏江乡，属玉双飞绿涧傍。水墨园林初过雨，青黄橙橘未经霜。鼎烹云液浇肠爽，瓮拨春醅破鼻香。回首漫惊烟水远，向来清味怯思量。","dynasty":"宋代","title":"白鹅桥复用前韵"}
{"author":"欧阳澈","content":"欲逃三伏叩禅关，净洗烦襟水石间。炽景碧云俱掩断，凉飙绿竹顿招还。龙涎一炷香清骨，琥珀盈樽笑解颜。预约高僧名遂日，结茅来此伴长閒。","dynasty":"宋代","title":"游华严寺题诚斋"}
{"author":"欧阳澈","content":"欲引秋声竹旋移，吟烟时一启柴扉。了无俗物迷青眼，每有轻风袭客衣。地僻不知炎暑老，身閒潜觉道心微。茫茫尘事俱臧谷，羞偶闾阎较是非。","dynasty":"宋代","title":"和显道筠轩有作"}
{"author":"欧阳澈","content":"投老归休六逸溪，杳无阘茸敢敲扉。红藤旧策扶危杖，白苧新裁养素衣。落纸诗才增绮丽，挥犀禅语愈玄微。无心深得烟霞趣，冷笑人间万种非。","dynasty":"宋代","title":"和显道借韵书怀"}
{"author":"欧阳澈","content":"结茅高隐倦奔驰，寂寂无人叩竹扉。快意未能荣驷马，宁亲且尔戏斑衣。蹑云腾踏终当隐，钓渭栖迟岂久微。洗垢索瘢何足恤，铄金众口任人非。","dynasty":"宋代","title":"借前韵书怀呈显道"}
{"author":"欧阳澈","content":"北窗高隐傲羲皇，旋种琅玕列砌旁。端许鸾凰同遁戢，不容燕雀乱翱翔。侵床绿荫宜攲枕，拂袂清风快捧觞。好是雨馀良夜午，梦回添得数分凉。","dynasty":"宋代","title":"和世弼醉题显道筠轩"}
{"author":"欧阳澈","content":"妆点千丛蘸碧流，宁甘淡伫对清秋。白蘋许共摇风细，黄菊欣同占景幽。羞泄异香招舞蝶，独施繁艳伴渔舟。懵腾醉眼牵情处，赢得凄凉一段愁。","dynasty":"宋代","title":"和世弼蓼花"}
{"author":"欧阳澈","content":"芳名从古号鸡冠，赭艳天然恰一般。不语宋窗何足赏，难通西谷漫劳看。倚风纵有如丹顶，遇敌应无似锦翰。空费栽培污庭砌，到头不若植芝兰。","dynasty":"宋代","title":"和世弼鸡冠花"}
{"author":"欧阳澈","content":"暂向云斋借榻眠，窗风一线晚秋天。淋浪樽酒狂摛句，点闪檠灯伴论禅。盘角竹声时淅沥，帘旌桂影弄婵娟。话穷依约方成梦，蓦听疏钟到枕前。","dynasty":"宋代","title":"宿世弼书馆"}
{"author":"欧阳澈","content":"王猷珍重惠龙孙，策险扶危价莫论。烂醉悬钱游酒域，狂吟步月打僧门。虚心尚有凌云操，劲节元无染泪痕。寄语香山居士道，朱藤从此未为尊。","dynasty":"宋代","title":"谢人惠紫竹杖"}
{"author":"欧阳澈","content":"桐圭飘剪近重阳，菊绽篱边叶叶香。云破晴空书雁字，雨馀沙碛列鸳行。赏心拟结东山会，卷白交飞北海觞。烂醉眼封多胜概，一时收拾入诗囊。","dynasty":"宋代","title":"招显道世弼饮"}
{"author":"欧阳澈","content":"抛砖斐句试相招，远辱高轩过寂寥。教约荷公能发瓿，功名蕲我效题桥。谈霏玉屑惊人听，歌和阳春满坐谣。投辖苦留留不住，归时明月挂璇霄。","dynasty":"宋代","title":"显道辞中以诗示教因和韵复之"}
{"author":"欧阳澈","content":"拨云来谒野僧家，刮眼秋光望里赊。槛菊凋零金蕊碎，庭花袅娜玉冠斜。遣怀诗笔摛春锦，破闷茶瓯捧雪花。却笑远公延靖节，何须把盏醉流霞。","dynasty":"宋代","title":"重九日醉中与世弼游华严寺"}
{"author":"欧阳澈","content":"芳晨秋兴浩无涯，结客凭高酒旋赊。送目喜观云缥缈，狂歌谁顾帽攲斜。笑他子美看茱实，要学樊川插菊花。竞说今年幸逢闰，再期携手蹑烟霞。","dynasty":"宋代","title":"和前韵纪登高醉中景示世弼诸友"}
{"author":"欧阳澈","content":"功业未能光史册，醉吟且尔会朋游。潜心深造诗书府，摘句蕲惊翰墨流。莘野耕烟须释耒，磻溪钓月暂乘舟。风云一旦逢知已，直取三公位黑头。","dynasty":"宋代","title":"世弼再和见赠又次韵复之其词皆辟其诗中之语其一"}
{"author":"欧阳澈","content":"三尺丝桐追古意，一床文史伴閒身。宁甘岑寂配前哲，羞逐纷华溷世人。遵辖喜投延上客，莱衣时戏奉偏亲。由来善恶如冰炭，寄迹于今动择邻。","dynasty":"宋代","title":"世弼再和见赠又次韵复之其词皆辟其诗中之语其二"}
{"author":"欧阳澈","content":"快意不忧原宪病，翛然常作子长游。胸中气焰摩星斗，笔下辞源倒峡流。闵子家风惟啜水，龟蒙活计在渔舟。杜陵太瘦多诗苦，白雪无情已满头。","dynasty":"宋代","title":"世弼和酬因继韵以赠之其一"}
{"author":"欧阳澈","content":"摆除尘网萦缠累，占得壶天放旷身。世业文章俱拔萃，家传清白耻求人。鼓琴颜巷贫而乐，裹饭桑门淡以亲。闻说甑尘虽屡矣，不甘贷粟向诸邻。","dynasty":"宋代","title":"世弼和酬因继韵以赠之其二"}
{"author":"欧阳澈","content":"风剪梧圭欲晚秋，溪光山色称欢游。联翩云水宜搜异，俛首阎闾耻溷流。相视悉皆谋按剑，无心谁复似虚舟。紫芝眉宇人中瑞，一日常思一聚头。","dynasty":"宋代","title":"是日天气乍晴颇快人意因和韵拉世弼谒傅岩其一"}
{"author":"欧阳澈","content":"袍襟帽角走红尘，可笑崎岖一病身。试拉竹溪山里侣，去寻庐阜社中人。鲍昭俊逸虽难敌，夷甫风流幸许亲。鸡黍尚为千里会，况兹咫尺接墙邻。","dynasty":"宋代","title":"是日天气乍晴颇快人意因和韵拉世弼谒傅岩其二"}
{"author":"欧阳澈","content":"醉拨春云一瓮香，潜欣积雨破秋阳。灯龛宜入诗书府，钱杖慵吟水石乡。忘虑不斑潘岳鬓，养恬难断广平肠。赏音谁谓无萧颖，时缀雄文吊战场。","dynasty":"宋代","title":"和子贤对景有感次九日韵"}
{"author":"欧阳澈","content":"丐菊东篱带晚烟，持觞独放竹溪仙。拟携赓唱社中侣，来伴沈酣市上眠。清叔能诗曾不速，广文嗜酒恨无钱。倘蒙闭户同轰饮，一斛豪头也百篇。","dynasty":"宋代","title":"建中觅菊于希哲因戏作四韵寄云"}
{"author":"欧阳澈","content":"功名未遂冠凌烟，琢句投囊学阆仙。韫玉要令神物护，探珠岂待老龙眠。宾王颇欠新诗债，子美回偿旧酒钱。自古逸才多涤器，醉来宜洒夺袍篇。","dynasty":"宋代","title":"和韵戏索建中和诗"}
{"author":"欧阳澈","content":"遁戢云岩古景幽，烟霞常伴赤松游。陶陶经醉穷千古，落落谈玄贯九流。眷爱猥蒙迎倒屣，追寻常欲棹扁舟。丝桐古调无人识，每辱知音为点头。","dynasty":"宋代","title":"傅岩小酌于草堂因继前韵纪赠岩叟其一"}
{"author":"欧阳澈","content":"磊落胸襟造道真，江湖十载自由身。虽无伟绩留当世，恰有清名异众人。角里先生常愿友，香山居士每求亲。抠衣顾我虽几数，赖得诗翁诱善邻。","dynasty":"宋代","title":"傅岩小酌于草堂因继前韵纪赠岩叟其二"}
{"author":"欧阳澈","content":"如簧巧语何须听，似海侯门岂足游。太华崇高无弃土，沧浪合并纳纤流。未要季子荣亲印，已买陶朱佚老舟。藏器待时须大用，耻争蜗角与蝇头。","dynasty":"宋代","title":"世弼读白乐天放言诗仿其体依前韵作数首见寄因和答之亦仿乐天之体其一"}
{"author":"欧阳澈","content":"驷马华轩终得志，箪瓢捽茹且潜身。隋珠莫弹排空雀，和璧休投按剑人。画史解衣须遇鉴，齐门鼓瑟信难亲。索瘢洗垢从教谤，澡雪襟怀与道邻。","dynasty":"宋代","title":"世弼读白乐天放言诗仿其体依前韵作数首见寄因和答之亦仿乐天之体其二"}
{"author":"欧阳澈","content":"抟鹏休笑蓬蒿适，燕雀岂知鸿鹄游。颜蹠贤愚终莫域，渭泾清浊自殊流。绠长方可探深井，水浅安能泛大舟。独爱乐天吟著句，输赢待看局终头。","dynasty":"宋代","title":"世弼读白乐天放言诗仿其体依前韵作数首见寄因和答之亦仿乐天之体其三"}
{"author":"欧阳澈","content":"言行枢机宜慎发，利名缰锁苦萦身。无非入市攫金客，谁似临畦抱瓮人。鸿雁弟兄犹列序，虎狼父子尚相亲。刀锥不用争蜗角，请学当时阙党邻。","dynasty":"宋代","title":"世弼读白乐天放言诗仿其体依前韵作数首见寄因和答之亦仿乐天之体其四"}
{"author":"欧阳澈","content":"绿消暮霭满空秋，念远凭高陇上游。一片孤云生远岫，数声断雁落寒流。风前无绪愁闻笛，天际何人误识舟。步月可寻岩下叟，试将圆玉锁神头。","dynasty":"宋代","title":"世弼原上晚望和韵见寄因复之其一"}
{"author":"欧阳澈","content":"鸠杖吟行笑拨云，我疑贾岛是前身。名高郑谷耕烟叟，乐过严滩钓月人。俯听鸣蛩争唧唧，潜窥宿鸟各亲亲。田家有秫俱篘酒，乘兴何妨遍访邻。","dynasty":"宋代","title":"世弼原上晚望和韵见寄因复之其二"}
{"author":"欧阳澈","content":"敕书夜到释幽囚，朝野欢声例快游。蔼蔼庶官咸被泽，跄跄多士悉承流。蹑云思献安邦策，钓月慵寻泛宅舟。寄语淮阴休笑我，乘时指日跨龙头。","dynasty":"宋代","title":"明堂赦降改名者例许入学世弼和前韵贺余次韵答之其一"}
{"author":"欧阳澈","content":"太平圣主就如云，广霈殊恩及此身。声类春雷潜起蛰，光同秋月溥临人。网罗遗逸考求助，旌表门闾奖事亲。猥辱锦章慰岑寂，借冠终不许乡邻。","dynasty":"宋代","title":"明堂赦降改名者例许入学世弼和前韵贺余次韵答之其二"}
{"author":"欧阳澈","content":"咳唾珠玑世所优，执鞭愿我幸从游。琼枝不弃蒹葭倚，鲸海能容沟渎流。月夜狂吟挥象管，花时烂醉泛兰舟。锦囊辱掷新诗格，高压唐朝李杜头。","dynasty":"宋代","title":"显道和前韵见赠因复之其一"}
{"author":"欧阳澈","content":"清名藉甚伯夷伦，抗志孤高不辱身。缩手懒陈尧殿策，拂衣归作傅岩人。荷公每许青云器，蕲我归荣白发亲。努力会须如所祝，庶令雪耻见南邻。","dynasty":"宋代","title":"显道和前韵见赠因复之其二"}
{"author":"欧阳澈","content":"云涌中庭剪异葩，纷纷郁郁叠轻纱。观光虽屡经群目，荐瑞由来庆一家。雨洗晶荧飘玉叶，烟滋淡伫簇琼花。多应绰约东邻女，来伴仙翁咀绛霞。","dynasty":"宋代","title":"显道庭中有白鸡冠花烂熳作云容状赋庭中瑞气诗以寄余次韵其一"}
{"author":"欧阳澈","content":"袅娜云容献瑞葩，晓云轻罩认笼纱。喜施繁艳迎诗客，羞寄清香入酒家。妙质本能兼五德，芳名今复冠群花。可怜一种婵娟态，醉倚秋风脸有霞。","dynasty":"宋代","title":"显道庭中有白鸡冠花烂熳作云容状赋庭中瑞气诗以寄余次韵其二"}
{"author":"欧阳澈","content":"登云阁上二诗仙，不共凭栏仅一年。耳冷高谈增企仰，目惊健笔忆攀缘。挼蓝环翠应依旧，转毂流光已屡迁。秖忆醉吟风月处，数竿修竹带轻烟。","dynasty":"宋代","title":"夜读元容良臣登云阁上旧轴因走笔作诗以寄二公"}
{"author":"欧阳澈","content":"耐久交情古所难，松筠高节实能攀。弗思小怨心怀恚，惟嗜狂吟笑解颜。谗口任教华似锦，忠言到底臭如兰。翻惭不识奇男子，窥管徒知见一斑。","dynasty":"宋代","title":"寄良臣"}
{"author":"欧阳澈","content":"鸠杖先生过草莱，竹林结客笑衔杯。盘堆冷炙非珍馔，樽贮香醪旋泼醅。玉屑挥犀谈绮吐，缬纹入面醉颜开。自惭阘茸亲馀论，健笔时观吐凤才。","dynasty":"宋代","title":"显道世弼过弊庐小酌醉中显道以诗见教和谢"}
{"author":"欧阳澈","content":"漠漠阴凝水墨天，雨丝成阵拂窗前。千层叠巘笼轻霭，一带澄江锁淡烟。归思似云空散乱，名踪如系尚留连。当时错笑悲风赋，今日閒愁顿黯然。","dynasty":"宋代","title":"州学贵中庭上作"}
{"author":"欧阳澈","content":"寓意标名气象雄，快哉岂为一襟风。端期骥子穷经敏，早向蟾庭射策通。奔逸伫当跻捷径，栖迟暂此寄尘踪。过门大嚼徒虚语，未若芝兰志不同。","dynasty":"宋代","title":"寄题章泽民快轩二首其一"}
{"author":"欧阳澈","content":"快矣标名厥趣高，端能教子振风骚。麈挥捷辩重冯席，笔洒新诗夺宋袍。冷笑三投方鉴玉，雄图一钓便连鳌。行行指点青云步，烜赫英声冠誉髦。","dynasty":"宋代","title":"寄题章泽民快轩二首其二"}
{"author":"欧阳澈","content":"哲匠居邻剑水傍，笔端疑化剑锋铓。雕镌丽景春工巧，煅炼佳词武库张。字字泓澄清妒月，篇篇耿介烈含霜。楼成白玉归天府，掷下珠玑满锦囊。","dynasty":"宋代","title":"读余逢辰旧唱和诗"}
{"author":"欧阳澈","content":"一轩虚敞静无尘，笑揖遥岑作主人。兴似子猷来访戴，情同荀鹤误寻真。重披药箓聊忘倦，侧听蝉吟试爽神。赖得好风知我意，幽香拂掠袭衣巾。","dynasty":"宋代","title":"谒希哲不遇轩上走笔"}
{"author":"欧阳澈","content":"剑戟峰攒迥绝尘，扪萝宜谒社中人。虽无樽酒邀元亮，恰有清谈敌季真。漱玉泉声清洗耳，霭云香缕静颐神。支公况是忘形侣，不讶林宗折角巾。","dynasty":"宋代","title":"和希哲轩上韵与友游华严五云峰"}
{"author":"欧阳澈","content":"翚飞高阁势凌云，端拟云衢致此身。直跃鲁梯千尺峻，高攀蟾窟一枝春。廓然眼界同霞域，快矣襟袍绝点尘。髣髴麻姑亭上景，方平应约此相亲。","dynasty":"宋代","title":"题良臣登云阁其一"}
{"author":"欧阳澈","content":"丹楹崛起拂云端，平步危梯入广寒。脱屣伫当腾鹤驭，飞凫终拟附鹏抟。半天风雨凭栏咏，万里江山指掌看。十二楼台多胜概，惭无诗思剪裁难。","dynasty":"宋代","title":"题良臣登云阁其二"}
{"author":"欧阳澈","content":"朱甍飞峻势凌烟，卷白楼中悉谪仙。枕曲顿能逃外果，漱醪端欲继前贤。云屏环列蓬壶境，花锦均铺水墨天。涤濯吟魂强裁句，诗成冷笑满囊钱。","dynasty":"宋代","title":"和人题会仙楼"}
{"author":"欧阳澈","content":"谢绝红尘万种非，杜门却扫下书帏。圣贤若许同仁杰，子弟从教诋窦威。反复始知经旨远，沈潜愈觉道心微。自惭闻见多迂阔，何幸慈亲屡断机。","dynasty":"宋代","title":"秋日山居八事其一读书"}
{"author":"欧阳澈","content":"亲灌蔬畦慕汉阴，不辞抱瓮汲泉深。拟为元亮萧条处，岂有樊迟货殖心。剔去荆榛俱绝蔓，栽培桃李已成林。兔葵燕麦元荒寂，刬地繁华直万金。","dynasty":"宋代","title":"秋日山居八事其二治圃"}
{"author":"欧阳澈","content":"霜刀顿洗碧琅玕，半亩清阴透胆寒。为去残枝藏毒虺，端留密叶隐鸣鸾。荒榛杂揉尤宜剔，直节坚刚岂忍残。拟倩萧郎挥妙笔，一时收拾画图看。","dynasty":"宋代","title":"秋日山居八事其三洗竹"}
{"author":"欧阳澈","content":"因传种法自东坡，潜喜春来活者多。不遣牛羊残物性，更资雨露养天和。虬枝终拟栖仙鹤，云叶行看施女萝。纵与蒿莱暂同植，大夫封宠竟输他。","dynasty":"宋代","title":"秋日山居八事其四种松"}
{"author":"欧阳澈","content":"一抹轻烟锁远山，眼封潇洒脱尘寰。投林宿鸟相呼唤，出草飞萤自往还。吟拟停杯邀月饮，醉蕲支枕伴云閒。因风拾得新诗句，独倚高梧笑解颜。","dynasty":"宋代","title":"秋日山居八事其六晚望"}
{"author":"欧阳澈","content":"洒落风轩枕簟凉，高眠亭午梦何长。转为蝴蝶徒虚语，游遍华胥秖妄狂。唤觉始惊俱幻化，劳生顿悟谩乾忙。搔头斜倚屏山久，熟较无如醉玉浆。","dynasty":"宋代","title":"秋日山居八事其七昼眠"}
{"author":"欧阳澈","content":"景铺万籁绝纷华，独泛瑶觞衬脸霞。饮罢仰天歌白雪，醉来启匣拂青蛇。伴邀佳客推明月，乐奏清声有乱蛙。欲学广文事高节，恨无细雨落檐花。","dynasty":"宋代","title":"秋日山居八事其八夜饮"}
{"author":"欧阳澈","content":"薰风吹绽绛香囊，碧玉丛中巧剪装。刚对炎曦争灼烁，羞同凡卉竞芬芳。动人来把骊珠吐，照眼潜将蜀锦张。诗思为伊牵引煞，暗随蝴蝶梦池塘。","dynasty":"宋代","title":"和友人榴花"}
{"author":"欧阳澈","content":"耳冷清谈倏半年，渴心如忆岭头泉。自惭托迹多南北，无复从游学圣贤。莫谓卑飞同斥鴳，已全高洁慕鸣蝉。荒凉不厌幽居趣，假道何妨试著鞭。","dynasty":"宋代","title":"寄良臣"}
{"author":"欧阳澈","content":"投閒结客叩禅扃，拾得林间一种清。倚杖细听黄鸟语，捲帘遥指碧云生。清风麈尾驱尘态，春露瓯心破宿酲。便拟躬耕傅岩下，翻惭没世未留名。","dynasty":"宋代","title":"子贤同游岐原"}
{"author":"欧阳澈","content":"敛翅归来口欲缄，结茅遁戢寄云岩。𨊵辀聒耳思抛弹，薜荔萦墙未肯芟。閒笑蜜蜂空采扑，静听雏燕语呢喃。翛然顿释人间累，设阱维防饿虎馋。","dynasty":"宋代","title":"和友人春日山中即事其一"}
{"author":"欧阳澈","content":"杜门却扫绝机缄，砥节端如万仞岩。涧底无鳌休掷钓，路傍有草倩谁芟。披襟嫩竹敲风细，支枕幽禽斗语喃。底事晓来无挟弹，为嫌屋上集乌馋。","dynasty":"宋代","title":"和友人春日山中即事其二"}
{"author":"欧阳澈","content":"碧云章句慕汤休，结客来寻物外游。茗椀翠涛能破闷，棋枰飞雹共忘忧。须泉况味参师正，爱竹襟怀亚子猷。好事不须沽酒引，一溪风物自相留。","dynasty":"宋代","title":"和友人同游普安"}
{"author":"欧阳澈","content":"炙手权门似可羞，联翩宜作赤松游。花逢消恨本无恨，草对忘忧自不忧。拂榻禅窗蠲俗虑，挥犀虚室论嘉猷。支郎况颇能诗话，涤濯吟魂为少留。","dynasty":"宋代","title":"拉友人游普安追和前韵"}
{"author":"欧阳澈","content":"绿锁窗前聚首时，戏弹圆玉偶输机。侑觞既欲携红袖，送酒何妨遣白衣。酩酊预期归倒载，从容端约话玄微。挥戈直使颓阳却，不计西风隐半归。","dynasty":"宋代","title":"督德秀还酒会"}
{"author":"欧阳澈","content":"困踣红尘未偶时，醉吟风月且忘机。囊空不羡千金璧，道在何惭百结衣。洗垢任他腾口谤，养恬尤觉道心微。孙阳一顾盐车骥，超逸方惊动中规。","dynasty":"宋代","title":"德秀和诗意似有激而云因次韵复之"}
{"author":"欧阳澈","content":"山童泽涸欲金流，小雨廉纤陡变秋。河朔饮徒方快意，鲈鱼归兴不如休。歌姝况有飞琼侣，结客当为掷果游。一曲阳关肠断尽，未应闻此不迟留。","dynasty":"宋代","title":"临川戏留友人"}
{"author":"欧阳澈","content":"肮脏无聊独倚门，谁怜跨下有王孙。扬镳特辱过黄宪，载酒端来醉子云。写景锦囊同摘句，摇风玉麈细论文。共欣贱子当生日，戏祝遐龄倒一樽。","dynasty":"宋代","title":"小生日因与友人作文字饮醉中走笔其一"}
{"author":"欧阳澈","content":"二妙高轩肯过门，共期献策学公孙。因观佳句题红叶，陡起归心望白云。坐上挥犀惊险语，醉中染翰缀雄文。相忘岂假投遵辖，待月同倾北海樽。","dynasty":"宋代","title":"小生日因与友人作文字饮醉中走笔其二"}
{"author":"欧阳澈","content":"为忆莲娃夜叩门，恐缘芳草怨王孙。眉弯海峤初生月，鬓亸巫峰欲坠云。金粟花残将委烬，香丝篆破不成文。朦胧月映人如玉，尔汝忘形共一樽。","dynasty":"宋代","title":"夜过谢池小酌戏继前韵示诸友"}
{"author":"令狐峘","content":"肃肃先师庙，依依胄子群。满庭陈旧礼，开户拜清芬。万舞当华烛，箫韶入翠云。颂歌清晓听，雅吹度风闻。澹泊调元气，中和美圣君。唯馀东鲁客，蹈舞向南熏。","dynasty":"唐代","title":"释奠日国学观礼闻雅颂"}
{"author":"令狐峘","content":"儒服学从政，遂为尘事婴。衔命东复西，孰堪异乡情。怀禄且怀恩，策名敢逃名。羡彼农亩人，白首亲友并。江山入秋气，草木凋晚荣。方塘寒露凝，旅管凉飙生。懿交守东吴，梦想闻颂声。云水方浩浩，离忧何平时。","dynasty":"唐代","title":"硖州旅舍奉怀苏州韦郎中（公频有尺书，颇积离乡之思）"}
{"author":"邓春卿","content":"在巷愧无颜子志，过庐难称魏公心。望尘不敢希潘岳，云满南山雪满簪。","dynasty":"宋代","title":"绝句"}
{"author":"王嵎","content":"曲水溅裙三月二。马如龙、钿车如水。风飏游丝，日烘晴昼，人共海棠俱醉。客里光阴难可意。扫芳尘、旧游谁记。午梦醒来，小窗人静，春在卖花声里。","dynasty":"宋代","title":"夜行船·曲水溅裙三"}
{"author":"王嵎","content":"万里同行一瘦筇，寻山问水有先容。更穷天姥投南路，已过台山第几峰。从此又随双涧月，不妨曾听五峰钟。却从更好堂前望，满眼诗材思不供。","dynasty":"宋代","title":"登更好堂同景思少卿表丈韵"}
{"author":"王嵎","content":"柳烟浓，花露重，合是醉时候。楼倚花梢，长记小垂手。谁教钗燕轻分，镜鸾慵舞，是孤负、几番春昼。自别后。闻道花底花前，多是两眉皱。又说新来，比似旧时瘦。须知两意长存，相逢终有。莫谩被、春光僝僽。","dynasty":"宋代","title":"祝英台近·柳烟浓，花"}
{"author":"贯休","content":"贵逼人来不自由，龙骧凤翥势难收。满堂花醉三千客，一剑霜寒十四州。鼓角揭天嘉气冷，风涛动地海山秋。东南永作金天柱，谁羡当时万户侯。","dynasty":"唐代","tags":"写人，赞美","title":"献钱尚父"}
{"author":"贯休","content":"自来自去动洪炉，无象无私无处无。回雁不多消气力，染花应最费工夫。溟濛便恨豪家惜，浓暖深为政笔驱。莫讶相逢只添睡，伊余心不在荣枯。","dynasty":"唐代","title":"春"}
{"author":"贯休","content":"有美一人兮，婉如青扬。识曲别音兮，令姿煌煌。绣袂捧琴兮，登君子堂。如彼萱草兮，使我忧忘。欲赠之以紫玉尺，白银铛。久不见之兮，湘水茫茫。","dynasty":"唐代","tags":"女子，写鸟，怀人","title":"善哉行·伤古曲无知音"}
{"author":"贯休","content":"蜀魄关关花雨深，送师冲雨到江浔。不能更折江头柳，自有青青松柏心。","dynasty":"唐代","tags":"春天，送别，写景","title":"春送僧"}
{"author":"贯休","content":"离恨如旨酒，古今饮皆醉。只恐长江水，尽是儿女泪。伊余非此辈，送人空把臂。他日再相逢，清风动天地。","dynasty":"唐代","tags":"爱情，别离，警示","title":"古离别"}
{"author":"贯休","content":"柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。","dynasty":"唐代","tags":"乡村，写景，抒情，喜悦，组诗","title":"春晚书山家屋壁二首"}
{"author":"贯休","content":"历历数声猿，寥寥渡白烟。应栖多月树，况是下霜天。万里客危坐，千山境悄然。更深仍不住，使我欲移船。","dynasty":"唐代","title":"三峡闻猿"}
{"author":"贯休","content":"风裁日染开仙囿，百花色死猩血谬。今朝一朵堕阶前，应有看人怨孙秀。","dynasty":"唐代","title":"山茶花"}
{"author":"贯休","content":"高高历山，有黍有粟。皇皇大舜，合尧玄德。五典克从，四门伊穆。大道将行，天下为公。临下有赫，选贤用能。吾皇则之，无斁无逸。绥厥品汇，光光得一。千辐临顶，十在随跸。大哉大同，为光为龙。吾皇则之，圣谋隆隆。纳隍孜孜，考考切切。六宗是禋，五瑞斯列。排麟环凤，披香立雪。四夷纳赆，九围有截。昔救世师，降生竺乾。寿春亦然，万年万年。","dynasty":"唐代","title":"大蜀皇帝寿春节进尧铭舜颂二首。舜颂"}
{"author":"贯休","content":"有美一人兮婉如清扬，识曲别音兮令姿煌煌。绣袂捧琴兮登君子堂，如彼萱草兮使我忧忘。欲赠之以紫玉尺，白银珰，久不见之兮湘水茫茫。","dynasty":"唐代","title":"相和歌辞。善哉行"}
{"author":"贯休","content":"张颠颠后颠非颠，直至怀素之颠始是颠。师不谭经不说禅，筋力唯于草书朽。颠狂却恐是神仙，有神助兮人莫及。铁石画兮墨须入，金尊竹叶数斗馀。半斜半倾山衲湿，醉来把笔狞如虎。粉壁素屏不问主，乱拏乱抹无规矩。罗刹石上坐伍子胥，蒯通八字立对汉高祖。势崩腾兮不可止，天机暗转锋铓里。闪电光边霹雳飞，古柏身中dg龙死。骇人心兮目眓瞁，顿人足兮神辟易。乍如沙场大战后，断枪橛箭皆狼藉。又似深山朽石上，古病松枝挂铁锡。月兔笔，天灶墨，斜凿黄金侧锉玉，珊瑚枝长大束束。天马骄狞不可勒，东却西，南又北，倒又起，断复续。忽如鄂公喝住单雄信，秦王肩上bf著枣木槊。怀素师，怀素师，若不是星辰降瑞，即必是河岳孕灵。固宜须冷笑逸少，争得不心醉伯英。天台古杉一千尺，崖崩劁折何峥嵘。或细微，仙衣半拆金线垂。或妍媚，桃花半红公子醉。我恐山为墨兮磨海水，天与笔兮书大地，乃能略展狂僧意。常恨与师不相识，一见此书空叹息。伊昔张渭任华叶季良，数子赠歌岂虚饰，所不足者浑未曾道著其神力。石桥被烧烧，良玉土不蚀，锥画沙兮印印泥。世人世人争得测，知师雄名在世间，明月清风有何极。","dynasty":"唐代","title":"观怀素草书歌"}
{"author":"贯休","content":"落日碧江静，莲唱清且闲。更寻花发处，借月过前湾。","dynasty":"唐代","title":"晚望"}
{"author":"贯休","content":"薝卜花红径草青，雪肤冰骨步轻轻。今朝暂到焚香处，只恐床前有虱声。","dynasty":"唐代","title":"律师"}
{"author":"贯休","content":"剔皮刺血诚何苦，为写灵山九会文。十指沥干终七轴，后来求法更无君。","dynasty":"唐代","title":"赠写经僧楚云"}
{"author":"贯休","content":"柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。","dynasty":"唐代","tags":"农村，田园，生活","title":"春晚书山家"}
{"author":"贯休","content":"水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。","dynasty":"唐代","tags":"写景，田园，赞美","title":"春晚书山家·其二"}
{"author":"贯休","content":"我有白云琴，朴斲天地精。俚耳不使闻，虑同众乐听。指指法仙法，声声圣人声。一弹四时和，再弹中古清。庭前梧桐枝，飒飒南风生。还希师旷怀，见我心不轻。","dynasty":"唐代","title":"上裴大夫二首其二"}
{"author":"贯休","content":"果熟无低枝，芳香入屏帷。故人久不来，萱草何离离。苦吟斋貌减，更被杉风吹。独赖湖上翁，时为烹露葵。","dynasty":"唐代","title":"闲居拟齐梁四首其二"}
{"author":"贯休","content":"红藕映嘉鲂，澄池照孤坐。池痕放文彩，雨气增慵堕。山翁寄朮药，幸得秋病可。终召十七人，云中备香火。","dynasty":"唐代","title":"闲居拟齐梁四首其三"}
{"author":"贯休","content":"清气生沧洲，残云落林薮。放鹤久不归，不知更归否。支策到江湄，江皋木叶飞。自怜为客远，还如鹊绕枝。南枝复北枝，玉露沾毛衣。","dynasty":"唐代","title":"闲居拟齐梁四首其四"}
{"author":"贯休","content":"去年转斗阴山脚，生得单于却放却。今年深入于不毛，胡兵拔帐遗弓刀。男儿须展平生志，为国输忠合天地。甲穿虽即失黄金，剑缺犹能生紫气。塞草萋萋兵士苦，胡虏如今勿胡虏。封侯十万始无心，玉关凯入君看取。","dynasty":"唐代","title":"塞上曲二首其二"}
{"author":"贯休","content":"露益蝉声长，蕙兰垂紫带。清吟待明月，孤云忽为盖。伊余石林人，本是烧畬辈。频接谢公棋，输多未曾赛。","dynasty":"唐代","title":"拟齐梁体寄冯使君三首其二"}
{"author":"贯休","content":"大道贵无心，圣贤为始慕。秋空共澄洁，美玉同贞素。伟哉桐江守，雌黄出金口。为文能废兴，谈道弭空有。雪林槁枯者，坐石听亦久。还疑紫磨身，成居灵运后。","dynasty":"唐代","title":"拟齐梁体寄冯使君三首其三"}
{"author":"贯休","content":"冬风吹草木，亦吹我病根。故人久不来，冷落如丘园。聃龙与摩诘，吁叹非不闻。顾惟年少时，未合多忧勤。风钟远孤枕，雪水流冻痕。空馀微妙心，期空静者论。","dynasty":"唐代","title":"冬末病中作二首其一"}
{"author":"贯休","content":"胸中有一物，旅拒复攻击。向下还上来，唯疑是肺石。山童顽且小，用之复何益。教洗煮茶铛，雪团打邻壁。宛转无好姿，裴回更何适。庭前早梅树，坐见花尽碧。屋老多鼠窠，窗卑露山脊。近来胸中物，已似输药力。微吟复微吟，依稀似庄舄。","dynasty":"唐代","title":"冬末病中作二首其二"}
{"author":"贯休","content":"清辰捲珠帘，盥漱香满室。杉松经雪后，别有精彩出。琅函芙蓉书，开之向阶日。好鸟常解来，孤云偶相失。有时作章句，气概还鲜逸。茫茫世情世，谁人爱真实。清高慕玄度，宴默攀道一。残磬隔风林，微阳解冰笔。亦知休明代，谅无经济术。门前九个峰，终拟为文乞。","dynasty":"唐代","title":"寄杜使君"}
{"author":"贯休","content":"高步前山前，高歌北山北。数载卖甘橙，山赀近云足。新诗不将出，往往僧乞得。唯云李太白，亦是偷桃贼。吟狂鬼神走，酒酽天地黑。青刍生阶除，撷之束成束。","dynasty":"唐代","title":"书陈处士屋壁二首其二"}
{"author":"贯休","content":"渔父无忧苦，水仙亦何别。眠在绿苇边，不知钓筒发。","dynasty":"唐代","title":"上冯使君五首其二"}
{"author":"贯休","content":"樵叟无忧苦，地仙亦何别。茆屋岸花中，弄孙头似雪。","dynasty":"唐代","title":"上冯使君五首其三"}
{"author":"贯休","content":"扣舷得新诗，茶煮桃花水。㠔㠔数片帆，去去殊未已。","dynasty":"唐代","title":"上冯使君五首其四"}
{"author":"贯休","content":"仁政无不及，乳獭将子行。谁家苦竹林，中有读书声。","dynasty":"唐代","title":"上冯使君五首其五"}
{"author":"贯休","content":"安得龙猛笔，点石为黄金。散为酷吏家，使无贪残心。甘棠密叶成翠幄，款凤不来天地塞。所以倾国倾城人，如今如今不可得。","dynasty":"唐代","title":"拟其二"}
{"author":"贯休","content":"战骨践成尘，飞入征人目。黄云忽变黑，战鬼作阵哭。阴风吼大漠，火号出不得。谁为天子前，唱此边城曲。","dynasty":"唐代","title":"古塞下曲四首其二"}
{"author":"贯休","content":"日向平沙出，还向平沙没。飞蓬落军营，惊雕去天末。帝乡青楼倚霄汉，歌吹掀天对花月。岂知塞上望乡人，日日双眸滴清血。","dynasty":"唐代","title":"古塞下曲四首其三"}
{"author":"贯休","content":"狼烟在阵云，匈奴爱轻敌。领兵不知数，牛羊复吞碛。严冬大河枯，嫖姚去深击。战血染黄沙，风吹映天赤。","dynasty":"唐代","title":"古塞下曲四首其四"}
{"author":"贯休","content":"见说青冢穴，中有白野狐。时时出沙碛，向东而号呼。号呼复号呼，画师图得无。","dynasty":"唐代","title":"边上作三"}
{"author":"贯休","content":"白桑红椹莺咽咽，面揉玉尘饼挑雪。将为数日已一月，主人于我特地切。","dynasty":"唐代","title":"书倪氏屋壁三首其二"}
{"author":"贯休","content":"水娇草媚掩山路，睡槎鸳鸯如画作。春光霭霭忽已暮，主人刚地不放去。","dynasty":"唐代","title":"书倪氏屋壁三首其三"}
{"author":"贯休","content":"谁信心火多，多能焚大国。谁信鬓上丝，茎茎出蚕腹。尝闻养蚕妇，未晓上桑树。下树畏蚕饥，儿啼亦不顾。一春膏血尽，岂止应王赋。如何酷吏酷，尽为搜将去。蚕蛾为蝶飞，伪叶空满枝。冤梭与恨机，一见一沾衣。","dynasty":"唐代","title":"偶作五首其一"}
{"author":"贯休","content":"机生机，巧生巧，心镬烘烘日煎炒。闯蜀眉嚬游海岛，扶桑椹熟金乌饱。金乌饱，飞复飞，四天下人眼眙眙。","dynasty":"唐代","title":"偶作五首其二"}
{"author":"贯休","content":"孰云我轻薄，石头如何唤作玉。孰云我是非，随邪逐恶又争得。古人终不事悠悠，一言道合死即休。岂不见大鹏点翼盖十洲，是何之物鸣啾啾。","dynasty":"唐代","title":"偶作五首其三"}
{"author":"贯休","content":"君子食即食，何必在珍华。小人食不食，纵食如泥沙。清歌且莫唱，妙舞亦休誇。尔非凤炙麒麟肉，焉能一挂于齿牙。去来去来归去来，红泉正洒芙蓉霞。","dynasty":"唐代","title":"偶作五首其四"}
{"author":"贯休","content":"君不见金陵风台月榭烟霞光，如今五里十里野火烧茫茫。君不见西施绿珠颜色可倾国，乐极悲来留不得。君不见汉王力尽得乾坤，如何秋雨洒庙门。铜台老树作精魅，金谷野狐多子孙。几许繁华几更改，唯有尧舜周召丘轲似长在。坐看楼阁成丘墟，莫话桑田变成海。吾有清凉雪山雪，天上人间常皎洁。茫茫欲火欲烧人，惆怅无因为君说。","dynasty":"唐代","title":"偶作五首其五"}
{"author":"贯休","content":"山花雨打尽，满地如烂锦。远寻鹧鸪雏，拾得一团蕈。","dynasty":"唐代","title":"春野作五首其二"}
{"author":"贯休","content":"大牛苦耕田，乳犊望似泣。万事皆天意，绿草头蕺蕺。","dynasty":"唐代","title":"春野作五首其三"}
{"author":"贯休","content":"斜阳射破冢，髑髅半出地。不知谁氏子，犹自作意气。","dynasty":"唐代","title":"春野作五首其四"}
{"author":"贯休","content":"牛儿小，牛女少，抛牛沙上斗百草，锄陇老人又太老。薄烟漠漠覆桑枣，戴嵩醉后取次扫。","dynasty":"唐代","title":"春野作五首其五"}
{"author":"贯休","content":"二曰：劝君登商山，不用觅商山皓。云深雪深骡马倒，我愿终南太华变为金。吾后见之不为宝，我愿九州四海纸。幅幅与君为谏草，使蹑卨践夔。逢轩见皞，日环五色。是物得老，如此即商山皓。商山皓，君不用讨他，他必来相讨。","dynasty":"唐代","title":"送卢舍人三首其二"}
{"author":"贯休","content":"三曰：君不见释梵诸天寿亿垓，天上人间去复来。君又不见紫金为轮一千幅，宝洲□四皆臣伏。轮王释梵作何因，祗是弘隆大乘福。自古皇王与贤哲，顶敬心师刻金玉。报通三世释迦言，莫将梁武为题目。君不见近代韦裴蒋与萧，文房书府师百僚。代天理物映千古，布发掩泥非一朝。大哉释梵轮王璞，已矣何人继先觉。行行珍重寄斯言，斯言不是寻常曲。","dynasty":"唐代","title":"送卢舍人三首其三"}
{"author":"贯休","content":"甫也道亦丧，孤身出蜀城。彩毫终不撅，白雪更能轻。命薄相如命，名齐李白名。不知耒阳令，何以葬先生。","dynasty":"唐代","title":"读杜工部集二首其二"}
{"author":"贯休","content":"自昔寻师日，颠峰绝顶头。虽闻不相似，特地使人愁。庭树雪摧残，上有白猕猴。大哉法中龙，去去不可留。","dynasty":"唐代","title":"闻无相道人顺世五首其二"}
{"author":"贯休","content":"常思将道者，高论地炉傍。迂谈无世味，夜深山木僵。下山遭离乱，多病惟深藏。一别三十年，烟水空茫茫。","dynasty":"唐代","title":"闻无相道人顺世五首其三"}
{"author":"贯休","content":"石霜既顺世，吾师亦不住。杉桂有猩猩，糠秕无句句。土肥多孟蕨，道老如婴孺。莫比优昙花，斯人更难遇。","dynasty":"唐代","title":"闻无相道人顺世五首其四"}
{"author":"贯休","content":"百千万亿偈，共他勿交涉。所以那老人，密传与迦叶。吾师得此法，不论劫不劫。去矣不可留，无踪若为蹑。","dynasty":"唐代","title":"闻无相道人顺世五首其五"}
{"author":"贯休","content":"桓玄旧辇残云湿，耶舍孤坟落照迟。有个山僧倚松睡，恐人来取白猿儿。","dynasty":"唐代","title":"再游东林寺作五首其二"}
{"author":"贯休","content":"玉像珠龛香阵横，锦霞多傍石墙生。辟蛇行者今何在，花里唯闻鸠鸟声。","dynasty":"唐代","title":"再游东林寺作五首其三"}
{"author":"贯休","content":"爱陶长官醉兀兀，送陆道士行迟迟。买酒过溪皆破戒，斯何人斯师如斯。","dynasty":"唐代","title":"再游东林寺作五首其四"}
{"author":"贯休","content":"白薝卜花露滴滴，红苾刍草香濛濛。田地更无尘一点，是何人合住其中。","dynasty":"唐代","title":"再游东林寺作五首其五"}
{"author":"贯休","content":"常忆双溪八咏前，讲诗论道接清贤。文欺白凤真难及，药撚红蕖岂偶然。花湿瑞烟粘玉磬，帘垂幽鸟啄苔钱。自怜不是悠悠者，吟嚼真风二十年。","dynasty":"唐代","title":"避地毗陵寒月上孙徽使君兼寄东阳王使君三首其二"}
{"author":"贯休","content":"□雷车雨滴阶声，寂寞焚香独闭扃。锦绣文章无路达，裤襦歌咏隔墙听。松声冷浸茶轩碧，苔点狂吞纳线青。唯有孤高江太守，不忘病客在禅灵。","dynasty":"唐代","title":"避地毗陵寒月上孙徽使君兼寄东阳王使君三首其三"}
{"author":"贯休","content":"休话諠哗事事难，山翁只合住深山。数声清磬是非外，一个闲人天地间。绿圃空阶云冉冉，异禽灵草水潺潺。无人与向群儒说，岩桂枝高亦好扳。","dynasty":"唐代","title":"山居诗二十四首其一"}
{"author":"贯休","content":"难是言休即便休，清吟孤坐碧溪头。三间茆屋无人到，十里松阴独自游。明月清风宗炳社，夕阳秋色庾公楼。修心未到无心地，万种千般逐水流。","dynasty":"唐代","title":"山居诗二十四首其二"}
{"author":"贯休","content":"好鸟声长睡眼开，好茶擎乳坐莓苔。不闻荣辱成番尽，只见熊罴作队来。诗里从前欺白雪，道情终遣似婴孩。由来此事知音少，不是真风去不回。","dynasty":"唐代","title":"山居诗二十四首其三"}
{"author":"贯休","content":"万境忘机是道华，碧芙蓉里日空斜。幽深有径通仙窟，寂寞无人落异花。掣电浮云真好喻，如龙似凤不须誇。君看江上英雄冢，只有松根与柏槎。","dynasty":"唐代","title":"山居诗二十四首其四"}
{"author":"贯休","content":"鞭后从他素发兼，涌清奔碧冷侵帘。高奇章句无人爱，澹泊身心举世嫌。白石桥高吟不足，红霞影暖卧无厌。居山别有非山意，莫错将予比宋纤。","dynasty":"唐代","title":"山居诗二十四首其五"}
{"author":"贯休","content":"鸟外尘中四十秋，亦曾高挹汉诸侯。如斯标致虽清拙，大丈夫儿合自由。紫朮黄菁苗蕺蕺，锦囊香麝语啾啾。终须心到曹溪叟，千岁槠根雪满头。","dynasty":"唐代","title":"山居诗二十四首其六"}
{"author":"贯休","content":"慵甚嵇康竟不回，何妨方寸似寒灰。山精日作儿童出，仙者时将玉器来。筠帚埽花惊睡鹿，地垆烧树带枯苔。不行朝市多时也，许史金张安在哉。","dynasty":"唐代","title":"山居诗二十四首其七"}
{"author":"贯休","content":"心心心不住希夷，石屋巉岩鬓发垂。养竹不除当路笋，爱松留得碍人枝。焚香开卷霞生砌，捲箔冥心月在池。多少故人头尽白，不知今日又何之。","dynasty":"唐代","title":"山居诗二十四首其八"}
{"author":"贯休","content":"龙藏琅函遍九垓，霜钟金鼓振琼台。堪嗟一句无人得，遂使吾师特地来。无角铁牛眠少室，生儿石女老黄梅。令人转忆庞居士，天上人间不可陪。","dynasty":"唐代","title":"山居诗二十四首其九"}
{"author":"贯休","content":"五岳烟霞连不断，三山洞穴去应通。石窗欹枕疏疏雨，水碓无人浩浩风。童子念经深竹里，猕猴拾虱夕阳中。因思往事抛心力，六七年来楚水东。","dynasty":"唐代","title":"山居诗二十四首其十"}
{"author":"贯休","content":"尘埃中更有埃尘，时复双眉十为颦。赖有年光飞似箭，是何心地亦称人。回贤参孝时时说，蜂虿狼贪日日新。天意刚容此徒在，不堪惆怅不堪陈。","dynasty":"唐代","title":"山居诗二十四首其十一"}
{"author":"贯休","content":"翠窦烟岩画不成，桂华瀑沫杂芳馨。拨霞扫雪和云母，掘石移松得茯苓。好鸟傍花窥玉磬，嫩苔和水没金瓶。从他人说从他笑，地覆天翻也只宁。","dynasty":"唐代","title":"山居诗二十四首其十二"}
{"author":"贯休","content":"腾腾兀兀步迟迟，兆朕消磨只自知。龙猛金膏虽未作，孙登土窟且相宜。薜萝山帔偏能{糸眉}，橡栗年粮亦且支。已得真人好消息，人间天上更无疑。","dynasty":"唐代","title":"山居诗二十四首其十三"}
{"author":"贯休","content":"岚嫩风轻似碧纱，雪楼金像隔烟霞。葛苞玉粉生香垄，菌簇银钉满净楂。举世只知嗟逝水，无人微解悟空花。可怜扰扰尘埃里，双鬓如银事似麻。","dynasty":"唐代","title":"山居诗二十四首其十四"}
{"author":"贯休","content":"千岩万壑路倾欹，杉桧濛濛独掩扉。斸药童穿溪𥕕去，采花蜂冒晓烟归。闲行放意寻流水，静坐支颐到落晖。长忆南泉好言语，如斯痴钝者还稀。","dynasty":"唐代","title":"山居诗二十四首其十五"}
{"author":"贯休","content":"一庵冥目在穹冥，菌枕松床藓阵青。乳鹿暗行柽径雪，瀑泉微溅石楼经。闲行不觉过天井，长啸深能动岳灵。应恐无人知此意，非凡非圣独醒醒。","dynasty":"唐代","title":"山居诗二十四首其十六"}
{"author":"贯休","content":"慵刻芙蓉传永漏，休誇丽藻鄙汤休。且为小囤盛红粟，别有珍禽胜白鸥。拾栗远寻深涧底，弄猿多在小峰头。不能更出尘中也，百炼刚为绕指柔。","dynasty":"唐代","title":"山居诗二十四首其十七"}
{"author":"贯休","content":"业薪心火日烧煎，浪死虚生自古然。陆氏称龙终妄矣，汉家得鹿更空焉。白衣居士深深说，青眼胡僧远远传。刚地无人知此意，不堪惆怅落花前。","dynasty":"唐代","title":"山居诗二十四首其十八"}
{"author":"贯休","content":"露滴红兰玉满畦，闲拖象屣到峰西。但令心似莲花洁，何必身将槁木齐。古堑细烟红树老，半岩残雪白猿啼。虽然不是桃源洞，春至桃花亦满蹊。","dynasty":"唐代","title":"山居诗二十四首其十九"}
{"author":"贯休","content":"自休自已自安排，常愿居山事偶谐。僧采树衣临绝壑，狖争山果落空阶。闲担茶器缘青障，静衲禅袍坐绿崖。虚作新诗反招隐，出来多与此心乖。","dynasty":"唐代","title":"山居诗二十四首其二十"}
{"author":"贯休","content":"石垆金鼎红蕖嫩，香阁茶棚绿巘齐。坞烧崩腾奔涧鼠，岩花狼籍斗山鸡。蒙庄环外知音少，阮籍途穷旨趣低。应有世人来觅我，水重山叠几层迷。","dynasty":"唐代","title":"山居诗二十四首其二十一"}
{"author":"贯休","content":"自古浮华能几几，逝波终日去滔滔。汉王废苑生秋草，吴主荒宫入夜涛。满屋黄金机不息，一头白发气犹高。岂知知足金仙子，霞外天香满毳袍。","dynasty":"唐代","title":"山居诗二十四首其二十二"}
{"author":"贯休","content":"如愚何止直如弦，只合深藏碧嶂前。但见山中常有雪，不知世上是何年。野人爱向庵前笑，赤玃频来袖畔眠。只有逍遥好知己，何须更问洞中天。","dynasty":"唐代","title":"山居诗二十四首其二十三"}
{"author":"贯休","content":"支公放鹤情相似，范泰论交趣不同。有念尽为烦恼相，无私方称水晶宫。香焚薝卜诸峰晓，珠掐金刚万境空。若买山资言不及，恒河沙劫用无穷。","dynasty":"唐代","title":"山居诗二十四首其二十四"}
{"author":"贯休","content":"木落萧萧，虫鸣唧唧。不觉朱蔫脸红，霜劫鬓漆。世途多事，泣向秋日。方今少壮不努力，老大徒伤悲。如何？","dynasty":"唐代","title":"杂曲歌辞其二"}
{"author":"贯休","content":"君不见道傍树有寄生枝，青青郁郁同荣衰。无情之物尚如此，为人不及还堪悲。父归坟兮未朝夕，已分黄金争田宅。高堂老母头似霜，心作数支泪常滴。我闻忽如负芒刺，不独为君空叹息。古人尺布犹可缝，浔阳义犬令人忆。寄言世上为人子，孝义团圆莫如此。若如此，不遄死兮更何俟。","dynasty":"唐代","title":"杂曲歌辞行路难五首其一"}
{"author":"贯休","content":"君不见道傍废井生古木，本是骄奢贵人屋。几度美人照影来，素绠银瓶濯纤玉。云飞雨散今如此，绣闼雕甍作荒谷。沸渭笙歌君莫誇，不应常是西家哭。休说遗编行者几，至竟终须合天理。败他成此亦何功，苏张终作多言鬼。行路难，行路难，不在羊肠里。","dynasty":"唐代","title":"杂曲歌辞其三"}
{"author":"贯休","content":"九有茫茫共尧日，浪死虚生亦非一。清净玄音竟不闻，花眼酒肠暗如漆。或偶因片言只字登第光二亲，又不能献可替否航要津。口谭羲轩与周孔，履行不及屠沽人。行路难，行路难，日暮途远空悲叹。","dynasty":"唐代","title":"杂曲歌辞其四"}
{"author":"贯休","content":"君不见山高海深人不测，古往今来转青碧。浅近轻浮莫与交，池卑只解生荆棘。谁道黄金如粪土，张耳陈馀断消息。行路难，行路难，君自看。","dynasty":"唐代","title":"杂曲歌辞其五"}
{"author":"贯休","content":"碛中有阴兵，战马时惊蹶。轻猛李陵心，摧残苏武节。黄金锁子甲，风吹色如铁。十载不封侯，茫茫向谁说。","dynasty":"唐代","title":"鼓吹曲辞战城南二首其二"}
{"author":"贯休","content":"自拳五色裘，迸入他人宅。却捉苍头奴，玉鞭打一百。","dynasty":"唐代","title":"少年行其二"}
{"author":"贯休","content":"面白如削玉，猖狂曲江曲。马上黄金鞍，适来新赌得。","dynasty":"唐代","title":"少年行其三"}
{"author":"贯休","content":"非色非空非不空，空中真色不玲珑。可怜卢大担柴者，拾得骊珠橐籥中。","dynasty":"唐代","title":"道情偈三首其二"}
{"author":"贯休","content":"优钵罗花万劫春，频犁田地绝纤尘。道吾道者相招好，不是香林采叶人。","dynasty":"唐代","title":"道情偈三首其三"}
{"author":"贯休","content":"锦溪光里耸楼台，师院高凌积翠开。深竹杪闻残磬尽，一茶中见数帆来。焚香只是看新律，幽步犹疑损绿苔。莫讶题诗又东去，石房清冷在天台。","dynasty":"唐代","title":"寄题诠律师院"}
{"author":"贯休","content":"负局高风不可陪，玉霄峰北置楼台。注参同契未将出，寻楖栗僧多宿来。飕槭松风山枣落，闲关溪鸟术花开。终须肘后相传好，莫便乘鸾去不回。","dynasty":"唐代","title":"寄天台叶道士"}
{"author":"贯休","content":"藓浓苔湿冷层层，珍重先生独去登。气养三田传未得，药非八石许还曾。云根应狎玉斧子，月径多寻银地僧。太守苦留终不住，可怜江上去腾腾。","dynasty":"唐代","title":"送道友归天台"}
{"author":"贯休","content":"高步南山南，高歌北山北。数载买柑橙，山资近又足。","dynasty":"唐代","title":"陶种柑橙，令山童买之"}
{"author":"贯休","content":"赤旃檀塔六七级，白菡萏花三四枝。禅客相逢只弹指，此心能有几人知。","dynasty":"唐代","title":"书石壁禅居屋壁"}
{"author":"贯休","content":"今日再三难更识，谶辞唯道待钱来。（周宝莅丹阳，州人有事，辄云待钱来，后果以钱镠代之。此上钱镠句也）雁荡经行云漠漠，龙湫宴坐雨濛濛。（雁荡山今有经行台、宴坐峰，皆以休得名）刻成筝柱雁相挨。黄昏风雨黑如磐，别我不知何处去。（《侠客》，见《剑侠传》）郭尚父休夸塞北，裴中令莫说淮西。（《野客丛谈》）万计交人买，华轩保惜深。（《牡丹》，《吟窗杂录》）如何忠为主，至竟不封侯。（《即边将》）但看千骑去，知有几人归。一生不蓄买田钱，华屋何心亦偶然。客至多逢僧在坐，钓归惟许鹤随船。（《锦绣万花谷》）家为买琴添旧价，厨因养鹤减晨炊。（同上）粘粉为题栖凤竹，带香因洗落花泉。（同上）","dynasty":"唐代","title":"句"}
{"author":"贯休","content":"昨夜楚钟鸣，飞霜下楚城。定知迁客鬓，先向鉴中生。","dynasty":"唐代","title":"早霜寄蔡大"}
{"author":"贯休","content":"一曰：劝君不用登岘首山，读羊祜碑，男儿事业须自奇。此碑山头如日月，日日照人人不知。人不知，青山白云徒尔为。二曰：劝君登商山，不用觅商山皓，云深雪深骡马倒。我愿终南太华变为金，吾后见之不为宝。我愿九州四海纸，幅幅与君为谏草。使蹑卨践夔，逢轩见皞。日环五色，是物得老，如此即商山皓。商山皓，君不用讨他，他必来相讨。三曰：君不见释梵诸天寿亿垓，天上人间去复来。君又不见紫金为轮一千幅，宝洲□四皆臣伏。轮王释梵作何因，只是弘隆重大乘福。自古皇王与贤哲，顶敬心师刻金玉。报通三世释迦言，莫将梁武为题目。君不见近代韦裴蒋与萧，文房书府师百僚。代天理物映千古，布发掩泥非一朝。大哉释梵轮王璞，已矣何人继先觉。行行珍重寄斯言，斯言不是寻常曲□。","dynasty":"唐代","title":"送卢舍人三首"}
{"author":"贯休","content":"行行一宿深村里，鸡犬丰年闹如市。黄昏见客合家喜，月下取鱼戽塘水。","dynasty":"唐代","title":"宿深村"}
{"author":"贯休","content":"一种为春禽，花中开羽翼。如何此鸟身，便是黄金色。黄金色，若逢竹实终不食。","dynasty":"唐代","title":"黄莺"}
{"author":"贯休","content":"面如玉盘身八尺，燕语清狞战袍窄。古岳龙腥一匣霜，江上相逢双眼碧。冉冉春光方婉娩，黯然别我归稽巘.他年必帅邯郸儿，与我杀轻班定远。","dynasty":"唐代","title":"送越将归会稽"}
{"author":"贯休","content":"巨鳌头缩翻仙翠，蟠桃烂落珊瑚地。浪溅霓旌湿鹏翅，略别千年太容易。","dynasty":"唐代","title":"别仙客"}
{"author":"贯休","content":"荒岸烧未死，白云痴不动。极目无人行，浪打取鱼笼。","dynasty":"唐代","title":"寒江上望"}
{"author":"贯休","content":"我爱李景伯，内宴执良规。君臣道昭彰，天颜终熙怡。大簸怕清风，糠秕缭乱飞。洪炉烹五金，黄金终自奇。大哉为忠臣，舍此何所之。","dynasty":"唐代","title":"读唐史"}
{"author":"贯休","content":"樵父貌饥带尘土，自言一生苦寒苦。担头担个赤瓷罂，斜阳独立濛笼坞。","dynasty":"唐代","title":"樵叟"}
{"author":"贯休","content":"重叠太古色，濛濛花雨时。好峰行恐尽，流水语相随。黑壤生红黍，黄猿领白儿。因思石桥月，曾与故人期。","dynasty":"唐代","title":"春山行"}
{"author":"贯休","content":"湘江滨，湘江滨，兰红芷白波如银，终须一去呼湘君。问湘神，云中君，不知何以交灵均。我恐湘江之鱼兮，死后尽为人。曾食灵均之肉兮，个个为忠臣。又想灵均之骨兮终不曲。千年波底色如玉，谁能入水少取得，香沐函题贡上国。贡上国，即全胜和璞悬璃，垂棘结绿。","dynasty":"唐代","title":"读离骚经"}
{"author":"贯休","content":"蝶醉蜂痴一簇香，绣葩红蒂堕残芳。因嗟好德人难得，公子王孙尽断肠。","dynasty":"唐代","title":"落花"}
{"author":"贯休","content":"圣运关天纪，龙飞古帝基。振摇三蜀地，耸发万年枝。出震同中古，承乾动四夷。恩颁新命广，泪向旧朝垂。大宝归玄谶，殊祥出远池。法天深罔测，体圣妙难知。俭德为全德，无思契十思。丕图非力致，英武悉天资。正直方亲切，回邪岂敢窥。将排颇与牧，相得稷兼夔。盐出符真主，麟来合大规。赓歌随羽籥，奕叶斅伊祁。寡欲情虽泰，忧民色未怡。盛如唐创业，宛胜晋朝仪。旰食宫莺啭，宵衣禁漏迟。多于汤土地，还有禹胼胝。视物如伤日，胜残去杀时。守文情的的，无逸戒孜孜。轩顼风重振，皇唐鼎创移。始闻呈瑞石，又报产灵芝。覆帱高缘大，包容妙在卑。兄呼春赫日，师指佛牟尼。佳气宸居合，淳风乐府吹。急贤彰帝业，解网见天慈。粟赤千千窖，军雄万万儿。八蛮须稽颡，四海仰昌期。玉辇嫔嫱拥，宫花锦绣欹。尧云同叆叇，汉祖太驱驰。氛祲根株尽，浇讹朕兆隳。山河方有截，野逸诏无遗。境静消锋镝，田香熟稻r1.梦中逢傅说，殿上见辛毗。金镜悬千古，彤云起四维。盛行唐典法，再睹舜雍熙。祝寿乾文动，郊天太一随。煌煌还宿卫，亹亹叶声诗。饮醴和甘雨，非烟绕御帷。银轮随宝马，玉沼见金龟。杳杳闻韵濩，重重降抚绥。魏徵须却出，葛亮更何之。简约逾前古，升平美不疑。触邪羊唅唅，鼓腹叟嘻嘻。迈五方云大，超三始见奇。锦霞连紫极，仙鸟下峨眉。谢傅还为傅，周师又作师。纳隍为永任，从谏契无为。子子寰瀛主，孙孙日月旗。寿春嗟寿域，万国尽虔祈。捧日三车子，恭思八彩眉。愿将七万岁，匍匐拜瑶墀。","dynasty":"唐代","title":"寿春节进"}
{"author":"贯休","content":"夜雨山草湿，爽籁杂枯木。闲吟竺仙偈，清绝过于玉。","dynasty":"唐代","title":"夜雨"}
{"author":"贯休","content":"善为尔诸身，行为尔性命。祸福必可转，莫悫言前定。见人之得，如己之得，则美无不克。见人之失，如己之失，是亨贞吉。反此之徒，天鬼必诛。福先祸始，好杀灭纪，不得不止。守谦寡欲，善善恶恶，不得不作。无见贵热，谄走蹩躠.无轻贱微，上下相依。古圣著书，矻矻孳孳。忠孝信行，越食逾衣。生天地间，未或非假。身危彩虹，景速奔马。胡不自强，将升玉堂。胡为自坠，言虚行伪。艳殃尔寿须戒，酒腐尔肠须畏。励志须至，扑满必破。非莫非于饰非，过莫过于文过。及物阴功，子孙必封。无恃文学，是司奇薄。患随不忍，害逐无足。一此一彼，谐宫合徵。亲仁下问，立节求己。恶木之阴匪阴，盗泉之水匪水。世孚草草，能生几几。直须如冰如玉，种桃种李。嫉人之恶，酬恩报义。忽己之慢，成人之美。毋担虚誉，无背至理。恬和愻畅，冲融终始。天人之行，尽此而已。丁宁丁宁，戴发含齿。","dynasty":"唐代","title":"续姚梁公坐右铭"}
{"author":"贯休","content":"暮尘微雨收，蝉急楚乡秋。一片月出海，几家人上楼。砌香残果落，汀草宿烟浮。唯有知音者，相思歌白头。","dynasty":"唐代","title":"旅中怀孙路"}
{"author":"贯休","content":"我爱正考甫，思贤作商颂。我爱扬子云，理乱皆如凤。振衣中夜起，露花香旖旎。扑碎骊龙明月珠，敲出凤凰五色髓。陋巷萧萧风淅淅，缅想斯人胜珪璧。寂寥千载不相逢，无限区区尽虚掷。君不见沉约道，佳人不在兹，春光为谁惜。安得龙猛笔，点石为黄金。散问酷吏家，使无贪残心。甘棠密叶成翠幄，颍凤不来天地塞。所以倾城人，如今不可得。","dynasty":"唐代","title":"杂曲歌辞。君子有所思行"}
{"author":"贯休","content":"一雨火云尽，闭门心冥冥。兰花与芙蓉，满院同芳馨。佳人天一涯，好鸟何嘤嘤。我有双白璧，不羡于虞卿。我有径寸珠，别是天地精。玩之室生白，潇洒身安轻。只应天上人，见我双眼明。阳乌烁万物，草木怀春恩。茫茫尘土飞，培壅名利根。我本是蓑笠，幼知天子尊。学为毛氏诗，亦多直致言。不慕需臑类，附势同崩奔。唯寻桃李蹊，去去长者门。美人如游龙，被服金鸳鸯。手把古刀尺，在彼白玉堂。文章深掣曳，珂珮鸣丁当。好风吹桃花，片片落银床。何妨学羽翰，远逐朱鸟翔。乾坤有清气，散入诗人脾。圣贤遗清风，不在恶木枝。千人万人中，一人两人知。忆在东溪日，花开叶落时。几拟以黄金，铸作钟子期。莫轻白云白，不与风雨会。莫见守羊儿，或是初平辈。人生非日月，光辉岂常在。一荣与一辱，古今常相对。君不见于公门，子孙好冠盖。古交如真金，百炼色不回。今交如暴流，倏忽生尘埃。我愿君子气，散为青松栽。我恐荆棘花，只为小人开。伤心复伤心，吟上高高台。常思谢康乐，文章有神力。是何清风清，凛然似相识。一种为顽嚚，得作翻经石。一种为枯槁，得作登山屐。永嘉为郡后，山水添鲜碧。何当学羽翰，一去观遗迹。常思李太白，仙笔驱造化。玄宗致之七宝床，虎殿龙楼无不可。一朝力士脱靴后，玉上青蝇生一个。紫皇殿前五色麟，忽然掣断黄金锁。五湖大浪如银山，满船载酒挝鼓过。贺老成异物，颠狂谁敢和。宁知江边坟，不是犹醉卧。忆在山中时，丹桂花葳蕤。红泉浸瑶草，白日生华滋。箬屋开地炉，翠墙挂藤衣。看经竹窗边，白猿三两枝。东峰有老人，眼碧头骨奇。种薤煮白石，旨趣如婴儿。月上来打门，月落方始归。授我微妙诀，恬澹无所为。别来六七年，只恐白日飞。","dynasty":"唐代","title":"古意九首"}
{"author":"贯休","content":"天骥头似鸟，倏忽四天下。南金色如椹，入火不见火。吾交二名士，遽立于帝左。凤姿既出世，天意嘱在我。奇哉子渊颂，无可无不可。","dynasty":"唐代","title":"闻知己入翰林"}
{"author":"贯休","content":"莫讶书绅苦，功成在一毫。自从蒙管录，便觉用心劳。手点时难弃，身闲架亦高。何妨成五色，永愿助风骚。","dynasty":"唐代","title":"笔"}
{"author":"贯休","content":"危行危言者，从天落海涯。如斯为远客，始是好男儿。瘴杂交州雨，犀揩马援碑。不知千万里，谁复识辛毗。","dynasty":"唐代","title":"送谏官南迁"}
{"author":"贯休","content":"常思峰顶叟，石窟土为床。日日先见日，烟霞多异香。冥心同槁木，扫雪带微阳。终必相寻去，斯人不可忘。","dynasty":"唐代","title":"怀香炉峰道人"}
{"author":"贯休","content":"日角浮紫气，凛然尘外清。虽称李太白，知是那星精。御宴千钟饮，蕃书一笔成。宜哉杜工部，不错道骑鲸。谁氏子丹青，毫端曲有灵。屹如山忽堕，爽似酒初醒。天马难拢勒，仙房久闭扃。若非如此辈，何以傲彤庭。","dynasty":"唐代","title":"观李翰林真二首"}
{"author":"贯休","content":"君子称一善，馨香遍九垓。小人妒一善，处处生嫌猜。口如暴死人，铁尺拗不开。稂莠蚀田髓，积阴成冬雷。因知咋舌人，千古空悠哉。","dynasty":"唐代","title":"偶作"}
{"author":"贯休","content":"先生先生不可遇，爱平不平眉斗竖。黄昏雨雹空似黳，别我不知何处去。","dynasty":"唐代","title":"义士行"}
{"author":"贯休","content":"喷岚堆黛塞寒碧，窗前古雪如白石。临岐约我来不来，若来须拨红霞觅。红豆树间滴红雨，恋师不得依师住。世情世界愁杀人，锦绣谷中归舍去。","dynasty":"唐代","title":"将入匡山别芳昼二公二首（一作将入庐山别僧）"}
{"author":"贯休","content":"北山峨峨香拂拂，翠涨青奔势巉崒。赤松君宅在其中，紫金为墙珠作室。玻璃门外仙獓睡，幢节森森绛烟密。水精帘卷桃花开，文锦娉婷众非一。抚长离，坎答鼓。花姑吹箫，弄玉起舞。三万八千为半日，海涸鳌枯等闲睹。爱共安期棋，苦识彭祖祖。有时朝玉京，红云拥金虎。石桥亦是神仙住，白凤飞来又飞去。五云缥缈羽翼高，世人仰望心空劳。","dynasty":"唐代","title":"送杨秀才"}
{"author":"贯休","content":"金册昭昭，列圣孤标。仲尼有言，巍巍帝尧。承天眷命，罔厥矜骄。四德炎炎，阶蓂不凋。永孚于休，垂衣飘飖.吾皇则之，小心翼翼。秉阳亭毒，不遑暇食。土阶苔绿，茅茨雪滴。君既天赋，相亦天锡。德輈金镜，以圣继圣。汉高将将，太宗兵柄。吾皇则之，日新德盛。朽索六马，罔坠厥命。熙熙蓼萧，块润风调。舞擎干羽，囿入刍荛。既玉其叶，亦金其枝。叶叶枝枝，百工允釐。享国如尧，不疑不疑。","dynasty":"唐代","title":"大蜀皇帝寿春节进尧铭舜颂二首。尧铭"}
{"author":"贯休","content":"伊余龙钟归海涯，千山万水情自怡。梦公别我还上国，江边惨执行迟迟。向我道云中觅伴未得伴，又示我数首新诗尽是诗。只恐不如此，若如此如此，即须天子知。萧萧金吹荆门口，槐菊斗黄落叶走。前程胜事未可涯，但恐圭峰难入手。莲峰掌记韩拾遗，雁行雍穆世所稀。二十年前即别离，凭师一话吟朝饥。","dynasty":"唐代","title":"送梦上人归京"}
{"author":"贯休","content":"世病如山岳，世医皆拱手。道病如金锁，师遭锁锁否。伊昔芙蓉颊，谈经似主涉。苏合昼氤氲，天花似飞蝶。觉树垂实，魔辈刺疾。病也不问，终不皴膝。春光冉冉，不上尔质。东风浩浩，谩入尔室。云何斯人，而有斯疾。","dynasty":"唐代","title":"问岳禅师疾"}
{"author":"贯休","content":"噀雪喷霜满碧虚，王孙公子玩相呼。从来天匠为轮足，自是人心此夜馀。静入万家危露滴，清埋众象叫鸿孤。坐来惟觉情无极，何况三湘与五湖。","dynasty":"唐代","title":"中秋十五夜月"}
{"author":"贯休","content":"貌古眉如雪，看经二十霜。寻常对诗客，只劝疗心疮。炭火邕湖滢，山晴紫竹凉。怡然无一事，流水自汤汤。","dynasty":"唐代","title":"赠景和尚院"}
{"author":"贯休","content":"一雨火云尽，闭门心冥冥。兰花与芙蓉，满院同芳馨。佳人天一涯，好鸟何嘤嘤。我有双白璧，不羡于虞卿。我有径寸珠，别是天地精。玩之室生白，潇洒身安轻。只应天上人，见我双眼明。阳乌烁万物，草木怀春恩。茫茫尘土飞，培壅名利根。我本是蓑笠，幼知天子尊。学为毛氏诗，亦多直致言。不慕需臑类，附势同崩奔。唯寻桃李蹊，去去长者门。美人如游龙，被服金鸳鸯。手把古刀尺，在彼白玉堂。文章深掣曳，珂珮鸣丁当。好风吹桃花，片片落银床。何妨学羽翰，远逐朱鸟翔。乾坤有清气，散入诗人脾。圣贤遗清风，不在恶木枝。千人万人中，一人两人知。忆在东溪日，花开叶落时。几拟以黄金，铸作钟子期。莫轻白云白，不与风雨会。莫见守羊儿，或是初平辈。人生非日月，光辉岂常在。一荣与一辱，古今常相对。君不见于公门，子孙好冠盖。古交如真金，百炼色不回。今交如暴流，倏忽生尘埃。我愿君子气，散为青松栽。我恐荆棘花，只为小人开。伤心复伤心，吟上高高台。常思谢康乐，文章有神力。是何清风清，凛然似相识。一种为顽嚚，得作翻经石。一种为枯槁，得作登山屐。永嘉为郡后，山水添鲜碧。何当学羽翰，一去观遗迹。常思李太白，仙笔驱造化。玄宗致之七宝床，虎殿龙楼无不可。一朝力士脱靴后，玉上青蝇生一个。紫皇殿前五色麟，忽然掣断黄金锁。五湖大浪如银山，满船载酒挝鼓过。贺老成异物，颠狂谁敢和。宁知江边坟，不是犹醉卧。忆在山中时，丹桂花葳蕤。红泉浸瑶草，白日生华滋。箬屋开地炉，翠墙挂藤衣。看经竹窗边，白猿三两枝。东峰有老人，眼碧头骨奇。种薤煮白石，旨趣如婴儿。月上来打门，月落方始归。授我微妙诀，恬澹无所为。别来六七年，只恐白日飞。","dynasty":"唐代","title":"古意九首"}
{"author":"贯休","content":"霜锋擗石鸟雀聚，帆冻阴飙吹不举。芬陀利香释驎虎，幡幢冒雪争迎取。春光主，芙蓉堂窄堆花乳，手提金桴打金鼓。天花娉婷下如雨，狻猊座上师子语。苦却乐，乐却苦，卢至黄金忽如土。","dynasty":"唐代","title":"送颢雅禅师"}
{"author":"贯休","content":"水蹴危梁翠拥沙，钟声微径入深花。嘴红涧鸟啼芳草，头白山僧自扞茶。松色摧残遭贼火，水声幽咽落人家。因寻古迹空惆怅，满袖香风白日斜。","dynasty":"唐代","title":"春游灵泉寺"}
{"author":"贯休","content":"春雨偶愆期，草木亦未觉。君侯不遑处，退食或闭阁。东海浪滔滔，西江波漠漠。得不愿身为大虬，金其角，玉其甲。一吸再喢，云平雾匝。华畅九有，清倾六合。使不苏者苏，不足者足。情通上玄，如膏绵绵。有叟有叟，鼓腹歌于道边。歌曰：“麦苗芃芃兮鶬鹒飞，日出而作兮日入归，如彼草木兮雨露肥。古人三乐兮，我乐多之。天之成兮，地之平兮。柘系黄兮，瓠叶青兮。乳女啼兮，蒸黍馨兮。炙背扪虱兮，复何经营兮。","dynasty":"唐代","title":"甘雨应祈"}
{"author":"贯休","content":"相访多冲雨，由来德有邻。卷帘繁暑退，湿树一蝉新。道在谁为主，吾衰自有因。只应江海上，还作狎鸥人。","dynasty":"唐代","title":"明进士北斋避暑"}
{"author":"贯休","content":"诸葛子作者，诗曾我细看。出山因觅孟，踏雪去寻韩。谬独哭不错，常流饮实难。知音知便了，归去旧江干。","dynasty":"唐代","title":"怀诸葛珏"}
{"author":"贯休","content":"伊余本是胡为者，采蕈锄茶在穷野。偶披蓑笠事空王，馀力为文拟何谢。少年心在青云端，知音满地皆龙鸾。遽逢天步艰难日，深藏溪谷空长叹。偶出重围遇英哲，留我江楼经岁月。身隈玉帐香满衣，梦历金盆雨和雪。东风来兮歌式微，深云道人召来归。燕辞大厦兮将何为，濛濛花雨兮莺飞飞，一汀杨柳同依依。","dynasty":"唐代","title":"别杜将军"}
{"author":"贯休","content":"文行成身事，从知贵得仁。归来还寂寞，何以慰交亲。芳草色似动，胡桃花又新。昌朝有知己，好作谏垣臣。","dynasty":"唐代","title":"送卢瞻罢庐陵幕归阌乡"}
{"author":"贯休","content":"政化由来通上灵，丰年祥瑞满窗明。气严坐久灯凝燄，片大更深屋作声。飘掩烟霞何处去，欹斜杉竹向帘倾。雪林中客虽无事，还有新诗半夜成。","dynasty":"唐代","title":"对雪寄新定冯使君二首其二"}
{"author":"贯休","content":"银地有馀光，方公道益芳。谁分修藏力，顶有剃头霜。经勘松风燥，檐垂坞茗香。终须结西社，此县似柴桑。","dynasty":"唐代","title":"题方公院寄夏侯明府"}
{"author":"贯休","content":"青松虽有花，有花不如无。贫井泉虽清，且无金辘轳。客从远方来，遗我古铜镜。挂之玉堂上，如对轩辕圣。天龙睡坤腹，土蚀金鬣绿。因知燕赵佳人颜似玉，不得此镜终不（缺一字）。","dynasty":"唐代","title":"古意代友人投所知"}
{"author":"贯休","content":"晚泊苍茫浦，风微浪亦粗。估喧如亥合，樯密似林枯。地峻湖无□，潮寒蚌有珠。东西无定所，何用问前途。","dynasty":"唐代","title":"秋末入匡山船行八首其五"}
{"author":"贯休","content":"荒寺雨微微，空堂独掩扉。高吟多忤俗，此貌若为饥。旅梦遭鸿唤，家山被贼围。空馀老莱子，相见独依依。","dynasty":"唐代","title":"避地寄高蟾"}
{"author":"贯休","content":"一生只著一麻衣，道业还欺习彦威。手把新诗说山梦，石桥天柱雪霏霏。只是危吟坐翠层，门前岐路自崩腾。青云名士时相访，茶煮西峰瀑布冰。","dynasty":"唐代","title":"题兰江言上人院二首"}
{"author":"贯休","content":"诗琢冰成句，多将大道论。人谁知此意，日日祗关门。乳鼠穿荒壁，溪龟上净盆。因知无事贵，言外更无言。","dynasty":"唐代","title":"桐江闲居作十二首其五"}
{"author":"贯休","content":"松森森，江浑浑，江边古祠空闭门。精灵应醉社日酒，白龟咬断菖蒲根。花残泠红宿雨滴，土龙甲湿鬼眼赤。天符早晚下空碧，昨夜前村行霹雳。","dynasty":"唐代","title":"江边祠"}
{"author":"贯休","content":"方见将军贵，分明对冕旒。圣恩如远被，狂虏不难收。臣节唯期死，功勋敢望侯。终辞脩里第，从此出皇州。","dynasty":"唐代","title":"古"}
{"author":"贯休","content":"草草穿银峡，崎岖路未谙。傍山为店戍，永日绕溪潭。烧地生芚蕨，人家煮伪蚕。翻如归旧隐，步步入烟岚。","dynasty":"唐代","title":"避寇入银山"}
{"author":"贯休","content":"草草穿银峡，崎岖路未谙。傍山为店戍，永日绕溪潭。烧地生芚蕨，人家煮伪蚕。翻如归旧隐，步步入烟岚。","dynasty":"唐代","title":"避寇入银山"}
{"author":"贯休","content":"自古浮华能几几，逝波终日去滔滔。汉王废苑生秋草，吴主荒宫入夜涛。满屋黄金机不息，一头白发气犹高。岂知知足金仙子，霞外天香满毳袍。","dynasty":"唐代","title":"山居诗二十四首其二十二"}
{"author":"贯休","content":"昔时昔时洛城人，今作茫茫洛城尘。我闻富有石季伦，楼台五色干星辰。乐如天乐日夜闻，锦姝绣妾何纷纷。真珠帘中，姑射神人。文金线玉，香成暮云。孙秀若不杀，晋室应更贫。伊水削行路，冢石花磷磷。苍茫金谷园，牛羊龁荆榛。飞鸟好羽毛，疑是绿珠身。","dynasty":"唐代","title":"洛阳尘"}
{"author":"贯休","content":"不是将军勇，胡兵岂易当。雨曾淋火阵，箭又中金疮。铁岭全无土，豺群亦有狼。因思无战日，天子是陶唐。","dynasty":"唐代","title":"古塞下曲七首其五"}
{"author":"贯休","content":"卜居邻坞寺，魂梦又相关。鹤本如云白，君初似我闲。月明僧渡水，木落火连山。从此天台约，来兹未得还。","dynasty":"唐代","title":"题友人山居"}
{"author":"贯休","content":"至境心为造化功，一枝青竹四弦风。寥寥双耳更深后，如在缑山明月中。","dynasty":"唐代","title":"风琴"}
{"author":"贯休","content":"湘江滨，湘江滨，兰红芷白波如银，终须一去呼湘君。问湘神，云中君，不知何以交灵均。我恐湘江之鱼兮，死后尽为人。曾食灵均之肉兮，个个为忠臣。又想灵均之骨兮终不曲。千年波底色如玉，谁能入水少取得，香沐函题贡上国。贡上国，即全胜和璞悬璃，垂棘结绿。","dynasty":"唐代","title":"读离骚经"}
{"author":"贯休","content":"白头为远客，常忆白云间。只觉老转老，不知闲是闲。花含宜细雨，室冷是深山。唯有霜台客，依依是往还。","dynasty":"唐代","title":"晚春寄吴融、于竞二侍郎"}
{"author":"贯休","content":"常忆双溪八咏前，讲诗论道接清贤。文欺白凤真难及，药撚红蕖岂偶然。花湿瑞烟粘玉磬，帘垂幽鸟啄苔钱。自怜不是悠悠者，吟嚼真风二十年。","dynasty":"唐代","title":"避地毗陵寒月上孙徽使君兼寄东阳王使君三首其二"}
{"author":"贯休","content":"清河逝水大悤悤，东观无人失至公。天上君恩三载隔，鉴中鸾影一时空。坟生苦雾苍茫外，门掩寒云寂寞中。惆怅斯人又如此，一声蛮笛满江风。","dynasty":"唐代","title":"悼张道古"}
{"author":"贯休","content":"古庙积烟萝，威灵及物多。因知曹孟德，争奈此公何。树古雷痕剥，碑荒篆画讹。今朝冥祷祝，只望息干戈。","dynasty":"唐代","title":"经先主庙作"}
{"author":"贯休","content":"山接胡奴水，河连勃勃城。数州今已伏，此命岂堪轻。碛吼旄头落，风乾刁斗清。因嗟李陵苦，祗得没蕃名。","dynasty":"唐代","title":"古塞上曲七首其七"}
{"author":"贯休","content":"赤芦盖屋低压恰，沙涨柴门水痕叠。黄鸡青犬花蒙笼，渔女渔儿扫风叶。有叟相逢带秋醉，自拔船桩色无愧。前山脚下得鱼多，恶浪堆中尽头睡。但得忘筌心自乐，肯羡前贤钓清渭。终须画取挂秋堂，与尔为邻有深意。","dynasty":"唐代","title":"渔家"}
{"author":"贯休","content":"水尔何如此，区区矻矻流。墙墙边沥沥，砌砌下啾啾。味不卑于乳，声常占得秋。崩腾成大瀑，落托出深沟。远历神仙窟，高淋竹树头。数家舂碓磑，几处浴猿猴。共月穿峰罅，喧僧睡石楼。派通天宇阔，溜入楚江浮。为润知何极，无边始自由。好归江海里，长负济川舟。","dynasty":"唐代","title":"东西二林寺流水"}
{"author":"贯休","content":"烟浪瀁秋色，高吟似有邻。一轮湘渚月，万古独醒人。岸湿穿花远，风香祷庙频。祗应谀佞者，到此不伤神。","dynasty":"唐代","title":"晚泊湘江作"}
{"author":"贯休","content":"天目连天搏秀气，峥嵘作起新城地。德门钟秀光盛时，三虎八龙皆世瑞。顷者天厖乱下鲸翻海，烽火崩腾照行在。江表唯传君子营，剑冲牛斗疏真宰。金昆玉季轻三鼓，煮海悬鱼臣节苦。雁影参差入瑞烟，荆花灿烂开仙圃。我闻大中咸通真令主，相惟大杜兼小杜。但能致君活国济生人，亦何必须踏金梯，折桂树。宣宗懿宗调舜琴，大杜小杜为殷霖。出将入相兮功德深，生人受赐兮直至今。杜侯兄弟继之后，璞玉浑金美腾口。常言一呼百万何足云，终取封侯之印大如斗。恭闻吾皇似尧禹，搜索贤良皆面睹。杜侯杜侯，君傥修令德，克有终，即必还为大杜兼小杜。人之戴兮天笔注，国之福兮天固祚。四海无波八表臣，如今而后君看取。","dynasty":"唐代","title":"杜侯行"}
{"author":"贯休","content":"海上聊一望，舶帆天际飞。狂蛮莫挂甲，圣主正垂衣。风恶巨鱼出，山昏群獠归。无人知此意，吟到月腾辉。","dynasty":"唐代","title":"南海晚望"}
{"author":"贯休","content":"寂寥堆积者，自为是高僧。客远何人识，吟多冷病增。松烟青透壁，雪气细吹灯。犹赖师于我，依依非面朋。","dynasty":"唐代","title":"鄂渚赠祥公"}
{"author":"贯休","content":"寻常看不见，花落树多苔。忽向高枝发，又从何处来。风清声更揭，月苦意弥哀。多少求名者，年年被尔催。","dynasty":"唐代","title":"新猿"}
{"author":"贯休","content":"九朵碧芙蕖，王维图未图。层层皆有瀑，一一合吾居。雨歇如争出，霜严不例枯。世犹多事在，为尔久踌躇。","dynasty":"唐代","title":"寒望九峰作"}
{"author":"贯休","content":"忆在山中日，为僧鬓欲衰。一灯常到晓，十载不离师。水汲冰溪滑，钟撞雪阁危。从来多自省，不学拟何为。","dynasty":"唐代","title":"桐江闲居作十二首其十一"}
{"author":"贯休","content":"孤峰含紫烟，师住此安禅。不下便不下，如斯太可怜。坐侵天井黑，吟久海霞蔫。岂觉尘埃里，干戈已十年。","dynasty":"唐代","title":"怀四明亮公"}
{"author":"贯休","content":"扣舷得新诗，茶煮桃花水。㠔㠔数片帆，去去殊未已。","dynasty":"唐代","title":"上冯使君五首其四"}
{"author":"贯休","content":"红锦帐中歌白雪，乌皮几畔抚青英。不知何物为心地，赛却澄江彻底清。","dynasty":"唐代","title":"归东阳临岐上杜使君七首其二"}
{"author":"贯休","content":"天将兴大蜀，有道遂君临。四塞同诸子，三边共一心。阇婆香似雪，回鹘马如林。曾读前皇传，巍巍冠古今。","dynasty":"唐代","title":"寿春进祝圣七首守在四夷"}
{"author":"贯休","content":"山兄心似我，岸谷亦难交。不见还相忆，来唯添寂寥。茶烟粘衲叶，云水透蘅茆。因话流年事，斯须不可抛。","dynasty":"唐代","title":"宝禅师见访"}
{"author":"贯休","content":"蜀魄关关花雨深，送师冲雨到江浔。不能更折江头柳，自有青青松柏心。","dynasty":"唐代","tags":"春天，送别，写景","title":"春送僧"}
{"author":"贯休","content":"孰云我轻薄，石头如何唤作玉。孰云我是非，随邪逐恶又争得。古人终不事悠悠，一言道合死即休。岂不见大鹏点翼盖十洲，是何之物鸣啾啾。","dynasty":"唐代","title":"偶作五首其三"}
{"author":"贯休","content":"及溜龙鳞动，君臣道义深。万年轩后镜，一片汉高心。北狄皆输款，南夷尽贡琛。从兹千万岁，枝叶玉森森。","dynasty":"唐代","title":"寿春进祝圣七首。从谏如流"}
{"author":"贯休","content":"樵父貌饥带尘土，自言一生苦寒苦。担头担个赤瓷罂，斜阳独立濛笼坞。","dynasty":"唐代","title":"樵叟"}
{"author":"贯休","content":"蝉声引出石中蛩，寂寞门扃叶数重。谁道思山心不切，等闲尽出两三峰。","dynasty":"唐代","title":"偶然作"}
{"author":"贯休","content":"北山峨峨香拂拂，翠涨青奔势巉崒。赤松君宅在其中，紫金为墙珠作室。玻璃门外仙獓睡，幢节森森绛烟密。水精帘卷桃花开，文锦娉婷众非一。抚长离，坎答鼓。花姑吹箫，弄玉起舞。三万八千为半日，海涸鳌枯等闲睹。爱共安期棋，苦识彭祖祖。有时朝玉京，红云拥金虎。石桥亦是神仙住，白凤飞来又飞去。五云缥缈羽翼高，世人仰望心空劳。","dynasty":"唐代","title":"送杨秀才"}
{"author":"贯休","content":"马头宝峰，秀塞寒空。有叟有叟，真隐其中。无味醍醐，亦非般若。白趾碧目，数百潇洒。苦竹大于杉，白熊卧如马。金钟撼壑，布水喷瓦。芙蓉堂开峰月入，岳精踏雪立屋下。伊余解攀缘，已是非常者。更有叟，独往来，与我语。情无刚强，气透今古。竹笠援补，芒鞋藤乳。北风倒人，干雪不聚，满头霜雪汤雪去。汤雪去，无人及，空望真气江上立。","dynasty":"唐代","title":"送僧入马头山"}
{"author":"贯休","content":"器琢仙珪美有馀，席珍国宝比难如。衔花乳燕看调瑟，衣锦佳人侍读书。荀氏门风龙变化，谢家庭树玉扶疏。即期寰海隆平日，归佐吾皇侍玉除。益友相随益自强，趋庭问礼日昭彰。袍新宫锦千人目，马骏桃花一巷香。偏爱曾颜终必及，或如韩白亦无妨。八龙三虎森如也，万古千秋瑞圣唐。具体而微太少年，凤毛五色带非烟。倚天长剑看无敌，绕树号猿已应弦。接士开襟清圣熟，分题得句落花前。即应出将传家法，圣泽恩波浩浩然。","dynasty":"唐代","title":"少监三首"}
{"author":"贯休","content":"益友相随益自强，趋庭问礼日昭彰。袍新宫锦千人目，马骏桃花一巷香。偏爱曾颜终必及，或如韩白亦无妨。八龙三虎森如也，万古千秋瑞圣唐。","dynasty":"唐代","title":"少监三首其二"}
{"author":"贯休","content":"不会当时作天地，刚有多般愚与智。到头还用真宰心，何如上下皆清气。大道冥冥不知处，那堪顿得羲和辔。义不义兮仁不仁，拟学长生更容易。负心为炉复为火，缘木求鱼应且止。君不见烧金炼石古帝王，鬼火荧荧白杨里。君不见道傍废井生古木，本是骄奢贵人屋。几度美人照影来，素绠银瓶濯纤玉。云飞雨散今如此，绣闼雕甍作荒谷。沸渭笙歌君莫夸，不应长是西家哭。休说遗编行者几，至竟终须合天理。败他成此亦何功，苏张终作多言鬼。行路难，行路难，不在羊肠里。九有茫茫共尧日，浪死虚生亦非一。清净玄音竟不闻，花眼酒肠暗如漆。或偶因片言只字登第光二亲，又不能献可替不航要津。口谈羲轩与周孔，履行不及屠沽人。行路难，行路难，日暮途远空悲叹。君不见道傍树有寄生枝，青青郁郁同荣衰。无情之物尚如此，为人不及还堪悲。父归坟兮未朝夕，已分黄金争田宅。高堂老母头似霜，心作数支泪常滴。我闻忽如负芒刺，不独为君空叹息。古人尺布犹可缝，浔阳义犬令人忆。寄言世上为人子，孝义团圆莫如此。若如此，不遄死兮更何俟。君不见山高海深人不测，古往今来转青碧。浅近轻浮莫与交，池卑只解生荆棘。谁道黄金如粪土，张耳陈馀断消息。行路难，行路难，君自看。","dynasty":"唐代","title":"杂曲歌辞。行路难五首"}
{"author":"贯休","content":"雨气濛濛草满庭，式微吟剧更谁听。诗逢匠化唯贪住，日觉恩深不易铭。心苦只应消鬓黑，梦游频入倚天青。从兹还似归回首，唯祝台星与福星。家在严陵钓渚旁，细涟嘉树拂窗凉。难医林薮烟霞癖，又出芝兰父母乡。孤帆好风千里暖，深花黄鸟一声长。终期金鼎调羹日，再近尼丘日月光。","dynasty":"唐代","title":"别卢使君归东阳二首"}
{"author":"贯休","content":"颜冉商参甲，鸾凰密勿才。帘垂仙鸟下，吟次圣人来。宝辇千官捧，宫花九色开。何时重一见，为我话蓬莱。","dynasty":"唐代","title":"寄翰林陆学士"}
{"author":"贯休","content":"高碑说尔孝应难，弹指端思白浪间。堪叹行人不回首，前山应是苎萝山。","dynasty":"唐代","title":"曹娥碑"}
{"author":"贯休","content":"闒茸复埃尘，难亲复易亲。皆疑有仙术，问著却愁人。只是耽浮蚁，曾云见泣麟。相逢先合手，浑似有前因。","dynasty":"唐代","title":"赠李祐道人（一作赠道士）"}
{"author":"贯休","content":"六七年不见，相逢鬓已苍。交情终淡薄，诗语更清狂。未得丹霄便，依前四壁荒。但令吾道在，晚达亦何妨。","dynasty":"唐代","title":"江西再逢周琏"}
{"author":"贯休","content":"刻形求得相，事事未尝眠。霖雨方为雨，非烟岂是烟。童收庭树果，风曳案头笺。仲虺专为诰，何充雅爱禅。静嫌山色远，病是酒杯偏。蜩响初穿壁，兰芽半出砖。堂悬金粟像，门枕御沟泉。旦沐虽频握，融帷孰敢褰。德高群彦表，善植几生前。修补乌皮几，深藏子敬毡。扶持千载圣，潇洒一声蝉。棋阵连残月，僧交似大颠。常知生似幻，维重直如弦。饼忆莼羹美，茶思岳瀑煎。只闻温树誉，堪鄙竹林贤。脱颖三千士，馨香四十年。宽平开义路，淡泞润清田。哲后知如子，空王夙有缘。对归香满袖，吟次月当川。休说惭如揵，尧天即梵天。","dynasty":"唐代","title":"和韦相公见示闲卧"}
{"author":"贯休","content":"拥翠扪萝山屐轻，飘飖红旆在青冥。仙科朱绂言非贵，溪鸟林泉癖爱听。古桂林边棋局湿，白云堆里茗烟青。因思庐岳弥天客，手把金书倚石屏。","dynasty":"唐代","title":"陪冯使君游六首。登干霄亭"}
{"author":"贯休","content":"常忆苏耽好羽仪，信安山观住多时。不知玉质双栖处，两个仙人是阿谁。谁带金轮髻里珠，何妨相逐去清都。旧山大有闲田地，五色香茆有子无。","dynasty":"唐代","title":"寄郑道士二首"}
{"author":"贯休","content":"小谢清高大谢才，圣君令泰此方来。一从到后常无事，铃阁公庭满绿苔。红锦帐中歌白雪，乌皮几畔抚青英。不知何物为心地，赛却澄江彻底清。谁报田中有黑虫，一家斋戒减仙容。分忧若也皆如此，天下家家有剩舂。忧民心切出冲炎，禾稼如云喜气兼。林下闲人亦何幸，也随旌旆到银尖。方恐狱中桃树出，忽闻枯木却生烟。褚祥为郡曾如此，却恐当时是偶然。枯骨纵横遍水湄，尽收为冢碧参差。分明为报精灵辈，好送旌旗到凤池。舍鲁依刘一片云，好风吹去远纤尘。犹期明月清风夜，来作西园第八人。","dynasty":"唐代","title":"归东阳临岐上杜使君七首"}
{"author":"贯休","content":"见说山居好，书楼被翠侵。烧熛汀岛境，月色弟兄吟。犬吠黄椑落，牛归红树深。仍闻多白菌，应许一相寻。","dynasty":"唐代","title":"寄静林别墅胡进士兄弟"}
{"author":"贯休","content":"静只焚香坐，咏怀悲岁阑。佳人忽有赠，满手红琅玕.不独耀肌魄，将行为羽翰。酬如上青天，风雪空漫漫。美如仙鼎金，清如纤手琴。孙登啸一声，缥缈不可寻。但觉神洋洋，如入三昧林。释手复在手，古意深复深。惭无英琼瑶，何以酬知音。","dynasty":"唐代","title":"拟齐梁酬所知见赠二首"}
{"author":"贯休","content":"萧洒复萧洒，松根独据梧。瀑冰吟次折，远烧坐来无。老𤣎寒披衲，孤云静入厨。不知知我否，已到不区区。","dynasty":"唐代","title":"离乱后寄九峰和尚二首其二"}
{"author":"贯休","content":"梦到海中山，入个白银宅。逢见一道士，称是李八伯。三四仙女儿，身著瑟瑟衣。手把明月珠，打落金色梨。车渠地无尘，行至瑶池滨。森森椿树下，白龙来嗅人。宫殿峥嵘笼紫气，金渠玉砂五色水。守阍仙婢相倚睡，偷摘蟠桃几倒地。","dynasty":"唐代","title":"梦游仙四首"}
{"author":"贯休","content":"猎师纷纷走榛莽，女亦相随把弓矢。南北东西尽杀心，断烧残云在围里。鹘拂荒田兔成血，竿打黄茅雉惊起。伤嗟个辈亦是人，一生将此关身己。我闻天地之大德曰生，又闻万事皆天意，何遣此人又如此。犹更愿天公一丈雪，深山麋鹿尽冻死。","dynasty":"唐代","title":"村行遇猎"}
{"author":"贯休","content":"明明赫赫中兴主，动纳诸隍冠前古。四海英雄尽戢兵，皆如圪圪天金柱。万姓多论政与德，请树丰碑似山岳。一从寇灭二十年，琬琰雕镌赐重叠。荆州化风何卓异，寡欲无为合天地。虽立贞碑与众殊，字字皆是吾皇意。君侯捧碑西拜泣，臣且何人恩洊及。凤凰衔下雕龙文，德昧政虚争敢立。函封三奏心匍匐，坚让此碑声盖国。我恐江淹五色笔，作不立此碑之碑文不得。","dynasty":"唐代","title":"上荆南府主三让德政碑"}
{"author":"贯休","content":"山花零落红与绯，汀烟濛茸江水肥。人担犁锄细雨歇，路入桑柘斜阳微。深喜东州云寇去，不知西狩几时归。清平时节何时是，转觉人心与道违。","dynasty":"唐代","title":"春末兰溪道中作"}
{"author":"贯休","content":"诗琢冰成句，多将大道论。人谁知此意，日日祗关门。乳鼠穿荒壁，溪龟上净盆。因知无事贵，言外更无言。","dynasty":"唐代","title":"桐江闲居作十二首其五"}
{"author":"贯休","content":"去年转斗阴山脚，生得单于却放却。今年深入于不毛，胡兵拔帐遗弓刀。男儿须展平生志，为国输忠合天地。甲穿虽即失黄金，剑缺犹能生紫气。塞草萋萋兵士苦，胡虏如今勿胡虏。封侯十万始无心，玉关凯入君看取。","dynasty":"唐代","title":"塞上曲二首其二"}
{"author":"贯休","content":"去旨趣非常，春风尔莫狂。惟擎一铁钵，旧亦讲金刚。午饭孤烟里，宵禅大石旁。羡师终不及，湘浪渌茫茫。","dynasty":"唐代","title":"送僧之湖外"}
{"author":"贯休","content":"不见高人久，空令鄙吝多。遥思青嶂下，无那白云何。子爱寒山子，歌惟乐道歌。会应陪太守，一日到烟萝。余亦如君也，诗魔不敢魔。一餐兼午睡，万事不如他。雨阵冲溪月，蛛丝罥砌莎。近知山果熟，还拟寄来么。","dynasty":"唐代","title":"寄赤松舒道士二首"}
{"author":"贯休","content":"春雨偶愆期，草木亦未觉。君侯不遑处，退食或闭阁。东海浪滔滔，西江波漠漠。得不愿身为大虬，金其角，玉其甲。一吸再喢，云平雾匝。华畅九有，清倾六合。使不苏者苏，不足者足。情通上玄，如膏绵绵。有叟有叟，鼓腹歌于道边。歌曰：“麦苗芃芃兮鶬鹒飞，日出而作兮日入归，如彼草木兮雨露肥。古人三乐兮，我乐多之。天之成兮，地之平兮。柘系黄兮，瓠叶青兮。乳女啼兮，蒸黍馨兮。炙背扪虱兮，复何经营兮。","dynasty":"唐代","title":"甘雨应祈"}
{"author":"贯休","content":"柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。","dynasty":"唐代","tags":"乡村，写景，抒情，喜悦，组诗","title":"春晚书山家屋壁二首"}
{"author":"贯休","content":"见说还南去，迢迢有侣无。时危须早转，亲老莫他图。小店蛇羹黑，空山象粪枯。三闾遗庙在，为我一呜呼。","dynasty":"唐代","title":"送人之岭外"}
{"author":"贯休","content":"锦绣谷中人，相思入梦频。寄言无别事，琢句似终身。书卷须求旨，须根易得银。斯言如不惑，千里亦相亲。","dynasty":"唐代","title":"寄匡山纪公"}
{"author":"贯休","content":"闲门微雪下，慵惰计全成。默坐便终日，孤峰只此清。身心闲少梦，杉竹冷多声。唯有西峰叟，相逢眼最明。","dynasty":"唐代","title":"闲居作"}
{"author":"贯休","content":"昔住匡庐北，无人知姓名。侵云收谷粟，引蚁上柑橙。寒雨雪兼落，枯林虎独行。谁能将白发，共向此中生。","dynasty":"唐代","title":"秋末怀旧山"}
{"author":"贯休","content":"静室焚檀印，深炉烧铁瓶。茶和阿魏煖，火种柏根馨。数只飞来鹤，成堆读了经。何妨似支遁，骑马入青冥。","dynasty":"唐代","title":"桐江闲居作十二首其三"}
{"author":"贯休","content":"慵甚嵇康竟不回，何妨方寸似寒灰。山精日作儿童出，仙者时将玉器来。筠帚埽花惊睡鹿，地垆烧树带枯苔。不行朝市多时也，许史金张安在哉。","dynasty":"唐代","title":"山居诗二十四首其七"}
{"author":"贯休","content":"小一何人识，腾腾天地间。寻常如一鹤，亦不爱青山。铁钵年多赤，麻衣带毳斑。只闻寻五柳，时到月中还。","dynasty":"唐代","title":"武昌县与昼公兼寄邑宰"}
{"author":"贯休","content":"如愚何止直如弦，只合深藏碧嶂前。但见山中常有雪，不知世上是何年。野人爱向庵前笑，赤玃频来袖畔眠。只有逍遥好知己，何须更问洞中天。","dynasty":"唐代","title":"山居诗二十四首其二十三"}
{"author":"贯休","content":"静只焚香坐，咏怀悲岁阑。佳人忽有赠，满手红琅玕。不独耀肌魄，将行为羽翰。酬如上青天，风雪空漫漫。","dynasty":"唐代","title":"拟齐梁酬所知见赠二首其一"}
{"author":"贯休","content":"一雨火云尽，闭门心冥冥。兰花与芙蓉，满院同芳馨。佳人天一涯，好鸟何嘤嘤。我有双白璧，不羡于虞卿。我有径寸珠，别是天地精。玩之室生白，潇洒身安轻。只应天上人，见我双眼明。","dynasty":"唐代","title":"古意九首其一"}
{"author":"贯休","content":"暮尘微雨收，蝉急楚乡秋。一片月出海，几家人上楼。砌香残果落，汀草宿烟浮。唯有知音者，相思歌白头。","dynasty":"唐代","title":"旅中怀孙路"}
{"author":"贯休","content":"河北江东处处灾，唯闻全蜀勿尘埃。一瓶一钵垂垂老，千水千山得得来，奈菀幽栖多胜景，巴歈陈贡愧非才。自惭林薮龙钟者，亦得亲登郭隗台。","dynasty":"唐代","title":"陈情献蜀皇帝"}
{"author":"贯休","content":"太宗罗俊彦，桂玉比光辉。难得终须得，言归始是归。风帆天际吼，金鹗月中飞。五府如交辟，鱼书莫便稀。","dynasty":"唐代","title":"送王毂及第后归江西"}
{"author":"贯休","content":"高淡清虚即是家，何须须占好烟霞。无心于道道自得，有意向人人转赊。风触好花文锦落，砌横流水玉琴斜。但令如此还如此，谁羡前程未可涯。","dynasty":"唐代","tags":"写景，抒情，闲适，生活","title":"野居偶作"}
{"author":"贯休","content":"击鼓求亡益是非，木中生火更何为。吾师别是醍醐味，不是知心人不知。","dynasty":"唐代","title":"禅师"}
{"author":"贯休","content":"花岛相逢满袖云，藉花论道过金巾。腾腾又入仙山去，只恐是青城丈人。","dynasty":"唐代","title":"道士"}
{"author":"贯休","content":"器琢仙珪美有馀，席珍国宝比难如。衔花乳燕看调瑟，衣锦佳人侍读书。荀氏门风龙变化，谢家庭树玉扶疏。即期寰海隆平日，归佐吾皇侍玉除。益友相随益自强，趋庭问礼日昭彰。袍新宫锦千人目，马骏桃花一巷香。偏爱曾颜终必及，或如韩白亦无妨。八龙三虎森如也，万古千秋瑞圣唐。具体而微太少年，凤毛五色带非烟。倚天长剑看无敌，绕树号猿已应弦。接士开襟清圣熟，分题得句落花前。即应出将传家法，圣泽恩波浩浩然。","dynasty":"唐代","title":"少监三首"}
{"author":"贯休","content":"高碑说尔孝应难，弹指端思白浪间。堪叹行人不回首，前山应是苎萝山。","dynasty":"唐代","title":"曹娥碑"}
{"author":"贯休","content":"清河逝水大匆匆，东观无人失至公。天上君恩三载隔，鉴中鸾影一时空。坟生苦雾苍茫外，门掩寒云寂寞中。惆怅斯人又如此，一声蛮笛满江风。","dynasty":"唐代","title":"悼张道古（昭宗时道古官拾遗以直谏贬蜀中死）"}
{"author":"贯休","content":"炉爇旃檀不称贫，霏霏玉露湿禅巾。紫金地上三更月，红藕香中一病身。少室少年偏入梦，多时多事去无因。如今憔悴头成雪，空想嵯峨羡故人。","dynasty":"唐代","title":"秋夜怀嵩少因寄洛中旧知"}
{"author":"贯休","content":"分尽君忧一不遗，凤书征入万民悲。风云终日如相逐，雨露前程即可知。画舸还盛江革石，秋山又看谢安棋。谈谐尽是经邦术，头角由来出世姿。天地事须归橐籥，文章谁得到罘罳.扣舷傍岛清吟健，问俗看渔晚泊迟。霞影满江摇枕簟，鸟行和月下涟漪。周秦汉魏书书在，麟凤龟龙步步随。金殿恩波将浩浩，圭峰意绪谩孜孜。郡中条令春常在，境外歌谣美更奇。道者药垆留要妙，林僧禅偈寄相思。王杨卢骆真何者，房杜萧张更是谁。应念衢民千万户，家家皆置一生祠。","dynasty":"唐代","title":"赠杨公杜之舅"}
{"author":"贯休","content":"咽雨哀风更不停，春光于尔岂无情。宜须唤得谢豹出，方始年年无此声。","dynasty":"唐代","title":"闻杜宇"}
{"author":"贯休","content":"苍苍难可问，问答亦难闻。落叶平津岸，愁人李使君。文章应力竭，茅土始天分。又逐东风去，迢迢隔岭云。","dynasty":"唐代","title":"闻李频员外卒"}
{"author":"贯休","content":"木落萧萧，虫鸣唧唧。不觉朱蔫脸红，霜劫鬓漆。世途多事，泣向秋日。方今少壮不努力，老大徒伤悲。如何？","dynasty":"唐代","title":"杂曲歌辞其二"}
{"author":"贯休","content":"心枯衲亦枯，归岳揭空盂。七贵留不住，孤云出更孤。烧灰犹汤足，雪片似黏须。他日如相觅，还应道到吴。","dynasty":"唐代","title":"送僧归华山"}
{"author":"贯休","content":"鸟外更谁亲，诸峰即四邻。白头寒枕石，青衲烂无尘。橡栗堆行径，猿猴绕定身。傥然重结社，愿作扫坛人。","dynasty":"唐代","title":"寄僧野和尚"}
{"author":"贯休","content":"楚国茱萸月，吴吟梨栗船。远游无定所，高卧是何年。浪卷纷纷叶，樯冲澹澹烟。去心还自喜，庐岳倚青天。芦苇深花里，渔歌一曲长。人心虽忆越，帆态似浮湘。石獭衔鱼白，汀茅浸浪黄。等闲千万里，道在亦无妨。岛上离家化，茅茨竹户开。黄桑双鹊喜，白日有谁来。担浪浇秋芋，缘滩取净苔。回头深自愧，旧业本蒿莱。匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。晚泊苍茫浦，风微浪亦粗。估喧如亥合，樯密似林枯。地峻湖无□，潮寒蚌有珠。东西无定所，何用问前途。岛香思贾岛，江碧忆清江。囊橐谁相似，馋慵世少双。鼍惊入窟月，烧到系船桩。谩有归乡梦，前头是楚邦。南北虽无适，东西亦似萍。霞根生石片，象迹坏沙汀。莽莽蒹葭赤，微微蜃蛤腥。因思范蠡辈，未免亦飘零。晓色千樯去，长江八月时。雨淙山骨出，槔擉岸形卑。野水畬田黑，荒汀独鸟痴。如今是清世，谁道出山迟。","dynasty":"唐代","title":"秋末入匡山船行八首"}
{"author":"贯休","content":"舍鲁依刘一片云，好风吹去远纤尘。犹期明月清风夜，来作西园第八人。","dynasty":"唐代","title":"归东阳临岐上杜使君七首其七"}
{"author":"贯休","content":"高高历山，有黍有粟。皇皇大舜，合尧玄德。五典克从，四门伊穆。大道将行，天下为公。临下有赫，选贤用能。吾皇则之，无斁无逸。绥厥品汇，光光得一。千辐临顶，十在随跸。大哉大同，为光为龙。吾皇则之，圣谋隆隆。纳隍孜孜，考考切切。六宗是禋，五瑞斯列。排麟环凤，披香立雪。四夷纳赆，九围有截。昔救世师，降生竺乾。寿春亦然，万年万年。","dynasty":"唐代","title":"大蜀皇帝寿春节进尧铭舜颂二首。舜颂"}
{"author":"贯休","content":"圣运关天纪，龙飞古帝基。振摇三蜀地，耸发万年枝。出震同中古，承乾动四夷。恩颁新命广，泪向旧朝垂。大宝归玄谶，殊祥出远池。法天深罔测，体圣妙难知。俭德为全德，无思契十思。丕图非力致，英武悉天资。正直方亲切，回邪岂敢窥。将排颇与牧，相得稷兼夔。盐出符真主，麟来合大规。赓歌随羽籥，奕叶斅伊祁。寡欲情虽泰，忧民色未怡。盛如唐创业，宛胜晋朝仪。旰食宫莺啭，宵衣禁漏迟。多于汤土地，还有禹胼胝。视物如伤日，胜残去杀时。守文情的的，无逸戒孜孜。轩顼风重振，皇唐鼎创移。始闻呈瑞石，又报产灵芝。覆帱高缘大，包容妙在卑。兄呼春赫日，师指佛牟尼。佳气宸居合，淳风乐府吹。急贤彰帝业，解网见天慈。粟赤千千窖，军雄万万儿。八蛮须稽颡，四海仰昌期。玉辇嫔嫱拥，宫花锦绣欹。尧云同叆叇，汉祖太驱驰。氛祲根株尽，浇讹朕兆隳。山河方有截，野逸诏无遗。境静消锋镝，田香熟稻r1.梦中逢傅说，殿上见辛毗。金镜悬千古，彤云起四维。盛行唐典法，再睹舜雍熙。祝寿乾文动，郊天太一随。煌煌还宿卫，亹亹叶声诗。饮醴和甘雨，非烟绕御帷。银轮随宝马，玉沼见金龟。杳杳闻韵濩，重重降抚绥。魏徵须却出，葛亮更何之。简约逾前古，升平美不疑。触邪羊唅唅，鼓腹叟嘻嘻。迈五方云大，超三始见奇。锦霞连紫极，仙鸟下峨眉。谢傅还为傅，周师又作师。纳隍为永任，从谏契无为。子子寰瀛主，孙孙日月旗。寿春嗟寿域，万国尽虔祈。捧日三车子，恭思八彩眉。愿将七万岁，匍匐拜瑶墀。","dynasty":"唐代","title":"寿春节进"}
{"author":"贯休","content":"龙藏琅函遍九垓，霜钟金鼓振琼台。堪嗟一句无人得，遂使吾师特地来。无角铁牛眠少室，生儿石女老黄梅。令人转忆庞居士，天上人间不可陪。","dynasty":"唐代","title":"山居诗二十四首其九"}
{"author":"贯休","content":"伤心复伤心，流光似飞电。有惠骊龙十斛珠，不如一见君子面。愁人复愁人，满眼皆埃尘。有惠黄金一万斤，不如一见于仁人。我昔读诗书，如今尽抛也。只记得田叔孟温舒，帝王满口呼长者。","dynasty":"唐代","title":"怀二三朝友"}
{"author":"贯休","content":"造化拾无遗，唯应杜甫诗。岂非玄域橐，夺得古人旗。日月精华薄，山川气概卑。古今吟不尽，惆怅不同时。甫也道亦丧，孤身出蜀城。彩毫终不撅，白雪更能轻。命薄相如命，名齐李白名。不知耒阳令，何以葬先生。","dynasty":"唐代","title":"读《杜工部集》二首"}
{"author":"贯休","content":"春雨偶愆期，草木亦未觉。君侯不遑处，退食或闭阁。东海浪滔滔，西江波漠漠。得不愿身为大虬，金其角，玉其甲。一吸再喢，云平雾匝。华畅九有，清倾六合。使不苏者苏，不足者足。情通上玄，如膏绵绵。有叟有叟，鼓腹歌于道边。歌曰：“麦苗芃芃兮鶬鹒飞，日出而作兮日入归，如彼草木兮雨露肥。古人三乐兮，我乐多之。天之成兮，地之平兮。柘系黄兮，瓠叶青兮。乳女啼兮，蒸黍馨兮。炙背扪虱兮，复何经营兮。","dynasty":"唐代","title":"甘雨应祈"}
{"author":"贯休","content":"二子无消息，多应各自耕。巴江思杜甫，漳水忆刘桢。白发应全白，生涯作么生。寄书多不达，空念重行行。","dynasty":"唐代","title":"怀周朴、张为"}
{"author":"贯休","content":"跳踯诸峰险，回翔万里空。争将金锁锁，那把玉笼笼。印缺香崩火，窗疏蝎吃风。永怀今已矣，吟坐雪濛濛。","dynasty":"唐代","title":"寄怀楚和尚二首其二"}
{"author":"贯休","content":"役思曾冲尹，多言阻国亲。桂枝何所直，陋巷不胜贫。马病唯汤雪，门荒劣有人。伊余吟亦苦，为尔一眉嚬。","dynasty":"唐代","title":"读刘得仁贾岛集二首其二"}
{"author":"贯休","content":"千峰映碧湘，真隐此中藏。饼不煮石吃，眉应似发长。风榸支酒瓮，鹤虱落琴床。虽斅忘机者，斯人尚未忘。见说祝融峰，擎天势似腾。藏千寻瀑布，出十八高僧。古路无人迹，新霞出石棱。终期将尔叟，一一月中登。","dynasty":"唐代","title":"怀南岳隐士二首（一作赠隐者）"}
{"author":"贯休","content":"心枯衲亦枯，归岳揭空盂。七贵留不住，孤云出更孤。烧灰犹汤足，雪片似黏须。他日如相觅，还应道到吴。","dynasty":"唐代","title":"送僧归华山"}
{"author":"贯休","content":"久别无消息，今秋忽得书。诸孤婚嫁苦，求己世情疏。乱甚无乔木，溪多不钓鱼。祗应金岳色，如尔复如余。","dynasty":"唐代","title":"怀高真动二首其二"}
{"author":"贯休","content":"柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。","dynasty":"唐代","tags":"乡村，写景，抒情，喜悦，组诗","title":"春晚书山家屋壁二首"}
{"author":"贯休","content":"司马迁文亚圣人，三头九陌碾香尘。尽传棣萼麟兼凤，终作昌朝甫与申。楼耸娇歌疏雨过，风含和气满城春。因知寰海升平去，又见高宗梦里人。","dynasty":"唐代","title":"上卢使君二首其二"}
{"author":"贯休","content":"久住荆溪北，禅关挂绿萝。风清闲客去，睡美落花多。万事皆妨道，孤峰谩忆他。新诗旧知己，始为味如何。","dynasty":"唐代","title":"江陵寄翰林韩偓学士"}
{"author":"贯休","content":"俟时兼待价，垂棘出尘埃。仄席三旌切，移山万里来。烟霞衣上落，阊阖雪中开。寿酒今朝进，无非出世才。","dynasty":"唐代","title":"寿春进祝圣七首·搜扬草泽"}
{"author":"贯休","content":"机生机，巧生巧，心镬烘烘日煎炒。闯蜀眉嚬游海岛，扶桑椹熟金乌饱。金乌饱，飞复飞，四天下人眼眙眙。","dynasty":"唐代","title":"偶作五首其二"}
{"author":"贯休","content":"伊余龙钟归海涯，千山万水情自怡。梦公别我还上国，江边惨执行迟迟。向我道云中觅伴未得伴，又示我数首新诗尽是诗。只恐不如此，若如此如此，即须天子知。萧萧金吹荆门口，槐菊斗黄落叶走。前程胜事未可涯，但恐圭峰难入手。莲峰掌记韩拾遗，雁行雍穆世所稀。二十年前即别离，凭师一话吟朝饥。","dynasty":"唐代","title":"送梦上人归京"}
{"author":"贯休","content":"牛儿小，牛女少，抛牛沙上斗百草，锄陇老人又太老。薄烟漠漠覆桑枣，戴嵩醉后取次扫。","dynasty":"唐代","title":"春野作五首其五"}
{"author":"贯休","content":"二公俱作者，其奈亦迂儒。且有诸峰在，何将一第吁。句还如菡萏，谁复赠襜褕。想得重泉下，依前与众殊。役思曾冲尹，多言阻国亲。桂枝何所直，陋巷不胜贫。马病唯汤雪，门荒劣有人。伊余吟亦苦，为尔一眉嚬。","dynasty":"唐代","title":"读刘得仁、贾岛集二首"}
{"author":"贯休","content":"大道贵无心，圣贤为始慕。秋空共澄洁，美玉同贞素。伟哉桐江守，雌黄出金口。为文能废兴，谈道弭空有。雪林槁枯者，坐石听亦久。还疑紫磨身，成居灵运后。","dynasty":"唐代","title":"拟齐梁体寄冯使君三首其三"}
{"author":"贯休","content":"天将兴大蜀，有道遂君临。四塞同诸子，三边共一心。闍婆香似雪，回鹘马如林。曾读前皇传，巍巍冠古今。","dynasty":"唐代","title":"寿春进祝圣七首。守在四夷"}
{"author":"贯休","content":"父不父，兄不兄，上留田，蝥贼生。徒陟冈，泪峥嵘。我欲使诸凡鸟雀，尽变为鶺鴒；我欲使诸凡草木，尽变为田荆。邻人歌，邻人歌，古风清，清风生。","dynasty":"唐代","title":"相和歌辞。上留田"}
{"author":"贯休","content":"堑鸟毛衣别，频来似爱吟。萧条秋病后，斑驳绿苔深。珠翠笼金像，风泉洒玉琴。孰知吾所适，终不是心心。","dynasty":"唐代","title":"桐江闲居作十二首其九"}
{"author":"贯休","content":"坠叶如花欲满沟，破篱荒井一蝉幽。亦知希骥无希者，作么令人强转头。","dynasty":"唐代","title":"陋巷"}
{"author":"贯休","content":"俟时兼待价，垂棘出尘埃。仄席三旌切，移山万里来。烟霞衣上落，阊阖雪中开。寿酒今朝进，无非出世才。","dynasty":"唐代","title":"寿春进祝圣七首搜扬草泽"}
{"author":"贯休","content":"山为水精宫，藉花无尘埃。吟狂岳似动，笔落天琼瑰。伊余自乐道，不论才不才。有时鬼笑两三声，疑是大谢小谢李白来。","dynasty":"唐代","title":"山中作"}
{"author":"贯休","content":"自古浮华能几几，逝波终日去滔滔。汉王废苑生秋草，吴主荒宫入夜涛。满屋黄金机不息，一头白发气犹高。岂知知足金仙子，霞外天香满毳袍。","dynasty":"唐代","title":"山居诗二十四首其二十二"}
{"author":"贯休","content":"莫轻白云白，不与风雨会。莫见守羊儿，或是初平辈。人生非日月，光辉岂常在。一荣与一辱，古今常相对。君不见于公门，子孙好冠盖。","dynasty":"唐代","title":"古意九首其五"}
{"author":"贯休","content":"如神若仙，似兰同雪。乐戒于极，胡不知辍。只欲更缀上落花，恨不能把住明月。太山肉尽，东海酒竭。佳人醉唱，敲玉钗折。宁知耘田车水翁，日日日灸背欲裂。","dynasty":"唐代","title":"富贵曲二首其二"}
{"author":"贯休","content":"玉像珠龛香阵横，锦霞多傍石墙生。辟蛇行者今何在，花里唯闻鸠鸟声。","dynasty":"唐代","title":"再游东林寺作五首其三"}
{"author":"贯休","content":"山接胡奴水，河连勃勃城。数州今已伏，此命岂堪轻。碛吼旄头落，风乾刁斗清。因嗟李陵苦，祗得没蕃名。","dynasty":"唐代","title":"古塞上曲七首其七"}
{"author":"贯休","content":"至理至昭昭，心通即不遥。圣威无远近，吾道太孤标。辛苦苏氓俗，端贞答盛朝。气高吞海岳，贫甚似渔樵。庾亮风流澹，刘宽政事超。清须遭贵遇，隐已被谁招。栗坞修禅寺，仙香寄石桥。风雷巡稼穑，鱼鸟合歌谣。视事私终杀，忧民态亦凋。道高无不及，恩甚固难消。大寇山难隔，孤城数合烧。烽烟终日起，汤沐用心燋。勇义排千阵，诛锄拟一朝。誓盟违日月，旌旆过寒潮。古驿江云入，荒宫海雨飘。仙松添瘦碧，天骥减丰膘。似在陈兼卫，终为宋与姚。已观云似鹿，即报首皆枭。尽愿回清镜，重希在此条。应怜千万户，祷祝向唐尧。","dynasty":"唐代","title":"避地毗陵上王慥使君（时黄贼陷东阳公避地于浙右）"}
{"author":"贯休","content":"我有白云琴，朴斲天地精。俚耳不使闻，虑同众乐听。指指法仙法，声声圣人声。一弹四时和，再弹中古清。庭前梧桐枝，飒飒南风生。还希师旷怀，见我心不轻。","dynasty":"唐代","title":"上裴大夫二首其二"}
{"author":"贯休","content":"见说面前峰，寻常醉亦登。雨馀多菌出，烧甚古崖崩。觅句曾冲虎，耕田半为僧。闻名多岁也，常恨不飞腾。","dynasty":"唐代","title":"怀匡山山长二首其二"}
{"author":"贯休","content":"君子食即食，何必在珍华。小人食不食，纵食如泥沙。清歌且莫唱，妙舞亦休誇。尔非凤炙麒麟肉，焉能一挂于齿牙。去来去来归去来，红泉正洒芙蓉霞。","dynasty":"唐代","title":"偶作五首其四"}
{"author":"贯休","content":"休话喧哗事事难，山翁只合住深山。数声清磬是非外，一个闲人天地间。绿圃空阶云冉冉，异禽灵草水潺潺。无人与向群儒说，岩桂枝高亦好扳。难是言休即便休，清吟孤坐碧溪头。三间茆屋无人到，十里松阴独自游。明月清风宗炳社，夕阳秋色庾公楼。修心未到无心地，万种千般逐水流。好鸟声长睡眼开，好茶擎乳坐莓苔。不闻荣辱成番尽，只见熊罴作队来。诗里从前欺白雪，道情终遣似婴孩。由来此事知音少，不是真风去不回。万境忘机是道华，碧芙蓉里日空斜。幽深有径通仙窟，寂寞无人落异花。掣电浮云真好喻，如龙似凤不须夸。君看江上英雄冢，只有松根与柏槎。鞭后从他素发兼，涌清奔碧冷侵帘。高奇章句无人爱，澹泊身心举世嫌。白石桥高吟不足，红霞影暖卧无厌。居山别有非山意，莫错将予比宋纤。鸟外尘中四十秋，亦曾高挹汉诸侯。如斯标致虽清拙，大丈夫儿合自由。紫术黄菁苗蕺蕺，锦囊香麝语啾啾。终须心到曹溪叟，千岁槠根雪满头。慵甚嵇康竟不回，何妨方寸似寒灰。山精日作儿童出，仙者时将玉器来。筠帚扫花惊睡鹿，地垆烧树带枯苔。不行朝市多时也，许史金张安在哉。心心心不住希夷，石屋巉岩鬓发垂。养竹不除当路笋，爱松留得碍人枝。焚香开卷霞生砌，卷箔冥心月在池。多少故人头尽白，不知今日又何之。龙藏琅函遍九垓，霜钟金鼓振琼台。堪嗟一句无人得，遂使吾师特地来。无角铁牛眠少室，生儿石女老黄梅。令人转忆庞居士，天上人间不可陪。五岳烟霞连不断，三山洞穴去应通。石窗欹枕疏疏雨，水碓无人浩浩风。童子念经深竹里，猕猴拾虱夕阳中。因思往事抛心力，六七年来楚水东。尘埃中更有埃尘，时复双眉十为颦。赖有年光飞似箭，是何心地亦称人。回贤参孝时时说，蜂虿狼贪日日新。天意刚容此徒在，不堪惆怅不堪陈。翠窦烟岩画不成，桂华瀑沫杂芳馨。拨霞扫雪和云母，掘石移松得茯苓。好鸟傍花窥玉磬，嫩苔和水没金瓶。从他人说从他笑，地覆天翻也只宁。腾腾兀兀步迟迟，兆朕消磨只自知。龙猛金膏虽未作，孙登土窟且相宜。薜萝山帔偏能gx，橡栗年粮亦且支。已得真人好消息，人间天上更无疑。岚嫩风轻似碧纱，雪楼金像隔烟霞。葛苞玉粉生香垄，菌簇银钉满净楂。举世只知嗟逝水，无人微解悟空花。可怜扰扰尘埃里，双鬓如银事似麻。千岩万壑路倾欹，杉桧濛濛独掩扉。劚药童穿溪罅去，采花蜂冒晓烟归。闲行放意寻流水，静坐支颐到落晖。长忆南泉好言语，如斯痴钝者还稀。一庵冥目在穹冥，菌枕松床藓阵青。乳鹿暗行柽径雪，瀑泉微溅石楼经。闲行不觉过天井，长啸深能动岳灵。应恐无人知此意，非凡非圣独醒醒。慵刻芙蓉传永漏，休夸丽藻鄙汤休。且为小囤盛红粟，别有珍禽胜白鸥。拾栗远寻深涧底，弄猿多在小峰头。不能更出尘中也，百炼刚为绕指柔。业薪心火日烧煎，浪死虚生自古然。陆氏称龙终妄矣，汉家得鹿更空焉。白衣居士深深说，青眼胡僧远远传。刚地无人知此意，不堪惆怅落花前。露滴红兰玉满畦，闲拖象屣到峰西。但令心似莲花洁，何必身将槁木齐。古堑细烟红树老，半岩残雪白猿啼。虽然不是桃源洞，春至桃花亦满蹊。自休自已自安排，常愿居山事偶谐。僧采树衣临绝壑，狖争山果落空阶。闲担茶器缘青障，静衲禅袍坐绿崖。虚作新诗反招隐，出来多与此心乖。石垆金鼎红蕖嫩，香阁茶棚绿巘齐。坞烧崩腾奔涧鼠，岩花狼藉斗山鸡。蒙庄环外知音少，阮籍途穷旨趣低。应有世人来觅我，水重山叠几层迷。自古浮华能几几，逝波终日去滔滔。汉王废苑生秋草，吴主荒宫入夜涛。满屋黄金机不息，一头白发气犹高。岂知知足金仙子，霞外天香满毳袍。如愚何止直如弦，只合深藏碧嶂前。但见山中常有雪，不知世上是何年。野人爱向庵前笑，赤玃频来袖畔眠。只有逍遥好知己，何须更问洞中天。支公放鹤情相似，范泰论交趣不同。有念尽为烦恼相，无私方称水晶宫。香焚薝卜诸峰晓，珠掐金刚万境空。若买山资言不及，恒河沙劫用无穷。","dynasty":"唐代","title":"山居诗二十四首"}
{"author":"贯休","content":"露滴红兰玉满畦，闲拖象屣到峰西。但令心似莲花洁，何必身将槁木齐。古堑细烟红树老，半岩残雪白猿啼。虽然不是桃源洞，春至桃花亦满蹊。","dynasty":"唐代","title":"山居诗二十四首其十九"}
{"author":"贯休","content":"捧诏动征轮，分飞楚水滨。由来真庙器，多作伏蒲人。舍鲁知非愿，朝天不话贫。沙头千骑送，岛上一蝉新。莫使身侵贵，无矜贵逼身。玉阶凝正色，兰苑涨芳尘。銮辂方离华，车书渐似秦。流年飘倏忽，书札莫因循。凉雨鸣红叶，非烟闭紫宸。凭将西社意，一说向荀陈。","dynasty":"唐代","title":"送姚洎拾遗自江陵幕赴京"}
{"author":"贯休","content":"大士宅里宿，芙蓉龛畔游。自怜□□在，子莫苦相留。燥叶飘山席，孤云傍茗瓯。裴回不能去，房在好峰头。","dynasty":"唐代","title":"别东林僧"}
{"author":"贯休","content":"常忆清泠子，深云种早禾。万缘虽不涉，一句子如何。踪迹诸峰匝，衣裳老虱多。江头无事也，终必到烟萝。","dynasty":"唐代","title":"寄清泠山道人"}
{"author":"贯休","content":"孰云我轻薄，石头如何唤作玉。孰云我是非，随邪逐恶又争得。古人终不事悠悠，一言道合死即休。岂不见大鹏点翼盖十洲，是何之物鸣啾啾。","dynasty":"唐代","title":"偶作五首其三"}
{"author":"贯休","content":"庭鸟多好音，相呼灌木中。竹房更何有，还如鸟巢空。赖逢富人侯，真东晋谢公。煌煌发令姿，珂珮鸣丁冬。故山有深霞，未如旌旗红。惭非卫霍松，何以当清风。露益蝉声长，蕙兰垂紫带。清吟待明月，孤云忽为盖。伊余石林人，本是烧畬辈。频接谢公棋，输多未曾赛。大道贵无心，圣贤为始慕。秋空共澄洁，美玉同贞素。伟哉桐江守，雌黄出金口。为文能废兴，谈道弭空有。雪林槁枯者，坐石听亦久。还疑紫磨身，成居灵运后。","dynasty":"唐代","title":"拟齐梁体寄冯使君三首"}
{"author":"贯休","content":"万事归一衲，曹溪初去寻。从来相狎辈，尽不是知音。乞食林花落，穿云翠巘深。终希重一见，示我祖师心。","dynasty":"唐代","title":"送智光禅伯"}
{"author":"贯休","content":"心心心不住希夷，石屋巉岩鬓发垂。养竹不除当路笋，爱松留得碍人枝。焚香开卷霞生砌，捲箔冥心月在池。多少故人头尽白，不知今日又何之。","dynasty":"唐代","title":"山居诗二十四首其八"}
{"author":"贯休","content":"兹地曾栖菩萨僧，旃檀楼殿瀑崩腾。因知境胜终难到，问著人来悉不曾。斜谷暗藏千载雪，薄岚常翳一龛灯。多惭不及当时海，又下嵯峨一万层。","dynasty":"唐代","title":"游金华山禅院"}
{"author":"贯休","content":"苍苍难可问，问答亦难闻。落叶平津岸，愁人李使君。文章应力竭，茅土始天分。又逐东风去，迢迢隔岭云。","dynasty":"唐代","title":"闻李频员外卒"}
{"author":"贯休","content":"囊空心亦空，城郭去腾腾。眼作么是眼，僧谁识此僧。歇隈红树久，笑看白云崩。已有天台约，深秋必共登。","dynasty":"唐代","title":"送僧游天台"}
{"author":"贯休","content":"栖碧思吾友，庭莺百啭时。唯应一处住，方得不相思。云水淹门阃，春雷在树枝。平生无限事，不独白云知。","dynasty":"唐代","title":"怀智体道人"}
{"author":"贯休","content":"大牛苦耕田，乳犊望似泣。万事皆天意，绿草头蕺蕺。","dynasty":"唐代","title":"春野作五首其三"}
{"author":"贯休","content":"爱陶长官醉兀兀，送陆道士行迟迟。买酒过溪皆破戒，斯何人斯师如斯。","dynasty":"唐代","title":"再游东林寺作五首其四"}
{"author":"贯休","content":"机生机，巧生巧，心镬烘烘日煎炒。闯蜀眉嚬游海岛，扶桑椹熟金乌饱。金乌饱，飞复飞，四天下人眼眙眙。","dynasty":"唐代","title":"偶作五首其二"}
{"author":"贯休","content":"相访多冲雨，由来德有邻。卷帘繁暑退，湿树一蝉新。道在谁为主，吾衰自有因。只应江海上，还作狎鸥人。","dynasty":"唐代","title":"明进士北斋避暑"}
{"author":"贯休","content":"山为水精宫，藉花无尘埃。吟狂岳似动，笔落天琼瑰。伊余自乐道，不论才不才。有时鬼笑两三声，疑是大谢小谢李白来。","dynasty":"唐代","title":"山中作"}
{"author":"贯休","content":"回首陇山头，连天草木秋。圣君应入梦，半路遣封侯。水不担阴雪，柴令倒戍楼。归来麟阁上，春色满皇州。","dynasty":"唐代","title":"古出塞曲三首其三"}
{"author":"贯休","content":"忆山归未得，画出亦堪怜。崩岸全隳路，荒村半有烟。笔句冈势转，墨抢烧痕颠。远浦深通海，孤峰冷倚天。柴棚坐逸士，露茗煮红泉。绣与莲峰竞，威如剑阁牵。石门关麈鹿，气候有神仙。茅屋书窗小，苔阶滴瀑圆。松根击石朽，桂叶蚀霜鲜。画出欺王墨，擎将献惠连。新诗宁妄说，旧隐实如然。愿似窗中列，时闻大雅篇。","dynasty":"唐代","title":"上冯使君山水障子"}
{"author":"贯休","content":"王室今如燬，仍闻丧我师。古容图得否，内院去无疑。岳鬼月中哭，松龛雪次隳。直须文五色，始可立高碑。","dynasty":"唐代","title":"闻大愿和尚顺世三首其一"}
{"author":"贯休","content":"前榜年年见，高名日日闻。常因不平事，便欲见吾君。兄弟居清岛，园林生白云。相思空怅望，庭叶赤纷纷。","dynasty":"唐代","title":"闻闵廷言周琏下第"}
{"author":"贯休","content":"声教无为日，山呼万岁声。隆隆如谷响，合合似雷鸣。翠拔为天柱，根盘倚凤城。恭唯千万岁，岁岁致升平。","dynasty":"唐代","title":"寿春进祝圣七首。山呼万岁"}
{"author":"贯休","content":"剔皮刺血诚何苦，为写灵山九会文。十指沥干终七轴，后来求法更无君。","dynasty":"唐代","title":"赠写经僧楚云"}
{"author":"贯休","content":"文章国器尽琅玕，朝骑駸駸岁欲残。彩笔只宜天上用，绣衣偏称雪中看。休惊断雁离三楚，渐入祥烟下七槃。翰苑旧知凭与说，紫金轮畔寄书难。","dynasty":"唐代","title":"送郑侍郎骞赴阙"}
{"author":"贯休","content":"身闲心亦然，如此已多年。语淡不著物，茶香别有泉。古衣和藓衲，新偈几人传。时说秋归梦，孤峰在海边。","dynasty":"唐代","title":"题宿禅师院"}
{"author":"贯休","content":"有叟有叟，居岳之室。忽振金汤，下彼巉崒。闻蜀风景，地宁得一。富人侯王，旦奭摩诘。龙角日角，紫气盘屈。揭日月行，符汤禹出。天步孔艰，横流犯跸。穆穆蜀俗，整整师律。髯发垂雪，忠贞贯日。四人苏活，万里丰谧。无雨不膏，有露皆滴。有叟有叟，无实行实。一瓶一衲，既朴且质。幸蒙顾盼，词暖恩郁。轩镜光中，愿如善吉。","dynasty":"唐代","title":"大蜀高祖潜龙日献陈情偈颂"}
{"author":"贯休","content":"岚嫩风轻似碧纱，雪楼金像隔烟霞。葛苞玉粉生香垄，菌簇银钉满净楂。举世只知嗟逝水，无人微解悟空花。可怜扰扰尘埃里，双鬓如银事似麻。","dynasty":"唐代","title":"山居诗二十四首其十四"}
{"author":"贯休","content":"玉像珠龛香阵横，锦霞多傍石墙生。辟蛇行者今何在，花里唯闻鸠鸟声。","dynasty":"唐代","title":"再游东林寺作五首其三"}
{"author":"贯休","content":"慵刻芙蓉传永漏，休誇丽藻鄙汤休。且为小囤盛红粟，别有珍禽胜白鸥。拾栗远寻深涧底，弄猿多在小峰头。不能更出尘中也，百炼刚为绕指柔。","dynasty":"唐代","title":"山居诗二十四首其十七"}
{"author":"贯休","content":"有美一人兮，婉如青扬。识曲别音兮，令姿煌煌。绣袂捧琴兮，登君子堂。如彼萱草兮，使我忧忘。欲赠之以紫玉尺，白银铛。久不见之兮，湘水茫茫。","dynasty":"唐代","tags":"女子，写鸟，怀人","title":"善哉行·伤古曲无知音"}
{"author":"贯休","content":"梨栗鸟啾啾，高歌若自由。人谁知此意，旧业在湖头。饥鼠掀菱壳，新蝉避栗皱。不知江海上，戈甲几时休。桑柘参桐竹，阴阴一径苔。更无他事出，只有衲僧来。堑蚁争生食，窗经卷烧灰。可怜门外路，日日起尘埃。南北如仙境，东西似画图。园飞青啄木，檐挂白蜘蛛。邻叟教修废，牛童与纳租。寄言来往客，不用问荣枯。","dynasty":"唐代","title":"湖头别墅三首"}
{"author":"贯休","content":"茂祉遐宣胜事并，薰风微入舜弦清。四洲不必归王化，一统那能计圣情。合合鼓钟膏雨滴，峨峨宫阙瑞烟横。西逾昆岳东连海，谁不梯山贺圣明。","dynasty":"唐代","title":"寿春节进大蜀皇帝五首其三"}
{"author":"贯休","content":"前榜年年见，高名日日闻。常因不平事，便欲见吾君。兄弟居清岛，园林生白云。相思空怅望，庭叶赤纷纷。","dynasty":"唐代","title":"闻闵廷言周琏下第"}
{"author":"贯休","content":"我昔不幸兮遭百罹，苍苍留我兮到好时。耳闻钟鼓兮生丰肌，白发却黑兮自不知。东邻老人好吹笛，仓囤峨峨谷多赤。饼红虾兮析麋腊，有酒如浊醯兮呼我吃。往往醉倒潢洿之水边兮人尽识，孰云六五帝兮四三皇。如夔如龙兮如龚黄，吾不知此之言兮是何之言兮。","dynasty":"唐代","title":"鼓腹曲"}
{"author":"贯休","content":"偷儿成大寇，处处起烟尘。黄叶满空宅，青山见俗人。妖星芒刺越，鬼哭势连秦。惆怅还惆怅，茫茫江海滨。","dynasty":"唐代","title":"经士马中作"}
{"author":"贯休","content":"猎师纷纷走榛莽，女亦相随把弓矢。南北东西尽杀心，断烧残云在围里。鹘拂荒田兔成血，竿打黄茅雉惊起。伤嗟个辈亦是人，一生将此关身己。我闻天地之大德曰生，又闻万事皆天意，何遣此人又如此。犹更愿天公一丈雪，深山麋鹿尽冻死。","dynasty":"唐代","title":"村行遇猎"}
{"author":"贯休","content":"芦苇深花里，渔歌一曲长。人心虽忆越，帆态似浮湘。石獭衔鱼白，汀茅浸浪黄。等闲千万里，道在亦无妨。","dynasty":"唐代","title":"秋末入匡山船行八首其二"}
{"author":"贯休","content":"万水千山一鹤飞，岂愁游子暮何之。古今此著无人会，王积新输更不疑。","dynasty":"唐代","title":"送少年禅师二首其二"}
{"author":"贯休","content":"周邵吁嘘气，结为祯祥云。客从远方来，持此将赠君。时命偶不谬，授馆终南东。愔愔良吏师，不寐如老农。丘轲文之天，代天有馀功。代天复代天，后稷何所从。","dynasty":"唐代","title":"上刘商州"}
{"author":"贯休","content":"金册昭昭，列圣孤标。仲尼有言，巍巍帝尧。承天眷命，罔厥矜骄。四德炎炎，阶蓂不凋。永孚于休，垂衣飘飖.吾皇则之，小心翼翼。秉阳亭毒，不遑暇食。土阶苔绿，茅茨雪滴。君既天赋，相亦天锡。德輈金镜，以圣继圣。汉高将将，太宗兵柄。吾皇则之，日新德盛。朽索六马，罔坠厥命。熙熙蓼萧，块润风调。舞擎干羽，囿入刍荛。既玉其叶，亦金其枝。叶叶枝枝，百工允釐。享国如尧，不疑不疑。","dynasty":"唐代","title":"大蜀皇帝寿春节进尧铭舜颂二首。尧铭"}
{"author":"贯休","content":"落日碧江静，莲唱清且闲。更寻花发处，借月过前湾。","dynasty":"唐代","title":"晚望"}
{"author":"贯休","content":"昨夜西风起，送君归故乡。积愁穷地角，见日上扶桑。蜃气生初霁，潮痕匝乱荒。从兹头各白，魂梦一相望。","dynasty":"唐代","title":"送人归新罗"}
{"author":"贯休","content":"去旨趣非常，春风尔莫狂。惟擎一铁钵，旧亦讲金刚。午饭孤烟里，宵禅大石旁。羡师终不及，湘浪渌茫茫。","dynasty":"唐代","title":"送僧之湖外"}
{"author":"贯休","content":"常思将道者，高论地炉傍。迂谈无世味，夜深山木僵。下山遭离乱，多病惟深藏。一别三十年，烟水空茫茫。","dynasty":"唐代","title":"闻无相道人顺世五首其三"}
{"author":"贯休","content":"遐想涪陵岸，山花半已残。人心何以遣，天步正艰难。鸟听黄袍小，城临白帝寒。应知窗下梦，日日到江干。","dynasty":"唐代","title":"晚春寄张侍郎"}
{"author":"贯休","content":"松森森，江浑浑，江边古祠空闭门。精灵应醉社日酒，白龟咬断菖蒲根。花残泠红宿雨滴，土龙甲湿鬼眼赤。天符早晚下空碧，昨夜前村行霹雳。","dynasty":"唐代","title":"江边祠"}
{"author":"贯休","content":"四海无波八表臣，恭闻今岁礼真身。七重锁未开金钥，五色光先入紫宸。丹凤楼台飘瑞雪，岐阳草木亚香尘。可怜优钵罗花树，三十年来一度春。","dynasty":"唐代","title":"闻迎真身"}
{"author":"贯休","content":"心心心不住希夷，石屋巉岩鬓发垂。养竹不除当路笋，爱松留得碍人枝。焚香开卷霞生砌，捲箔冥心月在池。多少故人头尽白，不知今日又何之。","dynasty":"唐代","title":"山居诗二十四首其八"}
{"author":"贯休","content":"静只焚香坐，咏怀悲岁阑。佳人忽有赠，满手红琅玕。不独耀肌魄，将行为羽翰。酬如上青天，风雪空漫漫。","dynasty":"唐代","title":"拟齐梁酬所知见赠二首其一"}
{"author":"贯休","content":"异香滴露降纷纷，紫电环枢照禁门。先冠百王临亿兆，后称十号震乾坤。羲轩之道方为道，草木沾恩始是恩。今以謏才歌睿德，犹如饮海妙难论。","dynasty":"唐代","title":"寿春节进大蜀皇帝五首其二"}
{"author":"贯休","content":"羸马与羸童，微吟冒北风。店孤僧共歇，日落思无穷。囊草无非刺，魏人那识公。莺花五陵道，去去与谁同。","dynasty":"唐代","title":"怀诸葛珏其二"}
{"author":"贯休","content":"重叠太古色，濛濛花雨时。好峰行恐尽，流水语相随。黑壤生红黍，黄猿领白儿。因思石桥月，曾与故人期。","dynasty":"唐代","title":"春山行"}
{"author":"贯休","content":"二子依公子，鸡鸣狗盗徒。青云十上苦，白发一茎无。风涩潮声恶，天寒角韵孤。别离千万里，何以慰荣枯。","dynasty":"唐代","title":"怀钱唐罗隐、章鲁封"}
{"author":"贯休","content":"庐山有石镜，高倚无尘垢。昼景分烟萝，夜魄侵星斗。苞含物象列，搜照鱼龙吼。寄谢天地间，毫端皆我有。","dynasty":"唐代","title":"谢卢少卿惠千文"}
{"author":"贯休","content":"谁信心火多，多能焚大国。谁信鬓上丝，茎茎出蚕腹。尝闻养蚕妇，未晓上桑树。下树畏蚕饥，儿啼亦不顾。一春膏血尽，岂止应王赋。如何酷吏酷，尽为搜将去。蚕蛾为蝶飞，伪叶空满枝。冤梭与恨机，一见一沾衣。","dynasty":"唐代","title":"偶作五首其一"}
{"author":"贯休","content":"霜打汀岛赤，孤烟生池塘。清吟倚大树，瑶草何馨香。久别青云士，常思白石房。谁能共归去，流水似鸣珰。","dynasty":"唐代","title":"干霄亭晚望怀王棨侍郎"}
{"author":"贯休","content":"岳渎殊祥日月精，入尧金镜佐休明。衣严黼黻皇恩重，剑折芙蓉紫气横。玉甃金汤山岳峻，花藏台榭管弦清。已闻图上凌烟阁，宠渥穹窿玉不名。扶持社稷似齐桓，百万雄师贵可观。神智发中真莫测，贡输天下学应难，风清鼙角□□□，□肃神龙草木寒。堪羡蜀民恒有福，太平时节一般般。珠履三千侍玉除，宫花飘锦早莺初。虽然周孔心相似，其奈龚黄政不如。浩浩歌谣闻禁掖，重重襦袴满樵渔。若论朝野艰难日，第一之功美有馀。紫髯青眼代天才，韩白孙吴稍可陪。只见赤心尧日下，岂知真气梵天来。听经瑞雪时时落，登塔天花步步开。尽祝庄椿同寿考，人间岁月岂能催。丈夫勋业正乾坤，麟凤龟龙尽在门。西伯最怜耕让畔，曹参空爱酒盈樽。心慈为受金仙嘱，发白缘酬玉砌恩。从此于门转高大，可怜子子与孙孙。","dynasty":"唐代","title":"大蜀皇帝潜龙日述圣德诗五首"}
{"author":"贯休","content":"珂佩喧喧满路岐，乱泉声里扣禅扉。对花语合希夷境，坐石苔黏黼黻衣。鸟啄古杉云冉冉，风吹清磬露霏霏。惠岩亦有孤峰在，只恋翻经未得归。","dynasty":"唐代","title":"陪冯使君游六首其二游灵泉院"}
{"author":"贯休","content":"吟缘横翠忆天台，啸狖啼猿见尽猜。四个老人何处去，一声仙鹤过溪来。皇城宫阙回头尽，紫阁烟霞为我开。天际峰峰尽堪住，红尘中去大悠哉。","dynasty":"唐代","title":"过商山"}
{"author":"贯休","content":"崆峒老人专一一，黄梅真叟却无无。独坐松根石头上，四溟无限月轮孤。非色非空非不空，空中真色不玲珑。可怜卢大担柴者，拾得骊珠橐籥中。优钵罗花万劫春，频犁田地绝纤尘。道吾道者相招好，不是香林采叶人。","dynasty":"唐代","title":"道情偈三首"}
{"author":"贯休","content":"柳岸花堤夕照红，风清襟袖辔璁珑。行人莫讶频回首，家在凝岚一点中。","dynasty":"唐代","title":"马上作"}
{"author":"贯休","content":"河北江东处处灾，唯闻全蜀勿尘埃。一瓶一钵垂垂老，千水千山得得来，奈菀幽栖多胜景，巴歈陈贡愧非才。自惭林薮龙钟者，亦得亲登郭隗台。","dynasty":"唐代","title":"陈情献蜀皇帝"}
{"author":"贯休","content":"及溜龙鳞动，君臣道义深。万年轩后镜，一片汉高心。北狄皆输款，南夷尽贡琛。从兹千万岁，枝叶玉森森。","dynasty":"唐代","title":"寿春进祝圣七首。从谏如流"}
{"author":"贯休","content":"见说相思寺，今来似有期。瘴乡终有出，天意固难欺。昼雨先花岛，秋云挂戍旗。故人多在蜀，不去更何之。","dynasty":"唐代","title":"秋过相思寺"}
{"author":"贯休","content":"玉节金珂响似雷，水晶宫殿步裴回。只缘支遁谈经妙，所以许询都讲来。帝释镜中遥仰止，魔军殿上动崔巍。千重香拥龙鳞立，五种风生锦绣开。宽似大溟生日月，秀如四岳出尘埃。一条紫气随高步，九色仙花落古台。谢太傅须同八凯，姚梁公可并三台。登楼喜色禾将熟，望国诚明首不回。驾驭英雄如赤子，雌黄贤哲贡琼瑰。六条消息心常苦，一剑晶荧敌尽摧。木铎声中天降福，景星光里地无灾。百千民拥听经座，始见重天社稷才。","dynasty":"唐代","title":"蜀王入大慈寺听讲（天复三年作）"}
{"author":"贯休","content":"犹来吴越尽须惭，背德违盟又信谗。宰嚭一言终杀伍，大夫七事只须三。功成献寿歌飘雪，谁爱扁舟水似蓝。今日雄图又何在，野花香径鸟喃喃。","dynasty":"唐代","title":"读《吴越春秋》"}
{"author":"贯休","content":"良匠曾陶莹，多居笔砚中。一从亲几案，常恐近儿童。卓立澄心久，提携注意通。不应嫌器小，还有济人功。","dynasty":"唐代","title":"水壶子"}
{"author":"贯休","content":"幽居山不别，落叶与阶平。尽日吟诗坐，无端个病成。径苔因旱赤，池水入冬清。惟有东峰叟，相寻月下行。","dynasty":"唐代","title":"秋末闲居作"}
{"author":"贯休","content":"常思李太白，仙笔驱造化。玄宗致之七宝床，虎殿龙楼无不可。一朝力士脱靴后，玉上青蝇生一个。紫皇殿前五色麟，忽然掣断黄金锁。五湖大浪如银山，满船载酒挝鼓过。贺老成异物，颠狂谁敢和。宁知江边坟，不是犹醉卧。","dynasty":"唐代","title":"古意九首其八"}
{"author":"贯休","content":"单于烽火动，都护去天涯。别赐黄金甲，亲临白玉墀。塞垣须静谧，师旅审安危。定远条支宠，如今胜古时。方见将军贵，分明对冕旒。圣恩如远被，狂虏不难收。臣节唯期死，功勋敢望侯。终辞修里第，从此出皇州。百里精兵动，参差便渡辽。如何好白日，亦照此天骄。远树深疑贼，惊蓬迥似雕。凯歌何日唱，碛路共天遥。","dynasty":"唐代","title":"横吹曲辞。入塞曲"}
{"author":"贯休","content":"蝶醉蜂痴一簇香，绣葩红蒂堕残芳。因嗟好德人难得，公子王孙尽断肠。","dynasty":"唐代","title":"落花"}
{"author":"贯休","content":"昏王亡国岂堪陈，只见明诚不见身。想得先生也知自，欲将留与后来人。","dynasty":"唐代","title":"比干传"}
{"author":"贯休","content":"地变贤人丧，疮痍不可观。一闻消息苦，千种破除难。阴骘那虚掷，深山近始安。玄关评兔角，玉器琢鸡冠。傲野高难狎，融怡美不殚。冀迎新渥泽，遽逐逝波澜。蜕壳埋金隧，飞精驾锦鸾。倾摧千仞壁，枯歇一株兰。仙庙诗虽继，苔墙篆必鞔。烟霞成片黯，松桂著行乾。影拄溪流咽，堂扃隙月寒。寂寥遗药犬，缥缈想琼竿。伊昔相寻远，留连几尽欢。论诗花作席，炙菌叶为盘。彭伉心相似，承祯趣一般。琴弹溪月侧，棋次砌云残。倏忽成千古，飘零见百端。荆囊春浩浩，吴越浪漫漫。已矣红霞子，空留白石坛。无弦亦须绝，回首一长叹。","dynasty":"唐代","title":"闻赤松舒道士下世"}
{"author":"贯休","content":"文章国器尽琅玕，朝骑駸駸岁欲残。彩笔只宜天上用，绣衣偏称雪中看。休惊断雁离三楚，渐入祥烟下七槃。翰苑旧知凭与说，紫金轮畔寄书难。","dynasty":"唐代","title":"送郑侍郎骞赴阙"}
{"author":"贯休","content":"常见高人说，犹来不偶然。致身同槁木，话道出忘诠。长啸仙钟外，眠楂海月边。倘修阴姹姹，一望寄余焉。","dynasty":"唐代","title":"寄李道士"}
{"author":"贯休","content":"翠窦烟岩画不成，桂华瀑沫杂芳馨。拨霞扫雪和云母，掘石移松得茯苓。好鸟傍花窥玉磬，嫩苔和水没金瓶。从他人说从他笑，地覆天翻也只宁。","dynasty":"唐代","title":"山居诗二十四首其十二"}
{"author":"贯休","content":"一曰：劝君不用登岘首山，读羊祜碑，男儿事业须自奇。此碑山头如日月，日日照人人不知。人不知，青山白云徒尔为。二曰：劝君登商山，不用觅商山皓，云深雪深骡马倒。我愿终南太华变为金，吾后见之不为宝。我愿九州四海纸，幅幅与君为谏草。使蹑卨践夔，逢轩见皞。日环五色，是物得老，如此即商山皓。商山皓，君不用讨他，他必来相讨。三曰：君不见释梵诸天寿亿垓，天上人间去复来。君又不见紫金为轮一千幅，宝洲□四皆臣伏。轮王释梵作何因，只是弘隆重大乘福。自古皇王与贤哲，顶敬心师刻金玉。报通三世释迦言，莫将梁武为题目。君不见近代韦裴蒋与萧，文房书府师百僚。代天理物映千古，布发掩泥非一朝。大哉释梵轮王璞，已矣何人继先觉。行行珍重寄斯言，斯言不是寻常曲□。","dynasty":"唐代","title":"送卢舍人三首"}
{"author":"贯休","content":"罢郡归侵夏，仍闻灵隐居。僧房谢脁语，寺额葛洪书。月树獮猴睡，山池菡萏疏。吾皇爱清静，莫便结吾庐。","dynasty":"唐代","title":"寄杭州灵隐寺宋震使君"}
{"author":"贯休","content":"荒岸烧未死，白云痴不动。极目无人行，浪打取鱼笼。","dynasty":"唐代","title":"寒江上望"}
{"author":"贯休","content":"为郎须塞诏，当路亦驱驱。贵不因人得，清还似句无。烧烟连野白，山药拶阶枯。想得征黄诏，如今已在途。务简趣难陪，清吟共绿苔。叶和秋蚁落，僧带野香来。留客朝尝酒，忧民夜画灰。终期冒风雪，江上见宗雷。","dynasty":"唐代","title":"秋寄李频使君二首"}
{"author":"贯休","content":"五岳烟霞连不断，三山洞穴去应通。石窗欹枕疏疏雨，水碓无人浩浩风。童子念经深竹里，猕猴拾虱夕阳中。因思往事抛心力，六七年来楚水东。","dynasty":"唐代","title":"山居诗二十四首其十"}
{"author":"贯休","content":"昨夜楚钟鸣，飞霜下楚城。定知迁客鬓，先向鉴中生。","dynasty":"唐代","title":"早霜寄蔡大"}
{"author":"贯休","content":"山兄诗癖甚，寒夜更何为。觅句唯顽坐，严霜打不知。石膏粘木屐，崖蜜落冰池。近见禅僧说，生涯胜往时。","dynasty":"唐代","title":"思匡山贾匡（一作寒夜思庐山贾生）"}
{"author":"贯休","content":"律中麟角者，高淡出尘埃。芳草不曾触，几生如此来。壑风吹磬断，杉露滴花开。如结林中社，伊余亦愿陪。","dynasty":"唐代","title":"题峄桐"}
{"author":"贯休","content":"梅月多开户，衣裳润欲滴。寂寥虽无形，不是小雠敌。地虚草木壮，雨白桃李赤。永日无人来，庭花苦狼藉。吟高好鸟觑，风静茶烟直。唯思莱子来，衣拖五般色。","dynasty":"唐代","title":"寄王涤"}
{"author":"贯休","content":"山花雨打尽，满地如烂锦。远寻鹧鸪雏，拾得一团蕈。","dynasty":"唐代","title":"春野作五首其二"}
{"author":"贯休","content":"静蹑红兰径，凭高旷望时。无端求句苦，永日壑风吹。大月生峰角，残霞在树枝。只应刘越石，清啸正相宜。","dynasty":"唐代","title":"秋望寄王使君"}
{"author":"贯休","content":"涧香霞影绕楼台，卷箔凭阑耳目开。况从旌旗近鸾凤，可怜谈笑出尘埃。火云不入长松径，露茗何须白玉杯。谁道迎仙仙不至，今朝还有谢公来。","dynasty":"唐代","title":"陪冯使君游六首。迎仙阁"}
{"author":"贯休","content":"今人看此月，古人看此月。如何古人心，难向今人说。古人求禄以及亲，及亲如之何？忠孝为朱轮。今人求禄唯庇身，庇身如之何？恶木多斜文。斜文复斜文，颠窒何纷纷。","dynasty":"唐代","title":"对月作"}
{"author":"贯休","content":"昨别楚江边，逡巡早数年。诗虽清到后，人更瘦于前。岸翠连乔岳，汀沙入坏田。何时重一见，谈笑有茶烟。","dynasty":"唐代","title":"归故林后寄二三知己"}
{"author":"贯休","content":"文章国器尽琅玕，朝骑駸駸岁欲残。彩笔只宜天上用，绣衣偏称雪中看。休惊断雁离三楚，渐入祥烟下七槃。翰苑旧知凭与说，紫金轮畔寄书难。","dynasty":"唐代","title":"送郑侍郎骞赴阙"}
{"author":"贯休","content":"禅林蝉□落，地燥可生苔。好句慵收拾，清风作么来。饼唯餐喜悦，社已得宗雷。还似山中日，柴门更不开。松声高似瀑，药熟色如花。谁道全无病，时犹不在家。山童舂菽粉，园叟送银瓜。谁访孙弘阁，谈玄到日斜。气与非常合，常人争得知。直须穷到底，始是出家儿。阁雀衔红粟，邻僧背古碑。只应王与谢，时有沃州期。","dynasty":"唐代","title":"秋居寄王相公三首"}
{"author":"贯休","content":"五泄江山寺，禅林境最奇。九年吃菜粥，此事少人知。山响僧担谷，林香豹乳儿。伊余头已白，不去更何之。","dynasty":"唐代","title":"送僧入五泄"}
{"author":"贯休","content":"百千万亿偈，共他勿交涉。所以那老人，密传与迦叶。吾师得此法，不论劫不劫。去矣不可留，无踪若为蹑。","dynasty":"唐代","title":"闻无相道人顺世五首其五"}
{"author":"贯休","content":"是是非非竟不真，桃花流水送青春。姓刘姓项今何在，争利争名愁杀人。必竟输他常寂默，只应赢得苦沈沦。深云道者相思否，归去来兮湘水滨。","dynasty":"唐代","title":"偶作因怀山中道侣"}
{"author":"贯休","content":"地变贤人丧，疮痍不可观。一闻消息苦，千种破除难。阴骘那虚掷，深山近始安。玄关评兔角，玉器琢鸡冠。傲野高难狎，融怡美不殚。冀迎新渥泽，遽逐逝波澜。蜕壳埋金隧，飞精驾锦鸾。倾摧千仞壁，枯歇一株兰。仙庙诗虽继，苔墙篆必鞔。烟霞成片黯，松桂著行干。影拄溪流咽，堂扃隙月寒。寂寥遗药犬，缥缈想琼竿。伊昔相寻远，留连几尽欢。论诗花作席，炙菌叶为盘。彭伉心相似，承祯趣一般。琴弹溪月侧，棋次砌云残。倏忽成千古，飘零见百端。荆襄春浩浩，吴越浪漫漫。已矣红霞子，空留白石坛。无弦亦须绝，回首一长叹。","dynasty":"唐代","title":"闻赤松舒道士下世（东阳未乱前相别）"}
{"author":"贯休","content":"三界无家是出家，岂宜拊凤睹新麻。幸生白发逢今圣，曾梦青莲映玉沙。境陟名山烹锦水，睡忘东白洞平茶。喜擎绣段攀金鼎，谢脁馀霞始是霞。","dynasty":"唐代","title":"酬周相公见赠"}
{"author":"贯休","content":"至境心为造化功，一枝青竹四弦风。寥寥双耳更深后，如在缑山明月中。","dynasty":"唐代","title":"风琴"}
{"author":"贯休","content":"鸟外何须去，衣如藓亦从。但能无一事，即是住孤峰。雨歇云埋阁，月明霜洒松。师心多似我，所以访师重。","dynasty":"唐代","title":"题一上人经阁"}
{"author":"贯休","content":"藤屦兼闽竹，吟行一水傍。树凉蝉不少，溪断路多荒。烧岳阴风起，田家浊酒香。登高吟更苦，微月出苍茫。","dynasty":"唐代","title":"秋晚野步"}
{"author":"贯休","content":"我爱李景伯，内宴执良规。君臣道昭彰，天颜终熙怡。大簸怕清风，糠秕缭乱飞。洪炉烹五金，黄金终自奇。大哉为忠臣，舍此何所之。","dynasty":"唐代","title":"读唐史"}
{"author":"贯休","content":"地变贤人丧，疮痍不可观。一闻消息苦，千种破除难。阴骘那虚掷，深山近始安。玄关评兔角，玉器琢鸡冠。傲野高难狎，融怡美不殚。冀迎新渥泽，遽逐逝波澜。蜕壳埋金隧，飞精驾锦鸾。倾摧千仞壁，枯歇一株兰。仙庙诗虽继，苔墙篆必鞔。烟霞成片黯，松桂著行干。影拄溪流咽，堂扃隙月寒。寂寥遗药犬，缥缈想琼竿。伊昔相寻远，留连几尽欢。论诗花作席，炙菌叶为盘。彭伉心相似，承祯趣一般。琴弹溪月侧，棋次砌云残。倏忽成千古，飘零见百端。荆襄春浩浩，吴越浪漫漫。已矣红霞子，空留白石坛。无弦亦须绝，回首一长叹。","dynasty":"唐代","title":"闻赤松舒道士下世（东阳未乱前相别）"}
{"author":"贯休","content":"草草穿银峡，崎岖路未谙。傍山为店戍，永日绕溪潭。烧地生芚蕨，人家煮伪蚕。翻如归旧隐，步步入烟岚。","dynasty":"唐代","title":"避寇入银山"}
{"author":"贯休","content":"归客指吴国，风帆几日程。新诗陶雪字，玄发有霜茎。微月生沧海，残涛傍石城。从兹江岛意，应续子陵名。","dynasty":"唐代","title":"秋送夏郢归钱塘"}
{"author":"贯休","content":"山东山色胜诸山，谢守清高不可攀。薄俗尽于言下泰，苦心唯到醉中闲。香凝锦帐抄书后，月转棠阴送客还。野客沾恩归未得，萧萧霜叶满柴关。","dynasty":"唐代","title":"秋末寄上桐江冯使君"}
{"author":"贯休","content":"荆山有美玉，含华尚炳烂。堪为圣君玺，堪为圣君案。草木润不凋，烟霞覆不散。野人到山下，仰视星辰畔。倘或如栗黄，保之上霄汉。","dynasty":"唐代","title":"上卢少卿觅千文"}
{"author":"贯休","content":"道高留不住，道去更何云。举世皆趋世，如君始爱君。径侵银地滑，瀑到石城闻。它日如相忆，金桃一为分。","dynasty":"唐代","title":"送道士归天台"}
{"author":"贯休","content":"粉魄霜华为尔枯，鸳鸯相伴更堪图。爱来沙岛遗银屋，终作金笼养雪雏。栖宿必多清濑梦，品流还次白猿徒。今朝不觉频回首，曾伴瑶花近玉壶。","dynasty":"唐代","title":"鹭鸶有怀（前东阳王慥使君养一鹭鸶名瑶花）"}
{"author":"贯休","content":"新诗一千首，古锦初下机。除月与鬼神，别未有人知。子期去不返，浩浩良不悲。不知天地间，知者复是谁。门前数枝路，路路车马鸣。名埃与利尘，千里万里行。只见青山高，岂见青山平。朱门势峨峨，冠盖何光明。黄鸟在花里，青蝉夺其声。尔生非金玉，岂常贵复贞。寄言之子心，可以归无形。","dynasty":"唐代","title":"偶作二首"}
{"author":"贯休","content":"远礼清凉寺，寻真似善才。身心无所得，日月不将来。白叠还图象，沧溟亦汎杯。唐人亦何幸，处处觉花开。","dynasty":"唐代","title":"遇五天僧入五台五首其三"}
{"author":"贯休","content":"静坐黔城北，离仁半岁强。雾中红黍熟，烧后白云香。多病如何好，无心去始长。寂寥还得句，溪上寄三张。","dynasty":"唐代","title":"秋末寄张侍郎"}
{"author":"贯休","content":"学力不相敌，清还仿佛同。高于宝月月，谁得射雕弓。至鉴封姚监，良工遇鲁公。如斯深可羡，千古共清风。","dynasty":"唐代","title":"览皎然《渠南乡集》"}
{"author":"贯休","content":"前榜年年见，高名日日闻。常因不平事，便欲见吾君。兄弟居清岛，园林生白云。相思空怅望，庭叶赤纷纷。","dynasty":"唐代","title":"闻闵廷言周琏下第"}
{"author":"贯休","content":"道之大道古太古，二字为名争莽卤。社稷安危在直言，须历尧阶挝谏鼓。恭闻吾皇至圣深无比，推席却几听至理。一言偶未合尧聪，贾生须看湘江水。君不见顷者百官排闼赴延英，阳城不死存令名。又不见仲尼遥奇司马子，珮玉垂绅合如此。公乎公乎施之掾，江上春风喜相见。畏天之命复行行，芙蓉为衣胜絁绢。好音入耳应非久，三峡闻猿莫回首。且啜千年羹，醉巴酒。","dynasty":"唐代","title":"送张拾遗赴施州司户"}
{"author":"贯休","content":"闲步浅青平绿，流水征车自逐。谁家挟弹少年，拟打红衣啄木。山花雨打尽，满地如烂锦。远寻鹧鸪雏，拾得一团蕈。大牛苦耕田，乳犊望似泣。万事皆天意，绿草头蕺蕺。斜阳射破冢，髑髅半出地。不知谁氏子，独自作意气。牛儿小，牛女少，抛牛沙上斗百草。鉏陇老人又太老，薄烟漠漠覆桑枣，戴嵩醉后取次扫。","dynasty":"唐代","title":"春野作五首"}
{"author":"贯休","content":"休话諠哗事事难，山翁只合住深山。数声清磬是非外，一个闲人天地间。绿圃空阶云冉冉，异禽灵草水潺潺。无人与向群儒说，岩桂枝高亦好扳。","dynasty":"唐代","title":"山居诗二十四首其一"}
{"author":"贯休","content":"通宵复连夕，其状只如倾。却遣思山者，忽然嫌水声。好花飘草尽，古壁欲云生。不奈天难问，迢迢远客情。","dynasty":"唐代","title":"苦雨中作"}
{"author":"贯休","content":"囊空心亦空，城郭去腾腾。眼作么是眼，僧谁识此僧。歇隈红树久，笑看白云崩。已有天台约，深秋必共登。","dynasty":"唐代","title":"送僧游天台"}
{"author":"贯休","content":"独居三岛上，花竹映柴关。道广群仙惜，名成万事闲。病多唯纵酒，静极不思山。唯有逍遥子，时时自往还。","dynasty":"唐代","title":"与刘象正字"}
{"author":"贯休","content":"跣足拄巴藤，潺湲渡几曾。尽权无著印，不是等闲僧。熊耳应初到，牛头始去登。画来偏觉好，将寄柳吴兴。","dynasty":"唐代","title":"上冯使君渡水僧障子"}
{"author":"贯休","content":"南北如仙境，东西似画图。园飞青啄木，檐挂白蜘蛛。邻叟教修废，牛童与纳租。寄言来往客，不用问荣枯。","dynasty":"唐代","title":"湖头别墅三首其三"}
{"author":"贯休","content":"圣运关天纪，龙飞古帝基。振摇三蜀地，耸发万年枝。出震同中古，承乾动四夷。恩颁新命广，泪向旧朝垂。大宝归玄谶，殊祥出远池。法天深罔测，体圣妙难知。俭德为全德，无思契十思。丕图非力致，英武悉天资。正直方亲切，回邪岂敢窥。将排颇与牧，相得稷兼夔。盐出符真主，麟来合大规。赓歌随羽籥，奕叶斅伊祁。寡欲情虽泰，忧民色未怡。盛如唐创业，宛胜晋朝仪。旰食宫莺啭，宵衣禁漏迟。多于汤土地，还有禹胼胝。视物如伤日，胜残去杀时。守文情的的，无逸戒孜孜。轩顼风重振，皇唐鼎创移。始闻呈瑞石，又报产灵芝。覆帱高缘大，包容妙在卑。兄呼春赫日，师指佛牟尼。佳气宸居合，淳风乐府吹。急贤彰帝业，解网见天慈。粟赤千千窖，军雄万万儿。八蛮须稽颡，四海仰昌期。玉辇嫔嫱拥，宫花锦绣欹。尧云同叆叇，汉祖太驱驰。氛祲根株尽，浇讹朕兆隳。山河方有截，野逸诏无遗。境静消锋镝，田香熟稻r1.梦中逢傅说，殿上见辛毗。金镜悬千古，彤云起四维。盛行唐典法，再睹舜雍熙。祝寿乾文动，郊天太一随。煌煌还宿卫，亹亹叶声诗。饮醴和甘雨，非烟绕御帷。银轮随宝马，玉沼见金龟。杳杳闻韵濩，重重降抚绥。魏徵须却出，葛亮更何之。简约逾前古，升平美不疑。触邪羊唅唅，鼓腹叟嘻嘻。迈五方云大，超三始见奇。锦霞连紫极，仙鸟下峨眉。谢傅还为傅，周师又作师。纳隍为永任，从谏契无为。子子寰瀛主，孙孙日月旗。寿春嗟寿域，万国尽虔祈。捧日三车子，恭思八彩眉。愿将七万岁，匍匐拜瑶墀。","dynasty":"唐代","title":"寿春节进"}
{"author":"贯休","content":"兔不迟，乌更急，但恐穆王八骏，著鞭不及。所以蒿里，坟出蕺蕺。气凌云天，龙腾凤集。尽为风消土吃，狐掇蚁拾。黄金不啼玉不泣，白杨骚屑。乱风愁月，折碑石人，莽秽榛没，牛羊窸窣.时见牧童儿，弄枯骨。","dynasty":"唐代","title":"相和歌辞。蒿里"}
{"author":"贯休","content":"君不见道傍废井生古木，本是骄奢贵人屋。几度美人照影来，素绠银瓶濯纤玉。云飞雨散今如此，绣闼雕甍作荒谷。沸渭笙歌君莫誇，不应常是西家哭。休说遗编行者几，至竟终须合天理。败他成此亦何功，苏张终作多言鬼。行路难，行路难，不在羊肠里。","dynasty":"唐代","title":"杂曲歌辞其三"}
{"author":"贯休","content":"东西南北路，相遇共兴哀。世浊无知己，子从何处来。菊衰芳草在，程远宿烟开。傥遇中兴主，还应不用媒。","dynasty":"唐代","title":"途中逢周朴"}
{"author":"贯休","content":"峨峨非剑阁，有树不堪攀。佛手遮不得，人心似等闲。周王应未雪，白起作何颜。尽日空弹指，茫茫尘世间。","dynasty":"唐代","title":"观地狱图"}
{"author":"贯休","content":"拥翠扪萝山屐轻，飘飖红旆在青冥。仙科朱绂言非贵，溪鸟林泉癖爱听。古桂林边棋局湿，白云堆里茗烟青。因思庐岳弥天客，手把金书倚石屏。","dynasty":"唐代","title":"陪冯使君游六首。登干霄亭"}
{"author":"贯休","content":"筼筜红实好鸟语，银髯瘦僧貌如祖。香烟濛濛衣上聚，冥心缥缈入铁圄。白麏作梦枕藤屦，东峰山媪贡瓜乳。","dynasty":"唐代","title":"书匡山老僧庵"}
{"author":"贯休","content":"临水登山兴自奇，锦沙墩上最多时。虽云发白孤峰好，其奈名清圣主知。草媚莲塘资逸步，云生松壑有新诗。翛然别是神仙趣，岂羡东山妓乐随。","dynasty":"唐代","title":"陪冯使君游六首。锦沙墩"}
{"author":"贯休","content":"木落雨翛翛，桐江古岸头。拟归仙掌去，刚被谢公留。猛烧侵茶坞，残霞照角楼。坐来还有意，流水面前流。香刹通真观，楼台倚郡城。阴森古树气，粗淡老僧情。壁画连山润，仙钟扣月清。何须结西社，大道本无生。静室焚檀印，深炉烧铁瓶。茶和阿魏暖，火种柏根馨。数只飞来鹤，成堆读了经。何妨似支遁，骑马入青冥。不问赓桑子，唯师妙吉祥。等闲眠片石，不觉到斜阳。独自收槠叶，教童探柏瓤。王孙莫指笑，淡泊味还长。诗琢冰成句，多将大道论。人谁知此意，日日只关门。乳鼠穿荒壁，溪龟上净盆。因知无事贵，言外更无言。红黍饭溪苔，清吟茗数杯。只应唯道在，无意俟时来。树叠藏仙洞，山蒸足爆雷。从他嫌复笑，门更不曾开。蝉急野萧萧，山中信屡招。树香烹菌术，诗□□琼瑶。诸境教人认，荒榛引烧烧。吾皇礼金骨，谁□美南朝。露滴滴蘅茅，秋成爽气交。霜椑如蜜裹，□□似盐苞。浮藓侵蛩穴，微阳落鹤巢。还如山里日，门更绝人敲。堑鸟毛衣别，频来似爱吟。萧条秋病后，斑驳绿苔深。珠翠笼金像，风泉洒玉琴。孰知吾所适，终不是心心。芙蓉峰里居，关闭复何如。白玃兼花鹿，多年不见渠。红泉香滴沥，丹桂冷扶疏。唯有西溪叟，时时到弊庐。忆在山中日，为僧鬓欲衰。一灯常到晓，十载不离师。水汲冰溪滑，钟撞雪阁危。从来多自省，不学拟何为。囊非扑满器，门更绝人过。土井连冈冷，风帘迸叶多。村童顽似铁，山菜硬如莎。唯有前山色，窗中无奈何。","dynasty":"唐代","title":"桐江闲居作十二首"}
{"author":"贯休","content":"一诏群公起，移山四海闻。因知丈夫事，须佐圣明君。白酒全倾瓮，蒲轮半载云。从兹居谏署，笔砚几人焚。","dynasty":"唐代","title":"闻征四处士"}
{"author":"贯休","content":"文章国器尽琅玕，朝骑駸駸岁欲残。彩笔只宜天上用，绣衣偏称雪中看。休惊断雁离三楚，渐入祥烟下七槃。翰苑旧知凭与说，紫金轮畔寄书难。","dynasty":"唐代","title":"送郑侍郎骞赴阙"}
{"author":"贯休","content":"舍鲁依刘一片云，好风吹去远纤尘。犹期明月清风夜，来作西园第八人。","dynasty":"唐代","title":"归东阳临岐上杜使君七首其七"}
{"author":"贯休","content":"清世诗声出，谁人得似君。命通须有日，天未丧斯文。楚木寒连寺，修江碧入云。相思喜相见，庭叶正纷纷。","dynasty":"唐代","title":"海边见罗邺"}
{"author":"贯休","content":"松森森，江浑浑，江边古祠空闭门。精灵应醉社日酒，白龟咬断菖蒲根。花残泠红宿雨滴，土龙甲湿鬼眼赤。天符早晚下空碧，昨夜前村行霹雳。","dynasty":"唐代","title":"江边祠"}
{"author":"贯休","content":"及溜龙鳞动，君臣道义深。万年轩后镜，一片汉高心。北狄皆输款，南夷尽贡琛。从兹千万岁，枝叶玉森森。","dynasty":"唐代","title":"寿春进祝圣七首。从谏如流"}
{"author":"贯休","content":"单于烽火动，都护去天涯。别赐黄金甲，亲临白玉墀。塞垣须静谧，师旅审安危。定远条支宠，如今胜古时。方见将军贵，分明对冕旒。圣恩如远被，狂虏不难收。臣节唯期死，功勋敢望侯。终辞修里第，从此出皇州。百里精兵动，参差便渡辽。如何好白日，亦照此天骄。远树深疑贼，惊蓬迥似雕。凯歌何日唱，碛路共天遥。","dynasty":"唐代","title":"横吹曲辞。入塞曲"}
{"author":"贯休","content":"柳门柳门，芳草芊绵。日日日日，黯然黯然。子牟恋阙归阙，王粲下楼相别。食实得地，颇淹岁月。今朝天子在上，合雪必雪。况绛之牧，文行炳洁。释谓缘因，久昵清尘。王嘉迎安，远狎遗民。嫓彼二子，厥或相似。论文不文，话道无滓。士有贵逼，势不可遏。麟步规矩，凤翥昂枿。岘首仁踪项频跋，商云乳麝香可撮，望尘□□连紫闼。吾皇必用整乾坤，莫忘江头白头达。","dynasty":"唐代","title":"送崔使君"}
{"author":"贯休","content":"河北江东处处灾，唯闻全蜀勿尘埃。一瓶一钵垂垂老，千水千山得得来，奈菀幽栖多胜景，巴歈陈贡愧非才。自惭林薮龙钟者，亦得亲登郭隗台。","dynasty":"唐代","title":"陈情献蜀皇帝"}
{"author":"贯休","content":"昼公友秦奚，来往踏溪云。如今又到我，还爱许征君。落花鸟衔来，永日香氤氲。终期将尔曹，归去麋鹿群。","dynasty":"唐代","title":"赠许征君"}
{"author":"贯休","content":"善为尔诸身，行为尔性命。祸福必可转，莫悫言前定。见人之得，如己之得，则美无不克。见人之失，如己之失，是亨贞吉。反此之徒，天鬼必诛。福先祸始，好杀灭纪，不得不止。守谦寡欲，善善恶恶，不得不作。无见贵热，谄走蹩躠.无轻贱微，上下相依。古圣著书，矻矻孳孳。忠孝信行，越食逾衣。生天地间，未或非假。身危彩虹，景速奔马。胡不自强，将升玉堂。胡为自坠，言虚行伪。艳殃尔寿须戒，酒腐尔肠须畏。励志须至，扑满必破。非莫非于饰非，过莫过于文过。及物阴功，子孙必封。无恃文学，是司奇薄。患随不忍，害逐无足。一此一彼，谐宫合徵。亲仁下问，立节求己。恶木之阴匪阴，盗泉之水匪水。世孚草草，能生几几。直须如冰如玉，种桃种李。嫉人之恶，酬恩报义。忽己之慢，成人之美。毋担虚誉，无背至理。恬和愻畅，冲融终始。天人之行，尽此而已。丁宁丁宁，戴发含齿。","dynasty":"唐代","title":"续姚梁公坐右铭"}
{"author":"贯休","content":"无端为五字，字字鬓星星。只觉人情薄，空馀鹤眼青。砌莎藏坠果，窗雪浸残经。只有归山计，茫茫何所营。","dynasty":"唐代","title":"偶作"}
{"author":"贯休","content":"楚国茱萸月，吴吟梨栗船。远游无定所，高卧是何年。浪卷纷纷叶，樯冲澹澹烟。去心还自喜，庐岳倚青天。芦苇深花里，渔歌一曲长。人心虽忆越，帆态似浮湘。石獭衔鱼白，汀茅浸浪黄。等闲千万里，道在亦无妨。岛上离家化，茅茨竹户开。黄桑双鹊喜，白日有谁来。担浪浇秋芋，缘滩取净苔。回头深自愧，旧业本蒿莱。匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。晚泊苍茫浦，风微浪亦粗。估喧如亥合，樯密似林枯。地峻湖无□，潮寒蚌有珠。东西无定所，何用问前途。岛香思贾岛，江碧忆清江。囊橐谁相似，馋慵世少双。鼍惊入窟月，烧到系船桩。谩有归乡梦，前头是楚邦。南北虽无适，东西亦似萍。霞根生石片，象迹坏沙汀。莽莽蒹葭赤，微微蜃蛤腥。因思范蠡辈，未免亦飘零。晓色千樯去，长江八月时。雨淙山骨出，槔擉岸形卑。野水畬田黑，荒汀独鸟痴。如今是清世，谁道出山迟。","dynasty":"唐代","title":"秋末入匡山船行八首"}
{"author":"贯休","content":"古塞腥膻地，胡兵聚如蝇。寒雕中髇石，落在黄河冰。苍茫逻逤城，枿枿贼气兴。铸金祷秋穹，还拟相凭陵。战骨践成尘，飞入征人目。黄云忽变黑，战鬼作阵哭。阴风吼大漠，火号出不得。谁为天子前，唱此边城曲。日向平沙出，还向平沙没。飞蓬落军营，惊雕去天末。帝乡青楼倚霄汉，歌吹掀天对花月。岂知塞上望乡人，日日双眸滴清血。狼烟在阵云，匈奴爱轻敌。领兵不知数，牛羊复吞碛。严冬大河枯，嫖姚去深击。战血染黄沙，风吹映天赤。","dynasty":"唐代","title":"古塞下曲四首"}
{"author":"贯休","content":"雪岭顶危坐，乾坤四顾低。河横于阗北，日落月支西。水石香多白，猿猱老不啼。空馀忍辱草，相对色萋萋。","dynasty":"唐代","title":"遇五天僧入五台五首其二"}
{"author":"贯休","content":"光异磨砻出，轮非雕斫成。今宵刚道别，举世勿人争。征妇砧添怨，诗人哭到明。惟宜华顶叟，笙磬有馀声。","dynasty":"唐代","title":"秋夜玩月怀玉霄道士"}
{"author":"贯休","content":"常忆兰陵子，瑰奇皴渴才。思还如我苦，时不为伊来。岳霞猱掷雪，湖月浪翻杯。未闻沾寸禄，此事亦堪哀。","dynasty":"唐代","title":"怀谬独一"}
{"author":"贯休","content":"常思红石子，独自住山椒。窗外猩猩语，炉中姹姹娇。乳香诸洞滴，地秀众峰朝。曾见奇人说，烟霞恨太遥。弋者终何慕，高吟坐绿鳌。烧侵姜芋窖，僧与水云袍。竹鞘畬刀缺，松枝猎箭牢。何时一相见，清话擘蟠桃。","dynasty":"唐代","title":"怀武夷红石子二首"}
{"author":"贯休","content":"壳壳学得律，还乡见苦情。远思芳草盛，不入楚山行。帆入汀烟健，经吟戍月清。到乡同学辈，应到赣江迎。","dynasty":"唐代","title":"送僧归南康"}
{"author":"贯休","content":"水坛柽殿地含烟，领鹤行吟积翠间。数阁凉飔终日去，满怀明月上方还。时来自有鹓鸾识，道在从如草木闲。唯羡灵溪贤太守，一麾清坐似深山。","dynasty":"唐代","title":"寄信州张使君"}
{"author":"贯休","content":"行行芳草歇，潭岛叶纷纷。山色路无尽，砧声客强闻。残阳曜极野，黑水浸空坟。那得无乡思，前程入楚云。","dynasty":"唐代","title":"秋尽途中作"}
{"author":"贯休","content":"世病如山岳，世医皆拱手。道病如金锁，师遭锁锁否。伊昔芙蓉颊，谈经似主涉。苏合昼氤氲，天花似飞蝶。觉树垂实，魔辈刺疾。病也不问，终不皴膝。春光冉冉，不上尔质。东风浩浩，谩入尔室。云何斯人，而有斯疾。","dynasty":"唐代","title":"问岳禅师疾"}
{"author":"贯休","content":"栖碧思吾友，庭莺百啭时。唯应一处住，方得不相思。云水淹门阃，春雷在树枝。平生无限事，不独白云知。","dynasty":"唐代","title":"怀智体道人"}
{"author":"贯休","content":"举世遭心使，吾师独使心。万缘冥目尽，一句不言深。野火烧禅石，残霞照栗林。秋风溪上路，终愿一相寻。","dynasty":"唐代","title":"寄山中伉禅师"}
{"author":"贯休","content":"具体而微太少年，凤毛五色带非烟。倚天长剑看无敌，绕树号猿已应弦。接士开襟清圣熟，分题得句落花前。即应出将传家法，圣泽恩波浩浩然。","dynasty":"唐代","title":"少监三首其三"}
{"author":"贯休","content":"机生机，巧生巧，心镬烘烘日煎炒。闯蜀眉嚬游海岛，扶桑椹熟金乌饱。金乌饱，飞复飞，四天下人眼眙眙。","dynasty":"唐代","title":"偶作五首其二"}
{"author":"贯休","content":"文章国器尽琅玕，朝骑駸駸岁欲残。彩笔只宜天上用，绣衣偏称雪中看。休惊断雁离三楚，渐入祥烟下七槃。翰苑旧知凭与说，紫金轮畔寄书难。","dynasty":"唐代","title":"送郑侍郎骞赴阙"}
{"author":"贯休","content":"茶烹绿乳花映帘，撑沙苦笋银纤纤。窗中山色青翠粘，主人于我情无厌。白桑红椹莺咽咽，面揉玉尘饼挑雪。将为数日已一月，主人于我特地切。水娇草媚掩山路，睡槎鸳鸯如画作。春光霭霭忽已暮，主人刚地不放去。","dynasty":"唐代","title":"书倪氏屋壁三首"}
{"author":"贯休","content":"噀雪喷霜满碧虚，王孙公子玩相呼。从来天匠为轮足，自是人心此夜馀。静入万家危露滴，清埋众象叫鸿孤。坐来惟觉情无极，何况三湘与五湖。","dynasty":"唐代","title":"中秋十五夜月"}
{"author":"贯休","content":"霜打汀岛赤，孤烟生池塘。清吟倚大树，瑶草何馨香。久别青云士，常思白石房。谁能共归去，流水似鸣珰。","dynasty":"唐代","title":"干霄亭晚望怀王棨侍郎"}
{"author":"贯休","content":"白石峰之半，先生好在么。卷帘当大瀑，常恨不如他。杉罅龙涎溢，潭坳石发多。吾皇搜草泽，争奈谢安何。见说面前峰，寻常醉亦登。雨馀多菌出，烧甚古崖崩。觅句曾冲虎，耕田半为僧。闻名多岁也，常恨不飞腾。","dynasty":"唐代","title":"怀匡山山长二首"}
{"author":"贯休","content":"独住大江滨，不知何代人。药垆生紫气，肌肉似红银。酒酽竹屋烂，符收山鬼仁。何妨将我去，一看武陵春。","dynasty":"唐代","title":"江边道士"}
{"author":"贯休","content":"十载独扃扉，唯为二雅诗。道孤终不杂，头白更何疑。句冷杉松与，霜严鼓角知。修心对闲镜，明月印秋池。","dynasty":"唐代","title":"偶作"}
{"author":"贯休","content":"荒寺雨微微，空堂独掩扉。高吟多忤俗，此貌若为饥。旅梦遭鸿唤，家山被贼围。空馀老莱子，相见独依依。","dynasty":"唐代","title":"避地寄高蟾"}
{"author":"贯休","content":"常忆能吟一，房连古帝墟。无端多忤物，唯我独知渠。病愈囊空后，神清木落初。只因烽火起，书札自兹疏。清风江上月，霜洒月中砧。得句先呈佛，无人知此心。寂寥从鬼出，苍翠到门深。惟有双峰寺，时时独去寻。","dynasty":"唐代","title":"怀武昌栖一二首"}
{"author":"贯休","content":"爱陶长官醉兀兀，送陆道士行迟迟。买酒过溪皆破戒，斯何人斯师如斯。","dynasty":"唐代","title":"再游东林寺作五首其四"}
{"author":"贯休","content":"难是言休即便休，清吟孤坐碧溪头。三间茆屋无人到，十里松阴独自游。明月清风宗炳社，夕阳秋色庾公楼。修心未到无心地，万种千般逐水流。","dynasty":"唐代","title":"山居诗二十四首其二"}
{"author":"贯休","content":"山花零落红与绯，汀烟濛茸江水肥。人担犁锄细雨歇，路入桑柘斜阳微。深喜东州云寇去，不知西狩几时归。清平时节何时是，转觉人心与道违。","dynasty":"唐代","title":"春末兰溪道中作"}
{"author":"贯休","content":"粉魄霜华为尔枯，鸳鸯相伴更堪图。爱来沙岛遗银屋，终作金笼养雪雏。栖宿必多清濑梦，品流还次白猿徒。今朝不觉频回首，曾伴瑶花近玉壶。","dynasty":"唐代","title":"鹭鸶有怀（前东阳王慥使君养一鹭鸶名瑶花）"}
{"author":"贯休","content":"鬼气苍黄棘叶红，昔时人血此时风。相怜极目无疆地，曾落将军一阵中。","dynasty":"唐代","title":"古战处"}
{"author":"贯休","content":"台殿参差耸瑞烟，桂花飘雪水潺潺。莫疑远去无消息，七万馀年始半年。桓玄旧辇残云湿，耶舍孤坟落照迟。有个山僧倚松睡，恐人来取白猿儿。玉像珠龛香阵横，锦霞多傍石墙生。辟蛇行者今何在，花里唯闻鸠鸟声。爱陶长官醉兀兀，送陆道士行迟迟。买酒过溪皆破戒，斯何人斯师如斯。白薝卜花露滴滴，红苾刍草香濛濛。田地更无尘一点，是何人合住其中。","dynasty":"唐代","title":"再游东林寺作五首"}
{"author":"贯休","content":"一生只著一麻衣，道业还欺习彦威。手把新诗说山梦，石桥天柱雪霏霏。只是危吟坐翠层，门前岐路自崩腾。青云名士时相访，茶煮西峰瀑布冰。","dynasty":"唐代","title":"题兰江言上人院二首"}
{"author":"贯休","content":"无事相关性自摅，庭前拾叶等闲书。青山万里竟不足，好竹数竿凉有馀。近看老经加澹泊，欲归少室复何如。面前小沼清如镜，终养琴高赤鲤鱼。","dynasty":"唐代","title":"瀔江秋居作"}
{"author":"贯休","content":"剑刓秋水鬓梳霜，回首胡天与恨长。官竟不封右校尉，斗曾生挟左贤王。寻班超传空垂泪，读李陵书更断肠。今日灞陵陵畔见，春风花雾共茫茫。","dynasty":"唐代","title":"灞陵战叟"}
{"author":"贯休","content":"是是非非竟不真，桃花流水送青春。姓刘姓项今何在，争利争名愁杀人。必竟输他常寂默，只应赢得苦沈沦。深云道者相思否，归去来兮湘水滨。","dynasty":"唐代","title":"偶作因怀山中道侣"}
{"author":"贯休","content":"囊空心亦空，城郭去腾腾。眼作么是眼，僧谁识此僧。歇隈红树久，笑看白云崩。已有天台约，深秋必共登。","dynasty":"唐代","title":"送僧游天台"}
{"author":"贯休","content":"轧轧复轧轧，更深门未关。心疼无所得，诗债若为还。露洒一鹤睡，钟馀万象闲。惭将此时意，明日寄东山。","dynasty":"唐代","title":"酬杜使君见寄"}
{"author":"贯休","content":"谁信心火多，多能焚大国。谁信鬓上丝，茎茎出蚕腹。尝闻养蚕妇，未晓上桑树。下树畏蚕饥，儿啼亦不顾。一春膏血尽，岂止应王赋。如何酷吏酷，尽为搜将去。蚕蛾为蝶飞，伪叶空满枝。冤梭与恨机，一见一沾衣。","dynasty":"唐代","title":"偶作五首其一"}
{"author":"贯休","content":"车渠地无尘，行至瑶池滨。森森椿树下，白龙来嗅人。","dynasty":"唐代","title":"梦游仙四首其三"}
{"author":"贯休","content":"风恶波狂身似闲，满头霜雪背青山。相逢略问家何在，回指芦花满舍间。","dynasty":"唐代","title":"渔者"}
{"author":"贯休","content":"孤峰含紫烟，师住此安禅。不下便不下，如斯太可怜。坐侵天井黑，吟久海霞蔫。岂觉尘埃里，干戈已十年。","dynasty":"唐代","title":"怀四明亮公"}
{"author":"贯休","content":"柳门柳门，芳草芊绵。日日日日，黯然黯然。子牟恋阙归阙，王粲下楼相别。食实得地，颇淹岁月。今朝天子在上，合雪必雪。况绛之牧，文行炳洁。释谓缘因，久昵清尘。王嘉迎安，远狎遗民。嫓彼二子，厥或相似。论文不文，话道无滓。士有贵逼，势不可遏。麟步规矩，凤翥昂枿。岘首仁踪项频跋，商云乳麝香可撮，望尘□□连紫闼。吾皇必用整乾坤，莫忘江头白头达。","dynasty":"唐代","title":"送崔使君"}
{"author":"贯休","content":"一雨火云尽，闭门心冥冥。兰花与芙蓉，满院同芳馨。佳人天一涯，好鸟何嘤嘤。我有双白璧，不羡于虞卿。我有径寸珠，别是天地精。玩之室生白，潇洒身安轻。只应天上人，见我双眼明。","dynasty":"唐代","title":"古意九首其一"}
{"author":"贯休","content":"我见苏州昆山佛殿中，金城柱上有二龙。老僧相传道是僧繇手，寻常入海共龙斗。又闻蜀国玉局观有孙遇迹，蟠屈身长八十尺。游人争看不敢近，头觑寒泉万丈碧。","dynasty":"唐代","title":"题成都玉局观孙位画龙"}
{"author":"贯休","content":"天目连天搏秀气，峥嵘作起新城地。德门钟秀光盛时，三虎八龙皆世瑞。顷者天厖乱下鲸翻海，烽火崩腾照行在。江表唯传君子营，剑冲牛斗疏真宰。金昆玉季轻三鼓，煮海悬鱼臣节苦。雁影参差入瑞烟，荆花灿烂开仙圃。我闻大中咸通真令主，相惟大杜兼小杜。但能致君活国济生人，亦何必须踏金梯，折桂树。宣宗懿宗调舜琴，大杜小杜为殷霖。出将入相兮功德深，生人受赐兮直至今。杜侯兄弟继之后，璞玉浑金美腾口。常言一呼百万何足云，终取封侯之印大如斗。恭闻吾皇似尧禹，搜索贤良皆面睹。杜侯杜侯，君傥修令德，克有终，即必还为大杜兼小杜。人之戴兮天笔注，国之福兮天固祚。四海无波八表臣，如今而后君看取。","dynasty":"唐代","title":"杜侯行"}
{"author":"贯休","content":"清气生沧洲，残云落林薮。放鹤久不归，不知更归否。支策到江湄，江皋木叶飞。自怜为客远，还如鹊绕枝。南枝复北枝，玉露沾毛衣。","dynasty":"唐代","title":"闲居拟齐梁四首其四"}
{"author":"贯休","content":"俟时兼待价，垂棘出尘埃。仄席三旌切，移山万里来。烟霞衣上落，阊阖雪中开。寿酒今朝进，无非出世才。","dynasty":"唐代","title":"寿春进祝圣七首搜扬草泽"}
{"author":"贯休","content":"孤拙将来岂偶然，不能为漏滴青莲。一从麟笔题墙后，常只冥心古像前。九德陶熔空有迹，六窗清净始通禅。今朝幸捧琼瑶赠，始见玄中更有玄。","dynasty":"唐代","title":"酬王相公见赠"}
{"author":"贯休","content":"上玄大帝降坤维，箕尾为臣副圣期。岂比赤光盈室日，全同白象下天时。文经武纬包三古，日角龙颜遏四夷。今日降神天上会，愿将天福比须弥。异香滴露降纷纷，紫电环枢照禁门。先冠百王临亿兆，后称十号震乾坤。羲轩之道方为道，草木沾恩始是恩。今以謏才歌睿德，犹如饮海妙难论。茂祉遐宣胜事并，薰风微入舜弦清。四洲不必归王化，一统那能计圣情。合合鼓钟膏雨滴，峨峨宫阙瑞烟横。西逾昆岳东连海，谁不梯山贺圣明。远人玉帛尽来归，及物天慈物物肥。春力遍时皆甲拆，王言闻者尽光辉。家家锦绣香醪熟，处处笙歌乳燕飞。为报蜀皇勤祷祝，圣明天子古今稀。积劫修来似炼金，为皇为帝万灵钦。能当浊世为清世，始见君心是佛心。九野黎民耕浩浩，百蛮朝骑日駸駸。今朝献寿将何比，愿似庄椿一万寻。","dynasty":"唐代","title":"寿春节进大蜀皇帝五首"}
{"author":"贯休","content":"九苞仙瑞曜垂衣，一品高标百辟师。魏相十思常自切，曹溪一句几生知。久交玉帐虽难别，须佐金轮去已迟。唯杜荆州最惆怅，柳门回首落花时。急征只是再登庸，生意人心万国同。燮理久征殷傅说，谭真欲过李玄通。程穿岘首春光老，马速商於曙色红。从此龙颜又应瘦，寰瀛俱荷代天功。","dynasty":"唐代","title":"送刘相公朝觐二首"}
{"author":"贯休","content":"至览如日月，今时即古时。发如边草白，谁念射声□。好鸟挨花落，清风出院迟。知音郭有道，始为一吟之。","dynasty":"唐代","title":"览姚合《极玄集》"}
{"author":"贯休","content":"荆山有美玉，含华尚炳烂。堪为圣君玺，堪为圣君案。草木润不凋，烟霞覆不散。野人到山下，仰视星辰畔。倘或如栗黄，保之上霄汉。","dynasty":"唐代","title":"上卢少卿觅千文"}
{"author":"贯休","content":"巨鳌头缩翻仙翠，蟠桃烂落珊瑚地。浪溅霓旌湿鹏翅，略别千年太容易。","dynasty":"唐代","title":"别仙客"}
{"author":"贯休","content":"三衢蜂虿陷城池，八咏龙韬整武貔。才谕危亡书半幅，便思父母泪双垂。戈收甲束投仁境，汗浃魂飘拜虎旗。死地再生知德重，精兵连譀觉山移。人和美叶祯祥出，阵善深为典教推。仗信输诚方始是，执俘折馘欲何为。清威严令无纤壒，长路深山不拾遗。七邑恩波歌浩渺，一方云物自鲜奇。天文仰视同诸掌，剑术无前更数谁。战马闲眠汀草远，秋鼙干揭岳霞隳。义为土地精灵伏，仁作金汤铁石卑。龚遂刘宽同煦妪，张飞关羽太驱驰。笙歌席上偏怜客，刀剑林中亦念诗。縠渚美为长饮水，金山高作受降碑。时犹草草秋方尽，陈是堂堂孰敢窥。宠渥岂唯分节钺，勋庸须勒上钟彝。神资天赞谁堪比，名遂功成自不知。卷箔倚阑云欲雪，拥垆倾榼酒如饴。扶尧社稷常忧老，到郭汾阳亦未迟。释子沾恩无以报，只将葑菲贺阶墀。","dynasty":"唐代","title":"贺郑使君"}
{"author":"贯休","content":"巨浸东隅极，山吞大野平。因知吴相恨，不尽海涛声。黑气腾蛟窟，秋云入战城。游人千万里，过此白髭生。","dynasty":"唐代","title":"秋过钱塘江"}
{"author":"贯休","content":"常忆团圆绣像前，东归经乱独生全。孤峰已住六七处，万事无成三十年。每想苑墙危逼路，更思钵塔晓凌烟。如今憔悴荆枝尽，一讽来书一怆然。","dynasty":"唐代","title":"感怀寄卢给事二首其二"}
{"author":"贯休","content":"银地有馀光，方公道益芳。谁分修藏力，顶有剃头霜。经勘松风燥，檐垂坞茗香。终须结西社，此县似柴桑。","dynasty":"唐代","title":"题方公院寄夏侯明府"}
{"author":"贯休","content":"万里桑乾傍，茫茫古蕃壤。将军貌憔悴，抚剑悲年长。胡兵尚陵逼，久住亦非强。邯郸少年辈，个个有伎俩。拖枪半夜去，雪片大如掌。碛中有阴兵，战马时惊蹶。轻猛李陵心，摧残苏武节。黄金锁子甲，风吹色如铁。十载不封侯，茫茫向谁说。","dynasty":"唐代","title":"乐府杂曲·鼓吹曲辞·战城南二首"}
{"author":"贯休","content":"浅薄虽顽朴，其如近笔端。低心蒙润久，入匣更身安。应念研磨苦，无为瓦砾看。傥然仁不弃，还可比琅玕.","dynasty":"唐代","title":"砚瓦"}
{"author":"贯休","content":"端居碧云暮，好鸟啼红芳。满郭桃李熟，卷帘风雨香。清吟绣段句，默念芙蓉章。未得归山去，频升谢守堂。","dynasty":"唐代","title":"寄冯使君"}
{"author":"贯休","content":"露益蝉声长，蕙兰垂紫带。清吟待明月，孤云忽为盖。伊余石林人，本是烧畬辈。频接谢公棋，输多未曾赛。","dynasty":"唐代","title":"拟齐梁体寄冯使君三首其二"}
{"author":"贯休","content":"木落雨翛翛，桐江古岸头。拟归仙掌去，刚被谢公留。猛烧侵茶坞，残霞照角楼。坐来还有意，流水面前流。香刹通真观，楼台倚郡城。阴森古树气，粗淡老僧情。壁画连山润，仙钟扣月清。何须结西社，大道本无生。静室焚檀印，深炉烧铁瓶。茶和阿魏暖，火种柏根馨。数只飞来鹤，成堆读了经。何妨似支遁，骑马入青冥。不问赓桑子，唯师妙吉祥。等闲眠片石，不觉到斜阳。独自收槠叶，教童探柏瓤。王孙莫指笑，淡泊味还长。诗琢冰成句，多将大道论。人谁知此意，日日只关门。乳鼠穿荒壁，溪龟上净盆。因知无事贵，言外更无言。红黍饭溪苔，清吟茗数杯。只应唯道在，无意俟时来。树叠藏仙洞，山蒸足爆雷。从他嫌复笑，门更不曾开。蝉急野萧萧，山中信屡招。树香烹菌术，诗□□琼瑶。诸境教人认，荒榛引烧烧。吾皇礼金骨，谁□美南朝。露滴滴蘅茅，秋成爽气交。霜椑如蜜裹，□□似盐苞。浮藓侵蛩穴，微阳落鹤巢。还如山里日，门更绝人敲。堑鸟毛衣别，频来似爱吟。萧条秋病后，斑驳绿苔深。珠翠笼金像，风泉洒玉琴。孰知吾所适，终不是心心。芙蓉峰里居，关闭复何如。白玃兼花鹿，多年不见渠。红泉香滴沥，丹桂冷扶疏。唯有西溪叟，时时到弊庐。忆在山中日，为僧鬓欲衰。一灯常到晓，十载不离师。水汲冰溪滑，钟撞雪阁危。从来多自省，不学拟何为。囊非扑满器，门更绝人过。土井连冈冷，风帘迸叶多。村童顽似铁，山菜硬如莎。唯有前山色，窗中无奈何。","dynasty":"唐代","title":"桐江闲居作十二首"}
{"author":"贯休","content":"天台四绝寺，归去见师真。莫折枸杞叶，令他十得嗔。天空闻圣磬，瀑细落花巾。必若云中老，他时得有邻。","dynasty":"唐代","title":"送僧归天台寺"}
{"author":"贯休","content":"一事不经营，孤峰长老情。惟餐橡子饼，爱说道君兄。池藕香狸掘，山神白日行。又闻行脚也，何处化群生。自昔寻师日，颠峰绝顶头。虽闻不相似，特地使人愁。庭树雪摧残，上有白獮猴。大哉法中龙，去去不可留。常思将道者，高论地炉傍。迂谈无世味，夜深山木僵。下山遭离乱，多病惟深藏。一别三十年，烟水空茫茫。石霜既顺世，吾师亦不住。杉桂有猩猩，糠秕无句句。土肥多孟蕨，道老如婴孺。莫比优昙花，斯人更难遇。百千万亿偈，共他勿交涉。所以那老人，密传与迦叶。吾师得此法，不论劫不劫。去矣不可留，无踪若为蹑。","dynasty":"唐代","title":"闻无相道人顺世五首"}
{"author":"贯休","content":"王室今如燬，仍闻丧我师。古容图得否，内院去无疑。岳鬼月中哭，松龛雪次隳。直须文五色，始可立高碑。","dynasty":"唐代","title":"闻大愿和尚顺世三首其一"}
{"author":"贯休","content":"积劫修来似炼金，为皇为帝万灵钦。能当浊世为清世，始见君心是佛心。九野黎民耕浩浩，百蛮朝骑日骎骎。今朝献寿将何比，愿似庄椿一万寻。","dynasty":"唐代","title":"寿春节进大蜀皇帝五首其五"}
{"author":"贯休","content":"龙藏琅函遍九垓，霜钟金鼓振琼台。堪嗟一句无人得，遂使吾师特地来。无角铁牛眠少室，生儿石女老黄梅。令人转忆庞居士，天上人间不可陪。","dynasty":"唐代","title":"山居诗二十四首其九"}
{"author":"贯休","content":"不见高人久，空令鄙吝多。遥思青嶂下，无那白云何。子爱寒山子，歌惟乐道歌。会应陪太守，一日到烟萝。余亦如君也，诗魔不敢魔。一餐兼午睡，万事不如他。雨阵冲溪月，蛛丝罥砌莎。近知山果熟，还拟寄来么。","dynasty":"唐代","title":"寄赤松舒道士二首"}
{"author":"贯休","content":"三千功未了，大道本无程。好共禅师好，常将药犬行。石门红藓剥，柘坞白云生。莫认无名是，无名已是名。","dynasty":"唐代","title":"寄四明闾丘道士二首其二"}
{"author":"贯休","content":"谁报田中有黑虫，一家斋戒减仙容。分忧若也皆如此，天下家家有剩舂。","dynasty":"唐代","title":"归东阳临岐上杜使君七首其三"}
{"author":"贯休","content":"绣林锦野，春态相压。谁家少年，马蹄蹋蹋。斗鸡走狗夜不归，一掷赌却如花妾。惟云不颠不狂，其名不彰，悲夫！木落萧萧，蛩鸣唧唧。不觉朱蔫脸红，霜劫鬓漆。世途多事，泣向秋日。方吟少壮不努力，老大徒伤悲，如何？","dynasty":"唐代","title":"杂曲歌辞。轻薄篇二首"}
{"author":"贯休","content":"先生先生不可遇，爱平不平眉斗竖。黄昏雨雹空似黳，别我不知何处去。","dynasty":"唐代","title":"义士行"}
{"author":"贯休","content":"杜宇声声急，行行楚水濆。道无裨政化，行处傲孤云。幸到膺门下，频蒙俸粟分。诗虽曾引玉，棋数中埋军。山好还寻去，恩深岂易云。扇风千里泰，车雨九重闻。晴雾和花气，危樯鼓浪文。终期陶铸日，再见信陵君。","dynasty":"唐代","title":"别卢使君"}
{"author":"贯休","content":"道朗居太山，达磨住熊耳。手擎清凉月，灵光溢天地。尽骑金师子，去世久已矣。吾师隐庐岳，外念全刳削。掷孔圣之日月，相空王之橐籥.曾升麟德殿，谭无著，赐衣三铢让不著。唯思红泉白石阁，因随裴楷离京索。迩来便止于匡霍，瀑布千寻喷冷烟，旃檀一枝翘瘦鹤。岘首故人清信在，千书万书取不诺。微人昔为门下人，扣玄佩惠无边垠。自怜亦是师子子，未逾三载能嚬呻。一从散席归宁后，溪寺更有谁相亲。青山古木入白浪，赤松道士为东邻。焚香西望情何极，不及昙诜泪空滴。桐江太守社中人，还送郄超米千石。宝书遽掩修章句，万里空函亦何益。终须一替辟蛇人，未解融神出空寂。","dynasty":"唐代","title":"寄大愿和尚"}
{"author":"贯休","content":"河薄星疏雪月孤，松枝清气入肌肤。因知好句胜金玉，心极神劳特地无。","dynasty":"唐代","title":"苦吟"}
{"author":"贯休","content":"心苦酬心了，东归谢所知。可怜重试者，如折两三枝。雨毒逢花少，山多爱马迟。此行三可羡，正值倒戈时。","dynasty":"唐代","title":"送王贞白重试东归"}
{"author":"贯休","content":"山花零落红与绯，汀烟濛茸江水肥。人担犁锄细雨歇，路入桑柘斜阳微。深喜东州云寇去，不知西狩几时归。清平时节何时是，转觉人心与道违。","dynasty":"唐代","title":"春末兰溪道中作"}
{"author":"贯休","content":"舍鲁依刘一片云，好风吹去远纤尘。犹期明月清风夜，来作西园第八人。","dynasty":"唐代","title":"归东阳临岐上杜使君七首其七"}
{"author":"贯休","content":"见说武昌江上住，柏枯槐朽战时风。知师诗癖难医也，霜洒芦花明月中。","dynasty":"唐代","title":"秋末寄武昌一公"}
{"author":"贯休","content":"新蝉终夜叫，嘒嘒隔溪濆。杜宇仍相杂，故人闻不闻。卷帘花动月，冥目砌生云。终共谢时去，西山鸾鹤群。","dynasty":"唐代","title":"闻新蝉寄桂雍"}
{"author":"贯休","content":"石上桂成丛，师庵在桂中。皆云习凿齿，未可扣真风。雪洗香炉碧，霞藏瀑布红。何时甘露偈，一寄剡山东。","dynasty":"唐代","title":"寄庐山大愿和尚"}
{"author":"贯休","content":"玉像珠龛香阵横，锦霞多傍石墙生。辟蛇行者今何在，花里唯闻鸠鸟声。","dynasty":"唐代","title":"再游东林寺作五首其三"}
{"author":"贯休","content":"清气生沧洲，残云落林薮。放鹤久不归，不知更归否。支策到江湄，江皋木叶飞。自怜为客远，还如鹊绕枝。南枝复北枝，玉露沾毛衣。","dynasty":"唐代","title":"闲居拟齐梁四首其四"}
{"author":"贯休","content":"冬风吹草木，亦吹我病根。故人久不来，冷落如丘园。聃龙与摩诘，吁叹非不闻。顾惟年少时，未合多忧勤。风钟远孤枕，雪水流冻痕。空馀微妙心，期空静者论。","dynasty":"唐代","title":"冬末病中作二首其一"}
{"author":"贯休","content":"雨打繁暑尽，放怀步微凉。绿苔狂似人，入我白玉堂。堑鸟眠堪画，庭柽夜益香。唯应蕊宫子，时到虎溪傍。","dynasty":"唐代","title":"寄令狐郎中"}
{"author":"贯休","content":"声教无为日，山呼万岁声。隆隆如谷响，合合似雷鸣。翠拔为天柱，根盘倚凤城。恭唯千万岁，岁岁致升平。","dynasty":"唐代","title":"寿春进祝圣七首。山呼万岁"}
{"author":"贯休","content":"犹来吴越尽须惭，背德违盟又信谗。宰嚭一言终杀伍，大夫七事只须三。功成献寿歌飘雪，谁爱扁舟水似蓝。今日雄图又何在，野花香径鸟喃喃。","dynasty":"唐代","title":"读《吴越春秋》"}
{"author":"贯休","content":"珠殿香軿倚翠棱，寒栖吾道寄孙登。岂应肘后终无分，见说仙中亦有僧。云敛石泉飞险窦，月明山鼠下枯藤。还如华顶清谈夜，因有新诗寄郑弘。","dynasty":"唐代","title":"宿赤松山观题道人水阁兼寄郡守"}
{"author":"贯休","content":"务简趣难陪，清吟共绿苔。叶和秋蚁落，僧带野香来。留客朝尝酒，忧民夜画灰。终期冒风雪，江上见宗雷。","dynasty":"唐代","title":"秋寄李频使君二首其二"}
{"author":"贯休","content":"闲步浅青平绿，流水征车自逐。谁家挟弹少年，拟打红衣啄木。山花雨打尽，满地如烂锦。远寻鹧鸪雏，拾得一团蕈。大牛苦耕田，乳犊望似泣。万事皆天意，绿草头蕺蕺。斜阳射破冢，髑髅半出地。不知谁氏子，独自作意气。牛儿小，牛女少，抛牛沙上斗百草。鉏陇老人又太老，薄烟漠漠覆桑枣，戴嵩醉后取次扫。","dynasty":"唐代","title":"春野作五首"}
{"author":"贯休","content":"支公放鹤情相似，范泰论交趣不同。有念尽为烦恼相，无私方称水晶宫。香焚薝卜诸峰晓，珠掐金刚万境空。若买山资言不及，恒河沙劫用无穷。","dynasty":"唐代","title":"山居诗二十四首其二十四"}
{"author":"贯休","content":"四顾木落尽，扁舟增所思。云冲远烧出，帆转大荒迟。天际霜雪作，水边蒿艾衰。断猿不堪听，一听亦同悲。","dynasty":"唐代","title":"秋末江行"}
{"author":"贯休","content":"颜冉德无邻，分忧浙水滨。爱山成大癖，求瘼似诸身。视事奸回尽，登楼海岳春。野人如有幸，应得见陶钧。","dynasty":"唐代","title":"上杭州令狐使君"}
{"author":"贯休","content":"海中紫雾蓬莱岛，安期子乔去何早。游戏多骑白骐驎，须发如银未曾老。亦留仙诀在人间，啮镞终言药非道。始皇不得此深旨，远遣徐福生忧恼。紫术黄精心上苗，大还小还行中宝。若师方术弃心师，浪似雪山何处讨。","dynasty":"唐代","title":"了仙谣"}
{"author":"贯休","content":"否极方生社稷才，唯谭帝道鄙梯媒。高吟千首精怪动，长啸一声天地开。湖上独居多草木，山前频醉过风雷。吾皇仄席求贤久，莫待征书两度来。","dynasty":"唐代","title":"赠钟陵陈处士"}
{"author":"贯休","content":"心苦酬心了，东归谢所知。可怜重试者，如折两三枝。雨毒逢花少，山多爱马迟。此行三可羡，正值倒戈时。","dynasty":"唐代","title":"送王贞白重试东归"}
{"author":"贯休","content":"夜坐还早起，寂寥多病身。神清寻梦在，香极觉花新。树露繁于雨，溪云动似人。又知何处客，轧轧转征轮。","dynasty":"唐代","title":"早起"}
{"author":"贯休","content":"诗琢冰成句，多将大道论。人谁知此意，日日祗关门。乳鼠穿荒壁，溪龟上净盆。因知无事贵，言外更无言。","dynasty":"唐代","title":"桐江闲居作十二首其五"}
{"author":"贯休","content":"春霖闭门久，春色聚庭木。一梦辞旧山，四邻有新哭。菰蒲生白水，风篁擢纤玉。为忆湖上翁，花时独冥目。","dynasty":"唐代","title":"春晚闲居寄陈嵩伯"}
{"author":"贯休","content":"宋璟姚崇死，中庸遂变移。如何游万里，只为一胡儿。泣溻乾坤色，飘零日月旗。火从龙阙起，泪向马嵬垂。始忆张丞相，全师郭子仪。百官皆剽劫，九庙尽崩隳。尘扑银轮暗，雷奔栈阁危。幸臣方赐死，野老不胜悲。及溜飘沦日，行宫寂寞时。人心虽未厌，天意亦难知。圣两归丹禁，承乾动四夷。因知纳谏诤，始是太平基。","dynasty":"唐代","title":"读《玄宗幸蜀记》"}
{"author":"贯休","content":"擎钵貌清羸，天寒出寺迟。朱门当大路，风雪立多时。似月心常净，如麻事不知。行人莫轻诮，古佛尽如斯。","dynasty":"唐代","title":"乞食僧"}
{"author":"贯休","content":"文翁还化蜀，帟幕列鹓鸾。饮水临人易，烧山觅士难。锦机花正合，棕蕈火初干。知己相思否，如何借羽翰。","dynasty":"唐代","title":"闻知闻赴成都辟请"}
{"author":"贯休","content":"吾道将君道且殊，君须全似老君须。寻常有语争堪信，爱说蟠桃似瓮粗。","dynasty":"唐代","title":"再逢虚中道士三首其三"}
{"author":"贯休","content":"一曰：劝君不用登岘首山，读羊祜碑，男儿事业须自奇。此碑山头如日月，日日照人人不知。人不知，青山白云徒尔为。二曰：劝君登商山，不用觅商山皓，云深雪深骡马倒。我愿终南太华变为金，吾后见之不为宝。我愿九州四海纸，幅幅与君为谏草。使蹑卨践夔，逢轩见皞。日环五色，是物得老，如此即商山皓。商山皓，君不用讨他，他必来相讨。三曰：君不见释梵诸天寿亿垓，天上人间去复来。君又不见紫金为轮一千幅，宝洲□四皆臣伏。轮王释梵作何因，只是弘隆重大乘福。自古皇王与贤哲，顶敬心师刻金玉。报通三世释迦言，莫将梁武为题目。君不见近代韦裴蒋与萧，文房书府师百僚。代天理物映千古，布发掩泥非一朝。大哉释梵轮王璞，已矣何人继先觉。行行珍重寄斯言，斯言不是寻常曲□。","dynasty":"唐代","title":"送卢舍人三首"}
{"author":"贯休","content":"龙钟多病后，日望遇升平。远念穿嵩雪，前林啭早莺。厨香烹瓠叶，道友扣门声。还似青溪上，微吟踏叶行。","dynasty":"唐代","title":"春日许征君见访"}
{"author":"贯休","content":"俟时兼待价，垂棘出尘埃。仄席三旌切，移山万里来。烟霞衣上落，阊阖雪中开。寿酒今朝进，无非出世才。","dynasty":"唐代","title":"寿春进祝圣七首·搜扬草泽"}
{"author":"贯休","content":"筼筜红实好鸟语，银髯瘦僧貌如祖。香烟濛濛衣上聚，冥心缥缈入铁圄。白麏作梦枕藤屦，东峰山媪贡瓜乳。","dynasty":"唐代","title":"书匡山老僧庵"}
{"author":"贯休","content":"忆山归未得，画出亦堪怜。崩岸全隳路，荒村半有烟。笔句冈势转，墨抢烧痕颠。远浦深通海，孤峰冷倚天。柴棚坐逸士，露茗煮红泉。绣与莲峰竞，威如剑阁牵。石门关麈鹿，气候有神仙。茅屋书窗小，苔阶滴瀑圆。松根击石朽，桂叶蚀霜鲜。画出欺王墨，擎将献惠连。新诗宁妄说，旧隐实如然。愿似窗中列，时闻大雅篇。","dynasty":"唐代","title":"上冯使君山水障子"}
{"author":"贯休","content":"匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。","dynasty":"唐代","title":"秋末入匡山船行八首其四"}
{"author":"贯休","content":"万里桑乾傍，茫茫古蕃壤。将军貌憔悴，抚剑悲年长。胡兵尚陵逼，久住亦非强。邯郸少年辈，个个有伎俩。拖枪半夜去，雪片大如掌。碛中有阴兵，战马时惊蹶。轻猛李陵心，摧残苏武节。黄金锁子甲，风吹色如铁。十载不封侯，茫茫向谁说。","dynasty":"唐代","title":"乐府杂曲·鼓吹曲辞·战城南二首"}
{"author":"贯休","content":"玉帐将军意，殷勤把酒论。功高宁在我，阵没与招魂。塞色干戈束，军容喜气屯。男儿今始是，譀出玉关门。","dynasty":"唐代","title":"古出塞曲三首其二"}
{"author":"贯休","content":"慵刻芙蓉传永漏，休誇丽藻鄙汤休。且为小囤盛红粟，别有珍禽胜白鸥。拾栗远寻深涧底，弄猿多在小峰头。不能更出尘中也，百炼刚为绕指柔。","dynasty":"唐代","title":"山居诗二十四首其十七"}
{"author":"贯休","content":"静蹑红兰径，凭高旷望时。无端求句苦，永日壑风吹。大月生峰角，残霞在树枝。只应刘越石，清啸正相宜。","dynasty":"唐代","title":"秋望寄王使君"}
{"author":"贯休","content":"道高留不住，道去更何云。举世皆趋世，如君始爱君。径侵银地滑，瀑到石城闻。它日如相忆，金桃一为分。","dynasty":"唐代","title":"送道士归天台"}
{"author":"贯休","content":"忧民心切出冲炎，禾稼如云喜气兼。林下闲人亦何幸，也随旌旆到银尖。","dynasty":"唐代","title":"归东阳临岐上杜使君七首其四"}
{"author":"贯休","content":"甫也道亦丧，孤身出蜀城。彩毫终不撅，白雪更能轻。命薄相如命，名齐李白名。不知耒阳令，何以葬先生。","dynasty":"唐代","title":"读杜工部集二首其二"}
{"author":"贯休","content":"藤屦兼闽竹，吟行一水傍。树凉蝉不少，溪断路多荒。烧岳阴风起，田家浊酒香。登高吟更苦，微月出苍茫。","dynasty":"唐代","title":"秋晚野步"}
{"author":"贯休","content":"高谈清虚即是家，何须须占好烟霞。无心于道道自得，有意向人人转赊。风触好花文锦落，砌横流水玉琴斜。但令如此还如此，谁羡前程未可涯。","dynasty":"唐代","title":"野居偶作"}
{"author":"贯休","content":"出处惭林薮，才微幸一阳。不缘怀片善，岂得近馨香。节亦因人净，声从掷地彰。但令筋力在，永愿报时昌。","dynasty":"唐代","title":"咏竹根珓子"}
{"author":"贯休","content":"梦到海中山，入个白银宅。逢见一道士，称是李八伯。三四仙女儿，身著瑟瑟衣。手把明月珠，打落金色梨。车渠地无尘，行至瑶池滨。森森椿树下，白龙来嗅人。宫殿峥嵘笼紫气，金渠玉砂五色水。守阍仙婢相倚睡，偷摘蟠桃几倒地。","dynasty":"唐代","title":"梦游仙四首"}
{"author":"贯休","content":"江上车声落日催，纷纷扰扰起红埃。更无人望青山立，空有帆冲夜色来。沙鸟似云钟外去，汀花如火雨中开。可怜潇洒鸱夷子，散发扁舟去不回。","dynasty":"唐代","title":"春晚桐江上闲望作"}
{"author":"贯休","content":"一种为春禽，花中开羽翼。如何此鸟身，便是黄金色。黄金色，若逢竹实终不食。","dynasty":"唐代","title":"黄莺"}
{"author":"贯休","content":"丈夫勋业正乾坤，麟凤龟龙尽在门。西伯最怜耕让畔，曹参空爱酒盈樽。心慈为受金仙嘱，发白缘酬玉砌恩。从此于门转高大，可怜子子与孙孙。","dynasty":"唐代","title":"大蜀皇帝潜龙日述圣德诗五首其五"}
{"author":"贯休","content":"禅坐吟行谁与同，杉松共在寂寥中。碧云诗里终难到，白藕花经讲始终。水叠山层擎草疏，砧清月苦立霜风。十年勤苦今酬了，得句桐江识谢公。","dynasty":"唐代","title":"上新定宋使君"}
{"author":"贯休","content":"乾坤有清气，散入诗人脾。圣贤遗清风，不在恶木枝。千人万人中，一人两人知。忆在东溪日，花开叶落时。几拟以黄金，铸作钟子期。","dynasty":"唐代","title":"古意九首其四"}
{"author":"贯休","content":"吾师师子儿，而复貌瑰奇。何得文明代，不为王者师。铁盂汤雪早，石炭煮茶迟。谩有参寻意，因循到乱时。","dynasty":"唐代","title":"寄怀楚和尚二首其一"}
{"author":"贯休","content":"不问赓桑子，唯师妙吉祥。等闲眠片石，不觉到斜阳。独自收槠叶，教童探柏瓤。王孙莫指笑，淡泊味还长。","dynasty":"唐代","title":"桐江闲居作十二首其四"}
{"author":"贯休","content":"九朵碧芙蕖，王维图未图。层层皆有瀑，一一合吾居。雨歇如争出，霜严不例枯。世犹多事在，为尔久踌躇。","dynasty":"唐代","title":"寒望九峰作"}
{"author":"贯休","content":"赤旃檀塔六七级，白菡萏花三四枝。禅客相逢只弹指，此心能有几人知。","dynasty":"唐代","title":"书石壁禅居屋壁"}
{"author":"贯休","content":"静只焚香坐，咏怀悲岁阑。佳人忽有赠，满手红琅玕。不独耀肌魄，将行为羽翰。酬如上青天，风雪空漫漫。","dynasty":"唐代","title":"拟齐梁酬所知见赠二首其一"}
{"author":"贯休","content":"腾腾兀兀步迟迟，兆朕消磨只自知。龙猛金膏虽未作，孙登土窟且相宜。薜萝山帔偏能{糸眉}，橡栗年粮亦且支。已得真人好消息，人间天上更无疑。","dynasty":"唐代","title":"山居诗二十四首其十三"}
{"author":"贯休","content":"昼公友秦奚，来往踏溪云。如今又到我，还爱许征君。落花鸟衔来，永日香氤氲。终期将尔曹，归去麋鹿群。","dynasty":"唐代","title":"赠许征君"}
{"author":"贯休","content":"宋璟姚崇死，中庸遂变移。如何游万里，只为一胡儿。泣溻乾坤色，飘零日月旗。火从龙阙起，泪向马嵬垂。始忆张丞相，全师郭子仪。百官皆剽劫，九庙尽崩隳。尘扑银轮暗，雷奔栈阁危。幸臣方赐死，野老不胜悲。及溜飘沦日，行宫寂寞时。人心虽未厌，天意亦难知。圣两归丹禁，承乾动四夷。因知纳谏诤，始是太平基。","dynasty":"唐代","title":"读《玄宗幸蜀记》"}
{"author":"贯休","content":"周郎怀抱好知音，常爱山僧物外心。闭户不知芳草歇，无能唯拟住山深。感通未合三生石，骚雅欢擎九转金。但似前朝萧与蒋，老僧风雪亦相寻。","dynasty":"唐代","title":"酬张相公见寄"}
{"author":"贯休","content":"谁报田中有黑虫，一家斋戒减仙容。分忧若也皆如此，天下家家有剩舂。","dynasty":"唐代","title":"归东阳临岐上杜使君七首其三"}
{"author":"贯休","content":"万叠仙山里，无缘见有缘。红心蕉绕屋，白额虎同禅。古木苔封菌，深崖乳杂泉。终期还此去，世事只如然。","dynasty":"唐代","title":"怀武夷山禅师"}
{"author":"贯休","content":"大道贵无心，圣贤为始慕。秋空共澄洁，美玉同贞素。伟哉桐江守，雌黄出金口。为文能废兴，谈道弭空有。雪林槁枯者，坐石听亦久。还疑紫磨身，成居灵运后。","dynasty":"唐代","title":"拟齐梁体寄冯使君三首其三"}
{"author":"贯休","content":"国之东北角，有国每朝天。海力浸不尽，夷风常宛然。山藏罗刹宅，水杂巨鳌涎。好去吴乡子，归来莫隔年。","dynasty":"唐代","title":"送人之渤海"}
{"author":"贯休","content":"夜坐还早起，寂寥多病身。神清寻梦在，香极觉花新。树露繁于雨，溪云动似人。又知何处客，轧轧转征轮。","dynasty":"唐代","title":"早起"}
{"author":"贯休","content":"闲步不觉远，萧萧木落初。诗情抛阃阈，江影动襟裾。阁北鸿行出，霞西雨脚疏。金峰秋更好，乞取又何如。","dynasty":"唐代","title":"秋晚野步"}
{"author":"贯休","content":"轩窗领岚翠，师得世情忘。惟爱谈诸祖，曾经宿大荒。泉声淹卧榻，云片犯炉香。寄语题门者，看经在上方。","dynasty":"唐代","title":"题令宣和尚院"}
{"author":"贯休","content":"二子无消息，多应各自耕。巴江思杜甫，漳水忆刘桢。白发应全白，生涯作么生。寄书多不达，空念重行行。","dynasty":"唐代","title":"怀周朴、张为"}
{"author":"贯休","content":"雨打繁暑尽，放怀步微凉。绿苔狂似人，入我白玉堂。堑鸟眠堪画，庭柽夜益香。唯应蕊宫子，时到虎溪傍。","dynasty":"唐代","title":"寄令狐郎中"}
{"author":"贯休","content":"焚香祝海灵，开眼梦中行。得达即便是，无生可作轻。流黄山火著，碇石索雷鸣。想到夷王礼，还为上寺迎。","dynasty":"唐代","title":"送僧归日本"}
{"author":"贯休","content":"清世诗声出，谁人得似君。命通须有日，天未丧斯文。楚木寒连寺，修江碧入云。相思喜相见，庭叶正纷纷。","dynasty":"唐代","title":"海边见罗邺"}
{"author":"贯休","content":"楚国茱萸月，吴吟梨栗船。远游无定所，高卧是何年。浪卷纷纷叶，樯冲澹澹烟。去心还自喜，庐岳倚青天。芦苇深花里，渔歌一曲长。人心虽忆越，帆态似浮湘。石獭衔鱼白，汀茅浸浪黄。等闲千万里，道在亦无妨。岛上离家化，茅茨竹户开。黄桑双鹊喜，白日有谁来。担浪浇秋芋，缘滩取净苔。回头深自愧，旧业本蒿莱。匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。晚泊苍茫浦，风微浪亦粗。估喧如亥合，樯密似林枯。地峻湖无□，潮寒蚌有珠。东西无定所，何用问前途。岛香思贾岛，江碧忆清江。囊橐谁相似，馋慵世少双。鼍惊入窟月，烧到系船桩。谩有归乡梦，前头是楚邦。南北虽无适，东西亦似萍。霞根生石片，象迹坏沙汀。莽莽蒹葭赤，微微蜃蛤腥。因思范蠡辈，未免亦飘零。晓色千樯去，长江八月时。雨淙山骨出，槔擉岸形卑。野水畬田黑，荒汀独鸟痴。如今是清世，谁道出山迟。","dynasty":"唐代","title":"秋末入匡山船行八首"}
{"author":"贯休","content":"棋信无声乐，偏宜境寂寥。著高图暗合，势王气弥骄。人事掀天尽，光阴动地销。因知韦氏论，不独为吴朝。","dynasty":"唐代","title":"棋"}
{"author":"贯休","content":"小一何人识，腾腾天地间。寻常如一鹤，亦不爱青山。铁钵年多赤，麻衣带毳斑。只闻寻五柳，时到月中还。","dynasty":"唐代","title":"武昌县与昼公兼寄邑宰"}
{"author":"贯休","content":"百千万亿偈，共他勿交涉。所以那老人，密传与迦叶。吾师得此法，不论劫不劫。去矣不可留，无踪若为蹑。","dynasty":"唐代","title":"闻无相道人顺世五首其五"}
{"author":"贯休","content":"见说还南去，迢迢有侣无。时危须早转，亲老莫他图。小店蛇羹黑，空山象粪枯。三闾遗庙在，为我一呜呼。","dynasty":"唐代","title":"送人之岭外"}
{"author":"贯休","content":"之子逍遥尘世薄，格淡于云语如鹤。相见唯谈海上山，碧侧青斜冷相沓。芒鞋竹杖寒冻时，玉霄忽去非有期。僮担赤笼密雪里，世人无人留得之。想入红霞路深邃，孤峰纵啸仙飙起。星精聚观泣海鬼，月涌薄烟花点水。送君丁宁有深旨，好寻佛窟游银地。雪眉衲僧皆正气，伊昔贞白先生同此意。若得神圣之药，即莫忘远相寄。","dynasty":"唐代","title":"寒月送玄士入天台"}
{"author":"贯休","content":"张颠颠后颠非颠，直至怀素之颠始是颠。师不谭经不说禅，筋力唯于草书朽。颠狂却恐是神仙，有神助兮人莫及。铁石画兮墨须入，金尊竹叶数斗馀。半斜半倾山衲湿，醉来把笔狞如虎。粉壁素屏不问主，乱拏乱抹无规矩。罗刹石上坐伍子胥，蒯通八字立对汉高祖。势崩腾兮不可止，天机暗转锋铓里。闪电光边霹雳飞，古柏身中dg龙死。骇人心兮目眓瞁，顿人足兮神辟易。乍如沙场大战后，断枪橛箭皆狼藉。又似深山朽石上，古病松枝挂铁锡。月兔笔，天灶墨，斜凿黄金侧锉玉，珊瑚枝长大束束。天马骄狞不可勒，东却西，南又北，倒又起，断复续。忽如鄂公喝住单雄信，秦王肩上bf著枣木槊。怀素师，怀素师，若不是星辰降瑞，即必是河岳孕灵。固宜须冷笑逸少，争得不心醉伯英。天台古杉一千尺，崖崩劁折何峥嵘。或细微，仙衣半拆金线垂。或妍媚，桃花半红公子醉。我恐山为墨兮磨海水，天与笔兮书大地，乃能略展狂僧意。常恨与师不相识，一见此书空叹息。伊昔张渭任华叶季良，数子赠歌岂虚饰，所不足者浑未曾道著其神力。石桥被烧烧，良玉土不蚀，锥画沙兮印印泥。世人世人争得测，知师雄名在世间，明月清风有何极。","dynasty":"唐代","title":"观怀素草书歌"}
{"author":"贯休","content":"藓浓苔湿冷层层，珍重先生独去登。气养三田传未得，药非八石许还曾。云根应狎玉斧子，月径多寻银地僧。太守苦留终不住，可怜江上去腾腾。","dynasty":"唐代","title":"送道友归天台"}
{"author":"贯休","content":"为善无近名，窃名者得声不如心，诚哉是言也。使君圣朝瑞，乾符初刺婺。德变人性灵，笔变人风土。烟霞与虫鸟，和气将美雨。千里与万里，各各来相附。信哉有良吏，玄谶应百数。古人古人自古人，今日又见民歌六七袴.不幸大寇崩腾来，孤城势孤固难锢。攀辕既不及，旌旆冲风露。大驾已西幸，飘零何处去。婺人空悲哀，对生祠泣沾莓苔。忽闻暂寄河之北，兵强四面无尘埃。唯祝銮舆早归来，用此咎繇仲虺才。使四野雾廓，八纮镜开。皇天无亲，长与善邻，宜哉宜哉。","dynasty":"唐代","title":"闻前王使君在泽潞居"}
{"author":"贯休","content":"国宝还亡一，时多李德林。故人卿相泣，承制渥恩深。旧稿谁收得，空堂影似吟。裴回不能去，寒日下西岑。","dynasty":"唐代","title":"经栖白旧院二首其二"}
{"author":"贯休","content":"石上桂成丛，师庵在桂中。皆云习凿齿，未可扣真风。雪洗香炉碧，霞藏瀑布红。何时甘露偈，一寄剡山东。","dynasty":"唐代","title":"寄庐山大愿和尚"}
{"author":"贯休","content":"尘埃中更有埃尘，时复双眉十为颦。赖有年光飞似箭，是何心地亦称人。回贤参孝时时说，蜂虿狼贪日日新。天意刚容此徒在，不堪惆怅不堪陈。","dynasty":"唐代","title":"山居诗二十四首其十一"}
{"author":"贯休","content":"南北惟堪恨，东西实可嗟。常飞侵夏雪，何处有人家？风刮阴山薄，河推大岸斜。祗应寒夜梦，时见故园花。","dynasty":"唐代","title":"古塞下曲七首其四"}
{"author":"贯休","content":"主圣臣贤日，求名莫等闲。直须诗似玉，不用力如山。草白兵初息，年丰驾已还。凭将安养意，一说向曾颜。","dynasty":"唐代","title":"送陈秀才赴举兼寄韩舍人"}
{"author":"贯休","content":"五氵曵江山寺，禅林境最奇。九年吃菜粥，此事少人知。山响僧担谷，林香豹乳儿。伊余头已白，不去更何之。","dynasty":"唐代","title":"送僧入五氵曵"}
{"author":"贯休","content":"门前数枝路，路路车马鸣。名埃与利尘，千里万里行。只见青山高，岂见青山平。朱门势峨峨，冠盖何光明。黄鸟在花里，青蝉夺其声。尔生非金玉，岂常贵复贞。寄言之子心，可以归无形。","dynasty":"唐代","title":"偶作二首其二"}
{"author":"贯休","content":"眼青禅帔赤，气岸出尘埃。霞外终须去，人间作么来。崖香泉吐乳，坞燥烧□雷。他日终相觅，山门何处开。","dynasty":"唐代","title":"送僧归山"}
{"author":"贯休","content":"扣舷得新诗，茶煮桃花水。㠔㠔数片帆，去去殊未已。","dynasty":"唐代","title":"上冯使君五首其四"}
{"author":"贯休","content":"榆叶飘萧尽，关防烽寨重。寒来知马疾，战后觉人凶。烧逐飞蓬死，沙生毒雾浓。谁能奏明主，功业已堪封。","dynasty":"唐代","title":"古塞下曲七首其六"}
{"author":"贯休","content":"分尽君忧一不遗，凤书征入万民悲。风云终日如相逐，雨露前程即可知。画舸还盛江革石，秋山又看谢安棋。谈谐尽是经邦术，头角由来出世姿。天地事须归橐籥，文章谁得到罘罳.扣舷傍岛清吟健，问俗看渔晚泊迟。霞影满江摇枕簟，鸟行和月下涟漪。周秦汉魏书书在，麟凤龟龙步步随。金殿恩波将浩浩，圭峰意绪谩孜孜。郡中条令春常在，境外歌谣美更奇。道者药垆留要妙，林僧禅偈寄相思。王杨卢骆真何者，房杜萧张更是谁。应念衢民千万户，家家皆置一生祠。","dynasty":"唐代","title":"赠杨公杜之舅"}
{"author":"贯休","content":"休话諠哗事事难，山翁只合住深山。数声清磬是非外，一个闲人天地间。绿圃空阶云冉冉，异禽灵草水潺潺。无人与向群儒说，岩桂枝高亦好扳。","dynasty":"唐代","title":"山居诗二十四首其一"}
{"author":"贯休","content":"巨鳌头缩翻仙翠，蟠桃烂落珊瑚地。浪溅霓旌湿鹏翅，略别千年太容易。","dynasty":"唐代","title":"别仙客"}
{"author":"贯休","content":"心枯衲亦枯，归岳揭空盂。七贵留不住，孤云出更孤。烧灰犹汤足，雪片似黏须。他日如相觅，还应道到吴。","dynasty":"唐代","title":"送僧归华山"}
{"author":"贯休","content":"满郭春如画，空堂心自澄。禅抛金鼎药，诗和玉壶冰。白雨飘花尽，晴霞向阁凝。寂寥还得句，因寄柳吴兴。","dynasty":"唐代","title":"春晚寄卢使君"}
{"author":"贯休","content":"昼公友秦奚，来往踏溪云。如今又到我，还爱许征君。落花鸟衔来，永日香氤氲。终期将尔曹，归去麋鹿群。","dynasty":"唐代","title":"赠许征君"}
{"author":"贯休","content":"诗业务经纶，新皆意外新。因知登第榜，不著不平人。句得孤舟月，心飞九陌尘。明年相贺日，应到曲江滨。","dynasty":"唐代","title":"送李铏赴举"}
{"author":"贯休","content":"君不见道傍废井生古木，本是骄奢贵人屋。几度美人照影来，素绠银瓶濯纤玉。云飞雨散今如此，绣闼雕甍作荒谷。沸渭笙歌君莫誇，不应常是西家哭。休说遗编行者几，至竟终须合天理。败他成此亦何功，苏张终作多言鬼。行路难，行路难，不在羊肠里。","dynasty":"唐代","title":"杂曲歌辞其三"}
{"author":"贯休","content":"卜居邻坞寺，魂梦又相关。鹤本如云白，君初似我闲。月明僧渡水，木落火连山。从此天台约，来兹未得还。","dynasty":"唐代","title":"题友人山居"}
{"author":"贯休","content":"锦绣谷中人，相思入梦频。寄言无别事，琢句似终身。书卷须求旨，须根易得银。斯言如不惑，千里亦相亲。","dynasty":"唐代","title":"寄匡山纪公"}
{"author":"贯休","content":"见说还南去，迢迢有侣无。时危须早转，亲老莫他图。小店蛇羹黑，空山象粪枯。三闾遗庙在，为我一呜呼。","dynasty":"唐代","title":"送人之岭外"}
{"author":"贯休","content":"千岩万壑路倾欹，杉桧濛濛独掩扉。斸药童穿溪𥕕去，采花蜂冒晓烟归。闲行放意寻流水，静坐支颐到落晖。长忆南泉好言语，如斯痴钝者还稀。","dynasty":"唐代","title":"山居诗二十四首其十五"}
{"author":"贯休","content":"不问赓桑子，唯师妙吉祥。等闲眠片石，不觉到斜阳。独自收槠叶，教童探柏瓤。王孙莫指笑，淡泊味还长。","dynasty":"唐代","title":"桐江闲居作十二首其四"}
{"author":"贯休","content":"金脉火初微，开门竹杖随。此身全是病，今日更嗔谁。落叶峥嵘处，诸峰爽拔时。唯思棠树下，高论入圆伊。","dynasty":"唐代","title":"早秋即事寄冯使君"}
{"author":"贯休","content":"一听玄音下竹亭，却思窗雪与囊萤。只将清净酬恩德，敢信文章有性灵。梦历山床闻鹤语，吟思海月上沙汀。不堪回首沧江上，万仞庐峰在杳冥。","dynasty":"唐代","title":"寄匡山大愿和尚"}
{"author":"贯休","content":"梨栗鸟啾啾，高歌若自由。人谁知此意，旧业在湖头。饥鼠掀菱壳，新蝉避栗皱。不知江海上，戈甲几时休。桑柘参桐竹，阴阴一径苔。更无他事出，只有衲僧来。堑蚁争生食，窗经卷烧灰。可怜门外路，日日起尘埃。南北如仙境，东西似画图。园飞青啄木，檐挂白蜘蛛。邻叟教修废，牛童与纳租。寄言来往客，不用问荣枯。","dynasty":"唐代","title":"湖头别墅三首"}
{"author":"贯休","content":"俟时兼待价，垂棘出尘埃。仄席三旌切，移山万里来。烟霞衣上落，阊阖雪中开。寿酒今朝进，无非出世才。","dynasty":"唐代","title":"寿春进祝圣七首·搜扬草泽"}
{"author":"贯休","content":"苍苍龙阙晚，九陌杂香尘。方外无他事，僧中有近臣。青门玉露滴，紫阁锦霞新。莫话三峰去，浇风正荡淳。","dynasty":"唐代","title":"寄栖白大师二首其二"}
{"author":"贯休","content":"大道贵无心，圣贤为始慕。秋空共澄洁，美玉同贞素。伟哉桐江守，雌黄出金口。为文能废兴，谈道弭空有。雪林槁枯者，坐石听亦久。还疑紫磨身，成居灵运后。","dynasty":"唐代","title":"拟齐梁体寄冯使君三首其三"}
{"author":"贯休","content":"眼青禅帔赤，气岸出尘埃。霞外终须去，人间作么来。崖香泉吐乳，坞燥烧□雷。他日终相觅，山门何处开。","dynasty":"唐代","title":"送僧归山"}
{"author":"贯休","content":"巨浸东隅极，山吞大野平。因知吴相恨，不尽海涛声。黑气腾蛟窟，秋云入战城。游人千万里，过此白髭生。","dynasty":"唐代","title":"秋过钱塘江"}
{"author":"贯休","content":"皎洁曹溪月，嵯峨七宝林。空传智药记，岂见祖禅心。信衣非苎麻，白云无知音。大哉双峰溪，万古青沈沈。","dynasty":"唐代","title":"题曹溪祖师堂"}
{"author":"贯休","content":"跳踯诸峰险，回翔万里空。争将金锁锁，那把玉笼笼。印缺香崩火，窗疏蝎吃风。永怀今已矣，吟坐雪濛濛。","dynasty":"唐代","title":"寄怀楚和尚二首其二"}
{"author":"贯休","content":"霜打汀岛赤，孤烟生池塘。清吟倚大树，瑶草何馨香。久别青云士，常思白石房。谁能共归去，流水似鸣珰。","dynasty":"唐代","title":"干霄亭晚望怀王棨侍郎"}
{"author":"贯休","content":"楚水和烟海浪通，又擎杯锡去山东。道情虽拟攀孤鹤，诗业那堪至远公。梦入深云香雨滴，吟搜残雪石林空。朱门再到知何日，一片征帆万里风。","dynasty":"唐代","title":"别李常侍"}
{"author":"贯休","content":"竺卿何处去，触目尽凄凉。不见中秋月，空馀一炷香。残花飘暮雨，枯叶盖啼螀。谁礼新坟塔，萧条渭水傍。","dynasty":"唐代","title":"经栖白旧院二首其一"}
{"author":"贯休","content":"山为水精宫，藉花无尘埃。吟狂岳似动，笔落天琼瑰。伊余自乐道，不论才不才。有时鬼笑两三声，疑是大谢小谢李白来。","dynasty":"唐代","title":"山中作"}
{"author":"贯休","content":"□雷车雨滴阶声，寂寞焚香独闭扃。锦绣文章无路达，裤襦歌咏隔墙听。松声冷浸茶轩碧，苔点狂吞纳线青。唯有孤高江太守，不忘病客在禅灵。","dynasty":"唐代","title":"避地毗陵寒月上孙徽使君兼寄东阳王使君三首其三"}
{"author":"贯休","content":"满眼尽疮痍，相逢相对悲。乱阶犹未已，一柱若为支。堰茗蒸红枣，看花似好时。不知今日后，吾道竟何之。","dynasty":"唐代","title":"士马后见赤松舒道士"}
{"author":"贯休","content":"南北惟堪恨，东西实可嗟。常飞侵夏雪，何处有人家？风刮阴山薄，河推大岸斜。祗应寒夜梦，时见故园花。","dynasty":"唐代","title":"古塞下曲七首其四"}
{"author":"贯休","content":"湘水万馀里，师游芳草生。登山乞食后，无伴入云行。宿雨和花落，春牛拥雾耕。不知今夜月，何处听猿声。","dynasty":"唐代","title":"送僧之湖南"}
{"author":"贯休","content":"面如玉盘身八尺，燕语清狞战袍窄。古岳龙腥一匣霜，江上相逢双眼碧。冉冉春光方婉娩，黯然别我归稽巘.他年必帅邯郸儿，与我杀轻班定远。","dynasty":"唐代","title":"送越将归会稽"}
{"author":"贯休","content":"木落雨翛翛，桐江古岸头。拟归仙掌去，刚被谢公留。猛烧侵茶坞，残霞照角楼。坐来还有意，流水面前流。香刹通真观，楼台倚郡城。阴森古树气，粗淡老僧情。壁画连山润，仙钟扣月清。何须结西社，大道本无生。静室焚檀印，深炉烧铁瓶。茶和阿魏暖，火种柏根馨。数只飞来鹤，成堆读了经。何妨似支遁，骑马入青冥。不问赓桑子，唯师妙吉祥。等闲眠片石，不觉到斜阳。独自收槠叶，教童探柏瓤。王孙莫指笑，淡泊味还长。诗琢冰成句，多将大道论。人谁知此意，日日只关门。乳鼠穿荒壁，溪龟上净盆。因知无事贵，言外更无言。红黍饭溪苔，清吟茗数杯。只应唯道在，无意俟时来。树叠藏仙洞，山蒸足爆雷。从他嫌复笑，门更不曾开。蝉急野萧萧，山中信屡招。树香烹菌术，诗□□琼瑶。诸境教人认，荒榛引烧烧。吾皇礼金骨，谁□美南朝。露滴滴蘅茅，秋成爽气交。霜椑如蜜裹，□□似盐苞。浮藓侵蛩穴，微阳落鹤巢。还如山里日，门更绝人敲。堑鸟毛衣别，频来似爱吟。萧条秋病后，斑驳绿苔深。珠翠笼金像，风泉洒玉琴。孰知吾所适，终不是心心。芙蓉峰里居，关闭复何如。白玃兼花鹿，多年不见渠。红泉香滴沥，丹桂冷扶疏。唯有西溪叟，时时到弊庐。忆在山中日，为僧鬓欲衰。一灯常到晓，十载不离师。水汲冰溪滑，钟撞雪阁危。从来多自省，不学拟何为。囊非扑满器，门更绝人过。土井连冈冷，风帘迸叶多。村童顽似铁，山菜硬如莎。唯有前山色，窗中无奈何。","dynasty":"唐代","title":"桐江闲居作十二首"}
{"author":"贯休","content":"寻常看不见，花落树多苔。忽向高枝发，又从何处来。风清声更揭，月苦意弥哀。多少求名者，年年被尔催。","dynasty":"唐代","title":"新猿"}
{"author":"贯休","content":"巉岩玉九株，秀湿掩苍梧。祥瑞久不出，羲轩消得无。雨和高瀑浊，烧熁大槠枯。到此思归去，迢迢隔五湖。","dynasty":"唐代","title":"经费隐君旧宅"}
{"author":"贯休","content":"谁氏子丹青，毫端曲有灵。屹如山忽堕，爽似酒初醒。天马难拢勒，仙房久闭扃。若非如此辈，何以傲彤庭。","dynasty":"唐代","title":"观李翰林真二首其二"}
{"author":"贯休","content":"去年转斗阴山脚，生得单于却放却。今年深入于不毛，胡兵拔帐遗弓刀。男儿须展平生志，为国输忠合天地。甲穿虽即失黄金，剑缺犹能生紫气。塞草萋萋兵士苦，胡虏如今勿胡虏。封侯十万始无心，玉关凯入君看取。","dynasty":"唐代","title":"塞上曲二首其二"}
{"author":"贯休","content":"师院清无敌，师心智不知。腊高清眼细，闲甚白云卑。煮茗然枫枿，泥墙札祖碑。爱师终不及，谩住许多时。","dynasty":"唐代","title":"题师颖和尚院"}
{"author":"贯休","content":"师与雷居士，寻山道入闽。应将熊耳印，别授武夷君。崖罅仙棺出，江垠毒草分。他年相觅在，莫苦入深云。","dynasty":"唐代","title":"送缘有禅师与雷处士入武夷山"}
{"author":"贯休","content":"风恶波狂身似闲，满头霜雪背青山。相逢略问家何在，回指芦花满舍间。","dynasty":"唐代","title":"渔者"}
{"author":"贯休","content":"金册昭昭，列圣孤标。仲尼有言，巍巍帝尧。承天眷命，罔厥矜骄。四德炎炎，阶蓂不凋。永孚于休，垂衣飘飖.吾皇则之，小心翼翼。秉阳亭毒，不遑暇食。土阶苔绿，茅茨雪滴。君既天赋，相亦天锡。德輈金镜，以圣继圣。汉高将将，太宗兵柄。吾皇则之，日新德盛。朽索六马，罔坠厥命。熙熙蓼萧，块润风调。舞擎干羽，囿入刍荛。既玉其叶，亦金其枝。叶叶枝枝，百工允釐。享国如尧，不疑不疑。","dynasty":"唐代","title":"大蜀皇帝寿春节进尧铭舜颂二首。尧铭"}
{"author":"贯休","content":"匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。","dynasty":"唐代","title":"秋末入匡山船行八首其四"}
{"author":"贯休","content":"雨打繁暑尽，放怀步微凉。绿苔狂似人，入我白玉堂。堑鸟眠堪画，庭柽夜益香。唯应蕊宫子，时到虎溪傍。","dynasty":"唐代","title":"寄令狐郎中"}
{"author":"贯休","content":"崆峒老人专一一，黄梅真叟却无无。独坐松根石头上，四溟无限月轮孤。非色非空非不空，空中真色不玲珑。可怜卢大担柴者，拾得骊珠橐籥中。优钵罗花万劫春，频犁田地绝纤尘。道吾道者相招好，不是香林采叶人。","dynasty":"唐代","title":"道情偈三首"}
{"author":"贯休","content":"伊余龙钟归海涯，千山万水情自怡。梦公别我还上国，江边惨执行迟迟。向我道云中觅伴未得伴，又示我数首新诗尽是诗。只恐不如此，若如此如此，即须天子知。萧萧金吹荆门口，槐菊斗黄落叶走。前程胜事未可涯，但恐圭峰难入手。莲峰掌记韩拾遗，雁行雍穆世所稀。二十年前即别离，凭师一话吟朝饥。","dynasty":"唐代","title":"送梦上人归京"}
{"author":"贯休","content":"擎钵貌清羸，天寒出寺迟。朱门当大路，风雪立多时。似月心常净，如麻事不知。行人莫轻诮，古佛尽如斯。","dynasty":"唐代","title":"乞食僧"}
{"author":"贯休","content":"偷儿成大寇，处处起烟尘。黄叶满空宅，青山见俗人。妖星芒刺越，鬼哭势连秦。惆怅还惆怅，茫茫江海滨。","dynasty":"唐代","title":"经士马中作"}
{"author":"贯休","content":"白头为远客，常忆白云间。只觉老转老，不知闲是闲。花含宜细雨，室冷是深山。唯有霜台客，依依是往还。","dynasty":"唐代","title":"晚春寄吴融、于竞二侍郎"}
{"author":"贯休","content":"桑柘参桐竹，阴阴一径苔。更无他事出，祗有衲僧来。堑蚁争生食，窗经卷烧灰。可怜门外路，日日起尘埃。","dynasty":"唐代","title":"湖头别墅三首其二"}
{"author":"贯休","content":"喜继于悲锦水东，还乡仙骑却寻嵩。再烧良玉尧云动，方报深恩绛帐空。远道灵輀春欲尽，乱山羸马恨无穷。他年必立吾君侧，好把书绅答至公。","dynasty":"唐代","title":"春送赵文观送故合州座主神榇归洛"}
{"author":"贯休","content":"为口莫学阮嗣宗，不言是非非至公。为手须似朱云辈，折槛英风至今在。男儿结发事君亲，须斅前贤多慷慨。历数雍熙房与杜，魏公姚公宋开府。尽向天上仙宫闲处坐，何不却辞上帝下下土，忍见苍生苦苦苦。","dynasty":"唐代","title":"相和歌辞。阳春曲"}
{"author":"贯休","content":"珠殿香軿倚翠棱，寒栖吾道寄孙登。岂应肘后终无分，见说仙中亦有僧。云敛石泉飞险窦，月明山鼠下枯藤。还如华顶清谈夜，因有新诗寄郑弘。","dynasty":"唐代","title":"宿赤松山观题道人水阁兼寄郡守"}
{"author":"贯休","content":"松桂枝不动，阳乌飞半天。稻麻须结实，沙石欲生烟。毒气仍干扇，高枝不立蝉。旧山多积雪，归去是何年。","dynasty":"唐代","title":"苦热"}
{"author":"贯休","content":"见说武昌江上住，柏枯槐朽战时风。知师诗癖难医也，霜洒芦花明月中。","dynasty":"唐代","title":"秋末寄武昌一公"}
{"author":"贯休","content":"万境忘机是道华，碧芙蓉里日空斜。幽深有径通仙窟，寂寞无人落异花。掣电浮云真好喻，如龙似凤不须誇。君看江上英雄冢，只有松根与柏槎。","dynasty":"唐代","title":"山居诗二十四首其四"}
{"author":"贯休","content":"举世只堪吁，空知与道俱。论心齐至圣，对镜破凡夫。业王如云合，头低似箭驱。三清徒妄想，千载亦须臾。唯我流阳叟，深云领毳徒。尽骑香白象，皆握月明珠。寂寞排松榻，斓斑半雪须。苔侵长者论，岚蚀祖师图。翠巘金钟晓，香林宝月孤。兟兟齐白趾，赫赫共洪炉。山色锄难尽，松根踏欲无。难评传的的，须到不区区。撩舍新罗瘦，炉烟榾柮粗。烧畬平虎窟，分瀑入香厨。师去情何切，人间事莫拘。穿林宿古冢，踏叶揭空盂。无事终无事，令枯便合枯。他年相觅在，亦不是生苏。","dynasty":"唐代","title":"送僧入石霜"}
{"author":"贯休","content":"石垆金鼎红蕖嫩，香阁茶棚绿巘齐。坞烧崩腾奔涧鼠，岩花狼籍斗山鸡。蒙庄环外知音少，阮籍途穷旨趣低。应有世人来觅我，水重山叠几层迷。","dynasty":"唐代","title":"山居诗二十四首其二十一"}
{"author":"贯休","content":"至宝不自宝，照古还照今。仙人手胼胝，寥泬秋沈沈。不是十二面，不是百炼金。若非八彩眉，不可辄照临。即归玉案头，为君整冠簪。即居吾君手，照出天下心。恭闻太宗朝，此镜当宸襟。六合悬清光，万里无尘侵。此镜今又出，天地还得一。","dynasty":"唐代","title":"古镜词上刘侍郎"}
{"author":"贯休","content":"喷岚堆黛塞寒碧，窗前古雪如白石。临岐约我来不来，若来须拨红霞觅。红豆树间滴红雨，恋师不得依师住。世情世界愁杀人，锦绣谷中归舍去。","dynasty":"唐代","title":"将入匡山别芳昼二公二首（一作将入庐山别僧）"}
{"author":"贯休","content":"藤屦兼闽竹，吟行一水傍。树凉蝉不少，溪断路多荒。烧岳阴风起，田家浊酒香。登高吟更苦，微月出苍茫。","dynasty":"唐代","title":"秋晚野步"}
{"author":"贯休","content":"跳踯诸峰险，回翔万里空。争将金锁锁，那把玉笼笼。印缺香崩火，窗疏蝎吃风。永怀今已矣，吟坐雪濛濛。","dynasty":"唐代","title":"寄怀楚和尚二首其二"}
{"author":"贯休","content":"今人看此月，古人看此月。如何古人心，难向今人说。古人求禄以及亲，及亲如之何？忠孝为朱轮。今人求禄唯庇身，庇身如之何？恶木多斜文。斜文复斜文，颠窒何纷纷。","dynasty":"唐代","title":"对月作"}
{"author":"贯休","content":"荒乱抛深隐，飘零远寓居。片云无定所，得力是逢渠。瀑灂群公社，江崩古帝墟。终期再相见，招手复何如。","dynasty":"唐代","title":"寄澜公二首其二"}
{"author":"贯休","content":"为郎须塞诏，当路亦驱驱。贵不因人得，清还似句无。烧烟连野白，山药拶阶枯。想得征黄诏，如今已在途。务简趣难陪，清吟共绿苔。叶和秋蚁落，僧带野香来。留客朝尝酒，忧民夜画灰。终期冒风雪，江上见宗雷。","dynasty":"唐代","title":"秋寄李频使君二首"}
{"author":"贯休","content":"三四仙女儿，身著瑟瑟衣。手把明月珠，打落金色梨。","dynasty":"唐代","title":"梦游仙四首其二"}
{"author":"贯休","content":"之子逍遥尘世薄，格淡于云语如鹤。相见唯谈海上山，碧侧青斜冷相沓。芒鞋竹杖寒冻时，玉霄忽去非有期。僮担赤笼密雪里，世人无人留得之。想入红霞路深邃，孤峰纵啸仙飙起。星精聚观泣海鬼，月涌薄烟花点水。送君丁宁有深旨，好寻佛窟游银地。雪眉衲僧皆正气，伊昔贞白先生同此意。若得神圣之药，即莫忘远相寄。","dynasty":"唐代","title":"寒月送玄士入天台"}
{"author":"贯休","content":"百万精兵动，参差便渡辽。如何好白日，亦照此天骄。远树深疑贼，惊蓬迥似雕。凯歌何日唱，碛路共天遥。","dynasty":"唐代","title":"古其三"}
{"author":"贯休","content":"一听玄音下竹亭，却思窗雪与囊萤。只将清净酬恩德，敢信文章有性灵。梦历山床闻鹤语，吟思海月上沙汀。不堪回首沧江上，万仞庐峰在杳冥。","dynasty":"唐代","title":"寄匡山大愿和尚"}
{"author":"贯休","content":"索索复索索，无凭却有凭。过溪遭恶雨，乞食得干菱。只有山相伴，终无事可仍。如逢梅岭旦，向道只宁馨。","dynasty":"唐代","title":"送衲僧之江西"}
{"author":"贯休","content":"鸟外尘中四十秋，亦曾高挹汉诸侯。如斯标致虽清拙，大丈夫儿合自由。紫朮黄菁苗蕺蕺，锦囊香麝语啾啾。终须心到曹溪叟，千岁槠根雪满头。","dynasty":"唐代","title":"山居诗二十四首其六"}
{"author":"贯休","content":"失意穷边去，孤城值晚春。黑山霞不赤，白日鬼随人。角咽胡风紧，沙昏碛月新。明时至公在，回首莫因循。","dynasty":"唐代","title":"送友人下第游边"}
{"author":"贯休","content":"白桑红椹莺咽咽，面揉玉尘饼挑雪。将为数日已一月，主人于我特地切。","dynasty":"唐代","title":"书倪氏屋壁三首其二"}
{"author":"贯休","content":"梦到海中山，入个白银宅。逢见一道士，称是李八伯。三四仙女儿，身著瑟瑟衣。手把明月珠，打落金色梨。车渠地无尘，行至瑶池滨。森森椿树下，白龙来嗅人。宫殿峥嵘笼紫气，金渠玉砂五色水。守阍仙婢相倚睡，偷摘蟠桃几倒地。","dynasty":"唐代","title":"梦游仙四首"}
{"author":"贯休","content":"一种为春禽，花中开羽翼。如何此鸟身，便是黄金色。黄金色，若逢竹实终不食。","dynasty":"唐代","title":"黄莺"}
{"author":"贯休","content":"机忘室亦空，静与沃洲同。唯有半庭竹，能生竟日风。思山海月上，出定印香终。继后传衣者，还须立雪中。","dynasty":"唐代","title":"题简禅师院"}
{"author":"贯休","content":"羡师游五顶，乞食值年丰。去去谁为侣，栖栖力已充。浊河高岸拆，衰草古城空。必到华严寺，凭师问辨公。","dynasty":"唐代","title":"送僧游五台"}
{"author":"贯休","content":"渚宫遥落日，相送碧江湄。陟也须为相，天乎更赞谁。风高樯力出，霞热鸟行迟。此去多来客，无忘慰所思。","dynasty":"唐代","title":"送令狐焕赴阙"}
{"author":"贯休","content":"谁氏子丹青，毫端曲有灵。屹如山忽堕，爽似酒初醒。天马难拢勒，仙房久闭扃。若非如此辈，何以傲彤庭。","dynasty":"唐代","title":"观李翰林真二首其二"}
{"author":"贯休","content":"昔事堪惆怅，谈玄爱白牛。千场花下醉，一片梦中游。耕避初平石，烧残沈约楼。无因更重到，且副济川舟。","dynasty":"唐代","title":"和韦相公话婺州陈事"}
{"author":"贯休","content":"二公俱作者，其奈亦迂儒。且有诸峰在，何将一第吁。句还如菡萏，谁复赠襜褕。想得重泉下，依前与众殊。役思曾冲尹，多言阻国亲。桂枝何所直，陋巷不胜贫。马病唯汤雪，门荒劣有人。伊余吟亦苦，为尔一眉嚬。","dynasty":"唐代","title":"读刘得仁、贾岛集二首"}
{"author":"贯休","content":"冷冽苍黄风似劈，雪骨冰筋满瑶席。庭松流污相抵吃，霜絮重裘火无力。孤峰地炉烧白枥，庞眉道者应相忆。倏忽维阳岁云暮，寂寥不觉成章句。惟应将寄蕊珠宫，禅刹云深一来否。","dynasty":"唐代","title":"寄高员外"}
{"author":"贯休","content":"离恨如旨酒，古今饮皆醉。只恐长江水，尽是儿女泪。伊余非此辈，送人空把臂。他日再相逢，清风动天地。","dynasty":"唐代","tags":"爱情，别离，警示","title":"古离别"}
{"author":"贯休","content":"主圣臣贤日，求名莫等闲。直须诗似玉，不用力如山。草白兵初息，年丰驾已还。凭将安养意，一说向曾颜。","dynasty":"唐代","title":"送陈秀才赴举兼寄韩舍人"}
{"author":"贯休","content":"二子依公子，鸡鸣狗盗徒。青云十上苦，白发一茎无。风涩潮声恶，天寒角韵孤。别离千万里，何以慰荣枯。","dynasty":"唐代","title":"怀钱唐罗隐、章鲁封"}
{"author":"贯休","content":"折桂文如锦，分忧力若春。位高空倚命，诗妙古无人。有感禾争熟，无私吏尽贫。野人如有幸，应得见陶钧。","dynasty":"唐代","title":"上宋使君"}
{"author":"贯休","content":"貌古眉如雪，看经二十霜。寻常对诗客，只劝疗心疮。炭火邕湖滢，山晴紫竹凉。怡然无一事，流水自汤汤。","dynasty":"唐代","title":"赠景和尚院"}
{"author":"贯休","content":"雪泥露金冰滴瓦，枫柽火著僧留坐。忽睹逋翁一轴歌，始觉诗魔辜负我。花飞飞，雪霏霏，三珠树晓珠累累。妖狐爬出西子骨，雷车拶破织女机。忆昔鄱阳寺中见一碣，逋翁词兮逋翁札。庾翼未伏王右军，李白不知谁拟杀。别，别，若非仙眼应难别。不可说，不可说，离乱乱离应打折。","dynasty":"唐代","title":"读顾况歌行"}
{"author":"贯休","content":"冬风吹草木，亦吹我病根。故人久不来，冷落如丘园。聃龙与摩诘，吁叹非不闻。顾惟年少时，未合多忧勤。风钟远孤枕，雪水流冻痕。空馀微妙心，期空静者论。胸中有一物，旅拒复攻击。向下还上来，唯疑是肺石。山童顽且小，用之复何益。教洗煮茶铛，雪团打邻壁。宛转无好姿，裴回更何适。庭前早梅树，坐见花尽碧。屋老多鼠窠，窗卑露山脊。近来胸中物，已似输药力。微吟复微吟，依稀似庄舄。","dynasty":"唐代","title":"冬末病中作二首"}
{"author":"贯休","content":"茫茫复茫茫，满眼皆埃尘。莫言白发多，茎茎是愁筋。未达苦雕伪，及达多不仁。浅深与高低，尽能生棘榛。茫茫四大愁杀人。","dynasty":"唐代","title":"茫茫曲"}
{"author":"贯休","content":"我有一面镜，新磨似秋月。上唯金膏香，下状骊龙窟。等闲不欲开，丑者多不悦。或问几千年，轩辕手中物。","dynasty":"唐代","title":"古镜词"}
{"author":"贯休","content":"有叟有叟，居岳之室。忽振金汤，下彼巉崒。闻蜀风景，地宁得一。富人侯王，旦奭摩诘。龙角日角，紫气盘屈。揭日月行，符汤禹出。天步孔艰，横流犯跸。穆穆蜀俗，整整师律。髯发垂雪，忠贞贯日。四人苏活，万里丰谧。无雨不膏，有露皆滴。有叟有叟，无实行实。一瓶一衲，既朴且质。幸蒙顾盼，词暖恩郁。轩镜光中，愿如善吉。","dynasty":"唐代","title":"大蜀高祖潜龙日献陈情偈颂"}
{"author":"贯休","content":"撑船碧江上，春日何迟迟。汀花最深处，拾得鸳鸯儿。渔父无忧苦，水仙亦何别。眠在绿苇边，不知钓筒发。樵叟无忧苦，地仙亦何别。茆屋岸花中，弄孙头似雪。扣舷得新诗，茶煮桃花水。n5々数片帆，去去殊未已。仁政无不及，乳獭将子行。谁家苦竹林，中有读书声。","dynasty":"唐代","title":"上冯使君五首"}
{"author":"贯休","content":"赤芦盖屋低压恰，沙涨柴门水痕叠。黄鸡青犬花蒙笼，渔女渔儿扫风叶。有叟相逢带秋醉，自拔船桩色无愧。前山脚下得鱼多，恶浪堆中尽头睡。但得忘筌心自乐，肯羡前贤钓清渭。终须画取挂秋堂，与尔为邻有深意。","dynasty":"唐代","title":"渔家"}
{"author":"贯休","content":"红藕映嘉鲂，澄池照孤坐。池痕放文彩，雨气增慵堕。山翁寄朮药，幸得秋病可。终召十七人，云中备香火。","dynasty":"唐代","title":"闲居拟齐梁四首其三"}
{"author":"贯休","content":"雨打繁暑尽，放怀步微凉。绿苔狂似人，入我白玉堂。堑鸟眠堪画，庭柽夜益香。唯应蕊宫子，时到虎溪傍。","dynasty":"唐代","title":"寄令狐郎中"}
{"author":"贯休","content":"阳乌烁万物，草木怀春恩。茫茫尘土飞，培壅名利根。我本是蓑笠，幼知天子尊。学为毛氏诗，亦多直致言。不慕需臑类，附势同崩奔。唯寻桃李蹊，去去长者门。","dynasty":"唐代","title":"古意九首其二"}
{"author":"贯休","content":"常忆清泠子，深云种早禾。万缘虽不涉，一句子如何。踪迹诸峰匝，衣裳老虱多。江头无事也，终必到烟萝。","dynasty":"唐代","title":"寄清泠山道人"}
{"author":"贯休","content":"梨栗鸟啾啾，高歌若自由。人谁知此意，旧业在湖头。饥鼠掀菱壳，新蝉避栗皱。不知江海上，戈甲几时休。桑柘参桐竹，阴阴一径苔。更无他事出，只有衲僧来。堑蚁争生食，窗经卷烧灰。可怜门外路，日日起尘埃。南北如仙境，东西似画图。园飞青啄木，檐挂白蜘蛛。邻叟教修废，牛童与纳租。寄言来往客，不用问荣枯。","dynasty":"唐代","title":"湖头别墅三首"}
{"author":"贯休","content":"古庙积烟萝，威灵及物多。因知曹孟德，争奈此公何。树古雷痕剥，碑荒篆画讹。今朝冥祷祝，只望息干戈。","dynasty":"唐代","title":"经先主庙作"}
{"author":"贯休","content":"僻居人不到，吾道本来孤。山色园中有，诗魔象外无。霜禾连岛赤，烟草倚桥枯。何必求深隐，门前似画图。","dynasty":"唐代","title":"秋晚野居"}
{"author":"贯休","content":"见说武昌江上住，柏枯槐朽战时风。知师诗癖难医也，霜洒芦花明月中。","dynasty":"唐代","title":"秋末寄武昌一公"}
{"author":"贯休","content":"君子称一善，馨香遍九垓。小人妒一善，处处生嫌猜。口如暴死人，铁尺拗不开。稂莠蚀田髓，积阴成冬雷。因知咋舌人，千古空悠哉。","dynasty":"唐代","title":"偶作"}
{"author":"贯休","content":"匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。","dynasty":"唐代","title":"秋末入匡山船行八首其四"}
{"author":"贯休","content":"千峰映碧湘，真隐此中藏。饼不煮石吃，眉应似发长。风榸支酒瓮，鹤虱落琴床。虽斅忘机者，斯人尚未忘。见说祝融峰，擎天势似腾。藏千寻瀑布，出十八高僧。古路无人迹，新霞出石棱。终期将尔叟，一一月中登。","dynasty":"唐代","title":"怀南岳隐士二首（一作赠隐者）"}
{"author":"贯休","content":"碛中有阴兵，战马时惊蹶。轻猛李陵心，摧残苏武节。黄金锁子甲，风吹色如铁。十载不封侯，茫茫向谁说。","dynasty":"唐代","title":"鼓吹曲辞战城南二首其二"}
{"author":"贯休","content":"万事归一衲，曹溪初去寻。从来相狎辈，尽不是知音。乞食林花落，穿云翠巘深。终希重一见，示我祖师心。","dynasty":"唐代","title":"送智光禅伯"}
{"author":"贯休","content":"昔住匡庐北，无人知姓名。侵云收谷粟，引蚁上柑橙。寒雨雪兼落，枯林虎独行。谁能将白发，共向此中生。","dynasty":"唐代","title":"秋末怀旧山"}
{"author":"贯休","content":"诗业务经纶，新皆意外新。因知登第榜，不著不平人。句得孤舟月，心飞九陌尘。明年相贺日，应到曲江滨。","dynasty":"唐代","title":"送李铏赴举"}
{"author":"贯休","content":"送迎经几国，多化帝王心。电激青莲目，环垂紫磨金。眉根霜入细，梵夹蠹难侵。必似陀波利，他年不可寻。","dynasty":"唐代","title":"遇五天僧入五台五首其五"}
{"author":"贯休","content":"玉节金珂响似雷，水晶宫殿步裴回。只缘支遁谈经妙，所以许询都讲来。帝释镜中遥仰止，魔军殿上动崔巍。千重香拥龙鳞立，五种风生锦绣开。宽似大溟生日月，秀如四岳出尘埃。一条紫气随高步，九色仙花落古台。谢太傅须同八凯，姚梁公可并三台。登楼喜色禾将熟，望国诚明首不回。驾驭英雄如赤子，雌黄贤哲贡琼瑰。六条消息心常苦，一剑晶荧敌尽摧。木铎声中天降福，景星光里地无灾。百千民拥听经座，始见重天社稷才。","dynasty":"唐代","title":"蜀王入大慈寺听讲（天复三年作）"}
{"author":"贯休","content":"有美一人兮婉如清扬，识曲别音兮令姿煌煌。绣袂捧琴兮登君子堂，如彼萱草兮使我忧忘。欲赠之以紫玉尺，白银珰，久不见之兮湘水茫茫。","dynasty":"唐代","title":"相和歌辞。善哉行"}
{"author":"贯休","content":"得罪唯惊恩未酬，夷陵山水称闲游。人如八凯须当国，猿到三声不用愁。花落扁舟香冉冉，草侵公署雨修修。因人好寄新诗好，不独江东有沃州。","dynasty":"唐代","title":"送薛侍郎贬峡州司马"}
{"author":"贯休","content":"雪岭顶危坐，乾坤四顾低。河横于阗北，日落月支西。水石香多白，猿猱老不啼。空馀忍辱草，相对色萋萋。","dynasty":"唐代","title":"遇五天僧入五台五首其二"}
{"author":"贯休","content":"三千功未了，大道本无程。好共禅师好，常将药犬行。石门红藓剥，柘坞白云生。莫认无名是，无名已是名。","dynasty":"唐代","title":"寄四明闾丘道士二首其二"}
{"author":"贯休","content":"真宰动洪炉，万物皆消息。唯有三珠树，不用东风力。君子天庙器，头骨何巉崱。海内久闻名，江西偶相识。谁不有诗机，麟龙不解织。谁不有心地，兰茝不曾植。多君二俱作，独立千仞壁。话道出先天，凭师动臻极。青霄雁行律，红露荆花滴。偶然成远别，别后长相忆。行至鄱阳郡，又见谢安石。留我遇残冬，身心苦恬寂。江上春又至，引颈山空积。何日再相逢，天香满瑶席。","dynasty":"唐代","title":"寄韩团练"}
{"author":"贯休","content":"一宿兰堂接上才，白雪归去几裴回。黛青峰朵孤吟后，雪白猿儿必寄来。帘卷茶烟萦堕叶，月明棋子落深苔。明朝江上空回首，始觉清风不可陪。","dynasty":"唐代","title":"将入匡山宿韩判官宅"}
{"author":"贯休","content":"暮角含风雨气曛，寂寥莓翠上衣巾。道情不向莺花薄，诗意自如天地春。梦入乱峰仍履雪，吟看芳草只思人。手中孤桂月中在，来听泉声莫厌频。","dynasty":"唐代","title":"春末寄周琏"}
{"author":"贯休","content":"德符唐德瑞通天，曾叱谗谀玉座前。千袭彩衣宫锦薄，数床御札主恩偏。出师暂放张良箸，得罪惟撑范蠡船。未报君恩终必报，不妨金地礼青莲。","dynasty":"唐代","title":"绣州张相公见访"}
{"author":"贯休","content":"一诏群公起，移山四海闻。因知丈夫事，须佐圣明君。白酒全倾瓮，蒲轮半载云。从兹居谏署，笔砚几人焚。","dynasty":"唐代","title":"闻征四处士"}
{"author":"贯休","content":"贵逼人来不自由，龙骧凤翥势难收。满堂花醉三千客，一剑霜寒十四州。鼓角揭天嘉气冷，风涛动地海山秋。东南永作金天柱，谁羡当时万户侯。","dynasty":"唐代","tags":"写人，赞美","title":"献钱尚父"}
{"author":"贯休","content":"樵叟无忧苦，地仙亦何别。茆屋岸花中，弄孙头似雪。","dynasty":"唐代","title":"上冯使君五首其三"}
{"author":"贯休","content":"二子无消息，多应各自耕。巴江思杜甫，漳水忆刘桢。白发应全白，生涯作么生。寄书多不达，空念重行行。","dynasty":"唐代","title":"怀周朴、张为"}
{"author":"贯休","content":"律中麟角者，高淡出尘埃。芳草不曾触，几生如此来。壑风吹磬断，杉露滴花开。如结林中社，伊余亦愿陪。","dynasty":"唐代","title":"题峄桐律师院"}
{"author":"贯休","content":"至境心为造化功，一枝青竹四弦风。寥寥双耳更深后，如在缑山明月中。","dynasty":"唐代","title":"风琴"}
{"author":"贯休","content":"积翠藏一叟，常思未得游。不知在岩下，为复在峰头。苔上枯藤笐，泉淋破石楼。伊余更何事，不学此翁休。","dynasty":"唐代","title":"寄紫阁隐者"}
{"author":"贯休","content":"雁雁叶纷纷，行人岂易闻。千山与万水，何处更逢君。貌不长如玉，人生只似云。倘经三祖寺，一为礼龛坟。","dynasty":"唐代","title":"送人归夏口"}
{"author":"贯休","content":"机生机，巧生巧，心镬烘烘日煎炒。闯蜀眉嚬游海岛，扶桑椹熟金乌饱。金乌饱，飞复飞，四天下人眼眙眙。","dynasty":"唐代","title":"偶作五首其二"}
{"author":"贯休","content":"九天宫上圣，降世共昭回。万汇须亭毓，群仙送下来。承乾当否极，庶事尽康哉。只有羲轩比，其馀不可陪。","dynasty":"唐代","title":"寿春进祝圣七首。千载降祥"}
{"author":"贯休","content":"百千万亿偈，共他勿交涉。所以那老人，密传与迦叶。吾师得此法，不论劫不劫。去矣不可留，无踪若为蹑。","dynasty":"唐代","title":"闻无相道人顺世五首其五"}
{"author":"贯休","content":"荒寺雨微微，空堂独掩扉。高吟多忤俗，此貌若为饥。旅梦遭鸿唤，家山被贼围。空馀老莱子，相见独依依。","dynasty":"唐代","title":"避地寄高蟾"}
{"author":"贯休","content":"机忘室亦空，静与沃洲同。唯有半庭竹，能生竟日风。思山海月上，出定印香终。继后传衣者，还须立雪中。","dynasty":"唐代","title":"题简禅师院"}
{"author":"贯休","content":"气与非常合，常人争得知。直须穷到底，始是出家儿。阁雀衔红粟，邻僧背古碑。祗应王与谢，时有沃州期。","dynasty":"唐代","title":"秋居寄王相公三首其三"}
{"author":"贯休","content":"君不见山高海深人不测，古往今来转青碧。浅近轻浮莫与交，池卑只解生荆棘。谁道黄金如粪土，张耳陈馀断消息。行路难，行路难，君自看。","dynasty":"唐代","title":"杂曲歌辞其五"}
{"author":"贯休","content":"几载阻兵荒，一名终不忘。还冲猛风雪，如画冷朝阳。句好慵将出，囊空却不忙。明年公道日，去去必穿杨。","dynasty":"唐代","title":"送卢秀才应举"}
{"author":"贯休","content":"得力未得力，高吟夏又残。二毛非自出，万事到诗难。蝉见木叶落，雷将雨气寒。何妨槌琢后，更献至公看。","dynasty":"唐代","title":"怀薛尚书兼呈东阳王使君"}
{"author":"贯休","content":"牛儿小，牛女少，抛牛沙上斗百草，锄陇老人又太老。薄烟漠漠覆桑枣，戴嵩醉后取次扫。","dynasty":"唐代","title":"春野作五首其五"}
{"author":"贯休","content":"珠殿香軿倚翠棱，寒栖吾道寄孙登。岂应肘后终无分，见说仙中亦有僧。云敛石泉飞险窦，月明山鼠下枯藤。还如华顶清谈夜，因有新诗寄郑弘。","dynasty":"唐代","title":"宿赤松山观题道人水阁兼寄郡守"}
{"author":"贯休","content":"茶烹绿乳花映帘，撑沙苦笋银纤纤。窗中山色青翠粘，主人于我情无厌。白桑红椹莺咽咽，面揉玉尘饼挑雪。将为数日已一月，主人于我特地切。水娇草媚掩山路，睡槎鸳鸯如画作。春光霭霭忽已暮，主人刚地不放去。","dynasty":"唐代","title":"书倪氏屋壁三首"}
{"author":"贯休","content":"白雁兼羌笛，几年垂泪听。阴风吹杀气，永日在青冥。远戍秋添将，边烽夜杂星。嫖姚头半白，犹自看兵经。","dynasty":"唐代","title":"古塞上曲七首其三"}
{"author":"贯休","content":"师与雷居士，寻山道入闽。应将熊耳印，别授武夷君。崖罅仙棺出，江垠毒草分。他年相觅在，莫苦入深云。","dynasty":"唐代","title":"送缘有禅师与雷处士入武夷山"}
{"author":"贯休","content":"闲步不觉远，萧萧木落初。诗情抛阃阈，江影动襟裾。阁北鸿行出，霞西雨脚疏。金峰秋更好，乞取又何如。","dynasty":"唐代","title":"秋晚野步"}
{"author":"贯休","content":"蜀魄关关花雨深，送师冲雨到江浔。不能更折江头柳，自有青青松柏心。","dynasty":"唐代","tags":"春天，送别，写景","title":"春送僧"}
{"author":"贯休","content":"沃州那不住，一别许多时。几度怀君夜，相逢出梦迟。瓶担千丈瀑，偈是七言诗。若向罗浮去，伊余亦愿随。","dynasty":"唐代","title":"喜不思上人来"}
{"author":"贯休","content":"陋巷冬将尽，东风细杂篮。解牵窗梦远，先是涧梅谙。茶癖金铛快，松香玉露含。书斋山帚撅，盘馔药花甘。雅得琴中妙，常挪脸似酣。雪消闻苦蛰，气候似宜蚕。密勿须清甲，朝归绕碧潭。丹心空拱北，新作继周南。竹杖无斑点，纱巾不著簪。大朝名益重，后进力皆覃。至理虽亡一，臣时亦说三。不知门下客，谁上晏婴骖。","dynasty":"唐代","title":"和毛学士舍人早春"}
{"author":"贯休","content":"一生只著一麻衣，道业还欺习彦威。手把新诗说山梦，石桥天柱雪霏霏。只是危吟坐翠层，门前岐路自崩腾。青云名士时相访，茶煮西峰瀑布冰。","dynasty":"唐代","title":"题兰江言上人院二首"}
{"author":"贯休","content":"万境忘机是道华，碧芙蓉里日空斜。幽深有径通仙窟，寂寞无人落异花。掣电浮云真好喻，如龙似凤不须誇。君看江上英雄冢，只有松根与柏槎。","dynasty":"唐代","title":"山居诗二十四首其四"}
{"author":"贯休","content":"君不见道傍废井生古木，本是骄奢贵人屋。几度美人照影来，素绠银瓶濯纤玉。云飞雨散今如此，绣闼雕甍作荒谷。沸渭笙歌君莫誇，不应常是西家哭。休说遗编行者几，至竟终须合天理。败他成此亦何功，苏张终作多言鬼。行路难，行路难，不在羊肠里。","dynasty":"唐代","title":"杂曲歌辞其三"}
{"author":"贯休","content":"满眼尽疮痍，相逢相对悲。乱阶犹未已，一柱若为支。堰茗蒸红枣，看花似好时。不知今日后，吾道竟何之。","dynasty":"唐代","title":"士马后见赤松舒道士"}
{"author":"贯休","content":"昔住匡庐北，无人知姓名。侵云收谷粟，引蚁上柑橙。寒雨雪兼落，枯林虎独行。谁能将白发，共向此中生。","dynasty":"唐代","title":"秋末怀旧山"}
{"author":"贯休","content":"花岛相逢满袖云，藉花论道过金巾。腾腾又入仙山去，只恐是青城丈人。","dynasty":"唐代","title":"道士"}
{"author":"贯休","content":"美如仙鼎金，清如纤手琴。孙登啸一声，缥缈不可寻。但觉神洋洋，如入三昧林。释手复在手，古意深复深。惭无英琼瑶，何以酬知音。","dynasty":"唐代","title":"拟齐梁酬所知见赠二首其二"}
{"author":"贯休","content":"世乱君巡狩，清贤又告亡。星辰皆有角，日月略无光。金柱连天折，瑶阶被贼荒。令人转惆怅，无路问苍苍。宗社运微衰，山摧甘井枯。不知千载后，更有此人无。政入龚黄甲，诗轻沈宋徒。受恩酬未得，不觉只长吁。傥在扶天步，重兴古国风。还如齐晏子，再见狄梁公。棠树梅溪北，佳城舜庙东。谁修循吏传，对此莫匆匆。","dynasty":"唐代","title":"闻王慥常侍卒三首"}
{"author":"贯休","content":"大道贵无心，圣贤为始慕。秋空共澄洁，美玉同贞素。伟哉桐江守，雌黄出金口。为文能废兴，谈道弭空有。雪林槁枯者，坐石听亦久。还疑紫磨身，成居灵运后。","dynasty":"唐代","title":"拟齐梁体寄冯使君三首其三"}
{"author":"贯休","content":"一诏群公起，移山四海闻。因知丈夫事，须佐圣明君。白酒全倾瓮，蒲轮半载云。从兹居谏署，笔砚几人焚。","dynasty":"唐代","title":"闻征四处士"}
{"author":"贯休","content":"只报精兵过大河，东西南北杀人多。可怜白日浑如此，来似蝗虫争奈何。天意岂应容版乱，人心都改太凋讹。不胜惆怅还惆怅，一曲东风月胯歌。","dynasty":"唐代","title":"东阳罹乱后怀王慥使君五首其二"}
{"author":"贯休","content":"善为尔诸身，行为尔性命。祸福必可转，莫悫言前定。见人之得，如己之得，则美无不克。见人之失，如己之失，是亨贞吉。反此之徒，天鬼必诛。福先祸始，好杀灭纪，不得不止。守谦寡欲，善善恶恶，不得不作。无见贵热，谄走蹩躠.无轻贱微，上下相依。古圣著书，矻矻孳孳。忠孝信行，越食逾衣。生天地间，未或非假。身危彩虹，景速奔马。胡不自强，将升玉堂。胡为自坠，言虚行伪。艳殃尔寿须戒，酒腐尔肠须畏。励志须至，扑满必破。非莫非于饰非，过莫过于文过。及物阴功，子孙必封。无恃文学，是司奇薄。患随不忍，害逐无足。一此一彼，谐宫合徵。亲仁下问，立节求己。恶木之阴匪阴，盗泉之水匪水。世孚草草，能生几几。直须如冰如玉，种桃种李。嫉人之恶，酬恩报义。忽己之慢，成人之美。毋担虚誉，无背至理。恬和愻畅，冲融终始。天人之行，尽此而已。丁宁丁宁，戴发含齿。","dynasty":"唐代","title":"续姚梁公坐右铭"}
{"author":"贯休","content":"诸葛子作者，诗曾我细看。出山因觅孟，踏雪去寻韩。谬独哭不错，常流饮实难。知音知便了，归去旧江干。","dynasty":"唐代","title":"怀诸葛珏"}
{"author":"贯休","content":"我有白云琴，朴斲天地精。俚耳不使闻，虑同众乐听。指指法仙法，声声圣人声。一弹四时和，再弹中古清。庭前梧桐枝，飒飒南风生。还希师旷怀，见我心不轻。","dynasty":"唐代","title":"上裴大夫二首其二"}
{"author":"贯休","content":"一庵冥目在穹冥，菌枕松床藓阵青。乳鹿暗行柽径雪，瀑泉微溅石楼经。闲行不觉过天井，长啸深能动岳灵。应恐无人知此意，非凡非圣独醒醒。","dynasty":"唐代","title":"山居诗二十四首其十六"}
{"author":"贯休","content":"常思红石子，独自住山椒。窗外猩猩语，炉中姹姹娇。乳香诸洞滴，地秀众峰朝。曾见奇人说，烟霞恨太遥。弋者终何慕，高吟坐绿鳌。烧侵姜芋窖，僧与水云袍。竹鞘畬刀缺，松枝猎箭牢。何时一相见，清话擘蟠桃。","dynasty":"唐代","title":"怀武夷红石子二首"}
{"author":"贯休","content":"拥翠扪萝山屐轻，飘飖红旆在青冥。仙科朱绂言非贵，溪鸟林泉癖爱听。古桂林边棋局湿，白云堆里茗烟青。因思庐岳弥天客，手把金书倚石屏。","dynasty":"唐代","title":"陪冯使君游六首。登干霄亭"}
{"author":"贯休","content":"常思李太白，仙笔驱造化。玄宗致之七宝床，虎殿龙楼无不可。一朝力士脱靴后，玉上青蝇生一个。紫皇殿前五色麟，忽然掣断黄金锁。五湖大浪如银山，满船载酒挝鼓过。贺老成异物，颠狂谁敢和。宁知江边坟，不是犹醉卧。","dynasty":"唐代","title":"古意九首其八"}
{"author":"贯休","content":"岚嫩风轻似碧纱，雪楼金像隔烟霞。葛苞玉粉生香垄，菌簇银钉满净楂。举世只知嗟逝水，无人微解悟空花。可怜扰扰尘埃里，双鬓如银事似麻。","dynasty":"唐代","title":"山居诗二十四首其十四"}
{"author":"贯休","content":"昔时昔时洛城人，今作茫茫洛城尘。我闻富有石季伦，楼台五色干星辰。乐如天乐日夜闻，锦姝绣妾何纷纷。真珠帘中，姑射神人。文金线玉，香成暮云。孙秀若不杀，晋室应更贫。伊水削行路，冢石花磷磷。苍茫金谷园，牛羊龁荆榛。飞鸟好羽毛，疑是绿珠身。","dynasty":"唐代","title":"洛阳尘"}
{"author":"贯休","content":"有金张族，骄奢相续。琼树玉堂，雕墙绣毂。纨绮杂杂，钟鼓合合。美人如白牡丹花，半日只舞得一曲。乐不乐，足不足，争教他爱山青水绿。如神若仙，似兰同雪。乐戒于极，胡不知辍。只欲更缀上落花，恨不能把住明月。太山肉尽，东海酒竭。佳人醉唱，敲玉钗折。宁知耘田车水翁，日日日灸背欲裂。","dynasty":"唐代","title":"富贵曲二首"}
{"author":"贯休","content":"厚于铁围山上铁，薄似双成仙体缬。蜀机凤雏动蹩躠，珊瑚枝枝撑著月。王恺家中藏难掘，颜回饥僝愁天雪。古松直笔雷不折，雪衣女啄蟠桃缺。珮入龙宫步迟迟，绣帘银殿何参差，即不知骊龙失珠知不知。","dynasty":"唐代","title":"还举人歌行卷"}
{"author":"贯休","content":"绣林锦野，春态相压。谁家少年，马蹄蹋蹋。斗鸡走狗夜不归，一掷赌却如花妾。惟云不颠不狂，其名不彰，悲夫！木落萧萧，蛩鸣唧唧。不觉朱蔫脸红，霜劫鬓漆。世途多事，泣向秋日。方吟少壮不努力，老大徒伤悲，如何？","dynasty":"唐代","title":"杂曲歌辞。轻薄篇二首"}
{"author":"贯休","content":"秦之无道兮四海枯，筑长城兮遮北胡。筑人筑土一万里，杞梁贞妇啼呜呜。上无父兮中无夫，下无子兮孤复孤。一号城崩塞色苦，再号杞梁骨出土。疲魂饥魄相逐归，陌上少年莫相非。","dynasty":"唐代","title":"杂曲歌辞。杞梁妻"}
{"author":"贯休","content":"烟浪漾秋色，高吟似有邻。一轮湘渚月，万古独醒人。岸湿穿花远，风香祷庙频。只应谀佞者，到此不伤神。","dynasty":"唐代","title":"晚泊湘江作（一作晚泊湘江怀古）"}
{"author":"贯休","content":"百虑片帆下，风波极目看。吴山兼鸟没，楚色入衣寒。过此愁人处，始知行路难。夕阳沙岛上，回首一长叹。","dynasty":"唐代","title":"春过鄱阳湖"}
{"author":"贯休","content":"鸟外更谁亲，诸峰即四邻。白头寒枕石，青衲烂无尘。橡栗堆行径，猿猴绕定身。傥然重结社，愿作扫坛人。","dynasty":"唐代","title":"寄僧野和尚"}
{"author":"贯休","content":"巨浸东隅极，山吞大野平。因知吴相恨，不尽海涛声。黑气腾蛟窟，秋云入战城。游人千万里，过此白髭生。","dynasty":"唐代","title":"秋过钱塘江"}
{"author":"贯休","content":"搔首复搔首，孤怀草萋萋。春光已满目，君在西山西。堑水成文去，庭柯擎翠低。所思不可见，黄鸟花中啼。","dynasty":"唐代","title":"春寄西山陈陶"}
{"author":"贯休","content":"山兄诗癖甚，寒夜更何为。觅句唯顽坐，严霜打不知。石膏粘木屐，崖蜜落冰池。近见禅僧说，生涯胜往时。","dynasty":"唐代","title":"思匡山贾匡（一作寒夜思庐山贾生）"}
{"author":"贯休","content":"一叶一竿竹，眉须雪欲零。陆应无祖业，香必是伊腥。儿亦名鱼鹧，歌称我洞庭。回头深自愧，旧业近沧溟。","dynasty":"唐代","title":"渔父"}
{"author":"贯休","content":"冷冽苍黄风似劈，雪骨冰筋满瑶席。庭松流污相抵吃，霜絮重裘火无力。孤峰地炉烧白枥，庞眉道者应相忆。倏忽维阳岁云暮，寂寥不觉成章句。惟应将寄蕊珠宫，禅刹云深一来否。","dynasty":"唐代","title":"寄高员外"}
{"author":"贯休","content":"霜锋擗石鸟雀聚，帆冻阴飙吹不举。芬陀利香释驎虎，幡幢冒雪争迎取。春光主，芙蓉堂窄堆花乳，手提金桴打金鼓。天花娉婷下如雨，狻猊座上师子语。苦却乐，乐却苦，卢至黄金忽如土。","dynasty":"唐代","title":"送颢雅禅师"}
{"author":"贯休","content":"伊余本是胡为者，采蕈锄茶在穷野。偶披蓑笠事空王，馀力为文拟何谢。少年心在青云端，知音满地皆龙鸾。遽逢天步艰难日，深藏溪谷空长叹。偶出重围遇英哲，留我江楼经岁月。身隈玉帐香满衣，梦历金盆雨和雪。东风来兮歌式微，深云道人召来归。燕辞大厦兮将何为，濛濛花雨兮莺飞飞，一汀杨柳同依依。","dynasty":"唐代","title":"别杜将军"}
{"author":"贯休","content":"庐山有石镜，高倚无尘垢。昼景分烟萝，夜魄侵星斗。苞含物象列，搜照鱼龙吼。寄谢天地间，毫端皆我有。","dynasty":"唐代","title":"谢卢少卿惠千文"}
{"author":"贯休","content":"为善无近名，窃名者得声不如心，诚哉是言也。使君圣朝瑞，乾符初刺婺。德变人性灵，笔变人风土。烟霞与虫鸟，和气将美雨。千里与万里，各各来相附。信哉有良吏，玄谶应百数。古人古人自古人，今日又见民歌六七袴.不幸大寇崩腾来，孤城势孤固难锢。攀辕既不及，旌旆冲风露。大驾已西幸，飘零何处去。婺人空悲哀，对生祠泣沾莓苔。忽闻暂寄河之北，兵强四面无尘埃。唯祝銮舆早归来，用此咎繇仲虺才。使四野雾廓，八纮镜开。皇天无亲，长与善邻，宜哉宜哉。","dynasty":"唐代","title":"闻前王使君在泽潞居"}
{"author":"贯休","content":"衲衣线粗心似月，自把短锄锄榾柮。青石溪边踏叶行，数片云随两眉雪。山童貌顽名乞乞，放火烧畬采崖蜜。担头何物带山香，一箩白蕈一箩栗。","dynasty":"唐代","title":"深山逢老僧二首"}
{"author":"贯休","content":"草木亦有性，与我将不别。我若似草木，成道无时节。世人不会道，向道却嗔道。伤嗟此辈人，宝山不得宝。","dynasty":"唐代","title":"道情偈"}
{"author":"贯休","content":"伤心复伤心，流光似飞电。有惠骊龙十斛珠，不如一见君子面。愁人复愁人，满眼皆埃尘。有惠黄金一万斤，不如一见于仁人。我昔读诗书，如今尽抛也。只记得田叔孟温舒，帝王满口呼长者。","dynasty":"唐代","title":"怀二三朝友"}
{"author":"谢绛","content":"昨夜佳期初共。鬓云低、翠翘金凤。尊前和笑不成歌，意偷转、眼波微送。草草不容成楚梦。渐寒深、翠帘霜重。相看送到断肠时，月西斜、画楼钟动。","dynasty":"宋代","tags":"婉约，惜别","title":"夜行船·别情"}
{"author":"谢绛","content":"银缸夜永影长孤。香草续残炉。倚屏脉脉无语，粉泪不成珠。双粲枕，百娇壶。忆当初。君恩莫似，秋叶无情，欲向人疏。","dynasty":"宋代","title":"诉衷情（宫怨）"}
{"author":"谢绛","content":"圣俞一幅书，间我小隐居。小隐讵有异，筑室数亩馀。岩壑不峻崒，田园非美腴。所欲近丘墓，岁时来扫除。先人梦读史，尊道本圣徒。绝笔于此诗，子孙无忽诸。刻石置中堂，且使过者趋。题榜为服训，义取铭盘盂。后岭双松亭，径术何逶迂。下临富春渚，万象生有无。东偏作草舍，可以施琴壶。门前碧塘水，万本栽荷蕖。风来触香气，长著人衣裾。澄水泱泱流，黍稻可勿枯。柔桑及美果，种广莫记株。涧草不识名，野禽多异呼。坐此易岁晏，自与人世疏。在昔东陵侯，瓜垅犹亲锄。杨恽谢九列，种豆南山隅。余尝有此志，来者安敢诬。诛茅实绑本，解组当后图。是时考槃赋，從我者谁欤。近来傅越石，趣尚若不殊。傥闻丘樊往，不顾升斗储。如君美才具，日月升云衢。安敢预招挽，粗自陈其愚。","dynasty":"宋代","title":"答梅圣俞问隐"}
{"author":"谢绛","content":"窃竹漏天风，张弦拟峄桐。佳名從此得，妙响未曾穷。夜静危台上，人闲皎月中。依依听不足，秋露满兰丛。","dynasty":"宋代","title":"风瑟联句"}
{"author":"谢绛","content":"王貌闲如鹤，黄吟苦似猿。","dynasty":"宋代","title":"句"}
{"author":"谢绛","content":"秋波下南浦，晓气望西山。","dynasty":"宋代","title":"句"}
{"author":"谢绛","content":"贤侯谢郡归，從游乐吾党。林泉富馀地，卜筑疏陈莽。是时春正中，来燕音下上。若贺大厦成，喜留众宾赏。得名因笑谈，挥墨粲题榜。所夸贤豪盛，岂止池榭广。人心乐且间，鸟意颉而颃。吟樽敞花轩，醉枕酣风幌。轻云薄藻栋，初日丽珠网。红袂生暗香，清弦泛馀响。林深隐飞盖，岸曲迟去桨。波光栏槛明，竹气衣巾爽。虚容凉樾入，影与文涟荡。晨飚转绿蕙，夕雨滋膏壤。嘉辰喜盍朋，命驾期屡往。觞咏陶淑真，世俗岂吾仿。得以为胜游，萧然散烦想。公子固好士，世德复可像。今此大基构，不图专奉养。美哉风流存，来叶足师仰。","dynasty":"宋代","title":"来燕堂联句"}
{"author":"谢绛","content":"筑居喜物外，披迳穷木末。层阜绕襟带，澄江见毫发。芬芬山蜜熟，决决春泉活。林梢闪猿陨，石罅憖衔月。坐长百虑寂，望远孤兴发。何必较万殊，吾自师吾达。","dynasty":"宋代","title":"双松亭"}
{"author":"谢绛","content":"稍过山阴接甬东，正当两国画屏中。岩岭僧井通江水，门外商帆落海风。尽日挥弦无一事，平时推轂有诸公。此行绝胜人人羡，莫恨犹怀五两铜。","dynasty":"宋代","title":"送馀姚知县陈最寺丞"}
{"author":"谢绛","content":"愧君来款关，话别憩林间。不待风销暑，聊因酒发颜。沧洲即欲往，清躅暂容攀。居者羡行者，寄声思越山。","dynasty":"宋代","title":"送馀姚知县陈最寺丞"}
{"author":"谢绛","content":"僕本尘外士，功名若毫末。因寻小园隐，忽见群芳发。昔梦宛可记，灵契方兹达。会须挂朝缨，归弄岩前月。","dynasty":"宋代","title":"小隐园诗"}
{"author":"谢绛","content":"有意访西溪，顺涂吟思迷。及兹询野老，已恨过芳蹊。醉客但多兴，幽禽空自啼。无由驻金勒，林表日光低。","dynasty":"宋代","title":"约游西溪信马不觉行过据鞍联句"}
{"author":"谢绛","content":"仆本尘外士，功名若毫末。因寻小园隐，忽见群芳发。昔梦宛可记，灵契方兹达。会须挂朝缨，归弄岩前月。","dynasty":"宋代","title":"小隐园诗"}
{"author":"谢绛","content":"秋波下南浦，晓气望西山。","dynasty":"宋代","title":"句其二"}
{"author":"谢绛","content":"娟娟侵鬓妆痕浅。双眸相媚鸾如翦。一瞬百般宜。无论笑与啼。酒阑思翠被。特故瞢腾地。生怕促归轮。微波先注入。","dynasty":"宋代","title":"菩萨蛮（咏目）"}
{"author":"黄任","content":"其一珍重游人入画图，楼台绣错与茵铺。宋家万里中原土，博得钱塘十顷湖。其二画罗纨扇总如云，细草新泥簇蝶裙。孤愤何关儿女事，踏青争上岳王坟！其三鱼羹宋嫂六桥无，原是樊楼旧酒垆。宣索可怜停玉食，官家和泪话东都。其四梅花亦作黍离看，野水荒坟绕一湾。肠断黄金台下客，更传天语到孤山。其五珠襦玉匣出昭陵，杜宇斜阳不可听。千树桃花万条柳，六桥无地种冬青。","dynasty":"清代","title":"西湖杂诗五首"}
{"author":"黄任","content":"天子依然归故乡，《大风歌》罢转苍茫。当时何不怜功狗，留取韩彭守四方。","dynasty":"清代","title":"彭城道中"}
{"author":"黄任","content":"苍莽意所适，驾言东出游。离心不可写，日夕结幽忧。夙昔秉微尚，厚期无薄酬。浮沈失志气，艰虞集悔尤。及今未丧宝，黾勉敦前修。逝将息尘虑，长揖归林丘。","dynasty":"清代","title":"感兴其六"}
{"author":"黄任","content":"清晓开荆扉，知有款门者。过桥闻叶声，相见寒林下。竹风吹我书，迎君行未把。君能少住佳，共此倾杯斝。流水宜抱琴，泠泠我心写。","dynasty":"清代","title":"题山水画册其六"}
{"author":"黄任","content":"秋晚客京洛，缁尘衣裳单。朔风起暮色，激激吹天寒。飞鸟投故林，浮云归旧峦。如何奔驰子，欲往无羽翰。置肠辘轳索，转折千百盘。置心机杼丝，促织千万端。常恐瘦形骸，高堂梦里看。昨来双鲤鱼，勤劬问眠餐。知我未归去，老泪不肯乾。器业无成就，强慰其实难。明发不得寐，结怆摧心肝。","dynasty":"清代","title":"秋晚"}
{"author":"黄任","content":"明季将板荡，盈廷乘纪纲。维公起南服，义勇含风霜。国是既委靡，士气多沮伤。公思力挽之，劲弩千钧张。明体乃达用，所重扶纲常。是时急功利，枢辅谋不臧。公不稍宽假，廷诤多激昂。折槛一逆鳞，窜逐栖江乡。雷霆未息怒，中外申救章。遂兴党锢狱，几罹不测殃。株连数十人，我祖同琅珰。囹圄笺楚《骚》，与公相订商。载之序例中，考据得悉详。其后各赐环，事势殊仓皇。大厦非一木，公身与俱亡。公留心经术，为后学津梁。《周易》与《孝经》，大义多阐扬。所传十二书，存大涤讲堂。诗歌尽散失，家不什一藏。曾贻我祖诗，断墨双缣缃。一字一涕泪，至今留耿光。丰碑何峨峨，松楸何苍苍。系余忝子姓，匪徒梓与桑。典型肃再拜，立马空徬徨。王程迫明发，芜词代椒浆。浩歌北风起，落日吹昏黄。","dynasty":"清代","title":"拜石斋先生墓下"}
{"author":"黄任","content":"海山夜黑风雨吼，鲸吞鳌掷蛟螭走。快剑斫断生盘拿，挂上神峰大如斗。陈仓石鼓多差讹，岣嵝磨崖难晰剖。史颉销沈史籀死，六国破体纷刍狗。上蔡丞相变简易，峄山之罘小蝌蚪。永元诸儒竞祖述，《说文》独推许祭酒。后来歇绝六百年，纷纷作者谁其偶。有唐大历李少监，千秋擅名挂人口。斯翁之后直小生，此言不怍亦不苟。君家侍郎三坟记，片石人间重鼎卣。外此落落难购求，传者十遗其八九。我邦薛老峰头石，虬龙二十四缠纠。围以径尺深径寸，量度不实见者狃。骨屈肉强无折波，长戈短刃屹相受。玉箸双垂折钗脚，金鼎半沈露铁钮。何年飘忽镵高青，牛鬼蛇神脱跟肘。天教斑驳南山阿，不作盘敦狎座右。我来捩眼苦画肚，翻恨摩挲不及手。敲火砺角敢向迩，山鬼呵之野狐守。华岩勒以增宝光，香台销歇亦无有。山川终护虫鱼文，雨淋日炙不得朽。文字千秋面壁青，此是西来无量寿。","dynasty":"清代","title":"李阳冰般若台篆字歌"}
{"author":"黄任","content":"懿彼孤生松，结根南山阿。独立不为好，樛枝施女萝。族类欣有托，不在雨露多。嘉树不得所，斧斯及樵柯。掩抑无复达，乃怨春阳和。微情感信芳，因风托微波。徘徊云路长，扬灵意若何。","dynasty":"清代","title":"感兴其一"}
{"author":"黄任","content":"峣峣者易缺，皎皎者易污。方枘纳圆凿，其势必龃龉。高明坐一室，鬼瞰生揶揄。君子矫自好，岂能贬意趋。盛气招重尤，寒情畏厚诬。埋照匿光彩，被褐怀瑾瑜。先民亦有言，深藏贵若虚。","dynasty":"清代","title":"感兴其二"}
{"author":"黄任","content":"夭桃无修干，芳桂无直枝。世人悦心目，翻以屈曲奇。缅彼百尺桐，高耸凌云姿。攀折无傍依，菁华空尔为。声色两俱淡，况复摇落时。不惜焦作琴，为君理朱丝。牙旷不可作，千秋谁与期。","dynasty":"清代","title":"感兴其三"}
{"author":"黄任","content":"巨鳞潜深池，好鸟鸣高枝。物性无改移，安知彼是非。化声不相待，和之以天倪。青蝇止樊棘，白璧生瑕疵。良由势使然，扁石履斯卑。何不矫健翮，高举盘天嬉。冥冥千仞冈，弋人何篡之。","dynasty":"清代","title":"感兴其四"}
{"author":"黄任","content":"四序骤回薄，阴魄互亏满。羲和倾其轮，阳戈不得挽。蹇运鹢退飞，危机车下坂。去者日以多，道里阻且远。绝径无通身，歧路不顾返。感叹杨朱子，恸哭亦已晚。","dynasty":"清代","title":"感兴其五"}
{"author":"黄任","content":"羚羊峡暗秋月高，紫云一片沈江皋。欲散不散能坚牢，风纹水纹相周遭。穷渊蕴结而甄陶，石工下缒斤斧操。诛求窟穴驱鲸鳌，羊肝鲜割微腥臊。拊不留手濡其膏，白叶芭蕉青葡萄。中有浮动千溪毛，纱帷画静松风颾。琉璃匣底鸣嘈嘈，夜郎之波牂牁涛。百川砥柱归宣毫，赓金石声宁非豪。","dynasty":"清代","title":"端砚"}
{"author":"黄任","content":"雨霁阳景升，层峦净新沐。无云气自蒸，未叶山已绿。匼匝千万峰，泼染八九屋。何来幽谷声，丁丁响伐木。","dynasty":"清代","title":"题山水画册其一"}
{"author":"黄任","content":"山阿有嘉树，葛藟其累之。凉飔急吹叶，散落江之湄。欲瞑山更寂，浅渚生涟漪。蒲稗见唼喋，遂起投纶思。得失安可知，一竿聊复持。","dynasty":"清代","title":"题山水画册其二"}
{"author":"黄任","content":"潇洒几茎竹，槎丫一株木。怪石蹲其旁，怀抱各穆穆。古色兼古心，持此媚幽独。","dynasty":"清代","title":"题山水画册其三"}
{"author":"黄任","content":"灌木碧逾静，新柳绿可数。春风江上村，残日水西路。樵人负且趋，宛宛危桥度。极浦一帆飞，知投何处雾。","dynasty":"清代","title":"题山水画册其四"}
{"author":"黄任","content":"篱竹鸣飕飕，枫林落摵摵。霜风晚逾响，草屋日之夕。远烧昏始红，高月淡未白。牧笛忽飞声，断续前坡隔。柴门各家食，镫火出树隙。古路寒烟平，何处见人迹。","dynasty":"清代","title":"题山水画册其五"}
{"author":"黄任","content":"隔河种桑柘，蔼蔼浮晴烟。芳芷绣平楚，余霞媚远天。前村曲涧断，荒径长桥连。东皋急农事，晚食迟归田。野渡无人喧，一篙斜照边。","dynasty":"清代","title":"题山水画册其七"}
{"author":"黄任","content":"结茅秋树根，树声响策策。高天无片云，一室照虚白。远籁喧更静，落叶扫还积。孤兴每独往，涉趣惬所适。岂敢生遐心，吾庐千竹隔。知无载酒人，吾非扬子宅。","dynasty":"清代","title":"题山水画册其八"}
{"author":"黄任","content":"千岩穷攀跻，绝巘非人境。岂知六七家，卜筑在翠岭。天绅奔石梁，云气出丹井。策杖入浮岚，微茫湿衣领。何当笠泽游，湖天霁万顷。七十二峰青，峰峰浸倒影。","dynasty":"清代","title":"题山水画册其九"}
{"author":"黄任","content":"四山暗同云，天地一何肃。衰柳凝寒烟，冻禽静且伏。悄然孤篷底，能否斗酒足。近村无镫火，冥濛此焉宿。喔喔天鸡鸣，晨光启东旭。","dynasty":"清代","title":"题山水画册其十"}
{"author":"黄任","content":"冯夷幽宫鸣鼓钟，老蛟吟啸吹逢逢。十洲彻夕击竽籁，一气呼吸千万峰。风号水戛声不了，后声飘压前声小。霎飒蓬窗雨又敲，竹鸡啼破春山晓。","dynasty":"清代","title":"宿羚羊峡"}
{"author":"黄任","content":"梅花亦作黍离看，野水荒坟绕一湾。肠断黄金台下客，更传天语到孤山。","dynasty":"清代","title":"西湖杂诗"}
{"author":"黄任","content":"不见宓子贱，空登单父台。玉琴已绝响，鸿雁有余哀。杼轴南人困，河渠东国灾。春风催解冻，处处尚蒿莱。","dynasty":"清代","title":"单父"}
{"author":"黄任","content":"所得乃清气，世喧难与言。文章蓬巷老，霜雪布袍尊。万态竟何有，一灵能久存。自家金石响，不必出柴门。","dynasty":"清代","title":"所得"}
{"author":"黄任","content":"一夕得秋气，商声飒几回。西风不可触，千籁万山来。百感起遥集，流年惊暗催。井梧何太急，飞叶上平台。","dynasty":"清代","title":"立秋其一"}
{"author":"黄任","content":"几阵疏疏雨，残荷尚发香。秋衫天与健，午榻竹先凉。露洗明河白，云衔落日黄。萧斋一蝉噪，光景似林塘。","dynasty":"清代","title":"立秋其二"}
{"author":"黄任","content":"雨洗月逾洁，气寒光转幽。露萤不自夜，风树已先秋。烹茗籁遥起，拂琴泉暗流。清宵形对影，身世两虚舟。","dynasty":"清代","title":"暑雨后坐月"}
{"author":"黄任","content":"微风晴影散花砖，社鼓傩歌动野烟。春到柳边才七日，人怀河上已经年。伾山芳草堪怜后，瓠水桃花未发前。好著一鞭来草舍，莫教愁对絮漫天。","dynasty":"清代","title":"人日寄杜少汘朱"}
{"author":"黄任","content":"拍岸洪涛跨半空，空中七十四垂虹。人骑鳌背千层浪，衣卷潮头万里风。襟带几邦山海会，梯航终日岛夷通。端明善政绵金石，词翰风流两绝工。","dynasty":"清代","title":"万安桥"}
{"author":"黄任","content":"五羊城下十洲通，楼阁宵涵蜃气空。百越女牛星拱北，三门笳鼓水归东。戈船潮暗琵琶月，珠寺沙香茉莉风。回首可怜偏霸地，渔镫几点浸鲛宫。","dynasty":"清代","title":"珠江夜泊"}
{"author":"黄任","content":"提封汉代古诸侯，百越岩疆百雉楼。旗鼓对开天半壁，女牛分拱海东瓯。山藏城内皆三岛，水到门前即十洲。多少衣冠来避地，至今名胜擅风流。","dynasty":"清代","title":"秋日刘邻初招集罗山堂话榕城旧胜其一"}
{"author":"黄任","content":"霸图荒服足称雄，千步球场草棘中。城角晓吹榕叶月，塔镫宵飐荔枝风。石幢有字铭唐观，铜漏无声滴宋宫。往事销沈那可问，秋山莫放酒杯空。","dynasty":"清代","title":"秋日刘邻初招集罗山堂话榕城旧胜其二"}
{"author":"黄任","content":"高台宜旷壑宜幽，尽把遥天爽气收。万井远烟松外暝，千冈平照雁边秋。衰容绿酒还酡面，短发黄花不插头。齐把茱萸香满手，海风吹啸上林丘。","dynasty":"清代","title":"辛未九日登乌石山其一"}
{"author":"黄任","content":"山南山北转纡徐，筋力虽衰兴有余。济胜岂须寻蜡屐，探幽祇合坐篮舆。踏残黄叶前朝寺，剔遍青苔过客书。怀古登高两夐绝，不应虚度闭门居。","dynasty":"清代","title":"辛未九日登乌石山其二"}
{"author":"黄任","content":"无端哀怨入秋多，读罢《离骚》唤奈何！明月竹枝湘浦夕，西风木落洞庭波。美人环佩惟兰杜，公子衣裳在芰荷。千古灵均有高弟，江潭能唱《大招》歌。","dynasty":"清代","title":"读楚辞作"}
{"author":"黄任","content":"落红飞絮满绳床，移枕清阴背草堂。向午梦回山鸟乱，隔墙风送菜花香。","dynasty":"清代","title":"移枕"}
{"author":"黄任","content":"鹧鸪飞上古祠啼，蕉叶墙高竹路低。惆怅相思不相见，木棉花发日初西。","dynasty":"清代","title":"舟过金利墟"}
{"author":"黄任","content":"行人莫折柳青青，看取杨花可暂停。到底不知离别苦，后身还去化浮萍。","dynasty":"清代","title":"杨花"}
{"author":"黄任","content":"闲人不放去投闲，日日寻闲是强颜。今日野夫闲得否，一帆双眼万千山。","dynasty":"清代","title":"归舟杂诗其一"}
{"author":"黄任","content":"落帆去陟飞来寺，半日听泉亦夙因。不为归舟宁有此，溪山何负退休人。","dynasty":"清代","title":"归舟杂诗其二"}
{"author":"黄任","content":"桃花灼灼水潺潺，隔断千山与万山。生怕渔郎漏消息，不流一片到人间。","dynasty":"清代","title":"题画"}
{"author":"黄任","content":"珍重游人入画图，亭台绣错似茵铺。宋家万里中原土，换得钱塘十顷湖。","dynasty":"清代","title":"西湖杂书二首其一"}
{"author":"张枢","content":"卷帘人睡起。放燕子归来，商量春事。风光又能几？减芳菲、都在卖花声里。吟边眼底，被嫩绿、移红换紫。甚等闲、半委东风，半委小溪流水。还是，苔痕湔雨，竹影留云，待晴犹未。兰舟静舣，西湖上、多少歌吹。粉蝶儿、守定落花不去，湿重寻香两翅。怎知人、一点新愁，寸心万里。","dynasty":"宋代","tags":"西湖，春天，写景","title":"瑞鹤仙·卷帘人睡起"}
{"author":"张枢","content":"歌尘凝燕叠，又软语、在雕梁。记剪烛调弦，翻香校谱，学品伊凉。屏山梦云正暖，放东风、卷雨入巫阳。金冷红条孔雀，翠间彩结鸳鸯。银缸。焰冷小兰房。夜悄怯更长。待采叶题诗，含情赠远，烟水茫茫。春妍尚如旧否，料啼痕、暗里浥红妆。须觅流莺寄语，为谁老却刘郎。","dynasty":"宋代","title":"木兰花慢"}
{"author":"张枢","content":"春寒懒下碧云楼。花事等闲休，红线湿透秋千索，记伴仙、曾倚娇柔。重叠黄金约臂，玲珑翠玉搔头。薰炉谁熨暖衣篝。消遣酒醒愁。旧巢未著新来燕，任珠帘、不上琼钩。何处东风院宇，数声揭调甘州。","dynasty":"宋代","title":"风入松"}
{"author":"张枢","content":"春梦性。人静玉闺平帖。睡起眉心端正帖。绰枝双杏叶。重整金泥蹀躞。红皱石榴裙褶。款步花阴寻蛱蝶。玉纤和粉捻。","dynasty":"宋代","title":"谒金门"}
{"author":"张枢","content":"斜日明霞，残虹分雨，软风浅掠苹波。声冷瑶笙，情疏宝扇，酒醒无奈秋何，彩去轻散，漫敲缺、铜壶浩歌。眉痕留怨，依约远峰，学敛双蛾。银床露洗凉柯。屏掩得销，忍扫茵罗。楚驿梅边，吴江枫畔，庾郎从此愁多。草蛩喧砌，料催织、迥文凤梭。相思遥夜，帘卷翠楼，月冷星河。","dynasty":"宋代","title":"庆宫春"}
{"author":"张枢","content":"雁横迥碧，渐烟收极浦，渔唱催晚。临水楼台乘醉倚，云引吟情闲远。露脚飞凉，山眉锁暝，玉宇冰奁满。平波不动，桂华底印清浅。应是琼斧修成，铅霜捣就，舞霓裳曲遍。窈窕西窗谁弄影，红冷芙蓉深苑。赋雪词工，留云歌断，偏惹文箫怨。人归鹤唳，翠帘十二空卷。","dynasty":"宋代","title":"壶中天（月夕登绘幅堂，与赘房各赋一解）"}
{"author":"张枢","content":"屏绡裛润惹篆烟。小窗闲、人泥昼眠。正雪暖、荼コ架，奈愁春、尘锁雁弦。杨花做了香云梦，化池萍、犹泛翠钏。自不怨、东风老，怨东风、轻信杜鹃。","dynasty":"宋代","title":"恋绣衾"}
{"author":"张枢","content":"凤楼人独。飞尽罗心烛。梦绕屏山三十六。依约水西云北。晓奁懒试脂铅。一纣鸾髻微偏。留得宿妆眉在，要教知道孤眠。","dynasty":"宋代","title":"清平乐"}
{"author":"张枢","content":"春梦怯。人静玉闺平帖。睡起眉心端正贴。绰枝双杏叶。重整金泥蹀躞。红皱石榴裙褶。款步花阴寻蛱蝶。玉纤和粉捻。","dynasty":"宋代","title":"谒金门·春梦怯"}
{"author":"张枢","content":"金谷移春，玉壶贮暖。","dynasty":"宋代","title":"失调名"}
{"author":"张枢","content":"拥石池台，约花阑槛。","dynasty":"宋代","title":"失调名"}
{"author":"张枢","content":"尧殿融春天宴开，山呼才了乐声催。侍臣宣劝君恩重，宰相亲王对举杯。","dynasty":"宋代","title":"宫词十首"}
{"author":"张枢","content":"观堂钟响待催班，步入朱廊十二间。宣坐赐茶开讲席，花砖咫尺对天颜。","dynasty":"宋代","title":"宫词十首"}
{"author":"张枢","content":"月笼梅影夜深时，白玉排箫索独吹。传得官家暗宣赐，黄金约臂翠花枝。","dynasty":"宋代","title":"宫词十首"}
{"author":"张枢","content":"翠枝斜插滴金花，特髻低蟠贴水荷。应奉人多宣唤少，海棠花下看飞梭。","dynasty":"宋代","title":"宫词十首"}
{"author":"张枢","content":"笙歌散后归深院，花柳阴中过曲廊。静掩金铺三十六，黄昏处处爇衙香。","dynasty":"宋代","title":"宫词十首"}
{"author":"张枢","content":"灿锦堂西过夕阳，水风吹起芰荷香。内监催扫池边地，准备官家纳晚凉。","dynasty":"宋代","title":"宫词十首"}
{"author":"张枢","content":"银簧乍靘参差竹，玉轴新调尺合弦。奏罢六么花十八，水晶帘底赐金钱。","dynasty":"宋代","title":"宫词十首"}
{"author":"张枢","content":"回廊隔树帘帘卷，曲水穿桥路路通。禁漏滴斜花外日，御香薰暖柳边风。","dynasty":"宋代","title":"宫词十首"}
{"author":"张枢","content":"紫阁深严邃殿西，书林飞白揭宸奎。黄封缴进升平奏，直笔夫人看内批。","dynasty":"宋代","title":"宫词十首"}
{"author":"张枢","content":"今古茅山是胜游，秀峰突兀绕沧洲。云含老树迷还散，石拥甘泉咽复留。未见岩风晨下鹤，只闻涧月夜鸣蜩。道人不是悲秋客，黄菊丹枫相对愁。","dynasty":"宋代","title":"茅山"}
{"author":"张枢","content":"一曲朱栏百尺余，仙人自是爱楼居。松风不动千山静，月满天坛人步虚。","dynasty":"宋代","title":"游大涤"}
{"author":"张枢","content":"尧殿融春大宴开，山呼才了乐声催。侍臣宣劝君恩重，宰相亲王对举杯。","dynasty":"宋代","title":"宫词十首其一"}
{"author":"张枢","content":"晚凉开院近中秋，香染金风倚桂楼。花月新篇初唱彻，内人传旨索歌头。","dynasty":"宋代","title":"宫词十首其七"}
{"author":"张枢","content":"回廊隔树帘帘捲，曲水穿桥路路通。禁漏滴斜花外日，御香薰暖柳边风。","dynasty":"宋代","title":"宫词十首其九"}
{"author":"张枢","content":"歌尘凝燕垒，又软语、在雕梁。记剪烛调弦，翻香校谱，学品伊凉。屏山梦云正暖，放东风、卷雨入巫阳。金冷红绦孔雀，翠间彩结鸳鸯。银缸。焰冷小兰房。夜悄怯更长。待采叶题诗，含情赠远，烟水茫茫。春妍尚如旧否，料啼痕、暗里浥红妆。须觅流莺寄语，为谁老却刘郎。","dynasty":"宋代","title":"木兰花慢"}
{"author":"方薰","content":"随意游船泊水隈，漪园深处柳烟开。人从荷气蘋香去，鸟向山光树影来。抱杖尚迟苍藓路，晚钟催下夕阳台。琉璃万顷浮归艇，此乐平生第几回。","dynasty":"清代","title":"陈二西招同渌饮泛湖至南山而还"}
{"author":"方薰","content":"张家林亭杉叶遮，李公桥外柳丝斜。不知九派东湖水，流出春城几处花。","dynasty":"清代","title":"东湖即景"}
{"author":"方薰","content":"踏莎湿两屩，乃知露未晞。俯行见我影，林罅来朝晖。暂祛尘壒缘，复款烟萝扉。云构缅遗躅，乔木阴成围。潜鳞暖欲上，蛰燕时还飞。悠哉感物性，及此见化机。宗游仍昼寝，任钓空苔矶。斯人已寂寞，风雅其安归。","dynasty":"清代","title":"重过吴氏林亭"}
{"author":"方薰","content":"遮檐黛色青濛濛，攫拿有物如乖龙。撑庭老柏枝干古，顽苔剥蚀洼其中。冰霜饱饫阅岁代，元气不伐烦神功。荒陬独立空群木，山僧因树为茅屋。历劫多看桃杏红，深阴长覆袈裟绿。日暮踏枝病鹤来，柏子细落青成堆。回飙起籁流梵呗，海月倒影横香台。高柯向人意偃蹇，颇似失地形低徊。讵知造物非厚尔，匠石拂拭孤根摧。我歌殷勤一相慰，莫如樗栎全尔材。","dynasty":"清代","title":"僧庐古柏"}
{"author":"方薰","content":"鲍髯老眼海月明，勘书烛古无遁情。手磨铜章是唐制，瘦蛟贯钮铿有声。土花苍寒周四角，篆勒玉箸文真卿。当公出守遘时衅，贼噪平原击鼓震。车书如火上蜡丸，夏云无光照银印。此非官印用必常，势欲从公与城殉。得全一郡宁非天，白头再见中兴年。摩崖碑中印合缝，《乞米帖》后钤余笺。平生忠信凭遗物，千载劫灰不磨灭。子孙失守鬼神护，岂独老髯深爱惜。当时不容公亦得，不死卢杞死希烈。靴中几作临淮刀，怀内何惭太尉笏。印乎印乎无口说，饮鸩踏火完公节。","dynasty":"清代","title":"颜鲁公铜印歌"}
{"author":"僧凤","content":"苦哉黑闇女，乐矣功德天。智者俱不受，愚夫纳二边。我奉能仁教，归依弥勒前。愿阐摩诃衍，成就那罗延。","dynasty":"唐代","title":"书遗文后"}
{"author":"方师尹","content":"鹤岭重登不作难，自绿萝月喜月攀。胜游不减谢安石，佳士况逢元鲁山。眼底更无尘事扰，窗开又得许时閒。丁仙已有归来约，他日寻盟共往还。","dynasty":"宋代","title":"爽轩"}
{"author":"道衡","content":"茅庵将已就，取径透柴门。渐剔污泥净，平添怪石蹲。雪埋留虎迹，雨过长苔痕。让竹微成曲，还惊古道存。","dynasty":"明代","title":"凿径"}
{"author":"道衡","content":"衲子家风在，空山自有年。死心衣带下，生意头边。火种锄秋月，刀耕破晓烟。倦来何所事，高枕夕阳眠。","dynasty":"明代","title":"力农"}
{"author":"道衡","content":"却怪年来懒更长，见人无力下绳床。自知无德将谁傲，一任诸方唤我狂。活竹编篱生晚翠，新茅缚枕带秋香。鸟声啼入碧烟去，古寺遥钟散夕阳。","dynasty":"明代","title":"山居杂诗其一"}
{"author":"道衡","content":"闲向颓檐昼负暄，前峰忽听落啼猿。未离文字非心眼，欲证圆通有耳根。翠羽每衔花入梦，好风特为我关门。胸中一事凭谁论，将此身心报佛恩。","dynasty":"明代","title":"山居杂诗其二"}
{"author":"道衡","content":"丈夫于世各有营，岂为公卿以身辱。先生汉之一布衣，千古谁堪继芳躅。我来停舟一登跳，双台杳渺林端矗。江水沈沈彻骨清，山光霭霭有馀绿。只此江山彼江山，严刘到今定谁属？先生早知钓得名，拗折当年钓竿竹。有脚但可踏青山，何必将加帝王腹。","dynasty":"明代","title":"登钓台"}
{"author":"道衡","content":"种兰近竹边，竹与争兰光。竹影日渐薄，兰叶亦萎黄。物以类相合，胡为反相伤？我今抱兰去，永保深林香。","dynasty":"明代","title":"知非吟其一"}
{"author":"道衡","content":"鱼以水为命，僧与山相依。山无僧不灵，僧非山何归。谁谓是孤云，是天皆可飞。若云是孤鹤，决当择所栖。慎哉山与僧，幸勿轻相离。","dynasty":"明代","title":"知非吟其二"}
{"author":"徐琦","content":"每说天兵出守疆，忽闻劲敌犯睢阳。火焚郡邑人民苦，血染江淮鬼物伤。忠报君恩名不朽，孝随亲死义难忘。皇天后土宜知鉴，白日英魂腾剑光。","dynasty":"宋代","title":"濒死自悼"}
{"author":"林淳","content":"烛花呈灿。瑞气满筵春欲烂。月色中宵。疑是阶前雪未消。骚人词客。魂断蜡梅香已籍。谁更情关。一点新愁入远山。","dynasty":"宋代","title":"减字木兰花"}
{"author":"林淳","content":"却忆西湖烂漫游。水涵山影翠光浮。轻舟短棹不惊鸥。带露精神花妩媚，依风情态柳温柔。莺歌燕语巧相留。","dynasty":"宋代","title":"浣溪沙（忆西湖）"}
{"author":"林淳","content":"螺水亘千古，鳌顶冠三山。年丰帅阃尘静，栏槛纵遐观。四望潮登浦溆，万顷绿浮原野，堤岸溢波澜。畎浍皆沾足，日永桔槔闲。肆华筵，鱼鸟乐，众宾让。良辰好景，年年莫放此盟寒。且念新湖遗爱，莫作故园遐想，到处是乡关。勋业知非晚，聊把镜频看。","dynasty":"宋代","title":"水调歌头"}
{"author":"林淳","content":"鹅谿净称烟笼月。澄心白称光浮雪。净白两俱宜。天然浓淡枝。花光神意远。吮墨含毫浅。依约有香来。春风随手开。","dynasty":"宋代","title":"菩萨蛮"}
{"author":"林淳","content":"嫣然笑粲。醉靥融滋春意烂。侍宴终宵。欢动帘帏酒易消。尊前狂客。惊见蕊仙新谪籍。珠阖深关。丹就同归海上山。","dynasty":"宋代","title":"减字木兰花（郑尚书席上借前韵）"}
{"author":"林淳","content":"湖波涨新绿，环绕越王山。棠齐清昼馀暇，赢得静中观。四面屏围碧玉，十里障开云锦，冰监倒晴澜。目送孤鸿远，心与白鸥闲。隘游人，喧鼓吹，杂歌让。晓天澄霁，花羞柳妒怯春寒。好在风光满眼，只恐阳春有脚，催诏下天关。剩写鹅溪幅，归去凤池看。","dynasty":"宋代","title":"水调歌头（次赵帅开西湖韵）"}
{"author":"林淳","content":"疏水绕城郭，农利遍三山。使君重本，雅志初不在游观。化出玉壶境界，挥洒锦囊词翰，笔下涌波澜。天巧无馀蕴，意匠自舒闲。拥鳌头，民间乐，颂声让。养花天气，云柔烟腻护朝寒。桃李满城阴合，杨柳绕堤绿暗，幽鸟语间关。似诉风光好，留与后人看。","dynasty":"宋代","title":"水调歌头"}
{"author":"林淳","content":"潇潇东湖上，夜雨洗清秋。朝来尘霁，凝望千里兴悠悠。山色揉蓝深染，波影青铜新铸，□冷翠光浮。蓑笠真吾事，聊整钓鱼钩。坐中客，凌王谢，更风流。一觞一咏，豪俊谈笑气吞牛。花月连环长好，到处名园池□，遇景且遨游。试问陶元亮，底事赋归休。","dynasty":"宋代","title":"水调歌头（温陵东湖次陈休齐体仁韵）"}
{"author":"林淳","content":"天近祅知雨露浓。湖山无日不春风。闲花野草皆掀舞，曾在君王愿盼中。时易得，会难逢。朝为逆旅暮三公。蛟龙得雨飞无便，鸡犬腾云夙有功。","dynasty":"宋代","title":"鹧鸪天（西湖）"}
{"author":"林淳","content":"富贵园林。清虚清馆，随意登临。物外风光，云明花媚，鸟语烟深。徐徐缓辔微吟。迤逦度、松间柳阴。览遍幽奇，小舟归晚，月映波心。","dynasty":"宋代","title":"柳梢青"}
{"author":"林淳","content":"潇潇东湖上，夜雨洗清秋。朝来尘霁，凝望千里兴悠悠。山色揉蓝深染，波影青铜新铸，□冷翠光浮。蓑笠真吾事，聊整钓鱼钩。坐中客，凌王谢，更风流。一觞一咏，豪俊谈笑气吞牛。花月连环长好，到处名园池□，遇景且遨游。试问陶元亮，底事赋归休。","dynasty":"宋代","title":"水调歌头·潇洒东湖上"}
{"author":"林淳","content":"鹅溪净称烟笼月。澄心白称光浮雪。净白两俱宜。天然浓淡枝。花光神意远。吮墨含毫浅。依约有香来。春风随手开。","dynasty":"宋代","title":"菩萨蛮·鹅溪净称烟笼月"}
{"author":"林淳","content":"嫣然笑粲。醉靥融滋春意烂。侍宴终宵。欢动帘帏酒易消。尊前狂客。惊见蕊仙新谪籍。珠阖深关。丹就同归海上山。","dynasty":"宋代","title":"减字木兰花·嫣然笑粲"}
{"author":"林淳","content":"冒雪休寻访戴船。红炉剩爇宝香然。阁儿煨暖两三椽。更有玉杯传素手，梅花相对两争妍。停杯听唱月娟娟。","dynasty":"宋代","title":"浣溪沙"}
{"author":"林淳","content":"昔来因梼雨，祝旱却重游。洞里龙何在，山前水自流。黄杨厄闰岁，白菊殿残秋。正好看云起，朱帘莫下钩。","dynasty":"宋代","title":"旵山"}
{"author":"林淳","content":"湛湛长溪水，飞桥远近通。客喧墟市合，仙去钓台空。欲辨磨崖字，忽闻遵渚鸿。僧无赞公趣，谁与论崖中。","dynasty":"宋代","title":"琴溪"}
{"author":"林淳","content":"万个琅玕照碧溪，翠萝苍木与云齐。山南山北皆春色，岂特风光在水西。","dynasty":"宋代","title":"风光阁"}
{"author":"林淳","content":"好山佳水照晴檐，时鼓瑶琴颂雅南。吏散庭空无个事，一轮明月印寒潭。","dynasty":"宋代","title":"清心堂"}
{"author":"林淳","content":"溪西受日云山丽，乞与溪东作锦屏。好把生绢写归去，光华清昼烂门庭。","dynasty":"宋代","title":"锦照堂"}
{"author":"林淳","content":"种桃人去岁华更，依旧红霞照月明。但见浓云环百里，谁知春色满寰瀛。","dynasty":"宋代","title":"蒸霞亭"}
{"author":"林淳","content":"烟霞郁林峦，天地横机轴。天巧出经纬，织来云锦簇。木杪见浮屠，突兀隐渠屋。夕照含幽微，曛红间深绿。可望不可亲，白鸟时往复。飞阁凌秋霜，危槛倚修竹。崖阴分白昼，飒爽变幽谷。隙地清绝处，他年犹可卜。山水固依然，为我留苍木。","dynasty":"宋代","title":"秋霜阁吟"}
{"author":"林淳","content":"潇洒东湖上，夜雨洗清秋。朝来尘霁，凝望千里兴悠悠。山色揉蓝深染，波影青铜新铸，□冷翠光浮。蓑笠真吾事，聊整钓鱼钩。坐中客，凌王谢，更风流。一觞一咏，豪俊谈笑气吞牛。花月连环长好，到处名园池□，遇景且遨游。试问陶元亮，底事赋归休。","dynasty":"宋代","title":"水调歌头温陵东湖次陈休齐体仁韵"}
{"author":"林淳","content":"天近袄知雨露浓。湖山无日不春风。闲花野草皆掀舞，曾在君王顾盼中。时易得，会难逢。朝为逆旅暮三公。蛟龙得雨飞无便，鸡犬腾云夙有功。","dynasty":"宋代","title":"鹧鸪天西湖"}
{"author":"林淳","content":"嫣然笑粲。醉靥融滋春意烂。侍宴终宵。欢动帘帏酒易消。尊前狂客。惊见蕊仙新谪籍。珠阁深关。丹就同归海上山。","dynasty":"宋代","title":"减字木兰花其一郑尚书席上借前韵"}
{"author":"林淳","content":"流水桃花绕县城，玉琴弹彻韵偏清。旅魂已化南飞雁，谁复悠悠问濯缨。","dynasty":"明代","title":"留别平南四景其一乌江濯清"}
{"author":"林淳","content":"石燕何年俯水涯，绿萝深琐暮烟遮。乌衣门巷浑无恙，归去天南别有家。","dynasty":"明代","title":"留别平南四景其二燕石巢云"}
{"author":"林淳","content":"千古英雄识汉才，天书西下百蛮开。江湖满地波声恶，薏苢归途莫浪猜。","dynasty":"明代","title":"留别平南四景其三将滩古渡"}
{"author":"林淳","content":"程祠寂寂碧云欹，迁客长歌归去词。欲觅遗踪何处是，空馀清梦绕岩碑。","dynasty":"明代","title":"留别平南四景其四畅岩怀古"}
{"author":"李朝威","content":"　　仪凤中，有儒生柳毅者，应举下第，将还湘滨。念乡人有客于泾阳者，遂往告别。至六七里，鸟起马惊，疾逸道左。又六七里，乃止。见有妇人，牧羊于道畔。毅怪视之，乃殊色也。然而蛾脸不舒，巾袖无光，凝听翔立，若有所伺。毅诘之曰：“子何苦而自辱如是？”妇始楚而谢，终泣而对曰：“贱妾不幸，今日见辱问于长者。然而恨贯肌骨，亦何能愧避？幸一闻焉。妾，洞庭龙君小女也。父母配嫁泾川次子，而夫婿乐逸，为婢仆所惑，日以厌薄。既而将诉于舅姑，舅姑爱其子，不能御。迨诉频切，又得罪舅姑。舅姑毁黜以至此。”言讫，歔欷流涕，悲不自胜。又曰：“洞庭于兹，相远不知其几多也？长天茫茫，信耗莫通。心目断尽，无所知哀。闻君将还吴，密通洞庭。或以尺书寄托侍者，未卜将以为可乎？”毅曰：“吾义夫也。闻子之说，气血俱动，恨无毛羽，不能奋飞，是何可否之谓乎！然而洞庭深水也。吾行尘间，宁可致意耶？惟恐道途显晦，不相通达，致负诚托，又乖恳愿。子有何术可导我邪？”女悲泣且谢，曰：“负载珍重，不复言矣。脱获回耗，虽死必谢。君不许，何敢言。既许而问，则洞庭之与京邑，不足为异也。”毅请闻之。女曰：“洞庭之阴，有大橘树焉，乡人谓之‘社橘’。君当解去兹带，束以他物。然后叩树三发，当有应者。因而随之，无有碍矣。幸君子书叙之外，悉以心诚之话倚托，千万无渝！”毅曰：“敬闻命矣。”女遂于襦间解书，再拜以进。东望愁泣，若不自胜。毅深为之戚，乃致书囊中，因复谓曰：“吾不知子之牧羊，何所用哉？神岂宰杀乎？”女曰：“非羊也，雨工也。”“何为雨工？”曰：“雷霆之类也。”毅顾视之，则皆矫顾怒步，饮龁甚异，而大小毛角，则无别羊焉。毅又曰：“吾为使者，他日归洞庭，幸勿相避。”女曰：“宁止不避，当如亲戚耳。”语竟，引别东去。不数十步，回望女与羊，俱亡所见矣。　　其夕，至邑而别其友，月余到乡，还家，乃访友于洞庭。洞庭之阴，果有社橘。遂易带向树，三击而止。俄有武夫出于波问，再拜请曰：“贵客将自何所至也？”毅不告其实，曰：“走谒大王耳。”武夫揭水止路，引毅以进。谓毅曰：“当闭目，数息可达矣。”毅如其言，遂至其宫。始见台阁相向，门户千万，奇草珍木，无所不有.夫乃止毅，停于大室之隅，曰：“客当居此以俟焉。”毅曰：“此何所也？”夫曰：“此灵虚殿也。”谛视之，则人间珍宝毕尽于此。柱以白璧，砌以青玉，床以珊瑚，帘以水精，雕琉璃于翠楣，饰琥珀于虹栋。奇秀深杳，不可殚言。然而王久不至。毅谓夫曰：“洞庭君安在哉？”曰：“吾君方幸玄珠阁，与太阳道士讲《火经》，少选当毕。”毅曰：“何谓《火经》？”夫曰：“吾君，龙也。龙以水为神，举一滴可包陵谷。道士，乃人也。人以火为神圣，发一灯可燎阿房。然而灵用不同，玄化各异。太阳道士精于人理，吾君邀以听焉。”语毕而宫门辟，景从云合，而见一人，披紫衣，执青玉。夫跃曰：“此吾君也！”乃至前以告之。　　君望毅而问曰：“岂非人间之人乎？”对曰：“然。”毅而设拜，君亦拜，命坐于灵虚之下。谓毅曰：“水府幽深，寡人暗昧，夫子不远千里，将有为乎？”毅曰：“毅，大王之乡人也。长于楚，游学于秦。昨下第，闲驱泾水右涘，见大王爱女牧羊于野，风鬟雨鬓，所不忍睹。毅因诘之，谓毅曰：‘为夫婿所薄，舅姑不念，以至于此’。悲泗淋漓，诚怛人心。遂托书于毅。毅许之，今以至此。”因取书进之。洞庭君览毕，以袖掩面而泣曰：“老父之罪，不能鉴听，坐贻聋瞽，使闺窗孺弱，远罹构害。公，乃陌上人也，而能急之。幸被齿发，何敢负德！”词毕，又哀咤良久。左右皆流涕。时有宦人密侍君者，君以书授之，令达宫中。须臾，宫中皆恸哭。君惊，谓左右曰：“疾告宫中，无使有声，恐钱塘所知。”毅曰：“钱塘，何人也？”曰：“寡人之爱弟，昔为钱塘长，今则致政矣。”毅曰：“何故不使知？”曰：“以其勇过人耳。昔尧遭洪水九年者，乃此子一怒也。近与天将失意，塞其五山。上帝以寡人有薄德于古今，遂宽其同气之罪。然犹縻系于此，故钱塘之人日日候焉。”语未毕，而大声忽发，天拆地裂。宫殿摆簸，云烟沸涌。俄有赤龙长千余尺，电目血舌，朱鳞火鬣，项掣金锁，锁牵玉柱。千雷万霆，激绕其身，霰雪雨雹，一时皆下。乃擘青天而飞去。毅恐蹶仆地。君亲起持之曰：“无惧，固无害。”毅良久稍安，乃获自定。因告辞曰：“愿得生归，以避复来。”君曰：“必不如此。其去则然，其来则不然，幸为少尽缱绻。”因命酌互举，以款人事。　　俄而祥风庆云，融融恰怡，幢节玲珑，箫韶以随。红妆千万，笑语熙熙。中有一人，自然蛾眉，明珰满身，绡縠参差。迫而视之，乃前寄辞者。然若喜若悲，零泪如丝。须臾，红烟蔽其左，紫气舒其右，香气环旋，入于宫中。君笑谓毅曰：“泾水之囚人至矣。”君乃辞归宫中。须臾，又闻怨苦，久而不已。有顷，君复出，与毅饮食。又有一人，披紫裳，执青玉，貌耸神溢，立于君左。君谓毅曰：“此钱塘也。”毅起，趋拜之。钱塘亦尽礼相接，谓毅曰：“女侄不幸，为顽童所辱。赖明君子信义昭彰，致达远冤。不然者，是为泾陵之土矣。飨德怀恩，词不悉心。”毅撝退辞谢，俯仰唯唯。然后回告兄曰：“向者辰发灵虚，巳至泾阳，午战于彼，未还于此。中间驰至九天，以告上帝。帝知其冤，而宥其失。前所谴责，因而获免。然而刚肠激发，不遑辞候，惊扰宫中，复忤宾客。愧惕惭惧，不知所失。”因退而再拜。君曰：“所杀几何？”曰：“六十万。”“伤稼乎？”曰：“八百里。”无情郎安在？”曰：“食之矣。”君怃然曰：“顽童之为是心也，诚不可忍，然汝亦太草草。赖上帝显圣，谅其至冤。不然者，吾何辞焉？从此以去，勿复如是。”钱塘君复再拜。是夕，遂宿毅于凝光殿。　　明日，又宴毅于凝碧宫。会友戚，张广乐，具以醪醴，罗以甘洁。初，笳角鼙鼓，旌旗剑戟，舞万夫于其右。中有一夫前曰：“此《钱塘破阵乐》。”旌杰气，顾骤悍栗。座客视之，毛发皆竖。复有金石丝竹，罗绮珠翠，舞千女于其左，中有一女前进曰：“此《贵主还宫乐》。”清音宛转，如诉如慕，坐客听下，不觉泪下。二舞既毕，龙君大悦。锡以纨绮，颁于舞人，然后密席贯坐，纵酒极娱。酒酣，洞庭君乃击席而歌曰：“大天苍苍兮，大地茫茫，人各有志兮，何可思量，狐神鼠圣兮，薄社依墙。雷霆一发兮，其孰敢当？荷贞人兮信义长，令骨肉兮还故乡，齐言惭愧兮何时忘！”洞庭君歌罢，钱塘君再拜而歌曰：“上天配合兮，生死有途。此不当妇兮，彼不当夫。腹心辛苦兮，泾水之隅。风霜满鬓兮，雨雪罗襦。赖明公兮引素书，令骨肉兮家如初。永言珍重兮无时无。”钱塘君歌阕，洞庭君俱起，奉觞于毅。毅踧踖而受爵，饮讫，复以二觞奉二君，乃歌曰：“碧云悠悠兮，泾水东流。伤美人兮，雨泣花愁。尺书远达兮，以解君忧。哀冤果雪兮，还处其休。荷和雅兮感甘羞。山家寂寞兮难久留。欲将辞去兮悲绸缪。”歌罢，皆呼万岁。洞庭君因出碧玉箱，贮以开水犀；钱塘君复出红珀盘，贮以照夜玑：皆起进毅，毅辞谢而受。然后宫中之人，咸以绡彩珠璧，投于毅侧。重叠焕赫，须臾埋没前后。毅笑语四顾，愧谢不暇。洎酒阑欢极，毅辞起，复宿于凝光殿。　　翌日，又宴毅于清光阁。钱塘因酒作色，踞谓毅曰：“不闻猛石可裂不可卷，义士可杀不可羞耶？愚有衷曲，欲一陈于公。如可，则俱在云霄；如不可，则皆夷粪壤。足下以为何如哉？”毅曰：“请闻之。”钱塘曰：“泾阳之妻，则洞庭君之爱女也。淑性茂质，为九姻所重。不幸见辱于匪人，今则绝矣。将欲求托高义，世为亲戚，使受恩者知其所归，怀爱者知其所付，岂不为君子始终之道者？”毅肃然而作，欻然而笑曰：“诚不知钱塘君孱困如是！毅始闻跨九州，怀五岳，泄其愤怒；复见断金锁，掣玉柱，赴其急难。毅以为刚决明直，无如君者。盖犯之者不避其死，感之者不爱其生，此真丈夫之志。奈何萧管方洽，亲宾正和，不顾其道，以威加人？岂仆人素望哉！若遇公于洪波之中，玄山之间，鼓以鳞须，被以云雨，将迫毅以死，毅则以禽兽视之，亦何恨哉！今体被衣冠，坐谈礼义，尽五常之志性，负百行怖之微旨，虽人世贤杰，有不如者，况江河灵类乎？而欲以蠢然之躯，悍然之性，乘酒假气，将迫于人，岂近直哉！且毅之质，不足以藏王一甲之间。然而敢以不伏之心，胜王不道之气。惟王筹之！”钱塘乃逡巡致谢曰：“寡人生长宫房，不闻正论。向者词述疏狂，妄突高明。退自循顾，戾不容责。幸君子不为此乖问可也。”其夕，复饮宴，其乐如旧。毅与钱塘遂为知心友。　　明日，毅辞归。洞庭君夫人别宴毅于潜景殿，男女仆妾等悉出预会。夫人泣谓毅曰：“骨肉受君子深恩，恨不得展愧戴，遂至睽别。”使前泾阳女当席拜毅以致谢。夫人又曰：“此别岂有复相遇之日乎？”毅其始虽不诺钱塘之情，然当此席，殊有叹恨之色。宴罢，辞别，满宫凄然。赠遗珍宝，怪不可述。毅于是复循途出江岸，见从者十余人，担囊以随，至其家而辞去。毅因适广陵宝肆，鬻其所得。百未发一，财已盈兆。故淮右富族，咸以为莫如。遂娶于张氏，亡。又娶韩氏。数月，韩氏又亡。徙家金陵。常以鳏旷多感，或谋新匹。有媒氏告之曰：“有卢氏女，范阳人也。父名曰浩，尝为清流宰。晚岁好道，独游云泉，今则不知所在矣。母曰郑氏。前年适清河张氏，不幸而张夫早亡。母怜其少，惜其慧美，欲择德以配焉。不识何如？”毅乃卜日就礼。既而男女二姓俱为豪族，法用礼物，尽其丰盛。金陵之士，莫不健仰。居月余，毅因晚入户，视其妻，深觉类于龙女，而艳逸丰厚，则又过之。因与话昔事。妻谓毅曰：“人世岂有如是之理乎？”　　经岁余，有一子。毅益重之。既产，逾月，乃秾饰换服，召毅于帘室之间，笑谓毅曰：“君不忆余之于昔也？”毅曰：“夙为姻好，何以为忆？”妻曰：“余即洞庭君之女也。泾川之冤，君使得白。衔君之恩，誓心求报。洎钱塘季父论亲不从，遂至睽违。天各一方，不能相问。父母欲配嫁于濯锦小儿某。遂闭户剪发，以明无意。虽为君子弃绝，分见无期。而当初之心，死不自替。他日父母怜其志，复欲驰白于君子。值君子累娶，当娶于张，已而又娶于韩。迨张、韩继卒，君卜居于兹，故余之父母乃喜余得遂报君之意。今日获奉君子，咸善终世，死无恨矣。”因呜咽，泣涕交下。对毅曰：“始不言者，知君无重色之心。今乃言者，知君有感余之意。妇人匪薄，不足以确厚永心，故因君爱子，以托相生。未知君意如何？愁惧兼心，不能自解。君附书之日，笑谓妾曰：‘他日归洞庭，慎无相避。’诚不知当此之际，君岂有意于今日之事乎？其后季父请于君，君固不许。君乃诚将不可邪，抑忿然邪？君其话之。”毅曰：“似有命者。仆始见君子，长泾之隅，枉抑憔悴，诚有不平之志。然自约其心者，达君之冤，余无及也。以言‘慎无相避’者，偶然耳，岂有意哉。洎钱塘逼迫之际，唯理有不可直，乃激人之怒耳。夫始以义行为之志，宁有杀其婿而纳其妻者邪？一不可也。某素以操真为志尚，宁有屈于己而伏于心者乎？二不可也。且以率肆胸臆，酬酢纷纶，唯直是图，不遑避害。然而将别之日。见君有依然之容，心甚恨之。终以人事扼束，无由报谢。吁，今日，君，卢氏也，又家于人间。则吾始心未为惑矣。从此以往，永奉欢好，心无纤虑也。”妻因深感娇泣，良久不已。有顷，谓毅曰：“勿以他类，遂为无心，固当知报耳。夫龙寿万岁，今与君同之。水陆无往不适。君不以为妄也。”毅嘉之曰：“吾不知国客乃复为神仙之饵！”。乃相与觐洞庭。既至，而宾主盛礼，不可具纪。　　后居南海仅四十年，其邸第、舆马、珍鲜、服玩，虽侯伯之室，无以加也。毅之族咸遂濡泽。以其春秋积序，容状不衰。南海之人，靡不惊异。　　洎开元中，上方属意于神仙之事，精索道术。毅不得安，遂相与归洞庭。凡十余岁，莫知其迹。　　至开元末，毅之表弟薛嘏为京畿令，谪官东南。经洞庭，晴昼长望，俄见碧山出于远波。舟人皆侧立，曰：“此本无山，恐水怪耳。”指顾之际，山与舟相逼，乃有彩船自山驰来，迎问于嘏。其中有一人呼之曰：“柳公来候耳。”嘏省然记之，乃促至山下，摄衣疾上。山有宫阙如人世，见毅立于宫室之中，前列丝竹，后罗珠翠，物玩之盛，殊倍人间。毅词理益玄，容颜益少。初迎嘏于砌，持嘏手曰：“别来瞬息，而发毛已黄。”嘏笑曰：“兄为神仙，弟为枯骨，命也。”毅因出药五十丸遗嘏，曰：“此药一丸，可增一岁耳。岁满复来，无久居人世以自苦也。”欢宴毕，嘏乃辞行。自是已后，遂绝影响。嘏常以是事告于人世。殆四纪，嘏亦不知所在。　　陇西李朝威叙而叹曰：“五虫之长，必以灵者，别斯见矣。人，裸也，移信鳞虫。洞庭含纳大直，钱塘迅疾磊落，宜有承焉。嘏咏而不载，独可邻其境。愚义之，为斯文。”","dynasty":"唐代","tags":"高中文言文，爱情，神话，故事","title":"柳毅传"}
{"author":"邵缉","content":"落日旌旗，清霜剑戟，塞角声唤严更。论兵慷慨，齿颊带风生。坐拥貔貅十万，衔枚勇、云槊交横。笑谈顷，匈奴授首，千里静欃枪。荆襄，人按堵，提壶劝酒，布谷催耕。芝夫荛子，歌舞威名。好是轻裘缓带，驱营阵、绝漠横行。功谁纪，风神宛转，麟阁画丹青。","dynasty":"宋代","tags":"写人，赞美，歌颂，抒情","title":"满庭芳·落日旌旗"}
{"author":"邵缉","content":"高台无地曲池平，漂泊勾吴宿古城。一岸溼云沈夜色，四山凉叶下秋声。","dynasty":"宋代","title":"题长兴吴城"}
{"author":"虞姬","content":"汉兵已略地，四方楚歌声。大王意气尽，贱妾何聊生！","dynasty":"两汉","tags":"爱情","title":"和项王歌"}
{"author":"董君瑞","content":"硬谒十载驱驰逃窜，虎狼丛里经魔难。居处不能安，空区区历遍尘寰。远游世间，波波漉漉，穰穰劳劳。一向无程限，刬地不着边岸。镜中空照，冠上虚弹。诗书有味眼生花，岁月无情鬓成斑。长铗归来，壮志难酬，功名运晚。【幺】世事谙博看．人情冷暖谁经惯？风帽与尘寰，遍朱门白眼相看。腹内闲，五车经典，七步文章。到处难兴贩，半纸虚名薄官。飘零吴越，梦觉邯郸。碧天凤翼未曾附，苍海龙鳞几时攀。困此穷途，进退无门，似羝羊触藩。【耍孩儿】待向人前开口实羞赧，折腰处拳拳意懒。这回不免向君前，曲弓弓冒突台颜。故来海上垂钓线，特向津头执钓竿，有意相侵犯。将你个高门诌媚，小子相干。【六煞】知君廉俭犹清干，据头角轩昂见罕。即非面谕厮过从，将明公焉敢相残？岂不知甜言与我三冬暖，恶语伤人六月寒？你是多少人称赞，道你量如江海，器若丘山。【五】也不索闲言赞，冷句儿攒，快疾做取英雄汉。扫除乞俭分开吝，倚阁酸寒打破悭。忙迭办，俺巷来近远，怎地回还？【四】你是明白与，俺索子细拣，怕行挑剜接补并糜烂。至元折脑通行少，中统糖心倒换难。翻复从头看，则要完全贯伯，分晓边阑。【三】你要寻走衮，觅转关，上天掇着梯儿赶。襟厮封头发牢结定，额厮拶眉毛紧厮拴。厮蘸定权休散，坐时同坐，赸后齐赸。【二】你又奔，俺又顽，则要紧无格迸松无慢。皮锅里炒爆铜豌豆，火坑上叠翻铁卧单。无辞惮，大生性耐，不喜心烦。【一】谩把猾，枉占奸，布衫领安上难寻绽。头巾顶攒就宜新裹，鱼儿钅敖子饼热时赶热翻。消息汤者犯，你便辘轳井口，直打的泉干。【尾】难动脚，怎转眼？便休推阻根廷款，多共少分明对面儿咒。","dynasty":"元代","title":"【般涉调】哨遍_硬谒十载驱"}
{"author":"刘兼","content":"淡淡微红色不深，依依偏得似春心。烟轻虢国颦歌黛，露重长门敛泪衿。低傍绣帘人易折，密藏香蕊蝶难寻。良宵更有多情处，月下芬芳伴醉吟。","dynasty":"唐代","title":"海棠花"}
{"author":"刘兼","content":"春云春日共朦胧，满院梨花半夜风。宿酒未醒珠箔卷，艳歌初阕玉楼空。五湖范蠡才堪重，六印苏秦道不同。再取素琴聊假寐，南柯灵梦莫相通。","dynasty":"唐代","title":"春宵"}
{"author":"刘兼","content":"多时窗外语呢喃，只要佳人卷绣帘。大厦已成须庆贺，高门频入莫憎嫌。花间舞蝶和香趁，江畔春泥带雨衔。栖息数年情已厚，营巢争肯傍他檐。","dynasty":"唐代","title":"春燕"}
{"author":"刘兼","content":"柳成金穗草如茵，载酒寻花共赏春。先入醉乡君莫问，十年风景在三秦。摇摇离绪不能持，满郡花开酒熟时。羞听黄莺求善友，强随绿柳展愁眉。隔云故国山千叠，傍水芳林锦万枝。圣主未容归北阙，且将勤俭抚南夷。","dynasty":"唐代","title":"春游"}
{"author":"刘兼","content":"金闺寂寞罢妆台，玉箸阑干界粉腮。花落掩关春欲暮，月圆欹枕梦初回。鸾胶岂续愁肠断，龙剑难挥别绪开。曾寄锦书无限意，塞鸿何事不归来。","dynasty":"唐代","title":"征妇怨"}
{"author":"刘兼","content":"金杯不以涤愁肠，江郡芳时忆故乡。两岸烟花春富贵，一楼风月夜凄凉。王章莫耻牛衣泪，潘岳休惊鹤鬓霜。归去莲花归未得，白云深处有茅堂。古今通塞莫咨嗟，谩把霜髯敌岁华。失手已惭蛇有足，用心休为鼠无牙。九天云净方怜月，一夜风高便厌花。独倚郡楼人不会，钓舟春浪接平沙。","dynasty":"唐代","title":"中春登楼"}
{"author":"刘兼","content":"穷通分定莫凄凉，且放欢情入醉乡。范蠡扁舟终去相，冯唐半世只为郎。风飘玉笛梅初落，酒泛金樽月未央。休把虚名挠怀抱，九原丘陇尽侯王。","dynasty":"唐代","title":"春夕遣怀"}
{"author":"刘兼","content":"齐女屏帏失旧容，侍中冠冕有芳踪。翅翻晚鬓寻香露，声引秋丝逐远风。旅馆听时髭欲白，戍楼闻处叶多红。只知送恨添愁事，谁见凌霄羽蜕功。","dynasty":"唐代","title":"新蝉"}
{"author":"刘兼","content":"近窗卧砌两三丛，佐静添幽别有功。影镂碎金初透月，声敲寒玉乍摇风。无凭费叟烟波碧，莫信湘妃泪点红。自是子猷偏爱尔，虚心高节雪霜中。","dynasty":"唐代","title":"新竹"}
{"author":"刘兼","content":"烟雨楼台渐晦冥，锦江澄碧浪花平。卞和未雪荆山耻，庄舄空伤越国情。天际寂寥无雁下，云端依约有僧行。登高欲继离骚咏，魂断愁深写不成。边郡荒凉悲且歌，故园迢递隔烟波。琴声背俗终如是，剑气冲星又若何。朝客渐通书信少，钓舟频引梦魂多。北山更有移文者，白首无尘归去么。莫嗔阮氏哭途穷，万代深沈恨亦同。瑞玉岂知将抵鹊，铅刀何事却屠龙。九夷欲适嗟吾道，五柳终归效古风。独倚郡楼无限意，满江烟雨正冥濛。","dynasty":"唐代","title":"登郡楼书怀"}
{"author":"刘兼","content":"新秋菡萏发红英，向晚风飘满郡馨。万叠水纹罗乍展，一双鸂鶒绣初成。采莲女散吴歌阕，拾翠人归楚雨晴。远岸牧童吹短笛，蓼花深处信牛行。","dynasty":"唐代","title":"莲塘霁望"}
{"author":"刘兼","content":"重阳不忍上高楼，寒菊年年照暮秋。万叠故山云总隔，两行乡泪血和流。黄茅莽莽连边郡，红叶纷纷落钓舟。归计未成年渐老，茱萸羞戴雪霜头。载花乘酒上高山，四望秋空八极宽。蜀国江山存不得，刘家豚犬取何难。张仪旧壁苍苔厚，葛亮荒祠古木寒。独对斜阳更惆怅，锦江东注似波澜。","dynasty":"唐代","title":"重阳感怀"}
{"author":"刘兼","content":"二月风光似洞天，红英翠萼簇芳筵。楚王云雨迷巫峡，江令文章媚蜀笺。歌黛入颦春袖敛，舞衣新绣晓霞鲜。酒阑香袂初分散，笑指渔翁钓暮烟。","dynasty":"唐代","title":"中春宴游"}
{"author":"刘兼","content":"薄薄春云笼皓月，杏花满地堆香雪。醉垂罗袂倚朱栏，小数玉仙歌未阕。","dynasty":"唐代","title":"春夜"}
{"author":"刘兼","content":"依约樊川似旭川，郡斋风物尽萧然。秋庭碧藓铺云锦，晚阁红蕖簇水仙。醉笔语狂挥粉壁，歌梁尘乱拂花钿。情怀放荡无羁束，地角天涯亦信缘。","dynasty":"唐代","title":"郡斋寓兴"}
{"author":"刘兼","content":"圣朝佳节遇长春，跪捧金炉祝又焚。宝藏发来天地秀，兵戈销后帝皇尊。太平基址千年永，混一车书万古存。更有馨香满芳槛，和风迟日在兰荪。","dynasty":"唐代","title":"长春节"}
{"author":"刘兼","content":"微雨微风隔画帘，金炉檀炷冷慵添。桃花满地春牢落，柳絮成堆雪弃嫌。宝瑟不能邀卓氏，彩毫何必梦江淹。宦情归兴休相挠，隼旆渔舟总未厌。","dynasty":"唐代","title":"芳春"}
{"author":"刘兼","content":"偶奉纶书莅旭川，郡楼嘉致尽依然。松欹鸟道云藏寺，月满渔舟水浸天。望帝古祠花簇簇，锦城归路草芊芊。有时倚槛垂双袂，故国风光似眼前。","dynasty":"唐代","title":"登郡楼书事"}
{"author":"刘兼","content":"岁稔民康绝讼论，政成公暇自由身。朝看五马闲如社，夜拥双姬暖似春。家计不忧凭冢子，官资无愧是朝臣。岂同龌龊祁员外，至死悲凉一妇人。","dynasty":"唐代","title":"旭川祁宰思家而卒，因述意呈秦川知己"}
{"author":"刘兼","content":"郡城楼阁绕江滨，风物清秋入望频。铜鼓祭龙云塞庙，芦花飘市雪粘人。莲披净沼群香散，鹭点寒烟玉片新。归去杜陵池馆在，且将朝服拂埃尘。","dynasty":"唐代","title":"郡楼闲望书怀"}
{"author":"刘兼","content":"袅袅香英三四枝，亭亭红艳照阶墀。正当晚槛初开处，却似春闱就试时。少女不吹方熠爚，东君偏惜未离披。夜深斜倚朱栏外，拟把邻光借与谁。","dynasty":"唐代","title":"玉烛花"}
{"author":"刘兼","content":"曾求芳茗贡芜词，果沐颁沾味甚奇。龟背起纹轻炙处，云头翻液乍烹时。老丞倦闷偏宜矣，旧客过从别有之。珍重宗亲相寄惠，水亭山阁自携持。","dynasty":"唐代","title":"从弟舍人惠茶"}
{"author":"刘兼","content":"去年曾看牡丹花，蛱蝶迎人傍彩霞。今日再游光福寺，春风吹我入仙家。当筵芬馥歌唇动，倚槛娇羞醉眼斜。来岁未朝金阙去，依前和露载归衙。","dynasty":"唐代","title":"再看光福寺牡丹"}
{"author":"刘兼","content":"小桥流水接平沙，何处行云不在家。毕卓未来轻竹叶，刘晨重到殢桃花。琴樽冷落春将尽，帏幌萧条日又斜。回首却寻芳草路，金鞍拂柳思无涯。","dynasty":"唐代","title":"访饮妓不遇，招酒徒不至"}
{"author":"刘兼","content":"柳摆轻丝拂嫩黄，槛前流水满池塘。一筵金翠临芳岸，四面烟花出粉墙。舞袖逐风翻绣浪，歌尘随燕下雕梁。蛮笺象管休凝思，且放春心入醉乡。","dynasty":"唐代","title":"春宴河亭"}
{"author":"刘兼","content":"剑关云栈乱峥嵘，得丧何由险与平。千载龟城终失守，一堆鬼录漫留名。季年必不延昏主，薄赏那堪激懦兵。李特后来多二世，纳降归拟尽公卿。","dynasty":"唐代","title":"蜀都道中"}
{"author":"刘兼","content":"叶如羽盖岂堪论，百步清阴锁绿云。善政已闻思召伯，英风偏称号将军。静铺讲席麟经润，高拂□枝兔影分。更有岁寒霜雪操，莫将樗栎拟相群。","dynasty":"唐代","title":"万葛树"}
{"author":"刘兼","content":"东风满地是梨花，只把琴心殢酒家。立处晚楼横短笛，望中春草接平沙。雁行断续晴天远，燕翼参差翠幕斜。归计未成头欲白，钓舟烟浪思无涯。","dynasty":"唐代","title":"春晚闲望"}
{"author":"刘兼","content":"摇落江天万木空，雁行斜戛塞垣风。征闺捣月离愁远，旧馆眠云旅梦通。郢客岂能陪下里，皋禽争肯恋樊笼。此心旷荡谁相会，尽在南华十卷中。","dynasty":"唐代","title":"秋夕书事"}
{"author":"刘兼","content":"一承兑泽莅方州，八度春光照郡楼。好景几将官吏醉，名山时领管弦游。空花任尔频侵眼，老雪从他渐满头。归去杜陵池阁在，只能欢笑不能愁。","dynasty":"唐代","title":"春晚寓怀"}
{"author":"刘兼","content":"绮筵金碧照芳菲，酒满瑶卮水满池。去岁南岐离郡日，今春东蜀看花时。俭莲发脸当筹著，绪柳生腰按柘枝。座客半酣言笑狎，孔融怀抱正怡怡。","dynasty":"唐代","title":"宴游池馆"}
{"author":"刘兼","content":"齐朝庆裔祖敖曹，麟角无双凤九毛。声价五侯争辟命，文章一代振风骚。醉琴自寄陶家意，梦枕谁听益郡刀。补衮应星曾奏举，北山南海孰为高。","dynasty":"唐代","title":"寄高书记"}
{"author":"刘兼","content":"屈指依稀十五年，鸾台秘阁位相悬。分飞淮甸雁行断，重见江楼蟾影圆，滞迹未偕朝北阙，高才方命入西川。愿君通理须还早，拜庆慈亲几杖前。","dynasty":"唐代","title":"再见从弟舍人"}
{"author":"刘兼","content":"朱栏芳草绿纤纤，欹枕高堂卷画帘。处处落花春寂寂，时时中酒病恹恹。塞鸿信断虽堪讶，梁燕词多且莫嫌。自有卷书销永日，霜华未用鬓边添。","dynasty":"唐代","title":"春昼醉眠"}
{"author":"刘兼","content":"寂寂无聊九夏中，傍檐依壁待清风。壮图奇策无人问，不及南阳一卧龙。","dynasty":"唐代","title":"中夏昼卧"}
{"author":"刘兼","content":"忘忧何必在庭萱，是事悠悠竟可宽。酒病未能辞锦里，春狂又拟入桃源。风吹杨柳丝千缕，月照梨花雪万团。闲泥金徽度芳夕，幽泉石上自潺湲。","dynasty":"唐代","title":"春夕寓兴"}
{"author":"刘兼","content":"嘉陵江畔饯行车，离袂难分十里馀。慷慨莫夸心似铁，留连不觉泪成珠。风光川谷梅将发，音信云天雁未疏。立马举鞭无限意，会稀别远拟何如。","dynasty":"唐代","title":"送从弟舍人入蜀"}
{"author":"刘兼","content":"回车院子未回车，三载疲民咏袴襦。借寇已承英主诏，乞骸须上老臣书。黄金蜀柳笼朱户，碧玉湘筠映绮疏。因问满筵诗酒客，锦江何处有鲈鱼。","dynasty":"唐代","title":"新回车院筵上作"}
{"author":"刘兼","content":"屈指良交十四人，隙驹风烛渐为尘。当初花下三秦客，只有天涯二老身。乘醉几同游北内，寻芳多共谒东邻。此时阻隔关山远，月满江楼泪满巾。","dynasty":"唐代","title":"寄长安郑员外"}
{"author":"刘兼","content":"高秋咸镐起霜风，秦汉荒陵树叶红。七国斗鸡方贾勇，中原逐鹿更争雄。南山漠漠云常在，渭水悠悠事旋空。立马举鞭遥望处，阿房遗址夕阳东。","dynasty":"唐代","title":"咸阳怀古"}
{"author":"刘兼","content":"绣林红岸落花钿，故去新来感自然。绝塞杪春悲汉月，长林深夜泣缃弦。锦书雁断应难寄，菱镜鸾孤貌可怜。独倚画屏人不会，梦魂才别戍楼边。","dynasty":"唐代","title":"春怨"}
{"author":"刘兼","content":"凭高多是偶汍澜，红叶何堪照病颜。万叠云山供远恨，一轩风物送秋寒。背琴鹤客归松径，横笛牛童卧蓼滩。独倚郡楼无限意，夕阳西去水东还。","dynasty":"唐代","title":"登楼寓望"}
{"author":"刘兼","content":"醉卓寒筇傍水行，渔翁不会独吟情。龟能顾印谁相重，鹤偶乘轩自可轻。簪组百年终长物，文章千古亦虚名。是非得丧皆闲事，休向南柯与梦争。","dynasty":"唐代","title":"江岸独步"}
{"author":"刘兼","content":"独上江楼望故乡，泪襟霜笛共凄凉。云生陇首秋虽早，月在天心夜已长。魂梦只能随蛱蝶，烟波无计学鸳鸯。蜀笺都有三千幅，总写离情寄孟光。","dynasty":"唐代","title":"江楼望乡寄内"}
{"author":"刘兼","content":"琴中难挑孰怜才，独对良宵酒数杯。苏子黑貂将已尽，宋弘青鸟又空回。月穿净牖霜成隙，风卷残花锦作堆。欹枕梦魂何处去，醉和春色入天台。","dynasty":"唐代","title":"命妓不至"}
{"author":"刘兼","content":"十月芙蓉花满枝，天庭驿骑赐寒衣。将同玉蝶侵肌冷，也遣金鹏遍体飞。夜卧始知多忝窃，昼行方觉转光辉。深冬若得朝丹阙，太华峰前衣锦归。","dynasty":"唐代","title":"宣赐锦袍设上赠诸郡客"}
{"author":"刘兼","content":"朱冠金距彩毛身，昧爽高声已报晨。作瑞莫惭先贡楚，擅场须信独推秦。淮南也伴升仙犬，函谷曾容借晓人。此日卑栖随饮啄，宰君驱我亦相驯。","dynasty":"唐代","title":"晨鸡"}
{"author":"刘兼","content":"青镜重磨照白须，白须撚闲意何如。故园迢递千山外，荒郡淹留四载馀。风送竹声侵枕簟，月移花影过庭除。秋霜满领难消释，莫读离骚失意书。","dynasty":"唐代","title":"对镜"}
{"author":"刘兼","content":"素律初回枕簟凉，松风飘泊入华堂。谭鸡寂默纱窗静，梦蝶萧条玉漏长。归去水云多阻隔，别来情绪足悲伤。霜砧月笛休相引，只有离襟泪两行。风送秋荷满鼻香，竹声敲玉近虚廊。梦回故国情方黯，月过疏帘夜正凉。菱镜也知移艳态，锦书其奈隔年光。鸾胶处处难寻觅，断尽相思寸寸肠。","dynasty":"唐代","title":"秋夕书怀呈戎州郎中"}
{"author":"刘兼","content":"薄暮疏林宿鸟还，倚楼垂袂复凭栏。月沈江底珠轮净，云锁峰头玉叶寒。刘毅暂贫虽壮志，冯唐将老自低颜。无言独对秋风立，拟把朝簪换钓竿。","dynasty":"唐代","title":"晚楼寓怀"}
{"author":"刘兼","content":"绣衣公子宴池塘，淑景融融万卉芳。珠翠照天春未老，管弦临水日初长。风飘柳线金成穗，雨洗梨花玉有香。醉后不能离绮席，拟凭青帝系斜阳。","dynasty":"唐代","title":"贵游"}
{"author":"刘兼","content":"桐叶飞霜落井栏，菱花藏雪助衰颜。夜窗飒飒摇寒竹，秋枕迢迢梦故山。临水钓舟横荻岸，隔溪禅侣启柴关。觉来依旧三更月，离绪乡心起万端。旧馆秋寒夜梦长，水帘疏影入回塘。宦情率尔拖鱼艇，客恨依然在燕梁。白鹭独飘山面雪，红蕖全谢镜心香。起来不语无人会，醉倚东轩半夕阳。","dynasty":"唐代","title":"梦归故园"}
{"author":"刘兼","content":"蜀都春色渐离披，梦断云空事莫追。宫阙一城荒作草，王孙犹自醉如泥。谁家玉笛吹残照，柳市金丝拂旧堤。可惜锦江无锦濯，海棠花下杜鹃啼。","dynasty":"唐代","title":"蜀都春晚感怀"}
{"author":"刘兼","content":"幽庭凝碧亦涟漪，檐霤声繁聒梦归。半岫金乌才委照，一川石燕又交飞。濯枝霢霂榴花吐，吹渚飘飖暑气微。因忆故园闲钓处，苍苔斑驳满渔矶。","dynasty":"唐代","title":"对雨"}
{"author":"刘兼","content":"春霁江山似画图，醉垂鞭袂出康衢。猖狂乱打貔貅鼓，懒慢迟修鸳鹭书。老色渐来欺鬓发，闲情将欲傲簪裾。苔钱遍地知多少，买得花枝不落无。","dynasty":"唐代","title":"春霁"}
{"author":"刘兼","content":"荒僻淹留岁已深，解龟无计恨难任。守方半会蛮夷语，贺厦全忘燕雀心。夜静倚楼悲月笛，秋寒欹枕泣霜砧。宦情总逐愁肠断，一箸鲈鱼直万金。直气从来不入时，掩关慵更钓磻溪。斯文未丧宣尼叹，吾道将穷阮籍悲。轻粉覆霜凝夜砌，乱金铺菊织秋篱。南阳卧久无人问，薄命非才有可疑。","dynasty":"唐代","title":"秋夕书怀"}
{"author":"刘兼","content":"官吏潜陈借寇词，宦情乡梦两相违。青城锦水无心住，紫阁莲峰有意归。张翰鲈鱼因醉忆，孟光书信近春稀。黄茅瘴色看看起，贪者犹疑别是机。","dynasty":"唐代","title":"偶闻官吏举请，辄有一篇寄从弟舍人"}
{"author":"刘兼","content":"巧舌如簧总莫听，是非多自爱憎生。三人告母虽投杼，百犬闻风只吠声。辨玉且宽和氏罪，诬金须认不疑情。因思畴昔游谈者，六国交驰亦受烹。","dynasty":"唐代","title":"诫是非"}
{"author":"刘兼","content":"蹄涔岂信有沧浪，萤火何堪并太阳。渊奥未曾探禹穴，矜夸便拟越丘墙。小巫神气终须怯，下里音声必不长。近日冰壶多晦昧，虎皮羊质也观光。","dynasty":"唐代","title":"简竖儒"}
{"author":"刘兼","content":"横经叉手步还趋，积善方知庆有馀。五个小雏离学院，一行新雁入贫居。攘羊告罪言何直，舐犊牵情理岂虚。劝汝立身须苦志，月中丹桂自扶疏。","dynasty":"唐代","title":"贻诸学童"}
{"author":"刘兼","content":"闲庭奇支枕正悲秋，忽觉新编浣远愁。才薄只愁安雁户，年高空忆复渔舟。鹭翘皓雪临汀岸，莲袅红香匝郡楼。对景却惭无藻思，南金荆玉卒难酬。","dynasty":"宋代","title":"酬勾评事"}
{"author":"刘兼","content":"一承兑泽蒞方州，八度春光照郡楼。好景几时官吏醉，名山时领管弦游。空花任尔频侵眼，老雪从他渐满头。归去杜陵池阁在，只能欢笑不能愁。","dynasty":"宋代","title":"春晚寓怀"}
{"author":"刘兼","content":"烟雨楼台惭晦冥，锦江澄碧浪花平。卞和未雪荆山耻，庄舄空伤越国情。天际寂寥无雁下，云端依约有僧行。登高欲继离骚咏，魂断愁深写不成。","dynasty":"宋代","title":"登郡楼书怀三首"}
{"author":"刘兼","content":"偶奉纶书蒞旭川，郡楼嘉致尽依然。松欹鸟道云藏寺，月满渔舟水浸天。望帝古祠花簇簇，锦城归路草芊芊。有时倚槛垂双袂，故国风光似眼前。","dynasty":"宋代","title":"登郡楼书事"}
{"author":"刘兼","content":"乐广亡来水镜稀，宓妃嫫母混妍媸。且於雾里藏弱豹，休向窗中问碧鸡。百氏典填坟自苦，一堆萤雪竟谁知。门前春色芳如昼，好掩书斋任所之。","dynasty":"宋代","title":"倦学"}
{"author":"刘兼","content":"旧馆秋寒一梦长，水帘疏影入回塘。宦情率尔拖渔艇，客恨依然在燕梁。白鹭独飘山面雪，红蕖全谢镜心香。起来不语无人会，醉倚东轩半夕阳。","dynasty":"宋代","title":"梦归故园二首"}
{"author":"刘兼","content":"我儿辞去睛双流，蜀郡秦川两处愁。红叶满山归故国，黄茅遍地往他州。荷衣晓挂惭官吏，菱镜秋窥讶鬓髹。好向云泉营旧隐，莫教庄叟畏犠牛。","dynasty":"宋代","title":"送二郎君归长安"}
{"author":"刘兼","content":"齐女幈帏失旧容，侍中冠冕有芳踪。翅翻晚鬓寻香露，声引秋丝逐远风。旅馆听时髭欲白，戍楼闻处叶多红。只知送恨添愁事，谁见凌霄羽蜕功。","dynasty":"宋代","title":"新蝉"}
{"author":"刘兼","content":"回车院了未回车，三载疲民咏夸襦。借寇已承英主诏，乞骸须上老臣书。黄金蜀柳笼朱户，碧玉湘筠映绮疏。因问满筵诗酒客，锦江何处有鲈鱼。","dynasty":"宋代","title":"新回车院筵上作"}
{"author":"刘兼","content":"寂寂无憀九夏中，傍帘依壁待清风。壮图奇策无人问，不及南阳一卧龙。","dynasty":"宋代","title":"中夏昼卧"}
{"author":"刘兼","content":"朱冠金距綵毛身，昧爽高声已报晨。作瑞莫惭先贡楚，擅场须信独推秦。淮南也伴升仙犬，函谷曾容借晓人。此日卑栖随饮啄，宰君驱我亦相驯。","dynasty":"唐代","title":"晨鸡"}
{"author":"刘兼","content":"闲庭攲枕正悲秋，忽觉新编涴远愁。才薄只愁安雁户，年高空忆复渔舟。鹭翘皓雪临汀岸，莲袅红香匝郡楼。对景却惭无藻思，南金荆玉卒难酬。","dynasty":"唐代","title":"酬勾评事"}
{"author":"刘兼","content":"风送秋荷满鼻香，竹声敲玉近虚廊。梦回故国情方黯，月过疏帘夜正凉。菱镜也知移艳态，锦书其奈隔年光。鸾胶处处难寻觅，断尽相思寸寸肠。","dynasty":"唐代","title":"秋夕书怀呈戎州郎中其二"}
{"author":"刘兼","content":"摇摇离绪不能持，满郡花开酒熟时。羞听黄莺求善友，强随绿柳展愁眉。隔云故国山千叠，傍水芳林锦万枝。圣主未容归北阙，且将勤俭抚南夷。","dynasty":"唐代","title":"春游其二"}
{"author":"刘兼","content":"素灵失律诈风流，强把芳菲半载偷。是叶葳蕤霜照夜，此花烂熳火烧秋。谢莲色淡争堪种，陶菊香秾亦合羞。谁道金风能肃物，因何厚薄不相侔。","dynasty":"唐代","title":"木芙蓉"}
{"author":"刘兼","content":"我儿辞去泪双流，蜀郡秦川两处愁。红叶满山归故国，黄茅遍地住他州。荷衣晓挂惭官吏，菱镜秋窥讶鬓髹。好向云泉营旧隐，莫教庄叟畏牺牛。","dynasty":"唐代","title":"送二郎君归长安"}
{"author":"刘兼","content":"屈指平阳别社莲，蟾光一百度曾圆。孤云自在知何处，薄宦参差亦信缘。山郡披风方穆若，花时分袂更凄然。摇鞭相送嘉陵岸，回首群峰隔翠烟。","dynasty":"唐代","title":"送文英大师"}
{"author":"刘兼","content":"闲庭欹枕正悲秋，忽觉新编浣远愁。才薄只愁安雁户，年高空忆复渔舟。鹭翘皓雪临汀岸，莲袅红香匝郡楼。对景却惭无藻思，南金荆玉卒难酬。","dynasty":"唐代","title":"酬勾评事"}
{"author":"刘兼","content":"嘉陵江畔接荣川，两畔旌旗下濑船。郡印已分炎瘴地，朝衣犹惹御炉烟。莲塘小饮香随艇，月榭高吟水压天。锦字莫嫌归路远，华夷一统太平年。","dynasty":"唐代","title":"初至郡界"}
{"author":"刘兼","content":"蜀路新修尽坦平，交亲深幸再逢迎。正当返袂思乡国，却似归家见弟兄。沾泽只惭尧綍重，溯流还喜范舟轻。欲将感恋裁书旨，多少鱼笺写得成。","dynasty":"唐代","title":"到郡后有寄"}
{"author":"刘兼","content":"分飞屈指十三年，菡萏峰前别社莲。薄宦偶然来左蜀，孤云何事在南燕。一封瑶简音初达，两处金沙色共圆。珍重汤休惠佳句，郡斋吟久不成眠。","dynasty":"唐代","title":"寄滑州文秀大师"}
{"author":"刘兼","content":"西斋新竹两三茎，也有风敲碎玉声。莫恨移来栏槛远，譬如元本此间生。","dynasty":"唐代","title":"西斋"}
{"author":"刘兼","content":"未上亨衢独醉吟，赋成无处博黄金。家人莫问张仪舌，国士须知豫让心。照乘始堪沽善价，阳春争忍混凡音。鹍鹏鳞翼途程在，九万风云海浪深。","dynasty":"唐代","title":"自遣"}
{"author":"刘兼","content":"彭寿殇龄共两空，幻泡缘影梦魂中。缺圆宿会长如月，飘忽浮生疾似风。修短百年先后定，贤愚千古是非同。南柯太守知人意，休问陶陶塞上翁。","dynasty":"唐代","title":"偶有下殇，因而自遣"}
{"author":"刘兼","content":"乐广亡来冰镜稀，宓妃嫫母混妍媸。且于雾里藏玄豹，休向窗中问碧鸡。百氏典坟空自苦，一堆萤雪竟谁知。门前春色芳如画，好掩书斋任所之。","dynasty":"唐代","title":"倦学"}
{"author":"刘兼","content":"去年今日到荣州，五骑红尘入郡楼。貔虎只知迎太守，蛮夷不信是儒流。奸豪已息时将泰，疲瘵全苏岁又周。圣主若容辞重禄，便归烟水狎群鸥。","dynasty":"唐代","title":"去年今日"}
{"author":"刘兼","content":"花落青苔锦数重，书淫不觉避春慵。恣情枕上飞庄蝶，任尔云间骋陆龙。玉液未能消气魄，牙签方可涤昏蒙。起来已被诗魔引，窗外寒敲翠竹风。","dynasty":"唐代","title":"昼寝"}
{"author":"康有为","content":"记得珠帘初卷处，人倚阑干，被酒刚微醉。翠叶飘零秋自语，晓风吹堕横塘路。词客看花心意苦，坠粉零香，果是谁相误。三十六陂飞细雨，明朝颜色难如故。","dynasty":"清代","tags":"感叹，命运，宽慰","title":"蝶恋花·记得珠帘初卷处"}
{"author":"康有为","content":"三年不读南朝史，琐艳浓香久懒熏。偶有遁逃聊学佛，伤於哀乐遂能文。忏除绮语从居易，悔作雕虫似子云。忧患百经未闻道，空阶细雨送斜曛。","dynasty":"清代","title":"澹如楼读书"}
{"author":"康有为","content":"粤海重关二虎尊，万龙轰斗事犹存。至今遗垒余残石，白浪如山过虎门。","dynasty":"清代","title":"过虎门"}
{"author":"康有为","content":"秋风立马越王台，混混蛇龙最可哀。十七史从何说起，三千劫几历轮回。腐儒心事呼天问，大地山河跨海来。临睨飞云横八表，岂无倚剑叹雄才！","dynasty":"清代","title":"秋登越王台"}
{"author":"康有为","content":"沧海惊波百怪横，唐衢痛哭万人惊。高峰突出诸山妒，上帝无言百鬼狞。岂有汉庭思贾谊，拚教江夏杀祢衡。陆沉预为中原叹，他日应思鲁二生。","dynasty":"清代","title":"出都留别诸公"}
{"author":"康有为","content":"一代才人孰绣丝，万千作者亿千诗。吟风弄月各自得，覆酱烧薪空尔悲。正始如闻本风雅，丽葩无奈祖骚词。汉唐格律周人意，悱恻雄奇亦可思。新世瑰奇异境生，更搜欧亚造新声。深山大泽龙蛇起，瀛海九州云物惊。四圣崆峒迷大道，万灵风雨集明廷。华严帝网重重现，广乐钧天窃窃听。意境几于无李杜，目中何处着元明？飞腾作势风云起，奇变见犹神鬼惊。扫除近代新诗话，惝恍诸天闻乐声。兹事混茫与微妙，感人千载妙音生。","dynasty":"清代","title":"与菽园论诗兼寄任公孺博曼宣"}
{"author":"康有为","content":"开士诛茅五老峰，手植匡山百万松。荡云尽吸明湖水，招月来听海会钟。初地雨花驯白牯，阴岩石气郁苍龙。读书无处归来晚，桂树幽幽烟雾重。","dynasty":"清代","title":"夜宿海会寺赠至善上人"}
{"author":"康有为","content":"君士但丁帝，雄姿不可方。丹青有遗殿，户牖半颓墙。三国归灵统，东都辟矞皇。金盘摩色丽，摩抚起苍凉。","dynasty":"清代","title":"君士但丁有遗殿户牖尚存屹然高十丈其制摩色金盘甚丽多其遗制吾曾购得之"}
{"author":"康有为","content":"今代梁观国，风棱似左杨。谪官犹爱国，教授不还乡。负戴吾何恨，飞腾子莫量。分飞丹穴凤，且莫梦含香。","dynasty":"清代","title":"寄梁大编脩"}
{"author":"康有为","content":"青鸟能无信，黄骢自蹋春。银栊温绣被，珠馆屑香尘。低黛频羞镜，飞红欲坠人。回头见华月，华月更鲜新。","dynasty":"清代","title":"飞红"}
{"author":"康有为","content":"神女流云不可招，旧时月色落寒潮。无端误入华曼会，一树红蔷倚碧箫。","dynasty":"清代","title":"秋心五首其二"}
{"author":"康有为","content":"开落红棉一梦中，酒醒昨夜又东风。十年白上萧郎鬓，不分桃花新旧红。","dynasty":"清代","title":"秋心五首其三"}
{"author":"康有为","content":"中天缥缈化人台，百万连花璎珞开。我是吞针老罗什，梦中一醉碧霞杯。","dynasty":"清代","title":"秋心五首其四"}
{"author":"康有为","content":"吹剑可曾闻一吷，散花谁更辨雌雄。神仙上界频相问，手鞚青鸾夜御风。","dynasty":"清代","title":"秋心五首其五"}
{"author":"康有为","content":"鲲鹏变化且随风，出入千重云水中。行到光音应少驻，铿锵天乐海云红。","dynasty":"清代","title":"示孺博二首其一"}
{"author":"康有为","content":"万花飞舞妙音天，大醉骑龙过日边。未解吞针尽一钵，还应面壁度千年。","dynasty":"清代","title":"示孺博二首其二"}
{"author":"康有为","content":"万木森森散万花，垂珠连壁照红霞。好将遗宝同珍护，勿任摧残委瓦沙。","dynasty":"清代","title":"属刻同门功课薄繫诗四首其一"}
{"author":"康有为","content":"秋实春华各自贤，几年伤逝化风烟。偶登群玉山头望，百万珠璎总可怜。","dynasty":"清代","title":"属刻同门功课薄繫诗四首其二"}
{"author":"康有为","content":"万木森森万玉鸣，只鳞片羽万人惊。更将散布人间世，化身万亿发光明。","dynasty":"清代","title":"属刻同门功课薄繫诗四首其三"}
{"author":"康有为","content":"红树青山添白屋，清江锦石走帆船。山城好处谁人领，画本天然逐幅传。","dynasty":"清代","title":"过昭平"}
{"author":"康有为","content":"青山若现庄严相，白水时闻清净音。尽日孤青常说法，诸天华雨万重深。","dynasty":"清代","title":"华首台其一"}
{"author":"康有为","content":"万绿压山松径深，白云缭绕碧阴阴。时从树杪窥飞瀑，夜夜梵声悟到今。","dynasty":"清代","title":"华首台其二"}
{"author":"康有为","content":"方卦画成三十六，纷纷国土现蛮触。沉吟临睨是中原，诸边已割成残局。","dynasty":"清代","title":"八月再题棋局"}
{"author":"康有为","content":"凭揽虞山望海东，尚湖荡碧剑门雄。悬崖水拂飞来瀑，藏海深深隐万松。","dynasty":"清代","title":"游藏海寺"}
{"author":"康有为","content":"千载破山兴福寺，六朝栝桂郁云烟。老僧圆塔伤花落，潭影空人更怆然。","dynasty":"清代","title":"游兴福寺"}
{"author":"康有为","content":"千界皆烦恼，吾来偶现身。狱囚哀浊世，饥溺为斯人。诸圣皆良药，苍天太不神。万年无进化，大地合沉沦。人道祗求乐，天心惟有仁。先除诸苦法，渐见太平春。一一生花界，人人现佛身。大同犹有道，吾欲度生民。廿年抱宏愿，卅卷告成书。众病如其已，吾言亦可除。人天缘已矣，轮劫转空虚。悬记千秋事，医王亦有初。","dynasty":"清代","title":"大同书成题词"}
{"author":"康有为","content":"神州万里风泱泱，昆崙东南海为疆。岳岭回环江河长，中开天府万宝藏。地兼三带寒暑藏，以花为国丝为裳。百品杂陈饮馔良，地大物博冠万方。我祖黄帝传百世，一姓四五垓兄弟。族谱历史五千载，大地文明无我逮。全国语文同一致，武功一统垂文治。四裔入贡怀威惠，用我文化服我制，亚洲独尊主人位。今为万国竟争时，惟我广土众民霸国资，偏鉴万国无似之。我人齐心发愤可突飞，速成学艺与汽机。民兵千万选健儿，大造铁监游天池，舞破大地黄龙旗。","dynasty":"清代","title":"爱国短歌行"}
{"author":"康有为","content":"瀑流千尺射巃嵷，严壑幽深隐绿茸。日踏披云台上路，满山开遍杜鹃红。高士祠中曾小住，扪萝日上妙高台。白云无尽先生去，洞口云飞我又来。仙馆清斋读道书，黄庭写罢證真如。放生记辍周颙馔，池上云泉看巨鱼。三湖院外步长堤，堤下三湖印月低。西北月同南月影，證从指月夜提携。","dynasty":"清代","title":"读书西樵山白云洞吾乡居樵山北有白云洞最幽胜少日频读书于此"}
{"author":"康有为","content":"我师长桑子，隐山已成道。本是餐霞人，偶为世网误。世事已可知，道法固宿好。去去三千年，人民皆非故。哀哉长太息，著我看云屦。且访地肺山，行入蓝竹路。朝与中黄期，暮与淩阳遇。仙人羽衣裳，白鹿供腾驭。再拜求道术，诚勤得所事。授我朱英丸，予我玉函素。云母有五色，合药世可度。金紫丹已成，龙虎驾可御。仙官青龙车，旌幢迎我去。蕊殿何郁郁，紫云翳无数。侍女骑凤皇，双飞珠玉树。四壁光熠熠，符书灵若蓍。酌我紫霞杯，饮之颜长驻。一杯寿万岁，天地为旦暮。仰手弄星辰，飞足宿云雾。身体有光耀，嘘气淩虚步。未忘生民疾，聊向人间住。从者仙鹤姿，招云问何处。傥有从我游，五行记当告。石栗熟异香，金液注丹露。上得形骸解，下得神气固。无为思人间，馨香此臭腐。","dynasty":"清代","title":"餐霞吟"}
{"author":"康有为","content":"碧月出沧海，隐跃江波间。清辉翳微云，流光自澹闲。星辰烂然明，河汉有薄寒。感彼高楼人，循阶独盘桓。俯仰万古事，喟然悽心肝。岂独伤别离，颇惜良会难。急欲慷慨舞，涕出已汍澜。下帷且归眠，久寐不能安。伏枕屡辗侧，哀感已万端。梦见素心人，紫衣而锦襕。抚琴共笑言，永誓结古欢。赠我青玉函，怜我缟衣单。魂梦方欢娱，天鸡夜已阑。揽衣起徘徊，长夜浩漫漫。仰首视玉衡，俯首倚阑干。","dynasty":"清代","title":"碧月"}
{"author":"康有为","content":"少年心事本拿，云南望樵山日又曛。卖畚何惭王景略，画齑故是范希文。拟经制礼吾何敢，蜡屐持筹事未分。稷契许身空笑尔，稻粱不及鹜鹅群。蛙蛤群鸣草泽中，莓苔绿上钓矶东。登楼俛仰古人往，展卷徘徊夜梦空。迟迟佳日供多病，黯黯虚名负此翁。偶过小园问芳讯，落花飞尽剩残红。纵横宙合一微尘，偶到人间阅廿春。世界开新逢进化，贤师受道愧传薪。名山渺莽千秋业，大地苍茫七尺身。南望九江北京国，拊心辜负总酸辛。夜夜登楼望大星，紫微帝座故荧荧。山河两戒谁能考，庙社千秋尚有灵。道丧官私惟帖括，政芜兵食尽虚名。虞渊坠日忧难挽，漆室幽人泣六经。","dynasty":"清代","title":"苏村卧病写怀苏村又名银塘吾五百年世居"}
{"author":"康有为","content":"黄童名誉早腾飞，慷慨陈书事是非。卫玠风神窥玉润，裴遐名理自珠霏。红楼听雨春同醉，碧海看潮暮共归。柳絮吹绵张绪去，他年烟浒记依稀。绝怜裙屐多幽怨，若有真灵證妙华。秋玉风流能好事，漠镛才笔合看花。荷衣蕙带吾常佩，白水青松尔莫嗟。自笑子云甘寂寞，多君载酒似侯芭。","dynasty":"清代","title":"答黄秀才"}
{"author":"康有为","content":"昨夜西风一棹归，闻歌桃叶是邪非。石崇家婢铙新丽，不用真珠费百琲。繫臂曾闻付降纱，重盟欢折碧桃花。从今红烛脩新史，便有添香萼绿华。葛氏绮琴曾识字，王珉团扇总相宜。喜闻妒妇津无雨，三蒂江兰并一枝。樊肥蛮瘦各相宜，桃李昌丰舞柘枝。尽日楼台垂柳静，东风添补冶春词。","dynasty":"清代","title":"戏简某纳姬"}
{"author":"康有为","content":"匆匆时序去如烟，卧病江村更惘然。避债并无痴可卖，祭诗幸有稿成编。老妻解诵送穷作，寿母分将压岁钱。正欲团圞寻剧饮，不堪枨触送华年。红白梅花次第新，明朝元日恰逢春。桃苻灯火明终夜，竹爆儿童闹比邻。壮志常怀千古恨，流光易老百年身。无多笑语催残漏，坐听林鸟燥响晨。","dynasty":"清代","title":"乙酉除夕病卧苏村"}
{"author":"康有为","content":"九畹荒芜楚客悲，况教萧艾满当时。屈原已往罗含去，怀抱芳馨欲与谁。众香杂进近何如，辟芷辛夷与揭车。绿叶紫茎空委露，秋山花放媚三闾。","dynasty":"清代","title":"题从父竹荪广文公画兰"}
{"author":"康有为","content":"香云滞淫已十日，柔春如丝不可说。朔风忽尔作厉烈，吹入高楼归意决。篮舆咿嗳三夫疾，回首相望更凄绝。海云浩邈浪如雪，飞轮腾烟转仓卒。山顶烟暝吐华月，今夕月圆无少缺。美人容华隔天末，楼台灯火半明灭。渐为海波所吞没，愁如回风心如结。樱桃花开应早折，不然落向芳菲节。安得夸娥假大力，海涛浇胸心犹热。竟夜揽衾眠不得，纵观山海茫无色，巡船倚阑待天白。","dynasty":"清代","title":"香云曲"}
{"author":"康有为","content":"白沙驰道绝山腰，山断红阑接石桥。最是万松灯下过，月明山海望深宵。沿山辟路夹青松，廔阁溪桥曲曲逢。夜夜月明桥上立，飞泉浩浩劈中峰。月明山路冷生冰，驰道孤游记得曾。碧水碧山烟雾里，玲珑楼阁万枝镫。灵雾神风跨鹤游，苍茫海峤认蓬洲。欲挟飞仙过东海，瑶台难好不淹留。","dynasty":"清代","title":"月夜游太平山"}
{"author":"康有为","content":"海气拍天白浪浮，秋风策策生高楼。行人解缆少颜色，客子华鬓生离忧。美人容华渺天末，芙蓉凄露香玉愁。飞舲浩浩破云去，相思咽断银箜篌。","dynasty":"清代","title":"登轮舟"}
{"author":"康有为","content":"高柳红楼日夜垂，含烟和露几多枝。深宵被酒新回面，尽日垂帘细画眉。滴得蜡珠拼作泪，穿来藕线未成丝。官奴写帖谁分付，误却青毡是献之。画屏掩处隔红绡，神雨灵风梦未迢。斜指牵牛盟锦臂，双骑紫凤协琼箫。油车有待迎苏小，金屋犹难贮阿娇。若得云英移玉杵，不须铜雀锁双乔。樱桃开半已春深，杜牧伤春试再寻。旧日玉梅迟结子，中宵绮带绾同心。灵芸香唾成红玉，瑶母真丹碎紫金。红烛他年照脩史，无题记叠蟪蛄吟。阆风緤马几何年，忽听霓裳第一弦。秋梦那无飞作雨，夜吟一任化为烟。绮寮熏被香难灭，珠馆飘镫影尚圆。从此芳心抱寒玉，便能销歇总凄然。","dynasty":"清代","title":"思元词"}
{"author":"康有为","content":"天风林外振鸣珂，一啸千峰落叶多。伏虎将军是神女，从容晞发向阳阿。秦台仙在吹箫暖，唐韵诗成下笔难。红尾凤凰白额虎，一般驾作驽骀看。","dynasty":"清代","title":"为仲韬题吴彩鸾骑虎图"}
{"author":"康有为","content":"几年尘土长安道，往昔青衫化缁素。长安道号软红尘，冠盖辐集卫霍门。热官飞车豪侠马，青丝紫鞍双关下。先生尘土满征衣，借问适从何处归。晓起看山西陵去，百里大堤烟柳路。北风忽作捲沙飞，眯人双目不知处。沙河荒城带落日，悬车束马入土室。华云净洗流素月，千里驼铃动萧瑟。群卧土锉无人语，独立长桥倚天北。祗愁明朝霜冷山，石滑马足蹇缩人面栗。","dynasty":"清代","title":"夜宿沙河"}
{"author":"康有为","content":"天寿百七里，峰嶂耸楼阁。豁厊开堂户，森耸出丘壑。冈峦俨拜伏，信是帝王宅。英雄只眼巨，岂假王廖择。郁郁十三陵，神奥盘松柏。幽城何崔嵬，佳气葱郁郁。当其营隧时，鱼膏荧證碧。玉棺藏九殿，南山为石椁。宫监日进膳，翠辇来献酌。荒哉政事失，兴废易三恪。圣朝隆仁厚，禁樵饰丹雘。功德矻丰碑，亭亭侵寥廓。寝殿俨天扃，宫垣壮如昨。昔者宋诸陵，僧伽溺骨虐。金鱼丧玉匣，冬青凄霜薄。乃知今代仁，恩厚不能约。我来览天阙，华表双岳岳。翁仲陈夹道，列像如踊跃。武将剑甲猛，文吏冠袍博。狮虎象马羊，或伏或立搏。巨大数丈馀，皆用一石凿。廿里道相望，大工何磊落。万国陵墓壮，无如长陵卓。欧人多瞻望，我华色不削。","dynasty":"清代","title":"明陵哀"}
{"author":"康有为","content":"吾生多园居，雅性爱水木。朅来居宣南，高斋饶槐竹。林薄既森翳，业蔓并争育。蚊虻浩辐凑，甍甍满耳目。大者如苍蝇，虎飞食人肉。嗟此翘椅桐，台阁交荫瞩。祗许白凤皇，飞鸣掂其足。幺么尔何物，乃亦此巢宿。誓当聚火焚，扫除命僮仆。秽草皆捐涤，绝汝凭藉属。大扇摇清风，卧簟书可读。","dynasty":"清代","title":"苦蚊行"}
{"author":"康有为","content":"平生浪有回天志，今日真成去国吟。回首五云宫阙迥，柴车恻恻怆余心。此去东山与西山，白石齿齿松柏顽。或劝蹈海未忍去，且歌惜誓留人间。东山白云日夜飞，西樵山下柘桑肥。百亩耕花花埭宅，先生归去未应非。古今碑刻三千纸，行装裍大如牛腰。澹如楼中七桧下，摊碑瀹茗且听潮。","dynasty":"清代","title":"去国吟"}
{"author":"康有为","content":"苏堤万柳锁蘼芜，穿荻渔舟或有无。湖光山色涵幽绿，谁解寻幽领里湖。翠盖红裳荡碧漪，平湖亭榭到苏祠。他年再订西湖约，记取荷花大放时。僵厓万木少人经，绝爱东冈放鹤亭。积雨磴阴填落叶，夕阳柳下击游舲。百亩荷花占十洲，里湖深处结红楼。琉璃世界饶消受，更傍苏堤棹小舟。","dynasty":"清代","title":"西湖杂咏"}
{"author":"康有为","content":"紫漠吹落青芙蓉，随风飘堕江之东。瓣开四面花玲珑，化作碧玉千百峰。倒影翻湖黛色浓，突兀万丈绚青红。曾峦重阜架为宫，五老拄杖碧云中。子孙诸峰咸待从。尔来一万四千岁，白头昂首啸鸿蒙。我来经丧乱，九十九寺皆在焚劫中。瀑泉又已枯，秀色灭昌丰。惟有重崖与叠嶂，苍翠合匝转无穷。陶谢妙述作，幽人不可逢。长卧龙潭石，醉欲骑苍龙。青鸾未能驭，白鹿已无纵。夜投东林访远公，殿宇陊剥瓦砾封。诚悬北海残碑在，古佛露坐似惭居尊无寸功。长萝盖山林蒙茸，天黑虎啸荡惊风。万籁笙竽泻青松，塔铃夜语不闻钟。宵深月出山径白，虎溪之水鸣潺淙，似闻山鬼说法谈空空。","dynasty":"清代","title":"庐山谣"}
{"author":"康有为","content":"涧曲松风长，峰面洞门閟。山掩七八重，泉绕堂阶地。山水幽以深，横舍清而丽。书院阅千年，创自李唐季。欧人矜古校，最古无我逮。紫阳光大之，象山来掎袂。讲学流美谈，一言辨义利。汉宋有晦翁，集成学为至。理气穷太极，治行高揭厉。心性掸精微，训诂新义例。馀事事诗文，旁及参同契。滂博无不该，精粗无所滞。居敬以穷理，中心岂有弊。大学与中庸，纯粹有次第。孟子配论语，洙泗心传继。五经失微言，四书发大义。八百年学风，无出新安制。寔为新教主，后圣范一世。大鉴易佛法，路得改耶系。三子大力人，鳌负摇地势。大道虽未闻，太平法尚蔽。此乃刘歆罪，难为考亭喟。侁侁走胄子，俎豆捧堂陛。惜仅习八股，学业陋以废。殿庭罗瓷盎，盐酱陈琐细。吁嗟此名校，一旦至此秽。学问皆扫尽，良由求富贵。中华号文明，愧观汗流袂。有司岂无罪，振与谁为替。应开大学校，心物罗根蒂。西江后英起，道术犹有繫。","dynasty":"清代","title":"再题"}
{"author":"康有为","content":"匡庐四大刹，各擅幽胜处。栖贤与秀峰，石泉穷窈奥。涧流作深碧，交树不可渡。乱山渐合沓，仓翠纡无路。岭开见归宗，昭旷豁云雾。高标跨金轮，宝塔疑神造。倒影入南海，长风洒印度。精宇渐增修，梵呗摇天暮。一节苾刍厨，山簌亦可茹。我佛发金篦，人天作导护。达哉贯休僧，共参玉版悟。我最爱赵州，奇特发妙趣。此心如顽石，入地若可住。愿怀清净理，宗风亦不误。晓发问莲社，远公应我顾。","dynasty":"清代","title":"宿归宗寺"}
{"author":"康有为","content":"浩风无量劫，所历知几舍。三十有二相，现示随变化。偶披垢腻衣，来税人间驾。说尽千万偈，漆镫明暗夜。","dynasty":"清代","title":"为某僧书扇"}
{"author":"康有为","content":"罗浮云气接逢莱，紫霞照耀方丈璀。青绿画图似海岛，疑自十洲仙山来。女娲补天多罅漏，银河泻落九天开。句漏丹砂犹捡得，野人黄精自掘回。琅玕白凤自飞舞，独骑神虎相追陪。石梁模糊可径度，天外三峰鸾鹤哀。夜闻天乐紫溪上，仙人招手瑶石台。乘风飞云顶上立，吸吐日月谢尘埃。","dynasty":"清代","title":"游罗浮"}
{"author":"康有为","content":"断璧零珠照绛霞，妙香散落委尘沙。东风好与勤呵护，顷刻吁开千开花。","dynasty":"清代","title":"属刻同门功课薄繫诗四首其四"}
{"author":"康有为","content":"去家十五日，乃始到平乐。看山舟行缓，吾意不厌恶。巨石亘中流，与水相激搏。楼船载千斛，小舟先缆索。上流繫石底，转轴行寸尺。竹缆或中断，陡然千丈落。吾航轻以驶，数篙翩已跃。马峡最险绝，龙门尤诡错。怪石千重列，若规八阵略。或列若鱼飞，或立如鹳鹤。或哮如虎豹，或蹲如鸟雀。或如袍笏立，或如甲胄擢。空曲入盘突，迷眩吞牙角。谁云上滩难，吾行得至乐。","dynasty":"清代","title":"过平乐"}
{"author":"康有为","content":"石濑溅溅立鸥鹭，绿杉瑟瑟隐茅庐。清溪缥碧竹排溜，红树青山问卖鱼。锦石奇峰次第开，清江碧溜百千回。问余半月行何事，日读天然画本来。峭壁千峰摩顶圆，净无尘土立风烟。崚嶒倒影晴江上，疑是身游兜率天。拍拍清滩趑鹭鹚，萧萧疏竹绕台池。离江清绝谁人领，入我扁舟一卷诗。","dynasty":"清代","title":"漓江杂咏"}
{"author":"康有为","content":"蒙茸碧山下，澄潭绿霮濧。况径新雨后，青萝洗岚黛。幽篁结石上，倒映妙水绘。桂棹泼清波，鳞鳞纹散碎。茅屋倚岩幽，青杉殊蓊荟。樵归汲清泉，渔柁夕烟晦。佳趣在抱领，即事多可爱。妙悟无小大，濠濮冥所会。","dynasty":"清代","title":"雨后泊舟山下"}
{"author":"康有为","content":"横飞金翅决青岑，不信神州竟陆沈。龙战玄黄翻海水，鲲图南溟动潮音。岱宗灵气连员峤，帝座星辉豁太阴。击楫感君相济意，共看腰剑作龙吟。","dynasty":"清代","title":"赠日本驻港领事上野季三郎"}
{"author":"康有为","content":"箱根山顶浴芦汤，山荒草白云茫茫。石径荦确马难步，下马忽见明湖光。清漪缥缈落山影，如见西湖浸葛岭。湖上人家湖畔树，扁舟容与走马路。击马上湖楼，富士正当头。峰颠积雪照白日，高入青天一万尺。云容容兮在中央，芙蓉碧瓣在下旁。倒入明湖影奇绝，黛色波容共明灭。有如白头仙人拥玉女，缟衣羽裳飘瓢举。白银宫阙现华岩，金沙宝楯善见处。诸天游戏坠白帽，世人那知蓝竹路。绝顶山湖绝顶楼，欲长幽隐洗我愁。惜非吾土难淹留，王孙芳草空幽幽。","dynasty":"清代","title":"芦湖楼望富士山山巅积雪冬夏不化云在中峰在下倒影湖中澄鲜幽纯诚异观也日主行宫在焉"}
{"author":"康有为","content":"华夏文明剩竹枝，南洋风物被声诗。蛮花犵鸟多佳处，恨少通才作总持。飘然浮海孝廉船，绝妙才华惨绿年。王粲周郎吾未见，画图诗卷识游仙。窅窅洞天五百石，霏霏柔佛万千珠。君子居夷亦何陋，尽搜翠羽上红毹。中原大雅销亡尽，流入天南得正声。试问诗骚选何作，屈原家父最芳馨。褒姒灭周天丧乱，离骚忧国语涕洟。银河手挽无多泪，应识幽思托选诗。","dynasty":"清代","title":"题菽园孝廉选诗图"}
{"author":"康有为","content":"黑云压城没星斗，满天如墨沙石走。阳日掩匿光忽黝，暇蟆狂叫变苍狗。邱生奇气世无有，登高横睨八荒久。看云愤慨难袖手，被发问天天听否。誓呼大风扫群丑，溟海苍苍顽雾厚，抚剑问天天宇剖。绝顶独立无人从，邈邈云雾向虚空。但见仙人绿发翁，白云黄云医滃滃，我与云将卢敖若士游鸿蒙。","dynasty":"清代","title":"题邱菽园看云图"}
{"author":"康有为","content":"忧患弥天塞太空，树声争战起长风。楼台寂寂无人到，廊外藤花开小红。山色深蓝将作雨，日光变黑忽生雷。独倚栏干数鸡鸭，黑奴骑得白牛来。","dynasty":"清代","title":"槟屿督署秋风独坐杂作"}
{"author":"康有为","content":"瀑布小以短，山崖崩以颓。峭壁泻丹黄，危土流素灰。草树皆不产，童髡无徘徊。炎日照蒸酷，难觅松阴开。俛瞰徒惴慄，徒闻转谷雷。小坐亦无所，佳趣亦何哉。危栏空徙倚，不如归去来。","dynasty":"清代","title":"丹壁观瀑为园中最佳处羡人自誇甚至危崖峭慄日蒸无避吾游苦之"}
{"author":"康有为","content":"宫阙嵯峨录士京，雕墙文画尚纵横。旧迹多传蓝射士，六千年物最文明。华表棱棱石刻精，巴黎纽约睹文明。来此摩挲重回首，阙前星士百馀横。古陵十八日搜辟，隧道庄严寝殿云。奇绝丹黄图画色，六千年物拭如新。看山归马踏沙滩，落日云低水不澜。晚渡尼罗浴江水，隔江灯火照清寒。袅便幕处犹游牧，男能舞剑女而歌。寥廖埃及古遗种，面貌犹如古像和。","dynasty":"清代","title":"游埃及录士京埃及古庙陵阙皆在录士录士为七千年古京地球古文明第一游埃及者不到录士与未游同"}
{"author":"康有为","content":"石山之内，绿野夹江。石山之外，飞沙走黄。石山之旁，一千三百里疆，尼禄直泻万里长。一渎无枝流，逆行力最强。秋冬泛田湿，淤泥长禾秧。民庐皆临流，耕夫迩水乡。距江稍远者，弃壤沙堆罔。近江作层闸，时泄蓄坡塘。贫者石窟中，壑谷如室藏。富者石为屋，栋宇及阶墙。床几与盘桌，一一择石良。刻文雕像画，传古多精良。宫庙六千年，至今完而藏。楹壁石数尺，高逾百尺量。六七金字陵，苍苍摩天扬。伟大尤可惊，岂止文明破大荒。皆因山尽石，又以野夹江。万国文野由地形，顺受其正难飞扬。师尊菲薄空扰扰，蹙踏全球非昧茫。狭长与地岂能守，后永奴降难自强。吁咩人事由地形，畔援歆羡吾欲忘。","dynasty":"清代","title":"埃及行"}
{"author":"康有为","content":"崇壁严仡仡，围山上摩天。巨石大盈丈，莹滑工何妍。筑者所罗门，于今三千年。城下聚男妇，号哭声咽阗。日午有数人，曲卷肩骈连。凭壁立而啼，涕泪涌如泉。惨气上九霄，悲声下九渊。始疑沿具文，拭泪知诚悬。电气互传载，真哀发中宣。一人向隅泣，不乐满堂缘。借问犹太亡，事远难哀怜。万国有兴废，遗民同衔冤。譬如父母丧，痛深限年旬。岂有远古朝，临哭旦夕酸。罗马后起强，第度扬其鞭。虽杀五十万，流血染城闉。当时严上帝，清庙金碧鲜。我来瞻遗殿，华严犹目前。珍宝移罗马，痛心亦难谖。正当吾汉时，渺茫何足云。吾国二千载，亡国破京频。刘石乱中华，洛阳惨风云。侯景围台城，一切文物焚。耶律絷重贵，雅乐遂不闻。暨至宋徽钦，汴京虏君民。岂无思古情，颇感骚人魂。或作怀古诗，亦传哀悼文。未有凭城哭，至诚逮野人。妇婴同洒泪，千载恸遗民。吾迹遍万国，奇骇何感因。答言祖摩西，奉天创业勤。艰苦出埃及，转徙红海滨。帝降西奈山，特眷吾家春。十二以色列，奄有佐顿川。大辟所罗门，两王尤殊勋。拓边大马色，筑庙耶路颠。武功与文德，焜耀红海漘。馀波跃耶回，大地遍遵循。人种我最贵，天孙我最亲。岂意灭亡后，蹂躏最惨辛。罗马与萨逊，蹈藉久纷纭。英暴当中世，俄虐今尚繁。遗种八百万，飘荡大地魂。有家而无国，处处逐辱艰。被虐谁为护，蒙冤谁为伸。传言上帝爱，我呼彼充瑱。穷途无控诉，凭城号吾先。言罢又再啼，四壁啼益喧。哀哀不忍闻，吾亦为垂涟。亡国人皆恨，惟汝有教贤。他国不知愁，同化久忘筌。汝诚文明民，文明成障愆。区区此遗黎，艰苦抱守坚。虽然犹太教，今犹立世间。吾游墨西哥，文字皆不传。英哲与图器，泯灭咸无存。读学皆班文，性俗忘祖孙。岂比汝犹太，能哭尚知原。哀哀念远祖，仁孝无比援。他日买故国，独立可复完。先咷必后笑，物理固循环。吾哀犹太人，吾回睍中原。四万万灵胄，神明自羲轩。唐虞启大父，禹汤文武联。孔圣寔文王，制作大礼尊。圣哲妙心灵，图器文史篇。后生坐受之，枕葄忘其源。如胎育佳儿，如酿蕴良醇。我形胡自来，我动胡自迁。我识与我神，明觉胡为元。喜怒胡自起，哀乐胡所偏。我咏歌舞蹈，我饮食文言。一一英哲人，化我同周旋。忘之我坐忘，悟之大觉圆。一往情与深，思古吾翩跹。庄周梦化蝶，吾寔化国魂。若其国竟殇，哀恸不知端。凡亡非我亡，畸士托古诠。吾未免为人，多情犹为牵。吾为有国故，身家频弃捐。哭弟哀友生，柴市埋冤云。哭墓已不获，先骸掘三坟。十死亡海外，谗侮百险煎。受诏久无功，缠身万苦难。十载逋亡人，拂逆痛心肝。我本澹荡人，方外乐谈玄。胡事预人国，误为不忍缠。今既荷担之，重远难释肩。地狱我甘入，为救生民难。受苦固所甘，忍之复忍焉。久忍终难受，去去将舍旃。浩荡诸天游，欢喜作散仙。天外不能出，大地不能捐。国籍不能去，六凿不能穿。犹是中国人，临睍旧乡园。睊睊涕被席，耿耿伤我神。愿告爱国者，犹太是何人。","dynasty":"清代","title":"耶路萨冷观犹太人哭所罗门城壁男妇百数日午凭城泪下如糜诚万国所无也惟有教有识故感人深远吾念故国辄为怆然"}
{"author":"康有为","content":"天女化为舍利弗，本无障碍女男身。散花究竟涅槃觉，学书初学卫夫人。发愿为吾全写诗，画楼春暖日临池。空将十纸摹梁鹄，留与家书说卫漪。鱼山学行覃溪笔，留得书丹在我家。不写簪花传化度，自然高浑发清华。月霣风寒注逝川，去年此夕奈何天。房栊久闭尘凝簟，书画搜遗墨满笺。儿女悲啼倚灯下，形容绰约步阶前。更无入梦肠空断，且费扶鸾问散仙。智师一字五万钱，千字文无人间烟。旃理临之冰雪仙，忽思铁手拂笺年。浓艳凝香带叶妍，粉痕墨晕态犹鲜。而今落尽残红后，读画题诗更惘然。一枝浓艳发遗香，剩粉残笺空断肠。色相华严常示现，殿将画谱拾群芳。","dynasty":"清代","title":"题亡妾何氏所遗书画诗"}
{"author":"康有为","content":"海内词人孰正声，画师樗散话居平。何当麋鹿游台感，又见龙蛇起陆争。燕乐孤微知石竹，樵风哀艳入琶筝。西台铁笛曾吹裂，卖药悬壶断此生。入山惟恐不能深，勾漏罗浮何处寻。欲问葛翁同徙宅，山樵妙墨有青岑。身世可堪逢百忧，万方多难竟无休。死生契沽嗟吾辈，烟雨迷茫话小楼。","dynasty":"清代","title":"赠郑大鹤同年"}
{"author":"康有为","content":"汶上昨日见，泗水今午涉。其广数十丈，深尺度车辙。岸沙广浩浩，当上泗涨汐。人可负戴度，小水何足说。所贵近圣居，喜容动眉睫。翘首见峄山，峰势犹巀孽。岂必山水佳，童时耳闻热。爱屋及其鸟，况先圣过迹。昔将到鸡足，想瞿昙行乞。后望伯利恒，想基督游历。况在洙泗间，夫子日行役。车马前扬尘，尚想周流迹。渐瞻曲阜城，日射黄瓦眷。子怀三十年，今始慰望极。","dynasty":"清代","title":"度泗水望曲阜"}
{"author":"康有为","content":"乱山走回合，群峭重杳复。丹崖与翠嶂，壁立削碧玉。溪枫欲染崖，岩柏倒挂绿。涧流夹松风，谡谡似和筑。峨峨禹登山，窈窈藏龙谷。锦屏芙蓉开，列岫三秀郁。如环玦口擘，如城墙堞矗。圆峰卓笔立，绝顶抗塔独。二瓮不可见，嵚嵜登层麓。及腰洞露穴，入门僧秉烛。三佛俨像设，迎立妙严肃。侍者凡六人，写生肖瞻瞩。不知何代刻，疑化工所斸。自此蜿蜒行，低头恐石触。高穹忽峻拔，邃径且葡匐。行行皆圈豚，步步虑倾覆。上惧折元首，下忧濡溺足。百步露线光，狂喜庆出谷。翻嫌游兴浅，更欲重踯躅。洞口过悬崖，半广可坐读。入定游诸天，三界忘色欲。后登泽盈丈，少憩树簌簌。元丰有刻文，记为求雨祝。俛视环立壁，天洞地亦福。侧径下荦确，庆涧越纡曲。下有圣寿寺，唐柏荫茅屋。把酒仰青天，骑龙驯白鹿。","dynasty":"清代","title":"龙洞"}
{"author":"康有为","content":"碣石四百岛，渡海起泰岱。走峰尽济南，龙种犹存在。揭揭华不注，离离点苍黛。翠巘巉天半，单椒无连带。虎牙独雄立，巨石奋灵怪。鹊山桉前横，萼药鞍后拜。群山次第朝，黄河曲拥戴。名泉七十二，众流会灌溉。明湖汇济泺，归极环下界。清河绕黄台，纡折入河内。鹊湖怀家洼，千里水朝外。山水有拱抱，卜宅此为最。我仪地形佳，冠行省都会。昔人昧形势，河水夹反背。宜移新济南，华山下作绘。大开数驰道，公馆聚冠盖。山上掇亭台，夹道直松桧。学舍先移筑，侁侁胄子戒。游徼警长途，车马分驰载。居行游皆来，盛会于此赛。人皆美乐土，十年繁茂对。今日攀巉崖，荦确我仆惫。它时成大邑，四顾意气快。","dynasty":"清代","title":"新济南诗"}
{"author":"康有为","content":"行年得六十，寿逾天地老。君试观蟪蛄，莫度春秋考。相彼蟭螟巢，微生物无数。吾窥显微镜，蠕动纷生聚。视虱如车轮，其体骨已巨。虱体之血轮，有地球国土。析之万亿千，辗转孽生谱。累析及至微，须费几时序。吾人之一瞬，彼已寿千古。精心冥推想，比例难疏举。然则六十年，岂止亿岁许。以观我众生，宇宙乐仰俛。","dynasty":"清代","title":"丁巳元日赋长篇后意未尽而韵已将尽乃再赋此二章吾平生所得在此也其一"}
{"author":"康有为","content":"行年已六十，生性不知老。或寿亿万岁，恒沙无量数。坐视天人变，生死轮回苦。国土几沈变，星日多陨去。天行运不停，日月舞大宇。时放四光明，化生兹后土。慧星触之沉，黑暗遂万古。开阖在所觉，视犹顷刻许。山中千岁者，缩短七日处。视此六十年，岂真比旦莫。而何称祝为，谬尔称耆父。","dynasty":"清代","title":"丁巳元日赋长篇后意未尽而韵已将尽乃再赋此二章吾平生所得在此也其二"}
{"author":"康有为","content":"昨日扁舟放西湖，一抹横山泻青绿。今朝登楼望西湖，群山一夕换白玉。玉龙百万战修罗，败鳞跳跃飞相属。天时人事固多变，皓皓高陵与修谷。白银世界瑞突兀，琉璃天中来寄宿。","dynasty":"清代","title":"西湖杂咏"}
{"author":"康有为","content":"陕城形势天下雄，河流滚滚与天通。巍楼翼翼崤函关，时有舟楫泛其中。北望太行势崇隆，千里叠巘望不穷，九秋万里起长风。城头苍翠极太空，县衙池沼倚高墉。河声岳色自雄濛，朝晖夕霭应接同。老夫七十意与浓，东望崤函汉关封。西顾桃林秦塞空，喟叹河山心有忡。","dynasty":"清代","title":"游陕西登太行山感赋"}
{"author":"康有为","content":"南岭海北春飙早，是处饧箫腊鼓。红灿木棉，牡丹才放，又是梨花飘雨。春思良苦。待■风信至，那时说与。只恐见时，相看脉脉更无语。过尽韶华几许。叹被冷香销，倚楼何处。敲柝玉钗，写残锦字，虚向梦中凝伫。朝朝暮暮。算只有东风，知人心绪。便向东风，再寻梦中路。","dynasty":"清代","title":"台城路"}
{"author":"康有为","content":"人间但解看花好，奈■■、开落成朝暮。受尽东风，只赢得、词人题句。君休问，马上车前无数。明年知又春如故。独惊心、今日更何处。素韵红情，极难忘、几回相遇。谁曾共，日斜重觅归路。","dynasty":"清代","title":"月上海棠·极乐寺■海棠且落矣"}
{"author":"康有为","content":"无憀有恨，正荷花时候，春愁翻热。约个酒人添个影，卷起湘帘望月。雪藕丝长，拗莲心苦，此意吾能说。隔窗鹦鹉，为说也自饶舌。又是酒倦灯阑，绿茶初酽，越色瓮杯洁。细数流年如一昨，独有心情凄绝。春草秋花，神仙儿女，其事无完缺。看侬铁笛，一声吹破云裂。","dynasty":"清代","title":"百字令"}
{"author":"康有为","content":"一箭惜年芳。窗外斜阳。浅红栏槛月微黄。莫问当时题句处，说也凄凉。缣粉坠秋香。沾满琴廊。青虫依旧罥丝长。不道回肠花落后，犹有回肠。","dynasty":"清代","title":"浪淘沙"}
{"author":"康有为","content":"是谁唱东风昨夜，月正圆时。秋正凉时。红楼蓦地忽逢伊。一从见后■哀■，醒也思思。梦也思思。半年心事有谁知。","dynasty":"清代","title":"采桑子"}
{"author":"康有为","content":"玉阑干，银栊槛，见彤霞和雪。春深香国，记月圆时节。五度护铃频咒，彩幡试剪，此情意、绵绵难讫。爱花切。却恐嫩蕊浓香，误被他人折。纵教未折，采摘应残缺。欲拾零香枕畔，心情凄绝，怪东风、怎任狼藉。","dynasty":"清代","title":"祝英台近"}
{"author":"康有为","content":"天龙作骑万灵从，独立飞来缥缈峰。怀抱芳馨兰一握，纵横宙合雾千重。眼中战国成争鹿，海内人才孰卧龙？抚剑长号归去也，千山风雨啸青锋。","dynasty":"清代","title":"出都留别诸公"}
{"author":"康有为","content":"凄凉白马市中箫，梦入西湖数六桥。绝好江山谁看取？涛声怒断浙江潮。","dynasty":"清代","title":"闻意索三门湾以兵轮三艘迫浙江有"}
{"author":"康有为","content":"凿石为驰道，岧峣直上天。大旂山顶飐，飞线海中传。蓄水潭分管，区邱树若田。登峰数楼阁，参错十洲仙。","dynasty":"清代","title":"裙带路香港旧名"}
{"author":"康有为","content":"凤靡鸾吪客，偏于异域逢。诵诗银凿落，把剑王芙蓉。濠镜沈寒月，香江闻晓钟。绿华有心事，条脱赠从容。","dynasty":"清代","title":"赠何比部"}
{"author":"康有为","content":"北路畿疆壮，西山夕照黄。荒城带秋水，坏殿掩残杨。飞控儿能健，无哗俗自良。柳塘看浴鸭，误记到江乡。","dynasty":"清代","title":"入沙河城"}
{"author":"康有为","content":"莫色落疲驴，荒郊暝绿芜。看山迷大野，失道问樵夫。土锉烟俱寂，荆扉夜独呼。人生原逆旅，镫话慰穷途。","dynasty":"清代","title":"秋寻碧云寺失道夜宿田家"}
{"author":"康有为","content":"雪塔明初日，皑皑压翠微。筑池因涧壑，开馆入郊畿。岩岫丹为壁，云岚翠上衣。买山未成隐，怅望倚郊扉。","dynasty":"清代","title":"灵光寺"}
{"author":"康有为","content":"余本栖霞者，卢师学大丹。秘魔岩下路，翠袖拂云看。山荔石楼结，海棠秋馆残。遗碑披藓读，天宝字斑漫。","dynasty":"清代","title":"秘魔岩"}
{"author":"康有为","content":"万山深碧里，天竺数重回。落木秋峰见，分香山市开。凄凉宝掌寺，零落客儿台。只有钟声咽，三生又再来。","dynasty":"清代","title":"天竺寺"}
{"author":"康有为","content":"华互渐无界，社稷赖斯人。惨狱同鹏举，公才过太真。秋山落桑柘，湖水洁蘩蘋。冒雨求祠墓，庄严拜大神。","dynasty":"清代","title":"谒于忠肃公祠"}
{"author":"康有为","content":"云气频来往，溪流无尽穷。涧花杂黄白，山果结青红。怪树危峰底，孤筇万壑中。金丹可成就，欲问葛仙翁。","dynasty":"清代","title":"罗浮杂咏"}
{"author":"康有为","content":"战鼓津沽急，烟尘京辇频。传闻围客馆，无故戳行人。召怒西邻责，兴兵万国屯。惊闻烧炮垒，烽火上星辰。","dynasty":"清代","title":"勤王北望感怀十三首其一"}
{"author":"康有为","content":"闻说初宣战，廷争亦有人。裂麻经圣主，折槛有良臣。竟作茅焦戳，偏从延广伦。岂闻十常侍，攘外用黄巾。","dynasty":"清代","title":"勤王北望感怀十三首其二"}
{"author":"康有为","content":"太阴黑霾日，大角气缠兵。玉柱惊天折，金瓯碎地轻。戈船横渤海，蛇豕斗幽并。不忍看沽水，血流千里平。","dynasty":"清代","title":"勤王北望感怀十三首其三"}
{"author":"康有为","content":"铁道闻烧断，神京最扰攘。大卧鞭血泣，都统阖门殃。公府焚成烬，郎官饿倚墙。禁军称武卫，盗贼尔倡狂。","dynasty":"清代","title":"勤王北望感怀十三首其四"}
{"author":"康有为","content":"藩镇蒙恩泽，旌旄久宠荣。南疆托保境，北阙孰称兵。讨贼无单骑，勤王不好名。但闻兴党狱，何以对王明。","dynasty":"清代","title":"勤王北望感怀十三首其五"}
{"author":"康有为","content":"中旨纷纷下，红巾奖义民。兜鍪戒胡服，枪炮复华人。白简惨遭戳，黄天诩有神。真成一敌八，旧党计何新。","dynasty":"清代","title":"勤王北望感怀十三首其六"}
{"author":"康有为","content":"国土同孤注，君王类置棋。金轮篡唐日，叔带乱周时。弧眼哀褒姒，衣冠孰柬之。人谋虽欲盗，天命岂能违。","dynasty":"清代","title":"勤王北望感怀十三首其七"}
{"author":"康有为","content":"骊山笑烽火，庙社泣灰尘。黄屋传西幸，萧关又北巡。珊鞭遗御马，红袖泣宫嫔。肠断淋铃雨，凄凉夜走秦。","dynasty":"清代","title":"勤王北望感怀十三首其八"}
{"author":"康有为","content":"五台山缥缈，七佛地清凉。云豁金银阙，天开安乐乡。壮图思圣祖，巡狩痛今皇。行在无消息，看云但黯伤。","dynasty":"清代","title":"勤王北望感怀十三首其九"}
{"author":"康有为","content":"龙楼旋繫马，鸾掖且观兵。金凤成灰烬，铜驼卧棘荆。飘零周雅乐，芜没汉公卿。文物千年盛，繁华一旦倾。","dynasty":"清代","title":"勤王北望感怀十三首其十"}
{"author":"康有为","content":"上相和戎出，联军压境雄。首应函侂胄，师合质萧同。帝座星同戴，神州日再中。人心繫天意，号泣诉苍穷。","dynasty":"清代","title":"勤王北望感怀十三首其十一"}
{"author":"康有为","content":"两年奉衣带，万里走寰瀛。揽鬓空伤老，勤王恨未成。丧元泣先轸，迎驾出麻城。日盼红旗报，盈盈老泪横。","dynasty":"清代","title":"勤王北望感怀十三首其十二"}
{"author":"康有为","content":"绿遍槟榔树，红开皂角枝。山云飞浩浩，海雨听离离。绝岛悲鱼鳖，秋风怨鼓鼙。夜深故国梦，两载月明时。","dynasty":"清代","title":"勤王北望感怀十三首其十三"}
{"author":"康有为","content":"湾京旧霸统，气象比巴黎。宫馆皆严丽，林涂尽广齐。柏灵嗟幼稚，伦敦狭模规。感慨邯郸市，今朝落泰西。","dynasty":"清代","title":"湾京咏奥语其京名湾不名维也纳"}
{"author":"康有为","content":"今日聊为乐，吾生亦已难。身名为大患，家国遘多艰。避地住无所，非人心可安。明知地狱苦，四顾且盘桓。","dynasty":"清代","title":"今日"}
{"author":"康有为","content":"破瓮顾何益，临崖足久垂。勒严背水阵，超轶乐天思。身病得心乐，途穷入道资。人天游戏久，成坏亦何悲。","dynasty":"清代","title":"庚戊三月二十七日阅报有作"}
{"author":"康有为","content":"山围城郭南徐镇，石撼潮湍北固楼。天入长江生远浪，风吹落木下清秋。山川第一供凭吊，国土三千放远游。无限霸才成底事，怒涛滚滚向东流。","dynasty":"清代","title":"登镇江北固楼"}
{"author":"康有为","content":"上帝清明阊阖开，纷纭抗议上云台。啖名岂料皆殷浩，受禄谁能似介推。玉斧画图分水地，金滕作册隐风雷。治安一策知难上，只是江湖心未灰。","dynasty":"清代","title":"感事时马江败诣阙上书请变法"}
{"author":"康有为","content":"尽日伤春春已归，残花谁与惜芳菲。黄莺接叶啼难歇，紫蝶寻香故自飞。感旧京华成梦梦，送人流水更依依。王孙未用歌招隐，芳草山园愿不违。","dynasty":"清代","title":"送春"}
{"author":"康有为","content":"世界偶然留色相，生涯毕竟托清波。明珰翠羽人曾识，碧漠红塘梦似过。残月照来裳佩冷，晓风坠后粉痕多。城南诗客频相问，怊怅朱颜易老何。","dynasty":"清代","title":"题荷花书帧"}
{"author":"康有为","content":"浩浩天风吹大瀛，平生意气爱纵横。花枝无那曾同照，海舰翻愁动远征。了绝色空难作达，销磨豪气是多情。如丝春梦知何续，赢得凄凉对月明。","dynasty":"清代","title":"夜跨轮船"}
{"author":"康有为","content":"高帝神灵日月悬，宗臣忧国对诸天。挂冠神武方强岁，县肘医方遣莫年。子政流传封事稿，灵均欲赋远游篇。桃花明照郁华阁，金石应传集古编。","dynasty":"清代","title":"赠盛伯熙祭酒"}
{"author":"康有为","content":"镝弦老死不闻声，身是渔阳戍卒营。胡妇琵琶傅大漠，并儿敕勒倚长城。帝陵千嶂秋盘马，玉塞平沙晓阅兵。百里盘崖红柳路，骑驰到驿月微明。","dynasty":"清代","title":"由明陵出居庸"}
{"author":"康有为","content":"朱戺金铺殿七重，丹廔窈窕压中峰。天龙神鬼图千相，宝珞华幢隐万松。泉绕离宫开涧壑，天来经阁散梵钟。伽蓝作记伤珠塔，感慨山川几战龙。","dynasty":"清代","title":"碧云寺"}
{"author":"康有为","content":"萧风摵雨墨模糊，强病重游秋气苏。去国情怀存宝剑，寻花心事落当垆。过桥鹅鸭频相恼，登阁棠梨暂借扶。碧海涓涓通是处，坠红消息岂真无。","dynasty":"清代","title":"上海徐园留题"}
{"author":"康有为","content":"野人采药千年去，摘朮锄芝万壑重。南岫松深龙掩蔽，古仙符验虎无纵。瀑泉映日成飞练，云气穿林过别峰。采得菖蒲眠白石，一筇山路听梵钟。","dynasty":"清代","title":"茶山寺"}
{"author":"康有为","content":"飘泊寰瀛九万程，苍茫天地剩馀生。狐裘琐尾泥中叹，羊节凄凉海上行。梦绕尧台波缥缈，神惊禹域割纵横。九州横睨呼谁救，只有天南龙啸声。","dynasty":"清代","title":"菽园投书邀往星坡荅谢"}
{"author":"康有为","content":"晚来扶杖看烟鬟，日落柴门夜不关。岚荡茶园横半岭，云穿松径过前山。花畦曲曲行三匝，竹径深深露一斑。试打秋千更神往，已看明月落人间。","dynasty":"清代","title":"十四日晚步月"}
{"author":"康有为","content":"封狼当道狐凭社，竟卖中原起沸波。迁史愤心尊聂政，泉明诗咏慕荆轲。要离有冢谁能近，博浪无椎可奈何。羞甚苍生四百兆，岂闻一客剑横磨。","dynasty":"清代","title":"读史记刺客传"}
{"author":"康有为","content":"春尽星坡又一年，鸟啼客去草芊芊。花开花落供惆怅，天雨天阴总可怜。倚阁三杯婪尾酒，游园五色并头莲。独愁鼙鼓催春色，梦入东华只怆然。","dynasty":"清代","title":"送春"}
{"author":"康有为","content":"岁尽凄凄穗帐风，人间万事总成空。玉棺长卧思天上，环佩归来只梦中。归国因缘六月息，环球形影七年同。从今沧海看明月，怕听胡笳奏落红。","dynasty":"清代","title":"甲寅除夕感逝自延绍山庄抚棺归车中口占"}
{"author":"康有为","content":"先德梓乡碑有口，棣华燕市盖曾倾。浮踪遘共壶天聚，下里偏邀白雪评。春梦一场供剧哭，花潭千尺感深情。臣愚自蹈亡身祸，敢向青阊诉不平。","dynasty":"清代","title":"偶感"}
{"author":"康有为","content":"已能外物知朝彻，未至非人尚夕饥。惊说凡亡犹噩噩，惯看星陨入非非。面依墙壁山岩坐，手掷髑髅雷雨飞。世界八千频往返，可怜万物入于机。","dynasty":"清代","title":"外物"}
{"author":"康有为","content":"三面湖波亦半岛，百株桃树又渔舟。蓬莱婀娜宜忘世，湖水涟漪渺隔洲。夹路荷塘白烟影，小亭篁竹绿云秋。花开花落春何意，避地避人天与游。","dynasty":"清代","title":"桃花源"}
{"author":"康有为","content":"抗屋山椒俛石屏，屏横廿丈树青青。下开岩壑窅奥境，上络藤罗不识名。芳草成茵环石径，小池喷水傍茅亭。玉皇山影雷峰塔，泻入苏堤烟水舲。","dynasty":"清代","title":"潜严"}
{"author":"康有为","content":"嫣红姹紫满山春，采药寻香欲赠人。曲径危桥都历遍，出来依旧一吟身。","dynasty":"清代","title":"止观自證"}
{"author":"康有为","content":"楞伽绝顶六千尺，罨画明湖翠壁开。繁柳繁花漏园路，不寒不暑好楼台。","dynasty":"清代","title":"那釐利在锡兰山颠六千尺开大原有湖多花不暑风景佳绝当为南洋诸岛最胜处"}
{"author":"康有为","content":"绝代容华绝代姿，风鬟雾鬓见翻疑。可怜照水好颜色，披惰江波胜折枝。","dynasty":"清代","title":"题黄季度画赠著色折枝荷花"}
{"author":"康有为","content":"桃花似识郑圆圆，春暖文鸳得静便。借问扇中双女士，校量颜色孰为妍。","dynasty":"清代","title":"题画扇二首其一"}
{"author":"康有为","content":"夜夜焚香拜女牛，红氍关盼冷清秋。儿家自有罗敷在，凉月萧萧燕子楼。","dynasty":"清代","title":"题画扇二首其二"}
{"author":"康有为","content":"银灯错落走骅骝，夹道珠帘尽上钩。最是太平山下路，玉笙吹彻小红楼。","dynasty":"清代","title":"冶秋词十四首其一"}
{"author":"康有为","content":"华鬘宝靥自娇嗔，翩尔淩波误洛神。灵风神雨无心事，不分桃花忽恼人。","dynasty":"清代","title":"冶秋词十四首其二"}
{"author":"康有为","content":"阆风吹下许飞琼，珠作根芽玉作英。为问护花青鸟使，种将红药为谁生。","dynasty":"清代","title":"冶秋词十四首其三"}
{"author":"康有为","content":"梦回檀枕玉搔头，鲛帐垂垂紫凤钩。绣被堆云香玉腻，海棠春睡冠香廔。","dynasty":"清代","title":"冶秋词十四首其四"}
{"author":"康有为","content":"围绕雏鬟珠箔垂，曲师高坐教新词。云华半亸樱唇启，正是新莺初啭时。","dynasty":"清代","title":"冶秋词十四首其五"}
{"author":"康有为","content":"碧玉娇嗔细细声，愁红恨紫付瑶英。却怜华月殷勤甚，陪伴银缸照到明。","dynasty":"清代","title":"冶秋词十四首其六"}
{"author":"康有为","content":"华簪委发翠盘鸾，玉面珠光笔画难。犹记镜华开满月，水晶窗下捲帘看。","dynasty":"清代","title":"冶秋词十四首其七"}
{"author":"康有为","content":"半恼佯羞带笑痴，春云如梦正迷离。桃花开尽无言处，消受芳馨语阿谁。","dynasty":"清代","title":"冶秋词十四首其八"}
{"author":"康有为","content":"馀香深夜在熏笼，三尺华云委坠红。檀枕半欹新睡觉，明河欲曙隔屏风。","dynasty":"清代","title":"冶秋词十四首其九"}
{"author":"康有为","content":"绰约花枝露蘸秋，芙蓉乍敛却含羞。照来影画三分肖，不数卢家有莫愁。","dynasty":"清代","title":"冶秋词十四首其十"}
{"author":"康有为","content":"绿鬓香罗著绣鞋，玉容传粉手亲揩。背人对镜私偷语，昨卜金钱事可谐。","dynasty":"清代","title":"冶秋词十四首其十一"}
{"author":"康有为","content":"绿杨低指隔红墙，紫燕呢喃傍杏梁。他日相思山下路，银灯桃尽记平章。","dynasty":"清代","title":"冶秋词十四首其十二"}
{"author":"康有为","content":"银云淫滞月华圆，花气氤氲腻醉眠。无那西风催别急，不堪回首在归船。","dynasty":"清代","title":"冶秋词十四首其十三"}
{"author":"康有为","content":"亦识人间终别离，最难排遣是当时。多情却是无情好，怊怅三生杜牧之。","dynasty":"清代","title":"冶秋词十四首其十四"}
{"author":"康有为","content":"隶楷谁能溯滥泉，句容片石独夐然。若从变遽搜灵庙，应识昆崙在震迁。","dynasty":"清代","title":"论书绝句十五首其一"}
{"author":"康有为","content":"受禅应为卫觊书，邯郸韦诞比何如。瓘恒世受真传法，一脉踰河走传车。","dynasty":"清代","title":"论书绝句其二"}
{"author":"康有为","content":"元常法乳知谁在，珍重丰碑有枳阳。文质蹒跚开石阙，始知晋法有传方。","dynasty":"清代","title":"论书绝句其三"}
{"author":"康有为","content":"铁石纵横体势奇，相斯笔法孰传之。漠经以后音尘绝，惟有龙颜第一碑。","dynasty":"清代","title":"论书绝句十五首其四"}
{"author":"康有为","content":"餐霞神采绝人烟，古今谁可称书仙。石门崖下摩遗碣，跨鹤骖鸾欲上天。","dynasty":"清代","title":"论书绝句其五"}
{"author":"康有为","content":"琅邪茂密集书成，郙阁褒斜章法精。能戒熹平变疏匾，仅传古法彦云铭。","dynasty":"清代","title":"论书绝句其六"}
{"author":"康有为","content":"褒斜分法知谁继，瘦硬应推吊比干。风荡齐碑成一律，修罗雄峻独为难。","dynasty":"清代","title":"论书绝句其七"}
{"author":"康有为","content":"铦利森森耀戟鋋，始兴碑法变钟传。率更后出书名擅，谁识先师贝义渊。","dynasty":"清代","title":"论书绝句其八"}
{"author":"康有为","content":"骨遒血莹态丰秾，怀令青青秀一峰。变化方员尽奇丽，光芒鳞甲若游龙。","dynasty":"清代","title":"论书绝句其九"}
{"author":"康有为","content":"子建遗碑独檀场，卫家体质贵雄强。大刀斫陈称无敌，沉著偏兼痛快长。","dynasty":"清代","title":"论书绝句其十"}
{"author":"康有为","content":"异态新姿杂笔端，行间妙理合为难。谁人解作兰亭意，君起浮图仔细看。","dynasty":"清代","title":"论书绝句其十一"}
{"author":"康有为","content":"鲁公端合辨香薰，茂密雄强合众芬。章法已传郙阁颂，更开草隶裴将军。","dynasty":"清代","title":"论书绝句其十二"}
{"author":"康有为","content":"南宫书评妙难量，跳掷偏兼对越庄。灵庆池边遗石在，神锋峻立独回翔。","dynasty":"清代","title":"论书绝句其十三"}
{"author":"康有为","content":"山谷行书与篆通，兰亭神理荡飞红。曾台缓步翛翛远，高谢风尘属此翁。","dynasty":"清代","title":"论书绝句其十四"}
{"author":"康有为","content":"欧体盛行无魏法，隋人变古有唐风。千年皖楚分张邓，下笔苍茫吐白虹。","dynasty":"清代","title":"论书绝句其十五"}
{"author":"康有为","content":"深深万竹一峰圆，磴道盘青欲上天。空翠湿衣山雨合，身行云雾作飞仙。","dynasty":"清代","title":"韬光寺"}
{"author":"康有为","content":"峰峦无数著楼台，老木荒僵春气回。夜读道书晨叩齿，秋心忽见万红开。","dynasty":"清代","title":"秋心五首其一"}
{"author":"辛弃疾","content":"东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。","dynasty":"宋代","tags":"宋词三百首，婉约，元宵节，写人","title":"青玉案·元夕"}
{"author":"辛弃疾","content":"醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生！","dynasty":"宋代","tags":"宋词三百首，初中古诗，豪放，记梦，战争，抒情，壮志难酬","title":"破阵子·为陈同甫赋壮词以寄之"}
{"author":"辛弃疾","content":"明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪桥忽见。(溪桥一作：溪头)","dynasty":"宋代","tags":"宋词三百首，小学古诗，初中古诗，婉约，豪放，夏天，农村，","title":"西江月·夜行黄沙道中"}
{"author":"辛弃疾","content":"茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。(亡通：无)","dynasty":"宋代","tags":"宋词三百首，小学古诗，初中古诗，向往，乡村，生活","title":"清平乐·村居"}
{"author":"辛弃疾","content":"何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。","dynasty":"宋代","tags":"宋词三百首，初中古诗，豪放，咏史怀古，爱国，典故，讽刺","title":"南乡子·登京口北固亭有怀"}
{"author":"辛弃疾","content":"千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？","dynasty":"宋代","tags":"宋词三百首，豪放，咏史怀古，爱国，讽刺，慨叹","title":"永遇乐·京口北固亭怀古"}
{"author":"辛弃疾","content":"少年不识愁滋味，爱上层楼。爱上层楼。为赋新词强说愁。而今识尽愁滋味，欲说还休。欲说还休。却道天凉好个秋。","dynasty":"宋代","tags":"宋词三百首，宋词精选，婉约，写人，少年，抒怀，愁苦","title":"丑奴儿·书博山道中壁"}
{"author":"辛弃疾","content":"郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁余，山深闻鹧鸪。(愁余一作：愁予)","dynasty":"宋代","tags":"宋词三百首，豪放，山水，抒怀，爱国","title":"菩萨蛮·书江西造口壁"}
{"author":"辛弃疾","content":"楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。(栏杆一作：阑干)休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！","dynasty":"宋代","tags":"宋词精选，高中古诗，豪放，写景，爱国，壮志","title":"水龙吟·登建康赏心亭"}
{"author":"辛弃疾","content":"唱彻《阳关》泪未干，功名馀事且加餐。浮天水送无穷树，带雨云埋一半山。今古恨，几千般，只应离合是悲欢？江头未是风波恶，别有人间行路难！","dynasty":"宋代","tags":"宋词精选，送别，感伤","title":"鹧鸪天·送人"}
{"author":"辛弃疾","content":"扑面征尘去路遥，香篝渐觉水沉销。山无重数周遭碧，花不知名分外娇。人历历，马萧萧，旌旗又过小红桥。愁边剩有相思句，摇断吟鞭碧玉梢。","dynasty":"宋代","tags":"写景，抒情，愉快","title":"鹧鸪天·东阳道中"}
{"author":"辛弃疾","content":"晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。","dynasty":"宋代","tags":"夏天，西湖，荷花，抒情，壮志难酬，悲愤","title":"念奴娇·西湖和人韵"}
{"author":"辛弃疾","content":"粉面都成醉梦，霜髯能几春秋。来时诵我伴牢愁。一见尊前似旧。诗在阴何侧畔，字居罗赵前头。锦囊来往几时休。已遣蛾眉等候。","dynasty":"宋代","tags":"写人，思念","title":"西江月·粉面都成醉梦"}
{"author":"辛弃疾","content":"走去走来三百里，五日以为期。六日归时已是疑。应是望多时。鞭个马儿归去也，心急马行迟。不免相烦喜鹊儿。先报那人知。","dynasty":"宋代","tags":"婉约，怀人","title":"武陵春·走去走来三百里"}
{"author":"辛弃疾","content":"过眼溪山，怪都似、旧时相识。还记得、梦中行遍，江南江北。佳处径须携杖去，能消几緉平生屐。笑尘劳、三十九年非、长为客。吴楚地，东南坼。英雄事，曹刘敌。被西风吹尽，了无尘迹。楼观才成人已去，旌旗未卷头先白。叹人间、哀乐转相寻，今犹昔。","dynasty":"宋代","tags":"怀念，感叹，人生","title":"满江红·江行和杨济翁韵"}
{"author":"辛弃疾","content":"杯汝来前！老子今朝，点检形骸。甚长年抱渴，咽如焦釜；于今喜睡，气似奔雷。汝说“刘伶，古今达者，醉后何妨死便埋”。浑如此，叹汝于知己，真少恩哉！更凭歌舞为媒。算合作平居鸩毒猜。况怨无小大，生于所爱；物无美恶，过则为灾。与汝成言，勿留亟退，吾力犹能肆汝杯。杯再拜，道麾之即去，招则须来。","dynasty":"宋代","tags":"抒情，政治，感慨","title":"沁园春·将止酒戒酒杯使勿近"}
{"author":"辛弃疾","content":"归去来兮。行乐休迟。命由天、富贵何时。百年光景，七十者稀。奈一番愁，一番病，一番衰。名利奔驰。宠辱惊疑。旧家时、都有些儿。而今老矣，识破关机。算不如闲，不如醉，不如痴。","dynasty":"宋代","title":"行香子"}
{"author":"辛弃疾","content":"落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。","dynasty":"宋代","tags":"写景，抒情，离别，劝勉","title":"满江红·赣州席上呈陈季陵太守"}
{"author":"辛弃疾","content":"清词索笑。莫厌银杯小。应是天孙新与巧。剪恨裁愁句好。有人梦断关河。小窗日饮亡何。想见重帘不卷，泪痕滴尽湘娥。","dynasty":"宋代","title":"清平乐"}
{"author":"辛弃疾","content":"鸡鸭成群晚不收，桑麻长过屋山头。有何不可吾方羡，要底都无饱便休。新柳树，旧沙洲，去年溪打那边流。自言此地生儿女，不嫁余家即聘周。(余家一作：金家)","dynasty":"宋代","tags":"生活，山村，田园","title":"鹧鸪天·戏题村舍"}
{"author":"辛弃疾","content":"明月到今宵，长是不如人约。想见广寒宫殿，正云梳风掠。夜深休更唤笙歌，檐头雨声恶。不是小山词就，这一场寥索。","dynasty":"宋代","tags":"中秋节，写雨，抒情","title":"好事近·中秋席上和王路钤"}
{"author":"辛弃疾","content":"凤尾龙香拨。自开元霓裳曲罢，几番风月？最苦浔阳江头客，画舸亭亭待发。记出塞、黄云堆雪。马上离愁三万里，望昭阳宫殿孤鸿没。弦解语，恨难说。辽阳驿使音尘绝。琐窗寒、轻拢慢捻，泪珠盈睫。推手含情还却手，一抹《梁州》哀彻。千古事，云飞烟灭。贺老定场无消息，想沉香亭北繁华歇，弹到此，为呜咽。","dynasty":"宋代","tags":"咏物，抒怀，思国","title":"贺新郎·赋琵琶"}
{"author":"辛弃疾","content":"一丘壑。老子风流占却。茅檐上、松月桂云，脉脉石泉逗山脚。寻思前事错。恼杀晨猿夜鹤。终须是、邓禹辈人，锦绣麻霞坐黄阁。长歌自深酌。看天阔鸢飞，渊静鱼跃。西风黄菊芗喷薄。怅日暮云合，佳人何处，纫兰结佩带杜若。入江海曾约。遇合。事难托。莫系磬门前，荷蒉人过，仰天大笑冠簪落。待说与穷达，不须疑著。古来贤者，进亦乐，退亦乐。","dynasty":"宋代","tags":"写景，归隐，旷达，淡泊","title":"兰陵王·赋一丘一壑"}
{"author":"辛弃疾","content":"细听春山杜宇啼。一声声是送行诗。朝来白鸟背人飞。对郑子真岩石卧，趁陶元亮菊花期。而今堪诵北山移。","dynasty":"宋代","tags":"春天，写景，典故，抒情","title":"浣溪沙·泉湖道中赴闽宪别诸君"}
{"author":"辛弃疾","content":"连云松竹，万事从今足。拄杖东家分社肉，白酒床头初熟。西风梨枣山园，儿童偷把长竿。莫遣旁人惊去，老夫静处闲看。","dynasty":"宋代","tags":"抒情，生活","title":"清平乐·检校山园书所见"}
{"author":"辛弃疾","content":"蜀道登天，一杯送、绣衣行客。还自叹、中年多病，不堪离别。东北看惊诸葛表，西南更草相如檄。把功名、收拾付君侯，如椽笔。儿女泪，君休滴。荆楚路，吾能说。要新诗准备，庐山山色。赤壁矶头千古浪，铜鞮陌上三更月。正梅花、万里雪深时，须相忆。","dynasty":"宋代","tags":"离别，友情，爱国","title":"满江红·送李正之提刑入蜀"}
{"author":"辛弃疾","content":"青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。","dynasty":"宋代","tags":"送别，抒怀，壮志难酬","title":"送湖南部曲"}
{"author":"辛弃疾","content":"秦望山头，看乱云急雨，倒立江湖。不知云者为雨，雨者云乎？长空万里，被西风变灭须臾。回首听月明天籁，人间万窍号呼。谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌！","dynasty":"宋代","tags":"怀古，写景，抒情","title":"汉宫春·会稽蓬莱阁怀古"}
{"author":"辛弃疾","content":"千峰云起，骤雨一霎时价。更远树斜阳，风景怎生图画。青旗卖酒，山那畔、别有人间，只消山水光中，无事过这一夏。午醉醒时，松窗竹户，万千潇洒。野鸟飞来，又是一般闲暇。却怪白鸥，觑着人、欲下未下。旧盟都在，新来莫是，别有说话。","dynasty":"宋代","tags":"山水，写景，生活","title":"丑奴儿近·博山道中效李易安体"}
{"author":"辛弃疾","content":"药名招婺源马荀仲游雨岩。马善医。山路风来草木香。雨余凉意到胡床。泉石膏肓吾已甚，多病，提防风月费篇章。孤负寻常山简醉，独自，故应知子草玄忙。湖海早知身汗漫，谁伴？只甘松竹共凄凉。","dynasty":"宋代","tags":"友情，孤独，抒怀，怀才不遇","title":"定风波·山路风来草木香"}
{"author":"辛弃疾","content":"自古高人最可嗟。只因疏懒取名多。居山一似庚桑楚，种树真成郭橐驼。云子饭，水晶瓜。林间携客更烹茶。君归休矣吾忙甚，要看蜂儿趁晚衙。","dynasty":"宋代","title":"鹧鸪天"}
{"author":"辛弃疾","content":"东园向晓。阵阵西风好。唤起仙人金小小。翠羽玲珑装了。一枝枕畔开时。罗帏翠幕低垂。恁地十分遮护，打窗早有蜂儿。","dynasty":"宋代","title":"清平乐"}
{"author":"辛弃疾","content":"几个轻鸥，来点破、一泓澄绿。更何处、一双鸂鶒，故来争浴。细读离骚还痛饮，饱看修竹何妨肉。有飞泉、日日供明珠，三千斛。春雨满，秧新谷。闲日永，眠黄犊。看云连麦垄，雪堆蚕簇，若要足时今足矣，以为未足何时足。被野老、相扶入东园，枇杷熟。","dynasty":"宋代","tags":"乡村，生活，喜悦","title":"满江红·山居即事"}
{"author":"辛弃疾","content":"不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。","dynasty":"宋代","tags":"宋词精选，咏物，托志","title":"浪淘沙·赋虞美人草"}
{"author":"辛弃疾","content":"轿儿排了，担儿装了，杜宇一声催起。从今一步一回头，怎睚得、一千余里。旧时行处，旧时歌处，空有燕泥香坠。莫嫌白发不思量，也须有、思量去里。","dynasty":"宋代","tags":"离别，思念","title":"鹊桥仙·送粉卿行"}
{"author":"辛弃疾","content":"谁向椒盘簪彩胜？整整韶华，争上春风鬓。往日不堪重记省，为花长把新春恨。春未来时先借问。晚恨开迟，早又飘零近。今岁花期消息定，只愁风雨无凭准。","dynasty":"宋代","tags":"春节，忧国，壮志难酬","title":"蝶恋花·戊申元日立春席间作"}
{"author":"辛弃疾","content":"昔时曾有佳人，翩然绝世而独立。未论一顾倾城，再顾又倾人国。宁不知其，倾城倾国，佳人难得。看行云行雨，朝朝暮暮，阳台下、襄王侧。堂上更阑烛灭。记主人、留髡送客。合尊促坐，罗襦襟解，微闻芗泽。当此之时，止乎礼义，不淫其色。但□□□□，啜其泣矣，又何嗟及。","dynasty":"宋代","title":"水龙吟（爱李延年歌、淳于髡语合为词，庶几高唐、神女、洛神赋之意云）"}
{"author":"辛弃疾","content":"细把君诗说。怅余音、钧天浩荡，洞庭胶葛。千尺阴崖尘不到，惟有层冰积雪。乍一见、寒生毛发。自昔佳人多薄命，对古来、一片伤心月。金屋冷，夜调瑟。去天尺五君家别。看乘空、鱼龙惨淡，风云开合。起望衣冠神州路，白日销残战骨。叹夷甫、诸人清绝。夜半狂歌悲风起，听铮铮、阵马檐间铁。南共北，正分裂。","dynasty":"宋代","tags":"送别，感时伤事，怀才不遇","title":"贺新郎·用前韵送杜叔高"}
{"author":"辛弃疾","content":"暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。未应全是雪霜姿。欲开时。未开时。粉面朱唇，一半点胭脂。醉里谤花花莫恨，浑冷淡，有谁知。","dynasty":"宋代","tags":"咏物，梅花，品格，抒情","title":"江神子·赋梅寄余叔良"}
{"author":"辛弃疾","content":"恨如新，新恨了，又重新。看天上、多少浮云。江南好景，落花时节又逢君。夜来风雨，春归似欲留人。尊如海，人如玉，诗如锦，笔如神。能几字、尽殷勤。江天日暮，何时重与细论文。绿杨阴里，听阳关、门掩黄昏。","dynasty":"宋代","tags":"送别，爱国","title":"上西平·送杜叔高"}
{"author":"辛弃疾","content":"天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩卢，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。","dynasty":"宋代","tags":"写雪","title":"满江红·和范先之雪"}
{"author":"辛弃疾","content":"春宵睡重，梦里还相送。枕畔起寻双玉凤，半日才知是梦。一从卖翠人还，又无音信经年。却把泪来作水，流也流到伊边。","dynasty":"宋代","tags":"离别，爱情","title":"清平乐·春宵睡重"}
{"author":"辛弃疾","content":"万万千千恨，前前后后山。傍人道我轿儿宽。不道被他遮得、望伊难。今夜江头树，船儿系那边。知他热后甚时眠。万万不成眠后、有谁扇。","dynasty":"宋代","tags":"爱情，相思，女子","title":"南歌子·万万千千恨"}
{"author":"辛弃疾","content":"蔗庵小阁名曰“卮言”，作此词以嘲之。卮酒向人时，和气先倾倒。最要然然可可，万事称好。滑稽坐上，更对鸱夷笑。寒与热，总随人，甘国老。少年使酒，出口人嫌拗。此个和合道理，近日方晓。学人言语，未会十会巧。看他们，得人怜，秦吉了。","dynasty":"宋代","tags":"仕途，讽刺，愤懑","title":"千年调·卮酒向人时"}
{"author":"辛弃疾","content":"青山招不来，偃蹇谁怜汝？岁晚太寒生，唤我溪边住。山头明月来，本在天高处。夜夜入青溪，听读《离骚》去。","dynasty":"宋代","tags":"写山，明月，抒情，孤寂","title":"生查子·独游西岩"}
{"author":"辛弃疾","content":"歌串如珠个个匀。被花勾引笑和颦。向来惊动画梁尘。莫倚笙歌多乐事，相看红紫又抛人。旧巢还有燕泥新。","dynasty":"宋代","title":"浣溪沙"}
{"author":"辛弃疾","content":"无心云自来还去。元共青山相尔汝。霎时迎雨障崔嵬，雨过却寻归路处。侵天翠竹何曾度。遥见屹然星砥柱。今朝不管乱云深，来伴仙翁山下住。","dynasty":"宋代","title":"玉楼春"}
{"author":"辛弃疾","content":"柳边飞鞚，露湿征衣重。宿鹭窥沙孤影动，应有鱼虾入梦。一川淡月疏星，浣纱人影娉婷。笑背行人归去，门前稚子啼声。","dynasty":"宋代","tags":"景点，写景，写人，抒情","title":"清平乐·博山道中即事"}
{"author":"辛弃疾","content":"雨岩有石，状怪甚，取《离骚》《九歌》，名曰“山鬼”，因赋《摸鱼儿》，改今名。问何年、此山来此？西风落日无语。看君似是羲皇上，直作太初名汝。溪上路，算只有、红尘不到今犹古。一杯谁举？举我醉呼君，崔嵬未起，山鸟覆杯去。须记取：昨夜龙湫风雨，门前石浪掀舞。四更山鬼吹灯啸，惊倒世间儿女。依约处，还问我：清游杖履公良苦。神交心许。待万里携君，鞭笞鸾凤，诵我《远游》赋。","dynasty":"宋代","tags":"写景，咏物，抒情，感慨","title":"山鬼谣·问何年"}
{"author":"辛弃疾","content":"倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少、凄凉恨。拟倩流莺说与，记荣华、易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。","dynasty":"宋代","tags":"咏物，写花，告诫，同情","title":"水龙吟·载学士院有之"}
{"author":"辛弃疾","content":"莫避春阴上马迟。春来未有不阴时。人情展转闲中看，客路崎岖倦后知。梅似雪，柳如丝。试听别语慰相思。短篷炊饮鲈鱼熟，除却松江枉费诗。","dynasty":"宋代","tags":"友情，离别，相思","title":"鹧鸪天·送欧阳国瑞入吴中"}
{"author":"辛弃疾","content":"鹏翼垂空，笑人世，苍然无物。又还向、九重深处，玉阶山立。袖里珍奇光五色，他年要补天西北。且归来，谈笑护长江，波澄碧。佳丽地，文章伯。《金缕》唱，红牙拍。看尊前飞下，日边消息。料想宝香黄阁梦，依然画舫青溪笛。待如今、端的约钟山，长相识。","dynasty":"宋代","tags":"写人，赞颂，抒怀，述志","title":"满江红·建康史帅致道席上赋"}
{"author":"辛弃疾","content":"听我尊前醉后歌，人生无奈别离何。但使情亲千里近，须信：无情对面是山河。寄语石头城下水：居士，而今浑不怕风波。借使未如鸥鸟伴；经惯，也应学得老渔蓑。","dynasty":"宋代","tags":"离别","title":"定风波·席上送范廓之游建康"}
{"author":"辛弃疾","content":"去年燕子来，帘幕深深处。香径得泥归，都把琴书污。今年燕子来，谁听呢喃语。不见卷帘人，一阵黄昏雨。","dynasty":"宋代","title":"生查子"}
{"author":"辛弃疾","content":"白日射金阙，虎豹九关开。见君谏疏频上，谈笑挽天回。千古忠肝义胆，万里蛮烟瘴雨，往事莫惊猜。政恐不免耳，消息日边来。笑吾庐，门掩草，径封苔。未应两手无用，要把蟹螯杯。说剑论诗余事，醉舞狂歌欲倒，老子颇堪哀。白发宁有种？一一醒时栽！","dynasty":"宋代","tags":"激励，友人，抒怀，愤懑","title":"水调歌头·白日射金阙"}
{"author":"辛弃疾","content":"流水无情，潮到空城头尽白。离歌一曲怨残阳，断人肠。东风官柳舞雕墙。三十六宫花溅泪，春声何处说兴亡，燕双双。","dynasty":"宋代","tags":"送别，友人，离愁，怀古伤今","title":"酒泉子·无题"}
{"author":"辛弃疾","content":"花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。","dynasty":"宋代","tags":"春天，写景，抒怀","title":"浣溪沙·偕叔高子似宿山寺戏作"}
{"author":"辛弃疾","content":"人面不如花面。花到开时重见。独倚小阑干。许多山。落叶西风时候。人共青山都瘦。说道梦阳台。几曾来。","dynasty":"宋代","title":"昭君怨"}
{"author":"辛弃疾","content":"夜深困倚屏风后。试请毛延寿。宝钗小立白翻香。旋唱新词犹误、笑持觞。四更山月寒侵席。歌舞催时日。问他何处最情浓。却道小梅摇落、不禁风。","dynasty":"宋代","title":"虞美人"}
{"author":"辛弃疾","content":"父老争言雨水匀，眉头不似去年颦。殷勤谢却甑中尘。啼鸟有时能劝客，小桃无赖已撩人。梨花也作白头新。","dynasty":"宋代","tags":"农村，生活，心情，喜悦","title":"浣溪沙·父老争言雨水匀"}
{"author":"辛弃疾","content":"悠悠万世功，矻矻当年苦。鱼自入深渊，人自居平土。红日又西沉，白浪长东去。不是望金山，我自思量禹。","dynasty":"宋代","tags":"吊古伤今，爱国，抱负","title":"生查子·题京口郡治尘表亭"}
{"author":"辛弃疾","content":"胜欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。","dynasty":"宋代","title":"西江月（春晚）"}
{"author":"辛弃疾","content":"涂堂上，三鼓方醒。国华赋词留别，席上和韵。青涂，端仁堂名也宿酒醒时，算只有、清愁而已。人正在、青涂堂上，月华如洗。纸帐梅花归梦觉，莼羹鲈鲙秋风起。问人生、得意几何时，吾归矣。君若问，相思事。料长在，歌声里。这情怀只是，中年如此。明月何妨千里隔，顾君与我何如耳。向尊前、重约几时来，江山美。","dynasty":"宋代","title":"满江红"}
{"author":"辛弃疾","content":"乱云扰扰水潺潺。笑溪山。几时闲。更觉桃源，人去隔仙凡。万壑千岩楼外雪，琼作树，玉为栏。倦游回首且加餐。短篷寒。画图间。见说娇颦，拥髻待君看。二月东湖湖上路，官柳嫩，野梅残。","dynasty":"宋代","tags":"送别，写景，抒情","title":"江神子·送元济之归豫章"}
{"author":"辛弃疾","content":"绝代佳人，曾一笑、倾城倾国。休更叹、旧时清镜，而今华发。明日伏波堂上客，老当益壮翁应说。恨苦遭、邓禹笑人来，长寂寂。诗酒社，江山笔。松菊径，云烟屐。怕一觞一咏，风流弦绝。我梦横江孤鹤去，觉来却与君相别。记功名、万里要吾身，佳眠食。","dynasty":"宋代","title":"满江红（送徐换斡衡仲之官三山，时马叔会侍郎帅闽辛弃疾）"}
{"author":"辛弃疾","content":"倦客新丰，貂裘敝、征尘满目。弹短铗、青蛇三尺，浩歌谁续。不念英雄江左老，用之可以尊中国。叹诗书、万卷致君人，番沈陆。休感叹，年华促。人易老，叹难足。有玉人怜我，为簪黄菊。且置请缨封万户，竟须卖剑酬黄犊。叹当年、寂寞贾长沙，伤时哭。","dynasty":"宋代","tags":"抒怀，壮志难酬，悲愤，归隐","title":"满江红·倦客新丰"}
{"author":"辛弃疾","content":"敧枕婆娑两鬓霜。起听檐溜碎喧江。那边云筋销啼粉，这里车轮转别肠。诗酒社，水云乡。可堪醉墨几淋浪。画图恰似归家梦，千里河山寸许长。","dynasty":"宋代","tags":"送别，思乡，生活","title":"鹧鸪天·送元济之归豫章"}
{"author":"辛弃疾","content":"聚散匆匆不偶然。二年遍历楚山川。但将痛饮酬风月，莫放离歌入管弦。萦绿带，点青钱，东湖春水碧连天。明朝放我东归去，後夜相思月满船。","dynasty":"宋代","tags":"抒情，愤懑，愁苦","title":"鹧鸪天·离豫章别司马汉章大监"}
{"author":"辛弃疾","content":"诸君亦不果来，岂牡丹留不住为可恨耶。因以来韵，为牡丹下一转语只恐牡丹留不住，与春约束分明。未开微雨半开晴。要花开定准，又更与花盟。魏紫朝来将进酒，玉盘盂样先圣。鞓红似向舞腰横。风流人不见，锦绣夜间行。","dynasty":"宋代","title":"临江仙"}
{"author":"辛弃疾","content":"己未八月二十日夜，梦有人以石研屏见饷者。其色如玉，光润可爱。中有一牛，磨角作斗状。云：“湘潭里中有张其姓者，多力善斗，号张难敌。一日，与人搏，偶败，忿赴河而死。居三日，其家人来视之，浮水上，则牛耳。自后并水之山往往有此石，或得之，里中辄不利。”梦中异之，为作诗数百言，大抵皆取古之怨愤变化异物等事，觉而忘其言。后三日，赋词以识其异。恨之极，恨极销磨不得。苌弘事，人道后来，其血三年化为碧。郑人缓也泣。吾父攻儒助墨。十年梦，沈痛化余，秋柏之间既为实。相思重相忆。被怨结中肠，潜动精魄。望夫江上岩岩立。嗟一念中变，后期长绝。君看启母愤所激。又俄倾为石。难敌，最多力。甚一忿沈渊，精气为物。依然困斗牛磨角。便影入山骨，至今雕琢。寻思人间，只合化，梦中蝶。 ","dynasty":"宋代","tags":"咏物，历史，抒情，愤懑","title":"兰陵王·恨之极"}
{"author":"辛弃疾","content":"岁岁有黄菊，千载一东篱。悠然政须两字，长笑退之诗。自古此山元有，何事当时才见，此意有谁知。君起更斟酒，我醉不须辞。回首处，云正出，鸟倦飞。重来楼上，一句端的与君期。都把轩窗写遍，更使儿童诵得，归去来兮辞。万卷有时用，植杖且耘耔。","dynasty":"宋代","title":"水调歌头（赋传岩叟悠然阁）"}
{"author":"辛弃疾","content":"红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。","dynasty":"宋代","title":"卜算子（荷花）"}
{"author":"辛弃疾","content":"词，为赋水龙吟。芗林侍郎向公告老所居，高宗皇帝御书所赐名也，与盘园相并云断崖千丈孤松，挂冠更在松高处。平生袖手，故应休矣，功名良苦。笑指儿曹，人间醉梦，莫嗔惊妆。问黄金余几，旁人欲说，田园计、君推去。叹息芗林旧隐，对先生、竹窗松户。一花一草，一觞一咏，风流杖屦。野马尘埃，扶摇下视，苍然如许。恨当年、九老图中，忘却画、盘园路。","dynasty":"宋代","title":"水龙吟"}
{"author":"辛弃疾","content":"一水西来，千丈晴虹，十里翠屏。喜草堂经岁，重来杜老，斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，著个茅亭。青山意气峥嵘。似为我归来妩媚生。解频教花鸟，前歌後舞，更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑，白发归耕。","dynasty":"宋代","tags":"田园，生活，豪迈，感慨","title":"沁园春·再到期思卜筑"}
{"author":"辛弃疾","content":"望飞来半空鸥鹭，须臾动地鼙鼓。截江组练驱山去，鏖战未收貔虎。朝又暮。诮惯得、吴儿不怕蛟龙怒。风波平步。看红旆惊飞，跳鱼直上，蹙踏浪花舞。凭谁问，万里长鲸吞吐，人间儿戏千弩。滔天力倦知何事，白马素车东去。堪恨处，人道是、属镂怨愤终千古。功名自误。谩教得陶朱，五湖西子，一舸弄烟雨。","dynasty":"宋代","tags":"咏物，写水，怀古，历史","title":"摸鱼儿·观潮上叶丞相"}
{"author":"辛弃疾","content":"为沽美酒，过溪来、谁道幽人难致。更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。","dynasty":"宋代","tags":"赠答，赞美，友人，抒情","title":"念奴娇·和赵国兴知录韵"}
{"author":"辛弃疾","content":"北陇田高踏水频。西溪禾早已尝新。隔墙沽酒煮纤鳞。忽有微凉何处雨，更无留影霎时云。卖瓜声过竹边村。","dynasty":"宋代","tags":"写景，农村，生活，美好","title":"浣溪沙·常山道中即事"}
{"author":"辛弃疾","content":"洞庭春晚，旧传恐是，人间尤物。收拾瑶池倾国艳，来向朱栏一壁。透户龙香，隔帘莺语，料得肌如雪。月妖真态，是谁教避人杰。酒罢归对寒窗，相留昨夜，应是梅花发。赋了高唐犹想像，不管孤灯明灭。半面难期，多情易感，愁点星星发。绕梁声在，为伊忘味三月。","dynasty":"宋代","tags":"写景，抒情，思念，喜爱","title":"念奴娇·洞庭春晚"}
{"author":"辛弃疾","content":"长夜偏冷添被儿。枕头儿、移了又移。我自是笑别人底，却元来、当局者迷。如今只恨因缘浅，也不曾、抵死恨伊。合手下、安排了，那筵席、须有散时。","dynasty":"宋代","title":"恋绣衾（无题）"}
{"author":"辛弃疾","content":"日日过西湖，冷浸一天寒玉。山色虽言如画，想画时难邈。前弦后管夹歌钟，才断又重续。相次藕花开也，几兰舟飞逐。","dynasty":"宋代","title":"好事近（西湖）"}
{"author":"辛弃疾","content":"勋门积庆，为皇家此日，重生贤辅。崧岳储神须信道，非特当年申甫。清白传芳，高明驰誉，材更兼文武。黑头年少，风云还会龙虎。天为指日垂弧，张旃持节，不遣穹庐去。中使传宣，颁赐锡赉，清晓欢声旁午。两世光华，一门荣耀，盛事夸千古。祝公千岁，庙堂长佐贤主。","dynasty":"宋代","title":"念奴娇"}
{"author":"辛弃疾","content":"晚岁躬耕不怨贫，只鸡斗酒聚比邻。都无晋宋之间事，自是羲皇以上人。千载后，百遍存。更无一字不清真。若教王谢诸郎在，未抵柴桑陌上尘。","dynasty":"宋代","tags":"写人，赞美，品格","title":"鹧鸪天·晚岁躬耕不怨贫"}
{"author":"辛弃疾","content":"老去浑身无著处，天教只住山林。百年光景百年心。更欢须叹息，无病也呻吟。试向浮瓜沈李处，清风散发披襟。莫嫌浅后更频斟。要他诗句好，须是酒杯深。","dynasty":"宋代","title":"临江仙"}
{"author":"辛弃疾","content":"少年痛饮，忆向吴江醒。明月团团高树影，十里水沉烟冷。大都一点宫黄，人间直恁芬芳。怕是秋天风露，染教世界都香。","dynasty":"宋代","tags":"咏物，回忆，伤怀，孤寂","title":"清平乐·谢叔良惠木犀"}
{"author":"辛弃疾","content":"钟鼎山林都是梦，人间宠辱休惊。只消闲处遇平生。酒杯秋吸露，诗句夜裁冰。记取小窗风雨夜，对床灯火多情。问谁千里伴君行。晚山眉样翠，秋水镜般明。","dynasty":"宋代","title":"临江仙（再用前韵，送祐之弟归浮梁）"}
{"author":"辛弃疾","content":"梁、曰齐泽、曰严濑，为四图，属予赋词。予谓蜀君平之高，扬子云所谓虽隋和何以加诸者，班孟坚独取子云所称述为王贡诸传序引，不敢以其姓名列诸传，尊之也。故予谓和之当并图君平像，置之四图之间，庶几严氏之高节者备焉。作乳燕飞词使歌之濮上看垂钓。更风流、羊裘泽畔，精神孤矫。楚汉黄金公卿印，比著渔竿谁小。但过眼、才堪一笑。惠子焉知濠梁乐，望桐江、千丈高台好。烟雨外，几鱼鸟。古来如许高人少。细平章、两翁似与，巢由同调。已被尧知方洗耳，毕竟尘污人了。要名字、人间如扫。我爱蜀庄沈冥者，解门前、不使徵书到。君为我，画三老。","dynasty":"宋代","title":"贺新郎"}
{"author":"辛弃疾","content":"逸气轩眉宇。似王良轻车熟路，骅骝欲舞。我觉君非池中物，咫尺蛟龙云雨。时与命犹须天付。兰佩芳菲无人问，叹灵均欲向重华诉。空壹郁，共谁语？儿曹不料扬雄赋。怪当年《甘泉》误说，青葱玉树。风引船回沧溟阔，目断三山伊阻。但笑指吾庐何许。门外苍官千百辈，尽堂堂八尺须髯古。谁载酒，带湖去。","dynasty":"宋代","tags":"同情，安慰","title":"贺新郎·和徐斯远下第谢诸公载酒相访韵"}
{"author":"辛弃疾","content":"万事纷纷一笑中。渊明把菊对秋风。细看爽气今犹在，惟有南山一似翁。情味好，语言工。三贤高会古来同。谁知止酒停云老，独立斜阳数过鸿。","dynasty":"宋代","tags":"抒情，归隐","title":"鹧鸪天·和昌父"}
{"author":"辛弃疾","content":"疆欲加餐竟未佳。只宜长伴病僧斋。心似风吹香篆过，也无灰。山上朝来云出岫，随风一去未曾回。次第前村行雨了，合归来。","dynasty":"宋代","title":"浣溪沙（赋清虚）"}
{"author":"辛弃疾","content":"我见君来，顿觉吾庐，溪山美哉。怅平生肝胆，都成楚越，只今胶漆，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。直须抖擞尘埃。人怪我柴门今始开。向松间乍可，从他喝道：庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。","dynasty":"宋代","tags":"友情","title":"沁园春·和吴尉子似"}
{"author":"辛弃疾","content":"三山雨中游西湖有怀赵丞相经始翠浪吞平野。挽天河谁来照影，卧龙山下。烟雨偏宜晴更好，约略西施未嫁。待细把江山图画。千顷光中堆滟滪，似扁舟欲下瞿塘马。中有句，浩难写。诗人例入西湖社。记风流重来手种，绿阴成也。陌上游人夸故国，十里水晶台榭。更复道横空清夜。粉黛中洲歌妙曲，问当年鱼鸟无存者。堂上燕，又长夏。","dynasty":"宋代","tags":"记游，写景，西湖，抒情","title":"贺新郎·三山雨中游西湖"}
{"author":"辛弃疾","content":"一饮动连宵，一醉长三日。废尽寒暄不写书，富贵何由得。请看冢中人，冢似当时笔。万札千书只恁休，且进杯中物。","dynasty":"宋代","title":"卜算子（饮酒不写书）"}
{"author":"辛弃疾","content":"贤愚相去，算其间能几。差以毫厘缪千里。细思量义利，舜跖之分，孳孳者，等是鸡鸣而起。味甘终易坏，岁晚还知，君子之交淡如水。一饷聚飞蚊，其响如雷，深自觉、昨非今是。羡安乐窝中泰和汤，更剧饮，无过半醺而已。","dynasty":"宋代","tags":"抒情，回忆，人生","title":"洞仙歌·丁卯八月病中作"}
{"author":"辛弃疾","content":"赋水调歌头以遗之。然君才气不减流辈，岂求田问舍而独乐其身耶文字觑天巧，亭榭定风流。平生丘壑，岁晚也作稻梁谋。五亩园中秀野，一水田将绿绕，罢稏不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽须不。更欲劝君酒，百尺卧高楼。","dynasty":"宋代","title":"水调歌头"}
{"author":"辛弃疾","content":"千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。","dynasty":"宋代","tags":"祝寿，爱国，抱负","title":"水调歌头·寿赵漕介庵"}
{"author":"辛弃疾","content":"忆醉三山芳树下，几曾风韵忘怀。黄金颜色五花开，味如卢橘熟。贵似荔枝来。闻道商山余四老，橘中自酿秋醅。试呼名品细推排。重重香腑脏，偏殢圣贤杯。","dynasty":"宋代","tags":"咏物，植物","title":"临江仙·和叶仲洽赋羊桃"}
{"author":"辛弃疾","content":"态浓意远。眉颦笑浅。薄罗衣窄絮风软。鬓云欺翠卷。南园花树春光暖。红香径里榆钱满。欲上秋千又惊懒。且归休怕晚。","dynasty":"宋代","tags":"婉约，女子，抒情","title":"醉太平·春晚"}
{"author":"辛弃疾","content":"句里春风正剪裁。溪山一片画图开。轻鸥自趁虚船去，荒犬还迎野妇回。松共竹，翠成堆。要擎残雪斗疏梅。乱鸦毕竟无才思，时把琼瑶蹴下来。","dynasty":"宋代","tags":"山水，田园，抒情，写狗古诗18首","title":"鹧鸪天·黄沙道中"}
{"author":"辛弃疾","content":"长安道，投老倦游归。七十古来稀。藕花雨湿前湖夜，桂枝风澹小山时。怎消除？须殢酒，更吟诗。也莫向竹边孤负雪。也莫向柳边孤负月。闲过了，总成痴。种花事业无人问，惜花情绪只天知。笑山中：云出早，鸟归迟。","dynasty":"宋代","tags":"抒怀，愤慨，怀才不遇","title":"最高楼·醉中有索四时歌者为赋"}
{"author":"辛弃疾","content":"寒食不小住，千骑拥春衫。衡阳石鼓城下，记我旧停骖。襟以潇湘桂岭，带以洞庭青草，紫盖屹西南。文字起《骚》《雅》，刀剑化耕蚕。看使君，於此事，定不凡。奋髯抵几堂上，尊俎自高谈。莫信君门万里，但使民歌《五袴》，归诏凤凰衔。君去我谁饮，明月影成三。","dynasty":"宋代","tags":"送别，友人，忧国忧民","title":"水调歌头·送郑厚卿赴衡州"}
{"author":"辛弃疾","content":"春入平原荠菜花，新耕雨后落群鸦。多情白发春无奈，晚日青帘酒易赊。闲意态，细生涯。牛栏西畔有桑麻。青裙缟袂谁家女，去趁蚕生看外家。","dynasty":"宋代","tags":"春天，写景，抒情","title":"鹧鸪天·游鹅湖醉书酒家壁"}
{"author":"辛弃疾","content":"征埃成阵，行客相逢，都道幻出层楼。指点檐牙高处，浪拥云浮。今年太平万里，罢长淮、千骑临秋。凭栏望，有东南佳气，西北神州。千古怀嵩人去，还笑我、身在楚尾吴头。看取弓刀，陌上车马如流。从今赏心乐事，剩安排、酒令诗筹。华胥梦，愿年年、人似旧游。","dynasty":"宋代","tags":"登高，抒怀，忧国忧民，爱国","title":"声声慢·滁州旅次登楼作和李清宇韵"}
{"author":"辛弃疾","content":"千丈悬崖削翠，一川落日镕金。白鸥来往本无心。选甚风波一任。别浦鱼肥堪脍，前村酒美重斟。千年往事已沈沈。闲管兴亡则甚。","dynasty":"宋代","title":"西江月（渔父词）"}
{"author":"辛弃疾","content":"画楼影蘸清溪水。歌声响彻行云里。帘幕燕双双。绿杨低映窗。曲中特地误。要试周郎顾。醉里客魂消。春风大小乔。","dynasty":"宋代","title":"菩萨蛮（赠周国辅侍人）"}
{"author":"辛弃疾","content":"觅句如东野。想钱塘风流处士，水仙祠下。更亿小孤烟浪里，望断彭郎欲嫁。是一色空蒙难画。谁解胸中吞云梦，试呼来草赋看司马。须更把，《上林》写。鸡豚旧日渔樵社。问先生：带湖春涨，几时归也？为爱琉璃三万顷，正卧水亭烟榭。对玉塔微澜深夜。雁鹜如云休报事，被诗逢敌手皆勍者。春草梦，也宜夏。","dynasty":"宋代","tags":"咏物，写景，生活","title":"贺新郎·和前韵"}
{"author":"辛弃疾","content":"好雨当春，要趁归耕。况而今、已是清明。小窗坐地，侧听檐声。恨夜来风，夜来月，夜来云。花絮飘零。莺燕丁宁。怕妨侬、湖上闲行。天心肯後，费甚心情。放霎时阴，霎时雨，霎时晴。","dynasty":"宋代","tags":"政治，抒情，思归","title":"行香子·三山作"}
{"author":"辛弃疾","content":"登山临水送将归。悲莫悲兮生别离。不用登临怨落晖。昔人非。惟有年年秋雁飞。","dynasty":"宋代","title":"忆王孙（集句）"}
{"author":"辛弃疾","content":"西湖万顷，楼观矗千门。春风路，红堆锦，翠连云。俯层轩。风月都无际。荡空蔼，开绝境，云梦泽，饶八九，不须吞。翡翠明珰，争上金堤去，勃窣媻姗。看贤王高会，飞盖入云烟。白鹭振振，鼓咽咽。记风流远，更休作，嬉游地，等闲看。君不见，韩献子，晋将军，赵孤存。千载传忠献，两定策，纪元勋。孙又子，方谈笑，整乾坤。直使长江如带，依前是、保赵须韩。伴皇家快乐，长在玉津边。只在南园。","dynasty":"宋代","title":"六州歌头"}
{"author":"辛弃疾","content":"发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。","dynasty":"宋代","tags":"抒情","title":"鹧鸪天·发底青青无限春"}
{"author":"辛弃疾","content":"镆邪三尺照人寒，试与挑灯子细看。且挂空斋作琴伴，未须携去斩楼兰。","dynasty":"宋代","tags":"抒情，感慨，壮志未酬","title":"送剑与傅岩叟"}
{"author":"辛弃疾","content":"忆对中秋丹桂丛，花也杯中，月也杯中。今宵楼上一尊同，云湿纱窗，雨湿纱窗。(月也杯中一作：月在杯中)浑欲乘风问化工，路也难通，信也难通。满堂唯有烛花红，歌且从容，杯且从容。","dynasty":"宋代","tags":"中秋节，月夜，抒怀，壮志难酬，怀才不遇，愤懑","title":"一剪梅·中秋元月"}
{"author":"辛弃疾","content":"淳熙己亥，自湖北漕移湖南，同官王正之置酒小山亭，为赋。更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。(怕一作：恨)(无归路一作：迷归路）长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。","dynasty":"宋代","tags":"宋词三百首，婉约，惜春，爱国，壮志，苦闷","title":"摸鱼儿·更能消几番风雨"}
{"author":"辛弃疾","content":"晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。","dynasty":"宋代","tags":"离恨，相思","title":"鹧鸪天·代人赋"}
{"author":"辛弃疾","content":"醉里且贪欢笑，要愁那得工夫。近来始觉古人书，信著全无是处。昨夜松边醉倒，问松我醉何如。只疑松动要来扶，以手推松曰去。","dynasty":"宋代","tags":"宋词三百首，豪放，怀才不遇，壮志难酬","title":"西江月·遣兴"}
{"author":"辛弃疾","content":"一轮秋影转金波，飞镜又重磨。把酒问姮娥：被白发、欺人奈何？乘风好去，长空万里，直下看山河。斫去桂婆娑，人道是、清光更多。","dynasty":"宋代","tags":"宋词三百首，中秋节，神话，咏物，月亮，抒怀","title":"太常引·建康中秋夜为吕叔潜赋"}
{"author":"辛弃疾","content":"为范南伯寿。时南伯为张南轩辟宰泸溪，南伯迟迟未行。因作此词以勉之。掷地刘郎玉斗，挂帆西子扁舟。千古风流今在此，万里功名莫放休。君王三百州。燕雀岂知鸿鹄，貂蝉元出兜鍪。却笑泸溪如斗大，肯把牛刀试手不？寿君双玉瓯。","dynasty":"宋代","tags":"祝寿，典故，劝勉","title":"破阵子·掷地刘郎玉斗"}
{"author":"辛弃疾","content":"邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。","dynasty":"宋代","tags":"宋词三百首，典故，言志，猖狂","title":"贺新郎·甚矣吾衰矣"}
{"author":"辛弃疾","content":"壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。","dynasty":"宋代","tags":"宋词三百首，豪放，回忆，战争，壮志难酬","title":"鹧鸪天·有客慨然谈功名因追念少年时事戏作"}
{"author":"辛弃疾","content":"绕床饥鼠，蝙蝠翻灯舞。屋上松风吹急雨，破纸窗间自语。平生塞北江南，归来华发苍颜。布被秋宵梦觉，眼前万里江山。","dynasty":"宋代","tags":"宋词三百首，壮志难酬","title":"清平乐·独宿博山王氏庵"}
{"author":"辛弃疾","content":"老大那堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时、只有西窗月。重进酒，换鸣瑟。事无两样人心别。问渠侬：神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。","dynasty":"宋代","tags":"豪放，叙事，抒情，壮志","title":"贺新郎·同父见和再用韵答之"}
{"author":"辛弃疾","content":"万事一杯酒，长叹复长歌。杜陵有客，刚赋云外筑婆娑。须信功名儿辈，谁识年来心事，古井不生波。种种看余发，积雪就中多。二三子，问丹桂，倩素娥。平生萤雪，男儿无奈五车何。看取长安得意，莫恨春风看尽，花柳自蹉跎。今夕且欢笑，明月镜新磨。","dynasty":"宋代","title":"水调歌头（即席和金华杜仲高韵，并寿诸友，惟酹乃佳耳）"}
{"author":"辛弃疾","content":"美景良辰，算只是、可人风月。况素节扬辉，长是十分清彻。著意登楼瞻玉兔，何人张幕遮银阙。倩飞廉、得得为吹开，凭谁说。弦与望，从圆缺。今与昨，何区别。羡夜来手把，桂花堪折。安得便登天柱上，从容陪伴酬佳节。更如今，不听尘谈清，愁如发。","dynasty":"宋代","title":"满江红（中秋）"}
{"author":"辛弃疾","content":"盗跖傥名丘，孔子还名跖。跖圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。","dynasty":"宋代","title":"卜算子（饮酒败德）"}
{"author":"辛弃疾","content":"肘后俄生柳。叹人生、不如意事，十常八九。右手淋浪才有用，闲却持螯左手。谩赢得、伤今感旧。投阁先生惟寂寞，笑是非、不了身前后。持此语，问乌有。青山幸自重重秀。问新来、萧萧木落，颇堪秋否。总被西风都瘦损，依旧千岩万岫。把万事、无言搔首。翁比渠侬人谁好，是我常、与我周旋久。宁作我，一杯酒。","dynasty":"宋代","title":"贺新郎（用前韵再赋）"}
{"author":"辛弃疾","content":"思之鄙人也。期思属弋阳郡，此地旧属弋阳县。虽古之弋阳、期思，见之图记者不同，然有弋阳则有期思也。桥坏复成，父老请余赋，作沁园春以证之有美人兮，玉佩琼琚，吾梦见之。问斜阳犹照，渔樵故里，长桥谁记，今古期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。","dynasty":"宋代","title":"沁园春"}
{"author":"辛弃疾","content":"我醉狂吟，君作新声，倚歌和之。算芬芳定向，梅间得意，轻清多是，雪里寻思。朱雀桥边，何人曾道，野草斜阳春燕飞。都休问，甚元无霁雨，却有晴霓。诗坛千丈崔嵬。更有笔如山墨作溪。看君才未数，曹刘敌手，风骚合受，屈宋降旗。谁识相如，平生自许，慷慨须乘驷马归。长安路，问垂虹千柱，何处曾题。","dynasty":"宋代","title":"沁园春（答杨世长）"}
{"author":"辛弃疾","content":"身后功名，古来不换生前醉。青鞋自喜。不踏长安市。竹外僧归，路指霜钟寺。孤鸿起。丹青手里。剪破松江水。","dynasty":"宋代","title":"点绛唇"}
{"author":"辛弃疾","content":"雪堂迁客，不得文章力。赋写曹刘兴废，千古事、泯陈迹。望中矶岸赤，直下江涛白。半夜一声长啸，悲天地、为予窄。","dynasty":"宋代","tags":"怀古，感慨","title":"霜天晓角·赤壁"}
{"author":"辛弃疾","content":"期思溪上日千回，樟木桥边酒数杯。人影不随流水去，醉颜重带少年来。疏蝉响涩林逾静，冷蝶飞轻菊半开。不是长卿终慢世，只缘多病又非才。","dynasty":"宋代","tags":"抒情，闲居，生活，伤怀","title":"瑞鹧鸪·期思溪上日千回"}
{"author":"辛弃疾","content":"花梢红未足。条破惊新绿。重帘下遍阑干曲。有人春睡熟。有人春睡熟。鸣禽破梦，云偏目蹙。起来香腮褪红玉。花时爱与愁相续。罗裙过半幅，罗裙过半幅。","dynasty":"宋代","title":"东坡引"}
{"author":"辛弃疾","content":"我醉狂吟，君作新声，倚歌和之。算芬芳定向，梅间得意，轻清多是，雪里寻思。朱雀桥边，何人曾道，野草斜阳春燕飞。都休问，甚元无霁雨，却有晴霓。诗坛千丈崔嵬。更有笔如山墨作溪。看君才未数，曹刘敌手，风骚合受，屈宋降旗。谁识相如，平生自许，慷慨须乘驷马归。长安路，问垂虹千柱，何处曾题。","dynasty":"宋代","title":"沁园春（答杨世长）"}
{"author":"辛弃疾","content":"簪履竞晴昼，画戟插层霄。红莲幕底风定，香雾不成飘。螺髻梅妆环列，凤管檀糟交泰，回雪无纤腰。觞酒荡寒玉，冰颊醉江潮。颂丰功，祝难老，沸民谣。晓庭梅蕊初绽，定报鼎羹调。龙衮方思勋旧，已覆金瓯名姓，行看紫泥褒。重试补天手，高插侍中貂。","dynasty":"宋代","title":"水调歌头"}
{"author":"辛弃疾","content":"敧枕婆娑两鬓霜。起听檐溜碎喧江。那边云筋销啼粉，这里车轮转别肠。诗酒社，水云乡。可堪醉墨几淋浪。画图恰似归家梦，千里河山寸许长。","dynasty":"宋代","tags":"送别，思乡，生活","title":"鹧鸪天·送元济之归豫章"}
{"author":"辛弃疾","content":"昨宵醉里行，山吐三更月。不见可怜人，一夜头如雪。今宵醉里归，明月关山笛。收拾锦囊诗，要寄扬雄宅。","dynasty":"宋代","title":"生查子（山行寄杨民瞻）"}
{"author":"辛弃疾","content":"千丈清溪百步雷。柴门都向水边开。乱云剩带炊烟去，野水闲将白影来。穿窈窕，历崔嵬。东林试问几时栽。动摇意态虽多竹，点缀风流却少梅。","dynasty":"宋代","title":"鹧鸪天（元谿不见梅）"}
{"author":"辛弃疾","content":"听我三章约。有谈功、谈名者舞，谈经深酌。作赋相如亲涤器，识字子云投阁。算枉把、精神费却。此会不如公荣者，莫呼来、政尔妨人乐。医俗士，苦无药。当年众鸟看孤鹗。意飘然、横空直把，曹吞刘攫。老我山中谁来伴，须信穷愁有脚。似剪尽、还生僧发。自断此生天休问，倩何人、说与乘轩鹤。吾有志，在沟壑。","dynasty":"宋代","title":"贺新郎　韩仲止判院山中见访，席上用前韵"}
{"author":"辛弃疾","content":"瘦筇倦作登高去。却怕黄花相尔汝。岭头拭目望龙安，更在云烟遮断处。思量落帽人风度。休说当年功纪柱。谢公直是爱东山，毕竟东山留不住。","dynasty":"宋代","title":"玉楼春"}
{"author":"辛弃疾","content":"风月亭危致爽，管弦声脆休催。主人只是旧时怀。锦瑟旁边须醉。玉殿何须侬去，沙堤只要公来。看看红药又翻阶。趁取西湖春会。","dynasty":"宋代","title":"西江月（正月四日和建宁陈安行舍人，时被召）"}
{"author":"辛弃疾","content":"千古李将军，夺得胡儿马。李蔡为人在下中，却是封侯者。芸草去陈根，笕竹添新瓦。万一朝家举力田，舍我其谁也。","dynasty":"宋代","title":"卜算子漫兴"}
{"author":"辛弃疾","content":"别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。","dynasty":"宋代","tags":"宋词三百首，宋词精选，豪放，送别，写鸟，抒情","title":"贺新郎·别茂嘉十二弟"}
{"author":"辛弃疾","content":"记得同烧此夜香。人在回廊。月在回廊。而今独自睚昏黄。行也思量。坐也思量。锦字都来三两行。千断人肠。万断人肠。雁儿何处是仙乡。来也恓惶。去也恓惶。","dynasty":"宋代","title":"一剪梅"}
{"author":"辛弃疾","content":"绿萍池沼絮飞忙。花入蜜脾香。长怪春归何处，谁知个里迷藏。残云剩雨，些儿意思，直恁思量。不是莺声惊觉，梦中啼损红妆。","dynasty":"宋代","title":"朝中措"}
{"author":"辛弃疾","content":"盗跖傥名丘，孔子还名跖。跖圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。","dynasty":"宋代","title":"卜算子（饮酒败德）"}
{"author":"辛弃疾","content":"寻常中酒扶头后，歌舞支持。歌舞支持。谁把新词唤住伊。临岐也有旁人笑，笑己争知。笑己争知。明月楼空燕子飞。","dynasty":"宋代","title":"丑奴儿"}
{"author":"辛弃疾","content":"宝钗飞凤鬓惊鸾。望重欢。水云宽。肠断新来，翠被□香残。待得来时春尽也，梅著子，笋成竿。湘筠帘卷泪痕斑。珮声闲。玉垂环。个里温柔，容我老其间。却笑将军三羽箭，何日去，定天山。","dynasty":"宋代","title":"江神子/江城子"}
{"author":"辛弃疾","content":"忆醉三山芳树下，几层风韵忘怀。黄金颜色五花开。味如庐橘熟。贵似荔枝来。闻道商山馀四老，橘中自酿秋醅。试呼名品细推排。重重香腑脏，偏殢圣贤杯。","dynasty":"宋代","title":"临江仙·忆醉三山芳树下"}
{"author":"辛弃疾","content":"木末翠楼出，诗眼巧安排。天公一夜，削出四面玉崔嵬。畴昔此山安在，应为先生见挽，万马一时来。白鸟飞不尽，却带夕阳回。劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。","dynasty":"宋代","title":"水调歌头其一题张晋英提举玉峰楼"}
{"author":"辛弃疾","content":"行尽桑麻九曲天，更寻佳处可留连。如今归棹如掤箭，不似来时上水船。","dynasty":"宋代","title":"游武夷作棹歌呈晦翁十首其十"}
{"author":"辛弃疾","content":"上巳风光好放怀。忆君犹未看花回。茂林映带谁家竹，曲水流传第几杯。摛锦绣，写玫瑰。长年富贵属多才。要知此日生男好，曾有周公祓禊来。","dynasty":"宋代","title":"鹧鸪天·上巳风光好放怀"}
{"author":"辛弃疾","content":"草木于人也作疏。秋来咫尺共荣枯。空山晚翠孰华余。孤竹君穷犹抱节，赤松子嫩已生须。主人相爱肯留无。","dynasty":"宋代","title":"浣溪沙其三种松竹未成"}
{"author":"辛弃疾","content":"细把君诗说。怅馀音、钧天浩荡，洞庭胶葛。千尺阴崖尘不到，惟有层冰积雪。乍一见、寒生毛发。自昔佳人多薄命，对古来、一片伤心月。金屋冷，夜调瑟。去天尺五君家别。看乘空、鱼龙惨淡，风云开合。起望衣冠神州路，白日消残战骨。叹夷甫、诸人清绝。夜半狂歌悲风起，听铮铮、阵马檐间铁。南共北，正分裂。","dynasty":"宋代","title":"贺新郎·细把君诗说"}
{"author":"辛弃疾","content":"期思溪上日千回，樟木桥边酒数杯。人影不随流水去，醉颜重带少年来。疏蝉响涩林逾静，冷蝶飞轻菊半开。不是长卿终慢世，只缘多病又非才。","dynasty":"宋代","tags":"抒情，闲居，生活，伤怀","title":"瑞鹧鸪·期思溪上日千回"}
{"author":"辛弃疾","content":"何物能令公怒喜？山要人来，人要山无意。恰似哀筝弦下齿，千情万意无时已。自要溪堂韩作记，今代机云，好语花难比。老眼狂花空处起，银钩未见心先醉。","dynasty":"宋代","tags":"赠友，生活，心情，希望","title":"蝶恋花·何物能令公怒喜"}
{"author":"辛弃疾","content":"剩云残日弄阴晴。晚山明。小溪横。枝上绵蛮，休作断肠声。但是青山山下路，春到处，总堪行。当年彩笔赋芜城。忆平生。若为情。试取灵槎，归路问君平。花底夜深寒色重，须拚却，玉山倾。","dynasty":"宋代","title":"江神子（和人韵）"}
{"author":"辛弃疾","content":"肘后俄生柳。叹人生、不如意事，十常八九。右手淋浪才有用，闲却持螯左手。谩赢得、伤今感旧。投阁先生惟寂寞，笑是非、不了身前后。持此语，问乌有。青山幸自重重秀。问新来、萧萧木落，颇堪秋否。总被西风都瘦损，依旧千岩万岫。把万事、无言搔首。翁比渠侬人谁好，是我常、与我周旋久。宁作我，一杯酒。","dynasty":"宋代","title":"贺新郎（用前韵再赋）"}
{"author":"辛弃疾","content":"曾与东山约。为倏鱼、从容分得，清泉一勺。堪笑高人读书处，多少松窗竹阁。甚长被、游人占却。万卷何言达时用，士方穷、早去声与人同乐。新种得，几花药。山头怪石蹲秋鹗。俯人间、尘埃野马，孤撑高攫。拄杖危亭扶未到，已觉云生两脚。更换却、朝来毛发。此地千年曾物化，莫呼猿、且自多招鹤。吾亦有，一丘壑。","dynasty":"宋代","title":"贺新郎（题君用山园）"}
{"author":"辛弃疾","content":"歌罢尊空月坠西。百花门外，烟翠霏微。绛纱笼烛照于飞。归去来兮。归去来兮。酒入香腮分外宜。行行问道，还肯相随。娇羞无力应人迟。何幸如之。何幸如之。","dynasty":"宋代","title":"一翦梅"}
{"author":"辛弃疾","content":"月澹黄昏欲雪时，小窗犹欠岁寒枝。暗香疏影无人处，唯有西湖处士知。","dynasty":"宋代","title":"和傅岩叟梅花二首"}
{"author":"辛弃疾","content":"千古李将军，夺得胡儿马。李蔡为人在下中，却是封侯者。芸草去陈根，笕竹添新瓦。万一朝家举力田，舍我其谁也。","dynasty":"宋代","title":"卜算子漫兴"}
{"author":"辛弃疾","content":"人言大道本强名，毕竟名从有处生。昭氏鼓瑟谁解听，亦无亏处亦无成。","dynasty":"宋代","title":"偶题"}
{"author":"辛弃疾","content":"花梢红未足。条破惊新绿。重帘下遍阑干曲。有人春睡熟。有人春睡熟。鸣禽破梦，云偏目蹙。起来香腮褪红玉。花时爱与愁相续。罗裙过半幅。罗裙过半幅。","dynasty":"宋代","title":"东坡引其二"}
{"author":"辛弃疾","content":"剩欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。","dynasty":"宋代","title":"西江月其二春晚"}
{"author":"辛弃疾","content":"看君人物汉西都。过吾庐。笑谈初。便说公卿，元自要通儒。一自梅花开了后，长怕说，赋归欤。而今别恨满江湖。怎消除。算何如。杖屦当时，闻早放教疏。今代故交新贵后，浑不寄，数行书。","dynasty":"宋代","title":"江神子（别子似，未章寄潘德久）"}
{"author":"辛弃疾","content":"笳鼓归来，举鞭问、何如诸葛。人道是、匆匆五月，渡泸深入。白羽风生貔虎噪，青溪路断猩鼯泣。早红尘、一骑落平冈，捷书急。三万卷，龙韬客。浑未得，文章力。把诗书马上，笑驱锋镝。金印明年如斗大，貂蝉却自兜鍪出。待刻公、勋业到□云，浯溪石。","dynasty":"宋代","title":"满江红·笳鼓归来"}
{"author":"辛弃疾","content":"莫殢春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。","dynasty":"宋代","title":"鹧鸪天·莫殢春光花下游"}
{"author":"辛弃疾","content":"方人也实施字相公倦台鼎，要伴赤松游。高牙千里东下，笳鼓万貔貅。试问东山风月，更著中年丝竹，留得谢公不。孺子宅边水，云影自悠悠。占古语，方人也，正黑头。穹龟突兀千丈，石打玉溪流。金印沙堤时节，画栋珠帘云雨，一醉早归休。贱子亲再拜，西北有神州。","dynasty":"宋代","title":"水调歌头"}
{"author":"辛弃疾","content":"谁倾沧海珠，簸弄千明月。唤取酒边来，软语裁春雪。人间无凤凰，空费穿云笛。醉倒却归来，松菊陶潜宅。","dynasty":"宋代","title":"声声慢其二民瞻见和，复用前韵"}
{"author":"辛弃疾","content":"山前灯火欲黄昏，山头来去云。鹧鸪声里数家村，潇湘逢故人。挥羽扇，整纶巾，少年鞍马尘。如今憔悴赋招魂，儒冠多误身！","dynasty":"宋代","title":"阮郎归　耒阳道中为张处父推官赋"}
{"author":"辛弃疾","content":"衰草残阳三万顷。不逢飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。","dynasty":"宋代","title":"蝶恋花（送祐之弟）"}
{"author":"辛弃疾","content":"几个相知可喜。才厮见、说山说水。颠倒烂熟只这是。怎奈向，一回说，一回美。有个尖新底。说底话、非名即利。说得口干罪过你。且不罪，俺略起，去洗耳。","dynasty":"宋代","title":"夜游宫（苦俗客）"}
{"author":"辛弃疾","content":"秦望山头，看乱云急雨，倒立江湖。不知云者为雨，雨者云乎？长空万里，被西风变灭须臾。回首听月明天籁，人间万窍号呼。谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌！","dynasty":"宋代","tags":"怀古，写景，抒情","title":"汉宫春·会稽蓬莱阁怀古"}
{"author":"辛弃疾","content":"修竹翠罗寒，迟日江山暮。幽迳无人独自芳，此恨知无数。只共梅花语。懒逐游丝去。著意寻春不肯香，香在无寻处。","dynasty":"宋代","title":"卜算子修竹翠罗寒"}
{"author":"辛弃疾","content":"未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。","dynasty":"宋代","title":"杏花天其四漫兴作"}
{"author":"辛弃疾","content":"渠摄郡时事往年茏葱堂前路。路上人夸通判雨。去年拄杖过瓢泉，县吏垂头民笑语。学窥圣处文章古。清到穷时风味苦。尊前老泪不成行，明日送君天上去。","dynasty":"宋代","title":"玉楼春"}
{"author":"辛弃疾","content":"世无扁和手，遗恨归砭剂。嗟谁使之然，刻舟宁复记。","dynasty":"宋代","title":"哭{匠斤换赣}十五章"}
{"author":"辛弃疾","content":"涂堂上，三鼓方醒。国华赋词留别，席上和韵。青涂，端仁堂名也宿酒醒时，算只有、清愁而已。人正在、青涂堂上，月华如洗。纸帐梅花归梦觉，莼羹鲈鲙秋风起。问人生、得意几何时，吾归矣。君若问，相思事。料长在，歌声里。这情怀只是，中年如此。明月何妨千里隔，顾君与我何如耳。向尊前、重约几时来，江山美。","dynasty":"宋代","title":"满江红"}
{"author":"辛弃疾","content":"壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。","dynasty":"宋代","tags":"宋词三百首，豪放，回忆，战争，壮志难酬","title":"鹧鸪天·有客慨然谈功名因追念少年时事戏作"}
{"author":"辛弃疾","content":"旧交贫贱，太半成新贵。冠盖门前几行李。看匆匆西笑，争出山来，凭谁问，小草何如远志。悠悠今古事。得丧乘除，暮四朝三又何异。任掀天勋业，冠古文章，有几个、笙歌晚岁。况满屋貂蝉未为荣，记裂土分茅，是公家世。","dynasty":"宋代","title":"洞仙歌·旧交贫贱"}
{"author":"辛弃疾","content":"落日塞尘起，胡骑猎清秋。汉家组练十万，列舰耸高搂。谁道投鞭飞渡？忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯！","dynasty":"宋代","title":"水调歌头舟次扬洲和人韵"}
{"author":"辛弃疾","content":"千古老蟾口，云洞插天开。涨痕当日何事，汹涌到崔嵬。攫土搏沙儿戏，翠谷苍崖几变，风雨化人来。万里须臾耳，野马骤空埃。笑年来，蕉鹿梦，画蛇杯。黄花憔悴风露，野碧涨荒莱。此会明年谁健，后日犹今视昔，歌舞只空台。爱酒陶元亮，无酒正徘徊。","dynasty":"宋代","title":"水调歌头（再用韵呈南涧）"}
{"author":"辛弃疾","content":"可怜今夕月，向何处，去悠悠？是别有人间，那边才见，光影东头？是天外，空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？","dynasty":"宋代","tags":"豪放，咏物，月亮，抒怀","title":"木兰花慢·中秋饮酒"}
{"author":"辛弃疾","content":"高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。","dynasty":"宋代","title":"生查子其二简子似"}
{"author":"辛弃疾","content":"百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。","dynasty":"宋代","tags":"咏物，梅花","title":"生查子·重叶梅"}
{"author":"辛弃疾","content":"连云松竹，万事从今足。拄杖东家分社肉，白酒床头初熟。西风梨枣山园，儿童偷把长竿。莫遣旁人惊去，老夫静处闲看。","dynasty":"宋代","tags":"农村，生活","title":"清平乐·检校山园书所见"}
{"author":"辛弃疾","content":"年年黄菊滟秋风。更有拒霜红。黄似旧时宫额，红如此日芳容。青青未老，尊前要看，儿辈平戎。试酿西江为寿，西江绿水无穷。","dynasty":"宋代","title":"朝中措（为人寿）"}
{"author":"辛弃疾","content":"扑面征尘去路遥，香篝渐觉水沉销。山无重数周遭碧，花不知名分外娇。人历历，马萧萧，旌旗又过小红桥。愁边剩有相思句，摇断吟鞭碧玉梢。","dynasty":"宋代","tags":"写景，抒情，愉快","title":"鹧鸪天·东阳道中"}
{"author":"辛弃疾","content":"且对东君痛饮，莫教华发空催。琼瑰千字已盈怀。消得津头一醉。休唱阳关别去，只今凤诏归来。五云两两望三台。已觉精神聚会。","dynasty":"宋代","title":"西江月·且对东君痛饮"}
{"author":"辛弃疾","content":"明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪头忽见。","dynasty":"宋代","title":"西江月夜行黄沙道中"}
{"author":"辛弃疾","content":"文字觑天巧，亭榭定风流。平生丘壑，岁晚也作稻粱谋。五亩园中秀野，一水田将绿绕，䆉稏不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽须不。更欲劝君酒，百尺卧高楼。","dynasty":"宋代","title":"水调歌头其五"}
{"author":"辛弃疾","content":"草梢出水已无多，村路弥漫奈雨何。水底有桥桥有月，只今平地怕风波。","dynasty":"宋代","title":"江山庆云桥"}
{"author":"辛弃疾","content":"衰草残阳三万顷。不算飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。","dynasty":"宋代","title":"蝶恋花·衰草残阳三万顷"}
{"author":"辛弃疾","content":"年年金蕊艳西风。人与菊花同。霜鬓经春重绿，仙姿不饮长虹。焚香度日尽从容。笑语调儿童。一岁一杯为寿，从今更数千钟。","dynasty":"宋代","title":"朝中措（为人寿）"}
{"author":"辛弃疾","content":"春色难留，酒杯常浅。把旧恨、新愁相间。五更风，千里梦，看飞红几片。这般庭院。几许风流，几般娇懒。问相见、何如不见。燕飞忙，莺语乱。恨重帘不卷。翠屏平远。","dynasty":"宋代","tags":"婉约，惜春，相思","title":"锦帐春·席上和叔高韵"}
{"author":"辛弃疾","content":"万万千千恨，前前后后山。傍人道我轿儿宽。不道被他遮得、望伊难。今夜江头树，船儿系那边。知他热后甚时眠。万万不成眠后、有谁扇。","dynasty":"宋代","tags":"爱情，相思，女子","title":"南歌子·万万千千恨"}
{"author":"辛弃疾","content":"弄影阑干，吹香岩谷。枝枝点点黄金粟。未堪收拾付薰炉，窗前且把离骚读。奴仆葵花，儿曹金菊。一秋风露清凉足。傍边只欠个姮娥，分明身在蟾宫宿。","dynasty":"宋代","title":"踏莎行·弄影阑干"}
{"author":"辛弃疾","content":"独立苍茫醉不归。日暮天寒，归去来兮。探梅踏雪几何时。今我来思，杨柳依依。白石冈头曲岸西。一片闲愁，芳草萋萋。多情山鸟不须啼。桃李无言，下自成蹊。","dynasty":"宋代","tags":"惜别","title":"一剪梅·游蒋山呈叶丞相"}
{"author":"辛弃疾","content":"稼轩日向儿童说。带湖买得新风月。头白早归来。种花花已开。功名浑是错。更莫思量着。见说小楼东。好山千万重。","dynasty":"宋代","title":"菩萨蛮"}
{"author":"辛弃疾","content":"仄月高寒水石乡。倚空青碧对禅床。白发自怜心似铁。风月。使君子细与平章。已判生涯筇竹杖。来往。却惭沙鸟笑人忙。便好剩留黄绢句。谁赋。银钩小草晚天凉。","dynasty":"宋代","title":"定风波（再和前韵药名）"}
{"author":"辛弃疾","content":"天寒秋色入平林，更着西风月下砧。旧日醉吟浑不管，如今节物总关心。","dynasty":"宋代","title":"郡斋怀隐庵"}
{"author":"辛弃疾","content":"簪履竟晴昼，画戟插层霄。红莲幕底风定，香雾不成飘。螺髻梅妆环列，凤管檀糟交泰，回雪无纤腰。觞酒荡寒玉，冰颊醉江潮。颂丰功，祝难老，沸民谣。晓庭梅蕊初绽，定报鼎羹调。龙衮方思勋旧，已覆金瓯名姓，行看紫泥褒。重试补天手，高插侍中貂。","dynasty":"宋代","title":"水调歌头·簪履竟晴昼"}
{"author":"辛弃疾","content":"东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。","dynasty":"宋代","title":"青玉案元夕"}
{"author":"辛弃疾","content":"渊明避俗未闻道，此是东坡居士云。身似枯株心似水，此非闻道更谁闻。","dynasty":"宋代","title":"书渊明诗后"}
{"author":"辛弃疾","content":"彩胜斗华灯，平地东风吹却。唤取雪中明月，伴使君行乐。红旗铁马响春冰，老去此情薄。惟有前村梅在，倩一枝随著。","dynasty":"宋代","title":"好事近（元夕立春）"}
{"author":"辛弃疾","content":"郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁余，山深闻鹧鸪。","dynasty":"宋代","title":"菩萨蛮书江西造口壁"}
{"author":"辛弃疾","content":"倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒、梦中觉。江上吴侬问我，一一烦君说。坐客尊酒频空，剩欠真珠压。手把鱼竿未稳，长向沧浪学。问愁谁怯。可堪杨柳，先作东风满城雪。","dynasty":"宋代","title":"六么令（再用前韵）"}
{"author":"辛弃疾","content":"云卧衣裳冷。看萧然、风前月下，水边幽影。罗袜尘生凌波去，汤沐烟江万顷。爱一点、娇黄成晕。不记相逢曾解佩，甚多情、为我香成阵。待和泪，收残粉。灵均千古怀沙恨。恨当时、匆匆忘把，此仙题品。烟雨凄迷［亻孱］［亻愁］损，翠袂摇摇谁整？谩写入、瑶琴幽愤。弦断招魂无人赋，但金杯的砾银台润。愁［歹带］酒，又独醒。","dynasty":"宋代","title":"贺新郎赋水仙"}
{"author":"辛弃疾","content":"觅句如东野。想钱塘、风流处士，水仙祠下。更隐小孤烟浪里，望断彭郎欲嫁。是一色、空濛难画。谁解胸中吞云梦，试呼来、草赋看司马。须更把，上林写。鸡豚旧日渔樵社。问先生、带湖春涨，几时归也。为爱琉璃三万顷，正卧水亭烟榭。对玉塔、微澜深夜。雁鹜如云休报事，被诗逢敌手皆勍者。春草梦，也宜夏。","dynasty":"宋代","title":"贺新郎其二"}
{"author":"辛弃疾","content":"兔园旧赏，怅遗踪、飞鸟千山都绝。缟带银杯江上路，惟有南枝香别。万事新奇，青山一夜，对我头先白。倚岩千树，玉龙飞上琼阙。莫惜雾鬓风鬟，试教骑鹤，去约尊前月。自与诗翁磨冻砚，看扫幽兰新阙。便拟□□，人间挥汗，留取层冰洁。此君何事，晚来还易腰折。","dynasty":"宋代","title":"念奴娇·兔园旧赏"}
{"author":"辛弃疾","content":"空谷春迟懒却梅，年年不肯犯寒开。怕看零落雁先去，欲伴孤高人未来。解后平生惟酒可，风流抵死要诗催。更怜雪屋君家树，三十年来手自栽。","dynasty":"宋代","title":"和赵茂嘉郎中赋梅"}
{"author":"辛弃疾","content":"云岫如簪。野涨挼蓝。向春阑、绿醒红酣。青裙缟袂，两两三三。把曲生禅，玉版句，一时参。拄杖弯环。过眼嵌岩。岸轻乌、白发鬖鬖。他年来种，万桂千杉。听小绵蛮，新格磔，旧呢喃。","dynasty":"宋代","title":"行香子·云岫如簪"}
{"author":"辛弃疾","content":"一天霜月明，几处砧声起。客梦已难成，秋色无边际。旦夕是重阳，菊有黄花蕊。只怕又登高，未饮心先醉。","dynasty":"宋代","title":"生查子（和夏中玉）"}
{"author":"辛弃疾","content":"雪堂迁客，不得文章力。赋写曹刘兴废，千古事、泯陈迹。望中矶岸赤，直下江涛白。半夜一声长啸，悲天地、为予窄。","dynasty":"宋代","tags":"怀古，感慨","title":"霜天晓角·赤壁"}
{"author":"辛弃疾","content":"人道偏宜歌舞，天教只入丹青。喧天画鼓要他听。把著花枝不应。何处娇魂瘦影，向来软语柔情。有时醉里唤卿卿。却被傍人笑问。","dynasty":"宋代","title":"西江月·人道偏宜歌舞"}
{"author":"辛弃疾","content":"一夜清霜变鬓丝。怕愁刚把酒禁持。玉人今夜相思不，想见频将翠枕移。真个恨，未多时。也应香雪减些儿。菱花照面须频记，曾道偏宜浅画眉。","dynasty":"宋代","title":"鹧鸪天·一夜清霜变鬓丝"}
{"author":"辛弃疾","content":"台倚崩崖玉灭瘢。青山却作捧心颦。远林烟火几家村。引入沧浪鱼得计，展成寥阔鹤能言。几时高处见层轩。","dynasty":"宋代","title":"浣溪沙（赵景山席上用偶赋溪台和韵）"}
{"author":"辛弃疾","content":"当年宫殿赋昭阳，岂信人间过夜郎。明月入江依旧好，青山埋骨至今香。不寻饭颗山头伴，却趁汨罗江上狂。定要骑鲸归汗漫，故来濯足戏沧浪。","dynasty":"宋代","title":"忆李白"}
{"author":"辛弃疾","content":"明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪桥忽见。(溪桥一作：溪头)","dynasty":"宋代","tags":"宋词三百首，小学古诗，初中古诗，婉约，豪放，夏天，农村，","title":"西江月·夜行黄沙道中"}
{"author":"辛弃疾","content":"晚岁躬耕不怨贫，只鸡斗酒聚比邻。都无晋宋之间事，自是羲皇以上人。千载后，百遍存。更无一字不清真。若教王谢诸郎在，未抵柴桑陌上尘。","dynasty":"宋代","tags":"写人，赞美，品格","title":"鹧鸪天·晚岁躬耕不怨贫"}
{"author":"辛弃疾","content":"万事随缘无所为，万法皆空无所思。惟有一条生死路，古今来往更何疑。","dynasty":"宋代","title":"书停云壁"}
{"author":"辛弃疾","content":"寒食不小住，千骑拥春衫。衡阳石鼓城下，记我旧停骖。襟以潇湘桂岭，带以洞庭青草，紫盖屹西南。文字起《骚》《雅》，刀剑化耕蚕。看使君，於此事，定不凡。奋髯抵几堂上，尊俎自高谈。莫信君门万里，但使民歌《五袴》，归诏凤凰衔。君去我谁饮，明月影成三。","dynasty":"宋代","tags":"送别，友人，忧国忧民","title":"水调歌头·送郑厚卿赴衡州"}
{"author":"辛弃疾","content":"别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。","dynasty":"宋代","tags":"宋词三百首，宋词精选，豪放，送别，写鸟，抒情","title":"贺新郎·别茂嘉十二弟"}
{"author":"辛弃疾","content":"陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。山远近，路横斜，青旗沽酒有人家。城中桃李愁风雨，春在溪头荠菜花。","dynasty":"宋代","tags":"早春，乡村，忧国忧民","title":"鹧鸪天·陌上柔桑破嫩芽"}
{"author":"辛弃疾","content":"疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。","dynasty":"宋代","tags":"咏物，梅花，抒怀","title":"念奴娇·梅"}
{"author":"辛弃疾","content":"百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。","dynasty":"宋代","tags":"咏物，梅花","title":"生查子·重叶梅"}
{"author":"辛弃疾","content":"中秋饮酒将旦，客谓前人诗词有赋待月无送月者，因用《天问》体赋。可怜今夕月，向何处，去悠悠？是别有人间，那边才见，光影东头？是天外。空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？","dynasty":"宋代","tags":"中秋节，咏物，月亮，抒怀，忧国","title":"木兰花慢·可怜今夕月"}
{"author":"辛弃疾","content":"举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？","dynasty":"宋代","tags":"宋词三百首，豪放，山水，壮志","title":"水龙吟·过南剑双溪楼"}
{"author":"辛弃疾","content":"清溪奔快。不管青山碍。千里盘盘平世界。更著溪山襟带。古今陵谷茫茫。市朝往往耕桑。此地居然形胜，似曾小小兴亡。","dynasty":"宋代","tags":"宋词精选，写景，山水，思索，人生","title":"清平乐·题上卢桥"}
{"author":"辛弃疾","content":"渡江天马南来，几人真是经纶手。长安父老，新亭风景，可怜依旧。夷甫诸人，神州沉陆，几曾回首。算平戎万里，功名本是，真儒事、君知否。(君知否一作：公知否)况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。","dynasty":"宋代","tags":"豪放，典故，祝寿","title":"水龙吟·甲辰岁寿韩南涧尚书"}
{"author":"辛弃疾","content":"快上西楼，怕天放、浮云遮月。但唤取、玉纤横管，一声吹裂。谁做冰壶凉世界，最怜玉斧修时节。问嫦娥、孤令有愁无？应华发。云液满，琼杯滑。长袖起，清歌咽。叹十常八九，欲磨还缺。但愿长圆如此夜，人情未必看承别。把从前、离恨总成欢，归时说。","dynasty":"宋代","tags":"中秋节，望月，怀人","title":"满江红·中秋寄远"}
{"author":"辛弃疾","content":"溪边照影行，天在清溪底。天上有行云，人在行云里。高歌谁和余，空谷清音起。非鬼亦非仙，一曲桃花水。","dynasty":"宋代","tags":"山水，孤独，壮志难酬","title":"生查子·独游雨岩"}
{"author":"辛弃疾","content":"尘洒衣裾客路长。霜林已晚，秋蕊犹香。别离触处是悲凉。梦里青楼，不忍思量。天宇沈沈落日黄。云遮望眼，山割愁肠。满怀珠玉泪浪浪。欲倩西风，吹到兰房。","dynasty":"宋代","title":"一翦梅"}
{"author":"辛弃疾","content":"玉女峰前一棹歌，烟鬟雾髻动清波。游人去后枫林夜，月满空山可奈何。","dynasty":"宋代","title":"游武夷作棹歌呈晦翁十首其三"}
{"author":"辛弃疾","content":"功掩萧何第，名越崔氏堂。孤忠扶社稷，一德契穹苍。金碧飞翚外，鸾虬结绮旁。落成纷燕贺，弱羽得高翔。","dynasty":"宋代","title":"御书阁额"}
{"author":"辛弃疾","content":"住世都无菩萨行，仙家风骨精神。寿如山岳福如云。金花汤沐诰，竹马绮罗群。更愿升平添喜事，大家祷祝殷勤。明年此地庆佳辰。一杯千岁酒，重拜太夫人。","dynasty":"宋代","title":"临江仙（为岳母寿）"}
{"author":"辛弃疾","content":"碧海成桑野。笑人间，江翻平陆，水云高下。自是三山颜色好，更著雨婚烟嫁。料未必、龙眠能画。拟向诗人求幼妇，倩诸君、妙手皆谈马。须进酒，为陶写。回头鸥鹭瓢泉社。莫吟诗、莫抛尊酒，是吾盟也。千骑而今遮白发，忘却沧浪亭榭。但记得、灞陵呵夜。我辈从来文字饮，怕壮怀、激烈须歌者。蝉噪也，绿阴夏。","dynasty":"宋代","title":"贺新郎（又和）"}
{"author":"辛弃疾","content":"灵皇醮罢。福禄都来也。试引鹓雏花树下。断了惊惊怕怕。从今日日聪明。更宜潭妹嵩兄。看取辛家铁柱，无灾无难公卿。","dynasty":"宋代","title":"清平乐（为儿铁柱作）"}
{"author":"辛弃疾","content":"倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒、梦中觉。江上吴侬问我，一一烦君说。坐客尊酒频空，剩欠真珠压。手把鱼竿未稳，长向沧浪学。问愁谁怯。可堪杨柳，先作东风满城雪。","dynasty":"宋代","title":"六么令（再用前韵）"}
{"author":"辛弃疾","content":"人间缓急正须才，郭索能令酒禁开。一水一山十五日，从来能事不相催。","dynasty":"宋代","title":"和赵晋臣送糟蟹"}
{"author":"辛弃疾","content":"明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪桥忽见。(溪桥一作：溪头)","dynasty":"宋代","tags":"宋词三百首，小学古诗，初中古诗，婉约，豪放，夏天，农村，","title":"西江月·夜行黄沙道中"}
{"author":"辛弃疾","content":"山共水。美满一千余里。不避晓行并早起。此情都为你。不怕与人忧＿。只怕被人调戏。因甚无个阿鹊地。没工夫说里。","dynasty":"宋代","title":"谒金门（和陈提干）"}
{"author":"辛弃疾","content":"片帆何太急。望一点须臾，去天咫尺。舟人好看客。似三峡风涛，嵯峨剑戟。溪南溪北。正遐想、幽人泉石。看渔樵、指点危楼，却羡舞筵歌席。叹息。山林钟鼎，意倦情迁，本无欣戚。转头陈迹。飞鸟外，晚烟碧。问谁怜旧日，南楼老子，最爱月明吹笛。到而今、扑面黄尘，欲归未得。","dynasty":"宋代","title":"瑞鹤仙（南剑双溪楼）"}
{"author":"辛弃疾","content":"发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。","dynasty":"宋代","tags":"抒情","title":"鹧鸪天·发底青青无限春"}
{"author":"辛弃疾","content":"三山雨中游西湖有怀赵丞相经始翠浪吞平野。挽天河谁来照影，卧龙山下。烟雨偏宜晴更好，约略西施未嫁。待细把江山图画。千顷光中堆滟滪，似扁舟欲下瞿塘马。中有句，浩难写。诗人例入西湖社。记风流重来手种，绿阴成也。陌上游人夸故国，十里水晶台榭。更复道横空清夜。粉黛中洲歌妙曲，问当年鱼鸟无存者。堂上燕，又长夏。","dynasty":"宋代","tags":"记游，写景，西湖，抒情","title":"贺新郎·三山雨中游西湖"}
{"author":"辛弃疾","content":"泰岳倚空碧，汶□卷云寒。萃兹山水奇秀，列宿下人寰。八世家传素业，一举手攀丹桂，依约笑谈间。宾幕佐储副，和气满长安。分虎符，来近甸，自金銮。政平讼简无事，酒社与诗坛。曾看沙堤归去，应使神京再复，款曲问家山。玉佩揖空阔，碧雾翳苍鸾。","dynasty":"宋代","title":"水调歌头·巩采若寿"}
{"author":"辛弃疾","content":"洞庭春晚，旧传恐是，人间尤物。收拾瑶池倾国艳，来向朱栏一壁。透户龙香，隔帘莺语，料得肌如雪。月妖真态，是谁教避人杰。酒罢归对寒窗，相留昨夜，应是梅花发。赋了高唐犹想像，不管孤灯明灭。半面难期，多情易感，愁点星星发。绕梁声在，为伊忘味三月。","dynasty":"宋代","tags":"写景，抒情，思念，喜爱","title":"念奴娇·洞庭春晚"}
{"author":"辛弃疾","content":"千古老蟾口，云洞插天开。涨痕当日何事，汹涌到崔嵬。攫土搏沙儿戏，翠谷苍崖几变，风雨化人来。万里须臾耳，野马骤空埃。笑年来，蕉鹿梦，画蛇杯。黄花憔悴风露，野碧涨荒莱。此会明年谁健，后日犹今视昔，歌舞只空台。爱酒陶元亮，无酒正徘徊。","dynasty":"宋代","title":"水调歌头（再用韵呈南涧）"}
{"author":"辛弃疾","content":"书不借出万里康成西走蜀。药市船归书满屋。有时光彩射星躔，何人汗简雠天禄。好之宁有足。请看良买藏金玉。记斯文，千年未丧，四壁闻丝竹。试问辛勤携一束。何似牙签三万轴。古为不作借人痴，有朋只就云窗读。忆君清梦熟。觉来笑我便便腹。倚危楼，人间何处，扫地八风曲。","dynasty":"宋代","title":"归朝欢·万里康成西走蜀"}
{"author":"辛弃疾","content":"人间缓急正须才，郭索能令酒禁开。一水一山十五日，从来能事不相催。","dynasty":"宋代","title":"和赵晋臣送糟蟹"}
{"author":"辛弃疾","content":"学作尧夫自在诗，何曾因物说天机。斜阳草舍迷归路，却与牛羊作伴归。","dynasty":"宋代","title":"书停云壁"}
{"author":"辛弃疾","content":"山吐月。画烛从教风灭。一曲瑶琴才听彻。金蕉三两叶。骤雨身凉还热。似欠舞琼歌雪。近日醉乡音问绝。有时清泪咽。","dynasty":"宋代","title":"谒金门·山吐月"}
{"author":"辛弃疾","content":"玉箫声远忆骖鸾。几悲欢。带罗宽。且对花前，痛饮莫留残。归去小窗明月在，云一缕，玉千竿。吴霜应点鬓云斑。绮窗闲。梦连环。说与东风，归意有无间。芳草姑苏台下路，和泪看，小屏山。","dynasty":"宋代","title":"江神子/江城子"}
{"author":"辛弃疾","content":"折尽荼蘼，尚留得、一分春色。还记取、青梅如弹，共伊同摘。少日对花昏醉梦，而今醒眼看风月。恨牡丹、笑我倚东风，形如雪。人渐远，君休说。榆荚阵，菖蒲药。算不因风雨，只因鶗鴂。老冉冉兮花共柳，是栖栖者蜂和蝶。也不因、春去有闲愁，因离别。","dynasty":"宋代","title":"满江红"}
{"author":"辛弃疾","content":"黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。","dynasty":"宋代","tags":"菊花，思乡","title":"醉花阴·黄花谩说年年好"}
{"author":"辛弃疾","content":"未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。","dynasty":"宋代","title":"浣溪沙（漫兴作）"}
{"author":"辛弃疾","content":"连云松竹，万事从今足。拄杖东家分社肉，白酒床头初熟。西风梨枣山园，儿童偷把长竿。莫遣旁人惊去，老夫静处闲看。","dynasty":"宋代","tags":"抒情，生活","title":"清平乐·检校山园书所见"}
{"author":"辛弃疾","content":"金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拚却今宵无梦。","dynasty":"宋代","title":"西江月（木犀）"}
{"author":"辛弃疾","content":"歌罢尊空月坠西。百花门外，烟翠霏微。绛纱笼烛照于飞。归去来兮。归去来兮。酒入香腮分外宜。行行问道，还肯相随。娇羞无力应人迟。何幸如之。何幸如之。","dynasty":"宋代","title":"一翦梅"}
{"author":"辛弃疾","content":"我见君来，顿觉吾庐，溪山美哉。怅平生肝胆，都成楚越，只今胶漆，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。直须抖擞尘埃。人怪我柴门今始开。向松间乍可，从他喝道：庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。","dynasty":"宋代","tags":"友情","title":"沁园春·和吴尉子似"}
{"author":"辛弃疾","content":"中堂与曲室，闻汝啼哭声。汝父与汝母，何处可坐行。","dynasty":"宋代","title":"哭{匠斤换赣}十五章"}
{"author":"辛弃疾","content":"趁得东风汗漫游。见他歌後怎生愁。事如芳草春长在，人似浮云影不留。眉黛敛，眼波流。十年薄幸谩扬州。明朝短棹轻衫梦，只在溪南罨画楼。","dynasty":"宋代","title":"鹧鸪天·趁得东风汗漫游"}
{"author":"辛弃疾","content":"年年索尽梅花笑，疏影黄昏。疏影黄昏。香满东风月一痕。清诗冷落无人寄，雪艳冰魂。雪艳冰魂。浮玉溪头烟树村。","dynasty":"宋代","title":"丑奴儿/采桑子年年索尽梅花笑"}
{"author":"辛弃疾","content":"落日塞尘起，胡骑猎清秋。汉家组练十万，列舰耸高搂。谁道投鞭飞渡？忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯！","dynasty":"宋代","title":"水调歌头其七舟次扬州和人韵"}
{"author":"辛弃疾","content":"八万四千偈后，更谁妙语披襟。纫兰结佩有同心。唤取诗翁来饮。镂玉裁冰著句，高山流水知音。胸中不受一尘侵。却怕灵均独醒。","dynasty":"宋代","title":"西江月·八万四千偈後"}
{"author":"辛弃疾","content":"参，未有以品题，乞援香月堂例。欣然许之，且用前遍体制戏赋是谁调护，岁寒枝、都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。","dynasty":"宋代","title":"念奴娇"}
{"author":"辛弃疾","content":"青山非不佳，未解留侬住。赤脚踏沧浪，为爱清溪故。朝来山鸟啼，劝上山高处。我意不关渠，自要寻兰去。","dynasty":"宋代","title":"生查子（独游西岩）"}
{"author":"辛弃疾","content":"一饮动连宵，一醉长三日。废尽寒暄不写书，富贵何由得。请看冢中人，冢似当时笔。万札千书只恁休，且进杯中物。","dynasty":"宋代","title":"卜算子（饮酒不写书）"}
{"author":"辛弃疾","content":"文字觑天巧，亭榭定风流。平生丘壑，岁晚也作稻粱谋。五亩园中秀野，一水田将绿绕，?稏不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽鬚不。更欲劝君酒，百尺卧高楼。","dynasty":"宋代","title":"水调歌头·文字觑天巧"}
{"author":"辛弃疾","content":"桃李漫山过眼空。也宜恼损杜陵翁。若将玉骨冰姿比，李蔡为人在下中。寻驿使，寄芳容。垅头休放马蹄松。吾家离落黄昏後，剩有西湖处士风。","dynasty":"宋代","title":"鹧鸪天·桃李漫山过眼空"}
{"author":"辛弃疾","content":"和泪唱阳关，依旧字娇声稳。回首长安何处，怕行人归晚。垂杨折尽只啼鸦，把离愁勾引。却笑远山无数，被行云低损。","dynasty":"宋代","title":"好事近"}
{"author":"辛弃疾","content":"君诗好处，似邹鲁儒家，还有奇节。下笔如神强压韵，遗恨都无毫发。炙手炎来，掉头冷去，无限长安客。丁宁黄菊，未消勾引蜂蝶。天上绛阙清都，听君归去，我自癯山泽。人道君才刚百炼，美玉都成泥切。我爱风流，醉中颠倒，丘壑胸中物。一杯相属，莫孤风月今夕。","dynasty":"宋代","title":"行香子其三用韵答傅先之"}
{"author":"辛弃疾","content":"破屋那堪急雨淋，且欣断港运篙深。老农定向中宵望，太岁今年合守心。","dynasty":"宋代","title":"和李都统诗"}
{"author":"辛弃疾","content":"江头父老，说新来朝野。都道今年太平也。见朱颜绿鬓，玉带金鱼，相公是，旧日中朝司马。遥知宣劝处，东阁华灯，别赐仙韶接元夜。问天上、几多春，只似人间，但长见、精神如画。好都取、山河献君王，看父子貂蝉，玉京迎驾。","dynasty":"宋代","title":"洞仙歌（为叶丞相作）"}
{"author":"辛弃疾","content":"瘴雨蛮烟，十年梦、尊前休说。春正好、故园桃李，待君花发。儿女灯前和泪拜，鸡豚社里归时节。看依然、舌在齿牙牢，心如铁。治国手，封侯骨。腾汗漫，排阊阖。待十分做了，诗书勋业。常日念君归去好，而今却恨中年别。笑江头、明月更多情，今宵缺。","dynasty":"宋代","title":"满江红（送汤朝美自便归金坛）"}
{"author":"辛弃疾","content":"吴头楚尾，一棹人千里，休说旧愁新恨，长亭树，今如此。宦游吾倦矣，玉人留我醉，明日万花寒食，得且住，为佳耳。","dynasty":"宋代","tags":"写景，抒情，隐居","title":"霜天晓角·旅兴"}
{"author":"辛弃疾","content":"松冈避暑，茅檐避雨，闲去闲来几度？醉扶怪石看飞泉，又却是、前回醒处。东家娶妇，西家归女，灯火门前笑语。酿成千顷稻花香，夜夜费、一天风露。","dynasty":"宋代","tags":"农村，生活，抒情，壮志难酬","title":"鹊桥仙·己酉山行书所见"}
{"author":"辛弃疾","content":"点检笙歌多酿酒。蝴蝶西园，暖日明花柳。醉倒东风眠永昼。觉来小院重携手。可惜春残风雨又。收拾情怀，长把诗僝僽。杨柳见人离别后。腰肢近日和他瘦。","dynasty":"宋代","title":"蝶恋花（和杨济翁韵，首句用丘宗卿书中语）"}
{"author":"辛弃疾","content":"有美人兮，玉佩琼琚，吾梦见之。问斜阳犹照，渔樵故里，长桥谁记，今古期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。","dynasty":"宋代","title":"沁园春其二"}
{"author":"辛弃疾","content":"家住江南，又过了、清明寒食。花径里、一番风雨，一番狼籍。红粉暗随流水去，园林渐觉清阴密。算年年、落尽刺桐花，寒无力。庭院静，空相忆。无说处，闲愁极。怕流莺乳燕，得知消息。尺素始今何处也，彩云依旧无踪迹。谩教人、羞去上层楼，平芜碧。","dynasty":"宋代","tags":"江南，暮春，怀人","title":"满江红·暮春"}
{"author":"辛弃疾","content":"长夜偏冷添被儿。枕头儿、移了又移。我自是笑别人底，却元来、当局者迷。如今只恨因缘浅，也不曾、抵死恨伊。合手下、安排了，那筵席、须有散时。","dynasty":"宋代","title":"恋绣衾（无题）"}
{"author":"辛弃疾","content":"疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。","dynasty":"宋代","tags":"咏物，梅花，抒怀","title":"念奴娇·梅"}
{"author":"辛弃疾","content":"尘土西风，便无限、凄凉行色。还记取、明朝应恨，今宵轻别。珠泪争垂华烛暗，雁行中断哀筝切。看扁舟、幸自涩清溪，休催发。白首路，长亭仄。千树柳，千丝结。怕行人西去，棹歌声阕。黄卷莫教诗酒污，玉阶不信仙凡隔。但从今、伴我又随君，佳哉月。","dynasty":"宋代","title":"满江红其四和杨民瞻送祐之弟还侍浮梁"}
{"author":"辛弃疾","content":"路傍人怪问，此隐者、姓陶不。甚黄菊如云，朝吟暮醉，唤不回头。纵无酒成怅望，只东篱、搔首亦风流。与客朝餐一笑，落英饱便归休。古来尧舜有巢由。江海去悠悠。待说与佳人，种成香草，莫怨灵修。我无可无不可，意先生、出处有如丘。闻道问津人过，杀鸡为黍相留。","dynasty":"宋代","title":"木兰花慢（题广文克明菊隐）"}
{"author":"辛弃疾","content":"玄入参同契，禅依不二门。静看斜日隙中尘。始觉人间、何处不纷纷。病笑春先老，闲怜懒是真。百般啼鸟苦撩人。除却提壶、此外不堪闻。","dynasty":"宋代","title":"南歌子其一独坐蔗庵"}
{"author":"辛弃疾","content":"落日塞尘起，胡骑猎清秋。汉家组练十万，列舰耸高搂。谁道投鞭飞渡？忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯！","dynasty":"宋代","title":"水调歌头其七舟次扬州和人韵"}
{"author":"辛弃疾","content":"乱云扰扰水潺潺。笑溪山。几时闲。更觉桃源，人去隔仙凡。万壑千岩楼外雪，琼作树，玉为栏。倦游回首且加餐。短篷寒。画图间。见说娇颦，拥髻待君看。二月东湖湖上路，官柳嫩，野梅残。","dynasty":"宋代","tags":"送别，写景，抒情","title":"江神子·送元济之归豫章"}
{"author":"辛弃疾","content":"青山不会乘云去。怕有愚公惊著汝。人间踏地出租钱，借使移将无著处。三星昨夜光移度。妙语来题桥上柱。黄花不插满头归，定倩白云遮且住。","dynasty":"宋代","title":"玉楼春其四用韵答国兴、仲洽、岩叟"}
{"author":"辛弃疾","content":"恨如新，新恨了，又重新。看天上、多少浮云。江南好景，落花时节又逢君。夜来风雨，春归似欲留人。尊如海，人如玉，诗如锦，笔如神。能几字、尽殷勤。江天日暮，何时重与细论文。绿杨阴里，听阳关、门掩黄昏。","dynasty":"宋代","tags":"送别，爱国","title":"上西平·送杜叔高"}
{"author":"辛弃疾","content":"莫殢春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。","dynasty":"宋代","title":"鹧鸪天·莫殢春光花下游"}
{"author":"辛弃疾","content":"青山非不佳，未解留侬住。赤脚踏沧浪，为爱清溪故。朝来山鸟啼，劝上山高处。我意不关渠，自要寻兰去。","dynasty":"宋代","title":"生查子（独游西岩）"}
{"author":"辛弃疾","content":"笑揖索酒罢，高吟关关鸠。至今此篇诗，狼籍在床头。","dynasty":"宋代","title":"哭{匠斤换赣}十五章"}
{"author":"辛弃疾","content":"可怜今夕月，向何处，去悠悠？是别有人间，那边才见，光影东头？是天外，空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？","dynasty":"宋代","tags":"豪放，咏物，月亮，抒怀","title":"木兰花慢·中秋饮酒"}
{"author":"辛弃疾","content":"逗晓莺啼声昵昵，掩关高树冥冥。小渠春浪细无声。井床听夜雨，出藓辘轳青。碧草旋荒金谷路，乌丝重记兰亭。强扶残醉绕云屏。一枝风露湿，花重入疏棂。","dynasty":"宋代","title":"临江仙·逗晓莺啼声昵昵"}
{"author":"辛弃疾","content":"小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。","dynasty":"宋代","title":"临江仙"}
{"author":"辛弃疾","content":"行李溪头，有钓车茶具，曲几团蒲。儿童认得，前度过者篮舆。时时照影，甚此身、遍满江湖。怅野老，行歌不住，定堪与语难呼。一自东篱摇落，问渊明岁晚，心赏何如。梅花正自不恶，曾有诗无。知翁止酒，待重教、莲社人沽。空怅望，风流已矣，江山特地愁予。","dynasty":"宋代","title":"汉宫春（即事）"}
{"author":"辛弃疾","content":"一以我为牛，一以吾为马。人与之名受不辞，善学庄周者。江海任虚舟，风雨从飘瓦。醉者乘车坠不伤，全得於天也。","dynasty":"宋代","title":"卜算子（用庄语）"}
{"author":"辛弃疾","content":"山路风来草木香。雨馀凉意到胡床。泉石膏肓吾已甚。多病。堤防风月费篇章。孤负寻常山简醉。独自。故应知子草玄忙。湖海早知身汗漫。谁伴。只甘松竹共凄凉。","dynasty":"宋代","title":"定风波其一用药名招婺源马荀仲游雨岩。马善医"}
{"author":"辛弃疾","content":"溪边照影行，天在清溪底。天上有行云，人在行云里。高歌谁和余，空谷清音起。非鬼亦非仙，一曲桃花水。","dynasty":"宋代","tags":"山水，孤独，壮志难酬","title":"生查子·独游雨岩"}
{"author":"辛弃疾","content":"年年索尽梅花笑，疏影黄昏。疏影黄昏。香满东风月一痕。清诗冷落无人寄，雪艳冰魂。雪艳冰魂。浮玉溪头烟树村。","dynasty":"宋代","title":"丑奴儿/采桑子年年索尽梅花笑"}
{"author":"辛弃疾","content":"云卧衣裳冷。看萧然、风前月下，水边幽影。罗袜尘生凌波去，汤沐烟江万顷。爱一点、娇黄成晕。不记相逢曾解佩，甚多情、为我香成阵。待和泪，收残粉。灵均千古怀沙恨。□当时、匆匆忘把，此仙题品。烟雨凄迷﹀︽损，翠袂摇摇谁整。谩写入、瑶琴幽愤。弦断招魂无人赋，但金杯的皪银台润。愁殢酒，又独醒。","dynasty":"宋代","title":"贺新郎·云卧衣裳冷"}
{"author":"辛弃疾","content":"落日塞尘起，胡骑猎清秋。汉家组练十万，列舰耸高搂。谁道投鞭飞渡？忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯！","dynasty":"宋代","title":"水调歌头其七舟次扬州和人韵"}
{"author":"辛弃疾","content":"翰墨诸君久擅场。胸中书传许多香。苦无丝竹衔杯乐，却看龙蛇落笔忙。闲意思，老风光。酒徒今有几高阳。黄花不怯秋风冷，只怕诗人两鬓霜。","dynasty":"宋代","title":"鹧鸪天（席上吴子似诸友见和再用韵答之）"}
{"author":"辛弃疾","content":"九衢中，杯逐马，带随车。问谁解、爱惜琼华。何如竹外，静听窣窣蟹行沙。自怜是，海山头，种玉人家。纷如斗，娇如舞，才整整，又斜斜。要图画，还我渔蓑。冻吟应笑，羔儿无分谩煎茶。起来极目，向弥茫、数尽归鸦。","dynasty":"宋代","title":"上西平（会稽秋风亭观雪）"}
{"author":"辛弃疾","content":"小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。","dynasty":"宋代","title":"临江仙"}
{"author":"辛弃疾","content":"宿麦畦中雉鷕，柔桑陌上蚕生。骑火须防花月暗，玉唾长携彩笔行。隔墙人笑声。莫说弓刀事业，依然诗酒功名。千载图中今古事，万石溪头长短亭。小塘风浪平。","dynasty":"宋代","title":"破阵子·宿麦畦中雉鷕"}
{"author":"辛弃疾","content":"少年握槊，气凭陵、酒圣诗豪余事。缩手旁观初未识，两两三三而已。变化须臾，鸥飞石镜，鹊抵星桥□捣残秋练，玉砧犹想纤指。堪笑千古争心，等闲一胜，拚了光阴费。老子忘机浑谩与，鸿鹄飞来天际。武媚宫中，韦娘局上，休把兴亡记。布衣百万，看君一笑沈醉。","dynasty":"宋代","title":"念奴娇（双陆和坐客韵）"}
{"author":"辛弃疾","content":"君诗好处，似邹鲁儒家，还有奇节。下笔如神强压韵，遗恨都无毫发。炙手炎来，掉头冷去，无限长安客。丁宁黄菊，未消勾引蜂蝶。天上绛阙清都，听君归去，我自癯山泽。人道君才刚百炼，美玉都成泥切。我爱风流，醉中颠倒，丘壑胸中物。一杯相属，莫孤风月今夕。","dynasty":"宋代","title":"念奴娇（用韵答傅先之）"}
{"author":"辛弃疾","content":"归去未。风雨送春行李。一枕离愁头澈尾。如何消遣是。遥想归舟天际。绿鬓珑璁慵理。好梦未成莺唤起。粉香犹有殢。","dynasty":"宋代","title":"谒金门·归去未"}
{"author":"辛弃疾","content":"检校停云新种杉松，戏作。时欲作亲旧报书，纸笔偶为大风吹去，末章因及之。投老空山，万松手种，政尔堪叹。何日成阴，吾年有几，似见儿孙晚。古来池馆，云烟草棘，长使后人凄断。想当年良辰已恨，夜阑酒空人散。停云高处，谁知老子，万事不关心眼。梦觉东窗，聊复尔耳，起欲题书简。霎时风怒，倒翻笔砚，天也只教吾懒。又何事，催诗雨急，片云斗暗。","dynasty":"宋代","tags":"登高，眺远，山水，抒情","title":"永遇乐·投老空山"}
{"author":"辛弃疾","content":"蜀道登天，一杯送、绣衣行客。还自叹、中年多病，不堪离别。东北看惊诸葛表，西南更草相如檄。把功名、收拾付君侯，如椽笔。儿女泪，君休滴。荆楚路，吾能说。要新诗准备，庐山山色。赤壁矶头千古浪，铜鞮陌上三更月。正梅花、万里雪深时，须相忆。","dynasty":"宋代","tags":"离别，友情，爱国","title":"满江红·送李正之提刑入蜀"}
{"author":"辛弃疾","content":"书不借出万里康成西走蜀。药市船归书满屋。有时光彩射星躔，何人汗简雠天禄。好之宁有足。请看良买藏金玉。记斯文，千年未丧，四壁闻丝竹。试问辛勤携一束。何似牙签三万轴。古为不作借人痴，有朋只就云窗读。忆君清梦熟。觉来笑我便便腹。倚危楼，人间何处，扫地八风曲。","dynasty":"宋代","title":"归朝欢·万里康成西走蜀"}
{"author":"辛弃疾","content":"医者索酬劳，那得许多钱物。只有一个整整，也盒盘盛得。下官歌舞转凄惶，剩得几枝笛。观着这般火色，告妈妈将息。","dynasty":"宋代","title":"好事近"}
{"author":"辛弃疾","content":"远水生光，遥山耸翠，霁烟深锁梧桐。正零瀼玉露，淡荡金风。东篱菊有黄花吐，对映水、几族芙蓉。重阳佳致，可堪此景，酒酽花浓。追念景物无穷。叹少年胸襟，忒煞英雄。把黄英红萼，甚物堪同。除非腰佩黄金印，座中拥、红粉娇容。此时方称情怀，尽拚一饮千钟。","dynasty":"宋代","title":"金菊对芙蓉·远水生光"}
{"author":"辛弃疾","content":"一自酒情诗兴懒，舞裙歌扇阑珊。好天良夜月团团。杜陵真好事，留得一钱看。岁晚人欺程不识，怎教阿堵留连。杨花榆荚雪漫天。从今花影下，只看绿苔圆。","dynasty":"宋代","title":"临江仙（侍者阿钱将行，赋钱字以赠之）"}
{"author":"辛弃疾","content":"春日平原荠菜花，新耕雨后落群鸦。多情白发春无奈，晚日青帘酒易赊。闲意态，细生涯，牛栏西畔有桑麻。青裙缟袂谁家女？去趁蚕生看外家。","dynasty":"宋代","title":"鹧鸪天游鹅湖醉书酒家壁"}
{"author":"辛弃疾","content":"胜欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。","dynasty":"宋代","title":"西江月（春晚）"}
{"author":"辛弃疾","content":"老去怕寻年少伴。画栋珠帘，风月无人管。公子看花朱碧乱。新词搅断香思怨。凉夜愁肠千百转。一雁西风，锦字何时遣。毕竟啼乌才思短。唤回晓梦天涯远。","dynasty":"宋代","title":"蝶恋花·老去怕寻年少伴"}
{"author":"辛弃疾","content":"是是非非好读书，莫将名实自相诬。由来废冢谁为者，诗礼相传大小儒。","dynasty":"宋代","title":"再用儒字韵二首"}
{"author":"辛弃疾","content":"瑞气笼清晓。卷珠帘、次第笙歌，一时齐奏。无限神仙离蓬岛。凤驾鸾车初到。见拥个、仙娥窈窕。玉佩玎裆风缥缈。望娇姿、一似垂杨袅。天上有，世间少。刘郎正是当年少。更那堪、天教付与，最多才貌。玉树琼枝相映耀。谁与安排忒好。有多少、风流欢笑。直待来春成名了。马如龙、绿绶欺芳草。同富贵，又偕老。","dynasty":"宋代","title":"贺新郎·瑞气笼清晓"}
{"author":"辛弃疾","content":"紫陌长安，看花年少，无限歌舞。白发怜君，寻芳较晚，卷地惊风雨。问君知否，鸱夷载酒，不似井瓶身误。细思量，悲欢梦里，觉来总无寻处。芒鞋竹杖，天教还了，千古玉溪佳句。落魄东归，风流赢得，掌上明珠去。起看清镜，南冠好在，拂了旧时尘土。向君道，云霄万里，这回稳步。","dynasty":"宋代","title":"永遇乐（送陈仁和自便东归。陈至上饶之一年，得子甚喜）"}
{"author":"辛弃疾","content":"晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。","dynasty":"宋代","title":"念奴娇其五西湖和人韵"}
{"author":"辛弃疾","content":"鹅湖山下长亭路，明月临关。明月临关。几阵西风落叶干。新词谁解裁冰雪，笔墨生寒。笔墨生寒。曾说离愁千万般。","dynasty":"宋代","title":"丑奴儿/采桑子和铅山陈簿韵"}
{"author":"辛弃疾","content":"龙山何处，记当年高会，重阳佳节。谁与老兵供一笑，落帽参军华发。莫倚忘怀，西风也曾，点检尊前客。凄凉今古，眼中三两飞蝶。须信采菊东篱，高情千载，只有陶彭泽。爱说琴中如得趣，弦上何劳声切。试把空杯，翁还肯道，何必杯中物。临风一笑，请翁同醉今夕。","dynasty":"宋代","title":"念奴娇（重九席上）"}
{"author":"辛弃疾","content":"画栋新垂帘幕，华灯未放笙歌。一杯潋滟泛金波。先向太夫人贺。富贵吾应自有，功名不用渠多。只将绿鬓抵羲娥。金印须教斗大。","dynasty":"宋代","title":"西江月（寿钱塘弟正月十六日，时新居成）"}
{"author":"辛弃疾","content":"胶胶扰扰几时休。一出山来不自由。秋水观中山月夜，停云堂下菊花秋。随缘道理应须会，过分功名莫强求。先自一身愁不了，那堪愁上更添愁。","dynasty":"宋代","title":"瑞鹧鸪其三"}
{"author":"辛弃疾","content":"春色如愁，行云带雨才归。春意长闲，游丝尽日低飞。闲愁几许，更晚风、特地吹衣。小窗人静，棋声似解重围。光景难携。任他鶗鴂芳菲。细数从前，不应诗酒皆非。知音弦断，笑渊明、空抚馀徽。停杯对影，待邀明月相依。","dynasty":"宋代","title":"新荷叶"}
{"author":"辛弃疾","content":"晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。","dynasty":"宋代","title":"念奴娇其五西湖和人韵"}
{"author":"辛弃疾","content":"赋水调歌头以遗之。然君才气不减流辈，岂求田问舍而独乐其身耶文字觑天巧，亭榭定风流。平生丘壑，岁晚也作稻梁谋。五亩园中秀野，一水田将绿绕，罢稏不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽须不。更欲劝君酒，百尺卧高楼。","dynasty":"宋代","title":"水调歌头"}
{"author":"辛弃疾","content":"折尽荼，尚留得、一分春色。还记取、青梅如弹，共伊同摘。少日对花昏醉梦，而今醒眼看风月。恨牡丹、笑我倚东风，形如雪。人渐远，君休说。榆荚阵，菖蒲药。算不因风雨，只因鶗鴂。老冉冉兮花共柳，是栖栖者蜂和蝶。也不因、春去有闲愁，因离别。","dynasty":"宋代","title":"满江红·折尽荼"}
{"author":"辛弃疾","content":"刚者不坚牢，柔者难摧挫。不信张开口了看，舌在牙先堕。已阙两边厢，又豁中间个。说与儿曹莫笑翁，狗窦从君过。","dynasty":"宋代","title":"卜算子（齿落）"}
{"author":"辛弃疾","content":"听我三章约。有谈功、谈名者舞，谈经深酌。作赋相如亲涤器，识字子云投阁。算枉把、精神费却。此会不如公荣者，莫呼来、政尔妨人乐。医俗士，苦无药。当年众鸟看孤鹗。意飘然、横空直把，曹吞刘攫。老我山中谁来伴，须信穷愁有脚。似剪尽、还生僧发。自断此生天休问，倩何人、说与乘轩鹤。吾有志，在沟壑。","dynasty":"宋代","title":"贺新郎　韩仲止判院山中见访，席上用前韵"}
{"author":"辛弃疾","content":"黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。","dynasty":"宋代","tags":"菊花，思乡","title":"醉花阴·黄花谩说年年好"}
{"author":"辛弃疾","content":"风前欲劝春光住。春在城南芳草路。未随流落水边花，且作飘零泥上絮。镜中已觉星星误。人不负春春自负。梦回人远许多愁，只在梨花风雨处。","dynasty":"宋代","tags":"伤春，感伤，岁月","title":"玉楼春·风前欲劝春光住"}
{"author":"辛弃疾","content":"老来情味减，对别酒，怯流年。况屈指中秋，十分好月，不照人圆。无情水都不管；共西风、只管送归船。秋晚莼鲈江上，夜深儿女灯前。征衫，便好去朝天，玉殿正思贤。想夜半承明，留教视草，却遣筹边。长安故人问我，道愁肠殢酒只依然。目断秋霄落雁，醉来时响空弦。","dynasty":"宋代","tags":"送别，抒怀，壮志未酬","title":"木兰花慢·滁州送范倅"}
{"author":"辛弃疾","content":"野棠花落，又匆匆过了，清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。闻道绮陌东头，行人长见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发？","dynasty":"宋代","tags":"婉约，游子，思念，爱情","title":"念奴娇·书东流村壁"}
{"author":"辛弃疾","content":"老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有，归来意。须信此翁未死，到如今凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。","dynasty":"宋代","tags":"感伤，失望，感叹","title":"水龙吟·老来曾识渊明"}
{"author":"辛弃疾","content":"枕簟溪堂冷欲秋。断云依水晚来收。红莲相倚浑如醉，白鸟无言定自愁。书咄咄，且休休。一丘一壑也风流。不知筋力衰多少，但觉新来懒上楼。","dynasty":"宋代","tags":"写景，抒情","title":"鹧鸪天·鹅湖归病起作"}
{"author":"辛弃疾","content":"长恨复长恨，裁作短歌行。何人为我楚舞，听我楚狂声？余既滋兰九畹，又树蕙之百亩，秋菊更餐英。门外沧浪水，可以濯吾缨。一杯酒，问何似，身后名？人间万事，毫发常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。","dynasty":"宋代","tags":"答别，感时，抚事，抒志","title":"水调歌头·壬子三山被召陈端仁给事饮饯席上作"}
{"author":"辛弃疾","content":"我来吊古，上危楼、赢得闲愁千斛。虎踞龙蟠何处是，只有兴亡满目。柳外斜阳，水边归鸟，陇上吹乔木。片帆西去，一声谁喷霜竹。却忆安石风流，东山岁晚，泪落哀筝曲。儿辈功名都付与，长日惟消棋局。宝镜难寻，碧云将暮，谁劝杯中绿。江头风怒，朝来波浪翻屋。","dynasty":"宋代","tags":"吊古伤今","title":"念奴娇·登建康赏心亭呈史致道留守"}
{"author":"辛弃疾","content":"春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未辨，黄柑荐酒，更传青韭堆盘？却笑东风，从此便薰梅染柳，更没些闲。闲时又来镜里，转变朱颜。清愁不断，问何人会解连环？生怕见花开花落，朝来塞雁先还。","dynasty":"宋代","tags":"婉约，写景，怀念，故国","title":"汉宫春·立春日"}
{"author":"辛弃疾","content":"汉水东流，都洗尽，髭胡膏血。人尽说，君家飞将，旧时英烈。破敌金城雷过耳，谈兵玉帐冰生颊。想王郎，结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今，记取楚楼风，庾台月。","dynasty":"宋代","tags":"咏史怀古，告诫","title":"满江红·汉水东流"}
{"author":"辛弃疾","content":"留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。庾郎襟度最清真。挹芳尘。便情亲。南馆花深，清夜驻行云。拚却日高呼不起，灯半灭，酒微醺。","dynasty":"宋代","title":"江城子·留仙初试砑罗裙"}
{"author":"辛弃疾","content":"两泉水出更温泉，这里原无一二三。欲识当年参字意，行人浴罢试求参。","dynasty":"宋代","title":"题福州参泉二首"}
{"author":"辛弃疾","content":"行尽桑麻九曲天，更寻佳处可留连。如今归棹如掤箭，不似来时上水船。","dynasty":"宋代","title":"游武夷作棹歌呈晦翁十首其十"}
{"author":"辛弃疾","content":"倾国无媒，入宫见妒，古来颦损蛾眉。看公如月，光彩众星稀。袖手高山流水，听群蛙、鼓吹荒池。文章手，直须补衮，藻火粲宗彝。痴儿。公事了，吴蚕缠绕，自吐余丝。幸一枝粗稳，三径新治。且约湖边风月，功名事、欲使谁知。都休问，英雄千古，荒草没残碑。","dynasty":"宋代","title":"满庭芳（和洪丞相景伯韵）"}
{"author":"辛弃疾","content":"地秘岩藏骨，谿灵膝印痕。虚床惟太姥，别席尽曾孙。披牒秦朝远，遗坛汉祀存。何时幔亭侧，重复见幢幡。","dynasty":"宋代","title":"仙迹岩"}
{"author":"辛弃疾","content":"莫避春阴上马迟。春来未有不阴时。人情展转闲中看，客路崎岖倦后知。梅似雪，柳如丝。试听别语慰相思。短篷炊饮鲈鱼熟，除却松江枉费诗。","dynasty":"宋代","tags":"友情，离别，相思","title":"鹧鸪天·送欧阳国瑞入吴中"}
{"author":"辛弃疾","content":"红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。","dynasty":"宋代","title":"卜算子（荷花）"}
{"author":"辛弃疾","content":"留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。庾郎襟度最清真。挹芳尘。便情亲。南馆花深，清夜驻行云。拚却日高呼不起，灯半灭，酒微醺。","dynasty":"宋代","title":"江城子（戏同官）"}
{"author":"辛弃疾","content":"花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。","dynasty":"宋代","tags":"春天，写景，抒怀","title":"浣溪沙·偕叔高子似宿山寺戏作"}
{"author":"辛弃疾","content":"平生经德几人知，莫忘当年两字师。绝代本无空谷叹，逢人且觅镇山诗。千章古木阴浓处，万卷藏书读尽时。却把一杯堂上笑，世间多少噉名儿。","dynasty":"宋代","title":"玉真书院经德堂"}
{"author":"辛弃疾","content":"月明秋晓。翠盖团团好。碎剪黄金教恁小。都著叶儿遮了。折来休似年时。小窗能有高低。无顿许多香处，只消三两枝儿。","dynasty":"宋代","title":"清平乐（赋木犀词）"}
{"author":"辛弃疾","content":"明月到今宵，长是不如人约。想见广寒宫殿，正云梳风掠。夜深休更唤笙歌，檐头雨声恶。不是小山词就，这一场寥索。","dynasty":"宋代","tags":"中秋节，写雨，抒情","title":"好事近·中秋席上和王路钤"}
{"author":"辛弃疾","content":"著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、剗地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。","dynasty":"宋代","title":"贺新郎·著厌霓裳素"}
{"author":"辛弃疾","content":"意态憨生元自好。学画鸦儿，旧日遍他巧。蜂蝶不禁花引调。西园人去春风少。春已无情秋又老。谁管闲愁，千里青青草。今夜倩簪黄菊了。断肠明月霜天晓。","dynasty":"宋代","title":"蝶恋花（用前韵送人行）"}
{"author":"辛弃疾","content":"无处著春光。天上飞来诏十行。父老欢呼童稚舞，前江。千载周家孝义乡。草木尽芬芳。更觉溪头水也香。我道乌头门侧畔，诸郎。准备他年昼锦堂。","dynasty":"宋代","title":"南乡子·无处著春光"}
{"author":"辛弃疾","content":"学作尧夫自在诗，何曾因物说天机。斜阳草舍迷归路，却与牛羊作伴归。","dynasty":"宋代","title":"书停云壁"}
{"author":"辛弃疾","content":"宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管，更谁劝、啼莺声住？鬓边觑，试把花卜归期，才簪又重数。罗帐灯昏，哽咽梦中语：是他春带愁来，春归何处？却不解、带将愁去。","dynasty":"宋代","tags":"宋词精选，婉约，闺怨，女子，怀远","title":"祝英台近·晚春"}
{"author":"辛弃疾","content":"风前欲劝春光住。春在城南芳草路。未随流落水边花，且作飘零泥上絮。镜中已觉星星误。人不负春春自负。梦回人远许多愁，只在梨花风雨处。","dynasty":"宋代","tags":"伤春，感伤，岁月","title":"玉楼春·风前欲劝春光住"}
{"author":"辛弃疾","content":"秦望山头，看乱云急雨，倒立江湖。不知云者为雨，雨者云乎？长空万里，被西风变灭须臾。回首听月明天籁，人间万窍号呼。谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌！","dynasty":"宋代","tags":"怀古，写景，抒情","title":"汉宫春·会稽蓬莱阁怀古"}
{"author":"辛弃疾","content":"山共水。美满一千余里。不避晓行并早起。此情都为你。不怕与人忧＿。只怕被人调戏。因甚无个阿鹊地。没工夫说里。","dynasty":"宋代","title":"谒金门（和陈提干）"}
{"author":"辛弃疾","content":"水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。","dynasty":"宋代","title":"鹧鸪天（席上再用韵）"}
{"author":"辛弃疾","content":"山前灯火欲黄昏，山头来去云。鹧鸪声里数家村，潇湘逢故人。挥羽扇，整纶巾，少年鞍马尘。如今憔悴赋招魂，儒冠多误身。","dynasty":"宋代","tags":"他乡，故人","title":"阮郎归·耒阳道中为张处父推官赋"}
{"author":"辛弃疾","content":"急管哀弦，长歌慢舞，连娟十样宫眉。不堪红紫，风雨晓来稀。惟有杨花飞絮，依旧是、萍满芳池。酴醿在，青虬快剪，插遍古铜彝。谁将春色去，鸾胶难觅，弦断朱丝。恨牡丹多病，也费医治。梦里寻春不见，空肠断、怎得春知。休惆怅，一觞一咏，须刻右军碑。","dynasty":"宋代","title":"满庭芳·急管哀弦"}
{"author":"辛弃疾","content":"既见之，乃独为是突兀而止也，大笑而去。主人戏下一转语，为苍壁解嘲莫笑吾家苍壁小，棱层势欲摩空。相知惟有主人翁。有心雄泰华，无意巧玲珑。天作高山谁得料，解嘲试倩扬雄。君看当日仲尼穷。从人贤子贡，自欲学周公。","dynasty":"宋代","title":"临江仙"}
{"author":"辛弃疾","content":"当年负鼎去干汤，至味须参芍药芳。岂是调羹双妙手，故教初发劝持觞。","dynasty":"宋代","title":"和赵茂嘉郎中双头芍药二首"}
{"author":"辛弃疾","content":"著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、剗地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。","dynasty":"宋代","title":"贺新郎·著厌霓裳素"}
{"author":"辛弃疾","content":"文字觑天巧，亭榭定风流。平生丘壑，岁晚也作稻粱谋。五亩园中秀野，一水田将绿绕，䆉稏不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽须不。更欲劝君酒，百尺卧高楼。","dynasty":"宋代","title":"水调歌头其五"}
{"author":"辛弃疾","content":"湖海平生，算不负、苍髯如戟。闻道是、君王著意，太平长策。此老自当兵十万，长安正在天西北。便凤凰、飞诏下天来，催归急。车马路，儿童泣。风雨暗，旌旗湿。看野梅官柳，东风消息。莫向蔗庵追语笑，只今松竹无颜色。问人间、谁管别离愁，杯中物。","dynasty":"宋代","title":"满江红（送信守郑舜举郎中赴召）"}
{"author":"辛弃疾","content":"渊明爱酒得之天，岁晚还吟止酒篇。日醉得非促龄具，只今病渴已三年。","dynasty":"宋代","title":"止酒"}
{"author":"辛弃疾","content":"邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。","dynasty":"宋代","tags":"宋词三百首，典故，言志，猖狂","title":"贺新郎·甚矣吾衰矣"}
{"author":"辛弃疾","content":"迢迢征路。又小舸、金陵去。西风黄叶，淡烟衰草，平沙将暮。回首高城，一步远如一步。江边朱户。忍追忆、分携处。今宵山馆，怎生禁得，许多愁绪。辛苦罗巾，揾取几行泪雨。","dynasty":"宋代","title":"品令"}
{"author":"辛弃疾","content":"玉皇殿阁微凉，看公重试薰风手。高门画戟，桐阴阁道，青青如旧。兰佩空芳，蛾眉谁妒，无言搔首。甚年年却有，呼韩塞上，人争问、公安否。金印明年如斗。向中州、锦衣行昼。依然盛事，貂蝉前后，凤麟飞走。富贵浮云，我评轩冕，不如杯酒。待从公，痛饮岁，伴庄椿寿。","dynasty":"宋代","title":"水龙吟（次年南涧用前韵为仆寿。仆与公生日相去一日，再和以寿南涧）"}
{"author":"辛弃疾","content":"卮酒向人时，和气先倾倒。最要然然可可，万事称好。滑稽坐上，更对鸱夷笑。寒与热，总随人，甘国老。少年使酒，出口人嫌拗。此个和合道理，近日方晓。学人言语，未曾十分巧。看他门，得人怜，秦吉了。","dynasty":"宋代","title":"千年调蔗庵小阁名曰卮言，作此词以嘲之"}
{"author":"辛弃疾","content":"一川松竹任横斜，有人家，被云遮。雪后疏梅，时见两三花。比着桃源溪上路，风景好，不争些。　　旗亭有酒径须赊，晚寒些，怎禁他。醉里匆匆，归骑自随车。白发苍颜吾老矣，只此地，是生涯。","dynasty":"宋代","title":"江神子　博山道中书王氏壁"}
{"author":"辛弃疾","content":"千峰云起，骤雨一霎时价。更远树斜阳，风景怎生图画。青旗卖酒，山那畔、别有人间，只消山水光中，无事过这一夏。午醉醒时，松窗竹户，万千潇洒。野鸟飞来，又是一般闲暇。却怪白鸥，觑着人、欲下未下。旧盟都在，新来莫是，别有说话。","dynasty":"宋代","tags":"山水，写景，生活","title":"丑奴儿近·博山道中效李易安体"}
{"author":"辛弃疾","content":"客来底事逢迎晚。竹里鸣禽寻未见。日高犹苦圣贤中，门外谁酣蛮触战。多方为渴寻泉遍。何日成阴松种满。不辞长向水云来，只怕频烦鱼鸟倦。","dynasty":"宋代","title":"玉楼春（隐湖戏作）"}
{"author":"辛弃疾","content":"赵昌父七月望日用东坡韵叙太白、东坡事见寄，过相褒借，且有秋水之约。八月十四日，余卧病博山寺中，因用韵为谢，兼寄吴子似。我志在寥阔，畴昔梦登天。摩娑素月，人世俯仰已千年。有客骖鸾并凤，云遇青山赤壁，相约上高寒。酌酒援北斗，我亦虱其间。少歌曰：“神甚放，形如眠。鸿鹄一再高举，天地睹方圆。”欲重歌兮梦觉，推枕惘然独念，人事底亏全？有美人可语，秋水隔婵娟。","dynasty":"宋代","tags":"抒怀，友人，壮志未酬，惆怅","title":"水调歌头·我志在寥阔"}
{"author":"辛弃疾","content":"旋制离歌唱未成。阳关先画出，柳边亭。中年怀抱管弦声。难忘处，风月此时情。夜雨共谁听。尽教清梦去，两三程。商量诗价重连城。相如老，汉殿旧知名。","dynasty":"宋代","title":"小重山（席上和人韵送李子永提干）"}
{"author":"辛弃疾","content":"万里鱼龙会有时，壮怀歌罢涕交颐。一毛未许杨朱拔，三战空怀鲍叔知。明月夜光多白眼，高山流水自朱丝。尘埃野马知多少，拟倩撩天鼻孔吹。","dynasty":"宋代","title":"傅岩叟见和用韵答之"}
{"author":"辛弃疾","content":"莫殢春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。","dynasty":"宋代","title":"鹧鸪天·莫殢春光花下游"}
{"author":"辛弃疾","content":"菩萨丛中惠眼，硕人诗里娥眉。天上人间真福相，画就描成好靥儿。行时娇更迟。劝酒偏他最劣，笑时犹有些痴。更著十年君看取，两国夫人更是谁。殷勤秋水词。","dynasty":"宋代","title":"破阵子·菩萨丛中惠眼"}
{"author":"辛弃疾","content":"圆觉十二菩萨问，吾取一二余鄙哉。若是如来真实语，众生却自胜如来。","dynasty":"宋代","title":"戏书圆觉经后"}
{"author":"辛弃疾","content":"安石榴花翠竹枝，婆娑其下更何为。溪流自有无声处，鹤舞不如闲立时。","dynasty":"宋代","title":"鹤鸣亭绝句四首"}
{"author":"辛弃疾","content":"江南尽处，堕玉京仙子，绝尘英秀。彩笔风流，偏解写、姑射冰姿清瘦。笑杀春工，细窥天巧，妙绝应难有。丹青图画，一时都愧凡陋。还似篱落孤山，嫩寒清晓，只欠香沾袖。淡伫轻盈，谁付与、弄粉调朱纤手。疑是花神，朅来人世，占得佳名久。松篁佳韵，倩君添做三友。","dynasty":"宋代","title":"念奴娇（赠妓善作墨梅）"}
{"author":"辛弃疾","content":"酒肠未减长鲸吸，诗思如抽独茧丝。","dynasty":"宋代","title":"句"}
{"author":"辛弃疾","content":"功名饱听儿童说。看公两眼明如月。万里勒燕然。老人书一编。玉阶方寸地。好趁风云会。他日赤松游。依然万户侯。","dynasty":"宋代","title":"菩萨蛮"}
{"author":"辛弃疾","content":"稼轩日向儿童说。带湖买得新风月。头白早归来。种花花已开。功名浑是错。更莫思量着。见说小楼东。好山千万重。","dynasty":"宋代","title":"菩萨蛮"}
{"author":"辛弃疾","content":"听我三章约。有谈功、谈名者舞，谈经深酌。作赋相如亲涤器，识字子云投阁。算枉把、精神费却。此会不如公荣者，莫呼来、政尔妨人乐。医俗士，苦无药。当年众鸟看孤鹗。意飘然、横空直把，曹吞刘攫。老我山中谁来伴，须信穷愁有脚。似剪尽、还生僧发。自断此生天休问，倩何人、说与乘轩鹤。吾有志，在沟壑。","dynasty":"宋代","title":"贺新郎　韩仲止判院山中见访，席上用前韵"}
{"author":"辛弃疾","content":"晚花露叶风条。燕飞高。行过长廊西畔、小红桥。歌再起，人再舞，酒才消。更把一杯重劝、摘樱桃。","dynasty":"宋代","title":"乌夜啼"}
{"author":"辛弃疾","content":"记得同烧此夜香。人在回廊。月在回廊。而今独自睚昏黄。行也思量。坐也思量。锦字都来三两行。千断人肠。万断人肠。雁儿何处是仙乡。来也恓惶。去也恓惶。","dynasty":"宋代","title":"一剪梅"}
{"author":"辛弃疾","content":"未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。","dynasty":"宋代","title":"杏花天其四漫兴作"}
{"author":"辛弃疾","content":"人言大道本强名，毕竟名从有处生。昭氏鼓瑟谁解听，亦无亏处亦无成。","dynasty":"宋代","title":"偶题"}
{"author":"辛弃疾","content":"风流标格，惺松言语，真个十分奇绝。三分兰菊十分梅，斗合就、一枝风月。笙簧未语，星河易转，凉夜厌厌留客。只愁酒尽各西东，更把酒、推辞一霎。","dynasty":"宋代","title":"鹊桥仙（赠人）"}
{"author":"辛弃疾","content":"君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。","dynasty":"宋代","title":"菩萨蛮（重到云岩戏徐斯远）"}
{"author":"辛弃疾","content":"溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。","dynasty":"宋代","title":"鹊桥仙（赠鹭鸾）"}
{"author":"辛弃疾","content":"瘦筇倦作登高去。却怕黄花相尔汝。岭头拭目望龙安，更在云烟遮断处。思量落帽人风度。休说当年功纪柱。谢公直是爱东山，毕竟东山留不住。","dynasty":"宋代","title":"玉楼春"}
{"author":"辛弃疾","content":"草木於人也作疏。秋来咫尺共荣枯。空山晚翠孰华余。孤竹君穷犹抱节，赤松子嫩已生须。主人相爱肯留无。","dynasty":"宋代","title":"浣溪沙（种松竹未成）"}
{"author":"辛弃疾","content":"风狂雨横，是邀勒园林，几多桃李。待上层楼无气力，尘满栏干谁倚。就火添衣，移香傍枕，莫卷朱帘起。元宵过也，春寒犹自如此。为问几日新晴，鸠鸣屋上，鹊报帘前喜。揩拭老来诗句眼，要看拍堤春水。月下凭肩，花边系马，此兴今休矣。溪南酒贱，光阴只在弹指。","dynasty":"宋代","title":"念奴娇（和信守王道夫席上韵）"}
{"author":"辛弃疾","content":"山上飞泉万斛珠。悬崖千丈落鼪鼯。已通樵迳行还碍，似有人声听却无。闲略彴，远浮屠。溪南修竹有茅庐。莫嫌杖屦频来往，此地偏宜著老夫。","dynasty":"宋代","title":"鹧鸪天（石门道中）"}
{"author":"辛弃疾","content":"念汝虽孩童，气已负山岳。送汝已成人，行路已悲愕。","dynasty":"宋代","title":"哭{匠斤换赣}十五章"}
{"author":"辛弃疾","content":"烟花丛里不宜他。绝似好人家。淡妆娇面，轻注朱唇，一朵梅花。相逢比著年时节，顾意又争些。来朝去也，莫因别个，忘了人咱。","dynasty":"宋代","title":"眼儿媚·烟花丛里不宜他"}
{"author":"辛弃疾","content":"萱草斋阶，芭蕉弄叶。乱红点点团香蝶。过墙一阵海棠风，隔帘几处梨花雪。愁满芳心，酒潮红颊。年年此际伤离别。不妨横管小楼中，夜阑吹断千山月。","dynasty":"宋代","title":"踏莎行（春日有感）"}
{"author":"辛弃疾","content":"渊明避俗未闻道，此是东坡居士云。身似枯株心似水，此非闻道更谁闻。","dynasty":"宋代","title":"书渊明诗后"}
{"author":"辛弃疾","content":"玉色长身白首郎，当年麾节几甘棠。力贫活物阴功大，未老垂车逸兴长。久矣如今太公望，岿然真是鲁灵光。朝廷正尔尊黄发，稳驾蒲轮觐玉皇。","dynasty":"宋代","title":"寿赵茂嘉郎中二首"}
{"author":"辛弃疾","content":"粝食粗衣饱暖时，从他鼻涕自垂颐。万金药岂世无有，九折臂余人始知。过雨沾香辞落蔕，随风飞絮趁游丝。我无妙语酬春事，惭愧新歌值凤吹。","dynasty":"宋代","title":"赵文远见和用韵答之"}
{"author":"辛弃疾","content":"花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。","dynasty":"宋代","tags":"春天，写景，抒怀","title":"浣溪沙·偕叔高子似宿山寺戏作"}
{"author":"辛弃疾","content":"小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。","dynasty":"宋代","title":"临江仙"}
{"author":"辛弃疾","content":"寿酒同斟喜有余。朱颜却对白髭须。两人百岁恰乘除。婚嫁剩添儿女拜，平安频拆外家书。年年堂上寿星图。","dynasty":"宋代","title":"浣溪沙（寿内子）"}
{"author":"辛弃疾","content":"君如九酝台黏盏。我似茅柴风味短。几时秋水美人来，长恐扁舟乘兴懒。高怀自饮无人劝。马有青刍奴白饭。向来珠履玉簪人，颇觉斗量车载满。","dynasty":"宋代","title":"玉楼春　用韵答吴子似县尉"}
{"author":"辛弃疾","content":"胜欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。","dynasty":"宋代","title":"西江月（春晚）"}
{"author":"辛弃疾","content":"花好处，不趁绿衣郎。缟袂立斜阳。面皮儿上因谁白，骨头儿里几多香。尽饶他，心似铁，也须忙。甚唤得、雪来白倒雪。更唤得，月来香杀月。谁立马，更窥墙。将军止渴山南畔，相公调鼎殿东厢。忒高才，经济地，战争场。","dynasty":"宋代","title":"最高楼·花好处"}
{"author":"辛弃疾","content":"泰伯古至德，以逊天下闻。周公去未远，二叔乃流言。春风棠棣萼，秋日脊令原。岂无良友生，岁晏谁急难。当年召公诗，虑缺兄弟恩。贤哉首阳子，此粟久不餐。末俗益可嗟，有货无天伦。仓卒竞锱铢，或不暇掩亲。朝从官府去，暮与妻妾论。手植父桑枯，俄顷楚越分。口泽母杯圈，改作唇齿寒。我观天地间，孰不知爱身。有伐其左臂，那复右者存。君看百足虫，至死身不颠。一矢折甚易，累十力则艰。世其有不知，利欲令智昏。周君千载士，金玉四弟昆。状如商山皓，雍雍古衣冠。又如孔门科，行义皆可尊。我行前冈上，人指孝友门。邀我饮其家，本末能具陈。我家所自出，嘉佑刘三元。至今起俗说，闻者薄夫醇。逮我先君子，仁孝俭且文。室有相乳猫，庭有同心兰。推梨更逊枣，左右儿曹欢。尺布与斗粟，咄哉彼何人。比屋二百年，试比东西隣。东家余破釜，西里今颓垣。萁豆自煎煮，拔地无本根。逼逼守遗戒，岂不在子孙。矧复学圣贤，遑恤后富贫。谁书百忍字，何不一笑温。我老悲古道，闻此摧肺肝。洗盏前致词，福善天匪悭。圣朝重揖逊，欲尧舜此民。请君大其门，车马行便蕃。长歌谪仙李，茂记文公韩。我诗聊复再，语拙意则真。此书君勿嗤，傥俟采诗官。","dynasty":"宋代","title":"周氏敬荣堂诗"}
{"author":"辛弃疾","content":"小桥流水，欲下前溪去。唤取故人来，伴先生、风烟杖屦。行穿窈窕，时历小崎岖，斜带水，半遮山，翠竹栽成路。一尊遐想，剩有渊明趣。山上有停云，看山下、濛濛细雨。野花啼鸟，不肯入诗来，还一似，笑翁诗，句没安排处。","dynasty":"宋代","title":"蓦山溪·小桥流水"}
{"author":"辛弃疾","content":"西风都是行人恨。马头渐喜归期近。试上小红楼。飞鸿字字愁。阑干闲倚处。一带山无数。不似远山横。秋波相共明。","dynasty":"宋代","title":"菩萨蛮"}
{"author":"辛弃疾","content":"祗恐牡丹留不住，与春约束分明。未开微雨半开晴。要花开定准，又更与花盟。魏紫朝来将进酒，玉盘盂样先呈。鞓红似向舞腰横。风流人不见，锦绣夜间行。","dynasty":"宋代","title":"临江仙·祗恐牡丹留不住"}
{"author":"辛弃疾","content":"鸡鸭成群晚不收，桑麻长过屋山头。有何不可吾方羡，要底都无饱便休。新柳树，旧沙洲，去年溪打那边流。自言此地生儿女，不嫁余家即聘周。(余家一作：金家)","dynasty":"宋代","tags":"生活，山村，田园","title":"鹧鸪天·戏题村舍"}
{"author":"辛弃疾","content":"此生自断天休问，独倚危楼。独倚危楼，不信人间别有愁。君来正是眠时节，君且归休。君且归休，说与西风一任秋。","dynasty":"宋代","title":"采桑子此生自断天休问"}
{"author":"辛弃疾","content":"被公惊倒瓢泉，倒流三峡词源泻。长安纸贵，流传一字，千金争舍。割肉怀归，先生自笑，又何廉也。但衔杯莫问，人间岂有，如孺子、长贫者。谁识稼轩心事，似风乎、舞雩之下。回头落日，苍茫万里，尘埃野马。更想隆中，卧龙千尺，高吟才罢。倩何人与问，雷鸣瓦釜，甚黄钟哑。","dynasty":"宋代","title":"水龙吟其二用瓢泉韵戏陈仁和兼简诸葛元亮，且督和词"}
{"author":"辛弃疾","content":"烟迷露麦荒池柳，洗雨烘晴。洗雨烘晴。一样春风几样青。提壶脱袴催归去，万恨千情。万恨千情。各自无聊各自鸣。","dynasty":"宋代","title":"丑奴儿·烟芜露麦荒池柳"}
{"author":"辛弃疾","content":"快上西楼，怕天放、浮云遮月。但唤取、玉纤横管，一声吹裂。谁做冰壶凉世界，最怜玉斧修时节。问嫦娥、孤令有愁无？应华发。云液满，琼杯滑。长袖起，清歌咽。叹十常八九，欲磨还缺。但愿长圆如此夜，人情未必看承别。把从前、离恨总成欢，归时说。","dynasty":"宋代","tags":"中秋节，望月，怀人","title":"满江红·中秋寄远"}
{"author":"辛弃疾","content":"君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。","dynasty":"宋代","title":"菩萨蛮·君家玉雪花如屋"}
{"author":"辛弃疾","content":"寸步人间百尺楼。孤城春水一沙鸥。天风吹树几时休。突兀趁人山石狠，朦胧避路野花羞。人家平水庙东头。","dynasty":"宋代","title":"浣溪沙（黄沙岭）"}
{"author":"辛弃疾","content":"萱草齐阶，芭蕉弄叶。乱红点点团香蝶。过墙一阵海棠风，隔帘几处梨花雪。愁满芳心，酒潮红颊。年年此际伤离别。不妨横管小楼中，夜阑吹断千山月。","dynasty":"宋代","title":"踏莎行春日有感"}
{"author":"辛弃疾","content":"占断雕栏只一株。春风费尽几工夫。天香夜染衣犹湿，国色朝酣酒未苏。娇欲语，巧相扶。不妨老斡自扶疏。恰如翠幕高堂上，来看红衫百子图。","dynasty":"宋代","title":"鹧鸪天·占断雕栏只一株"}
{"author":"辛弃疾","content":"盈盈泪眼。往日青楼天样远。秋月春花。输与寻常姊妹家。水村山驿。日暮行云无气力。锦字偷裁。立尽西风雁不来。","dynasty":"宋代","title":"减字木兰花·盈盈泪眼"}
{"author":"辛弃疾","content":"恨如新，新恨了，又重新。看天上、多少浮云。江南好景，落花时节又逢君。夜来风雨，春归似欲留人。尊如海，人如玉，诗如锦，笔如神。能几字、尽殷勤。江天日暮，何时重与细论文。绿杨阴里，听阳关、门掩黄昏。","dynasty":"宋代","tags":"送别，爱国","title":"上西平·送杜叔高"}
{"author":"辛弃疾","content":"秦望山头，看乱云急雨，倒立江湖。不知云者为雨，雨者云乎？长空万里，被西风变灭须臾。回首听月明天籁，人间万窍号呼。谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌！","dynasty":"宋代","tags":"怀古，写景，抒情","title":"汉宫春·会稽蓬莱阁怀古"}
{"author":"辛弃疾","content":"壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。","dynasty":"宋代","tags":"宋词三百首，豪放，回忆，战争，壮志难酬","title":"鹧鸪天·有客慨然谈功名因追念少年时事戏作"}
{"author":"辛弃疾","content":"山吐月。画烛从教风灭。一曲瑶琴才听彻。金蕉三两叶。骤雨身凉还热。似欠舞琼歌雪。近日醉乡音问绝。有时清泪咽。","dynasty":"宋代","title":"谒金门·山吐月"}
{"author":"辛弃疾","content":"红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。","dynasty":"宋代","title":"卜算子（荷花）"}
{"author":"辛弃疾","content":"停云霭霭，八表同昏，尽日时雨濛濛。搔首良朋，门前平陆成江。春醪湛湛独抚，限弥襟、闲饮东窗。空延伫，恨舟车南北，欲往何从。叹息东园佳树，列初荣枝叶，再兢春风。日月于征，安得促席从容。翩翩何处飞鸟，息庭树、好语和同。当年事，问几人、亲友似翁。","dynasty":"宋代","title":"声声慢·停云霭霭"}
{"author":"辛弃疾","content":"上界足官府，公是地行仙。青毡剑履旧物，玉立侍天颜。莫怪新来白发，恐是当年柱下，道德五千言。南涧旧活计，猿鹤且相安。歌秦缶，宝康瓠，世皆然。不知清庙钟磬，零落有谁编。堪笑行藏用舍，试问山林钟鼎，底事有亏全。再拜荷公赐，双鹤一千年。","dynasty":"宋代","title":"水调歌头（和德和上南涧韵）"}
{"author":"辛弃疾","content":"雪堂迁客，不得文章力。赋写曹刘兴废，千古事、泯陈迹。望中矶岸赤，直下江涛白。半夜一声长啸，悲天地、为予窄。","dynasty":"宋代","tags":"怀古，感慨","title":"霜天晓角·赤壁"}
{"author":"辛弃疾","content":"花知否，花一似何郎。又似沈东阳。瘦棱棱地天然白，冷清清地许多香。笑东君，还又向，北枝忙。著一阵、霎时间底雪。更一个、缺些儿底月。山下路，水边墙。风流怕有人知处，影儿守定竹旁厢。且饶他，桃李趁，少年场。","dynasty":"宋代","title":"最高楼（客有败棋者，代赋梅）"}
{"author":"辛弃疾","content":"别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。","dynasty":"宋代","tags":"宋词三百首，宋词精选，豪放，送别，写鸟，抒情","title":"贺新郎·别茂嘉十二弟"}
{"author":"辛弃疾","content":"路入门前柳。到君家、悠然细说，渊明重九。岁晚凄其无诸葛，惟有黄花入手。更风雨、东篱依旧。斗顿南山高如许，是先生、拄杖归来后。山不记，何年有。是中不减康庐秀。倩西风、为君唤起，翁能来否。鸟倦飞还平林去，云肯无心出岫。剩准备、新诗几首。欲辨忘言当年意，慨遥遥、我去羲农久。天下事，可无酒。","dynasty":"宋代","title":"贺新郎（题传岩叟悠然阁）"}
{"author":"辛弃疾","content":"江南尽处，堕玉京仙子，绝尘英秀。彩笔风流，偏解写、姑射冰姿清瘦。笑杀春工，细窥天巧，妙绝应难有。丹青图画，一时都愧凡陋。还似篱落孤山，嫩寒清晓，只欠香沾袖。淡伫轻盈，谁付与、弄粉调朱纤手。疑是花神，朅来人世，占得佳名久。松篁佳韵，倩君添做三友。","dynasty":"宋代","title":"念奴娇（赠妓善作墨梅）"}
{"author":"辛弃疾","content":"云岫如簪。野涨挼蓝。向春阑、绿醒红酣。青裙缟袂，两两三三。把曲生禅，玉版句，一时参。拄杖弯环。过眼嵌岩。岸轻乌、白发鬖鬖。他年来种，万桂千杉。听小绵蛮，新格磔，旧呢喃。","dynasty":"宋代","title":"行香子·云岫如簪"}
{"author":"辛弃疾","content":"意态憨生元自好。学画鸦儿，旧日遍他巧。蜂蝶不禁花引调。西园人去春风少。春已无情秋又老。谁管闲愁，千里青青草。今夜倩簪黄菊了。断肠明月霜天晓。","dynasty":"宋代","title":"蝶恋花（用前韵送人行）"}
{"author":"辛弃疾","content":"兔园旧赏，怅遗踪、飞鸟千山都绝。缟带银杯江上路，惟有南枝香别。万事新奇，青山一夜，对我头先白。倚岩千树，玉龙飞上琼阙。莫惜雾鬓风鬟，试教骑鹤，去约尊前月。自与诗翁磨冻砚，看扫幽兰新阕。便拟□□，人间挥汗，留取层冰洁。此君何事，晚来还易腰折。","dynasty":"宋代","title":"念奴娇其一和南涧载酒见过雪楼观雪"}
{"author":"辛弃疾","content":"叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？","dynasty":"宋代","tags":"豪放，山水，抒情","title":"沁园春·灵山斋庵赋时筑偃湖未成"}
{"author":"辛弃疾","content":"好个主人家。不问因由便去嗏。病得那人妆晃了，巴巴。系上裙儿稳也哪。别泪没些些。海誓山盟总是赊。今日新欢须记取，孩儿，更过十年也似他。","dynasty":"宋代","tags":"女子","title":"南乡子·好个主人家"}
{"author":"辛弃疾","content":"老去惜花心已懒，爱梅犹绕江村。一枝先破玉溪春。更无花态度，全有雪精神。剩向空山餐秀色，为渠著句清新。竹根流水带溪云。醉中浑不记，归路月黄昏。","dynasty":"宋代","tags":"梅花，惜花","title":"临江仙·探梅"}
{"author":"辛弃疾","content":"少日春怀似酒浓，插花走马醉千钟。老去逢春如病酒，唯有，茶瓯香篆小帘栊。卷尽残花风未定，休恨，花开元自要春风。试问春归谁得见？飞燕，来时相遇夕阳中。","dynasty":"宋代","tags":"追忆，写景，伤春","title":"定风波·暮春漫兴"}
{"author":"辛弃疾","content":"山前灯火欲黄昏，山头来去云。鹧鸪声里数家村，潇湘逢故人。挥羽扇，整纶巾，少年鞍马尘。如今憔悴赋招魂，儒冠多误身。","dynasty":"宋代","tags":"他乡，故人","title":"阮郎归·耒阳道中为张处父推官赋"}
{"author":"辛弃疾","content":"可怜今夕月，向何处，去悠悠？是别有人间，那边才见，光影东头？是天外，空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？","dynasty":"宋代","tags":"豪放，咏物，月亮，抒怀","title":"木兰花慢·中秋饮酒"}
{"author":"辛弃疾","content":"点火樱桃，照一架、荼蘼如雪。春正好，见龙孙穿破，紫苔苍壁。乳燕引雏飞力弱，流莺唤友娇声怯。问春归、不肯带愁归，肠千结。层楼望，春山叠；家何在？烟波隔。把古今遗恨，向他谁说？蝴蝶不传千里梦，子规叫断三更月。听声声、枕上劝人归，归难得。","dynasty":"宋代","tags":"写景，伤春，爱国，思归","title":"满江红·点火樱桃"}
{"author":"辛弃疾","content":"青山欲共高人语。联翩万马来无数。烟雨却低回。望来终不来。人言头上发。总向愁中白。拍手笑沙鸥。一身都是愁。","dynasty":"宋代","tags":"宋词精选，感慨，壮志未酬","title":"菩萨蛮·金陵赏心亭为叶丞相赋"}
{"author":"辛弃疾","content":"淳熙丁酉，自江陵移帅隆兴，到官之三月被召，司马监、赵卿、王漕饯别。司马赋《水调歌头》，席间次韵。时王公明枢密薨，坐客终夕为兴门户之叹，故前章及之。我饮不须劝，正怕酒樽空。别离亦复何恨？此别恨匆匆。头上貂蝉贵客，苑外麒麟高冢，人世竟谁雄？一笑出门去，千里落花风。孙刘辈，能使我，不为公。余发种种如是，此事付渠侬。但觉平生湖海，除了醉吟风月，此外百无功。毫发皆帝力，更乞鉴湖东。","dynasty":"宋代","tags":"离别，壮志难酬，讽刺","title":"水调歌头·我饮不须劝"}
{"author":"辛弃疾","content":"独立苍茫醉不归。日暮天寒，归去来兮。探梅踏雪几何时。今我来思，杨柳依依。白石冈头曲岸西。一片闲愁，芳草萋萋。多情山鸟不须啼。桃李无言，下自成蹊。","dynasty":"宋代","tags":"惜别","title":"一剪梅·游蒋山呈叶丞相"}
{"author":"辛弃疾","content":"胶胶扰扰几时休。一出山来不自由。秋水观中山月夜，停云堂下菊花秋。随缘道理应须会，过分功名莫强求。先自一身愁不了，那堪愁上更添愁。","dynasty":"宋代","title":"瑞鹧鸪其三"}
{"author":"辛弃疾","content":"清欢那复笑开口，閒事长令闷破头。更有不堪萧索处，西风过了菊花秋。","dynasty":"宋代","title":"鹤鸣亭绝句四首"}
{"author":"辛弃疾","content":"陌上柔条初破芽。东邻蚕种已生些。平冈细草鸣黄犊，斜日寒林点暮鸦。山远近，路横斜。青旗沽酒有人家。城中桃李愁风雨，春在溪头野荠花。","dynasty":"宋代","title":"鹧鸪天·陌上柔条初破芽"}
{"author":"辛弃疾","content":"老来筋力上山迟，过眼风光自崛奇。拟放狂歌花已笑，正羞短发雪偏垂。谿山能破几緉屐，风雨连催十二时。且锁君诗怕飞去，从人唤我虎头痴。","dynasty":"宋代","title":"和人韵"}
{"author":"辛弃疾","content":"悠悠莫向文山去。要把襟裾牛马汝。遥知书带草边行，正在雀罗门里住。平生插架昌黎句。不似拾柴东野苦。侵天且拟凤凰巢，扫地从他鸲鹆舞。","dynasty":"宋代","title":"玉楼春其四寄题文山郑元英巢经楼"}
{"author":"辛弃疾","content":"花梢红未足，条破惊新绿。重帘下遍阑干曲。有人春睡熟，有人春睡熟。鸣禽破梦，云偏目蹙，起来香鳃褪红玉。花时爱与愁相续。罗裙过半幅，罗裙过半幅。","dynasty":"宋代","title":"东坡引·花梢红未足"}
{"author":"辛弃疾","content":"既见之，乃独为是突兀而止也，大笑而去。主人戏下一转语，为苍壁解嘲莫笑吾家苍壁小，棱层势欲摩空。相知惟有主人翁。有心雄泰华，无意巧玲珑。天作高山谁得料，解嘲试倩扬雄。君看当日仲尼穷。从人贤子贡，自欲学周公。","dynasty":"宋代","title":"临江仙"}
{"author":"辛弃疾","content":"落星万点，一天宝焰下层霄。人间叠作仙鳌。最爱金连侧畔，红粉袅花梢。更鸣鼍击鼓，喷玉吹箫。曲江画桥。记花月、可怜宵。想见闲愁未了，宿酒才消。东风摇荡，似杨柳、十五女儿腰。人共柳、那个无聊。","dynasty":"宋代","title":"婆罗门引·落星万点"}
{"author":"辛弃疾","content":"肘后俄生柳。叹人生、不如意事，十常八九。右手淋浪才有用，闲却持螯左手。谩赢得、伤今感旧。投阁先生惟寂寞，笑是非、不了身前后。持此语，问乌有。青山幸自重重秀。问新来、萧萧木落，颇堪秋否。总被西风都瘦损，依旧千岩万岫。把万事、无言搔首。翁比渠侬人谁好，是我常、与我周旋久。宁作我，一杯酒。","dynasty":"宋代","title":"贺新郎（用前韵再赋）"}
{"author":"辛弃疾","content":"聚散匆匆不偶然。二年遍历楚山川。但将痛饮酬风月，莫放离歌入管弦。萦绿带，点青钱，东湖春水碧连天。明朝放我东归去，後夜相思月满船。","dynasty":"宋代","tags":"抒情，愤懑，愁苦","title":"鹧鸪天·离豫章别司马汉章大监"}
{"author":"辛弃疾","content":"上古八千岁，才是一春秋。不应此日，刚把七十寿君侯。看取垂天云翼，九万里风在下，与造物同游。君欲计岁月，当试问庄周。醉淋浪，歌窈窕，舞温柔。从今杖屦南涧，白日为君留。闻道钧天帝所，频上玉卮春酒，冠佩拥龙楼。快上星辰去，名姓动金瓯。","dynasty":"宋代","title":"水调歌头其九寿韩南涧七十"}
{"author":"辛弃疾","content":"方看竹马戏，已作薤露歌。哀哉天丧予，老泪如倾河。","dynasty":"宋代","title":"哭{匠斤换赣}十五章"}
{"author":"辛弃疾","content":"高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。","dynasty":"宋代","title":"生查子其二简子似"}
{"author":"辛弃疾","content":"两泉水出更温泉，这里原无一二三。欲识当年参字意，行人浴罢试求参。","dynasty":"宋代","title":"题福州参泉二首"}
{"author":"辛弃疾","content":"小窗风雨，从今便忆，中夜笑谈清软。啼鸦衰柳自无聊，更管得、离人肠断。诗书事业，青毡犹在，头上貂蝉会见。莫贪风月卧江湖，道日近、长安路远。","dynasty":"宋代","title":"鹊桥仙（和范先之送祐之归浮梁）"}
{"author":"辛弃疾","content":"江头三月清明。柳风轻。巴峡谁知还是、洛阳城。春寂寂。娇滴滴。笑盈盈。一段乌丝阑上、记多情。","dynasty":"宋代","title":"乌夜啼（戏赠籍中人）"}
{"author":"辛弃疾","content":"春入平原荠菜花，新耕雨后落群鸦。多情白发春无奈，晚日青帘酒易赊。闲意态，细生涯。牛栏西畔有桑麻。青裙缟袂谁家女，去趁蚕生看外家。","dynasty":"宋代","tags":"春天，写景，抒情","title":"鹧鸪天·游鹅湖醉书酒家壁"}
{"author":"辛弃疾","content":"听兮清佩琼瑶些。明兮镜秋毫些。君无去此，流昏涨腻，生蓬蒿些。虎豹甘人，渴而饮汝，宁猿猱些。大而流江海，覆舟如芥，君无助、狂涛些。路险兮、山高些。愧余独处无聊些。冬槽春盎，归来为我，制松醪些。其外芳芬，团龙片凤，煮云膏些。古人兮既往，嗟余之乐，乐箪瓢些。","dynasty":"宋代","title":"水龙吟（用些语再题瓢泉，歌以饮客，声韵甚谐，客为之酹）"}
{"author":"辛弃疾","content":"香浮乳酪玻璃碗。年年醉里尝新惯。何物比春风。歌唇一点红。江湖清梦断。翠笼明光殿。万颗写轻匀。低头愧野人。","dynasty":"宋代","title":"菩萨蛮（坐中赋樱桃）"}
{"author":"辛弃疾","content":"玄入参同契，禅依不二门。静看斜日隙中尘。始觉人间、何处不纷纷。病笑春先老，闲怜懒是真。百般啼鸟苦撩人。除却提壶、此外不堪闻。","dynasty":"宋代","title":"南歌子其一独坐蔗庵"}
{"author":"辛弃疾","content":"贪数明朝重九。不知过了中秋。人生有得许多愁。惟有黄花如旧。万象亭中殢酒。九江阁上扶头。城鸦唤我醉归休。细雨斜风时候。","dynasty":"宋代","title":"西江月·贪数明朝重九"}
{"author":"辛弃疾","content":"细听春山杜宇啼。一声声是送行诗。朝来白鸟背人飞。对郑子真岩石卧，趁陶元亮菊花期。而今堪诵北山移。","dynasty":"宋代","tags":"春天，写景，典故，抒情","title":"浣溪沙·泉湖道中赴闽宪别诸君"}
{"author":"辛弃疾","content":"是非得失两茫茫，闲把遗书细较量。掩卷古人堪笑处，起来摩腹步长廊。","dynasty":"宋代","title":"读书"}
{"author":"辛弃疾","content":"断崖老树互撑拄，白水绿畦相灌输。焉得溪南一邱壑，放船画作归来图。","dynasty":"宋代","title":"江山庆云桥"}
{"author":"辛弃疾","content":"指点斋尊特地开。风帆莫引酒船回。方惊共折津头柳，却喜重寻岭上梅。催月上，唤风来。莫愁瓶罄耻金罍。只愁画角楼头起，急管哀弦次第催。","dynasty":"宋代","title":"鹧鸪天"}
{"author":"辛弃疾","content":"柳外寻春，花边得句，怪公喜气轩眉。阳春白雪，清唱古今稀。曾是金銮旧客，记凤凰、独绕天池。挥毫罢，天颜有喜，催赐上方彝。只今江海上，钧天梦觉，清泪如丝。算除非，痛把酒疗花治。明日五湖佳兴，扁舟去、一笑谁知。溪堂好，且拼一醉，倚杖读韩碑。","dynasty":"宋代","title":"满庭芳·柳外寻春"}
{"author":"辛弃疾","content":"病来自是于春懒，但别院、笙歌一片。蛛丝网遍玻璃盏，更问舞裙歌扇。有多少莺愁蝶怨。甚梦里、春归不管。杨花也笑人情浅，故故沾衣扑面。","dynasty":"宋代","tags":"抒怀，感慨，怀才不遇","title":"杏花天·病来自是于春懒"}
{"author":"辛弃疾","content":"书不借出万里康成西走蜀。药市船归书满屋。有时光彩射星躔，何人汗简雠天禄。好之宁有足。请看良买藏金玉。记斯文，千年未丧，四壁闻丝竹。试问辛勤携一束。何似牙签三万轴。古为不作借人痴，有朋只就云窗读。忆君清梦熟。觉来笑我便便腹。倚危楼，人间何处，扫地八风曲。","dynasty":"宋代","title":"归朝欢·万里康成西走蜀"}
{"author":"辛弃疾","content":"好个主人家。不问因由便去嗏。病得那人妆晃了，巴巴。系上裙儿稳也哪。别泪没些些。海誓山盟总是赊。今日新欢须记取，孩儿，更过十年也似他。","dynasty":"宋代","tags":"女子","title":"南乡子·好个主人家"}
{"author":"辛弃疾","content":"一杯莫落吾人后。富贵功名寿。胸中书传有余香。看写兰亭小字、记流觞。问谁分我渔樵席。江海消闲日。看君天上拜恩浓。却恐画楼无处、著东风。","dynasty":"宋代","title":"虞美人（送赵达夫）"}
{"author":"辛弃疾","content":"思之鄙人也。期思属弋阳郡，此地旧属弋阳县。虽古之弋阳、期思，见之图记者不同，然有弋阳则有期思也。桥坏复成，父老请余赋，作沁园春以证之有美人兮，玉佩琼琚，吾梦见之。问斜阳犹照，渔樵故里，长桥谁记，今古期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。","dynasty":"宋代","title":"沁园春"}
{"author":"辛弃疾","content":"衰草残阳三万顷。不逢飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。","dynasty":"宋代","title":"蝶恋花（送祐之弟）"}
{"author":"辛弃疾","content":"簟铺湘竹帐垂纱。醉眠些。梦天涯。一枕惊回，水底沸鸣蛙。借问喧天成鼓吹，良自，为官哪。心空喧静不争多。病维摩。意云何。扫地烧香，且看散天花。斜日绿阴枝上噪，还又问，是蝉么。","dynasty":"宋代","title":"江神子（闻蝉蛙戏作）"}
{"author":"辛弃疾","content":"草木於人也作疏。秋来咫尺共荣枯。空山晚翠孰华余。孤竹君穷犹抱节，赤松子嫩已生须。主人相爱肯留无。","dynasty":"宋代","title":"浣溪沙（种松竹未成）"}
{"author":"辛弃疾","content":"西风卷尽护霜筠，碧玉壶天月色新。凤历半千开诞日，龙山重九逼佳辰。先心坐使鬼神伏，一笑能回宇宙春。历数唐尧千载下，如公仅有两三人。","dynasty":"宋代","title":"寿朱晦翁"}
{"author":"辛弃疾","content":"云烟草树。山北山南雨。溪上行人相背去。惟有啼鸦一处。门前万斛春寒。梅花可煞摧残。使我长忘酒易，要君不作诗难。","dynasty":"宋代","title":"清平乐（呈昌父，时仆以病止酒，昌父日作诗数遍，末章及之）"}
{"author":"辛弃疾","content":"春动酒旗风，野店芳醪留客。系马水边幽寺，有梨花如雪。山僧欲看醉魂醒，茗碗泛香白。微记碧苔归路，袅一鞭春色。","dynasty":"宋代","title":"好事近（春日郊游）"}
{"author":"辛弃疾","content":"占断雕栏只一株。春风费尽几工夫。天香夜染衣犹湿，国色朝酣酒未苏。娇欲语，巧相扶。不妨老斡自扶疏。恰如翠幕高堂上，来看红衫百子图。","dynasty":"宋代","title":"鹧鸪天·占断雕栏只一株"}
{"author":"辛弃疾","content":"风月小斋模画舫。绿窗朱户江湖样。酒是短桡歌是桨。和情放。醉乡稳到无风浪。自有拍浮千斛酿。从教日日蒲桃涨。门外独醒人也访。同俯仰。赏心却在鸱夷上。","dynasty":"宋代","title":"渔家傲（湖州幕官作舫室）"}
{"author":"辛弃疾","content":"敧枕婆娑两鬓霜。起听檐溜碎喧江。那边云筋销啼粉，这里车轮转别肠。诗酒社，水云乡。可堪醉墨几淋浪。画图恰似归家梦，千里河山寸许长。","dynasty":"宋代","tags":"送别，思乡，生活","title":"鹧鸪天·送元济之归豫章"}
{"author":"辛弃疾","content":"旧时秋水醉吟者，且作西山病叟呼。可惜黄花逢令节，樽中酒燥笔头枯。","dynasty":"宋代","title":"鹤鸣亭绝句四首"}
{"author":"辛弃疾","content":"鹅湖山麓湛溪湄，华屋眈眈照绿漪。子侄日为真率会，弟兄剩有唱酬诗。杨花榆荚浑如许，苦笋樱桃正是时。待酌西江援北斗，摩挲金狄与君期。","dynasty":"宋代","title":"寿赵茂嘉郎中二首"}
{"author":"辛弃疾","content":"渐识空虚不二门，扫除诸幻绝根尘。此心自拟终成佛，许事从今只任真。有我故应还起灭，无求何自别冤亲。西山病叟支离甚，欲向君王乞此身。","dynasty":"宋代","title":"丙寅九月二十八日作来年将告老"}
{"author":"辛弃疾","content":"意其昌未艾也。今天子即位，覃庆中外，命国朝勋臣子孙之无见仕者官之。先是，朝廷屡语甄录元祐党籍家。合是二者，先之应仕矣。将告诸朝，行有日，请予作歌以赠。属予避谤，持此戒甚力，不得如先之请。又念先之与予游八年，日从事诗酒间，意相得欢甚，於其别也，何独能恝然。顾先之长於楚词，而妙於琴，辄拟醉翁操，为之词以叙别。毕时先之绾组东归，仆当买羊沽酒，先之为鼓一再行，以为山中盛事云长松。之风。如公。肯余从。山中。人心与吾兮谁同。湛湛千里之江。上有枫。噫，送子东。望君之门兮九重。女无悦已，谁适为容。不龟手药，或一朝兮取封。昔与游兮皆童。我独穷兮今翁。一鱼兮一龙。劳心兮忡忡。噫，命与时逢。子取之食兮万钟。","dynasty":"宋代","title":"醉翁操"}
{"author":"辛弃疾","content":"一气同生天地人，不知何者是吾身。欲依佛老心难住，却对渔樵语益真。静处时呼酒贤圣，病来稍识药君臣。由来不乐金朱事，且喜长同垅亩民。","dynasty":"宋代","title":"偶作"}
{"author":"辛弃疾","content":"春色如愁，行云带雨才归。春意长闲，游丝尽日低飞。闲愁几许，更晚风、特地吹衣。小窗人静，棋声似解重围。光景难携。任他鶗鴂芳菲。细数从前，不应诗酒皆非。知音弦断，笑渊明、空抚馀徽。停杯对影，待邀明月相依。","dynasty":"宋代","title":"新荷叶"}
{"author":"辛弃疾","content":"觅句如东野。想钱塘风流处士，水仙祠下。更亿小孤烟浪里，望断彭郎欲嫁。是一色空蒙难画。谁解胸中吞云梦，试呼来草赋看司马。须更把，《上林》写。鸡豚旧日渔樵社。问先生：带湖春涨，几时归也？为爱琉璃三万顷，正卧水亭烟榭。对玉塔微澜深夜。雁鹜如云休报事，被诗逢敌手皆勍者。春草梦，也宜夏。","dynasty":"宋代","tags":"咏物，写景，生活","title":"贺新郎·和前韵"}
{"author":"辛弃疾","content":"君听取，尺布尚堪缝。斗粟也堪舂。人间朋友犹能合，古来兄弟不相容。棣华诗，悲二叔，吊周公。长叹息、脊令原上急。重叹息、豆萁煎正泣。形则异，气应同。周家五世将军后，前江千载义居风。看明朝，丹凤诏，紫泥封。","dynasty":"宋代","title":"最高楼（闻前冈周氏旌表有期）"}
{"author":"辛弃疾","content":"水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。","dynasty":"宋代","title":"鹧鸪天（席上再用韵）"}
{"author":"辛弃疾","content":"少日春风满眼，而今秋叶辞柯。便好消磨心下事，莫忆寻常醉后歌。可怜白发多。明日扶头颠倒，倩谁伴舞婆娑。我定思君拼瘦损，君不思兮可奈何。天寒将息呵。","dynasty":"宋代","tags":"理想，壮志难酬，愤懑","title":"破阵子·赠行"}
{"author":"辛弃疾","content":"从今数到七十岁，一十四度见梅花。何况人生七十少，云胡不归留此耶。","dynasty":"宋代","title":"书清凉境界壁其一"}
{"author":"辛弃疾","content":"君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。","dynasty":"宋代","title":"菩萨蛮·君家玉雪花如屋"}
{"author":"辛弃疾","content":"帐暖金丝，杯干云液，战退夜□＿飘。障泥系马，扫路迎宾，先借落花春色。歌竹传觞，探梅得句，人在玉楼琼室。唤吴姬学舞，风流轻转，弄娇无力。尘世换、老尽青山，铺成明月，瑞物已深三尺。丰登意绪，婉娩光阴，都作暮寒堆积。回首驱羊旧节，入蔡奇兵，等闲陈迹。总无如现在，尊前一笑，坐中赢得。","dynasty":"宋代","title":"苏武慢（雪）"}
{"author":"辛弃疾","content":"盗蹠傥名丘，孔子还名蹠。蹠圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。","dynasty":"宋代","title":"卜算子其一饮酒败德"}
{"author":"辛弃疾","content":"灵皇醮罢。福禄都来也。试引鹓雏花树下。断了惊惊怕怕。从今日日聪明。更宜潭妹嵩兄。看取辛家铁柱，无灾无难公卿。","dynasty":"宋代","title":"清平乐（为儿铁柱作）"}
{"author":"辛弃疾","content":"稼轩居士花下与郑使君惜别醉赋，侍者飞卿奉命书。莫折荼蘼，且留取、一分春色。还记得青梅如豆，共伊同摘。少日对花浑醉梦，而今醒眼看风月。恨牡丹笑我倚东风，头如雪。榆荚阵，菖蒲叶。时节换，繁华歇。算怎禁风雨，怎禁鹈鴂！老冉冉兮花共柳，是栖栖者蜂和蝶。也不因春去有闲愁，因离别。","dynasty":"宋代","tags":"饯别，写景，抒情","title":"满江红·饯郑衡州厚卿席上再赋"}
{"author":"辛弃疾","content":"有得许多泪。又闲却、许多鸳被。枕头儿、放处都不是。旧家时、怎生睡。更也没书来，那堪被、雁儿调戏。道无书、却有书中意。排几个、人人字。","dynasty":"宋代","title":"王孙信（调陈萃叟）"}
{"author":"辛弃疾","content":"轿儿排了，担儿装了，杜宇一声催起。从今一步一回头，怎睚得、一千余里。旧时行处，旧时歌处，空有燕泥香坠。莫嫌白发不思量，也须有、思量去里。","dynasty":"宋代","tags":"离别，思念","title":"鹊桥仙·送粉卿行"}
{"author":"辛弃疾","content":"别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。","dynasty":"宋代","tags":"宋词三百首，宋词精选，豪放，送别，写鸟，抒情","title":"贺新郎·别茂嘉十二弟"}
{"author":"辛弃疾","content":"木落山高一夜霜。北风驱雁又离行。无言每觉情怀好，不饮能令兴味长。频聚散，试思量。为谁春草梦池塘。中年长作东山恨，莫遣离歌苦断肠。","dynasty":"宋代","title":"鹧鸪天"}
{"author":"辛弃疾","content":"金谷无烟宫树绿，嫩寒生怕春风。博山微透暖薰笼。小楼春色里，幽梦雨声中。别浦鲤鱼何日到，锦书封恨重重。海棠花下去年逢。也应随分瘦，忍泪觅残红。","dynasty":"宋代","tags":"春天，抒情，愁思","title":"临江仙·金谷无烟宫树绿"}
{"author":"辛弃疾","content":"著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、剗地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。","dynasty":"宋代","title":"贺新郎·著厌霓裳素"}
{"author":"辛弃疾","content":"玄人参同契，禅依不二门。静看斜日隙中尘。始觉人间何处、不纷纷。病笑春先老，闲怜懒是真。百般啼鸟苦撩人。除却提壶此外、不堪闻。","dynasty":"宋代","title":"南歌子（独坐蔗庵）"}
{"author":"辛弃疾","content":"从人索莲花，手持双白羽。莲花不可见，莲子心独苦。","dynasty":"宋代","title":"哭{匠斤换赣}十五章"}
{"author":"辛弃疾","content":"玉箫声远忆骖鸾。几悲欢。带罗宽。且对花前，痛饮莫留残。归去小窗明月在，云一缕，玉千竿。吴霜应点鬓云斑。绮窗闲。梦连环。说与东风，归意有无间。芳草姑苏台下路，和泪看，小屏山。","dynasty":"宋代","title":"江神子/江城子"}
{"author":"辛弃疾","content":"官事未易了，且向酒边来。君如无我，问君怀抱向谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。五车书，千石饮，百遍才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。","dynasty":"宋代","title":"水调歌头（和赵景明知县韵）"}
{"author":"辛弃疾","content":"屏去佛经与道书，只将语孟味真腴。出门俯仰见天地，日月光中行坦途。","dynasty":"宋代","title":"同杜叔高祝彦集观天保庵瀑布主人留饮两日且"}
{"author":"辛弃疾","content":"龙山何处，记当年高会，重阳佳节。谁与老兵供一笑，落帽参军华发。莫倚忘怀，西风也曾，点检尊前客。凄凉今古，眼中三两飞蝶。须信采菊东篱，高情千载，只有陶彭泽。爱说琴中如得趣，弦上何劳声切。试把空杯，翁还肯道，何必杯中物。临风一笑，请翁同醉今夕。","dynasty":"宋代","title":"念奴娇（重九席上）"}
{"author":"辛弃疾","content":"百忧常与事俱来，莫把胸中荆棘栽。但只熙熙闲过日，人间无处不春台。","dynasty":"宋代","title":"即事"}
{"author":"辛弃疾","content":"老大那堪说！似而今、元龙臭味，孟公瓜葛。我病君来高歌饮，惊散楼头飞雪。笑富贵、千钧如发。硬语盘空谁来听？记当时、只有西窗月。重进酒，换鸣瑟。事无两样人心别。问渠侬：神州毕竟，几番离合？汗血盐车无人顾，千里空收骏骨。正目断、关河路绝。我最怜君中宵舞，道男儿、到死心如铁！看试手，补天裂。","dynasty":"宋代","title":"贺新郎同父见和，再用韵答之"}
{"author":"辛弃疾","content":"云气上林梢，毕竟非空非色。风景不随人去，到而今留得。老无情味到篇章，诗债怕人索。却笑近来林下，有许多词客。","dynasty":"宋代","title":"好事近·云气上林梢"}
{"author":"辛弃疾","content":"妙手都无斧凿瘢。饱参佳处却成颦。恰如春入浣花村。笔墨今宵光有艳，管弦从此悄无言。主人席次两眉轩。","dynasty":"宋代","title":"浣溪沙"}
{"author":"辛弃疾","content":"野人日日献花来，只倩渠侬取意栽。高下参差无次序，要令不似俗亭台。","dynasty":"宋代","title":"即事"}
{"author":"辛弃疾","content":"陈同父自东阳来过余，留十日。与之同游鹅湖，且会朱晦庵于紫溪，不至，飘然东归。既别之明日，余意中殊恋恋，复欲追路。至鹭鸶林，则雪深泥滑，不得前矣。独饮方村，怅然久之，颇恨挽留之正是遂也。夜半投宿吴氏泉湖四望楼，闻邻笛悲甚，为赋《贺新郎》以见意。又五日，同父书来索词，心所同然者如此，可发千里一笑。把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽多添华发。剩水残山无态度，被疏梅料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝？铸就而今相思错，料当初、费尽人间铁。长夜笛，莫吹裂。","dynasty":"宋代","tags":"宋词精选，友情，离别，相思，典故","title":"贺新郎·把酒长亭说"}
{"author":"辛弃疾","content":"案上数编书，非庄即老。会说忘言始知道。万言千句，自不能忘堪笑。朝来梅雨霁，青青好。一壑一丘，轻衫短帽。白发多时故人少。子云何在，应有玄经遗草。江河流日夜，何时了。","dynasty":"宋代","title":"感皇恩读《庄子》，闻朱晦庵即世"}
{"author":"辛弃疾","content":"路傍人怪问，此隐者、姓陶不。甚黄菊如云，朝吟暮醉，唤不回头。纵无酒成怅望，只东篱、搔首亦风流。与客朝餐一笑，落英饱便归休。古来尧舜有巢由。江海去悠悠。待说与佳人，种成香草，莫怨灵修。我无可无不可，意先生、出处有如丘。闻道问津人过，杀鸡为黍相留。","dynasty":"宋代","title":"木兰花慢（题广文克明菊隐）"}
{"author":"辛弃疾","content":"人面不如花面。花到开时重见。独倚小阑干。许多山。落叶西风时候。人共青山都瘦。说道梦阳台。几曾来。","dynasty":"宋代","title":"昭君怨"}
{"author":"辛弃疾","content":"醉帽吟鞭花不住，却招花共商量。人生何必醉为乡。从教斟酒浅，休更和诗忙。一斗百遍风月地，饶他老子当行。从今三万六千场。青青头上发。还作柳丝长。","dynasty":"宋代","title":"临江仙"}
{"author":"辛弃疾","content":"西风都是行人恨。马头渐喜归期近。试上小红楼。飞鸿字字愁。阑干闲倚处。一带山无数。不似远山横。秋波相共明。","dynasty":"宋代","title":"菩萨蛮"}
{"author":"辛弃疾","content":"云外丹青万仞梯，木阴合处子规啼。嘉陵栈路吾能说，略似黄亭到紫溪。","dynasty":"宋代","title":"宿驿"}
{"author":"辛弃疾","content":"松冈避暑，茅檐避雨，闲去闲来几度？醉扶怪石看飞泉，又却是、前回醒处。东家娶妇，西家归女，灯火门前笑语。酿成千顷稻花香，夜夜费、一天风露。","dynasty":"宋代","tags":"农村，生活，抒情，壮志难酬","title":"鹊桥仙·己酉山行书所见"}
{"author":"辛弃疾","content":"世无扁和手，遗恨归砭剂。嗟谁使之然，刻舟宁复记。","dynasty":"宋代","title":"哭{匠斤换赣}十五章"}
{"author":"辛弃疾","content":"紫陌飞尘，望十里、雕鞍绣毂。春未老、已惊台榭，瘦红肥绿。睡雨海棠犹倚醉，舞风杨柳难成曲。问流莺、能说故园无，曾相熟。岩泉上，飞凫浴。巢林下，栖禽宿。恨荼开晚，谩翻船玉。莲社岂堪谈昨梦，兰亭何处寻遗墨。但羁怀、空自倚秋千，无心蹴。","dynasty":"宋代","title":"满江红·紫陌飞尘"}
{"author":"辛弃疾","content":"落日塞尘起，胡骑猎清秋。汉家组练十万，列舰耸高搂。谁道投鞭飞渡？忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯！","dynasty":"宋代","title":"水调歌头其七舟次扬州和人韵"}
{"author":"辛弃疾","content":"己未八月二十日夜，梦有人以石研屏见饷者。其色如玉，光润可爱。中有一牛，磨角作斗状。云：“湘潭里中有张其姓者，多力善斗，号张难敌。一日，与人搏，偶败，忿赴河而死。居三日，其家人来视之，浮水上，则牛耳。自后并水之山往往有此石，或得之，里中辄不利。”梦中异之，为作诗数百言，大抵皆取古之怨愤变化异物等事，觉而忘其言。后三日，赋词以识其异。恨之极，恨极销磨不得。苌弘事，人道后来，其血三年化为碧。郑人缓也泣。吾父攻儒助墨。十年梦，沈痛化余，秋柏之间既为实。相思重相忆。被怨结中肠，潜动精魄。望夫江上岩岩立。嗟一念中变，后期长绝。君看启母愤所激。又俄倾为石。难敌，最多力。甚一忿沈渊，精气为物。依然困斗牛磨角。便影入山骨，至今雕琢。寻思人间，只合化，梦中蝶。 ","dynasty":"宋代","tags":"咏物，历史，抒情，愤懑","title":"兰陵王·恨之极"}
{"author":"辛弃疾","content":"高架金茎照水寒，累累小摘便堆盘。喜君不酿凉州酒，来救衰翁舌本乾。","dynasty":"宋代","title":"赋葡萄"}
{"author":"辛弃疾","content":"发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。","dynasty":"宋代","tags":"抒情","title":"鹧鸪天·发底青青无限春"}
{"author":"辛弃疾","content":"北陇田高踏水频。西溪禾早已尝新。隔墙沽酒煮纤鳞。忽有微凉何处雨，更无留影霎时云。卖瓜声过竹边村。","dynasty":"宋代","tags":"写景，农村，生活，美好","title":"浣溪沙·常山道中即事"}
{"author":"辛弃疾","content":"诗书万卷。合上明光殿。案上文书看未遍。眉里阴功早见。十分竹瘦松坚。看君自是长年。若解尊前痛饮，精神便是神仙。","dynasty":"宋代","title":"清平乐（寿赵民则提刑，时新除，且素不喜饮）"}
{"author":"辛弃疾","content":"点检笙歌多酿酒。蝴蝶西园，暖日明花柳。醉倒东风眠永昼。觉来小院重携手。可惜春残风雨又。收拾情怀，长把诗僝僽。杨柳见人离别后。腰肢近日和他瘦。","dynasty":"宋代","title":"蝶恋花（和杨济翁韵，首句用丘宗卿书中语）"}
{"author":"辛弃疾","content":"修竹翠罗寒，迟日江山暮。幽迳无人独自芳，此恨知无数。只共梅花语。懒逐游丝去。著意寻春不肯香，香在无寻处。","dynasty":"宋代","title":"卜算子修竹翠罗寒"}
{"author":"辛弃疾","content":"晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。","dynasty":"宋代","tags":"离恨，相思","title":"鹧鸪天·代人赋"}
{"author":"辛弃疾","content":"今昌父之弟成父，於所居凿池筑亭，榜以旧名。昌父为成父作诗，属余赋词，余为赋哨遍。庄周论於蚁弃知，於鱼得计，於羊弃意，其义美矣。然上文论虱吒於豕而得焚，羊肉为蚁所慕而致残，下文将并结二义，乃独置豕虱不言而遽论鱼，其义无所从起。又间於羊蚁两句之间，使羊蚁之义离不相属，何耶！其必有深意存焉，顾后人未之晓耳。或言蚁得水而死，羊得水而病，于得水而活，此最穿凿，不成义趣。余尝反复寻绎，终未能得。意世必有能读此书而了其义者。他日倘见之而问焉，姑先识余疑於此词云尔池上主人，人适忘鱼，鱼适还忘水。洋洋乎，翠藻青萍里。想鱼兮、无便於此。尝试思，庄周正谈两事。一明豕虱一羊蚁。说蚁慕於＿，於蚁弃知，又说於羊弃意。甚虱焚於豕独忘之。却骤说於鱼为得计。千古遗文，我不知言，以我非子。子固非鱼，噫。鱼之为计子焉知。河水深且广，风涛万顷堪依。有纲罟如云，鹈鹕成阵，过而留泣计应非。其外海茫茫，下有龙伯，饥时一啖千里。更任公五十＿为饵。使海上人人厌腥味。似鹍鹏、变化能几。东游入海，此计直以命为嬉。古来谬算狂图，五鼎烹死，指为平地。嗟鱼欲事远游时。请三思而行可矣。","dynasty":"宋代","title":"哨遍"}
{"author":"辛弃疾","content":"春雨昼连夜，春江冷欲冰。清愁殊浩荡，莫景剧飞腾。身是归休客，心如入定僧。西园曾到不，要学仲舒能。","dynasty":"宋代","title":"第四子学春秋发愤不辍书以勉之"}
{"author":"辛弃疾","content":"烟花丛里不宜他。绝似好人家。淡妆娇面，轻注朱唇，一朵梅花。相逢比著年时节，顾意又争些。来朝去也，莫因别个，忘了人咱。","dynasty":"宋代","title":"眼儿媚·烟花丛里不宜他"}
{"author":"辛弃疾","content":"论公耆德旧宗英。吴季子、百馀龄。奉使老於行。更看舞、听歌最精。须同卫武，九十入相，绿竹自青青。富贵出长生。记门外、清溪姓彭。","dynasty":"宋代","title":"太常引·论公耆德旧宗英"}
{"author":"辛弃疾","content":"秀骨青松不老，新词玉佩相磨。灵槎准拟泛银河。剩摘天星几个。奠枕楼东风月，驻春亭上笙歌。留君一醉意如何。金印明年斗大。","dynasty":"宋代","title":"西江月（为范南伯寿）"}
{"author":"辛弃疾","content":"花梢红未足，条破惊新绿。重帘下遍阑干曲。有人春睡熟，有人春睡熟。鸣禽破梦，云偏目蹙，起来香鳃褪红玉。花时爱与愁相续。罗裙过半幅，罗裙过半幅。","dynasty":"宋代","title":"东坡引·花梢红未足"}
{"author":"辛弃疾","content":"剩云残日弄阴晴。晚山明。小溪横。枝上绵蛮，休作断肠声。但是青山山下路，春到处，总堪行。当年彩笔赋芜城。忆平生。若为情。试取灵槎，归路问君平。花底夜深寒色重，须拚却，玉山倾。","dynasty":"宋代","title":"江神子（和人韵）"}
{"author":"辛弃疾","content":"欲把身心入太虚，要须勤着净工夫。古人有句须参取，穷到今年锥也无。","dynasty":"宋代","title":"再用韵"}
{"author":"辛弃疾","content":"敲碎离愁，纱窗外、风摇翠竹。人去后、吹箫声断，倚楼人独。满眼不堪三月暮，举头已觉千山绿。但试将一纸寄来书，从头读。相思字，空盈幅；相思意，何时足？滴罗襟点点，泪珠盈掬。芳草不迷行客路，垂杨只碍离人目。最苦是、立尽月黄昏，阑干曲。","dynasty":"宋代","tags":"写景，叙事，怀念","title":"满江红·敲碎离愁"}
{"author":"辛弃疾","content":"昨日春如，十三女儿学绣。一枝枝、不教花瘦。甚无情，便下得，雨僝风僽。向园林、铺作地衣红绉。而今春似，轻薄荡子难久。记前时、送春归后。把春波，都酿作，一江春酎。约清愁、杨柳岸边相候。","dynasty":"宋代","tags":"婉约，送春","title":"粉蝶儿·和赵晋臣敷文赋落花"}
{"author":"辛弃疾","content":"陈同父自东阳来过余，留十日。与之同游鹅湖，且会朱晦庵于紫溪，不至，飘然东归。既别之明日，余意中殊恋恋，复欲追路。至鹭鸶林，则雪深泥滑，不得前矣。独饮方村，怅然久之，颇恨挽留之正是遂也。夜半投宿吴氏泉湖四望楼，闻邻笛悲甚，为赋《贺新郎》以见意。又五日，同父书来索词，心所同然者如此，可发千里一笑。把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽多添华发。剩水残山无态度，被疏梅料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝？铸就而今相思错，料当初、费尽人间铁。长夜笛，莫吹裂。","dynasty":"宋代","tags":"宋词精选，友情，离别，相思，典故","title":"贺新郎·把酒长亭说"}
{"author":"辛弃疾","content":"落日塞尘起，胡骑猎清秋。汉家组练十万，列监耸高楼。谁道投鞭飞渡，忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。","dynasty":"宋代","tags":"豪放，典故，抚今追昔","title":"水调歌头·舟次扬州和人韵"}
{"author":"辛弃疾","content":"夜读《李广传》，不能寐。因念晁楚老、杨民瞻约同居山间，戏用李广事，赋以寄之。故将军饮罢夜归来，长亭解雕鞍。恨灞陵醉尉，匆匆未识，桃李无言。射虎山横一骑，裂石响惊弦。落魄封侯事，岁晚田间。谁向桑麻杜曲，要短衣匹马，移住南山？看风流慷慨，谈笑过残年。汉开边、功名万里，甚当时、健者也曾闲。纱窗外、斜风细雨，一阵轻寒。","dynasty":"宋代","tags":"咏史怀古，感慨，抒怀","title":"八声甘州·故将军饮罢夜归来"}
{"author":"辛弃疾","content":"雁霜寒透幕。正护月云轻，嫩冰犹薄。溪奁照梳掠。想含香弄粉，艳妆难学。玉肌瘦弱。更重重、龙绡衬著。倚东风，一笑嫣然，转盼万花羞落。寂寞。家山何在，雪后园林，水边楼阁。瑶池旧约。鳞鸿更仗谁托。粉蝶儿只解，寻桃觅柳，开遍南枝未觉。但伤心，冷落黄昏，数声画角。","dynasty":"宋代","tags":"梅花，抒情","title":"瑞鹤仙·赋梅"}
{"author":"辛弃疾","content":"烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。","dynasty":"宋代","tags":"送别，感慨，议论","title":"永遇乐·戏赋辛字送茂嘉十二弟赴调"}
{"author":"辛弃疾","content":"宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管，更谁劝、啼莺声住？鬓边觑，试把花卜归期，才簪又重数。罗帐灯昏，哽咽梦中语：是他春带愁来，春归何处？却不解、带将愁去。","dynasty":"宋代","tags":"宋词精选，婉约，闺怨，女子，怀远","title":"祝英台近·晚春"}
{"author":"辛弃疾","content":"不向长安路上行。却教山寺厌逢迎。味无味处求吾乐，材不材间过此生。宁作我，岂其卿。人间走遍却归耕。一松一竹真朋友，山鸟山花好弟兄。","dynasty":"宋代","tags":"写景，抒情，怀才不遇，积怨","title":"鹧鸪天·博山寺作"}
{"author":"辛弃疾","content":"樽俎风流有几人。当年未遇已心亲。金陵种柳欢娱地，庾岭逢梅寂寞滨。樽似海，笔如神。故人南北一般春。玉人好把新妆样，淡画眉儿浅注唇。","dynasty":"宋代","title":"鹧鸪天"}
{"author":"辛弃疾","content":"为沽美酒，过溪来、谁道幽人难致。更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。","dynasty":"宋代","tags":"赠答，赞美，友人，抒情","title":"念奴娇·和赵国兴知录韵"}
{"author":"辛弃疾","content":"漫天春雪来，才抵梅花半。最爱雪边人，楚些裁成乱。雪儿偏解歌，只要金杯满。谁道雪天寒，翠袖阑干暖。","dynasty":"宋代","title":"生查子"}
{"author":"辛弃疾","content":"秀骨青松不老，新词玉佩相磨。灵槎准拟泛银河。剩摘天星几个。奠枕楼东风月，驻春亭上笙歌。留君一醉意如何。金印明年斗大。","dynasty":"宋代","title":"西江月为范南伯寿"}
{"author":"辛弃疾","content":"老子当年，饱经惯、花期酒约。行乐处，轻裘缓带，绣鞍金络。明月楼台箫鼓夜，梨花院落秋千索。共何人、对饮五三钟，颜如玉。嗟往事，空萧索。怀新恨，又飘泊。但年来何待，许多幽独。海水连天凝望远，山风吹雨征衫薄。向此际、羸马独骎骎，情怀恶。","dynasty":"宋代","title":"满江红·老子当年"}
{"author":"辛弃疾","content":"黄金堆到斗。怎得似、长年画堂劝酒。蛾眉最明秀。向水沈烟里，两行红袖。笙歌撋就。争说道、明年时候。被姮娥、做了殷勤，仙桂一枝入手。知否。风流别驾，近日人呼，文章太守。天长地久。岁岁上、乃翁寿。记从来人道，相门出相，金印累累尽有。但直须，周公拜前，鲁公拜后。","dynasty":"宋代","title":"瑞鹤仙（寿上饶倅洪莘之，时摄郡事，且将赴漕事）"}
{"author":"辛弃疾","content":"莫邪三尺照人寒，试与挑灯仔细看。且挂空斋作琴伴，未须携去斩楼兰。","dynasty":"宋代","title":"送剑与傅岩叟"}
{"author":"辛弃疾","content":"安乐常思病苦时，静观山下有雷颐。十千一斗酒无分，六十三年事自知。错处真成九州铁，乐时能得几絇丝。新春老去惟梅在，一任狂风日夜吹。","dynasty":"宋代","title":"感怀示儿辈"}
{"author":"辛弃疾","content":"人才长与世相疏，若谓无才即厚诬。方朔长身无饭吃，人间饱死几侏儒。","dynasty":"宋代","title":"再用儒字韵二首"}
{"author":"辛弃疾","content":"进退存亡，行藏用舍。小人请学樊须稼。衡门之下可栖迟，日之夕矣□□下。去卫灵公，遭桓司马。东西南北之人也。长沮桀溺耦而耕，丘何为是栖栖者。","dynasty":"宋代","title":"踏莎行（赋稼轩，集经句）"}
{"author":"辛弃疾","content":"甲子相高，亥首曾疑，绛县老人。看长身玉立，鹤般风度，方颐须磔，虎样精神。文烂卿云，诗凌鲍谢，笔势駸駸更右军。浑馀事，羡仙都梦觉，金阙名存。门前父老忻忻。焕奎阁新褒沼语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿。","dynasty":"宋代","title":"沁园春·甲子相高"}
{"author":"辛弃疾","content":"落星万点，一天宝焰下层霄。人间叠作仙鳌。最爱金连侧畔，红粉袅花梢。更鸣鼍击鼓，喷玉吹箫。曲江画桥。记花月、可怜宵。想见闲愁未了，宿酒才消。东风摇荡，似杨柳、十五女儿腰。人共柳、那个无聊。","dynasty":"宋代","title":"婆罗门引·落星万点"}
{"author":"辛弃疾","content":"望飞来半空鸥鹭，须臾动地鼙鼓。截江组练驱山去，鏖战未收貔虎。朝又暮。诮惯得、吴儿不怕蛟龙怒。风波平步。看红旆惊飞，跳鱼直上，蹙踏浪花舞。凭谁问，万里长鲸吞吐，人间儿戏千弩。滔天力倦知何事，白马素车东去。堪恨处，人道是、属镂怨愤终千古。功名自误。谩教得陶朱，五湖西子，一舸弄烟雨。","dynasty":"宋代","tags":"咏物，写水，怀古，历史","title":"摸鱼儿·观潮上叶丞相"}
{"author":"辛弃疾","content":"我见君来，顿觉吾庐，溪山美哉。怅平生肝胆，都成楚越，只今胶漆，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。直须抖擞尘埃。人怪我柴门今始开。向松间乍可，从他喝道：庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。","dynasty":"宋代","tags":"友情","title":"沁园春·和吴尉子似"}
{"author":"辛弃疾","content":"七十古来稀，未为稀有。须是荣华更长久。满床靴笏，罗列儿孙新妇。精神浑是个，西王母。遥想画堂，两行红袖。妙舞清拥前后。大男小女，逐个出来为寿。一个一百岁，一杯酒。","dynasty":"宋代","title":"感皇恩（为婶母王氏庆七十）"}
{"author":"辛弃疾","content":"夜雨剪残春韭。明日重斟别酒。君去问曹瞒。好公安。试看如今白发。却为中年离别。风雨正崔嵬。早归来。","dynasty":"宋代","title":"昭君怨·夜雨剪残春韭"}
{"author":"辛弃疾","content":"风月亭危致爽，管弦声脆休催。主人只是旧时怀。锦瑟旁边须醉。玉殿何须侬去，沙堤只要公来。看看红药又翻阶。趁取西湖春会。","dynasty":"宋代","title":"西江月（正月四日和建宁陈安行舍人，时被召）"}
{"author":"辛弃疾","content":"倘来轩冕，问还是、今古人间何物。旧日重城愁万里，风月而今坚壁。药笼功名，酒垆身世，可惜蒙头雪。浩歌一曲，坐中人物之杰。堪叹黄菊凋零，孤标应也有，梅花争发。醉里重揩西望眼，惟有孤鸿明灭。世事从教，浮云来去，枉了冲冠发。故人何在，长歌应伴残月。","dynasty":"宋代","title":"念奴娇（用东坡赤壁韵）"}
{"author":"辛弃疾","content":"十里深窈窕，万瓦碧参差。青山屋上，流水屋下绿横溪。真得归来笑语，方是闲中风月，剩费酒边诗。点检歌舞了，琴罢更围棋。王家竹，陶家柳，谢家池。知君勋业未了，不是枕流时。莫向痴儿说梦，且作山人索价，颇怪鹤书迟。一事定嗔我，已办北山移。","dynasty":"宋代","title":"水调歌头（题晋臣真得归、方是闲二堂）"}
{"author":"辛弃疾","content":"老退何曾说著官。今朝放罪上恩宽。便支香火真祠俸，更缀文书旧殿班。扶病脚，洗衰颜。快从老病借衣冠。此身忘世浑容易，使世相忘却自难。","dynasty":"宋代","tags":"抒怀，豪迈","title":"鹧鸪天·戊午拜复职奉祠之命"}
{"author":"辛弃疾","content":"桃李漫山过眼空。也宜恼损杜陵翁。若将玉骨冰姿比，李蔡为人在下中。寻驿使，寄芳容。垅头休放马蹄松。吾家离落黄昏後，剩有西湖处士风。","dynasty":"宋代","title":"鹧鸪天·桃李漫山过眼空"}
{"author":"辛弃疾","content":"被公惊倒瓢泉，倒流三峡词源泻。长安纸贵，流传一字，千金争舍。割内怀归，先生自笑，又何廉也渠坐事失官。但衔杯莫问，人间岂有，如孺子、长贫者。谁识稼轩心事，似风乎、舞＿之下。回头落日，苍茫万里，尘埃野马。更想隆中，卧龙千尺，高吟才罢。倩何人与问，雷鸣瓦釜，甚黄钟哑。","dynasty":"宋代","title":"水龙吟（用瓢泉韵戏陈仁和兼简诸葛元亮，且督和词）"}
{"author":"辛弃疾","content":"胶胶扰扰几时休。一出山来不自由。秋水观中山月夜，停云堂下菊花秋。随缘道理应须会，过分功名莫强求。先去声自一身愁不了，那堪愁上更添愁。","dynasty":"宋代","title":"瑞鹧鸪"}
{"author":"辛弃疾","content":"郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁余，山深闻鹧鸪。(愁余一作：愁予)","dynasty":"宋代","tags":"宋词三百首，豪放，山水，抒怀，爱国","title":"菩萨蛮·书江西造口壁"}
{"author":"辛弃疾","content":"把江山好处付公来，金陵帝王州。想今年燕子，依然认得，王谢风流。只用平时尊俎，弹压万貔貅。依旧钧天梦，玉殿东头。看取黄金横带，是明年准拟，丞相封侯。有红梅新唱，香阵卷温柔。且华堂、通宵一醉，待从今、更数八千秋。公知否，邦人香火，夜半才收。","dynasty":"宋代","title":"八声甘州（寿建康帅胡长文给事。时方阅拆红梅之舞，且有锡带之宠）"}
{"author":"辛弃疾","content":"迢迢征路。又小舸、金陵去。西风黄叶，淡烟衰草，平沙将暮。回首高城，一步远如一步。江边朱户。忍追忆、分携处。今宵山馆，怎生禁得，许多愁绪。辛苦罗巾，揾取几行泪雨。","dynasty":"宋代","title":"品令"}
{"author":"辛弃疾","content":"雪堂迁客，不得文章力。赋写曹刘兴废，千古事、泯陈迹。望中矶岸赤，直下江涛白。半夜一声长啸，悲天地、为予窄。","dynasty":"宋代","tags":"怀古，感慨","title":"霜天晓角·赤壁"}
{"author":"辛弃疾","content":"中堂与曲室，闻汝啼哭声。汝父与汝母，何处可坐行。","dynasty":"宋代","title":"哭{匠斤换赣}十五章"}
{"author":"辛弃疾","content":"绿树听鹈鴂。更那堪、鹧鸪声住，杜鹃声切！啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战声名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月？","dynasty":"宋代","title":"贺新郎别茂嘉十二弟，鹈鴂、杜鹃实两种"}
{"author":"辛弃疾","content":"叔尝作游山次序榜示余，且索词，为赋洞仙歌以遗之，同叔顷游罗浮，遇一老人，庞眉幅巾，语同叔云：“当有晚年之契。”盖仙云松关桂岭，望青葱无路。费尽银钩榜佳处。怅空山岁晚，窈窕谁来，须著我，醉卧石楼风雨。仙人琼海上，握手当年，笑许君携半山去。＿叠嶂，卷飞泉，洞府凄凉，又却怪、先生多取。怕夜半、罗浮有时还，好长把云烟，再三遮住。","dynasty":"宋代","title":"洞仙歌"}
{"author":"辛弃疾","content":"六月烈日日正中，时有叛将号群兇。平人血染大溪浪，比屋焰照鹅湖峰。白刃纷纷避行路，六合茫茫何处去。妻见夫亡不敢啼，母弃儿奔那忍顾。药市申公鬓有霜，卧病经时不下床。平生未省见兵革，出门正尔逢豺狼。豺狼满市如流水，追索金缯心未已。可怜累世积阴功，今日将为兵死鬼。世宁孝行何高高，慨慷性命轻鸿毛。尔时自欲赴黄壤，欣然延颈迎霜刀。至孝感兮天地动，白日无光百川涌。三刀不死古今稀，一命自有神灵拥。群贤激赏争作歌，要使汝名长不磨。何时上书达天听，诏加旌赏高嵯峨。","dynasty":"宋代","title":"赠申孝子世宁"}
{"author":"辛弃疾","content":"瑞气笼清晓。卷珠帘、次第笙歌，一时齐奏。无限神仙离蓬岛。凤驾鸾车初到。见拥个、仙娥窈窕。玉佩玎裆风缥缈。望娇姿、一似垂杨袅。天上有，世间少。刘郎正是当年少。更那堪、天教付与，最多才貌。玉树琼枝相映耀。谁与安排忒好。有多少、风流欢笑。直待来春成名了。马如龙、绿绶欺芳草。同富贵，又偕老。","dynasty":"宋代","title":"贺新郎·瑞气笼清晓"}
{"author":"辛弃疾","content":"春动酒旗风，野店芳醪留客。系马水边幽寺，有梨花如雪。山僧欲看醉魂醒，茗碗泛香白。微记碧苔归路，袅一鞭春色。","dynasty":"宋代","title":"好事近（春日郊游）"}
{"author":"辛弃疾","content":"君诗好处，似邹鲁儒家，还有奇节。下笔如神强压韵，遗恨都无毫发。炙手炎来，掉头冷去，无限长安客。丁宁黄菊，未消勾引蜂蝶。天上绛阙清都，听君归去，我自癯山泽。人道君才刚百炼，美玉都成泥切。我爱风流，醉中颠倒，丘壑胸中物。一杯相属，莫孤风月今夕。","dynasty":"宋代","title":"念奴娇（用韵答傅先之）"}
{"author":"辛弃疾","content":"陌上柔条初破芽。东邻蚕种已生些。平冈细草鸣黄犊，斜日寒林点暮鸦。山远近，路横斜。青旗沽酒有人家。城中桃李愁风雨，春在溪头野荠花。","dynasty":"宋代","title":"鹧鸪天·陌上柔条初破芽"}
{"author":"辛弃疾","content":"儿曹谈笑觅封侯，自喜婆娑老此丘。棋鬭机关嫌狡狯，鹤贪吞啖损风流。强留客饮浑忘倦，已办官租百不忧。我识箪瓢真乐处，诗书执礼易春秋。","dynasty":"宋代","title":"偶作"}
{"author":"辛弃疾","content":"陈同父自东阳来过余，留十日。与之同游鹅湖，且会朱晦庵于紫溪，不至，飘然东归。既别之明日，余意中殊恋恋，复欲追路。至鹭鸶林，则雪深泥滑，不得前矣。独饮方村，怅然久之，颇恨挽留之正是遂也。夜半投宿吴氏泉湖四望楼，闻邻笛悲甚，为赋《贺新郎》以见意。又五日，同父书来索词，心所同然者如此，可发千里一笑。把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽多添华发。剩水残山无态度，被疏梅料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝？铸就而今相思错，料当初、费尽人间铁。长夜笛，莫吹裂。","dynasty":"宋代","tags":"宋词精选，友情，离别，相思，典故","title":"贺新郎·把酒长亭说"}
{"author":"辛弃疾","content":"天寒秋色入平林，更着西风月下砧。旧日醉吟浑不管，如今节物总关心。","dynasty":"宋代","title":"郡斋怀隐庵"}
{"author":"辛弃疾","content":"晚来云淡秋光薄，落日晴天。落日晴天。堂上风斜画烛烟。从渠去买人间恨，字字都圆。字字都圆。肠断西风十四弦。","dynasty":"宋代","title":"丑奴儿（醉中有歌此诗以劝酒者，聊隐括之）"}
{"author":"辛弃疾","content":"甲子相高，亥首曾疑，绛县老人。看长身玉立，鹤般风度，方颐须磔，虎样精神。文烂卿云，诗凌鲍谢，笔势駸駸更右军。浑馀事，羡仙都梦觉，金阙名存。门前父老忻忻。焕奎阁新褒沼语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿。","dynasty":"宋代","title":"沁园春·甲子相高"}
{"author":"辛弃疾","content":"风流标格，惺松言语，真个十分奇绝。三分兰菊十分梅，斗合就、一枝风月。笙簧未语，星河易转，凉夜厌厌留客。只愁酒尽各西东，更把酒、推辞一霎。","dynasty":"宋代","title":"鹊桥仙（赠人）"}
{"author":"辛弃疾","content":"莫避春阴上马迟。春来未有不阴时。人情展转闲中看，客路崎岖倦后知。梅似雪，柳如丝。试听别语慰相思。短篷炊饮鲈鱼熟，除却松江枉费诗。","dynasty":"宋代","tags":"友情，离别，相思","title":"鹧鸪天·送欧阳国瑞入吴中"}
{"author":"辛弃疾","content":"桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。草草杯盘不要收。才晓便扶头。","dynasty":"宋代","tags":"春游，惜春","title":"武陵春·桃李风前多妩媚"}
{"author":"辛弃疾","content":"有美人兮，玉佩琼踞，吾梦见之。问斜阳犹照，渔樵故里，长桥谁记，今故期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。","dynasty":"宋代","title":"沁园春·有美人兮"}
{"author":"辛弃疾","content":"从人索莲花，手持双白羽。莲花不可见，莲子心独苦。","dynasty":"宋代","title":"哭{匠斤换赣}十五章"}
{"author":"辛弃疾","content":"一川松竹任横斜。有人家。被云遮。雪后疏梅，时见两三花。比□桃源溪上路，风景好，不争多。旗亭有酒径须赊。晚寒些。怎禁他。醉里匆匆，归骑自随车。白发苍颜吾老矣，只此地，是生涯。","dynasty":"宋代","title":"江神子/江城子其三博山道中书王氏壁"}
{"author":"辛弃疾","content":"强欲加餐竟未佳。只宜长伴病僧斋。心似风吹香篆过，也无灰。山上朝来云出岫，随风一去未曾回。次第前村行雨了，合归来。","dynasty":"宋代","title":"浣溪沙其六赋清虚"}
{"author":"辛弃疾","content":"旧交贫贱，太半成新贵。冠盖门前几行李。看匆匆西笑，争出山来，凭谁问，小草何如远志。悠悠今古事。得丧乘除，暮四朝三又何异。任掀天勋业，冠古文章，有几个、笙歌晚岁。况满屋貂蝉未为荣，记裂土分茅，是公家世。","dynasty":"宋代","title":"洞仙歌·旧交贫贱"}
{"author":"辛弃疾","content":"花月赏心天，抬举多情诗客。取次锦袍须贳，爱春醅浮雪。黄鹂何处故飞来，点破野云白。一点暗红犹在，正不禁风色。","dynasty":"宋代","title":"好事近"}
{"author":"辛弃疾","content":"小窗风雨，从今便忆，中夜笑谈清软。啼鸦衰柳自无聊，更管得、离人肠断。诗书事业，青毡犹在，头上貂蝉会见。莫贪风月卧江湖，道日近、长安路远。","dynasty":"宋代","title":"鹊桥仙（和范先之送祐之归浮梁）"}
{"author":"辛弃疾","content":"柳暗清波路。送春归、猛风暴雨，一番新绿。千里潇湘葡萄涨，人解扁舟欲去。又樯燕、留人相语。艇子飞来生尘步，唾花寒、唱我新番句。波似箭，催鸣橹。黄陵祠下山无数。听湘娥、泠泠曲罢，为谁情苦。行到东吴春已暮，正江阔、潮平稳渡。望金雀、觚棱翔舞。前度刘郎今重到，问玄都、千树花存否。愁为倩，么弦诉。","dynasty":"宋代","title":"贺新郎"}
{"author":"辛弃疾","content":"近来愁似天来大，谁解相怜。谁解相怜。又把愁来做个天。都将今古无穷事，放在愁边。放在愁边。却自移家向酒泉。","dynasty":"宋代","tags":"讽刺，不满","title":"丑奴儿·近来愁似天来大"}
{"author":"辛弃疾","content":"快上西楼，怕天放、浮云遮月。但唤取、玉纤横笛，一声吹裂。谁做冰壶浮世界，最怜玉斧修时节。问常娥、孤冷有愁无，应华发。云液满，琼杯滑。长袖起，清歌咽。叹十常八九，欲磨还缺。若得长圆如此夜，人情未必看承别。把从前、离恨总成欢，归时说。","dynasty":"宋代","title":"满江红其四中秋寄远"}
{"author":"辛弃疾","content":"此生自断天休问，独倚危楼。独倚危楼，不信人间别有愁。君来正是眠时节，君且归休。君且归休，说与西风一任秋。","dynasty":"宋代","title":"采桑子此生自断天休问"}
{"author":"辛弃疾","content":"木末翠楼出，诗眼巧安排。天公一夜，削出四面玉崔嵬。畴昔此山安在，应为先生见挽，万马一时来。白鸟飞不尽，却带夕阳回。劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。","dynasty":"宋代","title":"水调歌头其一题张晋英提举玉峰楼"}
{"author":"辛弃疾","content":"歌罢尊空月坠西。百花门外，烟翠霏微。绛纱笼烛照于飞。归去来兮。归去来兮。酒入香腮分外宜。行行问道，还肯相随。娇羞无力应人迟。何幸如之。何幸如之。","dynasty":"宋代","title":"一翦梅"}
{"author":"辛弃疾","content":"溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。","dynasty":"宋代","title":"鹊桥仙（赠鹭鸾）"}
{"author":"辛弃疾","content":"壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。","dynasty":"宋代","tags":"宋词三百首，豪放，回忆，战争，壮志难酬","title":"鹧鸪天·有客慨然谈功名因追念少年时事戏作"}
{"author":"辛弃疾","content":"天寒秋色入平林，更著西风月下砧。旧日醉吟浑不管，如今节物总关心。","dynasty":"宋代","title":"郡斋怀隐庵其一"}
{"author":"辛弃疾","content":"手捻黄花无意绪，等闲行尽回廊。卷帘芳桂散余香。枯荷难睡鸭，疏雨暗池塘。忆得旧时携手处，如今水远山长。罗巾浥泪别残妆。旧欢新梦里，闲处却思量。","dynasty":"宋代","title":"临江仙"}
{"author":"辛弃疾","content":"钟鼎山林都是梦，人间宠辱休惊。只消闲处遇平生。酒杯秋吸露，诗句夜裁冰。记取小窗风雨夜，对床灯火多情。问谁千里伴君行。晚山眉样翠，秋水镜般明。","dynasty":"宋代","title":"临江仙（再用前韵，送祐之弟归浮梁）"}
{"author":"辛弃疾","content":"一片归心拟乱云。春来谙尽恶黄昏。不堪向晚檐前雨，又待今宵滴梦魂。炉烬冷，鼎香氛。酒寒谁遣为重温。何人柳外横双笛，客耳那堪不忍闻。","dynasty":"宋代","title":"鹧鸪天"}
{"author":"辛弃疾","content":"句里春风正剪裁。溪山一片画图开。轻鸥自趁虚船去，荒犬还迎野妇回。松共竹，翠成堆。要擎残雪斗疏梅。乱鸦毕竟无才思，时把琼瑶蹴下来。","dynasty":"宋代","tags":"山水，田园，抒情，写狗古诗18首","title":"鹧鸪天·黄沙道中"}
{"author":"辛弃疾","content":"晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。","dynasty":"宋代","tags":"夏天，西湖，荷花，抒情，壮志难酬，悲愤","title":"念奴娇·西湖和人韵"}
{"author":"辛弃疾","content":"安石榴花翠竹枝，婆娑其下更何为。溪流自有无声处，鹤舞不如闲立时。","dynasty":"宋代","title":"鹤鸣亭绝句四首"}
{"author":"辛弃疾","content":"种竹栽花猝未休，乐天知命且无忧。百年自运非人力，万事从今与鹤谋。用力何如巧作凑，封侯原自曲如钩。请看鱼鸟飞潜处，更有鸡虫得失不。","dynasty":"宋代","title":"题鹤鸣亭"}
{"author":"辛弃疾","content":"趁得东风汗漫游。见他歌後怎生愁。事如芳草春长在，人似浮云影不留。眉黛敛，眼波流。十年薄幸谩扬州。明朝短棹轻衫梦，只在溪南罨画楼。","dynasty":"宋代","title":"鹧鸪天·趁得东风汗漫游"}
{"author":"辛弃疾","content":"倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒、梦中觉。江上吴侬问我，一一烦君说。坐客尊酒频空，剩欠真珠压。手把鱼竿未稳，长向沧浪学。问愁谁怯。可堪杨柳，先作东风满城雪。","dynasty":"宋代","title":"六么令（再用前韵）"}
{"author":"辛弃疾","content":"看君人物汉西都。过吾庐。笑谈初。便说公卿，元自要通儒。一自梅花开了后，长怕说，赋归欤。而今别恨满江湖。怎消除。算何如。杖屦当时，闻早放教疏。今代故交新贵后，浑不寄，数行书。","dynasty":"宋代","title":"江神子（别子似，未章寄潘德久）"}
{"author":"辛弃疾","content":"觅句如东野。想钱塘、风流处士，水仙祠下。更隐小孤烟浪里，望断彭郎欲嫁。是一色、空濛难画。谁解胸中吞云梦，试呼来、草赋看司马。须更把，上林写。鸡豚旧日渔樵社。问先生、带湖春涨，几时归也。为爱琉璃三万顷，正卧水亭烟榭。对玉塔、微澜深夜。雁鹜如云休报事，被诗逢敌手皆勍者。春草梦，也宜夏。","dynasty":"宋代","title":"贺新郎其二"}
{"author":"辛弃疾","content":"人间缓急正须才，郭索能令酒禁开。一水一山十五日，从来能事不相催。","dynasty":"宋代","title":"和赵晋臣送糟蟹"}
{"author":"辛弃疾","content":"花月赏心天，抬举多情诗客。取次锦袍须贳，爱春醅浮雪。黄鹂何处故飞来，点破野雪白。一点暗红犹在，正不禁风色。","dynasty":"宋代","title":"好事近·花月赏心天"}
{"author":"辛弃疾","content":"敲碎离愁，纱窗外、风摇翠竹。人去后、吹箫声断，倚楼人独。满眼不堪三月暮，举头已觉千山绿。但试将一纸寄来书，从头读。相思字，空盈幅；相思意，何时足？滴罗襟点点，泪珠盈掬。芳草不迷行客路，垂杨只碍离人目。最苦是、立尽月黄昏，阑干曲。","dynasty":"宋代","tags":"写景，叙事，怀念","title":"满江红·敲碎离愁"}
{"author":"辛弃疾","content":"六月烈日日正中，时有叛将号群兇。平人血染大溪浪，比屋焰照鹅湖峰。白刃纷纷避行路，六合茫茫何处去。妻见夫亡不敢啼，母弃儿奔那忍顾。药市申公鬓有霜，卧病经时不下床。平生未省见兵革，出门正尔逢豺狼。豺狼满市如流水，追索金缯心未已。可怜累世积阴功，今日将为兵死鬼。世宁孝行何高高，慨慷性命轻鸿毛。尔时自欲赴黄壤，欣然延颈迎霜刀。至孝感兮天地动，白日无光百川涌。三刀不死古今稀，一命自有神灵拥。群贤激赏争作歌，要使汝名长不磨。何时上书达天听，诏加旌赏高嵯峨。","dynasty":"宋代","title":"赠申孝子世宁"}
{"author":"辛弃疾","content":"卮酒向人时，和气先倾倒。最要然然可可，万事称好。滑稽坐上，更对鸱夷笑。寒与热，总随人，甘国老。少年使酒，出口人嫌拗。此个和合道理，近日方晓。学人言语，未曾十分巧。看他门，得人怜，秦吉了。","dynasty":"宋代","title":"千年调蔗庵小阁名曰卮言，作此词以嘲之"}
{"author":"辛弃疾","content":"风月亭危致爽，管弦声脆休催。主人只是旧时怀。锦瑟旁边须醉。玉殿何须侬去，沙堤只要公来。看看红药又翻阶。趁取西湖春会。","dynasty":"宋代","title":"西江月（正月四日和建宁陈安行舍人，时被召）"}
{"author":"辛弃疾","content":"万事云烟忽过，百年蒲柳先衰。而今何事最相宜？宜醉宜游宜睡。早趁催科了纳，更量出入收支。乃翁依旧管些儿，管竹管山管水。","dynasty":"宋代","title":"西江月其二以家事付儿曹，示之"}
{"author":"辛弃疾","content":"少年不识愁滋味，爱上层楼。爱上层楼。为赋新词强说愁。而今识尽愁滋味，欲说还休。欲说还休。却道天凉好个秋。","dynasty":"宋代","tags":"宋词三百首，宋词精选，婉约，写人，少年，抒怀，愁苦","title":"丑奴儿·书博山道中壁"}
{"author":"辛弃疾","content":"饭蔬饮水，客莫嘲吾拙。高处看浮云，一丘壑、中间甚乐。功名妙手，壮也不如人，今老矣，尚何堪，堪钓前溪月。病来止酒，辜负鸬鹚杓。岁晚念平生，待都与、邻翁细说。人间万事，先觉者贤乎，深雪里，一枝开，春事梅先觉。","dynasty":"宋代","title":"蓦山溪·饭蔬饮水"}
{"author":"辛弃疾","content":"高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。","dynasty":"宋代","title":"生查子其二简子似"}
{"author":"辛弃疾","content":"露染武夷秋，千蛮耸翠。练色泓澄玉清水。十分冰鉴，未吐玉壶天地。精神先付与，人中瑞。青锁步趋，紫微标致。凤翼看看九十里。任挥金碗，莫负凉飚佳致。瑶台人度曲，千秋岁。","dynasty":"宋代","title":"感皇恩·露染武夷秋"}
{"author":"辛弃疾","content":"草堂经始上元初，四面溪山画不如。畴昔人怜翁失马，只今自喜我知鱼。苦无突兀千间庇，岂负辛勤一束书。种木十年浑未办，此心留待百年余。","dynasty":"宋代","title":"和赵昌父问讯新居之作"}
{"author":"辛弃疾","content":"僧窗夜雨。茶鼎熏炉宜小住。却恨春风。勾引诗来恼杀翁。狂歌未可。且把一尊料理我。我到亡何。却听侬家陌上歌。","dynasty":"宋代","title":"减字木兰花（宿僧房有作）"}
{"author":"辛弃疾","content":"叹息频年廪未高。新词空贺此丘遭。遥知醉帽时时落，见说吟鞭步步摇。乾玉唾，秃锥毛。只今明月费招邀。最怜乌鹊南飞句，不解风流见二乔。","dynasty":"宋代","title":"鹧鸪天·叹息频年廪未高"}
{"author":"辛弃疾","content":"风流标格，惺松言语，真个十分奇绝。三分兰菊十分梅，斗合就、一枝风月。笙簧未语，星河易转，凉夜厌厌留客。只愁酒尽各西东，更把酒、推辞一霎。","dynasty":"宋代","title":"鹊桥仙（赠人）"}
{"author":"辛弃疾","content":"花月赏心天，抬举多情诗客。取次锦袍须贳，爱春醅浮雪。黄鹂何处故飞来，点破野雪白。一点暗红犹在，正不禁风色。","dynasty":"宋代","title":"好事近·花月赏心天"}
{"author":"辛弃疾","content":"盗跖傥名丘，孔子还名跖。跖圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。","dynasty":"宋代","title":"卜算子（饮酒败德）"}
{"author":"辛弃疾","content":"药名招婺源马荀仲游雨岩。马善医。山路风来草木香。雨余凉意到胡床。泉石膏肓吾已甚，多病，提防风月费篇章。孤负寻常山简醉，独自，故应知子草玄忙。湖海早知身汗漫，谁伴？只甘松竹共凄凉。","dynasty":"宋代","tags":"友情，孤独，抒怀，怀才不遇","title":"定风波·山路风来草木香"}
{"author":"辛弃疾","content":"相思几欲扣停云，抱疾还嗟老不文。满眼梅花深雪片，何人野鹤在鸡群。诗肩相见高如旧，酒甲而今蘸几分。且向梁园赋清景，自知才思不如君。","dynasty":"宋代","title":"和前人观梅雪有怀见寄"}
{"author":"辛弃疾","content":"落日塞尘起，胡骑猎清秋。汉家组练十万，列舰耸高楼。谁道投鞭飞渡，忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。","dynasty":"宋代","tags":"豪放，典故，抚今追昔","title":"水调歌头·舟次扬州和人韵"}
{"author":"辛弃疾","content":"翠竹栽成占一丘，清溪映带极风流。山翁一向贪奇趣，更引飞泉在上头。","dynasty":"宋代","title":"书鹤鸣亭壁"}
{"author":"辛弃疾","content":"叹息频年廪未高。新词空贺此丘遭。遥知醉帽时时落，见说吟鞭步步摇。乾玉唾，秃锥毛。只今明月费招邀。最怜乌鹊南飞句，不解风流见二乔。","dynasty":"宋代","title":"鹧鸪天·叹息频年廪未高"}
{"author":"辛弃疾","content":"上古八千岁，才是一春秋。不应此日，刚把七十寿君侯。看取垂天云翼，九万里风在下，与造物同游。君欲计岁月，当试问庄周。醉淋浪，歌窈窕，舞温柔。从今杖屦南涧，白日为君留。闻道钧天帝所，频上玉卮春酒，冠佩拥龙楼。快上星辰去，名姓动金瓯。","dynasty":"宋代","title":"水调歌头其九寿韩南涧七十"}
{"author":"辛弃疾","content":"暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。未应全是雪霜姿。欲开时。未开时。粉面朱唇，一半点胭脂。醉里谤花花莫恨，浑冷淡，有谁知。","dynasty":"宋代","tags":"咏物，梅花，品格，抒情","title":"江神子·赋梅寄余叔良"}
{"author":"辛弃疾","content":"簪履竞晴昼，画戟插层霄。红莲幕底风定，香雾不成飘。螺髻梅妆环列，凤管檀糟交泰，回雪无纤腰。觞酒荡寒玉，冰颊醉江潮。颂丰功，祝难老，沸民谣。晓庭梅蕊初绽，定报鼎羹调。龙衮方思勋旧，已覆金瓯名姓，行看紫泥褒。重试补天手，高插侍中貂。","dynasty":"宋代","title":"水调歌头"}
{"author":"辛弃疾","content":"七十古来稀，未为稀有。须是荣华更长久。满床靴笏，罗列儿孙新妇。精神浑是个，西王母。遥想画堂，两行红袖。妙舞清拥前后。大男小女，逐个出来为寿。一个一百岁，一杯酒。","dynasty":"宋代","title":"感皇恩（为婶母王氏庆七十）"}
{"author":"辛弃疾","content":"江摇病眼昏如雾。送愁直到津头路。归念乐天诗。人生足别离。云屏深夜语。梦到君知否。玉＿莫偷垂。断肠天不知。","dynasty":"宋代","title":"菩萨蛮"}
{"author":"辛弃疾","content":"浓紫深红一画图。中间更著玉盘盂。先裁翡翠装成盖，更点胭脂染透酥。香潋滟，锦模糊。主人长得醉工夫。莫携弄玉栏边去，羞得花枝一朵无。","dynasty":"宋代","title":"鹧鸪天·浓紫深红一画图"}
{"author":"辛弃疾","content":"高人千丈崖，千古储冰雪。六月火云时，一见森毛发。俗人如盗泉，照眼都昏浊。高处挂吾瓢，不饮吾宁渴。","dynasty":"宋代","title":"生查子（简子似）"}
{"author":"辛弃疾","content":"种豆南山，零落一顷为萁。几晚渊明，也吟草盛苗稀。风流划地，向尊前、采菊题诗。悠然忽见，此山正绕东篱。千载襟期。高情想像当时。小阁横空，朝来翠扑人衣。是中真趣，问骋怀、游目谁知。无心出岫，白云一片孤飞。","dynasty":"宋代","title":"新荷叶（再题傅岩叟悠然阁）"}
{"author":"辛弃疾","content":"好雨当春，要趁归耕。况而今、已是清明。小窗坐地，侧听檐声。恨夜来风，夜来月，夜来云。花絮飘零。莺燕丁宁。怕妨侬、湖上闲行。天心肯後，费甚心情。放霎时阴，霎时雨，霎时晴。","dynasty":"宋代","tags":"政治，抒情，思归","title":"行香子·三山作"}
{"author":"辛弃疾","content":"夜月楼台，秋香院宇。笑吟吟地人来去。是谁秋到便凄凉？当年宋玉悲如许。随分杯盘，等闲歌舞。问他有甚堪悲处？思量却也有悲时，重阳节近多风雨。","dynasty":"宋代","tags":"秋天，写景，悲秋","title":"踏莎行·庚戌中秋后二夕带湖篆冈小酌"}
{"author":"辛弃疾","content":"近来何处有吾愁，何处还知吾乐。一点凄凉千古意，独倚西风寥郭。并竹寻泉，和云种树，唤做真闲客，此心闲处，不应长藉邱壑。休说往事皆非，而今云是，且把清尊酌。醉里不知谁是我，非月非云非鹤。露冷风高，松梢桂子，醉了还醒却。北窗高卧，莫教啼鸟惊著。","dynasty":"宋代","tags":"孤独，凄凉","title":"念奴娇·赋雨岩"}
{"author":"辛弃疾","content":"人间岁月堂堂去，劝君快上青云路。圣处一灯传，工夫萤雪边。麴生风味恶，辜负西窗约。沙岸片帆开，寄书无雁来。","dynasty":"宋代","tags":"送别，劝勉，读书","title":"菩萨蛮·送曹君之庄所"}
{"author":"辛弃疾","content":"九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。冉冉年华吾自老。水满汀洲，何处寻芳草。唤起湘累歌未了。石龙舞罢松风晓。","dynasty":"宋代","tags":"抒怀，爱国","title":"蝶恋花·月下醉书雨岩石浪"}
{"author":"辛弃疾","content":"带湖吾甚爱，千丈翠奁开。先生杖屦无事，一日走千回。凡我同盟鸥鹭，今日既盟之后，来往莫相猜。白鹤在何处，尝试与偕来。破青萍，排翠藻，立苍苔。窥鱼笑汝痴计，不解举吾杯。废沼荒丘畴昔。明月清风此夜，人世几欢哀。东岸绿阴少，杨柳更须栽。","dynasty":"宋代","tags":"春游，生活","title":"水调歌头·盟鸥"}
{"author":"辛弃疾","content":"烟迷露麦荒池柳，洗雨烘晴。洗雨烘晴。一样春风几样青。提壶脱袴催归去，万恨千情。万恨千情。各自无聊各自鸣。","dynasty":"宋代","title":"丑奴儿·烟芜露麦荒池柳"}
{"author":"辛弃疾","content":"白苎新袍入嫩凉。春蚕食叶响回廊，禹门已准桃花浪，月殿先收桂子香。鹏北海，凤朝阳。又携书剑路茫茫。明年此日青云去，却笑人间举子忙。","dynasty":"宋代","tags":"送别，祝愿","title":"鹧鸪天·送廓之秋试"}
{"author":"辛弃疾","content":"汉中开汉业，问此地、是耶非。想剑指三秦，君王得意，一战东归。追亡事、今不见，但山川满目泪沾衣。落日胡尘未断，西风塞马空肥。一编书是帝王师。小试去征西。更草草离筵，匆匆去路，愁满旌旗。君思我、回首处，正江涵秋影雁初飞。安得车轮四角，不堪带减腰围。","dynasty":"宋代","tags":"豪放，宴饮，送别","title":"木兰花慢·席上送张仲固帅兴元"}
{"author":"辛弃疾","content":"客子久不到，好景为君留。西楼着意吟赏，何必问更筹？唤起一天明月，照我满怀冰雪，浩荡百川流。鲸饮未吞海，剑气已横秋。野光浮，天宇回，物华幽。中州遗恨，不知今夜几人愁？谁念英雄老矣？不道功名蕞尔，决策尚悠悠。此事费分说，来日且扶头！","dynasty":"宋代","tags":"宋词精选，登楼，赏月，饮酒，抒怀","title":"水调歌头·和马叔度游月波楼"}
{"author":"辛弃疾","content":"家住江南，又过了、清明寒食。花径里、一番风雨，一番狼籍。红粉暗随流水去，园林渐觉清阴密。算年年、落尽刺桐花，寒无力。庭院静，空相忆。无说处，闲愁极。怕流莺乳燕，得知消息。尺素始今何处也，彩云依旧无踪迹。谩教人、羞去上层楼，平芜碧。","dynasty":"宋代","tags":"江南，暮春，怀人","title":"满江红·暮春"}
{"author":"辛弃疾","content":"归闽中矣相思苦，君与我同心。鱼没雁沈沈。是梦他松后追轩冕，是化为鹤后去山林。对西风，直怅望，到如今。待不饮、奈何君有恨。待痛饮、奈何吾有病。君起舞，试重斟。苍梧云外湘妃泪，鼻亭山下鹧鸪吟。早归来，流水外，有知音。","dynasty":"宋代","title":"最高楼·相思苦"}
{"author":"辛弃疾","content":"游人占却岩中屋。白云只向檐头宿。谁解探玲珑。青山十里空。松篁通一径。噤嘇山花冷。今古几千年。西乡小有天。","dynasty":"宋代","title":"菩萨蛮（题云岩）"}
{"author":"辛弃疾","content":"晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。","dynasty":"宋代","tags":"夏天，西湖，荷花，抒情，壮志难酬，悲愤","title":"念奴娇·西湖和人韵"}
{"author":"辛弃疾","content":"万金不换囊中术。上医元自能医国。软语到更阑。綈袍范叔寒。江头杨柳路。马踏春风去。快趁两三杯。河豚欲上来。","dynasty":"宋代","title":"菩萨蛮·万金不换囊中术"}
{"author":"辛弃疾","content":"三泉参错本儿嬉，认作参星转更痴。却笑世间真狡狯，古今能有几人知。","dynasty":"宋代","title":"题福州参泉二首"}
{"author":"辛弃疾","content":"君家富贵有汾阳，只要文章光焰长。莫为梅花费诗句，细思丹桂是天香。","dynasty":"宋代","title":"和郭逢道韵"}
{"author":"辛弃疾","content":"儿曹谈笑觅封侯，自喜婆娑老此丘。棋鬭机关嫌狡狯，鹤贪吞啖损风流。强留客饮浑忘倦，已办官租百不忧。我识箪瓢真乐处，诗书执礼易春秋。","dynasty":"宋代","title":"偶作"}
{"author":"辛弃疾","content":"莫殢春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。","dynasty":"宋代","title":"鹧鸪天·莫殢春光花下游"}
{"author":"辛弃疾","content":"窄样金杯教换了，房栊试听珊珊。莫教秋扇雪团团。古今悲笑事，长付後人看。记取桔槔春雨後，短畦菊艾相连。拙於人处巧于天。君看流水地，难得正方园。","dynasty":"宋代","title":"临江仙·窄样金杯教换了"}
{"author":"辛弃疾","content":"日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。","dynasty":"宋代","tags":"离别，豪迈，典故，劝勉","title":"水调歌头·送杨民瞻"}
{"author":"辛弃疾","content":"不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。","dynasty":"宋代","tags":"宋词精选，咏物，托志","title":"浪淘沙·赋虞美人草"}
{"author":"辛弃疾","content":"忆对中秋丹桂丛，花也杯中，月也杯中。今宵楼上一尊同，云湿纱窗，雨湿纱窗。(月也杯中一作：月在杯中)浑欲乘风问化工，路也难通，信也难通。满堂唯有烛花红，歌且从容，杯且从容。","dynasty":"宋代","tags":"中秋节，月夜，抒怀，壮志难酬，怀才不遇，愤懑","title":"一剪梅·中秋元月"}
{"author":"辛弃疾","content":"黄金堆到斗。怎得似、长年画堂劝酒。蛾眉最明秀。向水沈烟里，两行红袖。笙歌撋就。争说道、明年时候。被姮娥、做了殷勤，仙桂一枝入手。知否。风流别驾，近日人呼，文章太守。天长地久。岁岁上、乃翁寿。记从来人道，相门出相，金印累累尽有。但直须，周公拜前，鲁公拜后。","dynasty":"宋代","title":"瑞鹤仙（寿上饶倅洪莘之，时摄郡事，且将赴漕事）"}
{"author":"辛弃疾","content":"金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拚却今宵无梦。","dynasty":"宋代","title":"西江月（木犀）"}
{"author":"辛弃疾","content":"隔户语春莺。才挂帘儿敛袂行。渐见凌波罗袜步，盈盈。随笑随颦百媚生。著意听新声。尽是司空自教成。今夜酒肠还道窄，多情。莫放笼纱蜡炬明。","dynasty":"宋代","title":"南乡子（无题）"}
{"author":"辛弃疾","content":"少年才把笙歌盏。夏日非长秋夜短。因他老病不相饶，把好心情都做懒。故人别后书来劝。乍可停杯强吃饭。云何相遇酒边时，却道达人须饮满。","dynasty":"宋代","title":"玉楼春（效白乐天体）"}
{"author":"辛弃疾","content":"绿涨连云翠拂空。十分风月处，著衰翁。垂杨影断岸西东。君恩重，教且种芙蓉。十里水晶宫。有时骑马去，笑儿童。殷勤却谢打头风。船儿住，且醉浪花中。","dynasty":"宋代","tags":"西湖，写景，抒情，伤怀","title":"小重山·三山与客泛西湖"}
{"author":"辛弃疾","content":"天寒秋色入平林，更著西风月下砧。旧日醉吟浑不管，如今节物总关心。","dynasty":"宋代","title":"郡斋怀隐庵其一"}
{"author":"辛弃疾","content":"千峰云起，骤雨一霎时价。更远树斜阳，风景怎生图画。青旗卖酒，山那畔、别有人间，只消山水光中，无事过这一夏。午醉醒时，松窗竹户，万千潇洒。野鸟飞来，又是一般闲暇。却怪白鸥，觑着人、欲下未下。旧盟都在，新来莫是，别有说话。","dynasty":"宋代","tags":"山水，写景，生活","title":"丑奴儿近·博山道中效李易安体"}
{"author":"辛弃疾","content":"声名少日畏人知。老去行藏与愿违。山草旧曾呼远志，故人今又寄当归。何人可觅安心法，有客来观杜德机。却笑使君那得似，清江万顷白鸥飞。","dynasty":"宋代","title":"瑞鹧鸪（京口病中起登连沧观偶成）"}
{"author":"辛弃疾","content":"老病忘时节，空斋晓尚眠。儿童唤翁起，今日是新年。","dynasty":"宋代","title":"元日"}
{"author":"辛弃疾","content":"衰草残阳三万顷。不逢飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。","dynasty":"宋代","title":"蝶恋花（送祐之弟）"}
{"author":"辛弃疾","content":"淳熙己亥，自湖北漕移湖南，同官王正之置酒小山亭，为赋。更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。(怕一作：恨)(无归路一作：迷归路）长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。","dynasty":"宋代","tags":"宋词三百首，婉约，惜春，爱国，壮志，苦闷","title":"摸鱼儿·更能消几番风雨"}
{"author":"辛弃疾","content":"君家富贵有汾阳，只要文章光焰长。莫为梅花费诗句，细思丹桂是天香。","dynasty":"宋代","title":"和郭逢道韵"}
{"author":"辛弃疾","content":"千古李将军，夺得胡儿马。李蔡为人在下中，却是封侯者。芸草去陈根，笕竹添新瓦。万一朝家举力田，舍我其谁也。","dynasty":"宋代","title":"卜算子漫兴"}
{"author":"辛弃疾","content":"是非得失两茫茫，闲把遗书细较量。掩卷古人堪笑处，起来摩腹步长廊。","dynasty":"宋代","title":"读书"}
{"author":"辛弃疾","content":"听兮清佩琼瑶些。明兮镜秋毫些。君无去此，流昏涨腻，生蓬蒿些。虎豹甘人，渴而饮汝，宁猿猱些。大而流江海，覆舟如芥，君无助、狂涛些。路险兮、山高些。愧余独处无聊些。冬槽春盎，归来为我，制松醪些。其外芳芬，团龙片凤，煮云膏些。古人兮既往，嗟余之乐，乐箪瓢些。","dynasty":"宋代","title":"水龙吟（用些语再题瓢泉，歌以饮客，声韵甚谐，客为之酹）"}
{"author":"辛弃疾","content":"当年负鼎去干汤，至味须参芍药芳。岂是调羹双妙手，故教初发劝持觞。","dynasty":"宋代","title":"和赵茂嘉郎中双头芍药二首"}
{"author":"辛弃疾","content":"故也。余谓世无是事而有是理，乐所谓无，犹之有也。戏作数语以明之有无一理谁差别。乐令区区浑未达。事言无处未尝无，试把所无凭理说。伯夷饥采西山蕨。何毕捣齑餐杵铁。仲尼去卫又之陈，此是北车入鼠穴。","dynasty":"宋代","title":"玉楼春"}
{"author":"辛弃疾","content":"笳鼓归来，举鞭问、何如诸葛。人道是、匆匆五月，渡泸深入。白羽风生貔虎噪，青溪路断猩鼯泣。早红尘、一骑落平冈，捷书急。三万卷，龙韬客。浑未得，文章力。把诗书马上，笑驱锋镝。金印明年如斗大，貂蝉却自兜鍪出。待刻公、勋业到□云浯溪石。","dynasty":"宋代","title":"满江红（贺王宣子产湖南寇）"}
{"author":"辛弃疾","content":"破屋那堪急雨淋，且欣断港运篙深。老农定向中宵望，太岁今年合守心。","dynasty":"宋代","title":"和李都统诗"}
{"author":"辛弃疾","content":"玉女峰前一棹歌，烟鬟雾髻动清波。游人去后枫林夜，月满空山可奈何。","dynasty":"宋代","title":"游武夷作棹歌呈晦翁十首其三"}
{"author":"辛弃疾","content":"悠悠莫向文山去。要把襟裾牛马汝。遥知书带草边行，正在雀罗门里住。平生插架昌黎句。不似拾柴东野苦。侵天且拟凤凰巢，扫地从他鸲鹆舞。","dynasty":"宋代","title":"玉楼春其四寄题文山郑元英巢经楼"}
{"author":"辛弃疾","content":"梁、曰齐泽、曰严濑，为四图，属予赋词。予谓蜀君平之高，扬子云所谓虽隋和何以加诸者，班孟坚独取子云所称述为王贡诸传序引，不敢以其姓名列诸传，尊之也。故予谓和之当并图君平像，置之四图之间，庶几严氏之高节者备焉。作乳燕飞词使歌之濮上看垂钓。更风流、羊裘泽畔，精神孤矫。楚汉黄金公卿印，比著渔竿谁小。但过眼、才堪一笑。惠子焉知濠梁乐，望桐江、千丈高台好。烟雨外，几鱼鸟。古来如许高人少。细平章、两翁似与，巢由同调。已被尧知方洗耳，毕竟尘污人了。要名字、人间如扫。我爱蜀庄沈冥者，解门前、不使徵书到。君为我，画三老。","dynasty":"宋代","title":"贺新郎"}
{"author":"辛弃疾","content":"留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。庾郎襟度最清真。挹芳尘。便情亲。南馆花深，清夜驻行云。拼却日高呼不起，灯半灭，酒微醺。","dynasty":"宋代","title":"江城子戏同官"}
{"author":"辛弃疾","content":"秀骨青松不老，新词玉佩相磨。灵槎准拟泛银河。剩摘天星几个。奠枕楼东风月，驻春亭上笙歌。留君一醉意如何。金印明年斗大。","dynasty":"宋代","title":"西江月（为范南伯寿）"}
{"author":"辛弃疾","content":"姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。","dynasty":"宋代","title":"柳梢青（赋牡丹）"}
{"author":"辛弃疾","content":"天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩卢，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。","dynasty":"宋代","tags":"写雪","title":"满江红·和范先之雪"}
{"author":"辛弃疾","content":"叹飘零。离多会少堪惊。又争如、天人有信，不同浮世难凭。占秋初、桂花散采，向夜久、银汉无声。凤驾催云，红帷卷月，泠泠一水会双星。素杼冷，临风休织，深诉隔年诚。飞光浅，青童语款，丹鹊桥平。看人间、争求新巧，纷纷女伴欢迎。避灯时、彩丝未整，拜月处、蛛网先成。谁念临州，萧条官舍，烛摇秋扇坐中庭。笑此夕、金钗无据，遗恨满蓬瀛。欹高枕，梧桐听雨，如是天明。","dynasty":"宋代","title":"绿头鸭（七夕）"}
{"author":"辛弃疾","content":"渊明爱酒得之天，岁晚还吟止酒篇。日醉得非促龄具，只今病渴已三年。","dynasty":"宋代","title":"止酒"}
{"author":"辛弃疾","content":"暑风凉月。爱亭亭无数，绿衣持节。掩冉如羞，参差似妒，拥出芙渠花发。步衬潘娘堪恨，貌比六郎谁洁。添白鹭，晚晴时，公子佳人并列。休说。搴木末。当日灵均，恨与君王别。心阻媒劳，交疏怨极，恩不甚兮轻绝。千古离骚文字，芳至今犹未歇。都休问，但千杯快饮，露荷翻叶。","dynasty":"宋代","title":"喜迁莺（谢赵晋臣敷文赋芙蓉词见寿，用韵为谢）"}
{"author":"辛弃疾","content":"风卷庭梧，黄叶坠、新凉如洗。一笑折、秋英同尝，弄香挼蕊。天远难穷休久望，楼高欲下还重倚。拚一襟、寂寞泪弹秋，无人会。今古恨、沈荒垒。悲欢事，随流水。想登楼青鬓，未堪憔悴。极目烟横山数点，孤舟月淡人千里。对婵娟、从此话离愁，金尊里。","dynasty":"宋代","title":"满江红"}
{"author":"辛弃疾","content":"金闺老，眉寿正如川。七十且华筵。乐天诗句香山里，杜陵酒债曲江边。问何如，歌窈窕，舞婵娟。更十岁、太公方出将。又十岁、武公才入相。留盛事，看明年。直须腰下添金印，莫教头上欠貂蝉。向人间，长富贵，地行仙。","dynasty":"宋代","title":"最高楼（庆洪景卢内翰庆七十）"}
{"author":"辛弃疾","content":"风骨萧然，称独立、群仙首。春江雪、一枝梅秀。小样香檀，映朗玉、纤纤手。未久。转新声、泠泠山溜。曲里传情，更浓似、尊中酒。信倾盖、相逢如旧。别后相思，记敏政堂前柳。知否。又拚了、一场消瘦。","dynasty":"宋代","title":"惜奴娇（戏同官）"}
{"author":"辛弃疾","content":"白鸟相迎，相怜相笑，满面尘埃。华发苍颜，去时曾劝，闻早归来。而今岂是高怀。为千里、莼羹计哉。好把移文，从今日日，读取千回。","dynasty":"宋代","tags":"写景，抒情，感慨","title":"柳梢青·三山归途代白鸥见嘲"}
{"author":"辛弃疾","content":"豸冠风采，绣衣声价，曾把经纶少试。看看有诏日边来，便入侍、明光殿里。东君未老，花明柳媚，且引玉尘沈醉。好将三万六千场，自今日、从头数起。","dynasty":"宋代","title":"鹊桥仙（寿徐伯熙察院）"}
{"author":"辛弃疾","content":"云岫如簪。野涨挼蓝。向春阑、绿醒红酣。青裙缟袂，两两三三。把曲生禅，玉版句，一时参。拄杖弯环。过眼嵌岩。岸轻乌、白发鬖鬖。他年来种，万桂千杉。听小绵蛮，新格磔，旧呢喃。","dynasty":"宋代","title":"行香子·云岫如簪"}
{"author":"辛弃疾","content":"柳外寻春，花边得句，怪公喜气轩眉。阳春白雪，清唱古今稀。曾是金銮旧客，记凤凰、独绕天池。挥毫罢，天颜有喜，催赐上方彝。只今江海上，钧天梦觉，清泪如丝。算除非，痛把酒疗花治。明日五湖佳兴，扁舟去、一笑谁知。溪堂好，且拼一醉，倚杖读韩碑。","dynasty":"宋代","title":"满庭芳·柳外寻春"}
{"author":"辛弃疾","content":"声名少日畏人知。老去行藏与愿违。山草旧曾呼远志，故人今又寄当归。何人可觅安心法，有客来观杜德机。却笑使君那得似，清江万顷白鸥飞。","dynasty":"宋代","title":"瑞鹧鸪（京口病中起登连沧观偶成）"}
{"author":"辛弃疾","content":"参，未有以品题，乞援香月堂例。欣然许之，且用前遍体制戏赋是谁调护，岁寒枝、都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。","dynasty":"宋代","title":"念奴娇"}
{"author":"辛弃疾","content":"涂堂上，三鼓方醒。国华赋词留别，席上和韵。青涂，端仁堂名也宿酒醒时，算只有、清愁而已。人正在、青涂堂上，月华如洗。纸帐梅花归梦觉，莼羹鲈鲙秋风起。问人生、得意几何时，吾归矣。君若问，相思事。料长在，歌声里。这情怀只是，中年如此。明月何妨千里隔，顾君与我何如耳。向尊前、重约几时来，江山美。","dynasty":"宋代","title":"满江红"}
{"author":"辛弃疾","content":"泰岳倚空碧，汶□卷云寒。萃兹山水奇秀，列宿下人寰。八世家传素业，一举手攀丹桂，依约笑谈间。宾幕佐储副，和气满长安。分虎符，来近甸，自金銮。政平讼简无事，酒社与诗坛。曾看沙堤归去，应使神京再复，款曲问家山。玉佩揖空阔，碧雾翳苍鸾。","dynasty":"宋代","title":"水调歌头·巩采若寿"}
{"author":"辛弃疾","content":"可怜今夕月，向何处，去悠悠？是别有人间，那边才见，光影东头？是天外，空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？","dynasty":"宋代","tags":"豪放，咏物，月亮，抒怀","title":"木兰花慢·中秋饮酒"}
{"author":"辛弃疾","content":"几个轻鸥，来点破、一泓澄绿。更何处、一双鸂鶒，故来争浴。细读离骚还痛饮，饱看修竹何妨肉。有飞泉、日日供明珠，三千斛。春雨满，秧新谷。闲日永，眠黄犊。看云连麦垄，雪堆蚕簇，若要足时今足矣，以为未足何时足。被野老、相扶入东园，枇杷熟。","dynasty":"宋代","tags":"乡村，生活，喜悦","title":"满江红·山居即事"}
{"author":"辛弃疾","content":"秦望山头，看乱云急雨，倒立江湖。不知云者为雨，雨者云乎？长空万里，被西风变灭须臾。回首听月明天籁，人间万窍号呼。谁向若耶溪上，倩美人西去，麋鹿姑苏？至今故国人望，一舸归欤。岁云暮矣，问何不鼓瑟吹竽？君不见王亭谢馆，冷烟寒树啼乌！","dynasty":"宋代","tags":"怀古，写景，抒情","title":"汉宫春·会稽蓬莱阁怀古"}
{"author":"辛弃疾","content":"渊明爱酒得之天，岁晚还吟止酒篇。日醉得非促龄具，只今病渴已三年。","dynasty":"宋代","title":"止酒"}
{"author":"辛弃疾","content":"参，未有以品题，乞援香月堂例。欣然许之，且用前遍体制戏赋是谁调护，岁寒枝、都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。","dynasty":"宋代","title":"念奴娇"}
{"author":"辛弃疾","content":"阑干四面山无数。供望眼、朝与暮。好风催雨过山来，吹尽一帘烦暑。纱厨如雾，簟纹如水，别有生凉处。冰肌不受铅华污。更旎旎、真香聚。临风一曲最妖娇，唱得行人且住。藕花都放，木犀开后，待与剩鸾去。","dynasty":"宋代","title":"御街行（无题）"}
{"author":"辛弃疾","content":"春宵睡重，梦里还相送。枕畔起寻双玉凤，半日才知是梦。一从卖翠人还，又无音信经年。却把泪来作水，流也流到伊边。","dynasty":"宋代","tags":"离别，爱情","title":"清平乐·春宵睡重"}
{"author":"辛弃疾","content":"逸气轩眉宇。似王良轻车熟路，骅骝欲舞。我觉君非池中物，咫尺蛟龙云雨。时与命犹须天付。兰佩芳菲无人问，叹灵均欲向重华诉。空壹郁，共谁语？儿曹不料扬雄赋。怪当年《甘泉》误说，青葱玉树。风引船回沧溟阔，目断三山伊阻。但笑指吾庐何许。门外苍官千百辈，尽堂堂八尺须髯古。谁载酒，带湖去。","dynasty":"宋代","tags":"同情，安慰","title":"贺新郎·和徐斯远下第谢诸公载酒相访韵"}
{"author":"辛弃疾","content":"唤起子陆子，经德问何如。万钟於我何有，不负古人书。闻道千章松桂，剩有四时柯叶，霜雪岁寒余。此是真山境，还似象山无。耕也馁，学也禄，孔之徒。青衫毕竟升斗，此意正关渠。天地清宁高下，日月东西寒暑，何用著工夫。两字君勿惜，借我榜吾庐。","dynasty":"宋代","title":"水调歌头（题子似真山经德堂，堂，陆象山所名也）"}
{"author":"辛弃疾","content":"柳外寻春，花边得句，怪公喜气轩眉。阳春白雪，清唱古今稀。曾是金銮旧客，记凤凰、独绕天池。挥毫罢，天颜有喜，催赐上方彝。只今江海上，钧天梦觉，清泪如丝。算除非，痛把酒疗花治。明日五湖佳兴，扁舟去、一笑谁知。溪堂好，且拼一醉，倚杖读韩碑。","dynasty":"宋代","title":"满庭芳·柳外寻春"}
{"author":"辛弃疾","content":"金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拼却今宵无梦。","dynasty":"宋代","title":"朝中措其三木犀"}
{"author":"辛弃疾","content":"侬是嶔崎可笑人。不妨开口笑时频。有人一笑坐生春。歌欲颦时还浅笑，醉逢笑处却轻颦。宜颦宜笑越精神。","dynasty":"宋代","title":"浣溪沙（赠子文侍人名笑笑）"}
{"author":"辛弃疾","content":"曲水流觞，赏心乐事良辰。兰蕙光风，转头天气还新。明眸皓齿，看江头、有女如云。折花归去，绮罗陌上芳尘。能几多春。试听啼鸟殷勤。览物兴怀，向来哀乐纷纷。且题醉墨，似兰亭、列序时人。后之览者，又将有感斯文。","dynasty":"宋代","title":"新荷叶（上巳日，吴子似谓古今无此词，索赋）"}
{"author":"辛弃疾","content":"天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩卢，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。","dynasty":"宋代","tags":"写雪","title":"满江红·和范先之雪"}
{"author":"辛弃疾","content":"手种门前乌臼树，而今千尺苍苍。田园只是旧耕桑。杯盘风月夜，箫鼓子孙忙。七十五年无事客，不妨两鬓如霜。绿窗划地调红妆。更从今日醉，三万六千场。","dynasty":"宋代","title":"临江仙（戏为期思詹老寿）"}
{"author":"辛弃疾","content":"思之鄙人也。期思属弋阳郡，此地旧属弋阳县。虽古之弋阳、期思，见之图记者不同，然有弋阳则有期思也。桥坏复成，父老请余赋，作沁园春以证之有美人兮，玉佩琼琚，吾梦见之。问斜阳犹照，渔樵故里，长桥谁记，今古期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。","dynasty":"宋代","title":"沁园春"}
{"author":"辛弃疾","content":"邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。","dynasty":"宋代","tags":"宋词三百首，典故，言志，猖狂","title":"贺新郎·甚矣吾衰矣"}
{"author":"辛弃疾","content":"漠漠轻云拨不开。江南细雨熟黄梅。有情无意东边日，已怒重惊忽地雷。云柱础，水楼台。罗衣费尽博山灰。当时一识和羹味，便道为霖消息来。","dynasty":"宋代","title":"鹧鸪天其三败棋赋梅雨"}
{"author":"辛弃疾","content":"葛巾自向沧浪濯。朝来洒酒那堪著。高树莫鸣蝉。晚凉秋水眠。竹床能几尺。上有华胥国。山上咽飞泉。梦中琴断弦。","dynasty":"宋代","title":"菩萨蛮·葛巾自向沧浪濯"}
{"author":"辛弃疾","content":"万事一杯酒，长叹复长歌。杜陵有客，刚赋云外筑婆娑。须信功名儿辈，谁识年来心事，古井不生波。种种看余发，积雪就中多。二三子，问丹桂，倩素娥。平生萤雪，男儿无奈五车何。看取长安得意，莫恨春风看尽，花柳自蹉跎。今夕且欢笑，明月镜新磨。","dynasty":"宋代","title":"水调歌头（即席和金华杜仲高韵，并寿诸友，惟酹乃佳耳）"}
{"author":"辛弃疾","content":"老病忘时节，空斋晓尚眠。儿童唤翁起，今日是新年。","dynasty":"宋代","title":"元日"}
{"author":"辛弃疾","content":"勋门积庆，为皇家此日，重生贤辅。崧岳储神须信道，非特当年申甫。清白传芳，高明驰誉，材更兼文武。黑头年少，风云还会龙虎。天为指日垂弧，张旃持节，不遣穹庐去。中使传宣，颁赐锡赉，清晓欢声旁午。两世光华，一门荣耀，盛事夸千古。祝公千岁，庙堂长佐贤主。","dynasty":"宋代","title":"念奴娇"}
{"author":"辛弃疾","content":"日日老莱衣。更解风流蜡凤嬉。膝上放教文度去，须知。要使人看玉树枝。剩记乃翁诗。绿水红莲觅旧题。归骑春衫花满路，相期。来岁流觞曲水时。","dynasty":"宋代","title":"南乡子（送筠州赵司户，茂中之子。茂中尝为筠州幕官，题诗甚多）"}
{"author":"辛弃疾","content":"案上数编书，非庄即老。会说忘言始知道。万言千句，自不能忘堪笑。朝来梅雨霁，青青好。一壑一丘，轻衫短帽。白发多时故人少。子云何在，应有玄经遗草。江河流日夜，何时了。","dynasty":"宋代","title":"感皇恩读《庄子》，闻朱晦庵即世"}
{"author":"辛弃疾","content":"老去都无宠辱惊，静中时见古今情。大凡物必有终始，岂有人能脱死生。日月相催飞似箭，阴阳为寇惨于兵。此身果欲参天地，且读中庸尽至诚。","dynasty":"宋代","title":"偶作"}
{"author":"辛弃疾","content":"期思溪上日千回，樟木桥边酒数杯。人影不随流水去，醉颜重带少年来。疏蝉响涩林逾静，冷蝶飞轻菊半开。不是长卿终慢世，只缘多病又非才。","dynasty":"宋代","tags":"抒情，闲居，生活，伤怀","title":"瑞鹧鸪·期思溪上日千回"}
{"author":"辛弃疾","content":"风前欲劝春光住。春在城南芳草路。未随流落水边花，且作飘零泥上絮。镜中已觉星星误。人不负春春自负。梦回人远许多愁，只在梨花风雨处。","dynasty":"宋代","tags":"伤春，感伤，岁月","title":"玉楼春·风前欲劝春光住"}
{"author":"辛弃疾","content":"未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。","dynasty":"宋代","title":"浣溪沙（漫兴作）"}
{"author":"辛弃疾","content":"月澹黄昏欲雪时，小窗犹欠岁寒枝。暗香疏影无人处，唯有西湖处士知。","dynasty":"宋代","title":"和傅岩叟梅花二首"}
{"author":"辛弃疾","content":"湖海平生，算不负、苍髯如戟。闻道是、君王著意，太平长策。此老自当兵十万，长安正在天西北。便凤凰、飞诏下天来，催归急。车马路，儿童泣。风雨暗，旌旗湿。看野梅官柳，东风消息。莫向蔗庵追语笑，只今松竹无颜色。问人间、谁管别离愁，杯中物。","dynasty":"宋代","title":"满江红（送信守郑舜举郎中赴召）"}
{"author":"辛弃疾","content":"看灯元是菩提叶。依然曾说菩提法。法似一灯明。须叟千万灯。灯边花更满。谁把空花散。说与病维摩。而今天女歌。赵茂中扶病携歌者来。","dynasty":"宋代","title":"菩萨蛮·看灯元是菩提叶"}
{"author":"辛弃疾","content":"渡江天马南来，几人真是经纶手。长安父老，新亭风景，可怜依旧。夷甫诸人，神州沉陆，几曾回首。算平戎万里，功名本是，真儒事、君知否。(君知否一作：公知否)况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。","dynasty":"宋代","tags":"豪放，典故，祝寿","title":"水龙吟·甲辰岁寿韩南涧尚书"}
{"author":"辛弃疾","content":"著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、剗地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。","dynasty":"宋代","title":"贺新郎·著厌霓裳素"}
{"author":"辛弃疾","content":"玉箫声远忆骖鸾。几悲欢。带罗宽。且对花前，痛饮莫留残。归去小窗明月在，云一缕，玉千竿。吴霜应点鬓云斑。绮窗闲。梦连环。说与东风，归意有无间。芳草姑苏台下路，和泪看，小屏山。","dynasty":"宋代","title":"江神子/江城子和陈仁和韵"}
{"author":"辛弃疾","content":"玉漏声沉晓色回，五云绚彩映庭槐。持巾珠履搀称贺，飞鞚貂璫押赐来。黄菊尚迟三日约，碧桃已作十分开。洞天春色非人世，不记河第几回。","dynasty":"宋代","title":"寿朱文公"}
{"author":"辛弃疾","content":"弄影阑干，吹香岩谷。枝枝点点黄金粟。未堪收拾付薰炉，窗前且把离骚读。奴仆葵花，儿曹金菊。一秋风露清凉足。傍边只欠个姮娥，分明身在蟾宫宿。","dynasty":"宋代","title":"踏莎行·弄影阑干"}
{"author":"辛弃疾","content":"足音答答来，多在雪楼下。尚忆附爷耳，指问壁间画。","dynasty":"宋代","title":"哭㔶十五章其十一"}
{"author":"辛弃疾","content":"老来筋力上山迟，过眼风光自崛奇。拟放狂歌花已笑，正羞短发雪偏垂。谿山能破几緉屐，风雨连催十二时。且锁君诗怕飞去，从人唤我虎头痴。","dynasty":"宋代","title":"和人韵"}
{"author":"辛弃疾","content":"夜语南堂新瓦响，三更急雨珊珊。交情莫作细沙团。死生贫富际，试向此中看。记取他年耆旧传，与君名字牵连。清风一枕晚凉天。觉来还自笑，此梦倩谁圆。","dynasty":"宋代","title":"临江仙（诸葛元亮席上见和，再用韵）"}
{"author":"辛弃疾","content":"冷雁寒云渠有恨，春风自满余怀。更教无日不花开。未须愁菊尽，相次有梅来。多病近来浑止酒，小槽空压新醅。青山却自要安排。不须连日醉，且进两三杯。","dynasty":"宋代","title":"临江仙"}
{"author":"辛弃疾","content":"堂上谋臣帷幄，边头猛将干戈。天时地利与人和。燕可伐与曰可。此日楼台鼎鼐，他时剑履山河。都人齐和大风歌。管领群臣来贺。","dynasty":"宋代","title":"西江月·堂上谋臣帷幄"}
{"author":"辛弃疾","content":"行尽桑麻九曲天，更寻佳处可留连。如今归棹如掤箭，不似来时上水船。","dynasty":"宋代","title":"游武夷作棹歌呈晦翁十首其十"}
{"author":"辛弃疾","content":"寄我五云字，恰向酒边来。东风过尽归雁，不见客星回。闻道琐窗风月，更著诗翁杖履，合作雪堂猜。岁旱莫留客，霖雨要渠来。短檠灯，长剑铗，欲生苔。雕弓挂无用，照影落清杯。多病关心药，小摘亲鉏菜甲，老子正须哀。夜雨北窗竹，更倩野人栽。","dynasty":"宋代","title":"水调歌头（严子文同传安道和盟鸥韵，和以谢之辛弃疾）"}
{"author":"辛弃疾","content":"万事随缘无所为，万法皆空无所思。惟有一条生死路，古今来往更何疑。","dynasty":"宋代","title":"书停云壁"}
{"author":"辛弃疾","content":"被公惊倒瓢泉，倒流三峡词源泻。长安纸贵，流传一字，千金争舍。割肉怀归，先生自笑，又何廉也。但衔杯莫问，人间岂有，如孺子、长贫者。谁识稼轩心事，似风乎、舞雩之下。回头落日，苍茫万里，尘埃野马。更想隆中，卧龙千尺，高吟才罢。倩何人与问，雷鸣瓦釜，甚黄钟哑。","dynasty":"宋代","title":"水龙吟其二用瓢泉韵戏陈仁和兼简诸葛元亮，且督和词"}
{"author":"辛弃疾","content":"僧窗夜雨。茶鼎熏炉宜小住。却恨春风。勾引诗来恼杀翁。狂歌未可。且把一尊料理我。我到亡何。却听侬家陌上歌。","dynasty":"宋代","title":"减字木兰花（宿僧房有作）"}
{"author":"辛弃疾","content":"未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。","dynasty":"宋代","title":"浣溪沙（漫兴作）"}
{"author":"辛弃疾","content":"更能消，几番风雨？匆匆春又归去。惜春长怕花开早，何况落红无数。春且住，见说道，天涯芳草迷归路。怨春不语，算只有殷勤，画檐蛛网，镇日惹飞絮。长门事，准拟佳期又误，蛾眉曾有人妒。千金纵买相如赋，脉脉此情谁诉？君莫舞，君不见，玉环飞燕皆尘土。闲愁最苦，休去倚危栏，斜阳正在，烟柳断肠处。","dynasty":"宋代","title":"摸鱼儿淳熙己亥，自湖北漕移湖南，同官王正之置酒小山亭，为赋"}
{"author":"辛弃疾","content":"三径初成，鹤怨猿惊，稼轩未来。甚云山自许，平生意气；衣冠人笑，抵死尘埃。意倦须还，身闲贵早，岂为莼羹鲈脍哉。秋江上，看惊弦雁避，骇浪船回。东冈更葺茅斋。好都把轩窗临水开。要小舟行钓，先应种柳；疏篱护竹，莫碍观梅。秋菊堪餐，春兰可佩，留待先生手自栽。沉吟久，怕君恩未许，此意徘徊。","dynasty":"宋代","tags":"思归","title":"沁园春·带湖新居将成"}
{"author":"辛弃疾","content":"身世酒杯中。万事皆空。古来三五个英雄。雨打风吹何处是，汉殿秦宫。梦入少年丛。歌舞匆匆。老僧夜半误鸣钟。惊起西窗眠不得，卷地西风。","dynasty":"宋代","tags":"怀古伤今，感慨，忧国忧民","title":"浪淘沙·山寺夜半闻钟"}
{"author":"辛弃疾","content":"检校停云新种杉松，戏作。时欲作亲旧报书，纸笔偶为大风吹去，末章因及之。投老空山，万松手种，政尔堪叹。何日成阴，吾年有几，似见儿孙晚。古来池馆，云烟草棘，长使后人凄断。想当年良辰已恨，夜阑酒空人散。停云高处，谁知老子，万事不关心眼。梦觉东窗，聊复尔耳，起欲题书简。霎时风怒，倒翻笔砚，天也只教吾懒。又何事，催诗雨急，片云斗暗。","dynasty":"宋代","tags":"登高，眺远，山水，抒情","title":"永遇乐·投老空山"}
{"author":"辛弃疾","content":"欲上高楼去避愁，愁还随我上高楼。经行几处江山改，多少亲朋尽白头。归休去，去归休。不成人总要封侯？浮云出处元无定，得似浮云也自由。","dynasty":"宋代","tags":"抒怀，壮志未酬，愁苦，理理想","title":"鹧鸪天·欲上高楼去避愁"}
{"author":"辛弃疾","content":"连云松竹，万事从今足。拄杖东家分社肉，白酒床头初熟。西风梨枣山园，儿童偷把长竿。莫遣旁人惊去，老夫静处闲看。","dynasty":"宋代","tags":"农村，生活","title":"清平乐·检校山园书所见"}
{"author":"辛弃疾","content":"当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。","dynasty":"宋代","tags":"咏物，议论","title":"虞美人·赋虞美人草"}
{"author":"辛弃疾","content":"何人半夜推山去？四面浮云猜是汝。常时相对两三峰，走遍溪头无觅处。西风瞥起云横度，忽见东南天一柱。老僧拍手笑相夸，且喜青山依旧住。","dynasty":"宋代","tags":"大自然","title":"玉楼春·戏赋云山"}
{"author":"辛弃疾","content":"千古李将军，夺得胡儿马。李蔡为人在下中，却是封侯者。芸草去陈根，笕竹添新瓦。万一朝家举力田，舍我其谁也。","dynasty":"宋代","tags":"写人，怀古","title":"卜算子·千古李将军"}
{"author":"辛弃疾","content":"功名饱听儿童说。看公两眼明如月。万里勒燕然。老人书一编。玉阶方寸地。好趁风云会。他日赤松游。依然万户侯。","dynasty":"宋代","title":"菩萨蛮"}
{"author":"辛弃疾","content":"落日古城角，把酒劝君留。长安路远，何事风雪敝貂裘。散尽黄金身世，不管秦楼人怨，归计狎沙鸥。明夜扁舟去，和月载离愁。功名事，身未老，几时休。诗书万卷，致身须到古伊周。莫学班超投笔，纵得封侯万里，憔悴老边州。何处依刘客，寂寞赋登楼。","dynasty":"宋代","tags":"送别，友人","title":"水调歌头·落日古城角"}
{"author":"辛弃疾","content":"酒罢且勿起，重挽史君须。一身都是和气，别去意何如。我辈情钟休问，父老田头说尹，泪落独怜渠。秋水见毛发，千尺定无鱼。望清阙，左黄阁，右紫枢。东风桃李陌上，下马拜除书。屈指吾生余几，多病故人痛饮，此事正愁余。江湖有归雁，能寄草堂无。","dynasty":"宋代","title":"水调歌头（送太守王秉）"}
{"author":"辛弃疾","content":"更能消、几番风雨，匆匆春又归去。惜春长怕花开早，何况落红无数！春且住。见说道，天涯芳草无归路。怨春不语。算只有殷勤，画檐蛛网，尽日惹飞絮。长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞。君不见，玉环飞燕皆尘土！闲愁最苦。休去倚危栏，斜阳正在，烟柳断肠处。","dynasty":"宋代","title":"摸鱼儿淳熙已亥，自湖北漕移湖南，同官"}
{"author":"辛弃疾","content":"江摇病眼昏如雾。送愁直到津头路。归念乐天诗。人生足别离。云屏深夜语。梦到君知否。玉＿莫偷垂。断肠天不知。","dynasty":"宋代","title":"菩萨蛮"}
{"author":"辛弃疾","content":"清溪奔快。不管青山碍。千里盘盘平世界。更著溪山襟带。古今陵谷茫茫。市朝往往耕桑。此地居然形胜，似曾小小兴亡。","dynasty":"宋代","tags":"宋词精选，写景，山水，思索，人生","title":"清平乐·题上卢桥"}
{"author":"辛弃疾","content":"病绕梅花酒不空。齿牙牢在莫欺翁。恨无飞雪青松畔，却放疏花翠叶中。冰作骨，玉为容。当年宫额鬓云松。直须烂醉烧银烛，横笛难堪一再风。","dynasty":"宋代","title":"鹧鸪天（用韵赋梅。三山梅开时，犹有青叶盛，予时病齿）"}
{"author":"辛弃疾","content":"少日犹堪话别离，老来怕作送行诗。极目南云无过雁。君看，梅花也解寄相思。无限江山行未了。父老，不须和泪看旌旗。后会丁宁何日是？须记，春风十日放灯时。","dynasty":"宋代","title":"定风波　三山送卢国华提刑，约上元重来"}
{"author":"辛弃疾","content":"十里深窈窕，万瓦碧参差。青山屋上，流水屋下绿横溪。真得归来笑语，方是闲中风月，剩费酒边诗。点检歌舞了，琴罢更围棋。王家竹，陶家柳，谢家池。知君勋业未了，不是枕流时。莫向痴儿说梦，且作山人索价，颇怪鹤书迟。一事定嗔我，已办北山移。","dynasty":"宋代","title":"水调歌头·十里深窈窕"}
{"author":"辛弃疾","content":"水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。","dynasty":"宋代","title":"鹧鸪天（席上再用韵）"}
{"author":"辛弃疾","content":"春色饶君白发了，不妨倚绿偎红。翠鬟催唤出房栊。垂肩金缕窄，蘸甲宝杯浓。睡起鸳鸯飞燕子，门前沙暖泥融。画楼人把玉西东。舞低花外月，唱澈柳边风。","dynasty":"宋代","title":"临江仙·春色饶君白发了"}
{"author":"辛弃疾","content":"翰墨诸君久擅场。胸中书传许多香。苦无丝竹衔杯乐，却看龙蛇落笔忙。闲意思，老风光。酒徒今有几高阳。黄花不怯秋风冷，只怕诗人两鬓霜。","dynasty":"宋代","title":"鹧鸪天（席上吴子似诸友见和再用韵答之）"}
{"author":"辛弃疾","content":"贵贱偶然，浑似随风帘幌，篱落飞花。空使儿曹，马上羞面频遮。向空江、谁捐玉珮，寄离恨、应折疏麻。暮云多。佳人何处，数尽归鸦。侬家。生涯蜡屐，功名破甑，交友抟沙。往日曾论，渊明似胜卧龙些。记从来、人生行乐，休更问、日饮亡何。快堪呵。裁诗未稳，得酒良佳。","dynasty":"宋代","title":"玉蝴蝶叔高书来戒酒，用韵"}
{"author":"辛弃疾","content":"二十五轮清净观，上中下期春夏斋。本来欲造空虚地，那得许多缠绕来。","dynasty":"宋代","title":"读圆觉经"}
{"author":"辛弃疾","content":"岁月都将曲糵埋。","dynasty":"宋代","title":"句"}
{"author":"辛弃疾","content":"道人匡庐来，籍籍倾众耳。规摹小轩中，坐稳得坎止。慈云为谁出，法席应众启。招提隐山腹，深净端可喜。夜禅余机锋，文字入游戏。会有化人来，伽陀开短纸。","dynasty":"宋代","title":"关悟老住明教禅院"}
{"author":"辛弃疾","content":"我笑共工缘底怒。触断峨峨天一柱。补天又笑女娲忙，却将此石投闲处。野烟荒草路。先生柱杖来看汝。倚苍苔，摩挲试问，千古几风雨。长被儿童敲火苦。时有牛羊磨角去。霍然千丈翠岩屏，锵然一滴甘泉乳。结亭三四五。曾相暖热携歌舞。细思量，古来寒士，不遇有时遇。","dynasty":"宋代","title":"归朝欢（题晋臣敷文积翠岩）"}
{"author":"辛弃疾","content":"君听取，尺布尚堪缝。斗粟也堪舂。人间朋友犹能合，古来兄弟不相容。棣华诗，悲二叔，吊周公。长叹息、脊令原上急。重叹息、豆萁煎正泣。形则异，气应同。周家五世将军后，前江千载义居风。看明朝，丹凤诏，紫泥封。","dynasty":"宋代","title":"最高楼（闻前冈周氏旌表有期）"}
{"author":"辛弃疾","content":"官事未易了，且向酒边来。君如无我，问君怀抱向谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。五车书，千石饮，百遍才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。","dynasty":"宋代","title":"水调歌头（和赵景明知县韵）"}
{"author":"辛弃疾","content":"他乡异县老何堪，短发萧萧不胜簪。旋买一樽持自贺，病身安稳到江南。","dynasty":"宋代","title":"宿驿"}
{"author":"辛弃疾","content":"见说岷峨千古雪。都作岷峨山上石。君家右史老泉公，千金费尽勤收拾。一堂真石室。空庭更与添突兀。记当时，长编笔砚，日日云烟湿。野老时逢山鬼泣。谁夜持山去难觅。有人依样入明光，玉阶之下岩岩立。琅玕无数碧。风流不数平原物。欲重吟，青葱玉树，须倩子云笔。","dynasty":"宋代","title":"归朝欢（丁卯岁寄题眉山李参政石林）"}
{"author":"辛弃疾","content":"明月到今宵，长是不如人约。想见广寒宫殿，正云梳风掠。夜深休更唤笙歌，檐头雨声恶。不是小山词就，这一场寥索。","dynasty":"宋代","tags":"中秋节，写雨，抒情","title":"好事近·中秋席上和王路钤"}
{"author":"辛弃疾","content":"不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。","dynasty":"宋代","tags":"宋词精选，咏物，托志","title":"浪淘沙·赋虞美人草"}
{"author":"辛弃疾","content":"开山径得石壁，因名曰苍壁。事出望外，意天之所赐邪，喜而赋。左手把青霓，右手挟明月。吾使丰隆前导，叫开阊阖。周游上下，径入寥天一。览玄圃，万斛泉，千丈石。钧天广乐，燕我瑶之席。帝饮予觞甚乐，赐汝苍壁。嶙峋突兀，正在一丘壑。余马怀，仆夫悲，下恍惚。","dynasty":"宋代","tags":"抒情，怀才不遇，壮志未酬","title":"千年调·左手把青霓"}
{"author":"辛弃疾","content":"花月赏心天，抬举多情诗客。取次锦袍须贳，爱春醅浮雪。黄鹂何处故飞来，点破野云白。一点暗红犹在，正不禁风色。","dynasty":"宋代","title":"好事近"}
{"author":"辛弃疾","content":"君如梁上燕。妾如手中扇。团团青影双双伴。秋来肠欲断。黄昏泪眼。秋来肠欲断。青山隔岸。但咫尺、如天远。病来只谢傍人劝。龙华三会愿。龙华三会愿。","dynasty":"宋代","title":"东坡引·君如梁上燕"}
{"author":"辛弃疾","content":"贤愚相去，算其间能几。差以毫厘缪千里。细思量义利，舜跖之分，孳孳者，等是鸡鸣而起。味甘终易坏，岁晚还知，君子之交淡如水。一饷聚飞蚊，其响如雷，深自觉、昨非今是。羡安乐窝中泰和汤，更剧饮，无过半醺而已。","dynasty":"宋代","tags":"抒情，回忆，人生","title":"洞仙歌·丁卯八月病中作"}
{"author":"辛弃疾","content":"曾与东山约。为鯈鱼、从容分得，清泉一勺。堪笑高人读书处，多少松窗竹阁。甚长被、游人占却。万卷何言达时用，士方穷、早与人同乐。新种得，几花药。山头怪石蹲秋鹗。俯人间、尘埃野马，孤撑高攫。拄杖危亭扶未到，已觉云生两脚。更换却、朝来毛发。此地千年曾物化，莫呼猿、且自多招鹤。吾亦有，一丘壑。","dynasty":"宋代","title":"贺新郎其五题君用山园"}
{"author":"辛弃疾","content":"八旬庆会，人间盛事，齐劝一杯春酿。胭脂小字点眉间，犹记得、旧时宫样。彩衣更著，功名富贵，直过太公以上。大家著意记新词，遇著个、十字便唱。","dynasty":"宋代","title":"鹊桥仙（为岳母庆八十）"}
{"author":"辛弃疾","content":"山共水。美满一千余里。不避晓行并早起。此情都为你。不怕与人忧＿。只怕被人调戏。因甚无个阿鹊地。没工夫说里。","dynasty":"宋代","title":"谒金门（和陈提干）"}
{"author":"辛弃疾","content":"水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。","dynasty":"宋代","title":"鹧鸪天（席上再用韵）"}
{"author":"辛弃疾","content":"姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。","dynasty":"宋代","title":"柳梢青（赋牡丹）"}
{"author":"辛弃疾","content":"莫向城头听漏点。说与行人，默默情千万。总是离愁无近远。人间儿女空恩怨。锦绣心胸冰雪面。旧日诗名，会道空梁燕。倾盖未偿平日愿。一杯早唱阳关劝。","dynasty":"宋代","title":"蝶恋花（用赵文鼎提举送李正这提刑韵送赵元英）"}
{"author":"辛弃疾","content":"瘴雨蛮烟，十年梦、尊前休说。春正好、故园桃李，待君花发。儿女灯前和泪拜，鸡豚社里归时节。看依然、舌在齿牙牢，心如铁。治国手，封侯骨。腾汗漫，排阊阖。待十分做了，诗书勋业。常日念君归去好，而今却恨中年别。笑江头、明月更多情，今宵缺。","dynasty":"宋代","title":"满江红（送汤朝美自便归金坛）"}
{"author":"辛弃疾","content":"盗跖傥名丘，孔子还名跖。跖圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。","dynasty":"宋代","title":"卜算子（饮酒败德）"}
{"author":"辛弃疾","content":"自古蛾眉嫉者多，须防按剑向随和。此身更似沧浪水，听取当年孺子歌。","dynasty":"宋代","title":"再用韵"}
{"author":"辛弃疾","content":"河豚挟鸩毒，杀人一脔足。蒌蒿或济之，赤心置人腹。方其在野中，卫青混奴仆。及登君子堂，园绮成骨肉。暴乾及为脯，拳曲蝟毛缩。寄君频咀嚼，去翳如折屋。","dynasty":"宋代","title":"蒌蒿宜作河豚羹"}
{"author":"辛弃疾","content":"香浮乳酪玻璃碗。年年醉里尝新惯。何物比春风。歌唇一点红。江湖清梦断。翠笼明光殿。万颗写轻匀。低头愧野人。","dynasty":"宋代","title":"菩萨蛮（坐中赋樱桃）"}
{"author":"辛弃疾","content":"唤起子陆子，经德问何如。万锺於我何有，不负古人书。闻道千章松桂，剩有四时柯叶，霜雪岁寒馀。此是瑱山境，还似象山无。耕也馁，学也禄，孔子徒。青衫毕竟升斗，此意正关渠。天地清宁高下，日月东西寒暑，何用著工夫。两字君勿惜，借我榜吾庐。","dynasty":"宋代","title":"水调歌头·唤起子陆子"}
{"author":"辛弃疾","content":"牡丹比得谁颜色。似宫中、太真第一。渔阳鼙鼓边风急。人在沈香亭北。买栽池馆多何益。莫虚把、千金抛掷。若教解语倾人国。一个西施也得。","dynasty":"宋代","title":"杏花天（嘲牡丹）"}
{"author":"辛弃疾","content":"妙手都无斧凿瘢。饱参佳处却成颦。恰如春入浣花村。笔墨今宵光有艳，管弦从此悄无言。主人席次两眉轩。","dynasty":"宋代","title":"浣溪沙"}
{"author":"辛弃疾","content":"红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。","dynasty":"宋代","title":"卜算子（荷花）"}
{"author":"辛弃疾","content":"谁咏寒枝入国风，广文官冷更诗穷。偶随岸柳春先觉，试比山樊韵不同。十顷清风明月外，一杯疏影暗香中。遥知一夜相思后，铁石心肠也恼翁。","dynasty":"宋代","title":"和吴克明"}
{"author":"辛弃疾","content":"九衢中，杯逐马，带随车。问谁解、爱惜琼华。何如竹外，静听窣窣蟹行沙。自怜是，海山头，种玉人家。纷如斗，娇如舞，才整整，又斜斜。要图画，还我渔蓑。冻吟应笑，羔儿无分谩煎茶。起来极目，向弥茫、数尽归鸦。","dynasty":"宋代","title":"上西平（会稽秋风亭观雪）"}
{"author":"辛弃疾","content":"万事云烟忽过，百年蒲柳先衰。而今何事最相宜？宜醉宜游宜睡。早趁催科了纳，更量出入收支。乃翁依旧管些儿，管竹管山管水。","dynasty":"宋代","title":"西江月其二以家事付儿曹，示之"}
{"author":"辛弃疾","content":"手种门前乌桕树，而今千尺苍苍。田园只是旧耕桑。杯盘风月夜，箫鼓子孙忙。七十五年无事客，不妨两鬓如霜。绿窗剗地调红妆。更从今日醉，三万六千场。","dynasty":"宋代","title":"临江仙·手种门前乌桕树"}
{"author":"辛弃疾","content":"茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。(亡通：无)","dynasty":"宋代","tags":"宋词三百首，小学古诗，初中古诗，向往，乡村，生活","title":"清平乐·村居"}
{"author":"辛弃疾","content":"江头醉倒山公。月明中。记得昨宵归路、笑儿童。溪欲转。山已断。两三松。一段可怜风月、欠诗翁。","dynasty":"宋代","title":"乌夜啼·江头醉倒山公"}
{"author":"辛弃疾","content":"八万四千偈后，更谁妙语披襟。纫兰结佩有同心。唤取诗翁来饮。镂玉裁冰著句，高山流水知音。胸中不受一尘侵。却怕灵均独醒。","dynasty":"宋代","title":"清平乐其四和赵晋臣敷文赋秋水瀑泉"}
{"author":"辛弃疾","content":"人言我不如公。酒频中。更把平生湖海、问儿童。千尺蔓。云叶乱。系长松。却笑一身缠绕、似衰翁。","dynasty":"宋代","title":"乌夜啼·人言我不如公"}
{"author":"辛弃疾","content":"胶胶扰扰几时休。一出山来不自由。秋水观中山月夜，停云堂下菊花秋。随缘道理应须会，过分功名莫强求。先自一身愁不了，那堪愁上更添愁。","dynasty":"宋代","title":"瑞鹧鸪其三"}
{"author":"辛弃疾","content":"姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。","dynasty":"宋代","title":"柳梢青（赋牡丹）"}
{"author":"辛弃疾","content":"燕子几曾归去。只在翠岩深处。重到画梁间，谁与旧巢为主。深许。深许。闻道凤凰来住。","dynasty":"宋代","title":"如梦令（赋梁燕）"}
{"author":"辛弃疾","content":"一柱中擎远碧，两峰旁倚高寒。横陈削就短长山。莫把一分增减。我望云烟目断，人言风景天慳。被公诗笔尽追还。更上层楼一览。","dynasty":"宋代","title":"西江月·一柱中擎远碧"}
{"author":"辛弃疾","content":"渡江天马南来，几人真是经纶手？长安父老，新亭风景，可怜依旧！夷甫诸人，神州沉陆，几曾回首！算平戎万里，功名本是，真儒事、君知否？况有文章山斗，对桐阴、满庭清昼。当年堕地，而今试看，风云奔走。绿野风尘，平章草木，东山歌酒。待他年整顿乾坤事了，为先生寿。","dynasty":"宋代","title":"水龙吟其一为韩南涧尚书甲辰岁寿"}
{"author":"辛弃疾","content":"衰草残阳三万顷。不算飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。","dynasty":"宋代","title":"蝶恋花·衰草残阳三万顷"}
{"author":"辛弃疾","content":"头白齿牙缺，君勿笑衰翁。无穷天地今古，人在四之中。臭腐神奇俱尽，贵贱贤愚等耳，造物也儿童。老佛更堪笑，谈妙说虚空。坐堆＿，行答飒，立龙钟。有时三盏两盏，淡酒醉蒙鸿。四十九年前事，一百八盘狭路，拄杖倚墙东。老境何所似，只与少年同。","dynasty":"宋代","title":"水调歌头（元日投宿博山寺，见者惊叹其老）"}
{"author":"辛弃疾","content":"风雨催春寒食近，平原一片丹青。溪边唤渡柳边行。花飞蝴蝶乱，桑嫩野蚕生。绿野先生闲袖手，却寻诗酒功名。未知明日定阴晴。今宵成独醉，却笑众人醒。","dynasty":"宋代","title":"临江仙（即席和韩南涧韵）"}
{"author":"辛弃疾","content":"尘土西风，便无限、凄凉行色。还记取、明朝应恨，今宵轻别。珠泪争垂华烛暗，雁行中断哀筝切。看扁舟、幸自涩清溪，休催发。白首路，长亭仄。千树柳，千丝结。怕行人西去，棹歌声阕。黄卷莫教诗酒污，玉阶不信仙凡隔。但从今、伴我又随君，佳哉月。","dynasty":"宋代","title":"满江红其四和杨民瞻送祐之弟还侍浮梁"}
{"author":"辛弃疾","content":"翠屏罗幕遮前后。舞袖翻长寿。紫髯冠佩御炉香。看取明年归奉、万年觞。今宵池上蟠桃席。咫尺长安日。宝烟飞焰万花浓。试看中间白鹤、驾仙风。","dynasty":"宋代","title":"虞美人（赵文鼎生日）"}
{"author":"辛弃疾","content":"衰草残阳三万顷。不逢飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。","dynasty":"宋代","title":"蝶恋花（送祐之弟）"}
{"author":"辛弃疾","content":"少日尝闻。富不如贫。贵不如、贱者长存。由来至乐，总属闲人。且饮瓢泉，弄秋水，看停云。岁晚情亲。老语弥真。记前时、劝我殷勤。都休殢酒，也莫论文。把相牛经，种鱼法，教儿孙。","dynasty":"宋代","title":"行香子　博山戏呈赵昌甫、韩仲止"}
{"author":"辛弃疾","content":"看灯元是菩提叶。依然曾说菩提法。法似一灯明。须叟千万灯。灯边花更满。谁把空花散。说与病维摩。而今天女歌。赵茂中扶病携歌者来。","dynasty":"宋代","title":"菩萨蛮·看灯元是菩提叶"}
{"author":"辛弃疾","content":"落星万点，一天宝焰下层霄。人间叠作仙鳌。最爱金连侧畔，红粉袅花梢。更鸣鼍击鼓，喷玉吹箫。曲江画桥。记花月、可怜宵。想见闲愁未了，宿酒才消。东风摇荡，似杨柳、十五女儿腰。人共柳、那个无聊。","dynasty":"宋代","title":"婆罗门引·落星万点"}
{"author":"辛弃疾","content":"春酒频开赤印灰，一尊忘我更忘骸。青山只隔二三里，恰似高人呼不来。","dynasty":"宋代","title":"信笔再和二首"}
{"author":"辛弃疾","content":"敧枕婆娑两鬓霜。起听檐溜碎喧江。那边云筋销啼粉，这里车轮转别肠。诗酒社，水云乡。可堪醉墨几淋浪。画图恰似归家梦，千里河山寸许长。","dynasty":"宋代","tags":"送别，思乡，生活","title":"鹧鸪天·送元济之归豫章"}
{"author":"辛弃疾","content":"贵贱偶然，浑似随风帘幌，篱落飞花。空使儿曹，马上羞面频遮。向空江、谁捐玉珮，寄离恨、应折疏麻。暮云多。佳人何处，数尽归鸦。侬家。生涯蜡屐，功名破甑，交友抟沙。往日曾论，渊明似胜卧龙些。记从来、人生行乐，休更问、日饮亡何。快堪呵。裁诗未稳，得酒良佳。","dynasty":"宋代","title":"玉蝴蝶叔高书来戒酒，用韵"}
{"author":"辛弃疾","content":"金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拚却今宵无梦。","dynasty":"宋代","title":"西江月（木犀）"}
{"author":"辛弃疾","content":"珠玉作泥沙，山谷量牛马。试上累累丘垅看，谁是强梁者。水浸浅深帘，山压高低瓦。山水朝来笑问人，翁早去声归来也。","dynasty":"宋代","title":"卜算子"}
{"author":"辛弃疾","content":"折尽荼蘼，尚留得、一分春色。还记取、青梅如弹，共伊同摘。少日对花昏醉梦，而今醒眼看风月。恨牡丹、笑我倚东风，形如雪。人渐远，君休说。榆荚阵，菖蒲药。算不因风雨，只因鶗鴂。老冉冉兮花共柳，是栖栖者蜂和蝶。也不因、春去有闲愁，因离别。","dynasty":"宋代","title":"满江红"}
{"author":"辛弃疾","content":"旌旗依旧长亭路。尊前试点莺花数。何处捧心颦。人间别样春。功名君自许。少日闻鸡舞。诗句到梅花。春风十万家。","dynasty":"宋代","title":"菩萨蛮·旌旗依旧长亭路"}
{"author":"辛弃疾","content":"草梢出水已无多，村路弥漫奈雨何。水底有桥桥有月，只今平地怕风波。","dynasty":"宋代","title":"江山庆云桥"}
{"author":"辛弃疾","content":"东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。","dynasty":"宋代","tags":"宋词三百首，婉约，元宵节，写人","title":"青玉案·元夕"}
{"author":"辛弃疾","content":"陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。山远近，路横斜，青旗沽酒有人家。城中桃李愁风雨，春在溪头荠菜花。","dynasty":"宋代","tags":"早春，乡村，忧国忧民","title":"鹧鸪天·陌上柔桑破嫩芽"}
{"author":"辛弃疾","content":"一川松竹任横斜，有人家，被云遮。雪后疏梅，时见两三花。比着桃源溪上路，风景好，不争些。　　旗亭有酒径须赊，晚寒些，怎禁他。醉里匆匆，归骑自随车。白发苍颜吾老矣，只此地，是生涯。","dynasty":"宋代","title":"江神子　博山道中书王氏壁"}
{"author":"辛弃疾","content":"天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩卢，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。","dynasty":"宋代","tags":"写雪","title":"满江红·和范先之雪"}
{"author":"辛弃疾","content":"曾与东山约。为倏鱼、从容分得，清泉一勺。堪笑高人读书处，多少松窗竹阁。甚长被、游人占却。万卷何言达时用，士方穷、早去声与人同乐。新种得，几花药。山头怪石蹲秋鹗。俯人间、尘埃野马，孤撑高攫。拄杖危亭扶未到，已觉云生两脚。更换却、朝来毛发。此地千年曾物化，莫呼猿、且自多招鹤。吾亦有，一丘壑。","dynasty":"宋代","title":"贺新郎（题君用山园）"}
{"author":"辛弃疾","content":"汉节东南，看驷马、光华周道。须信是、七闽还有，福星来到。庭草自生心意足，榕阴不动秋光好。问不知，何处著君侯，蓬莱岛。还自笑，人今老。空有恨，萦怀抱。记江湖十载，厌持旌纛。濩落我材无所用，易除殆类无根潦。但欲搜、好语谢新词，羞琼报。","dynasty":"宋代","title":"满江红其六和卢国华"}
{"author":"辛弃疾","content":"是是非非好读书，莫将名实自相诬。由来废冢谁为者，诗礼相传大小儒。","dynasty":"宋代","title":"再用儒字韵二首"}
{"author":"辛弃疾","content":"日日闲看燕子飞。旧巢新垒画帘低。玉历今朝推戊已，住衔泥。先自春光留不住，那堪更著子规啼。一阵晚香吹不断，落花溪。","dynasty":"宋代","title":"添字浣溪沙"}
{"author":"辛弃疾","content":"君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。","dynasty":"宋代","title":"菩萨蛮·君家玉雪花如屋"}
{"author":"辛弃疾","content":"何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。","dynasty":"宋代","tags":"宋词三百首，初中古诗，豪放，咏史怀古，爱国，典故，讽刺","title":"南乡子·登京口北固亭有怀"}
{"author":"辛弃疾","content":"君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。","dynasty":"宋代","title":"菩萨蛮·君家玉雪花如屋"}
{"author":"辛弃疾","content":"春色如愁，行云带雨才归。春意长闲，游丝尽日低飞。闲愁几许，更晚风、特地吹衣。小窗人静，棋声似解重围。光景难携。任他鶗鴂芳菲。细数从前，不应诗酒皆非。知音弦断，笑渊明、空抚馀徽。停杯对影，待邀明月相依。","dynasty":"宋代","title":"新荷叶"}
{"author":"辛弃疾","content":"夜深残月过山房。睡觉北窗凉。起绕中庭独步，一天星斗文章。朝来客话，山林钟鼎，那处难忘。君向沙头细问，白鸥知我行藏。","dynasty":"宋代","title":"朝中措"}
{"author":"辛弃疾","content":"小亭独酌兴悠哉，忽有清愁到酒杯。四面青山围欲合，不知愁自那边来。","dynasty":"宋代","title":"鹤鸣亭独饮"}
{"author":"辛弃疾","content":"住世都无菩萨行，仙家风骨精神。寿如山岳福如云。金花汤沐诰，竹马绮罗群。更愿升平添喜事，大家祷祝殷勤。明年此地庆佳辰。一杯千岁酒，重拜太夫人。","dynasty":"宋代","title":"临江仙（为岳母寿）"}
{"author":"辛弃疾","content":"河豚挟鸩毒，杀人一脔足。蒌蒿或济之，赤心置人腹。方其在野中，卫青混奴仆。及登君子堂，园绮成骨肉。暴乾及为脯，拳曲蝟毛缩。寄君频咀嚼，去翳如折屋。","dynasty":"宋代","title":"蒌蒿宜作河豚羹"}
{"author":"辛弃疾","content":"樽俎风流有几人。当年未遇已心亲。金陵种柳欢娱地，庾岭逢梅寂寞滨。樽似海，笔如神。故人南北一般春。玉人好把新妆样，淡画眉儿浅注唇。","dynasty":"宋代","title":"鹧鸪天"}
{"author":"辛弃疾","content":"万里＿浮云，一喷空凡马。叹息曹瞒老骥诗，伏枥如公者。山鸟哢窥檐，野鼠饥翻瓦。老我痴顽合住山，此地菟裘也。","dynasty":"宋代","title":"卜算子"}
{"author":"辛弃疾","content":"青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。","dynasty":"宋代","tags":"送别，抒怀，壮志难酬","title":"送湖南部曲"}
{"author":"辛弃疾","content":"小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。","dynasty":"宋代","title":"临江仙"}
{"author":"辛弃疾","content":"十里深窈窕，万瓦碧参差。青山屋上，流水屋下绿横溪。真得归来笑语，方是闲中风月，剩费酒边诗。点检歌舞了，琴罢更围棋。王家竹，陶家柳，谢家池。知君勋业未了，不是枕流时。莫向痴儿说梦，且作山人索价，颇怪鹤书迟。一事定嗔我，已办北山移。","dynasty":"宋代","title":"水调歌头其四题晋臣真得归、方是闲二堂"}
{"author":"辛弃疾","content":"阑干四面山无数。供望眼、朝与暮。好风催雨过山来，吹尽一帘烦暑。纱厨如雾，簟纹如水，别有生凉处。冰肌不受铅华污。更旎旎、真香聚。临风一曲最妖娇，唱得行人且住。藕花都放，木犀开后，待与剩鸾去。","dynasty":"宋代","title":"御街行（无题）"}
{"author":"辛弃疾","content":"这里裁诗话别离。那边应是望归期。人言心急马行迟。去雁无凭传锦字，春泥抵死污人衣。海棠过了有荼。","dynasty":"宋代","title":"浣溪沙·这里裁诗话别离"}
{"author":"辛弃疾","content":"花知否，花一似何郎。又似沈东阳。瘦棱棱地天然白，冷清清地许多香。笑东君，还又向，北枝忙。著一阵、霎时间底雪。更一个、缺些儿底月。山下路，水边墙。风流怕有人知处，影儿守定竹旁厢。且饶他，桃李趁，少年场。","dynasty":"宋代","title":"最高楼（客有败棋者，代赋梅）"}
{"author":"辛弃疾","content":"论公耆德旧宗英。吴季子、百馀龄。奉使老於行。更看舞、听歌最精。须同卫武，九十入相，绿竹自青青。富贵出长生。记门外、清溪姓彭。","dynasty":"宋代","title":"太常引·论公耆德旧宗英"}
{"author":"辛弃疾","content":"千丈悬崖削翠，一川落日熔金。白鸥来往本无心。选甚风波一任。别浦鱼肥堪脍，前村酒美重斟。千年往事已沈沈。闲管兴亡则甚。","dynasty":"宋代","title":"西江月渔父词"}
{"author":"辛弃疾","content":"高架金茎照水寒，累累小摘便堆盘。喜君不酿凉州酒，来救衰翁舌本乾。","dynasty":"宋代","title":"赋葡萄"}
{"author":"辛弃疾","content":"野棠花落，又匆匆过了，清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。闻道绮陌东头，行人长见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发？","dynasty":"宋代","tags":"婉约，游子，思念，爱情","title":"念奴娇·书东流村壁"}
{"author":"辛弃疾","content":"四坐且勿语，听我醉中吟。池塘春草未歇，高树变鸣禽。鸿雁初飞江上，蟋蟀还来床下，时序百年心。谁要卿料理，山水有清音。欢多少，歌长短，酒浅深。而今已不如昔，后定不如今。闲处直须行乐，良夜更教秉烛，高曾惜分阴。白发短如许，黄菊倩谁簪。","dynasty":"宋代","title":"水调歌头（醉吟）"}
{"author":"辛弃疾","content":"牡丹比得谁颜色。似宫中、太真第一。渔阳鼙鼓边风急。人在沈香亭北。买栽池馆多何益。莫虚把、千金抛掷。若教解语倾人国。一个西施也得。","dynasty":"宋代","title":"杏花天（嘲牡丹）"}
{"author":"辛弃疾","content":"吾拟乞归，犬子以田产未置止我，赋此骂之。吾衰矣，须富贵何时？富贵是危机。暂忘设醴抽身去，未曾得米弃官归。穆先生，陶县令，是吾师。待葺个园儿名“佚老”，更作个亭儿名“亦好”，闲饮酒，醉吟诗。千年田换八百主，一人口插几张匙？便休休，更说甚，是和非！","dynasty":"宋代","tags":"想象，生活，归隐","title":"最高楼·吾衰矣"}
{"author":"辛弃疾","content":"亭上秋风，记去年袅袅，曾到吾庐。山河举目虽异，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。故人书报，莫因循、忘却蓴鲈。谁念我，新凉灯火，一编太史公书。","dynasty":"宋代","tags":"写雨，退隐","title":"汉宫春·会稽秋风亭观雨"}
{"author":"辛弃疾","content":"何物能令公怒喜？山要人来，人要山无意。恰似哀筝弦下齿，千情万意无时已。自要溪堂韩作记，今代机云，好语花难比。老眼狂花空处起，银钩未见心先醉。","dynasty":"宋代","tags":"赠友，生活，心情，希望","title":"蝶恋花·何物能令公怒喜"}
{"author":"辛弃疾","content":"日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。","dynasty":"宋代","tags":"离别，豪迈，典故，劝勉","title":"水调歌头·送杨民瞻"}
{"author":"辛弃疾","content":"记得同烧此夜香。人在回廊。月在回廊。而今独自睚昏黄。行也思量。坐也思量。锦字都来三两行。千断人肠。万断人肠。雁儿何处是仙乡。来也恓惶。去也恓惶。","dynasty":"宋代","title":"一剪梅"}
{"author":"辛弃疾","content":"万事云烟忽过，一身蒲柳先衰。而今何事最相宜，宜醉宜游宜睡。早趁催科了纳，更量出入收支。乃翁依旧管些儿，管竹管山管水。","dynasty":"宋代","tags":"退隐，抒怀，愤懑","title":"西江月·示儿曹以家事付之/西江月·万事云烟忽过"}
{"author":"辛弃疾","content":"桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。草草杯盘不要收。才晓便扶头。","dynasty":"宋代","tags":"春游，惜春","title":"武陵春·桃李风前多妩媚"}
{"author":"辛弃疾","content":"近来愁似天来大，谁解相怜。谁解相怜。又把愁来做个天。都将今古无穷事，放在愁边。放在愁边。却自移家向酒泉。","dynasty":"宋代","tags":"讽刺，不满","title":"丑奴儿·近来愁似天来大"}
{"author":"辛弃疾","content":"少日春风满眼，而今秋叶辞柯。便好消磨心下事，莫忆寻常醉后歌。可怜白发多。明日扶头颠倒，倩谁伴舞婆娑。我定思君拼瘦损，君不思兮可奈何。天寒将息呵。","dynasty":"宋代","tags":"理想，壮志难酬，愤懑","title":"破阵子·赠行"}
{"author":"辛弃疾","content":"松冈避暑，茅檐避雨，闲去闲来几度？醉扶怪石看飞泉，又却是、前回醒处。东家娶妇，西家归女，灯火门前笑语。酿成千顷稻花香，夜夜费、一天风露。","dynasty":"宋代","tags":"农村，生活，抒情，壮志难酬","title":"鹊桥仙·己酉山行书所见"}
{"author":"辛弃疾","content":"金谷无烟宫树绿，嫩寒生怕春风。博山微透暖薰笼。小楼春色里，幽梦雨声中。别浦鲤鱼何日到，锦书封恨重重。海棠花下去年逢。也应随分瘦，忍泪觅残红。","dynasty":"宋代","tags":"春天，抒情，愁思","title":"临江仙·金谷无烟宫树绿"}
{"author":"辛弃疾","content":"贤愚相去，算其间能几。差以毫厘缪千里。细思量义利，舜跖之分，孳孳者，等是鸡鸣而起。味甘终易坏，岁晚还知，君子之交淡如水。一饷聚飞蚊，其响如雷，深自觉、昨非今是。羡安乐窝中泰和汤，更剧饮，无过半醺而已。","dynasty":"宋代","tags":"抒情，回忆，人生","title":"洞仙歌·丁卯八月病中作"}
{"author":"辛弃疾","content":"进退存亡，行藏用舍。小人请学樊须稼。衡门之下可栖迟，日之夕矣□□下。去卫灵公，遭桓司马。东西南北之人也。长沮桀溺耦而耕，丘何为是栖栖者。","dynasty":"宋代","title":"踏莎行（赋稼轩，集经句）"}
{"author":"辛弃疾","content":"上界足官府，公是地行仙。青毡剑履旧物，玉立侍天颜。莫怪新来白发，恐是当年柱下，道德五千言。南涧旧活计，猿鹤且相安。歌秦缶，宝康瓠，世皆然。不知清庙钟磬，零落有谁编。堪笑行藏用舍，试问山林钟鼎，底事有亏全。再拜荷公赐，双鹤一千年。","dynasty":"宋代","title":"水调歌头（和德和上南涧韵）"}
{"author":"辛弃疾","content":"拄杖重来约。对东风、洞庭张乐，满空箫勺。巨海拔犀头角出，来向此山高阁。尚两两、三三前却。老我伤怀登临际，问何方、可以平哀乐。唯酒是，万金药。劝君且作横空鹗。便休论、人间腥腐，纷纷乌攫。九万里风斯在下，翻覆云头雨脚。更直上、崑崙濯发。好卧长虹陂十里，是谁言、听取双黄鹤。推翠影，浸云壑。","dynasty":"宋代","title":"贺新郎·拄杖重来约"}
{"author":"辛弃疾","content":"病绕梅花酒不空。齿牙牢在莫欺翁。恨无飞雪青松畔，却放疏花翠叶中。冰作骨，玉为容。当年宫额鬓云松。直须烂醉烧银烛，横笛难堪一再风。","dynasty":"宋代","title":"鹧鸪天（用韵赋梅。三山梅开时，犹有青叶盛，予时病齿）"}
{"author":"辛弃疾","content":"花好处，不趁绿衣郎。缟袂立斜阳。面皮儿上因谁白，骨头儿里几多香。尽饶他，心似铁，也须忙。甚唤得、雪来白倒雪。更唤得，月来香杀月。谁立马，更窥墙。将军止渴山南畔，相公调鼎殿东厢。忒高才，经济地，战争场。","dynasty":"宋代","title":"最高楼·花好处"}
{"author":"辛弃疾","content":"一片归心拟乱云。春来谙尽恶黄昏。不堪向晚檐前雨，又待今宵滴梦魂。炉烬冷，鼎香氛。酒寒谁遣为重温。何人柳外横双笛，客耳那堪不忍闻。","dynasty":"宋代","title":"鹧鸪天"}
{"author":"辛弃疾","content":"疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。","dynasty":"宋代","tags":"咏物，梅花，抒怀","title":"念奴娇·梅"}
{"author":"辛弃疾","content":"是非得失两茫茫，闲把遗书细较量。掩卷古人堪笑处，起来摩腹步长廊。","dynasty":"宋代","title":"读书"}
{"author":"辛弃疾","content":"西湖万顷，楼观矗千门。春风路，红堆锦，翠连云。俯层轩。风月都无际。荡空蔼，开绝境，云梦泽，饶八九，不须吞。翡翠明珰，争上金堤去，勃窣媻姗。看贤王高会，飞盖入云烟。白鹭振振，鼓咽咽。记风流远，更休作，嬉游地，等闲看。君不见，韩献子，晋将军，赵孤存。千载传忠献，两定策，纪元勋。孙又子，方谈笑，整乾坤。直使长江如带，依前是、保赵须韩。伴皇家快乐，长在玉津边。只在南园。","dynasty":"宋代","title":"六州歌头"}
{"author":"辛弃疾","content":"手种门前乌桕树，而今千尺苍苍。田园只是旧耕桑。杯盘风月夜，箫鼓子孙忙。七十五年无事客，不妨两鬓如霜。绿窗剗地调红妆。更从今日醉，三万六千场。","dynasty":"宋代","title":"临江仙·手种门前乌桕树"}
{"author":"辛弃疾","content":"木末翠楼出，诗眼巧安排。天公一夜，削出四面玉崔嵬。畴昔此山安在，应为先生见挽，万马一时来。白鸟飞不尽，却带夕阳回。劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。","dynasty":"宋代","title":"水调歌头·木末翠楼出"}
{"author":"辛弃疾","content":"此身长健。还却功名愿。枉读平生三万卷。满酌金杯听劝。男儿玉带金鱼。能消几许诗书。料得今宵醉也，两行红袖争扶。","dynasty":"宋代","title":"清平乐（寿道夫）"}
{"author":"辛弃疾","content":"叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？","dynasty":"宋代","tags":"豪放，山水，抒情","title":"沁园春·灵山斋庵赋时筑偃湖未成"}
{"author":"辛弃疾","content":"一榻清风殿影凉，涓涓流水响回廊。千章云木钩辀叫，十里溪风稏香。冲急雨，趁斜阳，山园细路转微茫。倦途却被行人笑：只为林泉有底忙！","dynasty":"宋代","tags":"农村，生活，隐居，闲适","title":"鹧鸪天·鹅湖寺道中"}
{"author":"辛弃疾","content":"药名招婺源马荀仲游雨岩。马善医。山路风来草木香。雨余凉意到胡床。泉石膏肓吾已甚，多病，提防风月费篇章。孤负寻常山简醉，独自，故应知子草玄忙。湖海早知身汗漫，谁伴？只甘松竹共凄凉。","dynasty":"宋代","tags":"友情，孤独，抒怀，怀才不遇","title":"定风波·山路风来草木香"}
{"author":"辛弃疾","content":"补陀大士虚空，翠岩谁记飞来处。蜂房万点，似穿如碍，玲珑窗户。石髓千年，已垂未落，嶙峋冰柱。有怒涛声远，落花香在，人疑是、桃源路。又说春雷鼻息，是卧龙、弯环如许。不然应是，洞庭张乐，湘灵来去。我意长松，倒生阴壑，细吟风雨。竟茫茫未晓。只应白发，是开山祖。","dynasty":"宋代","title":"水龙吟·补陀大士虚空"}
{"author":"辛弃疾","content":"不向长安路上行。却教山寺厌逢迎。味无味处求吾乐，材不材间过此生。宁作我，岂其卿。人间走遍却归耕。一松一竹真朋友，山鸟山花好弟兄。","dynasty":"宋代","tags":"写景，抒情，怀才不遇，积怨","title":"鹧鸪天·博山寺作"}
{"author":"辛弃疾","content":"破屋那堪急雨淋，且欣断港运篙深。老农定向中宵望，太岁今年合守心。","dynasty":"宋代","title":"和李都统诗"}
{"author":"辛弃疾","content":"谁向椒盘簪彩胜。整整韶华，争上春风鬓。往日不堪重记省。为花长把新春恨。春未来时先借问。晚恨开迟，早又飘零近。今岁花期消息定。只愁风雨无凭准。","dynasty":"宋代","title":"蝶恋花戊申元日立春席间作"}
{"author":"辛弃疾","content":"身世酒杯中。万事皆空。古来三五个英雄。雨打风吹何处是，汉殿秦宫。梦入少年丛。歌舞匆匆。老僧夜半误鸣钟。惊起西窗眠不得，卷地西风。","dynasty":"宋代","tags":"怀古伤今，感慨，忧国忧民","title":"浪淘沙·山寺夜半闻钟"}
{"author":"辛弃疾","content":"看君人物汉西都。过吾庐。笑谈初。便说公卿，元自要通儒。一自梅花开了后，长怕说，赋归欤。而今别恨满江湖。怎消除。算何如。杖屦当时，闻早放教疏。今代故交新贵后，浑不寄，数行书。","dynasty":"宋代","title":"江神子（别子似，未章寄潘德久）"}
{"author":"辛弃疾","content":"万金不换囊中术。上医元自能医国。软语到更阑。綈袍范叔寒。江头杨柳路。马踏春风去。快趁两三杯。河豚欲上来。","dynasty":"宋代","title":"菩萨蛮·万金不换囊中术"}
{"author":"辛弃疾","content":"欲把身心入太虚，要须勤着净工夫。古人有句须参取，穷到今年锥也无。","dynasty":"宋代","title":"再用韵"}
{"author":"辛弃疾","content":"逗晓莺啼声昵昵，掩关高树冥冥。小渠春浪细无声。井床听夜雨，出藓辘轳青。碧草旋荒金谷路，乌丝重记兰亭。强扶残醉绕云屏。一枝风露湿，花重入疏棂。","dynasty":"宋代","title":"临江仙·逗晓莺啼声昵昵"}
{"author":"辛弃疾","content":"山吐月。画烛从教风灭。一曲瑶琴才听彻。金蕉三两叶。骤雨身凉还热。似欠舞琼歌雪。近日醉乡音问绝。有时清泪咽。","dynasty":"宋代","title":"谒金门·山吐月"}
{"author":"辛弃疾","content":"上界足官府，公是地行仙。青毡剑履旧物，玉立侍天颜。莫怪新来白发，恐是当年柱下，道德五千言。南涧旧活计，猿鹤且相安。歌秦缶，宝康瓠，世皆然。不知清庙钟磬，零落有谁编。堪笑行藏用舍，试问山林钟鼎，底事有亏全。再拜荷公赐，双鹤一千年。","dynasty":"宋代","title":"水调歌头（和德和上南涧韵）"}
{"author":"辛弃疾","content":"悠悠万世功，矻矻当年苦。鱼自入深渊，人自居平土。红日又西沉，白浪长东去。不是望金山，我自思量禹。","dynasty":"宋代","tags":"吊古伤今，爱国，抱负","title":"生查子·题京口郡治尘表亭"}
{"author":"辛弃疾","content":"攧厥。看精神、压一庞儿劣。更言语、一似春莺滑。一团儿、美满香和雪。去也。把春衫、换却同心结。向人道、不怕轻离别。问昨宵、因甚歌声咽。秋被梦，春闺月。旧家事、却对何人说。告弟弟莫趁蜂和蝶。有春归花落时节。","dynasty":"宋代","title":"踏歌"}
{"author":"辛弃疾","content":"千丈悬崖削翠，一川落日熔金。白鸥来往本无心。选甚风波一任。别浦鱼肥堪脍，前村酒美重斟。千年往事已沈沈。闲管兴亡则甚。","dynasty":"宋代","title":"西江月渔父词"}
{"author":"辛弃疾","content":"台倚崩崖玉灭瘢。青山却作捧心颦。远林烟火几家村。引入沧浪鱼得计，展成寥阔鹤能言。几时高处见层轩。","dynasty":"宋代","title":"浣溪沙（赵景山席上用偶赋溪台和韵）"}
{"author":"辛弃疾","content":"梨花著雨晚来晴。月胧明。泪纵横。绣阁香浓，深锁凤箫声。未必人知春意思，还独自，绕花行。酒兵昨夜压愁城。太狂生。转关情。写尽胸中，块磊未全平。却与平章珠玉价，看醉里，锦囊倾。","dynasty":"宋代","title":"江神子（和人韵）"}
{"author":"辛弃疾","content":"逢花眼倦开，见酒手频推。不恨吾年老，恨他将病来。","dynasty":"宋代","title":"偶题"}
{"author":"辛弃疾","content":"补陀大士虚空，翠岩谁记飞来处。蜂房万点，似穿如碍，玲珑窗户。石髓千年，已垂未落，嶙峋冰柱。有怒涛声远，落花香在，人疑是、桃源路。又说春雷鼻息，是卧龙、弯环如许。不然应是，洞庭张乐，湘灵来去。我意长松，倒生阴壑，细吟风雨。竟茫茫未晓。只应白发，是开山祖。","dynasty":"宋代","title":"水龙吟·补陀大士虚空"}
{"author":"辛弃疾","content":"自古高人最可嗟。只因疏懒取名多。居山一似庚桑楚，种树真成郭橐驼。云子饭，水晶瓜。林间携客更烹茶。君归休矣吾忙甚，要看蜂儿趁晚衙。","dynasty":"宋代","title":"鹧鸪天"}
{"author":"辛弃疾","content":"思之鄙人也。期思属弋阳郡，此地旧属弋阳县。虽古之弋阳、期思，见之图记者不同，然有弋阳则有期思也。桥坏复成，父老请余赋，作沁园春以证之有美人兮，玉佩琼琚，吾梦见之。问斜阳犹照，渔樵故里，长桥谁记，今古期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。","dynasty":"宋代","title":"沁园春"}
{"author":"辛弃疾","content":"江头日日打头风。憔悴归来邴曼容。郑买正应求死鼠，叶公岂是好真龙。孰居无事陪犀首，未办求封遇万松。却笑千年曹孟德，梦中相对也龙钟。","dynasty":"宋代","title":"瑞鹧鸪"}
{"author":"辛弃疾","content":"两峡崭岩，问谁占、清风旧筑。更满眼、云来鸟去，涧红山绿。世上无人供笑傲，门前有客休迎肃。怕凄凉、无物伴君时，多栽竹。风采妙，凝冰玉。诗句好，余膏馥。叹只今人物，一夔应足。人似秋鸿无定住，事如飞弹须圆熟。笑君侯、陪酒又陪歌，阳春曲。","dynasty":"宋代","title":"满江红游清风峡，和赵晋臣敷文韵"}
{"author":"辛弃疾","content":"千丈清溪百步雷。柴门都向水边开。乱云剩带炊烟去，野水闲将白影来。穿窈窕，历崔嵬。东林试问几时栽。动摇意态虽多竹，点缀风流却少梅。","dynasty":"宋代","title":"鹧鸪天（元谿不见梅）"}
{"author":"辛弃疾","content":"一川松竹任横斜，有人家，被云遮。雪后疏梅，时见两三花。比着桃源溪上路，风景好，不争些。　　旗亭有酒径须赊，晚寒些，怎禁他。醉里匆匆，归骑自随车。白发苍颜吾老矣，只此地，是生涯。","dynasty":"宋代","title":"江神子　博山道中书王氏壁"}
{"author":"辛弃疾","content":"有得许多泪。又闲却、许多鸳被。枕头儿、放处都不是。旧家时、怎生睡。更也没书来，那堪被、雁儿调戏。道无书、却有书中意。排几个、人人字。","dynasty":"宋代","title":"王孙信（调陈萃叟）"}
{"author":"辛弃疾","content":"是非得失两茫茫，闲把遗书细较量。掩卷古人堪笑处，起来摩腹步长廊。","dynasty":"宋代","title":"读书"}
{"author":"辛弃疾","content":"翡翠楼前芳草路。宝马坠鞭曾驻。最是周郎顾。尊前几度歌声误。望断碧云空日暮。流水桃源何处。闻道春归去。更无人管飘红雨。","dynasty":"宋代","title":"惜分飞（春思）"}
{"author":"辛弃疾","content":"天寒秋色入平林，更著西风月下砧。旧日醉吟浑不管，如今节物总关心。","dynasty":"宋代","title":"郡斋怀隐庵其一"}
{"author":"辛弃疾","content":"偶向停云堂上坐，晓猿夜鹤惊猜。主人何事太尘埃。低头还说向，被召又重来。多谢北山山下老，殷勤一语佳哉。借君竹杖与芒鞋。径须从此去，深入白云堆。","dynasty":"宋代","title":"临江仙（停云偶作）"}
{"author":"辛弃疾","content":"说与西湖客，观水更观山。淡妆浓抹西子，唤起一时观。种柳人今天上，对酒歌翻水调，醉墨卷秋澜。老子兴不浅，歌舞莫教闲。看尊前，轻聚散，少悲欢。城头无限今古，落日晓霜寒。谁唱黄鸡白酒，犹记红旗清夜，千骑月临关。莫说西州路，且尽一杯看。","dynasty":"宋代","title":"水调歌头（三山用赵丞相韵答帅幕王君，且有感於中秋近事，并见之末章）"}
{"author":"辛弃疾","content":"昔年留此苦思归，为忆啼门玉雪儿。鸾鹄飞残梧竹冷，只今归兴却迟迟。","dynasty":"宋代","title":"题鹅湖壁"}
{"author":"辛弃疾","content":"玉女峰前一棹歌，烟鬟雾髻动清波。游人去后枫林夜，月满空山可奈何。","dynasty":"宋代","title":"游武夷作棹歌呈晦翁十首其三"}
{"author":"辛弃疾","content":"少年不识愁滋味，爱上层楼。爱上层楼。为赋新词强说愁。而今识尽愁滋味，欲说还休。欲说还休。却道天凉好个秋。","dynasty":"宋代","tags":"宋词三百首，宋词精选，婉约，写人，少年，抒怀，愁苦","title":"丑奴儿·书博山道中壁"}
{"author":"辛弃疾","content":"案上数编书，非庄即老。会说忘言始知道。万言千句，自不能忘堪笑。朝来梅雨霁，青青好。一壑一丘，轻衫短帽。白发多时故人少。子云何在，应有玄经遗草。江河流日夜，何时了。","dynasty":"宋代","title":"感皇恩读《庄子》，闻朱晦庵即世"}
{"author":"辛弃疾","content":"烟迷露麦荒池柳，洗雨烘晴。洗雨烘晴。一样春风几样青。提壶脱袴催归去，万恨千情。万恨千情。各自无聊各自鸣。","dynasty":"宋代","title":"丑奴儿·烟芜露麦荒池柳"}
{"author":"辛弃疾","content":"陌上柔条初破芽。东邻蚕种已生些。平冈细草鸣黄犊，斜日寒林点暮鸦。山远近，路横斜。青旗沽酒有人家。城中桃李愁风雨，春在溪头野荠花。","dynasty":"宋代","title":"鹧鸪天·陌上柔条初破芽"}
{"author":"辛弃疾","content":"西风卷尽护霜筠，碧玉壶天月色新。凤历半千开诞日，龙山重九逼佳辰。先心坐使鬼神伏，一笑能回宇宙春。历数唐尧千载下，如公仅有两三人。","dynasty":"宋代","title":"寿朱晦翁"}
{"author":"辛弃疾","content":"溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。","dynasty":"宋代","title":"鹊桥仙（赠鹭鸾）"}
{"author":"辛弃疾","content":"谁咏寒枝入国风，广文官冷更诗穷。偶随岸柳春先觉，试比山樊韵不同。十顷清风明月外，一杯疏影暗香中。遥知一夜相思后，铁石心肠也恼翁。","dynasty":"宋代","title":"和吴克明广文赋梅"}
{"author":"辛弃疾","content":"百忧常与事俱来，莫把胸中荆棘栽。但只熙熙闲过日，人间无处不春台。","dynasty":"宋代","title":"即事"}
{"author":"辛弃疾","content":"偶向停云堂上坐，晓猿夜鹤惊猜。主人何事太尘埃。低头还说向，被召又重来。多谢北山山下老，殷勤一语佳哉。借君竹杖与芒鞋。径须从此去，深入白云堆。","dynasty":"宋代","title":"临江仙（停云偶作）"}
{"author":"辛弃疾","content":"千丈擎天手。万卷悬河口。黄金腰下印，大如斗。更千骑弓刀，挥霍遮前后。百计千方久。似斗草儿童，赢个他家偏有。算枉了、双眉长恁皱。白发空回首。那时闲说向，山中友。看丘陇牛羊，更辨贤愚否。且自栽花柳。怕有人来，但只道、今朝中酒。","dynasty":"宋代","title":"一枝花（醉中戏作）"}
{"author":"辛弃疾","content":"昨日梅华同语笑，今朝芍药并芬芳。弟兄殿住春风了，却遣花来送一觞。","dynasty":"宋代","title":"和赵茂嘉郎中双头芍药二首"}
{"author":"李仲光","content":"诗书元帅，风流人物，看取方瞳如漆。铜驼陌上若相逢，当一笑、摩挲金狄。相门事业，中书考第，未数汾阳功绩。若将六十寿行年，才数得、百分之一。","dynasty":"宋代","title":"鹊桥仙（寿赵帅）"}
{"author":"李仲光","content":"小红开也，问韶华、今年何事春早。尽道福星临照久，勾引东风仙岛。一点恩光，列城生意，万物无枯槁。园扉深处，也应满地芳草。却怪有脚阳春，如何移向崆峒了。父老牵衣留不住，只有攀援遮道。翠柏杯中，蟠桃花下，君看朱颜好。路人遥指，他年黄阁元老。","dynasty":"宋代","title":"百字令（寿冯宪。是日，宴于古羊桃花下）"}
{"author":"李仲光","content":"焚香清坐，呼童沦茗，聊当一杯春酒。不须歌舞倩红裙，为祝百千长寿。诗书万卷，绮琴三弄，更有新词千首。从今日日与遨游，便是天长地久。","dynasty":"宋代","title":"鹊桥仙（自寿）"}
{"author":"李仲光","content":"昼夜本循环，天地均此理。人生出入机，昼夜差可拟。仙家学蝉蜕，脱然遗腐胔。白骨尚珍藏，似未忘生死。","dynasty":"宋代","title":"仙蜕"}
{"author":"李仲光","content":"天人异所禀，事物皆生知。强名仙学堂，此语将谁欺。我欲借隙地，虚檐敞茅茨。琅琅诵玉章，勉力探希夷。","dynasty":"宋代","title":"仙学堂"}
{"author":"李仲光","content":"古人制此文楸枰，要下黑白知死生。闲中借此消永日，未必能取人心争。后人不识古人意，致使方寸生纵横。烂柯人去弈秋死，通国善弈谁知名。东南地胜人最杰，下至百技今咸精。手谈坐决胜与负，蓝氏之子驰其声。沈机终日静不语，一字落手四座惊。肯堂为人百不解，僻性从来要疏快。推倒棋枰君莫怪，不向眼前论成改。","dynasty":"宋代","title":"赠弈棋蓝氏子"}
{"author":"李仲光","content":"焚香清坐，呼童瀹茗，聊当一杯春酒。不须歌舞倩红裙，为祝百千长寿。诗书万卷，绮琴三弄，更有新词千首。从今日日与遨游，便是天长地久。","dynasty":"宋代","title":"鹊桥仙自寿"}
{"author":"周济","content":"柳絮年年三月暮，断送莺花，十里湖边路。万转千回无落处，随侬只恁低低去。满眼颓垣欹病树，纵有余英，不值风姨炉。烟里黄沙遮不住，河流日夜东南注。","dynasty":"清代","tags":"婉约，写景，惜春","title":"蝶恋花·柳絮年年三月暮"}
{"author":"周济","content":"春风真解事，等闲吹遍，无数短长亭。一星星是恨，直送春归，替了落花声。凭阑极目，荡春波、万种春情。应笑人舂粮几许？便要数征程。冥冥，车轮落日，散绮余霞，渐都迷幻景。问收向红窗画箧，可算飘零？相逢只有浮云好，奈蓬莱东指，弱水盈盈。休更惜，秋风吹老莼羹。","dynasty":"清代","title":"渡江云·杨花"}
{"author":"周济","content":"更无落叶点征衣，莽莽平冈乱四围。地气远松浮水出，天风高雁掠人飞。穷边雪早兵权戢，腹郡晴佳麦渐肥。闻道村氓多佩犊，大车赋罢一歔欷。","dynasty":"清代","title":"大蜀山道中"}
{"author":"周济","content":"君甘离索今犹昔，我任飘零西复东。未死名心长短句，已通世法马牛风。宅边柳树容高隐，江上潮痕识短篷。送尽归鸿成一笑，五弦原不在琴中。","dynasty":"清代","title":"却寄家木君高云溪其一"}
{"author":"周济","content":"我为善战千夫长，君是能耕万户侯。海上风云通士气，庭中貆特岂身谋。时平漫蓄三年艾，仙好权营百尺楼。落拓琴书潦草醉，莫将心事问吴钩。","dynasty":"清代","title":"却寄家木君高云溪其二"}
{"author":"周济","content":"淮南木落天雨霜，先生别我归江乡。江乡今年足稻秫，归酌春酒酣高堂。昨君未来我苦寂，日日马蹋河沙黄。盘雕眼疾细草死，风埃一道昏残阳。书生胡为衣短后，独吟无和声难扬。初闻君来色然喜，令子昔曾交短李。李子论交最有名，字学因兹测涯涘。握手便作云龙谭，乃识君书著皮里。君言枕葄四十年，落纸果化为云烟。君言静参恒累宿，吐舌果解生青莲。君言楚璞献已倦，十上不选张郎钱。君言作宫非所乐，游戏聊复来人间。下士闻之各大笑，谓我白痴君亦然。是时亢阳骄不雨，日秩陪祀清泠渊。苍生膏泽别有寄，我等冗散空相煎。秋风吹我过江去，接䍦倒著看青山。五旬小别意凄怆，夜梦往往逢君颜。重来见君话契阔，我病君归各飞越。君爱堆盘玉斧肥，我思压酒银针活。君今先归我亦去，冷落淮山剩寒树。他日相逢我荷瓢，君能戴笠真吾侣。","dynasty":"清代","title":"送别黄清溪"}
{"author":"周济","content":"病妇𡰠卧床，屑屑问米盐。老夫眼昏眵，业业翻书签。易观意岂悟，独到情各厌。一室尚为尔，何况飞与潜。","dynasty":"清代","title":"纳凉与陈生偶述其一"}
{"author":"周济","content":"井鲋射敝瓮，鷐风便北林。自天畀鳞羽，各各穷高深。万变偶一合，旷代犹昨今。如何沈冥上，当世晞知音。渊渊渔阳鼓，沨沨嵇生琴。大福方默移，微名安所任。","dynasty":"清代","title":"纳凉与陈生偶述其二"}
{"author":"周济","content":"剑缑丝已劳，绣{刃止}不出室。客来偶摩挲，失口相叹惜。长跪谢客言，此剑本顽铁。丰城虽深埋，宝气必腾达。安有真龙泉，二纪仍挂壁。","dynasty":"清代","title":"纳凉与陈生偶述其三"}
{"author":"周济","content":"苏门在人间，其庶寻孙登。鸾音不可即，云想空崚嶒。峨峨齿高屐，袅袅扶脩藤。芊芊竹环宅，晻晻华盈塍。西山多华农，厥产吾其恒。","dynasty":"清代","title":"纳凉与陈生偶述其四"}
{"author":"周济","content":"尊彝古生銴，文胜质已镌。埋璧珛满身，五德岂复全。嗜古匪适用，所宝在𣧻穿。遂令啖名者，老死故纸间。束发悟其非，垂老岂惑焉。精神傥别寄，稍久辄欲迁。赖兹隽永味，庶以消长年。","dynasty":"清代","title":"纳凉与陈生偶述其五"}
{"author":"周济","content":"洗砚去宿墨，新墨发奇光。扫地去落叶，新叶生幽香。奈何录陈言，宝之若球琅。团团磨驴迹，步步袭故常。周旋方丈间，送此岁月长。鸴鸠犹决起，矧彼翚与翔。","dynasty":"清代","title":"纳凉与陈生偶述其六"}
{"author":"周济","content":"乐亦遣此生，哀亦遣此生，落笔千万言，略与数钱量米同硁硁。二竖牧羊羊已去，遗火空烧始量墓。九原龙蜕总成灰，可惜骊山松柏树。世人见景不见日，何况虚空本无色。欲乘元气亦易尔，复愁无处施鞭策。江河滔滔孰云东，下归墟沃焦昆仑。所藉高天偪人人著地，白榆欲落苦不易。天荒地老顷刻事，十二万年谁疏记。我怜盘古无奈何，一椎一凿真儿戏。","dynasty":"清代","title":"放歌赠雁巢上人其一"}
{"author":"周济","content":"悠悠白云触石起，石重云轻只如此。河伯无言海苦愁，苍茫一片绵秋水。浮萍两叶何青青，春风一夜吹忽生。罗浮离合为风雨，华首台高听山语。若非铁锁相钩连，便欲飘然趁潮去。去亦不可知，来亦不可知，海中巨鳌定有数，孰舍所戴而戴之？中庭百草各含露，荣枯相杂不相顾。老夫兀坐胡蝶来，蛛网檐头要黏汝。","dynasty":"清代","title":"放歌赠雁巢上人其二"}
{"author":"陈大方","content":"茅山东北燕山前，翁仲遗墟几百年。时有吴人来问隐，不知唐树已啼鹃。山童解指看碑路，野衲分耕祭墓田。厚夜肯教黄壤晓，悲风偏动夕阳天。","dynasty":"宋代","title":"唐隐士袁宣墓"}
{"author":"陈大方","content":"石林和月俯清流，一点红尘不许留。青鸟岂传金母信，彩鸾应返玉皇楼。苔铺翠点仙桥滑，松积香梢径路幽。午夜鹤松顶天露，道人睡觉满天秋。","dynasty":"宋代","title":"万寿观"}
{"author":"陈大方","content":"玉佩丁东下界闻，天风吹动碧霞裙。刘郎跨鹤游三岛，王子吹笙到五云。洞府夜光传玉印，石坛月色礼茅君。若逢天上吴仙子，应问丹砂成几分。","dynasty":"宋代","title":"万寿观"}
{"author":"杨朴","content":"未会牵牛意若何，须邀织女弄金梭。年年乞与人间巧，不道人间巧已多。","dynasty":"宋代","tags":"七夕节","title":"七夕"}
{"author":"杨朴","content":"软绿柔蓝着胜衣，倚船吟钓正相宜。蒹葭影里和烟卧，菡萏香中带雨披。狂脱酒家春醉后，乱堆渔舍晚晴时。直饶紫绶金章贵，未肯轻轻博换伊。","dynasty":"宋代","title":"莎衣"}
{"author":"杨朴","content":"一壶村酒胶牙酸，十数胡皴彻骨乾。随著四婆裙子后，杖头挑去赛蚕官。","dynasty":"宋代","title":"村居感兴"}
{"author":"杨朴","content":"就客饮时担酒去，见鱼游处拨萍开。","dynasty":"宋代","title":"句"}
{"author":"杨朴","content":"忽闻高柳噪新蝉，厌暑情怀顿豁然。庭槛夜凉风撼竹，池塘香散水摇莲。鲈鱼鱠忆奔江浦，焦尾琴思换蜀弦。莫遣金樽空对月，满斟高唱混流年。","dynasty":"宋代","title":"秋日闲居"}
{"author":"杨朴","content":"昨夜西风烂漫秋，今朝东岸独垂钩。紫袍不识衰衣客，曾对君王十二旒。","dynasty":"宋代","title":"上陈文惠"}
{"author":"杨朴","content":"更无落魄耽杯酒，更莫猖狂爱咏诗。今日捉将官里去，这回断送老头皮。","dynasty":"宋代","title":"诗一首"}
{"author":"杨朴","content":"软绿柔蓝著胜衣，倚船吟钓正相宜。蒹葭影里和烟卧，菡萏香中带雨披。狂脱酒家春醉后，乱堆渔舍晚晴时。直饶紫绶金章贵，未肯轻轻博换伊。","dynasty":"宋代","tags":"隐居，生活，豪迈","title":"莎衣"}
{"author":"处默","content":"粗衣粝食老烟霞，勉把衰颜惜岁华。独鹤只为山客伴，闲云常在野僧家。丛生嫩蕨粘松粉，自落干薪带藓花。明月清风旧相得，十年归恨可能赊。","dynasty":"唐代","title":"忆庐山旧居"}
{"author":"处默","content":"蓬鬓蓬门积恨多，夜阑灯下不停梭。成缣犹自陪钱纳，未直青楼一曲歌。","dynasty":"唐代","title":"织妇"}
{"author":"处默","content":"太平时节无人看，雪刃闲封满匣尘。（《剑》，见王正字《诗格》）","dynasty":"唐代","title":"句"}
{"author":"处默","content":"席帘高捲枕高攲，门掩垂萝蘸碧溪。闲把史书眠一觉，起来山日过松西。","dynasty":"唐代","title":"山中作"}
{"author":"处默","content":"名山不取买山钱，任构花宫近碧巅。松桧老依云里寺，楼台深锁洞中天。风经绝嶂回疏雨，石倚危屏挂落泉。欲结茅庵共师住，肯饶多少薜萝烟。","dynasty":"唐代","title":"题栖霞寺僧房"}
{"author":"处默","content":"席帘高卷枕高欹，门掩垂萝蘸碧溪。闲把史书眠一觉，起来山日过松西。","dynasty":"唐代","title":"山中作"}
{"author":"处默","content":"路自中峰上，盘回出薜萝。到江吴地尽，隔岸越山多。古木丛青霭，遥天浸白波。下方城郭近，钟磬杂笙歌。","dynasty":"唐代","title":"圣果寺"}
{"author":"处默","content":"一盂兼一锡，只此度流沙。野性虽为客，禅心即是家。寺披云峤雪，路入晓天霞。自说游诸国，回应岁月赊。","dynasty":"唐代","title":"送僧游西域"}
{"author":"处默","content":"霭霭前山上，凝光满薜萝。高风吹不尽，远树得偏多。翠与晴云合，轻将淑气和。正堪流野目，朱阁意如何。","dynasty":"唐代","title":"远烟"}
{"author":"司马相如","content":"其一：【琴曲出自王实甫《西厢记》】有美一人兮，见之不忘。（有美人兮，见之不忘。）一日不见兮，思之如狂。凤飞翱翔兮，四海求凰。无奈佳人兮，不在东墙。将琴代语兮，聊写衷肠。何时见许兮，慰我彷徨。愿言配德兮，携手相将。不得於飞兮，使我沦亡。其二：凤兮凤兮归故乡，遨游四海求其凰。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！凰兮凰兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。","dynasty":"两汉","tags":"思念，爱情","title":"凤求凰"}
{"author":"司马相如","content":"　　亡是公听然而笑曰：“楚则失矣，而齐亦未为得也。夫使诸侯纳贡者，非为财币，所以述职也。封疆画界者，非为守御，所以禁淫也。今齐列为东藩，而外私肃慎，捐国逾限，越海而田，其于义固未可也。且二君之论，不务明君臣之义，正诸侯之礼，徒事争于游戏之乐，苑囿之大，欲以奢侈相胜，荒淫相越，此不可以扬名发誉，而适足以贬君自损也。　　“且夫齐楚之事，又乌足道乎！君未睹夫巨丽也，独不闻天子之上林乎？左苍梧，右西极。丹水更其南，紫渊径其北。终始灞浐，出入泾渭；酆镐潦潏，纡馀委蛇，经营乎其内。荡荡乎八川分流，相背而异态。东西南北，驰骛往来，出乎椒丘之阙，行乎洲淤之浦，经乎桂林之中，过乎泱漭之野。汩乎混流，顺阿而下，赴隘狭之口，触穹石，激堆埼，沸乎暴怒，汹涌澎湃。滭弗宓汩，逼侧泌瀄。横流逆折，转腾潎冽，滂濞沆溉。穹隆云桡，宛潬胶戾。逾波趋浥，涖涖下濑。批岩冲拥，奔扬滞沛。临坻注壑，瀺灂霣坠，沈沈隐隐，砰磅訇礚，潏潏淈淈，湁潗鼎沸。驰波跳沫，汩濦漂疾。悠远长怀，寂漻无声，肆乎永归。然后灏溔潢漾，安翔徐回，翯乎滈滈，东注太湖，衍溢陂池。于是乎鲛龙赤螭，??渐离，鰅鰫鳍鮀，禺禺魼鳎，揵鳍掉尾，振鳞奋翼，潜处乎深岩，鱼鳖讙声，万物众伙。明月珠子，的砾江靡。蜀石黄碝，水玉磊砢，磷磷烂烂，采色澔汗，藂积乎其中。鸿鹔鹄鸨，鴐鹅属玉，交精旋目，烦鹜庸渠，箴疵?卢，群浮乎其上，泛淫泛滥，随风澹淡，与波摇荡，奄薄水渚，唼喋菁藻，咀嚼菱藕。　　“于是乎崇山矗矗，巃嵷崔巍，深林巨木，崭岩参嵳，九嵕嶻嶭。南山峨峨，岩陁甗崎，摧崣崛崎。振溪通谷，蹇产沟渎，谽呀豁閕。阜陵别岛，崴磈葨廆，丘虚堀礨，隐辚郁垒，登降施靡，陂池貏豸，沇溶淫鬻，散涣夷陆，亭皋千里，靡不被筑。揜以绿蕙，被以江蓠，糅以蘪芜，杂以留夷。布结缕，攒戾莎，揭车衡兰，槀本射干，茈姜蘘荷，葴持若荪，鲜支黄砾，蒋苎青薠，布濩闳泽，延曼太原。离靡广衍，应风披靡，吐芳扬烈，郁郁菲菲，众香发越，肸蚃布写，晻薆咇茀。　　“于是乎周览泛观，缜纷轧芴，芒芒恍忽。视之无端，察之无涯，日出东沼，入乎西陂。其南则隆冬生长，涌水跃波。其兽则?旄貘嫠，沈牛麈麋，赤首圜题，穷奇象犀。其北则盛夏含冻裂地，涉冰揭河。其兽则麒麟角端，騊駼橐驼，蛩蛩驒騱，駃騠驴骡六庵注。　　“于是乎离宫别馆，弥山跨谷，高廊四注，重坐曲阁，华榱璧珰，辇道纚属，步櫩周流，长途中宿。夷嵕筑堂，累台增成，岩窔洞房，頫杳眇而无见，仰攀橑而扪天，奔星更于闺闼，宛虹扦于楯轩，青龙蚴蟉于东箱，象舆婉僤于西清，灵圄燕于闲馆，偓佺之伦，暴于南荣。醴泉涌于清室，通川过于中庭。盘石振崖，嵚岩倚倾。嵯峨磼礏，刻削峥嵘。玫瑰碧琳，珊瑚丛生，琘玉旁唐，玢豳文鳞，赤瑕驳荦，杂臿其间，晁采琬琰，和氏出焉。　　“于是乎卢橘夏熟，黄甘橙楱，枇杷橪柿，亭奈厚朴，梬枣杨梅，樱桃蒲陶，隐夫薁棣，答沓离支，罗乎后宫，列乎北园。崒丘陵，下平原，扬翠叶，扤紫茎，发红华，垂朱荣，煌煌扈扈，照曜钜野。沙棠栎槠，华枫枰栌，留落胥邪，仁频并闾，欃檀木兰，豫章女贞，长千仞，大连抱，夸条直畅，实叶葰楙，攒立丛倚，连卷欐佹，崔错癹骫，坑衡閜砢，垂条扶疏，落英幡纚，纷溶箾蔘，猗狔从风，藰莅卉歙，盖象金石之声，管籥之音。偨池茈虒，旋还乎后宫，杂袭絫辑，被山缘谷，循阪下隰，视之无端，究之无穷。　　“于是乎玄猨素雌，蜼玃飞鸓，蛭蜩蠼猱，獑胡豰蛫，栖息乎其间。长啸哀鸣，翩幡互经。夭蟜枝格，偃蹇杪颠。隃绝梁，腾殊榛，捷垂条，掉希间，牢落陆离，烂漫远迁。若此者数百千处。娱游往来，宫宿馆舍，庖厨不徙，后宫不移，百官备具。　　“于是乎背秋涉冬，天子校猎。乘镂象，六玉虬，拖蜺旌，靡云旗，前皮轩，后道游。孙叔奉辔，卫公参乘，扈从横行，出乎四校之中。鼓严簿，纵猎者，河江为阹，泰山为橹，车骑雷起，殷天动地，先后陆离，离散别追。淫淫裔裔，缘陵流泽，云布雨施。生貔豹，搏豺狼，手熊罴，足壄羊，蒙鹖苏，绔白虎，被班文，跨壄马，凌三嵕之危，下碛历之坻。径峻赴险，越壑厉水。椎蜚廉，弄獬豸，格虾蛤，鋋猛氏，羂騕褭，射封豕。箭不苟害，解脰陷脑，弓不虚发，应声而倒。于是乘舆弭节徘徊，翱翔往来，睨部曲之进退，览将帅之变态。然后侵淫促节，儵夐远去，流离轻禽，蹴履狡兽。轊白鹿，捷狡兔，轶赤电，遗光耀。追怪物，出宇宙，弯蕃弱，满白羽，射游枭，栎蜚遽。择肉而后发，先中而命处，弦矢分，艺殪仆。然后扬节而上浮，凌惊风，历骇猋，乘虚无，与神俱。躏玄鹤，乱昆鸡，遒孔鸾，促鵔鸃，拂翳鸟，捎凤凰，捷鹓鶵，揜焦明。道尽途殚，回车而还。消遥乎襄羊，降集乎北纮，率乎直指，晻乎反乡。蹷石阙，历封峦，过鳷鹊，望露寒，下棠梨，息宜春，西驰宣曲，濯鹢牛首，登龙台，掩细柳。观士大夫之勤略，均猎者之所得获，徒车之所轥轹，步骑之所蹂若，人臣之所蹈籍，与其穷极倦谻，惊惮詟伏，不被创刃而死者，他他籍籍，填坑满谷，掩平弥泽。　　“于是乎游戏懈怠，置酒乎颢天之台，张乐乎轇輵之宇。撞千石之钟，立万石之虡，建翠华之旗，树灵鼍之鼓，奏陶唐氏之舞，听葛天氏之歌，千人唱，万人和，山陵为之震动，川谷为之荡波。巴渝宋蔡，淮南干遮，文成颠歌，族居递奏，金鼓迭起，铿鎗闛鞈，洞心骇耳。荆吴郑卫之声，韶濩武象之乐，阴淫案衍之音，鄢郢缤纷，激楚结风。俳优侏儒，狄鞮之倡，所以娱耳目乐心意者，丽靡烂漫于前，靡曼美色于后。若夫青琴、宓妃之徒，绝殊离俗，妖冶娴都，靓妆刻饰，便嬛绰约，柔桡嫚嫚，妩媚孅弱。曳独茧之褕绁，眇阎易以恤削，便姗嫳屑，与俗殊服，芬芳沤郁，酷烈淑郁；皓齿粲烂，宜笑的皪；长眉连娟，微睇绵藐，色授魂与，心愉于侧。　　“于是酒中乐酣，天子芒然而思，似若有亡，曰：‘嗟乎！此大奢侈。朕以览听馀闲，无事弃日，顺天道以杀伐，时休息于此。恐后叶靡丽，遂往而不返，非所以为继嗣创业垂统也。’于是乎乃解酒罢猎，而命有司曰：‘地可垦辟，悉为农郊，以赡萌隶，隤墙填堑，使山泽之人得至焉。实陂池而勿禁，虚宫馆而勿仞，发仓廪以救贫穷，补不足，恤鳏寡，存孤独，出德号，省刑罚，改制度，易服色，革正朔，与天下为更始。’　　“于是历吉日以斋戒，袭朝服，乘法驾，建华旗，鸣玉鸾，游于六艺之囿，驰骛乎仁义之涂，览观《春秋》之林，射《狸首》，兼《驺虞》，弋玄鹤，舞干戚，载云?，揜群雅，悲《伐檀》，乐乐胥，修容乎礼园，翱翔乎书圃，述《易》道，放怪兽，登明堂，坐清庙，次群臣，奏得失，四海之内，靡不受获。于斯之时，天下大说，乡风而听，随流而化，芔然兴道而迁义，刑错而不用，德隆于三王，而功羡于五帝。若此故猎，乃可喜也。若夫终日驰骋，劳神苦形，罢车马之用，抏士卒之精，费府库之财，而无德厚之恩，务在独乐，不顾众庶，亡国家之政，贪雉兔之获，则仁者不繇也。从此观之，齐楚之事，岂不哀哉！地方不过千里，而囿居九百，是草木不得垦辟，而人无所食也。夫以诸侯之细，而乐万乘之侈，仆恐百姓被其尤也。”　　于是二子愀然改容，超若自失，逡巡避席，曰：“鄙人固陋，不知忌讳，乃今日见教，谨受命矣。”","dynasty":"两汉","tags":"写景，叙事","title":"上林赋"}
{"author":"司马相如","content":"　　楚使子虚使于齐，王悉发车骑，与使者出田。田罢，子虚过奼乌有先生，亡是公在焉。坐定，乌有先生问曰：“今日田乐乎？”子虚曰：“乐。”“获多乎？”曰：“少。”“然则何乐？”对曰：“仆乐齐王之欲夸仆以车骑之众，而仆对以云梦之事也。”曰：“可得闻乎？”　　子虚曰：“可。王车驾千乘，选徒万骑，田于海滨。列卒满泽，罘罔弥山，掩兔辚鹿，射麇脚麟。骛于盐浦，割鲜染轮。射中获多，矜而自功。顾谓仆曰：‘楚亦有平原广泽游猎之地饶乐若此者乎？楚王之猎孰与寡人乎？’仆下车对曰：‘臣，楚国之鄙人也，幸得宿卫十有余年，时从出游，游于后园，览于有无，然犹未能遍睹也，又焉足以言其外泽者乎！’齐王曰：‘虽然，略以子之所闻见而言之。’　　“仆对曰：‘唯唯。臣闻楚有七泽，尝见其一，未睹其余也。臣之所见，盖特其小小耳者，名曰云梦。云梦者，方九百里，其中有山焉。其山则盘纡茀郁，隆崇嵂崒；岑崟参差，日月蔽亏；交错纠纷，上干青云；罢池陂陀，下属江河。其土则丹青赭垩，雌黄白坿，锡碧金银，众色炫耀，照烂龙鳞。其石则赤玉玫瑰，琳瑉琨吾，瑊玏玄厉，碝石碔玞。其东则有蕙圃：衡兰芷若，芎藭昌蒲，茳蓠麋芜，诸柘巴苴。其南则有平原广泽，登降陁靡，案衍坛曼。缘以大江，限以巫山。其高燥则生葴菥苞荔，薛莎青薠。其卑湿则生藏莨蒹葭，东蔷雕胡，莲藕觚卢、菴闾轩于，众物居之，不可胜图。其西则有涌泉清池，激水推移，外发芙蓉菱华，内隐钜石白沙。其中则有神龟蛟鼍，瑇瑁鳖鼋。其北则有阴林：其树楩柟豫章，桂椒木兰，蘖离朱杨，樝梨梬栗，橘柚芬芳；其上则有鹓雏孔鸾，腾远射干；其下则有白虎玄豹，蟃蜒貙犴。　　‘于是乃使剸诸之伦，手格此兽。楚王乃驾驯驳之驷，乘雕玉之舆。靡鱼须之桡旃，曳明月之珠旗。建干将之雄戟，左乌号之雕弓，右夏服之劲箭。阳子骖乘，纤阿为御，案节未舒，即陵狡兽。蹴蛩蛩，辚距虚，轶野马，轊陶駼，乘遗风，射游骐。倏眒倩浰，雷动猋至，星流霆击。弓不虚发，中必决眦，洞胸达腋，绝乎心系。获若雨兽，揜草蔽地。于是楚王乃弭节俳徊，翱翔容与。览乎阴林，观壮士之暴怒，与猛兽之恐惧。徼郄受诎，殚睹众物之变态。　　‘于是郑女曼姬，被阿緆，揄紵缟，杂纤罗，垂雾縠。襞积褰绉，郁桡溪谷。衯衯裶裶，扬袘戌削，蜚纤垂髾。扶与猗靡，噏呷萃蔡。下摩兰蕙，上拂羽盖。错翡翠之威蕤，缪绕玉绥。眇眇忽忽，若神仙之仿佛。　　‘于是乃相与獠于蕙圃，媻珊郣窣，上乎金堤。揜翡翠，射鵕鸃。微矰出，孅缴施。弋白鹄，连鴐鹅。双鸧下，玄鹤加。怠而后发，游于清池。浮文鹢，扬旌栧。张翠帷，建羽盖。罔瑇瑁，钩紫贝。摐金鼓，吹鸣籁。榜人歌，声流喝。水虫骇，波鸿沸。涌泉起，奔扬会。礧石相击，硠硠礚礚，若雷霆之声，闻乎数百里之外。将息獠者，击灵鼓，起烽燧。车按行，骑就队。纚乎淫淫，般乎裔裔。　　‘于是楚王乃登云阳之台，怕乎无为，澹乎自持，勺药之和，具而后御之。不若大王终日驰骋，曾不下舆，脟割轮焠，自以为娱。臣窃观之，齐殆不如。’于是齐王默然无以应仆也。”　　乌有先生曰：“是何言之过也！足下不远千里，来贶齐国，王悉发境内之士，而备车骑之众，与使者出畋，乃欲勠力致获，以娱左右，何名为夸哉！问楚地之有无者，愿闻大国之风烈，先生之余论也。今足下不称楚王之德厚，而盛推云梦以为高，奢言淫乐而显侈靡，窃为足下不取也。必若所言，固非楚国之美也。无而言之，是害足下之信也。章君恶、伤私义，二者无一可，而先生行之，必且轻于齐而累于楚矣。且齐东陼钜海，南有琅邪；观乎成山，射乎之罘；浮勃澥，游孟诸；邪与肃慎为邻，右以汤谷为界。秋田乎青丘，彷徨乎海外。吞若云梦者八九于其胸中曾不蒂芥。若乃俶傥瑰伟，异方殊类，珍怪鸟兽，万端鳞崪充牣其中，不可胜记。禹不能名，卨不能计。然在诸侯之位，不敢言游戏之乐，苑囿之大；先生又见客，是以王辞不复，何为无以应哉！”","dynasty":"两汉","tags":"讽谏","title":"子虚赋"}
{"author":"司马相如","content":"　　孝武皇帝陈皇后，时得幸，颇妒。别在长门宫，愁闷悲思。闻蜀郡成都司马相如天下工为文，奉黄金百斤，为相如、文君取酒，因于解悲愁之辞。而相如为文以悟主上，陈皇后复得亲幸。其辞曰：　　夫何一佳人兮，步逍遥以自虞。魂逾佚而不反兮，形枯槁而独居。言我朝往而暮来兮，饮食乐而忘人。心慊移而不省故兮，交得意而相亲。　　伊予志之慢愚兮，怀贞悫之懽心。愿赐问而自进兮，得尚君之玉音。奉虚言而望诚兮，期城南之离宫。修薄具而自设兮，君曾不肯乎幸临。廓独潜而专精兮，天漂漂而疾风。登兰台而遥望兮，神怳怳而外淫。浮云郁而四塞兮，天窈窈而昼阴。雷殷殷而响起兮，声象君之车音。飘风回而起闺兮，举帷幄之襜襜。桂树交而相纷兮，芳酷烈之訚訚。孔雀集而相存兮，玄猨啸而长吟。翡翠胁翼而来萃兮，鸾凤翔而北南。　　心凭噫而不舒兮，邪气壮而攻中。下兰台而周览兮，步从容于深宫。正殿块以造天兮，郁并起而穹崇。间徙倚于东厢兮，观夫靡靡而无穷。挤玉户以撼金铺兮，声噌吰而似钟音。　　刻木兰以为榱兮，饰文杏以为梁。罗丰茸之游树兮，离楼梧而相撑。施瑰木之欂栌兮，委参差以槺梁。时仿佛以物类兮，象积石之将将。五色炫以相曜兮，烂耀耀而成光。致错石之瓴甓兮，象瑇瑁之文章。张罗绮之幔帷兮，垂楚组之连纲。　　抚柱楣以从容兮，览曲台之央央。白鹤噭以哀号兮，孤雌跱于枯杨。日黄昏而望绝兮，怅独托于空堂。悬明月以自照兮，徂清夜于洞房。援雅琴以变调兮，奏愁思之不可长。案流徵以却转兮，声幼妙而复扬。贯历览其中操兮，意慷慨而自卬。左右悲而垂泪兮，涕流离而从横。舒息悒而增欷兮，蹝履起而彷徨。揄长袂以自翳兮，数昔日之諐殃。无面目之可显兮，遂颓思而就床。抟芬若以为枕兮，席荃兰而茝香。　　忽寝寐而梦想兮，魄若君之在旁。惕寤觉而无见兮，魂迋迋若有亡。众鸡鸣而愁予兮，起视月之精光。观众星之行列兮，毕昴出于东方。望中庭之蔼蔼兮，若季秋之降霜。夜曼曼其若岁兮，怀郁郁其不可再更。澹偃蹇而待曙兮，荒亭亭而复明。妾人窃自悲兮，究年岁而不敢忘。","dynasty":"两汉","tags":"写景抒情，女性，感情，骚体赋","title":"长门赋·并序"}
{"author":"司马相如","content":"　　臣闻物有同类而殊能者，故力称乌获，捷言庆忌，勇期贲、育。臣之愚，窃以为人诚有之，兽亦宜然。今陛下好陵阻险，射猛兽，卒然遇逸材之兽，骇不存之地，犯属车之清尘，舆不及还辕，人不暇施巧，虽有乌获、逢蒙之技不能用，枯木朽枝尽为难矣。是胡越起于毂下，而羌夷接轸也，岂不殆哉！虽万全而无患，然本非天子之所宜近也。　　且夫清道而后行，中路而驰，犹时有衔橛之变。况乎涉丰草，骋丘虚，前有利兽之乐，而内无存变之意，其为害也不难矣。夫轻万乘之重不以为安，乐出万有一危之途以为娱，臣窃为陛下不取。　　盖明者远见于未萌，而知者避危于无形，祸固多藏于隐微而发于人之所忽者也。故鄙谚曰：“家累千金，坐不垂堂。”此言虽小，可以喻大。臣愿陛下留意幸察。","dynasty":"两汉","tags":"古文观止，狩猎，劝谏，公文","title":"上书谏猎"}
{"author":"司马相如","content":"　　司马相如，美丽闲都，游于梁王，梁王悦之。邹阳谮之于王曰：“相如美则美矣，然服色容冶，妖丽不忠，将欲媚辞取悦，游王后宫，王不察之乎？”　　王问相如曰：“子好色乎？”相如曰：“臣不好色也。”王曰：“子不好色，何若孔墨乎？”相如曰：“古之避色，孔墨之徒，闻齐馈女而遐逝，望朝歌而回车，譬犹防火水中，避溺山隅，此乃未见其可欲，何以明不好色乎？若臣者，少长西土，鳏处独居，室宇辽廓，莫与为娱。臣之东邻，有一女子，云发丰艳，蛾眉皓齿，颜盛色茂，景曜光起。恒翘翘而西顾，欲留臣而共止。登垣而望臣，三年于兹矣，臣弃而不许。　　“窃慕大王之高义，命驾东来，途出郑卫，道由桑中。朝发溱洧，暮宿上宫。上宫闲馆，寂寞云虚，门阁昼掩，暧若神居。臣排其户而造其室，芳香芬烈，黼帐高张。有女独处，婉然在床。奇葩逸丽，淑质艳光。睹臣迁延，微笑而言曰：‘上客何国之公子！所从来无乃远乎？’遂设旨酒，进鸣琴。臣遂抚琴，为幽兰白雪之曲。女乃歌曰：‘独处室兮廓无依，思佳人兮情伤悲！有美人兮来何迟，日既暮兮华色衰，敢托身兮长自思。’玉钗挂臣冠，罗袖拂臣衣。时日西夕，玄阴晦冥，流风惨冽，素雪飘零，闲房寂谧，不闻人声。于是寝具既陈，服玩珍奇，金鉔薰香，黼帐低垂，裀褥重陈，角枕横施。女乃驰其上服，表其亵衣。皓体呈露，弱骨丰肌。时来亲臣，柔滑如脂。臣乃脉定于内，心正于怀，信誓旦旦，秉志不回。翻然高举，与彼长辞。”","dynasty":"两汉","tags":"叙事，写人，生活","title":"美人赋"}
{"author":"司马相如","content":"独处室兮廓无依。思佳人兮情伤悲。彼君子兮来何迟。日既墓兮华色衰。敢托身兮长自私。","dynasty":"两汉","title":"歌"}
{"author":"司马相如","content":"凤兮凤兮归故乡。遨游四海求其皇。时未通遇无所将。何悟今夕升斯堂。有艳淑女在此方。室迩人遐毒我肠。何缘交颈为鸳鸯。","dynasty":"两汉","title":"琴歌二首其一"}
{"author":"司马相如","content":"皇兮皇兮从我栖，得托孳尾永为妃。交情通意心和谐，中夜相从知者谁。双翼俱起翻高飞，无感我心使余悲。","dynasty":"两汉","title":"琴歌二首其二"}
{"author":"杨凭","content":"九原临得水，双足是重城。独许为儒老，相怜从骑行。细丛榆塞迥，高点雁山晴。圣主嗤炎汉，无心自勒兵。","dynasty":"唐代","title":"边塞行"}
{"author":"杨凭","content":"千叶桃花胜百花，孤荣春晚驻年华。若教避俗秦人见，知向河源旧侣夸。","dynasty":"唐代","title":"千叶桃花"}
{"author":"杨凭","content":"晚烟洲雾并苍苍，河雁惊飞不作行。回旆转舟行数里，歌声犹自逐清湘。","dynasty":"唐代","title":"寄别"}
{"author":"杨凭","content":"新种如今屡请和，玉关边上幸无他。欲知北海苦辛处，看取节毛馀几多。","dynasty":"唐代","title":"边情"}
{"author":"杨凭","content":"按节鸣笳中贵催，红旌白旆满船开。迎愁湓浦登城望，西见荆门积水来。","dynasty":"唐代","title":"早发湘中"}
{"author":"杨凭","content":"海榴殷色透帘栊，看盛看衰意欲同。若许三英随五马，便将浓艳斗繁红。","dynasty":"唐代","title":"海榴"}
{"author":"杨凭","content":"暮雨朝云几日归，如丝如雾湿人衣。三湘二月春光早，莫逐狂风缭乱飞。","dynasty":"唐代","title":"春情"}
{"author":"杨凭","content":"巴丘过日又登城，云水湘东一日平。若爱春秋繁露学，正逢元凯镇南荆。","dynasty":"唐代","title":"送客往荆州"}
{"author":"杨凭","content":"心嫌碧落更何从，月帔花冠冰雪容。行雨若迷归处路，近南惟见祝融峰。","dynasty":"唐代","title":"赠马炼师"}
{"author":"杨凭","content":"湘川洛浦三千里，地角天涯南北遥。除却同倾百壶外，不愁谁奈两魂销。","dynasty":"唐代","title":"湘江泛舟"}
{"author":"杨凭","content":"江岸梅花雪不如，看君驿驭向南徐。相闻不必因来雁，云里飞輧落素书。","dynasty":"唐代","title":"送别"}
{"author":"杨凭","content":"直用天才众却瞋，应欺李杜久为尘。南荒不死中华老，别玉翻同西国人。","dynasty":"唐代","title":"赠窦牟（一作窦洛阳牟见简篇章，偶赠绝句）"}
{"author":"杨凭","content":"仙郎归奏过湘东，正值三湘二月中。惆怅满川桃杏醉，醉看还与曲江同。","dynasty":"唐代","title":"春中泛舟"}
{"author":"杨凭","content":"辞家远客怆秋风，千里寒云与断蓬。日暮隔山投古寺，钟声何处雨濛濛。","dynasty":"唐代","title":"雨中怨秋"}
{"author":"杨凭","content":"信马闲过忆所亲，秋山行尽路无尘。主人莫惜松阴醉，还有千钱沽酒人。","dynasty":"唐代","title":"秋日独游曲江"}
{"author":"杨凭","content":"炎灵全盛地，明月半秋时。今古人同望，盈亏节暗移。彩凝双月迥，轮度八川迟。共惜鸣珂去，金波送酒卮。","dynasty":"唐代","title":"乐游园望月"}
{"author":"杨凭","content":"霓裳下晚烟，留客杏花前。遍问人寰事，新从洞府天。长松皆扫月，老鹤不知年。为说蓬瀛路，云涛几处连。","dynasty":"唐代","title":"长安春夜宿开元观"}
{"author":"杨凭","content":"旅棹依遥戍，清湘急晚流。若为南浦宿，逢此北风秋。云月孤鸿晚，关山几路愁。年年不得意，零落对沧洲。","dynasty":"唐代","title":"晚泊江戍"}
{"author":"杨凭","content":"五岭天无雁，三巴客问津。纷纷轻汉暮，漠漠暗江春。青草连湖岸，繁花忆楚人。芳菲无限路，几夜月明新。","dynasty":"唐代","title":"巴江雨夜"}
{"author":"戴宏烈","content":"偶谢承明去，聊为塞上行。千山横朔气，万马动边声。上谷风沙暗，渔阳鼓角鸣。江南庾信在，萧飒尽平生。","dynasty":"清代","title":"同黄子正出居庸作"}
{"author":"戴宏烈","content":"戎马疮痍已十年，浔阳灰劫倍堪怜。水分九派涛声阔，山抱孤城塔影悬。野烧荒原衔落日，秋风废垒起残烟。萧骚此际江州客，一曲《琵琶》意惘然。","dynasty":"清代","title":"九江"}
{"author":"戴宏烈","content":"卧病荒村叹索居，故人怀抱近何如。一时湖海交游尽，千里河山战伐余。夜雨空庭常对鹤，秋风古渡正烹鱼。遥怜有客飘零久，不寄征鸿尺素书。","dynasty":"清代","title":"怀孙大振公云间"}
{"author":"白丙","content":"今日相逢慰别颜，获参后乘访龙山。古仙已去灵踪在，杖屦寻幽喜共攀。","dynasty":"宋代","title":"龙多山次冯使君韵"}
{"author":"白丙","content":"阴阴云雾埋仙境，不放山峦容易开。风伯前驱为除扫，分明认得使君来。","dynasty":"宋代","title":"龙多山次冯使君韵"}
{"author":"傅山","content":"纵说今宵旧岁除，未应除得旧臣荼。摩云即有回阳雁，寄得南枝芳信无？","dynasty":"清代","title":"乙酉岁除八绝句（选—）"}
{"author":"傅山","content":"伙涉真高兴，留侯太有情。篇章想不死，蜩蟪定长生。剑求一人敌，杯中万虑冥。悠然篱菊老，可不咏荆卿。","dynasty":"清代","title":"秋径"}
{"author":"傅山","content":"扬雄拟我槐非伦，况复无才撰《美新》。什一懒营虚笑鬼，寻常守辱失钱神。生憎褚彦兴齐国，喜道陶潜是晋人。破衲黄冠犹末死，还因邻里问僧珍。","dynasty":"清代","title":"客盂，盂有问余于右元者，右元占韵复之，阿好过情，遂如韵自遣"}
{"author":"傅山","content":"冷壁高禽绝，香岑小麝通。人忙虚惙栗，山静老沈雄。龙象张天眼，猕猴弄棘工。莫虞逢不若，魑魅入观空。","dynasty":"明代","title":"崔嵬砦限韵同居实"}
{"author":"傅山","content":"可惜此江月，教吾今乃看。同舟无语得，独坐有情难。贾客瞑樯稳，荒鸡觉夜阑。菰芦人不见，寂寂好长干。","dynasty":"明代","title":"江月"}
{"author":"傅山","content":"夥涉真高兴，留侯太有情。篇章想不死，蜩蟪定长生。剑术一人敌，杯中万虑冥。悠然篱菊老，可不咏荆卿。","dynasty":"明代","title":"秋径"}
{"author":"傅山","content":"好音无一字，文彩会贲岩。正选高松座，谁能小草镵。天涯之子遇，真气不吾缄。秘读朝陵记，臣躬汗浃衫。","dynasty":"明代","title":"顾子宁人赠诗随复报之如韵"}
{"author":"傅山","content":"尔去褒斜道，秦关兵尚多。难堪儿女意，其奈鼓鼙何？战地惊鸿雁，秋闺怨骆驼。愿闻边火息，归计莫蹉跎。","dynasty":"明代","title":"送友之秦中"}
{"author":"傅山","content":"扬雄拟我愧非伦，况复无才撰《美新》。什一懒营虚笑鬼，寻常守辱失钱神。生憎褚彦兴齐国，喜道陶潜是晋人。破衲黄冠犹未死，还因邻里问僧珍。","dynasty":"明代","title":"客盂盂有问予于右元者右元口占韵语复之阿好过情遂如韵自遣"}
{"author":"傅山","content":"东海西昆未得过，秋风吹客上陀罗。陆离云粉凝晴雪，菡萏峦蕤演石波。一撮缁新书剑卷，九原封旧涕洟多。桃源直处忘情士，处士多情奈若何。","dynasty":"明代","title":"间关上陀罗山"}
{"author":"傅山","content":"芟苍凿翠一庵经，不为瞿昙作客星。既是为山平不得，我来添尔一峰青。","dynasty":"明代","title":"青羊庵"}
{"author":"傅山","content":"醉后参横旧晋墟，将军明晦事何如。吴歌《子夜》随人听，独自伤心《越绝书》。","dynasty":"明代","title":"听吴歌"}
{"author":"傅山","content":"今古风流论不胜，门庭萧索足深情。此时久已非东汉，犹喜区区党锢名。","dynasty":"明代","title":"口号"}
{"author":"傅山","content":"闲云罥疏柏，去住都无心。挢首揽其妙，冷杀劳劳人。河渚双鸳游，岂复坱寰尘。祇以情之笃，一偶亦苦因。晴霞笼花树，荡意山亭春。纷华闻卜子，书院岿西汾。元心悟礼后，倩盼实先摇。麦蝶若枫羽，情性无端伦。起灭有应否，莫不潜其根。丹烓守一命，大觉输空门。还来理楖栗，千山休厌深。","dynasty":"明代","title":"看岩柏度云得"}
{"author":"傅山","content":"心隐亦伤厚，况复肆其簧。多所不忍道，岂复胜篇章。流连郑卫诗，使人不能狂。澹静陶处士，乃有《咏荆卿》。剑术惜其疏，举杯饮欲忘。重篱不可解，颇异山谷黄。","dynasty":"明代","title":"青羊庵其一"}
{"author":"傅山","content":"种薤引傅称李孚种薤，欲以成，计一根不予人，亦不自食，时人谓能行意。","dynasty":"明代","title":"青羊庵其二"}
{"author":"傅山","content":"种薤复种薤，薤味多苦辛。不辛复不苦，何为怨贱贫。贫贱不可苟，富贵非难臻。懔栗不经霜，发生安见春。一春复一秋，日车不久留。东鸳司察忙，西磈返照幽。照见七尺影，蚤晚不相酬。有志不早定，有气空噎喉。优游非不乐，气馁志亦休。休休岁云暮，欲种薤已误。不见薤根长，伤心薤上露。","dynasty":"明代","title":"青羊庵其三"}
{"author":"傅山","content":"老趣深自领，弱丧将还乡。天地既逸我，岂得反自忙。言语道断绝，寤寐束吾装。早起闻霜肃，𣋵𣋵明南冈。素雪笼红树，奇艳兹秋光。好语懒一裁，茹之时复忘。即此省心法，不药服食方。潞州红酒来，聊复进一觞。愦愦待其至，负赘日已长。","dynasty":"明代","title":"老趣"}
{"author":"傅山","content":"岂非物外人，经纶为谁瘁。细雨杏花下，今古得小憩。物皆有自然，颜色谁点缀。山河气概间，转更增妩媚。游凫溯前渠，春绿艳于醉。诱心如孩提，酣然冀一睡。","dynasty":"明代","title":"庚子二三月之间其一"}
{"author":"傅山","content":"秋冬无一诗，花鸟讵如许。一年快一年，感慨何胜语。天机之所触，不选生如稆。花岛情有无，木人作意阻。韄揵多所碍，于道亦龃龉。南山起春云，东风吹小雨。绿涟动青嵓，澹荡鸥一𪐴。尔我无小大，逍遥皆容与。念人各有志，未偿如责取。君章近孔徒，次都似老侣。难易归所天，易地失蟨駏。无用不可测，未足抱奇举。湟围解樊生，乌桓败田父。计痒俊一中，乱贼恨贾诩。凤雏不雄飞，伏龙井络拄。阮公无臧否，竖子叹广武。庄陵真高尚，所际中兴主。","dynasty":"明代","title":"庚子二三月之间其二"}
{"author":"傅山","content":"一声林表度，不知何者机。四体怨尤尽，浑消山谷凄。百鸟听真籁，竹静和鸣低。担头寒花朵，不觉开蕤蕤。","dynasty":"明代","title":"樵歌"}
{"author":"傅山","content":"生死即旦暮，男儿无故乡。血丹中土碧，骨白高秋霜。德缴信朅朅，园观岂茫茫。吟讽本无用，痛快空文章。魏阙何处热，江湖心自凉。美人迟迟来，徒诵水中央。父子俄然别，君臣恐难忘。舂陵漫葱郁，斟灌当谁望。浮沈三十年，何日不胆尝。神孙遽武健，如意祝文昌。靖帚翼轸旗，天兵壮缪将。一杖生不扶，墓酹中兴觞。数当撇捩尽，奈何乖义方。恭忝皇天玉，其诸有不芒。我死非允吾，《五噫》尔其遑。瘦熊省经白，老牛矢执黄。据地吐盗食，咯咯爰旌吭。嘕然决于心，岂复容再商。《秦风》怅衣泽，《楚骚》悲沅湘。笔墨有前辈，岩谷固厥藏。华甸阳马死，丽藻争虎伥。老我目难瞑，子孙眉翻扬。变局忌伤性，暗喜仁能当。横流有疏凿，岂其终怀襄。","dynasty":"明代","title":"偶录五言古一章谆复嗑窴不似词人之作"}
{"author":"傅山","content":"黄冠万事已如扫，忽尔入林生旧恼。小松无数不成材，龙子龙孙尽麻藁。蓬颓蔓委不作气，䵤憔苟具培塿保。保此枝条千百年，几时鳞甲摩苍天。安能含吐风云作雷雨，不如藿蘼野草徒芊芊。春生秋死无关系，安于蹙踏人不怜。","dynasty":"明代","title":"李宾山松歌"}
{"author":"傅山","content":"昏黑暗人间，龙鳞不可攀。疏钟闻远寺，小月上高山。白虎驮经去，青岛取食还。有儿常懒惰，幽户待风关。","dynasty":"明代","title":"小楼寒夜"}
{"author":"傅山","content":"修疏霜木表，栈黛睇婵娟。朝气忘衰暮，西山方妙年。境佳不全外，情至寓真缘。无碍正尔馨，辨才安所言。","dynasty":"明代","title":"病间早起见西山"}
{"author":"杜寅","content":"白头母，征人妇，银钗零落凤凰股。天寒日暮练裙薄，脉脉无言倚庭树。良人何在西从军，出入干戈死为伍。腰间宝剑霜雪光，逐队齐行砍妖虏。鼓衰力尽生死决，野旷天青塔铃语。鬼妻悲号鬼为舞，泪血如珠溅行路。郎今一去归何时，樱桃花开春满蹊。侧身西望骨欲折，千里烟尘暗边埒。君不见东阳御面顾渚茶，年年上供天王家。月团小饼盘龙凤，玉尘十袭浮霜花。祇今丧乱殊未已，武夫竞尔夸豪奢。大明扬辉照村坞，愿见清平好官府。延秋不闻乌夜啼，版图复入无东西。翻虑此身先奄忽，不得亲收杞梁骨。落花冥冥堕红雨，迟郎归来华表柱。若为化作紫鸳鸯，一双飞上青云去。","dynasty":"明代","title":"白头母吟次杨孟载韵"}
{"author":"敬括","content":"前庭一叶下，言念忽悲秋。变节金初至，分寒火正流。气含凉夜早，光拂夏云收。助月微明散，沿河丽景浮。礼标时令爽，诗兴国风幽。自此观邦正，深知王业休。","dynasty":"唐代","title":"省试七月流火"}
{"author":"傅梦琼","content":"家山烽火路艰辛，红豆相思梦最真。临别赠言君记否，春来莫作未归人。","dynasty":"清代","title":"寄外"}
{"author":"傅梦琼","content":"新月如钩半未明，楼头忽听玉箫声。春光满目无游处，一片烽烟绕郡城。","dynasty":"清代","title":"夜坐"}
{"author":"傅梦琼","content":"风雨潇潇又别离，残绒唾上柳丝丝。蓬莱七字他年约，先绣天涯感旧诗。","dynasty":"清代","title":"送杨剑昙先生北上"}
{"author":"张侃","content":"住处记曾游，十年重到。罨画湖山最春早。红梅几树，一夜东风开了。矮松脩竹外，依然好。玉色醺酣，香团娇小。消得金尊共倾倒。满怀风味，前度何郎今老。徊徊疏影里、花应笑。","dynasty":"宋代","title":"感皇恩（元夕后二日，同彦敬郎中饮洪宣慰山园红梅下，得感皇恩二关）"}
{"author":"张侃","content":"换骨有丹砂，阿谁传与。爱惜芳心不轻吐。客来烂熳，解得此情良苦。有时三两点、胭脂雨。旧说江南，红罗亭下，未必春光便如许。认桃辨杏，最是渠家低处。问花曾怨不、娇无语。","dynasty":"宋代","title":"感皇恩"}
{"author":"张侃","content":"将军生沛邑，樊宅在吴墟。既没其先语，决知非此居。排门忠尚在，浮甲事尤虚。却恐同姓者，相传佚本初。","dynasty":"宋代","title":"樊将军庙在上陌樊宅土人相传是将军故居史本传云沛人也五十年前因题数语今辄附此"}
{"author":"张侃","content":"江梅有远韵，不与世浮沈。诵我壁间句，知渠岁晚心。疏花生古意，暖艳啅幽禽。此处知谁解，霜天启角音。","dynasty":"宋代","title":"梅"}
{"author":"张侃","content":"旬日风消雨，今朝山出云。柳深开润色，荷靓匝清芬。江燕新调语，沙鸥自引群。农人相贺语，田亩可耕耘。","dynasty":"宋代","title":"时雨三首其一"}
{"author":"张侃","content":"时雨催农事，庭阴散午凉。地宽平野色，云密閟林光。送目孤村外，舒情小艇旁。斜晖犹返照，何必问商羊。","dynasty":"宋代","title":"时雨三首其二"}
{"author":"张侃","content":"矮屋原卑湿，颓墙上古苔。世间多少事，眼下两三杯。诗卷无人惜，凉船有客来。明朝梅已断，只是一声雷。","dynasty":"宋代","title":"时雨三首其三"}
{"author":"张侃","content":"湖水平春色，名园接杳微。轻风生翠影，细雨醒香霏。意足休嫌野，身閒不受鞿。隔舟多妓女，歌逐片云飞。","dynasty":"宋代","title":"游西湖李氏园池"}
{"author":"张侃","content":"归雁亭前别，于今又五年。水深涵落日，春晚尚馀妍。把酒听吴曲，浮家入楚天。秋风递消息，为问有书传。","dynasty":"宋代","title":"归雁亭逢所知"}
{"author":"张侃","content":"传道黄龙穴，深藏不测渊。翠藤依寿木，石壁隔尘缘。恐有神仙分，来观古洞天。善权知不远，双鹤舞胎仙。","dynasty":"宋代","title":"黄龙洞"}
{"author":"张侃","content":"堪笑吾家五亩园，新添石岸筑云轩。眼看流水清无底，面揖群山翠欲奔。拂拂好风凉入座，娟娟明月影侵门。弟兄岁晚团栾处，自摘青蔬荐酒尊。","dynasty":"宋代","title":"家园二首其二"}
{"author":"张侃","content":"与世相违愿不才，春残花底尚衔杯。诗从碧雾愁边得，门向青山好处开。东里沈君投檄去，西邻韦叟趁閒来。喜无俗驾知予懒，坐看庭阴閟古槐。","dynasty":"宋代","title":"次韵韦中实"}
{"author":"张侃","content":"前朝晴暖昨朝寒，细雨催花声不閒。处处闭门扫蚕蚁，家家垂柳隐绵蛮。东湾泛艇看人渡，北埭扶筇向晚还。惟有群山怕陈迹，轻烟冉冉薄螺鬟。","dynasty":"宋代","title":"偶成"}
{"author":"张侃","content":"虚庭幽阒日阴移，旋拂藤床近小池。云自悠扬峰叠叠，风常和暖日漪漪。青衫漫仕安愚分，白酒初篘满屈卮。竹外流萤三两个，微光犹足映书帷。","dynasty":"宋代","title":"虚庭"}
{"author":"张侃","content":"篮舆轧轧过西村，小麦青青雨露恩。山色无穷开远近，民家守分度昕昏。僧精持课归林下，客自携尊醉竹根。每日尘氛牵百念，要须结屋浸溪痕。","dynasty":"宋代","title":"西村"}
{"author":"张侃","content":"郁李花开春渐残，海棠犹自映杯柈。燕随风舞迎人暖，鸠唤雨来连夜寒。两水中分清可烛，群山环揖秀堪餐。儿童成队逢寒食，纸剪飞鸢贴雾端。","dynasty":"宋代","title":"南村"}
{"author":"张侃","content":"秋深雨意转连绵，声到枯荷清未眠。久悟是非姑掩卷，且看童稚互摊钱。园蔬土润青堪馔，径竹行疏翠可怜。剩喜病夫今已健，碧腴膏莫问人传。","dynasty":"宋代","title":"病起"}
{"author":"张侃","content":"的知前圣定曾来，山脉深长景渐开。霜干都无新气象，风幡不染旧尘埃。渔樵虽过何尝问，父老相传莫浪猜。惭愧修公坚有请，依前题作小天台。","dynasty":"宋代","title":"象山住持僧于修求诗戏题五十六字"}
{"author":"张侃","content":"海隐方搜催雪诗，韦郎落笔补新辞。云边花舞琼千点，座上风流玉一枝。如许寒光宜应瑞，不胜幻色又添奇。政须瀹茗清灵府，尽把文章润色之。","dynasty":"宋代","title":"催雪次韵韦中实"}
{"author":"张侃","content":"水痕依绿四无边，雨脚垂檐细更妍。杨柳不遮愁处眼，牡丹犹倚醉时肩。纷纷灯火疑星灿，汩汩声名类蚁旋。閒凭蓬窗仍感旧，开箱重为整诗篇。","dynasty":"宋代","title":"溪上"}
{"author":"张侃","content":"欲识诗清处，须来天尽头。可人一溪雪，催我上扁舟。","dynasty":"宋代","title":"题剡溪图"}
{"author":"张侃","content":"野树参差绿，山花零乱红。夕阳一樽酒，聊与故人同。","dynasty":"宋代","title":"赠别"}
{"author":"张侃","content":"寒山草木疏，苍翠因雨湿。日暮来不来，前溪借蓑笠。","dynasty":"宋代","title":"雨中"}
{"author":"张侃","content":"雨细成珠琲，纷纷入绿花。绿花无不湿，倾处又成波。","dynasty":"宋代","title":"花珠二绝其一"}
{"author":"张侃","content":"阶远滴成声，荷深圆又碎。风动水银收，亭亭开翡翠。","dynasty":"宋代","title":"花珠二绝其二"}
{"author":"张侃","content":"前辈经行处，壁间题小诗。梅花还好否，要见出尘姿。","dynasty":"宋代","title":"智果院"}
{"author":"张侃","content":"缄蕊怯寒风，清香已暗通。数株篱落外，生毓任元功。","dynasty":"宋代","title":"嘲梅花"}
{"author":"张侃","content":"骚客多吟咏，无非泥酒杯。君知侬澹泊，岁岁几番来。","dynasty":"宋代","title":"梅花谢嘲"}
{"author":"张侃","content":"孤根在寒谷，无分逐东风。流辈刚言好，中心只固穷。","dynasty":"宋代","title":"梅花自解"}
{"author":"张侃","content":"今年三十六，吾发白双茎。不耐秋霖滴，愁浓遣未平。","dynasty":"宋代","title":"理发有白者"}
{"author":"张侃","content":"春去留无计，残花更可人。多情玉蝴蝶，随雨伴香尘。","dynasty":"宋代","title":"春去"}
{"author":"张侃","content":"焚香觉心清，观书消日永。门前剥啄稀，且喜官职冷。","dynasty":"宋代","title":"题镇厅西轩"}
{"author":"张侃","content":"閒来庭下立，月影照人清。偏到中秋好，迟眠已四更。","dynasty":"宋代","title":"十五夜月二绝其一"}
{"author":"张侃","content":"秋光初破蕊，香远逐人来。多是蟾宫种，何妨两处开。","dynasty":"宋代","title":"十五夜月二绝其二"}
{"author":"张侃","content":"昨宵清不尽，今夜色增明。想见清虚殿，冰轮渐渐生。","dynasty":"宋代","title":"十六夜月二首其一"}
{"author":"张侃","content":"松风传地籁，花月满庭心。记得金台下，孤樽细细斟。","dynasty":"宋代","title":"十六夜月二首其二"}
{"author":"张侃","content":"静处翻千偈，忙中认一身。忽看枕峰句，便作是非人。","dynasty":"宋代","title":"王梅溪题玉枕峰二绝其一"}
{"author":"张侃","content":"向来云影卧，今日复如何。不是相知少，人间险处多。","dynasty":"宋代","title":"王梅溪题玉枕峰二绝其二"}
{"author":"张侃","content":"中秋添月色，携酒上金台。世事无穷尽，江山入句来。","dynasty":"宋代","title":"中秋"}
{"author":"张侃","content":"当时计水功，直为万世利。梅梁破浪归，底事成儿戏。","dynasty":"宋代","title":"禹庙"}
{"author":"张侃","content":"当年雁来游，少憩存夜气。自从开此奇，便有草鞋费。","dynasty":"宋代","title":"题雁山行纪"}
{"author":"张侃","content":"山深云卧冷，结屋在山椒。我意如云懒，随缘听海潮。","dynasty":"宋代","title":"示法果院僧则"}
{"author":"张侃","content":"尘事纷如扫，僧窗对竹开。欲酬清静债，一岁五番来。","dynasty":"宋代","title":"赠仁上人"}
{"author":"张侃","content":"于今僧辈少，学业又全疏。日莫山深处，相迎有浩初。","dynasty":"宋代","title":"天竺逢僧礼"}
{"author":"张侃","content":"江湖毓群鱼，水大随所拣。奈何世上人，寻到秋鱼眼。","dynasty":"宋代","title":"秋鱼眼"}
{"author":"张侃","content":"芦叶满沙洲，凫翁取次游。生绡才半尺，占得江南秋。","dynasty":"宋代","title":"寒芦四鸿其一"}
{"author":"张侃","content":"见山真见山，翠满檐楣间。屏几漫画障，意足水墨閒。","dynasty":"宋代","title":"寒芦四鸿其二"}
{"author":"张侃","content":"曲径接山阿，行人说救婆。须知闺室女，识见已争多。","dynasty":"宋代","title":"救婆庙二首其一"}
{"author":"张侃","content":"海水有枯竭，乔松易摧折。高名万古存，地志书英烈。","dynasty":"宋代","title":"救婆庙二首其二"}
{"author":"张侃","content":"柳絮随风舞，金沙贴地开。为缘春满眼，不厌酒深杯。","dynasty":"宋代","title":"对酒"}
{"author":"张侃","content":"风暖轻拖练，天寒皱作靴。江湖只如此，今古几消磨。","dynasty":"宋代","title":"偶成"}
{"author":"张侃","content":"雨后露华白，风前岚气清。秋心愁不展，垂白睡难成。","dynasty":"宋代","title":"戏题"}
{"author":"张侃","content":"谁将秋菊蕊，故作小桃红。轻薄随时好，飘零风雨中。","dynasty":"宋代","title":"桃花菊"}
{"author":"张侃","content":"微雪寒侵煖，新晴风扫氛。天公念穑事，秋稼定如云。","dynasty":"宋代","title":"雪霁"}
{"author":"张侃","content":"忆与成之别，于今廿五年。今朝复相见，话旧竹窗前。","dynasty":"宋代","title":"苏成之"}
{"author":"张侃","content":"世态频频换，君心炯炯明。能言少时事，满座便风生。","dynasty":"宋代","title":"苏成之其二"}
{"author":"张侃","content":"池边梅未绽，不是怯霜风。待得阳和到，清香一线通。","dynasty":"宋代","title":"探野航古梅"}
{"author":"张侃","content":"风清园蝶粉犹轻，雨冷吴蚕茧未成。尽说溪村年事好，又添渔子笑浮生。","dynasty":"宋代","title":"雨中"}
{"author":"张侃","content":"横雨颠风势转加，红情绿意不容誇。明朝春去忙如箭，满市人携谢豹虾。","dynasty":"宋代","title":"春去"}
{"author":"张侃","content":"仙槎飞去访牛郎，顽石浮来立道旁。能使乡民知所敬，只鸡卮酒卜丰穰。","dynasty":"宋代","title":"浮来庙"}
{"author":"张侃","content":"一株绿色未成阴，千点微酸已沁心。雨露功深人不识，摘来先与了清吟。","dynasty":"宋代","title":"梅子"}
{"author":"张侃","content":"积雨淋漓花顿空，樱桃满树渍猩红。相陪从事风流里，遥想香灯摇落中。","dynasty":"宋代","title":"今岁朱樱红熟樽俎间日有此品口占二绝其一"}
{"author":"张侃","content":"樱桃颗颗滋春雨，橙雾霏霏溯晓风。出处不齐休比并，一尊今夕与谁同。","dynasty":"宋代","title":"今岁朱樱红熟樽俎间日有此品口占二绝其二"}
{"author":"张侃","content":"秋雨霖淫数日间，耳边未听雨声閒。传闻农子愁无寐，心愿乌云且入山。","dynasty":"宋代","title":"秋后积雨起水曾舜卿朱秀文有诗用韵作俳谐体田家苦三叠其一"}
{"author":"张侃","content":"戽水乾忙衣袂凉，旋炊湿稻当家常。连年成熟今年水，谁信微阴能夺阳。","dynasty":"宋代","title":"秋后积雨起水曾舜卿朱秀文有诗用韵作俳谐体田家苦三叠其二"}
{"author":"张侃","content":"积雨因风骤作寒，又吹浊水浸牛栏。须知此去盘中饭，一似鲇鱼上竹难。","dynasty":"宋代","title":"秋后积雨起水曾舜卿朱秀文有诗用韵作俳谐体田家苦三叠其三"}
{"author":"张侃","content":"万顷早禾迎秀色，一天畏日耀炎光。满仓陈腐将何用，细听车声恨最长。","dynasty":"宋代","title":"积雨后农人戽水晓夕车声不已"}
{"author":"张侃","content":"二年孤负观花眼，少见江南第一枝。细读坡公当日句，恍如玉立耿疏篱。","dynasty":"宋代","title":"奔牛梅花开最晚因读墨本坡翁和杨公济梅花诗信笔四绝句其一"}
{"author":"张侃","content":"平生政坐花开早，不奈颠风一夜吹。缄锁芳英春意闹，转头青子已盈枝。","dynasty":"宋代","title":"奔牛梅花开最晚因读墨本坡翁和杨公济梅花诗信笔四绝句其二"}
{"author":"张侃","content":"闸南閒地远连天，好种梅花作玉田。待得开时携酒去，旁人疑是饮中仙。","dynasty":"宋代","title":"奔牛梅花开最晚因读墨本坡翁和杨公济梅花诗信笔四绝句其三"}
{"author":"张侃","content":"积谷山前数种梅，常年携杖走千回。而今寂寞金台下，独对停云把酒杯。","dynasty":"宋代","title":"奔牛梅花开最晚因读墨本坡翁和杨公济梅花诗信笔四绝句其四"}
{"author":"张侃","content":"桂子吹香清不眠，相逢还在翠屏边。一轮明月依人好，两载中秋特地圆。","dynasty":"宋代","title":"金台中秋"}
{"author":"张侃","content":"坡老当年乞鉴湖，君王未肯付圭符。清名凛凛照人目，欲倩丹青成画图。","dynasty":"宋代","title":"鉴湖别岛二绝其一"}
{"author":"张侃","content":"鉴湖别岛对青山，山下菰蒲猎猎寒。最是晓烟收未尽，舂锄閒立景尤宽。","dynasty":"宋代","title":"鉴湖别岛二绝其二"}
{"author":"张侃","content":"放翁诗里想东关，舟到东关雨逗寒。只是当年旧山色，水边谁似白鸥閒。","dynasty":"宋代","title":"东关二绝其一"}
{"author":"张侃","content":"瓦屋三间水半篙，鸡豚村社寄吾豪。早知城市同耕凿，悔不从渠泛小舠。","dynasty":"宋代","title":"东关二绝其二"}
{"author":"张侃","content":"字既因人传者多，人能累字又如何。谁知异世三君子，字与名同保不磨。","dynasty":"宋代","title":"观三贤石本墨妙"}
{"author":"张侃","content":"绕窗山水富清妍，古木阴中隐乱蝉。一叶迎秋无尽日，勾萌还复待明年。","dynasty":"宋代","title":"秋叶二绝其一"}
{"author":"张侃","content":"花木荣枯又一年，谁知生意妙难传。君看亭侧数株柳，几度风前吹细绵。","dynasty":"宋代","title":"秋叶二绝其二"}
{"author":"张侃","content":"冬深水涸未潺潺，数萼梅依翠竹间。待折归来占清赏，不须移近小屏山。","dynasty":"宋代","title":"观梅用东坡先生山字州字两绝句韵其一"}
{"author":"张侃","content":"只怕花开眼界幽，香中一点绊人愁。问渠偏向孤山好，时复飘香入帝州。","dynasty":"宋代","title":"观梅用东坡先生山字州字两绝句韵其二"}
{"author":"张侃","content":"水来江尾难分燕，山到崖头合号龙。见得人心尊万乘，片帆飞过亦朝东。","dynasty":"宋代","title":"舜庙在龙山右"}
{"author":"张侃","content":"疏梅晼晚千年秀，秾李韶华二月初。试访前溪歌舞处，断烟斜日照平芜。","dynasty":"宋代","title":"春日览古四绝其一"}
{"author":"张侃","content":"游人拾翠蹋青归，叠叠楼台映绿漪。行到桥西多野色，吴羌山下织帘祠。","dynasty":"宋代","title":"春日览古四绝其二"}
{"author":"张侃","content":"结庐恰恰对西亭，万物昭回自赋形。秋晚不妨寻好处，何须送客话飘零。","dynasty":"宋代","title":"春日览古四绝其三"}
{"author":"张侃","content":"曾携壁上鸬鹚杓，来饮灵泉一掬甘。却笑眼花前日误，竟烦舌本为渠参。","dynasty":"宋代","title":"春日览古四绝其四"}
{"author":"张侃","content":"山蹊屈曲费跻攀，来谒仙姑气貌閒。曾与人间祈得雨，姓名从此彻天颜。","dynasty":"宋代","title":"凤鸣洞祈雨三绝其一"}
{"author":"张侃","content":"洞口流泉清彻骨，崖头瀑布冷侵人。隔凡不许纤尘入，谁识中潜纵壑鳞。","dynasty":"宋代","title":"凤鸣洞祈雨三绝其二"}
{"author":"张侃","content":"六月官河已断流，农家无水荫田畴。我来欲问姑求雨，要胜常年望有秋。","dynasty":"宋代","title":"凤鸣洞祈雨三绝其三"}
{"author":"张侃","content":"暑气蒸人病未苏，时吹凉雨满庭除。秋来不待梧桐报，妆点前山景色疏。","dynasty":"宋代","title":"初秋"}
{"author":"张侃","content":"九溪十八涧边游，风景萧疏接素秋。野草怕人愁有剩，尚馀翠色映双眸。","dynasty":"宋代","title":"十八涧"}
{"author":"张侃","content":"孤山山下旧祠堂，诗与梅花一样香。方欲向君求剩语，忽逢摘索破天荒。","dynasty":"宋代","title":"十年前拜四圣观林和靖像曾有诗为士友讽诵庚辰中秋后十日重游适梅破一二萼再书"}
{"author":"张侃","content":"春深买得一丝莼，绝胜农家碧涧芹。却笑吾宗深有托，自怜野鹤在鸡群。","dynasty":"宋代","title":"莼二绝其一"}
{"author":"张侃","content":"达人胸次与天宽，到处浮家得细看。满盌莼丝浮碧色，不妨邀客话儒酸。","dynasty":"宋代","title":"莼二绝其二"}
{"author":"张侃","content":"山田叠叠之字转，稚麦森森云样生。输与农家生计定，才逢杨柳便清明。","dynasty":"宋代","title":"陈家渡至上乘院"}
{"author":"张侃","content":"今宵僧院借床眠，风误秋声在枕边。起共诗人谈隽永，瀹茶新汲涧泉煎。","dynasty":"宋代","title":"宿弥陀兴福院遇诗僧妙宁"}
{"author":"张侃","content":"人生行止且随缘，不到兹山十五年。紫翠屏前久空阔，四时转景是风烟。","dynasty":"宋代","title":"留题馀杭道明山胜因院"}
{"author":"张侃","content":"须信此心元有性，苦将浊酒破人愁。旧愁未解新愁至，团扇因何怯去秋。","dynasty":"宋代","title":"感秋扇五首其一"}
{"author":"张侃","content":"人到退时须著力，未退之时休向前。暑中团扇多勋业，一夜西风亦偶然。","dynasty":"宋代","title":"感秋扇五首其二"}
{"author":"张侃","content":"班氏休吟团扇句，退之枉赋短檠歌。行藏用舍皆前定，凡物逢时莫要过。","dynasty":"宋代","title":"感秋扇五首其三"}
{"author":"张侃","content":"箧中团扇去年携，小字曾书老杜诗。今日秋风风渐起，要人收拾自知时。","dynasty":"宋代","title":"感秋扇五首其四"}
{"author":"张侃","content":"潜藏酷暑又明年，月缺秋孤快目前。团扇此时还用事，知机元要占人先。","dynasty":"宋代","title":"感秋扇五首其五"}
{"author":"张侃","content":"八字桥边春水平，三家村里亦清明。女郎鼓棹归来晚，却被风光赚一生。","dynasty":"宋代","title":"村外寒食"}
{"author":"张侃","content":"村北村南花事稀，晚风吹雨绿盈枝。黄鹂暗与春光转，似怕骚人细作诗。","dynasty":"宋代","title":"春晚闻莺"}
{"author":"张侃","content":"添竹栽松眼界宽，四时长使翠光团。参天会见充梁栋，碍月休令作钓竿。","dynasty":"宋代","title":"种松添竹口占二绝其一"}
{"author":"张侃","content":"种得成时我已归，明年此际弄秋晖。丁宁园叟频浇灌，要见元功无尽机。","dynasty":"宋代","title":"种松添竹口占二绝其二"}
{"author":"张侃","content":"笔法有神缘剑舞，诗坛游戏也无妨。却嫌踏破铁门限，刬草堂前化鞠场。","dynasty":"宋代","title":"次韵竹林玉老三首其一"}
{"author":"张侃","content":"我似吴牛喘月光，领疮磨鞅巧相妨。何时饱听林间笛，了却官租稼涤场。","dynasty":"宋代","title":"次韵竹林玉老三首其二"}
{"author":"张侃","content":"晚景奔忙驹过隙，闹中且觅静何妨。时宜正要新声巧，贺老龙钟莫定场。","dynasty":"宋代","title":"次韵竹林玉老三首其三"}
{"author":"张侃","content":"破愁浅酌贤人酒，觅句还寻君子花。造物于予元自厚，闭门独坐日初斜。","dynasty":"宋代","title":"独坐"}
{"author":"张侃","content":"两山青不尽，吾眼未曾经。问法维摩室，留名处士星。地深藏白雾，天远纳苍冥。我亦倦游者，何时结草亭。","dynasty":"宋代","title":"何道两山"}
{"author":"张侃","content":"月色明于昼，閒登百步桥。天低云宿野，地远水通潮。吹笛回宾雁，弯弓绊落雕。年来无片善，所得是风标。","dynasty":"宋代","title":"秀州城外"}
{"author":"张侃","content":"酷暑秋仍有，临流兴未忘。好风吹过雨，午夜得新凉。促织声偏细，舂锄立自双。人生随处好，最好是家乡。","dynasty":"宋代","title":"初秋夜坐其一"}
{"author":"张侃","content":"夜深天籁息，露重月华新。此去何须懒，从来只任真。入秋山有色，积雨水生粼。万事乘除耳，一樽聊可亲。","dynasty":"宋代","title":"初秋夜坐其二"}
{"author":"张侃","content":"傍海风先冷，残秋雨渐疏。柳凋閒抟黍，水净见舂锄。游客惟筇竹，民家半草居。近时潮候讯，玉箸当园蔬。","dynasty":"宋代","title":"雨"}
{"author":"张侃","content":"村东古兰若，门径久荒凉。鹳舞风幡小，蛩吟露叶黄。潮音随法转，茗盌怕诗忙。一片墙根石，无人为发扬。","dynasty":"宋代","title":"明心院"}
{"author":"张侃","content":"时序方中伏，檐前络纬鸣。凉风虽暂至，秋气未全清。荷叶绿偏断，芙蓉锦渐成。劝渠莫多事，促织又司衡。","dynasty":"宋代","title":"嘲络纬"}
{"author":"张侃","content":"风迅中宵起，檐虚入户凉。一轮明月影，八尺绿筠床。久望重梅雨，閒寻晚芰香。天河渐分晓，结语问牛郎。","dynasty":"宋代","title":"中夜起坐纳凉"}
{"author":"张侃","content":"天乐无他好，精神尽在诗。墓藏山色远，语到水心知。名极天还妒，身亡道自垂。勿嫌官职小，君复鹤相随。","dynasty":"宋代","title":"赵紫芝诗卷"}
{"author":"张侃","content":"晋仙新寺住，晓夕在吟边。相去二三里，闻名五七年。西湖听雁夜，霅水钓鱼天。语逸山精泣，宜为万古传。","dynasty":"宋代","title":"周晋仙诗卷"}
{"author":"张侃","content":"举头闻鹊心偏喜，的是庭闱初寄书。报语加餐眠稳外，只留清白替菑畬。","dynasty":"宋代","title":"闻鹊"}
{"author":"张侃","content":"村烟四五水成湾，拍拍凫翁意自閒。秋雨不能回众绿，洗开霜色露寒山。","dynasty":"宋代","title":"即事"}
{"author":"张侃","content":"一春多雨阻清游，留得名花到暮秋。偶见来禽与仙杏，淡红残粉亦风流。","dynasty":"宋代","title":"九月朔"}
{"author":"张侃","content":"宰邑归来便老成，岂知诗句是心声。细看野水无人渡，终胜蟠龙守此清。","dynasty":"宋代","title":"大龙寺荆公诗石"}
{"author":"张侃","content":"北风掠地尽无尘，惜许林园未有春。小试囊中餐玉法，谁为天外散花人。","dynasty":"宋代","title":"雪中独步家园"}
{"author":"张侃","content":"墙隈杨柳已垂丝，岸北梅花始着枝。风掠晴香觅诗句，容渠开晚占春时。","dynasty":"宋代","title":"正月晚访梅"}
{"author":"张侃","content":"旧冬全未见梅枝，多是江南春讯迟。今日相逢犹摘索，翠涛笺上写新诗。","dynasty":"宋代","title":"梅时往来郊外十绝其一"}
{"author":"张侃","content":"蹋雪西村探古梅，一株寂寞为谁开。不消弦管与弹压，自有骚翁时往来。","dynasty":"宋代","title":"梅时往来郊外十绝其二"}
{"author":"张侃","content":"一冬多雪更多阴，问讯溪梅春未深。等得春来花已漫，孤高不改岁寒心。","dynasty":"宋代","title":"梅时往来郊外十绝其三"}
{"author":"张侃","content":"半生见梅唤作兄，我诗政见梅边清。前回待欲唤曾子，惜许疏蟾未弄明。","dynasty":"宋代","title":"梅时往来郊外十绝其四"}
{"author":"张侃","content":"夜来雨足半篙水，西湖荷花纷锦绮。扁舟载酒作清游，香入衣襟风缓起。西湖之景天下无，万句千言空满纸。山依华屋屋依山，湖光渺渺相回环。因思古人比西子，又见今人比贤士。东坡诗句脱尘凡，不比今人较形似。今时亦自有诗人，毫端无穷契天理。","dynasty":"宋代","title":"游西湖"}
{"author":"张侃","content":"水清月白又初秋，㶁㶁山泉入涧流。我已重来君解否，生平厌作是非谋。","dynasty":"宋代","title":"水月泉"}
{"author":"张侃","content":"功名蚊成雷，文华珠媚川。作意每中辍，要当付自然。谁知蝇头表，不似诗句传。鉴湖生光彩，坡翁真谪仙。","dynasty":"宋代","title":"府治辟镇越堂得坡翁诗石于草棘间"}
{"author":"张侃","content":"二九相唤不出手，妇人纫衣先纫袖。门外霜风吹倒人，相见玉壶冰旧酒。去年家居坐竹窗，日阴移处梅梢长。今年负丞在山邑，并海寒气非寻常。前日昨日风四起，顷刻冻合省河水。雁宿芦花亦倦飞，只待桃花初水肥。","dynasty":"宋代","title":"前日昨日行"}
{"author":"张侃","content":"生男愿封侯，嫁女在比邻。此是古人言，最知天理真。世远人亦伪，嫁娶来城闉。岁序罕聚首，浩渺不计春。当其出门时，错落车百轮。笙箫填孔道，珠翠委泥尘。堂开牡丹屏，盘横水精鳞。徒取眼前富，未问身后贫。女娇鲜礼法，薄夫贻所亲。民家女及嫁，择对走踆踆。一旦有其家，昕昏如主宾。谁图朱陈村，宜为尧舜民。","dynasty":"宋代","title":"朱陈嫁娶图"}
{"author":"张侃","content":"古来名士都如此，后世虚浮类鄙之。赖有晦翁高著眼，青青钜竹荫檐楣。","dynasty":"宋代","title":"题等慈寺后经略潘德鄜旧居三绝其三"}
{"author":"张侃","content":"武侯出师表，子陵钓鱼矶。达则济天下，穷则敛所施。凄凉数间屋，荒草碧离离。功名挂人口，毁誉复随之。舣舟三高堂，快读石湖碑。不有君子生，何以立国基。夫君守定见，遁野身自肥。傥不为时用，犹当师仲尼。血指恐及己，旁观付盛衰。汎湖诚伪计，思鲈设虚辞。区区务力作，反蒙樵人讥。松江水不穷，那能洗瑕疵。石湖拟小山，三招何逶迤。字字春秋笔，史氏当凭依。武林有西湖，湖上水仙祠。君复隐孤山，清名敌伯夷。死无封禅书，小诗扬京师。坡翁刺是邦，寒泉荐江蓠。在郡六百日，遂踵居易规。终焉配水仙，事定分是非。邦人思坡翁，要和甘棠时。遂肖三贤像，相与祝其尸。三贤得其操，三高得其微。篙师催我行，日落江水湄。","dynasty":"宋代","title":"三高祠"}
{"author":"张侃","content":"始宁花木今何在，一派山泉纪此清。说与老僧频整葺，世间难保是虚名。","dynasty":"宋代","title":"始宁泉"}
{"author":"张侃","content":"春已多时花渐繁，劝梅未用点苔斑。隔尘自有元规扇，要见风流庆历间。","dynasty":"宋代","title":"梅时往来郊外十绝其九"}
{"author":"张侃","content":"束带立朝廷，平日有定力。挺挺道乡公，面上无佞色。谏书与天通，那暇顾荆棘。墓祭记学宫，贤哉太守职。","dynasty":"宋代","title":"写古五首其三"}
{"author":"张侃","content":"姬旦陈王业，农官报岁功。新晴春满野，宿雾晓披空。卖卜烦邻叟，知时访老翁。更须图夕雨，土脉尽丰融。","dynasty":"宋代","title":"谷日其一"}
{"author":"张侃","content":"事行人所难，涂人未深信。吾身一时高，佳名万古振。堂前颇幽虚，老竹添翠润。世俗日浇讹，风流今已尽。","dynasty":"宋代","title":"写古五首其一"}
{"author":"张侃","content":"负丞虞水恰年馀，谁信官居似野居。乍起柳风清午枕，久因梅雨理残书。眼前毁誉何须较，酒里功名定不虚。只把廉勤替疏拙，翻嫌苦苦学悬鱼。","dynasty":"宋代","title":"书考其二"}
{"author":"张侃","content":"沽酒烹鱼送旧年，情知四九在冬前。烘来布被何曾暖，身作弯弓宿露天。","dynasty":"宋代","title":"代吴儿作小至后九九诗八解其三"}
{"author":"张侃","content":"寒山草木疏，苍翠因雨湿。日暮来不来，前溪借蓑笠。","dynasty":"宋代","title":"雨中"}
{"author":"张侃","content":"汎观物理任天机，莫泥春残事遽非。蝶粉莺衣阴处泊，燕泥鸥雪雨中归。装成閒景真堪玩，写入清吟细解围。一榻凉风清午暑，拙翁睡起理絺衣。","dynasty":"宋代","title":"天机"}
{"author":"张侃","content":"先君年壮日，邂逅郑当时。把酒对今月，弹琴论古诗。眼前多俗韵，徽外少人知。除却瑶山老，无繇访断碑。","dynasty":"宋代","title":"感昔"}
{"author":"张侃","content":"江梅有远韵，不与世浮沈。诵我壁间句，知渠岁晚心。疏花生古意，暖艳啅幽禽。此处知谁解，霜天启角音。","dynasty":"宋代","title":"梅"}
{"author":"张侃","content":"退之名振世，无本肯从游。既以吾儒重，方知异说休。不才空剩语，驰誉胜荒丘。朴老深于律，遗篇处处留。","dynasty":"宋代","title":"柳下诗卷"}
{"author":"张侃","content":"文章如元气，又如水赴川。宿习务洗去，仲涂当日贤。扶持正统在，后学承其传。众目不可掩，玑衡丽青天。","dynasty":"宋代","title":"写古五首其二"}
{"author":"张侃","content":"墙边紫燕留，柳外红日晚。川明山影动，风缓波声远。吾道付悠悠，世尘空衮衮。精庐傍官河，时有舟车返。古贤用志苦，吟诗一字稳。乃知半夜钟，绝胜木兰饭。","dynasty":"宋代","title":"枫桥"}
{"author":"张侃","content":"只怕花开眼界幽，香中一点绊人愁。问渠偏向孤山好，时复飘香入帝州。","dynasty":"宋代","title":"观梅用东坡先生山字州字两绝句韵其二"}
{"author":"张侃","content":"柳絮随风舞，金沙贴地开。为缘春满眼，不厌酒深杯。","dynasty":"宋代","title":"对酒"}
{"author":"张侃","content":"群花极妖丽，不似梅花清。孤标年年在，吟意年年生。香清到诗骨，可玩不可名。安得李杜辈，美酒为之倾。","dynasty":"宋代","title":"岁时书事其十一"}
{"author":"张侃","content":"去年雨多浸坤轴，排檐日日注银竹。菊花已老强飘黄，荷叶虽枯犹护绿。今年梅雨久不来，暑风吹乾生尘埃。苦求涓滴润田亩，敢望潋滟添酒杯。昨日雨意十分好，雨声不断真是宝。谁知好处放些悭，尚使老农恼情抱。拙翁负丞方五旬，为民致祷施殷勤。飞云渐黑开又合，恋恋未竟林花纷。","dynasty":"宋代","title":"望雨行"}
{"author":"张侃","content":"县楼漏鼓声逄逄，秋深夜永睡未浓。窗前秋色已可掬，枕畔秋凉能暗通。偶思向来所历事，记一忘十马牛风。醒然如寤或省起，四壁不耐吟秋蛩。秋蛩赋命抑何小，声则甚大凄而雄。艰难七月陈王业，警戒再四由姬公。如何秋蛩蒙好语，意谓有渐将成终。初非卒然来径去，有如疾风转孤蓬。入我床下声更切，恐我佐邑务纤洪。情知官府印窠大，不信民间机杼空。就中懒妇丝未理，狂讴野舞废女红。竞言秋蛩非促织，自是合欢人不识。绿牙作笼金作栅，万钱争买成戏剧。抚枕三叹忽成诗，秋蛩秋蛩竟何为。汝喙从此钳，汝声从此辞。不平之鸣汝何预，宵尔之织汝无衣。自形自色虽天付，我欲睡矣汝且住。","dynasty":"宋代","title":"秋虫篇"}
{"author":"张侃","content":"半夜燃萁车堰归，县街灯火已稀微。路人莫笑奔波甚，领略江山暂解围。","dynasty":"宋代","title":"纪程十绝其一"}
{"author":"张侃","content":"夜来雨足半篙水，西湖荷花纷锦绮。扁舟载酒作清游，香入衣襟风缓起。西湖之景天下无，万句千言空满纸。山依华屋屋依山，湖光渺渺相回环。因思古人比西子，又见今人比贤士。东坡诗句脱尘凡，不比今人较形似。今时亦自有诗人，毫端无穷契天理。","dynasty":"宋代","title":"游西湖"}
{"author":"张侃","content":"将归浮小艇，水色绿添痕。杨柳迷低岸，莺花满旧园。日长迎雨燕，沙暖起风鸳。眼界须当阔，临溪筑小轩。","dynasty":"宋代","title":"将归"}
{"author":"张侃","content":"汎观物理任天机，莫泥春残事遽非。蝶粉莺衣阴处泊，燕泥鸥雪雨中归。装成閒景真堪玩，写入清吟细解围。一榻凉风清午暑，拙翁睡起理絺衣。","dynasty":"宋代","title":"天机"}
{"author":"张侃","content":"村烟四五水成湾，拍拍凫翁意自閒。秋雨不能回众绿，洗开霜色露寒山。","dynasty":"宋代","title":"即事"}
{"author":"张侃","content":"小园虽偪仄，堂成春告残。群山当目前，翠色烟中繁。隔堤多垂杨，纷纷风前翻。畦夫为予言，宜插秋牡丹。既无倾城艳，亦可酒筵看。根株虽脆弱，千叶攒中单。夕阳媚晴水，红湿回轻澜。休从殷七七，染法成欺暪。","dynasty":"宋代","title":"秋日閒居十首其十"}
{"author":"张侃","content":"绕窗山水富清妍，古木阴中隐乱蝉。一叶迎秋无尽日，勾萌还复待明年。","dynasty":"宋代","title":"秋叶二绝其一"}
{"author":"张侃","content":"杭州西湖天下无，重楼复阁成画图。中宵与客买舟去，千金间亦呼名姝。自言此游有真乐，月明星稀飞林乌。珍殽旨酒杂樽俎，水精之鳞盘横铺。光阴鼎鼎暗中去，事业泯泯纸上拘。苏仙在郡情甚适，君复居山身颇臞。英风既往不可作，踪迹胜槩生荒芜。空留浓妆淡抹句，思士久泥反长吁。金罍有溪名西湖，我来适当夏之初。万荷叠叠风捲翠，群山隐隐云依梳。岸头有亭翼然立，明秀拱挹美且都。名园花卉忆灵运，古洞深远栖仙姑。月当下弦迟开镜，高烧银烛行冰壶。君不见水利及人居第一，为壑勿学白圭术。","dynasty":"宋代","title":"西溪湖"}
{"author":"张侃","content":"事业从教下泷舠，一年窃禄在江皋。腥污砧几憎蝇赋，爱护文书却鼠刀。风约浮萍云叠岫，日藏老桧雨翻涛。深惭无补公家事，只愿年丰弓载櫜。","dynasty":"宋代","title":"偶书"}
{"author":"张侃","content":"半夜燃萁车堰归，县街灯火已稀微。路人莫笑奔波甚，领略江山暂解围。","dynasty":"宋代","title":"纪程十绝其一"}
{"author":"张侃","content":"欲识诗清处，须来天尽头。可人一溪雪，催我上扁舟。","dynasty":"宋代","title":"题剡溪图"}
{"author":"张侃","content":"一冬多雪更多阴，问讯溪梅春未深。等得春来花已漫，孤高不改岁寒心。","dynasty":"宋代","title":"梅时往来郊外十绝其三"}
{"author":"张侃","content":"百漏船东竹似椽，一杯茗粥说痴禅。恰如二月乌㩜角，村北村南童稚颠。","dynasty":"宋代","title":"纪程十绝其四"}
{"author":"张侃","content":"不作等閒桃李色，一声羌笛怨惊尘。偶思今岁开花晚，要醉风前烂熳春。","dynasty":"宋代","title":"梅时往来郊外十绝其五"}
{"author":"张侃","content":"去年金台归，今年三十六。守拙伴林鸠，折箭存飞鹄。小园接屋东，有堂依水绿。浮云前山来，萧放忘拘束。云已久无心，细看犹未足。起来一杯酒，从此觅归宿。","dynasty":"宋代","title":"示韦中实六首其二"}
{"author":"张侃","content":"我志甘澹薄，不为物所迁。园官送杞菊，秀色满目前。生育秉至性，阴阳顺中权。可怜黄口儿，匕箸照腥膻。纵得一饷戏，旁观成胁肩。杞菊付中厨，试著姜盐煎。至哉天下味，妙处秘不传。三贤留隽语，首当师之焉。","dynasty":"宋代","title":"嘉定壬午春晚园官送杞菊因取陆天随苏东坡张南轩三赋诵之感事赋诗"}
{"author":"张侃","content":"皮骨三年走道涂，移文良负北山居。甘贫我固轻诸阮，勇退吾犹耻二疏。好著短衣看射虎，休弹长剑为无鱼。人生识字多忧患，饱睡从今莫读书。","dynasty":"宋代","title":"次王子元韵二首其二"}
{"author":"张侃","content":"酴醾数尺长，伐木成小架。玉色映晚春，浓阴接初夏。浊醪任浅深，细草堪枕藉。兴来信步行，浮云出山罅。","dynasty":"宋代","title":"归来五首其五"}
{"author":"张侃","content":"未工射雉怯如皋，欲挂衣冠慕老陶。莫为功名多戚戚，须知身世两劳劳。求鱼切戒空缘木，买犊不妨先卖刀。未有田园作归计，年来留滞感潘毛。","dynasty":"宋代","title":"用秦少游韵二首其二"}
{"author":"张侃","content":"今年灯市好安排，雪柳香梅费剪裁。岁月匆匆临五九，太阳门户向东开。","dynasty":"宋代","title":"代吴儿作小至后九九诗八解其四"}
{"author":"张侃","content":"门前流水竞，洗尽市尘交。秉我中心正，从渠异说譊。向来多肘柳，近已去心茅。隐几观天地，晨曦动翠梢。","dynasty":"宋代","title":"定轩"}
{"author":"张侃","content":"江南多泽国，别派亦成湖。渺渺明佳景，纷纷展画图。层穹邈无际，浮翠前峰孤。欲唤扁舟去，笔床茶灶俱。东边屿深幽，稚芦不记株。花轻相上下，随风掠酒盂。湖中开一镜，中有双野凫。可怜知者少，此趣未尝无。","dynasty":"宋代","title":"秋日閒居十首其六"}
{"author":"张侃","content":"忆与成之别，于今廿五年。今朝复相见，话旧竹窗前。","dynasty":"宋代","title":"苏成之"}
{"author":"张侃","content":"破壁排矮窗，新篁出粉墙。开尊侵绿色，得雨借初凉。名保千年在，身安万念忘。诗情亦漫兴，何暇细商量。","dynasty":"宋代","title":"夜宿育王庄北窗"}
{"author":"张侃","content":"当年迂叟圃初成，野草閒花不记名。康节巾车临小径，东坡诗板照高楹。久知气象归前辈，拟学规模愧后生。惟有至公能格物，莫将险躁起心兵。","dynasty":"宋代","title":"家园二首其一"}
{"author":"张侃","content":"篮舆轧轧过西村，小麦青青雨露恩。山色无穷开远近，民家守分度昕昏。僧精持课归林下，客自携尊醉竹根。每日尘氛牵百念，要须结屋浸溪痕。","dynasty":"宋代","title":"西村"}
{"author":"张侃","content":"群花极妖丽，不似梅花清。孤标年年在，吟意年年生。香清到诗骨，可玩不可名。安得李杜辈，美酒为之倾。","dynasty":"宋代","title":"岁时书事其十一"}
{"author":"张侃","content":"一冬多雪更多阴，问讯溪梅春未深。等得春来花已漫，孤高不改岁寒心。","dynasty":"宋代","title":"梅时往来郊外十绝其三"}
{"author":"张侃","content":"添竹栽松眼界宽，四时长使翠光团。参天会见充梁栋，碍月休令作钓竿。","dynasty":"宋代","title":"种松添竹口占二绝其一"}
{"author":"张侃","content":"风尽天阴分野色，雁眠云影得新晴。江台寺里閒登览，屋绕吴山画不成。","dynasty":"宋代","title":"寺楼舒目"}
{"author":"张侃","content":"功名蚊成雷，文华珠媚川。作意每中辍，要当付自然。谁知蝇头表，不似诗句传。鉴湖生光彩，坡翁真谪仙。","dynasty":"宋代","title":"府治辟镇越堂得坡翁诗石于草棘间"}
{"author":"张侃","content":"一春多雨阻清游，留得名花到暮秋。偶见来禽与仙杏，淡红残粉亦风流。","dynasty":"宋代","title":"九月朔"}
{"author":"张侃","content":"常年有句吟雨叶，今年只了吟飞雪。社中谁是锦绣肠，令我褫气叹妙绝。固知天运阴阳戾，那问家园花草折。逞妍妒舞费斑镂，幻色潜光亦消灭。前时有句送渠归，日华摇金云暗掣。滕家娘子耽清游，琐碎回风到帘缬。只须头次阵堂堂，底用十番空屑屑。民家刺缊带湿炊，醉客糜金谩飞瞥。海隐来徵鹤隐句，恰如白佛偈重说。昏霾未见天清明，石炭儗铸一寸铁。","dynasty":"宋代","title":"止雪用东坡先生韵"}
{"author":"张侃","content":"风清园蝶粉犹轻，雨冷吴蚕茧未成。尽说溪村年事好，又添渔子笑浮生。","dynasty":"宋代","title":"雨中"}
{"author":"张侃","content":"舟宿堤边寺，天虚露气清。秋从今夜冷，月比旧时明。水鸟纷纷下，墟烟冉冉轻。田家生计好，不逐世间名。","dynasty":"宋代","title":"夜宿"}
{"author":"张侃","content":"人情易爱憎，品花语最严。遮护富贵花，排日挂牙签。骄态不自持，霏微花上沾。虚名竟何益，馀事付宝奁。花开有迟速，禀气等洪纤。到眼俱可玩，何曾形弃嫌。幽幽牵牛开，碧色照疏栏。勿云此花陋，所取缘伤廉。","dynasty":"宋代","title":"秋日閒居十首其七"}
{"author":"张侃","content":"束发能缀文，未解知其奥。脩绠汲渊源，所得是潢潦。年来三折肱，逢人漫称好。古意愈简淡，新说恣颠倒。如何十日曝，只望阴雨膏。闭门觑天功，时至学自到。","dynasty":"宋代","title":"岁时书事其四"}
{"author":"张侃","content":"闸南閒地远连天，好种梅花作玉田。待得开时携酒去，旁人疑是饮中仙。","dynasty":"宋代","title":"奔牛梅花开最晚因读墨本坡翁和杨公济梅花诗信笔四绝句其三"}
{"author":"张侃","content":"旧年浙右水连天，闻说闽中水亦然。官里劝分虽遍及，民间悭籴为无钱。大风拔木扬尘土，细雨打花空媚妍。甲子一晴差可喜，农家只愿屡丰年。","dynasty":"宋代","title":"收潘廷亨逵讯"}
{"author":"张侃","content":"良田水旱不妨耕，海际成田禾罕生。一夜潮来留剩水，民家辛苦望西成。","dynasty":"宋代","title":"海际民田"}
{"author":"张侃","content":"汎观物理任天机，莫泥春残事遽非。蝶粉莺衣阴处泊，燕泥鸥雪雨中归。装成閒景真堪玩，写入清吟细解围。一榻凉风清午暑，拙翁睡起理絺衣。","dynasty":"宋代","title":"天机"}
{"author":"张侃","content":"连日天晴云送雨，群山环绕翠相聚。湖心波起小玉山，映带不多添媚妩。十年江湖寄此身，每到佳处喜生津。岂知筑堤限海水，底事毁泐筑更频。君知此理休更说，只缘今日人心别。","dynasty":"宋代","title":"自白马湖穿夏盖湖至后郭塘岸"}
{"author":"张侃","content":"上虞溪湖十四处，昔日是田纳官赋。逢秋民间欠灌溉，县官作文告后土。民间以田浚溪湖，田上官赋却抱输。闲时潴水旱时用，纵未全熟无全逋。古来人心平似砥，今来人心薄于纸。不念平人输赋苦，情愿自为悠久计。大臣奏事怡天颜，以民为基古已然。况乃民间推己有，明知食是民之天。此事传来犹未久，为雨为云翻覆手。拽碑使平命工磨，别镌奇文垂不朽。鬼神诃护屹不移，至今碑上光陆离。噫嘻人心不如石，使我叹息重叹息。","dynasty":"宋代","title":"拽碑叹"}
{"author":"张侃","content":"剪蜡匀脂别样妆，吐芳先与探春光。为缘骨相天然好，所欠江头细细香。","dynasty":"宋代","title":"梅时往来郊外十绝其七"}
{"author":"张侃","content":"玄蝉声清入吾耳，暑气骎骎犹未已。残花挺挺留鹿葱，娇态娉娉是荷婢。偶然一雨云纫裳，池边雨过风送凉。小虫深集杨柳影，一段笙歌清更长。","dynasty":"宋代","title":"雨后生凉络纬声清可爱"}
{"author":"张侃","content":"人身日夕何曾休，血随气运长周流。偶然逆转背常理，未免凝结成赘疣。少年每诵海潮赋，径以人身为譬喻。君看沙涨潮头回，却向别流乱冲去。拦不住潮头，从此失故步。人身调养勿伤和，潮汛缓来争奈何。","dynasty":"宋代","title":"潮"}
{"author":"张侃","content":"臞叟久不出，短帽半离披。天公有新事，剪雪玉参差。仰瞻银海眩，须臾肆寒威。试呼缄口翁，时复一中之。初如薝卜飘，终似白练驰。阴气无所泄，乘风舞绥绥。山明失紫翠，手板休拄颐。溪流有层冰，艇子寸步移。寒禽集深条，可怜翅翎垂。拥炉回阳春，始觉温四肢。我生仅再见，老农重嗟咨。锦里杜子美，姑溪周紫芝。文章江汉流，初不事支辞。遗编可推究，古岂异今时。无此雪与寒，何翅五吟诗。宜瑞不患寡，写檄诛云师。","dynasty":"宋代","title":"清寒"}
{"author":"张侃","content":"春已多时花渐繁，劝梅未用点苔斑。隔尘自有元规扇，要见风流庆历间。","dynasty":"宋代","title":"梅时往来郊外十绝其九"}
{"author":"张侃","content":"泛观今人诗，机巧由心生。镂冰与铸木，未免求虚名。岂知制作妙，浑然同水清。尘埃数张纸，亦足传佳声。群趋不知守，辛勤到莫龄。奈何口耳间，一见意已倾。投身入诗社，被褐生光荣。党同伐异说，初非出本情。我愿剖藩篱，学力随所成。","dynasty":"宋代","title":"客有诵唐诗者又有诵江西诗者因再用斜川九日韵"}
{"author":"张侃","content":"桂子吹香清不眠，相逢还在翠屏边。一轮明月依人好，两载中秋特地圆。","dynasty":"宋代","title":"金台中秋"}
{"author":"张侃","content":"二九相唤不出手，妇人纫衣先纫袖。门外霜风吹倒人，相见玉壶冰旧酒。去年家居坐竹窗，日阴移处梅梢长。今年负丞在山邑，并海寒气非寻常。前日昨日风四起，顷刻冻合省河水。雁宿芦花亦倦飞，只待桃花初水肥。","dynasty":"宋代","title":"前日昨日行"}
{"author":"张侃","content":"晋仙新寺住，晓夕在吟边。相去二三里，闻名五七年。西湖听雁夜，霅水钓鱼天。语逸山精泣，宜为万古传。","dynasty":"宋代","title":"周晋仙诗卷"}
{"author":"张侃","content":"小小禅房若个宽，氎巾楮帐护幽閒。贪看天外云千变，忘数檐前竹几竿。老衲咒经祈雨切，臞翁煮粥当晨餐。早知一念能持静，不学槐安蚁走盘。","dynasty":"宋代","title":"宿等慈僧房"}
{"author":"张侃","content":"疏梅晼晚千年秀，秾李韶华二月初。试访前溪歌舞处，断烟斜日照平芜。","dynasty":"宋代","title":"春日览古四绝其一"}
{"author":"张侃","content":"雨细成珠琲，纷纷入绿花。绿花无不湿，倾处又成波。","dynasty":"宋代","title":"花珠二绝其一"}
{"author":"张侃","content":"野阔因秋见，山高入雾微。晓看天色暝，午更宿阴围。有地堪容隐，无言且息机。为知閒处好，不是厌轻肥。","dynasty":"宋代","title":"秋色"}
{"author":"张侃","content":"老人痴钝性可憎，微子谁与为友朋。久废未容收颡马，一呼宁复责饥鹰。无缘下榻留徐孺，好去登门访李膺。吾道不行吾已矣，短桴浮海要同乘。","dynasty":"宋代","title":"用文伯起韵"}
{"author":"张侃","content":"人心具天性，嗜好各不同。荒凉陆子祠，寒泉引碧筒。名者身之累，千载存遗踪。独有吟诗人，时来系短篷。","dynasty":"宋代","title":"写古五首其四"}
{"author":"张侃","content":"倦看冠盖闹如林，梦想扁舟破晚阴。步月南楼情不浅，卧风北牖味殊深。朱旂黄纸非吾事，木板青衫负壮心。游宦半生成底事，鬓丝零落不胜簪。","dynasty":"宋代","title":"戏用东坡先生韵二首其二"}
{"author":"张侃","content":"住处记曾游，十年重到。罨画湖山最春早。红梅几树，一夜东风开了。矮松脩竹外，依然好。玉色醺酣，香团娇小。消得金尊共倾倒。满怀风味，前度何郎今老。徊徊疏影里、花应笑。","dynasty":"宋代","title":"感皇恩（元夕后二日，同彦敬郎中饮洪宣慰山园红梅下，得感皇恩二关）"}
{"author":"张侃","content":"尘事纷如扫，僧窗对竹开。欲酬清静债，一岁五番来。","dynasty":"宋代","title":"赠仁上人"}
{"author":"张侃","content":"结庐枕石隙，其下通泉脉。新开数尺泉，涌然如乳白。道人北山来，閒话到终夕。徐云茶已芽，气味及高格。绛囊映绿色，未尝齿流液。汲泉满歙缶，篝火勿遽迫。须臾蟹眼生，茶新手缓掷。姜盐宜屏除，祇能添水厄。","dynasty":"宋代","title":"煎茶"}
{"author":"张侃","content":"将军生沛邑，樊宅在吴墟。既没其先语，决知非此居。排门忠尚在，浮甲事尤虚。却恐同姓者，相传佚本初。","dynasty":"宋代","title":"樊将军庙在上陌樊宅土人相传是将军故居史本传云沛人也五十年前因题数语今辄附此"}
{"author":"张侃","content":"昔曾襆被宿江浔，风雨欺人春未深。转盼六年重到此，越山依旧隐云心。","dynasty":"宋代","title":"江下"}
{"author":"张侃","content":"退之名振世，无本肯从游。既以吾儒重，方知异说休。不才空剩语，驰誉胜荒丘。朴老深于律，遗篇处处留。","dynasty":"宋代","title":"柳下诗卷"}
{"author":"张侃","content":"细雨迟春色，閒云接晓天。清时依薄宦，秀句近华笺。地冷梅枝少，川明竹影圆。翻思年少日，折柳系渔船。","dynasty":"宋代","title":"偶成"}
{"author":"张侃","content":"立春踰十日，犹未见芳菲。云叶垂垂满，檐丝缓缓飞。池鱼寒未上，林雁暖方归。因静无思虑，由人论瘠肥。","dynasty":"宋代","title":"花事"}
{"author":"张侃","content":"春意垂垂尽，名花续续开。谁知倾国色，元未著香埃。曾向芜城见，还惊茗水来。贪看诗律细，忘覆掌中杯。","dynasty":"宋代","title":"芍药"}
{"author":"张侃","content":"韶光馀十日，明岁又重来。柳外黄鹂怨，山中杜宇催。一番风送雨，几处锦成堆。且饮深杯酒，携筇缓缓回。","dynasty":"宋代","title":"春尽"}
{"author":"张侃","content":"山蹊通线道，旧有隐人居。生计多藏芋，秋盘近荐鱼。檐牙松得寿，篱角草堪锄。只欲逢熙运，谁能更上书。","dynasty":"宋代","title":"隐者"}
{"author":"张侃","content":"雨后秋容稚，云游日色微。远山依旧瘦，污水已新肥。燕子稀疏舞，萤光冷淡飞。官閒清到骨，无是亦无非。","dynasty":"宋代","title":"雨后"}
{"author":"张侃","content":"野阔因秋见，山高入雾微。晓看天色暝，午更宿阴围。有地堪容隐，无言且息机。为知閒处好，不是厌轻肥。","dynasty":"宋代","title":"秋色"}
{"author":"张侃","content":"舟宿堤边寺，天虚露气清。秋从今夜冷，月比旧时明。水鸟纷纷下，墟烟冉冉轻。田家生计好，不逐世间名。","dynasty":"宋代","title":"夜宿"}
{"author":"张侃","content":"荒畦多古木，月送影婆娑。须信閒中好，翻嫌尘事多。檐低排远岫，堂近俯清波。夜静频来往，渔樵互奏歌。","dynasty":"宋代","title":"家园夜月"}
{"author":"张侃","content":"转头七九数过三，无事閒从野老谈。花气熏人能样猛，脱来布衲两头担。","dynasty":"宋代","title":"代吴儿作小至后九九诗八解其六"}
{"author":"张侃","content":"种竹多临水，山随云影藏。夏深元有暑，秋浅未全凉。个个飞萤入，双双归燕忙。几年观物理，不复叩员苍。","dynasty":"宋代","title":"和朱季文即事"}
{"author":"张侃","content":"小圃近吾庐，呼奴扫阶曲。梅株晚放花，溪水新围玉。声名不厌低，出处今已熟。倚杖看城山，飞来两鸲鹆。","dynasty":"宋代","title":"归来五首其一"}
{"author":"张侃","content":"微官当力勤，后月已戒路。思君且话言，处处放閒步。花前借莺吟，卷中笑鱼蠹。民家老树根，小憩觅幽趣。更后四十年，同君寻旧寓。斯事姑置之，尺书寄飞羽。","dynasty":"宋代","title":"示韦中实六首其六"}
{"author":"张侃","content":"冠世文章李翰林，掀天功业汉淮阴。抹靴捧砚荣虽甚，受钺登坛眷益深。远窜夜郎挥老泪，生擒云梦负初心。穷泉二子应追恨，不解君前早脱簪。","dynasty":"宋代","title":"戏用东坡先生韵二首其一"}
{"author":"张侃","content":"八字桥边春水平，三家村里亦清明。女郎鼓棹归来晚，却被风光赚一生。","dynasty":"宋代","title":"村外寒食"}
{"author":"张侃","content":"臞叟久不出，短帽半离披。天公有新事，剪雪玉参差。仰瞻银海眩，须臾肆寒威。试呼缄口翁，时复一中之。初如薝卜飘，终似白练驰。阴气无所泄，乘风舞绥绥。山明失紫翠，手板休拄颐。溪流有层冰，艇子寸步移。寒禽集深条，可怜翅翎垂。拥炉回阳春，始觉温四肢。我生仅再见，老农重嗟咨。锦里杜子美，姑溪周紫芝。文章江汉流，初不事支辞。遗编可推究，古岂异今时。无此雪与寒，何翅五吟诗。宜瑞不患寡，写檄诛云师。","dynasty":"宋代","title":"清寒"}
{"author":"张侃","content":"西关景色妍，归来春未尽。岸浅柳生阴，风缓花成阵。欢娱垂白亲，免得望家讯。乳燕立帘钩，别久还相认。","dynasty":"宋代","title":"归来五首其二"}
{"author":"张侃","content":"古贤真好事，渎以伯牙名。岸转天无尽，春回草渐荣。当年流水曲，今日赋诗情。可惜知音少，令人恨未平。","dynasty":"宋代","title":"伯牙渎"}
{"author":"张侃","content":"君不见晋陵县北异事传，夜气将深才出没。古来至宝默有数，精英之藏宁久郁。我閒试为访遗踪，惜许邦人忘岁月。不然上亦逼星躔，两无相合归芒芴。当时奋身万策湖，爱向东山穿香骨。岂知服猛尽奔驰，潜地而驰真异物。雨侵古藓满荒台，虚名空在何有哉。呜呼金牛计已竭，胡不犠尊陈帝阙。","dynasty":"宋代","title":"金牛行"}
{"author":"张侃","content":"秋深气转清，夜閒更正永。庭前菊半花，天外云收景。试呼曲生来，绿色照瓦皿。悠然两相忘，何必问形影。","dynasty":"宋代","title":"秋夜"}
{"author":"张侃","content":"风尽天阴分野色，雁眠云影得新晴。江台寺里閒登览，屋绕吴山画不成。","dynasty":"宋代","title":"寺楼舒目"}
{"author":"张侃","content":"鉴湖别岛对青山，山下菰蒲猎猎寒。最是晓烟收未尽，舂锄閒立景尤宽。","dynasty":"宋代","title":"鉴湖别岛二绝其二"}
{"author":"张侃","content":"山蹊通线道，旧有隐人居。生计多藏芋，秋盘近荐鱼。檐牙松得寿，篱角草堪锄。只欲逢熙运，谁能更上书。","dynasty":"宋代","title":"隐者"}
{"author":"张侃","content":"月魄诗魂两斗清，却嫌歌管揭危亭。遥知山鬼形难遁，谁洗天公眼暂明。物外风光何皛皛，人间爝火谩荧荧。酒狂径欲骑鲸去，一拂鸿蒙散窅冥。","dynasty":"宋代","title":"和中秋韵"}
{"author":"张侃","content":"梅长官深有味，木居士喜清游。未用三熏三沐，且占一壑一邱。","dynasty":"宋代","title":"六言其一"}
{"author":"张侃","content":"旬日风消雨，今朝山出云。柳深开润色，荷靓匝清芬。江燕新调语，沙鸥自引群。农人相贺语，田亩可耕耘。","dynasty":"宋代","title":"时雨三首其一"}
{"author":"张侃","content":"初官金台边，日长颇閒暇。细赓饮酒诗，喜无俗子驾。云轻月缓梳，竹少花相亚。官塘颇尘嚣，数间名传舍。吾身聊自适，阅世如啖蔗。春初汎舟回，晴溪山影射。苍苔护鱼池，粉墙旁花架。东风知人情，游丝从空下。历览佳有馀，顷刻在所化。杜门观我心，陶冶有鲍谢。","dynasty":"宋代","title":"杜门"}
{"author":"张侃","content":"当年雁来游，少憩存夜气。自从开此奇，便有草鞋费。","dynasty":"宋代","title":"题雁山行纪"}
{"author":"张侃","content":"薄薄酒，解愁颜。丑丑妇，胜居鳏。但有粗缯大布包裹了，争羡危冠华服伛偻趋朝班。就令真封定远侯，何如生入玉门关。苏秦富贵却输负郭二顷，管叔兄弟恨不茅屋三间。张公厚葬保首领，嵇康养生诛市阛。亡羊未易较臧谷，争地适足誇触蛮。锦衣未暖沐猴败，仙舟无耗鲍鱼还。狂谋正使鬼笑，薄命岂坐天悭。不须乞镜湖三百里，不须买莲峰一半山。穷达忧乐付与三万六千日，但恐一生辛苦不若一生閒。","dynasty":"宋代","title":"薄薄酒三首其一"}
{"author":"张侃","content":"三十五日不见君，今番宠访又三旬。喜君风度胜似旧，未暇取酒细论文。西关之西蒋湾北，随分各有数间屋。只待梅花摘索开，共君清赏意自足。","dynasty":"宋代","title":"简曾舜卿"}
{"author":"张侃","content":"尘事纷如扫，僧窗对竹开。欲酬清静债，一岁五番来。","dynasty":"宋代","title":"赠仁上人"}
{"author":"张侃","content":"平生政坐花开早，不奈颠风一夜吹。缄锁芳英春意闹，转头青子已盈枝。","dynasty":"宋代","title":"奔牛梅花开最晚因读墨本坡翁和杨公济梅花诗信笔四绝句其二"}
{"author":"张侃","content":"园林绿暗花事稀，蜂愁蝶怨依夕晖。天工续续施巧手，眼边无日不芳菲。须知万物都是假，苦泥实相第二机。支花附石水清泚，端庄自是萧然姿。来从鹿苑尘顿洗，暂登萤窗聊发挥。芳苞攒叶毋乃密，清香徐徐风作围。我方寂坐息百虑，对此不觉板拄颐。荒山草木能妩媚，从今细寻莫相违。","dynasty":"宋代","title":"千叶支子"}
{"author":"张侃","content":"秋深气转清，夜閒更正永。庭前菊半花，天外云收景。试呼曲生来，绿色照瓦皿。悠然两相忘，何必问形影。","dynasty":"宋代","title":"秋夜"}
{"author":"张侃","content":"二九相唤不出手，妇人纫衣先纫袖。门外霜风吹倒人，相见玉壶冰旧酒。去年家居坐竹窗，日阴移处梅梢长。今年负丞在山邑，并海寒气非寻常。前日昨日风四起，顷刻冻合省河水。雁宿芦花亦倦飞，只待桃花初水肥。","dynasty":"宋代","title":"前日昨日行"}
{"author":"张侃","content":"百漏船东竹似椽，一杯茗粥说痴禅。恰如二月乌㩜角，村北村南童稚颠。","dynasty":"宋代","title":"纪程十绝其四"}
{"author":"张侃","content":"山城并水寒较早，鸳瓦新霜写花草。五朝三朝风萧萧，九日十日云飘飘。秋将归去冬又至，寒色不遮万山翠。小窗倚徙片时间，有美人兮隔江水。","dynasty":"宋代","title":"立冬后述情"}
{"author":"张侃","content":"焚香觉心清，观书消日永。门前剥啄稀，且喜官职冷。","dynasty":"宋代","title":"题镇厅西轩"}
{"author":"张侃","content":"山川清美天下稀，五瑞同时盍纪碑。碑上只言人物盛，若言德政愧无之。","dynasty":"宋代","title":"赠句容士人"}
{"author":"张侃","content":"县楼漏鼓声逄逄，秋深夜永睡未浓。窗前秋色已可掬，枕畔秋凉能暗通。偶思向来所历事，记一忘十马牛风。醒然如寤或省起，四壁不耐吟秋蛩。秋蛩赋命抑何小，声则甚大凄而雄。艰难七月陈王业，警戒再四由姬公。如何秋蛩蒙好语，意谓有渐将成终。初非卒然来径去，有如疾风转孤蓬。入我床下声更切，恐我佐邑务纤洪。情知官府印窠大，不信民间机杼空。就中懒妇丝未理，狂讴野舞废女红。竞言秋蛩非促织，自是合欢人不识。绿牙作笼金作栅，万钱争买成戏剧。抚枕三叹忽成诗，秋蛩秋蛩竟何为。汝喙从此钳，汝声从此辞。不平之鸣汝何预，宵尔之织汝无衣。自形自色虽天付，我欲睡矣汝且住。","dynasty":"宋代","title":"秋虫篇"}
{"author":"张侃","content":"采蕺采蕺蕺渐绿，蕺山昨夜雨沾足。越女提篮入市中，论价不止金与玉。开时花似荞麦花，亦能蔓生走长蛇。龙肝凤髓久无味，却寻野蔌新矜誇。声名在世多相忌，最厌薰莸同一器。我歌采蕺非虚辞，采蕺歌中有深意。","dynasty":"宋代","title":"采蕺歌"}
{"author":"张侃","content":"凡花虽艳艳在眼，梅花带清清入骨。时人喜艳不喜清，绮言丽语寓轻忽。池边之梅格又高，霜月次第上林皋。平生爱梅被梅恼，梅亦怜吾非年少。","dynasty":"宋代","title":"野航池边古梅二首其二"}
{"author":"张侃","content":"薄薄酒，免厚味，丑丑妇，得长年。渊明饮酒聊小醉，醉后清风北窗眠。季伦百万买娇丽，一朝祸至空弃捐。因思达者得其趣，那用情爱汩心渊。门栽五柳池种莲，瓶无斗粟囊无钱。浮云富贵不须问，在世得失付自然。君看曳玉垂金趋魏阙，何如蹑舄散策吴羌边。君看奇珍异味食方丈，何如粝饭野蔌在目前。古来知此亦自少，或出或处随吾权。入秋雨过暑光薄，桂子将绽添清妍。抱瓮独醉有深乐，不用抽钗唤李娟。","dynasty":"宋代","title":"薄薄酒三首其二"}
{"author":"张侃","content":"官居尽日閒，随意自消遣。出门河水清，风定回长练。烟林入画图，脱叶霜新绚。景色为人妍，一岁知几变。因思天地间，是处堪留恋。指随襟袖寒，地气近淮甸。归来吹青灯，峨冠看经传。今人聊复尔，古人不可见。","dynasty":"宋代","title":"岁时书事其一"}
{"author":"张侃","content":"人到退时须著力，未退之时休向前。暑中团扇多勋业，一夜西风亦偶然。","dynasty":"宋代","title":"感秋扇五首其二"}
{"author":"张侃","content":"酷暑秋仍有，临流兴未忘。好风吹过雨，午夜得新凉。促织声偏细，舂锄立自双。人生随处好，最好是家乡。","dynasty":"宋代","title":"初秋夜坐其一"}
{"author":"张侃","content":"侵晨发金台，停午泊新河。风定雨新霁，一段平青罗。远烟搴新景，宿鹭行细莎。临流洗尘心，此地今几过。官事记蒲鞭，少驻听渔歌。大哉浚汲功，万古保不磨。","dynasty":"宋代","title":"新河"}
{"author":"张侃","content":"破愁浅酌贤人酒，觅句还寻君子花。造物于予元自厚，闭门独坐日初斜。","dynasty":"宋代","title":"独坐"}
{"author":"张侃","content":"前朝到闸南，冰开春意动。寒风先觱发，日色尚曈眬。老翁礼颇恭，侧立手先拱。殷勤谢官侬，筠笼野果重。顾我守官下，仁惠愧刘宠。其位偪而卑，惟知短檄捧。举袖谢老翁，毋以斯言恐。我见诚暖姝，我才甘散冗。","dynasty":"宋代","title":"岁时书事其八"}
{"author":"张侃","content":"泛观今人诗，机巧由心生。镂冰与铸木，未免求虚名。岂知制作妙，浑然同水清。尘埃数张纸，亦足传佳声。群趋不知守，辛勤到莫龄。奈何口耳间，一见意已倾。投身入诗社，被褐生光荣。党同伐异说，初非出本情。我愿剖藩篱，学力随所成。","dynasty":"宋代","title":"客有诵唐诗者又有诵江西诗者因再用斜川九日韵"}
{"author":"张侃","content":"浮云四散雨意浓，小池水满不可容。前度久晴今久雨，绿笺端欲问太空。太空高兮渺无路，风力剪丝得小住。农家一饱庶有期，笑杀春深脱布裤。","dynasty":"宋代","title":"久雨"}
{"author":"张侃","content":"半生见梅唤作兄，我诗政见梅边清。前回待欲唤曾子，惜许疏蟾未弄明。","dynasty":"宋代","title":"梅时往来郊外十绝其四"}
{"author":"张侃","content":"春光到此未须归，绿替红残已暗围。说与群儿休赶逐，要看宛转自然飞。","dynasty":"宋代","title":"春日二首其二"}
{"author":"张侃","content":"江潮冲田渐成地，地久归咸有其味。小民泥炉候泥乾，勺水煎盐求浅利。农家耕田望秋成，煎盐得钱尽力争。呜呼小民尽力争，农家辍耒愁空生。","dynasty":"宋代","title":"娥江下岸田为潮汐冲击今不可垦小民勺水煎卤于上"}
{"author":"张侃","content":"向来未服役，君室日清閒。侵晓披衣见，中宵曳杖还。溪梅粲玉萼，几度开笑颜。迩来君累重，旬月旅长安。葛屦蹋尘沙，春在湖山间。忙里买小艇，何妨卧看山。","dynasty":"宋代","title":"示韦中实六首其四"}
{"author":"张侃","content":"人心具天性，嗜好各不同。荒凉陆子祠，寒泉引碧筒。名者身之累，千载存遗踪。独有吟诗人，时来系短篷。","dynasty":"宋代","title":"写古五首其四"}
{"author":"张侃","content":"水清月白又初秋，㶁㶁山泉入涧流。我已重来君解否，生平厌作是非谋。","dynasty":"宋代","title":"水月泉"}
{"author":"张侃","content":"近代李伯时，能画天厩马。画本出心匠，不在韩干下。真骨独当御，汗血沫凝赭。为渠生光辉，神妙非力假。平日熟意态，绘事颇閒暇。谁知赝易真，万马悉喑哑。色带碧云騢，和鸾亦雅雅。一笔竟不予，此意识者寡。","dynasty":"宋代","title":"题李伯时马"}
{"author":"张侃","content":"疏梅晼晚千年秀，秾李韶华二月初。试访前溪歌舞处，断烟斜日照平芜。","dynasty":"宋代","title":"春日览古四绝其一"}
{"author":"张侃","content":"山蹊通线道，旧有隐人居。生计多藏芋，秋盘近荐鱼。檐牙松得寿，篱角草堪锄。只欲逢熙运，谁能更上书。","dynasty":"宋代","title":"隐者"}
{"author":"张侃","content":"立春踰十日，犹未见芳菲。云叶垂垂满，檐丝缓缓飞。池鱼寒未上，林雁暖方归。因静无思虑，由人论瘠肥。","dynasty":"宋代","title":"花事"}
{"author":"张侃","content":"欲识诗清处，须来天尽头。可人一溪雪，催我上扁舟。","dynasty":"宋代","title":"题剡溪图"}
{"author":"张侃","content":"凡花虽艳艳在眼，梅花带清清入骨。时人喜艳不喜清，绮言丽语寓轻忽。池边之梅格又高，霜月次第上林皋。平生爱梅被梅恼，梅亦怜吾非年少。","dynasty":"宋代","title":"野航池边古梅二首其二"}
{"author":"张侃","content":"臞叟久不出，短帽半离披。天公有新事，剪雪玉参差。仰瞻银海眩，须臾肆寒威。试呼缄口翁，时复一中之。初如薝卜飘，终似白练驰。阴气无所泄，乘风舞绥绥。山明失紫翠，手板休拄颐。溪流有层冰，艇子寸步移。寒禽集深条，可怜翅翎垂。拥炉回阳春，始觉温四肢。我生仅再见，老农重嗟咨。锦里杜子美，姑溪周紫芝。文章江汉流，初不事支辞。遗编可推究，古岂异今时。无此雪与寒，何翅五吟诗。宜瑞不患寡，写檄诛云师。","dynasty":"宋代","title":"清寒"}
{"author":"张侃","content":"君不见深闺有女礼自防，心事炯然并秋霜。江头日日望夫婿，愿身成石立道傍。人传其下多风雨，天地默与之低昂。灵犀一点磨不尽，历岁既远名独香。因思万物皆归寓，独许顽质加冠裳。刻形肖貌此何态，俨然如在端而庄。惜哉愚俗竟莫儗，翁媪同处天一方。呜呼翁媪计虽得，胡不为柱支明堂。","dynasty":"宋代","title":"石人行"}
{"author":"张侃","content":"前朝到闸南，冰开春意动。寒风先觱发，日色尚曈眬。老翁礼颇恭，侧立手先拱。殷勤谢官侬，筠笼野果重。顾我守官下，仁惠愧刘宠。其位偪而卑，惟知短檄捧。举袖谢老翁，毋以斯言恐。我见诚暖姝，我才甘散冗。","dynasty":"宋代","title":"岁时书事其八"}
{"author":"张侃","content":"一九才过二九来，见人相唤袖难开。外头天色时时转，雪急因风缓缓回。","dynasty":"宋代","title":"代吴儿作小至后九九诗八解其一"}
{"author":"张侃","content":"胜槩弃道旁，翠色空萧爽。泉经古涧流，鸟趁枯藤上。俗眼眩浮华，红妆围翠幌。入山恐太深，更肯契心赏。山灵亦退听，佳名虑标榜。断绠汲寒深，随人堕世网。","dynasty":"宋代","title":"惠山"}
{"author":"张侃","content":"鉴湖别岛对青山，山下菰蒲猎猎寒。最是晓烟收未尽，舂锄閒立景尤宽。","dynasty":"宋代","title":"鉴湖别岛二绝其二"}
{"author":"张侃","content":"剪蜡匀脂别样妆，吐芳先与探春光。为缘骨相天然好，所欠江头细细香。","dynasty":"宋代","title":"梅时往来郊外十绝其七"}
{"author":"张侃","content":"一九才过二九来，见人相唤袖难开。外头天色时时转，雪急因风缓缓回。","dynasty":"宋代","title":"代吴儿作小至后九九诗八解其一"}
{"author":"张侃","content":"多谢东风巧剪裁，朱朱白白待春开。偶因无事寻诗句，又见沿蹊锦绣堆。","dynasty":"宋代","title":"蔷薇三绝其一"}
{"author":"张侃","content":"小圃近吾庐，呼奴扫阶曲。梅株晚放花，溪水新围玉。声名不厌低，出处今已熟。倚杖看城山，飞来两鸲鹆。","dynasty":"宋代","title":"归来五首其一"}
{"author":"张侃","content":"尘事纷如扫，僧窗对竹开。欲酬清静债，一岁五番来。","dynasty":"宋代","title":"赠仁上人"}
{"author":"张侃","content":"生男愿封侯，嫁女在比邻。此是古人言，最知天理真。世远人亦伪，嫁娶来城闉。岁序罕聚首，浩渺不计春。当其出门时，错落车百轮。笙箫填孔道，珠翠委泥尘。堂开牡丹屏，盘横水精鳞。徒取眼前富，未问身后贫。女娇鲜礼法，薄夫贻所亲。民家女及嫁，择对走踆踆。一旦有其家，昕昏如主宾。谁图朱陈村，宜为尧舜民。","dynasty":"宋代","title":"朱陈嫁娶图"}
{"author":"张侃","content":"堪笑吾家五亩园，新添石岸筑云轩。眼看流水清无底，面揖群山翠欲奔。拂拂好风凉入座，娟娟明月影侵门。弟兄岁晚团栾处，自摘青蔬荐酒尊。","dynasty":"宋代","title":"家园二首其二"}
{"author":"张侃","content":"眼看珠玉混泥涂，奇货何人解与居。卖剑买牛知已晚，坏车杀马计何疏。卑飞莫辨鸡群鹤，高义难兼熊掌鱼。却羡临川王介甫，爱君独上万言书。","dynasty":"宋代","title":"次王子元韵二首其一"}
{"author":"张侃","content":"侵晨发金台，停午泊新河。风定雨新霁，一段平青罗。远烟搴新景，宿鹭行细莎。临流洗尘心，此地今几过。官事记蒲鞭，少驻听渔歌。大哉浚汲功，万古保不磨。","dynasty":"宋代","title":"新河"}
{"author":"张侃","content":"前回渡娥江，夜半呼舟行。今回渡娥江，风迎晚潮平。人心险于潮，潮头平于路。娥心无古今，潮随渔篙渡。","dynasty":"宋代","title":"娥江市"}
{"author":"张侃","content":"云外新来雁，风回字倒看。深知吴地暖，生怕塞天寒。水国沙汀远，西畴稻粒残。排群宜稳睡，报夜喜平安。","dynasty":"宋代","title":"来雁"}
{"author":"张侃","content":"涧远泉声激，山回月影重。宵征满凉意，晓色带秋容。衣薄初沾露，桥阴久傍松。茅檐因雨湿，催织是鸣蛩。","dynasty":"宋代","title":"宵征"}
{"author":"张侃","content":"古贤真好事，渎以伯牙名。岸转天无尽，春回草渐荣。当年流水曲，今日赋诗情。可惜知音少，令人恨未平。","dynasty":"宋代","title":"伯牙渎"}
{"author":"张侃","content":"我閒寻胜槩，人自号荒郊。木老含生意，桥迂接水坳。浴凫归艇集，戏蝶野花梢。汎宅吾宗远，虚劳叹系匏。","dynasty":"宋代","title":"张泾汇"}
{"author":"张侃","content":"姬旦陈王业，农官报岁功。新晴春满野，宿雾晓披空。卖卜烦邻叟，知时访老翁。更须图夕雨，土脉尽丰融。","dynasty":"宋代","title":"谷日其一"}
{"author":"张侃","content":"欲识田家趣，清溪曲抱村。齐民当日术，学稼古人言。瑞实归千室，馀功到小园。元机亭育际，始见道尤尊。","dynasty":"宋代","title":"谷日其二"}
{"author":"张侃","content":"破壁排矮窗，新篁出粉墙。开尊侵绿色，得雨借初凉。名保千年在，身安万念忘。诗情亦漫兴，何暇细商量。","dynasty":"宋代","title":"夜宿育王庄北窗"}
{"author":"张侃","content":"一朝飞骥足，十载叹龟藏。临水轩亭好，逢人笑语凉。须先心地远，莫厌斧声忙。未数漳南景，裁诗拂藓苍。","dynasty":"宋代","title":"再用韵促季文结水边亭"}
{"author":"张侃","content":"南中多暑气，来觅静凉诗。但得政无扰，自然民不欺。亭中人蕴藉，栏外水涟漪。想见宾朋过，衔杯乐圣时。","dynasty":"宋代","title":"寄题富沙倅廨静凉亭诗"}
{"author":"张侃","content":"种竹多临水，山随云影藏。夏深元有暑，秋浅未全凉。个个飞萤入，双双归燕忙。几年观物理，不复叩员苍。","dynasty":"宋代","title":"和朱季文即事"}
{"author":"张侃","content":"将归浮小艇，水色绿添痕。杨柳迷低岸，莺花满旧园。日长迎雨燕，沙暖起风鸳。眼界须当阔，临溪筑小轩。","dynasty":"宋代","title":"将归"}
{"author":"张侃","content":"水敛风生壑，云深雪满天。寒光怜袖薄，瑞色向梅妍。浅酌生春酒，閒赓馈岁篇。吹灯看家信，独步到窗前。","dynasty":"宋代","title":"岁晚"}
{"author":"张侃","content":"归来开一室，复以拙为名。道在何妨小，身閒不用荣。柳丝愁断续，花靥笑轻盈。只此观天运，逢时物自成。","dynasty":"宋代","title":"拙轩偶书三首其一"}
{"author":"张侃","content":"廊深人罕到，益友两三人。得意文章妙，相忘情味真。蜂来窥砚水，燕去润香芹。如此逍遥过，胸中无点尘。","dynasty":"宋代","title":"拙轩偶书三首其二"}
{"author":"张侃","content":"侵晨门外立，山色已浮春。斫竹流溪水，提篮择细鳞。柳浓将作絮，梅小未生仁。自拆红泥酒，歌呼到北邻。","dynasty":"宋代","title":"拙轩偶书三首其三"}
{"author":"张侃","content":"人爵何须恋，翛然郭外居。随缘常二满，散帙富三馀。劖石梅花赋，堆庭柿叶书。呼儿邀客至，反棹或巾车。","dynasty":"宋代","title":"足轩"}
{"author":"张侃","content":"门前流水竞，洗尽市尘交。秉我中心正，从渠异说譊。向来多肘柳，近已去心茅。隐几观天地，晨曦动翠梢。","dynasty":"宋代","title":"定轩"}
{"author":"张侃","content":"辗转耿不寐，青灯遥夜阑。关河千里远，风雪一窗寒。旅食腰围减，征鞍髀肉酸。想知双鹤发，朝夕望平安。","dynasty":"宋代","title":"十月初五日自白门之丹阳宿于驿亭中是夕风雪大作"}
{"author":"张侃","content":"先君年壮日，邂逅郑当时。把酒对今月，弹琴论古诗。眼前多俗韵，徽外少人知。除却瑶山老，无繇访断碑。","dynasty":"宋代","title":"感昔"}
{"author":"张侃","content":"今岁春来晚，晴寒比旧添。云深天欲雪，风定瓦堆盐。幽艳迷琼屑，前山隐翠尖。诗人疑是瑞，就唤野人占。","dynasty":"宋代","title":"正月尾雪"}
{"author":"张侃","content":"功名落落俟天时，险阻艰难定汉基。老子挂冠从早岁，诸公颂德尽良规。既知中夏驰清誉，合去芗林赋好诗。事到百年方始定，晴窗细与拂乌丝。","dynasty":"宋代","title":"观芗林堂帖"}
{"author":"张侃","content":"披披云阵从东去，薄薄晨光向北开。花态最娇依宿霭，柳枝无力辊香埃。心清更觉虚檐远，事少缘无俗客来。野鸟互吟閒自在，三三两两啄莓苔。","dynasty":"宋代","title":"新晴"}
{"author":"张侃","content":"青灯点粟伴窗幽，检尽诗篇倦即休。万事如云同舞燕，此心似水羡飞鸥。客来不过谈閒事，我壮须当办小舟。雨杂风声欺客枕，清眠无梦两悠悠。","dynasty":"宋代","title":"夜坐"}
{"author":"张侃","content":"今年梅雨已淋漓，梅尽多时雨意痴。漫说池荷能润色，岂知岸柳亦颦眉。一天黯黮云阴殢，六月清凉客子宜。兀坐小楼香半线，纷纭万事只心知。","dynasty":"宋代","title":"久雨"}
{"author":"张侃","content":"秋带凉风叶互鸣，风随潮汐候时生。导源甚远纹微起，乘势初来花转轻。白鹭几枝閒可画，晴山数点晓犹明。偶来又作诗中计，久矣难成五字城。","dynasty":"宋代","title":"梁湖夜望"}
{"author":"张侃","content":"月魄诗魂两斗清，却嫌歌管揭危亭。遥知山鬼形难遁，谁洗天公眼暂明。物外风光何皛皛，人间爝火谩荧荧。酒狂径欲骑鲸去，一拂鸿蒙散窅冥。","dynasty":"宋代","title":"和中秋韵"}
{"author":"张侃","content":"我与懒翁非浅交，向来寓止在西郊。绕庭草际绿浮色，满槛花梢红解苞。只要同心胜胶漆，岂缘一字倩推敲。四年会面休深叹，辛苦扬雄述解嘲。","dynasty":"宋代","title":"奉寄曾舜卿二首其一"}
{"author":"张侃","content":"一幅吴笺秋满天，几回书字欠人传。知君性懒存吾道，顾我官閒只旧年。诗句鍊成犹未稳，酒杯空泛未曾传。庭前柏子西来意，近日能明若个禅。","dynasty":"宋代","title":"奉寄曾舜卿二首其二"}
{"author":"张侃","content":"富贵功名莫问渠，閒中气味复何如。年来格外添新句，夜静灯前理旧书。用拙不妨存我性，得时未免驾高车。君家文献人难比，会见芳名上玉除。","dynasty":"宋代","title":"寄曾兄"}
{"author":"张侃","content":"眼看珠玉混泥涂，奇货何人解与居。卖剑买牛知已晚，坏车杀马计何疏。卑飞莫辨鸡群鹤，高义难兼熊掌鱼。却羡临川王介甫，爱君独上万言书。","dynasty":"宋代","title":"次王子元韵二首其一"}
{"author":"张侃","content":"皮骨三年走道涂，移文良负北山居。甘贫我固轻诸阮，勇退吾犹耻二疏。好著短衣看射虎，休弹长剑为无鱼。人生识字多忧患，饱睡从今莫读书。","dynasty":"宋代","title":"次王子元韵二首其二"}
{"author":"张侃","content":"春风花草绣林皋，索莫谁怜止酒陶。晚学文章真末技，早知州县亦徒劳。年光可叹石中火，人事休磨笑里刀。分外更须贪富贵，如求兔角与龟毛。","dynasty":"宋代","title":"用秦少游韵二首其一"}
{"author":"张侃","content":"未工射雉怯如皋，欲挂衣冠慕老陶。莫为功名多戚戚，须知身世两劳劳。求鱼切戒空缘木，买犊不妨先卖刀。未有田园作归计，年来留滞感潘毛。","dynasty":"宋代","title":"用秦少游韵二首其二"}
{"author":"张侃","content":"冠世文章李翰林，掀天功业汉淮阴。抹靴捧砚荣虽甚，受钺登坛眷益深。远窜夜郎挥老泪，生擒云梦负初心。穷泉二子应追恨，不解君前早脱簪。","dynasty":"宋代","title":"戏用东坡先生韵二首其一"}
{"author":"张侃","content":"倦看冠盖闹如林，梦想扁舟破晚阴。步月南楼情不浅，卧风北牖味殊深。朱旂黄纸非吾事，木板青衫负壮心。游宦半生成底事，鬓丝零落不胜簪。","dynasty":"宋代","title":"戏用东坡先生韵二首其二"}
{"author":"张侃","content":"年来典尽鹔鹴裘，远宦深惭马少游。痛哭恨无裨国论，偷安终不为身谋。谁怜饥虎空摇尾，却羡寒龟暗缩头。但得渭川千亩竹，也胜霜鬓取封侯。","dynasty":"宋代","title":"豚犬夜诵东坡赠王子直诗坚索次韵余率然成章可笑深不自量也"}
{"author":"张侃","content":"几年无梦到凌烟，身似春蚕已再眠。寡合荆人和白雪，独醒蜀道上青天。渔樵好去任争席，富贵傥来羞执鞭。见说高真足官府，不妨长作地行仙。","dynasty":"宋代","title":"田元长和烟字韵诗见寄复用前韵"}
{"author":"张侃","content":"老人痴钝性可憎，微子谁与为友朋。久废未容收颡马，一呼宁复责饥鹰。无缘下榻留徐孺，好去登门访李膺。吾道不行吾已矣，短桴浮海要同乘。","dynasty":"宋代","title":"用文伯起韵"}
{"author":"张侃","content":"久无名酒共君倾，静对溪山悦我情。雨沁荷花多退色，风穿梧叶强成声。乾坤纳纳从来大，岁月堂堂未用惊。甚欲著书传后世，只愁议论太平平。","dynasty":"宋代","title":"和曾舜卿秋日偶成"}
{"author":"张侃","content":"侵晨风雨闇城楼，渺渺蒲帆海尽头。远景暂烦双目送，清游不负此生谋。半杯绿蚁冲寒色，几个白鸥分客愁。相近梅开迟雪舞，肯容兴尽剡溪舟。","dynasty":"宋代","title":"甬东"}
{"author":"张侃","content":"簿书才了听蜂衙，閒到池边景渐佳。云亦有心时散影，风都无力晚生花。劳神空觅三年艾，妄想休乘八月槎。睡思全清还解否，歙瓶新瀹建溪茶。","dynasty":"宋代","title":"池边"}
{"author":"张侃","content":"二年薄宦在金台，墙角双扉向晚开。罕有金貂来换酒，且看野马共浮埃。已书下考甘平进，久律吾身愧不才。却喜清贫如昨日，知心相识自然来。","dynasty":"宋代","title":"书考其一"}
{"author":"张侃","content":"负丞虞水恰年馀，谁信官居似野居。乍起柳风清午枕，久因梅雨理残书。眼前毁誉何须较，酒里功名定不虚。只把廉勤替疏拙，翻嫌苦苦学悬鱼。","dynasty":"宋代","title":"书考其二"}
{"author":"张侃","content":"天然标致出群品，绿叶青枝说太狂。卯酒醺酣红玉软，春风触拨瑞龙香。清臞尚馀山泽相，淡薄强随时世妆。更道北人初不识，杏花应不敢承当。","dynasty":"宋代","title":"红梅"}
{"author":"张侃","content":"两日閒为汗漫游，溪边长是唤扁舟。杯盘草草同真率，笑语悠悠得细酬。别墅桥攲泥没膝，东园亭小雨沾头。不知桃李都开遍，更趁残花一醉休。","dynasty":"宋代","title":"春时"}
{"author":"张侃","content":"一片云飞雨趁来，常年此候捷如雷。满天尽黑都吹散，俄顷还明又复回。准拟却无真失望，等閒易有竟难猜。化工若念农辛苦，早赐倾盆亦快哉。","dynasty":"宋代","title":"雨"}
{"author":"张侃","content":"天时人事逐番新，转盼初秋感慨频。月傍银河移扇影，天留丝雨洗香尘。民间但欲逢丰岁，酒里何妨换好春。一笑且随吾意适，燕支菱芡伴盘珍。","dynasty":"宋代","title":"巧夕前一日雨"}
{"author":"张侃","content":"事业从教下泷舠，一年窃禄在江皋。腥污砧几憎蝇赋，爱护文书却鼠刀。风约浮萍云叠岫，日藏老桧雨翻涛。深惭无补公家事，只愿年丰弓载櫜。","dynasty":"宋代","title":"偶书"}
{"author":"张侃","content":"清时补外驾朱轓，德政碑成达帝阍。都把功名垂竹帛，尽留官职付儿孙。生前花药千株在，身后词章几卷存。履道宅边云黯黯，知谁挂剑酹清尊。","dynasty":"宋代","title":"闻方孚若"}
{"author":"张侃","content":"忆昨家君出帅时，惟公英气少人知。要除五事心常在，费尽千言气不卑。渺渺淮波纷棹楫，晶晶霜日照旌旗。论功未尽还知否，应有名贤为立碑。","dynasty":"宋代","title":"闻方孚若其二"}
{"author":"张侃","content":"旧年浙右水连天，闻说闽中水亦然。官里劝分虽遍及，民间悭籴为无钱。大风拔木扬尘土，细雨打花空媚妍。甲子一晴差可喜，农家只愿屡丰年。","dynasty":"宋代","title":"收潘廷亨逵讯"}
{"author":"张侃","content":"世人大半爱渔樵，不道渔樵心志凋。漫钓溪鱼临月夕，每沽村酒怕霜朝。檀栾男女衣蓝缕，澹泊生涯舟荡摇。偷得片时相对语，从头至尾尽无聊。","dynasty":"宋代","title":"题萧照渔樵对语图"}
{"author":"张侃","content":"官舍如舟近古河，隔河老木尚新峨。森罗星象萤分度，经纬水纹鱼掷梭。月满秋容随处好，风含凉意向人多。香蒲泉石供清玩，遥忆骚翁在涧阿。","dynasty":"宋代","title":"閒中忆曾舜卿知丞"}
{"author":"张侃","content":"小小禅房若个宽，氎巾楮帐护幽閒。贪看天外云千变，忘数檐前竹几竿。老衲咒经祈雨切，臞翁煮粥当晨餐。早知一念能持静，不学槐安蚁走盘。","dynasty":"宋代","title":"宿等慈僧房"}
{"author":"张侃","content":"一双姑恶屋边啼，飞入垂杨伴夕晖。不悟形骸非昔日，但思怨恨没休期。妇闻懒语犹翻悔，汝得佳名免此讥。事事直须存分义，从今缄口莫相疑。","dynasty":"宋代","title":"姑恶"}
{"author":"张侃","content":"冬晴日暖如春天，墨云忽过雨生寒。定飞柳絮呈农瑞，未放梅花到酒樽。历尾无多更旧岁，笔端不韵祇陈言。须臾刮地风声壮，吹折南墙老竹根。","dynasty":"宋代","title":"冬晚"}
{"author":"张侃","content":"兀坐茅檐意自閒，哦诗因得数苔斑。一番雨过归寒水，数片云浮叠晚山。近日阴晴多不定，自来冷暖不相关。春深泛棹清溪上，稳钓渔村三两湾。","dynasty":"宋代","title":"冬后书事"}
{"author":"张侃","content":"汎观物理任天机，莫泥春残事遽非。蝶粉莺衣阴处泊，燕泥鸥雪雨中归。装成閒景真堪玩，写入清吟细解围。一榻凉风清午暑，拙翁睡起理絺衣。","dynasty":"宋代","title":"天机"}
{"author":"张侃","content":"今春醵饮咏春亭，水阔山遥眼界清。前度来时多值雨，今番到此却逢晴。蚕方三幼餐乾叶，燕喜双飞泊短楹。小别诸君休作恶，阳关四叠不须成。","dynasty":"宋代","title":"同乡人别朱希文察判于咏春亭"}
{"author":"张侃","content":"当年迂叟圃初成，野草閒花不记名。康节巾车临小径，东坡诗板照高楹。久知气象归前辈，拟学规模愧后生。惟有至公能格物，莫将险躁起心兵。","dynasty":"宋代","title":"家园二首其一"}
{"author":"郭应祥","content":"琼楼玉宇。分明不受人间暑。寻常岂是无三五。惟有今宵，皓彩皆同普。素娥阅尽今和古。何妨小驻听吾语。当年弄影婆娑舞。妙曲虽传，毕竟人何许。","dynasty":"宋代","tags":"中秋节，月夜，思念","title":"醉落魄·丙寅中秋"}
{"author":"郭应祥","content":"春事到清明，过了三之二。秾李夭桃委路尘，太半成泥滓。只有海棠花，恰似杨妃醉。折向铜壶把烛看，且莫教渠睡。","dynasty":"宋代","title":"卜算子"}
{"author":"郭应祥","content":"未观严桂先观菊。世间底事真迟速。节物苦相催。重阳便到来。白衣何处觅。沽酒邀佳客。一笑有余欢。官居终日闲。","dynasty":"宋代","title":"菩萨蛮（县斋木犀今年殊未开，而盆菊特茂盛，以晦日约客。）"}
{"author":"郭应祥","content":"偶然相聚。最是人间堪乐处。散步寻春。来作琴堂不速宾。缓歌一曲。野鹜纷纷都退缩。不用多杯。准拟花时日日来。","dynasty":"宋代","title":"减字木兰花"}
{"author":"郭应祥","content":"客以赏之，仍呼侑尊者六辈，酒半，人簪其一，恰恰无欠余。因赋谁把洛阳花，翦送河阳县。魏紫姚黄此地无，随分红深浅。小插向铜瓶，一段真堪羡。十二人簪十二枝，面面交相看。","dynasty":"宋代","title":"卜算子"}
{"author":"郭应祥","content":"金飙乍歇，冰轮欲上，万里秋空如扫。一年十二度团圆，甚恰限、今宵最好。烹麟脍凤，幕天席地，争似杯盘草草。明年应更胜今年，但只恐、朱颜暗老。","dynasty":"宋代","title":"鹊桥仙（甲子中秋）"}
{"author":"郭应祥","content":"琼苞玉屑，问天公、底事乱抛轻坠。城郭山川都一样，那得个般清气。谢女才情，如何只道，柳絮因风起。比梅差可，但无绿萼红蕊。坐上十客雄豪，颓然一老，草具相邀致。驱尽寒威凭酒力，买笑千金须费。谁办佳词，洛阳年少，笔下生新意。待添几盏，共君今夕同醉。","dynasty":"宋代","title":"念奴娇（次贾子济韵）"}
{"author":"郭应祥","content":"尊俎之间著二陈。津津眉宇笑生春。清歌妙舞两无伦。叔隗轻盈饶态度，小乔妩媚足精神。风流总属一家人。","dynasty":"宋代","title":"浣溪沙（赠陈惜惜、怜怜）"}
{"author":"郭应祥","content":"转头又是清秋近。晚风淅淅凉犹嫩。多谢客携觞。空惭画饼章。中亭明月可。未要亲灯火。十阅望舒圆。归期在眼前。","dynasty":"宋代","title":"菩萨蛮（六月十三日，同官携具，以予被荐）"}
{"author":"郭应祥","content":"六人欢笑，六姬讴唱，六博时分胜负。六家盘馔斗芳鲜，恰两月、六番相聚。特排整整，华筵楚楚，终是不如草具。赏心乐事四时同，又管甚、落花飞絮。","dynasty":"宋代","title":"鹊桥仙（周监旬会上作）"}
{"author":"郭应祥","content":"琉璃十碗。兽炭红炉暖。花下两枝银烛，和气洽、欢声满。从他吹急管。杯行须款款。尽做更移漏转，也犹胜、春宵短。","dynasty":"宋代","title":"霜天晓角（赵簿席上写目前之景）"}
{"author":"郭应祥","content":"骤暖忽寒，送春迎夏。金沙过了酴醿谢。漏声款款日偏长，奇峰历历云如画。幸有杯觞，堪同保社。棋如飞雹晴空下。六人酬唱已成编，他年遂水留佳话。","dynasty":"宋代","title":"踏莎行（三月二十日元择旬会）"}
{"author":"郭应祥","content":"露湿冠巾，风生襟袖。月华耿耿明如昼。主人情意十分浓，阮咸横膝清音奏。渐永更筹，新凉气候。穿针乞巧看看又。却怜相聚日无多，偷闲且可陪觞豆。","dynasty":"宋代","title":"踏莎行（季功席上赋，时移尊就月，凉意甚佳，主人亲摘阮以娱客，故云）"}
{"author":"郭应祥","content":"一撮精神，百般体态。兰心蕙性谁能赛。霎时不见早思量，许多日子如何睚。我已安排，你须宁耐。看看重了鸳鸯债。此生永愿不分飞，傍人一任胡瞋怪。","dynasty":"宋代","title":"踏莎行（寄远）"}
{"author":"郭应祥","content":"自昔中元，多生上相。麒麟今又来天上。云衢虽未掇勋名，月评先已腾声望。宝鼎浓熏，金翘绝唱。真珠百斛倾家酿。斯辰聊用祝龟龄，他年端合扶鸠杖。","dynasty":"宋代","title":"踏莎行（七月十六日寿胡季海）"}
{"author":"郭应祥","content":"春已经旬，历方换岁。六花依旧来呈瑞。细思残腊与新年，一般清绝元非二。宿麦连云，遗蝗入地。坡仙有句谁能继。元宵此去日无多，会看霁色生和气。","dynasty":"宋代","title":"踏莎行（乙巳正月二日雪）"}
{"author":"郭应祥","content":"生世逢端午，齐头五十番。一番须作一般看。又听竞船箫鼓、沸江干。不用丝缠臂，休将艾插门。及时蒲黍漫登盘。只恐岁华催促、鬓毛斑。","dynasty":"宋代","title":"南歌子"}
{"author":"郭应祥","content":"春事日相催，红尽浅桃深杏。可惜窥园无暇，任绿苔封径。凭谁说与雨和风，休要太狂横。等待禁烟予告，要选幽寻胜。","dynasty":"宋代","title":"好事近（二月十日作）"}
{"author":"郭应祥","content":"午夜一声雷，急雨如飞雹。枝上残红半点无，密叶都成幄。苦恨簿书尘，刚把闲身缚。却忆湄湘春暮时，处处堪行乐。","dynasty":"宋代","title":"卜算子（二月二十六日夜大雷雨，枕上作）"}
{"author":"郭应祥","content":"城上著裴亭，亭下临湘水。泼黛揉蓝画不成，暝色仍含紫。忙里不知春，却问今余几。相与偷将半日闲，共把尘襟洗。","dynasty":"宋代","title":"卜算子（二月晦，偕徐孟坚、滕审言、李季功游裴公亭作）"}
{"author":"郭应祥","content":"香篆袅。瓶里梅英犹小。鸳瓦霜华晴欲晓。今年生日好。鬓绿颜朱不老。女嫁儿婚将了。四世团栾同一笑。人间如此少。","dynasty":"宋代","title":"谒金门（己巳为内子寿）"}
{"author":"郭应祥","content":"屈指新年五十三。未嫌垂领雪毵毵。设弧届旦人交贺，题座无功我自惭。荣莫羡，富休贪。寿龄也不慕彭聃。只思了却痴儿事，一榻香凝晓梦酣。","dynasty":"宋代","title":"鹧鸪天（己巳生日自作）"}
{"author":"郭应祥","content":"三月一。题舆恰届垂弧日。垂弧日。武安门外，欢声扬溢。双瞳炯炯头如漆。天公付与长生质。长生质。云霄稳坐，持荷簪笔。","dynasty":"宋代","title":"秦楼月（为陈＿·寿）"}
{"author":"郭应祥","content":"黄几叔所惠绿烛，遂赋。绿烛间红花，绝艳交相照。不分花时雨又风，折取供吟笑。拟把插乌巾，却恨非年少。点笔舒笺领略渠，座客词俱妙。","dynasty":"宋代","title":"卜算子"}
{"author":"郭应祥","content":"姑射仙人肌雪莹，笑他红紫纷纷。从教藏白后庭深。虬枝才破蕾，鼻观已遥闻。花正繁时春又暮，年华荏苒催人。惜花心事与谁论。长哦清绝句，目断古南云。","dynasty":"宋代","title":"临江仙（次黄几叔韵赋酴醿）"}
{"author":"郭应祥","content":"佳气葱葱，望长安日下，鸾鹤翔舞。天佑皇家，当年挺生真主。令节标名瑞庆，曾未数、电枢虹渚。人都道，福若高宗，太平赛过仁祖。需云燕锡广宇。有霓旌绛节，西极金母。笑捧蟠桃，更酌九霞清醑。持向两宫三殿，愿岁岁、此觞同举。南山寿、海算沙量，定应高出前古。","dynasty":"宋代","title":"万年欢"}
{"author":"郭应祥","content":"泉江三遇昌阳节。棹歌还向中流发。急桨更轻桡。看谁夺得标。明年归紫淦。尚忆舟同泛。应有旧双鬟。能讴菩萨蛮。","dynasty":"宋代","title":"菩萨蛮·泉江三遇昌阳节"}
{"author":"郭应祥","content":"秋堂积雨新凉入。今宵雅乘鹏飞集。劲翮会高风。功名欬唾中。笔头元有准。快写平生蕴。何日捷书来。重阳把一杯。","dynasty":"宋代","title":"菩萨蛮·秋堂积雨新凉入"}
{"author":"郭应祥","content":"去岁簿书丛里过。生朝也有人来贺。随分侑尊呼几个。胡厮和。愁颜镇日何曾破。素发如今添老大。归来方是闲当坐。旋擘黄柑篘白堕。哩罗。从他扰扰如旋磨。","dynasty":"宋代","title":"渔家傲·去岁簿书丛里过"}
{"author":"郭应祥","content":"稽古堂前，恰见四番端午又来江上，听鸣鼍急鼓。棹歌才发，漠漠一川烟雨。轻舟摇扬，心掀舞。倦客今年续命，欠□彩缕。归期渐近，划地萦心绪。何日斑衣，更看迎门儿女。百怀且付，尊前蒲黍。","dynasty":"宋代","title":"传言玉女·稽古堂前"}
{"author":"郭应祥","content":"依约滩声杂橹声。波光隐映月华明。眼前好景真无尽，身外浮名尽可轻。穷胜赏，续欢盟。直饶风雨也须晴。满头插菊掀髯笑，笑道齐山浪得名。","dynasty":"宋代","title":"鹧鸪天·依约滩声杂橹声"}
{"author":"郭应祥","content":"鸾诰双双妇与姑。家尊荣宦到中都。暂时花县飞凫与，新看芝庭捧鹤书。梅欲放，柳将舒。诞辰先占一阳初。清心堂下围红处，剩有长生酒满壶。","dynasty":"宋代","title":"鹧鸪天·鸾诰双双妇与姑"}
{"author":"郭应祥","content":"休道泉江寂寞滨。喧喧歌吹遍城闉。莫辞邀赏连三日，且庆开禧第一春。呼小队，领嘉宾。王园佳处踏芳尘。星球不用随归骑，自有山头月逐人。","dynasty":"宋代","title":"鹧鸪天·休道泉江寂寞滨"}
{"author":"郭应祥","content":"诞节初开七帙祥。今秋仍喜十分凉。称觞堂下孙和息，备福人间寿且康。从庾岭，到章江。两州元自接封疆。儿曹此去分风月，莱彩潘舆乐未央。","dynasty":"宋代","title":"鹧鸪天·诞节初开七帙祥"}
{"author":"郭应祥","content":"方是闲堂寿宴开。今回生日胜前回。慈闱斑貌看看到，别驾除书鼎鼎来。粉彩服，滟金杯。缓歌慢舞不须催。明年此际称觞罢，醉向裴亭与定台。","dynasty":"宋代","title":"鹧鸪天·方是闲堂寿宴开"}
{"author":"郭应祥","content":"锁棘方当拔士，挥毫正好摛文。词源三峡笔千军。尽出平生素蕴。天府伫登名姓，夜窗不负辛勤。直须平步上青云。始信文章有准。","dynasty":"宋代","title":"西江月·锁棘方当拔士"}
{"author":"郭应祥","content":"令节无过七夕，今年已隔三宵。奔驰五百里而遥。行止非人所料。月入尊罍楚楚，风生襟袖飘飘。不须抵死殢河桥。对月临风一笑。","dynasty":"宋代","title":"西江月·令节无过七夕"}
{"author":"郭应祥","content":"妙句春云多态，丰姿秋水为神。慕潘应有捧心颦。谁是相看楚润。试问甜言软语，何如大醉高吟。杯行若怕十分深。人道对花不饮。","dynasty":"宋代","title":"西江月·妙句春云多态"}
{"author":"郭应祥","content":"洗眼重看十桂，转头已过三秋。人生遇坎与乘流。何况有花有酒。花若与人有意，酒能为我浇愁。拭挼金蕊泛金瓯。比似菊英胜否。","dynasty":"宋代","title":"西江月·洗眼重看十桂"}
{"author":"郭应祥","content":"歌扇潜回暖吹，酒兵顿解寒围。红莲绛蜡两交辉。小醉何妨大醉。落笔君如王勃，属辞我愧周墀。明年应记盍簪时。耿耿怀人不寐。","dynasty":"宋代","title":"西江月·歌扇潜回暖吹"}
{"author":"郭应祥","content":"送我匆匆行色，赖君衮衮名章。德星今夜聚清湘。岂羡瀛洲方丈。宾醉须教主醉，更长不怕杯长。凤鸣端合在朝阳。飞诏来从天上。","dynasty":"宋代","title":"西江月·送我匆匆行色"}
{"author":"郭应祥","content":"去岁银山塔上。今岁金山塔上。屈指到泉江。再重阳。有菊不妨同戴。有酒不妨同醉。嘉客与佳宾。两俱新。","dynasty":"宋代","title":"昭君怨·去岁银山塔上"}
{"author":"郭应祥","content":"仙子凌波袜有尘。翰林摛藻笔如神。此花此曲两无伦。不与妆台簪宝髻，却来书阁伴幽人。恨无佳客只空尊。","dynasty":"宋代","title":"浣溪沙"}
{"author":"郭应祥","content":"今岁度元宵，随分点些灯火。不比旧家繁盛，有红莲千朵。客来草草办杯盘，餖飣杂蔬果。休羡暗尘随马，与银花铁锁。","dynasty":"宋代","title":"好事近·今岁度元宵"}
{"author":"郭应祥","content":"节物匆匆，又还见、浓春入眼。那更是、晓风初扇，宿云都卷。蝶舞已便花蕊乱，燕归仍惬香泥暖。又何须、女手学春工，并刀翦。欢乐事，郊坰遍。游赏处，轮蹄远。听谁家弦管，日开华宴。有客摛毫多丽句，惭予拆袜无长线。问新来、诗酒顿然疏，怎消遣。","dynasty":"宋代","title":"满江红·节物匆匆"}
{"author":"郭应祥","content":"五十头颅，早已觉、飞腾景暮。愁眼看、蜂黄蝶粉，草烟花露。莫做阳台云雨梦，休怀渭北春天树。怅城闉、多少踏青人，红尘路。怀古恨，凭书诉。倾国貌，障羞妒。记山阴陈迹，群贤星聚。对景裁诗真漫与，看花不饮成虚负。问落红、千点总随流，归何处。","dynasty":"宋代","title":"满江红·五十头颅"}
{"author":"郭应祥","content":"二年浏水司征榷。小却平戎略。征衫指日去朝京。恰恰一江新渌、可扬舲。诗工画妙俱臻极。到处留真迹。一尊莫惜暂停桡。不待离歌唱彻、已魂销。","dynasty":"宋代","title":"虞美人·二年浏水司征榷"}
{"author":"郭应祥","content":"海棠零落瑒花繁。春意已将阑。予告恰当寒食，邀宾同赏芳园。湄湘台畔，杯盘楚楚，歌舞喧喧。预约牡丹开後，更须重倒清尊。","dynasty":"宋代","title":"朝中措·海棠零落瑒花繁"}
{"author":"郭应祥","content":"春事匆匆。花慵柳困，雨横风狂。寄语诗人，须烧银烛，与照红妆。休言桃李河阳。但过眼、难寻色香。只有今宵，更无明日，且缓飞觞。","dynasty":"宋代","title":"柳梢青·春事匆匆"}
{"author":"郭应祥","content":"银烛映红衫，薄暮新梳洗。一笑奉宾欢，未解东君意。回廊月转初，忆趁良宵会。喜事在明年，剧饮拚先醉。","dynasty":"宋代","title":"生查子"}
{"author":"郭应祥","content":"小队郊坰，耄倪争看铜章史。来宣德意。劝相遵彝制。夜雨连明，百谷应滋遂。真奇事。开禧元二。总是丰登岁。","dynasty":"宋代","title":"点绛唇·小队郊坰"}
{"author":"郭应祥","content":"开尊拟对菊花黄。舞伊凉。掺渔阳。更有风流，妓女胜徐娘。只道难逢开口笑，争驰逐，利名场。玉山蓝水两茫茫。采幽香。泛清觞。橙橘堆盘，犹恨未经霜。底事□□堪喜处，丰年最，冠江乡。","dynasty":"宋代","title":"江城子·开尊拟对菊花黄"}
{"author":"郭应祥","content":"忆我归舟初系岸，君家盛事先知。後房深处第三姬。熊罴符吉兆，鹫鷟产佳儿。衮衮庆源真未艾，谢兰还茁新枝。娇婴想见白和眉。他年贤子弟，今日小机宜。","dynasty":"宋代","title":"临江仙·忆我归舟初系岸"}
{"author":"郭应祥","content":"鹗离风尘，燕辞门户。翩然举翮轻飞去。当初自恨探春迟，而今岂解留春住。花不重开，萍难再聚。垂杨只管牵离绪。直饶云雨梦阳台。梦回依旧无寻处。","dynasty":"宋代","title":"踏莎行·鹗离风尘"}
{"author":"郭应祥","content":"明月清风，绿尊红袖。厌厌夜饮胜如昼。虽然文字有馀欢，也须闲把笙歌奏。十雨如期，三秋届候。去年丰稔今年又。东阡西陌稼如云，笑他齐量区兼豆。","dynasty":"宋代","title":"踏莎行·明月清风"}
{"author":"郭应祥","content":"心下悬悬地，侬家好好儿。相怜相惜许多时。岂料一朝轻拆、便轻离。要见无由见，教归不肯归。数珠懒把镜慵窥。只有新添鬓雪、减腰围。","dynasty":"宋代","title":"南歌子·心下悬悬地"}
{"author":"郭应祥","content":"月蟠根，天雨粟。宜贮阿娇金屋。心欲醉，眼偏明。无穷佳思生。焰银红，纷宝斝。倒著接?花下。人已散，梦初回。渴心犹望梅。","dynasty":"宋代","title":"更漏子·月蟠根"}
{"author":"郭应祥","content":"未观岩桂先观菊。世间底事真迟速。节物苦相催。重阳便到来。白衣何处觅。沽酒邀佳客。一笑有馀欢。官居终日闲。","dynasty":"宋代","title":"菩萨蛮其十三"}
{"author":"郭应祥","content":"稽古堂前，恰见四番端午。又来江上，听鸣鼍急鼓。棹歌才发，漠漠一川烟雨。轻舟摇扬，浪心掀舞。倦客今年续命，欠□彩缕。归期渐近，刬地萦心绪。何日斑衣，更看迎门儿女。百怀且付，尊前蒲黍。","dynasty":"宋代","title":"传言玉女五月四日孙佥判四昆仲携具稽古堂观竞渡有作"}
{"author":"郭应祥","content":"鸾诰双双妇与姑。家尊荣宦到中都。暂时花县飞凫舄，新看芝庭捧鹤书。梅欲放，柳将舒。诞辰先占一阳初。清心堂下围红处，剩有长生酒满壶。","dynasty":"宋代","title":"鹧鸪天其五甲子十一月十四日寿内子"}
{"author":"郭应祥","content":"人道今年秋较迟。木樨全未放些儿。不因诞节开千岁，争得今辰把一枝。呼宝鼎，伴渠伊。堂萱喜色正融怡。儿前妇后孙曾从，岁岁称觞无尽期。","dynasty":"宋代","title":"鹧鸪天其八乙丑八月十八日寿太孺人"}
{"author":"郭应祥","content":"方是闲堂寿宴开。今回生日胜前回。慈闱斑貌看看到，别驾除书鼎鼎来。粉彩服，滟金杯。缓歌慢舞不须催。明年此际称觞罢，醉向裴亭与定台。","dynasty":"宋代","title":"鹧鸪天其二丁卯岁寿内子"}
{"author":"郭应祥","content":"锁棘方当拔士，挥毫正好摛文。词源三峡笔千军。尽出平生素蕴。天府伫登名姓，夜窗不负辛勤。直须平步上青云。始信文章有准。","dynasty":"宋代","title":"西江月其二鹏飞集作"}
{"author":"郭应祥","content":"妙句春云多态，丰姿秋水为神。慕潘应有捧心颦。谁是相看楚润。试问甜言软语，何如大醉高吟。杯行若怕十分深。人道对花不饮。","dynasty":"宋代","title":"西江月其八席间次潘文叔韵"}
{"author":"郭应祥","content":"不但酴醾芍药，此花亦殿馀春。麝囊初破酒初醺。恰有这般风韵。斓坼真成绝倒，半开犹带轻颦。不知抵死笑何人。待与折来细问。","dynasty":"宋代","title":"西江月其十三赋紫笑花"}
{"author":"郭应祥","content":"送我匆匆行色，赖君衮衮名章。德星今夜聚清湘。岂羡瀛洲方丈。宾醉须教主醉，更长不怕杯长。凤鸣端合在朝阳。飞诏来从天上。","dynasty":"宋代","title":"西江月其十七韩亨道席上次方孚若韵"}
{"author":"郭应祥","content":"去岁银山塔上。今岁金山塔上。屈指到泉江。再重阳。有菊不妨同戴。有酒不妨同醉。嘉客与佳宾。两俱新。","dynasty":"宋代","title":"昭君怨其二乙丑九日前二日偕元择、茂叔、季功登高作"}
{"author":"郭应祥","content":"屈指中秋一日期。雨馀云薄月来迟。冰轮犹自欠些儿。世事孰非颠倒相，客居东位主人西。觞行莫惜醉如泥。","dynasty":"宋代","title":"浣溪沙其二嗣立置酒稽古，令予坐东"}
{"author":"郭应祥","content":"树底全无一点红。今年春事又成空。不须追恨雨和风。欲去未来多恶况，独眠无寐少欢悰。一声啼鴂五更钟。","dynasty":"宋代","title":"浣溪沙其三"}
{"author":"郭应祥","content":"五十头颅，早已觉、飞腾景暮。愁眼看、蜂黄蝶粉，草烟花露。莫做阳台云雨梦，休怀渭北春天树。怅城闉、多少踏青人，红尘路。怀古恨，凭书诉。倾国貌，障羞妒。记山阴陈迹，群贤星聚。对景裁诗真漫与，看花不饮成虚负。问落红、千点总随流，归何处。","dynasty":"宋代","title":"念奴娇其二次子云弟韵"}
{"author":"郭应祥","content":"银烛映红衫，薄暮新梳洗。一笑奉宾欢，未解东君意。回廊月转初，忆趁良宵会。喜事在明年，剧饮拼先醉。","dynasty":"宋代","title":"生查子其二谢德操席上次卢守韵"}
{"author":"郭应祥","content":"自古馀杭多俊俏。风流不独夸苏小。又见尊前人窈窕。花枝袅。贪看忘却朱颜老。曲巷横街深更杳。追欢买笑须年少。悔不从前相识早。心灰了。逢场落得掀髯笑。","dynasty":"宋代","title":"渔家傲（用履齐韵赠邵惜惜）"}
{"author":"郭应祥","content":"稽古堂前，恰见四番端午又来江上，听鸣鼍急鼓。棹歌才发，漠漠一川烟雨。轻舟摇扬，心掀舞。倦客今年续命，欠□彩缕。归期渐近，划地萦心绪。何日斑衣，更看迎门儿女。百怀且付，尊前蒲黍。","dynasty":"宋代","title":"传言玉女（五月四日孙佥判四昆仲携具稽古堂观竞渡，有作）"}
{"author":"郭应祥","content":"爱日迎长月向圆。当年飞堕蕊珠仙。相门赫奕人争羡，阃则柔嘉世所贤。罗纸贵，彩衣鲜。鼎来盛事乐无边。妇姑夫妇孙和子，同住人间五百年。","dynasty":"宋代","title":"鹧鸪天（癸亥十一月十四日为内子寿）"}
{"author":"郭应祥","content":"谁道他乡异故乡。泉江风物似湄湘。钗头缀糁萸偏紫，杯面浮金菊倍黄。今共古，几重阳。休将往事更平章。舞衫歌扇姑随分，又得掀髯笑一场。","dynasty":"宋代","title":"鹧鸪天（甲子重阳）"}
{"author":"郭应祥","content":"风雨潇潇旧满城。今年九日十分晴。且同北海邀佳客，共向东篱看落英。罗绮队，管弦声。银山高处好同登。催租岂解妨诗兴，自是潘郎句未成。","dynasty":"宋代","title":"鹧鸪天"}
{"author":"郭应祥","content":"鸾诰双双妇与姑。家尊荣宦到中都。暂时花县飞凫与，新看芝庭捧鹤书。梅欲放，柳将舒。诞辰先占一阳初。清心堂下围红处，剩有长生酒满壶。","dynasty":"宋代","title":"鹧鸪天"}
{"author":"郭应祥","content":"垂领纷纷已二毛。可堪州县尚徒劳。催科自笑阳城拙，勇退应惭靖节高。来祝寿，笑儿曹。说椿说柏说蟠桃。世间底事非前定，妙理还须问浊醪。","dynasty":"宋代","title":"鹧鸪天（遁斋自作生日）"}
{"author":"郭应祥","content":"人道今年秋较迟。木犀全未放些儿。不因诞节开千岁，争得今辰把一枝。呼宝鼎，伴渠伊。堂萱喜色正融怡。儿前妇后孙曾从，岁岁称觞无尽期。","dynasty":"宋代","title":"鹧鸪天（乙丑八月十八日寿太孺人）"}
{"author":"郭应祥","content":"万里澄空没点云。素娥依旧驾冰轮。自缘人意看承别，未必清辉减一分。倾白堕，拥红裙。不知谁主复谁宾。更筹易促愁分袂，又作东西南北人。","dynasty":"宋代","title":"鹧鸪天（中秋后一夕宴修成之、富正甫作）"}
{"author":"郭应祥","content":"怪得欢声满十龙。诞辰和气敌严冬。安书莲幕欣频到，庆事花城喜屡逢。琼液泛，宝熏浓。华堂交口祝椿松。阿姑同健夫偕老，会有重重锦诰封。","dynasty":"宋代","title":"鹧鸪天（乙丑岁寿内子）"}
{"author":"郭应祥","content":"动地欢声遍十龙。元宵真赏与民同。春归莲焰参差里，人在蓬壶快乐中。乘皓月，逐和风。凉舆归去莫匆匆。班春休道无千炬，也有星球数点红。","dynasty":"宋代","title":"鹧鸪天（丙寅元夕）"}
{"author":"郭应祥","content":"前数重阳后小春。中间十日是生辰。二年稳作栖鸾客，百里谁非贺燕人。无一事，扰天真。年登八八愈精神。句稽宜解淹贤辙，黄发犹须上要津。","dynasty":"宋代","title":"鹧鸪天（寿徐主簿）"}
{"author":"郭应祥","content":"点检尊前主与宾。今宵依旧昨宵人。自缘笑语生和气，不为风光属小春。香叆叇，酒清醇。山肴野蔌总前陈。掀髯抵掌君休怪，镜里星星白发新。","dynasty":"宋代","title":"鹧鸪天（季功旬会之次日，小醵饯陈巡入乡）"}
{"author":"郭应祥","content":"贺了生辰却贺冬。今年乐事又重重。寿香喷处芝兰馥，寿酒斟时琥珀浓。偕桂隐，到花封。迎长介寿恰三逢。明年此日称觞罢，稳上肩舆九里松。","dynasty":"宋代","title":"鹧鸪天（丙寅岁寿内子）"}
{"author":"郭应祥","content":"瓶里梅花香正浓。阶前更著锦熏笼。且留幡胜明朝戴，共庆桑蓬此日逢。眉镇绿，脸长红。后堂无日不春风。明年定又强今岁，会有明珠入掌中。","dynasty":"宋代","title":"鹧鸪天（戊辰正月十一日寿八兄）"}
{"author":"郭应祥","content":"令节标名自古闻。今宵银汉耿无云。难寻海上乘槎客，空诵河东乞巧文。罗异果，炷名熏。纫针捻线漫纷纷。蓬莱底事回车处，暗想当年钿合分。","dynasty":"宋代","title":"鹧鸪天（戊辰七夕）"}
{"author":"郭应祥","content":"我离浏川七载强。去思那有召公棠。方怀旧友归鸿阁，忽枉高轩戏彩堂。频举白，剩添香。剧谈不觉引杯长。官居也有城门禁，未到三更尽不妨。","dynasty":"宋代","title":"鹧鸪天（梦符置酒于野堂，出家姬歌自制词以侑觞，次韵）"}
{"author":"郭应祥","content":"古遂长沙千里遥。三年三处做生朝。试拈疏蕊铜瓶插，更把轻沈宝鼎烧。杯绿泛，脸红潮。抱孙娱膝语声娇。官居只似私居样，管取寒松最后凋。","dynasty":"宋代","title":"鹧鸪天（戊辰生日自作）"}
{"author":"郭应祥","content":"方是闲堂寿宴开。今回生日胜前回。慈闱斑貌看看到，别驾除书鼎鼎来。粉彩服，滟金杯。缓歌慢舞不须催。明年此际称觞罢，醉向裴亭与定台。","dynasty":"宋代","title":"鹧鸪天（丁卯岁寿内子）"}
{"author":"郭应祥","content":"巧节已成昨梦，今宵重倒芳尊。主宾和气敌春温。雄辩高谈衮衮。剩把烛花高照，频教舞袖轻翻。笛声幽咽鼓声喧。却恨更筹苦短。","dynasty":"宋代","title":"西江月（七夕后一日县斋袓）"}
{"author":"郭应祥","content":"锁棘方当拔士，挥毫正好＿文。词源三峡笔千军。尽出平生素蕴。天府伫登名姓，夜窗不负辛勤。直须平步上青云。始信文章有准。","dynasty":"宋代","title":"西江月"}
{"author":"郭应祥","content":"十桂胜如五柳，九秋赛过三春。蓬蓬金粟吐奇芬。自有天然风韵。休羡一枝高折，尽教十里遥闻。尊前若有似花人。乞与些儿插鬓。","dynasty":"宋代","title":"西江月"}
{"author":"郭应祥","content":"申刻雨大作，酉刻已开霁，三更月出。赏月几成喜雨，开尊仍间围棋。令人却忆敬斋词。小饮不妨文字。底事冰轮未放，犹教银幕低垂。休言动是隔年期。闰八看看又至。||","dynasty":"宋代","title":"西江月"}
{"author":"郭应祥","content":"此老谁描拙状，今朝持献生辰。一人能变作三人。说与儿曹未信。坐者行者立者，化身报身法身。且须辨取假和真。肥瘦短长休问。","dynasty":"宋代","title":"西江月（遁斋生日，有以喜神之轴来为寿者，悬之照壁，遂作。）"}
{"author":"郭应祥","content":"明日恰当人日，今年远胜常年。瓣香卮酒寿蓝田。喜色津然满面。及戍人方竞进，悬车公独高骞。身闲便是地行仙。赢得千秋强健。","dynasty":"宋代","title":"西江月（寿李知丞）"}
{"author":"郭应祥","content":"妙句春云多态，丰姿秋水为神。慕潘应有捧心颦。谁是相看楚润。试问甜言软语，何如大醉高吟。杯行若怕十分深。人道对花不饮。楚娘、润娘，维扬二妓。昔人诗云：“楚润相看别有情。”","dynasty":"宋代","title":"西江月（席间次潘文叔韵）"}
{"author":"郭应祥","content":"碎影乱筛月地，浓香时度风檐。渊明有菊径开三。不似此花雅淡。兰蕙芬敷可并，芙蓉浅俗堪嫌。美人妆罢笑窥帘。插鬓些儿正欠。","dynasty":"宋代","title":"西江月（赋木犀次李季功韵）"}
{"author":"郭应祥","content":"为爱脸边著晕，更怜肌里生香。此花端合占年芳。两朵那堪一样。自叹思归陶令，忽逢好事彭郎。朋来异卉与名章。击节何妨叹赏。","dynasty":"宋代","title":"西江月（天祐遣饷牡丹，侑以新词，次韵为谢）"}
{"author":"郭应祥","content":"不但酴醿芍药，此花亦殿余春。麝囊初破酒初醺。恰有这般风韵。烂坼真成绝倒，半开犹带轻颦。不知抵死笑何人。待与折来细问。","dynasty":"宋代","title":"西江月（赋紫笑花）"}
{"author":"郭应祥","content":"乐事无过新岁，生辰恰占元宵。湄湘台下有欢谣。今尹风流年少。暂借牛刀凫舄，宜参豹尾鸡翘。政成三异合归朝。拭目天边紫诏。","dynasty":"宋代","title":"西江月（寿韩宰）"}
{"author":"郭应祥","content":"头上银幡初卸，堂前玉斝重飞。人言七十古来稀。七十如今已至。斑白元无一点，微黄已透双眉。一番庆寿十年期。更庆十番不啻。","dynasty":"宋代","title":"西江月（庆太夫人七十）"}
{"author":"郭应祥","content":"朔旦生朝同贺，寿觞社瓮齐倾。湄湘元是小东京。著个风流贰令。地胜岂如人胜，秋清争似官清。双瞳炯炯鬓青青。稳上华途捷径。","dynasty":"宋代","title":"西江月（戊辰八月一日寿赵丞，其日社）"}
{"author":"郭应祥","content":"送我匆匆行色，赖君衮衮名章。德星今夜聚清湘。岂羡瀛洲方丈。宾醉须教主醉，更长不怕杯长。凤鸣端合在朝阳。飞诏来从天上。","dynasty":"宋代","title":"西江月（韩亨道席上次方孚若韵）"}
{"author":"郭应祥","content":"歌舞籍中第一。情致人间第一。年纪不多儿。尽娇痴。昨夜华严阁下。今夜海棠洞下。多少别离情。泪盈盈。","dynasty":"宋代","title":"昭君怨（醉别小妓丽华）"}
{"author":"郭应祥","content":"去岁银山塔上。今岁金山塔上。屈指到泉江。再重阳。有菊不妨同戴。有酒不妨同醉。嘉客与佳宾。两俱新。","dynasty":"宋代","title":"昭君怨（乙丑九日前二日偕元择、茂叔、季功登高作）"}
{"author":"郭应祥","content":"匆匆相遇匆匆去。恰似当初元未遇。生憎黄土岭头尘，强学章台街里絮。雨荒三径云迷路。总是离人堪恨处。从今对酒与当歌，空惹离情千万绪。","dynasty":"宋代","title":"玉楼春"}
{"author":"郭应祥","content":"贤僚益友俱亲密。真个三年如一日。清尊倒处笑喧哗，彩笔吟余才俊逸。杯盘狼藉情真率。歌管棋枰仍间出。今朝又喜盍朋簪，何日定当抛县绂。","dynasty":"宋代","title":"玉楼春（丁卯四月一十三日书考会作）"}
{"author":"郭应祥","content":"金风淅淅，银河耿耿，七夕如今又至。人间唤作隔年期，但只似、屈伸指臂。罗花列果，拈针弄线，等是纷纷儿戏。巧人自少拙人多，那牛女、何曾管你。","dynasty":"宋代","title":"鹊桥仙（甲子七夕）"}
{"author":"郭应祥","content":"六丁文焰，六韬武略，那更六经心醉。六人相对座生风，继六逸、当年旧事。六州清唱，六么妙舞，执乐仍呼六妓。大家且饮六分觥，看宾主、迭居六位。","dynasty":"宋代","title":"鹊桥仙（旬会作）"}
{"author":"郭应祥","content":"杯盘草草，园亭小小，不用罗帷锦幄。酴醿本是殿余春，更风雨、无端趱却。有词可和，有棋可赌，杂以诙谐戏谑。闲时日日可遨嬉，又选甚，花开花落。","dynasty":"宋代","title":"鹊桥仙（雨中赏酴醿，次周监税韵）"}
{"author":"郭应祥","content":"去年七夕，今年五日，两见浴儿高会。乃翁种德已多年，看衮衮、公侯未艾。封胡羯末，综维缜绛，堪羡金鱼垂袋。丹砂白蜜不须涂，把续命、彩丝与带。","dynasty":"宋代","title":"鹊桥仙（五月四日仲远浴儿）"}
{"author":"郭应祥","content":"两情相向，一年厮睚，等得佳期又到。休言夜半悄无人，那喜鹊、也须知道。来今往古，吟诗度曲，总漫萦牵怀抱。不如乞取巧些些，待见了、分明祷告。","dynasty":"宋代","title":"鹊桥仙（丙寅七夕）"}
{"author":"郭应祥","content":"立春除夕，并为一日，此事今年创见。席间三世共团栾，随分有、笙歌满院。一名喜雪，二名饯岁，三则是名春宴。从教一岁大家添，但只要、明年强健。","dynasty":"宋代","title":"鹊桥仙（丙寅除夕立春，骨肉团聚，是夕大雪）"}
{"author":"郭应祥","content":"今年七夕，新秋三日，已觉凉生院宇。吾乡风物胜他乡，那更著、莱衣起舞。泛槎经岁，分钗半夜，往事流传千古。独怜词客与诗人，费多少、闲言泼语。","dynasty":"宋代","title":"鹊桥仙（丁卯七夕）"}
{"author":"郭应祥","content":"屈指中秋一日期。雨余云薄月来迟。冰轮犹自欠些儿。世事孰非颠倒相，客居东位主人西。觞行莫惜醉如泥。","dynasty":"宋代","title":"浣溪沙（嗣立置酒稽古，令予坐东）"}
{"author":"郭应祥","content":"去年持酒为君寿。劝君快上悬车奏。通籍已金闺。腰银袍亦绯。壶中闲日月。自有长生诀。父子弟兄贤，一门行地仙。","dynasty":"宋代","title":"菩萨蛮（丁卯寿李嗣宗）"}
{"author":"郭应祥","content":"诞辰迟似秋三日。草堂已有新凉入。鬓绿未全霜。欣然把一觞。吟松新纳禄。共享清闲福。两个老人星。君家难弟兄。","dynasty":"宋代","title":"菩萨蛮（去岁寿李嗣立）"}
{"author":"郭应祥","content":"牡丹已过酴醿谢。那堪风雨连朝夜。底事最堪悲。春归人未归。春宜留取住。人却推将去。早晚遂江滨。欢然夸尹新。","dynasty":"宋代","title":"菩萨蛮"}
{"author":"郭应祥","content":"去年今日游稽古。斓斑曾著莱衣舞。四世共团栾。津然一笑欢。归期今不远。孥累俱先遣。犹有社中人。相从寂寞滨。","dynasty":"宋代","title":"菩萨蛮（三月六日静胜小集）"}
{"author":"郭应祥","content":"修途六月清无暑。潘舆稳向盱南去。喜气已津津。平反一笑春。人言阴德报。罗纸重重诰。明岁早归来。泉江去鹞催。","dynasty":"宋代","title":"菩萨蛮（饯太夫人之南丰）"}
{"author":"郭应祥","content":"涂黄仙子娇无力。秋花不敢争颜色。风物一番新。从今到小春。新词仍险韵。赓续惭非称。桃李寂无言。此花名独传。","dynasty":"宋代","title":"菩萨蛮（邹伯源园木犀，次彭孚先韵）"}
{"author":"郭应祥","content":"佳辰昨日传筒黍。今朝重把离觞举。别驾奉安舆。前呵方塞途。庞眉真寿相。两处交迎养。庾岭到星沙。风光属一家。","dynasty":"宋代","title":"菩萨蛮（送太夫人就养南安）"}
{"author":"郭应祥","content":"分宜七里逢重九。篱根无菊尊无酒。萧飒鬓如蓬。不禁吹帽风。插花开口笑。未分输年少。明岁定王台。传杯不放杯。","dynasty":"宋代","title":"菩萨蛮（戊辰重阳）"}
{"author":"郭应祥","content":"当年瑞雪多盈尺。今年仅有些儿白。天欲兆丰年。须教趁腊前。南枝初破萼。风味浑如昨。快与泻银瓶。寒醅醉易醒。","dynasty":"宋代","title":"菩萨蛮（喜雪）"}
{"author":"郭应祥","content":"开禧三月初逢九。持杯来庆梅仙寿。警捕恰三年。四封人宴然。政成应不日。去作朝京客。阴德合长生。休看三住铭。","dynasty":"宋代","title":"菩萨蛮（施尉生日）"}
{"author":"郭应祥","content":"雪销未久寒犹力。霜华特地催晴色。残腊尚余旬。隔年先见春。独怜霜点鬓。羞戴银幡胜。百里欲熙然，今年强去年。","dynasty":"宋代","title":"菩萨蛮（立春日）"}
{"author":"郭应祥","content":"今日十分晴，好个重阳天气。又向银山高处，为黄花一醉。泉江风物饱相谙，瞥眼过三岁。但得明年强健，任举杯何地。","dynasty":"宋代","title":"好事近（丙寅重阳）"}
{"author":"郭应祥","content":"今岁庆生朝，迟似迎长十日。试向彩衣堂下，听欢声洋溢。小孙能笑长能歌，已自堪娱膝。管取婆犹未老，见满床堆笏。","dynasty":"宋代","title":"好事近（家人生日）"}
{"author":"郭应祥","content":"五十头颅，早已觉、飞腾景暮。愁眼看、蜂黄蝶粉，草烟花露。莫做阳台云雨梦，休怀渭北春天树。怅城＿、多少踏青人，红尘路。怀古恨，凭书诉。倾国貌，障羞妒。记山阴陈迹，群贤星聚。对景裁诗真漫与，看花不饮成虚负。问落红、千点总随流，归何处。","dynasty":"宋代","title":"满江红（次子云弟韵）"}
{"author":"郭应祥","content":"七帙华年，这强健、人谁得似。还又见、设弧令旦，秋风生桂。教子已成森砌玉，弄孙仍得追风骥。更后堂、深处著婵娟，笙歌沸。香叆篆，杯浮蚁。欢意洽，酡颜醉。有静中日月，闲中天地。不必亲扶灵寿杖，何须远挹浮丘袂。看蟠桃、著子又开花，三千岁。","dynasty":"宋代","title":"满江红（寿韩思机）"}
{"author":"郭应祥","content":"梅桃末利东篱菊。著个瓶儿簇。寻常四物不同时。恰似西施二赵、太真妃。从来李郭多投分。伯仲俱清俊。苍颜独我已成翁。尚许掀髯一笑、对西风。","dynasty":"宋代","title":"虞美人（茂叔、季功置酒稽古堂，以瓶贮四花，因赋）"}
{"author":"郭应祥","content":"周郎素蕴平戎略。聊此司征榷。他人两载已辞难。君独三年、只作一朝看。紫萸黄菊重阳后。木落秋容瘦。休斟别酒惨离裾。戚畹如今、个个有新除。","dynasty":"宋代","title":"虞美人（送周监税）"}
{"author":"郭应祥","content":"天公有意留君住。故作纤纤雨。闭门觅句自持觞。并舍官梅时有、过来香。沈郎诗骨元来瘦。更挹湘江秀。不须骂雨及嘲风。收拾个般都入、锦囊中。","dynasty":"宋代","title":"虞美人（次沈庄可韵）"}
{"author":"郭应祥","content":"泥牛击罢，银幡卸了，又是一番春至。有人耳畔语低低，道宜入、新年吉利。堆盘红缕，浮杯绿蚁，自有及时风味。从今日日是东风，待拚了、偎红倚翠。","dynasty":"宋代","title":"鹊桥仙（□□立春）"}
{"author":"郭应祥","content":"薄云笼月，轻飙却暑，天上人间佳节。银河自有鹊为桥，又那要、兰舟桂楫。后期可准，新欢如昨，选甚轻离易别。姮娥休要妒人呵，待更与、留连一霎。","dynasty":"宋代","title":"鹊桥仙（乙丑七夕）"}
{"author":"郭应祥","content":"中秋过了还逢社，寿我亲闱。百里熙熙。尽道平反赖母慈。浏川水阔吾山峻，福禄如斯。禄鬓青眉。子又生孙孙又儿。","dynasty":"宋代","title":"采桑子（老人生日）"}
{"author":"郭应祥","content":"饯筵绿绕红围处，只这孩儿。两泪垂垂。不忍教人遽别离。别离不作多时计，千日为期。却恐归时。人道寻春已较迟。","dynasty":"宋代","title":"采桑子（赠丽华）"}
{"author":"郭应祥","content":"仲春上七。门左垂弧当此日。点检春光。百草千葩已斗芳。折花持酒。彩袖殷勤来祝寿。明岁而今。稳向南宫待捷音。","dynasty":"宋代","title":"减字木兰花（寿李茂叔）"}
{"author":"郭应祥","content":"栖鸾高士。文采风流谁得似。年德虽高。对酒当歌气尚豪。明眸皓齿。一朵红莲初出水。膝上安排。爱惜须教不离怀。","dynasty":"宋代","title":"减字木兰花（戏万安胡簿）"}
{"author":"郭应祥","content":"遇如不遇。最是暂来还复去。归到乡关。欲再来时却恐难。丁宁去后。倩雁传书须访旧。万斛羁愁。逐水那容许大舟。","dynasty":"宋代","title":"减字木兰花（用季功韵戏呈子定）"}
{"author":"郭应祥","content":"遁斋居士。今年今日，又添一岁。鬓雪心灰，十分老懒，十分憔悴。休言富贵长年，那个是、生涯活计。茗饮一瓯，纹楸一局，沈烟一穗。","dynasty":"宋代","title":"柳梢青（乙丑自寿）"}
{"author":"郭应祥","content":"薄晚才晴。相邀移席，待月中庭。环坐斯须，屋出高处，忽吐微明。云收雨止风停。人世有、琼楼玉京。一任星移，从教斗转，且缓飞觥。","dynasty":"宋代","title":"柳梢青"}
{"author":"郭应祥","content":"合浦名邦。风流太守，紫绶金章。暂驻旌麾，来临祖席，一片潇湘。且须缓举离觞。细看取、眉间点黄。未到还珠，已闻赐玺，归近清光。","dynasty":"宋代","title":"柳梢青（送别陈廉州于一片潇湘）"}
{"author":"郭应祥","content":"两令邀宾。城南佳处，饯腊迎春。步入梅林，纷然缟袂，间以红英。遥岑寸碧增明。更酬唱、无惭昔人。一笑相欢，且斟佳醑，休羡莼羹。","dynasty":"宋代","title":"柳梢青（两邑大夫鞭春之集，城南主人张澧州有词，次其韵）"}
{"author":"郭应祥","content":"尊前主与宾，欠一还成九。休唱木犀词，预余黄花酒。开怀今夕同，分手明朝又。不管岁年催，且把馨香嗅。","dynasty":"宋代","title":"生查子（八月二十四日桂隐观菊，次彭孚先韵）"}
{"author":"郭应祥","content":"银烛映红衫，薄暮新梳洗。一笑奉宾欢，未解东君意。回廊月转初，忆趁良宵会。喜事在明年，剧饮拚先醉。","dynasty":"宋代","title":"生查子（谢德操席上次卢守）"}
{"author":"郭应祥","content":"九十韶光，闲忙晴雨常相半。赏春有愿。乘兴宁论晚。纵饮筠溪，日午花阴转。杯行缓。量慳嫌浅。须索斟教满。","dynasty":"宋代","title":"点绛唇（王园次施尉韵）"}
{"author":"郭应祥","content":"五马归来，后车载得如花女。缓歌金缕。新样京华舞。主悦宾欢，一醉祛袢暑。停箫鼓。且须听取。三朵花能语。","dynasty":"宋代","title":"点绛唇（卢守席上）"}
{"author":"郭应祥","content":"甲第初成，持杯酌酒来相庆。棣华辉映。相对开三径。小巧规模，百事都相称。年方盛。从容啸咏。不碍青云兴。","dynasty":"宋代","title":"点绛唇（庆江王之武子新居）"}
{"author":"郭应祥","content":"老子开年年五十，依前恁地痴顽。昨非今是有无间。惟惭新赤绂，不称旧苍颜。休羡长年并极富，休贪宝带腰钚。人生难得是清闲。急须抛县印，归去隐家山。","dynasty":"宋代","title":"临江仙（丙寅生日自作）"}
{"author":"杨果","content":"碧湖湖上采芙蓉，人影随波动。凉露沾衣翠绡重，月明中，画船不载凌波梦。都来一段，红幢翠盖，香尽满城风。满城烟水月微茫，人倚兰舟唱。常记相逢若耶上，隔三湘，碧云望断空惆怅。美人笑道：莲花相似，情短藕丝长。采莲人和采莲歌，柳外兰舟过。不管鸳鸯梦惊破，夜如何？有人独上江楼卧。伤心莫唱，南朝旧曲，司马泪痕多。碧湖湖上柳阴阴，人影澄波浸。常记年时对花饮，到如今，西风吹断回文锦。羡他一对，鸳鸯飞去，残梦蓼花深。玉箫声断凤凰楼，憔悴人别后。留得啼痕满罗袖，去来休，楼前风景浑依旧。当初只恨，无情烟柳，不解系行舟。芡花菱叶满秋塘，水调谁家唱？帘卷南楼日初上，采秋香，画船稳去无风浪。为郎偏爱，莲花颜色，留作镜中妆。锦城何处是西湖？杨柳楼前路。一曲莲歌碧云暮，可怜渠，画船不载离愁去。几番曾过，鸳鸯汀下，笑煞月儿孤。采莲湖上棹船回，风约湘裙翠。一曲琵琶数行泪，望君归，芙蓉开尽无消息。晚凉多少，红鸳白鹭，何处不双飞！采莲女采莲湖上采莲娇，新月凌波小。记得相逢对花酌，那妖娆，殢人一笑千金少。羞花闭月，沉鱼落雁，不恁也魂消。采莲人唱采莲词，洛浦神仙似。若比莲花更强似，那些儿，多情解怕风流事。淡妆浓抹，轻颦微笑，端的胜西施。采莲湖上采莲人，闷倚兰舟问。此去长安路相近，恨刘晨，自从别后无音信。人间好处，诗筹酒令，不管翠眉颦。","dynasty":"元代","title":"【越调】小桃红"}
{"author":"杨果","content":"碧湖湖上柳阴阴，人影澄波浸，常记年时欢花饮。到如今，西风吹断回文锦。羡他一对，鸳鸯飞去，残梦蓼花深。","dynasty":"元代","tags":"写景，妇女，思念","title":"小桃红·碧湖湖上柳阴阴"}
{"author":"杨果","content":"满城烟水月微茫，人倚兰舟唱。常记相逢若耶上，隔三湘，碧云望断空惆怅。美人笑道：莲花相似，情短藕丝长。采莲人和采莲歌，柳外轻舟过。不管鸳鸯梦惊破，夜如何？有人独上江楼卧。伤心莫唱，南朝旧曲，司马泪痕多。","dynasty":"元代","tags":"爱情，思念","title":"小桃红·满城烟水月微茫"}
{"author":"杨果","content":"玉箫声断凤凰楼，憔悴人别后。留得啼痕满罗袖。去来休，楼前风景浑依旧。当初只恨，无情烟柳，不解系行舟。","dynasty":"元代","tags":"闺怨，女子，伤怀，离别","title":"小桃红·玉箫声断凤凰楼"}
{"author":"杨果","content":"牝鸡声里紫宸寒，神器都归窃弄间。一语唤回鹦鹉梦，九霄夺得凤雏还。荒坟寂寞临官道，清节孤高重泰山。为问模棱苏相国，当时相见果何颜？","dynasty":"金朝","title":"过狄仁杰墓"}
{"author":"杨果","content":"裴公亭满竹林风，王屋天坛在眼中。月桂不随春共老，池波直与海相通。珍羞恐负将军腹，时雨休归社鬼功。天子仁明百灵助，连村箫鼓废年丰。","dynasty":"金朝","title":"游裴公亭"}
{"author":"杨果","content":"江水江花绕大堤，太平歌舞习家池。而今风景那堪画，落日空城鸟雀悲。","dynasty":"金朝","title":"岘山秋晚图"}
{"author":"杨果","content":"干戈丛里过壬辰，原上累累冢墓新。寒食清明几家哭，问来都是陈亡人。","dynasty":"金朝","title":"登北邙山二首其一"}
{"author":"杨果","content":"魏家池馆姚家宅，佳卉而今采作薪。水北水南三二月，旧时多少看花人。","dynasty":"金朝","title":"登北邙山二首其二"}
{"author":"杨果","content":"草堂有燕贺新成，沙渚无鸥续旧盟。满径落红风扫静，一渠春碧雨添平。","dynasty":"金朝","title":"村居二首其一"}
{"author":"杨果","content":"春波澹澹卷寒漪，长日萧萧静竹扉。村舍蚕催桑叶大，山田鹿食麦苗稀。","dynasty":"金朝","title":"村居二首其二"}
{"author":"杨果","content":"醮坛人散碧云沈，天表吾君爱物心。一雨霶𩃱三万里，成汤无用祷桑林。","dynasty":"金朝","title":"济渎庙祷雨感应"}
{"author":"杨果","content":"银鞍白马鸣玉珂，风花三月燕支坡。侍中女夫领军事，黄金买断青楼歌。少年羽林出名字，随从武皇偏得意。当时事少游幸多，御马御衣尝得赐。年年春水复秋山，风毛雨血金莲川。归来宴贺满宫醉，山呼摇动东南天。明昌太和承平久，北人岁献蒲萄酒。一声长啸四海空，繁华事往空回首。悬瓠月落城上墙，天子死不为降王。羽林零落只君在，白头辛苦趋路旁。腰无长剑手无鎗，欲语前事涕满裳。洛阳城下岁垂暮，秋风秋气伤金疮。龙门流出伊河水，北望临潢八千里。蔡州新起髑髅台，只合当年抱君死。君家父兄健如虎，一旦仓皇变为鼠。锦衣新贵见莫嗤，得时失时今又悲。","dynasty":"金朝","title":"羽林行"}
{"author":"杨果","content":"老牛带月原上耕，耕儿怒呼嗔不行。瘢疮满背股流血，力乏不胜空哀鸣。日暮归家羸欲倒，水冷萁枯豆颗少。半夜风霜彻骨寒，梦魂犹绕桃林道。服箱曾作千金犍，负重致远人所怜。而今弃掷非故主，饱食不如盗仓鼠。","dynasty":"金朝","title":"老牛叹"}
{"author":"杨果","content":"怅年年、雁飞汾水，秋风依旧兰渚。网罗惊破双栖梦，孤影乱翻波素。还碎羽。算古往今来，只有相思苦。朝朝暮暮。想塞北风沙，江南烟月，争忍自来去。埋恨处。依约并门路。一丘寂寞寒雨。世间多少风流事，天也有心相妒。休说与。还却怕、有情多被无情误。一杯会举。待细读悲歌，满倾清泪，为尔酹黄土。","dynasty":"金朝","title":"摸鱼儿同遗山赋雁丘"}
{"author":"杨果","content":"一杯聊为送征鞍。落叶满长安。谁料一儒冠，直推上，淮阴将坛。西风旌旄，斜阳草树，雁影入高寒且放酒肠宽，道蜀道，而今更难。?","dynasty":"元代","title":"太常引·一杯聊为送征鞍"}
{"author":"杨果","content":"采莲湖上棹船回，风约湘裙翠，一曲琵琶数行泪。望君归，芙蓉开尽无消息。晚凉多少，红鸳白鹭，何处不双飞。","dynasty":"元代","title":"小桃红·采莲湖上棹船回"}
{"author":"杨果","content":"采莲人和采莲歌，柳外兰舟过。不管鸳鸯梦惊破，夜如何？有人独上江楼卧。伤心莫唱，南朝旧曲，司马泪痕多。","dynasty":"元代","tags":"写景，抒情，国家","title":"小桃红·采莲人和采莲歌"}
{"author":"杨果","content":"碧湖湖上采芙蓉，人影随波动，凉露沾衣翠绡重。月明中，画船不载凌波梦。都来一段，红幢翠盖，香尽满城风。","dynasty":"元代","title":"越调·小桃红"}
{"author":"杨果","content":"长渊西去接连昌。无日不花香。云雨楚山娘。自见了、教人断肠。弦中幽恨，曲中私语，孤凤怨离凰。刚待不思量。兀谁管、今宵夜长。","dynasty":"元代","title":"太常引·长渊西去接连昌"}
{"author":"杨果","content":"怅年年。雁飞汾水，秋风依旧兰渚。纲罗惊破双栖梦，孤影乱翻波素。还碎羽。原作醉兴，从词综改算古往今来，只有相思苦。朝朝暮暮。想塞北风沙，江南烟月，争忍自来去。埋恨处。依约并门路。一丘寂寞寒雨。世间多少风流事，天也有心相妒。休说与。还却怕、有情多被无情误。一杯会举。待细读悲歌，满倾清泪，为尔酹黄土。","dynasty":"元代","title":"摸鱼儿同遗山赋雁丘花草粹编卷十二"}
{"author":"杨果","content":"洛阳云树郁崔嵬，落日行人首重回。山势忽从平野断，河声偏傍故宫哀。《五噫》拟逐梁鸿去，六印休惊季子来。惆怅青槐旧时路，年年无数野棠开。","dynasty":"元代","title":"洛阳怀古"}
{"author":"杨果","content":"莺穿细柳翻金翅，迁上最高枝。海棠零乱飘阶址，堕胭脂，共谁同唱送春词？【金盏儿】减容姿，瘦腰肢，绣床尘满慵针指。眉懒画，粉羞施，憔悴死。无尽闲愁将甚比？恰如梅子雨丝丝。【绿窗愁】有客持书至，还喜却嗟咨。未委归期约几时，先拆破鸳鸯字。原来则是卖弄他风流浪子，夸翰墨，显文词，枉用了身心空费了纸。【赚尾】总虚脾，无实事，乔问候的言辞怎使？复别了花笺重作念，偏自家少负你相思。唱道再展放重读，读罢也无言暗切齿。沉吟了数次，骂你个负心贼堪恨，把一封寄来书都扯做纸条儿。","dynasty":"元代","title":"【仙吕】翠裙腰"}
{"author":"杨果","content":"秋水粼粼古岸苍，萧索疏篱偎短冈。山色日微茫，黄花绽也，妆点马蹄香。【胜葫芦】见一簇人家入屏帐，竹篱折，补苔墙，破设设柴门上张着破网。几间茅屋，一竿风旆，摇曳挂长江。【赚尾】晚风林，萧萧响，一弄儿凄凉旅况。见壁指一似桑榆侵着道旁，草桥崩柱摧梁。唱道向红蓼滩头，见个黑足吕的渔翁鬓似霜。靠着那驼腰拗桩，瘿累垂脖项，一钩香饵钓斜阳。水到湍头燕尾分，桥掂河梁龙背稳。流水绕孤村，残霞隐隐，天际褪残云。【幺】客况凄凄又一春，十载区区已四旬。犹自在红尘，愁眉镇锁，白发又添新。【煞尾】腹中愁，心间闷，九曲柔肠闷损。白日伤神犹自轻，到晚来更关情。唱道则听得玉漏声频，搭伏定鲛绡枕头儿盹。客窗夜永，有谁人存问？二三更睡不得被儿温。花点苍苔绣不匀，莺唤垂杨语未真。帘幕絮纷纷，日长人困，风暖兽烟喷。【幺】一自檀郎共锦衾，再不曾暗掷金钱卜远人。香脸笑生春，旧时衣裉，宽放出二三分。【赚煞尾】调养就旧精神，妆点出娇风韵，将息划损苔墙玉笋。拂掉了香冷妆奁宝鉴尘，舒开系东风两叶眉颦。晓妆新，高绾起乌云。再不管暖日朱帘鹊噪频，从今听鸦鸣不嗔。灯花谁信，一任教子规声啼破海棠魂。丽人春风三月天，准备西园赏禁烟。院宇立秋千，桃花喷火，杨柳绿如烟。【幺】倚定门儿语笑喧，来往星眸厮顾恋。彼各正当年，花阴柳影，月底共星前。【尾】口儿口店，心儿怨，时急难寻轻便。天也似闲愁无处展，蘸霜毫写满云笺。唱道各办心坚，休教万里关山靠梦传。不是双生自专，小卿紧劝，只休教花残莺老了丽春园。","dynasty":"元代","title":"【仙吕】赏花时"}
{"author":"郑光业","content":"新糊案子，其白如银。入试出试，千春万春。","dynasty":"唐代","title":"纪中表试案"}
{"author":"顾太清","content":"万点猩红将吐萼，嫣然迥出凡尘。移来古寺种朱门。明朝寒食了，又是一年春。细干柔条才数尺，千寻起自微因。绿云蔽日树轮囷。成阴结子后，记取种花人。","dynasty":"清代","tags":"清明节，种树","title":"临江仙·清明前一日种海棠"}
{"author":"顾太清","content":"群山万壑引长风，透林皋、晓日玲珑。楼外绿阴深，凭栏指点偏东。浑河水、一线如虹。清凉极，满谷幽禽啼啸，冷雾溟濛。任海天寥阔，飞跃此身中。云容。看白云苍狗，无心者、变化虚空。细草络危岩，岩花秀媚日承红。清风阁，高凌霄汉，列岫如童。待何年归去，谈笑各争雄。","dynasty":"清代","tags":"豪放，写景，抒情，喜悦","title":"高山流水·次夫子清风阁落成韵"}
{"author":"顾太清","content":"薰风殿阁樱桃节，碧纱窗下沈檀爇。小扇引微凉，悠悠夏日长。野人知趣甚，不向炎凉问。老圃好栽培，菊花五月开。","dynasty":"清代","tags":"咏物，菊花，端午节","title":"菩萨蛮·端午日咏盆中菊"}
{"author":"顾太清","content":"新秋逢闰，鹊桥重驾，两度人间乞巧。栏干斜转玉绳低，问乞得、天机多少？闺中女伴、天边佳会，多事纷纷祈祷。神仙之说本虚无，便是有、也应年老。","dynasty":"清代","tags":"七夕节，题画，爱情，哲理","title":"鹊桥仙·云林瞩题闰七夕联吟图"}
{"author":"顾太清","content":"初晴新雨后。乍洗褪胭脂，缟衣妆就。东风倦倚，憨憨态、不管敲残更漏。嫩寒天气，正睡稳、乌衣时候。深夜静、银烛高烧，微香暗侵襟袖。盈盈一点芳心，占多少春光，问卿知否？红妆莫斗。谁得似、净骨天然清瘦。神娟韵秀。雅称个、花仙为首。还要倩、流水高山，花前慢奏。","dynasty":"清代","tags":"咏物，写花，述志","title":"玉烛新·白海棠"}
{"author":"顾太清","content":"花气霭芳芬，翠幕重帘不染尘。梦里真香通鼻观，氤氲。不是婷婷倩女魂。细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。","dynasty":"清代","tags":"咏物，写花，品格","title":"南乡子·咏瑞香"}
{"author":"顾太清","content":"洞户深深掩。笑世间、浓脂腻粉，那般妆点。认取朦胧明月下，不许东风偷飐。偏触动、词人系念。昨日微阴今日雨，好春光有限无馀欠。肯为我，一时暂。冰绡雾縠谁烘染？爱依依、柔条照水，靓妆清艳。墙角绿阴栏外影，印上芸窗冰簟。隔一片、清阴暗澹。不是封姨情太薄，是盈盈树底魂难忏。春欲暮，易生感。","dynasty":"清代","tags":"咏物，写花，感伤，惜花","title":"金缕曲·咏白海棠"}
{"author":"顾太清","content":"天光如水，月光如镜，一片清辉皎洁。吹来何处桂花香，恰今日、平分秋色。芭蕉叶老，梧桐叶落，老健春寒秋热。须知光景不多时，能几见、团圆佳节。","dynasty":"清代","title":"金风玉露相逢曲丙寅中秋，是日秋分"}
{"author":"顾太清","content":"夕阳西下乱山围，缥缈遥村暮霭霏。游兴最嫌秋日短，马头明月照人归。","dynasty":"清代","title":"游潜真洞晚归度梅儿岭口占"}
{"author":"顾太清","content":"翛然花木荫茅庵，一炷炉烟经半函。閒向窗前课儿女，微风晴日诵《周南》。","dynasty":"清代","title":"夏日听道初两儿读书"}
{"author":"顾太清","content":"侬。淡扫花枝待好风。瑶台种，不作可怜红。","dynasty":"清代","title":"苍梧谣正月三日自题墨牡丹扇"}
{"author":"顾太清","content":"瑟瑟凉风入小池。红衣落尽翠离披。双螯荐酒重阳近，一鹭冲天夕照迟。白露结，碧云垂。波沈菰米动涟漪。可怜秋色无多日，留得残荷听几时。","dynasty":"清代","title":"鹧鸪天题南楼老人秋水图"}
{"author":"顾太清","content":"好东风。暖融融。花坞山茶照眼红。醉游蜂。绿烟一带前村柳。春如绣。积雪西山万万重。玉芙蓉。","dynasty":"清代","title":"风光好天宁寺看花望西山积雪"}
{"author":"顾太清","content":"忙中己过早春时。病因强支持。东风簸弄花事，细柳袅烟丝。深院宇，日迟迟。绣帘垂。杏花消息，乍暖微寨，燕子先知。","dynasty":"清代","title":"诉衷情春日"}
{"author":"顾太清","content":"傀儡当场任所为。讹传故事惑痴儿。李唐赵宋皆无考，妙在妖魔变化奇。驾赤豹，从文狸。衣冠楚楚假威仪。下场高挂成何用，刻木牵丝此一时。","dynasty":"清代","title":"鹧鸪天傀儡"}
{"author":"顾太清","content":"日酣川静野云高。远山遥。碧迢迢。千里孤帆一叶任风飘。莫话滩头波浪险，波平处，自逍遥。昏昏天地太无聊。系长条。钓鲸鳌。且对江光山色酌香醪。其奈眼看人尽醉，悲浊世，续离骚。","dynasty":"清代","title":"江城子题日酣川静野云高石画"}
{"author":"顾太清","content":"春风春雨。酝酿春如许。三十六陂芳草路。尚记昔年游处。漠漠翠羽金英。菜花开近清明。好是江南二月，者般滋味香清。","dynasty":"清代","title":"清平乐二月十日，金夫人惠芸苔菜，予不食此味廿六年矣。遂以短词记之"}
{"author":"顾太清","content":"花木自成蹊。春与人宜。清流荇藻荡参差。小鸟避人栖不定，扑乱杨枝。归骑踏香泥。山影沈西。鸳鸯冲破碧烟飞。三十六双花样好，同浴清溪。","dynasty":"清代","title":"浪淘沙春日同夫子游石堂，回经慈溪，见鸳鸯无数，马上成小令"}
{"author":"顾太清","content":"春将暮。绿阴一树丝丝雨。丝丝雨。海棠花放，十分娇素。仙仙似惹凌波步。娟娟又怕东风妒。东风妒。满枝冰雪，淡烟轻雾。","dynasty":"清代","title":"忆秦娥白海棠"}
{"author":"顾太清","content":"九十韶光，清明过了，一年春色将尽。雨洒芳田，烟霏深院，偏是轻阴惹困。燕子来时候，已辜负、几番花信。海棠零落闲庭，风飘万点成阵。懊恼留春不住，算只有陌头，杨柳勾引。漠漠情怀，恹恹天气，况又阴晴无准。多少伤心处，奈岁月、暗催双鬓。对酒当歌，回头往事休论。","dynasty":"清代","title":"探春慢春阴"}
{"author":"顾太清","content":"南郭同游上巳天。小桥流水碧湾环。海棠婀娜低红袖，杨柳轻盈荡绿烟。花艳艳，柳翩翩。断魂花柳又春残。夕阳影里双飞蝶，相逐东风下菜田。","dynasty":"清代","title":"鹧鸪天上巳同夫子游丰台"}
{"author":"顾太清","content":"将近牡丹时，已是海棠零落。祝尔早些开者，怕东风耽搁。匆匆古寺暂分襟，执手更相约。十日重来恰好，订看花南郭。","dynasty":"清代","title":"好事近"}
{"author":"顾太清","content":"柔条细叶，爱微风吹起，一棚香雾。剪到牡丹春已尽，又把春光钩住。琐碎繁英，零星小朵，枝上摇清露。飞琼何事，羽衣似斗轻絮。昨夜入梦香清，晓来香已透，碧窗朱户。蝶浪蜂憨无检束，绕遍深丛处处。璎珞垂珠，绿云蔽日，谁忍攀条去。来年春日，愿教香雪盈树。","dynasty":"清代","title":"念奴娇木香花"}
{"author":"顾太清","content":"扶头雾雨催春尽。十日旧游花尚嫩。东风一夜损芳菲，满地落红深几寸。风前弱絮吹成阵。栏外绿阴经雨润。回头一笑嘱花王，来岁花开仍过问。","dynasty":"清代","title":"玉楼春廿四，仍同云姜、纫兰、素安、金夫人、徐夫人过枣花寺看牡丹，因前日风雨、花已零落殆尽。"}
{"author":"顾太清","content":"世事多奇遇。快人心、天人合发，英雄侠女。阅世竟无如公者，决定终身出处。特特问、君家寓所。逆旅相依堪寄托，好夫妻、端合黄金铸。女萝草，附松树。尸居余气何须惧。问隋家、驱鱼祭獭，为谁辛苦。况是荒荒天下乱，仙李盘根结固。更无奈、杨花自舞。悔不当初从嫁与，岂留连、一妓凭君取。远人也，越公素。","dynasty":"清代","title":"金缕曲红拂"}
{"author":"顾太清","content":"技也原非幻。入危邦、床头盗合，身轻如燕。甲帐风生申夜警，悄过兰堂深院。好趁取、灯昏香断。太乙神名书粉额，挂胸前、匕首龙纹灿。奇女子，字红线。功成岂为求人见。慰君忧、感知酬德，免他争战。遁迹云山游世外，酒海花场谁恋。劳主帅、中庭夜饯。野鹤翩然随所适，冷朝阳、特赋菱歌怨。乘雾去，碧天远。","dynasty":"清代","title":"金缕曲红线"}
{"author":"顾太清","content":"赫赫威权者。锁金闺、名姝十院，花台月榭。何必绯桃延佳士，此是君侯自惹。又何必、乌龙守夜。一面菱花云记取，好良期、三五清辉射。花阴底，月光下。潭潭院宇人皆怕。越重垣、金釭半敛，云鬟初卸。空倚玉箫愁不尽，蓦地人来迎迓。问何术、仙乎神也。磨勒奇谋人不识，莽昆仑、能使红绡嫁。百年偶，本无价。","dynasty":"清代","title":"金缕曲红绡"}
{"author":"顾太清","content":"清溪一带城东路，新蜩乍鸣高柳。五里蒹葭，数声啼鸟，正是薰风时候。将船载酒。感卅载重来，光阴回首。蟹罟鱼罾，小楼临水尚依旧。天光水影荡漾，看翩翩巧燕，波面飞逗。绿树成阴，红栏倒影，野色暗侵襟袖。维舟渡口。听萧寺钟声，梵宫轻扣。留客殷勤，再来秋雨后。","dynasty":"清代","title":"台城路四月廿四城东泛舟"}
{"author":"顾太清","content":"雪泥鸿爪，文章游戏，只不过偶然耳。红衣坠露无多少，画出半秋天气，双鸳相倚。岸草汀花残照外，对渺渺、冷烟寒水。已看到、寥落西风，又吹过沙尾。睡去。迷离短梦，缠绵情绪，结伴荷花莲子。忘机淡宕，逍遥野浦，不与世间闲事。甚风流活计，装点溪山被纹绮。好意态、金针谁绣，老笔同题，消遣绿窗里。","dynasty":"清代","title":"八归题张雪鸿秋荷双鸳"}
{"author":"顾太清","content":"深院闲池馆。此神仙、清凉世界，热红尘远。午倦停针消长昼，榕叶婆娑影转。正茉莉、蛮花香散。花底翩翩瑶台侣，羡连枝、玉树人清婉。联好句，写双管。鲛绡衣薄轻罗扇。拥金盘、荔支熟矣，槟榔初荐。一幅新图传陈事，历历红栏碧藓。好随载、镜奁书案。粤峤珠江当年景，寄都门、女伴题诗满。惜末识，画中面。","dynasty":"清代","title":"贺新凉康介眉夫人嘱题榕阴消夏图"}
{"author":"顾太清","content":"井梧一叶银床早。碧云天、画楼秋到。竹外淡烟霏，障满地、斜阳最好。豆花凉蔓战西风，浑不似、春寒料峭。高树晚蝉呜，时诉出、凄凉调。荷花半倚闲池沼。想岩壑、桂花香渺。天意谢繁华，怕白露、暗催秋老。罗衾不奈乍凉宵，有花底、乱虫啼晓。清梦醒来时，一点残灯袅。","dynasty":"清代","title":"山亭宴立秋"}
{"author":"顾太清","content":"冰雪肌肤裹绛纱。者般滋味产天涯。二十七年风景变。曾见。连林闽海野人家。何必更求三百颗。珍果。数枚直比服丹砂。恰好嫩凉秋雨后。消受。感君高义转咨嗟。","dynasty":"清代","title":"定风波谢云姜妹赠蜜渍荔支有感"}
{"author":"顾太清","content":"竹影朦胧树影长。轻烟黯淡月昏黄。喓喓秋院乱啼螀。几点微芒萤火细，一天风露豆花凉。夜深鼯鼵上宫墙。","dynasty":"清代","title":"浣溪沙夜坐"}
{"author":"顾太清","content":"晚来恃好，映斜阳、二十四峰交错。依约红墙林外寺，楼阁参差飞舞。渔笛吹残，雁行初起，野艇冲烟渡。澄波如练，落霞远趁孤骛。楚楚。返照晴岚，涂金刷翠，极目山无数。浓抹淡妆秋万里，冷到江头枫树。江水长流，碧山无恙，阅尽狂今古。锦奴名字，千年片纸留住。","dynasty":"清代","title":"百字令题李升金璧二十四化长卷"}
{"author":"顾太清","content":"小雅离骚旨。好文章、半生事业，千秋名字。叠雪裁冰词绝妙，不共吹花嚼蕊。早称出、拖金衣紫。天际灵风飘玉叶，海棠巢、万点胭脂醉。三复读，羡无已。一输明月前身是。迥超尘、海镜流球，寒芒万里。羞煞凡间儿女语，锦瑟朱弦清丽。使听者、洋洋盈耳。肃肃雍雍廊庙器，岂寻常、粉黛娇容止。想老笔，更精粹。","dynasty":"清代","title":"金缕曲题刘季湘夫人《海棠巢乐府》孙平叔总制室"}
{"author":"顾太清","content":"清清露。涓涓注。嫩红细点黄心吐。花如泪。叶如翠。花花叶叶，一般酸味。记。记。记。虫声诉。西风妒。秋来更向谁分付。闲愁积。人不寐。半规残月，凉生绣被。睡。睡。睡。","dynasty":"清代","title":"钗头凤秋海棠"}
{"author":"顾太清","content":"碧丛丛、金粟飘香。乍染衣裾，风露生凉。蟾影三更，广寒万里，谁酌天浆。秋将半、丹砂细量。夜深沈、仙姝淡妆。听彻清商。罗幛云屏，梦也难忘。","dynasty":"清代","title":"秋风第一枝桂"}
{"author":"顾太清","content":"小院钩帘人睡醒。曲角栏干，移过重重影。似水天光云叶净。微凉略觉风儿劲。不卷轻罗花态胜。慢卷轻罗，一片斜阳冷。浅淡衣裳妆束靓。比肩惟许芙蓉并。","dynasty":"清代","title":"蝶恋花黄葵"}
{"author":"顾太清","content":"深丛浅丛。天高露浓。仙人杖引灵风。挂星星碎红。花砖细封。苍苔细茸。狸奴巧俟游蜂。费丹青画工。","dynasty":"清代","title":"凌波曲枸杞"}
{"author":"顾太清","content":"凉生花径报新秋。粉墙下、几枝抽。白玉琢搔头。禁不住、西风暗飕。碧云院宇，碧纱窗户，碧水更清柔。斜日过妆楼。早又是、珠帘上钩。","dynasty":"清代","title":"太常引玉簪"}
{"author":"顾太清","content":"楼外雨初晴。人倚云屏。月华如水照吹笙。多事夜寒添半臂，春也无情。残烛尚荧荧。好梦初惊。纱窗晓色已平明。天籁不知何处寺，一片虚灵。","dynasty":"清代","title":"浪淘沙"}
{"author":"顾太清","content":"风雨近重阳，香噀短篱，秋水清洁。落帽题糕，费词人饶舌。天将晚、潇潇雨意，酒初醒、沈沈妆阁。听疏帘外，一阵西风，触动橹铃铁。残虫声渐歇。况又到、霜冷时节。多病年来，怕镜中消削。爱红叶、碧山谁染，剪黄花、翠襟自襭。登高心兴，似比著、当年更薄。","dynasty":"清代","title":"尾犯九月五日雨中作"}
{"author":"顾太清","content":"暮秋天气太无聊。风又凄凄，雨又潇潇。清樽共酌恨难招。一道重城，千里之遥。东篱乍满冷香飘。次第开来，昨日今朝。露黄亲剪好丰标。满贮筠篮，玉蕊金苞。","dynasty":"清代","title":"一剪梅雨中剪菊花赠纫兰妹"}
{"author":"顾太清","content":"疏枝老干自斜横，开满冷花冰蕊。竹里柴门对流水。夜深人静，梦回酒醒，半隐鸟皮几。明月下，小窗前，乱飞琼雪寒烟里。潇洒足平生，不作劳劳羁宦子。梅花结伴，修竹苍松，乐事无过此。任三春桃李斗芳菲，怕风动、娇红尽吹起。画图上，一片清香生素纸。","dynasty":"清代","title":"被花恼题王石谷画友梅轩图"}
{"author":"顾太清","content":"月满风清，晴香乍试花心净。荷锄幽径，疏密安排定。花压栏干，翠袖和香凭。天如镜。横斜掩映。有个人相称。","dynasty":"清代","title":"点绛唇题朱葆瑜女史锄月种梅图"}
{"author":"顾太清","content":"见面浑如旧识，知名久矣初逢。一湖秋水簇芙蓉。玉树幽兰相共。蔼蔼温柔笑语，雍雍林下家风。闻诗闻礼宛从容。万里桐花雏凤。","dynasty":"清代","title":"白蘋香赠闻诗室女士钱叔琬，于万秀才令妹"}
{"author":"顾太清","content":"雪意沈沈，北风冷触庭前竹。白头阿监抱琴来，未语眉先蹙。弹遍瑶池旧曲，韵泠泠、水流云瀑。人间天上，四十年来，伤心惨目。尚记当初，梨园无数名花簇。笙歌缥缈碧云间，享尽神仙福。叹息而今老仆。受君恩、沾些微禄。不堪回首，暮景萧条，穷途哀哭。","dynasty":"清代","title":"烛影摇红听梨园太监陈进朝弹琴"}
{"author":"顾太清","content":"瓶花千百样，要好是、在人为。或冷淡相兼，疏疏密密，转侧相宜。或苍秀艳丽者，似洞天幽谷态离奇。或是粗枝大叶，恍然羽葆云旗。铜觚瓦瓮右军持。风月好良期。绝妙处微微，半窗月影，荡荡风丝。不同丁香结子，也不同红豆寄相思。那怕游蜂细蝶，任他青女封姨。","dynasty":"清代","title":"木兰花慢瓶花论，效刘克庄体"}
{"author":"顾太清","content":"黄钟律吕吹葭管。浙风日、阳和向暖。诗书相对坐晴窗，看野马、纷纷过眼。五纹谁计丝长短。且图个、画长一线。自知不共世人妆，何必问、画眉深浅。","dynasty":"清代","title":"步蟾宫至日"}
{"author":"顾太清","content":"春将至。晴天气。消闲坐看儿童戏。借天风。鼓其中。结彩为绳，截竹为筒。空。空。人间事。观愚智。大都制器存深意。理无穷。事无终。实则能鸣，虚则能容。冲。冲。","dynasty":"清代","title":"惜分钗看童子抖空冲"}
{"author":"顾太清","content":"连枝玉树羡君家。天与好才华。知名彼此情先熟，恨万重、水障云遮。今始见君，神情散朗，清洁比梅花。新诗示我妙无加。词调更堪夸。丹青更有生花笔，写湖山、翠霭朱霞。咳唾成珠，池塘结梦，春草遍天涯。","dynasty":"清代","title":"一丛花题云林《福连室吟草》"}
{"author":"顾太清","content":"一曲瑶琴为我弹。北风烈烈指头寒。想见秋江残照里。烟水。联翩雁影下空滩。赠我新图花似锦。能品。朱藤黄菊耐人看。少长咸集邀女伴。也算。瑶池小宴会神仙。","dynasty":"清代","title":"定风波同诸姊妹听佩吉弹《平沙落雁》一曲，并见赠花卉四帧，词以谢之"}
{"author":"顾太清","content":"常伴镜奁边。常随碡瑁筵。费仙人、种玉生烟。扫尽纤尘弹一曲，明月下、百花前。笑我近来颠。邀君雪后天。喜同心、兰蕙斯言。愿得一生长聚首，丝竹事、乐中年。","dynasty":"清代","title":"唐多令谢云林见赠古玉琴帚，且邀明日赏雪。用谢蜜来韵"}
{"author":"顾太清","content":"银海摇光，玉山霏素，平临万井烟村。嫩杨枝上，青帘高挂，飞来一缕春痕。妙香生佛字，恍行入、桃源洞门。花光照眼，花香染袖，花底醉游人。禅院里、同登欢喜地，倚明窗西望，笑语欣欣。云笺佳句，朱弦法曲，何殊桃李春园。良辰容易过，且消受、香温酒温。夕阳才没，半城凉月天未昏。","dynasty":"清代","title":"飞雪满群山十五雪后，同诸姊妹天宁寺看唐花，望西山积雪分韵"}
{"author":"顾太清","content":"璧月常亏，彩云易散，惜哉况我痴情。天乎何意，尤物太精灵。犹记憨憨样子，尚依稀、耳畔金铃。妆台侧，衔脂弄粉，难忘小芳名。罡风。吹短劫，优昙才见，一霎飘零。费主人老泪，啼雨难晴。怕向垂杨楼下，伤心处、芳草青青。栏干角，一抔黄土，记取瘗鬟铭。","dynasty":"清代","title":"满庭芳瘗鬟铭"}
{"author":"顾太清","content":"鲜荠登盘乍吐花。嫩苗争长傲春奢。已知草色迎年绿，略有新黄发柳芽。山之罅，水之涯。风丝日影暖相加。岁朝图上应添写，小白微青最可夸。","dynasty":"清代","title":"鹧鸪天元日咏荠菜，用去年荠菜韵"}
{"author":"顾太清","content":"连络，个个环相约。解得开时，本自无缠缚。系连环，解连环，一笑人间万事理皆然。","dynasty":"清代","title":"玉连环影元日解九连环"}
{"author":"顾太清","content":"同心芳草淡青钩。艳过春花冷过秋。翰林学士，画意本清幽。神品倩人题好句，生绡尚有暗香留。老人名字，千古足风流。","dynasty":"清代","title":"琴调相思引题百福老人蓝笔画兰"}
{"author":"顾太清","content":"归去来兮，怕君去、少留君坐。说不尽、离愁彼此，泪随声堕。野店长途当自爱，脂车秣马须亲课。报平安、两字寄书频，君休惰。新年事，匆匆过。冰初解，东风大。隔江关千里，相思无那。今日分襟何日见，观音不管人些个。听一声、珍重去难留，伤心我。","dynasty":"清代","title":"满江红人日观音院饯云姜南归"}
{"author":"顾太清","content":"沿河新草绿堪挑。丝柳渐开条。六鳌海上凌风至，献明珠、火树蟠桃。十里朱阑画阁，满天月壁星轺。太平乐事庆清朝。结伴走天桥。钿车游马笙歌队，望青帘、春酒新烧。红烛缘街引路，浮圆到处元宵。","dynasty":"清代","title":"风入松春灯次夫子韵二首其一"}
{"author":"顾太清","content":"华堂春暖设春筵。灯彩月华天。上元南极开芳宴，宴群仙、香袅云盘。彩服庭前儿女，貂裘门下衣冠。春王宝箓注延年。松柏荫常圆。喜君与我生同岁，祝三多、乐胜从前。好景何如今夕，新诗载入芸编。","dynasty":"清代","title":"风入松其二"}
{"author":"顾太清","content":"薄寒轻暖近清明。试新妆，出华清。宿酲未解尚懵腾。娇无那，画栏凭。碎红滴露染猩猩。烧绛烛，照娉婷。须知画意即诗情，三五朵，一枝横。","dynasty":"清代","title":"醉红妆自题海棠摺扇，赠云林"}
{"author":"顾太清","content":"别后数征邮。应到扬州。相思一日似三秋。恼煞雁行天上字，字字离愁。回首忆春游。花底句留。三分春又一分休。屈指海棠开日近，不见归舟。","dynasty":"清代","title":"浪淘沙正月廿七闻雁忆云姜"}
{"author":"顾太清","content":"兀对残灯读。听窗前、萧萧一片，寒声敲竹。坐到夜深风更紧，壁暗灯花如菽。觉翠袖、衣单生粟。自起钩帘看夜色，厌梅梢、万点临流玉。飞霰急，响高屋。乱云堆絮迷空谷。入苍茫、冰花冷蕊，不分林麓。多少诗情频到耳，花气薰人芬馥。特写入、生绡横幅。岂为平生偏爱雪，为人间、留取真眉目。栏干曲，立幽独。","dynasty":"清代","title":"金缕曲自题听雪小照"}
{"author":"顾太清","content":"闻道行程已渡黄。江北淮南，云树苍茫。锦书春信远相将。嗟我怀人，实彼周行。两岸青山客梦长。千里之思，一日难忘。绿杨城郭近雷塘。所谓伊人，在水一方。","dynasty":"清代","title":"一剪梅闻云姜渡河信"}
{"author":"顾太清","content":"倚楼目送人归去。望不尽、杏花深处。香车转过山前路。苦被垂杨遮住。方七日、唱予和汝。匆匆返、去而不顾。虽云小别愁难诉。彼此相思情互。","dynasty":"清代","title":"杏花天同游南谷，云林妹先返，怅然赋此"}
{"author":"顾太清","content":"日暮忽闻讣。蓦传来、金桥厌世，痛心惊仆。三日云何成长往，莫是庸医耽误。廿八岁、摧残玉树。母老家贫情特惨，况安人、年少娇儿孺。伤心事，竟难诉。箪瓢陋巷安其素。最难忘、音容笑貌，翩翩风度。断简残篇零落散，渺渺钱塘归路。何日葬、半山坟墓。哭不成声心已醉，挽斯人、未尽斯人苦。权当作，招魂赋。","dynasty":"清代","title":"乳燕飞挽许金桥侄，呈珊枝嫂"}
{"author":"顾太清","content":"昨日送春归了，枝上残红渐少。帘外绿阴多，满地落花谁扫。休扫，休扫，一任东风吹老。","dynasty":"清代","title":"如梦令送春"}
{"author":"顾太清","content":"西风吹入梧桐。半卷珠帘露浓。独坐月明中。正闲阶、几声暗虫。人间天上情踪。泛以冰丝细通。一曲特愁侬。态憨憨、似终未终。","dynasty":"清代","title":"伊州三台题云林扇头弹琴仕女"}
{"author":"顾太清","content":"寒浦藏烟，小桥堆絮，人与花分清淡。竹压低梢，松培老干，簌簌琼英霏霰。才试着花气，早望见、朱栏一半。若非群玉山头，月明林下香散。可是汉家宫苑。又不似唐昌，树底忽见。黄鹤楼中，玉门关外，休付笛声吹怨。留待东风至，却还怕、绿阴争暖。笑捻花枝，归来香满庭院。","dynasty":"清代","title":"探春慢题顾螺峰女史韶画寻梅仕女，用张玉田韵"}
{"author":"顾太清","content":"芍药将开卸海棠。最怜樱笋好年光。落花庭院绿阴长。写就新图颜色嫩，书成小令墨痕香。也凭红翠竞春芳。","dynasty":"清代","title":"浣溪沙谢云林妹见赠自画樱笋团扇"}
{"author":"顾太清","content":"西溪溪水拍长天。放游船。足留连。一片芦梢飞雪满前滩。仙侣同舟归去晚，夕阳下，起寒烟。乘流欲上白云间。小桥边。浪花圆。只有忘机鸥鹭对人闲。回首茅庵红叶里，僧遥客，倚栏干。","dynasty":"清代","title":"江城子题孙子勤西溪纪游图"}
{"author":"顾太清","content":"薰风殿阁樱桃节。碧纱窗下沈擅爇。小扇引微凉。悠悠夏日长。野人知趣甚。不作炎凉问。老圃好栽培。菊花五月开。","dynasty":"清代","title":"菩萨蛮端午日咏盆中菊"}
{"author":"顾太清","content":"窗前新种绿芭蕉。夜雨声声枕上敲。困不处眠转寂寥。耐清宵。有美人兮不可招。","dynasty":"清代","title":"栏千万里心听雨忆云林"}
{"author":"顾太清","content":"雁字分飞思不禁。听风听雨梦难寻。露华庭院，灯影照清心。赠我不须长夜饮，感君聊赋短檠吟。荧荧一点，应惜寸光阴。","dynasty":"清代","title":"琴调相思引云林妹见赠雁足书灯，以小令申谢"}
{"author":"顾太清","content":"琅玕一径，瑶琴三弄，人在清凉极处。萧萧疑雨又疑风，倚怪石、苍苔珠树。云中仙鹤，花间雏凤，万里丹山平步。更邀明月照幽篁，消受这、满身香雾。","dynasty":"清代","title":"鹊桥仙"}
{"author":"顾太清","content":"小宴神仙宅。坐苍茫、回廊曲折，高槐如幄。海上荔支枝头杏，玉斗香斟云液。爱雪藕、冰盘清洁。卜筑山房成大隐，羡主人、潇洒能留客。尽一日，花间酌。地偏心远无尘迹。倒清樽、群贤咸集，骋怀游目。西下夕阳云乍起，一霎电雷交作。风过处、新凉如沐。雨后沿阶芳草色，映冰绡雾縠衣裳碧。归未晚，不须烛。","dynasty":"清代","title":"贺新凉夏日余季瑛招饮绿净山房作"}
{"author":"顾太清","content":"一径幽香。傍猗猗修竹，疏影扶将。横斜深院宇，冷艳小池塘。才雪后，乍芬芳。尽无语持觞。向夜阑、巡檐索句，特费思量。相思难话衷肠。想佳人空谷，一样情伤。帘栊灯黯淡，篱落月昏黄。多少事，意难忘。似不自禁当。更怕他、新愁旧梦，虚度年光。","dynasty":"清代","title":"意难忘自题梅竹双清图"}
{"author":"顾太清","content":"一带小红桥，同倚画栏，池面荷靓。飐飐芦梢，立蜻蜓不定。新雨过、琼珠万点，荡流霞、妙莲香冷。听垂杨岸，几树鸣蝉，催起游人兴。虚亭萦曲沼，望不尽、绿叶千柄。隔水盈盈，似美人临镜。雪冰藕、凉生罗袂，泛清樽、风吹酒醒。断云残照，渐花外、天光向瞑。","dynasty":"清代","title":"碧芙蓉雨后由三官殿同云林、纫兰过尺五庄看荷花作"}
{"author":"顾太清","content":"宝串垂襟软，温香著体柔。青丝贯取意绸缪。只要心心相应、总无愁。步月难寻梦，临风怕倚楼。江皋玉佩为谁留。又惹一番牵挂、在心头。","dynasty":"清代","title":"南柯子咏香串效唐人体"}
{"author":"顾太清","content":"归计太匆匆。难写离衷。孤帆双桨趁秋风。肠断天涯从此去，甚日重逢。相别各西东。浪迹萍踪。怜君多病况龙钟。一纸青书劳怅望，须付征鸿。","dynasty":"清代","title":"浪淘沙送珊枝归武林"}
{"author":"顾太清","content":"秋声先到芭蕉。阶下秋虫絮叨。生受鹊填桥。渡银河、夜凉路遥。洗车丝雨飘萧。冷落星娥翠翘。云气湿轻绡。愿来年、莫同这遭。","dynasty":"清代","title":"伊州三台七夕夜雨，次日立秋戏题"}
{"author":"顾太清","content":"叠叠银涛翻雪浪。黯黯冷云飞涨。垂藤古木，石壁高无量。望蓬莱，三山远，长风荡。日月双丸小，来复往。天地渺无涯，窈空旷。忽有仙舟，一叶乘波放。看鬓眉纤，霞裾敞。满盘花果，玉瓶贮，蒲桃酿。是广寒宫，霓裳舞，月中样。白兔守筠笼，随竹舫。猿子采蟠桃，亲呈上。","dynasty":"清代","title":"迷神引题徐廷昆画"}
{"author":"顾太清","content":"故人千里寄书来。快些开。慢些开。不知书中，安否费疑猜。别后炎凉时序改，江南北，动离愁，自徘徊。徘徊。徘徊。渺予怀。天一涯。水一涯。梦也梦也，梦不见、当日裙钗。谁念碧云，凝伫费肠回。明岁君归重见我，应不似，别离时，旧形骸。","dynasty":"清代","title":"江城梅花引雨中接云姜信"}
{"author":"顾太清","content":"玉剪燕归秋社，木犀香浸云屏。连阴初霁月华清。恼煞碧天风劲。细露凉生池阁，流云暗度瑶京。羽衣纤指学吹笙。不许人间偷听。","dynasty":"清代","title":"步虚词中秋"}
{"author":"顾太清","content":"得意东风快马蹄。细草沙堤。几枝丰艳照清溪。垂杨外，小桥西。写来还恐神难似，肥和瘦。要相宜。碧纱窗下倩君题。聊记取、旧游时。","dynasty":"清代","title":"燕归梁自题画杏"}
{"author":"顾太清","content":"乱山深处有人家。细路欹斜。长松万树围茅屋，响寒涛、天际青霞。曲涧平铺略约，飞泉高挂檐牙。幽人肥遁厌烦哗。云水生涯。携筇来有谈经客，露疏窗、萝薜周遮。陋室居之何陋，满堂金玉无加。","dynasty":"清代","title":"风入松题王叔明听松图"}
{"author":"顾太清","content":"西风露零。高楼笛声。无端吹起离情。落梧桐叶轻。三更四更。云窗未扃。小蟾斜影分明。挂栏干正平。","dynasty":"清代","title":"凌波曲孙媖如女士嘱题吹笛仕女团扇"}
{"author":"顾太清","content":"燕子来时，回塘向暖，野水烟生。刚胜弱絮，初泛落花轻。漫漫垂杨曲沼，才添了、几点浮萍。鱼苗长，生机浩荡，恰趁新晴。雾縠太轻盈。波细细、参差碧浪纵横。遥天倒影，渺渺动柔清。好是东风消息，吹不定、似皱还平。天涯路，一篙新涨，万里春程。","dynasty":"清代","title":"东风齐著力水波，得平字"}
{"author":"顾太清","content":"禅房寂静，苍苔浓厚，冷淡斜阳阴里。去年曾到又重来，正幽径、黄花开矣。冷风轻扬，旃檀香霭，悦可众心欢喜。一杯清茗话西窗，渐薄暮、钟声初起。","dynasty":"清代","title":"广寒秋九月十九过天仙庵，同福真老尼茶话"}
{"author":"顾太清","content":"三载交情重。竟难留、买舟南去，北风初动。行李萧萧天气冷，落叶黄花相送。正河水、冰澌将冻。满载异书千万卷，有斯冰、小印随妆笼。千里路，全家共。年来送客愁相踵。要相逢、都门汴水，与君同梦。此后平安书屡寄，慰我愁怀种种。洒清泪、离觞互捧。聚散本来无定数，古阳关、不忍当筵弄。金缕曲，为君诵。","dynasty":"清代","title":"金缕曲送纫兰妹往大梁"}
{"author":"顾太清","content":"一夜风威，灯晕疏窗微照。云母屏风，护罗帏寒峭。黄花影里，数尽更筹多少。新愁旧闷，竟难忘了。多病何堪，纷绪乱萦怀抱。茶铛药裹，扬轻烟香杳。棱棱瘦骨，顾影翻然成笑。游仙有梦，也成颠倒。","dynasty":"清代","title":"传言玉女雪夜不寐"}
{"author":"顾太清","content":"碧落茫茫秋水斜。朱门深被绿杨遮。隔溪听尽晚蝉哗。无可奈何人怅望，难通消息树交加。能忘情者是仙家。","dynasty":"清代","title":"浣溪沙游仙体，用“遥知杨柳是门处，似隔芙蓉无路通”，成此小令二阕其一"}
{"author":"顾太清","content":"开遍芙蓉叶叶凉。天成锦障护池搪。伊人宛在水中央。十二栏干人不见，三千世界路何长。空教秋雨洗红妆。","dynasty":"清代","title":"浣溪沙其二"}
{"author":"顾太清","content":"古松阴，幽涧底，流水漱山股。红叶寒烟，飞鸟自来去。苍茫草界羊踪，霜封樵径，石头滑、舆夫相语。酌清俎。穿林瑟瑟风吹，阴崖望堆素。缥缈峰头，指点过来路。平临佛刹巍峨，钟声初起，梵音散、诸天花雨。","dynasty":"清代","title":"祝英台近柘龙潭，用吴梦窗韵"}
{"author":"顾太清","content":"朝阳初上岩头树。清晨步入蚕丛路。云隐小红墙。钟声发上方。高碑书故事。苔藓侵碑字。大士坐莲台。莲花何处开。","dynasty":"清代","title":"菩萨蛮西观音洞"}
{"author":"顾太清","content":"斜肠乍转夕阴结。观音古洞寒泉冽。黄叶拥禅关。山僧终日闲。石桥通曲径。树杪栖乌定。修竹暗森森。悠然净客心。","dynasty":"清代","title":"菩萨蛮东观音洞"}
{"author":"顾太清","content":"罗喉岭下苍烟织。乱云深谷披荆棘。红叶被山阿。寒林废塔多。寺门残照里。古洞余荒址。殿角秀长春。花开日日新。","dynasty":"清代","title":"菩萨蛮西峰寺"}
{"author":"顾太清","content":"浑河东岸孤峰起。崔巍绝顶浮图峙。陡辟四天门。天空只树园。登高同策马。陟彼寻兰若。竞渡俯长桥。霜华晓未消。","dynasty":"清代","title":"菩萨蛮登石景山天空寺望浑河"}
{"author":"顾太清","content":"琅玕阴里，是心清净，晏坐了无余说。岩花涧草任风吹，更不许、纷纷饶舌。西方何处，长安道远，且向这边休歇。扫除一切性光圆，本来法、无生无灭。","dynasty":"清代","title":"广寒秋题慈相上人竹林晏坐小照"}
{"author":"顾太清","content":"又盼到、冬深不见，故人消息。况当雪后，几枝寒梅，绿萼如滴。对暗香疏影思佳客。细思量、两地相思，怕梦里、行踪无准，各自都成悲戚。无极。九回柔肠，十分幽怨，几度写付宫阕，鸿雁空延伫，虽暂成小别，也劳心力。回首当初，在众香国里花同惜。恁无端、寒来暑往，天天使人疏隔。知何时、共剪西窗烛，万千言与语，叨叨向说。却还愁，说不尽、从前相忆。","dynasty":"清代","title":"浪淘沙慢久不接云姜信，用柳耆卿韵"}
{"author":"顾太清","content":"雪泥鸿爪旧游踪。南北任飘蓬。花帘昔有吟诗侣，喜天游、邂逅初逢。彩笔一支，新诗千首，名重浙西东。哀而不怨宛从容。珠玉粲玲珑。鸳鸯绣了从君看，度金针、灭尽裁缝。大块文章，清奇格调，不减古人风。","dynasty":"清代","title":"一丛花题湘佩《鸿雪楼词选》"}
{"author":"顾太清","content":"畅晴和、好是今朝。律转青阳，冶叶昌条。暖入屠苏，宜春剪字，彩胜云翘。碧琉璃、房拢日高。绣帘儿、东风细飘。腊雪全消。春到人间，柳宠花矫。","dynasty":"清代","title":"蟾宫曲立春"}
{"author":"顾太清","content":"兰兮生自空山。流出幽香世间。清露润芳颜。托离骚、美人意传。休夸雾鬓烟鬟。不与群花并看。描写入冰弦。数芬芳、算伊占先。","dynasty":"清代","title":"伊州三台猗兰曲"}
{"author":"顾太清","content":"金风素秋。露华暗浮。天光夜色幽幽。挂凉蟾一钩。芙蓉太柔。木犀更幽。白头同宿枝头。笑鸳鸯逐流。","dynasty":"清代","title":"醉太平题蓉桂双白头图"}
{"author":"顾太清","content":"好时光。渐天长。正月游蜂出蜜房。为人忙。探春最是沿河好。烟丝袅。谁把柔条染嫩黄。大文章。","dynasty":"清代","title":"风光好春日"}
{"author":"顾太清","content":"碧瓦指离宫。楼阁飞崇。遥看草色有无中。最是一年春好处，烟柳空濛。湖水自流东。桥影垂虹。三山秀气为谁钟。武帝旌旗都不见，盛世难逢。","dynasty":"清代","title":"浪淘沙登香山望昆明湖"}
{"author":"顾太清","content":"飒飒西风冷。挂林稍、微茫淡月，碧空澄净。己被鸡声催人起，落落溪桥幽径。舞黄叶、随风不定。店舍无烟关山远，渐轮蹄、惊动栖乌醒。襟袖裂，晓塞劲。新霜路滑鞭敲镫。板桥头、萧萧寒溜，明星尚烱。指点前村依稀见，野火孤灯相映。望不尽、鱼天耿耿。一片朝霞烘远树，涌红暾、宿草霜华净。云断处，误山影。","dynasty":"清代","title":"貂裘换酒题扇头“鸡声茅店月，人迹板桥霜”画意"}
{"author":"顾太清","content":"吁嗟乎春归。奈匆匆不住，轻送芳菲。几处园林池馆，落红霏霏。无意绪，裁春衣。想去年、百花开时。记剪烛山楼，看花古寺，回首梦依稀。谁能禁，东风吹。倚栏干几曲，心与时违。又是杨花糁径，海棠垂丝。春已去，人如斯。更那堪、幽思空悲。对芳草深庭，帘拢未垂双燕飞。","dynasty":"清代","title":"寿楼春送春"}
{"author":"顾太清","content":"晓起庭除遍落花。乱红和雨受风斜。惟许荼蘼同一梦。寒重。飘零残粉卸韶华。满树轻阴垂绿绶。剩有。翩翩碎影护檐牙。切莫东风尽吹落。斟酌。枝头红萼暂留些。","dynasty":"清代","title":"定风波雨中海棠"}
{"author":"顾太清","content":"层台起虚馆，桂柱兰为堂。微风从东来，吹动罗衣裳。翻阶木芍药，薜荔当门墙。挥杯发清兴，弦歌诵诗草。繁星映户牖，明月照两厢。为乐及良时，光景孰云长。","dynasty":"清代","title":"游仙其一"}
{"author":"顾太清","content":"缥缈十二楼，上有仙人居。左据青玉案，右拥鸿宝书。琼瑶制危冠，芙蓉曳轻裾。欢笑粲玉齿，从容下丹除。俯察碧流水，清波戏朱鱼。仰观青天云，舒卷任太虚。","dynasty":"清代","title":"游仙其二"}
{"author":"顾太清","content":"巫山高巍巍，江水碧深杳。中有阳台人，清容舒窈窕。翠袖倚朱阑，颜色常美好。我欲往从之，不见三青鸟。","dynasty":"清代","title":"游仙其三"}
{"author":"顾太清","content":"层岩下斜日，云雾生重阴。昏烟迷修渚，飞鸟投荒林。清宵伫凉月，开窗弄鸣琴。悠悠世中事，泠泠弦上音。","dynasty":"清代","title":"游仙其四"}
{"author":"顾太清","content":"溪去山楼凡七里，平坦不烦折屐齿。下有泉源上石堂，万佛妙相参差倚。青苔互古不见日，森森浓绿疑无始。龙泉古壁何年失，虎尾春冰岂可履。夕阴水鸟上渔梁，倒映山容碧滩陊。人生行乐须及时，花外光阴去如矢。开元残碑嵌绝壁，幸得庐襄刻诗纪。出山一路又看山，二水合流成漫水。马耳东风拂面香，鸳鸯属玉惊人起。归涂借问今何时，梨花桃花才结子。渺渺春波万古閒，悠悠天地长如此。偕隐何辞挽鹿车，云水遨游胜朝市。","dynasty":"清代","title":"游孔水用吴郡卢襄石刻诗韵"}
{"author":"顾太清","content":"雪后北风起，岁暮临新年。言念客中人，何日方当还。旅食恐不周，多病凋丰颜。一月两寄书，一书五六篇。告我客中事，略有好因缘。县令与之游，我闻心喜欢。吾兄本书生，所馀惟青毡。明哲贵保身，思退慎进前。出处各有时，请看墀与壖。乐道毋忧贫，仰不愧于天。且待春风至，万物同新鲜。寄以敝狐裘，副以苍玉镮。翘首望南云，新雁将北旋。","dynasty":"清代","title":"岁暮寄仲兄用东坡和子由苦寒见寄韵"}
{"author":"顾太清","content":"青天皓月悬明珠，中涵松影千万株。森森林立无边隅，幽阴如闻天籁呼。浓皴淡染谁所濡，粗枝密叶参天铺。其质滑腻美且都，文登大理人所谀。贵来方与凡石殊，天开画本应难模。微云一抹如有无，远山掩映疑蓬壶。其中应结仙人庐，世间日月自征徂。惟此松能常不枯，可谓寿矣天地俱。儿之所好能不愚，毡包载归以献吾。自勺清泉涤泥涂，天生灵物岂容污。斫木为架覆以幠，相对不忍离须臾。恨不将身入画图，片石珍重抵琼瑜。","dynasty":"清代","title":"万松涵月歌"}
{"author":"顾太清","content":"岁次壬寅夏维首，庚子日斜风似吼。是时亢旱已愆期，触热来访金闺友。新词妙句共相论，消烦更酌尊中酒，俄然墨云挟雨飞，奇峰乱掣金蛇走。一声霹雳震阶庭，匕箸翻盘杯落手。旋经老妪报仓皇，神龙攫物传万口。朝阳城楼势嵯峨，中藏灵宝天公取。我闻此语心咄嗟，辞归不畏泥涂厚。沿途仰视光烛天，浓烟烈焰冲牛斗。聚观拥道如堵墙，云云默默互前后。细思此事何休祥，雷师毋乃职其咎。盍效昆阳助战争，一为吾皇击群丑。","dynasty":"清代","title":"过访少如座中忽值雷电交作雨雹横飞闻朝阳城楼竟为雷火所毁便道往观归来赋此记之时壬寅夏四月二十二日也"}
{"author":"顾太清","content":"看秋山万叠，晓日曈昽，参差相倚。画栋珠帘，卷高空清丽。老桂香浓，洞箫声远，作瑶池佳会。露缀花梢，风摇鬓影，夜来凉意。此景人间，几曾得见，月拥寒潮，无边云水。满酌天浆，宴鸿都道士。秘诀长生，沧桑变化，对绮筵罗袂。尘世纷纷，残棋一局，谁非谁是。","dynasty":"清代","title":"醉蓬莱和黄山谷"}
{"author":"顾太清","content":"湖亭依旧，记从吾游者，二三仙侣。今日莲花开已遍，翠盖团团无数。荷露烹茶，碧筒吸酒，又听萧萧雨。远山遮尽，片云应是催句。欲暮白鹭成行，避人沙渚，拍拍冲天去。争忍西风容易落，怕见断烟寒浦。菰米随波，红衣堕露，花里谁能住。明灯双桨，笙歌一派归路。","dynasty":"清代","title":"念奴娇和姜白石"}
{"author":"顾太清","content":"花开花落一年中。惜残红，怨东风。恼煞纷纷如雪扑帘栊。坐对飞花花事了，春又去，太匆匆。惜花有恨与谁同。晓妆慵。忒愁侬。燕子来时红雨已濛濛。尽有春愁衔不去，无端底，是游蜂。","dynasty":"清代","title":"江城子落花"}
{"author":"顾太清","content":"春去也，点点舞杨花。落溷沾茵无定准，任教风送到天涯。惆怅送年华。","dynasty":"清代","title":"春去也飞絮"}
{"author":"顾太清","content":"朔风紧。催雪满群山，六花成阵。水面凝烟，芦稍戛玉，败叶乱随风陨。溪山妆粉。掩映出、短篱疏影。树鸦惊起，弥漫村舍，板桥难认。冻云飞不尽。望长空一色，水天深隐。唤渡纷纷，披蓑戴笠，银海冷光生晕。去程远近。好趁取、晚来风顺。兰桡桂桨，空明击溯，画图诗境。","dynasty":"清代","title":"雪夜渔舟题励宗万雪渡图"}
{"author":"顾太清","content":"水净风疏，照碧天倒影，花间无暑。清露洗红妆，爱金蕊交错。同心并头两朵，洛浦凌波笑相与。结成伴侣，惜双双、占断风流娇妩。渺渺曲塘落日，问何来小鸟，双栖双伫。不肯画鸳鸯，怕花里耽误。莲花自然洁净，那管根芽淤泥污。这般态度。愿生生、总开一处。","dynasty":"清代","title":"并蒂芙蓉题蒋南沙相国画并蒂莲花"}
{"author":"顾太清","content":"虚心直节裁为桶，野卉奇葩。排比杈枒。离合神光灿若霞。铜觚玉盎何须论，青绿交加。缕篆雕花。长短随心不及他。","dynasty":"清代","title":"丑奴儿"}
{"author":"顾太清","content":"晓起临妆懒。觉年来、闲身多病，神思苦短。谁耐宫鬟梳浮渲，管甚胭脂浓淡。更谁问、画眉深浅。辜负描花新样好，度金针、怕引丝丝线。蔷薇露，不须盥。研池积水生苔藓。任窗前、花花叶叶，随风飘卷。开卷难成终卷读，断阕无心重按。又不是、春醪醉晚。瘦比黄花慵似柳，绣罗襦、随意腰围缓。懒之病，最难遣。","dynasty":"清代","title":"金缕曲戏述懒"}
{"author":"顾太清","content":"日暮来青鸟。启芸囊、纸光如砑，香云缥缈。易安夫妻皆好古，夏鼎商彝细考。聚绝世、人间奇宝。太息兵荒零落散，剩残编、几卷当年稿。前人物，后人保。芸台相国亲搜校。押红泥、重重小印，篇篇玉藻。南渡君臣荒唐甚，谁写乱离怀抱。抱遗憾、讹言颠倒。赖有先生为昭雪，算生年、特记伊人老。千古案，平翻了。","dynasty":"清代","title":"金缕曲芸台相国以宋本赵氏《金石录》嘱题"}
{"author":"顾太清","content":"晓禽呜，透纱窗、黯黯淡淡花影。小楼昨宵听尽夜雨，为著花事惊醒。千红万紫，生怕他、随风不定。便匆匆、自启绣帘看，寻遍芳径。阶前细草濛茸，承宿露涓涓，香土微泞。今番为花起早，更不惜、缕金鞋冷。雕栏画槛，归去来、闲庭幽静。卖花声、趁东风，恰恰催人临镜。","dynasty":"清代","title":"惜花春起早本意"}
{"author":"顾太清","content":"树影朦胧，望小蟾乍涌，人立桐阴。草根虫语，沾衣露下，双双睡稳胎禽。芭蕉掩却红灯，天街夜色深沈。又谁家、一声声，不住敲动寒砧。当此月满风微，把冰丝再鼓，谱入瑶琴。井栏杆外，闪闪不定，萤火几点难寻。清辉暗转花稍，良宵一刻千金。想嫦娥、也如我，爱月不顾更深。","dynasty":"清代","title":"爱月夜眠迟本意"}
{"author":"顾太清","content":"未天晚。耐困人昼永，诗书抛乱。掩纱厨、隐几南窗，神逐水沉香远。莲漏丁丁，一枕梦游，柳憨花暖。曾经惯。旧路儿、桃源前度人散。怅望碧溪流水，好梦醒、难抬倦眼。细思量处，又惹下、暗愁无限。人何在、风裳水佩，剩有绿阴幽馆。无端鸟语惊回，从何消遗。","dynasty":"清代","title":"阳台路赋得“手倦抛书午梦长”，效柳耆卿体，并次其韵"}
{"author":"顾太清","content":"乱山深处有人家。细路欹斜。长松万树围茅屋，响寒涛、天际青霞。曲涧平铺略约，飞泉高挂檐牙。幽人肥遁厌烦哗。云水生涯。携筇来有谈经客，露疏窗、萝薜周遮。陋室居之何陋，满堂金玉无加。","dynasty":"清代","title":"风入松题王叔明听松图"}
{"author":"顾太清","content":"夕阳西下乱山围，缥缈遥村暮霭霏。游兴最嫌秋日短，马头明月照人归。","dynasty":"清代","title":"游潜真洞晚归度梅儿岭口占"}
{"author":"顾太清","content":"纸光墨彩，神韵如生，当日亲写。慢展遗篇，尚有暗香未化。重见古精神，恍疑是、瑶池摘下。洗铅华扫尽俗态，淡妆别样娴雅。想当日、公余之暇，收拾名花，香绕庭榭。笔墨消闲，岂为世间声价。闭户守图书，性高尚、交游亦寡。有贤郎，继家学、篆书堪亚。","dynasty":"清代","title":"古香慢题竹溪老人墨牡丹画册"}
{"author":"顾太清","content":"乍长天，清昼永。风荡帘钩，午梦人初醒。纤手慢将云鬓整。美目流波，花底新妆靓。对芳菲，心自省。花静人娴，人与花相称。空谷一枝谁解赠。谱入离骚。添个幽兰影。","dynasty":"清代","title":"鬓云松令题梦兰夫人画扇"}
{"author":"顾太清","content":"柔条细叶，爱微风吹起，一棚香雾。剪到牡丹春已尽，又把春光钩住。琐碎繁英，零星小朵，枝上摇清露。飞琼何事，羽衣似斗轻絮。昨夜入梦香清，晓来香已透，碧窗朱户。蝶浪蜂憨无检束，绕遍深丛处处。璎珞垂珠，绿云蔽日，谁忍攀条去。来年春日，愿教香雪盈树。","dynasty":"清代","title":"念奴娇木香花"}
{"author":"顾太清","content":"双峰丫髻道家装，回首云山去路长。莫道神仙颜可驻，麻姑两鬓已成霜。","dynasty":"清代","title":"自题道装像"}
{"author":"顾太清","content":"朝阳初上岩头树。清晨步入蚕丛路。云隐小红墙。钟声发上方。高碑书故事。苔藓侵碑字。大士坐莲台。莲花何处开。","dynasty":"清代","title":"菩萨蛮西观音洞"}
{"author":"顾太清","content":"三月山花尚未发，一春忽忽过清明。云移列岫山无数，雪满丛林树有声。怪石自成蹲虎势，老松谁与卧龙名。晚晴碧涧添新水，归路回看暮霭平。","dynasty":"清代","title":"清明雪后侍太夫人夫人游西山诸寺"}
{"author":"顾太清","content":"老境蹉跎，寄情缃素。闲身拌作书丛蠹。年来多病故人疏，生涯赖有山中冤。梦去嫞寻，曲成自愿。睡壶击缺愁难赋。敢将沦谪怨灵修，虚名蚤被文章误。","dynasty":"清代","title":"踏莎行老境"}
{"author":"顾太清","content":"别后数征邮。应到扬州。相思一日似三秋。恼煞雁行天上字，字字离愁。回首忆春游。花底句留。三分春又一分休。屈指海棠开日近，不见归舟。","dynasty":"清代","title":"浪淘沙正月廿七闻雁忆云姜"}
{"author":"顾太清","content":"急雨响岩壑，林木暗濛濛。山楼四面风满，一线电光红。雨过长天如洗，收尽无边烦暑，湿气润高峰。坐对东山月，清影落怀中。邀明月，酌美酒，共山翁。不妨谈笑，尊前歌舞且从容，老去心情依旧，莫负良辰好景，去日不能重。风月不到处，天地古今同。","dynasty":"清代","title":"水调歌头和周紫芝《竹坡词》"}
{"author":"顾太清","content":"层台起虚馆，桂柱兰为堂。微风从东来，吹动罗衣裳。翻阶木芍药，薜荔当门墙。挥杯发清兴，弦歌诵诗草。繁星映户牖，明月照两厢。为乐及良时，光景孰云长。","dynasty":"清代","title":"游仙其一"}
{"author":"顾太清","content":"六出花飞冬日寒。金炉拨火炷沉檀。一杯清茗啜龙团。梅蕊迎风香细细，竹稍压雪叶攒攒。阿谁忍冻卷帘看。","dynasty":"清代","title":"浣溪沙其四四时闺词"}
{"author":"顾太清","content":"故人寄到兰风卷，快睹画中人面。七载丰姿微变，不似当初见。从新拭目从新看，转觉愁添恨满。数字真情写遍，托付南归雁。","dynasty":"清代","title":"桃园忆故人题纫兰妹兰风展卷小照"}
{"author":"顾太清","content":"宝串垂襟软，温香著体柔。青丝贯取意绸缪。只要心心相应、总无愁。步月难寻梦，临风怕倚楼。江皋玉佩为谁留。又惹一番牵挂、在心头。","dynasty":"清代","title":"南柯子咏香串效唐人体"}
{"author":"顾太清","content":"一局棋消夏日长。林兰初放满盆香。轻罗小扇引微凉。花外斜阳蝶晒粉，帘前软语燕窥梁。兰汤浴罢晚梳妆。","dynasty":"清代","title":"浣溪沙其二四时闺词"}
{"author":"顾太清","content":"乱山深处有人家。细路欹斜。长松万树围茅屋，响寒涛、天际青霞。曲涧平铺略约，飞泉高挂檐牙。幽人肥遁厌烦哗。云水生涯。携筇来有谈经客，露疏窗、萝薜周遮。陋室居之何陋，满堂金玉无加。","dynasty":"清代","title":"风入松题王叔明听松图"}
{"author":"顾太清","content":"剩脂残粉谁收拾。枉累人愁泣。阑干十二，藓阶苔径，春恨如织。几度留春留不得。拟痛饮今夕。葺落花、作个青心，也算是怜春色。","dynasty":"清代","title":"惜春郎送春"}
{"author":"顾太清","content":"七条弦上写柔情。一丝丝、弹动秋声。风拍小帘栊，花阴恰有人听。芭蕉影、隔住红灯。分明是，流水高山绝调，戛玉敲冰。更幽兰制佩，腕底散芳馨。泠泠。虚空度鸿雁，寒浦外、水净沙平。何处怨苍梧，落叶舞遍风轻。掩朱帷、拍缓弦停。夜深也，还怕纤纤素指，错点明星。默无言、恍若江上数峰青。","dynasty":"清代","title":"高山流水听琴。社中课题"}
{"author":"顾太清","content":"花样忒玲珑，攒簇处、纤秾如绣。碧揉云碎，红蒸霞浅，画阑西畔，彩球五色，荡摇清昼。正是绿肥时候，偏越越、粉凝脂溜。可人姿致，况开长久。多情蛱蝶，成团逐队，也来飞凑。","dynasty":"清代","title":"辊绣球咏绣球梅"}
{"author":"顾太清","content":"又盼到、冬深不见，故人消息。况当雪后，几枝寒梅，绿萼如滴。对暗香疏影思佳客。细思量、两地相思，怕梦里、行踪无准，各自都成悲戚。无极。九回柔肠，十分幽怨，几度写付宫阕，鸿雁空延伫，虽暂成小别，也劳心力。回首当初，在众香国里花同惜。恁无端、寒来暑往，天天使人疏隔。知何时、共剪西窗烛，万千言与语，叨叨向说。却还愁，说不尽、从前相忆。","dynasty":"清代","title":"浪淘沙慢久不接云姜信，用柳耆卿韵"}
{"author":"顾太清","content":"有人窈窕，表灵旗云路。独立幽篁被蘅杜。杳冥冥、松柏昼晦山阿，憺忘归，采秀折兰带薜。芳馨结不得，宜笑修容，既见慕兮又含睇。石荫葛蔓蔓，猿木萧萧，疑然作、夜鸣飘雨。怨险磊、车乘怅离忧，徒遗我、难留所思之处。","dynasty":"清代","title":"洞仙歌集《楚辞山鬼章》字"}
{"author":"顾太清","content":"倚危阑、半阴斜日，野云窗外飞起。山楼乍满西风冷，襟袖暗沾烟水。云际里。分不出、浓青淡绿苍茫耳。空濛眼底。但电掣金蛇，雷惊幽谷，尘世亦闻否。黄昏后，入夜时鸣不已。旧游今昔难比。年来多病身心懒，独坐剪灯凭几。愁难理。慢付与、青笺斑管从头纪。伤心已矣。奈听雨听风，恼人滋味，愁可有涯涘。","dynasty":"清代","title":"山鬼谣山楼听雨有感"}
{"author":"顾太清","content":"两字柔憨作性情。十分妩媚特聪明。得人怜处是天生。睡去拳拳堪入画，戏时小小可奇擎。娇音学吠未成声。","dynasty":"清代","title":"浣溪沙其二咏双鬟猧儿"}
{"author":"顾太清","content":"雪意沈沈，北风冷触庭前竹。白头阿监抱琴来，未语眉先蹙。弹遍瑶池旧曲，韵泠泠、水流云瀑。人间天上，四十年来，伤心惨目。尚记当初，梨园无数名花簇。笙歌缥缈碧云间，享尽神仙福。叹息而今老仆。受君恩、沾些微禄。不堪回首，暮景萧条，穷途哀哭。","dynasty":"清代","title":"烛影摇红听梨园太监陈进朝弹琴"}
{"author":"顾太清","content":"乍长天，清昼永。风荡帘钩，午梦人初醒。纤手慢将云鬓整。美目流波，花底新妆靓。对芳菲，心自省。花静人娴，人与花相称。空谷一枝谁解赠。谱入离骚。添个幽兰影。","dynasty":"清代","title":"鬓云松令题梦兰夫人画扇"}
{"author":"顾太清","content":"东风吹尽，便绣箔重重，春光难闭。柳悴花憔留不住，又早清和天气。梅子心酸，文无草长，尝遍断肠味。将离开矣，行人千里谁寄。帘卷四面青山，天涯望处，短屏风空倚。宿洒新愁浑未醒，苦被鹦哥唤起。锦瑟调弦，金钗画字，说不了心中意。一江烟水，试问潮信来未。","dynasty":"清代","title":"壶中天慢和李清照《漱玉词》"}
{"author":"顾太清","content":"花肥叶大两三枝，香浮白玉卮。轻罗团扇写冰姿，何劳腻粉施。新雨后，好风吹，闲阶月上时。碧天如水影迟迟，清芬晚更宜。","dynasty":"清代","title":"醉桃源题墨栀子团扇寄云姜"}
{"author":"顾太清","content":"雨丝丝，风细细。尽是消魂滋味。风细细，雨丝丝。相思十二时。我忆君，君忆我。两意一无不可。君忆我，我忆君。愁肠似转轮。","dynasty":"清代","title":"更漏子其一忆云林"}
{"author":"顾太清","content":"悠然。长天。澄渊。渺湖烟。无边。清辉灿灿兮婵娟。有美人兮飞仙。悄无言。攘袖促鸣弦。照垂杨、素蟾影偏。羡君志在，流水高山。问君此际，心共山闲水闲。云自行而天宽，月自明而露漙。新声和且圆，轻微徐徐弹。法曲散人间。月明风静秋夜寒。","dynasty":"清代","title":"醉翁操题云林湖月沁琴图小照"}
{"author":"顾太清","content":"一局棋消夏日长。林兰初放满盆香。轻罗小扇引微凉。花外斜阳蝶晒粉，帘前软语燕窥梁。兰汤浴罢晚梳妆。","dynasty":"清代","title":"浣溪沙其二四时闺词"}
{"author":"顾太清","content":"秋来比似春时瘦。空度如年昼。喓喓虫语报西风。早又银床一叶、落梧桐。经旬霪雨难寻胜。积水连花径。苔痕草色映罗襟。时有竹梢相触、似鸣琴。","dynasty":"清代","title":"虞美人雨中答湘佩"}
{"author":"顾太清","content":"鹦鹅湾头秋水，鲇鱼关外西风。崇山峻岭几多重。归路斜阳相送。宛转长城如带，崎岖樵径斜通。栖云道院扣仙宫。四十年来一梦。","dynasty":"清代","title":"西江月秋日游鲇鱼关，晚过栖云道院，四十年风景变迁，得不有感"}
{"author":"顾太清","content":"夕阳西下乱山围，缥缈遥村暮霭霏。游兴最嫌秋日短，马头明月照人归。","dynasty":"清代","title":"游潜真洞晚归度梅儿岭口占"}
{"author":"顾太清","content":"深院闲池馆。此神仙、清凉世界，热红尘远。午倦停针消长昼，榕叶婆娑影转。正茉莉、蛮花香散。花底翩翩瑶台侣，羡连枝、玉树人清婉。联好句，写双管。鲛绡衣薄轻罗扇。拥金盘、荔支熟矣，槟榔初荐。一幅新图传陈事，历历红栏碧藓。好随载、镜奁书案。粤峤珠江当年景，寄都门、女伴题诗满。惜末识，画中面。","dynasty":"清代","title":"贺新凉康介眉夫人嘱题榕阴消夏图"}
{"author":"顾太清","content":"趋造高人馆。不避泥涂烂。多情留客具盘餐，劝。劝。劝。酒泛金杯，菜香犀箸，瓜陈玉盘。雨过闲庭院。风引轻罗扇。主人含笑嘱回头，看。看。看。窗外新栽，榴花一丈，绿阴遮满。","dynasty":"清代","title":"醉春风"}
{"author":"顾太清","content":"衰颜暗向鬓丝催，地渐南游暖渐来。春意待看河畔草，天心已复地中雷。晴窗彩线盘金缕，碧海灵风破玉梅。忽忽浮生三十四，百年行乐几倾杯。","dynasty":"清代","title":"至日"}
{"author":"顾太清","content":"初晴新雨后。乍洗褪胭脂，缟衣妆就。东风倦倚，憨憨态、不管敲残更漏。嫩寒天气，正睡稳、乌衣时候。深夜静、银烛高烧，微香暗侵襟袖。盈盈一点芳心，占多少春光，问卿知否？红妆莫斗。谁得似、净骨天然清瘦。神娟韵秀。雅称个、花仙为首。还要倩、流水高山，花前慢奏。","dynasty":"清代","tags":"咏物，写花，述志","title":"玉烛新·白海棠"}
{"author":"顾太清","content":"闲庭日暮。绛雪霏香，绕海棠无数。苔痕草色，自有个、人在花深深处。故烧高烛，照春睡、乌阑亲谱。衍波笺、斟酌宫商，付与双鬟低度。红牙缓拍新声，正料峭微寒，花影当户。搓酥滴粉，还又怕、帘外柳梢莺妒。春阴乍满，却不是、听风听雨。擅风流、小样迦陵，一缕茶烟轻护。","dynasty":"清代","title":"瑶华代许滇生六兄题海棠庵填词图"}
{"author":"顾太清","content":"深丛浅丛。天高露浓。仙人杖引灵风。挂星星碎红。花砖细封。苍苔细茸。狸奴巧俟游蜂。费丹青画工。","dynasty":"清代","title":"凌波曲枸杞"}
{"author":"顾太清","content":"连枝玉树羡君家。天与好才华。知名彼此情先熟，恨万重、水障云遮。今始见君，神情散朗，清洁比梅花。新诗示我妙无加。词调更堪夸。丹青更有生花笔，写湖山、翠霭朱霞。咳唾成珠，池塘结梦，春草遍天涯。","dynasty":"清代","title":"一丛花题云林《福连室吟草》"}
{"author":"顾太清","content":"东风吹暖入新年。七蓂叶，五辛盘。人日立春天。双彩胜、金钗并悬。流光似水，风花无定，欢乐记从前。羞向镜中看，衰容现、丝生鬓边。","dynasty":"清代","title":"太常引人日立春"}
{"author":"顾太清","content":"碧瓦指离宫。楼阁飞崇。遥看草色有无中。最是一年春好处，烟柳空濛。湖水自流东。桥影垂虹。三山秀气为谁钟。武帝旌旗都不见，盛世难逢。","dynasty":"清代","title":"浪淘沙登香山望昆明湖"}
{"author":"顾太清","content":"三春又轻过了，叹韶华似水。画阑外、几树飞花，可怜剩有残蕊。便是果成时已过，飘零艳色随风坠。听娇莺声细。凄凄似有愁思。天也无情，迅如过羽，宿雕梁燕子。尚能记、当日双栖，故巢收拾又至。暗窥人、新愁旧恨，泻珠泪、偷弹纤指。怕匆匆，花与春归，又生凉意。陈踪旧迹，闷闷愁愁，尽酿成梦寐。吹柳絮、绿绵不定，淡霭微雨，扫尽残红，落花如泪。岂因病酒，愁宽梦窄，谁能怜取新来瘦，试春衣、顿觉身憔悴。娇香易减，翩翩蛱蝶探芳，往来海棠阴里。阶前绿满，琐琐游蜂，也惜红慕翠。怅昔日花间游憩。览胜登临，拾蕊拈花，不堪题起。萍飘浪泊，难追欢事。东风门巷春已去，恋余香，空向阑干倚。如今检点新词，为饯花魂，泪盈素纸。","dynasty":"清代","title":"莺啼序雨中送春，用吴梦窗韵"}
{"author":"顾太清","content":"日暮来青鸟。启芸囊、纸光如砑，香云缥缈。易安夫妻皆好古，夏鼎商彝细考。聚绝世、人间奇宝。太息兵荒零落散，剩残编、几卷当年稿。前人物，后人保。芸台相国亲搜校。押红泥、重重小印，篇篇玉藻。南渡君臣荒唐甚，谁写乱离怀抱。抱遗憾、讹言颠倒。赖有先生为昭雪，算生年、特记伊人老。千古案，平翻了。","dynasty":"清代","title":"金缕曲芸台相国以宋本赵氏《金石录》嘱题"}
{"author":"顾太清","content":"东风近日来多少。早又见、蜂儿了。纸鸢几朵浮天杪，点染出、晴如扫。暖处有、星星细草。看群儿、缘阶寻绕。采采茵蔯芣苢，提个篮儿小。","dynasty":"清代","title":"迎春乐乙未新正四日，看钊儿等采茵蔯"}
{"author":"顾太清","content":"朔风紧。催雪满群山，六花成阵。水面凝烟，芦稍戛玉，败叶乱随风陨。溪山妆粉。掩映出、短篱疏影。树鸦惊起，弥漫村舍，板桥难认。冻云飞不尽。望长空一色，水天深隐。唤渡纷纷，披蓑戴笠，银海冷光生晕。去程远近。好趁取、晚来风顺。兰桡桂桨，空明击溯，画图诗境。","dynasty":"清代","title":"雪夜渔舟题励宗万雪渡图"}
{"author":"顾太清","content":"连络，个个环相约。解得开时，本自无缠缚。系连环，解连环，一笑人间万事理皆然。","dynasty":"清代","title":"玉连环影元日解九连环"}
{"author":"顾太清","content":"未天晚。耐困人昼永，诗书抛乱。掩纱厨、隐几南窗，神逐水沉香远。莲漏丁丁，一枕梦游，柳憨花暖。曾经惯。旧路儿、桃源前度人散。怅望碧溪流水，好梦醒、难抬倦眼。细思量处，又惹下、暗愁无限。人何在、风裳水佩，剩有绿阴幽馆。无端鸟语惊回，从何消遗。","dynasty":"清代","title":"阳台路赋得“手倦抛书午梦长”，效柳耆卿体，并次其韵"}
{"author":"顾太清","content":"花木自成蹊。春与人宜。清流荇藻荡参差。小鸟避人栖不定，扑乱杨枝。归骑踏香泥。山影沈西。鸳鸯冲破碧烟飞。三十六双花样好，同浴清溪。","dynasty":"清代","title":"浪淘沙春日同夫子游石堂，回经慈溪，见鸳鸯无数，马上成小令"}
{"author":"顾太清","content":"江南好，云影接山光。负米人行莎草径，论文客坐读书堂。晚饭菜根香。","dynasty":"清代","title":"忆江南其二"}
{"author":"顾太清","content":"归计太匆匆。难写离衷。孤帆双桨趁秋风。肠断天涯从此去，甚日重逢。相别各西东。浪迹萍踪。怜君多病况龙钟。一纸青书劳怅望，须付征鸿。","dynasty":"清代","title":"浪淘沙送珊枝归武林"}
{"author":"顾太清","content":"古松阴，幽涧底，流水漱山股。红叶寒烟，飞鸟自来去。苍茫草界羊踪，霜封樵径，石头滑、舆夫相语。酌清俎。穿林瑟瑟风吹，阴崖望堆素。缥缈峰头，指点过来路。平临佛刹巍峨，钟声初起，梵音散、诸天花雨。","dynasty":"清代","title":"祝英台近柘龙潭，用吴梦窗韵"}
{"author":"顾太清","content":"八月凉生桂殿秋。冰盘高挂柳梢头。云阶月地知何夕，遮断神仙白玉楼。","dynasty":"清代","title":"柳枝词其八"}
{"author":"顾太清","content":"细谱桃园记。洒桃花、斑斑点点，染成红泪。欲借东风吹不去，难寄相思两字。遍十二、栏干空倚。冰雪肌肤琼瑶想，引情丝、蹙损春山翠。仙家事，也如此。凌风待月因谁起。总无非、心心相感，情情不已。只为情深深如海，泛出慈航一苇。渡仙女、仙郎双美。记取盟言桃花下，问三生、石上谁安置。合欢斝，莫辞醉。","dynasty":"清代","title":"金缕曲题《桃园记传奇》"}
{"author":"顾太清","content":"楼外雨初晴。人倚云屏。月华如水照吹笙。多事夜寒添半臂，春也无情。残烛尚荧荧。好梦初惊。纱窗晓色已平明。天籁不知何处寺，一片虚灵。","dynasty":"清代","title":"浪淘沙"}
{"author":"顾太清","content":"生香孤馆在，只燕子，旧巢安。怅左华右竹，东张西角，噩梦难圆。歌残曼声金缕，剩五更残月照啼鹃。满目幽花野草，伤心落叶哀蝉。妒花风雨护花幡，憔悴损芳颜。有秋雁新诗，簪花法帖，种种销魂。无端多情多病，更多愁多怨费缠绵。一笑悬崖撒手，茫茫流水空山。","dynasty":"清代","title":"木兰花慢题长洲女士李佩金《生香馆遗词》"}
{"author":"顾太清","content":"沉沉院宇闲清昼，惜春去、怕春消瘦。为花写出好精神，展纨素、粉融脂溜。微风不许丝儿透，看颜色、年年依旧。碧桃深处海棠开，低枝上、翠禽同宿。","dynasty":"清代","title":"步蟾宫自题画扇"}
{"author":"顾太清","content":"寒烟罥树，凉风吹面，云外尖峰屏列。相期不负雨中游，恍若是、山阴冒雪。危栏倚袖，遥天极目，一片秋光清绝。敲诗把酒晚晴初，卧夕照、残碑断碣。","dynasty":"清代","title":"金风玉露相逢曲中秋后一日，同云林、湘佩、家霞仙雨中游八宝山，晚晴，次湘佩韵"}
{"author":"顾太清","content":"窗前新种绿芭蕉。夜雨声声枕上敲。困不处眠转寂寥。耐清宵。有美人兮不可招。","dynasty":"清代","title":"栏千万里心听雨忆云林"}
{"author":"顾太清","content":"西风露零。高楼笛声。无端吹起离情。落梧桐叶轻。三更四更。云窗未扃。小蟾斜影分明。挂栏干正平。","dynasty":"清代","title":"凌波曲孙媖如女士嘱题吹笛仕女团扇"}
{"author":"顾太清","content":"遂过天宁寺，花香染客裾。藓碑迷故事，风障护春蔬。野草浓于绣，遥山淡若虚。方今正望雨，宿麦及时锄。","dynasty":"清代","title":"二十二日由白云观过天宁寺"}
{"author":"顾太清","content":"积雪魂轻，停云香腻，朦胧酿作微阴。粉墙低覆，东风斜倚，晚来丝雨沉沉。梁间闻细语，睡不稳、乌衣素襟。玉容寂寞，霓裳舞倦，芳事这番深。增妩媚、一枝凝泪眼，爱冰姿绰约，特费清吟。婷婷标格，溶溶院落，春宵一刻千金。夜凉初过雨，栏干外、轻寒不禁。月明人静，淡烟流水无处寻。","dynasty":"清代","title":"飞雪满群山梨花"}
{"author":"顾太清","content":"散尽天花，现身为女，韶华十五芳年。奈才闻引凤，又赋离鸾。烽火汹汹朝市，经几许雨僽风僝。最伤心，盈盈弱质，半臂刀瘢。萧然。维摩丈室，辛苦托慈云，一榻相安。奈晨钟暮鼓，春悄秋寒。受尽无边烦恼，消业障、天上人间。方能了、莲台恁时一笑因缘。","dynasty":"清代","title":"凤凰台上忆吹箫题《帝女花传奇》"}
{"author":"顾太清","content":"群山万壑引长风，透林皋、晓日玲珑。楼外绿阴深，凭栏指点偏东。浑河水、一线如虹。清凉极，满谷幽禽啼啸，冷雾溟濛。任海天寥阔，飞跃此身中。云容。看白云苍狗，无心者、变化虚空。细草络危岩，岩花秀媚日承红。清风阁，高凌霄汉，列岫如童。待何年归去，谈笑各争雄。","dynasty":"清代","tags":"豪放，写景，抒情，喜悦","title":"高山流水·次夫子清风阁落成韵"}
{"author":"顾太清","content":"情网丝丝绾。问花神、飘香坠粉，是谁分判。才见花开花又落，不念惜花人惋。禁不得、猛风吹断。总有游魂知旧路，奈匆匆、短劫韶光换。空怅望，海山远。优昙那许常相伴，照慈帏、残灯尚在，梦回不见。十二碧城缥缈处，去去来来如幻。倩好手、图成小卷。尘世自生烦恼障，暮年人、咄咄书空唤。司花史，瑶池畔。","dynasty":"清代","title":"乳燕飞其一"}
{"author":"顾太清","content":"江南好，如练暮江清。绕屋蒹葭秋露白，对门丘壑晚山明。闲话豆花棚。","dynasty":"清代","title":"忆江南其四"}
{"author":"顾太清","content":"二月东风第几场。狗儿才吐小鹅黄。输他草色人先见，苦荬茵蔯挑满筐。","dynasty":"清代","title":"柳枝词其二"}
{"author":"顾太清","content":"故人千里寄书来。快些开。慢些开。不知书中，安否费疑猜。别后炎凉时序改，江南北，动离愁，自徘徊。徘徊。徘徊。渺予怀。天一涯。水一涯。梦也梦也，梦不见、当日裙钗。谁念碧云，凝伫费肠回。明岁君归重见我，应不似，别离时，旧形骸。","dynasty":"清代","title":"江城梅花引雨中接云姜信"}
{"author":"顾太清","content":"鹦鹅湾头秋水，鲇鱼关外西风。崇山峻岭几多重。归路斜阳相送。宛转长城如带，崎岖樵径斜通。栖云道院扣仙宫。四十年来一梦。","dynasty":"清代","title":"西江月秋日游鲇鱼关，晚过栖云道院，四十年风景变迁，得不有感"}
{"author":"顾太清","content":"萧寺垂杨岸，明湖第几湾。去来今日事，二十五年间。碧瓦凄春殿，玉峰看远山。僧窗对流水，欲往听潺潺。","dynasty":"清代","title":"次夫子清明日双桥新寓原韵其一"}
{"author":"顾太清","content":"杨柳丝牵春日迟。小楼人困落花时。枕痕自向镜中窥。帘幕绿阴风荡荡，秋千红索影垂垂。一声轻脆啭黄鹏。","dynasty":"清代","title":"浣溪沙其一四时闺词"}
{"author":"顾太清","content":"萋萋芳草。疏林外、月华初上林表。断桥流水暮烟昏，正夜凉人悄。有沙际、寒蛩自晓。星星三五流萤小。见白露横空，那更对、孤灯如豆，清影相照。昨夜梦里分明，远随征雁，迢递千里难到。西风吹过几重山，怅故人怀抱。想篱落、黄花开了。尊前谁唱凄凉调。应念我、凝情处，听雨听风，恨添多少。","dynasty":"清代","title":"霜叶飞和周邦彦《片玉词》"}
{"author":"顾太清","content":"点点星星，零零落落，一片飞残。向东风影里，空劳蛱蝶，碧纱窗外，遮没阑干。柳线难牵，帘钩难挂，无赖封姨不见怜。经行处，恰纷纷红雨，轻拍香肩。芳魂何处姗姗。待剪纸、招来月下看。认朦胧不准，飘摇不定，烟清雨化，丰韵难传。惯为花愁，谁禁又落，空对长条不忍攀。从今后，剩绿苔庭院，吹满榆钱。","dynasty":"清代","title":"沁园春落花"}
{"author":"顾太清","content":"淡绿轻红春日暖。落瓣随风卷。蝶阵趁飞花，欲绣翩翩，抽尽春蚕茧。滕王旧稿晴窗展。住住飞飞缓。花底作生涯，心醉群芳，生受东君管。","dynasty":"清代","title":"醉花阴咏蝶"}
{"author":"顾太清","content":"梧桐落了层层叶，碧云暗度秋老。八尺龙须，半帘月影，乍凉多少。今年特早。催满院、虫声又搅。井阑边、絮絮叨叨，也似向人恼。鼓翼瓜棚上，饮露餐花，自能常饱。丝笼慢贮，挂房栊、最宜深悄。不为哀音，也容易、秋衾梦觉。隔疏窗、拌共夜雨，听到晓。","dynasty":"清代","title":"凄凉犯络纬"}
{"author":"顾太清","content":"鹦鹅湾头秋水，鲇鱼关外西风。崇山峻岭几多重。归路斜阳相送。宛转长城如带，崎岖樵径斜通。栖云道院扣仙宫。四十年来一梦。","dynasty":"清代","title":"西江月秋日游鲇鱼关，晚过栖云道院，四十年风景变迁，得不有感"}
{"author":"顾太清","content":"遂过天宁寺，花香染客裾。藓碑迷故事，风障护春蔬。野草浓于绣，遥山淡若虚。方今正望雨，宿麦及时锄。","dynasty":"清代","title":"二十二日由白云观过天宁寺"}
{"author":"顾太清","content":"寒烟罥树，凉风吹面，云外尖峰屏列。相期不负雨中游，恍若是、山阴冒雪。危栏倚袖，遥天极目，一片秋光清绝。敲诗把酒晚晴初，卧夕照、残碑断碣。","dynasty":"清代","title":"金风玉露相逢曲中秋后一日，同云林、湘佩、家霞仙雨中游八宝山，晚晴，次湘佩韵"}
{"author":"顾太清","content":"垂柳藏鸦，海棠迷蝶，浅浅深深难说。春虽逢闰，生怕随春，轻卸画阑干外。一夜东风怎禁，撼损娇姿，嫩枝惊折。扑帘栊几点，飞花吹起，满庭红雪。为留取、有限风光，深怜痛惜，绣作舞衣罗袜。柔枝细亸，彷佛当年，睡起那番标格。旧事休题，且拚共倒芳樽，落花时节。恨春归夏至，红稀绿密，有谁留得。","dynasty":"清代","title":"惜余春慢闰三月三日，邀云林、湘佩红雨轩赏海棠，座中分咏，即用有正味斋韵"}
{"author":"顾太清","content":"芭蕉敲雨，梧桐坠露，又是新秋到了。无心写景欲言情，当不得、神魂颠倒。萧斋兀坐，愁怀难遣，恰好故人书到。并州快剪寄将来，剪不断、相思萦绕。","dynasty":"清代","title":"金风玉露相逢曲谢湘佩寄并州剪"}
{"author":"顾太清","content":"絺绤生凉意，肩舆缓缓游。连林梨枣缀枝头。几处背阴篱落、挂牵牛。远岫云初敛，斜阳雨乍收。牧踪樵径细寻求。昨夜骤添溪水、绕村流。","dynasty":"清代","title":"南柯子中元由金顶山回南谷山中书所见"}
{"author":"顾太清","content":"西风吹入梧桐。半卷珠帘露浓。独坐月明中。正闲阶、几声暗虫。人间天上情踪。泛以冰丝细通。一曲特愁侬。态憨憨、似终未终。","dynasty":"清代","title":"伊州三台题云林扇头弹琴仕女"}
{"author":"顾太清","content":"群山万壑引长风。透林皋、晓日玲珑。楼外绿阴深，凭栏指点偏东。浑河水、一线如虹。清凉极，满谷幽禽嘹唳，翠霭溟濛。任海天寥阔，飞跃有无中。云容。看白衣苍狗，无心出、变化虚空。细草络危岩，岩花秀妩日承红。清风阁，高淩霄汉。列岫如童。待何年归去，泉石各疏慵。","dynasty":"清代","title":"高山流水次夫子清风阁落成韵"}
{"author":"顾太清","content":"侬。淡扫花枝待好风。瑶台种，不作可怜红。","dynasty":"清代","title":"苍梧谣正月三日自题墨牡丹扇"}
{"author":"顾太清","content":"秋凉乍到。便长条踠地，柔丝拂袅。雾雨霏烟，无情不绾章台道。梦回十二红楼悄。小桥外、夕阳遍照。阅行人、一树弯腰，带六朝风调。经过春风多少。任月白天空，惊乌三绕。谢尽繁华，长堤落叶无人扫。青蛾不是当初貌。更对着、断肠衰草。萧疏客舍，寒蝉声渐老。","dynasty":"清代","title":"垂杨秋柳"}
{"author":"顾太清","content":"一径幽香。傍猗猗修竹，疏影扶将。横斜深院宇，冷艳小池塘。才雪后，乍芬芳。尽无语持觞。向夜阑、巡檐索句，特费思量。相思难话衷肠。想佳人空谷，一样情伤。帘栊灯黯淡，篱落月昏黄。多少事，意难忘。似不自禁当。更怕他、新愁旧梦，虚度年光。","dynasty":"清代","title":"意难忘自题梅竹双清图"}
{"author":"顾太清","content":"电掣金蛇，云翻黑墨，风枝无力。雨过芳塘，圆荷撼新碧。凉风入户，动几处、骚人词客。幽寂。似断还连，向黄昏不息。香消篆印，灯暗芸篝，连床乱书籍。遥知千里泽国，楚天北。最爱妙莲清净，法界梦中曾历。怕颠狂风雨，洗褪好花颜色。","dynasty":"清代","title":"惜红衣雨中池上，用白石韵"}
{"author":"顾太清","content":"剪到秾香，清和天气，映空雾雨轻匀。这般态度，谁敢斗鲜新。国色天香富贵，瑶池种、迥出凡尘。雕阑护，姚黄魏紫，深浅总宜人。更谁相问讯，绡窗掩日，苔径留春。飐帘旌风软，花影清真。不管杨花榆荚，肃端庄、一段精神。凝妆处，玉壶亲贮，词客醉芳茵。","dynasty":"清代","title":"满庭芳次筠邻主人咏牡丹原韵"}
{"author":"顾太清","content":"散尽天花，现身为女，韶华十五芳年。奈才闻引凤，又赋离鸾。烽火汹汹朝市，经几许雨僽风僝。最伤心，盈盈弱质，半臂刀瘢。萧然。维摩丈室，辛苦托慈云，一榻相安。奈晨钟暮鼓，春悄秋寒。受尽无边烦恼，消业障、天上人间。方能了、莲台恁时一笑因缘。","dynasty":"清代","title":"凤凰台上忆吹箫题《帝女花传奇》"}
{"author":"顾太清","content":"月明风静，问此时谁晓。雪后初开一枝好。爱孤山踪迹，千树横斜，临碧水，十里湖光冷照。逋仙归去后，依旧黄昏，疏影婷婷为谁妙。望不尽竹篱茅舍人家，断桥边、诗情空老。任南北枝头暖相催，听玉笛声中，吹来多少。","dynasty":"清代","title":"洞仙歌和刘一止《苕溪词》"}
{"author":"顾太清","content":"急雨响岩壑，林木暗濛濛。山楼四面风满，一线电光红。雨过长天如洗，收尽无边烦暑，湿气润高峰。坐对东山月，清影落怀中。邀明月，酌美酒，共山翁。不妨谈笑，尊前歌舞且从容，老去心情依旧，莫负良辰好景，去日不能重。风月不到处，天地古今同。","dynasty":"清代","title":"水调歌头和周紫芝《竹坡词》"}
{"author":"顾太清","content":"情深语切。奈关河远，去去难歇。离愁正苦未尽，东方欲曙，雄鸡催发。相送小桥流水，更霜气寒噎。渐天外、西北峰头，晓日明明照空阔。登高望远空伤别。又匆匆、过了黄花节。思量著愁何处，难拘管、断肠风月。满目秋光，只恨重山叠巘谁设。便织尽、锦字回文，空向盘中说。","dynasty":"清代","title":"雨霖铃和柳永《乐章集》"}
{"author":"顾太清","content":"天高风露冷，念仙子、倚琼楼。问云窗雾阁，朱栏翠幔，好景谁收。玉箫歇，霓裳散，恨宝奁空掩暗增忧。照影自临清浅，满身花影同流。疏钟霜杵韵悠悠。柏叶炷香篝。记草色连天，花光似雾，历历前游。逍遥身心物外，渺沧波、流尽古今愁。独立莲花峰顶，下看九点齐州。","dynasty":"清代","title":"木兰花慢和张孝祥《于湖诃》"}
{"author":"顾太清","content":"绿惨红愁，东风里、杜鹃声恶。春去也、小楼人寂，雨声偏作。弱柳难将春思系，泪珠长向花前落。问天涯、归梦几时来。随风泊。春寒重，罗衣薄。音书断，情无著。对残灯顾影，共谁斟酌。昨夜雨睛知骤暖，等闲负了三春约。卷珠帘、一望碧天长，山如削。","dynasty":"清代","title":"满江红第二体。和张元干《芦川词》"}
{"author":"顾太清","content":"萋萋芳草。疏林外、月华初上林表。断桥流水暮烟昏，正夜凉人悄。有沙际、寒蛩自晓。星星三五流萤小。见白露横空，那更对、孤灯如豆，清影相照。昨夜梦里分明，远随征雁，迢递千里难到。西风吹过几重山，怅故人怀抱。想篱落、黄花开了。尊前谁唱凄凉调。应念我、凝情处，听雨听风，恨添多少。","dynasty":"清代","title":"霜叶飞和周邦彦《片玉词》"}
{"author":"顾太清","content":"绝顶春风早。见无边、红英绛萼，满枝花好。枝上黄鹏飞过处，认取重来路杳。此寂寂、洞天谁到。十二栏干人倚遍，衬云容山色真容貌。启窗户，对清照。月华乍吐东山小。淡银河、流云几缕，疏星多少。翠被难禁春宵冷，况值游仙梦了。尚残烛、灯花袅袅。不是管弦歌舞地，更何须蜀锦花缠帽。晨雾敛，世间晓。","dynasty":"清代","title":"金缕曲和吴文英《梦窗词》"}
{"author":"顾太清","content":"白玉栏干，绿杨庭院，果然几净窗明。珠帘高卷，花雨散红英。下上双飞燕子，东风里、巧转轻迎。连环冷、红珠斗帐，春睡惜娉婷。梦中多少路。山长水远，渺渺魂惊。怕情深易感，又惹离情。总有青鸾消息，书不尽、枉自丁宁。终难遇，霓旌翠盖，空许愿三生。","dynasty":"清代","title":"满庭芳和蔡伸《友古词》"}
{"author":"顾太清","content":"东风吹尽，便绣箔重重，春光难闭。柳悴花憔留不住，又早清和天气。梅子心酸，文无草长，尝遍断肠味。将离开矣，行人千里谁寄。帘卷四面青山，天涯望处，短屏风空倚。宿洒新愁浑未醒，苦被鹦哥唤起。锦瑟调弦，金钗画字，说不了心中意。一江烟水，试问潮信来未。","dynasty":"清代","title":"壶中天慢和李清照《漱玉词》"}
{"author":"顾太清","content":"江南好，春草满芳洲。山上孤亭才落日，门前高柳系归舟。童子曳双牛。","dynasty":"清代","title":"忆江南题唐伯虎画江南水村五首其一"}
{"author":"顾太清","content":"正好看花天。漠漠轻阴扬柳烟。最是海棠娇太甚，跹翩。半要人怜半自怜。","dynasty":"清代","title":"南乡子其一云林招游三官庙看海棠，不果行，用来韵答之"}
{"author":"顾太清","content":"垂柳西风吹不起，一竿闲钓双溪水。濠上高怀差可拟。烟光里，必有金鳞鲤。智者从来无彼此，溪山住处皆堪止。打点琴书游故里。随缘耳，神仙眷属谁如子。","dynasty":"清代","title":"渔家傲题双溪垂钓图"}
{"author":"顾太清","content":"井梧一叶银床早。碧云天、画楼秋到。竹外淡烟霏，障满地、斜阳最好。豆花凉蔓战西风，浑不似、春寒料峭。高树晚蝉呜，时诉出、凄凉调。荷花半倚闲池沼。想岩壑、桂花香渺。天意谢繁华，怕白露、暗催秋老。罗衾不奈乍凉宵，有花底、乱虫啼晓。清梦醒来时，一点残灯袅。","dynasty":"清代","title":"山亭宴立秋"}
{"author":"顾太清","content":"乱山深处有人家。细路欹斜。长松万树围茅屋，响寒涛、天际青霞。曲涧平铺略约，飞泉高挂檐牙。幽人肥遁厌烦哗。云水生涯。携筇来有谈经客，露疏窗、萝薜周遮。陋室居之何陋，满堂金玉无加。","dynasty":"清代","title":"风入松题王叔明听松图"}
{"author":"顾太清","content":"花气袭人喜欲狂。花前对酒乐非常。美人名字有余香。粤海炎天才菉蔌，燕京腊月已芬芳。从今休说小南强。","dynasty":"清代","title":"浣溪沙其二立春前三日咏盆中茉莉"}
{"author":"顾太清","content":"大獾欢，小獾欢，白玉裁成两个獾。常随佩带间。肱相连，股相连，肱股相连心自安。君臣父子全。","dynasty":"清代","title":"长相思咏双獾佩"}
{"author":"顾太清","content":"芭蕉敲雨，梧桐坠露，又是新秋到了。无心写景欲言情，当不得、神魂颠倒。萧斋兀坐，愁怀难遣，恰好故人书到。并州快剪寄将来，剪不断、相思萦绕。","dynasty":"清代","title":"金风玉露相逢曲谢湘佩寄并州剪"}
{"author":"顾太清","content":"疏枝老干自斜横，开满冷花冰蕊。竹里柴门对流水。夜深人静，梦回酒醒，半隐鸟皮几。明月下，小窗前，乱飞琼雪寒烟里。潇洒足平生，不作劳劳羁宦子。梅花结伴，修竹苍松，乐事无过此。任三春桃李斗芳菲，怕风动、娇红尽吹起。画图上，一片清香生素纸。","dynasty":"清代","title":"被花恼题王石谷画友梅轩图"}
{"author":"顾太清","content":"一番磨炼一重关，悟到无生心自閒。探得真源何所论，繁枝乱叶尽须删。","dynasty":"清代","title":"静坐偶成"}
{"author":"顾太清","content":"生香孤馆在，只燕子，旧巢安。怅左华右竹，东张西角，噩梦难圆。歌残曼声金缕，剩五更残月照啼鹃。满目幽花野草，伤心落叶哀蝉。妒花风雨护花幡，憔悴损芳颜。有秋雁新诗，簪花法帖，种种销魂。无端多情多病，更多愁多怨费缠绵。一笑悬崖撒手，茫茫流水空山。","dynasty":"清代","title":"木兰花慢题长洲女士李佩金《生香馆遗词》"}
{"author":"顾太清","content":"楼外雨初晴。人倚云屏。月华如水照吹笙。多事夜寒添半臂，春也无情。残烛尚荧荧。好梦初惊。纱窗晓色已平明。天籁不知何处寺，一片虚灵。","dynasty":"清代","title":"浪淘沙"}
{"author":"顾太清","content":"三载交情重。竟难留、买舟南去，北风初动。行李萧萧天气冷，落叶黄花相送。正河水、冰澌将冻。满载异书千万卷，有斯冰、小印随妆笼。千里路，全家共。年来送客愁相踵。要相逢、都门汴水，与君同梦。此后平安书屡寄，慰我愁怀种种。洒清泪、离觞互捧。聚散本来无定数，古阳关、不忍当筵弄。金缕曲，为君诵。","dynasty":"清代","title":"金缕曲送纫兰妹往大梁"}
{"author":"顾太清","content":"天高风露冷，念仙子、倚琼楼。问云窗雾阁，朱栏翠幔，好景谁收。玉箫歇，霓裳散，恨宝奁空掩暗增忧。照影自临清浅，满身花影同流。疏钟霜杵韵悠悠。柏叶炷香篝。记草色连天，花光似雾，历历前游。逍遥身心物外，渺沧波、流尽古今愁。独立莲花峰顶，下看九点齐州。","dynasty":"清代","title":"木兰花慢和张孝祥《于湖诃》"}
{"author":"顾太清","content":"西溪溪水拍长天。放游船。足留连。一片芦梢飞雪满前滩。仙侣同舟归去晚，夕阳下，起寒烟。乘流欲上白云间。小桥边。浪花圆。只有忘机鸥鹭对人闲。回首茅庵红叶里，僧遥客，倚栏干。","dynasty":"清代","title":"江城子题孙子勤西溪纪游图"}
{"author":"顾太清","content":"触目荒凉，小立回廊，夕阳斜矬。认画栋妆楼，红窗疏敞，长楸修竹，绿叶婆娑。满地浓阴，一声啼鸟，乔木森森绕薜萝。玲珑石，仿奇峰怪岫，几朵青螺。风流此地经过。剩玩月、荒台照素娥。想当日繁华，如今休矣，一朝散尽，妙舞轻歌。烛灺香消，光沈响绝，过客空增感慨多。风来处，听檐铃敲动，犹似鸣珂。","dynasty":"清代","title":"沁园春游常氏废园，用竹叶庵“游孔氏废园”韵"}
{"author":"顾太清","content":"竹簏盛来，多少像生花卉。小年时、东风才至，街头偏卖，趁闹蛾天气。问封姨、此情知未。谁家妙手，特把春光游戏。剪吴绫、点金帖翠。一声清唱，有绣帘揭处，早惊回、绿窗人睡。","dynasty":"清代","title":"卖花声像生花"}
{"author":"顾太清","content":"幻影浮泡，原无凭据。个中变化纷如缕。也生欢喜也生愁，其间似有通神处。念切情真，千头万绪。相逢未准飘然去。轻如蝴蝶腻如云，寒衾不耐天明雨。","dynasty":"清代","title":"踏莎行梦。次屏山韵"}
{"author":"顾太清","content":"碧落茫茫秋水斜。朱门深被绿杨遮。隔溪听尽晚蝉哗。无可奈何人怅望，难通消息树交加。能忘情者是仙家。","dynasty":"清代","title":"浣溪沙游仙体，用“遥知杨柳是门处，似隔芙蓉无路通”，成此小令二阕其一"}
{"author":"顾太清","content":"新秋逢闰，鹊桥重驾，两度人间乞巧。栏干斜转玉绳低，问乞得、天机多少？闺中女伴、天边佳会，多事纷纷祈祷。神仙之说本虚无，便是有、也应年老。","dynasty":"清代","tags":"七夕节，题画，爱情，哲理","title":"鹊桥仙·云林瞩题闰七夕联吟图"}
{"author":"顾太清","content":"雪泥鸿爪旧游踪。南北任飘蓬。花帘昔有吟诗侣，喜天游、邂逅初逢。彩笔一支，新诗千首，名重浙西东。哀而不怨宛从容。珠玉粲玲珑。鸳鸯绣了从君看，度金针、灭尽裁缝。大块文章，清奇格调，不减古人风。","dynasty":"清代","title":"一丛花题湘佩《鸿雪楼词选》"}
{"author":"顾太清","content":"江南好，明月绿杨梢。茅舍孤灯犹夜织，板桥流水暗生潮。渔火一星遥。","dynasty":"清代","title":"忆江南其五"}
{"author":"顾太清","content":"月满风清，晴香乍试花心净。荷锄幽径，疏密安排定。花压栏干，翠袖和香凭。天如镜。横斜掩映。有个人相称。","dynasty":"清代","title":"点绛唇题朱葆瑜女史锄月种梅图"}
{"author":"顾太清","content":"九日登高眼界宽，菊花才放小金团。毂纹细浪参差水，佛髻青螺大小山。人易老，惜流年。茱萸插帽不成欢。西风那管离情苫，又送征鸿下远滩。","dynasty":"清代","title":"鹧鸪天九日"}
{"author":"顾太清","content":"五月田家打麦劳。绿杨多处乱呜蜩。小船卖酒游人醉，一串活鱼贯柳条。","dynasty":"清代","title":"柳枝词其五"}
{"author":"顾太清","content":"篮舆一径入云深，两两明镫过树林。吹面不嫌山气冷，满天星斗压春岑。","dynasty":"清代","title":"夜行翠微山麓遂宿龙泉庵"}
{"author":"顾太清","content":"叠叠银涛翻雪浪。黯黯冷云飞涨。垂藤古木，石壁高无量。望蓬莱，三山远，长风荡。日月双丸小，来复往。天地渺无涯，窈空旷。忽有仙舟，一叶乘波放。看鬓眉纤，霞裾敞。满盘花果，玉瓶贮，蒲桃酿。是广寒宫，霓裳舞，月中样。白兔守筠笼，随竹舫。猿子采蟠桃，亲呈上。","dynasty":"清代","title":"迷神引题徐廷昆画"}
{"author":"顾太清","content":"秋雨浪浪湿碧苔。庭花无数雨中开。一种看来颜色好。袅袅。浑疑仙子御风来。羽盖似将云影护。丰度。罗衣偏爱淡霞裁。应是玉妃微醉后。轻溜。鬓边卸下紫鸾钗。","dynasty":"清代","title":"定风波咏紫玉簪"}
{"author":"顾太清","content":"何幸闻名早。爱春蚕、缠绵作茧，丝丝萦绕。织就七襄天孙锦，彩线金针都扫。隔千里、系人怀抱。欲见无由缘分浅，况卿乎、与我年将老。莫辜负，好才调。落花流水难猜料。正无妨、冰弦写怨，云笺起草。有美人兮倚修竹，何日轻舟来到。叹空谷、知音偏少。只有莺花堪适兴，对湖光山色舒长啸。愿寄我，近来稿。","dynasty":"清代","title":"金缕曲题《花帘词》寄吴蘋香女士，用本集中韵"}
{"author":"顾太清","content":"柔条细叶，爱微风吹起，一棚香雾。剪到牡丹春已尽，又把春光钩住。琐碎繁英，零星小朵，枝上摇清露。飞琼何事，羽衣似斗轻絮。昨夜入梦香清，晓来香已透，碧窗朱户。蝶浪蜂憨无检束，绕遍深丛处处。璎珞垂珠，绿云蔽日，谁忍攀条去。来年春日，愿教香雪盈树。","dynasty":"清代","title":"念奴娇木香花"}
{"author":"顾太清","content":"冒雪冲寒，崎岖路、马蹄奔走。望不尽、远山冠玉，六花飞凑。碧瓦遥瞻心似剖，殡宫展拜浇杯酒。哭慈亲、血泪染麻衣，斑斑透。故人意，休辜负。乡间味，甘消受。费松柴一灶，余粮半斗。好客岂拘贫与富，充饥莫论精和陋。饭王孙、粗粝菜根香，逢漂母。","dynasty":"清代","title":"满江红"}
{"author":"顾太清","content":"技也原非幻。入危邦、床头盗合，身轻如燕。甲帐风生申夜警，悄过兰堂深院。好趁取、灯昏香断。太乙神名书粉额，挂胸前、匕首龙纹灿。奇女子，字红线。功成岂为求人见。慰君忧、感知酬德，免他争战。遁迹云山游世外，酒海花场谁恋。劳主帅、中庭夜饯。野鹤翩然随所适，冷朝阳、特赋菱歌怨。乘雾去，碧天远。","dynasty":"清代","title":"金缕曲红线"}
{"author":"顾太清","content":"柳烟柔，花影细。谁解个中滋味。乱愁绪，万千丝。春光能几时。奈何君，惆怅我。有甚云为不可。惆怅我，奈何君。流年快似轮。","dynasty":"清代","title":"更漏子其二忆云林"}
{"author":"顾太清","content":"雁字分飞思不禁。听风听雨梦难寻。露华庭院，灯影照清心。赠我不须长夜饮，感君聊赋短檠吟。荧荧一点，应惜寸光阴。","dynasty":"清代","title":"琴调相思引云林妹见赠雁足书灯，以小令申谢"}
{"author":"顾太清","content":"海棠倦倚东风重。梨花共结同心梦。阶下自徘徊。苔侵金缕鞋。春光深几许。共坐花前语。风动柳毵毵。花酣酒亦酣。","dynasty":"清代","title":"菩萨蛮"}
{"author":"顾太清","content":"阿香油壁碾轻车。电光加。掣金蛇。一夜甘霖、普济万千家。今岁麦秋知有望，民之乐，乐无涯。新荷闹雨听鸣蛙。绿阴遮。暗窗纱。晓起钩帘、残溜滴檐牙。人向画栏干畔立，罗衫薄，受风斜。","dynasty":"清代","title":"江神子浴佛日喜雨"}
{"author":"顾太清","content":"花肥叶大两三枝，香浮白玉卮。轻罗团扇写冰姿，何劳腻粉施。新雨后，好风吹，闲阶月上时。碧天如水影迟迟，清芬晚更宜。","dynasty":"清代","title":"醉桃源题墨栀子团扇寄云姜"}
{"author":"顾太清","content":"昨日送春归了，枝上残红渐少。帘外绿阴多，满地落花谁扫。休扫，休扫，一任东风吹老。","dynasty":"清代","title":"如梦令送春"}
{"author":"顾太清","content":"自笑当年费苦吟。陈迹梦难寻。几卷诗篇，几张画稿，几许光阴。唾壶击碎频搔首，磨灭旧胸襟。而今赢得，千丝眼泪，一个愁心。","dynasty":"清代","title":"秋波媚夜坐"}
{"author":"顾太清","content":"垂柳藏鸦，海棠迷蝶，浅浅深深难说。春虽逢闰，生怕随春，轻卸画阑干外。一夜东风怎禁，撼损娇姿，嫩枝惊折。扑帘栊几点，飞花吹起，满庭红雪。为留取、有限风光，深怜痛惜，绣作舞衣罗袜。柔枝细亸，彷佛当年，睡起那番标格。旧事休题，且拚共倒芳樽，落花时节。恨春归夏至，红稀绿密，有谁留得。","dynasty":"清代","title":"惜余春慢闰三月三日，邀云林、湘佩红雨轩赏海棠，座中分咏，即用有正味斋韵"}
{"author":"顾太清","content":"绝顶春风早。见无边、红英绛萼，满枝花好。枝上黄鹏飞过处，认取重来路杳。此寂寂、洞天谁到。十二栏干人倚遍，衬云容山色真容貌。启窗户，对清照。月华乍吐东山小。淡银河、流云几缕，疏星多少。翠被难禁春宵冷，况值游仙梦了。尚残烛、灯花袅袅。不是管弦歌舞地，更何须蜀锦花缠帽。晨雾敛，世间晓。","dynasty":"清代","title":"金缕曲和吴文英《梦窗词》"}
{"author":"顾太清","content":"巫山高巍巍，江水碧深杳。中有阳台人，清容舒窈窕。翠袖倚朱阑，颜色常美好。我欲往从之，不见三青鸟。","dynasty":"清代","title":"游仙其三"}
{"author":"顾太清","content":"故人寄到兰风卷，快睹画中人面。七载丰姿微变，不似当初见。从新拭目从新看，转觉愁添恨满。数字真情写遍，托付南归雁。","dynasty":"清代","title":"桃园忆故人题纫兰妹兰风展卷小照"}
{"author":"顾太清","content":"白玉栏干，绿杨庭院，果然几净窗明。珠帘高卷，花雨散红英。下上双飞燕子，东风里、巧转轻迎。连环冷、红珠斗帐，春睡惜娉婷。梦中多少路。山长水远，渺渺魂惊。怕情深易感，又惹离情。总有青鸾消息，书不尽、枉自丁宁。终难遇，霓旌翠盖，空许愿三生。","dynasty":"清代","title":"满庭芳和蔡伸《友古词》"}
{"author":"顾太清","content":"浑河东岸孤峰起。崔巍绝顶浮图峙。陡辟四天门。天空只树园。登高同策马。陟彼寻兰若。竞渡俯长桥。霜华晓未消。","dynasty":"清代","title":"菩萨蛮登石景山天空寺望浑河"}
{"author":"顾太清","content":"九月凄凄霜气浑。乱飞黄叶又黄昏。临歧莫唱折杨柳，风雨重阳最断魂。","dynasty":"清代","title":"柳枝词其九"}
{"author":"顾太清","content":"小叶碧玲珑。十二栏干护几重。不是不知春已去，随风。且向枝头逞艳红。","dynasty":"清代","title":"南乡子其三云林招游三官庙看海棠，不果行，用来韵答之"}
{"author":"顾太清","content":"小雅离骚旨。好文章、半生事业，千秋名字。叠雪裁冰词绝妙，不共吹花嚼蕊。早称出、拖金衣紫。天际灵风飘玉叶，海棠巢、万点胭脂醉。三复读，羡无已。一输明月前身是。迥超尘、海镜流球，寒芒万里。羞煞凡间儿女语，锦瑟朱弦清丽。使听者、洋洋盈耳。肃肃雍雍廊庙器，岂寻常、粉黛娇容止。想老笔，更精粹。","dynasty":"清代","title":"金缕曲题刘季湘夫人《海棠巢乐府》孙平叔总制室"}
{"author":"顾太清","content":"水净风疏，照碧天倒影，花间无暑。清露洗红妆，爱金蕊交错。同心并头两朵，洛浦凌波笑相与。结成伴侣，惜双双、占断风流娇妩。渺渺曲塘落日，问何来小鸟，双栖双伫。不肯画鸳鸯，怕花里耽误。莲花自然洁净，那管根芽淤泥污。这般态度。愿生生、总开一处。","dynasty":"清代","title":"并蒂芙蓉题蒋南沙相国画并蒂莲花"}
{"author":"顾太清","content":"淡绿轻红春日暖。落瓣随风卷。蝶阵趁飞花，欲绣翩翩，抽尽春蚕茧。滕王旧稿晴窗展。住住飞飞缓。花底作生涯，心醉群芳，生受东君管。","dynasty":"清代","title":"醉花阴咏蝶"}
{"author":"顾太清","content":"九十韶光，清明过了，一年春色将尽。雨洒芳田，烟霏深院，偏是轻阴惹困。燕子来时候，已辜负、几番花信。海棠零落闲庭，风飘万点成阵。懊恼留春不住，算只有陌头，杨柳勾引。漠漠情怀，恹恹天气，况又阴晴无准。多少伤心处，奈岁月、暗催双鬓。对酒当歌，回头往事休论。","dynasty":"清代","title":"探春慢春阴"}
{"author":"顾太清","content":"细谱桃园记。洒桃花、斑斑点点，染成红泪。欲借东风吹不去，难寄相思两字。遍十二、栏干空倚。冰雪肌肤琼瑶想，引情丝、蹙损春山翠。仙家事，也如此。凌风待月因谁起。总无非、心心相感，情情不已。只为情深深如海，泛出慈航一苇。渡仙女、仙郎双美。记取盟言桃花下，问三生、石上谁安置。合欢斝，莫辞醉。","dynasty":"清代","title":"金缕曲题《桃园记传奇》"}
{"author":"顾太清","content":"春风春雨。酝酿春如许。三十六陂芳草路。尚记昔年游处。漠漠翠羽金英。菜花开近清明。好是江南二月，者般滋味香清。","dynasty":"清代","title":"清平乐二月十日，金夫人惠芸苔菜，予不食此味廿六年矣。遂以短词记之"}
{"author":"顾太清","content":"花气霭芳芬，翠幕重帘不染尘。梦里真香通鼻观，氤氲。不是婷婷倩女魂。细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。","dynasty":"清代","tags":"咏物，写花，品格","title":"南乡子·咏瑞香"}
{"author":"顾太清","content":"阆苑会仙侣，金钟低度，玉磬初敲。松阴下、仙音一派风飘。笙箫。早人语静，幢幡绕，寿字香烧。张坤鹤，被霞裾鹤氅，宝髻云翘。消摇。同登道箓，看取天外鸾轺。拥无边、沧海皓月银涛。相邀。涤除玄览，瑶池宴，已熟蟠桃。功成后，行不言之教，万物根苗。","dynasty":"清代","title":"临江仙慢白云观看坤鹤老人受戒"}
{"author":"顾太清","content":"风枝霁色。胜临流万点，吹开羌笛。日暮何人，翠袖凌霜一枝摘。写出疏香冷韵，谁得似、琅嬛仙笔。感昨日、团扇题诗，寄我伴吟席。南国。夜月寂。记庾岭五湖，千树堆积。昔游最忆，卅载相思梦魂隔。爱此冰纨小影，竹叶撼、一窗晴碧。剩点检红箫谱，旧词证得。","dynasty":"清代","title":"暗香谢云姜妹画梅团扇，次姜白石韵"}
{"author":"顾太清","content":"东风吹尽，便绣箔重重，春光难闭。柳悴花憔留不住，又早清和天气。梅子心酸，文无草长，尝遍断肠味。将离开矣，行人千里谁寄。帘卷四面青山，天涯望处，短屏风空倚。宿洒新愁浑未醒，苦被鹦哥唤起。锦瑟调弦，金钗画字，说不了心中意。一江烟水，试问潮信来未。","dynasty":"清代","title":"壶中天慢和李清照《漱玉词》"}
{"author":"顾太清","content":"久别情尤热，交深语更繁。故人留我饮芳樽。已到鸦栖时候，窗影渐黄昏。拂面东风冷，漫天春雪翻。醉归不怕闭城门。一路琼瑶，一路没车痕。一路远山近树，妆点玉乾坤。","dynasty":"清代","title":"喝火令己亥惊蛰后一日，雪中访云林，归途雪已深矣。遂拈小词，书于灯下"}
{"author":"顾太清","content":"楼外雨初晴。人倚云屏。月华如水照吹笙。多事夜寒添半臂，春也无情。残烛尚荧荧。好梦初惊。纱窗晓色已平明。天籁不知何处寺，一片虚灵。","dynasty":"清代","title":"浪淘沙"}
{"author":"顾太清","content":"云接层峦，天开画本，匹练千寻飞度。松柏阴森，苔沙寂历，似有幽人门户。听乱石翻涛处，时时呜骤雨。默无语，望长桥、盘陀立尽，云雾里、布袜青鞋无阻。缥缈玉烟霏，水风凉、涧莎柔妩。作画当年，忆龙眠、研朱染素。写匡庐真景，人与长风同去。","dynasty":"清代","title":"法曲献仙音题李世倬画扇，用《清真集》韵"}
{"author":"顾太清","content":"万里高空，度西风、画出一行飞雁。三径菊花，东篱露黄开遍。遥山淡染青螺，爱野色行寻步缓。消遣。惜秋光、好把寒香偷剪。不问秋深浅。待白衣送酒，倒翠樽花畔。消遥甚、更脱帽，垂襟疏懒。王孙富贵风流，况大隐、旁人争羡。舒眼。任天涯、日酣云展。","dynasty":"清代","title":"惜秋华题竹轩王孙祥林小照"}
{"author":"顾太清","content":"缥缈长天山影淡。认前村、维舟收缆。树绕垂藤，柴门篱落，灯火幽窗阴暗。半隐陂陀临水占。挂凉蟾、寒光如鉴。西塞山边，烟蓑雨笠，消受风恬云敛。","dynasty":"清代","title":"明月棹孤舟题钊儿画茅舍归舟"}
{"author":"顾太清","content":"连络，个个环相约。解得开时，本自无缠缚。系连环，解连环，一笑人间万事理皆然。","dynasty":"清代","title":"玉连环影元日解九连环"}
{"author":"顾太清","content":"浑河东岸孤峰起。崔巍绝顶浮图峙。陡辟四天门。天空只树园。登高同策马。陟彼寻兰若。竞渡俯长桥。霜华晓未消。","dynasty":"清代","title":"菩萨蛮登石景山天空寺望浑河"}
{"author":"顾太清","content":"峰髻芙蓉绾。月明中、翠崖千仞，洞门双判。若有人兮翳萝薜，绰约不胜哀惋。三十里、桃花红断。花不长红人命脆，才人间、十二星霜换。翛然往，碧云远。揉蓝衫子当时伴。梦依稀、婆娑老泪，怎禁重见。写向图中疑是梦，梦醒谁真谁幻。空赚得、题诗盈卷。蓬岛昆仑嬉游处，料不闻、拍枕千呼唤。青青草，小坟畔。","dynasty":"清代","title":"乳燕飞其二"}
{"author":"顾太清","content":"晓禽呜，透纱窗、黯黯淡淡花影。小楼昨宵听尽夜雨，为著花事惊醒。千红万紫，生怕他、随风不定。便匆匆、自启绣帘看，寻遍芳径。阶前细草濛茸，承宿露涓涓，香土微泞。今番为花起早，更不惜、缕金鞋冷。雕栏画槛，归去来、闲庭幽静。卖花声、趁东风，恰恰催人临镜。","dynasty":"清代","title":"惜花春起早本意"}
{"author":"顾太清","content":"细谱桃园记。洒桃花、斑斑点点，染成红泪。欲借东风吹不去，难寄相思两字。遍十二、栏干空倚。冰雪肌肤琼瑶想，引情丝、蹙损春山翠。仙家事，也如此。凌风待月因谁起。总无非、心心相感，情情不已。只为情深深如海，泛出慈航一苇。渡仙女、仙郎双美。记取盟言桃花下，问三生、石上谁安置。合欢斝，莫辞醉。","dynasty":"清代","title":"金缕曲题《桃园记传奇》"}
{"author":"顾太清","content":"沉沉院宇闲清昼，惜春去、怕春消瘦。为花写出好精神，展纨素、粉融脂溜。微风不许丝儿透，看颜色、年年依旧。碧桃深处海棠开，低枝上、翠禽同宿。","dynasty":"清代","title":"步蟾宫自题画扇"}
{"author":"顾太清","content":"窗外寒梅报早春，山茶红绽十分新。宓妃小试凌波袜，意态由来画不真。天上果，世间因，花枝常对玉堂人。夜来睡起含章殿，疏影婷婷是化身。","dynasty":"清代","title":"鹧鸪天为孟文郡君写冬花小幅并题"}
{"author":"顾太清","content":"柳绵绵。水涓涓。嬉戏群儿小河湾。舞雩天。谁家特染丹青笔。多男子。吉兆欣逢甲子年。乐无边。","dynasty":"清代","title":"风光好同治甲子元日，戏题多儿图⑴"}
{"author":"顾太清","content":"认濛濛、万竿修竹，绿烟一片清冷。楚天不问云深浅，日暮凄其风劲。吹不定。望不尽、满川秋水寒光迥。露澄烟暝。更无数青山，无边青霭，天际远峰映。伤心更，写出苍梧旧景。美人芳草谁省。千梢万叶矜当世，闲了鸥波小艇。尘梦醒。剩两岸、娟娟瘦玉摇江影。神游目骋。算只有南楼，老人画法，千古妙相并。","dynasty":"清代","title":"山鬼谣题管夫人画竹"}
{"author":"顾太清","content":"风枝霁色。胜临流万点，吹开羌笛。日暮何人，翠袖凌霜一枝摘。写出疏香冷韵，谁得似、琅嬛仙笔。感昨日、团扇题诗，寄我伴吟席。南国。夜月寂。记庾岭五湖，千树堆积。昔游最忆，卅载相思梦魂隔。爱此冰纨小影，竹叶撼、一窗晴碧。剩点检红箫谱，旧词证得。","dynasty":"清代","title":"暗香谢云姜妹画梅团扇，次姜白石韵"}
{"author":"顾太清","content":"兀对残灯读。听窗前、萧萧一片，寒声敲竹。坐到夜深风更紧，壁暗灯花如菽。觉翠袖、衣单生粟。自起钩帘看夜色，厌梅梢、万点临流玉。飞霰急，响高屋。乱云堆絮迷空谷。入苍茫、冰花冷蕊，不分林麓。多少诗情频到耳，花气薰人芬馥。特写入、生绡横幅。岂为平生偏爱雪，为人间、留取真眉目。栏干曲，立幽独。","dynasty":"清代","title":"金缕曲自题听雪小照"}
{"author":"顾太清","content":"洞户深深掩。笑世间、浓脂腻粉，那般妆点。认取朦胧明月下，不许东风偷飐。偏触动、词人系念。昨日微阴今日雨，好春光有限无馀欠。肯为我，一时暂。冰绡雾縠谁烘染？爱依依、柔条照水，靓妆清艳。墙角绿阴栏外影，印上芸窗冰簟。隔一片、清阴暗澹。不是封姨情太薄，是盈盈树底魂难忏。春欲暮，易生感。","dynasty":"清代","tags":"咏物，写花，感伤，惜花","title":"金缕曲·咏白海棠"}
{"author":"顾太清","content":"低帷伏枕，重衾恋卧，疏窗清晓。蜡泪盈盈，小盎菊花香老。鸟惊树杪。问昨夜、寒添多少。起来看、阶前栏外，乱琼纷绕。嘱付双鬟莫扫。爱天然、作就画材诗料。袖手无言，会处翻然成笑。半生潦倒。拚一醉、消除怀抱。凭谁告。托向美人芳草。","dynasty":"清代","title":"雪狮儿雪窗漫成"}
{"author":"顾太清","content":"雨丝丝，风细细。尽是消魂滋味。风细细，雨丝丝。相思十二时。我忆君，君忆我。两意一无不可。君忆我，我忆君。愁肠似转轮。","dynasty":"清代","title":"更漏子其一忆云林"}
{"author":"顾太清","content":"一番磨炼一重关，悟到无生心自閒。探得真源何所论，繁枝乱叶尽须删。","dynasty":"清代","title":"静坐偶成"}
{"author":"顾太清","content":"傀儡当场任所为。讹传故事惑痴儿。李唐赵宋皆无考，妙在妖魔变化奇。驾赤豹，从文狸。衣冠楚楚假威仪。下场高挂成何用，刻木牵丝此一时。","dynasty":"清代","title":"鹧鸪天傀儡"}
{"author":"顾太清","content":"东风细细柳丝丝。泥人春日迟。微波动，碧参差，暗水涨新池。独自倚栏时。对涟漪。清流何事最相宜。浴鹅儿。","dynasty":"清代","title":"桃花水浴鹅"}
{"author":"顾太清","content":"初晴新雨后。乍洗褪胭脂，缟衣妆就。东风倦倚，憨憨态、不管敲残更漏。嫩寒天气，正睡稳、乌衣时候。深夜静、银烛高烧，微香暗侵襟袖。盈盈一点芳心，占多少春光，问卿知否？红妆莫斗。谁得似、净骨天然清瘦。神娟韵秀。雅称个、花仙为首。还要倩、流水高山，花前慢奏。","dynasty":"清代","tags":"咏物，写花，述志","title":"玉烛新·白海棠"}
{"author":"顾太清","content":"春将暮。绿阴一树丝丝雨。丝丝雨。海棠花放，十分娇素。仙仙似惹凌波步。娟娟又怕东风妒。东风妒。满枝冰雪，淡烟轻雾。","dynasty":"清代","title":"忆秦娥白海棠"}
{"author":"顾太清","content":"江南好，云影接山光。负米人行莎草径，论文客坐读书堂。晚饭菜根香。","dynasty":"清代","title":"忆江南其二"}
{"author":"顾太清","content":"江南好，桑柘一村村。万点鸭儿浮远岸，几家稚子候柴门。风雨近黄昏。","dynasty":"清代","title":"忆江南其三"}
{"author":"顾太清","content":"江南好，如练暮江清。绕屋蒹葭秋露白，对门丘壑晚山明。闲话豆花棚。","dynasty":"清代","title":"忆江南其四"}
{"author":"顾太清","content":"江南好，明月绿杨梢。茅舍孤灯犹夜织，板桥流水暗生潮。渔火一星遥。","dynasty":"清代","title":"忆江南其五"}
{"author":"顾太清","content":"积雪魂轻，停云香腻，朦胧酿作微阴。粉墙低覆，东风斜倚，晚来丝雨沉沉。梁间闻细语，睡不稳、乌衣素襟。玉容寂寞，霓裳舞倦，芳事这番深。增妩媚、一枝凝泪眼，爱冰姿绰约，特费清吟。婷婷标格，溶溶院落，春宵一刻千金。夜凉初过雨，栏干外、轻寒不禁。月明人静，淡烟流水无处寻。","dynasty":"清代","title":"飞雪满群山梨花"}
{"author":"顾太清","content":"人世竞无休。驿马耕牛。道人眉上不生愁。闲把丹书窗下坐，此外何求。光景去悠悠。岁月难留。百年同作土鬘头。打叠身心安稳处，顺水行舟。","dynasty":"清代","title":"浪淘沙偶成"}
{"author":"顾太清","content":"窗外寒梅报早春，山茶红绽十分新。宓妃小试凌波袜，意态由来画不真。天上果，世间因，花枝常对玉堂人。夜来睡起含章殿，疏影婷婷是化身。","dynasty":"清代","title":"鹧鸪天为孟文郡君写冬花小幅并题"}
{"author":"顾太清","content":"翠带仙仙云气凝，玉盘清露泻金精。最是夜深人入定，相映。满窗凉月照娉婷。雪霁江天香更好，缥渺。凌波难记佩环声。一枕游仙轻似絮，无据。梦魂空绕数峰青。","dynasty":"清代","title":"定风波水仙"}
{"author":"顾太清","content":"好花枝，正清香欲破时。似霓裳一曲，奏罢下瑶池。红也宜，白也宜。小楼夜凉月影移，短屏山、衾冷梦迟。洞天深处护冰姿。蜂不知，蝶不知。","dynasty":"清代","title":"入塞盆梅"}
{"author":"顾太清","content":"琐琐，三五黄金颗。为爱花香，自起移灯坐：影珊珊，舞仙坛，蜡瓣檀心，小样道家冠。","dynasty":"清代","title":"玉连环影灯下看蜡梅"}
{"author":"顾太清","content":"清露下，月明中，凤凰栖老碧梧桐。吹箫仙子凌风去，十二楼台花自红。","dynasty":"清代","title":"桂殿秋题画"}
{"author":"顾太清","content":"洞门深锁，烟霞苍苍，不断松杉翠。芝田采遍，玉颜常驻，何曾落齿。海上当年，羽衣宝髻，凤箫闲吹。记蓬莱旧景，餐花饮月，经多少，仙家事。渺渺长途无际。笑世间、临歧挥泪、清风两袖，飘然到处，此生如寄。七十年华，双眸炯炯，照人姿媚。信谷神不死，逍遥物外，一瓢云水。","dynasty":"清代","title":"水龙吟题张坤鹤老人小照，用白玉蟾《采药径》韵"}
{"author":"顾太清","content":"竹簏盛来，多少像生花卉。小年时、东风才至，街头偏卖，趁闹蛾天气。问封姨、此情知未。谁家妙手，特把春光游戏。剪吴绫、点金帖翠。一声清唱，有绣帘揭处，早惊回、绿窗人睡。","dynasty":"清代","title":"卖花声像生花"}
{"author":"顾太清","content":"群峰合，天际涌青莲，飞瀑界中间。长桥跨水通幽处，悬崖结屋伴神仙。山出云，云渡水，水环山。问谁凿、盘陀依断岸。又谁种、长松临陡涧。非人力，必天然。林深叶密不知路，山深日冷不禁寒。近黄昏，岚气作，罩峰巅。","dynasty":"清代","title":"最高楼题钱元昌山水"}
{"author":"顾太清","content":"九日登高眼界宽，菊花才放小金团。毂纹细浪参差水，佛髻青螺大小山。人易老，惜流年。茱萸插帽不成欢。西风那管离情苫，又送征鸿下远滩。","dynasty":"清代","title":"鹧鸪天九日"}
{"author":"顾太清","content":"东风近日来多少。早又见、蜂儿了。纸鸢几朵浮天杪，点染出、晴如扫。暖处有、星星细草。看群儿、缘阶寻绕。采采茵蔯芣苢，提个篮儿小。","dynasty":"清代","title":"迎春乐乙未新正四日，看钊儿等采茵蔯"}
{"author":"顾太清","content":"东风吹暖入新年。七蓂叶，五辛盘。人日立春天。双彩胜、金钗并悬。流光似水，风花无定，欢乐记从前。羞向镜中看，衰容现、丝生鬓边。","dynasty":"清代","title":"太常引人日立春"}
{"author":"顾太清","content":"大獾欢，小獾欢，白玉裁成两个獾。常随佩带间。肱相连，股相连，肱股相连心自安。君臣父子全。","dynasty":"清代","title":"长相思咏双獾佩"}
{"author":"顾太清","content":"一年死别，千年幽恨，尚忆垂髫初会。眼前难忘小腰身，侍儿里、此儿为最。悠悠往事，不堪回首，空堕伤心清泪。夜深时有梦魂来，梦觉后、话多难记。","dynasty":"清代","title":"鹊桥仙梦石榴婢"}
{"author":"顾太清","content":"花里楼台看不真，绿杨隔断倚楼人。谁谓含愁独不见，一片，桃花人面可怜春。芳草萋萋天远近，难问，马蹄到处总消魂。数尽归鸦三两阵，偏衬，萧萧暮雨又黄昏。","dynasty":"清代","title":"定风波拟古"}
{"author":"顾太清","content":"听，黄鹤楼中三两声。仙人去，天地有余青。","dynasty":"清代","title":"苍梧谣"}
{"author":"顾太清","content":"情萧索，啼鸦过尽春寒作。春寒作，春城十里，月明吹角。哀音一片伤凄绝，黄昏更觉东风恶。东风恶，深深庭院，重重帘幕。","dynasty":"清代","title":"忆秦娥二月十二闻角声"}
{"author":"顾太清","content":"长鸣短鸣，何来雁声。翱翔律吕和平，发炎方北征。人情物情，千年不更。云中谁计邮亭，趁东风去程。","dynasty":"清代","title":"醉太平闻雁"}
{"author":"顾太清","content":"扶头怯怯娇如滴，照银烛、千金一刻。叶补翠云裘，花缀胭脂色。华清浴罢疑无力，更生受、东君护惜。亭北牡丹花，试问谁倾国。","dynasty":"清代","title":"海棠春海棠"}
{"author":"顾太清","content":"玉妃装卸，天上琼枝亚。立尽东风明月下，露井初开昨夜。结伴阆苑飞仙，上清沦谪尘寰。萼绿华来无定，羽衣不耐春寒。","dynasty":"清代","title":"醉东风碧桃"}
{"author":"顾太清","content":"沉沉院宇闲清昼，惜春去、怕春消瘦。为花写出好精神，展纨素、粉融脂溜。微风不许丝儿透，看颜色、年年依旧。碧桃深处海棠开，低枝上、翠禽同宿。","dynasty":"清代","title":"步蟾宫自题画扇"}
{"author":"顾太清","content":"情网丝丝绾。问花神、飘香坠粉，是谁分判。才见花开花又落，不念惜花人惋。禁不得、猛风吹断。总有游魂知旧路，奈匆匆、短劫韶光换。空怅望，海山远。优昙那许常相伴，照慈帏、残灯尚在，梦回不见。十二碧城缥缈处，去去来来如幻。倩好手、图成小卷。尘世自生烦恼障，暮年人、咄咄书空唤。司花史，瑶池畔。","dynasty":"清代","title":"乳燕飞其一"}
{"author":"顾太清","content":"峰髻芙蓉绾。月明中、翠崖千仞，洞门双判。若有人兮翳萝薜，绰约不胜哀惋。三十里、桃花红断。花不长红人命脆，才人间、十二星霜换。翛然往，碧云远。揉蓝衫子当时伴。梦依稀、婆娑老泪，怎禁重见。写向图中疑是梦，梦醒谁真谁幻。空赚得、题诗盈卷。蓬岛昆仑嬉游处，料不闻、拍枕千呼唤。青青草，小坟畔。","dynasty":"清代","title":"乳燕飞其二"}
{"author":"顾太清","content":"云接层峦，天开画本，匹练千寻飞度。松柏阴森，苔沙寂历，似有幽人门户。听乱石翻涛处，时时呜骤雨。默无语，望长桥、盘陀立尽，云雾里、布袜青鞋无阻。缥缈玉烟霏，水风凉、涧莎柔妩。作画当年，忆龙眠、研朱染素。写匡庐真景，人与长风同去。","dynasty":"清代","title":"法曲献仙音题李世倬画扇，用《清真集》韵"}
{"author":"顾太清","content":"风枝霁色。胜临流万点，吹开羌笛。日暮何人，翠袖凌霜一枝摘。写出疏香冷韵，谁得似、琅嬛仙笔。感昨日、团扇题诗，寄我伴吟席。南国。夜月寂。记庾岭五湖，千树堆积。昔游最忆，卅载相思梦魂隔。爱此冰纨小影，竹叶撼、一窗晴碧。剩点检红箫谱，旧词证得。","dynasty":"清代","title":"暗香谢云姜妹画梅团扇，次姜白石韵"}
{"author":"顾太清","content":"事事思量竟有因，半生尝尽苦酸辛。望断雁行无定处，日暮，鹡鸰原上泪沾巾。欲写愁怀心已醉，憔悴，昏昏不似少年身。恶梦醒来情更怯，愁绝，花飞叶落总惊人。","dynasty":"清代","title":"定风波恶梦"}
{"author":"顾太清","content":"生香孤馆在，只燕子，旧巢安。怅左华右竹，东张西角，噩梦难圆。歌残曼声金缕，剩五更残月照啼鹃。满目幽花野草，伤心落叶哀蝉。妒花风雨护花幡，憔悴损芳颜。有秋雁新诗，簪花法帖，种种销魂。无端多情多病，更多愁多怨费缠绵。一笑悬崖撒手，茫茫流水空山。","dynasty":"清代","title":"木兰花慢题长洲女士李佩金《生香馆遗词》"}
{"author":"顾太清","content":"散尽天花，现身为女，韶华十五芳年。奈才闻引凤，又赋离鸾。烽火汹汹朝市，经几许雨僽风僝。最伤心，盈盈弱质，半臂刀瘢。萧然。维摩丈室，辛苦托慈云，一榻相安。奈晨钟暮鼓，春悄秋寒。受尽无边烦恼，消业障、天上人间。方能了、莲台恁时一笑因缘。","dynasty":"清代","title":"凤凰台上忆吹箫题《帝女花传奇》"}
{"author":"顾太清","content":"群山万壑引长风。透林皋、晓日玲珑。楼外绿阴深，凭栏指点偏东。浑河水、一线如虹。清凉极，满谷幽禽嘹唳，翠霭溟濛。任海天寥阔，飞跃有无中。云容。看白衣苍狗，无心出、变化虚空。细草络危岩，岩花秀妩日承红。清风阁，高淩霄汉。列岫如童。待何年归去，泉石各疏慵。","dynasty":"清代","title":"高山流水次夫子清风阁落成韵"}
{"author":"顾太清","content":"何处春风面，画图中、云鬟◆鬌，羽衣轻软。只有游魂招不得，难写寸心幽怨。丝不尽、春蚕在茧。离合神光空有梦，梦高唐路杳情无限。阳台女，更谁见。珊珊月下来何晚。是耶非、如闻怨曲，凤箫象管。公子凭虚卿薄命，对影徒增浩叹。好事者、新词题满。倩倩真真呼不应，惹相思海上三山远。人间事，本如幻。","dynasty":"清代","title":"金缕曲题姚珊珊小像"}
{"author":"顾太清","content":"豆蔻稍头，恁年纪、值得量珠高价。休夸燕子轻盈，腰肢更矫奼。春院静、琵琶一曲，也应算、调高和寡。一镜湖光，十眉山色，花底游冶。恍疑是、苏小当年，又疑是、秋娘未曾嫁。脂粉底干赤白，被旁人偷写。争不似、月明湓浦，抱檀槽、感动司马。好称珠勒金鞍，许谁迎迓。","dynasty":"清代","title":"琵琶仙题琵琶妓陈三宝小像"}
{"author":"顾太清","content":"花肥叶大两三枝，香浮白玉卮。轻罗团扇写冰姿，何劳腻粉施。新雨后，好风吹，闲阶月上时。碧天如水影迟迟，清芬晚更宜。","dynasty":"清代","title":"醉桃源题墨栀子团扇寄云姜"}
{"author":"顾太清","content":"去天尺五韦邪杜，休疑旧梨花店。蛛网纱窗，草迷幽径，破板红桥谁换。池莲向暖。听一片蝉声，绿阴不断。点水蜻蜓，飞来又去绕花满。登山临水寄兴，叹茫茫千古，多少恩怨。老树婆娑，回阑曲折，笔墨频挥虚馆。遥山在眼。认南谷高峰，西南数遍。归骑匆匆，夕阳天又晚。","dynasty":"清代","title":"台城路六月廿六，云姜招游尺五庄看荷花。是日许金桥郎席题词，遂用其韵"}
{"author":"顾太清","content":"电掣金蛇，云翻黑墨，风枝无力。雨过芳塘，圆荷撼新碧。凉风入户，动几处、骚人词客。幽寂。似断还连，向黄昏不息。香消篆印，灯暗芸篝，连床乱书籍。遥知千里泽国，楚天北。最爱妙莲清净，法界梦中曾历。怕颠狂风雨，洗褪好花颜色。","dynasty":"清代","title":"惜红衣雨中池上，用白石韵"}
{"author":"顾太清","content":"莲花白，莲叶碧。带淤泥补种，香冷吟席。本来清净原无色。好雨终朝，还要终夕。小池塘，方且窄。涌车轮翠盖，难尽容得。爱莲人亦情无极。湖上盈盈，更起遥忆。","dynasty":"清代","title":"惜琼花雨中补种白莲，用张子野韵"}
{"author":"顾太清","content":"濛濛未许斜阳透。荡参差、一片縠纹微绉。闲煞小银钩，度困人长昼。看尽落花飞尽絮，任几处、莺声轻溜。依旧。此好景良辰，也能消瘦。多少苦雨酸风，障游蜂不入，晴丝难逗。云晴曲房深，听辘轳银甃。隔住红灯花外影，清露下、香浓金兽。偏又。到月照流黄，夜凉时候。","dynasty":"清代","title":"珍珠帘本意"}
{"author":"顾太清","content":"梧桐落了层层叶，碧云暗度秋老。八尺龙须，半帘月影，乍凉多少。今年特早。催满院、虫声又搅。井阑边、絮絮叨叨，也似向人恼。鼓翼瓜棚上，饮露餐花，自能常饱。丝笼慢贮，挂房栊、最宜深悄。不为哀音，也容易、秋衾梦觉。隔疏窗、拌共夜雨，听到晓。","dynasty":"清代","title":"凄凉犯络纬"}
{"author":"顾太清","content":"秋雨潇潇意难畅。忽敲门、道人来访。玄都客、谈论海天方丈。全不管、世间得丧。惟有真知最高尚。一任他、你争我让。把身心、且自忘忧颐养。阅尽古今花样。","dynasty":"清代","title":"冉冉云雨中张坤鹤过访"}
{"author":"顾太清","content":"秋凉乍到。便长条踠地，柔丝拂袅。雾雨霏烟，无情不绾章台道。梦回十二红楼悄。小桥外、夕阳遍照。阅行人、一树弯腰，带六朝风调。经过春风多少。任月白天空，惊乌三绕。谢尽繁华，长堤落叶无人扫。青蛾不是当初貌。更对着、断肠衰草。萧疏客舍，寒蝉声渐老。","dynasty":"清代","title":"垂杨秋柳"}
{"author":"顾太清","content":"海棠花底，乱蛩啼遍小阑干。月阴云净天宽。立尽梧桐影里，深草露华寒。听哀音几处，痛哭中元。蒿灯细然。荡万点、小金丸。看到香消火灭，过眼浮烟。秋风庭院，破尘梦、清磬一声圆。南窗下、剪烛更阑。","dynasty":"清代","title":"望月婆罗门引中元步月"}
{"author":"顾太清","content":"阆苑会仙侣，金钟低度，玉磬初敲。松阴下、仙音一派风飘。笙箫。早人语静，幢幡绕，寿字香烧。张坤鹤，被霞裾鹤氅，宝髻云翘。消摇。同登道箓，看取天外鸾轺。拥无边、沧海皓月银涛。相邀。涤除玄览，瑶池宴，已熟蟠桃。功成后，行不言之教，万物根苗。","dynasty":"清代","title":"临江仙慢白云观看坤鹤老人受戒"}
{"author":"顾太清","content":"冷入帘帏。西风送、一行旅雁南飞。碧天如水，去路远趁斜晖。云外寄书秋浩荡，月中连翼影参差。共依依。楚江芦岸，霜点毛衣。秋容三分过半，恰寒砧韵咽，画角声悲。黄花消息，露华暗满东篱。山程水程万里，动几处、离人双泪垂。重阳近，更乱虫声里，良夜何其。","dynasty":"清代","title":"新雁过妆楼闻雁"}
{"author":"顾太清","content":"楼外秋寒知不知。看看又到菊花时。半窗白日影如驰。去日已多来日少，来何欢喜去何悲。且斟美酒对清辉。","dynasty":"清代","title":"浣溪沙中秋作"}
{"author":"顾太清","content":"暖室香成阵。老干妆红粉。梅花窗外月明时，忖。忖。忖。山意冲寒，湖光压碧，乍传春信。绿点苔衣衬。不许风吹损。梦为蝴蝶到罗浮，问。问。问。疏影横斜，暗香浮动，谁能拘紧。","dynasty":"清代","title":"醉春风自题画梅，用竹叶庵韵"}
{"author":"顾太清","content":"夜半谈经玉漏迟，生机妙在本无奇。世人莫恋花香好，花到香浓是谢时。蜂酿蜜，茧抽丝。功成安得没人知。华鬉阅尽恒沙劫，雪北香南觅导师。","dynasty":"清代","title":"鹧鸪天冬夜听夫子论道，不觉漏三商矣。盆中残梅香发，有悟赋此"}
{"author":"顾太清","content":"认濛濛、万竿修竹，绿烟一片清冷。楚天不问云深浅，日暮凄其风劲。吹不定。望不尽、满川秋水寒光迥。露澄烟暝。更无数青山，无边青霭，天际远峰映。伤心更，写出苍梧旧景。美人芳草谁省。千梢万叶矜当世，闲了鸥波小艇。尘梦醒。剩两岸、娟娟瘦玉摇江影。神游目骋。算只有南楼，老人画法，千古妙相并。","dynasty":"清代","title":"山鬼谣题管夫人画竹"}
{"author":"顾太清","content":"斑竹帘栊亚字栏，素馨花发晚风妍。清遣芸窗邀女伴，堪羡。闺中造物有花仙。妙手制成花架子，架起。鹦哥也是好花穿。闲向绿槐阴里挂，长夏。悄无人处一声蝉。","dynasty":"清代","title":"定风波古春轩老人有《消夏集》，徵咏夜来香、鹦哥，纫素馨以为架者，盖云林手制也"}
{"author":"顾太清","content":"宝塔十三层。楼观飞惊。清凉世界住飞琼。藐姑射仙冰雪貌，玉佩瑽琤。巧制太轻盈。细缕坚冰。六鳌海上势崚嶒。看到雪消明月夜，万点寒星。","dynasty":"清代","title":"浪淘沙冰灯"}
{"author":"顾太清","content":"何幸闻名早。爱春蚕、缠绵作茧，丝丝萦绕。织就七襄天孙锦，彩线金针都扫。隔千里、系人怀抱。欲见无由缘分浅，况卿乎、与我年将老。莫辜负，好才调。落花流水难猜料。正无妨、冰弦写怨，云笺起草。有美人兮倚修竹，何日轻舟来到。叹空谷、知音偏少。只有莺花堪适兴，对湖光山色舒长啸。愿寄我，近来稿。","dynasty":"清代","title":"金缕曲题《花帘词》寄吴蘋香女士，用本集中韵"}
{"author":"顾太清","content":"满街锣鼓喧清昼。任狂歌狂走。乔装艳服太妖淫，尽京都游手。插秧种稻，何曾能够，古遗风不守。可怜浪费好时光，负良田千亩。","dynasty":"清代","title":"贺圣朝秧歌"}
{"author":"顾太清","content":"深胭脂。浅胭脂。细蕊繁英压满枝。清香入梦迟。乍开时。欲谢时。铁干铮铮瘦影欹。东风著意吹。","dynasty":"清代","title":"长相思为陈素安姊画红梅小幅"}
{"author":"顾太清","content":"烟笼寒水月笼沙。泛灵槎。访仙家。一路清溪双桨破烟划。才过小桥风景变，明月下，见梅花。梅花万树影交加。山之涯。水之涯。淡宕湖天韶秀总堪夸。我欲遍游香雪海，惊梦醒，怨啼鸦。","dynasty":"清代","title":"江城子记梦"}
{"author":"顾太清","content":"金鼎重薰甲煎。锦帐双垂银蒜。床下小虫鸣。作秋声。斗室深沉寒漏。一穗残灯如豆。风竹扫闲庭。细听听。","dynasty":"清代","title":"一痕沙冬夜听秋虫作"}
{"author":"顾太清","content":"一夜东风，吹醒桃花，春到人间。趁月朗风柔，扁舟一棹，绿波渺渺，花影珊珊。洞里有天，天涯有路，风月莺花终古闲。惜春去，怕桃花结子，冷落神仙。此中大好盘桓。有人面、依稀似旧年。怅前度刘郎，如今老去，玄都种树，树已含烟。日暮天寒，露滋风损，开落无心谁与传。认不出，似婷婷倩女，素魄娟妍。","dynasty":"清代","title":"沁园春桃花源次夫子韵"}
{"author":"顾太清","content":"蓬莱渺何许，仙侣泛仙舟。海天寥阔，千里万里御风游。左右青童玉女，上下霓旌翠盖，花雨散中洲。合奏钧天乐，王母驾灵虬。松为篷，桂为楫，破云流。翔龙翥凤，盘曲古节几春秋。恍若轻身遐举，泛览十洲三岛，对此可忘忧。欲借长风便，吹我到杭州。","dynasty":"清代","title":"水调歌头谢古春轩老人见赠竹根仙槎"}
{"author":"曾宏正","content":"风月无尽藏，泉石有膏肓。古今桂岭奇胜，骚客费平章。不假鬼谋神运，自是地藏天作，圆魂钟相望。举首吸空翠，赤脚踏沧浪。惊龙卧，攀栖鹘，翳鸾凰。秋爽一天凉露，桂子更飘香。坐我水精宫阙，呼彼神仙伴侣，大杓挹琼浆。主醉客起舞，今夕是何乡。","dynasty":"宋代","title":"水调歌头（临桂水月洞）"}
{"author":"曾宏正","content":"风月无尽藏，泉石有膏肓。古今桂岭奇胜，骚客费平章。不假鬼谋神运，自是地藏天作，圆魂钟相望。举首吸空翠，赤脚踏沧浪。惊龙卧，攀栖鹘，翳鸾凰。秋爽一天凉露，桂子更飘香。坐我水精宫阙，呼彼神仙伴侣，大杓挹琼浆。主醉客起舞，今夕是何乡。","dynasty":"宋代","title":"水调歌头·风月无尽藏"}
{"author":"曾宏正","content":"足倦尚跻攀，南来第一山。撑空列𡷾嵂，拂阁耸孱颜。莫作炎山看，浑疑雁岩间。输他痴衲子，终老白云关。","dynasty":"宋代","title":"题西山"}
{"author":"曾宏正","content":"偻指重来二十春，系船犹记旧篙痕。飞鸿踏雪空留迹，随水浮萍那有根。摸索交游半为鬼，寻思往事黯消魂。天涯老泪空横睫，只欲归欤事灌园。","dynasty":"宋代","title":"还珠洞"}
{"author":"曾宏正","content":"老仙乘白龙，飞入白云乡。岩前刻舟痕，游子常彷徨。清商韵风松，疑有笙鹤翔。我欲往从之，居然尘鞅缰。酒阑下山去，回首空慨慷。","dynasty":"宋代","title":"题南溪山"}
{"author":"曾宏正","content":"开元初政尽精明，岁晚色□□牝晨。胡雏养虎自遗患，马嵬□袜生战尘。幸哉有子系民志，宗祏将倾犹未坠。当时监国若□避，大物必归安与史。较轻量重法受恶，父子至情休责备。南内凄凉叶落时，尚胜公侯草间市。镂刻摹写皆瑰词，□□以颂而以规。我来解嘲千载后，□起九京共评之。","dynasty":"宋代","title":"留题浯溪"}
{"author":"曾宏正","content":"危亭倚岩隈，嘉名叶地谶。时浮桂籍香，永绝戈甲祲。败柳袅烟丝，枯荷立霜枋。呼僮理吴榜，月夕欲乘兴。","dynasty":"宋代","title":"题癸水亭"}
{"author":"曾宏正","content":"风月无尽藏，泉石有膏肓。古今桂岭奇胜，骚客费平章。不假鬼谋神运，自是地藏天作，圆魂镇相望。举首吸空翠，赤脚踏沧浪。惊龙卧，攀栖鹘，翳鸾凰。秋爽一天凉露，桂子更飘香。坐我水精宫阙，呼彼神仙伴侣，大杓挹琼浆。主醉客起舞，今夕是何乡。","dynasty":"宋代","title":"水调歌头临桂水月洞"}
{"author":"方达圣","content":"霁月浮光照，龙潭夜气清。珠华涵止水，璧影濯流英。野阔群峰隐，波恬两岸平。渔灯红照处，短笛弄新声。","dynasty":"清代","title":"鲫潭霁月"}
{"author":"方达圣","content":"座间无客懒衔杯，曳杖阶前自往回。星拱素娥当碧落，叶随青女下苍苔。愁如篱菊迎秋发，心似炉香傍夜灰。赖有老庄常作伴，一回相对一悠哉。","dynasty":"清代","title":"秋夜漫兴"}
{"author":"志南","content":"古木阴中系短篷，杖藜扶我过桥东。沾衣欲湿杏花雨，吹面不寒杨柳风。","dynasty":"宋代","tags":"古诗三百首，春游，写风，写雨","title":"绝句·古木阴中系短篷"}
{"author":"陈少白","content":"数载经营策治安，挫磨何敢谢艰难。穿山绕谷轮蹄稳，推直求横道路宽。十度金牌遗妒毒，九州铁错铸疑团。前贤应是有先见，早阖双眸不忍看。","dynasty":"清代","title":"吊刘抚"}
{"author":"蔡必荐","content":"西山有薇，美人不移。西山无薇，美人不归。采薇采薇，山是人非。薇满西山，不生夷齐。","dynasty":"宋代","title":"采薇图"}
{"author":"蔡必荐","content":"东邻老翁富钜万，每日关门常独饭。西邻少居钱不百，每日开筵延上客。老翁回头问少年，君家宾客何骈阗。少年答曰翁不知，人生许得几何时。翁看日月如流水，牢锁黄金与阿谁。","dynasty":"宋代","title":"寓意漫成"}
{"author":"甘运瀚","content":"隙驹不肯驻，驶景感深情。两地俱岁暮，一心愁月明。相思及关塞，独立倚轩楹。有酒那堪把，芳樽徒自盈。","dynasty":"清代","title":"忆伯兄"}
{"author":"甘运瀚","content":"萧瑟山城景，凭栏动客愁。湿云闲晚雨，落叶酿深秋。地僻吟情迥，寒多酒力柔。不堪摇落意，清夜独闻讴。","dynasty":"清代","title":"山城"}
{"author":"甘运瀚","content":"《禹贡》导江自岷山，西来一气苍莽间。荆门郢树瞬息至，直下万里东吴船。客程计日不辞远，两岸猿声枫柏晚。侧身西望一怀归，巫峡迢迢在天半。乘兴还为吴会吟，烟花三月愁春心。莫恋东南照初日，高歌西北云沈沈。","dynasty":"清代","title":"读伯氏长江万里集题后"}
{"author":"荆干臣","content":"红袖霞飘彩，翠裙香散霭。都将窃玉偷香心，改、改、改。半夜星前，五更月下，九霄云外。【幺篇】旖旎金钗客，相莲花阵侧。难娱一笑拚千金，买、买、买。珊枕浓欢，绮窗幽梦，锦堂深爱。【喜春来】玉鞭杨柳春风陌，绣毂梨花夜月街，楚云湘雨梦阳台。休分外，花柳暗尘埃。【双鸳鸯】玉箫哀，立闲阶，彩凤人归更不来。隐隐遥山行云碍，萋萋芳草远烟埋。【喜春来】茶不茶饭不饭恹恹害，死不死活不活强强捱，相思何日得明白。愁似海，烦恼早安排。【卖花声煞】俺疑他指不过走智儿猜，他只俺除将罢字儿揣，厮等待心肠各宁奈。女貌郎才怎难摘？志诚心看谁先败。","dynasty":"元代","title":"【中吕】醉春风"}
{"author":"荆干臣","content":"磕瓜木胎毡观要柔和，用最软的皮儿裹。手内无他煞难过，得来呵，普天下好净也应难躲。兀的般砌末，守着个粉脸儿色末，诨广笑声多。","dynasty":"元代","title":"【越调】小桃红_磕瓜木胎毡"}
{"author":"荆干臣","content":"闺情鸳鸯浦莲开并蒂长，桃源洞春光艳阳。花解语玉生香，月户云窗，忽被风飘荡。分莺燕，拆鸾凰，总是离人苦断肠。【画眉序南】虚度了好时光，枕剩衾余怎不凄凉！肠拴万结，泪滴千行。愁戚戚恨在眉尖，意悬悬人来心上。暗伤，何日同鸳帐，难捱地久天长。【喜迁莺北】自别来模样，瘦恹恹在膏肩。难当，越添惆怅，恰便似柳絮随风上下狂。心劳意攘，一会家情牵恨惹，一会家腹热肠荒。【画眉序南】欲待要不思量，若不思量都是谎！要相逢，除是梦里成双。冰上人不许欢娱，月下老难为主张。暗伤，何日同鸳帐，难捱地久天长。【出队子北】心怀悒怏，无一时不盼望。尘蒙了锦瑟助凄凉，香尽了金炉空念想，弦断了瑶琴魂荡漾。【神仗儿南】人离画堂，人离画堂；枕剩鸳鸯，钗分凤凰。想当初樽前席上共双双，偎红倚翠，浅斟低唱。歌金缕韵修扬，依腔调按宫商。【刮地风北】当初啜赚我的言词都是谎，害的人倒枕垂床。鸾台上尘锁无心傍，有似风狂。寂寞了绿窗朱幌，空闲了绣榻兰房。行时思坐时想甚时撇漾？你比那题桥的少一行，闪的我独自孤孀。望禹门三汲桃花浪，你为功名纸半张。【耍鲍老南】手抵着牙儿自思想，意踌蹰荡漾，玉减香消怎不悲伤！几番欲待不思量，医相思无药方。【四门子北】玉容寂寞娇模样，饭不拈，茶不汤。一会家思，一会家想：你莫不流落在帝京旅店上？一会家思，一会家想：你莫不名标在虎榜？【闹樊楼南】锦被堆空闲了半床，怎揉我心上痒？越越添惆怅！共谁人相傍？最难捱苦夜长。【古水仙子北】我、我、我自忖量，他、他、他仪表非俗真栋梁。傅粉胜何郎，画眉欺张敞，他、他、他风流处有万桩。端的是世上无双，论聪明俊俏人赞扬。更温柔典雅我谦让，他、他、他衠一片俏心肠。【尾声南】攀蟾折挂为卿相，成就了风流情况，永远团圆昼锦堂。","dynasty":"元代","title":"【黄钟】醉花阴北"}
{"author":"李甲","content":"芳草碧色，萋萋遍南陌。暖絮乱红，也知人、春愁无力。忆得盈盈拾翠侣，共携赏、凤城寒食。到今来，海角逢春，天涯为客。愁旋释。还似织。泪暗拭。又偷滴。谩伫立、遍倚危阑，尽黄昏，也只是、暮云凝碧。拚则而今已拚了，忘则怎生便忘得。又还问鳞鸿，试重寻消息。","dynasty":"宋代","tags":"春天，伤春，怀人","title":"帝台春·芳草碧色"}
{"author":"李甲","content":"卖酒炉边，寻芳原上，乱花飞絮悠悠。已蝶稀莺散，便拟把长绳、系日无由。谩道草忘忧。也徒将、酒解闲愁。正江南春尽，行人千里，苹满汀洲。有翠红径里，盈盈似簇，芳茵禊饮，时笑时讴。当暖风迟景，任相将永日，烂熳狂游。谁信盛狂中，有离情、忽到心头。向尊前拟问，双燕来时，曾过秦楼。","dynasty":"宋代","title":"过秦楼"}
{"author":"李甲","content":"翠袖卷纱红映肉，无风玉骨生寒。可堪新晓雨初残。颦眉谁恼著，粉泪滴阑干。闻道谪仙歌妙语，新妆再发愁颜。雾帘云幕荐金盘。笔间长借句，直莫放春还。","dynasty":"宋代","title":"临江仙"}
{"author":"李甲","content":"渐东风暖，陇梅残，霁云碧。嫩草柔条，又回江城春色。乍促银签，便篆香纹蜡有余迹。愁梦相兼，尽日高无力。这些离恨，依然是、酒醒又如织。料伊怀情，也应向人端的。何故近日，全然无消息。问伊看，伊教人到此，如何休得。","dynasty":"宋代","title":"梦玉人引"}
{"author":"李甲","content":"秋容江上，岸花老，苹洲白。露湿蒹葭，浦屿渐增寒色。闲渔唱晚，鹜雁惊飞处，映远碛。数点轻帆，送天际归客。凤台人散，漫回首。沈消息。素鲤无凭，楼上暮云凝碧。时向西风下，认远笛。宋玉悲怀，未信金樽消得。","dynasty":"宋代","title":"望云涯引"}
{"author":"李甲","content":"杳杳春江阔。收细雨、风蹙波声无歇。雁去汀洲暖，岸芜静，翠染遥山一抹。群鸥聚散，征航来去，隔水相望楚越。对此，凝情久，念往岁上国，嬉游时节。斗草园林，卖花巷陌，触处风光奇绝。正恁浓欢里，悄不意、顿有天涯离别。看那梅生翠实，柳飘狂絮，没个人共折。把而今、愁烦滋味，教向谁说。","dynasty":"宋代","title":"击梧桐"}
{"author":"李甲","content":"霁霞散晓，射水村渐明，渔火方绝。滩露夜潮痕，注冻濑凄咽。征鸿来时应负书，见疏柳、更忆伊同折。异乡憔悴，那堪更逢，岁穷时节。东风暗回暖律。算拆遍江梅，消尽岩雪。唯有这愁肠，也依旧千结。私言窃语些誓约，便眠思梦想无休歇。这些离恨，除非对著、说似明月。","dynasty":"宋代","title":"望春回"}
{"author":"李甲","content":"江国陆郎封寄后，独自冠群芳。折时雪里，带时灯下，香面讶争光。而今不怕吹羌管，一任更繁霜。玳筵赏处，玉纤整后，犹胜岭头香。","dynasty":"宋代","title":"少年游"}
{"author":"李甲","content":"绝羽沈鳞，埋花葬玉，杳杳悲前事。对一盏寒灯，数点流萤，悄悄画屏，巫山十二。蕣脸星眸，蕙情兰性，一旦成流水。便纵有、甘泉妙手、洪都方士何济。香闺宝砌。临妆处，迤逦苔痕翠。更不忍看伊，绣残鸳侣，而今尚有，啼红粉渍。好梦不来，断云飞去，黯黯情无际。谩饮尽香醪，奈向愁肠消遣无计。","dynasty":"宋代","title":"幔卷帘"}
{"author":"李甲","content":"蕙兰香泛，孤屿潮平，惊鸥散雪。迤逦点破，澄江秋色。瞑霭向敛，疏雨乍收，染出蓝峰千尺。渔舍孤烟锁寒碛。画鹢翠帆旋解，轻舣晴霞岸侧。正念往悲酸，忆乡惨切。何处引羌笛。追惜。当时富春佳地，严光钓址空遗迹。华星沈后，扁舟泛去，萧洒闲名图籍。离觞吊终寓目，意断魂消泪滴。渐洞天晚，回首暮云千古碧。","dynasty":"宋代","title":"吊严陵"}
{"author":"李甲","content":"高僧俗纵目，桥上建横亭。野水茫茫白，群山点点青。客帆风送叶，渔火夜遗星，看尽朝昏景。天涯一画屏。","dynasty":"宋代","title":"超果教院见远亭"}
{"author":"李甲","content":"谁泼烟云六尺绡，寒山秋树晚萧萧。十年来往吴淞口，错认溪南旧板桥。","dynasty":"宋代","title":"题画"}
{"author":"李甲","content":"翠叶彤竿已占先，湘云千叠势争翻。野夫不识天人面，知是虞皇第几元。","dynasty":"宋代","title":"题竹和东坡韵"}
{"author":"李甲","content":"高僧欲纵目，桥上建横亭。野水茫茫白，群山点点青。客帆风送叶，渔火夜遗星，看尽朝昏景。天涯一画屏。","dynasty":"宋代","title":"超果教院见远亭"}
{"author":"林藻","content":"应节偏干吕，亭亭在紫氛。缀空初布影，捧日已成文。结盖祥光迥，为楼翠色分。还同起封上，更似出横汾。作瑞来藩国，呈形表圣君。裴回如有托，谁道比闲云。","dynasty":"唐代","title":"青云干吕（一作吴泌诗）"}
{"author":"林藻","content":"强吴矜霸略，讲武在深宫。尽出娇娥辈，先观上将风。挥戈罗袖卷，擐甲汗装红。轻笑分旗下，含羞入队中。鼓停行未整，刑举令方崇。自可威邻国，何劳骋战功。","dynasty":"唐代","title":"吴宫教战（一作叶季良诗）"}
{"author":"林藻","content":"曾向岭头题姓字，不穿杨叶不言归。弟兄各折一枝桂，还向岭头联影飞。","dynasty":"唐代","title":"梨岭（见闽南唐雅）"}
{"author":"林藻","content":"致政惭轻举，为樵亦易穷。文章还古道，礼数逐秋风。独鹤千松下，万航一水中。最怜当路草，衰败与人同。","dynasty":"唐代","title":"为樵"}
{"author":"林藻","content":"久绝白云信，愁心如水长。蛩鸣万户月，鸦步一溪霜。不识红尘险，安知皓首狂。捣衣中夜望，今古事寻常。","dynasty":"唐代","title":"夜"}
{"author":"林藻","content":"孤帆高楼鄞阳城，万顷清流一应声。青鬓初随衰草谢，白云还傍故山行。梦中美酒酬枚乘，江上秋风属屈平。愧我一生潦倒甚，全无佳句答长庚。","dynasty":"唐代","title":"晚泊鄞阳"}
{"author":"厉鹗","content":"夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。","dynasty":"清代","tags":"古诗三百首，景点，月夜，写景，抒情，孤独","title":"灵隐寺月夜"}
{"author":"厉鹗","content":"出郭晓色微，临水人意静。水上寒雾生，弥漫与天永。折苇动有声，遥山淡无影。稍见初日开，三两列舴艋。安得学野凫，泛泛逐清影。","dynasty":"清代","tags":"写景","title":"晓至湖上"}
{"author":"厉鹗","content":"一寸横波惹春留，何止最宜秋。妆残粉薄，矜严消尽，只有温柔。当时底事匆匆去？悔不载扁舟。分明记得，吹花小径，听雨高楼。","dynasty":"清代","tags":"婉约，写人，追忆，悔恨","title":"眼儿媚·一寸横波惹春留"}
{"author":"厉鹗","content":"簟凄灯暗眠还起，清商几处催发？碎竹虚廊，枯莲浅渚，不辨声来何叶？桐飙又接。尽吹入潘郎，一簪愁发。已是难听，中宵无用怨离别。阴虫还更切切。玉窗挑锦倦，惊响檐铁。漏断高城，钟疏野寺，遥送凉潮呜咽。微吟渐怯。讶篱豆花开，雨筛时节。独自开门，满庭都是月。","dynasty":"清代","tags":"婉约，秋天，声音","title":"齐天乐·秋声馆赋秋声"}
{"author":"厉鹗","content":"凭画槛，雨洗秋浓人淡。隔水残霞明冉冉，小山三四点。艇子几时同泛？待折荷花临鉴。日日绿盘疏粉艳，西风无处减。","dynasty":"清代","tags":"婉约，写景","title":"谒金门·七月既望湖上雨后作"}
{"author":"厉鹗","content":"月夜过七里滩，光景奇绝。歌此调，几令众山皆响。秋光今夜，向桐江，为写当年高躅。风露皆非人世有，自坐船头吹竹。万籁生山，一星在水，鹤梦疑重续。挐音遥去，西岩渔父初宿。心忆汐社沉埋，清狂不见，使我形容独。寂寂冷萤三四点，穿破前湾茅屋。林净藏烟，峰危限月，帆影摇空绿。随风飘荡，白云还卧深谷。","dynasty":"清代","tags":"秋夜，怀人，孤独","title":"百字令·月夜过七里滩"}
{"author":"厉鹗","content":"石势浑如掠水飞，渔罾绝壁挂清晖。俯江亭上何人坐？看我扁舟望翠微。","dynasty":"清代","tags":"写景，咏物","title":"归舟江行望燕子矶作"}
{"author":"厉鹗","content":"瘦筇如唤登临去，江平雪晴风小。湿粉楼台，酽寒城阙，不见春红吹到。徽茫越峤，但半沍云根，半销沙草。为问鸥边，而今可有晋时棹？清愁几番自遣，故人稀笑语，相忆多少！寂寂寥寥，朝朝暮暮，吟得梅花俱恼。将花插帽，向第一峰头，倚空长啸。忽展斜阳，玉龙天际绕。","dynasty":"清代","tags":"写景，抒情，怀人，友人","title":"齐天乐·吴山望隔江霁雪"}
{"author":"厉鹗","content":"漫脱春衣浣酒红，江南二月最多风。梨花雪后酴醾雪，人在重帘浅梦中。","dynasty":"清代","title":"春寒·漫脱春衣浣"}
{"author":"厉鹗","content":"如画云岚西复西，梁溪几折入荆溪？舟师失道隔烟问，山鸟畏人穿竹啼。","dynasty":"清代","title":"荆溪道中"}
{"author":"厉鹗","content":"生九疑，住九疑。自小山光染玉姿。碧罗天上飞。春到时，雪到时。独向花中咏绿衣。断魂烟月知。","dynasty":"清代","title":"长相思绿萼梅"}
{"author":"厉鹗","content":"一寸通犀，脉脉难窥，含无限情。记针才棘刺，捧时尤媚，镇馀银液，扪罢偏惊。小恰容怜，芳能飏恨，莫近弹棋最不平。罗襟掩，叹几曾灰尽，半为琴声。覆莲状未分明。爱慧性玲珑在目成。乍欢娱著处，怦如危柱，别离催就，乱若悬旌。门里轻挑，秋来暗合，閒闷閒愁特地生。花前见，算除非换得，方表深盟。","dynasty":"清代","title":"沁园春心"}
{"author":"厉鹗","content":"春信一番新，春水生鳞。春花春鸟尚逡巡。剪就钗头春胜也，添个春人。准拟踏春尘，春色初匀，春风困著小腰身。制就春词知几首，贴写宜春。","dynasty":"清代","title":"卖花声壬寅立春日作"}
{"author":"厉鹗","content":"悤恖梦了华胥，早鹫岭窗前，贮将图画。翠璎长带，铢衣细叠，冷绡光砑。岩居瞻瑞相，展一帧、松风尘外挂。任水际、苦入秋心，依旧九莲开也。署年髣髴神宗，说侍养深宫，白头閒话。月轮圆里，山河小影，似惊飘瓦。兴亡多少事，便指与、枯禅应泪洒。已零落，阿监当时，奉香黄帕。","dynasty":"清代","title":"西湖月明慈圣李太后赐画九莲观音像在灵隐寺借秋阁"}
{"author":"厉鹗","content":"水榭收灯，虹梁待燕，判断韶华如许。九十芳辰，一半自今堪数。娇意绪、欲暖翻寒，懒心性、乍晴还雨。已飘残、梅雪鳞鳞，井桃花信未迟暮。箫楼应惜冶思，谁在生香径里，和莺低语。约略东风，好似破瓜眉妩。刚宿露、蝶梦才匀，更惹烟、柳丝偷取。怅年时，一掬春愁，试分知解否。","dynasty":"清代","title":"绮罗香壬寅春分约徐丈紫山同赋"}
{"author":"厉鹗","content":"胶鬟拢罢，称滑笏吴绡，摺成如水。浅縆素额，更斜遮蝉翅。重窥镜、非关怕冷，上头初、爱道随时世。最宜淡泞，恁略施珠翠。还把一痕绵擘，衬微微红起。春愁困、莫教半卸，到残妆、秀晕分明是。碧烟抹断，看两蛾尤细。","dynasty":"清代","title":"皂罗特髻赋包头"}
{"author":"厉鹗","content":"蘸就鱼天，搓成鸥雨，空濛拨擢迟迟。无数蘋花，轻香点破涟漪。远风沿岸斜吹。湿青篷、谁弄参差。湖心亭柳，千条映波，才是愁时。可怜春去，追送今朝，破除酒病，更斗枪旗。帘钉窗眼，曲游俊侣都非。那不凄迷。放残阳、绿过桥西。记苏堤。衣香后船，柔栌枝枝。","dynasty":"清代","title":"夏初临初夏雨中同蒋丈静山泛湖"}
{"author":"厉鹗","content":"竹香新引。渐绿到岸东，荼蘼吹尽。描绣心慵，行棋声歇，长日琐窗清润。閒临小风挥扇，凉思先归松鬓。为谁瘦，亸单衫尚束，春前幽恨。芳信缄密意，蝇字玉钗，待掐榴巾问。斗茗楼前，澡兰屏底，犹记那回眉印。几丝麝煤飞度，山枕天涯翻近。梦催破，听迎梅雨点，敲檐初紧。","dynasty":"清代","title":"喜迁莺初夏"}
{"author":"厉鹗","content":"初翻雁背，旋催鸦翼，高树半挂微晕。销凝最是登楼意，常对乱波红蘸，远山青衬。不管长亭歌欲断，渐照去、鞭痕将隐。想故苑、燕麦离离，满地弄金粉。何况春游乍歇，花愁多少，只恼黄昏偏近。冷和帆落，惨连笳起，更带孤烟斜引。误雕栏倚遍，霁色明朝也应准。无言处，望中容易，下却西墙，相思人老尽。","dynasty":"清代","title":"八归隐几山楼赋夕阳"}
{"author":"厉鹗","content":"空苑游丝，旧池飞燕，薄阴千树。正小阑、人意厌厌，细数乱花，翻怨锦鸠呼雨。皱得绿波新如倦，似无奈、啼绡临别浦。春何在，在南陌曲尘，西窗烟缕。閒思古今事苦。有紫曲、青楼千万语。且寄愁彩笔，横塘重见，杨枝应许。尚恋浅寒罗衾晓，记门掩、红香深院宇。伤飘泊，是谁倚、疏帘吹絮。","dynasty":"清代","title":"大圣乐东园饯春追和草窗韵"}
{"author":"厉鹗","content":"雪姑迎后，房栊护得，黄睛明润。扑罢蝉蛾，更弄飞花成阵。穿篱远近。未肯傍、茸毡安稳。念寒夜，偎衾暖处，梦寻灯晕。绕膝声声低问。似无鱼分诉，怜伊娇困。展膊屏前，髣髴三生犹认。怀春最恨。渐取次、归来难准。琼签尽。上案晴蟾铺粉。","dynasty":"清代","title":"雪狮儿其一"}
{"author":"厉鹗","content":"花毛褐染，炎天尚记，荷塘争浴。鼠卜閒时，画损砌苔幽绿。阑干几曲。任侧辊、横眠初熟。恰又敛，翛翛金尾，蝶衣偷蹴。忽起惊跳风竹。听蝇鸣茶鼎，何曾轻触。暮眼才圆，香绮丛边看足。檐声断续。休吃尽、草芽盈掬。娱幽独。胜了狻猊镂玉。","dynasty":"清代","title":"雪狮儿其二"}
{"author":"厉鹗","content":"妆楼正卧，底须诘取，于菟痴小。解事吴娃，戏学凤仙亲捣。红丝缭绕。便万贯、呼来还少。防失却，袅蹄重铸，閒坊寻到。蟋蟀吟中醒悄。正无声四壁，立残斜照。不捕依然，阶药纷披藏好。携儿乳饱。从榻畔、微温相恼。春回早。八九墙阴新扫。","dynasty":"清代","title":"雪狮儿其三"}
{"author":"厉鹗","content":"称伊虎舅，斑斑玳瑁，身边频觑。食有溪鲜，又上小庭高树。如丘拗怒。想唤汁、多应回顾。何事费，峨眉画手，穴中空怖。延颈盘旋争赴。笑绿沙帏底，深怜群聚。销得侯封，也算北门长护。青钱百数。买双耳、微痕添锯。窥鹦鹉。月季花前亭午。","dynasty":"清代","title":"雪狮儿其四"}
{"author":"厉鹗","content":"窄窄纹窗小小舟，空波一片漾难收。满天细雨曾成梦，压水凉阴半倚楼。深玉盏，暖香篝。夹纱衣薄不曾秋。吴中旧事君知否，晚泊荷花为洗头。","dynasty":"清代","title":"思佳客吴中作和绣谷"}
{"author":"厉鹗","content":"拂柳蛾消，妆梅鹤瘦，玉烟吹散无影。放教明月初圆，最怜倚篝漏永。街泥不断，已减却、灯边游兴。料粟肌、笼袖香留，笑里有人偷并。占响卜、紫姑谁證。思旧约、素娥暗省。一番花信添寒，十分草痕洗净。凝情买夜，漫再认、飞鸾窥镜。悔少年、争逐轻尘，得似煮茶风景。","dynasty":"清代","title":"东风第一枝癸卯元夕雪晴"}
{"author":"厉鹗","content":"磬折春波吹婢鱼，粉塘烟竹迥萧疏。此中堪注水经无。兰语脆疑莺谷近，柳情慵觉燕帘孤。晚风休减玉肌肤。","dynasty":"清代","title":"浣溪纱"}
{"author":"厉鹗","content":"缟月啼香，青禽警瘦，遗环与恨俱飘。雪没鞋痕，何人为扫溪桥。东风欲避层台远，禦风归、第一春销。恼相思、枝北枝南，冷梦迢迢。山空记得吟疏影，拾参差片脑，自裹冰绡。湖水无声，流残旧怨新娇。馀酸已在浓阴里，怕重屏、半萼难描。更堪他、消息经年，雨暮烟朝。","dynasty":"清代","title":"高阳台落梅"}
{"author":"厉鹗","content":"自吹箫伴去，还再住、列仙儒。想瑶草呼龙，梅花待鹤，诗鬓慵梳。平生爱寻先隐，冷襟怀、要与俗人疏。可惜风骚零落，而今才到清都。漫郎曾赋石鱼湖。流水绕阶除。剩一片涓涓，断云新柳，照影荒渠。宫奁已销馀艳，觅彩毫、何处写黄图。说与游人记得，羽觞泛也应无。","dynasty":"清代","title":"木兰花慢"}
{"author":"厉鹗","content":"节近清明，一池春绿蛙催雨。凭阑无绪，目送年芳去。拟剪湘天，不供笺愁句。相思苦。花无重数。红认斜阳暮。","dynasty":"清代","title":"点绛唇次韵答紫山见寄"}
{"author":"厉鹗","content":"自琢新腔唱柳枝，段家桥外水仙祠。丝轻最在无眠处，腰弱尤看不舞时。莺一啭，笛孤吹。碧波澹澹影依依。春风若为长条惜，应遣情人少别离。","dynasty":"清代","title":"思佳客柳"}
{"author":"厉鹗","content":"南屏新画，西泠小隐，动即到君家。船载湖光，桥分野色，一鸟落云沙。十年无限伤春意，说与小桃花。结客金空，游仙枕在，风外祝苍华。","dynasty":"清代","title":"少年游春日访紫山同坐学士桥望湖"}
{"author":"厉鹗","content":"乌衣过客。约孤注赛春，春还轻掷。润被换香，低几留灯愁通夕。馀寒犹是连寒食。强偷眄、清明天色。傍檐携手，茸茸柳眼，泪痕频滴。攲侧。前年旧旅，寄单枕闷把、卧枝花摘。水外澹红，帘底纤琼游踪隔。文园多病何人惜。有鬓影、参差知得。便教晴蝶敲风，岸阴翠织。","dynasty":"清代","title":"绛都春清明风雨"}
{"author":"厉鹗","content":"海天霞未卷。和晓岫、空青付谁裁剪。花师戏成幻。约娇春千里，翠深红浅。回头意懒。但微认、崔徽背面。映衫痕、一色惺憁，误道藕丝秋半。曾见。梦中彩笔，歌畔檀唇，醉馀罗扇。云窗月馆。湖山在，旧情远。便听风听水，霓裳谱得，自对珍丛夜怨。问寻芳、人瘦如何，细看带眼。","dynasty":"清代","title":"瑞鹤仙赋圣几斋中牡丹名藕丝霓裳种来自亳州"}
{"author":"厉鹗","content":"孤舟入画，怪人间、谁写渔朋鸥侣。起坐不离云鸟外，倒影山无重数。柳寺移阴，葑田拖碧，花气凉于雨。诗成犹未，远蝉吟破秋句。忽记身是行人，劳君把酒，暂揖湖光去。共惜风亭今夜笛，月逗离声前浦。千里幽襟，一堤野思，终拟将家住。甚时携手，水荭摇曳烟路。","dynasty":"清代","title":"念奴娇"}
{"author":"厉鹗","content":"夹岸响青芦，瑟瑟吴波摇碧。天借一帆风势，看垂虹秋色。满船明月照无眠，今夕是何夕。应被素娥笑我，太疏狂踪迹。","dynasty":"清代","title":"好事近吴江月夜"}
{"author":"厉鹗","content":"片雨斜阳，柳阴濯足看行水。世间良计，识字耕夫耳。风约云萍，又向芜城会。推书起。酒阑无味，为我言田意。","dynasty":"清代","title":"点绛唇题授衣读书稻田隅图"}
{"author":"厉鹗","content":"微波冷托湘筠色，高枝早信寻难得。玉骨不为泥，轻于云一丝。镜花留半影，最薄东风命。楚角莫飞声，人间无此情。","dynasty":"清代","title":"菩萨蛮马佩兮梅花卷子寓骑省之戚徵予赋此"}
{"author":"厉鹗","content":"曲巷低窗云色暮。节近黄花，又下凄凉雨。长记江南杨柳渡，孤篷剪烛曾听处。悔别翻将书信误。雁落吴天，已是愁难诉。今夜长安千万户，相思不为砧声苦。","dynasty":"清代","title":"蝶恋花长安秋雨夜赋"}
{"author":"厉鹗","content":"记来时、傍柳维舟，归人一寸心折。岁晚高鸿，天寒脩竹，欲下山阴雪。砚香凝，酒鳞热。语短情长不成别。凄咽。悔秋灯种了，星星僧发。野桥路滑。听江声、送客愁如结。又空林门掩，疏帘梦阻，低共梅花说。杜陵荒，浩歌发。犹有诗传布衾铁。天末。几时同看，芜城明月。","dynasty":"清代","title":"定风波"}
{"author":"厉鹗","content":"幽姿欲舞。见棱棱几叶，空际微吐。半枕游仙，飞作轻云，不怕满城风雨。琉璃屏上秋多少，也澹到、痕无描处。记昨宵、洒背新霜，翠袖灯剪窗户。尚有篱根浅醉，攲斜簪帽底，曾费回顾。笑问尊前，人瘦如花，花瘦可怜如许。东西活脱残枝畔，合赚得、閒情词赋。待醒来、重觅横陈，低捲小帘寒曙。","dynasty":"清代","title":"疏影菊影和祓江"}
{"author":"厉鹗","content":"帘遮昼影，钗剪春痕，香度深深院。玉嬉莺婉。无愁处、小坐钉花床畔。飞空碎远。看一朵、翠翘难颤。惊梦回、声落高唐，白雨随酥腕。长记柑筵饮散。遇红兰潮靥，青柳垂眼。唾霏休溅。飘鸾袖、应是细敲肠断。微音弄钏。料无此、渔阳娇怨。生晚寒、灯晕妆楼，攲被池人倦。","dynasty":"清代","title":"解语花春日见闺人挝鼓"}
{"author":"厉鹗","content":"帆色新年，又轻约、水枕春寒同载。堤上沽酒，人家湘梅已先卖。斜照傍、红楼未启，惜犹护、一层芳霭。趁燕裙归，调鹦槛远，尘梦都改。悄弹指、閒立平沙，更吹绿吴波缓衣带。堪笑天涯踪迹，有垂杨相待。人意与、东风是客，洗软香、雨际烟外。且听钟度枫桥，旧情如在。","dynasty":"清代","title":"琵琶仙乙巳早春过吴门作"}
{"author":"厉鹗","content":"休恨无山，小栏外、略借江南眉色。何况山在，人家梯青唤双屐。吹不断、风前笑语，怕惊起、退红帘隙。古堞飞帆，平林指塔，春望无力。旧知己、觞送花迎，画歌舞屏间未头白。谁道琵琶才掐，剩康家陈迹。豪气被、萧萧草树，甚曳裾、有此狂客。为问天畔归鸿，远愁衔得。","dynasty":"清代","title":"琵琶仙"}
{"author":"厉鹗","content":"杏饧香、闹花门巷，家家风外晴稳。来时犹道江程短，定不短如愁鬓。飞絮近。作酒恶寒轻、只是无人问。红丝砚润。便杜老伤春，江郎赋别，难写此时恨。西湖路，最爱山联眉晕。游船曾记归尽。绿杨阑角听莺坐，知我平生疏俊。情一寸。回首处、云容水态还相引。天涯自哂。绕九里街中，三分月底，谁与寄芳信。","dynasty":"清代","title":"摸鱼儿芜城清明"}
{"author":"厉鹗","content":"折花泛舸，又夜浅灯孤，绿阴如许。旧游间阻。听檐声压酒，醉醒无据。落魄多愁，尚记罗裙雁柱。向南浦。讶杨柳今朝，腰瘦慵舞。行遍深院宇，已负了春来，忍教春去。笑人易误，似山中枕石，顿忘时序。小榼樱桃，更忆西园胜聚。寄情处。画当年、满湖烟雨。","dynasty":"清代","title":"扫花游"}
{"author":"厉鹗","content":"绿阴阴、江南千树，重来桃叶依旧。十年不负烟波兴，付与殢人杯酒。船唤否。度一片凉云、最恋河桥柳。凭阑望久。趁萤影高低，渔歌断续，摇过五湖口。归非偶。正是清和时候。深村乐事多有。焙茶煮茧梅风里，换得霜鳞盈斗。诗思瘦。待小草湘兰、已入骚人手。西泠永昼。汎五日轻桡，独醒何事，散发醉还又。","dynasty":"清代","title":"摸鱼儿首夏归杭过吴淞景物清旷有会而作"}
{"author":"厉鹗","content":"风蒲低暑。见白羽带波，翻翻还住。阑影摇人，簟文生梦，梦入藕花深处。閒笑泛湖伯越，閒笑啼湘怀楚。晚凉外，动忘机一曲，悠然琴趣。休去寻钓艇，重理旧盟，草合垂虹路。倚扇开襟，调冰脍玉，不问是谁宾主。三十六梯明月，三十六陂秋雨。戏招手，认青天片雪，飞来诗句。","dynasty":"清代","title":"喜迁莺赋赵谷林三十六鸥亭"}
{"author":"厉鹗","content":"中吴烟水微茫地，吟边何限清感。夜深腰笛伴渔讴，冷玉花千点。剪秀骨、香霏露染。娃宫风景教长占。错羡舟居好，几雁齿、桥头解缆，回首销黯。仍是载酒年时，蓦然低忆，蕙炉丝袅菱鉴。断肠重唱小横塘，粉字开还掩。纵贺老、心情未减。无端世味如云淡。好约我、垂竿手，斜雨梅黄，凭君画槛。","dynasty":"清代","title":"斗婵娟题赵饮谷采香词居近沧浪亭自榜曰小吴船"}
{"author":"厉鹗","content":"冷砚敲秋，枯筇倚晚，西风斜掠平楚。芋熟湖田，枫明水巷，先放烟鸿飞去。还似春时节，扫不尽、閒愁吹絮。暖红院落谁家，迎寒犹试箫鼓。此际青门曾住。记晓碾霜轮，未教离阻。老大才华，凄凉身事，销得箜篌知遇。三五回圆月，怕静夜、窥人良苦。待问梅花，何时香拂衫缕。","dynasty":"清代","title":"探春慢次赵饮谷韵"}
{"author":"厉鹗","content":"乍寒轻。被邻园翠羽，唤起爱山情。烟草残碑，风榛断笛，千载谁记经行。想春在、楼痕几曲，破晓霁、妆镜见飞英。欲雪消时，无人知处，峨髻青青。飘瞥少年前梦，便移舟弄水，有若平生。西塞鱼肥，东林酒熟，滋味何似浮名。待传与、蘋香暖信，醉吟地、常忆柳边城。回首家江非远，十四长亭。","dynasty":"清代","title":"一萼红"}
{"author":"厉鹗","content":"蜻蜓偷眼凉多，飞随小舫摇空翠。西泠五月，碧罗初染，冰壶乍洗。多丽香车，閒情椒壁，梦尘空徙。载荷心酒苦，桐枝弦澹，看一阵，风漪细。更谱玲珑散水。战长林、叶间疏吹。高寒更忆，回峰隐舍，鸣泉僧寺。易得惊秋，菰芦深处，此歌堪倚。渐钟催人散，平波坠露，点青萤尾。","dynasty":"清代","title":"水龙吟"}
{"author":"厉鹗","content":"仙源风雅，不恨知音寡。艇子采香归去也，袖有骊珠无价。天涯共话秋窗，吹箫载酒何妨。莫把吴钩再看，灯前化作柔肠。","dynasty":"清代","title":"清平乐题饮谷说剑图"}
{"author":"厉鹗","content":"旧宛荒湾，正恖恖别袂，草草欢筵。放歌销白日，转枕梦青天。风力紧，折吴绵。寒色渐苍然。话倦游、不如归去，如此湖山。津头已买篷船。尚樵歌共谱，琴趣閒编。沙河春拊马，灯市夜飞蝉。花倚担，菜登盘。节物又增年。问几时、掀髯一笑，追逐吟仙。","dynasty":"清代","title":"意难忘丁未冬杪客芜城将归次饮谷送别韵"}
{"author":"厉鹗","content":"三月风颠吹断柳。何况蔷薇，落处依苔厚。折得一枝花在手，戴花人尚平安否。行遍回塘销永昼。水影蘋香，只是侵襟袖。杜宇数声春欲瘦，斜阳艳艳醺如酒。","dynasty":"清代","title":"蝶恋花戊申春暮城东周氏小园池上作"}
{"author":"厉鹗","content":"小秦淮映小红桥。兰舫重来酒未销。秋雨多从蝉鬓飘。梦迢迢。曾倚阑干弄柳条。","dynasty":"清代","title":"忆王孙怀红桥旧游"}
{"author":"厉鹗","content":"残春能几番风，猩云一朵藏深翠。嫣然最小，窥人阑角，怜伊睡起。羞见当时，天衣涴藓，宫鬟垂地。叹宣华旧色，鸟声啼尽，迟开处，伶俜矣。尚恐朱颜易老，倩蔷薇、殷勤钩袂。楼高十二，妆轻粉瘦，绡痕寄泪。雨雨风风，铃儿未掣，蜂儿先退。待解愁知道，前身记得，晚花流水。","dynasty":"清代","title":"水龙吟春晚倚楼见海棠叶底馀花同谷林赋"}
{"author":"厉鹗","content":"雨浥芳尘。爱花瓷宝屑，百种芬氲。谁将蜜脾滋味，散作浓春。颤袅微烟犹未，写兰韵、如幻如真。轻翻小银叶，舌本先参，鼻观徐闻。汉宫遗事远，叹寻方难和，按谱偷分。茗瓯初啜，依约搀了馀熏。缥缈华胥一枕，蝶飞来、犹恋梨云。回思殢人处，寄与当时，浣罢罗巾。","dynasty":"清代","title":"国香慢"}
{"author":"厉鹗","content":"荷声碧槛，蒜影纹帘，诗在枕根梦觉。钗边缀虎，扇底弹蝇，输与彩舟佳约。记琵琶、初见湾头，才舒新眉半萼。立尽梅阴，晚雨犹鸣青蒻。赢得星星短鬓，羞照江心，一规铜魄。凉生楚簟，怨人宫砂，多少玉窗罗幕。想南湖、十顷菱波，閒了微吟浅酌。还认取、天际归帆，飞凫阑角。","dynasty":"清代","title":"澡兰香葵丑淮南重午用吴梦窗韵"}
{"author":"厉鹗","content":"净玉塔前风色，销金锅畔晴澜。都来收拾一楼閒，只少青山数点。望眼苍黄越树，醉魂清冷吴天。柳边犹繫五湖船，西子烟中去远。","dynasty":"清代","title":"西江月秋晚同嶰谷登烟雨楼"}
{"author":"厉鹗","content":"怪朝来、凝芳盈席，一枝幻出清瘦。纷纭不用将犀辟，付与散花掺手。无乍有。想漠漠轻寒、昨夜穿窗透。纱笼护否。恐疏朵横陈，探春多误，更与洒冰溜。偷描处，漫比脂妆玉镂。寓形休污吟袖。鹿胎几点閒踪迹，惊觉软红回首。延望久。恍翳月吹烟、正是开时候。高情似旧。笑学字萧郎，低徊未拂，香影写难就。","dynasty":"清代","title":"摸鱼儿尘梅追和元人颜吟竹"}
{"author":"厉鹗","content":"鸭鸭随波，莺莺坐树。天涯芳草疑无路。恼人只有燕梢船，浓春又向船中度。斗酒香留，题襟墨聚。菜花黄了忘归去。韦娘髻子晓妆成，今朝定出湔裙否。","dynasty":"清代","title":"踏莎行嘉禾道中和江皋"}
{"author":"厉鹗","content":"楚云梦远。觅鬓底瑶肪，悄在秋苑。素萼乍攲，遮住青鸾轻扇。最怜付与红儿，只隔幔纱遥见。凉飔度，嫣然笑拈，闹扫初绾。明河坠露分半。称香浸铜瓶，胭粉零乱。几点唾壶情泪，翠襟吹溅。倚妆静看搔头，又恐一枝敲断。丹白想，亭亭夜深自遣。","dynasty":"清代","title":"露华玉簪秋海棠同置小瓶词以写之"}
{"author":"厉鹗","content":"一棹迎霜拂晓开，非关乘兴访疏梅。断云叫彻玉龙哀。鸡酒有情应恋此，湖山如梦可重来。陇泉幽咽语初回。","dynasty":"清代","title":"浣溪沙乙卯冬日同抱朴载酒过湖酹耕民殡宫作"}
{"author":"厉鹗","content":"思梦髻慵梳，鹦鹉惊回倚井梧。扇影似人人似月，圆初。十六盈盈十五馀。并蒂点红蕖，更有关心好句书。不用近前频掩面，生疏。水院云廊见也无。","dynasty":"清代","title":"南乡子题挥扇士女图"}
{"author":"厉鹗","content":"尘沁短衣，话前事、倦途亭午。向畏景新秋，官柳自垂万缕。繫人旧感，问翠黛、那时何处。等再来瞥见，付与骡纲铃语。粉絮吹帘，柔枝萦扇，拥髻曾诉。念好个江南，争似路旁低舞。少年容易，鬓霜早聚。憔悴多、长梦画桥烟浦。","dynasty":"清代","title":"蕙兰芳引"}
{"author":"厉鹗","content":"风走叶声帘底，夜长灯细。秋尘不肯洗征衫，有前日、分携泪。暗忆馀香残醉，几层烟水。分明新梦到伊行，但道得、相思字。","dynasty":"清代","title":"一络索"}
{"author":"厉鹗","content":"深院无人，看分月、纹疏小。閒情约、青奴漫恼。藕惹冰丝，悄一似、红衣拗。曾道。赋微凉、单栖悟早。露箑烟襟，可暗忆、淩波棹。垂杨髻、幽花玉照。梦绕香璎，又唤醒、烦尘扫。秋到。休更怨、西风草草。","dynasty":"清代","title":"惜奴娇"}
{"author":"厉鹗","content":"瀛屿沙空，星槎翠剪，耕龙罢种瑶草。秋叶频翻，春丝细吐，寄与绣囊函小。荷筒漫试，正一点、温黁相恼。才近朱樱破处，堪怜蕙风初袅。娇寒战回料峭。胜槟榔、为销残饱。旅枕半攲熏透，梦阑人悄。几缕巫云尚在，溅唾袖、馀花未忘了。唤剔春灯，暗萦醉抱。","dynasty":"清代","title":"天香"}
{"author":"厉鹗","content":"游丝不惹东风住，和闷閒吹絮。嫩寒犹护小窗纱，试比去年今日、瘦些些。飞红只在回塘里，塘下差差水。水边杜宇尽情啼，唤得春归、何似唤郎归。","dynasty":"清代","title":"虞美人"}
{"author":"厉鹗","content":"蘋花才报西风信，早添得、清愁上鬓。短蓑开合雨濛濛，借问。小平桥断戍近。沿明镜、红疏翠晕，听依约、菱歌去尽。已凉天气别人时，未稳。倩行云为寄恨。","dynasty":"清代","title":"杏花天影丁巳秋日舟过荷叶蒲作"}
{"author":"厉鹗","content":"杨花满天，榆钱满船。绿阴湖上年年，问谁寻翠钿。桥边酒边，楼前眼前。夕阳一角阑干，对春风可怜。","dynasty":"清代","title":"醉太平戊午暮春泛舟红桥同授衣帘风联句"}
{"author":"厉鹗","content":"竹垣花架，四面阴阴堪结夏。手捉松枝，君是前身鹤阿师。楞伽堆案，欲话无生谁是伴。久断知闻，一缕茶烟袅作云。","dynasty":"清代","title":"减字木兰花过张无夜花龛"}
{"author":"厉鹗","content":"半竿残日江城，平芜寒色新来浅。旧游似梦，閒身如叶，阑干凭遍。老去刘郎，芳温一念，最难消遣。况雨声不管，愁人厌听，更长处，和啼雁。无计凭他酒盏。奈依然、酒醒天远。丝占蟢子，香盟心字，关情在眼。碧镜春酥，青绫秋梦，紫箫幽怨。待佗时、絮语西窗，今夜把、兰灯剪。","dynasty":"清代","title":"水龙吟"}
{"author":"厉鹗","content":"客游未懒，记名园水钥，谁与重叩。淡写霜痕，爱到处、吹尽寻常歌酒。断溆通烟，疏篱借暖，尚挂微黄柳。移船遥去，照人都为诗瘦。何地更著功名，天教老子，付垂纶閒手。细数阑干问往事，春共横波争秀。乱影风灯，催归晚笛，眷此情依旧。城头生月，作成乡思时候。","dynasty":"清代","title":"湘月"}
{"author":"厉鹗","content":"陆家休更说遗经，负了雨前盟。当时风月花瓷畔，馀甘漱、几许看承。戏语从佗欧九，困人不止春酲。为茶作病病皆清，关鬲有凝冰。而今却费閒姜桂，开芳焙、可是忘情。一盏微闻兰气，半帘时梦松声。","dynasty":"清代","title":"风入松忆茶"}
{"author":"厉鹗","content":"话离索。相逢又是，江天雁影寥廊。近来偏忆著，并马去程，茅店山郭。情怀最恶。向旧日、淮南栖托。看尽人间迎送，似官道柳垂垂，任西风梳掠。休莫。琴移别调，尘销古怨，此意真如疟。梦归烟漠漠。题扇书裙，三年前约。吴船乍泊。早问取、疏梅池阁。为怕寒香瘦削。想翻笑、我归迟，延春酌。","dynasty":"清代","title":"角招"}
{"author":"厉鹗","content":"瞰月峰高，看街帘远，物华取次如归。夜深寒浅，春在六铢衣。望来处、纱笼万点，见背后、钗燕双飞。疏梅下、星移汉转，胜似拜安妃。尘霏。行不断，踏歌伴软舞，随地成围。天教晴稳，乐事往年稀。念游侣、馀酲尚在，问殢人、香梦谁知。匆匆里、饧箫又晓透罗帏。","dynasty":"清代","title":"步月己未岁吴山灯市甚盛用史梅溪韵"}
{"author":"厉鹗","content":"枯坐幽窗，赚轻梦破时，惊响荷扇。正浓绿墙头，金丸堪荐。想到一犁江上暝，愁将入吴云远。淙潺遍。吹笛夜船，灯影遥颤。深院。残寒犹恋。漫妨他燕乳，帘暗慵卷。奈扫壁看题，蜗偷银篆。依约红绡香润句，袜罗应伫沿阶藓。风微便。楼前镜波深浅。","dynasty":"清代","title":"梅子黄时雨梅雨"}
{"author":"厉鹗","content":"甚年时、楚江寒早，病怀偏恼孤旅。悠然自唤空閒宇，瘦影几番回顾。难寐处。也省听、敲窗暗叶穿阶雨。残更漫数。总付与醒眸，青灯素被，浑未减愁绪。人间世，几个知音伴侣。幽兰渌水休谱。只应不了枯禅味，闻性卷荷犹贮。凝思苦。问隔屋钗声、可是忘情句。因君小住。向无想山中，飞尘浣断，相约枕流去。","dynasty":"清代","title":"摸鱼儿和葑田病耳"}
{"author":"厉鹗","content":"户小关云，城高缒碧，嫩阴摇瓦。何年种柳，正忆汉南游冶。想依依、香绵褪时，绣鸳不到閒庭榭。付馀花倦蝶，桥痕帘影，伴人情话。疏野。连渔汊，听笛弄沧浪，悄然歌罢。离踪似寄，顿冷故溪吟社。笑输他、桃根渡头，载来翠峰偏淡写。看篱根、艇子萦回，任取浮萍惹。","dynasty":"清代","title":"琐窗寒初夏同葑田松泉过深柳草堂"}
{"author":"厉鹗","content":"蓝浪浮花，青铜淬彩，空明大好无翳。样巧裁菱，面平揩粉，不数尚方新制。吴船载取，萦绣带、疑回鸾翅。低挂苏潭，片月如描，弁峰晴翠。华年误人似此。杜郎看、鬓丝难避。几对浅涡梨晕，笑临秋水。勋业平生付与，最爱是、长宜旧铭字。听罢怀中，窥馀睡起。","dynasty":"清代","title":"天香薛镜"}
{"author":"厉鹗","content":"海帆吹送琼姿，一番又拆秋前信。云衣袅袅，冰心的的，高情占尽。著意扶持，青瓷架小，素瓯茶嫩。向风亭水槛，炎光不到，搴香梦，今才准。可惜幽芳易近。有谁知、楚天閒恨。逢迎只许，灵均水佩，湘娥烟鬒。驿荔程遥，蛮花种杳，不堪重问。试山空、露下瑶琴，独按写、深林韵。","dynasty":"清代","title":"水龙吟漳兰"}
{"author":"厉鹗","content":"趁平湖、采芳艇小，荷盘初沸烟雨。钗茎静照凉波影，不比脆丝缠露。花点注。看倾尽斜阳、幽意凭谁诉。西洲倩女。讶碧臆才翻，青吭渐满，脉脉水天曙。明珠剖，谁道暗投无误。鲛人何事相妒。携来菱市瓜塍畔，犹著宫黄深护。论斗煮。算风味亲尝、只有涪翁语。轻圆荐俎。早萦繫心期，春葱腻雪，巧夕剪灯处。","dynasty":"清代","title":"摸鱼儿芡"}
{"author":"厉鹗","content":"夕阳才作微凉意，幽窗便闻秋纺。怨绪回风，情丝曳雨，交戛依然摇飏。离悰记往。在枫叶横塘，豆花深巷。翠股斜攲，萧萧又送去年响。何人听时较早，旧啼银烛背，寒素无恙。染黛形轻，翻车韵急，偏隔秦楼朱幌。馀绚漫想。怕短发难搔，助愁千丈。夜色柴门，几声天更爽。","dynasty":"清代","title":"齐天乐络纬"}
{"author":"厉鹗","content":"平桥永昼。惯柔浪寸鳞，来问春后。长是船横鸭嘴，派流莺脰。高人不见元真子，但烟波、到今依旧。苇汀花岸，千丝作网，笑伊还漏。更比似、针锋细瘦。好分付吴娘，柂楼烹就。翠釜芹芽菽乳，入瓯芳溜。鸥乡占取閒滋味，任年年、阻风中酒。几分纤软，堪人断肠，忆鲈能否。","dynasty":"清代","title":"桂枝香银鱼"}
{"author":"厉鹗","content":"讶熏炉未烬，分秋宇、染铅丹。正露重铜盘，风摇钿粟，暗和沈檀。珊珊。佩璎零乱，捣花房、声共晓钟閒。一串胸垂圆相，双心臂缠清寒。窗閒。待洗尘烦。斜挂处、藕丝单。认现住冰轮，前身香国，不算缘悭。更番秋期细数，胜纤痕、留印在雕阑。宛转仍酬密愿，氤氲难解连环。","dynasty":"清代","title":"木兰花慢赋木犀香数珠"}
{"author":"厉鹗","content":"倦柳惊鸦，澄湖低月，坠霜初度篷罅。摇落心情，交加魂梦，水天离思难写。赋笺词笔，忆相见、秋娘淡雅。凄凉只在，学绣村边，晓钟敲罢。可能负却西风，两桨来时，暮云凝乍。啼红唾碧，衫痕犹涴，尚记那回帘下。怨人轻别，是才识、香囊分麝。孤鸿遥去，说与教知，酒醒今夜。","dynasty":"清代","title":"庆宫春冬夜泊舟鸳湖有忆"}
{"author":"厉鹗","content":"一讯槎风。有双栖锦羽，携取筠笼。抱时春屿里，啼处晓波东。洪桃花下几回逢。乍呼小名，朱朱未通。瑶窗远，想误却、汜人同梦。珍重。谁乞种。持比汝南，噤㾕神偏耸。帻染蛮砂，尾捎蜃雨，特地移窠分送。我已无心舞秋宵，负雏看啄苔阶缝。凭丹青，唤梅家、写伊飞动。","dynasty":"清代","title":"换巢鸾凤张东园送洋鸡一只赋此报之"}
{"author":"厉鹗","content":"清衫泪浣。谁问春寒浅。依旧去年正月半。锦瑟华年未满。重来径曲苔荒。一屏梅影凄凉。疑在小楼前后，不知何处迷藏。","dynasty":"清代","title":"清平乐元夕悼亡姬"}
{"author":"厉鹗","content":"隔院飞来，巧啭如簧，初闻可怜。正金经学诵，生成柔软，珠歌教唱，分外清圆。花下泠泠，帘中呖呖，小玉频呼密意传。吟郎句，惯临流对月，韵更悠然。道将双字联翩。比相见春风一笑嫣。记靧桃幽思，咒馀茸舌，折杨离恨，噎在香咽。细语欢浓，娇啼梦浅，时送吹兰到耳边。关情甚，听莺雏燕乳，仍是笄年。","dynasty":"清代","title":"沁园春声"}
{"author":"厉鹗","content":"赋就閒情，愿逐娉婷，朝朝整随。恰花阴行过，费他回顾，柳丝遮住，暂尔相离。悄照春波，偷窥晓镜，只道无双更有伊。研丹粉，爱自描活脱，小样崔徽。何妨坐起轻携。怪几度抛人欲睡时。又低鬟月底，问来不语，凝眸灯下，抱处如痴。蹴鞠幽坊，秋千旧径，看未分明捉搦迟。重逢后，羡香肩斜倚，共映屏帏。","dynasty":"清代","title":"沁园春影"}
{"author":"厉鹗","content":"凭谁画就沧溟，影连南极摇空碧。茫茫何在，云帆吹送，高秋今夕。蛇种城遥，鳀人国杳，水天无迹。正银涛上涌，冰丸倒射，应笑岸临风帻。为问乘槎此客。挹长庚、几经沦谪。一官寄耳，乾坤奇处，肯教轻掷。身到清虚，胸呑云梦，旧闻嫌窄。看蛮童起舞，澄辉零乱，泻莲花白。","dynasty":"清代","title":"水龙吟题吴东壁大洋泛月图"}
{"author":"厉鹗","content":"胶鬟新拭，正是停针日。小扇扑馀无气力，风里杨花吹急。销凝石畔兜鞋，不如偎暖苍苔。欲就浓香一梦，翩翩胡蝶飞来。","dynasty":"清代","title":"清平乐春游士女图"}
{"author":"厉鹗","content":"使君高会词人处，霜风正凋疏柳。白雪徵歌，青猿授简，不惜连车沽酒。高情感旧。展翠阁遗函，玉台嘉偶。错落蛟龙，光和体格最清瘦。人间谪来未久。怅芝田路杳，鸾驭难又。伏氏经传，吴家韵写，空绝才华前后。红丝小籀。合长供铃斋，异香薰透。梦井凄凉，一编时在手。","dynasty":"清代","title":"台城路题周雪舫运判万夫人八分遗墨"}
{"author":"厉鹗","content":"落托华颠，栖泊频年。展心胸、都付山川。名区壮观，胜友奇缘。约吊坡公，访纶老，谒焦仙。鼍吼更传，龙抱寒眠。记霜崖、佛阁灯悬。诗囊点检，莫怪萧然。但贮江风，贮江月，贮江烟。","dynasty":"清代","title":"行香子忆焦山旧游"}
{"author":"厉鹗","content":"十二楼高，隐约轻云，全遮玉容。正帘衣半卷，斜支雪藕，香罗一握，乍敛春葱。肤薄微揎，节圆渐露，独倚霞腮想像中。凉侵处，有退红衫袖，浅护西风。欠伸在画屏东。见背后凝酥两欲融。更朱绳力怯，秋千齐挽，彩丝痕紧，端午深笼。对脉慵抬，伤心小扼，笑学簪花运未工。新来瘦，问那人知不，跳脱旋松。","dynasty":"清代","title":"沁园春腕"}
{"author":"厉鹗","content":"帘垂有影，院静无声，谁家待月阑干。两点深颦，分付次第眉山。薄妆乍侻，便低鬟、更自幽妍。心事远，看转将瑶轸，尚怯春寒。只有梅花知得，爱香生弦外，韵在丝前。小立徘徊，肯教流响空烟。人间尚留粉本，不愁他、轻误华年。凝望处，想参横、依约未眠。","dynasty":"清代","title":"声声慢题停琴士女图"}
{"author":"厉鹗","content":"柘西尚有词人在，梅边爱听吴语。明镜慵窥，青山欠买，赢得吟情如缕。高阳伴侣。约小醉围炉，孟婆能阻。斜日归鸦，一群寒影向村坞。残年犹是近旅。津亭仍解缆，离恨难谱。横泖莼鲈，东湖烟水，输与渔儿渔女。心期暗许。在第六桥头，酒旗茶鼓。一片春光，快教胸臆吐。","dynasty":"清代","title":"台城路当湖喜晤张今涪别去以词见寄依韵奉酬"}
{"author":"厉鹗","content":"重来君有搀先卜，灯唇昨宵如语。问讯东湖，年时柳色，犹剩烟中残缕。英游俊侣。叹范蠡船遥，黄公垆阻。一曲南庄，更无人过白云坞。乾坤总成逆旅。化儿多戏剧，颠倒谁谱。风掩閒门，冰凘老砚，绝代空吟贫女。淹留未许。早岁晚天寒，又催津鼓。别梦依依，小楼窗日吐。","dynasty":"清代","title":"台城路留宿张龙威艺舫同话丁卯旧游有感用前韵"}
{"author":"厉鹗","content":"天上归来，司命醉馀，家人合迎。讶蒙庄书幻，神原号髻，诺皋志怪，童亦名铏。难觅黄羊，只斟绿蚁，小市箫声唤买饧。寒宵尽，早踞觚语好，黔突春生。瓣香脉脉通灵。诉口腹寻常累不轻。叹火需朋举，常如僧饭，釜非嫂轑，那羡侯鲭。避炀何人，先炊有典，一饱无求掩竹扃。吾侪事，向山空岁晚，稍理遗经。","dynasty":"清代","title":"沁园春其一"}
{"author":"厉鹗","content":"安稳閒房，仗尔平生，寝兴载司。记窗横窥月，情柔似水，屏遮听雨，鬓改成丝。金尽低颜，玉存暖老，渐近横陈嚼蜡时。吾衰矣，但摸棱不管，趺坐偏宜。一杯酌尔休辞。想此夕殷勤也合知。笑放怀物外，年年梦蝶，求官何处，日日支龟。早起虽慵，春来更健，睡法希夷好护持。宁须羡，设沈香八尺，花下频移。","dynasty":"清代","title":"沁园春其二"}
{"author":"厉鹗","content":"飞绵近远。又绿阴弄日，吹过隋苑。比雪还轻，度水无痕，东风下上低捲。成团作队冥濛甚，真共幻、总迷心眼。倚绣帘、误却吹时，明灭个人庭院。尚忆张郎好句，正朦胧淡月，坠处初暖。漫缀征衣，点鬓休惊，欲捉儿童仍懒。悠飏梦入离亭路，写不尽、楚江春晚。笑雨馀、一种沾泥，付与老禅为伴。","dynasty":"清代","title":"疏影小玲珑山馆赋絮影"}
{"author":"厉鹗","content":"吟鬓萧疏客梦轻。春尽忘情，春去关情。问春去了几何程。鸠作双声，燕作双声。樱笋盘筵理旧盟。芳夜心争，凉夜心争。绿阴便是短长亭。歌趱春行，酒驻春行。","dynasty":"清代","title":"一剪梅立夏后一日同人集晚清轩补作送春之会"}
{"author":"厉鹗","content":"扫千红、已随流去，绿云南浦偷换。钱钱点点田田样，浮动镜心才满。青盖软。想早畏朱曦、为覆双鸳伴。全舒尚卷。似龙女笺缄，鲛人帕束，含忆又含怨。西湖好，何处罗裙玉腕。采香休道来晚。粉红未逐薰风嫁，扇底且藏娇面。珠倒溅。听聚雨声声、谱入歌喉啭。吟骚意懒。任细袅冰丝，低摇翠柄，衣小那堪剪。","dynasty":"清代","title":"摸鱼儿透风透月两明轩赋新荷"}
{"author":"厉鹗","content":"鬓点吴盐。十年来去，苧剪征衫。千里莺花，几重烟水，一片云帆。乡园试话情忺。有黛染、明湖镜奁。佛土茶香，渔村莼滑，好个江南。","dynasty":"清代","title":"柳梢青效许圭塘体四首其一"}
{"author":"厉鹗","content":"佳处曾探。量泉惠麓，踏藓灵岩。多少吴娃，明妆倚舫，玉面乘篮。秧田竹屋芦帘。指归路、垂虹旧谙。瑟瑟波摇，弯弯月唱，好个江南。","dynasty":"清代","title":"柳梢青其二"}
{"author":"厉鹗","content":"腊尾春缄。枫霞遍缀，梅雪相兼。新绿初成，软红不到，水国无炎。女湖儿店程添。记苕霅、秋风挂帆。洲渚神仙，楼台烟雨，好个江南。","dynasty":"清代","title":"柳梢青其三"}
{"author":"厉鹗","content":"湖傲山酣。绿蓑白雨，紫笋黄柑。蚕户新封，鸥乡近署，当了头衔。兴来浪迹犹堪。访酒社、诗朋快谈。焦洞潮声，摄山月色，好个江南。","dynasty":"清代","title":"柳梢青其四"}
{"author":"厉鹗","content":"平生惯向芜城客，吴丝暗斑双鬓。雪岭才高，青楼句好，那比前人疏俊。吟朋胜引。爱款竹寻题，占花分韵。忽觉归心，一灯摇梦野鸥近。湖山此时旧隐。玉壶凉万斛，红腻莲晕。江雨鸣篷，林风解缆，离绪满于潮信。流连未尽。谢送我多情，熟梅芳酝。弹指秋清，重逢期定准。","dynasty":"清代","title":"齐天乐庚午夏五将归湖上留别韩江吟社诸公"}
{"author":"厉鹗","content":"水落山寒处，盈盈记踏春。朱阑今已朽，何况倚阑人。","dynasty":"清代","title":"湖楼题壁"}
{"author":"厉鹗","content":"塔迥廊迥燕燕飞，送春人去恋斜晖。似嫌荦确侵罗袜，却要残红作地衣。","dynasty":"清代","title":"虎阜即事"}
{"author":"厉鹗","content":"遥峰隐见黛眉攒，怪底春来无此寒。朋比熏炉风味浅，有人楼上倚阑干。","dynasty":"清代","title":"西湖春雨"}
{"author":"厉鹗","content":"阑压垣衣户网尘，嫩寒恻恻那禁春。一池好染罗裙水，只照梅花不照人。","dynasty":"清代","title":"西溪山庄有感"}
{"author":"厉鹗","content":"此日家家唤艇行，一湾野水是新城。无人更说防淮事，烟柳风蒲到处生。","dynasty":"清代","title":"午日淮阴城北观竞渡其一"}
{"author":"厉鹗","content":"惊飞沙鸟两相呼，铙鼓缘流引客娱。不分午风凉似水，为他儿女飐钗符。","dynasty":"清代","title":"午日淮阴城北观竞渡其二"}
{"author":"厉鹗","content":"谁家林际小园亭，过尽豪华物态零。几折虚廊通浅渚，坏桥无柱上浮萍。","dynasty":"清代","title":"午日淮阴城北观竞渡其三"}
{"author":"厉鹗","content":"吟朋应是忆天涯，旧曲樽前小字斜。犹有浴兰遗俗在，晚来间过卖浆家。","dynasty":"清代","title":"午日淮阴城北观竞渡其四"}
{"author":"厉鹗","content":"淮海皆平壤，隆然片石支。中央居混沌，明德镇阽危。不共罗山合，还同息壤遗。媪神唐日观，江水汉家祠。永永尊文命，汤汤罢怨咨。霉形犹带瘦，高栋反如卑。柏翳承虚寝，狂章待玉墀。风云生恍惚，土木出恢奇。忆昔鸿荒远，宁安妇子熙。神奸浑不辨，人兽互相欺。枯步穷乾粤，方祇骇地维。蛇操何蚴蟉，鳌抃更躨跜。林出刑天舞，岩藏贰负尸。应龙飞有翼，精卫溺堪悲。博物推中垒，传芭望少姨。儿坪终古诧，母石至今垂。经可百虫证，功堪四载追。解裳嗤适裸，铸鼎讶逢魑。定括河图象，徒闻太史疑。规摹非近事，指点立多时。六月当初降，千村走祷祈。笙镛应间作，巫觋尚讴思。瓜蔓前年决，鱼头万室为。空纡谒者策，屡费大农资。呵壁吾将问，搴茭且补痍。牙须雄此辈，秘怪孰攸司。落照明低塔，寒飙响女陴。惠之前有塑，靖节后无诗。沃野居难卜，丹丘到未迟。如听赤绦使，历历话幽姿。","dynasty":"清代","title":"浮山禹庙观山海经塑像三十韵"}
{"author":"厉鹗","content":"入山已三日，登顿遂真赏。霜磴滑难践，阳崖曦乍晃。穿漏深竹光，冷翠引孤往。冥搜灭众闻，百泉同一响。蔽谷境尽幽，跻颠瞩始爽。小阁俯江湖，目极但莽苍。坐深香山院，青霭落池上。永怀白侍郎，愿言脱尘鞅。","dynasty":"清代","title":"晓登韬光绝顶"}
{"author":"厉鹗","content":"芦根渺渺望无涯，雁落圆沙几点排？明月堕烟霜着水，行人今夜宿清淮。","dynasty":"清代","title":"宝应舟中月夜"}
{"author":"厉鹗","content":"北来始作泛槎游，晚色苍苍望里收。一线黄流奔禹甸，两涯残雪接徐州。古今沉璧知无限，天地浮萍各自谋。明日轻装又驴背，风前惭愧白沙鸥。","dynasty":"清代","title":"渡河"}
{"author":"厉鹗","content":"富春县前江势奔，危楼如画俯山根。林林人影向沙市，叶叶风帆下海门。秋入遥空无寸翳，旱经焦土有千村。田家正堕忧时泪，安得新酤倒瓦盆？","dynasty":"清代","title":"富春·富春县前江"}
{"author":"厉鹗","content":"仙山回磴重，酒楼空翠中。霜落千门树，风清十庙钟。夕阳东，越王安在？鸦翻江上峰。","dynasty":"清代","title":"北仙吕·后庭花"}
{"author":"厉鹗","content":"秋光今夜，向桐江，为写当年高躅。风露皆非人世有，自坐船头吹竹。万籁生山，一星在水，鹤梦疑重续。孥音遥去，西卢渔父初宿。心忆汐社沉埋，清狂不见，使我形容独。寂寂冷萤三四点，穿过前湾茅屋。林净藏烟，峰危限月，帆影摇空绿。随风飘荡，白云还卧深谷。","dynasty":"清代","title":"百字令月夜过七里滩"}
{"author":"厉鹗","content":"心迹竟沈沦，空山閟古春。亭留唐野史，名在宋逋臣。破壁全题字，双松一作薪。惟应千载上，愧煞瘦腰人。","dynasty":"清代","title":"沈大匡先生华山草堂"}
{"author":"厉鹗","content":"雨多常禁足，及此出郊看。风力暄犹劲，天容霁始宽。波神青栎庙，田祖白茅坛。讵学怀砖俗，班春话好官。","dynasty":"清代","title":"二月十九日同耕民间步东郊晚眺沙河其一"}
{"author":"厉鹗","content":"村舍留人眼，鱼梁枕水低。林长共澄映，云细得端倪。山影鸣榔远，芦根下栫齐。闲心分物色，坐待日平西。","dynasty":"清代","title":"二月十九日同耕民间步东郊晚眺沙河其二"}
{"author":"厉鹗","content":"落叶卷风雨，客愁仍去年。背镫三峡水，欹枕九江船。预想他时话，须妨此夕眠。南湖烟翠色，应湿草堂前。","dynasty":"清代","title":"晚秋夜雨有怀故园"}
{"author":"厉鹗","content":"望望石门县，秋烟路欲迷。村深忘远近，月出辨东西。桑影过桥密，虫声傍水低。吾衰怯风露，敢后暝雅栖。","dynasty":"清代","title":"夕次石门"}
{"author":"厉鹗","content":"莎雨前宵打布帆，柳花今日扑征衫。催春杜宇怨春酣。天有心情云破碧，风无气力水捼蓝。销魂时节在江南。","dynasty":"清代","title":"浣溪沙奔牛道中初晴"}
{"author":"厉鹗","content":"自吹箫伴去，还再住、列仙儒。想瑶草呼龙，梅花待鹤，诗鬓慵梳。平生爱寻先隐，冷襟怀、要与俗人疏。可惜风骚零落，而今才到清都。漫郎曾赋石鱼湖。流水绕阶除。剩一片涓涓，断云新柳，照影荒渠。宫奁已销馀艳，觅彩毫、何处写黄图。说与游人记得，羽觞泛也应无。","dynasty":"清代","title":"木兰花慢"}
{"author":"厉鹗","content":"青萍叶大桐花落，村村又鸣鸠妇。细雨如尘，馀寒若水，蚁动吴奁时候。狸奴聘否。怪生客偏憎，闭门长昼。守定芦帘，三眠三起似人柳。深窗几回罢绣，挽笼钩陌上，亲费掺手。夜屋灯边，晓墙烟外，最怕银筐饥后。心情渐逗。记瓦卦曾占，蔟山将就。待写双蛾，更呼邻女耦。","dynasty":"清代","title":"台城路蚕"}
{"author":"厉鹗","content":"游丝不惹东风住，和闷閒吹絮。嫩寒犹护小窗纱，试比去年今日、瘦些些。飞红只在回塘里，塘下差差水。水边杜宇尽情啼，唤得春归、何似唤郎归。","dynasty":"清代","title":"虞美人"}
{"author":"厉鹗","content":"绿阴阴、江南千树，重来桃叶依旧。十年不负烟波兴，付与殢人杯酒。船唤否。度一片凉云、最恋河桥柳。凭阑望久。趁萤影高低，渔歌断续，摇过五湖口。归非偶。正是清和时候。深村乐事多有。焙茶煮茧梅风里，换得霜鳞盈斗。诗思瘦。待小草湘兰、已入骚人手。西泠永昼。汎五日轻桡，独醒何事，散发醉还又。","dynasty":"清代","title":"摸鱼儿首夏归杭过吴淞景物清旷有会而作"}
{"author":"厉鹗","content":"首春溪中寒，偃卧在岩穴。宵分天柱梦，觉来转清切。开门残月在，下见数峰雪。雪际生白云，窅映不可说。登桥水市静，寻径冰泉裂。田翁尚无事，初阳候林缺。怀新意似欣，理旧抱已结。何如岩栖人，然竹饭松屑。","dynasty":"清代","title":"西溪晓起"}
{"author":"厉鹗","content":"楚云梦远。觅鬓底瑶肪，悄在秋苑。素萼乍攲，遮住青鸾轻扇。最怜付与红儿，只隔幔纱遥见。凉飔度，嫣然笑拈，闹扫初绾。明河坠露分半。称香浸铜瓶，胭粉零乱。几点唾壶情泪，翠襟吹溅。倚妆静看搔头，又恐一枝敲断。丹白想，亭亭夜深自遣。","dynasty":"清代","title":"露华玉簪秋海棠同置小瓶词以写之"}
{"author":"厉鹗","content":"娇莺含得未。正眠灯风收，繁心低缀。薄晕微赪，学玉窗匀面，粉淹脂泪。悄探芳期，先占了、沿溪桃李。无语销魂，偷折斜枝，下阶游戏。休触蜂须飞坠。到细数圆珠，好春流水。翠沼深深，照一庭胧月，暖香吹碎。记挽单衫，相送懒、难醒残醉。隔著重帘花下，瞢腾唤起。","dynasty":"清代","title":"三姝媚"}
{"author":"厉鹗","content":"休恨无山，小栏外、略借江南眉色。何况山在，人家梯青唤双屐。吹不断、风前笑语，怕惊起、退红帘隙。古堞飞帆，平林指塔，春望无力。旧知己、觞送花迎，画歌舞屏间未头白。谁道琵琶才掐，剩康家陈迹。豪气被、萧萧草树，甚曳裾、有此狂客。为问天畔归鸿，远愁衔得。","dynasty":"清代","title":"琵琶仙"}
{"author":"厉鹗","content":"夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。","dynasty":"清代","tags":"古诗三百首，景点，月夜，写景，抒情，孤独","title":"灵隐寺月夜"}
{"author":"厉鹗","content":"昏黑山雨歇，一径松烟蒙。微闻梅花气，吹落疏磬中。讵惜夜履湿，宿处投支公。凭楼答人语，迥与云际同。少选沈霭敛，俯听幽林风。明星忽三五，挂在殿角东。短烛照春绿，夜静山逾空。观河悟众象，拂石期冥鸿。神清了无梦，乱壑流何穷。焚香以达曙，兹焉悦微躬。","dynasty":"清代","title":"宿永兴寺德公山楼"}
{"author":"厉鹗","content":"拨萝寻微径，山意黯将暮。幽讨忘体疲，窈窕入深坞。激籁不通人，踏石凡屡渡。返景忽难留，苍苍目争赴。万竹皆为风，千花并成雾。去鸟有遗音，归樵讵同趣。夕梵怀信宿，春溪延缓步。入门不生月，仍倚檐际树。","dynasty":"清代","title":"晚入石人坞还永兴寺"}
{"author":"厉鹗","content":"韩郎自是江北人，避地去作江南臣。更从江南到江北，便道江南有人忆。归来笑拥名花丛，疏眉小面居当中。千枝银烛照舞影，满堂宾客看惊鸿。门生解事执乐句，燕支拍碎声穿空。酣嬉跌宕君莫笑，一半桃李无春风。宫中唱念家山破，烧槽哀怨传何穷。聊将群婢污名检，此意未必闻重瞳。六如居士不并时，何由户外三更窥。笔底故有嫱与施，我不见画但见诗。诗工直疑画逊之，眼饱铅黛嘲贫儿。从来裴休说法为人愿，不妨衲衣乞食随歌姬。","dynasty":"清代","title":"和余葭白题唐子畏画韩熙载夜宴图"}
{"author":"厉鹗","content":"扬州尘土日纷纷，玉气市中为白云。前朝贵主风流远，认得蓝田小篆文。瑶华栽向瑶阶底，母姓便娟本秾李。泪洒龙髯一月余，移宫仓卒惊罗绮。忠臣岂肯为身图，帝姬入井知群诬。亟封康妃托遗训，谁令国柄归阉奴。云鬟扒角年犹小，亲见乾清尊赵娆。须臾委鬼共销亡，信王握玺瞻天表。初下银河织女机，盈盈十五已胜衣。粉侯才习胶宫礼，便许吹箫出禁闱。贤声戚畹流传寡，江敩无劳让婚者。赐花更得日兄怜，投琼特敕行杯斝。爱学江南浅淡妆，脂田水碓厌豪强。刻成小印柔荑抚，钤记居然宝绘堂。钟漏相催岁华掷，一枝红坠悲秦客。朱缲冷落桥纽昏，不共金箱殉梅额。万年诔德未足哀，贼骑蹴踏都城摧。壮哉都尉又死国，碧血滴到珠襦灰。青奁玩物今犹在，无用摩挲博人爱。为君试续学古编，惆怅虫镂非千年。","dynasty":"清代","title":"赵筠谷买得乐安长公主小玉印出以相示予定其为明光宗女熹宗时所称皇八妹者因赋长歌"}
{"author":"厉鹗","content":"金盏横欹醉不胜，墨痕秋晖一奁冰。西园老尽佳公子，看画花枝学信陵。","dynasty":"清代","title":"题冒辟疆姬人金圆玉水墨秋葵图"}
{"author":"厉鹗","content":"缓棹纵遥目，心与春流平。邀侣以事解，得朋因寡营。峰色烟上霁，竹风沙外清。一夜丛梅发，几处山窗明。香中林鸟语，引我沿溪行。积翠点残雪，阴淡寒自生。西崦未云夕，东畬方可耕。稚子肯迎客，花间启柴荆。","dynasty":"清代","title":"同吴西林泛舟西溪看梅"}
{"author":"厉鹗","content":"探幽勇晨兴，静院钟未歇。晴烟映竹澄，残月转花没。地僻养灵姿，氛润蒙玉骨。有如列仙儒，初日晞藓发。深山留古春，凡艳想易竭。老僧空色相，折取供白佛。护此无尽镫，常依妙香窟。坐听篱落间，绵羽啭清越。","dynasty":"清代","title":"晓过福清竹院"}
{"author":"厉鹗","content":"城南看花谁作群，好事竞造丁隐君。城东看花寂寥耳，相待独有吴居士。新花破萼初满丛，沙河浩浩扬天风。已看野渚动平碧，更觉连林摇乱红。提携町疃羡骥子，出没葭薍多渔翁。过桥人似六鹢退，沽酒樽传三雅空。风光如此肯虚掷，闭户先生真可惜。浇花拟向卞公坟，弹丝亦就周家柏。渊明子晰两达人，天地宁非百年客。有足爱踏三家村，有裾不撇七贵门。模糊落日望未已，遥山渲出胭脂痕。今朝风起花鞴扇，莫使迟来花似霰。好将健句当青幡，日日花前一相见。","dynasty":"清代","title":"同吴西林城东看花遇大风戏为长歌"}
{"author":"厉鹗","content":"蒲阪首山青逶迤，黄帝鼎成龙胡垂。战且学仙事绝奇，茂陵刘郎始祝釐。流传奕叶敦书诗，犹崇祀典敞云楣。妍娥无姅夕侍祠，金釭如虹掺手携。望灵之来月出时，神光下属风帔帷。翩然而逝不可期，劳心悄兮煎蚖脂。阴精沙麓祚始衰，效祥安得斋房芝。后代蛤彩莹琼肌，不照绿绨方底儿。此镫行第人见之，细数瑶琴弹冰丝。铭字俨如沙画锥，内者啬夫椽丞令。年是竟宁嗟已竟，制器尚象古示儆。随阳有序亦天性，铜花涵碧秋水净。雅胜羊头与凤柄，夜凉可亲宜放郑。千年瓠史寄间评，君家自发短檠咏。","dynasty":"清代","title":"汉铜雁足镫歌为半槎赋"}
{"author":"厉鹗","content":"哀牢九隆汉所开，唐代六诏争喧豗。玉斧画河段氏立，阿𧞔殉节梁王摧。濠梁真人设郡县，炎徼西南俱革面。分司古刺始羁縻，贡琛莽怕旋来见。取宝船回恤远夷，万方辐辏仁宗时。此香不减芬陀味，此水应超苏合池。甲煎百和花盈缶，六一泥封篝火后。班衣染麝锯耳酋，珠络挈瓶马郎妇。熬成细字镌青铜，进入春风生六宫。一洒罗衣长不灭，氤氲愿与君恩终。可怜债帅如香尉，购得朱门媚权贵。分宜遗臭塞两仪，当时直压龙涎气。枕顶余芳世庙修，御衣小炷纯皇留。南都谱记春桥顾，勋戚方传恭顺侯。华胥旧事无人识，流落江南并江北。金仙铅泪一函中，梦破香销弹不得。","dynasty":"清代","title":"洪熙古刺水歌同全谢山作"}
{"author":"厉鹗","content":"深宫宴起花阴午，尚觉春寒入眉妩。只将握槊当嬉游，不乱窗前白鹦鹉。两人对局如有思，宝钗半堕云鬓欹。旁观一人凭小婢，骰子欲下春葱迟。蛮靴踏地红鹄觜，金瓶力挽蔷薇水。女官朱敢促朝妆，宿粉残黄忆浓睡。睡浓曾梦双陆输，唐家社稷须人扶。柘袍又出点筹手，乐事可怜同妇姑。画师著眼非穷相，曲眉丰颊当时尚。钱郎摹古能逼真，写出徒令意惆怅。岂知绝代佳人住茅屋，寒机轧轧无膏沐。","dynasty":"清代","title":"钱舜举摹周昉内人双陆图为梁蔎林作"}
{"author":"厉鹗","content":"一峰抱花回，不知凡几里。迟日落未落，散策从此始。石梁跨涧空，苔枝皆倒倚。入寺罢晚参，僧堂寂如水。诘曲取微径，返景照花里。瀰漫遍岩壑，春透无剩蕊。乍疑吐佛光，白毫映霞紫。复讶妙香生，馝馞得禅髓。盘桓憩松根，结茅拟来此。何必问通波，远寻光福市。","dynasty":"清代","title":"晚由金家堰步至崇先寺"}
{"author":"厉鹗","content":"霸城月照仙人泪，不逐魏宫翁仲二铜驼。久作劫灰飞帐构，犹存景初字洛灵。儿爱芳林好，夺得蛾眉供洒扫。弸彋想像薄罗风，传与千年尚方造。流苏翠羽光零乱，土上出金妖识换。文成石马大讨曹，水吐玉蜍才效汉。碧筒平坐朱竿密，八分应认仲将笔。摩挲仿佛陵云台，小缩波痕劲无匹。更闻昭烈能自贬，御用都归销鋊焰。一枝古色出重缄，留向人间鉴奢俭。","dynasty":"清代","title":"魏景初帐构铜歌"}
{"author":"厉鹗","content":"高皇初定江南日，采石矶头功第一。横行十万常将军，带砺河山永无失。沧桑抱节有贤孙，钟阜秋青入泪痕。飘零大树不复见，憔悴故侯安足论。中山同志深闺妇，曲折天吴移旧绣。谁知偕隐灌园人，俱为异姓分茅后。几棱荒畦非赐田，晚菘早韭资寒泉。可怜一纸锄奸疏，却裹长街卖菜钱。归来偃仰栖衡宇，犹胜貂蝉舆皂伍。凤台园里鬼迷化，鸡鸣庙前狐啸雨。漫向金陵吊夕曛，百年寂寂但孤坟。篱边尚发东风菜，一任空原野火焚。","dynasty":"清代","title":"开平王孙种菜歌"}
{"author":"厉鹗","content":"幽人先鸟起，林涧正寂然。是时春空霁，山翠争便娟。的的花间雨，澹澹花上烟。烟雨为合离，花态亦变迁。祭酒昔游此，手种犹生前。傲兀根倚石，欹倒枝映泉。微馨委陈迹，高格同枯禅。儒官罢亦得，不废《招隐篇》。攀花久延伫，世已无其贤。","dynasty":"清代","title":"永兴寺二雪堂晓起看绿萼梅是冯具区先生手种"}
{"author":"厉鹗","content":"玩溪遂穷源，东峰屡向背。朝日上我衣，春泉净可爱。不知泉落处，潺潺竹篱内。喧闻两叠泻，静见一潭汇。松风飏纤碧，花影蓄深黛。名言犹有相，幻照乃无悔。悠悠巢居心，颇欲终年对。","dynasty":"清代","title":"西溪巢泉上作"}
{"author":"厉鹗","content":"溪声迤西流，寺桥扼其隘。分馀落麦田，绮秀渺方罫。行人越阡陌，春望怡我辈。皓皓远梅林，映山青晻暧。下有渔樵廛，竹树互襟带。炊烟化山云，云起半明晦。花原色不同，辋口境如在。怅矣怀闲居，悠悠悟天绘。","dynasty":"清代","title":"春阴望西溪人家云山梅竹互为掩映"}
{"author":"厉鹗","content":"首春溪中寒，偃卧在岩穴。宵分天柱梦，觉来转清切。开门残月在，下见数峰雪。雪际生白云，窅映不可说。登桥水市静，寻径冰泉裂。田翁尚无事，初阳候林缺。怀新意似欣，理旧抱已结。何如岩栖人，然竹饭松屑。","dynasty":"清代","title":"西溪晓起"}
{"author":"厉鹗","content":"大山何连延，细岑若回顾。中有微径通，两村隔松雾。平畴开朝日，宿麦半凝冱。云根脉未泄，涓流但微注。野人篱落小，鸣鸡隐杂树。虽无泛胜书，农话眷幽素。稍营下噀业，更羡上洄住。竹桥滑春霜，往来定非误。","dynasty":"清代","title":"行田至荆山岭下作"}
{"author":"厉鹗","content":"老禅伏虎处，遗迹在涧西。岩翠多冷光，竹禽无惊啼。僧楼满落叶，幽思穷扳跻。穿林日堕规，泉咽风凄凄。","dynasty":"清代","title":"理安寺"}
{"author":"厉鹗","content":"振衣浴罢体更轻，竹枝投石声彭觥。空山昨夜龙洗窟，雨过万壑泉纵横。山灵知我有默祷，故遣浮云散萦绕。一峰阴见一峰晴，天柱中央翠于埽。元同先生昔隐居，洞天长锁琅函书。前游日夕未曾到，恨身不得乘飙车。穿尽幽篁履苔石，惊见谽谺洞门坼。童子曾为捣药禽，桃花解笑题诗客。此中日月停两丸，想象九夏尤清寒。微明秉炬触暗壁，古灵题字来寻看。玲珑乳窦隔凡处，路接华阳不归去。有人问我洞中来，为说浮云如柳絮。","dynasty":"清代","title":"二月十七日重游洞霄宫探大涤洞天"}
{"author":"厉鹗","content":"后洋街畔城西隅，客来爱君屋上乌。清凉居士跨驴处，君今写入移居图。妻孥绝类杨通老，板舆况有白发扶。人生乡里聊自足，胜彼蓬转无根株。东风吹换几甲第，玉川破屋天壤俱。石香咏室是新署，有待花药流芬敷。青山一桁出埤堄，数步即瞰钱塘湖。开年残腊景相接，大篇小句如联珠。祭灶请邻亦不恶，载舲迎富诚何须。春宵得酒更招我，墙腰淡月吟模糊。","dynasty":"清代","title":"施竹田移居"}
{"author":"厉鹗","content":"孤游避妍晴，入艇极凄冷。满空春云生，冥冥垂半岭。花村下微霰，历乱不复整。夤缘出溪口，始见一峰影。犬吠暮烟中，似宿武陵境。怀我同心人，灯青曙耿耿。","dynasty":"清代","title":"二月一日汎舟西溪"}
{"author":"厉鹗","content":"春水何缓缓，入浦挐音徐。隔林度山雪，阴云晦潭虚。摇飏不逢人，几曲心悄如。著船梅花根，厓冷苔痕馀。脩篁映寒色，纷然月生初。粼粼影欲流，旷望通前渠。忘言寄物外，独往仍相于。日夕风更起，髣髴揽我裾。","dynasty":"清代","title":"入河渚泊古梅花下"}
{"author":"厉鹗","content":"肩舆虽劳人，幽寻息吾趾。还如履白云，横度青嶂里。一里一徘徊，林鸟哢迟晷。稍稍数家村，劙桑课春事。尘网幸见疏，吾土兼信美。野风香落梅，深竹照流水。昨来忽晴阴，浮生正如此。犹持入山心，逦迤向城市。","dynasty":"清代","title":"新霁自安乐山至秦亭山道中作"}
{"author":"厉鹗","content":"龙宫晚沈沈，天人卫庭户。清泠七叶林，几点摩罗雨。门前为通津，方袍自安处。孤塔倒池深，定禽隐花聚。采真具扁舟，信步皆净土。晬容睇如空，心叩寂寞取。","dynasty":"清代","title":"四月十一日客广陵秋玉佩兮招予同为京口之游晚雨泊舟入高旻寺"}
{"author":"厉鹗","content":"夷犹方舟发，晓色江上微。初识五州山，向来知是非。泄云独未敛，沦波若无依。连林翳更吐，秀岑觌复违。徐闻风荻偃，氛净浮阳晖。淹留惜去棹，赏此忘朝饥。褰裳愿既谬，寻烟迹亦希。偕我渔钓侣，眷言剪荷衣。","dynasty":"清代","title":"晓霁出江口望五州山"}
{"author":"厉鹗","content":"神山眇何许，欲往不可求。焦公栖隐处，溯沿成后游。众木生夏寒，绝壁衔僧楼。绿阴下无地，江影如雕锼。移来天外帆，淼皛胡豆洲。一窗纳万里，波远斜阳收。禁足花幢古，摄衣筱坞幽。他时风雨至，或见飞龙湫。","dynasty":"清代","title":"重游焦山信宿石壁庵二首其一"}
{"author":"厉鹗","content":"成连去我久，清兴窈如昨。来逢海月明，遂践携琴约。淙淙水鸣弦，心手两无著。馀音入风林，坐使衣裳薄。夜分江婓悲，古调久不作。行将遍名山，远梦接衡霍。","dynasty":"清代","title":"重游焦山信宿石壁庵二首其二"}
{"author":"厉鹗","content":"花草春来断客魂，杨枝只合伴桃根。满湖碧水游船散，西月东风在寺门。","dynasty":"清代","title":"西湖柳枝词其一"}
{"author":"厉鹗","content":"斗尽纤腰一两枝，水仙王庙日斜时。青青不许游人折，细叶如颦更泥谁。","dynasty":"清代","title":"西湖柳枝词其二"}
{"author":"厉鹗","content":"秦淮不见翠双颦。摺扇香痕润。往事眉楼有谁问。墨花春。灵均旧怨都销尽。南朝艳粉，才人风韵，题咏到湘裙。","dynasty":"清代","title":"小桃红题横波夫人画兰扇"}
{"author":"厉鹗","content":"路远三湘。记幽崖冷谷，采遍瑶房。仙人练颜如洗，尚带铅霜。窈袅东风摇翠，返魂处、佳珥成行。飘零遇张硕，已堕红尘，还舞霓裳。月中何限怨，念王孙草绿，孤负空香。冰丝初弄，清夜应诉悲凉。玉斲相思一点，算除是、连理唐昌。閒阶澹成梦，白凤梳翎，写影云窗。","dynasty":"清代","title":"国香慢素兰"}
{"author":"厉鹗","content":"春光老去，恨年年心事，春能拘管。永日空园双燕语，折尽柳条长短。白眼看天，青袍似草，最觉当歌懒。愔愔门巷，落花早又吹满。凝想烟月当时，饧箫旧市，惯逐嬉春伴。一自笑桃人去后，几叶碧云深浅。乱掷榆钱，细垂桐乳，尚惹游丝转。望中何处，那堪天远山远。","dynasty":"清代","title":"百字令丁酉清明"}
{"author":"厉鹗","content":"静极翻如有待，眠多未是无憀。柳花毬转碧窗绡，不信东风才到。闭月三三小径，藏莺六六弯桥。香囊蝉锦懒重挑，乞取春愁閒了。","dynasty":"清代","title":"西江月"}
{"author":"厉鹗","content":"轻阴冉冉。正嫩苔弄碧，庭宇深掩。千缕柔魂，摇荡如烟，无端忽度阑槛。章台路暗人归处，看足了、斜阳浓淡。又几痕、水际低窥，近日楚腰全减。依约匀梳月底，乱云铺满径，笼住文簟。欲结同心，空试荑苗，作就三分销黯。寒添白袷清明后，扫不尽、随风微敛。最镜中、再写秋疏，记得踏枝鸦点。","dynasty":"清代","title":"疏影湖上见柳影因赋此阕"}
{"author":"厉鹗","content":"夜凉那更秋情独，冷燄雨馀轻扑。坠处湿粘帘竹，瞥见因风逐。穿烟照水犹难足，小簟窥人新浴。残月刚移桐屋，一个墙阴绿。","dynasty":"清代","title":"桃源忆故人萤"}
{"author":"厉鹗","content":"绿遍山腰，青回沙尾，花信几风吹断。屏间鸟度，镜里舟移，乍试苧衫绡扇。常把禅机破除，难负春研，流光如箭。正蘅皋税驾，袜尘不动，黛明波远。看渐是、弱絮萦烟，新荷铸水，丽景一番熏染。初啼鴂后，将噪蝉前，池阁嫩晴千变。谁道凭阑有人，暗忆年华，自怜幽倩。且停桡浅酌，霏雨沾衣数点。","dynasty":"清代","title":"惜馀春慢戊戌三月二十二日汎湖用清真韵"}
{"author":"厉鹗","content":"又腾腾、一番春晚，无情潮落江浦。故人犹忆春前别，不肯载愁流去。窗暝处，展淡墨吴笺、忽见殷勤语。客怀定苦。在縠水双流，沈楼一角，日日独看雨。凄凉意。不数淋铃督护，风流那减张绪。平生我亦多情者，更搯酒边遗谱。还问取。问青子绿阴、可记城南路。休歌尔汝。待再觅邮筒，馀花晚笋，刻意为君赋。","dynasty":"清代","title":"摸鱼儿得汪舍亭婺州晚春见怀诗用蜕岩韵答之"}
{"author":"厉鹗","content":"青萍叶大桐花落，村村又鸣鸠妇。细雨如尘，馀寒若水，蚁动吴奁时候。狸奴聘否。怪生客偏憎，闭门长昼。守定芦帘，三眠三起似人柳。深窗几回罢绣，挽笼钩陌上，亲费掺手。夜屋灯边，晓墙烟外，最怕银筐饥后。心情渐逗。记瓦卦曾占，蔟山将就。待写双蛾，更呼邻女耦。","dynasty":"清代","title":"台城路蚕"}
{"author":"厉鹗","content":"晓天鱼板响。趁青蘋风起，碧鸥波涨。一枝塔影，斜袅打双桨。道场山在望。仲姬犹剩眉样。划碎玻璃，占芦湾柳汊，新雨欲沈网。何处纹帘捲上。白纻歌轻，去也终怊怅。双鬟可买，应作五湖长。水云连浩荡。杜郎元是疏放。有日重来，愿身为鹊镜，妆脸镇相傍。","dynasty":"清代","title":"梦芙蓉戊戌五月十八日汎舟碧浪湖作"}
{"author":"厉鹗","content":"恨海填平，情天补就，月共秋驻。秋半偏双，月圆却再，减了閒风雨。井梧知信，又开一叶，罗荐较凉前度。想沈沈、青冥万里，此情此夜尤苦。殷勤露下，把杯重问，也算平生希遇。虬箭声添，鸾箫约爽，不少伤心处。干卿何事，清辉依旧，更按桂花新谱。便鸦啼、纹窗影转，忍教睡去。","dynasty":"清代","title":"永遇乐戊戌闰中秋"}
{"author":"厉鹗","content":"数到湘琴未满弦，春残过了摘樱天。芳时卯饮最思眠。八字眉痕刚半画，二分月影恰重圆。第三桥外见飞仙。","dynasty":"清代","title":"浣溪沙"}
{"author":"厉鹗","content":"一片东风吹艳雪。锦瑟如人，忍使华年歇。梦去青溪溪畔月，洛神休写王家帖。非雾非花疑刬袜。楚客多愁，凤纸新来绝。落叶依枝飞又怯，秋奁空羡泥金蝶。","dynasty":"清代","title":"蝶恋花"}
{"author":"厉鹗","content":"墙阴拥翠浪。搔首繁华成俯仰。藤络苔皴草长，是亲见光尧，蓬莱无恙。香销玉葬。怕夜深、山鬼来往。凄凉处、奉华旧阁，记否捲帘赏。惆怅。疏蛬藏响。雨洗净、嶙峋十丈。芙蓉孤倚月幌。问点额宫梅，已归天上。冷衙蜂乍放。不照到、铜沟腻涨。青芜里、宣和金字，也是此情况。","dynasty":"清代","title":"霓裳中序第一宋德寿宫芙蓉石在南榷署"}
{"author":"厉鹗","content":"斜红不暖凝酥面，春来未许春莺见。小凭侍儿肩，花寒人可怜。无言空拥袖，兰气熏花透。髻压一枝斜，前身萼绿华。","dynasty":"清代","title":"菩萨蛮题呵手梅妆图"}
{"author":"厉鹗","content":"尚悤悤、垂虹春早，残芦风里如语。愁阴不散烟汀阔，一叶软波翔舞。扶柁去。望练绕吴城、几点青旗字。鲈乡社树。想雾鬓风鬟，也怜寒峭，浅翠照眠鹭。千年事。零落荒台别墅，乾坤元是孤旅。漫临奁鉴惊清影，客子何堪尘土。须小住。看重叠云衣、裹就湖天暮。低眠旧浦。续渔具因缘，茶人滋味，休写断肠句。","dynasty":"清代","title":"摸鱼儿己亥初春过太湖次李秋堂韵"}
{"author":"厉鹗","content":"屋借峰围，径随泉改，过桥别是深清。阑干十二，真在镜中行。不道黄衫去久，风前树、犹带茶声。江南好，莬裘似此，何用买倾城。携朋。春已谢，梅丸缄怨，蕉纸书情。任阴阴隔叶，啼老吴莺。明日片帆催发，幽崖畔、正有云生。句留住，簟纹设否，容我听调筝。","dynasty":"清代","title":"满庭芳"}
{"author":"厉鹗","content":"莎雨前宵打布帆，柳花今日扑征衫。催春杜宇怨春酣。天有心情云破碧，风无气力水捼蓝。销魂时节在江南。","dynasty":"清代","title":"浣溪沙奔牛道中初晴"}
{"author":"厉鹗","content":"疏雨催妍，稚寒凝态，天涯相见魂销。问春归几日，未尽减春韶。算亭北、新妆老去，不多风露，暗展轻绡。送杯中婪尾，香心欲话无聊。鸦黄初试，记当年、曾识烟苗。奈月幌低笼，云阶斜倚，梦到迢迢。除却谢郎俊句，无人与、浅晕深描。想难禁携赠，离情都在红桥。","dynasty":"清代","title":"扬州慢广陵芍药"}
{"author":"厉鹗","content":"花月秣陵秋，十四妆楼。青溪回抱板桥头。旧日徐娘无觅处，芳草生愁。金粉一时休，团扇谁留。殢人只有小银钩。句尾可怜书荡妇，似诉漂流。","dynasty":"清代","title":"卖花声徐翩翩画扇自称金陵荡子妇"}
{"author":"厉鹗","content":"寒玉砌澜，脩蛾横绿，青天明月初涌。人间今夕好，柳外凉阴重，沈沈两堤跨蝀。问何人、曲声吹送。酒面邀秋，船头照影，吟思欲飞动。烟空远眸堪纵。想菱飔乱起，荷气深拥。清欢惊易晓，光景随尘鞚。南田词客今仙去，剩沙鸟、来成幽梦。谁与共。裴回写、閒情数种。","dynasty":"清代","title":"玲珑四犯恽正叔西湖汎月图为陈玉几赋"}
{"author":"厉鹗","content":"客怀偏恨秋阴，故遮一半阑干影。蛬欺人独，鹊欺书滞，何曾惯听。叠叠吴云，迢迢楚水，悠悠醒枕。漫寻思那日，门前银浦，不抵似、关山永。凝立风帘露井。可能拌、参差簧冷。飘零愁发，萧条长铗，无言自领。楼月斜初，篝烟清后，旧家标韵。又新凉陡起，添衣时候，作西窗暝。","dynasty":"清代","title":"水龙吟用丁宏庵韵"}
{"author":"厉鹗","content":"重阳过也成虚负，赖有诗仙。肯作延缘，人与黄花共一船。沿堤转尽垂杨路，水影桥边。山影樽前，画出伤秋雨后天。","dynasty":"清代","title":"采桑子晚秋同程松门汎舟红桥登平山堂"}
{"author":"厉鹗","content":"剑气横秋，诗肠涤雪，风尘湖海年年。三径归来，慵将身事笺天。草堂不著樱花梦，寄疏狂、菊涧梅边。想清游，如此须眉，如此山川。枯桐在膝冰徽冷，纵一弦虽设，亦似无弦。世外音希，更求何处成连。几时与子苏堤去，采蘋花、小艇冲烟。笑平生，忘了机心，合伴鸥眠。","dynasty":"清代","title":"高阳台题华秋岳横琴小像"}
{"author":"厉鹗","content":"水空云净。见菰蒲丛外，数枝交映。梢梢瑟瑟，无人处、被荷风吹醒。摇波十里，远界破、青山影。作秋声、不到秋来，要君倚槛閒听。最是淡烟低暝。逗渔灯、前浦冷。便移栽荡户，添个根边，鸭雏游泳。捲叶鸣笳，揉花装被，尚迟清兴。又何似、折取横江，相思还踏三径。","dynasty":"清代","title":"尾犯坐赵谷林西池泊花槛看新种青芦悠然动江湖之兴"}
{"author":"厉鹗","content":"风梭织雨，萍叶篱根聚。水满兰桡应断渡，昨夜梦魂来去。春衫起样休宽，偷描一一轻鸾。将息酿花天气，凭他料理馀寒。","dynasty":"清代","title":"清平乐"}
{"author":"厉鹗","content":"一水仙源曲，被柳条遮断，千缕婀娜。有约湔裙，怪逢伊还向，重帘单舸。出意新梳裹。看飏鬓、蕊黄微涴。纵近来，远似天涯，谁倩玉颜初破。禁火。心情偏妥。伴钱藕偷分，钿荇轻堕。容易斜阳，恐穿烟凤子，尚寻珠唾。波面虹桥卧。任怨咽、玉箫吹过。无奈澹月笼灯，翠扉恨锁。","dynasty":"清代","title":"曲游春郊外探春作"}
{"author":"厉鹗","content":"缥蒂无多，过清明、几度东阑愁凭。飘摇素羽，涨晓乍迷天镜。垂杨倦眼，似相见、雪融酥凝。拌早趁、深盏沽春，护惜梦云轻冷。声声鹁鸪催暝。忆初笼香雨，烟绡娟靓。清蟾坠小，瘦减玉儿妆影。凭谁看取，好留向、绣床低映。还带叶、偷缀琼丝，晚风未肯。","dynasty":"清代","title":"一枝春城东许氏水轩临流梨花一株，妍净可念，主人命酒邀赏，已半落矣，感而赋之"}
{"author":"厉鹗","content":"已是杀釭花，月笼深閤。何处行云到巫峡。一湾流水，只有浮萍开阖。依稀亲记斗，池边鸭。明日暖风，兰纱裁夹。玉剪多情度帘押。蜜犀蠲忿，定带露痕偷掐。几时频见也，纤红甲。","dynasty":"清代","title":"感皇恩"}
{"author":"厉鹗","content":"吹落娇云，展开平碧，枝上雨残犹陨。恨流光偏迅，数景物、剩得莺憨蜂润。小红曾记否，朝酲殢、薄寒自忍。可怜游舫散后，定是芜菁开尽。相引。早饾饤阴晴，花信催过几阵。曲巷幽坊，柳绵竹粉，翠楼生晕。谢家飘荡紫额，剪趜尘盈寸。凭阑干那曲，冶叶何人摘损。","dynasty":"清代","title":"丁香结暮春初霁用清真韵"}
{"author":"厉鹗","content":"秘翠分峰，凝花出土，依稀粉滴脂函。钿合前尘，宫罗冷却荑尖。浮梁犹有当时月，向夜深、孤照秋奁。怨长门，梦断苍龙，字渍眠蚕。戏婴图子谁描得，恰临妆试仿，黛笔重添。数比螽斯，未曾盈百休嫌。从今旧价卑哥汝，宛青娥、红泪偷淹。莫销魂，汉苑瑶箱，久落江南。","dynasty":"清代","title":"高阳台成窑九十九子瓷合金寿门索赋云是宫中妆具也"}
{"author":"厉鹗","content":"春浅初匀细黛，寒轻不上仙肌。玉梅花下见来迟，夜月深屏无睡。心倚红笺能说，情除青镜难知。试香天气惜香时，人静街痕如水。","dynasty":"清代","title":"西江月"}
{"author":"厉鹗","content":"娇莺含得未。正眠灯风收，繁心低缀。薄晕微赪，学玉窗匀面，粉淹脂泪。悄探芳期，先占了、沿溪桃李。无语销魂，偷折斜枝，下阶游戏。休触蜂须飞坠。到细数圆珠，好春流水。翠沼深深，照一庭胧月，暖香吹碎。记挽单衫，相送懒、难醒残醉。隔著重帘花下，瞢腾唤起。","dynasty":"清代","title":"三姝媚"}
{"author":"厉鹗","content":"疏林宿鸟。柴门里、凝尘半榻谁扫。倦程繫马，风刀裂酒，雪花欺帽。何时古道。看长倚、敖山翠小。又灯昏、寒星照户，不使客愁少。攲枕寻思处，画句炉閒，印梅窗杳。岁残气味，叹诗人、在家贫好。底事飘蓬，竟输与、蛾儿夜闹。恐明朝、渐看鬓影似暗老。","dynasty":"清代","title":"凄凉犯庚子十二月二十四日，宿济南敖阳店，寒甚，有怀故园节物，凄然作此解"}
{"author":"厉鹗","content":"扫雪灯楼，障风酒幕，千门春散京华。閒情似梦，小欢深醉销佗。莫趁走桥人去，故园伴侣在天涯。当杯有，一般好月，烛影初斜。箫鼓隔墙未厌，况水曹诗俊，淡墨栖鸦。疏香共忆，窗外应少梅花。从此满城斗草，细娘催上卓金车。心期远，莺边古寺，雁外晴沙。","dynasty":"清代","title":"庆清朝慢辛丑长安元夕同王雪子金绘卣集汪西亭水部寓斋赋"}
{"author":"厉鹗","content":"薄游成小倦。惊风梦雨，意长笺短。病与秋争，叶叶碧梧声颤。湿鼓山城暗数，更穿入、溪云千片。灯晕剪。似曾认我，茂陵心眼。少年不负吟边，几熨帛光阴，试香池馆。欢境消磨，尽付砌虫微叹。客子关情药裹，觅何地、烟林疏散。怀正远。胥涛晓喧枫岸。","dynasty":"清代","title":"玉漏迟永康病中夜雨感怀"}
{"author":"厉鹗","content":"秋光今夜，向桐江、为写当年高躅。风露皆非人世有，自坐船头吹竹。万籁生山，一星在水，鹤梦疑重续。挐音遥去，西岩渔父初宿。心忆汐社沈埋，清狂不见，使我形容独。寂寂冷萤三四点，穿破前湾茅屋。林净藏烟，峰危限月，帆影摇空绿。随流飘荡，白云还卧深谷。","dynasty":"清代","title":"百字令月夜过七里滩光景奇绝歌此调几令众山皆响"}
{"author":"厉鹗","content":"溯溪流云去，树约风来，山剪秋眉。一片寻秋意，是凉花载雪，人在芦漪。楚天旧愁多少，飘作鬓边丝。正浦溆苍茫，閒随野色，行到禅扉。忘机。悄无语，坐雁底焚香，蛬外弦诗。又送萧萧响，尽平沙霜信，吹上僧衣。凭高一声弹指，天地入斜晖。已隔断尘喧，门前弄月渔艇归。","dynasty":"清代","title":"忆旧游"}
{"author":"厉鹗","content":"征衫换色，客枕催寒，川涂自古酸辛。楚尾吴头，风雪独自归人。低迷冻鸥片影，恐吟魂、搅乱江云。远望外，有败芦断竹，何处孤村。莫怪苍山白首，看凄清到此，愁也如君。湿重帆迟，赢得画里閒身。滩空梦回犬吠，正鸿妻、相候柴门。待岁晚，酌椒花、全未是贫。","dynasty":"清代","title":"声声慢题符幼鲁风雪归舟图"}
{"author":"董敬舆","content":"霜威扑面欲生棱，枯坐篷窗唤不应。笑指彩云辞白帝，贪看红树下黄陵。冷猿哀雁声何楚，暮雨朝云画未能。知有精灵镇来往，碧虚想像最高层。","dynasty":"清代","title":"出峡"}
{"author":"董敬舆","content":"陵墓累累古道旁，我来凭吊感兴亡。碑焚野火埋秦畤，瓦出春耕识萯阳。旱苦叶彫黄阁树，宵深燐语白沙场。城南韦杜莺花劫，一度吟看一断肠。","dynasty":"清代","title":"重至关中"}
{"author":"董敬舆","content":"北人不识江与湖，潴水为潭便称海。金源十刹迹成尘，指点烟萝果安在。空馀高柳绕坡陀。屋宇之外皆澄波。恍到江南水云壑，花时微病游人多。嗟余淮海迟归楫，大难米贵长安日。六街车马涨尘沙，白汗翻浆午曦赤。何期到此清吟魄，片云著意催诗黑。柳丝历乱夕阳明，三两沙鸥睡不惊。辇下才人半相识，招呼况具杯中物。酒酣兴极忆家山，不安寒饿真痴顽。归心日夜无时已，梦落苍霞半江水。","dynasty":"清代","title":"十刹海观荷用苏文忠公金山诗韵"}
{"author":"董敬舆","content":"深丛蹲孤罴，冷面寒于铁。百寮仰丰采，重臣亦心折。谏牍心写藏，钦公有施设。延陵吾故人，捐躯事何烈。廷议悯孤忠，公为表其节。抔土傍惠陵，千秋埋碧血。言念平生欢，五哀为郁结。贱子田间来，颇亦耻干谒。华筵获良觏，形神为愉悦。杯酒话名山，神往水云壑。冻鼓起岩城，惜此仓皇别。","dynasty":"清代","title":"陈伯潜太史宅喜晤宝竹坡学士"}
{"author":"董敬舆","content":"峭壁陡立洪涛风，孤影倒入鼋鼍宫。建业千峰似奔马，磅礴至此形将穷。蛾眉博望渺天际，大江东去青濛濛。我来吊古意怆恻，所惜不见大峨仙子锦衣玉带乘云鬉。骑鲸仙去倏千载，空馀酒楼巀嶪撑苍穹。宋虞雍公亦健者，书生唾手成大功。想其视师出仓卒，已有成竹藏胸中。或言破贼出天幸，此辈安足知英雄。英雄千古浪淘尽，惟馀二子姓氏长留天地不与江流东。问天搔首发悲咤，昏鸦如墨腾遥空。江波动摇忽变色，海天落日磨青铜。馀霞半空散成绮，寒铓激射光熊熊。天公悯我所如独不偶，故幻异景娱双瞳。忆昨夔巫返孤棹，亦于此地维乌篷。江风飒飒起遥渚，雨洗翠巘轻烟笼。芦花荻絮白于雪，青枫乌桕酣初红。终竟山川秘灵怪，朝暮变幻羞雷同。饥劬慰劳起斟酌，银鳞尺半初收筒。醉来閒抱水云宿，诗成啸傲夸穷工。因之哦诗寄刘子，缄题留待东归鸿。","dynasty":"清代","title":"采石舟中走笔寄呈刘绍庭孝廉"}
{"author":"崔觐","content":"断烟横沔水，孤鹜入洋州。晚霭昏斜谷，晴阳灵斗山。江水不流廉节去，清名长解胜贪泉。岂知王子山前月，曾照曹刘夜战来。直望汉江三百里，一条如线下洋州。","dynasty":"宋代","title":"句"}
{"author":"崔觐","content":"高峰偃蹇云崔巍，层崖巨壑长峡开。龙蛇纵横虎豹乱，古栈朽裂埋深谷。","dynasty":"宋代","title":"骆谷"}
{"author":"崔觐","content":"地形连楚阔，山势入秦豪。平外斜通骆，深中远认褒。图经何壮观，故事有萧曹。寥寥官舍静于僧，虽有园亭亦倦登。桃李花阴流似水，图书滋味冷如冰。","dynasty":"宋代","title":"兴元"}
{"author":"崔觐","content":"岂知王子山前月，曾照曹刘夜战来。","dynasty":"唐代","title":"教场"}
{"author":"崔觐","content":"江水不流廉节去，清名长解胜贪泉。","dynasty":"唐代","title":"廉水渡"}
{"author":"韦鼎","content":"君与白云邻，生涯久忍贫。姓名高雅道，寰海许何人。岳气秋来早，亭寒果落新。几回吟石畔，孤鹤自相亲。","dynasty":"唐代","title":"赠廖凝（时凝居南岳）"}
{"author":"韦鼎","content":"万里风烟异，一鸟忽相惊。那能对远客，还作故乡声。","dynasty":"南北朝","title":"长安听百舌"}
{"author":"曹麟阁","content":"曾试华清第二泉，温汤复此弄漪连。沸珠洞底歊朱火，皎镜潭心喷紫烟。黍谷气蒸飞作雨，渠黎波暖溉为田。依稀共话巴山夜，剪烛西窗忆往年。","dynasty":"清代","title":"温泉夜雨"}
{"author":"曹麟阁","content":"合罗川里冰蚕浴，碎叶城边桑叶肥。织女自夸花蕊巧，亲从河上得支机。","dynasty":"清代","title":"塞上竹枝词叙"}
{"author":"陆羽","content":"不羡黄金罍，不羡白玉杯。不羡朝入省，不羡暮入台。千羡万羡西江水，曾向竟陵城下来。","dynasty":"唐代","title":"六羡歌"}
{"author":"陆羽","content":"月色寒潮入剡溪，青猿叫断绿林西。昔人已逐东流去，空见年年江草齐。","dynasty":"唐代","title":"会稽东小山"}
{"author":"陆羽","content":"辟疆旧林间，怪石纷相向。（玩月辟疆园，见《纪事》）绝涧方险寻，乱岩亦危造。（见《海录碎事》）泻从千仞石，寄逐九江船。（题康王谷泉，见《统志》）","dynasty":"唐代","title":"句"}
{"author":"陆羽","content":"行坐诵佛书。","dynasty":"唐代","title":"句"}
{"author":"胡翰","content":"湘之山兮西迤，湘之水兮东骛。何箘皦兮孔多，望不极兮湘之浦。帝子去兮云中，俾夫人兮延伫。曾莫树兮椒兰，又莫揽兮蘅杜。载雨兮载阴，滔滔乎谁与度？将以遗予兮琅玕，抱幽贞兮永固。","dynasty":"明代","title":"湘筠辞"}
{"author":"胡翰","content":"越水浟浟兮不可以方舟，旋桓有鱼兮不可以为睟。九罭寸目兮岂不密且周，惟鲂及鲔兮竭泽是求。有獭有獭兮复跂于洲。","dynasty":"明代","title":"越水操"}
{"author":"胡翰","content":"南箕长好风，东毕复好雨。阴魄生自西，终夕成乖阻。悠悠望彼苍，脉脉不得语。起坐酌酒浆，北斗在庭户。","dynasty":"明代","title":"南箕长好风"}
{"author":"胡翰","content":"冬日何可爱，夏日何可畏？矫首问羲和，羲和不停辔。寒燠相代更，天运自有常。但惜爱日短，不及畏日长。","dynasty":"明代","title":"冬日何可爱"}
{"author":"胡翰","content":"日出照高树，翳翳绿当户。端居念友生，淹泊何处所。西路阻且长，东流莽回互。岂云阻音容，亦乃乏书素。怀德必有邻，兴言自中古。振文起彳亍，见此褐之父。","dynasty":"明代","title":"日出照高树"}
{"author":"胡翰","content":"郁郁孤生桐，托根邹峄颠。皎皎白素丝，出自岱畎间。一朝奉庭贡，妙合良自然。桐以为君琴，丝以为君弦。中含希世音，置君离别筵。征马惨不嘶，仆夫跪当前。君行千里道，岂惜一再弹。南风日渺渺，清商动山川。和者昔已寡，听者今亦难。","dynasty":"明代","title":"郁郁孤生桐"}
{"author":"胡翰","content":"人生苦逼侧，莫处蛮触间。杀机起不测，朝夕相构患。尺书下齐城，丸土封秦关。用意何崎岖，举世尚其贤。汤泉自长温，萧丘自长寒。天地有至性，贫贱吾所安。","dynasty":"明代","title":"人生苦逼侧"}
{"author":"胡翰","content":"维南有佳鞠，风露发清妍。离离丝玉树，粲粲黄金钱。色含坤裳美，质抱日精圆。蕴灵自女几，滋布弥樊川。既入神后品，还充仙子餐。中寿登百岁，上寿延千年。千年与百岁，何异瞬息间。独有幽贞节，可比金石坚。托以奉君子，岁晏期弗谖。","dynasty":"明代","title":"维南有佳鞠"}
{"author":"胡翰","content":"白马谁家子，翩翩新少年。宝带千金裘，鞍垂两櫜鞬。五侯争驰鞚，七族莫比肩。来往长杨间，捷出飞鸟先。朝从羽林猎，夜展秦楼筵。前楹列庭实，中庖具珍鲜。赵女舞双袖，吴姬调七弦。张急调高起，酒尽意弥坚。恨无美人赠，中激壮士肝。睽离各自爱，重来还复然。¤","dynasty":"明代","title":"拟古（九首）"}
{"author":"胡翰","content":"长安万里堠，日日送远行。轻车列千驷，骠骑悬双旌。西出横门道，意气倾公卿。铍戟夹左右，部曲联若星。疾驱呼延塞，深入休屠城。旄头无时落，边风旦暮惊。刻功燕然石，受爵天子廷。既获世间愿，复垂身后名。借问毛锥子，区区何所营。¤","dynasty":"明代","title":"拟古（九首）"}
{"author":"胡翰","content":"梧桐生朝阳，不附众木林。上枝拂云汉，下根固重阴。岁久材质古，斫为姚氏琴。朱弦翾横理，加以玉与金。徽轸何粲粲，清弹扬妙音。重华不可见，怀思意何深。¤","dynasty":"明代","title":"拟古（九首）"}
{"author":"胡翰","content":"日长自爱惜，夜长复凄恻。人生几何时，少壮已非昔。凉风动万里，起念南与北。山川路杳杳，车马去不息。燕赵高声名，荆扬壮材力。仲尼七十说，未遇身削迹。为云不上天，焉能雨八极。¤","dynasty":"明代","title":"拟古（九首）"}
{"author":"胡翰","content":"饮酒须饮醇，结交须结真。貌合不足贵，言合宁可珍。长安桃李树，家家自阳春。常时握手者，孰是同心人。吴中有双剑，一奉洛阳宾。精灵飒以合，万里情相亲。","dynasty":"明代","title":"拟古（九首）"}
{"author":"胡翰","content":"大音在天地，浩浩空山河。作者推李杜，千古未足多。至哉风与雅，采之委巷歌。世人事雕琢，伐柯徒伐柯。¤","dynasty":"明代","title":"示顺生（四首）"}
{"author":"胡翰","content":"严霜十二月，鸡鸣思远道。远道方迢迢，客行何草草。朅从汴水来，复鼓秦淮棹。秦淮梅柳树，物色今年早。","dynasty":"明代","title":"示顺生（四首）"}
{"author":"胡翰","content":"东望赤城山，远在沧海头。雨雪方霏霏，行人不可留。衣裳好结束，文采珊瑚钩。早传一札书，为报东诸侯。书报东诸侯，藿食怀远忧。郑虔所临郡，山多少田畴。居民煮海水，海尽民始瘳。丹丘有羽人，岁晏长悠悠。","dynasty":"明代","title":"东望赤城山送人"}
{"author":"胡翰","content":"夙志慕仙术，笑傲人间春。朝陪瑶池燕，暮扬沧海尘。道逢安期生，遨游乘采云。粲然启玉齿，遗我紫金文。天地此中毕，世人不得闻。受之今十年，留待逍遥君。青鸟从西来，飞去扶桑津。寄书久不到，白首悲秦人。","dynasty":"明代","title":"游仙诗"}
{"author":"胡翰","content":"东瓯有一士，周游吴楚间。一岁一归养，四十来作官。人生贵得意，寄书忽长叹。芳兰委蔓草，霜露复摧残。寸心欲焉托，相望隔山川。出门道路修，起伏千万端。直性不得遂，此道自古然。寄书当路者，下流良独难。","dynasty":"明代","title":"寄陈子尚录事"}
{"author":"胡翰","content":"早岁苦忧患，况兹抱沉疴。展转不能寐，夙夜如枕戈。骨肉交相持，朋友亦屡过。感时寒燠易，无乃久愆和。石闾有三秀，昆丘多玉禾。达人贵知命，永言心匪他。¤","dynasty":"明代","title":"至正壬辰之春余卧病始起遭时多故奔走山谷间"}
{"author":"胡翰","content":"病起不饮酒，客来意何如。四座皆春风，燕燕深相於。富有富贵交，贱有贫贱趋。古意吾所爱，今人宁见迂。忘情衡门下，言笑色旉腴。忽淹嵇康驾，何烦翟公书。¤","dynasty":"明代","title":"至正壬辰之春余卧病始起遭时多故奔走山谷间"}
{"author":"胡翰","content":"偶家长山下，遂与世途远。泉声挂屋角，晓见池水满。日出生清华，风来送余善。大化无端倪，宁谓心有眼。床头遗古书，岁月忽已晚。玩之不能了，圣哲有忧患。","dynasty":"明代","title":"至正壬辰之春余卧病始起遭时多故奔走山谷间"}
{"author":"胡翰","content":"宋祚移东南，会稽国内地。白日照城郭，相君开甲第。蜿蜒卧龙冈，高出列雉背。审曲立万楹，增雄逾九陛。飞栱凌丹霞，交疏激清吹。上极高明居，下有幽深隧。栖甲戒不虞，为计亦已至。以此忠社稷，宁复忧陨坠。扬扬昧所图，扰扰复多制。崦嵫日西薄，祝栗风南厉。鲁港十万师，闻钲一声溃。木披本先蠹，堤坏川如沛。诗人谨厉阶，人祸岂天意。摩挲冈头石，零落重奎字。山川一何悠，苍莽鸿飞外。旧时贺老湖，酒船总堪系。吾宁慕贤达，聊以抒长慨。","dynasty":"明代","title":"卧龙冈观贾秋壑故第"}
{"author":"胡翰","content":"河水趋山东，四旷无险塞。吕梁扼其冲，凛若万强敌。水势与石斗，终古怒未息。舟行龈腭间，众挽不余力。进始逾跬步，退忽落千尺。长年起相语，兹土神所职。登祠奉嘉荐，拜跪陈下臆。船头勇牵缆，樯表高挂席。好风东南来，送我天北极。叱驭诚足钦，垂堂讵遑恤。昔闻庄叟言，有山在离石。悬水三十仞，鱼鳖皆辟易。孰隳天地性，遂拯生民溺。鸿飞九州野，吾愿观禹迹。","dynasty":"明代","title":"吕梁硔"}
{"author":"胡翰","content":"日落梁山西，遥望寿张邑。洮河带泺水，百里无原隰。葭菼参差交，舟楫窅窈入。划若厚土裂，中含元气湿。浩荡无端倪，飘风向帆集。野阔天正昏，过客如鸟急。往时冠带地，孰踵萑蒲习。肆噬剧跳梁，潜谋固坏蛰。古云萃渊薮，岂不增怏悒。蛙鸣夜未休，农事春告及。渺焉江上怀，起向月中立。","dynasty":"明代","title":"夜过梁山泺"}
{"author":"胡翰","content":"荆楚绵百越，襟带极遐裔。连山限车辙，外薄海无际。风气何纷厖，群蠢动相噬。古虽郡县置，画地出租税。负险恒自固，犬牙植形势。聚若蜂蚁来，散如鸟鼠逝。尧仁不能覆，往往思一薙。悬兵万里外，暴路蒙瘴疠。亦有内齐民，诖误混狂猘。巢穴牢弗破，根本先自殪。天遗槃瓠种，出入民患害。圣哲戒不虞，穷讨谅非计。皇灵冒下土，赫赫火俱厉。日月所出入，有生尽怀猍。宾贺崎岖间，苞檗久联缔。遣吏得黄侯，为国开信誓。王师不血刃，缓颊下椎髻。列功奏天子，玺书远颁赉。赐以大银碗，副之金帛对。岭海数十城，安得百其喙。我闻范史言，此属非难制。力弱校弄薄，非可羌戎例。汉廷慎择守，祝良复谁继。侯今须尽白，侯心甚岂弟。分符浙水上，应念东人昽。蛮?尚有知，东人敢忘惠。作诗劝不陨，庶以示来世。","dynasty":"明代","title":"书黄贺州平蛮事后"}
{"author":"胡翰","content":"振辔起陈力，投簪遂辞禄。吾今见伊人，逍遥在郊牧。令节春载阳，芳辰日初旭。鸟鸣高树颠，牛饮涧溪曲。翳翳桑柘阴，蔼蔼来牟熟。耰耔返故畬，经过候新躅。高榻生风凉，练衣无暑溽。披帙欣自悟，临觞复谁属。情真不肃客，意豁已忘俗。列生谈力命，老氏贵止足。","dynasty":"明代","title":"西村老人隐居"}
{"author":"胡翰","content":"出郭随稚子，薄暮投山扉。叶落故园树，危柯风更悲。劳生各已息，不知夜何其。上人池阁中，灯火深相依。盈樽岂无酒，多病久不持。啖我园中果，饱我以豆糜。出户见明月，踏月褰裳衣。悠悠故意长，落落新知稀。冉冉岁云暮，百尔慎所归。","dynasty":"明代","title":"夜宿宝石精舍"}
{"author":"胡翰","content":"大江风西来，波涛一何浩。我舟不得发，徘徊越昏晓。衡运已朔易，曜灵忽东杲。早出南徐州，草干霜露少。惨惨沙尘飞，轧轧车轮绕。寒气来薄人，重裘仅如缟。日高众鸟翔，天末孤帆杳。川流与冈势，合沓自回抱。人生大块间，孰能出其表。勉为辛苦行，益见颜色槁。人言野多虎，前驱善相保。顾非千金躯，祇欲杖穹昊。共子陈此情，归来卧蓬岛。","dynasty":"明代","title":"京口纪行"}
{"author":"胡翰","content":"南州苦寒月，雨雪久不{雨方}。风沙满长道，四顾心飞扬。君子有行役，束书归故乡。故乡浙水上，远在天一方。父母及兄弟，昔别今五霜。我昨来自东，音问不得将。为言起居好，良足慰子肠。巍巍帝王都，济济人物场。六馆走相送，如惜孤凤凰。惜兹岁华晚，眷彼川路长。卧听吴门钟，归共越人航。上堂拜家庆，兄弟同乐康。欢言酌春酒，拜舞迎春阳。愿言千丈厓，长照百年觞。","dynasty":"明代","title":"南京遇苏平仲编修"}
{"author":"胡翰","content":"西阜高见日，今朝故山里。万木风已微，白云忽孤起。池边记昔行，城郭无人至。三秋相望深，独抱悠悠意。出郭怀所亲，复上桥南路。大田美多稼，嘉泽何愆度。人皆望秋实，凄其已风露。策杖陂中行，低佪亦奚故？","dynasty":"明代","title":"归故山"}
{"author":"胡翰","content":"今晨雨新歇，日出东南隅。草树有佳色，当轩散纷敷。欢言命童仆，治我园中蔬。幸此琴册暇，且复一荷锄。虽有黾勉劳，良足具中厨。但恐恶草长，不治成荒芜。世事每如此，岂敢忘勤劬。","dynasty":"明代","title":"命童"}
{"author":"胡翰","content":"太末一为客，倏忽三四龄。常恐玄发变，未谐沧海情。今晨属休暇，文彦皆合并。方舟济沙步，飞盖指岩扃。青霞天之表，赤日午正停。息阴无择木，抱渴无藏冰。宁知大火维，有此真福庭。巨石跨千尺，如梁架青冥。深疑地肺开，洞见天光明。玉树交左右，禽鸟无一声。凉风度涧水，炎浊荡然清。昔闻偶弈者，坐隐交心兵。相持势方急，旁睨耽若醒。柯烂胡不归，海枯固其恒。蛮触递翻覆，大化何由停。不如饮美酒，且置石间枰。","dynasty":"明代","title":"青霞洞天偕章三益佥事观石枰"}
{"author":"胡翰","content":"人生为夫妇，结发相因依。恩爱在偕老，零落中路歧。夕坐守空闺，晨兴簪恶笄。身为张氏妇，茕立将安归？愿言持寸心，如石无改移。上奉百岁姑，下哺两男儿。儿虽媵所出，孰匪夫体遗？烝尝苟有托，门户亦足持。瞻望恐弗及，劬劳庸敢辞。乡人敬妇德，县官尊母仪。二子伯与仲，孝思长不衰。相见发种种，犹说襁褓时。故家海东头，波涛诚渺弥。独有双柏舟，可以济艰危。行者曾弗操，令人怨蛾眉。","dynasty":"明代","title":"张节妇"}
{"author":"胡翰","content":"客从山中来，为言山中居。种树不作琴，清阴常绕庐。翛然窗几间，中有竹素书。上窥圣人奥，下抉百氏殊。寥寥千古意，问子今何如。勿学臧与穀，亡羊苦多途。愿企心斋人，不远复尔初。归抚庭前柯，应见双凤雏。","dynasty":"明代","title":"桐谷山房"}
{"author":"胡翰","content":"又见陈农去，遥临析木墟。山川游幸后，文献乱离余。备极传闻异，归从直笔书。百年殷监在，尽献玉阶除。","dynasty":"明代","title":"送吕君采元史北平"}
{"author":"胡翰","content":"一夕复一夕，一朝非一朝。昨见春花开，忽睹秋叶飘。人非金石姿，安得长不凋。穷年事觚翰，驾言远游遨。手提具櫑剑，拂拭鸊鹈膏。含精变光彩，上薄青云霄。愿君勿弃置，佩此长在腰。南山有猛虎，西江有长蛟。斫蛟取猛虎，始贵非铅刀。","dynasty":"元代","title":"拟古九首其一"}
{"author":"胡翰","content":"白马谁家子，翩翩新少年。宝带千金裘，鞍垂两櫜鞬。五侯争驰鞚，七族莫比肩。来往长杨间，捷出飞鸟先。朝从羽林猎，夜展秦楼筵。前楹列庭实，中庖具珍鲜。赵女舞双袖，吴姬调七弦。张急调高起，酒尽意弥坚。恨无美人赠，中激壮士肝。睽离各自爱，重来还复然。","dynasty":"元代","title":"拟古九首其二"}
{"author":"胡翰","content":"节节复促促，雄鸣雌自续。借问此何音，有鸟人不畜。三文被身体，五采烂盈目。声谐九成奏，灵出众羽族。自从阿阁倾，再改岐山卜。千年不来仪，四野多毈殰。世德诚已微，天路清且穆。愿因东南风，吹度玉笙曲。","dynasty":"元代","title":"拟古九首其三"}
{"author":"胡翰","content":"长安万里堠，日日送远行。轻车列千驷，骠骑悬双旌。西出横门道，意气倾公卿。铍戟夹左右，部曲联若星。疾驱呼延塞，深入休屠城。旄头无时落，边风旦暮惊。刻功燕然石，受爵天子廷。既获世间愿，复垂身后名。借问毛锥子，区区何所营。","dynasty":"元代","title":"拟古九首其四"}
{"author":"胡翰","content":"梧桐生朝阳，不附众木林。上枝拂云汉，下根固重阴。岁久材质古，斫为姚氏琴。朱弦翾横理，加以玉与金。徽轸何粲粲，清弹扬妙音。重华不可见，怀思意何深。","dynasty":"元代","title":"拟古九首其五"}
{"author":"胡翰","content":"千里不唾井，与君相别难。风尘虽异路，恒愿同悲欢。在金莫为玦，在玉当为环。联以翠织成，宛转衣带间。相望胡与越，寸心良自坚。日入已三商，忧来翻百端。遥遥托清梦，不知寒夜阑。","dynasty":"元代","title":"拟古九首其六"}
{"author":"胡翰","content":"日长自爱惜，夜长复凄恻。人生几何时，少壮已非昔。凉风动万里，起念南与北。山川路杳杳，车马去不息。燕赵高声名，荆扬壮材力。仲尼七十说，未遇身削迹。为云不上天，焉能雨八极。","dynasty":"元代","title":"拟古九首其七"}
{"author":"胡翰","content":"昔闻昆山禾，结实大如黍。一食能疗饥，再餐可轻举。大和溢肌发，含真逐仙侣。左盼东华君，右招西王母。苍箓手共开，金册笑相旅。后皇降嘉种，宁遣同宿莽。杲杲晨出日，祁祁载阴雨。煦被非一朝，长此千万古。","dynasty":"元代","title":"拟古九首其八"}
{"author":"胡翰","content":"去日不可追，来日犹可期。朝采六艺英，夕玩忘其疲。海是众水积，圣亦途人为。挟册自有得，焉用比皋夔。","dynasty":"元代","title":"示顺生四首其一"}
{"author":"胡翰","content":"明招山中人，高义无等伦。恨子弗见之，一去五百春。我学如赘疣，未成先误身。误身身不淑，误世心不仁。","dynasty":"元代","title":"示顺生四首其二"}
{"author":"胡翰","content":"大音在天地，浩浩空山河。作者推李杜，千古未足多。至哉风与雅，采之委巷歌。世人事雕琢，伐柯徒伐柯。","dynasty":"元代","title":"示顺生四首其三"}
{"author":"胡翰","content":"严霜十二月，鸡鸣思远道。远道方迢迢，客行何草草。朅从汴水来，复鼓秦淮棹。秦淮梅柳树，物色今年早。","dynasty":"元代","title":"示顺生四首其四"}
{"author":"胡翰","content":"早岁苦忧患，况兹抱沉疴。展转不能寐，夙夜如枕戈。骨肉交相持，朋友亦屡过。感时寒燠易，无乃久愆和。石闾有三秀，昆丘多玉禾。达人贵知命，永言心匪他。","dynasty":"元代","title":"至正壬辰之春余卧病始起遭时多故奔走山谷间触物兴怀忽复成什合而命之曰杂兴其一"}
{"author":"胡翰","content":"病起不饮酒，客来意何如。四座皆春风，燕燕深相于。富有富贵交，贱有贫贱趋。古意吾所爱，今人宁见迂。忘情衡门下，言笑色敷腴。忽淹嵇康驾，何烦翟公书。","dynasty":"元代","title":"至正壬辰之春余卧病始起遭时多故奔走山谷间触物兴怀忽复成什合而命之曰杂兴其二"}
{"author":"胡翰","content":"水烦鱼不大，驭促马已疲。法令贵宽厚，牛毛安所施。秦风荡六合，赋役悬高卑。料民事隐核，簿书日孜孜。君卿尝见嗟，谅者以为宜。其势如张弓，后来谁弛之。诗人咏岂弟，劳人千载思。","dynasty":"元代","title":"至正壬辰之春余卧病始起遭时多故奔走山谷间触物兴怀忽复成什合而命之曰杂兴其三"}
{"author":"胡翰","content":"缘山列城郭，岁久亦已颓。羽檄来何方，工作殷如雷。六丁运巨石，泉扉荡然开。不知谁家坟，暴露骨与骸。古碑置城头，叹息三徘徊。死者何所知，但为生者哀。","dynasty":"元代","title":"至正壬辰之春余卧病始起遭时多故奔走山谷间触物兴怀忽复成什合而命之曰杂兴其四"}
{"author":"胡翰","content":"巴陵韩希孟，淑质自天挺。一为军中虏，视死犹一瞑。自云瑚琏器，不肯作溺皿。借此清江水，葬我全首领。愿魂化精卫，填海起成岭。皇天如有知，许我血面请。书帛字不灭，千岁光炯炯。踯躅戎马间，丈夫可以警。","dynasty":"元代","title":"至正壬辰之春余卧病始起遭时多故奔走山谷间触物兴怀忽复成什合而命之曰杂兴其五"}
{"author":"胡翰","content":"野王有二老，矫若双凤雏。不栖恶木枝，宁啄中田粰。翱翔千仞上，览德周八区。赤符启帝子，锵其应瑶图。一鸣洞黈纩，再举凌天衢。飘飖不可絷，汉网亦已疏。至哉高尚风，念此其谁欤。恐非严光伦，意乃董公徒。","dynasty":"元代","title":"至正壬辰之春余卧病始起遭时多故奔走山谷间触物兴怀忽复成什合而命之曰杂兴其六"}
{"author":"胡翰","content":"游子不顾远，停桡江上春。冀方有来客，白发乃吾亲。十年阻南北，一见融心神。天道谅不慆，嗟嗟行路人。","dynasty":"元代","title":"赠郑生叔车"}
{"author":"胡翰","content":"天造草昧，笃生真主。暨厥良弼，大启土宇。自浙之东，郡邑棋布。阻山带川，树屏为固。与敌相制，邦之门户。匪亲与贤，畴克畀付。桓桓我公，两有文武。龙节虎符，来自王所。坐总省辖，出奠邦土。于宣于蕃，孰敢余侮。蠢尔张孽，窃活鼎釜。以其螳臂，抗我戎辂。岁直乙巳，中绳建斗。大裒厥凶，罙入我阻。偪我新城，摇我黎庶。势如累卵，岌其可怖。边吏惊告，公起驰赴。军于龙潭，栅其高阜。辕门方树，士食未饫。寇侦我劳，谓可拾取。猬兴蜂午，鼎来纵横。深绝其涧，高冯其陵。有轻我心，不知我劲。我用大奋，奋其忠贞。师直为壮，彼则何名。以少击众，在古可徵。爰令众旅，告厥神明。愿天保佑，尔众钦承。毋利虏获，不竭股肱。望其前锋，公则是膺。挺身跃马，其扬如鹰。如鹰如虎，其徒烝烝。如雷如霆，孰震弗崩。束戈就殒，投刃乞生。倏□纷纭，席卷而平。流血殷野，横尸一成。匪曰嗜杀，亦岂穷兵。寇来授首，惟恶是惩。既惩其恶，亦罔不矜。亦莫不宁，天开日明。衿甲旋旆，肃肃其征。椎牛飨士，献俘于廷。皇心允怿，是用大赉。公走入觐，稽首拜锡。明明我皇，制胜万里。师力臣武，悉任指使。沧海波平，金微道启。防风不朝，涂山用入。惠迪有庆，从逆自殪。公昔受钺，志在敌忾。继今以往，尚罔或怠。不怠不亟，公心抑抑。下民是依，庶士是式。为邦柱石，以殿皇国。皇国既平，四夷既率。公之孙子，与国罔极。","dynasty":"元代","title":"东征诗"}
{"author":"胡翰","content":"鹤之去兮，下土方。橧不可巢兮，怅孰与之翱翔。三桑无枝兮，望苍门而未阳。西母折胜兮，恐邓林之不芳。鸱厉吻而啸号兮，鶝衔矢以为长。仁鸟高逝兮，杳莫闻其归昌。牛哀化而为虎兮，虽含灵而无良。莽蓁蓁而阹迾兮，括隐隐而机张。畴复殪彼䝟貐兮，驱百怪以伏藏。鹤之去兮，海是泊。浟湙无垠兮，深入冥漠。天吴九首兮，仡立而可愕。海童之么么兮，又唏而相薄。归墟合夫尾闾兮，三神峙而参错。何飞廉之弗戒兮，舟欲进而忽却。抶象而驾蛖鱼兮，将往来以乘蹻。观荡荡于天外兮，求地轴之所托。惧鳌力之不任兮，玄黄杂而挥霍。鹤之翔兮，无远遥。大圜于穆兮，上积清寥。澹至人之无为兮，与清光以游遨。骋骐骥于天路兮，左玉女而右松乔。齐骞腾于风背兮，吹参差之洞箫。恍出有而入无兮，非世俗之所服。凭高云以结思兮，极劳心之悽恻。昔余览夫幽经兮，嘉金行之肖仪。曰吐故而纳新兮，岁千祀以为期。朝澡神于秋水兮，夕申警乎湛露。曾日月之几何兮，忽溷澖而莫之主。仙既不可睹兮，彼又得而驭之。世不可以容穟兮，将羽化而去之。万类之芸芸兮，何有于定姿。曶神奇而冯生兮，鯈臭腐以焉归。鸢何飞而戾天兮，鱼何跃而在沼。凤何览而来下兮，龙何欲而能扰。气实使之然兮，孰观其徼。妙夏虫之疑冰兮，取诮于知道。上下为宇兮，四表为樊。大和欣合兮，含生孔蕃。曷不古处兮，乐全其天。麟折足于车子兮，徒反袂而泗涟。龟曳尾于泥涂兮，惧触罟而造钻。观既往而知来兮，惟委顺于陶甄。援雅琴以发弹兮，聊释余之中悁。乱曰：山海浩兮，蔽亏。城郭缭兮，委蛇。人民是兮，今岂非。芝三秀兮，可疗饥。盍归乎来兮，丁令威。","dynasty":"元代","title":"招鹤辞"}
{"author":"胡翰","content":"鹿之呦呦兮。彼姝者子非仙之俦兮。尚何求兮。鹿之伎伎兮。彼姝者子世莫系累兮。是以从吾志兮。大车连驷吾不知所税兮。","dynasty":"元代","title":"白鹿引"}
{"author":"邓熛","content":"一寸龙香一寸金，仙家传药不传心。香来莫作寻常看，千载文光翰苑林。","dynasty":"宋代","title":"墨"}
{"author":"姜彧","content":"山滴岚光水拍堤，草香沙暖净无泥。只疑误入武林溪。两岸桃花烘日出，四围高柳到天垂。一尊心事百年期。","dynasty":"元代","tags":"写景，山水，抒怀，归隐","title":"浣溪沙·山滴岚光水拍堤"}
{"author":"姜彧","content":"方丈堆空瞰碧潭。潭光山影静相涵。开轩千里供晴岚。流水桃花疑物外，小桥烟柳似江南。挽将风月入醺酣。","dynasty":"元代","title":"浣溪沙晋祠石刻二阕"}
{"author":"姜彧","content":"一代衣冠共胜游。晋阳祠宇若为酬。溪山影里联金勒，箫鼓声中倒玉舟。苍壁秀，锦屏幽。留连一醉也风流。生平适能如此，不信青山两鬓秋。","dynasty":"元代","title":"鹧鸪天"}
{"author":"姜彧","content":"满谷萧萧落叶黄。绣衣总马驻平岗。一川野色迷秋色，四面山光接水光。花作阵，酒为浆。晋祠风物正重阳。殷勒留住黄华使，同放乾坤入醉乡。","dynasty":"元代","title":"鹧鸪天晋祠石刻二阙"}
{"author":"高兆","content":"乙巳冬十月，铃阁日清秘。抚军坐筹边，颇及荷兰事。幕下盛才贤，共请窥其使。连骑出城隅，江声来漰濞。横流蔽大舶，望之若山坠。千重列楼橹，五色飘幡帜。飞庐环木偶，层槛含火器。画革既弥缝，丹漆还涂塈。叩舷同坚城，连锁足驰骑。伫立望崇高，真非东南利。某也亦宾客，缒藤许登跂。番儿候雀室，探首如鬼魅。摄衣升及半，火攻炫长技。烟雾横腰合，雷电交足至。译使前致词，此其事大义。其上容千人，方车矧并辔。其人各垂手，周行若沈思。中央匮指南，枢纽浮天地。铁轴夹其间，凌云百丈植。七帆恒并张，八风无定吹。沓施如网罗，坐卧引猿臂。下观空洞底，委积于焉寄。悬釜炽饮食，戴土滋种莳。但可叹博厚，安能测远邃。舶师亦国臣，逢迎慰临莅。坐我卧榻旁，氍毹足明媚。雕棂障玻璃。悬桁垂卣觯。发笥云葡萄，洗盏注翡翠。高泻成贯珠，传饮劝沾醉。银盘荐瓜蔬，风味颇浸渍。岂欲倾其酿，因之穷审视。明明簪笔边，半卷有文字。绘事江海迹，水道可太备。岛屿分微茫，山川入详委。观图见包藏，宁惟一骄恣。上马大桥头，目送增忧喘。呜呼通王贡，讵可忘觊伺。周防勿逡巡，公其戒将吏。飏去势已形，礼义不足饵。","dynasty":"清代","title":"荷兰使舶歌"}
{"author":"杨於陵","content":"校德尽珪璋，才臣时所扬。放情寄文律，方茂经邦术。王猷符发挥，十载契心期。昼游有嘉话，书法无隐辞。信兹酬和美，言与芝兰比。昨来恣吟绎，日觉祛蒙鄙。","dynasty":"唐代","title":"和权载之离合诗（时为中书舍人）"}
{"author":"杨於陵","content":"晏朝受明命，继夏走天衢。逮兹三伏候，息驾万里途。省躬既跼蹐，结思多烦纡。簿领幸无事，宴休谁与娱。内斋有嘉树，双植分庭隅。绿叶下成幄，紫花纷若铺。摛霞晚舒艳，凝露朝垂珠。炎沴昼方铄，幽姿闲且都。夭桃固难匹，芍药宁为徒。懿此时节久，讵同光景驱。陶甄试一致，品汇乃散殊。濯质非受彩，无心那夺朱。粤予负羁絷，留赏益踟蹰。通夕靡云倦，西南山月孤。","dynasty":"唐代","title":"郡斋有紫薇双本自朱明接于徂暑其花芳馥…因诗纪述"}
{"author":"杨於陵","content":"先生赤松侣，混俗游人间。昆阆无穷路，何时下故山。千年犹孺质，秘术救尘寰。莫便冲天去，云雷不可攀。","dynasty":"唐代","title":"赠毛仙翁"}
{"author":"曹煐曾","content":"炉烟浓欲篆，夜色淡生阴。病骨秋花瘦，愁怀暮雨深。疏灯孤榻影，衰草乱虫吟。无限关心事，朦胧梦里寻。","dynasty":"清代","title":"病中雨夜"}
{"author":"毕海珖","content":"贳酒旗亭怆旅颜，萧萧人过穆陵关。沙明不辨东西路，雨霁才分远近山。红叶有声秋渐老，白云无恙客应还。常将几点离人泪，洒向西风落照间。","dynasty":"清代","title":"穆陵关"}
{"author":"毕海珖","content":"路折村桥一径赊，绿杨轻飏酒帘斜。暖风细雨催寒食，开遍青山郁李花。","dynasty":"清代","title":"清明山游"}
{"author":"毕海珖","content":"天涯游子去匆匆，一夜轻舟趁晓风。江入桐庐山四束，橘花深处雨濛濛。","dynasty":"清代","title":"严州"}
{"author":"杜安道","content":"晓镜初妆玉粉，轻风暗递幽香。间随月影到寒塘。忘却人间天上。雪意空惊春意，孤芳已断年芳。从教驿使为伊忙。乞个寿阳宫样。","dynasty":"宋代","title":"西江月"}
{"author":"丁西湖","content":"金门待漏马嘶寒，月落宫墙未晓天。争子莫教容易扫，恐伤一片惜花心。","dynasty":"宋代","title":"山中"}
{"author":"丁西湖","content":"春江柳色新，别酒易成醺。自厌久为客，难堪又送君。溪晴沙度鹤，地暖水生兮。若到兰亭上，应须吊右军。","dynasty":"宋代","title":"送吴菊潭游越"}
{"author":"郭圆","content":"宣父从周又适秦，昔贤谁少出风尘。当时甚讶张延赏，不识韦皋是贵人。","dynasty":"唐代","title":"咏韦皋"}
{"author":"刘昌诗","content":"可堪添客恨。泉声长带佩声寒。野径萦回路百盘。","dynasty":"宋代","title":"句"}
{"author":"崔敦礼","content":"惊世文章，门户照人，外家衣钵。多谢温存，相期宅相，此恩难说。今朝祝寿樽前，共拜舞、诸孙下列。但愿从今，一年强似，一年时节。","dynasty":"宋代","title":"柳梢青（寿词）"}
{"author":"崔敦礼","content":"暖日江南梅柳，春风堂上笙歌。满斟醽醁笑声哗。再拜千年寿嘏。清健非缘服玉，红颜不是苍霞。仙姿福禄自无涯。要看沧溟绿野。","dynasty":"宋代","title":"西江月（寿词）"}
{"author":"崔敦礼","content":"本是瑶台月里仙。笑麾鸾鹤住人间。蟠桃一熟三千岁，剩对春风日月闲。缡绶结，彩衣斑。孙枝相应傍门阑。年年同上长生酒，得见沧溟几度干。","dynasty":"宋代","title":"鹧鸪天（时夫人寿）"}
{"author":"崔敦礼","content":"王母瑶池景物鲜。蟠桃华实不知年。天教把定春风笑，来作人间长寿仙。披蕊笈，诵云篇。朝朝香之篆炉烟。只将清静为真乐，合住春秋岁八千。","dynasty":"宋代","title":"鹧鸪天"}
{"author":"崔敦礼","content":"吴松江畔，对烟波浩渺，相忘鸥鸟。日日篮舆湖上路，十里珠帘惊笑。高下楼台，浅深溪坞，著此香山老。辋川图上，好风吹梦曾到。不用金谷繁华，碧城修竹，自比封君号。万壑千岩天付与，一洗寒酸郊岛。霖雨方思，烟尘未扫，合挽三江倒。功成名遂，却来依旧华表。","dynasty":"宋代","title":"念奴娇（和徐尉）"}
{"author":"崔敦礼","content":"倚棹太湖畔，踏月上垂虹。银涛万顷无际，渺渺欲浮空。为问瀛洲何在，我欲骑鲸归去，挥手谢尘笼。未得世缘了，佳处且从容。饮湖光，披晓月，抹春风。平生豪气安用，江海兴无穷。身在冰壶千里，独倚朱栏一啸，惊起睡中龙。此乐岂多得，归去莫匆匆。","dynasty":"宋代","title":"水调歌头（垂虹桥亭词）"}
{"author":"崔敦礼","content":"吴王台上雨初晴。远烟横。柳如云。门外西风，催踏马蹄尘。声断阳关人去□，遮落日，向西秦。不教容易从归程。语酸辛。黯消魂。且共一尊，相属莫辞频。后夜月明千里隔，君忆我，我思君。","dynasty":"宋代","title":"江城子（送凌静之）"}
{"author":"崔敦礼","content":"暖日江南梅柳，春风堂上笙歌。满斟醽醁笑声哗。再拜千年寿嘏。清健非缘服玉，红颜不是苍霞。仙姿福禄自无涯。要看沧溟绿野。","dynasty":"宋代","title":"西江月·暖日江南梅柳"}
{"author":"崔敦礼","content":"霜风吹惨入园林，零落阶前满地金。赖有翠蕤堪采摘，伴人犹守岁寒心。","dynasty":"宋代","title":"傲霜亭"}
{"author":"崔敦礼","content":"强敌骄兮晋多垒，忽登山兮望廷尉。风霾兮杀气昏，突枪櫑兮乱钩陈。予君麾兮从君鉞，战陵西兮捍溪栅。虹食垒兮火焚旗，公之死兮去如归。公有子兮愤争先，勇没地兮羞戴天，父死忠兮子忠孝，令名扬兮日月照。物有始兮岂无终，得所归兮孰如公。喜幸生兮畏义死，语昵昵兮顾妻子。草木尽兮粪土委，闻高风兮汗流趾。","dynasty":"宋代","title":"北山之英"}
{"author":"崔敦礼","content":"地僻便知城市隔，心清自爱水云閒。障尘不用西风扇，香篆溟濛正下关。","dynasty":"宋代","title":"题避俗轩"}
{"author":"崔敦礼","content":"富贵邯郸梦，齿发金城柳。附炎非吾事，因心即我友。得意自忘言，咸脢岂滕口。幸有君子交，淡成非醴酒。","dynasty":"宋代","title":"还孟郎中诗卷用元韵其二"}
{"author":"崔敦礼","content":"疏狂自许次公醒，冷淡无劳沸玉笙。满屋文章天下乐，多情灯火夜深明。交情问我何清苦，世路愁人已饱更。好趁东风动行色，濑阳烟雨趣春耕。","dynasty":"宋代","title":"次韵孙抚干二首其一"}
{"author":"崔敦礼","content":"圣皇武，憺显幽。震逾恭，翼微周。帝下顾，民喔咻。糜沸鼎，汎横流。否其复，飞龙秋。挽天弧，建神矛。振汩陈，遏虔刘。漭然施，鸿祐休。熯以濡，羸者瘳。御皇极，凝前旒。遍胪欢，荡岱丘。","dynasty":"宋代","title":"太祖皇帝师次陈桥受天命协人情为圣皇武"}
{"author":"崔敦礼","content":"震雷薄矣，胡蝇之营。弥江负淮，隩天险矣。宁曰我尽臣度，肃恭威灵。宇宙混同，一方阻。皇明建灵旗，下巨舳。震威而怀，靡事戕戮。王师如翰，至则速。风漰雷磕，奄其覆。哀哀逆俦，维喙乞降。欙车青盖，朝帝乡。妖氛杀翳，旋披攮。膏痿腥䐿，德泽滂。凯旋金声，奏洋洋。煇耀万国，俱向方。","dynasty":"宋代","title":"李煜不朝伐之煜降江南平为震雷薄矣"}
{"author":"崔敦礼","content":"暖日江南梅柳，春风堂上笙歌。满斟醽醁笑声哗。再拜千年寿嘏。清健非缘服玉，红颜不是苍霞。仙姿福禄自无涯。要看沧溟绿野。","dynasty":"宋代","title":"西江月寿词"}
{"author":"崔敦礼","content":"云冥冥兮叠嶂，君独立兮山之上。石嶝险兮水道寒，思夫君兮未敢言。无言兮皇皇，山阿之人兮告我以不难。木樛蔚兮下俯，石避碍兮行旁。余冠兮巍巍，余步兮逶迟。俛首非吾之愿兮，斜径其将安之。朝骋望兮昭亭，夕宿兮双溪。网蕙茝兮为盖，葺荪蘅兮为车。欲腾驾兮高翔，恍导余兮上隮。揭北斗兮奠椒浆，簸南箕兮羞琼蕊。灵欣欣兮顾余，亶正直兮为神予。","dynasty":"宋代","title":"华阳洞天"}
{"author":"崔敦礼","content":"汎汎兮吾舟，沛吾乘兮东流。东流兮何之，有美人兮天一涯。烟杳杳兮南徐，云连连兮北固。海何为兮清明，江何为兮流注。彼美人兮山之曲，镇龙关兮转阴轴。约束海若兮呵水冯，夏不苦雨兮冬不疾风。污邪穰穰兮海沂阜丰，我民报事兮罔有不恭。采秀实兮山巅，撷芳馨兮涧底。霜籼兮水芒，蕙肴羞兮椒糈。神之格兮乐享，惚蜿蜿兮来止。","dynasty":"宋代","title":"中水府"}
{"author":"崔敦礼","content":"我耕兮我田，雨浪浪兮雷填填。水漫漫兮种不下，出门见水兮泪滂沱。惠我晴兮疾耕而耨，螟败之兮颖弗得秀。呜呼，我无时违兮时不我予。时不予兮奈何，蹇无忘兮吾事。","dynasty":"宋代","title":"田间辞三首其二"}
{"author":"崔敦礼","content":"君之来兮殊廷，雷隆隆兮雨冥冥。从天吴兮罔象，纷万怪兮如云。若有妖兮震奔沛，吹逆浪兮扬膻腥。授天矛兮下讨，披蒙雾兮祥氛。地平天静兮日月清夷，我民蒙福兮万年报事。","dynasty":"宋代","title":"楚州龙庙迎享送神辞其一"}
{"author":"崔敦礼","content":"辛楣兮药房，兰枅兮桂楹。翼翼兮新宫，穆将进兮芳馨。柏实兮松液，芝华兮若英。奠琼斝兮清酤，玉俎析兮嘉牲。雅声兮远姚，锵和平兮鼓钟纷。繁会兮竽笙，灵连蜷兮须摇。傧暗蔼兮纷纭，洁我心兮恭事，灵欣欣兮燕宁。","dynasty":"宋代","title":"楚州龙庙迎享送神辞其二"}
{"author":"崔敦礼","content":"君之去兮朱宫，乘飞云兮御回风。贝阙兮丰敞，金台郁兮穹隆。珠胎兮炫耀，周玉树兮青葱。天琛兮水碧，众宝萃兮玲珑。良辰兮高燕，命冯夷兮展舞。鸣𪛌兮海童，群仙兮良待。君肯临兮尚舂容，君不我留兮我心忡忡。眇清思兮眑眑，惠我民兮盍终。","dynasty":"宋代","title":"楚州龙庙迎享送神辞其三"}
{"author":"崔敦礼","content":"我舟欲渡风伯嗔，卷帆夜泊沧江津。江声拍枕冷不寐，起看河汉无纤尘。须臾风定水波伏，江妃涌起明月轮。船头把酒问明月，瓜丘枌社难忘情。狼山咫尺望可到，一水隔我三家村。明月问之寂无语，寒光耿耿如相亲。明朝转柂好风色，月晕北开箕有灵。","dynasty":"宋代","title":"泊福山港"}
{"author":"崔敦礼","content":"欲将从事到青州，酩酊乡中便可侯。此乐正须君领略，疏狂还许我追游。一年好处都能几，四序难并去莫留。痛饮且图连夜醉，清欢何必锦缠头。","dynasty":"宋代","title":"次陆倅韵三首"}
{"author":"崔敦礼","content":"暖烟和气满西州，载酒当轻万户侯。官事水知何日了，风光宜及早春游。簿书丛里偷閒去，景物妍时到处留。莫被虚名苦拘束，野梅官柳暗江头。","dynasty":"宋代","title":"次陆倅韵三首"}
{"author":"崔敦礼","content":"文章光艳压苏州，照乘何劳诧魏侯。鸠杖欲寻江左胜，鸥盟相约社中游。囊空自喜陶朱得，诗拙还因杜集留。把玩日吟心似醉，定须论月废梳头。","dynasty":"宋代","title":"次陆倅韵三首"}
{"author":"崔敦礼","content":"绕几黄云爇水沉，得诗閒读契余心。文章叔夜广陵散，句法武侯梁甫吟。且喜空囊收赵璧，不惭击壤混唐音。请君便入鸥鸣社，饭颗相从始自今。","dynasty":"宋代","title":"次韵孙抚干二首"}
{"author":"崔敦礼","content":"儒官窗户寒，恇怯日出光。独冷不可耐，大杓倾鹅黄。洞庭隔烟波，忽惊风露香。开门问谁与，知君念荒凉。芳包照盘新，硬句摩天杨。山中千头奴，丹黄丽秋阳。骚人巧采摘，灿灿简册方。君诗追古作，语壮韵转强。属和郢中人，凋零不成行。临风咏玉台。噀雾开蜜房。殷勤此珍馈，玩味丑莫当。但酌潘公醽，一举累十觞。","dynasty":"宋代","title":"次韵张伯子饷柑"}
{"author":"崔敦礼","content":"前驱小队立元戎，一点台星喜气浓。凯奏归来铃阁静，精神端已折遐冲。","dynasty":"宋代","title":"大阅回马口号"}
{"author":"崔敦礼","content":"官柳阴阴密着行，飞黄黄鸟忽成双。身沾仙露香犹在，眼饱珍羞赐即扛。酒量不多容我醒，诗魔无奈得君降。官閒睡足春风幕，红日三竿看上窗。","dynasty":"宋代","title":"殿庐纪怀敬用右史舍人韵"}
{"author":"崔敦礼","content":"秘宇涵风寒{氵念}{氵念}，虚廊侵月静冥冥。宝章玉庭神深地，应想谁何会百灵。","dynasty":"宋代","title":"丁亥岁予留建康梦登大桥仰视霄汉有金书阁字"}
{"author":"崔敦礼","content":"青冥风露飞檐外，黄道星辰企翼边。独倚梧阴心自省，十年清梦故依然。","dynasty":"宋代","title":"丁亥岁予留建康梦登大桥仰视霄汉有金书阁字"}
{"author":"崔敦礼","content":"少阳腾耀毓青宫，玉裕渊冲穆睟容。主鬯克承宸极重，问安勤致寝门恭。温文齿胄全三善，晖润登歌备四重。幼海光浮天序永，珠源衮衮日朝宗。","dynasty":"宋代","title":"东宫寿章"}
{"author":"崔敦礼","content":"吹铜和气集佳祥，郁郁葱葱震色苍。山岳东明开宝禁，星辰南极注瑶觞。龙楼照日浮秋晓，象辂朝天馥御香。分土莫陪班贺末，咏歌惟祝寿无疆。","dynasty":"宋代","title":"东宫寿章"}
{"author":"崔敦礼","content":"庭前抱节君，五年不见汝。去时双玉槊，枝叶稀可数。归来儿孙多，已满寸金土。竹盛人凋零，攀枝泪如雨。","dynasty":"宋代","title":"对竹有感"}
{"author":"崔敦礼","content":"舟泊楚城下，当风十顷湾。凉生冰鉴面，人在玉壶间。隐见云端树，低昂枕上山。江湖有如此，一笑白鸥閒。","dynasty":"宋代","title":"固城湖"}
{"author":"崔敦礼","content":"当年王气拥神州，衮衮朝宗此地由。自昔好山犹故色，只今清泗漫安流。苍烟锁合神仙府，宿藓封深魍魉囚。病眼不堪重北望，西风挥泪下扁舟。","dynasty":"宋代","title":"龟山"}
{"author":"崔敦礼","content":"妙墨人间宝，千金纸上鹥。频来湖上寺，三复柱间题。鹤化辞辽海，鸿飞印雪泥。人豪今不见，凝伫夕阳西。","dynasty":"宋代","title":"过三塔"}
{"author":"崔敦礼","content":"潮来白浪卷平沙，渐见菰蒲没两涯。会欲燃犀鞭魍魉，可能结网羡鱨鯋。三千水击鹍鹏上，百万军行将士哗。尺叹渔人何活计，扁舟掀舞寄全家。","dynasty":"宋代","title":"何家港舍舟步至新河口"}
{"author":"崔敦礼","content":"郭公勾唤鲥浮水，閒客招要鸥上滩。岸断溪横人不到，树头依约见桅竿。","dynasty":"宋代","title":"何家港舍舟步至新河口"}
{"author":"崔敦礼","content":"北岸行人南岸山，去年人在乱山间。山如相识须相笑，底事区区未得閒。","dynasty":"宋代","title":"何家港舍舟步至新河口"}
{"author":"崔敦礼","content":"一官奔走倦幽寻，来向江山好处吟。过眼风光花又落，关情勋业镜频侵。到头春事都无几，飞盖长郊早趁今。鸥鸟莫惊车马过，我来搜句亦无心。","dynasty":"宋代","title":"和沈商卿"}
{"author":"崔敦礼","content":"不阴转眼去如飞，闹过清游正及时。春事到今难着语，鸟声无奈只催诗。日烘花气侵轩户，风晃江光入酒卮。回意总将西子看，对山终日未成痴。","dynasty":"宋代","title":"和章冠之"}
{"author":"崔敦礼","content":"吟哦两夫子，濯濯春月柳。金石相击撞，论文自为友。我欲和阳春，高调不容口。披玩若为称，朝酣玉台酒。","dynasty":"宋代","title":"还孟郎中诗卷用元韵"}
{"author":"崔敦礼","content":"星使乘槎势若飞，微官奔走遂忘危。扁舟掀舞身如叶，短棹欹斜命缀丝。乱眼云山疑醉梦，拍天波浪意蛟螭。西风送我归渔浦，落日衔山未晚炊。","dynasty":"宋代","title":"江行迓宪使遇风"}
{"author":"崔敦礼","content":"虎踞城边九日台，前年黄花何盛哉。去年今日濑阳山，三径荒芜手自删。今年到此百愁有，物情改尽花依旧。花不能言心自知，嚼蕊徘徊泪盈袖。黄花时节年年好，我生活荡何时了。栉沐从教饱风雨，只恐飘零人易老。客中霜负吹我衣，陇头白云呼我归。江湖僻处好归隐，月上三更闻子规。","dynasty":"宋代","title":"九日"}
{"author":"崔敦礼","content":"春日兮繁鲜，车阗阗兮句曲天。緪瑟兮拊鼓，满芳菲兮琼筵。朝霞为羞兮沆瀣为醴，瑶华玉馔兮错杂而陈前。灵之来兮赤城空，驾白鹤兮御清风。群仙从兮哆哆，云晻暧兮车隆隆。灵之去兮返太清，骑日月兮朝紫皇。下视九州兮尘泱茫，五岳俎豆兮四溟杯觞。制琼琚兮余衣，集芳荪兮余裳。荷佩兮离离，兰旌兮扬扬。欲往从兮未得，望夫君兮彷忀。","dynasty":"宋代","title":"九序"}
{"author":"崔敦礼","content":"五云扶辇下清厢，宝帙初开第一章。旋卷班联回广殿，稍留笑语萃公堂。紫霄近侍连镳过，黄发元臣照座光。顾我自惭陪胜会，酒清人散卧斜阳。","dynasty":"宋代","title":"九月二十九日迩英开讲忝预末班讲退小集玉堂"}
{"author":"崔敦礼","content":"客枕愁无寐，悠悠夜未分。谁同对床雨，惟想太行云。黄犬行应健，飞鸿过亦勤。如何万金信，别久寂无闻。","dynasty":"宋代","title":"客枕"}
{"author":"崔敦礼","content":"裹了青衫簪了缨，此身便是一浮萍。五年客路春风熟，各里乡关夜月明。华鹤归来惊物变，白狼依旧逼人清。山中老宿争迎我，辑杖相呼问甲庚。","dynasty":"宋代","title":"狼山"}
{"author":"崔敦礼","content":"日日怀归今得归，旧时风物未全非。江边鸥鸟应相笑，底事尘埃满客衣。","dynasty":"宋代","title":"狼山"}
{"author":"崔敦礼","content":"贪恋微官未得閒，二年乡梦绕狼山。如今真个山中去，不是寻常杳霭间。","dynasty":"宋代","title":"狼山"}
{"author":"崔敦礼","content":"夜静无风水自波，隔江灯火数陵坡。消樽不属今宵事，奈此一江明月何。","dynasty":"宋代","title":"狼山"}
{"author":"崔敦礼","content":"五载龙蟠虎踞间，峰头日月望狼山。归来筋力犹强健，野屐登临莫厌艰。","dynasty":"宋代","title":"狼山"}
{"author":"崔敦礼","content":"震雷蒲矣，胡蝇之营。弥江负淮，隩天险矣。宁曰我尽臣度，肃恭威灵。宇宙混同，一方阻。皇明建灵旗，下巨般。震威而怀，靡事戕戮。王师如翰，至则速。风漰雷磕，奄其覆。哀哀逆俦，维喙乞长降。樏车青盖，朝帝乡。妖氛杀翳，旋披攮。膏痿腥{月奥}，德泽滂。凯旋金声，奏洋洋。煇燿万国，俱向方。","dynasty":"宋代","title":"李煜不朝伐之煜降江南平为震雷薄矣·震雷薄"}
{"author":"崔敦礼","content":"猛虎攫，噬海隅。跨峤绵岭，环为炉。流膏解节，民毕屠。帝怒惠顾，思往苏。授以虣将，施天诛。长驱无垠，抵其郛。手援炎歊，吹以濡。长缨系颈，来累累。撑骸脍肉，穷凶徒。观城告社，咸嗟嘘。","dynasty":"宋代","title":"刘鋹僭号岭南虐其民潘美伐之俘以献为猛虎攫"}
{"author":"崔敦礼","content":"落花摇曳水溶溶，金现兜绵世界容。只恐水流云不见，桃源归路却无踪。","dynasty":"宋代","title":"密云亭"}
{"author":"崔敦礼","content":"吾之舟兮常虚以游，哀乐喜怒兮一毫不留。不与物涉兮驾空以浮，万方覆却兮无独吾舟。吾之舟兮常虚以游。","dynasty":"宋代","title":"拟津人歌"}
{"author":"崔敦礼","content":"薰风卷旆趣归程，十万儿啼满路声。别恨江枫烟雨暝，愁云沙草晓波平。毁鞭莫遂留行意，开宴聊伸恋德情。从此吴人颂遗爱，棠阴千里日敷荣。","dynasty":"宋代","title":"平江府饯丘知府致语口号"}
{"author":"崔敦礼","content":"日来间何阔，坐见月初吉。欲往扣斋扉，政恐劳取瑟。闻公清净缘，巧笑却银栉。露骨秀寒松，烘晹嚥暖日。钟乳无千两，牙签堆万帙。爱诗屡忘餐，爱酒勤种秫。心安身自轻，却老非牛膝。","dynasty":"宋代","title":"前用吉字韵问严子文疾再和问疾之诗不工甚矣"}
{"author":"崔敦礼","content":"列宿郎官帐，高风隐士庐。岁寒知劲柏，日暮厌轻车。德齿周三老，身名汉二疏。回头八男子，玉立照阶除。","dynasty":"宋代","title":"邵智卿挽章"}
{"author":"崔敦礼","content":"未识嵇中散，闻诗孔伯鱼。谓当从几杖，何意作丘墟。有道齐生死，无心任卷舒。斯人吾不见，遗恨泪沾裾。","dynasty":"宋代","title":"邵智卿挽章"}
{"author":"崔敦礼","content":"盛德宜时用，屏星久此留。中和凝秬鬯，温润莹天球。太府多材会，清名万口流。亨涂应好在，端的上瀛洲。","dynasty":"宋代","title":"送梁倅二首"}
{"author":"崔敦礼","content":"一尉千官底，公无势位分。门墙时与进，道义得亲熏。去矣难留佩，时哉盍致君。南风抹陵路，征旆卷行云。","dynasty":"宋代","title":"送梁倅二首"}
{"author":"崔敦礼","content":"酥盘荐酒迎春寿，芋火谈禅数夜更。云脚四垂天欲雪，为君两计破愁城。","dynasty":"宋代","title":"送芋酥与宿斋三学士"}
{"author":"崔敦礼","content":"人间不可以托兮，信长风而云行。浩漫其将何之兮，怅飘忽而徂征。天生材以有用兮，思逢时而经纶。苦恩疏而媒劳兮，坐长叹以抚膺。鸡聚族以争食兮，凤孤飞而无隣。璚草隐於深谷兮，层丘蔽以苍榛。骅骝拳跼而不得食兮，蹇驴得志以鸣春。蝘蜓嘲龙兮鱼目混珍，嫫母衣锦兮西施负薪。世道有此翻覆兮，谁察余之坚贞。块独处此幽默兮，乃龟息而虬蟠。不旷荡以纵适兮，何拘挛以守常。将倚剑乎天外兮，欲挂弓於扶桑。以倥偬而为巢兮，以虚无而为场。运以大风之举兮，假以摩天之翔。前期浩乎漫漫兮，浮四海而横八荒。赤玉舄以东上兮，烟苍苍其逢山。逢羽人於天门兮，方瞳好其容颜。遗我书以鸟迹兮，读不閒而三叹。偶然值乎青童兮，绿发双双其云鬟。笑我学仙之晚兮，蹉跎凋乎朱颜。玉女飘飘而下兮，遗我以流霞之杯。稽首拜而自笑兮，问南登之路岐。采姹女於江华兮，收河车於清溪。卧香炉以餐霞兮，窥石镜而心清。遥见仙人於彩云兮，把芙蓉於京。期汗漫於九垓兮，接卢敖於太清。乘兴任夫所适兮，鸣驺忽其西驰。栽若木於西海兮，采琼蕊乎昆山。揖叔卿於云台兮，恍惚凌乎紫冥。饮玉浆於丹丘兮，备洒扫以明星。赤松借予以白鹿兮，挟两龙以相从。传秘廖於韩众兮，精诚与夫天通。西上既穷其登攀兮，云飘然而无心。八极可以神游兮，赋大鹏於北溟。激三千以崛起兮，向九万而迅征。访广成於至道兮，闻大块之幽居。掇玄珠於赤水兮，天下不知其所如。凌云霄以直上兮，入无穷而遗形。骑日月而羽化兮，翼鸳鸾而云行。出宇宙之寥廓兮，羾阊阖之峥嵘。载长云之河车兮，十二楼与五城。登真朝於玉皇兮，赐琼浆以玉杯。听天语之察察兮，廓如云而天开。天地同乎枯槁兮，生世如乎转蓬。君子化为猿鹤兮，小人或为沙虫。营营为何所求兮，鸡鸣趋乎四关。十步而九太行兮，世路多乎险艰。传其语以铭骨兮，永愿辞於人间。忽魂悸以魄动兮，即归路而长叹。转天车於六龙兮，云骈下而飘翩。风为马兮霓为裳，靡星旃兮回鸾车。烛龙衔光以照物兮，列缺挥鞭而启途。欻翳景以横翥兮，逆高天以下垂。望四海兮何漫漫，长相思兮在长安。复长剑而归来兮，谒九重之天门。白日照吾之精诚兮，效剖胆而输肝。吐峥嵘之高论兮，开浩荡之奇言。所谓代马不思乎越兮，越禽不恋乎燕。","dynasty":"宋代","title":"太白远游"}
{"author":"崔敦礼","content":"予为谪仙兮，薄游人间。傲岸不谐兮，世路艰难。折芳洲之瑶华兮，采琼蕊入乎昆山。愁长安之不见兮，坐拂剑而长叹。魂一去而俗断兮，与春风而飘扬。飘扬其竟何托兮造化为之悲伤。於是帝命巫阳，若有一人，神气黯然，精魂飞散，迟尔归旋。乃下招曰：魂兮归徠，无东无西，无南无北些。碧海之东，长鲸濆涌，不可以涉些。杨波喷云，蔽天鬐鬣些。齿若雪山，挂骨於其间些。归徠，去无还些。魂兮无南，南山白额貙貒些，牙若剑错鬣如丛竿些。口吞殳鋋，目极枪橹些。归徠，饲豺虎些。魂兮无西，西当太白，横绝峨嵋些。地崩山摧，天梯钩连些。峥嵘崔嵬，朝虎夕蛇些。磨牙吮血，杀人如麻些。归徠，行路难些。魂兮无北，北缘太行，嶝道峻盘些。马足蹶侧，车轮摧冈些，气毒剑戟，严风裂裳些。归徠，北上苦些。魂兮归来，君无上天些。《招魂辞》天鼓砰訇，雷震帝旁些。投壶玉女，笑开电光些。开雨之起，倏烁晦冥些。犬吠九关，杀人以愤其精魂些。归徠，天路何因些。魂兮归徠，君无下此幽都些。闭影潜魂，遗迹九泉些。剑轮汤鑊，猛火炽然些。疑山炎昆，苦海滔天些。归徠，保吾生些。魂兮归徠，还故乡些。高楼甲第，连青山些。飞楹磊砢，栱夤缘些。云楣横绮，桷攒栾些。皓壁昼朗，朱甍鲜些。金窗绣户，朱箔悬些。魂兮归徠，列珍羞些。月光素盘，饭彫胡些。鲁酒琥珀，紫锦鱼些。白酒新熟，黄鸡肥些。山盘秋蔬，荐霜梨些。吴盐如花，皎白雪些。玉盘杨梅，为君设些。魂兮归徠，恣欢谑些。南国美人，芙蓉灼灼些。洛浦宓妃，飘飘飞雪些。长干吴儿，艳星月些。西施东邻，秀蛾眉些。一笑双璧，歌千金些。琅玕绮食，鸳鸯衾些。博山炉中，香火沉些。魂兮归徠，醉壶觞些。青娥对烛，俨成行些。玉童两两，吹紫笙些。佳人当窗，弹鸣筝些。玉壶美酒，清苦空些。看朱成碧，颜始红些。《前有樽酒》连呼五白，行六博些。赤鸡白狗，赌梨栗些。半酣呼鹰，挥鸣鞘些。金鞍龙马，花雪毛些。霜剑切玉，明珠袍些。魂兮归徠，入长安些。清都玉树，瑶台春些。万姓聚舞，歌太平些。伐鼓槌钟，启童城些。日照万户，簪裾明些。骑吹飒沓，引公卿些。白日紫晖，运权衡些。倒海凌山，索月采荪些。文质炳唤，罗星旻些。魂兮归徠，乐不可言些。乱曰：长相思兮在长安，络纬秋啼兮金井栏。望夫君兮安极，我沉吟兮叹息。怀洞庭兮悲潇湘，把瑶草兮思何堪。念佳期兮莫展，每恨兮不浅。同上荷花落兮江色秋，秋风嫋嫋夜悠悠。魂兮归徠，谢远游。","dynasty":"宋代","title":"太白招魂"}
{"author":"崔敦礼","content":"圣皇武，憺显幽。震逾恭，翼微周。帝下顾，民噢咻。糜沸鼎，汎横流。杏其复，飞龙秋。挽天弧，建神矛。振汩陈，遏虔刘。漭然施，鸿佑何。熯以濡，羸者廖。御皇极，凝前旒。遍胪欢，荡岱丘。","dynasty":"宋代","title":"太祖皇帝师次陈桥受天命协人情为圣皇武·圣"}
{"author":"崔敦礼","content":"天留孤巘岌青冥，约束淮流入汴京。往事不堪回首望，倚栏斜日看潮生。","dynasty":"宋代","title":"探潮阁"}
{"author":"崔敦礼","content":"行见山横坐见纵，山随意好日无穷。朝来爽气谁能会，浑在先生隐几中。","dynasty":"宋代","title":"题得妙亭"}
{"author":"崔敦礼","content":"地禁官清静不哗，日长诗试小团茶。一生只用如椽笔，细为君王纪正邪。","dynasty":"宋代","title":"题汗青轩"}
{"author":"崔敦礼","content":"公余燕寝但凝香，稍退朝来雁鹜行。政誉已争铜岭峻，恩波仍带绣川长。未应尚布春风诏，会许重赓夏日章。皎皎东阳嘉话在，到公端类发天藏。","dynasty":"宋代","title":"题婺州仁风堂寄韩侍郎"}
{"author":"崔敦礼","content":"朝余往兮苍东畴，景翳翳兮云油油。牛驱耕兮载泥重，鞭不前兮挽犁用。岁云暮兮暮维何，仓庚鸣兮布谷和。疾吾耜兮固吾耒，趣甘泽兮及时播。","dynasty":"宋代","title":"田间辞三首"}
{"author":"崔敦礼","content":"我耕兮我田，雨浪兮雷填填。水漫漫兮种不下，出门见水兮泪滂沱。惠我晴兮疾耕而耨，螟败之兮颖弗得秀。呜呼，我无时违兮时不我予。时不予兮奈何，蹇无忘兮吾事。","dynasty":"宋代","title":"田间辞三首"}
{"author":"崔敦礼","content":"数稻兮登场，牵牛兮入屋。噭咷兮田家，欢迎兮稚子。三年力耕兮今逢年，庾则实兮庖有鲜。草藉兮陶盘，豳吹兮土鼓。握牛兮谁歌，和之兮余舞。乐复乐兮岁晏，冰雪集兮堂下。时亹亹兮不再，荪何为兮田野。","dynasty":"宋代","title":"田间辞三首"}
{"author":"崔敦礼","content":"将军名字著华戎，露甲曾收不战功。马革裹尸忠贯日，虎头食肉气如虹。云屯欲倚金城重，星陨俄惊玉帐空。好像祁连筑新家，鼓鼙遗恨意何穷。","dynasty":"宋代","title":"挽主尉王权章"}
{"author":"崔敦礼","content":"春市笙歌兴已阑，儒宫牢落分投閒。不知列屋倾城蔡，自笑微官系触蛮。赤脚有年供侍侧，青鸾无梦到人间。传闻谪堕行云侣，想像高唐鬓欲斑。","dynasty":"宋代","title":"闻严子文纳妾孟宋有诗辄次韵"}
{"author":"崔敦礼","content":"顽云收四野，皎日丽千门。水响鱼龙落，云高鹳鹤翻。近阳书幌暖，绕室篆烟昏。拟欲寻春去，梅花水际村。","dynasty":"宋代","title":"喜晴"}
{"author":"崔敦礼","content":"我贫可厌回肠煎，负郭近有桑麻田。入春十日九霪雨，夜听泷泷愁不眠。雨师欺压春无力，勾引顽阴朝复夕。丹杏夭桃冻不开，来牛去马昏无色。晓来鼓舞耕桑民，长天洗净清无云。羲和鞭日从海底，照出浩荡郊原春。呼儿买酒聚笑语，门前且无吏呼怒。今年麦饭滑流匙，更趁新蚕理襦袴。江头烟树晚戎戎，江南婴笋春事丰。我亦行抛簪绶去，饱帆西上趁东风。","dynasty":"宋代","title":"喜晴"}
{"author":"崔敦礼","content":"钟山崒兮江之湄，药为祀辛夷祠。神乘白马兮执素羽，朝与日出兮莫云归。噫嗟兮明神，烈烈兮用光。生科疾盗兮奋不顾死，死焉助顺兮赫然发灵。湛清尊兮明水，扬玉桴兮扣雷鼓。扣鼓兮如何，我欲言兮泪滂沱。懭有妖兮蟠中土，杂蘅皋兮秽兰宇。豺豕兮人居，猰兮室庐。愿神我福兮我祥，举长矢兮射天狼。使河洛兮回波，令岱华兮还光。山苍苍兮水汤汤，神之威兮俨不忘。刳肝为辞兮沥血，陈神之听兮闻不闻。","dynasty":"宋代","title":"下水府"}
{"author":"崔敦礼","content":"灯花昨夜喜，诗成果符吉。长跪读新诗，绣筵鸣宝瑟。天公怪多取，未老雪满栉。出门会臞仙，戴笠卓午日。我无作诗工，而许编杜帙。珷玞圭璋，蓬艾间粟秫。鸥社愧相从，敬行顺风膝。","dynasty":"宋代","title":"严子文用范至能韵见赠再和"}
{"author":"崔敦礼","content":"舟行十日困拘拳，到此登临意气掀。山断蜂腰盘汉表，水分燕尾入淮门。石埋万古英豪笔，洞锁千年魍魉魂。怀昔感今无限意，夕阳人去乱鸦翻。","dynasty":"宋代","title":"游龟山"}
{"author":"崔敦礼","content":"竹间当日一亭幽，瀹茗焚香向此留。丹碧只今俱化出，独来恋恋忆前游。","dynasty":"宋代","title":"芸香亭"}
{"author":"崔敦礼","content":"催花腰鼓彻凉州，午枕惊回蚁梦侯。赖有江山余古意，可教诗酒负春游。登亭举酒休论晋，借筹成功合继留。慷慨浩歌风日暖，万山佳处接吴头。","dynasty":"宋代","title":"再次韵一首"}
{"author":"崔敦礼","content":"清心止渊水，养性顺杞柳。水信造物儿，能妨莫逆友。我当诵七发，阑翻倾辩口。据几遂霍然，何辞未能酒。","dynasty":"宋代","title":"再讯问严子文疾"}
{"author":"崔敦礼","content":"典型前辈近，问学古人深。有道只藏韫，无言自陆沉。忧民空白首，爱主只丹心。远矣平生志，松风扫墓林。","dynasty":"宋代","title":"赵提官挽章"}
{"author":"崔敦礼","content":"诚身古君子，耆德老先生。言行纯无玷，经书富满籯。兰阶群玉秀，桂苑一枝荣。有后谁公比，文盟压世英。","dynasty":"宋代","title":"赵提官挽章"}
{"author":"崔敦礼","content":"辗转孤灯梦不成，念家忧国总关情。月明定到棠梨上，时有啁嘈格磔声。","dynasty":"宋代","title":"枕上"}
{"author":"崔敦礼","content":"若有人兮水中喘，鱼鳞衣兮白蜺裳。荃桡兮桂旗，欲女迎兮风薄之。神之贺兮两龙，骖白龟兮蛟螭从。朝余陟兮三山，夕济兮牛渚。神不来兮夷犹，使我心兮苦复苦。濯缨兮姑溪，结佩兮采石。诚不已兮幽通，信不坠兮物格。若有临兮风颾颾，作莫雨兮愁江皋。神交兮意接，来不言兮去无迹，倏雨歇兮云收，山青青兮水悠悠。","dynasty":"宋代","title":"正曜"}
{"author":"崔敦礼","content":"晓日旌旗锦满川，阿童初试汉楼船。露桡天与神机秘，击楫人同壮志坚。行恐黄河冰可渡，已闻青海箭先传。佛貍莫梦淮边树，看揽长蛟下没渊。","dynasty":"宋代","title":"至清口闻水阅甚盛边人言辛巳岁敌骑逼淮刘信"}
{"author":"崔敦礼","content":"汎汎兮吾用法，沛吾乘兮东流。东汉兮何之，有美人兮天一涯。烟杳杳兮南徐，云连连兮北固。海何为兮清明，江何为兮流注。彼美人兮山之曲，镇龙关兮转阴轴，约束海若兮呵水冯，夏不苦雨兮冬不疾风。污邪穰穰兮海沂阜丰，我民报事兮罔有不恭。采秀实兮山巅，撷芳馨兮涧底。霜秈兮水茫，蕙肴羞兮椒糈。神之格兮乐享，惚蜿蜿兮来止。","dynasty":"宋代","title":"中水府"}
{"author":"崔敦礼","content":"一尉千官底，公无势位分。门墙时与进，道义得亲熏。去矣难留佩，时哉盍致君。南风秣陵路，征旆卷行云。","dynasty":"宋代","title":"送梁倅二首其二"}
{"author":"崔敦礼","content":"前夜湖山月，今朝濑水船。飘零良自苦，浩荡有谁怜。云合前村雨，风收别浦烟。乘凉趣归棹，咫尺是金渊。","dynasty":"宋代","title":"东坝"}
{"author":"崔敦礼","content":"诚身古君子，耆德老先生。言行纯无玷，经书富满籯。兰阶群玉秀，桂苑一枝荣。有后谁公比，文盟压世英。","dynasty":"宋代","title":"赵提官挽章其二"}
{"author":"崔敦礼","content":"丹扆忧勤德意通，使君元侍玉皇宫。亲传天上舜琴曲，散作人间庄籁风。已喜清微消滞郁，亦知委曲到鳏穷。骚人休复雌雄问，千里而今乐事同。","dynasty":"宋代","title":"题婺州仁风堂寄韩侍郎其一"}
{"author":"崔敦礼","content":"公馀燕寝但凝香，稍退朝来雁鹜行。政誉已争铜岭峻，恩波仍带绣川长。未应尚布春风诏，会许重赓夏日章。皎皎东阳嘉话在，到公端类发天藏。","dynasty":"宋代","title":"题婺州仁风堂寄韩侍郎其二"}
{"author":"崔敦礼","content":"煖烟和气满西州，载酒当轻万户侯。官事不知何日了，风光宜及早春游。簿书丛里偷閒去，景物妍时到处留。莫被虚名苦拘束，野梅官柳暗江头。","dynasty":"宋代","title":"次陆倅韵三首其二"}
{"author":"崔敦礼","content":"光阴转眼去如飞，闹过清游正及时。春事到今难著语，鸟声无奈只催诗。日烘花气侵轩户，风晃江光入酒卮。回意总将西子看，对山终日未成痴。","dynasty":"宋代","title":"和章冠之"}
{"author":"崔敦礼","content":"薰风捲旆趣归程，十万儿啼满路声。别恨江枫烟雨暝，愁云沙草晓波平。毁鞭莫遂留行意，开宴聊伸恋德情。从此吴人颂遗爱，棠阴千里日敷荣。","dynasty":"宋代","title":"平江府饯丘知府致语口号"}
{"author":"崔敦礼","content":"夹岸芦蒿障日微，拍堤波浪溅人衣。隔江唤得渔船过，贯柳双鲈自买归。","dynasty":"宋代","title":"何家港舍舟步至新河口其一"}
{"author":"崔敦礼","content":"北岸行人南岸山，去年人在乱山间。山如相识须相笑，底事区区未得閒。","dynasty":"宋代","title":"何家港舍舟步至新河口其三"}
{"author":"崔敦礼","content":"行携三尺虎臂杖，归饮十分鱼枕蕉。饮罢招船歌一曲，冯夷亦合泣潜绡。","dynasty":"宋代","title":"狼山其三"}
{"author":"武元衡","content":"杨柳阴阴细雨晴，残花落尽见流莺。春风一夜吹乡梦，又逐春风到洛城。(乡一作：香)","dynasty":"唐代","tags":"春天，思乡","title":"春兴"}
{"author":"武元衡","content":"麻衣如雪一枝梅，笑掩微妆入梦来。若到越溪逢越女，红莲池里白莲开。","dynasty":"唐代","tags":"写人，女子，赞美","title":"赠道者"}
{"author":"武元衡","content":"宿雨净烟霞，春风绽百花。绿杨中禁路，朱戟五侯家。草色金堤晚，莺声御柳斜。无媒犹未达，应共惜年华。","dynasty":"唐代","title":"长安春望"}
{"author":"武元衡","content":"步摇金翠玉搔头，倾国倾城胜莫愁。若逞仙姿游洛浦，定知神女谢风流。","dynasty":"唐代","title":"赠佳人"}
{"author":"武元衡","content":"秋室浩烟雾，风柳怨寒蜩。机杼夜声切，蕙兰芳意消。美人湘水曲，桂楫洞庭遥。常恐时光谢，蹉跎红艳凋。","dynasty":"唐代","title":"秋思"}
{"author":"武元衡","content":"夙驾逾人境，长驱出塞垣。边风引去骑，胡沙拂征辕。奏笳山月白，结阵瘴云昏。虽云风景异华夏，亦喜地理通楼烦。白羽矢飞先火炮，黄金甲耀夺朝暾。要须洒扫龙沙净，归谒明光一报恩。","dynasty":"唐代","title":"出塞作"}
{"author":"武元衡","content":"君不见道傍废井傍开花，原是昔年骄贵家。几度美人来照影，濯纤笑引银瓶绠。风飘雨散今奈何，绣闼雕甍绿苔多。笙歌鼎沸君莫矜，豪奢未必长多金。休说编氓朴无耻，至竟终须合天理。非故败他却成此，苏张终作多言鬼。行路难，路难不在九折湾。","dynasty":"唐代","title":"行路难"}
{"author":"武元衡","content":"登高望远自伤情，柳发花开映古城。全盛已随流水去，黄鹂空啭旧春声。","dynasty":"唐代","title":"登阖闾古城"}
{"author":"武元衡","content":"才非谷永传，无意谒王侯。小暑金将伏，微凉麦正秋。远山欹枕见，暮雨闭门愁。更忆东林寺，诗家第一流。","dynasty":"唐代","title":"夏日对雨寄朱放拾遗"}
{"author":"武元衡","content":"柳挂九衢丝，花飘万家雪。如何憔悴人，对此芳菲节。","dynasty":"唐代","title":"寒食下第"}
{"author":"武元衡","content":"单于南去善阳关，身逐归云到处闲。曾是五年莲府客，每闻胡虏哭阴山。","dynasty":"唐代","title":"单于罢战却归题善阳馆"}
{"author":"武元衡","content":"孤云永日自徘徊，岩馆苍苍遍绿苔。望苑忽惊新诏下，彩鸾归处玉笼开。","dynasty":"唐代","title":"韦常侍以宾客致仕，同诸公题壁"}
{"author":"武元衡","content":"玉殿笙歌汉帝愁，鸾龙俨驾望瀛洲。黄金化尽方士死，青天欲上无缘由。","dynasty":"唐代","title":"学仙难"}
{"author":"武元衡","content":"琪树芊芊玉蕊新，洞宫长闭彩霞春。日暮落英铺地雪，献花应过九天人。","dynasty":"唐代","title":"唐昌观玉蕊花"}
{"author":"武元衡","content":"风入昭阳池馆秋，片云孤鹤两难留。明朝独向青山郭，唯有蝉声催白头。","dynasty":"唐代","title":"立秋日与陆华原于县界南馆送邹十八"}
{"author":"武元衡","content":"青门几度沾襟泪，并在东林雪外峰。今日重烦相忆处，春光知绕凤池浓。","dynasty":"唐代","title":"酬韦胄曹登天长寺上方见寄"}
{"author":"武元衡","content":"青青南陌柳如丝，柳色莺声晚日迟。何处最伤游客思，春风三月落花时。","dynasty":"唐代","title":"陌上暮春"}
{"author":"武元衡","content":"飞花寂寂燕双双，南客衡门对楚江。惆怅管弦何处发，春风吹到读书窗。","dynasty":"唐代","title":"春日偶作"}
{"author":"武元衡","content":"灞浐别离肠已断，江山迢递信仍稀。送君偏下临岐泪，家在南州身未归。","dynasty":"唐代","title":"送严秀才"}
{"author":"武元衡","content":"尝闻圣主得贤臣，三接能令四海春。月满禁垣斋沐夜，清吟属和更何人。","dynasty":"唐代","title":"休暇日，中书相公致斋禁省，因以寄赠"}
{"author":"武元衡","content":"瀛海无因泛，昆丘岂易寻。数峰聊在目，一境暂清心。悦彼松柏性，爱兹桃李阴。列芳凭有土，丛干聚成林。信矣子牟恋，归欤尼父吟。暗香兰露滴，空翠蕙楼深。负鼎位尝忝，荷戈年屡侵。百城烦鞅掌，九仞喜岖嶔。巴汉溯沿楫，岷峨千万岑。恩偏不敢去，范蠡畏熔金。","dynasty":"唐代","title":"甫构西亭偶题因呈监军及幕中诸公"}
{"author":"武元衡","content":"迟景霭悠悠，伤春南陌头。暄风一澹荡，遐思几殷优。龙去空仙沼，鸾飞掩妓楼。芳菲馀雨露，冠盖旧公侯。朱戟千门闭，黄鹂百啭愁。烟濛宫树晚，花咽石泉流。寒谷律潜应，中林兰自幽。商山将避汉，晋室正藩周。黍稷闻兴叹，琼瑶畏见投。君心即吾事，微向在沧洲。","dynasty":"唐代","title":"和杨弘微春日曲江南望"}
{"author":"武元衡","content":"钟鼓九衢绝，出门千里同。远情高枕夜，秋思北窗空。静见烟凝烛，闲听叶坠桐。玉壶思洞彻，琼树忆葱笼。萤影疏帘外，鸿声暗雨中。羁愁难会面，懒慢责微躬。甲乙科攀桂，图书阁践蓬。一瓢非可乐，六翮未因风。寥落悲秋尽，蹉跎惜岁穷。明朝不相见，流泪菊花丛。","dynasty":"唐代","title":"长安秋夜怀陈京昆季"}
{"author":"武元衡","content":"五部拥双旌，南依墨客卿。关山迥梁甸，波浪接湓城。烟景迷时候，云帆渺去程。蛤珠冯月吐，芦雁触罗惊。浦树凝寒晦，江天湛镜清。赏心随处惬，壮志逐年轻。舟楫不可驻，提封如任情。向方曾指路，射策许言兵。兰渚歇芳意，菱歌非应声。元戎武昌守，羊祜幸连营。","dynasty":"唐代","title":"冬日，汉江南行将赴夏口，途次江陵界，寄裴尚书"}
{"author":"武元衡","content":"寥落曙钟断，微明烟月沉。翠霞仙仗合，清漏掖垣深。北极星遥拱，南山阙迥临。兰釭竟晓焰，琪树欲秋阴。霄汉惭联步，貂蝉愧并簪。德容温比玉，王度式如金。鱼水千年运，箫韶九奏音。代天惊度日，掷地喜开襟。文武时方泰，唐虞道可寻。忝陪申及甫，清净奉尧心。","dynasty":"唐代","title":"奉酬中书李相公早朝于中书候传点，偶书所怀"}
{"author":"武元衡","content":"机事劳西掖，幽怀寄北园。鹤巢深更静，蝉噪断犹喧。仙酝百花馥，艳歌双袖翻。碧云诗变雅，皇泽叶流根。未报雕龙赠，俄伤泪剑痕。佳城关白日，哀挽向青门。礼命公台重，烟霜陇树繁。天高不可问，空使辅星昏。","dynasty":"唐代","title":"甲午岁相国李公有北园寄赠之作…寓哀冥寞以广遗韵云"}
{"author":"武元衡","content":"瑶圃高秋会，金闺奉诏辰。朱轮天上客，白石洞中人。珮响泉声杂，朝衣羽服亲。九重青琐闭，三秀紫芝新。化药秦方士，偷桃汉侍臣。玉笙王子驾，辽鹤令威身。叹逝颓波速，缄词丽曲春。重将凄恨意，苔壁问遗尘。","dynasty":"唐代","title":"和杨三舍人晚秋与崔二舍人张秘监苗考功…因以继和"}
{"author":"武元衡","content":"鼎铉昔云忝，西南分主忧。烟尘开僰道，旌节护蛮陬。任重功无立，力微恩未酬。据鞍惭齿发，责帅惧春秋。高德闻郑履，俭居称晏裘。三刀君入梦，九折我回輈.时景屡迁易，兹言期退休。方追故山事，岂谓台阶留。遐抱清净理，眷言兰杜幽。一缄琼玖赠，万里别离愁。巴岭云外没，蜀江天际流。怀贤耿遥思，相望凤池头。","dynasty":"唐代","title":"酬李十一尚书西亭暇日书怀见寄十二韵之作"}
{"author":"武元衡","content":"上苑繁霜降，骚人起恨初。白云深陋巷，衰草遍闲居。暮色秋烟重，寒声牖叶虚。潘生秋思苦，陶令世情疏。已制归田赋，犹陈谏猎书。不知青琐客，投分竟何如。","dynasty":"唐代","title":"秋怀奉寄朱补阙"}
{"author":"武元衡","content":"郊庙祗严祀，斋庄觌上玄。别开金虎观，不离紫微天。树古长杨接，池清太液连。仲山方补衮，文举自伤年。风溢铜壶漏，香凝绮阁烟。仍闻白雪唱，流咏满鹍弦。","dynasty":"唐代","title":"奉酬中书相公至日圜丘行事…于集贤院叙情见寄之什"}
{"author":"武元衡","content":"去国策羸马，劳歌行路难。地崇秦制险，人乐汉恩宽。御沼澄泉碧，宫梨佛露丹。鼎成仙驭远，龙化宿云残。不问三苗宠，谁陪万国欢。至今松桂色，长助玉楼寒。","dynasty":"唐代","title":"途次"}
{"author":"武元衡","content":"朱门临九衢，云木蔼仙居。曲沼天波接，层台凤舞馀。曙烟深碧筱，香露湿红蕖。瑶瑟含风韵，纱窗积翠虚。秦楼今寂寞，真界竟何如。不与蓬瀛异，迢迢远玉除。","dynasty":"唐代","title":"题故蔡国公主九华观上池院"}
{"author":"武元衡","content":"遥夜思悠悠，闻钟远梦休。乱林萤烛暗，零露竹风秋。启户云归栋，褰帘月上钩。昭明逢圣代，羁旅别沧洲。骑省潘郎思，衡闱宋玉愁。神仙惭李郭，词赋谢曹刘。松柏应无变，琼瑶不可酬。谁堪此时景，寂寞下高楼。","dynasty":"唐代","title":"酬严维秋夜见寄"}
{"author":"武元衡","content":"草草事行役，迟迟违故关。碧帏遥隐雾，红旆渐依山。感激酬恩泪，星霜去国颜。捧刀金锡字，归马玉连环。威凤翔双阙，征夫纵百蛮。应怜宣室召，温树不同攀。","dynasty":"唐代","title":"途次近蜀驿蒙恩赐宝刀及飞龙厩马…寄中书李郑二公"}
{"author":"武元衡","content":"坐听宫城传晚漏，起看衰叶下寒枝。空庭绿草结离念，细雨黄花赠所思。蟋蟀已惊良节度，茱萸偏忆故人期。相逢莫厌尊前醉，春去秋来自不知。","dynasty":"唐代","title":"秋灯对雨寄史近崔积"}
{"author":"武元衡","content":"众香天上梵仙宫，钟磬寥寥半碧空。清景乍开松岭月，乱流长响石楼风。山河杳映春云外，城阙参差茂树中。欲尽出寻那可得，三千世界本无穷。","dynasty":"唐代","title":"春题龙门香山寺"}
{"author":"武元衡","content":"城分流水郭连山，拂露开怀一解颜。令尹关中仙史会，河阳县里玉人闲。共怜秋隼惊飞至，久想云鸿待侣还。莫恨殷勤留此地，东崖桂树昔同攀。","dynasty":"唐代","title":"酬陆三与邹十八侍御"}
{"author":"武元衡","content":"故园千里渺遐情，黄叶萧条白露生。惊鹊绕枝风满幌，寒钟送晓月当楹。蓬山高价传新韵，槐市芳年挹盛名。莫怪孔融悲岁序，五侯门馆重娄卿。","dynasty":"唐代","title":"酬谈校书长安秋夜对月寄诸故旧"}
{"author":"武元衡","content":"孤云迢递恋沧洲，劝酒梨花对白头。南陌送归车骑合，东城怨别管弦愁。青油幕里人如玉，黄鹤楼中月并钩。君去庾公应借问，驰心千里大江流。","dynasty":"唐代","title":"送田三端公还鄂州"}
{"author":"武元衡","content":"灵州碧岩下，荑英初散芳。涂涂犹宿露，采采不盈筐。阴窦藏烟湿，单衣染焙香。幸将调鼎味，一为奏明光。","dynasty":"唐代","title":"津梁寺采新茶与幕中诸公遍赏芳香尤异…四韵兼呈陆郎中"}
{"author":"武元衡","content":"昔佩兵符去，今持相印还。天光临井络，春物度巴山。鸟道青冥外，风泉洞壑间。何惭班定远，辛苦玉门关。","dynasty":"唐代","title":"元和癸巳余领蜀之七年奉诏征还…途经百牢关因题石门洞"}
{"author":"武元衡","content":"南国独行日，三巴春草齐。漾波归海疾，危栈入云迷。锦谷岚烟里，刀州晚照西。旅情方浩荡，蜀魄满林啼。","dynasty":"唐代","title":"夕次潘山下"}
{"author":"武元衡","content":"巴檄故人去，苍苍枫树林。云山千里合，雾雨四时阴。峡路猿声断，桃源犬吠深。不须贪胜赏，汉节待南侵。","dynasty":"唐代","title":"送严侍御"}
{"author":"武元衡","content":"偶寻乌府客，同醉习家池。积雪初迷径，孤云遂失期。风前劳引领，月下重相思。何必因尊酒，幽心两自知。","dynasty":"唐代","title":"酬元十二"}
{"author":"武元衡","content":"崎岖崖谷迷，寒雨暮成泥。征路出山顶，乱云生马蹄。望乡程杳杳，怀远思凄凄。欲识分麾重，孤城万壑西。","dynasty":"唐代","title":"秋晚途次坊州界寄崔玉员外"}
{"author":"武元衡","content":"又过雁门北，不胜南客悲。三边上岩见，双泪望乡垂。暮角云中戍，残阳天际旗。更看飞白羽，胡马在封陲。","dynasty":"唐代","title":"度东径岭"}
{"author":"武元衡","content":"已献甘泉赋，仍登片玉科。汉官新组绶，蜀国旧烟萝。剑壁秋云断，巴江夜月多。无穷别离思，遥寄竹枝歌。","dynasty":"唐代","title":"送李正字之蜀"}
{"author":"武元衡","content":"山寒天降霜，烟月共苍苍。况此绿岩晚，尚馀丹桂芳。禅心殊众乐，人世满秋光。莫怪频回首，孤云思帝乡。","dynasty":"唐代","title":"玉泉寺与润上人望秋山怀张少尹"}
{"author":"武元衡","content":"贤人嘉尚同，今制古遗风。寄我襟怀里，辞君掌握中。金声劳振远，玉柄借谈空。执玩驰心处，迢迢巴峡东。","dynasty":"唐代","title":"酬崔使君寄麈尾"}
{"author":"武元衡","content":"川陆一都会，旌旗千里舒。虎符中禁授，熊轼上流居。橘柚金难并，池塘练不如。春风行部日，应驻士元车。","dynasty":"唐代","title":"送邓州潘使君赴任"}
{"author":"武元衡","content":"帝里清和节，侯家邸第春。烟霏瑶草露，苔暗杏梁尘。城郭悲歌旧，池塘丽句新。年年车马客，钟鼓乐他人。","dynasty":"唐代","title":"和李中丞题故将军林亭"}
{"author":"武元衡","content":"洛京千里近，离绪亦纷纷。文宪芙蓉沼，元方羔雁群。河关连巩树，嵩少接秦云。独有临风思，睽携不可闻。","dynasty":"唐代","title":"送韦侍御司议赴东都"}
{"author":"武元衡","content":"卢耽佐郡遥，川陆共迢迢。风景轻吴会，文章变越谣。烟林繁橘柚，云海浩波潮。余有灵山梦，前君到石桥。","dynasty":"唐代","title":"送吴侍御司马赴台州"}
{"author":"武元衡","content":"车马去憧憧，都门闻晓钟。客程将日远，离绪与春浓。流水逾千度，归云隔万重。玉杯倾酒尽，不换惨凄容。","dynasty":"唐代","title":"送七兄赴歙州"}
{"author":"武元衡","content":"道启轩皇圣，威扬夏禹功。讴歌亭育外，文武盛明中。日月光连璧，烟尘屏大风。为人祈福处，台树与天通。圣历□勤政，瑶图庆运长。寿宫开此地，仙驾缈何乡。风断清笳调，云愁绿旆扬。上升知不恨，弘济任城王。尝闻阊阖前，星拱北辰箓。今来大明祖，辇驾桥山曲。松柏韵幽音，鱼龙焰寒烛。岁岁秋风辞，兆人歌不足。","dynasty":"唐代","title":"德宗皇帝挽歌词三首"}
{"author":"武元衡","content":"桥山同轨会，轩后葬衣冠。东海风波变，西陵松柏攒。鼎湖仙已去，金掌露宁乾。万木泉扃月，空怜凫雁寒。容卫晓徘徊，严城阊阖开。乌号龙驭远，遏密凤声哀。昆浪黄河注，崦嵫白日颓。恭闻天子孝，不忍望铜台。哀挽渭川曲，空歌汾水阳。夜泉愁更咽，秋日惨无光。缵夏功传启，兴周业继昌。回瞻五陵上，烟雨为苍苍。","dynasty":"唐代","title":"顺宗至德大圣皇帝挽歌词三首"}
{"author":"武元衡","content":"玉扆将迁坐，金鸡忽报晨。珮环仙驭远，星月夜台新。剑没川空冷，菱寒镜不春。国门车马会，多是濯龙亲。","dynasty":"唐代","title":"昭德皇后挽歌词"}
{"author":"武元衡","content":"林花春向兰，高会重邀欢。感物惜芳景，放怀因彩翰。玉颜秾处并，银烛焰中看。若折持相赠，风光益别难。","dynasty":"唐代","title":"春晚奉陪相公西亭宴集"}
{"author":"武元衡","content":"劳君车马此逡巡，我与刘君本世亲。两地山河分节制，十年京洛共风尘。笙歌几处胡天月，罗绮长留蜀国春。报主由来须尽敌，相期万里宝刀新。","dynasty":"唐代","title":"送崔判官使太原"}
{"author":"武元衡","content":"刀州城北剑山东，甲士屯云骑散风。旌旆遍张林岭动，豺狼驱尽塞垣空。衔芦远雁愁萦缴，绕树啼猿怯避弓。为报府中诸从事，燕然未勒莫论功。","dynasty":"唐代","title":"幕中诸公有观猎之作因继之"}
{"author":"武元衡","content":"昔年专席奉清朝，今日持书即旧僚。珠履会中箫管思，白云归处帝乡遥。巴江暮雨连三峡，剑壁危梁上九霄。岁月不堪相送尽，颓颜更被别离凋。","dynasty":"唐代","title":"同幕中诸公送李侍御归朝"}
{"author":"武元衡","content":"诏书前日下丹霄，头戴儒冠脱皂貂。笛怨柳营烟漠漠，云愁江馆雨萧萧。鸳鸿得路争先翥，松柏凌寒独后凋。归去朝端如有问，玉关门外老班超。","dynasty":"唐代","title":"送张六谏议归朝"}
{"author":"武元衡","content":"金貂再领三公府，玉帐连封万户侯。帘卷青山巫峡晓，烟开碧树渚宫秋。刘琨坐啸风清塞，谢脁题诗月满楼。白雪调高歌不得，美人南国翠蛾愁。","dynasty":"唐代","title":"酬严司空荆南见寄"}
{"author":"武元衡","content":"生涯扰扰竟何成，自爱深居隐姓名。远雁临空翻夕照，残云带雨过春城。花枝入户犹含润，泉水侵阶乍有声。虚度年华不相见，离肠怀土并关情。","dynasty":"唐代","title":"南徐别业早春有怀"}
{"author":"武元衡","content":"摩诃池上春光早，爱水看花日日来。秾李雪开歌扇掩，绿杨风动舞腰回。芜台事往空留恨，金谷时危悟惜才。昼短欲将清夜继，西园自有月裴回。","dynasty":"唐代","title":"摩诃池宴"}
{"author":"武元衡","content":"云连万木夕沈沈，草色泉声古院深。闻说羊车趋盛府，何言琼树在东林。松筠自古多年契，风月怀贤此夜心。惆怅送君身未达，不堪摇落听秋砧。","dynasty":"唐代","title":"至栎阳崇道寺闻严十少府趋侍"}
{"author":"武元衡","content":"幽深不让子真居，度日闲眠世事疏。春水满池新雨霁，香风入户落花馀。目随鸿雁穷苍翠，心寄溪云任卷舒。回首知音青琐闼，何时一为荐相如。","dynasty":"唐代","title":"春暮郊居寄朱舍人"}
{"author":"武元衡","content":"古地接龟沙，边风送征雁。霜明草正腓，峰逼日易晏。集旅布嵌谷，驱马历层涧。岷河源涉屡，蜀甸途行惯。矢橐弧室岂领军，儋爵食禄由从宦。注意奏凯赴都畿，速令提兵还石坂。三川顿使气象清，卖刀买犊消忧患。","dynasty":"唐代","title":"兵行褒斜谷作"}
{"author":"武元衡","content":"鼎铉辞台座，麾幢领益州。曲池连月晓，横角满城秋。有美皇华使，曾同白社游。今年重相见，偏觉艳歌愁。","dynasty":"唐代","title":"西亭早秋送徐员外"}
{"author":"武元衡","content":"九折朱轮动，三巴白露生。蕙兰秋意晚，关塞别魂惊。宝瑟连宵怨，金罍尽醉倾。旄头星未落，分手辘轳鸣。","dynasty":"唐代","title":"送徐员外还京（一作使还上都）"}
{"author":"武元衡","content":"沱江水绿波，喧鸟去乔柯。南浦别离处，东风兰杜多。长亭春婉娩，层汉路蹉跎。会有归朝日，班超奈老何。","dynasty":"唐代","title":"送柳郎中（一作柳侍御，一作李侍郎）裴起居"}
{"author":"武元衡","content":"坐爱圆景满，况兹秋夜长。寒光生露草，夕韵出风篁。地远惊金奏，天高失雁行。如何北楼望，不得共池塘。","dynasty":"唐代","title":"八月十五酬从兄常望月有怀"}
{"author":"武元衡","content":"乡路日兹始，征轩行复留。张骞随汉节，王濬守刀州。泽国烟花度，铜梁雾雨愁。别离无可奈，万恨锦江流。","dynasty":"唐代","title":"酬太常从兄留别（一作送太常十二兄罢册南诏却赴上都）"}
{"author":"武元衡","content":"千里雪山开，沱江春水来。驻帆云缥缈，吹管鹤裴回。身外流年驶，尊前落景催。不应归棹远，明月在高台。","dynasty":"唐代","title":"春日与诸公泛舟"}
{"author":"武元衡","content":"六岁蜀城守，千茎蓬鬓丝。忧心不自遣，骨肉又伤离。楚峡饶云雨，巴江足梦思。殷勤孔北海，时节易流移。","dynasty":"唐代","title":"送兄归洛使谒严司空"}
{"author":"武元衡","content":"萧条寒日晏，凄惨别魂惊。宝瑟无声怨，金囊故赠轻。赤墀方载笔，油幕尚言兵。暮宿青泥驿，烦君泪满缨。","dynasty":"唐代","title":"同洛阳诸公饯卢起居"}
{"author":"武元衡","content":"柏台年未老，蓬鬓忽苍苍。无事裨明主，何心弄宪章。雀声愁霰雪，鸿思恨关梁。会脱簪缨去，故山瑶草芳。","dynasty":"唐代","title":"台中题壁"}
{"author":"武元衡","content":"归舟不计程，江月屡亏盈。霭霭沧波路，悠悠离别情。蒹葭连水国，鼙鼓近梁城。却忆沿江叟，汀洲春草生。","dynasty":"唐代","title":"江上寄隐者"}
{"author":"武元衡","content":"剡岭穷边海，君游别岭西。暮云秋水阔，寒雨夜猿啼。地僻秦人少，山多越路迷。萧萧驱匹马，何处是兰溪。","dynasty":"唐代","title":"送严绅游兰溪"}
{"author":"武元衡","content":"江陵岁方晏，晨起眄庭柯。白露伤红叶，清风断绿萝。徇时真气索，念远怀忧多。夙昔乐山意，纵横南浦波。有美婵娟子，百虑攒双蛾。缄情郁不舒，幽行骈复罗。为予歌苦寒，酌酒朱颜酡。世事浮云变，功名将奈何。","dynasty":"唐代","title":"晨兴寄赠窦使君（一作晨兴赠友，寄呈窦使君）"}
{"author":"武元衡","content":"行年过始衰，秋至独先悲。事往怜神魄，感深滋涕洟。百忧纷在虑，一醉兀无思。宝瑟拂尘匣，徽音凝朱丝。幽圃蕙兰气，烟窗松桂姿。我乏济时略，杖节抚藩维。山川大兵后，牢落空城池。惊沙犹振野，绿草生荒陂。物变风雨顺，人怀天地慈。春耕事秋战，戎马去封陲。波澜暗超忽，坚白亦磷缁。客有自嵩颍，重征栖隐期。丹诀学仙晚，白云归谷迟。君恩不可报，霜露绕南枝。","dynasty":"唐代","title":"秋日对酒"}
{"author":"武元衡","content":"原宪素非贫，嵇康自寡欲。守道识通穷，达命齐荣辱。庭梧变葱蒨，篱菊扬芳馥。坠叶翻夕霜，高堂瞬华烛。况兹寒夜永，复叹流年促。感物思殷勤，怀贤心踯躅。雄词封禅草，丽句阳春曲。高德十年兄，异才千里足。咫尺邈雪霜，相望如琼玉。欲识岁寒心，松筠更秋绿。","dynasty":"唐代","title":"安邑里中秋怀寄高员外"}
{"author":"武元衡","content":"都门去马嘶，灞水春流浅。青槐驿路长，白日离尊晚。望望烟景微，草色行人远。","dynasty":"唐代","title":"送唐次"}
{"author":"武元衡","content":"庭空雨鸣骄，天寒雁啼苦。青灯淡吐光，白发悄无语。几年不与联床吟，君方客吴我犹楚。","dynasty":"唐代","title":"秋夜雨中怀友"}
{"author":"武元衡","content":"长相思，陇云愁，单于台上望伊州。雁书绝，蝉鬓秋。行人天一畔，暮雨海西头。殷勤大河水，东注不还流。","dynasty":"唐代","title":"长相思"}
{"author":"武元衡","content":"蜀国春与秋，岷江朝夕流。长波东接海，万里至扬州。开门面淮甸，楚俗饶欢宴。舞榭黄金梯，歌楼白云面。荡子未言归，池塘月如练。","dynasty":"唐代","title":"古意"}
{"author":"武元衡","content":"草枯马蹄轻，角弓劲如石。骄虏初欲来，风尘暗南国。走檄召都尉，星火剿羌狄。吾身许报主，何暇避锋镝。白露湿铁衣，半夜待攻击。龙沙早立功，名向燕然勒。","dynasty":"唐代","title":"塞下曲"}
{"author":"武元衡","content":"荆门一柱观，楚国三休殿。环珮俨神仙，辉光生顾盼。春风细腰舞，明月高堂宴。梦泽水连云，渚宫花似霰。俄惊白日晚，始悟炎凉变。别岛异波潮，离鸿分海县。南北断相闻，叹嗟独不见。","dynasty":"唐代","title":"独不见"}
{"author":"武元衡","content":"在昔谬司宪，常僚惟有君。报恩如皎日，致位等青云。削稿书难见，除苛事早吟。双旌不可驻，风雪路岐分。","dynasty":"唐代","title":"窦三中丞去岁有台中五言四韵未及酬…因追曩篇持以赠之"}
{"author":"武元衡","content":"武陵川径入幽遐，中有鸡犬秦人家，家傍流水多桃花。桃花两边种来久，流水一通何时有。垂条落蕊暗春风，夹岸芳菲至山口。岁岁年年能寂寥，林下青苔日为厚。时有仙鸟来衔花，曾无世人此携手。可怜不知若为名，君往从之多所更。古驿荒桥平路尽，崩湍怪石小溪行。相见维舟登览处，红堤绿岸宛然成。多君此去从仙隐，令人晚节悔营营。","dynasty":"唐代","title":"桃源行送友"}
{"author":"武元衡","content":"汉水清且广，江波渺复深。叶舟烟雨夜，之子别离心。汀草结春怨，山云连暝阴。年年南北泪，今古共沾襟。","dynasty":"唐代","title":"夏日别卢太卿（一作江津对雨送卢侍御）"}
{"author":"武元衡","content":"昏旦倦兴寝，端忧力尚微。廉颇不觉老，蘧瑗始知非。授钺虚三顾，持衡旷万机。空馀蝴蝶梦，迢递故山归。","dynasty":"唐代","title":"西亭题壁寄中书李相公（一作寄上中书李相公）"}
{"author":"武元衡","content":"玉轮初满空，迥出锦城东。相向秦楼镜，分飞碣石鸿。桂香随窈窕，珠缀隔玲珑。不及前秋月，圆辉凤沼中。","dynasty":"唐代","title":"八月十五夜与诸公锦楼望月得中字"}
{"author":"武元衡","content":"掩泪山阳宅，生涯此路穷。香销芸阁闭，星落草堂空。丽藻浮名里，哀声夕照中。不堪投钓处，邻笛怨春风。","dynasty":"唐代","title":"经严秘校维故宅"}
{"author":"武元衡","content":"寥落九秋晚，端忧时物残。隔林萤影度，出禁漏声寒。愁雨洞房掩，孤灯遥夜阑。怀贤梦南国，兴尽水漫漫。","dynasty":"唐代","title":"秋夜寄江南旧游"}
{"author":"武元衡","content":"君住包山下，何年入帝乡。成名归旧业，叹别见秋光。橘柚吴洲远，芦花楚水长。我行经此路，京口向云阳。","dynasty":"唐代","title":"送陆书还吴"}
{"author":"武元衡","content":"午夜更漏里，九重霄汉间。月华云阙迥，秋色凤池闲。御锦通清禁，天书出暗关。嵇康不求达，终岁在空山。","dynasty":"唐代","title":"山中月夜寄朱张二舍人"}
{"author":"武元衡","content":"汉代衣冠盛，尧年雨露多。恩荣辞紫禁，冰雪渡黄河。待诏孤城启，宣风万岁和。今宵燕分野，应见使星过。","dynasty":"唐代","title":"送冯谏议赴河北宣慰"}
{"author":"武元衡","content":"多负云霄志，生涯岁序侵。风翻凉叶乱，雨滴洞房深。迢递三秋梦，殷勤独夜心。怀贤不觉寐，清磬发东林。","dynasty":"唐代","title":"夜坐闻雨寄严十少府"}
{"author":"武元衡","content":"虚室昼常掩，心源知悟空。禅庭一雨后，莲界万花中。时节流芳暮，人天此会同。不知方便理，何路出樊笼。","dynasty":"唐代","title":"资圣寺贲法师晚春茶会"}
{"author":"武元衡","content":"禅堂支许同，清论道源穷。起灭秋云尽，虚无夕霭空。池澄山倒影，林动叶翻风。他日焚香待，还来礼惠聪。","dynasty":"唐代","title":"慈恩寺起上人院"}
{"author":"武元衡","content":"客路商山外，离筵小暑前。高文常独步，折桂及龆年。关国通秦限，波涛隔汉川。叨同会府选，分手倍依然。","dynasty":"唐代","title":"送魏正则擢第归江陵"}
{"author":"武元衡","content":"惆怅人间事，东山遂独游。露凝瑶草晚，鱼戏石潭秋。轩冕应相待，烟霞莫遽留。君看仲连意，功立始沧洲。","dynasty":"唐代","title":"酬韩弇归崖见寄"}
{"author":"武元衡","content":"多累有行役，相逢秋节分。游人甘失路，野鹤亦离群。戎马犯边垒，天兵屯塞云。孔璋才素健，羽檄定纷纷。","dynasty":"唐代","title":"河东赠别炼师"}
{"author":"武元衡","content":"寂寞两相阻，悠悠南北心。燕惊沧海远，鸿避朔云深。夜梦江亭月，离忧陇树阴。兼秋无限思，惆怅属瑶琴。","dynasty":"唐代","title":"秋日将赴江上，杨弘微时任凤翔，寄诗别"}
{"author":"武元衡","content":"共将缨上尘，来问雪山人。世网从知累，禅心自证真。境空宜入梦，藤古不留春。一听林公法，灵嘉愿寄身。","dynasty":"唐代","title":"夏与熊王二秀才同宿僧院"}
{"author":"武元衡","content":"冉冉众芳歇，亭亭虚室前。敷荣时已背，幽赏地宜偏。红艳世方重，素华徒可怜。何当君子愿，知不竞喧妍。","dynasty":"唐代","title":"宜阳所居白蜀葵答咏柬诸公"}
{"author":"武元衡","content":"来时圣主假光辉，心恃朝恩计日归。谁料忽成云雨别，独将边泪洒戎衣。","dynasty":"唐代","title":"饯裴行军赴朝命"}
{"author":"武元衡","content":"昔年曾逐汉征东，三授兵符百战中。力保山河嗟下世，秋风牢落故营空。","dynasty":"唐代","title":"秋日经潼关感寓"}
{"author":"武元衡","content":"仙歌静转玉箫催，疑是流莺禁苑来。他日相思梦巫峡，莫教云雨晦阳台。","dynasty":"唐代","title":"赠歌人"}
{"author":"武元衡","content":"春色遍芳菲，闲檐双燕归。还同旧侣至，来绕故巢飞。敢望烟霄达，多惭羽翮微。衔泥傍金砌，拾蕊到荆扉。云海经时别，雕梁长日依。主人能一顾，转盻自光辉。","dynasty":"唐代","title":"归燕"}
{"author":"武元衡","content":"桃源在在阻风尘，世事悠悠又遇春。雨滴闲阶清夜久，焚香偏忆白云人。","dynasty":"唐代","title":"春斋夜雨忆郭通微"}
{"author":"武元衡","content":"荀令昔居此，故巢留越禽。动摇金翠尾，飞舞碧梧阴。上客彻瑶瑟，美人伤蕙心。会因南国使，得放海云深。","dynasty":"唐代","title":"四川使宅有韦令公时孔雀…妓兴嗟久之因赋此诗用广其意"}
{"author":"武元衡","content":"洛阳佳丽本神仙，冰雪颜容桃李年。心爱阮郎留不住，独将珠泪湿红铅。","dynasty":"唐代","title":"代佳人赠张郎中"}
{"author":"武元衡","content":"佳名望夫处，苔藓封孤石。万里水连天，巴江暮云碧。湘妃泣下竹成斑，子规夜啼江树白。","dynasty":"唐代","title":"望夫石"}
{"author":"武元衡","content":"旬休屏戎事，凉雨北窗眠。江城一夜雨，万里绕山川。草木散幽气，池塘鸣早蝉。妍芳落春后，旅思生秋前。红槿粲庭艳，绿蒲繁渚烟。行歌独谣酌，坐发朱丝弦。哀玉不可扣，华烛徒湛然。闻君乐林卧，郡阁旷周旋。酬对龙象侣，灌注清泠泉。如何无碍智，犹苦病缠牵。","dynasty":"唐代","title":"旬假南亭寄熊郎中"}
{"author":"武元衡","content":"延首直城西，花飞绿草齐。迢遥隔山水，怅望思游子。百啭黄鹂细雨中，千条翠柳衡门里。门对长安九衢路，愁心不惜芳菲度。风尘冉冉秋复春，钟鼓喧喧朝复暮。汉家宫阙在中天，紫陌朝臣车马连。萧萧霓旌合仙仗，悠悠剑佩入炉烟。李广少时思报国，终军未遇敢论边。无媒守儒行，荣悴纷相映。家甚长卿贫，身多公干病。不知身病竟如何，懒向青山眠薜萝。鸡黍空多元伯惠，琴书不见子猷过。超名累岁与君同，自叹还随鹢退风。闻说唐生子孙在，何当一为问穷通。","dynasty":"唐代","title":"长安叙怀寄崔十五"}
{"author":"武元衡","content":"斗酒上河梁，惊魂去越乡。地穷沧海阔，云入剡山长。莲唱蒲萄熟，人烟橘柚香。兰亭应驻楫，今古共风光。","dynasty":"唐代","title":"送寇侍御司马之明州"}
{"author":"武元衡","content":"南国宴佳宾，交情老倍亲。月惭红烛泪，花笑白头人。宝瑟常馀怨，琼枝不让春。更闻歌子夜，桃李艳妆新。","dynasty":"唐代","title":"春分与诸公同宴呈陆三十四郎中"}
{"author":"武元衡","content":"游人西去客三巴，身逐孤蓬不定家。山近峨眉飞暮雨，江连濯锦起朝霞。云深九折刀州远，路绕千岩剑阁斜。应到严君开卦处，将余一为问生涯。","dynasty":"唐代","title":"送温况游蜀"}
{"author":"武元衡","content":"万里枫江偶问程，青苔壁上故人名。悠悠身世限南北，一别十年空复情。","dynasty":"唐代","title":"见郭侍郎题壁"}
{"author":"武元衡","content":"此夕来奔月，何时去上天。——崔备云鬟方自照，玉腕更呈鲜。——裴度燕婉人间意，飘飖物外缘。——柳公绰诗裁明月扇，歌索想夫怜。——武元衡暗染荀香久，长随楚梦偏。——卢放会当来彩凤。仿佛逐神仙。——卢士玫","dynasty":"唐代","title":"中秋夜听歌联句"}
{"author":"武元衡","content":"汉水清且广，江波渺复深。叶舟烟雨夜，之子别离心。汀草结春怨，山云连暝阴。年年南北泪，今古共沾襟。","dynasty":"唐代","title":"夏日别卢太卿"}
{"author":"武元衡","content":"生涯忧忧竟何成，自爱深居隐姓名。远雁临空翻夕照，残云带雨过春城。花枝入户犹含润，泉水侵阶乍有声。虚度年华不相见，离肠怀土并关情。","dynasty":"唐代","title":"南徐别业早春有怀"}
{"author":"武元衡","content":"休沐限中禁，家山传胜游。露寒潘省夜，木落庾园秋。兰菊回幽步，壶觞洽旧俦。位高天禄阁，词异畔牢愁。孤思琴先觉，驰晖水竞流。明朝不相见，清祀在圜丘。","dynasty":"唐代","title":"闻相公三兄小园置宴，以元衡寓直，因寄上兼"}
{"author":"武元衡","content":"㪷酒上河梁，惊魂去越乡。地穷沧海阔，云入剡山长。莲唱蒲萄熟，人烟橘柚香。兰亭应驻楫，今古共风光。","dynasty":"唐代","title":"送寇侍御司马之明州"}
{"author":"武元衡","content":"桥山同轨会，轩后葬衣冠。东海风波变，西陵松柏攒。鼎湖仙已去，金掌露宁乾。万木泉扃月，空怜凫雁寒。","dynasty":"唐代","title":"顺宗至德大圣皇帝挽歌词三首其一"}
{"author":"武元衡","content":"容卫晓徘徊，严城阊阖开。乌号龙驭远，遏密凤声哀。昆浪黄河注，崦嵫白日颓。恭闻天子孝，不忍望铜台。","dynasty":"唐代","title":"顺宗至德大圣皇帝挽歌词三首其二"}
{"author":"武元衡","content":"哀挽渭川曲，空歌汾水阳。夜泉愁更咽，秋日惨无光。缵夏功传启，兴周业继昌。回瞻五陵上，烟雨为苍苍。","dynasty":"唐代","title":"顺宗至德大圣皇帝挽歌词三首其三"}
{"author":"武元衡","content":"林花春向阑，高会重邀欢。感物惜芳景，放怀因綵翰。玉颜秾处并，银烛焰中看。若折持相赠，风光益别难。","dynasty":"唐代","title":"春晚奉陪相公"}
{"author":"武元衡","content":"卢耽佐郡遥，川陆共迢迢。风景轻吴会，文章变越谣。烟林繁橘柚，云海浩波潮。余有灵山梦，前君到石桥。","dynasty":"唐代","title":"送吴侍御司马赴台州"}
{"author":"武元衡","content":"汉水清且广，江波渺复深。叶舟烟雨夜，之子别离心。汀草结春怨，山云连暝阴。年年南北泪，今古共沾襟。","dynasty":"唐代","title":"夏日别卢太卿"}
{"author":"武元衡","content":"遥夜思悠悠，闻钟远梦休。乱林萤烛暗，零露竹风秋。启户云归栋，褰帘月上钩。昭明逢圣代，羁旅别沧洲。骑省潘郎思，衡闱宋玉愁。神仙惭李郭，词赋谢曹刘。松柏应无变，琼瑶不可酬。谁堪此时景，寂寞下高楼。","dynasty":"唐代","title":"酬严维秋夜见寄"}
{"author":"武元衡","content":"㪷酒上河梁，惊魂去越乡。地穷沧海阔，云入剡山长。莲唱蒲萄熟，人烟橘柚香。兰亭应驻楫，今古共风光。","dynasty":"唐代","title":"送寇侍御司马之明州"}
{"author":"武元衡","content":"鼎铉昔云忝，西南分主忧。烟尘开僰道，旌节护蛮陬。任重功无立，力微恩未酬。据鞍惭齿发，责帅惧春秋。高德闻郑履，俭居称晏裘。三刀君入梦，九折我回輈.时景屡迁易，兹言期退休。方追故山事，岂谓台阶留。遐抱清净理，眷言兰杜幽。一缄琼玖赠，万里别离愁。巴岭云外没，蜀江天际流。怀贤耿遥思，相望凤池头。","dynasty":"唐代","title":"酬李十一尚书西亭暇日书怀见寄十二韵之作"}
{"author":"武元衡","content":"柳色千家与万家，轻风细雨落残花。数枝琼玉无由见，空掩柴扉度岁华。","dynasty":"唐代","title":"春暮寄杜嘉兴昆弟"}
{"author":"武元衡","content":"客路商山外，离筵小暑前。高文常独步，折桂及龆年。关国通秦限，波涛隔汉川。叨同会府选，分手倍依然。","dynasty":"唐代","title":"送魏正则擢第归江陵"}
{"author":"武元衡","content":"生涯忧忧竟何成，自爱深居隐姓名。远雁临空翻夕照，残云带雨过春城。花枝入户犹含润，泉水侵阶乍有声。虚度年华不相见，离肠怀土并关情。","dynasty":"唐代","title":"南徐别业早春有怀"}
{"author":"武元衡","content":"三十年前会府同，红颜销尽两成翁。别泪共将何处洒，锦江南渡足春风。","dynasty":"唐代","title":"赠别崔起居"}
{"author":"武元衡","content":"汉水清且广，江波渺复深。叶舟烟雨夜，之子别离心。汀草结春怨，山云连暝阴。年年南北泪，今古共沾襟。","dynasty":"唐代","title":"夏日别卢太卿（一作江津对雨送卢侍御）"}
{"author":"武元衡","content":"九陌迟迟丽景斜，禁街西访隐沦赊。门依高柳空飞絮，身逐闲云不在家。轩冕强来趋世路，琴尊空负赏年华。残阳寂寞东城去，惆怅春风落尽花。","dynasty":"唐代","title":"崔敷叹春物将谢恨不同览时余方为事牵束…不遇题之留赠"}
{"author":"武元衡","content":"扬州隋故都，竹使汉名儒。翊圣恩华异，持衡节制殊。朝廷连受脤，台座接訏谟。金玉裁王度，丹书奉帝俞。九重辞象魏，千里握兵符。铁马秋临塞，虹旌夜渡泸。江长梅笛怨，天远桂轮孤。浩叹烟霜晓，芳期兰蕙芜。雅言书一札，宾海雁东隅。岁月奔波尽，音徽雾雨濡。蜀江分井络，锦浪入淮湖。独抱相思恨，关山不可逾。","dynasty":"唐代","title":"奉酬淮南中书相公见寄"}
{"author":"武元衡","content":"千株桃杏参差发，想见花时人却愁。曾忝陆机琴酒会，春亭惟愿一淹留。","dynasty":"唐代","title":"春日酬熊执易南亭花发见赠"}
{"author":"武元衡","content":"广庭飞雪对愁人，寒谷由来不悟春。却笑山阴乘兴夜，何如今日戴家邻。","dynasty":"唐代","title":"中春亭雪夜寄西邻韩李二舍人"}
{"author":"武元衡","content":"林莺一哢四时春，蝉翼罗衣白玉人。曾逐使君歌舞地，清声长啸翠眉颦。","dynasty":"唐代","title":"赠歌人（一作赠佳人）"}
{"author":"武元衡","content":"柳色千家与万家，轻风细雨落残花。数枝琼玉无由见，空掩柴扉度岁华。","dynasty":"唐代","title":"春暮寄杜嘉兴昆弟"}
{"author":"武元衡","content":"暮涛凝雪长淮水，细雨飞梅五月天。行子不须愁夜泊，绿杨多处有人烟。","dynasty":"唐代","title":"渡淮"}
{"author":"武元衡","content":"寥寥兰台晓梦惊，绿林残月思孤莺。犹疑蜀魄千年恨，化作冤禽万啭声。","dynasty":"唐代","title":"春晓闻莺"}
{"author":"武元衡","content":"陌头车马去翩翩，白面怀书美少年。东武扬公姻娅重，西州谢傅舅甥贤。长亭叫月新秋雁，官渡含风古树蝉。知己满朝留不住，贵臣河上拥旌旃。","dynasty":"唐代","title":"送李秀才赴滑州诣大夫舅"}
{"author":"武元衡","content":"巧笑解迎人，晴雪香堪惜。随风蝶影翻，误点朝衣赤。","dynasty":"唐代","title":"左掖梨花"}
{"author":"武元衡","content":"赤墀同拜紫泥封，驷牡连征侍九重。惟有白须张司马，不言名利尚相从。","dynasty":"唐代","title":"送崔舍人起居"}
{"author":"武元衡","content":"芳郊欲别阑干泪，故国难期聚散云。分手更逢江驿暮，马嘶猿叫不堪闻。","dynasty":"唐代","title":"路岐重赋"}
{"author":"武元衡","content":"相如拥传有光辉，何事阑干泪湿衣。旧府东山馀妓在，重将歌舞送君归。","dynasty":"唐代","title":"重送卢三十一起居"}
{"author":"武元衡","content":"汉庭从事五人来，回首疆场独未回。今日送君魂断处，寒云寥落数株梅。","dynasty":"唐代","title":"送张谏议"}
{"author":"武元衡","content":"五侯门馆百花繁，红烛摇风白雪翻。不似凤凰池畔见，飘扬今隔上林园。","dynasty":"唐代","title":"同诸公夜宴监军玩花之作（一作同幕府夜宴惜花）"}
{"author":"武元衡","content":"晨趋禁掖暮郊园，松桂苍苍烟露繁。明月上时群动息，雪峰高处正当轩。","dynasty":"唐代","title":"郊居寓目偶题"}
{"author":"武元衡","content":"悠悠风旆绕山川，山驿空濛雨似烟。路半嘉陵头已白，蜀门西上更青天。","dynasty":"唐代","title":"题嘉陵驿"}
{"author":"武元衡","content":"望乡台上秦人在，学射山中杜魄哀。落日河桥千骑别，春风寂寞旆旌回。","dynasty":"唐代","title":"送柳郎中裴起居"}
{"author":"武元衡","content":"黄花丹叶满江城，暂爱江头风景清。闲步欲舒山野性，貔貅不许独行人。","dynasty":"唐代","title":"秋日出游偶作"}
{"author":"武元衡","content":"三年同看锦城花，银烛连宵照绮霞。报国从来先意气，临岐不用重咨嗟。","dynasty":"唐代","title":"夏夜饯裴行军赴朝命"}
{"author":"武元衡","content":"柳暗花明池上山，高楼歌酒换离颜。他时欲寄相思字，何处黄云是陇间。","dynasty":"唐代","title":"摩诃池送李侍御之凤翔"}
{"author":"武元衡","content":"商山路接玉山深，古木苍然尽合阴。会府登筵君最少，江城秋至肯惊心。","dynasty":"唐代","title":"送魏正则擢第归江陵"}
{"author":"武元衡","content":"北风吹雪暮萧萧，问法寻僧上界遥。临水手持筇竹杖，逢君不语指芭蕉。","dynasty":"唐代","title":"寻三藏上人"}
{"author":"武元衡","content":"身依泉壑将时背，路入烟萝得地深。终岁不知城郭事，手栽林竹尽成阴。","dynasty":"唐代","title":"山居"}
{"author":"武元衡","content":"手种茱萸旧井傍，几回春露又秋霜。今来独向秦中见，攀折无时不断肠。","dynasty":"唐代","title":"长安贼中寄题江南所居茱萸树"}
{"author":"武元衡","content":"艳歌能起关山恨，红烛偏凝寒塞情。况是池塘风雨夜，不堪丝管尽离声。","dynasty":"唐代","title":"酬裴起居西亭留题（一作留赠）"}
{"author":"武元衡","content":"江南烟雨塞鸿飞，西府文章谢掾归。相送汀州兰棹晚，菱歌一曲泪沾衣。","dynasty":"唐代","title":"送张侍御赴京"}
{"author":"武元衡","content":"云帆淼淼巴陵渡，烟树苍苍故郢城。江上梅花无数落，送君南浦不胜情。","dynasty":"唐代","title":"鄂渚送友"}
{"author":"武元衡","content":"珠履三千醉不欢，玉人犹苦夜冰寒。送君偏有无言泪，天下关山行路难。","dynasty":"唐代","title":"送裴戡行军（一作饯裴行军赴朝命）"}
{"author":"武元衡","content":"空山摇落三秋暮，萤过疏帘月露团。寂寞银灯愁不寐，萧萧风竹夜窗寒。","dynasty":"唐代","title":"宿青阳驿"}
{"author":"武元衡","content":"年少轻行乐，东城南陌头。与君寂寞意，共作草堂游。","dynasty":"唐代","title":"同陈六侍御寒食游禅定藏山上人院"}
{"author":"武元衡","content":"双鹤五云车，初辞汉帝家。人寰新甲子，天路旧烟霞。羽节临风驻，霓裳逐雨斜。昆仑有琪树，相忆寄瑶华。","dynasty":"唐代","title":"早春送欧阳炼师归山"}
{"author":"武元衡","content":"南征复北还，扰扰百年间。自笑红尘里，生涯不暂闲。","dynasty":"唐代","title":"途中即事"}
{"author":"武元衡","content":"纵横桃李枝，淡荡春风吹。美人歌白苎，万恨在蛾眉。","dynasty":"唐代","title":"春日偶作"}
{"author":"武元衡","content":"夜久喧暂息，池台惟月明。无因驻清景，日出事还生。","dynasty":"唐代","title":"夏夜作"}
{"author":"武元衡","content":"金貂玉铉奉君恩，夜漏晨钟老掖垣。参决万机空有愧，静观群动亦无言。杯中壮志红颜歇，林下秋声绛叶翻。倦鸟不知归去日，青芜白露满郊园。","dynasty":"唐代","title":"秋日书怀"}
{"author":"武元衡","content":"渠江明净峡逶迤，船到名滩拽zB迟。橹窡动摇妨作梦，巴童指点笑吟诗。畬馀宿麦黄山腹，日背残花白水湄。物色可怜心莫限，此行都是独行时。","dynasty":"唐代","title":"南昌滩"}
{"author":"武元衡","content":"令节寰宇泰，神都佳气浓。赓歌禹功盛，击壤尧年丰。九奏碧霄里，千官皇泽中。南山澄凝黛，曲水清涵空。金玉美王度，欢康谣国风。睿文垂日月，永与天无穷。","dynasty":"唐代","title":"奉和圣制丰年多庆九日示怀"}
{"author":"武元衡","content":"三伏草木变，九城车马烦。碧霄回骑射，丹洞入桃源。台殿云浮栋，緌缨鹤在轩。莫将真破妄，聊用静持喧。石甃古苔冷，水筠凉簟翻。黄公垆下叹，旌旆国东门。","dynasty":"唐代","title":"夏日陪冯许二侍郎与严秘书游昊天观览…同里杨华州中丞"}
{"author":"武元衡","content":"玉烛降寒露，我皇歌古风。重阳德泽展，万国欢娱同。绮陌拥行骑，香尘凝晓空。神都自蔼蔼，佳气助葱葱。律吕阴阳畅，景光天地通。徒然被鸿霈，无以报玄功。","dynasty":"唐代","title":"奉和圣制重阳日即事"}
{"author":"武元衡","content":"宪府日多事，秋光照碧林。干云岩翠合，布石地苔深。忧悔耿遐抱，尘埃缁素襟。物情牵跼促，友道旷招寻。颓节风霜变，流年芳景侵。池荷足幽气，烟竹又繁阴。簪组赤墀恋，池鱼沧海心。涤烦滞幽赏，永度瑶华音。","dynasty":"唐代","title":"秋日台中寄怀简诸僚"}
{"author":"武元衡","content":"瑶瑟激凄响，征鸿翻夕阳。署分刊竹简，书蠹护芸香。马色关城晓，蝉声驿路长。石渠荣正礼，兰室重元方。不作经年别，离魂亦暂伤。","dynasty":"唐代","title":"送许著作分司东都"}
{"author":"武元衡","content":"休沐限中禁，家山传胜游。露寒潘省夜，木落庾园秋。兰菊回幽步，壶觞洽旧俦。位高天禄阁，词异畔牢愁。孤思琴先觉，驰晖水竞流。明朝不相见，清祀在圜丘。","dynasty":"唐代","title":"闻相公三兄小园置宴以元衡寓直因寄上兼呈中书三兄"}
{"author":"武元衡","content":"吴洲云海接，楚驿梦林长。符节分忧重，鹓鸿去路翔。艳歌愁翠黛，宝瑟韵清商。洲草遥池合，春风晓旆张。晋臣多乐广，汉主识冯唐。不作经年别，离魂亦未伤。","dynasty":"唐代","title":"酬陆员外歙州许员外郢州二使君"}
{"author":"武元衡","content":"治教通夷俗，均输问大田。江分巴字水，树入夜郎烟。毒雾含秋气，阴岩蔽曙天。路难空计日，身老不由年。将命宁知远，归心讵可传。星郎复何事，出守五溪边。","dynasty":"唐代","title":"渐至涪州先寄王使君"}
{"author":"武元衡","content":"丈夫心爱横行，报国知嫌命轻。楼兰径百战，更道戍龙城。锦字窦车骑，胡笳李少卿。生离两不见，万古难为情。","dynasty":"唐代","title":"石州城"}
{"author":"武元衡","content":"衡门寥落岁阴穷，露湿莓苔叶厌风。闻道今宵阮家会，竹林明月七人同。","dynasty":"唐代","title":"闻严秘书与正字及诸客夜会因寄"}
{"author":"武元衡","content":"名高折桂方年少，心苦为文命未通。闻说东堂今有待，飞鸣何处及春风。","dynasty":"唐代","title":"戏赠韩二秀才"}
{"author":"武元衡","content":"闻说庭花发暮春，长安才子看须频。花开花落无人见，借问何人是主人。","dynasty":"唐代","title":"闻王仲周所居牡丹花发，因戏赠"}
{"author":"武元衡","content":"王昌家直在城东，落尽庭花昨夜风。高兴不辞千日醉，随君走马向新丰。","dynasty":"唐代","title":"酬王十八见招"}
{"author":"武元衡","content":"梨花落尽柳花时，庭树流莺日过迟。几度相思不相见，春风何处有佳期。","dynasty":"唐代","title":"与崔十五同访裴校书不遇"}
{"author":"武元衡","content":"士衡兄弟旧齐名，还似当年在洛城。闻说重门方隐相，古槐高柳夏阴清。","dynasty":"唐代","title":"夏日寄陆三达陆四逢并王念八仲周"}
{"author":"武元衡","content":"木落风高天宇开，秋原一望思悠哉。边城今少射雕骑，连雁嗷嗷何处来。","dynasty":"唐代","title":"秋原寓目"}
{"author":"武元衡","content":"红烛芳筵惜夜分，歌楼管咽思难闻。早知怨别人间世，不下青山老白云。","dynasty":"唐代","title":"重送白将军"}
{"author":"武元衡","content":"落英飘蕊雪纷纷，啼鸟如悲霍冠军。逝水不回弦管绝，玉楼迢递锁浮云。","dynasty":"唐代","title":"和李丞题李将军林园"}
{"author":"武元衡","content":"春风箫管怨津楼，三奏行人醉不留。别后相思江上岸，落花飞处杜鹃愁。","dynasty":"唐代","title":"同张惟送霍总（一作送崔总赴池州）"}
{"author":"武元衡","content":"三十年前会府同，红颜销尽两成翁。别泪共将何处洒，锦江南渡足春风。","dynasty":"唐代","title":"赠别崔起居"}
{"author":"武元衡","content":"山川百战古刀州，龙节来分圣主忧。静守化条无一事，春风独上望京楼。","dynasty":"唐代","title":"春日偶题"}
{"author":"武元衡","content":"月上重楼丝管秋，佳人夜唱古梁州。满堂谁是知音者，不惜千金与莫愁。","dynasty":"唐代","title":"听歌"}
{"author":"武元衡","content":"相逢异县蹉跎意，无复少年容易欢。桃李美人攀折尽，何如松柏四时寒。","dynasty":"唐代","title":"酬韦胄曹"}
{"author":"武元衡","content":"芳草落花明月榭，朝云暮雨锦城春。莫愁红艳风前散，自有青蛾镜里人。","dynasty":"唐代","title":"同幕府夜宴惜花"}
{"author":"武元衡","content":"武陵源在朗江东，流水飞花仙洞中。莫问阮郎千古事，绿杨深处翠霞空。","dynasty":"唐代","title":"同苗郎中送严侍御赴黔中，因访仙源之事"}
{"author":"武元衡","content":"山川不记何年别，城郭应非昔所经。欲驻征车终日望，天河云雨晦冥冥。","dynasty":"唐代","title":"使次盘豆驿望永乐县"}
{"author":"武元衡","content":"秋山寂寂秋水清，寒郊木叶飞无声。王子白云仙去久，洛滨行路夜吹笙。","dynasty":"唐代","title":"缑山道中口号"}
{"author":"武元衡","content":"边城岁暮望乡关，身逐戎旌未得还。欲别临岐无限泪，故园花发寄君攀。","dynasty":"唐代","title":"岁暮送舍人"}
{"author":"武元衡","content":"三月杨花飞满空，飘飖十里雪如风。不知何处香醪熟，愿醉佳园芳树中。","dynasty":"唐代","title":"寓兴呈崔员外诸公"}
{"author":"武元衡","content":"胡儿吹角汉城头，月皎霜寒大漠秋。三奏未终天便晓，何人不起望乡愁。","dynasty":"唐代","title":"单于晓角"}
{"author":"武元衡","content":"何处金笳月里悲，悠悠边客梦先知。单于城下关山曲，今日中原总解吹。","dynasty":"唐代","title":"汴河闻笳（一作闻角）"}
{"author":"武元衡","content":"东风河外五城喧，南客征袍满泪痕。愁至独登高处望，蔼然云树重伤魂。","dynasty":"唐代","title":"塞上春怀"}
{"author":"武元衡","content":"南依刘表北刘琨，征战年年箫鼓喧。云雨一乖千万里，长城秋月洞庭猿。","dynasty":"唐代","title":"塞外月夜寄荆南熊侍御"}
{"author":"柴中行","content":"有生同宇宙，所欠好江山。因自春陵空，留居庐阜间。斯文傅坠绪，太极妙循环。希圣诚何事，怀哉伊与颜。","dynasty":"宋代","title":"敬题濂溪先生书堂二首"}
{"author":"柴中行","content":"出城三四里，矫首惬遐观。顿觉市声绝，忻从天宇宽。康山书几净，湓浦砚泓寒。一诵爱莲说，尘埃百不干。","dynasty":"宋代","title":"敬题濂溪先生书堂二首"}
{"author":"柴中行","content":"君子重出处，儿女多依违。孰知退有义，一辞若发机。刑部今其人，识远渺造微。时方事疾走，而我心独非。老色未上面，健笔駃于飞。宛然傲霜菊，璨璨黄金辉。勉留鵷鹭行，夫岂少轻肥。一麾即得请，众目骇见稀。了不露纖芥，舒卷流清{上山下徵}。凉风称归棹，灏气浥征衣。婆娑慰邱园，咳唾落珠玑。因风来锦囊，犹足慰依依。","dynasty":"宋代","title":"送许郎中出知漳州"}
{"author":"柴中行","content":"有生同宇宙，所欠好江山。因自舂陵至，留居庐阜间。斯文传坠绪，太极妙循环。希圣诚何事，怀哉伊与颜。","dynasty":"宋代","title":"敬题濂溪先生书堂其一"}
{"author":"陈惟顺","content":"一珠浮海滨，双柏拂苍旻。忠简前朝谥，春秋今代禋。读书惊泽国，谕贼救斯民。万古芳声在，应同宇宙春。","dynasty":"明代","title":"谒李忠简公祠"}
{"author":"牟融","content":"寂寥荒馆闭闲门，苔径阴阴屐少痕。白发颠狂尘梦断，青毡泠落客心存。高山流水琴三弄，明月清风酒一樽。醉后曲肱林下卧，此生荣辱不须论。萧萧华发满头生，深远蓬门倦送迎。独喜冥心无外慕，自怜知命不求荣。闲情欲赋思陶令。卧病何人问马卿。林下贫居甘困守，尽教城市不知名。","dynasty":"唐代","title":"写意二首"}
{"author":"牟融","content":"有客棹扁舟，相逢不暂留。衣冠重文物，诗酒足风流。官路生归兴，家林想旧游。临岐分手后，乘月过苏州。","dynasty":"唐代","title":"送友人"}
{"author":"牟融","content":"千里云山恋旧游，寒窗凉雨夜悠悠。浮亭花竹频劳梦，别路风烟半是愁。芳草傍人空对酒，流年多病倦登楼。一杯重向樽前醉，莫遣相思累白头。","dynasty":"唐代","title":"客中作"}
{"author":"牟融","content":"落落长才负不羁，中原回首益堪悲。英雄此日谁能荐，声价当时众所推。一代高风留异国，百年遗迹剩残碑。经过词客空惆怅，落日寒烟赋黍离。","dynasty":"唐代","title":"司马迁墓"}
{"author":"牟融","content":"渡口潮平促去舟，莫辞尊酒暂相留。弟兄聚散云边雁，踪迹浮沉水上鸥。千里好山青入楚，几家深树碧藏楼。知君此去情偏切，堂上椿萱雪满头。","dynasty":"唐代","title":"送徐浩"}
{"author":"牟融","content":"搔首惊闻楚些歌，拂衣归去泪悬河。劬劳常想三春恨，思养其如寸草何。浙水梦怀千里远，苏台愁望白云多。伤心独有黄堂客，几度临风咏蓼莪。","dynasty":"唐代","title":"邵公母"}
{"author":"牟融","content":"锦袍日暖耀冰蚕，上客陪游酒半酣。笑拂吟鞭邀好兴，醉欹乌帽逞雄谈。楼前弱柳摇金缕，林外遥山隔翠岚。正是太平行乐处，春风花下且停骖。","dynasty":"唐代","title":"春游"}
{"author":"牟融","content":"西风吹冷透貂裘，行色匆匆不暂留。帆带夕阳投越浦，心随明月到杭州。风清听漏惊乡梦，灯下闻歌乱别愁。悬想到杭州兴地，尊前应与话离忧。","dynasty":"唐代","title":"送客之杭"}
{"author":"牟融","content":"山中地僻好藏修，寂寂幽居架小楼。云树四围当户暝，烟岚一带隔帘浮。举杯对月邀诗兴，抚景令人豁醉眸。我亦人间肥遁客，也将踪迹寄林丘。","dynasty":"唐代","title":"登环翠楼"}
{"author":"牟融","content":"感君三尺铁，挥攉鬼神惊。浩气中心发，雄风两腋生。犬戎从此灭，巢穴不时平。万里横行去，封侯赖有成。","dynasty":"唐代","title":"谢惠剑"}
{"author":"牟融","content":"梵王生别思，之子事遐征。烟水浮杯渡，云山只履行。三生尘梦醒，一锡衲衣轻。此去家林近，飘飘物外情。","dynasty":"唐代","title":"送僧"}
{"author":"牟融","content":"江上西风一棹归，故人此别会应稀。清朝尽道无遗逸，当路谁曾访少微。谩有才华嗟未达，闲寻鸥鸟暂忘机。临岐不用空惆怅，未必新丰老布衣。","dynasty":"唐代","title":"送沈翔"}
{"author":"牟融","content":"潇洒藏修处，琴书与画图。白丁门外远，俗子眼前无。楚楚临轩竹，青青映水蒲。道人能爱静，诸事近清枯。尽日衡门闭，苍苔一径新。客心非厌静，悟道不忧贫。白屋悬尘榻，清樽忆故人。近来疏懒甚，诗债后吟身。闲客幽栖处，潇然一草庐。路通元亮宅，门对子云居。按剑心犹壮，琴书乐有馀。黄金都散尽，收得邺侯书。寂寥荒馆下，投老欲何为。草色凝陈榻，书声出董帷。闲云长作伴，归鹤独相随。才薄知无用，安贫不自危。","dynasty":"唐代","title":"题朱庆馀闲居四首"}
{"author":"牟融","content":"咫尺西江路，悲欢暂莫闻。青年俱未达，白社独离群。曲径荒秋草，衡茅掩夕曛。相思不相见，愁绝赋停云。","dynasty":"唐代","title":"寄张源"}
{"author":"牟融","content":"潇洒碧玉枝，清风追晋贤。数点渭川雨，一缕湘江烟。不见凤凰尾，谁识珊瑚鞭。柯亭丁相遇，惊听奏钧天。","dynasty":"唐代","title":"题竹"}
{"author":"牟融","content":"盛世嗟沉伏，中情怏未舒。途穷悲阮籍，病久忆相如。无客空尘榻，闲门闭草庐。不胜岑绝处，高卧半床书。","dynasty":"唐代","title":"有感"}
{"author":"牟融","content":"珠林春寂寂，宝地夜沉沉。玄奥凝神久，禅机入妙深。参同大块理，窥测至人心。定处波罗蜜，须从物外寻。","dynasty":"唐代","title":"题山房壁"}
{"author":"牟融","content":"曲径绕丛林，钟声杂梵音。松风吹定衲，萝月照禅心。抚景吟行远，谈玄入悟深。不能尘鞅脱，聊复一登临。","dynasty":"唐代","title":"访请上人"}
{"author":"牟融","content":"杨柳春江上，东风一棹轻。行囊归客兴，尊酒故人情。画史名当代，声华重两京。临岐分手处，无奈别离生。","dynasty":"唐代","title":"送范启东"}
{"author":"牟融","content":"十年江汉客，几度帝京游。迹比风前叶，身如水上鸥。醉吟愁里月，羞对镜中秋。怅望频回首，西风忆故丘。","dynasty":"唐代","title":"客中作"}
{"author":"牟融","content":"京国久知名，江河近识荆。不辞今日醉，便有故人情。细雨孤鸿远，西风一棹轻。暂时分手去，应不负诗盟。","dynasty":"唐代","title":"赠韩翃"}
{"author":"牟融","content":"柳拖金缕拂朱栏，花扑香尘满绣鞍。尊酒临风酬令节，越罗衣薄觉春寒。","dynasty":"唐代","title":"禁烟作"}
{"author":"牟融","content":"帆影随风过富阳，橹声摇月下钱塘。千山积雪凝寒碧，梦入枫宸绕御床。","dynasty":"唐代","title":"闽中回"}
{"author":"牟融","content":"潇洒藏修处，琴书与画图。白丁门外远，俗子眼前无。楚楚临轩竹，青青映水蒲。道人能爱静，诸事近清枯。尽日衡门闭，苍苔一径新。客心非厌静，悟道不忧贫。白屋悬尘榻，清樽忆故人。近来疏懒甚，诗债后吟身。闲客幽栖处，潇然一草庐。路通元亮宅，门对子云居。按剑心犹壮，琴书乐有余。黄金都散尽，收得邺侯书。寂寥荒馆下，投老欲何为。草色凝陈榻，书声出董帷。闲云长作伴，归鹤独相随。才薄知无用，安贫不自危。","dynasty":"唐代","title":"题朱庆余闲居四首"}
{"author":"牟融","content":"潇洒藏脩处，琴书与画图。白丁门外远，俗子眼前无。楚楚临轩竹，青青映水蒲。道人能爱静，诸事近清枯。","dynasty":"唐代","title":"题朱庆馀闲居四首其一"}
{"author":"牟融","content":"尽日衡门闭，苍苔一径新。客心非厌静，悟道不忧贫。白屋悬尘榻，清樽忆故人。近来疏懒甚，诗债后吟身。","dynasty":"唐代","title":"题朱庆馀闲居四首其二"}
{"author":"牟融","content":"闲客幽栖处，潇然一草庐。路通元亮宅，门对子云居。按剑心犹壮，琴书乐有馀。黄金都散尽，收得邺侯书。","dynasty":"唐代","title":"题朱庆馀闲居四首其三"}
{"author":"牟融","content":"寂寥荒馆下，投老欲何为。草色凝陈榻，书声出董帷。闲云长作伴，归鹤独相随。才薄知无用，安贫不自危。","dynasty":"唐代","title":"题朱庆馀闲居四首其四"}
{"author":"牟融","content":"盛世嗟沈伏，中情怏未舒。途穷悲阮籍，病久忆相如。无客空尘榻，闲门闭草庐。不胜岑绝处，高卧半床书。","dynasty":"唐代","title":"有感"}
{"author":"牟融","content":"衔杯谁道易更阑，沈醉归来不自欢。惆怅后时孤剑冷，寂寥无寐一灯残。竹窗凉雨鸣秋籁，江郭清砧捣夜寒。多少客怀消不得，临风搔首浩漫漫。","dynasty":"唐代","title":"秋夜醉归有感而赋"}
{"author":"牟融","content":"搔首临风独倚栏，客边惊觉岁华残。栖迟未遇常鋾荐，邂逅宁弹贡禹冠。有兴不愁诗韵险，无聊只怕酒杯乾。何如日日长如醉，付与诗人一笑看。","dynasty":"唐代","title":"有感二首其二"}
{"author":"牟融","content":"萧萧华发满头生，深远蓬门倦送迎。独喜冥心无外慕，自怜知命不求荣。闲情欲赋思陶令，卧病和人问马卿。林下贫居甘困守，尽教城市不知名。","dynasty":"唐代","title":"写意二首其二"}
{"author":"牟融","content":"了然尘事不相关，锡杖时时独看山。白发任教双鬓改，黄金难买一生闲。不留活计存囊底，赢得诗名满世间。自笑微躯长碌碌，几时来此学无还。","dynasty":"唐代","title":"游报本寺其二"}
{"author":"牟融","content":"朔风猎猎惨寒沙，关月寥寥咽暮笳。放逐一心终去国，驱驰千里未还家。青蝇点玉原非病，沧海遗珠世所嗟。直道未容淹屈久，暂劳踪迹寄天涯。","dynasty":"唐代","title":"寄永平友人其二"}
{"author":"牟融","content":"东湖烟水浩漫漫，湘浦秋声入夜寒。风外暗香飘落粉，月中清影舞离鸾。多情袁尹频移席，有道乔仙独倚阑。几度篝帘相对处，无边诗思到吟坛。","dynasty":"唐代","title":"过蠡湖"}
{"author":"牟融","content":"长庚烈烈独遥天，盛世应知降谪仙。月里昔曾分兔药，人间今喜得椿年。文章政事追先达，冠盖声华羡昔贤。尊酒与君称寿毕，春风入醉绮罗筵。","dynasty":"唐代","title":"赠浙西李相公"}
{"author":"牟融","content":"碧溪流水泛桃花，树绕天台迥不赊。洞里无尘通客境，人间有路入仙家。鸡鸣犬吠三山近，草静云和一径斜。此地不知何处去，暂留琼珮卧烟霞。","dynasty":"唐代","title":"天台"}
{"author":"牟融","content":"秋江烟景晚苍苍，江上离人促去航。千里一官嗟独往，十年双鬓付三霜。云迷楼曲亲庭远，梦绕通山客路长。不必临风悲冷落，古来白首尚为郎。","dynasty":"唐代","title":"送陈衡"}
{"author":"牟融","content":"白云深锁沃州山，冠盖登临众仰攀。松径风清闻鹤唳，昙花香暝见僧还。玄机隐隐应难觉，尘事悠悠了不关。兴尽凡缘因未晚，裴回依旧到人间。","dynasty":"唐代","title":"游淮云寺"}
{"author":"牟融","content":"山房寂寂荜门开，此日相期社友来。雅兴共寻方外乐，新诗争羡郢中才。茶烟袅袅笼禅榻，竹影萧萧扫径苔。醉后不知明月上，狂歌直到夜深回。了然尘事不相关，锡杖时时独看山。白发任教双鬓改，黄金难买一生闲。不留活计存囊底，赢得诗名满世间。自笑微躯长碌碌，几时来此学无还。","dynasty":"唐代","title":"游报本寺"}
{"author":"牟融","content":"曾向幽亭一榻分，清风满座绝尘氛。丹山凤泣钩帘听，沧海龙吟对酒闻。漠漠暝阴笼砌月，盈盈寒翠动湘云。岁寒高节谁能识，独有王猷爱此君。","dynasty":"唐代","title":"题陈侯竹亭"}
{"author":"牟融","content":"几度乘闲谒梵宫，此郎声价重江东。贵侯知重曾忘势，闲客频来也悟空。满地新蔬和雨绿，半林残叶带霜红。□□□□□□□，□□□□□□□。","dynasty":"唐代","title":"送报本寺分韵得通字"}
{"author":"牟融","content":"故人千里隔天涯，几度临风动远思。贾谊上书曾伏阙，仲舒陈策欲匡时。高风落落谁同调，往事悠悠我独悲。何日归来话畴昔，一樽重叙旧襟期。朔风猎猎惨寒沙，关月寥寥咽暮笳。放逐一心终去国，驱驰千里未还家。青蝇点玉原非病，沧海遗珠世所嗟。直道未容淹屈久，暂劳踪迹寄天涯。","dynasty":"唐代","title":"寄永平友人"}
{"author":"牟融","content":"新卜幽居地自偏，士林争羡使君贤。数椽潇洒临溪屋，十亩膏腴附郭田。流水断桥芳草路，淡烟疏雨落花天。秋成准拟重来此，沉醉何妨一榻眠。","dynasty":"唐代","title":"陈使君山庄"}
{"author":"牟融","content":"僧家胜景瞰平川，雾重岚深马不前。宛转数声花外鸟，往来几叶渡头船。青山远隔红尘路，碧殿深笼绿树烟。闻道此中堪遁迹，肯容一榻学逃禅。","dynasty":"唐代","title":"题寺壁"}
{"author":"牟融","content":"十年学道苦劳神，赢得尊前一病身。天上故人皆自贵，山中明月独相亲。客心淡泊偏宜静，吾道从容不厌贫。几度临风一回首，笑看华发及时新。","dynasty":"唐代","title":"赠杨处厚"}
{"author":"牟融","content":"旧日仪容只宛然，笑谈不觉度流年。凡缘未了嗟无子，薄命能孤不怨天。一醉便同尘外客，百杯疑是酒中仙。人生随处堪为乐，管甚秋香满鬓边。","dynasty":"唐代","title":"重赠张籍"}
{"author":"牟融","content":"世路红尘懒步趋，长年结屋傍岩隅。独留乡井诚非隐，老向山林不自愚。肯信白圭终在璞，谁怜沧海竟遗珠。闲来抚景穷吟处，尊酒临风不自娱。","dynasty":"唐代","title":"赠殷以道"}
{"author":"牟融","content":"满头华发向人垂，长逝音容迥莫追。先垄每怀风木夜，画堂无复彩衣时。停车遥望孤云影，翘首惊看吊鹤悲。独有贤人崇孝义，伤心共咏蓼莪诗。","dynasty":"唐代","title":"翁母些"}
{"author":"牟融","content":"萝屋萧萧事事幽，临风搔首远凝眸。东园松菊存遗业，晚景桑榆乐旧游。吟对清尊江上月，笑谈华发镜中秋。床头浊酒时时漉，上客相过一任留。","dynasty":"唐代","title":"题山庄"}
{"author":"牟融","content":"草堂寂寂景偏幽，到此令人一纵眸。松菊寒香三径晚，桑榆烟景两淮秋。近山红叶堆林屋，隔浦青帘拂画楼。终日忘情能自乐，清尊应得遣闲愁。","dynasty":"唐代","title":"沈存尚林亭夜宴"}
{"author":"牟融","content":"长年乐道远尘氛，静筑藏修学隐沦。吟对琴樽庭下月，笑看花木槛前春。闲来欲著登山屐，醉里还披漉酒巾。林壑能忘轩冕贵，白云黄鹤好相亲。","dynasty":"唐代","title":"题孙君山亭"}
{"author":"牟融","content":"青山重叠巧裁攒，引水流泉夜激湍。岚锁岩扉清昼暝，云归松壑翠阴寒。不因李相门前见，曾向袁生画里看。老我不堪诗思杳，几回吟倚曲栏干。","dynasty":"唐代","title":"题徐俞山居"}
{"author":"牟融","content":"萧萧行李上征鞍，满目离情欲去难。客里故人尊酒别，天涯游子弊裘寒。官桥杨柳和愁折，驿路梅花带雪看。重到京华旧游处，春风佳丽好盘桓。","dynasty":"唐代","title":"送范启东还京"}
{"author":"牟融","content":"故人为客上神州，倾盖相逢感昔游。屈指年华嗟远别，对床风雨话离愁。清樽不负花前约，白发惊看镜里秋。此际那堪重分手，绿波芳草暂停舟。","dynasty":"唐代","title":"楼城叙别"}
{"author":"牟融","content":"何事离怀入梦频，贫居寂寞四无邻。诗因韵险难成律，酒为愁多不顾身。眼底故人惊岁别，尊前华发逐时新。十年飘泊如萍迹，一度登临一怅神。搔首临风独倚栏，客边惊觉岁华残。栖迟未遇常鋾荐，邂逅宁弹贡禹冠。有兴不愁诗韵险，无聊只怕酒杯乾。何如日日长如醉，付与诗人一笑看。","dynasty":"唐代","title":"有感二首"}
{"author":"牟融","content":"悠悠旌旆出东楼，特出仙郎上帝州。刘旻才高能富国，萧何人杰足封侯。关河弱柳垂金缕，水驿青帘拂画楼。欲尽故人尊酒意，春风江上暂停舟。","dynasty":"唐代","title":"送沈侯之京"}
{"author":"牟融","content":"别来有路隔仙凡，几度临风欲去难。乐道无时忘鹤伴，谈玄何日到星坛。山中胜景常留客，林下清风好炼丹。使我浮生尘鞅脱，相从应得一盘桓。","dynasty":"唐代","title":"寄羽士"}
{"author":"牟融","content":"林间曲径掩衡茅，绕屋青青翡翠梢。一枕秋声鸾舞月，半窗云影鹤归巢。曾闻贾谊陈奇策，肯学扬雄赋解嘲。我有清风高节在，知君不负岁寒交。","dynasty":"唐代","title":"题赵支"}
{"author":"牟融","content":"萝径萧然曲业存，闲云流水四无邻。身留白屋潜踪迹，门□□吟学隐沦。吟对琴尊江上月，笑看花木镜中春。遗书自有亲□处，何必驱驰扰世尘。","dynasty":"唐代","title":"水西草堂"}
{"author":"牟融","content":"羽衣缥缈拂尘嚣，怅别河梁赠柳条。阆苑云深孤鹤迥，蓬莱天近一身遥。香浮宝辇仙风润，花落瑶坛绛雨消。自是长生林下客，也陪鸳鹭入清朝。","dynasty":"唐代","title":"送羽衣之京"}
{"author":"牟融","content":"山中旧宅四无邻，草净云和迥绝尘。神枣胡麻能饭客，桃花流水荫通津。星坛火伏烟霞暝，林壑春香鸟雀驯。若使凡缘终可脱，也应从此度闲身。","dynasty":"唐代","title":"题道院壁"}
{"author":"牟融","content":"为客囊无季子金，半生踪迹任浮沉。服勤因念劬劳重，思养徒怀感慨深。岛外断云凝远日，天涯芳草动愁心。家林千里遥相忆，几度停车一怅吟。","dynasty":"唐代","title":"赠欧阳詹"}
{"author":"牟融","content":"醉来重整华阳巾，搔首惊看白发新。莫道愁多因病酒，只缘命薄不辞贫。龙鱼失水难为用，龟玉蒙尘未见珍。正是圣朝全盛日，讵知林下有闲人。","dynasty":"唐代","title":"春日山亭"}
{"author":"牟融","content":"十年学道困穷庐，空有长才重老儒。功业要当垂永久，利名那得在须臾。山中荆璞谁知玉，海底骊龙不见珠。寄语故人休怅怏，古来贤达事多殊。","dynasty":"唐代","title":"寄周韶州"}
{"author":"牟融","content":"衔杯谁道易更阑，沉醉归来不自欢。惆怅后时孤剑冷，寂寥无寐一灯残。竹窗凉雨鸣秋籁，江郭清砧捣夜寒。多少客怀消不得，临风搔首浩漫漫。","dynasty":"唐代","title":"秋夜醉归，有感而赋"}
{"author":"牟融","content":"未秋为别已终秋，咫尺娄江路阻修。心上惟君知委曲，眼前独我逐漂流。从来姑息难为好，到底依栖总是诹。西望家山成浩叹，临风搔首不胜愁。","dynasty":"唐代","title":"寄范使君"}
{"author":"牟融","content":"雨晴江馆柳依依，握手那堪此别离。独鹤孤琴随远旆，红亭绿酒惜分岐。月明野店闻鸡早，花暗关城匹马迟。后夜定知相忆处，东风回首不胜悲。","dynasty":"唐代","title":"送罗约"}
{"author":"牟融","content":"卜筑藏修地自偏，尊前诗酒集群贤。半岩松暝时藏鹤，一枕秋声夜听泉。风月谩劳酬逸兴，渔樵随处度流年。南州人物依然在，山水幽居胜辋川。","dynasty":"唐代","title":"题李昭训山水"}
{"author":"牟融","content":"江村摇落暂逢秋，况是闻君独远游。浙水风烟思吊古，楚乡人物赋登楼。书沈寒雁云边影，梦绕清猿月下愁。念我故人劳碌久，不如投老卧沧洲。","dynasty":"唐代","title":"处厚游杭，作诗寄之"}
{"author":"牟融","content":"林前风景晚苍苍，林下怀人路杳茫。白发流年淹旧业，碧山茅屋卧斜阳。客边秋兴悲张翰，病里春情笑沈郎。何事登楼□□□，几回搔首□思归。","dynasty":"唐代","title":"山中有怀李十二"}
{"author":"牟融","content":"异乡岁晚怅离怀，游子驱驰愧不才。夜夜砧声催客去，年年雁影带寒来。半林残叶迎霜落，三径黄花近节开。几度无聊倍惆怅，临风搔首独兴哀。","dynasty":"唐代","title":"客中作"}
{"author":"牟融","content":"偶来绝顶兴无穷，独有山僧笔最工。绿径日长袁户在，紫荃秋晚谢庭空。离花影度湘江月，遗珮香生洛浦风。欲结岁寒盟不去，忘机相对画图中。","dynasty":"唐代","title":"山寺律僧画兰竹图"}
{"author":"陈宗礼","content":"永州澹岩天下稀，山灵妙斲涪翁知。蹲猊翔凤献颖异，中有仙佛来娱嬉。我生骨相□冰雪，心境相□生怿悦。缘轻自笑来已迟，犹见岩前古时月。","dynasty":"宋代","title":"澹山岩"}
{"author":"陈宗礼","content":"山川半为蛮烟累，人物多因谪籍香。","dynasty":"宋代","title":"句"}
{"author":"陈宗礼","content":"川原绿已张，春去今何在。深树涵幽姿，微云弄晴态。禽声互酬应，林霏閒明晦。渐远人迹稀，清音自虚籁。","dynasty":"宋代","title":"山行"}
{"author":"陈宗礼","content":"千丈飞崖倚半空，火云时节此清风。身闲一日俱仙思，何用藏形古木中。","dynasty":"宋代","title":"石仙观"}
{"author":"陈宗礼","content":"南国熏风入帝歌，至今遗庙只嵯峨。一天晓色怀明哲，四野春光想太和。存古尚瞻虞衮冕，抚时几换禹山河。海滨乐可忘天下，解写灵明是老轲。","dynasty":"宋代","title":"题虞帝庙"}
{"author":"陈宗礼","content":"落日山气清，归禽噪林杪。意行忘远近，吟过深烟表。虢虢水萦田，幽幽云反峤。忽闻隣寺钟，沿途发长啸。","dynasty":"宋代","title":"晚出"}
{"author":"陈宗礼","content":"披衣起遐征，微茫认前路。哀鸿天际云，残月水边树。","dynasty":"宋代","title":"晓行"}
{"author":"陈宗礼","content":"往事镌鑱一梦同，游人聊此句从容。神仙已逝境犹在，洞府虽深户不封。阅遍古今云木老，洗空尘土石泉舂。此怀清白堪超世，何必星精特地逢。","dynasty":"宋代","title":"偕彭雅林游翠即席求和"}
{"author":"陈宗礼","content":"山蹊屈曲石玲珑，今古游人兴不穷。一一圆明人不识，却寻石□任中通。","dynasty":"宋代","title":"玉岩"}
{"author":"陈宗礼","content":"翠屏青紫互高低，清净仙人薜荔衣。正好观心坐岩下，忘归却是不忘归。","dynasty":"宋代","title":"玉岩"}
{"author":"陈宗礼","content":"平陂复峻坂，曲折劳攀跻。中道忽孤绝，恍然遇安期。授以度世术，呼吸随风飞。长跪受隐文，三复叹且疑。变化岂不神，勾谲莫予期。回鞭指故山，从此问所归。","dynasty":"宋代","title":"紫霄观"}
{"author":"陈宗礼","content":"往事镌镵一梦同，游人聊此可从容。神仙已逝境犹在，洞府虽深户不封。阅遍古今云木老，洗空尘土石泉舂。此怀清白堪超世，何必星精特地逢。","dynasty":"宋代","title":"偕彭雅林游翠即席求和"}
{"author":"陈宗礼","content":"永州澹岩天下稀，山灵妙斲涪翁知。蹲猊翔凤献颖异，中有仙佛来娱嬉。我生骨相□冰雪，心境相□生怿悦。缘轻自笑来已迟，犹见岩前古时月。","dynasty":"宋代","title":"澹山岩"}
{"author":"宋子侯","content":"洛阳城东路，桃李生路旁。花花自相对，叶叶自相当。春风东北起，花叶正低昂。不知谁家子，提笼行采桑。纤手折其枝，花落何飘扬。请谢彼姝子，何为见损伤。高秋八九月，白露变为霜。终年会飘堕，安得久馨香。秋时自零落，春月复芬芳。何如盛年去，欢爱永相忘。吾欲竟此曲，此曲愁人肠。归来酌美酒，挟瑟上高堂。","dynasty":"两汉","tags":"乐府，伤悼，女子","title":"董娇饶"}
{"author":"邓繁祯","content":"隐几人愁坐，夜分暑气消。乍凉霜有信，久旱海无潮。蕉老心空卷，蒲荒鬓共凋。岁时闰后早，秋事已萧条。","dynasty":"清代","title":"秋日"}
{"author":"陈学洙","content":"不敢垂双泪，孤怀自黯然。恐添慈母念，那免病妻怜。书札从人寄，家庭赖汝贤。归心倘可遂，应得在春前。","dynasty":"清代","title":"别弟"}
{"author":"陈学洙","content":"望里烟生雉堞低，滕阳城外草萋迷。井田旧业安征税，淳朴遗风厌鼓鼙。青杏园林禽上下，绿杨村舍水东西。此中乡土殊堪乐，莫惜从容驻马蹄。","dynasty":"清代","title":"行次滕县"}
{"author":"陈学洙","content":"万里风烟古北平，萧萧牧马遍龙城。旌旗晓接长杨苑，刁斗宵催细柳营。辇下公卿多结客，市中屠狗亦成名。儒冠拓落知何事，自笑江东一步兵。","dynasty":"清代","title":"燕京杂咏三首其一"}
{"author":"陈学洙","content":"帝城高接太微垣，龙虎蟠回势欲鶱。关镇居庸当北面，河流沧海抱中原。葡萄翠色来安邑，騄駬花鬃出大宛。正是金舆巡幸后，九重无事只临轩。","dynasty":"清代","title":"燕京杂咏三首其二"}
{"author":"陈学洙","content":"一从丹诏下明光，封事朝朝献未央。圣世保衡商左相，金门待诏汉东方。碧鸡久说通邛僰，白雉初闻贡越裳。自此万方归有道，扶馀海外不称王。","dynasty":"清代","title":"燕京杂咏三首其三"}
{"author":"陈学洙","content":"牢落萧斋病后身，灯前款款话相亲。寒喧世态吾偏拙，贫贱交情尔最真。纵酒莫辞今夜月，悲秋俱是异乡人。明朝便作河梁别，天末凉风起白蘋。","dynasty":"清代","title":"与缪天自夜话"}
{"author":"陈学洙","content":"玉骨冰肌耐暑天，移根远自过江船。山塘日日花成市，园客家家雪满田。新浴最宜纤手摘，半开偏得美人怜。银床梦醒香何处，只在钗横髻亸边。","dynasty":"清代","title":"茉莉"}
{"author":"陈学洙","content":"西台恸哭血沾巾，百结麻衣剩一身。地北天朝抛骨肉，魂来梦往傍君亲。孔融收系无完卵，张俭流亡少故人。支遁峰前聊寄迹，此生长作宋遗民。","dynasty":"清代","title":"哭外舅刘西翰先生二首其一"}
{"author":"陈学洙","content":"独行巍然老市衣，耄期不特古来稀。立锥无地能安道，抱瓮何心但息机。爱女早归泉壤去，遗孤尚作断蓬飞。山颓木坏人嗟叹，星象于今暗少微。","dynasty":"清代","title":"哭外舅刘西翰先生二首其二"}
{"author":"陈学洙","content":"满地风尘急暮笳，归程好觅渡江槎。故园兄弟如相问，只道征夫不忆家。","dynasty":"清代","title":"送倬云南还二首其一"}
{"author":"陈学洙","content":"纸窗矮屋似僧龛，春去春来总不堪。忽见桃花红映面，一时回首望江南。","dynasty":"清代","title":"送倬云南还二首其二"}
{"author":"陈学洙","content":"族蝶金泥杳不存，空箱颠倒月黄昏。牛衣一挂浑无恙，犹有当时对泣痕。","dynasty":"清代","title":"悼内二首其一"}
{"author":"陈学洙","content":"纱窗曾弄管斑斑，剩粉残脂次第删。略记红笺留片语，一钩新月照愁颜。","dynasty":"清代","title":"悼内二首其二"}
{"author":"陈学洙","content":"君子畏幽独，大廷乃敢言。小人詟稠众，衾影不可扪。绳尺君子心，之死靡所夺。脂韦小人态，临难思苟活。譬如丹山凤，煌煌世之仪。蛇蝎藏阴房，白日难逞威。又如青松枝，经霜不渝色。厌彼荆棘繁，剪伐何足恤。缁素既异染，珷瑜仅同形。泻水一器中，当辨渭与泾。","dynasty":"清代","title":"君子行"}
{"author":"陈学洙","content":"羁人百忧集，烦乱不能理。观空息群妄，淡泊对流水。檐端噪乾鹊，何事聒吾耳？南国贤书来，邮骑持片纸。解额六十三，有汝名在里。大江亘南北，锁闱万余士。高才动沦落，老至常拊髀。流年烁筋骨，饮恨积块垒。汝年弱冠馀，腹未饱经史。不遇何足叹，得之亦偶尔。忆汝周岁时，呱呱而索乳。汝母躬抚育，一夜常数起。抱置大母前，呼名辄唯唯。姑妇相视笑，吾宗有孙子。安得若长成，读书取青紫。斯言宛昨日，逝者已如彼。伤哉泉下人，不及亲见此。吾衰久于役，蹙蹙靡所止。膝下无他儿，举目惟在汝。幸汝名稍成，使我心窃喜。会须览皇都，贻书趣行李。","dynasty":"清代","title":"阅省试录见璋儿名喜而作此"}
{"author":"陈学洙","content":"去年夏雨，淫淫不息。今年无雨，赤日如炙。日如炙，旦至晡。土既裂，苗皆枯。去年食米，今年食麦。麦贱米贵，五斗换石。食麦犹可，无麦则那。东田西田戽水归，筋酸骨痛腹更饥。天不雨，田无水。禾不生。侬亦死。","dynasty":"清代","title":"忧旱谣"}
{"author":"费元禄","content":"烟沉弱柳隔晴沙，窈窕香台忆主家。绮树游丝留晓色，雕窗粉蝶恋清华。镜边月晕连城璧，陌上尘埋七宝车。点额新妆招不起，黄鹂衔出旧时花。","dynasty":"明代","title":"金陵咏怀古迹四首含章殿"}
{"author":"费元禄","content":"沧池漭沆凿昭明，前代风烟九曲平。锦缆不收菱叶烂，红亭半啮浪痕生。沙环凫渚邀垂钓，花积鱼床隐濯缨。客醉何劳歌《桂树》，就中山水自忘情。","dynasty":"明代","title":"金陵咏怀古迹四首善泉池（一名九曲池，昭"}
{"author":"费元禄","content":"八月金陵天气凉，劳劳亭畔雨花香。谁家别泪沾红粉，几处秋风起白杨。沽酒城边频系马，闻歌道上总思乡。古今无恙东流水，多少行人为断肠。","dynasty":"明代","title":"金陵咏怀古迹四首劳劳亭"}
{"author":"费元禄","content":"过江形胜感宗臣，暇日登临似雒滨。风景凄凉空举目，神州凋敝属何人。棠花自发青芜杳，燕子初归白屋贫。况是经过王谢宅，不堪衰草更沾巾。","dynasty":"明代","title":"金陵咏怀古迹四首新亭"}
{"author":"费元禄","content":"瑞脑烧金鼎，卷重帘、庭阴正午，画堂人静。春落天涯知何处，糁地杨花飞尽。印玉枕、流莺催醒。梅雨纱窗寒欲透，更长年、三月厌厌病。愁不语，懒窥镜。江南旧事须重整，隔花阴、传消寄息，月娥难倩。梦断秦楼相思久，芳草佳期未准。倚遍了、梧桐金井。蝴蝶已归煤麝冷，枉教人、揉碎丁香影。谁共我，步香径。","dynasty":"明代","title":"贺新郎"}
{"author":"巴陵馆鬼","content":"爷娘送我青枫根，不记青枫几回落。当时手刺衣上花，今日为灰不堪著。","dynasty":"唐代","title":"柱上诗"}
{"author":"董白","content":"一弓书屋十分秋，闻道群贤逸兴悠。共赋新诗花假宠，更斟佳酝客消愁。幽姿带露重阳近，爽气浮香几日留。笑我九还丹未就，金英满地若为酬。","dynasty":"清代","title":"赏菊和查心谷韵"}
{"author":"董白","content":"独坐红窗闷检书，双眉终日未能舒。芳容销减何人觉，空费朝朝油壁车。","dynasty":"清代","title":"书闷"}
{"author":"董白","content":"病眼看花愁思深，幽窗独坐弄瑶琴。黄鹂亦似知人意，柳外时时送好音。","dynasty":"清代","title":"绿窗偶成"}
{"author":"程俱","content":"云霞堕西山，飞帆拂天镜。谁开一窗明，纳此千顷静。寒蟾发淡白，一雨破孤迥。时邀竹林交，或尽剡溪兴。扁舟还北城，隐隐闻钟磬。","dynasty":"宋代","title":"豁然阁"}
{"author":"程俱","content":"秋风夜搅浮云起，幽梦归来度寒水。一声横玉静穿云，响振疏林叶空委。曲终时引断肠声，中有千秋万古情。金谷草生无限思，楼边斜月为谁明。","dynasty":"宋代","title":"夜半闻横管"}
{"author":"程俱","content":"寻壑复经丘，人看李郭舟。藤花多背日，桐叶最知秋。虎去藜藿尽，龙归蛙黾愁。振衣临石壁，未羡习池游。","dynasty":"宋代","title":"和虞长洲游虎丘"}
{"author":"程俱","content":"急景去不返，官游心易阑。死生交道绝，冷暖世情看。适俗须多可，随缘亦大难。一年还欲尽，三界直无安。","dynasty":"宋代","title":"和友人陈傅道师仲司录遣兴之作"}
{"author":"程俱","content":"久客颇自厌，长歌胡不归。束书方有适，捧檄定焉依。尘里音容改，山中信息稀。十年长漫浪，深觉负荷衣。","dynasty":"宋代","title":"高邮旅泊书怀寄淮东提举蔡成甫观兼呈郑使君弇三首"}
{"author":"程俱","content":"命矣周南滞，时哉冀北空。居无刮目视，动有转喉穷。泛宅如蛮蜑，淫书伴蠹虫。飘蓬故人念，赖有绣衣公。","dynasty":"宋代","title":"高邮旅泊书怀寄淮东提举蔡成甫观兼呈郑使君弇三首其二"}
{"author":"程俱","content":"长夏热欲死，迎秋气已清。蚊蝇任来往，螟螣尚纵横。行止厌人问，栖迟真自惊。使君高义在，解榻见深情。","dynasty":"宋代","title":"高邮旅泊书怀寄淮东提举蔡成甫观兼呈郑使君弇三首其三"}
{"author":"程俱","content":"杰阁护真文，金仙妙大云。风林终日说，露柱一时闻。谷暖春先到，山高日易曛。经行复宴坐，华雨任缤纷。","dynasty":"宋代","title":"谨追和诸父留题云门声阇黎经阁诗一首"}
{"author":"程俱","content":"簿领青州掾，风姿曲秀才。长烦拍浮手，持赠合欢杯。屡舞回风急，传筹白羽催。深惭偃师氏，端为破愁来。","dynasty":"宋代","title":"观王君玉侍郎集有酒明"}
{"author":"程俱","content":"说将且不暇，于时真自疏。深惭叔孙子，未办茂陵书。正自饥欲死，敢言忠有馀。平生畎亩志，本不羡严除。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其一北阙休上书"}
{"author":"程俱","content":"翩翩渌水泛红莲，一纪重来拥使旃。云外两星明汉节，海东千里戴尧天。旧闻箕子多遗俗，会使匈奴失左肩。五十年来蒙惠渥，故应微风莫深镌。","dynasty":"宋代","title":"送傅舍人国华使高丽二首其二"}
{"author":"程俱","content":"荜门蓬舍不知春，车似鸡栖甑有尘。千里传情望双鲤，一杯和影祇三人。交亲离合同巢燕，身世羁危独茧纶。四体不勤心扰扰，拟将玄旨问吴筠。","dynasty":"宋代","title":"和江仲嘉见寄"}
{"author":"程俱","content":"寒谷应殊尺五天，盐车无复望腾骞。至人未免填沟壑，大隐不如居市廛。长笑呼鹰思上蔡，独令留石在平泉。茅茨欲作终焉计，未有沧浪四万钱。","dynasty":"宋代","title":"和江仲嘉见寄其二"}
{"author":"程俱","content":"倦游初返北山农，一面忘年得此翁。易学知公无复过，诗穷如我敢言工。安知接迹金兰直，便作回头梦幻空。本自无生今岂灭，不因吾道有西东。","dynasty":"宋代","title":"何蒙圣挽词二首其一"}
{"author":"程俱","content":"五籍纷纶井大春，一言超诣阮参军。王门设醴重经席，藏室雠书老蠹芸。问字毫釐分鸟迹，论文领略到皇坟。他年宿草伤心地，千里衢山隔暮云。","dynasty":"宋代","title":"何蒙圣挽词二首其二"}
{"author":"程俱","content":"触石西游溯浊波，京华旅食谢经过。年侵镜里今如此，歌缺壶边可奈何。宾阁遥知悬玉麈，直庐应许到金坡。须公一节趋环召，犹及昆明百步荷。","dynasty":"宋代","title":"酬颍昌叶内翰见招"}
{"author":"程俱","content":"半世江湖寄此身，冰墟何意及阳春。离骚痛饮非名士，款段还乡亦善人。病木作花真强活，长鱼沉陆恐摧鳞。清时英俊如麻苇，敢叹长年甑有尘。","dynasty":"宋代","title":"旅舍"}
{"author":"程俱","content":"冰谷难通杜曲天，浅闻那识绛人年。挥斤始免从轮扁，操牍宁堪佐史迁。正恐商樊讥浪仕，可令齐鲁叹无传。笭箵挂壁空回首，林有孙枝竹长鞭。","dynasty":"宋代","title":"酬叶翰林喜某除官东观"}
{"author":"程俱","content":"列宿罗胸妙补天，巨鳌峰顶号耆年。致君旧拟唐虞上，去国徒惊岁月迁。梦笔丝纶建瓴下，憩棠膏泽置邮传。平生倾倒燕台意，可使英豪慕执鞭。","dynasty":"宋代","title":"酬叶翰林喜某除官东观其二"}
{"author":"程俱","content":"卫尉新除盖次公，便抛簪绂向江东。秋鲈正与莼丝美，夜鹤休惊蕙帐空。满腹诗书元未试，会心林壑与谁同。自怜华发无归处，惭愧冥冥物外鸿。","dynasty":"宋代","title":"送叶善卷致仕归吴"}
{"author":"程俱","content":"雪消晴沼涨微波，一局文楸比烂柯。尘外清霄三岛近，日边春色五云多。不妨窈窕耽书癖，时遣旗抢战睡魔。汹涌诗情何所似，九军雷动伐灵鼍。","dynasty":"宋代","title":"和同舍雪晴即事"}
{"author":"程俱","content":"琼构浮空锦作山，五门遥比望金銮。烛龙飞度昆丘晓，玉斧修成宝鉴寒。便觉冰荷回暖律，恍疑云翼傅灵丸。都人喜色瞻鸾盖，更拟交光雪未残。","dynasty":"宋代","title":"和同舍上元迎驾起居"}
{"author":"程俱","content":"端门清跸隐修廊，麟省新开接建章。六玉虬飞黄道稳，五芝华耸赪袍光。风生凡腋天颜近，春入仙洲昼漏长。拭目训词成饱德，共瞻云日仰陶唐。","dynasty":"宋代","title":"车驾幸袐书省口号"}
{"author":"程俱","content":"清尘膏雨浃人寰，金殿晴开瑞雾间。帝座腾辉临璧府，飙轮纡景按蓬山。龙鸾初识昭回迹，麑鹿惊随侍从班。再拜逡巡戴君赐，却迎天仗款贤关。","dynasty":"宋代","title":"车驾幸袐书省口号其二"}
{"author":"程俱","content":"赭黄高拱玉霄间，金殿祥驎九色斑。湛露恩浓开镐宴，大风歌奏仰龙颜。自惊垂老抛农亩，浪逐群仙款帝关。银瓮白环方纪瑞，汗青修竹尽南山。","dynasty":"宋代","title":"和田龙图升之登秋宴口号其一"}
{"author":"程俱","content":"矍铄仍堪将帅间，壮猷聊与虎臣班。公车献赋城南杜，郎省兴嗟北地颜。合殿千官瞻黼扆，中天双阙敞琼关。彤庭拜舞嵩三呼，延阁干云真道山。","dynasty":"宋代","title":"和田龙图升之登秋宴口号其二"}
{"author":"程俱","content":"闭门那复赋三都，传世何妨强著书。东海遗荣行路叹，南山归隐故人疏。尚平婚嫁无馀累，摩诘身心即净居。六十挂冠虽早计，绝胜衔索泣枯鱼。","dynasty":"宋代","title":"林德祖有诗寄光禄蒋卿梦锡阶及送朱博士骏发终篇皆见及次韵寄怀其一"}
{"author":"程俱","content":"金华王府九天开，夜诵何人荐逸才。太学诸生终莫挽，长沙贤傅几时来。别离传恨空鱼素，岁月如飞逐管灰。亦欲相追老湖海，稽山肯放酒船回。","dynasty":"宋代","title":"林德祖有诗寄光禄蒋卿梦锡阶及送朱博士骏发终篇皆见及次韵寄怀其二"}
{"author":"程俱","content":"雨脚初收晓雾开，青鞋布袜好追陪。幽人无事常相见，佳句有时还自来。白业谁能超石壁，朱颜亦任发春醅。忧来忽忆燕南信，安得阌乡老万回。","dynasty":"宋代","title":"和江子我端友"}
{"author":"程俱","content":"漉酒空峨五柳巾，一觞相属念情亲。玉川奴婢今犹昔，锦里田园老更贫。冰洞清泉谁共酌，风篁幽径好寻春。开年晴暖须归去，还向江湖觅故人。","dynasty":"宋代","title":"别后有怀子我追用巾字韵作寄"}
{"author":"程俱","content":"辩口悬河气吐云，贤豪往往尽知闻。论兵似欲无坚敌，揽辔常思去败群。正使流言成玉玷，何妨浃骨自兰芬。他年罢社悲闾里，宿草犹应哭故坟。","dynasty":"宋代","title":"哭徐节之学士慎言"}
{"author":"程俱","content":"槽滴真珠不用篘，尘飞华栋发清讴。时危尚想承平态，胜会那从战斗求。遗物方将期汗漫，苦心何必志穷愁。凭君剩作消忧计，痛饮狂歌烂熳游。","dynasty":"宋代","title":"叔问录示乐天篘字韵诗"}
{"author":"程俱","content":"手种庭槐擢干长，谁知种德久弥芳。锦标荷橐看荣养，命服恩书被宠章。合浦珠还增气象，延平剑客敛光芒。新阡郁郁车千两，庆善哀荣动故乡。","dynasty":"宋代","title":"致政程承议挽歌词"}
{"author":"程俱","content":"千骑双旌间绿沉，草堂无径辱幽寻。应怜范叔穷愁甚，更觉文翁德化深。泌饮衡门聊寄老，高山流水旧知心。朝来拭目窥新句，入木锵金比道林。","dynasty":"宋代","title":"太守富枢密见示题赵叔问回光庵诗次韵奉和因叙比蒙屈顾郊居愧谢之意"}
{"author":"程俱","content":"潮海当年共陆沉，山林投老得追寻。清溪宛转千山静，乔木阴森一径深。法界含容居士室，庵基坚固祖师心。山王终恐归廊庙，回首清游叹竹林。","dynasty":"宋代","title":"又和呈叔问"}
{"author":"程俱","content":"故交离合异升沉，枉直宁当问尺寻。伏枥疲骖千里暮，当关虓虎九门深。炎凉殊态看浮俗，衰病交侵失壮心。一壑一丘真自足，野糜终是乐长林。","dynasty":"宋代","title":"用韵述怀"}
{"author":"程俱","content":"白首同经本命年，君临方面我归田。应无卫尉一钱直，空羡漆园三十篇。麟阁功名应未晚，羊肠岐路莫争先。西归不待三年最，肯访柴门濲水边。","dynasty":"宋代","title":"送庄大夫绰赴鄂州守"}
{"author":"程俱","content":"过眼纷纷梦电云，羡君强识与多闻。风流千载鉴湖老，博极群书都水君。顾我衰怀无复理，空馀宿习寄微文。深惭推借逾涯甚，偶尔真同禦木纹。","dynasty":"宋代","title":"叔问览北山小集用叶左丞韵辱惠佳篇推与过情良深愧戢谨次韵奉酬二首其一"}
{"author":"程俱","content":"衡门相望接桑麻，人识城南二士家。老罢应难誇竞病，诗狂无复赋车斜。韦编阅世时时绝，班剑看人岁岁加。徒把椠铅消永日，强分奇正与英华。","dynasty":"宋代","title":"叔问览北山小集用叶左丞韵辱惠佳篇推与过情良深愧戢谨次韵奉酬二首其二"}
{"author":"程俱","content":"黑头新贵拥朱轮，交会耆英久不闻。博识犹多汉郎吏，敦诗仍有晋将军。河流曲曲灵光异，芝盖茎茎瑞气芬。坐想城东隐君子，无心闲似岭头云。","dynasty":"宋代","title":"郑希尹大夫会吴中诸老惟方子通不至余作诗呈希尹"}
{"author":"程俱","content":"田中有秫醉渊明，石上无禾养伯龄。耸涧苍根终郁郁，拂云归翼会冥冥。避喧人境心随远，入梦家山眼共青。岁晚定知成二老，深惭招隐苦丁宁。","dynasty":"宋代","title":"得赵叔问衢婺道中书作寄"}
{"author":"程俱","content":"醉里求名苦不情，翛然谁信万缘轻。却观尘境端如梦，更喜幽栖得此生。游客乍归寒雀噪，山人还去晓猿惊。会当蜡屐同幽讨，无限青山照眼明。","dynasty":"宋代","title":"和答江彦文送行长句"}
{"author":"程俱","content":"赠行新句比阳春，朝奏当年竦缙绅。素业异时应有待，玄谈高处亦无论。平生肮脏皆华首，阅世崎岖信损神。只恐鹤书还赴陇，未容公作独醒人。","dynasty":"宋代","title":"和答江彦文送行长句其二"}
{"author":"程俱","content":"泥行正作龟藏穴，雾隐初徵豹一斑。岂有高标如冠玉，况无谈舌解连环。一登文石趋宣室，三窃蟠桃向道山。早晚共寻鸡黍约，林泉犹得半生闲。","dynasty":"宋代","title":"次韵江子我见寄长句"}
{"author":"程俱","content":"君看故教定何缘，岂为多闻与福田。念念会融归自已，言言当处便忘筌。无钱空数他人宝，遮眼那令兕革穿。鸟度虚空风过穴，不妨开卷亦安禅。","dynasty":"宋代","title":"比阅藏经偶成短偈仍寄同志者"}
{"author":"程俱","content":"负痾今日四周年，药裹关心雪满颠。坐失分阴嗟倏忽，行扶跬步苦跰𨇤。支离徒费三钟粟，潦倒仍依二顷田。身在山林名绛阙，无功饱食愧前贤。","dynasty":"宋代","title":"丙辰八月六日作"}
{"author":"程俱","content":"野寺萧条独掩扉，了无才术赴时危。未成鸿鹄举千里，且比鹪鹩足一枝。短发望秋如叶落，壮怀因病与年衰。何时负郭通三径，鸠杖相将醉习池。","dynasty":"宋代","title":"戏呈叔问"}
{"author":"程俱","content":"肮脏衰颓岁月侵，冰墟谁复顾山林。闾阎揖让潜夫老，车骑雍容重客临。表里丝纶曾滥吹，推扬巴俚久知音。时来解带挥谈麈，正始微言得重寻。","dynasty":"宋代","title":"彦章屡顾郊居叙谢"}
{"author":"程俱","content":"七老当年四美并，韩温千载接仪型。世间天爵兼人爵，云外台星聚德星。白发篸花看更好，碧山环座眼偏青。相期勉继耆英会，留与衢人作画屏。","dynasty":"宋代","title":"与叔问预约继九老之会"}
{"author":"程俱","content":"凉秋风物正清华，极目高楼不见花。老境固知无乐事，醉乡聊欲寄生涯。银钩远寄清桐滑，玉液亲题赤印斜。笑引壶觞成一醉，歌筵遥想鬓堆鸦。","dynasty":"宋代","title":"丁巳九日携酒要叔问登通道门楼而江彦文寄玉友适至因用己未岁吴下九日诗韵作"}
{"author":"程俱","content":"兀坐空哦服九华，衰颓深觉负黄花。但令无事长相见，敢叹百年生有涯。雉堞晓登千嶂抱，縠波秋净一溪斜。归来更展新诗卷，醉墨淋漓似老鸦。","dynasty":"宋代","title":"戊午岁九日复与叔问登城楼再用前韵作"}
{"author":"程俱","content":"四海无庐置此翁，故营松竹尽囊空。明知计出柏马下，正拟身全木雁中。东郭易成生草舍，南村先怯卷茅风。向来豪气今如此，敢与元龙比长雄。","dynasty":"宋代","title":"葺蜗庐吴下用叶翰林见寄诗韵作"}
{"author":"程俱","content":"莫把蓍龟更问天，向来心事已萧然。尘中惝恍常如失，梦里呻吟半不眠。三径松筠终问舍，五湖烟水不须钱。艾耆相去能多少，早拟悬车十五年。","dynasty":"宋代","title":"和白乐天二首写怀仍效其体其一"}
{"author":"程俱","content":"中台退食每逡巡，不向重华即浮因。岂但语言多少味，亦知才术不如人。五云华阙通闺籍，万顷烟波掷幽寻。旧游回首成春梦，太息凭谁写寸心。","dynasty":"宋代","title":"和白乐天二首写怀仍效其体其二"}
{"author":"程俱","content":"长啸西风一散襟，重阴疏影静相临。水通笠泽秋容净，竹种玄池野思深。石磴扫云留晚步，松蹊随鹤尽幽寻。旧游回首成春梦，太息凭谁写寸心。","dynasty":"宋代","title":"和赵子雍游石园"}
{"author":"程俱","content":"切云冠弁拱长生，匝地英髦集紫清。共喜草茅承帝问，欲倾尘雾赞皇明。飘飘六翮鸣皋意，浩浩三眠食叶声。正学傥言应不乏，松筠宁为四时更。","dynasty":"宋代","title":"和王给事易简殿试举人五首其一试进士"}
{"author":"程俱","content":"十上宁嗟老此生，长年终得似河清。良金熟练精英在，古剑磨光星斗明。伏枥向来犹壮志，据鞍他日想腾声。当时谁出菑川右，充选何劳固请更。","dynasty":"宋代","title":"和王给事易简殿试举人五首其二试特奏名"}
{"author":"程俱","content":"射策兼收燕颔生，不须文檄似常清。惊弦戎虏从容下，聚米山川指顾明。岂但执戈堪武卫，还因舞羽继仁声。汾阳千古知无匹，怪底麾旌不浪更。","dynasty":"宋代","title":"和王给事易简殿试举人五首其三试武士"}
{"author":"程俱","content":"金闺人静月华生，玉宇风微晓露清。深拱北辰三素远，静看东壁几星明。嫱嫫岂易欺轩鉴，韶濩那容奏郑声。闻说壶天春日永，恍疑鳌戴欲番更。","dynasty":"宋代","title":"和王给事易简殿试举人五首其四考校"}
{"author":"程俱","content":"万里烟霄羽翼生，肉飞安用漱华清。绯头黄尾何劳记，紫籍青书故自明。香扑赐袍迷草色，风传宫漏出花声。骐骝一一充闲厩，千里那闻驾屡更。","dynasty":"宋代","title":"和王给事易简殿试举人五首其五唱名"}
{"author":"程俱","content":"筠节宁当混草莱，寸根中有拂云材。清游未接诸贤远，幽径终因二仲开。岁晚苍阴元自茂，实成丹凤几时来。何郎冰雪森相对，默转谈峰万壑雷。","dynasty":"宋代","title":"和何文缜礼部种竹一首"}
{"author":"程俱","content":"碧海昆崙接绛台，故应春至自花开。丝毫不立元非静，梨枣潜生岂用栽。种种初无心外法，绵绵时向定中回。却来重展调元手，会见华胥遍九垓。","dynasty":"宋代","title":"某皇恐上启伏承太师均佚之暇修真养浩日与造物者游谨成拙句上尘钧览"}
{"author":"程俱","content":"诗书礼乐旧将军，献纳论思两侍臣。暂比挥金同宴衎，即看鸣玉侍严宸。风流珠璧挥班著，名节冰霜耸缙绅。好与兰陵传盛事，德星应复聚江滨。","dynasty":"宋代","title":"常州会三从官"}
{"author":"程俱","content":"超然出稠林，无二无分别。若问胜林堂，清风满庭樾。","dynasty":"宋代","title":"山居胜林堂"}
{"author":"程俱","content":"君知妙高堂，何异妙峰境。向来妙高人，宛在妙峰顶。","dynasty":"宋代","title":"山居妙高堂"}
{"author":"程俱","content":"云何常寂光，遍在一切处。元本住庵人，无来亦无去。","dynasty":"宋代","title":"山居常寂光庵"}
{"author":"程俱","content":"滃然集清冷，无厌亦无受。故此岩下池，予名曰无垢。","dynasty":"宋代","title":"山居无垢池"}
{"author":"程俱","content":"叠翠绕幽谷，清池钟百泉。安知一壑云，利泽浸无边。","dynasty":"宋代","title":"山居普润池"}
{"author":"程俱","content":"妙华出淤泥，定水湛然满。上有清凉峰，森苍映清浅。","dynasty":"宋代","title":"山居妙湛池"}
{"author":"程俱","content":"古镜悬大虚，摩尼珠五色。纷然百草头，寂照照常寂。","dynasty":"宋代","title":"山居寂照堂"}
{"author":"程俱","content":"定林在何许，窈窕钟山麓。得非夸娥民，遗我障岩谷。","dynasty":"宋代","title":"山居定林"}
{"author":"程俱","content":"重重翠联锦，一掩一回处。三径踏烟霞，披榛自来去。","dynasty":"宋代","title":"山居盘谷"}
{"author":"程俱","content":"子真岩石耕，名称动都邑。不比北山翁，销声寄禅寂。","dynasty":"宋代","title":"山居谷口堂"}
{"author":"程俱","content":"朝见云飞檐，暮见云生础。客至觅云巢，云深在何许。","dynasty":"宋代","title":"山居云巢"}
{"author":"程俱","content":"千山秀回环，灵液走岩窦。清甘伫方空，可咽不可漱。","dynasty":"宋代","title":"山居竞秀泉"}
{"author":"程俱","content":"西山属黄冈，相错宛如绣。倚杖立幽亭，归鸿没烟岫。","dynasty":"宋代","title":"山居绣谷亭"}
{"author":"程俱","content":"潺湲清音涧，便是偃溪水。长笑箕颖人，区区洗吾耳。","dynasty":"宋代","title":"山居清音涧"}
{"author":"程俱","content":"万缘正繁兴，当处即解脱。当知本来空，不受汝摩撮。","dynasty":"宋代","title":"山居虚缘静"}
{"author":"程俱","content":"猗兰转光风，幽芳被山谷。怅望断金人，同心不同躅。","dynasty":"宋代","title":"山居崇兰坞"}
{"author":"程俱","content":"秾华敢争先，独立傲冰雪。故当首群芳，香色两奇绝。","dynasty":"宋代","title":"山居梅谷"}
{"author":"程俱","content":"三径属桃烟，遥遥想宁极。终当佩飞霞，颉颃向空碧。","dynasty":"宋代","title":"山居三休台"}
{"author":"程俱","content":"苍阴羃杉松，延缘幽出谷。豁然天地开，八极启远目。","dynasty":"宋代","title":"山居达观堂"}
{"author":"程俱","content":"跻攀通幽径，郁密森松竹。云雪正埋山，深林閟寒绿。","dynasty":"宋代","title":"山居通幽径"}
{"author":"程俱","content":"敬侯那易学，正自追农圃。平生老瓦盆，安用雕髹许。","dynasty":"宋代","title":"山居漆林"}
{"author":"程俱","content":"嘉名追辋川，未辨茱萸沜。勿使斤斧侵，烟梢拂云汉。","dynasty":"宋代","title":"山居竹岭"}
{"author":"程俱","content":"晹光出扶桑，照耀四天下。慧日破无明，蒙光失长夜。","dynasty":"宋代","title":"山居慧照峰"}
{"author":"程俱","content":"峞峨古涧西，万木集归鸟。炎炎日流金，为君除热恼。","dynasty":"宋代","title":"山居清凉峰"}
{"author":"程俱","content":"德云老比丘，经行众山顶。普光明法门，触自无二境。","dynasty":"宋代","title":"山居德云庵"}
{"author":"程俱","content":"山腰发灵滋，甘美胜牛乳。应持供茶神，慎勿污烹煮。","dynasty":"宋代","title":"山居法乳泉"}
{"author":"程俱","content":"一泓贮清泉，百本蓊佳菊。长年汲芳甘，霜鬓倘重绿。","dynasty":"宋代","title":"山居菊泉"}
{"author":"程俱","content":"开轩面杉竹，冷翠摇清空。披衣水边石，长夏来薰风。","dynasty":"宋代","title":"山居羃翠轩"}
{"author":"程俱","content":"向来越溪吟，丘壑今在眼。不嫌鶗䳏鸣，所恨岁晼晚。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其一"}
{"author":"程俱","content":"嘉树着青子，崇兰吐幽花。慇勤冲细雨，小径岸乌纱。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其二"}
{"author":"程俱","content":"老鬓不重绿，衰颜时借红。药窥文武候，酒杂圣贤中。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其三"}
{"author":"程俱","content":"青山如佳人，亦复美而艳。晴岚秀可餐，暮霭碧堪染。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其四"}
{"author":"程俱","content":"清池浸苍崖，草树临绿静。应名洗玉渊，亦号岩花镜。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其五"}
{"author":"程俱","content":"莫作朱伯厚，宁从龙伯高。不妨骑款段，聊复着东皋。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其六"}
{"author":"程俱","content":"桑阴绕扶疏，墙下亦已树。柴门不须关，野老自来去。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其七"}
{"author":"程俱","content":"壶中小嵁岩，色作峨眉绿。爽气压西山，哀音叩寒玉。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其八"}
{"author":"程俱","content":"风篁萦磴道，夏木昼阴阴。一鸟不鸣处，山高流水深。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其九"}
{"author":"程俱","content":"拥褐入三昧，超然心地初。那知庵外事，人境两如如。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其十"}
{"author":"程俱","content":"岁暮白日速，风高黄叶稀。归心与寒雁，一夜向南飞。","dynasty":"宋代","title":"书寿昌驿"}
{"author":"程俱","content":"百里半九十，暮程无尽时。长途饱风日，颜鬓最应知。","dynasty":"宋代","title":"宿章戴"}
{"author":"程俱","content":"万木号风雪未乾，画檐冰箸水精寒。日高丈五犹慵起，梦到江湖理钓竿。","dynasty":"宋代","title":"雪中口占二首其一"}
{"author":"程俱","content":"一夜满城三尺雪，寒林枯木尽生春。盆池水窄成冰鉴，庭竹枝低扫玉尘。","dynasty":"宋代","title":"雪中口占二首其二"}
{"author":"程俱","content":"江梅开过尚馀香，半面残妆对夕阳。野草凡花正无赖，竞将地紫占春光。","dynasty":"宋代","title":"观梅"}
{"author":"程俱","content":"司空山头朝出云，西原渡口十里阴。烟中鸡唱未及午，白雨作泥泥已深。","dynasty":"宋代","title":"太湖沿檄西原道即事三首其一"}
{"author":"程俱","content":"上崖下谷鸟道中，前屩后巾鱼贯从。西山路暗光已夕，东山山头馀日红。","dynasty":"宋代","title":"太湖沿檄西原道即事三首其二"}
{"author":"程俱","content":"道旁瓮盎如汝阳，石间电雹如吕梁。不知身世在何许，举头四山郁苍苍。","dynasty":"宋代","title":"太湖沿檄西原道即事三首其三"}
{"author":"程俱","content":"游云凝空日无华，烟江冥迷如眼花。观山直南是秦望，不见高青天雨沙。","dynasty":"宋代","title":"登富阳观"}
{"author":"程俱","content":"故庐今茂草，新构羡茅茨。久慕泉石约，空令猿鹤悲。一廛端可共，三径复谁期。会结忘年友，归云茹紫芝。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其二南山归敝庐"}
{"author":"程俱","content":"沃壤有多稼，良工无废材。固知时不弃，正坐老无媒。病骥终难驾，寒花不易开。古来天下士，取次没蒿莱。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其三不才明主弃"}
{"author":"程俱","content":"雁足慵难寄，鸡栖出厌频。路长时有梦，人远遽如新。胶漆唯穷士，云泥隔要津。嚣嚣亦何病，懒放任天真。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其四多病故人疏"}
{"author":"程俱","content":"转眼过三纪，搔头见二毛。先秋同柳弱，早白误山高。种种从渠落，青青竟莫逃。形骸姑置此，痛饮读离骚。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其五白发催年老"}
{"author":"程俱","content":"憔悴身仍健，峥嵘岁又穷。天寒春未应，腊尽雪初融。万化岂有极，一生常转蓬。谁知元不动，日月自西东。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其六青阳逼岁除"}
{"author":"程俱","content":"腷膞南枝鹊，铿宏半夜钟。寥寥数寒漏，唧唧类吟蛩。马革思强仕，牛衣慕老农。此身何处是，展转听朝舂。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其七永怀愁不寐"}
{"author":"程俱","content":"透隙风号屋，翻檐雪洒窗。遥知迷九泽，似欲卷三江。引睡翻书帙，浇愁泥酒缸。无因踏松月，痴坐对青釭。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其八松月夜窗虚"}
{"author":"程俱","content":"再脱兵戈里，全家走路尘。百年同是客，万事不如人。幻境终归尽，生涯正要贫。故人知在否，魂断楚江滨。","dynasty":"宋代","title":"避寇村舍"}
{"author":"程俱","content":"蛮貊人无间，乡闾行益尊。芝兰有馀化，桃李竟无言。远日来千两，他年叹九原。死生如可作，安用百身存。","dynasty":"宋代","title":"邹侍郎挽词二首"}
{"author":"程俱","content":"夷蹠虽殊趣，彭殇共一归。投荒万里再，乘化百年非。细行皆无憾，常言亦造微。祇应存信史，千古有沾衣。","dynasty":"宋代","title":"邹侍郎挽词二首其二"}
{"author":"程俱","content":"东吴山川少雄远，此中形势如江南。当年伯符亦浪出，三雄相视徒眈眈。","dynasty":"宋代","title":"登富阳观其二"}
{"author":"程俱","content":"乔公宅中木参天，孙郎山前春烧烟。大桥不向五湖去，建康宫深空岁年。","dynasty":"宋代","title":"登富阳观其三"}
{"author":"程俱","content":"春风吹衣双鬓华，山中小桃应着花。回思二十九年事，世故困人如弄沙。","dynasty":"宋代","title":"壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人其一"}
{"author":"程俱","content":"故园在眼日渐近，北山之北南山南。从来不饮声闻酒，况学诗翁老更眈。","dynasty":"宋代","title":"壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人其二"}
{"author":"程俱","content":"击水三千尺五天，故人拭目上凌烟。北山还我扶犁手，准拟今年大有年。","dynasty":"宋代","title":"壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人其三"}
{"author":"程俱","content":"燃膏飞控逐流光，露溢金盘乐未央。拟跨八龙穷辙迹，谁令一马向铜梁。","dynasty":"宋代","title":"题蒋崇德彝所藏明皇夜游图其一"}
{"author":"程俱","content":"崤函伊洛好家居，四十三年如覆盂。尽道蛾眉供一笑，安知倾国有胡雏。","dynasty":"宋代","title":"题蒋崇德彝所藏明皇夜游图其二"}
{"author":"程俱","content":"照空初涌玉芙蕖，惊起霜林尾毕逋。托宿一枝翻自失，倦飞三匝正相呼。","dynasty":"宋代","title":"即事"}
{"author":"程俱","content":"四山松桂拥高寒，腊尽阴崖雪未乾。发石开林穷鸟道，披榛寻壑见鲵桓。","dynasty":"宋代","title":"山中次叶翰林韵其一"}
{"author":"程俱","content":"绕舍萧森碧玉椽，西丘桑苧远相连。东山一为苍生起，付与幽人枕石眠。","dynasty":"宋代","title":"山中次叶翰林韵其二"}
{"author":"程俱","content":"少日无双誉，中年叹数奇。音徽叔度比，治迹次公为。羔雁徒三至，牛鸡不两施。空令吴楚地，阡陌有馀思。","dynasty":"宋代","title":"黄脩中大夫挽诗其一"}
{"author":"程俱","content":"漉酒空峨五柳巾，一觞相属念情亲。玉川奴婢今犹昔，锦里田园老更贫。冰洞清泉谁共酌，风篁幽径好寻春。开年晴暖须归去，还向江湖觅故人。","dynasty":"宋代","title":"别后有怀子我追用巾字韵作寄"}
{"author":"程俱","content":"异类潜行未兆前，个中谁辨正中偏。沈沈海底三更月，杳杳长空万里天。","dynasty":"宋代","title":"观大洪淳公送觉上人颂演为四首其一"}
{"author":"程俱","content":"故庐今茂草，新构羡茅茨。久慕泉石约，空令猿鹤悲。一廛端可共，三径复谁期。会结忘年友，归云茹紫芝。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其二南山归敝庐"}
{"author":"程俱","content":"晹光出扶桑，照耀四天下。慧日破无明，蒙光失长夜。","dynasty":"宋代","title":"山居慧照峰"}
{"author":"程俱","content":"元龙湖海士，豪气老不除。庞公解脱人，法界一蘧庐。宝藏且不顾，家资何足储。一朝四壁空，聊与妻孥居。今我贫病老，视身犹赘馀。室中亦何有，但有数箧书。饥寒士之常，肯叹食无鱼。一官有微禄，二顷亦可锄。腾腾苟任运，水到自成渠。","dynasty":"宋代","title":"渐寒补治篱壁防盗戏书"}
{"author":"程俱","content":"太湖隐吏迂且顽，手扳柱颊看西山。笔床茶灶向何许，往来洞庭林屋间。旧闻西门彻悬霤，故整烟艇寻苕川。却惊天柱矗云表，势与太华争擎天。幅巾跨马及晓鼓，逸思自觉奔春泉。其谁从者二妙士，金庭老客南昌仙。齐驱共语失长道，但见平阪连桑田。篮舆后继独不语，鼻息栩栩山耸肩。岗回涧曲若无路，万叠老翠漫秋烟。三山对起锁诘屈，仅容蹄辙通人寰。羊肠移险在平地，九疑山色荒联绵。穿松酌水寻二洞，低隐岩腹高山巅。山巅石室如列厦，接肘可置千宾筵。最怜西洞隔凡处，凝乳络壁留空圆。我将拂袖去不返，戏击雷鼓挥神鞭。三华宝衣立可致，九赤班符何足传。只将尻与驾神马，岂顾家火烧凡铅。又疑灵物之所宅，卵孕变化蟠蜿蜒。金龙玉简投不满，恐复下与东溟连。我嗟何地非圣处，火聚正坐青云軿。目前阊阖昼自启，电顷已超天地先。正缘一念重山岳，障碍何啻重城坚。就令信脚到仙宇，凡骨至死包腥膻。胶胶世网浪自缠，会当去之如蜕蝉。谁能白衣傍金马，且复锦袍乘钓船。金庭客，南昌仙，他年与我乘八景，举手少别三千年。","dynasty":"宋代","title":"同馀杭尉江仲嘉褒道人陈祖德良孙游洞霄宫"}
{"author":"程俱","content":"异质宁当杂众芳，故留寒颍度微霜。三锾何必分灵树，九畹那能擅国香。不惜繁英供夕饵，肯持佳色媚朝阳。径须移奉华堂燕，路草多应愧久妨。","dynasty":"宋代","title":"晚雨菊"}
{"author":"程俱","content":"驱骥搏鼠难为功，不如置之牛皂中。平生暴虎笑冯妇，岂向兔脚分雌雄。龙山从事盛德士，达观已悟蛇怜风。马曹五斗直如寄，羊仲三径终当同。群猴憎猿坐殊趣，瓮中醯鸡无远度。从渠狗曲诮王生，欲辨龙猪复谁语。","dynasty":"宋代","title":"仲嘉被檄来吴按吏用非所长既足叹息而或者妄相窥议益足笑云戏作十二辰歌一首"}
{"author":"程俱","content":"中夜忽自省，昔我今是非。音声故如昨，齿长须满颐。有人梦中言，子念无乃痴。今犹昔人耳，昔人安在兹。","dynasty":"宋代","title":"杂兴十首其三"}
{"author":"程俱","content":"晚花如寒女，不识时世妆。幽然草间秀，红紫相低卬。荣木事已休，重阴閟深苍。尚有紫薇花，亭亭表秋芳。扶疏缀繁柔，无复粉艳光。空庭一飘委，已觉巾裾凉。手中蒲葵箑，虽复未可忘。仰视白日永，凄其感冰霜。","dynasty":"宋代","title":"秋华无几尚有紫薇相对里巷间"}
{"author":"程俱","content":"华光深閟养黄芽，又见婴儿继女牙。好赋梦熊诗百首，年年持赠老仙家。","dynasty":"宋代","title":"贺仲长得子"}
{"author":"程俱","content":"向来越溪吟，丘壑今在眼。不嫌鶗䳏鸣，所恨岁晼晚。","dynasty":"宋代","title":"余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝其一"}
{"author":"程俱","content":"壮士狂歌击唾壶，追风老骥望长驱。山川形势端如此，当日宁无一伯符。","dynasty":"宋代","title":"癸未秋金陵怀古三首其一"}
{"author":"程俱","content":"黠虏频窥塞，潢池或弄兵。未传朱泚首，时劳亚夫营。四海几糜烂，群凶会鼎烹。皇威清海岱，谈笑扫搀抢。","dynasty":"宋代","title":"观老杜久客一篇其言有感于吾心者因为八咏其八豺虎正纵横"}
{"author":"程俱","content":"出处初漫浪，淹留失佳时。时英尽珠璞，宁复见谁差。一去四十年，伏枥久已疲。幸此岁将暮，穿云弄清漪。窈窕烟坞中，苍阴昼森垂。兹焉寄茅屋，横仄任所宜。谷口蘙杉竹，柴门畏人知。谁言一丘壑，傥与汗漫期。","dynasty":"宋代","title":"和柳子厚诗十七首其七卜筑西坞"}
{"author":"程俱","content":"辩口悬河气吐云，贤豪往往尽知闻。论兵似欲无坚敌，揽辔常思去败群。正使流言成玉玷，何妨浃骨自兰芬。他年罢社悲闾里，宿草犹应哭故坟。","dynasty":"宋代","title":"哭徐节之学士慎言"}
{"author":"程俱","content":"并辔长途骋二龙，紫骝飞度玉花骢。何年照影瑶池暮，露鬣风鬉惨澹中。","dynasty":"宋代","title":"题许徽猷韩干二马"}
{"author":"程俱","content":"乌啼未必恶，麾去恨不早。鹊噪两耳聋，主人亦言好。安知一喙鸣，喜戚自颠倒。朝来群鹊噪不已，童稚无知助吾喜。群鹊自与乌争巢，慎勿喜欢真误尔。","dynasty":"宋代","title":"即事戏作四首其四"}
{"author":"程俱","content":"一夜溪流涨几竿，还惊四月雨声寒。灶生蛙黾木生耳，谁信句吴有漏天。","dynasty":"宋代","title":"苦雨"}
{"author":"程俱","content":"莎鸡知时已入户，庭草多情犹映阶。何妨拥褐坐阅世，著书不用如齐谐。","dynasty":"宋代","title":"秋深向寒数日泥补墙垣入此室处用东窗即事韵作其四"}
{"author":"程俱","content":"生别万里馀，会面终有期。死别不转眸，一朝千古非。白日光在天，玄阴閟泉扉。盈盈闺中秀，土化成枯骴。冠笄共甘苦，谓见素发垂。那知死生变，不待桑荫移。室有病时菌，箧有嫁时衣。了了眼中事，闲妆静容仪。垂杨手曾折，为我当春稀。迅流无回波，落英无还枝。空房阒无迹，新坟草离离。伤心北门道，同来不同归。","dynasty":"宋代","title":"穹窿葬事回邑有感"}
{"author":"程俱","content":"君家翠岩翁，三一久已守。与沈爱欲泥，宁饮声闻酒。当知华藏海，正在十二有。他年涅槃门，燕路须北首。胖然一心定，六贼如获丑。感彼志冰霜，吾衰等蒲柳。","dynasty":"宋代","title":"江再和戏答四篇其三"}
{"author":"程俱","content":"浩浩声利间，静躁同一区。排肩日中市，有类逐兽趋。中朝尺寸地，众睇咸睢盱。安知大云客，出与飞云俱。翛然弃之去，初不计卷舒。纷纷轩裳士，瞠目口为呿。茫然更叹息，不间贤与愚。乃知杨少尹，未足继两疏。当时老而传，不失仕且居。非同会稽史，苦誓困简书。不比狂季真，索身忧病馀。耆年了无事，方当骋亨衢。投簪逸湖海，沛若纵壑鱼。虽无挥金事，日者谁公如。清风激多士，故是明时须。恨无采诗氏，傥有东归图。","dynasty":"宋代","title":"送林德祖致仕东归"}
{"author":"程俱","content":"滃然集清冷，无厌亦无受。故此岩下池，予名曰无垢。","dynasty":"宋代","title":"山居无垢池"}
{"author":"程俱","content":"肮脏江公故不群，八关三窟断知闻。喜谈狗马从无鬼，独抱冰霜似此君。","dynasty":"宋代","title":"江仲嘉行邑将归见寄绝句次韵其一"}
{"author":"程俱","content":"踵息华光信绝尘，黄芽白雪镇长新。仙翁抱朴仍宗好，好趁丹台八伯人。","dynasty":"宋代","title":"寄彦文仲长"}
{"author":"程俱","content":"冰谷难通杜曲天，浅闻那识绛人年。挥斤始免从轮扁，操牍宁堪佐史迁。正恐商樊讥浪仕，可令齐鲁叹无传。笭箵挂壁空回首，林有孙枝竹长鞭。","dynasty":"宋代","title":"酬叶翰林喜某除官东观"}
{"author":"程俱","content":"金华王府九天开，夜诵何人荐逸才。太学诸生终莫挽，长沙贤傅几时来。别离传恨空鱼素，岁月如飞逐管灰。亦欲相追老湖海，稽山肯放酒船回。","dynasty":"宋代","title":"林德祖有诗寄光禄蒋卿梦锡阶及送朱博士骏发终篇皆见及次韵寄怀其二"}
{"author":"程俱","content":"陈迹端如幻，羁怀祇自惊。十年穷不死，四海寄馀生。蒲柳成衰质，枌揄忆旧耕。重吟五湖句，慷慨动幽情。","dynasty":"宋代","title":"舟行过吴江有感其一"}
{"author":"程俱","content":"玉龙冲碧萦山脊，蜿蜿踏龙上穹碧。神奇鬼巧镵高青，露压春烟染山色。举头便足千里游，太湖万顷涵天白。剪霞噀雾湿青红，锦楣花础明清空。松声拂枕破幽梦，冰轮逗滑寒朣胧。殿角联珠挂星斗，透冷飞光射疏牖。古香飘桂夜阴阴，云楼报晚生铜吼。摧颓羁客青山人，悠悠九土飞红尘。眼前历历千古意，琴台不见吴宫春。","dynasty":"宋代","title":"秀峰游戏效李长吉体"}
{"author":"程俱","content":"看镜恍如梦，今余犹昔余。身经几堕甑，迹寄一蘧庐。仙客有遐怨，孔兄无近书。尘缨与蕙帐，两事欲何居。","dynasty":"宋代","title":"看镜"}
{"author":"程俱","content":"独坐正搔首，华轩款柴荆。念兹节物佳，及此久雨晴。驾言共幽讨，一放远目明。森苍蛾眉山，上有百尺亭。遥岑出西南，杳蔼川原平。城中十万家，烟云隐飞甍。凉秋得遐观，始觉天地清。朱栏据木末，开筵敞南荣。持觞屡相属，泛彼东篱英。不知日云暮，初月忽已升。秋娥亦徘徊，流光代华灯。风流龙山集，坐见千古情。慷慨相顾言，曜灵急飞腾。人生无根蒂，聚散不可凭。悬知明年会，相望若初星。公如洪都宴，杰阁依青冥。傥有英妙客，摛文焕丹青。我如斜山翁，浪爱九日名。幽忧不能写，浊酒或自倾。会与鉴湖老，兹山聊复登。","dynasty":"宋代","title":"九日块坐无聊越州使君季野舍人见过敝庐会方回承议亦至因游章公山林登览甚适越州置酒暮夜乃归作诗一首"}
{"author":"程俱","content":"切云冠弁拱长生，匝地英髦集紫清。共喜草茅承帝问，欲倾尘雾赞皇明。飘飘六翮鸣皋意，浩浩三眠食叶声。正学傥言应不乏，松筠宁为四时更。","dynasty":"宋代","title":"和王给事易简殿试举人五首其一试进士"}
{"author":"程俱","content":"金天却炎威，二气始交战。云奇未摧峰，江净欲呈练。晓风清蝉腹，宿雾凝荷面。凉气忽侵衣，庭花乱如霰。","dynasty":"宋代","title":"初秋其一"}
{"author":"程俱","content":"胸中云梦本无穷，合是人间老画工。常恨无因继三绝，倩人拈笔写胸中。","dynasty":"宋代","title":"戏题画卷其二"}
{"author":"程俱","content":"醉倒春风载酒人，苍髯犹想见长身。试寻遗址名空在，却叹张罗事已陈。稍置曲栏穿径竹，别开高阁俯汀蘋。拿舟更欲陪清赏，要看毫端藻绘春。","dynasty":"宋代","title":"次韵张祠部敏叔游沧浪苏子美故园"}
{"author":"程俱","content":"钟山太傅起从龙，鼓动风雷指顾中。未见图形求傅野，岂知徒步客新丰。青鞋曾访餐芝老，白首惟馀捣药童。藏壁故应留断简，至今山鬼恸悲风。","dynasty":"宋代","title":"馀杭法喜院荆文公书堂文公康定中读书于此"}
{"author":"程俱","content":"翩翩渌水泛红莲，一纪重来拥使旃。云外两星明汉节，海东千里戴尧天。旧闻箕子多遗俗，会使匈奴失左肩。五十年来蒙惠渥，故应微风莫深镌。","dynasty":"宋代","title":"送傅舍人国华使高丽二首其二"}
{"author":"程俱","content":"二纪重来一苇杭，脱身兵火走风霜。安知老境今如此，满眼旌旗两鬓苍。","dynasty":"宋代","title":"避寇仪真六绝句其一"}
{"author":"程俱","content":"往居阖庐城，有客面如墨。论文口澜翻，嗜学苦不足。时称曾校书，秀句示珠玉。今晨尘眼开，来赠忽先辱。风骚穷乃工，投闲讵非福。言音关感动，妙比韩娥哭。此道久荒芜，名家亦时出。五言古长城，屹若万夫筑。何如丹凤楼，朴斲千嶂秃。虽然皆戏剧，渺甚一毛粟。付之两忘情，兰蕙等茨绿。闻公会西游，顾我陋而独。扫斋待清谈，奋麈或相触。","dynasty":"宋代","title":"次韵寄谢存之曾公学士"}
{"author":"程俱","content":"苍阴羃杉松，延缘幽出谷。豁然天地开，八极启远目。","dynasty":"宋代","title":"山居达观堂"}
{"author":"程俱","content":"重重翠联锦，一掩一回处。三径踏烟霞，披榛自来去。","dynasty":"宋代","title":"山居盘谷"}
{"author":"程俱","content":"是公固麟凤，入兽不乱群。吴侬欲争席，但见一幅巾。篮舆从逋客，上下寂寞滨。却行共谈笑，愧此礼意亲。行行得西庵，杉竹含清薰。解衣静盘礴，虚窗蕙烟纷。濡毫散珠玑，咳唾不自珍。曳屣转山足，长林蔽浮云。旁连众迤逦，上有高嶙峋。穹窿见深洞，划如敞重闉。往者玉京子，翔空驾飙轮。于今蜕骨在，坚重踰苍珉。颇欲穷其源，燃犀问蛇神。钩穿忽无间，信有仙凡分。却寻招提路，松风亦随人。潺潺石桥水，洗尽荆吴尘。胡床兴不浅，已觉千山曛。","dynasty":"宋代","title":"奉陪知府内翰至卞山有诗五首其四西庵"}
{"author":"程俱","content":"烟雨濛濛山有无，小轩孤坐对城隅。斯须突兀千峰秀，似慰衰颜老病夫。","dynasty":"宋代","title":"小雨默坐北轩诸山如失须臾雨止紫翠突兀眼中似慰老人岑寂也二首其一"}
{"author":"程俱","content":"剥啄惊牛枕，轩昂见长身。苍髯如脩竹，定非俯仰人。德公卧襄阳，不踏官府尘。此老颇似之，酒酣见天真。结庐甚幽独，已办老圃邻。披榛时一来，数面久益亲。","dynasty":"宋代","title":"秋夜写怀呈常所往来诸公兼寄吴兴江仲嘉八首其五"}
{"author":"程俱","content":"白露下脩竹，当窗作秋声。冷然拂商弦，客子中夜惊。振衣一长啸，下濑如飞星。昔者去草堂，新松荫轩荣。别来今十年，霜华着青青。想见溜雨姿，森苍舞蛟鲸。归与当及健，羁栖亦何营。","dynasty":"宋代","title":"送崔闲归庐山四首其一"}
{"author":"程俱","content":"嘉名追辋川，未辨茱萸沜。勿使斤斧侵，烟梢拂云汉。","dynasty":"宋代","title":"山居竹岭"}
{"author":"程俱","content":"沃壤有多稼，良工无废材。固知时不弃，正坐老无媒。病骥终难驾，寒花不易开。古来天下士，取次没蒿莱。","dynasty":"宋代","title":"癸巳岁除夜诵孟浩然归终南旧隐诗有感戏效沈休文八咏体作其三不才明主弃"}
{"author":"程俱","content":"胸中云梦本无穷，合是人间老画工。常恨无因继三绝，倩人拈笔写胸中。","dynasty":"宋代","title":"戏题画卷其二"}
{"author":"程俱","content":"许下多名士，朱公盛德人。怀文深自匿，谋道不求伸。雅望台中妙，宣恩剑外春。聊凭巴汉水，一洗九街尘。","dynasty":"宋代","title":"送朱职方希亮出使利州路二首其一"}
{"author":"程俱","content":"星使出文昌，仍分古华阳。过家真昼绣，拥节异怀章。泛应超馀刃，深心即道场。前旒须献纳，早晚侍明光。","dynasty":"宋代","title":"送朱职方希亮出使利州路二首其二"}
{"author":"程俱","content":"寒暑不到处，翛然天地中。夏冰聊善幻，性水自真空。松壑凝寒露，荷灯障远风。峨峨欲千仞，扇暍意无穷。","dynasty":"宋代","title":"和同舍夏日四诗"}
{"author":"程俱","content":"晓来风破睡，天外失参横。雨作刻漏下，人思江海倾。林塘回秀色，廛市亦欢声。漏屋吾无憾，聊苏秉耒氓。","dynasty":"宋代","title":"和同舍夏日四诗其二暑雨"}
{"author":"程俱","content":"夜气接平旦，微凉生太虚。庭槐秋影动，檐月晓光馀。执热宁无间，探汤固有初。斯须衔烛转，汗渍羽陵书。","dynasty":"宋代","title":"和同舍夏日四诗其三晨夜"}
{"author":"程俱","content":"赤日不可度，红尘能许深。粪除知有意，垢净亦惟心。叶落石门晓，花残桃径吟。安知烦溽地，拥彗却流金。","dynasty":"宋代","title":"和同舍夏日四诗其四扫地"}
{"author":"程俱","content":"年运过半百，齿摇先右车。朝来忽自堕，笑罢却成嗟。鹤发情知尔，牛呞老更加。舌柔真足恃，寂默寄生涯。","dynasty":"宋代","title":"齿落"}
{"author":"程俱","content":"不向东林社，聊分玉井莲。淤泥超黑业，定叶异青钱。八法那能染，三车固可捐。从容共鱼乐，吾意已忘筌。","dynasty":"宋代","title":"种莲"}
{"author":"程俱","content":"中军时所废，我废坐衰残。轩冕傥来寄，炎凉非意干。空函嗟外重，小品亦徒看。异代均流落，还来客信安。","dynasty":"宋代","title":"殷浩废处信安偶览衢州图经故居尚有遗址有感予怀书四十字"}
{"author":"程俱","content":"故里翻为客，衰年亦倦游。犊裈惭北阮，膰馈略东丘。门巷游麋鹿，闾阎风马牛。翟公良可笑，大署欲何求。","dynasty":"宋代","title":"观老杜久客一篇其言有感于吾心者因为八咏其一羁旅知交态"}
{"author":"程俱","content":"扶病来城郭，栖迟又几年。炎凉惊节变，荣悴与时迁。掉臂人趋市，骈头蚁慕膻。回观衰冷地，古灶不生烟。","dynasty":"宋代","title":"观老杜久客一篇其言有感于吾心者因为八咏其二淹留见俗情"}
{"author":"程俱","content":"秃发无重绿，疏髯已半凋。识风摇老炷，大宅树衰标。往事那堪记，幽怀不自聊。馀年傥穷健，犹及中兴朝。","dynasty":"宋代","title":"观老杜久客一篇其言有感于吾心者因为八咏其三衰颜聊自哂"}
{"author":"程俱","content":"鼠辈何知礼，奴曹只世情。鸱鸮嚇鸾凤，蝼蚁困鲲鲸。舍者时争席，将军莫夜行。岂堪供一笑，正自不须惊。","dynasty":"宋代","title":"观老杜久客一篇其言有感于吾心者因为八咏其四小吏每相轻"}
{"author":"程俱","content":"献纳无明略，衰迟只故乡。养痾凭药裹，扫迹寄僧坊。不作荆州客，空悲汉署郎。登楼那暇赋，衰鬓白苍苍。","dynasty":"宋代","title":"观老杜久客一篇其言有感于吾心者因为八咏其五去国哀王粲"}
{"author":"程俱","content":"僭逆真苕燕，腥膻尚井蛙。苍生困徵敛，黄屋久咨嗟。北狩终当返，东巡亦未赊。皇基甚宏远，四海会为家。","dynasty":"宋代","title":"观老杜久客一篇其言有感于吾心者因为八咏其六伤时哭贾生"}
{"author":"程俱","content":"宿敝虽毛举，中原尚土隳。时闻歼狗鼠，未遂戮鲸鲵。冠盖翔鸳鹭，兵戈集虎貔。埋轮岂无意，揽辔欲谁期。","dynasty":"宋代","title":"观老杜久客一篇其言有感于吾心者因为八咏其七狐狸何足首"}
{"author":"程俱","content":"黠虏频窥塞，潢池或弄兵。未传朱泚首，时劳亚夫营。四海几糜烂，群凶会鼎烹。皇威清海岱，谈笑扫搀抢。","dynasty":"宋代","title":"观老杜久客一篇其言有感于吾心者因为八咏其八豺虎正纵横"}
{"author":"程俱","content":"往岁兴龙节，寰区乐未央。姜任垂德化，夔契拱岩廊。事逐流年往，忧随爱日长。嘉时真易失，追想故难忘。","dynasty":"宋代","title":"兴龙节日有感二首其一"}
{"author":"程俱","content":"往岁坤成节，群生鼓舞中。至公同造化，和气浃羌戎。佐佑三王治，弥缝十乱功。戎衣何日定，无处问高穹。","dynasty":"宋代","title":"兴龙节日有感二首其二"}
{"author":"程俱","content":"北地休奇绩，东闽出隽儒。文明知世异，才德应时须。台阁咨纯正，朝廷重楷模。九原如可作，素业上唐虞。","dynasty":"宋代","title":"龙图阁待制知亳州事傅公挽词四首其一"}
{"author":"程俱","content":"置醴王门重，和羹帝意深。方酬稽古力，未展济时心。履道端由户，绳身异直寻。如何天不慭，注想动宸襟。","dynasty":"宋代","title":"龙图阁待制知亳州事傅公挽词四首其二"}
{"author":"程俱","content":"龙驾初从代，羊裘首访齐。但闻还旧物，已足慰群黎。纶綍王言大，蓍龟国论稽。空留吾党恨，桃李信成蹊。","dynasty":"宋代","title":"龙图阁待制知亳州事傅公挽词四首其三"}
{"author":"程俱","content":"曳杖空成叹，骑箕去莫追。桑阴曾未改，棠茇有馀悲。笳鼓千山路，龟螭万古碑。登门惭憃陋，何以报深知。","dynasty":"宋代","title":"龙图阁待制知亳州事傅公挽词四首其四"}
{"author":"程俱","content":"少日无双誉，中年叹数奇。音徽叔度比，治迹次公为。羔雁徒三至，牛鸡不两施。空令吴楚地，阡陌有馀思。","dynasty":"宋代","title":"黄脩中大夫挽诗其一"}
{"author":"程俱","content":"旷度中无类，怀才竟莫伸。入朝谁不达，出宰一何频。吏隐琳宫冷，郎潜素发新。话言犹可想，揽拂涕沾巾。","dynasty":"宋代","title":"黄脩中大夫挽诗其二"}
{"author":"程俱","content":"头童心亦尽，老矣不中书。赖有金闺彦，时来冰氏墟。但令尊有酒，安问出无车。更得身强健，登临纵所如。","dynasty":"宋代","title":"偶成四十字上呈彦章内翰叔问侍郎"}
{"author":"程俱","content":"禅翁怜病士，时枉数行书。野寺寻荒径，烟林接远墟。拟回逋客驾，仍挽故人车。会赴山林约，无劳问久如。","dynasty":"宋代","title":"彦文见和谨用韵作二首其一"}
{"author":"程俱","content":"知公探理窟，玉检袐琼书。宴坐超三界，灵光洞九墟。折腰怜五斗，舐痔笑多车。定起时游戏，新诗锦不如。","dynasty":"宋代","title":"彦文见和谨用韵作二首其二"}
{"author":"程俱","content":"不作头钱直，徒看万卷书。秋萤羞赫日，潢潦异归墟。绝意高门地，真乘下泽车。终年日高卧，岂问夜何如。","dynasty":"宋代","title":"再作述怀"}
{"author":"程俱","content":"踵息庵中老，看书不蠹书。青灯对编简，秋气入郊墟。农圃从争席，笙歌载后车。风流倾一座，谁复似相如。","dynasty":"宋代","title":"再和寄彦文"}
{"author":"程俱","content":"日日长川去，行行万化新。回思几年事，已似隔生人。章甫宁资越，连城漫入秦。应知衣内宝，肯浑隙中尘。","dynasty":"宋代","title":"日日"}
{"author":"程俱","content":"山近云多态，身闲梦亦幽。纸窗先得晓，布被最知秋。海眼来阴冷，云根逗暗流。结茅容我卜，投老为君留。","dynasty":"宋代","title":"山近"}
{"author":"程俱","content":"看镜恍如梦，今余犹昔余。身经几堕甑，迹寄一蘧庐。仙客有遐怨，孔兄无近书。尘缨与蕙帐，两事欲何居。","dynasty":"宋代","title":"看镜"}
{"author":"程俱","content":"扰扰尘劳客，谁能一念休。向炎皆渴鹿，犯稼剧奔牛。舟壑虽无住，江河竟不流。超然随万境，转处实能幽。","dynasty":"宋代","title":"题灵山息轩"}
{"author":"程俱","content":"陈迹端如幻，羁怀祇自惊。十年穷不死，四海寄馀生。蒲柳成衰质，枌揄忆旧耕。重吟五湖句，慷慨动幽情。","dynasty":"宋代","title":"舟行过吴江有感其一"}
{"author":"程俱","content":"栖棘空回首，飞凫竟折腰。祇今随泛宅，敢复叹沉僚。行路终难拗，迷魂不可招。山川良是昔，恍似鹤归辽。","dynasty":"宋代","title":"舟行过吴江有感其二"}
{"author":"程俱","content":"三江既入今安有，万化无端去莫留。蟹蚌失波枯斥岸，蛟龙移窟见沙洲。水穷范蠡扁舟返，海变麻姑两鬓秋。通塞正应天数在，荷蓑持锸直堪愁。","dynasty":"宋代","title":"沙塞松江"}
{"author":"程俱","content":"霜林一望极空寒，晓鼓催人觉梦残。黄雾带晴江渺渺，劲风翻影露漙漙。香飘引篆新添火，发密胜簪慢整冠。藏拙懒便惟少事，兴来闲借远山看。","dynasty":"宋代","title":"晓起"}
{"author":"程俱","content":"钟山太傅起从龙，鼓动风雷指顾中。未见图形求傅野，岂知徒步客新丰。青鞋曾访餐芝老，白首惟馀捣药童。藏壁故应留断简，至今山鬼恸悲风。","dynasty":"宋代","title":"馀杭法喜院荆文公书堂文公康定中读书于此"}
{"author":"程俱","content":"东南贡吏紫髯郎，一马骎骎客路长。袖里山林洗尘雾，腹中文字了缣箱。流年过我长如许，乐事知君讵未央。行恐饥来驱我去，也遮西日上河梁。","dynasty":"宋代","title":"送蒋主簿入都赴试一首"}
{"author":"程俱","content":"一行作吏向吴城，五见陬隅上薄冰。魏觊三章堪自约，殷源百尺敢言登。揶揄祇送人为郡，噎媢初非我负丞。鞅掌栖迟俱害性，不知须鬓欲侵凌。","dynasty":"宋代","title":"罢吏客郡城已数月滞留忽已岁暮浩然兴叹作一首"}
{"author":"程俱","content":"强醉重云欲散盐，三更飞霰忽惊帘。大呼何与痴人事，此意多应俗士嫌。出户仰看天漫漫，持杯愁作夜厌厌。消除心事都无处，下尽中军三百签。","dynasty":"宋代","title":"寒夜遣怀一首"}
{"author":"程俱","content":"东西南北走红尘，又见江淮草木薰。小谢篇章成画饼，卧龙功略付浮云。栖迟枳棘今如许，啸傲冰霜赖此君。俛俯折腰成底事，故交千里漫离群。","dynasty":"宋代","title":"人日书怀兼呈吴中二三友"}
{"author":"程俱","content":"身谋自昔须三窟，世味端能败一薰。醉里闲愁浓似酒，春来归思乱于云。松栽咫尺传卢老，枣实方将访许君。却喜云孙共来往，扁舟时入白鸥群。","dynasty":"宋代","title":"许主簿见和过有推借再作奉呈"}
{"author":"程俱","content":"风骚无复见黄初，尚想应刘载后车。病骨不知缘底事，愁眉时得为君舒。动人春色来随燕，入眼溪流静见鱼。祇有此中多好句，可来茅阁试凭虚。","dynasty":"宋代","title":"用前韵作招许主簿"}
{"author":"程俱","content":"厌苦常从乐未央，不如要足两俱忘。当饥粝食遗三鼎，便体绨袍胜五章。夜雪扁舟千嶂净，午风高枕一窗凉。飘然自适非人适，肯受辕驹六尺缰。","dynasty":"宋代","title":"适轩"}
{"author":"程俱","content":"山城无物可忘忧，但有平原病督邮。知我囊中无白水，烦君若下出青州。芳甘未谢三羊酝，傲兀能消万古愁。会待东郊春意动，鸣鞭乘兴草堂游。","dynasty":"宋代","title":"谢江仲举惠酒"}
{"author":"程俱","content":"大涤先生不讳贫，鬓髯虽白脸长春。三江鱼美东曹后，二柳泉甘慧晓邻。怀组归来无长物，挂冠谁复并清尘。自怜出处俱违性，旋结衡茅寄此身。","dynasty":"宋代","title":"次韵张祠部见示"}
{"author":"程俱","content":"王子池台迹已荒，年来华构压高冈。长林不碍千山月，老干犹含九夏霜。便觉平泉冠东洛，还依渌水记南塘。蜗庐却喜通幽径，岸帻时来一啸长。","dynasty":"宋代","title":"章仆射山林"}
{"author":"程俱","content":"醉倒春风载酒人，苍髯犹想见长身。试寻遗址名空在，却叹张罗事已陈。稍置曲栏穿径竹，别开高阁俯汀蘋。拿舟更欲陪清赏，要看毫端藻绘春。","dynasty":"宋代","title":"次韵张祠部敏叔游沧浪苏子美故园"}
{"author":"程俱","content":"脱屣归来税两轓，信知尘世有萧闲。幽亭似近郎君谷，捷径知非少室山。岁月优游真得计，风尘憔悴独何颜。园林日涉仍多趣，坐看云飞鸟倦还。","dynasty":"宋代","title":"次韵郑大夫半隐亭"}
{"author":"程俱","content":"诗成不直一杯水，年大常怀千岁忧。何须中令能强记，正要将军为破愁。故人久负丘壑志，公子欲寻梁宋游。相逢傥有蒲萄渌，肯向西凉博一州。","dynasty":"宋代","title":"哦诗夜坐瓶罍久空无以自劳寄吴兴赵司录江兵曹"}
{"author":"程俱","content":"雅望清班亦醉翁，暂令槐阁曳铃空。更评他日归贤守，画诺何人称治中。便合追锋来就日，已知投刃有成风。贻书千里兼金意，俎豆常怜断尾雄。","dynasty":"宋代","title":"次韵叶翰林见寄"}
{"author":"程俱","content":"相望千古一涪翁，还向江湖四壁空。病目自甘桃李后，野麋难着凤麟中。未成下泽还乡里，且寄穷阎蔽雨风。举世知音常契阔，空悲沉抑为谁雄。","dynasty":"宋代","title":"次韵叶翰林见寄其二"}
{"author":"程俱","content":"夫君胸次有天游，笑指沧溟寄一沤。正使叩舷歌小海，不妨安席咏洪流。翩翩聊试千金学，刺刺应惭万里侯。归袖飘然望华阙，独留珠玉照遐幽。","dynasty":"宋代","title":"傅国华从使辽东已事还朝拙诗送别其一"}
{"author":"程俱","content":"向来南北叹流年，十载相逢走道边。作佛顿惭灵运后，着鞭犹恐祖生先。弹冠岂欲夸三组，负耒还思受一廛。默计此身端未了，别怀撩乱故依然。","dynasty":"宋代","title":"傅国华从使辽东已事还朝拙诗送别其二"}
{"author":"程俱","content":"慢肤便腹转疏慵，睡足茅檐目过鸿。墨客纵令三尺喙，木奴何似十年功。门前罗雀非吾病，灶底生蛙不世穷。旧雨未乾新雨涨，可怜愁绝力田翁。","dynasty":"宋代","title":"穷居苦雨"}
{"author":"程俱","content":"接舆叩木狂歌处，犹有清泉出翠微。不学痴人供水递，肯分馀润及柴扉。七瓯已办煎茶厄，三咽能忘啜菽饥。身寄吴门声利窟，更思冰洞濯尘衣。","dynasty":"宋代","title":"谢张敏叔饷陆子泉"}
{"author":"程俱","content":"富贵纷纷有底难，乘时如探橐中丸。高人不啻昙华见，晚节谁为赵璧完。且喜芝兰俱秀发，不嫌松桂愈清寒。他年仄席思耆旧，矍铄犹能一据鞍。","dynasty":"宋代","title":"张敏叔得请谢事钦俯高躅因成口号"}
{"author":"程俱","content":"异质宁当杂众芳，故留寒颍度微霜。三锾何必分灵树，九畹那能擅国香。不惜繁英供夕饵，肯持佳色媚朝阳。径须移奉华堂燕，路草多应愧久妨。","dynasty":"宋代","title":"晚雨菊"}
{"author":"程俱","content":"向来英妙压鳌头，去国三年白鬓秋。萧傅岂烦更吏治，贾生元自赞皇猷。高文已得江山助，远业宁为管晏留。闻说云亭已除地，正须椽笔纪鸿休。","dynasty":"宋代","title":"叶内相"}
{"author":"程俱","content":"道人非复世间情，居士空留身后名。共拟凌云成一笑，不妨乘月话三生。桐乡定有蝉衣在，葱岭遥知虎锡鸣。耿耿幽怀无处写，眼中泉石记经行。","dynasty":"宋代","title":"江仲嘉仕吴兴雅重道场山长老惠颜仲嘉之柩以八月十五日至山下颜以是日告寂"}
{"author":"程俱","content":"九日登临得翠微，拂天松竹引丹梯。神游八表层霄近，目尽千山落日低。人散飞云留画栋，舟回初月照清溪。故知王谢风流在，吹帽何人醉似泥。","dynasty":"宋代","title":"九日陪章湖州致平援登道场山泛舟溪上"}
{"author":"程俱","content":"恍然身寄一山川，玉宇银墙堕我前。欲便乘风向寥廓，恨无新句落云烟。延枚座右频虚席，访戴人遐叹独贤。遥想支颐对秦望，朝来清思浩无边。","dynasty":"宋代","title":"次韵赵叔问对雪共酌有怀江仲嘉之作"}
{"author":"程俱","content":"华颠倾盖便忘年，信有乌衣不乏贤。膝上中郎名誉早，湖南司马岁时迁。去天尺五非无地，击水三千竟莫前。唇齿五车真底用，人琴冥漠付重泉。","dynasty":"宋代","title":"哭王元规"}
{"author":"程俱","content":"胸中林壑寄商颜，门外红尘了不关。年去人犹昔人耳，身游才与不才间。与君同觉梦中梦，顾我长嗟山复山。何日方舟归里社，韦编应许试窥班。","dynasty":"宋代","title":"和答何蒙圣删定"}
{"author":"程俱","content":"三径旁临招隐溪，子真池馆叩林扉。拿舟雪夜多乘兴，步屧春风每醉归。居舍相望一牛吼，官途常作二凫飞。试寻邀月持杯地，共觉劳生四十非。","dynasty":"宋代","title":"与蒋子有道丁田相从吴下之适感而赋诗"}
{"author":"程俱","content":"龙检金壶记子年，寥阳宫殿玉虚前。三元初识皇文袐，八法争看御墨鲜。丛简旧藏丹蕊箧，群仙疑近白蛙泉。隆楼缥缈侵云汉，神物撝呵卫九天。","dynasty":"宋代","title":"暴书会和陈正字磷观御制书二首其一"}
{"author":"程俱","content":"七圣云章秘紫清，睿谟神藻发长生。六爻妙尽超龙瑞，千里真修叙广成。但觉焕文惊俗眼，何劳掘笔避书名。法宫涵演方无尽，玉海濡毫卷四瀛。","dynasty":"宋代","title":"暴书会和陈正字磷观御制书二首其二"}
{"author":"程俱","content":"长啸溟波又一游，眼中壶峤接沧洲。紫薇垣近三台象，银汉槎浮八月秋。七制还须补天笔，二帆聊展济川舟。从容归奏承清问，膏泽东南四十州。","dynasty":"宋代","title":"送傅舍人国华使高丽二首其一"}
{"author":"乾康","content":"隔岸红尘忙似火，当轩青嶂冷如冰。烹茶童子休相问，报道门前是衲僧。","dynasty":"唐代","title":"投谒齐己"}
{"author":"乾康","content":"六出奇花已住开，郡城相次见楼台。时人莫把和泥看，一片飞从天上来。","dynasty":"唐代","title":"赋残雪"}
{"author":"乾康","content":"镜湖中有月，处士后无人。荻笋抽高节，鲈鱼跃老鳞。（《经方干旧居》甚为齐己所称）","dynasty":"唐代","title":"句"}
{"author":"岑象求","content":"蜀地吴天各一涯，去来三纪亦云赊。乌龙绕郭俨如旧，白发满头良可嗟。老矣不堪多感慨，使乎何处是光华。周行历览犹疑梦，更问庭槠几度花。","dynasty":"宋代","title":"再至新定有感"}
{"author":"岑象求","content":"三十年前宰一同，朝朝相对此庭中。如今翠叶樛枝好，依旧朱栏戒石东。潘岳河阳花立尽，陶潜彭泽柳随空。唯君独负坚刚操，何异灵椿与夏虫。","dynasty":"宋代","title":"咏县厅前古槠木"}
{"author":"岑象求","content":"潇洒监城隈，聊驱俗驾回。世尘飞不到，山色翠成堆。","dynasty":"宋代","title":"中岩"}
{"author":"岑象求","content":"当道双峰辟，凌空万仞酋。于秦置扃鐍，与蜀作襟喉。","dynasty":"宋代","title":"剑门关"}
{"author":"岑象求","content":"野阔莲宫迥，楼台半倚山。地联巴峡近，门对濮溪湾。柏径松烟湿，石房雨藓斑。白云邀客住，明月伴僧閒。经梵喧哗外，香灯杳霭间。胜游成邂逅，危搆喜跻攀。世路诚何极，尘心久欲还。輶车正催发，缓步出重关。","dynasty":"宋代","title":"游定林院"}
{"author":"岑象求","content":"圣人重洗心，君子贵浴德。清心是道场，金仙有遗则。人言我虑不须涤，我谓几人能涤得。以此息万缘，以此销六贼。君不见水观月观成道人，尽向此门生妙识。","dynasty":"宋代","title":"涤虑轩"}
{"author":"刘睿","content":"今年八月来作客，出门倏忽日已百。自从二十走湖海，零落天涯几岑寂。几岑寂，重悲叹。亲在高堂望子还，子在长途衣亦单。准拟明年作官食君禄，归来共汝舞袖红斒斓。天目之山去天不盈尺，使我登之徘徊望乡国。吁嗟，胡不生羽翼？吁嗟，胡不生羽翼？","dynasty":"明代","title":"思亲行寄弟子通"}
{"author":"戴逸卿","content":"邑事日填委，汩汩劳其生。揽衣登兹楼，便觉神思清。茂林郁松佳，好山列檐楹。景物自潇洒，有酒谁共倾。故园隔苍岭，行当脱尘缨。","dynasty":"宋代","title":"面香阁"}
{"author":"陈岩","content":"山头兀坐已忘年，咫尺孤云两角天。但有圆明真实在，是身何往不安禅。","dynasty":"宋代","title":"安禅峰"}
{"author":"陈岩","content":"白龟摆脱泥涂辱，步入金莲佛道场。玉水迸流山石裂，有灵初不为刳肠。","dynasty":"宋代","title":"白龟泉"}
{"author":"陈岩","content":"庙貌森严屋枕崖，地寒铺满纸钱灰。空明一碧秋如洗，若有神仙引鹤来。","dynasty":"宋代","title":"白鹤庙"}
{"author":"陈岩","content":"炊沙自昔终难饱，坎土于今乃可餐。翻笑青泥变青石，嵇康无分啜仙丹。","dynasty":"宋代","title":"白蟮穴"}
{"author":"陈岩","content":"飞瀑舂撞破的余，速如蓬矢脱桑弧。谁知水底天吴伯，曾识人间金仆姑。","dynasty":"宋代","title":"百丈箭"}
{"author":"陈岩","content":"目观溶溶眩水精，耳根虩虩受雷声。一杯更吸潭间味，并要胸中领此清。","dynasty":"宋代","title":"百丈潭"}
{"author":"陈岩","content":"烟际晴岚似有无，举头相望是云衢。若为透入云间路，直渡银河採白榆。","dynasty":"宋代","title":"半霄亭"}
{"author":"陈岩","content":"阴磴层崖洞室宽，奇花异草几多般。彩云不动金光起，便作金莲法界看。","dynasty":"宋代","title":"宝陀岩"}
{"author":"陈岩","content":"野寺荒山涧水滨，古藤翠篠自摇春。僧閒晏坐无人到，内保禅心一味真。","dynasty":"宋代","title":"保真院"}
{"author":"陈岩","content":"自要贪间非避秦，洞门隔断世间尘。山中不置四时历，开到碧桃知是春。","dynasty":"宋代","title":"碧桃岩"}
{"author":"陈岩","content":"小大扶携作伴行，欢然恋恋意相倾。信知万古山头石，还有人间母子情。","dynasty":"宋代","title":"九子峰"}
{"author":"陈岩","content":"坏道哀湍鬼火青，山间留得观冲名。仙宫分置玄真像，想见开元旧太平。","dynasty":"宋代","title":"开元观"}
{"author":"陈岩","content":"小溪亦有怒涛翻，可但沧溟始足观。世事会心无广狭，请君来此试观澜。","dynasty":"宋代","title":"澜溪"}
{"author":"陈岩","content":"亭中妙墨粲于珍，添得一番山色新。幽坐看来如看画，我今欲画恨无人。","dynasty":"宋代","title":"览胜亭"}
{"author":"陈岩","content":"佝偻形容古貌浑，旁连众岭似儿孙。荒山太古万万古，眼见游人来几番。","dynasty":"宋代","title":"老人峰"}
{"author":"陈岩","content":"兰芷春风满地香，谪仙曾卧白云乡。山间精爽今犹在，落月时时见屋梁。","dynasty":"宋代","title":"李白书堂"}
{"author":"陈岩","content":"世路嵚崎两鬓丝，山中留客且伸眉。竹林胜践虽相似，犹恨前贤所欠诗。","dynasty":"宋代","title":"李化文书堂"}
{"author":"陈岩","content":"冷屋栖云是几年，嗔人履迹破苔钱。不辞更入山深处，手种西方社里莲。","dynasty":"宋代","title":"莲花庵"}
{"author":"陈岩","content":"风动云开净客颜，三千丈石锦烂斑。淤泥不是花开处，擢出天河绿水间。","dynasty":"宋代","title":"莲花峰"}
{"author":"陈岩","content":"閒中惟有高低枕，老去宁无内外丹。千载稚川今往矣，谁言古井不生澜。","dynasty":"宋代","title":"炼丹井"}
{"author":"陈岩","content":"笑闯黄冠高切云，前携后掖互相亲。我来历历披云看，试问肩随是几人。","dynasty":"宋代","title":"列仙峰"}
{"author":"陈岩","content":"巧石排成五总龟，人间无事不前知。如今已自灵於物，还记泥中曳尾时。","dynasty":"宋代","title":"灵龟石"}
{"author":"陈岩","content":"乱草枯茅町疃场，寒风捲地日荒荒。有来提起山庵话，又是先生朽骨香。","dynasty":"宋代","title":"刘世疏庵"}
{"author":"陈岩","content":"苦雾腥云染寇锋，万家乡井雉罹罿。山前堆满纵横骨，换得将军不战功。","dynasty":"宋代","title":"刘相公寨基"}
{"author":"陈岩","content":"四海秋风吹战尘，有来濯足到溪滨。天荒地老人间世，醉把流觞一笑春。","dynasty":"宋代","title":"流觞濑"}
{"author":"陈岩","content":"青青琉璃手可拈，寒花多在雨中添。高风不捲银河浪，仿佛康王谷里帘。","dynasty":"宋代","title":"琉璃滩"}
{"author":"陈岩","content":"蔓草丛生伴棘薪，古藤直上绕松身。寺前寺后清幽处，山鸟飞来不避人。","dynasty":"宋代","title":"龙安院"}
{"author":"陈岩","content":"喷激喧豗无已时，惊雷出地怒涛随。水从千仞峰头过，遇险应成一段奇。","dynasty":"宋代","title":"龙池"}
{"author":"陈岩","content":"惠崇往矣邈遗踪，时有风来撼古松。想见草庵无恙日，月明池上独支筇。","dynasty":"宋代","title":"龙池庵"}
{"author":"陈岩","content":"祖师正渴山头水，龙女俄分海眼泉。万事不离无始劫，千年賸结未来缘。","dynasty":"宋代","title":"龙女泉"}
{"author":"陈岩","content":"日涵林壑紫光凝，草动花翻气似蒸。胜地划开鼪鼬迳，数间松屋住残僧。","dynasty":"宋代","title":"龙潭利众院"}
{"author":"陈岩","content":"龙蟠水底安于命，龙奋云间便自神。或跃或潜须早决，何须来往涧南滨。","dynasty":"宋代","title":"龙游涧"}
{"author":"陈岩","content":"阅尽人间万劫尘，平生结习一无存。居山更向山头坐，兀兀真成不动尊。","dynasty":"宋代","title":"罗汉峰"}
{"author":"陈岩","content":"碧眼禅师锡振空，石头无路不相通。俯看尘世三千界，总在空花起灭中。","dynasty":"宋代","title":"罗汉行道峰"}
{"author":"陈岩","content":"山无重数总蟠青，直北孤峰最有情。天巧绾成螺髻样，梳云沐雨百娇生。","dynasty":"宋代","title":"螺髻峰"}
{"author":"陈岩","content":"僵立枯梢带雪霜，至今阴极动潜阳。不嫌孤寂无人到，一点春风万壑香。","dynasty":"宋代","title":"梅花峰"}
{"author":"陈岩","content":"暖风吹长紫芽茎，人向山头就水烹。陆羽傥曾经此地，谷帘安得擅佳名。","dynasty":"宋代","title":"茗地源"}
{"author":"陈岩","content":"旧日新罗国里僧，山间散满百千灯。只将一嘿消诸妄，坐透禅机最上乘。","dynasty":"宋代","title":"南台"}
{"author":"陈岩","content":"人家四散占荒丘，晓夜悲鸣涧水流。点点寒鸦来不尽，昏云颓日古猷州。","dynasty":"宋代","title":"南阳涧"}
{"author":"陈岩","content":"龙抱明珠出岸隈，夜光草木亦昭回。叮咛莫向深潭睡，恐有人从颔底来。","dynasty":"宋代","title":"弄珠潭"}
{"author":"陈岩","content":"水源同出万山头，上半支分各自流。曲折绕从山下去，短莎随地弄轻柔。","dynasty":"宋代","title":"派派泉"}
{"author":"陈岩","content":"摇摇曳曳水西流，风定波凝不起沤。傍岸人家星散住，尘埃终莫污沙鸥。","dynasty":"宋代","title":"漂溪"}
{"author":"陈岩","content":"石台宿草几年荒，不比维摩狮子床。大士向来曾晏坐，是身如电暗回光。","dynasty":"宋代","title":"普贤台"}
{"author":"陈岩","content":"只缘雨过水倾崖，霍地冰帘数幅开。始信人间真实相，尽从无始劫中来。","dynasty":"宋代","title":"七布水"}
{"author":"陈岩","content":"金阙瑶阶路不迷，白云翠岭一般齐。我今要达参寥境，借作凌虚万丈梯。","dynasty":"宋代","title":"齐云岭"}
{"author":"陈岩","content":"万感生於一念间，炷香惊起老龙蟠。今年人协嘉鱼梦，荒却池前古石坛。","dynasty":"宋代","title":"祈雨坛"}
{"author":"陈岩","content":"欲识晴岚熊度奇，直须待到夕阳时。回光倒影山如染，状出余霞散绮诗。","dynasty":"宋代","title":"绮霞峰"}
{"author":"陈岩","content":"下临无地上连天，中有飞流涌满泉。今我不图今日到，诗成要檄两龙眠。","dynasty":"宋代","title":"千尺泉"}
{"author":"陈岩","content":"石磵竹冈无尽时，上难著脚下难窥。平生所性佳山水，烟雨中行不废诗。","dynasty":"宋代","title":"青峭湾"}
{"author":"陈岩","content":"水出双溪似镜平，萦迴遇石自成文。眼明波上谁相对，只有飞来白鹭鲜。","dynasty":"宋代","title":"清漪潭"}
{"author":"陈岩","content":"一生不买真清誉，平日不歌招隐诗。底事琢山成大字，有名还被众人知。","dynasty":"宋代","title":"清隐岩"}
{"author":"陈岩","content":"清风披拂藓苔痕，洞里仙乡万古春。有路尽通尘世客，来游何独是三人。","dynasty":"宋代","title":"三游洞"}
{"author":"陈岩","content":"听钟吃饭东西寺，就水烹茶上下池。二百年来陈迹在，摩挲苔藓日西时。","dynasty":"宋代","title":"上下华池"}
{"author":"陈岩","content":"水沫抛来骤出奇，满空洒下雪纷披。云端惊见双峰面，恰是仙人剪水时。","dynasty":"宋代","title":"上雪潭三汲亭"}
{"author":"陈岩","content":"隐居不惠不夷间，拜爵山中驿使还。身远觚稜几千里，少微星影堕空山。","dynasty":"宋代","title":"少微峰"}
{"author":"陈岩","content":"眼看恒河几劫沙，随身锁子骨钩加。岭头闪闪神光动，无尽灯中转法华。","dynasty":"宋代","title":"神光岭"}
{"author":"陈岩","content":"迤逦冈峦迅下驰，萦回蟠结几蛟螭。终然鼓勇归沧海，只待风雷借便时。","dynasty":"宋代","title":"蜃蟠岭"}
{"author":"陈岩","content":"云本无心尽日閒，溶溶曳曳不离山。忽思去作人间雨，腾上虚空一饷间。","dynasty":"宋代","title":"升云峰"}
{"author":"陈岩","content":"释子亲传马祖衣，枯藤来此卓烟霏。斓斑锦石寒泉底，湛碧中涵五色辉。","dynasty":"宋代","title":"圣泉院"}
{"author":"陈岩","content":"懒上维摩室里床，却来山顶现毫光。纷纷百兽俱驯伏，檐蔔春风到处香。","dynasty":"宋代","title":"狮子峰"}
{"author":"陈岩","content":"佛力所至物皆化，看取南山金碧堆。林浮莽伏不衔毒，狮子昔曾行道来。","dynasty":"宋代","title":"狮子行道峰"}
{"author":"陈岩","content":"水从洞口泻玻瓈，松桧林中日影低。胜景略无人避世，始知不是武林溪。","dynasty":"宋代","title":"十丈洞"}
{"author":"陈岩","content":"不怕掀天浪拍春，石船系在古溪滨。纵然水绕东流岸，犹胜虚舟误触人。","dynasty":"宋代","title":"石船涧"}
{"author":"陈岩","content":"山断空青近玉京，一牌就石琢磨成。烟揩雾拭明如镜，留与游人记姓名。","dynasty":"宋代","title":"石牌峰"}
{"author":"陈岩","content":"磊磈中间忽洞开，旧题字字照苍苔。只言如我贪山少，亦有游人先我来。","dynasty":"宋代","title":"石屋"}
{"author":"陈岩","content":"刮垢磨光碧色深，日华穿漏解云阴。十分疑是仙人镜，照见茫茫万古心。","dynasty":"宋代","title":"石照"}
{"author":"陈岩","content":"梵王住在光明殿，万宝真同瓦砾看。玉塊金沙随地有，好来撷取入中单。","dynasty":"宋代","title":"拾宝岩"}
{"author":"陈岩","content":"水石相逢骤作声，铿然律吕自天成。山中纵泛知音听，亦有流鱼傍岸行。","dynasty":"宋代","title":"漱玉滩"}
{"author":"陈岩","content":"仙洞深沉杳不扃，层峦双耸插天青。矞云常抱山头石，曾是前朝岳降灵。","dynasty":"宋代","title":"双峰"}
{"author":"陈岩","content":"江南九子云深处，亦有新罗国里人。用夏变夷夷变夏，世间毕竟是谁真。","dynasty":"宋代","title":"双峰庵"}
{"author":"陈岩","content":"夜鹤相催蕙帐眠，归来领略旧山川。油云捲入双峰顶，收得声名四十年。","dynasty":"宋代","title":"双峰居士书堂"}
{"author":"陈岩","content":"槛泉涌出不多深，兑泽相资互有心。水净苦嫌尘土污，底须吾欲濯吾襟。","dynasty":"宋代","title":"双泉"}
{"author":"陈岩","content":"旧日禅扉松竹幽，寺移西去几经秋。谁知一匝枯茅地，曾是谈经石点头。","dynasty":"宋代","title":"双石岩"}
{"author":"陈岩","content":"二水来从翠岭头，相逢涧谷却同流。冷光如镜清人骨，探借山间六月秋。","dynasty":"宋代","title":"双溪"}
{"author":"陈岩","content":"谏稿成埃两鬓丝，考槃在涧倚天知。岩前风叶行人耳，便是襄阳堕泪碑。","dynasty":"宋代","title":"思贤岩"}
{"author":"陈岩","content":"危柱抨抨曳素丝，水声还解发天机。风来未定风还住，恍讶山中鼓瑟希。","dynasty":"宋代","title":"澌澌水"}
{"author":"陈岩","content":"千古尝留一窖冰，女萝竿竹锁寒阴。仙人肯为游人出，试问中间苦许深。","dynasty":"宋代","title":"邃谷岩"}
{"author":"陈岩","content":"云外峰前结旧庐，胸中经济眼中书。兵间一范同鞍马，不记深山蕙帐虚。","dynasty":"宋代","title":"滕子京书堂"}
{"author":"陈岩","content":"雁浴鸥栖水影平，菰莆菱芡透波生。冷风瑟瑟山前起，应是天仙下濯缨。","dynasty":"宋代","title":"天池峰"}
{"author":"陈岩","content":"分派天河入地深，断无射鲋汩泥尘。仙乡初不谙机事，多少山间抱瓮人。","dynasty":"宋代","title":"天井"}
{"author":"陈岩","content":"日边有诏起徵君，遥望长安隔万云。一炷清香天在上，徵君只欲断知闻。","dynasty":"宋代","title":"天香岭"}
{"author":"陈岩","content":"石壁参天驻冷云，一声幽鸟忽惊人。庵前庵后山如旧，朽柏年来不再春。","dynasty":"宋代","title":"天柱庵"}
{"author":"陈岩","content":"直拄虚空倚不斜，上通绛阙玉皇家。若移此柱天西北，炼石无功说女娲。","dynasty":"宋代","title":"天柱峰"}
{"author":"陈岩","content":"鬼烂神焦不救燃，岂知此柱固依然。九关尝藉扶持力，肯信人间有杞天。","dynasty":"宋代","title":"天柱峰"}
{"author":"陈岩","content":"头陀岭下招提境，画阁阑干几度凭。游客骤来还倏去，看山输与在家僧。","dynasty":"宋代","title":"头陀岭无相院"}
{"author":"陈岩","content":"空洞玲珑万石攒，中间逗入翠光寒。人来坐对山无语，表里虚明不碍观。","dynasty":"宋代","title":"透碧岩"}
{"author":"陈岩","content":"要学骑蟾主簿仙，休官直上九华巅。我来细读碑间字，风叶时时一飒然。","dynasty":"宋代","title":"王季文书堂"}
{"author":"陈岩","content":"雨袖飘飘恍欲仙，半醒半醉酒明船。太虚一室都无碍，皎月凉风石上民。","dynasty":"宋代","title":"忘归亭"}
{"author":"陈岩","content":"衮衮长江浸落晖，水流不尽觉云移。登高忽动离骚恨，无奈山川苦要诗。","dynasty":"宋代","title":"望江亭"}
{"author":"陈岩","content":"岚翠相迎一笑中，窅然想见旧仙踪。纷纷云气蓬莱近，目断前山几十重。","dynasty":"宋代","title":"望仙祠"}
{"author":"陈岩","content":"佛法中存不二门，空然洗尽意根尘。山头日月如旋磨，照见光明示现身。","dynasty":"宋代","title":"文殊峰"}
{"author":"陈岩","content":"孔明西去终扶汉，散骑南来莫拯唐。同时卧龙殊用舍，古今易地两南阳。","dynasty":"宋代","title":"卧龙庵"}
{"author":"陈岩","content":"石犀沉后波涛息，石燕飞时风雨来。堪笑石牛徒解卧，山田无数任蒿莱。","dynasty":"宋代","title":"卧牛石"}
{"author":"陈岩","content":"乱云堆里酣酣梦，人在清泉白石间。膠扰劳生鼎中沸，有官不换此身閒。","dynasty":"宋代","title":"卧云庵"}
{"author":"陈岩","content":"溪声西去疾於雷，山麓云根翠户开。枉却幽寻三十载，壶天月窟欠曾来。","dynasty":"宋代","title":"吴氏新城宅"}
{"author":"陈岩","content":"五股钗松黛色鲜，山家插鬓不成妍。道人见了都无用，付与云鬟雾鬓仙。","dynasty":"宋代","title":"五钗松"}
{"author":"陈岩","content":"石骨分开四角稜，日华磨透镜光明。水流圆折仍方折，忽作铿然戛玉声。","dynasty":"宋代","title":"五龙湾"}
{"author":"陈岩","content":"前冈后陇尽纡余，岚影烟光半有无。山脚断边开古刹，五台分布似连珠。","dynasty":"宋代","title":"五台明智院"}
{"author":"陈岩","content":"众壑中分岭势回，数家茅店傍山开。长风吹入松梢去，一片笙簧动地来。","dynasty":"宋代","title":"西洪岭"}
{"author":"陈岩","content":"潭面摇光媚日华，水文倒影射簷牙。倚阑如在云霄上，俯看萦风万雪花。","dynasty":"宋代","title":"下雪潭雪浪亭"}
{"author":"陈岩","content":"陂塘一曲水泓澄，山簇瑶台十二层。剩脉余膏流不尽，芝田蕙圃岁常登。","dynasty":"宋代","title":"仙人塘"}
{"author":"陈岩","content":"几许山花照夕阳，不栽不植自芬芳。林梢一点风微起，吹作人间百合香。","dynasty":"宋代","title":"香林峰"}
{"author":"陈岩","content":"拂面溪风洒洒清，轻衫短帽御风行。逍遥自是天游乐，不结沙鸥水石盟。","dynasty":"宋代","title":"逍遥台"}
{"author":"陈岩","content":"多少人间狭路偏，山川还是旧山川。淡然忘笑兼忘指，嘿嘿真成第一禅。","dynasty":"宋代","title":"笑指亭"}
{"author":"陈岩","content":"水流无限白云深，胜迹灵光古到今。第一溪山神卜宅，蕙肴椒酒万家心。","dynasty":"宋代","title":"协济祠"}
{"author":"陈岩","content":"朱甍碧瓦粉墙围，花舫回光洞户辉。自是故家开第宅，乔林景物两芳菲。","dynasty":"宋代","title":"新城精舍"}
{"author":"陈岩","content":"瘦田糁糁豆花明，冷径毵毵柏叶清。何处路通云际寺，山人指我秀华亭。","dynasty":"宋代","title":"秀华亭"}
{"author":"陈岩","content":"曾看双峰老子诗，秀攒绿绕妙天机。有人爱此无声画，更著幽亭相发挥。","dynasty":"宋代","title":"秀绿亭"}
{"author":"陈岩","content":"日夜云间喷薄鸣，玉龙千尺绕山行。漏天泻下银河水，来作僧窗夜雨声。","dynasty":"宋代","title":"悬水"}
{"author":"陈岩","content":"五百年间岸谷移，邯郸枕上梦回时。兔葵燕麦玄都观，好继刘郎旧日诗。","dynasty":"宋代","title":"延华观"}
{"author":"陈岩","content":"秋风吹上碧霄亭，足蹑灵河袖拂星。云影四垂天接地，恍疑有路到仙扃。","dynasty":"宋代","title":"碧霄亭"}
{"author":"陈岩","content":"蕴玉含晖一水间，碧光炯炯照人寒。却疑洗出荆山璞，若有瑕疵试指看。","dynasty":"宋代","title":"碧玉泉"}
{"author":"陈岩","content":"常日双扉多不开，客须投分始相陪。庭前蓦地失松影，试问碧云何处来。","dynasty":"宋代","title":"碧云庵"}
{"author":"陈岩","content":"瘦藤引我上崚嶒，苍壁如梯石作层。袖得碧云无用处，却将分赠住山僧。","dynasty":"宋代","title":"碧云峰"}
{"author":"陈岩","content":"农家辛苦靳逢年，谁似僧家饱饭眠。留得巾盂为老伴，丰年常在粥盂边。","dynasty":"宋代","title":"钵盂峰"}
{"author":"陈岩","content":"三解坳泓一角亏，其间浊水照摩尼。风幡不动炉烟直，正是僧禅定起时。","dynasty":"宋代","title":"曹山延寿院"}
{"author":"陈岩","content":"近水人家自是奇，水成湾处各开扉。波光一片青铜镜，无数文禽照影飞。","dynasty":"宋代","title":"曹溪"}
{"author":"陈岩","content":"膜外浮云不较多，只将无事养天和。生来懒觅仙人药，九节菖蒲奈我何。","dynasty":"宋代","title":"菖蒲涧"}
{"author":"陈岩","content":"忠诚为国心无累，简易临民讼自稀。与世相安真省事，若为作意苦沉机。","dynasty":"宋代","title":"沉机石"}
{"author":"陈岩","content":"彩凤飞来以瑞呈，飘飘五色锦衣明。悬知不入鸱鸮伴，要向朝阳效一鸣。","dynasty":"宋代","title":"呈凤岭"}
{"author":"陈岩","content":"月光泉脉泻虚明，澄碧无瑕注一泓。大字石间标圣水，只缘彻底是真清。","dynasty":"宋代","title":"岩泉"}
{"author":"陈岩","content":"掠地霜风黄叶飞，山人晏坐已多时。但知六凿俱通透，不省支床旧有龟。","dynasty":"宋代","title":"晏坐岩"}
{"author":"陈岩","content":"野螺倒向空中立，回旋萦成翠甲长。沫雾濡云真得计，鱼蝦旧侣莫相忘。","dynasty":"宋代","title":"野螺峰"}
{"author":"陈岩","content":"月照秋空风满林，孤猿渴饮碧潭深。我今忘我兼忘物，兀坐怡然不动心。","dynasty":"宋代","title":"饮猿潭"}
{"author":"陈岩","content":"花花结结净无尘，却笑庄严未是真。五色明珠光照水，湛然清净本来身。","dynasty":"宋代","title":"璎珞泉"}
{"author":"陈岩","content":"心不能安总是魔，亭亭孤塔镇岩阿。倘无佛力三千行，奈此丘蛇井鼠何。","dynasty":"宋代","title":"永安塔"}
{"author":"陈岩","content":"妇馌夫耕笑语喧，地平一望暖生烟。得毋划草来寻璧，好倩山家护玉田。","dynasty":"宋代","title":"玉田庄"}
{"author":"陈岩","content":"茹芝仙客老仙乡，净尽人间粒食肠。玉甑岂能无用处，几番与世熟黄粱。","dynasty":"宋代","title":"玉甑峰"}
{"author":"陈岩","content":"湊入方池一脉泉，泥沙不杂性中天。时时自照清癯影，白露风标是水仙。","dynasty":"宋代","title":"源清庄"}
{"author":"陈岩","content":"诘朝云出雨如倾，向晚云归日逗明。不比世间翻覆手，望云人要验阴晴。","dynasty":"宋代","title":"云峰"}
{"author":"陈岩","content":"祖师正渴山头水，龙女俄分海眼泉。万事不离无始劫，千年賸结未来缘。","dynasty":"宋代","title":"龙女泉"}
{"author":"陈岩","content":"风动云开净客颜，三千丈石锦烂斑。淤泥不是花开处，擢出天河绿水间。","dynasty":"宋代","title":"莲花峰"}
{"author":"陈岩","content":"水流无限白云深，胜迹灵光古到今。第一溪山神卜宅，蕙肴椒酒万家心。","dynasty":"宋代","title":"协济祠"}
{"author":"陈岩","content":"缓火烘来活水煎，山头卓锡取清泉。品茶懒检茶经看，舌本无非有味禅。","dynasty":"宋代","title":"煎茶峰"}
{"author":"陈岩","content":"日边有诏起徵君，遥望长安隔万云。一炷清香天在上，徵君只欲断知闻。","dynasty":"宋代","title":"天香岭"}
{"author":"陈岩","content":"疏岩剔薮空王宅，金碧光中开宝坊。日日散花方丈里，山门流水例沾香。","dynasty":"宋代","title":"花塘涧"}
{"author":"陈岩","content":"懒上维摩室里床，却来山顶现毫光。纷纷百兽俱驯伏，檐蔔春风到处香。","dynasty":"宋代","title":"狮子峰"}
{"author":"陈岩","content":"龙蟠水底安于命，龙奋云间便自神。或跃或潜须早决，何须来往涧南滨。","dynasty":"宋代","title":"龙游涧"}
{"author":"陈岩","content":"别去招提恰十霜，几番梦到五峰堂。有怀此地同僧夏，对佛閒烧结愿香。","dynasty":"宋代","title":"广修院"}
{"author":"陈岩","content":"瘦茎尖叶带余馨，细嚼能令困自醒。一段山间奇绝事，会须添入品茶经。","dynasty":"宋代","title":"金地茶"}
{"author":"陈岩","content":"庙貌森严屋枕崖，地寒铺满纸钱灰。空明一碧秋如洗，若有神仙引鹤来。","dynasty":"宋代","title":"白鹤庙"}
{"author":"陈岩","content":"苦雾腥云染寇锋，万家乡井雉罹罿。山前堆满纵横骨，换得将军不战功。","dynasty":"宋代","title":"刘相公寨基"}
{"author":"陈岩","content":"炊沙自昔终难饱，坎土于今乃可餐。翻笑青泥变青石，嵇康无分啜仙丹。","dynasty":"宋代","title":"白蟮穴"}
{"author":"陈岩","content":"石犀沉后波涛息，石燕飞时风雨来。堪笑石牛徒解卧，山田无数任蒿莱。","dynasty":"宋代","title":"卧牛石"}
{"author":"陈岩","content":"茸茸莎草袅风长，二百年前一谏堂。旧地几番新地主，谏堂名字愈辉光。","dynasty":"宋代","title":"谏堂山"}
{"author":"陈岩","content":"水从洞口泻玻瓈，松桧林中日影低。胜景略无人避世，始知不是武林溪。","dynasty":"宋代","title":"十丈洞"}
{"author":"陈岩","content":"平田千亩万山中，水脉高低处处通。黄石一溪三十里，暖风吹动稻花丛。","dynasty":"宋代","title":"黄石溪"}
{"author":"陈岩","content":"花花结结净无尘，却笑庄严未是真。五色明珠光照水，湛然清净本来身。","dynasty":"宋代","title":"璎珞泉"}
{"author":"陈岩","content":"佛法中存不二门，空然洗尽意根尘。山头日月如旋磨，照见光明示现身。","dynasty":"宋代","title":"文殊峰"}
{"author":"陈岩","content":"雨袖飘飘恍欲仙，半醒半醉酒明船。太虚一室都无碍，皎月凉风石上民。","dynasty":"宋代","title":"忘归亭"}
{"author":"陈岩","content":"炯炯豁开明镜台，是中无处著尘埃。平生心地常如此，何暇频频拂拭来。","dynasty":"宋代","title":"净巾石"}
{"author":"陈岩","content":"危柱抨抨曳素丝，水声还解发天机。风来未定风还住，恍讶山中鼓瑟希。","dynasty":"宋代","title":"澌澌水"}
{"author":"陈岩","content":"生铁团团铸翠峦，一瓯倒覆白云端。瓯中姓氏无人识，应被山灵静揭看。","dynasty":"宋代","title":"覆瓯峰"}
{"author":"陈岩","content":"烟收雾敛翠成园，来助幽亭眼界奇。衲子若于山索句，稜稜瘦骨不禁诗。","dynasty":"宋代","title":"最胜亭"}
{"author":"陈岩","content":"陂塘一曲水泓澄，山簇瑶台十二层。剩脉余膏流不尽，芝田蕙圃岁常登。","dynasty":"宋代","title":"仙人塘"}
{"author":"陈岩","content":"夜鹤相催蕙帐眠，归来领略旧山川。油云捲入双峰顶，收得声名四十年。","dynasty":"宋代","title":"双峰居士书堂"}
{"author":"陈岩","content":"五百年间岸谷移，邯郸枕上梦回时。兔葵燕麦玄都观，好继刘郎旧日诗。","dynasty":"宋代","title":"延华观"}
{"author":"陈岩","content":"白龟摆脱泥涂辱，步入金莲佛道场。玉水迸流山石裂，有灵初不为刳肠。","dynasty":"宋代","title":"白龟泉"}
{"author":"陈岩","content":"门前黄叶断人行，寂历山房昼亦扃。疏竹矮窗僧兀坐，炷香薰笔自抄经。","dynasty":"宋代","title":"福安院"}
{"author":"陈岩","content":"锦鸡花鸭烂成文，连雁双凫雪羽纷。同免王孙金弹子，飞来飞去一群群。","dynasty":"宋代","title":"翠羽池"}
{"author":"陈岩","content":"圣世承平百岁余，老翁因话建炎初。绿林躏藉人波迸，二壁中间各占居。","dynasty":"宋代","title":"赤石绣石壁"}
{"author":"陈岩","content":"山形四抱水来前，中有金莲色界天。清磬一声僧定起，松间灵鹤舞蹁跹。","dynasty":"宋代","title":"崇圣院"}
{"author":"陈岩","content":"枯松瘦柏几千年，老屋相依住翠烟。雷破前山风振海，先生兀兀正逃禅。","dynasty":"宋代","title":"处士岩"}
{"author":"陈岩","content":"飞瀑奔崖色皎然，飘空上下势相连。看来不是天河水，尽是兜罗片片绵。","dynasty":"宋代","title":"垂云涧"}
{"author":"陈岩","content":"富贵风吹一鬨埃，春阳留得旧时台。老松偃蹇山前立，曾是昔人歌舞来。","dynasty":"宋代","title":"春阳台"}
{"author":"陈岩","content":"缚屋山中数十年，薙茅诛棘旋开田。何须折柳溪边去，枯木寒林总是禅。","dynasty":"宋代","title":"翠峰庵"}
{"author":"陈岩","content":"烟际亭亭出古崖，几层翠盖倚天开。铿然风向林梢过，知有神仙玉佩来。","dynasty":"宋代","title":"翠盖峰"}
{"author":"陈岩","content":"呷呷波间锦羽明，地无尘处可幽亭。唤回天上张公子，来与山家注水经。","dynasty":"宋代","title":"翠光亭"}
{"author":"陈岩","content":"削玉横陈开翠屏，东西有路总堪登。向来同识春山面，犹有苍苍九节藤。","dynasty":"宋代","title":"翠屏峰"}
{"author":"陈岩","content":"湿翠抛来觉染衣，倚阑兀兀坐移时。偶因过雨添流水，增重棼丝曳练诗。","dynasty":"宋代","title":"翠瀑亭"}
{"author":"陈岩","content":"岚气阴阴浅色山，更分黛墨染松关。喷云泄雾空濛外，湿翠冷沾襟袖间。","dynasty":"宋代","title":"翠微峰"}
{"author":"陈岩","content":"锦鸡花鸭烂成文，连雁双凫雪羽纷。同免王孙金弹子，飞来飞去一群群。","dynasty":"宋代","title":"翠羽池"}
{"author":"陈岩","content":"龟肠刳尽不缘饥，鹤骨生来岂解肥。炼得丹成生羽翼，山中无复赵知微。","dynasty":"宋代","title":"大还岭"}
{"author":"陈岩","content":"簇簇青莲满意开，老僧夸说旧栽培。尘埃不涅花心性，净客原从净士来。","dynasty":"宋代","title":"代城池"}
{"author":"陈岩","content":"探得松苓足养身，仙家留稻仓囷。岂知山下人辛苦，五月青苗已糶新。","dynasty":"宋代","title":"稻积峰"}
{"author":"陈岩","content":"春气薰空草木浮，绿云冉冉起山头。岚光浥翠浓於染，润入衣襟冷欲秋。","dynasty":"宋代","title":"滴翠峰"}
{"author":"陈岩","content":"点溜常穿石眼寒，藓纹如绣不曾乾。山头一滴曹溪水，山下人人仰面看。","dynasty":"宋代","title":"滴水岩"}
{"author":"陈岩","content":"八十四级山头石，五百余年地藏坟。风撼塔铃天半语，众人都向梦中闻。","dynasty":"宋代","title":"地藏塔"}
{"author":"陈岩","content":"无复晨钟暮鼓声，慧云犹护法灯明。佛乘大有扶持力，旧塔虽欹不解倾。","dynasty":"宋代","title":"叠石塔"}
{"author":"陈岩","content":"腻雨增多树色深，惠风吹转药苗新。一湾水绕旃檀国，流向山前普济人。","dynasty":"宋代","title":"东藏源"}
{"author":"陈岩","content":"新祠金碧照林丘，十五年前认昔游。月桂山茶分左右，满庭花事客春秋。","dynasty":"宋代","title":"东协济祠"}
{"author":"陈岩","content":"涧平如划水流迟，湛碧溶溶可染衣。白石栏边人不到，日明风细一鸥飞。","dynasty":"宋代","title":"东阳涧"}
{"author":"陈岩","content":"未悟雄冠死结缨，昂然对峙只徒争。山头化作千年石，盛气飞憍不再萌。","dynasty":"宋代","title":"斗鸡石"}
{"author":"陈岩","content":"一山夐出众山中，日照烟浮紫翠浓。山不争高人共仰，几多丘垤俨相从。","dynasty":"宋代","title":"独秀峰"}
{"author":"陈岩","content":"伯仲怡然意甚真，齐肩握手笑相亲。云阴解駮排空立，秀出人间棣萼春。","dynasty":"宋代","title":"二神峰"}
{"author":"陈岩","content":"无住师参第一禅，指开古洞秀岩天。东扶西倒都休问，且结人间见在缘。","dynasty":"宋代","title":"法乐院"}
{"author":"陈岩","content":"又拚十日作山行，去路一程高一程。三十年游游未了，青山应笑白髭生。","dynasty":"宋代","title":"访山亭"}
{"author":"陈岩","content":"我心匪石不可转，有石当风如转轮。何物山灵能薄相，工夫胜却斲轮人。","dynasty":"宋代","title":"风轮石"}
{"author":"陈岩","content":"望望梧桐一划齐，山深曾是凤来栖。只今吾道非耶是，更有何人歌凤兮。","dynasty":"宋代","title":"凤皇岭"}
{"author":"陈岩","content":"拂壁留诗墨尚鲜，如今屈指五年前。直须强健常来此，到老宁消几五年。","dynasty":"宋代","title":"芙蓉馆"}
{"author":"陈岩","content":"庐山董凤曾栽杏，凤岭知微亦种桃。怕有人来问前古，涧中不肯放渔舠。","dynasty":"宋代","title":"浮桃涧"}
{"author":"陈岩","content":"门前黄叶断人行，寂历山房昼亦扃。疏竹矮窗僧兀坐，炷香薰笔自抄经。","dynasty":"宋代","title":"福安院"}
{"author":"陈岩","content":"风送香来草木灵，寿松何事不重青。日当亭午禅扉静，药杵声中鹤梦醒。","dynasty":"宋代","title":"福海院"}
{"author":"陈岩","content":"偶尔观棋忽烂柯，岂知胜负是如何。归来笑问人间事，恰是人间胜负多。","dynasty":"宋代","title":"斧柯岭"}
{"author":"陈岩","content":"生铁团团铸翠峦，一瓯倒覆白云端。瓯中姓氏无人识，应被山灵静揭看。","dynasty":"宋代","title":"覆瓯峰"}
{"author":"陈岩","content":"山接灵河两派长，松间石上泻天浆。几思吸取清泠味，洗我一生烟火肠。","dynasty":"宋代","title":"甘露泉"}
{"author":"陈岩","content":"柏根翻动一炉香，白足高僧礼梵王。还了十方行脚债，却来山顶放圆光。","dynasty":"宋代","title":"高僧石"}
{"author":"陈岩","content":"风信吹凉入鬓清，悠然自送一鸥轻。鸥飞不尽天回影，练色波光曳曳明。","dynasty":"宋代","title":"缟溪"}
{"author":"陈岩","content":"水合众流同赴海，山分一岭独朝天。居高素以谦为德，日月倾心斗极边。","dynasty":"宋代","title":"拱辰峰"}
{"author":"陈岩","content":"凤袅藤萝水舞苔，洞门常闭不常开。草根满地皆灵药，鼓祖偓佺曾到来。","dynasty":"宋代","title":"古仙洞"}
{"author":"陈岩","content":"日薄烟低莽苍间，古仙相望白云端。山中倘有安期枣，觅取归来当晚餐。","dynasty":"宋代","title":"古仙峰"}
{"author":"陈岩","content":"一性圆时万境通，三生绮念堕真空。如今举眼无非佛，身在光明法界中。","dynasty":"宋代","title":"观音岩"}
{"author":"陈岩","content":"五百年来贝叶光，劫灰难泯壁中藏。山僧要广人间福，长日工夫一炷香。","dynasty":"宋代","title":"广福寺"}
{"author":"陈岩","content":"别去招提恰十霜，几番梦到五峰堂。有怀此地同僧夏，对佛閒烧结愿香。","dynasty":"宋代","title":"广修院"}
{"author":"陈岩","content":"飞云蔼蔼出从龙，遍为山村办岁丰。雨到足时云自敛，有功及物不言功。","dynasty":"宋代","title":"归云领"}
{"author":"陈岩","content":"白云起处著招提，一岭嵯峨众岭低。多少山间好风景，人来先看蒋公题。","dynasty":"宋代","title":"龟山崇寿院"}
{"author":"陈岩","content":"涧分南北两源通，绕转春山翠几重。偶尔混然成一派，滔滔东去共朝宗。","dynasty":"宋代","title":"合涧"}
{"author":"陈岩","content":"人生随遇是行藏，最有山灵引兴长。安得居乡伯休父，再来闳肃旧书堂。","dynasty":"宋代","title":"闳肃书堂"}
{"author":"陈岩","content":"下视眈眈猛若神，世方重利反轻身。纵教是虎真非石，藜藿来寻亦有人。","dynasty":"宋代","title":"虎头岩"}
{"author":"陈岩","content":"疏岩剔薮空王宅，金碧光中开宝坊。日日散花方丈里，山门流水例沾香。","dynasty":"宋代","title":"花塘涧"}
{"author":"陈岩","content":"匝径茸茸菜甲青，透池艳艳藕花明。四方衲子寻幽践，多少空山振锡声。","dynasty":"宋代","title":"化城寺"}
{"author":"陈岩","content":"紫芒金粒动秋风，三月腰鎌捲地空。农事倦时天与力，机舂相继便论功。","dynasty":"宋代","title":"黄粒稻"}
{"author":"陈岩","content":"草色浓于野烧烟，春风吹面午阴天。长江摇荡游人眼，兴在悠悠一雁边。","dynasty":"宋代","title":"黄匏城"}
{"author":"陈岩","content":"平田千亩万山中，水脉高低处处通。黄石一溪三十里，暖风吹动稻花丛。","dynasty":"宋代","title":"黄石溪"}
{"author":"陈岩","content":"仙袂飘飘拂翠巅，知微来此宴群仙。人间风雨山间月，始信仙家别有天。","dynasty":"宋代","title":"会仙峰"}
{"author":"陈岩","content":"灯影昏昏枕半欹，此清原自少人知。水声到夜浑如雨，睡思过于听雨时。","dynasty":"宋代","title":"激清亭"}
{"author":"陈岩","content":"客有忘形物我间，寸丝不挂漫垂竿。游鱼得计洋洋乐，人作四方丙穴看。","dynasty":"宋代","title":"嘉鱼池"}
{"author":"陈岩","content":"丘中流水度鸣琴，静与僧房发妙音。高下抑扬浑不断，时时写出昔贤心。","dynasty":"宋代","title":"戛玉亭"}
{"author":"陈岩","content":"缓火烘来活水煎，山头卓锡取清泉。品茶懒检茶经看，舌本无非有味禅。","dynasty":"宋代","title":"煎茶峰"}
{"author":"陈岩","content":"春山细摘紫英芽，碧玉瓯中散乳花。六尺禅床支瘦骨，心安不恼睡中蛇。","dynasty":"宋代","title":"煎茶峰"}
{"author":"陈岩","content":"茸茸莎草褭风长，二百年前一谏堂。旧地几番新地主，谏堂名字愈辉光。","dynasty":"宋代","title":"谏堂山"}
{"author":"陈岩","content":"粲粲无尘一石平，向来此地步虚声。薜萝今绕空山里，千古清风窦子明。","dynasty":"宋代","title":"醮坛"}
{"author":"陈岩","content":"瘦茎尖叶带余馨，细嚼能令困自醒。一段山间奇绝事，会须添入品茶经。","dynasty":"宋代","title":"金地茶"}
{"author":"陈岩","content":"神剜鬼划剧幽深，门外藤萝浅结阴。洞里金仙十年坐，湛然认得本来心。","dynasty":"宋代","title":"金光洞"}
{"author":"陈岩","content":"金能生水水涵金，本本源源造化心。几许碎金随水出，披沙终日若为寻。","dynasty":"宋代","title":"金沙泉"}
{"author":"陈岩","content":"炯炯豁开明镜台，是中无处著尘埃。平生心地常如此，何暇频频拂拭来。","dynasty":"宋代","title":"净巾石"}
{"author":"陈岩","content":"缭白萦青照眼波，芙蓉出没在天河。不因云影閒来去，安得春山熊度多。","dynasty":"宋代","title":"净居院"}
{"author":"陈岩","content":"来自青松翠竹关，秋风吹帽醉醒间。纷纷遮眼尘如海，拈起毫端又说山。","dynasty":"宋代","title":"净信院"}
{"author":"陈岩","content":"打围行蚁时时战，触纸痴蝇日日鑽。有客云山深处卧，静中同向此心观。","dynasty":"宋代","title":"静观亭"}
{"author":"陈岩","content":"修途百折到山顶，绀宇数间开道场。倦卧尽人身自在，翻愁作梦趁黄粱。","dynasty":"宋代","title":"九子庵"}
{"author":"李廓","content":"叶叶归边骑，风头万里干。金装腰带重，铁缝耳衣寒。芦酒烧蓬暖，霜鸿捻箭看。黄河古戍道，秋雪白漫漫。","dynasty":"唐代","title":"送振武将军"}
{"author":"李廓","content":"榜前潜制泪，众里自嫌身。气味如中酒，情怀似别人。暖风张乐席，晴日看花尘。尽是添愁处，深居乞过春。","dynasty":"唐代","title":"落第"}
{"author":"李廓","content":"树夹炎风路，行人正午稀。初蝉数声起，戏蝶一团飞。日色欺清镜，槐膏点白衣。无成归故里，自觉少光辉。","dynasty":"唐代","title":"夏日途中"}
{"author":"李廓","content":"星稀月没入五更，胶胶角角鸡初鸣。征人牵马出门立，辞妾欲向安西行。再鸣引颈檐头下，楼中角声催上马。才分曙色第二鸣，旌旆红尘已出城。妇人上城乱招手，夫婿不闻遥哭声。长恨鸡鸣别时苦，不遣鸡栖近窗户。","dynasty":"唐代","title":"鸡鸣曲"}
{"author":"李廓","content":"匣中取镜辞灶王，罗衣掩尽明月光。昔时长著照容色，今夜潜将听消息。门前地黑人来稀，无人错道朝夕归。更深弱体冷如铁，绣带菱花怀里热。铜片铜片如有灵，愿照得见行人千里形。","dynasty":"唐代","title":"镜听词（古之镜听，犹今之瓢卦也）"}
{"author":"李廓","content":"战鼓惊沙恶天色，猛士虬髯眼前黑。单于衣锦日行兵，阵头走马生擒得。幽并少年不敢轻，虎狼窟里空手行。","dynasty":"唐代","title":"猛士行"}
{"author":"李廓","content":"金紫少年郎，绕街鞍马光。身从左中尉，官属右春坊。刬戴扬州帽，重熏异国香。垂鞭踏青草，来去杏园芳。追逐轻薄伴，闲游不著绯。长拢出猎马，数换打球衣。晓日寻花去，春风带酒归。青楼无昼夜，歌舞歇时稀。日高春睡足，帖马赏年华。倒插银鱼袋，行随金犊车。还携新市酒，远醉曲江花。几度归侵黑，金吾送到家。好胜耽长行，天明烛满楼。留人看独脚，赌马换偏头。乐奏曾无歇，杯巡不暂休。时时遥冷笑，怪客有春愁。遨游携艳妓，装束似男儿。杯酒逢花住，笙歌簇马吹。莺声催曲急，春色讶归迟。不以闻街鼓，华筵待月移。赏春惟逐胜，大宅可曾归。不乐还逃席，多狂惯衩衣。歌人踏月起，语燕卷帘飞。好妇惟相妒，倡楼不醉稀。戟门连日闭，苦饮惜残春。开琐通新客，教姬屈醉人。请歌牵白马，自舞踏红茵。时辈皆相许，平生不负身。新年高殿上，始见有光辉。玉雁排方带，金鹅立仗衣。酒深和碗赐，马疾打珂飞。朝下人争看，香街意气归。游市慵骑马，随姬入坐车。楼边听歌吹，帘外市钗花。乐眼从人闹，归心畏日斜。苍头来去报，饮伴到倡家。小妇教鹦鹉，头边唤醉醒。犬娇眠玉簟，鹰掣撼金铃。碧地攒花障，红泥待客亭。虽然长按曲，不饮不曾听。","dynasty":"唐代","title":"杂曲歌辞。长安少年行十首"}
{"author":"李廓","content":"星稀月没上五更，胶胶角角鸡初鸣。征人牵马出门立，辞妾欲向安西行。再鸣引颈檐头下，月中角声催上马。才分地色第三鸣，旌旗红尘已出城。妇人上城乱招手，夫婿不闻遥哭声。长恨鸡鸣别时苦，不遣鸡栖近窗户。","dynasty":"唐代","title":"杂歌谣辞。鸡鸣曲"}
{"author":"李廓","content":"商岭东西路欲分，两间茅屋一溪云。师言耳重知师意，人是人非不欲闻。","dynasty":"唐代","title":"赠商山东于岭僧"}
{"author":"李廓","content":"名利生愁地，贫居岁月移。买书添架上，断酒过花时。宿客嫌吟苦，乖童恨睡迟。近来唯俭静，持此答深知。","dynasty":"唐代","title":"上令狐舍人"}
{"author":"李廓","content":"追逐轻薄伴，闲游不著绯。长拢出猎马，数换打毬衣。晓日寻花去，春风带酒归。青楼无昼夜，歌舞歇时稀。","dynasty":"唐代","title":"杂曲歌辞其二"}
{"author":"李廓","content":"日高春睡足，帖马赏年华。倒插银鱼袋，行随金犊车。还携新市酒，远醉曲江花。几度归侵黑，金吾送到家。","dynasty":"唐代","title":"杂曲歌辞其三"}
{"author":"李廓","content":"好胜耽长行，天明烛满楼。留人看独脚，赌马换偏头。乐奏曾无歇，杯巡不暂休。时时遥冷笑，怪客有春愁。","dynasty":"唐代","title":"杂曲歌辞其四"}
{"author":"李廓","content":"遨游携艳妓，装束似男儿。杯酒逢花住，笙歌簇马吹。莺声催曲急，春色讶归迟。不以闻街鼓，华筵待月移。","dynasty":"唐代","title":"杂曲歌辞其五"}
{"author":"李廓","content":"赏春惟逐胜，大宅可曾归。不乐还逃席，多狂惯衩衣。歌人踏月起，语燕卷帘飞。好妇惟相妒，倡楼不醉稀。","dynasty":"唐代","title":"杂曲歌辞其六"}
{"author":"李廓","content":"戟门连日闭，苦饮惜残春。开琐通新客，教姬屈醉人。请歌牵白马，自舞踏红茵。时辈皆相许，平生不负身。","dynasty":"唐代","title":"杂曲歌辞其七"}
{"author":"李廓","content":"新年高殿上，始见有光辉。玉雁排方带，金鹅立仗衣。酒深和椀赐，马疾打珂飞。朝下人争看，香街意气归。","dynasty":"唐代","title":"杂曲歌辞其八"}
{"author":"李廓","content":"游市慵骑马，随姬入坐车。楼边听歌吹，帘外市钗花。乐眼从人闹，归心畏日斜。苍头来去报，饮伴到倡家。","dynasty":"唐代","title":"杂曲歌辞其九"}
{"author":"李廓","content":"小妇教鹦鹉，头边唤醉醒。犬娇眠玉簟，鹰掣撼金铃。碧地攒花障，红泥待客亭。虽然长按曲，不饮不曾听。","dynasty":"唐代","title":"杂曲歌辞其十"}
{"author":"向子諲","content":"岁见梅追和一首，终恨有儿女子态耳竹里一枝梅，雨洗娟娟静。疑是佳人日暮来，绰约风前影。新恨有谁知，往事何堪省。梦绕阳台寂寞回，沾袖余香冷。","dynasty":"宋代","tags":"写花，梅花，抒情，寂寞","title":"卜算子·竹里一枝梅"}
{"author":"向子諲","content":"芳菲歇，故园目断伤心切。伤心切，无边烟水，无穷山色。可堪更近乾龙节，眼中泪尽空啼血。空啼血，子规声外，晓风残月。","dynasty":"宋代","tags":"宋词三百首，宋词精选，爱国，伤春","title":"秦楼月·芳菲歇"}
{"author":"向子諲","content":"江南江北雪漫漫，遥知易水寒。同云深处望三关，断肠山又山。天可老，海能翻，消除此恨难。频闻遣使问平安，几时鸾辂还？","dynasty":"宋代","tags":"宋词精选，咏史怀古，爱国，感伤","title":"阮郎归·绍兴乙卯大雪行鄱阳道中"}
{"author":"向子諲","content":"亭亭秋水芙蓉。翠围中。又是一年风露、笑相逢。天机畔。云锦乱。思无穷。路隔银河犹解、嫁西风。","dynasty":"宋代","title":"相见欢"}
{"author":"向子諲","content":"碧天如水，一洗秋容净。何处飞来大明镜。谁道斫却桂，应更光辉，无遗照，泻出山河倒影。人犹苦余热，肺腑生尘，移我超然到三境。问姮娥、缘底事，乃有盈亏，烦玉斧、运风重整。教夜夜、人世十分圆，待拚却长年，醉了还醒。","dynasty":"宋代","tags":"中秋节，咏物，月亮，抒怀","title":"洞仙歌·中秋"}
{"author":"向子諲","content":"有怀京师上元，与韩叔夏司谏、王夏卿侍郎、曹仲谷少卿同赋。紫禁烟花一万重，鳌山宫阙倚晴空。玉皇端拱彤云上，人物嬉游陆海中。星转斗，驾回龙。五侯池馆醉春风。而今白发三千丈，愁对寒灯数点红。","dynasty":"宋代","tags":"怀旧","title":"鹧鸪天·紫禁烟花一万重"}
{"author":"向子諲","content":"公下世。此词，公之绝笔也斜红叠翠。何许花神来献瑞。粲粲裳衣。割得天孙锦一机。真香妙质。不耐世间风与日。着意遮围。莫放春光造次归。","dynasty":"宋代","tags":"春天，写景，感伤","title":"减字木兰花·斜红叠翠"}
{"author":"向子諲","content":"政和间，余卜筑宛丘，手植众芗，自号芗林居士。建炎初，解六路漕事，中原俶扰，故庐不得返，卜居清江之五柳坊。绍兴癸丑，罢帅南海，即弃官不仕。乙卯起，以九江郡复转漕江东，入为户部侍郎。辞荣避谤，出守姑苏。到郡少日，请又力焉，诏可，且赐舟曰泛宅，送之以归。己未暮春，复还旧隐。时仲舅李公休亦辞舂陵郡守致仕，喜赋是词。五柳坊中烟绿，百花洲上云红。萧萧白发两衰翁，不与时人同梦。抛掷麟符虎节，徜徉江月林风。世间万事转头空，个里如如不动。","dynasty":"宋代","tags":"豪放，柳树，写景，抒怀","title":"西江月·五柳坊中烟绿"}
{"author":"向子諲","content":"桃源深闭春风。信难通。流水落花余恨、几时穷。水无定。花有尽。会相逢。可是人生长在、别离中。","dynasty":"宋代","title":"相见欢"}
{"author":"向子諲","content":"短句赠行樽俎风流意气倾。一杯相属忍催行。离歌更作断肠声。衮衮大江前后浪，娟娟明月短长亭。水程山驿总关情。","dynasty":"宋代","title":"浣溪沙"}
{"author":"向子諲","content":"花如颊。梅如叶。小时笑弄阶前月。最盈盈。最惺惺。闲愁未识、无计定深情。十年空省春风面。花落花开不相见。要相逢。得相逢。须信灵犀，中自有心通。同杯勺。同斟酌。千愁一醉都推却。花阴边。柳阴边。几回拟待、偷怜不成怜。伤春玉瘦慵梳掠。抛掷琵琶闲处著。莫猜疑。莫嫌迟。鸳鸯翡翠，终是一双飞。","dynasty":"宋代","title":"梅花引·花如颊"}
{"author":"向子諲","content":"合巹风流，擘钗情态，压倒痴牛呆女。今年云外果深期，想却笑、人间离苦。萦愁叠恨，青山绿水，杳杳重重无数。寻常犹有梦能来，到此夜、无寻梦处。","dynasty":"宋代","title":"鹊桥仙·合巹风流"}
{"author":"向子諲","content":"飞云多态，凉飕微度，都到酒边歌处。冰肌玉骨照人寒，更做弄、一帘风雨。同盘风味，合欢情思，不管星娥猜妒。桃花溪水接银河，与占断、鹊桥归路。","dynasty":"宋代","title":"鹊桥仙·飞云多态"}
{"author":"向子諲","content":"虫声切。柔肠欲断伤离别。伤离别。几行清泪，界残红颊。玉阶白露侵罗袜。下帘却望玲珑月。玲珑月。寒光凌乱，照人愁绝。","dynasty":"宋代","title":"秦楼月/忆秦娥"}
{"author":"向子諲","content":"月在两山间，人在空明里。山色碧于天，月色光于水。心闲物物幽，心动尘尘起。莫向动中来，长愿闲如此。","dynasty":"宋代","title":"生查子"}
{"author":"向子諲","content":"一夜凉颸动碧厨。晓庭飞雨溅真珠。玉人睡起倚金铺。云髻作堆初未整，柳腰如醉不胜扶。天仙风调世间无。","dynasty":"宋代","title":"浣溪沙"}
{"author":"向子諲","content":"雨点春山入翠眉。一ь杨柳作腰肢。语音娇软带儿痴。犹省当来求识面，隔帘清唱倒琼彝。真成相见说当时。","dynasty":"宋代","title":"浣溪沙"}
{"author":"向子諲","content":"康庐山水雄，三峡又争长。","dynasty":"宋代","title":"句"}
{"author":"向子諲","content":"横侧数峰碧，逶迤一径开。无人相就宿，时有白云来。","dynasty":"宋代","title":"山斋"}
{"author":"向子諲","content":"早为山谷印可，晚陪帝所清闲。笔力休论扛鼎，神功更解移山。","dynasty":"宋代","title":"题米元晖横轴"}
{"author":"向子諲","content":"向日家居道士，今朝落笔仙乡。胸次山高水远，笔端云起风狂。","dynasty":"宋代","title":"题米元晖横轴"}
{"author":"向子諲","content":"仙翁五十鬓犹青，高卧柴门昼亦扃。茅舍已忘钟鼎梦，蒲轮休过薜萝亭。阴森门巷先生柳，寂寞江天处士星。晚岁田间农事了，闲钞宁戚相牛经。","dynasty":"宋代","title":"题王文孺臞庵"}
{"author":"向子諲","content":"雁阵横空，江枫战、几番风雨。天有意、作新秋令，欲鏖残暑。篱菊岩花俱秀发，清氛不断来窗户。共欢然、一醉得黄香，仍叔度。尊前事，尘中去。拈花问，无人语。芗林顾灵照，笑抚庭树。试举似虎头城太守，想应会得玄玄处。老我来、懒更作渊明，闲情赋。","dynasty":"宋代","title":"满江红奉酬曾端伯使君，兼简赵若虚监郡"}
{"author":"向子諲","content":"闰馀有何好，一年两中秋。补天修月人去，千古想风流。少日南昌幕下，更得洪徐苏李，快意作清游。送日眺西岭，得月上东楼。四十载，两人在，总白头。谁知沧海成陆，萍迹落南州。忍问神京何在，幸有芗林秋露，芳气袭衣裘。断送馀生事，惟酒可忘忧。","dynasty":"宋代","title":"水调歌头其一"}
{"author":"向子諲","content":"我生六十四，四度闰中秋。碧天千里如水，明月更如流。照我洛滨诗伯，携手仙卿廛隐，阆苑与同游。人醉玉相倚，不肯下琼楼。芗林老，章江上，几回头。剩欲控鹤瀛海，聊下越王州。直入白云深处，细酌仙人九酝，香雾尽侵裘。共看一笑粲，以写我心忧。","dynasty":"宋代","title":"水调歌头其二"}
{"author":"向子諲","content":"推上百花如锦绣。水满池塘，更作溅溅溜。断送风光惟有酒。苦吟不怕因诗瘦。寻壑经丘长是久。晚晚归来，稚子柴门候。万事付之醒梦后。眉头不为闲愁皱。","dynasty":"宋代","title":"蝶恋花其一和曾端伯使君，用李久善韵"}
{"author":"向子諲","content":"岩桂秋风南埭路。墙外行人，十里香随步。此是芗林游戏处。谁知不向根尘住。今日对花非浪语。忆昨明光，早辱君王顾。生怕青蝇轻点污。思鲈何似思花去。","dynasty":"宋代","title":"蝶恋花其二百花洲老桂盛开，张师明、程德远携酒来醉花下，有唱酬蝶恋花，亦次其韵"}
{"author":"向子諲","content":"召埭初逢两妙年。瑶林玉树倚风前。疏梅影里春同醉，红芰香中月一船。长怅恨，短因缘。空馀蝴蝶梦相连。谁知瘴雨蛮烟地，重上襄王玳瑁筵。","dynasty":"宋代","title":"鹧鸪天其二番禺齐安郡王席上赠故人"}
{"author":"向子諲","content":"紫禁烟花一万重。鳌山宫阙倚晴空。玉皇端拱彤云上，人物嬉游陆海中。星转斗，驾回龙。五侯池馆醉春风。而今白发三千丈，愁对寒灯数点红。","dynasty":"宋代","title":"鹧鸪天其六有怀京师上元，与韩叔夏司谏、王夏卿侍郎、曹仲谷少卿同赋"}
{"author":"向子諲","content":"斜红叠翠。何许花神来献瑞。粲粲裳衣。割得天孙锦一机。真香妙质。不耐世间风与日。着意遮围。莫放春光造次归。","dynasty":"宋代","title":"减字木兰花"}
{"author":"向子諲","content":"千山万水。望极不知何处是。小院回廊。梦去相寻未觉长。绝怜清瘦。雪里梅梢春未透。常记分携。雨后梨花晓尚啼。","dynasty":"宋代","title":"减字木兰花其五"}
{"author":"向子諲","content":"去年端午。共结彩丝长命缕。今日重阳。同泛黄花九酝觞。经时离缺。不为莱菔髭似雪。一笑逢迎。休觅空青眼自明。","dynasty":"宋代","title":"减字木兰花其六"}
{"author":"向子諲","content":"去年同醉，酴醾花下，健笔赋新词。今年君去，酴醾欲破，谁与醉为期。旧曲重歌倾别酒，风露泣花枝。章水能长湘水远，流不尽、两相思。","dynasty":"宋代","title":"少年游别韩叔夏"}
{"author":"向子諲","content":"一夜凉飔动碧厨。晓庭飞雨溅真珠。玉人睡起倚金铺。云髻作堆初未整，柳腰如醉不胜扶。天仙风调世间无。","dynasty":"宋代","title":"浣溪沙"}
{"author":"向子諲","content":"樽俎风流意气倾。一杯相属忍催行。离歌更作断肠声。衮衮大江前后浪，娟娟明月短长亭。水程山驿总关情。","dynasty":"宋代","title":"浣溪沙其十一绍兴辛未中秋，王景源使君乘流下萧滩，舍舟从陆。芗林老人以长短句赠行"}
{"author":"向子諲","content":"吴头楚尾。踏破芒鞋底。万壑千岩秋色里。不耐恼人风味。而今我老芗林。世间百不关心。独喜爱香韩寿，能来同醉花阴。","dynasty":"宋代","title":"清平乐其二岩桂盛开，戏呈韩叔夏司谏"}
{"author":"向子諲","content":"此夜中秋，不向光影门前过。披衣得坐。无佛众生我。没鼓打皮，借问今几和。还知么。就中两个。鼻孔谁穿破。","dynasty":"宋代","title":"点绛唇其二代净众老"}
{"author":"向子諲","content":"冰雪肌肤，靓妆喜作梅花面。寄情高远。不与凡尘染。玉立峰前，闲把经珠转。秋风便。雾收云卷。水月光中见。","dynasty":"宋代","title":"点绛唇世传水月观音词，徐师川恶其鄙俗，戏作一首似之其一"}
{"author":"向子諲","content":"春蕙秋兰，断崖空谷终难近。何如逸韵。十里香成阵。倾盖论交，白首情无尽。因君问。新声玉振。更觉花清润。","dynasty":"宋代","title":"点绛唇王景源使君宠示岩桂长短句，拟和一首其十五"}
{"author":"向子諲","content":"千古一灵根，本妙元明静。道个如如已是差，莫认风番影。枯木夜堂深，默坐时观省。月落乌鸡出户飞，万里关河冷。","dynasty":"宋代","title":"卜算子复自和赋第四首其五"}
{"author":"向子諲","content":"江左称岩桂，吴中说木犀。水沈为骨郁金衣。却恨疏梅恼我、得香迟。叶借山光润，花蒙水色奇。年年勾引赋新诗。应笑芗林冷淡、独心知。","dynasty":"宋代","title":"南歌子其一"}
{"author":"向子諲","content":"病著连三月，谁能慰老夫。萧萧短发不胜梳。风里支离欲倒、要人扶。秋月明如水，岩花忽起予。旋篘白酒入盘盂。报答风光不醉、更何如。","dynasty":"宋代","title":"桂殿秋其二绍兴辛酉病起"}
{"author":"向子諲","content":"两峰对起。象阙端门云雾里。千嶂排空。虎节龙旗指顾中。箫韶妙曲。我试与听音韵足。借问谁传。松上清风石上泉。","dynasty":"宋代","title":"减字木兰花其一登望韵亭"}
{"author":"向子諲","content":"竹里一枝梅，雨洗娟娟静。疑是佳人日暮来，绰约风前影。新恨有谁知，往事何堪省。梦绕阳台寂寞回，沾袖馀香冷。","dynasty":"宋代","title":"卜算子"}
{"author":"向子諲","content":"虫声切。柔肠欲断伤离别。伤离别。几行清泪，界残红颊。玉阶白露侵罗袜。下帘却望玲珑月。玲珑月。寒光凌乱，照人愁绝。","dynasty":"宋代","title":"秦楼月/忆秦娥"}
{"author":"向子諲","content":"月在两山间，人在空明里。山色碧于天，月色光于水。心闲物物幽，心动尘尘起。莫向动中来，长愿闲如此。","dynasty":"宋代","title":"生查子其一与王丰父、郑曼卿兄弟嵩山道中"}
{"author":"向子諲","content":"相思懒下床，春梦迷蝴蝶。入柳又穿花，去去轻如叶。可堪歧路长，不道关山隔。无赖是黄鹂，唤起空愁绝。","dynasty":"宋代","title":"浣溪沙其六"}
{"author":"向子諲","content":"初上舞茵时，争看袜罗弓窄。恰似晚霞零乱，衬一钩新月。折旋多态小腰身，分明是回雪。生怕因风飞去，放真珠帘隔。","dynasty":"宋代","title":"清平乐其二怀安郡王席上"}
{"author":"向子諲","content":"百斛明珠得翠娥。风流彻骨更能歌。碧云留住劝金荷。取醉归来因一笑，恼人深处是横波。酒醒情味却知么。","dynasty":"宋代","title":"浣溪沙其十三许南叔席上"}
{"author":"向子諲","content":"璧月光辉，万山不隔蟾宫树。金风玉露。水国秋无数。老子情钟，欲向香中住。君王许。龙鸾飞舞。送到归休处。","dynasty":"宋代","title":"点绛唇其十六再赋示王景源使君"}
{"author":"向子諲","content":"五柳坊中烟绿，百花洲上云红。萧萧白发两衰翁。不与时人同梦。抛掷麟符虎节，徜徉江月林风。世间万事转头空。个里如如不动。","dynasty":"宋代","title":"西江月其四"}
{"author":"向子諲","content":"红退小园桃杏，绿生芳草池塘。谁教芍药殿春光。不似酴醾官样。翠盖更蒙珠幰，薰炉剩熨沈香。娟娟风露满衣裳。独步瑶台月上。","dynasty":"宋代","title":"西江月其五"}
{"author":"向子諲","content":"向日家居道士，今朝落笔仙乡。胸次山高水远，笔端云起风狂。","dynasty":"宋代","title":"题米元晖横轴其二"}
{"author":"向子諲","content":"俗呼点绛唇绿水青山，一轮明月林梢过。有谁同坐。妙德毗卢我。石女高歌，古调无人和。还知么。更没别个。且莫分疏破。","dynasty":"宋代","title":"点绛唇"}
{"author":"向子諲","content":"此夜中秋，不向光影门前过。披衣得坐。无佛众生我。没鼓打皮，借问今几和。还知么。就中两个。鼻孔谁穿破。","dynasty":"宋代","title":"点绛唇（代净众老）"}
{"author":"向子諲","content":"不昧本来，太虚明月流辉过。令行独坐。高下都由我。玉轸园弦，谁对秋风和。还知么。老庞一个。识得机关破。","dynasty":"宋代","title":"点绛唇（代香严荣老）"}
{"author":"向子諲","content":"折脚铛中，二时粥饭随缘过。东行西坐。不识而今我。坏尽田园，终日且婆和。还知么。锥也无个。肘露衣衫破。","dynasty":"宋代","title":"点绛唇（代栖隐昙老）"}
{"author":"向子諲","content":"不挂一裘，世间万事如风过。忘缘兀坐。皮袋非真我。随色摩尼，朱碧如何和。还知么。从来只个。千古扑不破。","dynasty":"宋代","title":"点绛唇（复自和）"}
{"author":"向子諲","content":"荆棘林中，浪夸好手曾穿过。不起于坐。畐塞虚空我。问路台山，婆子随声和。还知么。石桥老个。些子平窥破。","dynasty":"宋代","title":"点绛唇（别代净众）"}
{"author":"向子諲","content":"春浪桃花，禹门三尺平跳过。死生不坐。变化须归我。山起南云，北雨声相和。还知么。点点真个。块土何曾破。","dynasty":"宋代","title":"点绛唇（别代香严）"}
{"author":"向子諲","content":"脱落皮肤，故人南岳峰前过。只知闲坐。千圣难窥我。明月澄潭，谁唱复谁和。还知么。锦鳞没个。莫触清光破。","dynasty":"宋代","title":"点绛唇（别代栖隐）"}
{"author":"向子諲","content":"绿水池塘，笑看野鸭双飞过。正当呆坐。纫鼻须还我。尽日张弓，许久无人和。还知么。难得全个。不免须明破。","dynasty":"宋代","title":"点绛唇（别自和）"}
{"author":"向子諲","content":"无热池南，岁寒亭上开新宴。青山芳甸。尽入真如观。举酒高歌，人在秋天半。晴空远。寒江影乱。何处飞来雁。","dynasty":"宋代","title":"点绛唇（重九戏用东坡先生韵）"}
{"author":"向子諲","content":"进步须于百尺竿。二边休立莫中安。要知玄露没多般。花影镜中拈不起，蟾光空里撮应难。道人无事更参看。","dynasty":"宋代","title":"浣溪沙（戏呈牧庵舅）"}
{"author":"向子諲","content":"醉里惊从月窟来。睡余如梦蕊宫回。碧云时度小崔嵬。疑是海山怜我老，不论时节遣花开。从今休数返魂梅。","dynasty":"宋代","title":"浣溪沙（岩桂花开不数日谢去每恨不能挽留。近得海上方可作炉薰颇耐久）"}
{"author":"向子諲","content":"星斗昭回自一天。疏梅池畔斗清妍。蟠桃正熟藕如船。叶上灵龟来瑞世，林间白鹤舞胎仙。春秋不记几千年。","dynasty":"宋代","title":"浣溪沙（老妻生日）"}
{"author":"向子諲","content":"瑞气氤氲拂水来。金幢玉节下瑶台。江梅岩桂一时开。不尽秋香凝燕寝，无边春色入尊罍。临风嗅蕊共裴回。","dynasty":"宋代","title":"浣溪沙（堂前岩桂犯雪开数枝，色如杏黄，适当老妻生朝，作此以侑觞）"}
{"author":"向子諲","content":"绿绕红围宋玉墙。幽兰林下正芬芳。桃花气暖玉生香。谁道广平心似铁，艳妆高韵两难忘。苏州老矣不能狂。","dynasty":"宋代","title":"浣溪沙（和曾吉甫韵呈宋景晋待制。宋有二袓）"}
{"author":"向子諲","content":"霭霭停云覆短墙。夭夭临水自然芳。猗猗无处着清香。珍重蓦山溪句好，尊前频举不相忘。濠梁梦蝶尽春狂。","dynasty":"宋代","title":"浣溪沙（再用前韵寄曾吉甫运使）"}
{"author":"向子諲","content":"月姊倚秋风，香度青林杪。吹堕酒杯中，笑靥撩人小。芗林万事休，独此情未了。醉里又题诗，不觉花前老。","dynasty":"宋代","title":"生查子（与客醉岩桂下，落蕊忽堕酒杯中）"}
{"author":"向子諲","content":"新月低垂帘额，小梅半出檐牙。高堂开燕静无哗。麟孙凤女，学语正咿哑。宝鼎剩熏沈水，琼彝烂醉流霞。芗林同老此生涯。一川风露，总道是仙家。","dynasty":"宋代","title":"临江仙（绍兴庚申，老妻生日。幼女灵照生于是岁。女子亦有弄璋之喜）"}
{"author":"向子諲","content":"山围水绕高唐路。恨密云、不下阳台雨。雾阁云窗，风亭月户。分明携手同行处。而今不见生尘步。但长江、无语东流去。满地落花，漫天飞絮。谁知总是离愁做。","dynasty":"宋代","title":"七娘子"}
{"author":"向子諲","content":"维摩住处。竟日缤纷花似雨。更有难忘。十里清芬扑鼻香。当年疏傅。借问赐金那用许。何似归艎。宝墨光芒万丈长。","dynasty":"宋代","title":"减字木兰花"}
{"author":"向子諲","content":"年年岩桂。恰恰中秋供我醉。今日重阳。百树犹无一树香。且倾白酒。赖有茱萸枝在手。可是清甘。绕遍东篱摘未堪。","dynasty":"宋代","title":"减字木兰花"}
{"author":"向子諲","content":"有留人意。拂叶攀花无限思。露湿浓香满袂。别来过了秋光。翠帘昨夜新霜。多少月宫闲地，姮娥与借余芳。”因赋一首幽花无外。心与芗林会。绿发相看今老矣。不作浅俗气味。露叶々生光。风梢泛泛飘香。称意中秋开了，余情犹及重阳。","dynasty":"宋代","title":"清平乐"}
{"author":"向子諲","content":"吴头楚尾。踏破瓦鞋底。万壑千岩秋色里。不耐恼人风味。而今老我芗林。世间百不关心。独喜爱香韩寿，能来同醉花阴。","dynasty":"宋代","title":"清平乐（岩桂盛开，戏呈韩叔夏司谏）"}
{"author":"向子諲","content":"薄情风雨。断送花何许。一夜清香无觅处。却返云窗月户。醉乡面米为春。荆州富贵中人。肯入芗林净社，玉山屡倒芳茵。","dynasty":"宋代","title":"清平乐（奉酬韩叔夏）"}
{"author":"向子諲","content":"银钩虿尾。一似钟繇字。吏部文章麟角起。自是惊人瑞世。西垣准拟挥毫。不须苦续离骚。政看翻阶红药，无忘丛桂香醪。","dynasty":"宋代","title":"清平乐（赠韩叔夏）"}
{"author":"向子諲","content":"人间尘外。一种寒香蕊。疑是月娥天上醉。戏把黄云挼碎。使君坐啸清江。腾芳飞誉无双。兴寄小山丛桂，诗成扉几明窗。","dynasty":"宋代","title":"清平乐（答赵彦正使君）"}
{"author":"向子諲","content":"芗林春色。杯面云腴白。醉里不知天地窄。真是人间欢伯。风流玉友争妍。酪奴可与忘年。空诵少陵佳句，饮中谁与俱仙。","dynasty":"宋代","title":"清平乐（郑长卿资政惠以龙焙绝品。余方酿芗林春色恨不得持去戏有此赠）"}
{"author":"向子諲","content":"取古人语以况此花，称为著题。余三十年前，与晁之道、狄端叔诸公醉皇建院东武襄家，酴醿甚盛，各赋长短句。独记余浣溪沙一首云：“翠羽衣裳白玉人。不将朱粉污天真。清风为伴月为邻。枕上解随良夜梦，壶中别是一家春。同心小绾更尖新。”真成梦事。此BA4E此花不殊，而心情老懒，无复当时矣，勉强作是词云：红退小园桃杏，绿生芳草池塘。谁教芍药殿春光。不似酴醿官样。翠盖更蒙珠幰，薰炉剩熨沈香。娟娟风露满衣裳。独步瑶台月上。","dynasty":"宋代","title":"西江月"}
{"author":"向子諲","content":"几见芙蓉并蒂，忽生三秀灵芝。千年老树出孙枝。岩桂秋来满地。白鹤云间翔舞，绿龟叶上游戏。齐眉偕老更何疑。个里自非尘世。","dynasty":"宋代","title":"西江月（老妻生日，因取芗林中所产异物，作是词以侑觞）"}
{"author":"向子諲","content":"梅与雪争姝。试问春风管得无。除却个人多样态，谁如。细把冰姿比玉肤。一曲倒金壶。既醉仍烦翠袖扶。同向凌风台上看，何如。且与芗林作画图。","dynasty":"宋代","title":"南乡子（大雪韩叔夏坐中）"}
{"author":"向子諲","content":"绿玉丛中紫玉条。幽花疏淡更香饶。不将朱粉污高标。空谷佳人宜结伴，贵游公子不能招。小窗相对诵《离骚》。","dynasty":"宋代","title":"浣溪沙（宝林山间见兰）"}
{"author":"向子諲","content":"去年同醉，酴醿花下，健笔赋新词。今年君去，酴醿欲破，谁与醉为期。旧曲重歌倾别酒，风露泣花枝。章水能长湘水远，流不尽、两相思。","dynasty":"宋代","title":"少年游（别韩叔夏）"}
{"author":"向子諲","content":"风响蕉林似雨，烛生粉艳如花。客星乘兴泛仙槎。误到支机石下。欢喜地中取醉，温柔乡里为家。暖红香雾闹春华。不道风波可怕。","dynasty":"宋代","title":"西江月（番禺赵立之郡王席上）"}
{"author":"向子諲","content":"已，无心即了”之句，戏作是词答之见处莫教认著，无心慎勿沈空。本无背面与初终。说了还同说梦。欲识芗林居士，真成渔父家风。收丝垂钓月明中。总是神通妙用。","dynasty":"宋代","title":"西江月"}
{"author":"向子諲","content":"足慰平生。时拜御书芗林之赐，因成长短句，寄朱子发、范元长、陈去非翰林三学士，以资玉堂中一笑得意穿云度水，及时斫玉分金。兹游了却未来心。怪我归迟一任。居士何如学士，翰林休笑芗林。个中真味少知音。不是清狂太甚。","dynasty":"宋代","title":"西江月"}
{"author":"向子諲","content":"复赋一首，庶异时不为堂上生客耳我生六十四，四度闰中秋。碧天千里如水，明月更如流。照我洛滨诗伯，携手仟卿廛隐，阆苑与同游。人醉玉相倚，不肯下琼楼。芗林老，章江上，几回头。剩欲探鹤瀛海，聊下越王州。直入白云深处，细酌仙人九酝，香雾尽侵裘。共看一笑粲，以写我心忧。","dynasty":"宋代","title":"水调歌头"}
{"author":"向子諲","content":"雁阵横空，江枫战、几番风雨。天有意、作新秋令，欲鏖残暑。篱菊岩花俱秀发，清氛不断来窗户。共欢然、一醉得黄香，仍叔度。尊前事，尘中去。拈花问无人语。芗林顾灵照，笑抚庭树。试举似虎头城太守，想应会得玄玄处。老我来、懒更作渊明，闲情赋。","dynasty":"宋代","title":"满江红（奉酬曾端伯使君，兼简赵若虚监郡）"}
{"author":"向子諲","content":"只有梅花似玉容。云窗月户几尊同。见来怨眼明秋水，欲去愁眉淡远峰。山万叠，水千重。一双胡蝶梦能通。都将泪作梅黄雨，尽把情为柳絮风。","dynasty":"宋代","title":"鹧鸪天（戏韩叔夏）"}
{"author":"向子諲","content":"驾月新成碧玉梁。青天万里泻银潢。广寒宫里无双树，无热池边不尽香。承露液，酿秋光。直须一举累千觞。不知世路风波恶，何似芗林气味长。","dynasty":"宋代","title":"鹧鸪天（绍兴壬戌中秋前数夕与杨谨仲,鲁子明,刘曼容及子驹兄弟待月新桥）"}
{"author":"向子諲","content":"明月光中与客期。一年秋半两圆时。姮娥得意为长计，织女欢盟可恨迟。瞻玉兔，倒琼彝。追怀往事记新词。浩歌直入沧浪去，醉里归来凝不知。","dynasty":"宋代","title":"鹧鸪天（绍兴戊辰岁闰中秋）"}
{"author":"向子諲","content":"兼示开元栖隐二老银山堆里庐山对。舟子愁如醉。笑看五老了无忧。大觉胸中云梦、气横秋。若人到得归元处。空一齐销去。直须闻见泯然收。始知大江东注、不会流。","dynasty":"宋代","title":"虞美人"}
{"author":"向子諲","content":"语答之，兼示栖隐宁老澄江霁月清无对。鲁酒何须醉。人怜贫病不堪忧。谁识此心如月、正含秋。再三涝漉方知处。试向波心去。迢迢空劫勿能收。谩道从来天地、与同流。","dynasty":"宋代","title":"虞美人"}
{"author":"向子諲","content":"江头苦被梅花恼。一夜霜须老。谁将冰玉比精神。除是凌风却月、见天真。情高意远仍多思。只有人相似。满城桃李不能春。独向雪花深处、露花身。","dynasty":"宋代","title":"虞美人（梅花盛开，走笔戏呈韩叔夏司谏）"}
{"author":"向子諲","content":"洲上百花如锦绣。水满池塘，更作溅溅溜。断送风光惟有酒。苦吟不怕因诗瘦。寻壑经丘长是久。晚晚归来，稚子柴门候。万事付之醒梦后，眉头不为闲愁皱。","dynasty":"宋代","title":"蝶恋花（和曾端伯使君，用李久善韵）"}
{"author":"向子諲","content":"亦次其韵岩桂秋风南埭路。墙外行人，十里香随步。此是芗林游戏处。谁知不向根尘住。今日对花非浪语。忆昨明光，早辱君王顾。生怕青蝇轻点污。思鲈何似思花去。","dynasty":"宋代","title":"蝶恋花"}
{"author":"向子諲","content":"戏彩堂深翠幕张。南E97C特地作微凉。葵花向日枝枝似，蓂草忘忧日日长。门有庆，福无疆。老人星与酒生光。殷勤更假天吴手，倾泻西江入寿觞。","dynasty":"宋代","title":"鹧鸪天（寿太夫）"}
{"author":"向子諲","content":"台埭初逢两妙年。瑶林玉树倚风前。疏梅影里春同醉，红芰香中月一船。长怅恨，短因缘。空余胡蝶梦相连。谁知瘴雨蛮烟地，重上襄王玳瑁筵。","dynasty":"宋代","title":"鹧鸪天（番禺齐安郡王席上赠故人）"}
{"author":"向子諲","content":"两个鸳鸯波上来。一緺杨柳掌中回。已愁共雪因风去，更着繁弦急管催。含浅笑，劝深杯。桃花气暖眼边开。司空常见风流惯，输与山翁醉玉摧。","dynasty":"宋代","title":"鹧鸪天（豫章郡王席上）"}
{"author":"向子諲","content":"露下风前处处幽。官黄如染翠如流。谁将天上蟾宫树，散作人间水国秋。香郁郁，思悠悠。几年魂梦绕江头。今朝得到芗林醉，白发相看万事休。","dynasty":"宋代","title":"鹧鸪天（绍兴己未归休后赋）"}
{"author":"向子諲","content":"月窟蟠根，云岩分种，绝知不是尘凡。琉璃剪叶，金粟缀花繁。黄菊周旋避舍，友兰蕙、羞杀山樊。清香远，秋风十里，鼻观已先参。酒阑。听我语，平生半是，江北江南。经行处、无穷绿水青山。常被此花相恼，思共老、结屋中间。不因尔，芗林底事，游戏到人寰。","dynasty":"宋代","title":"满庭芳"}
{"author":"向子諲","content":"瑟瑟金风，团团玉露，岩花秀发秋光。水边一笑，十里得清香。疑是蕊宫仙子，新妆就、娇额涂黄。霜天晚，妖红丽紫，回首总堪伤。中央。孕正色，更留明月，偏照何妨。便高如兰菊，也让芬芳。输与芗林居士，微吟罢、闲据胡床。须知道，天教尤物，相伴老江乡。","dynasty":"宋代","title":"满庭芳（岩桂芗林改张元功所作）"}
{"author":"向子諲","content":"瑶田银海。浩色难为对。琪树照人间，晓然是、华严境界。万年松径，一带旧峰峦，深掩覆，密遮藏，三昧光无碍。金毛狮子，打就休惊怪。片片上红炉，且不可、将情作解。有无不道，泯绝去来今，明即暗，暗还明，只个长不昧。","dynasty":"宋代","title":"蓦山溪（绍兴乙卯，大雪行鄱阳道中）"}
{"author":"向子諲","content":"挂冠神武。来作烟波主。千里好江山，都尽是，君恩赐与。风勾月引，催上泛宅时，酒倾玉，鲙堆雪，总道神仙侣。蓑衣箬笠，更着些儿雨。横笛两三声，晚云中、惊鸥来去。欲烦妙手，写入散人图，蜗角名，蝇头利，着甚来由顾。","dynasty":"宋代","title":"蓦山溪（王明之曲，芗林易置十数字歌之）"}
{"author":"向子諲","content":"一阳才动，万物生春意。试与问宫梅，到东合花枝第几。疏疏淡淡，冷艳雪中明，无俗调，有真香，正与人相倚。非烟非雾，瑞色门阑喜。再拜引杯长，看两颊、红潮欲起。天教难老，风鬓绿如云，对玉笥，与芗林，岁岁花前醉。","dynasty":"宋代","title":"蓦山溪（老妻生日作，十一月初七日）"}
{"author":"向子諲","content":"华灯明月光中，绮罗弦管春风路。龙如骏马，车如流水，软红成雾。太一池边，葆真宫里，玉楼珠树。见飞琼伴侣，霓裳缥缈，星回眼、莲承步。笑入彩云深处。更冥冥、一帘花雨。金钿半落，宝钗斜坠，乘鸾归去。醉失桃源，梦回蓬岛，满身风露。到而今江上，愁山万叠，鬓丝千缕。","dynasty":"宋代","title":"水龙吟（绍兴甲子上元有怀京师）"}
{"author":"向子諲","content":"登连辉观。梁使君遣酒，仍与北梨俱醉芗林堂上，相与联句云：西北通无路，东南偶共期，穿林行鸟路、踏雪噍鹅梨。吴大年方病起，不能同此乐。得大年水龙吟词，过之。夜归，月色如昼，亦赋一首梦回寒入衾绸，晓惊忽堕瑶林里。穿帷透隙，落花飞絮，难穷巧思。着帽披裘，挈壶呼友，倚空临水。望琼田不尽，银涛无际，浮皓色、来天地。遥想吴郎病起。政冷窗、微吟拥鼻。持笺赠我，新词绝唱，珠零玉碎。余兴追游，清芬坐对，高谈倾耳。晚归来，风扫停云，万里月华如洗。","dynasty":"宋代","title":"水龙吟"}
{"author":"向子諲","content":"恨中秋、多雨及晴景，追赏且探先，纵玉钩初上，冰轮未正，无奈婵娟。饮客不来自酌，对影亦清妍。任笑芗林老，雪鬓霜髯。好在章江西畔，有凌云玉笥，空翠相连。懒崎岖林麓，则窈窕溪边。自断此生休问，愿瓮中、长有酒如泉。人间是，更谁得似，月下尊前。","dynasty":"宋代","title":"八声甘州（中秋前数夕，久雨方晴）"}
{"author":"向子諲","content":"飞云多态，凉颸微度，都到酒边歌处。冰肌玉骨照人寒，更做弄、一帘风雨。同盘风味，合欢情思，不管星娥猜妒。桃花溪水接银河，与占断、鹊桥归路。","dynasty":"宋代","title":"鹊桥仙"}
{"author":"向子諲","content":"去年端午。共结彩丝长命缕。今日重阳。同泛黄花九酝觞。经时离缺。不为莱菔髭似雪。一笑逢迎。休觅空青眼自明。§江北旧词","dynasty":"宋代","title":"减字木兰花"}
{"author":"向子諲","content":"月在两山间，人在空明里。山色碧于天，月色光于水。心闲物物幽，心动尘尘起。莫向动中来，长愿闲如此。","dynasty":"宋代","title":"生查子（与王丰父、郑曼卿兄弟嵩山道中）"}
{"author":"向子諲","content":"瞳日，争插新桃换旧符。”东坡诗云：“老去怕看新历日，退归拟学旧桃符。”古今绝唱也。吕居仁诗有“画角声中一岁除。平明更饮屠苏酒”之句，政用以为故事耳。芗林退居之士年，戏集两公诗，辄以鄙意足成浣溪沙，因书以遗灵照爆竹声中一岁除。东风送暖入屠苏。瞳瞳晓色上林庐。老去怕看新历日，退归拟学旧桃符。青春不染白髭须。","dynasty":"宋代","title":"浣溪沙"}
{"author":"向子諲","content":"为姑苏郡守，浩然有归志，因广其声为浣溪沙，示姑苏诸友乐在烟波钓是闲。草堂松桂已胜攀。梢梢新月几回弯。一碧太湖三万顷，屹然相对洞庭山。狂风浪起且须还。","dynasty":"宋代","title":"浣溪沙"}
{"author":"向子諲","content":"腰肢一缕纤长。是垂杨。泥泥风中衣袖、冷沈香。花如颊。眉如叶。语如簧。微笑微颦相恼、过回廊。","dynasty":"宋代","title":"相见欢"}
{"author":"向子諲","content":"姑射肌肤雪一团。掺掺玉手弄冰纨。著人情思几多般。水上月如天样远，眼前花似镜中看。见时容易近时难。","dynasty":"宋代","title":"浣溪沙"}
{"author":"向子諲","content":"天上得灵根，不是凡花数。清似水沉香，色染蔷薇露。芗林月冷时，玉笋云深处。归梦托秋风，夜夜江头路。","dynasty":"宋代","title":"生查子"}
{"author":"向子諲","content":"玉篆题名在九天。而今且作地行仙。挂冠神武归休后，同醉芗林是几年。龟游泳，鹤蹁跹。疏梅修竹两清妍。欲知福寿都多少，阁皂清江可比肩。","dynasty":"宋代","title":"鹧鸪天（老妻生日）"}
{"author":"向子諲","content":"以送之。时正之被召淮阳堂上曾相对。笑把姚黄醉。十年离乱有深忧。白发萧萧同见、渚江秋。履声细听知何处。欲上星辰去。清寒初溢暮云收。更看碧天如水、月如流。","dynasty":"宋代","title":"虞美人"}
{"author":"向子諲","content":"扫长空、万里静无云，飞镜上天东。欲骑鲸与问，一株丹桂，几度秋风。取水珠宫贝阙，聊为洗尘容。莫放素娥去，清影方中。玄魄犹余半璧，便笙篁万籁，尊俎千峰。况十分端正，更鼓舞衰翁。恨人生、时乎不再，未转头、欢事已沈空。多酌我，岁华好处，浩意无穷。","dynasty":"宋代","title":"八声甘州（丙寅中秋对月）"}
{"author":"向子諲","content":"璧月光中玉漏清。小梅疏影水边明。似梅人醉月西倾。梅欲黄时朝暮雨，月重圆处短长亭。旧愁新恨若为情。","dynasty":"宋代","title":"浣溪沙（政和壬辰正月豫章龟潭作，时徐师川、洪驹父、汪彦章携酒来作别）"}
{"author":"向子諲","content":"冰雪肌肤不受尘。脸桃眉柳暖生春。手搓梅子笑迎人。欲语又休无限思，暂来还去不胜颦。梦随胡蝶过东邻。","dynasty":"宋代","title":"浣溪沙"}
{"author":"向子諲","content":"丹凤飞来，细传日下丝纶语。使君归去。已近沙堤路。风叶露花，秋意浓如许。江天暮。离歌轻举。愁满西山雨。","dynasty":"宋代","title":"点绛唇（南昌送范帅）"}
{"author":"向子諲","content":"无双亭下琼花树，玉骨云腴。倾国称姝。除却扬州是无处。天教红药来参乘，桃李先驱。总作花奴。举拥红遮到玉都。","dynasty":"宋代","title":"丑奴儿（宣和辛丑）"}
{"author":"向子諲","content":"午夜凉生翠幔。帘外行云撩乱。可恨白萍风，欲雨又还吹散。肠断。肠断。楚梦惊残一半。","dynasty":"宋代","title":"如梦令"}
{"author":"向子諲","content":"绮窗人似莺藏柳。巧语春心透。声声清切入人深。一夜不知两鬓、雪霜侵。何时月下歌金缕。醉看行云住。懒将幽恨寄瑶琴。却倩金笼鹦鹉、递芳音。","dynasty":"宋代","title":"虞美人"}
{"author":"向子諲","content":"竹孤青，梅酽白。更着使君清绝。梅似竹，竹如君。须知德有邻。月同高，风同调。月底风前一笑。翻碎影，度微香。与人风味长。","dynasty":"宋代","title":"更漏子（题赵伯山青白轩，时王丰父、刘长因同赋）"}
{"author":"向子諲","content":"鹊桥边，牛渚上。翠节红旌相向。承玉露，御金风。年年岁岁同。懒飞梭，停弄杼。遥想彩云深处。人咫尺，事关山。无聊独倚栏。","dynasty":"宋代","title":"更漏子"}
{"author":"向子諲","content":"澄江如练，远山横翠，一段风烟如画。层楼杰阁倚晴空，疑便是、支矶石下。宝奁琼鉴，淡匀轻扫，纤手弄妆初罢。拟将心事问天公，与牛女、平分今夜。","dynasty":"宋代","title":"鹊桥仙（七夕）"}
{"author":"向子諲","content":"几见芙蓉并蒂，忽生三秀灵芝。千年老树出孙枝。岩桂秋来满地。白鹤云间翔舞，绿龟叶上游戏。齐眉偕老更何疑。个里自非尘世。","dynasty":"宋代","title":"西江月（老妻生日，因取芗林中所产异物，作是词以侑觞）"}
{"author":"向子諲","content":"瞳日，争插新桃换旧符。”东坡诗云：“老去怕看新历日，退归拟学旧桃符。”古今绝唱也。吕居仁诗有“画角声中一岁除。平明更饮屠苏酒”之句，政用以为故事耳。芗林退居之士年，戏集两公诗，辄以鄙意足成浣溪沙，因书以遗灵照爆竹声中一岁除。东风送暖入屠苏。瞳瞳晓色上林庐。老去怕看新历日，退归拟学旧桃符。青春不染白髭须。","dynasty":"宋代","title":"浣溪沙"}
{"author":"向子諲","content":"此夜中秋，不向光影门前过。披衣得坐。无佛众生我。没鼓打皮，借问今几和。还知么。就中两个。鼻孔谁穿破。","dynasty":"宋代","title":"点绛唇（代净众老）"}
{"author":"向子諲","content":"山围水绕高唐路。恨密云、不下阳台雨。雾阁云窗，风亭月户。分明携手同行处。而今不见生尘步。但长江、无语东流去。满地落花，漫天飞絮。谁知总是离愁做。","dynasty":"宋代","title":"七娘子"}
{"author":"向子諲","content":"远弟来自龙舒，张师言寄声相问，有怀其人青松翠筱。一夜欹倾如醉倒。残腊能佳。落尽梅花见雪花。诗岩酒岛。何日登临同笑傲。未老还家。饱历年华有鬓华。","dynasty":"宋代","title":"减字木兰花"}
{"author":"向子諲","content":"微步凌波尘起，弄妆满镜花开。春心掷处眼频来。秀色著人无耐。旧事如风无迹，新愁似水难裁。相思日夜梦阳台。减尽沈郎衣带。","dynasty":"宋代","title":"西江月"}
{"author":"向子諲","content":"江头苦被梅花恼。一夜霜须老。谁将冰玉比精神。除是凌风却月、见天真。情高意远仍多思。只有人相似。满城桃李不能春。独向雪花深处、露花身。","dynasty":"宋代","title":"虞美人（梅花盛开，走笔戏呈韩叔夏司谏）"}
{"author":"向子諲","content":"脱落皮肤，故人南岳峰前过。只知闲坐。千圣难窥我。明月澄潭，谁唱复谁和。还知么。锦鳞没个。莫触清光破。","dynasty":"宋代","title":"点绛唇（别代栖隐）"}
{"author":"向子諲","content":"冰雪肌肤，靓妆喜作梅花面。寄情高远。不与凡尘染。玉立峰前，闲把经珠转。秋风便。雾收云卷。水月光中见。","dynasty":"宋代","title":"点绛唇世传水月观音词，徐师川恶其鄙俗，戏作一首似之其一"}
{"author":"向子諲","content":"月在两山间，人在空明里。山色碧于天，月色光于水。心闲物物幽，心动尘尘起。莫向动中来，长愿闲如此。","dynasty":"宋代","title":"生查子（与王丰父、郑曼卿兄弟嵩山道中）"}
{"author":"向子諲","content":"春山和恨长，秋水无言度。脉脉复盈盈，几点梨花雨。深深一段愁，寂寂无行路。推去又还来，没个遮栏处。","dynasty":"宋代","title":"生查子"}
{"author":"向子諲","content":"人意天公则甚知。故教小雨作深悲。桃花浑似泪胭脂。理棹又从今日去，断肠还似去年时。经行处处是相思。","dynasty":"宋代","title":"浣溪沙（连年二月二日出都门）"}
{"author":"向子諲","content":"复赋一首，庶异时不为堂上生客耳我生六十四，四度闰中秋。碧天千里如水，明月更如流。照我洛滨诗伯，携手仟卿廛隐，阆苑与同游。人醉玉相倚，不肯下琼楼。芗林老，章江上，几回头。剩欲探鹤瀛海，聊下越王州。直入白云深处，细酌仙人九酝，香雾尽侵裘。共看一笑粲，以写我心忧。","dynasty":"宋代","title":"水调歌头"}
{"author":"向子諲","content":"记得江城春意动。两行疏梅龙脑冻。佳人不用辟寒犀，踏雪穿花云鬓重。真珠旋滴留人共。更爇沈香暖金凤。只今梅雪可怜时，都似绿窗前日梦。","dynasty":"宋代","title":"玉楼春（宛丘行□□□□之园见梅对雪）"}
{"author":"向子諲","content":"康庐山水雄，三峡又争长。","dynasty":"宋代","title":"句"}
{"author":"向子諲","content":"醉里惊从月窟来。睡余如梦蕊宫回。碧云时度小崔嵬。疑是海山怜我老，不论时节遣花开。从今休数返魂梅。","dynasty":"宋代","title":"浣溪沙（岩桂花开不数日谢去每恨不能挽留。近得海上方可作炉薰颇耐久）"}
{"author":"向子諲","content":"梁苑千花乱，隋堤一水长。眼前风物总悲凉。何况眉头心上、不相忘。因梦聊携手，凭书续断肠。已惊蝴蝶过东墙。更被风吹鸿雁、不成行。","dynasty":"宋代","title":"南歌子"}
{"author":"向子諲","content":"千古一灵根，本妙元明静。道个如如已是差，莫认风番影。枯木夜堂深，默坐时观省。月落乌鸡出户飞，万里关河冷。","dynasty":"宋代","title":"卜算子复自和赋第四首其五"}
{"author":"向子諲","content":"月窟蟠根，云岩分种，绝知不是尘凡。琉璃剪叶，金粟缀花繁。黄菊周旋避舍，友兰蕙、羞杀山樊。清香远，秋风十里，鼻观已先参。酒阑。听我语，平生半是，江北江南。经行处、无穷绿水青山。常被此花相恼，思共老、结屋中间。不因尔，芗林底事，游戏到人寰。","dynasty":"宋代","title":"满庭芳"}
{"author":"向子諲","content":"已，无心即了”之句，戏作是词答之见处莫教认著，无心慎勿沈空。本无背面与初终。说了还同说梦。欲识芗林居士，真成渔父家风。收丝垂钓月明中。总是神通妙用。","dynasty":"宋代","title":"西江月"}
{"author":"向子諲","content":"我爱木中犀，不是凡花数。清似水沈香，色染蔷薇露。芗林月冷时，玉笋云深处。归梦托秋风，夜夜江头路。","dynasty":"宋代","title":"生查子（绍兴戊午姑苏郡斋怀归赋）"}
{"author":"向子諲","content":"记得江城春意动。两行疏梅龙脑冻。佳人不用辟寒犀，踏雪穿花云鬓重。真珠旋滴留人共。更爇沈香暖金凤。只今梅雪可怜时，都似绿窗前日梦。","dynasty":"宋代","title":"玉楼春（宛丘行□□□□之园见梅对雪）"}
{"author":"向子諲","content":"此夜中秋，不向光影门前过。披衣得坐。无佛众生我。没鼓打皮，借问今几和。还知么。就中两个。鼻孔谁穿破。","dynasty":"宋代","title":"点绛唇（代净众老）"}
{"author":"向子諲","content":"霜须七十期同老，云水之乡。总挂冠裳。闲里光阴一倍长。况逢菊靥篱边笑，风露中香。报答秋光。自有仙人九酝觞。","dynasty":"宋代","title":"采桑子（芗林为牧庵舅作）"}
{"author":"向子諲","content":"横侧数峰碧，逶迤一径开。无人相就宿，时有白云来。","dynasty":"宋代","title":"山斋"}
{"author":"向子諲","content":"缥缈云间质，轻盈波上身。瑶林玉树出风尘。不是野花凡草、等闲春。翠羽双垂珥，乌纱巧制巾。经珠不动两眉颦。须信铅华销尽、见天真。","dynasty":"宋代","title":"南歌子（郭小娘道装）"}
{"author":"向子諲","content":"为姑苏郡守，浩然有归志，因广其声为浣溪沙，示姑苏诸友乐在烟波钓是闲。草堂松桂已胜攀。梢梢新月几回弯。一碧太湖三万顷，屹然相对洞庭山。狂风浪起且须还。","dynasty":"宋代","title":"浣溪沙"}
{"author":"向子諲","content":"仙翁五十鬓犹青，高卧柴门昼亦扃。茅舍已忘钟鼎梦，蒲轮休过薜萝亭。阴森门巷先生柳，寂寞江天处士星。晚岁田间农事了，闲钞宁戚相牛经。","dynasty":"宋代","title":"题王文孺臞庵"}
{"author":"向子諲","content":"谁知莹澈。惟有碧天云外月。一见风流。洗尽胸中万斛愁。剩烧蜜炬。只恐夜深花睡去。想得横陈。全是巫山一段云。","dynasty":"宋代","title":"减字木兰花（韩叔夏席上戏作）"}
{"author":"向子諲","content":"不昧本来，太虚明月流辉过。令行独坐。高下都由我。玉轸园弦，谁对秋风和。还知么。老庞一个。识得机关破。","dynasty":"宋代","title":"点绛唇（代香严荣老）"}
{"author":"向子諲","content":"岁见梅追和一首，终恨有儿女子态耳竹里一枝梅，雨洗娟娟静。疑是佳人日暮来，绰约风前影。新恨有谁知，往事何堪省。梦绕阳台寂寞回，沾袖余香冷。","dynasty":"宋代","tags":"写花，梅花，抒情，寂寞","title":"卜算子·竹里一枝梅"}
{"author":"向子諲","content":"百斛明珠得翠蛾。风流彻骨更能歌。碧云留住劝金荷。取醉归来因一笑，恼人深处是横波。酒醒情味却知么。","dynasty":"宋代","title":"浣溪沙（许南叔席上）"}
{"author":"向子諲","content":"雨意挟风回，月色兼天静。心与秋空一样清，万象森如影。何处一声钟，令我发深省。独立沧浪忘却归，不觉霜华冷。","dynasty":"宋代","title":"卜算子（中秋欲雨还晴，惠力寺江月亭用东坡先生韵示诸禅老寄徐师川枢密）"}
{"author":"向子諲","content":"梁苑千花乱，隋堤一水长。眼前风物总悲凉。何况眉头心上、不相忘。因梦聊携手，凭书续断肠。已惊蝴蝶过东墙。更被风吹鸿雁、不成行。","dynasty":"宋代","title":"南歌子"}
{"author":"向子諲","content":"守得梅开著意看。春风几醉玉栏干。去时犹自惜余欢。雨后重来花扫地，叶间青子已团团。凭谁寄与蹙眉山。","dynasty":"宋代","title":"浣溪沙"}
{"author":"向子諲","content":"无双亭下琼花树，玉骨云腴。倾国称姝。除却扬州是无处。天教红药来参乘，桃李先驱。总作花奴。举拥红遮到玉都。","dynasty":"宋代","title":"丑奴儿（宣和辛丑）"}
{"author":"向子諲","content":"绿玉丛中紫玉条。幽花疏淡更香饶。不将朱粉污高标。空谷佳人宜结伴，贵游公子不能招。小窗相对诵《离骚》。","dynasty":"宋代","title":"浣溪沙（宝林山间见兰）"}
{"author":"向子諲","content":"璧月光中玉漏清。小梅疏影水边明。似梅人醉月西倾。梅欲黄时朝暮雨，月重圆处短长亭。旧愁新恨若为情。","dynasty":"宋代","title":"浣溪沙（政和壬辰正月豫章龟潭作，时徐师川、洪驹父、汪彦章携酒来作别）"}
{"author":"向子諲","content":"浅浅妆成淡淡梅。见梅忆着傍妆台。书无鸿雁如何寄，肠断摧归作么回。千种恨，百般猜。为伊怀抱几时开。可堪江上风头恶，不放朝云入梦来。","dynasty":"宋代","title":"鹧鸪天"}
{"author":"向子諲","content":"江左称岩桂，吴中说木犀。水沈为骨郁金衣。却恨疏梅恼我、得香迟。叶借山光润，花蒙水色奇。年年勾引赋新诗。应笑芗林冷淡、独心知。","dynasty":"宋代","title":"南歌子其一"}
{"author":"向子諲","content":"人如濯濯春杨柳，彻骨风流。脱体温柔。牵系多情尽未休。最怜恰恰新眠起，云雨初收。斜倚琼楼。叶叶眉心一样愁。","dynasty":"宋代","title":"采桑子"}
{"author":"向子諲","content":"近似月当怀，远似花藏雾。好是月明时，同醉花深处。看花不自持，对月空相顾。愿学月频圆，莫作花飞去。","dynasty":"宋代","title":"生查子"}
{"author":"向子諲","content":"微步凌波尘起，弄妆满镜花开。春心掷处眼频来。秀色著人无耐。旧事如风无迹，新愁似水难裁。相思日夜梦阳台。减尽沈郎衣带。","dynasty":"宋代","title":"西江月"}
{"author":"向子諲","content":"几年不见。胡蝶枕中魂梦远。一日相逢。鹦鹉杯深笑靥浓。欢心未已。流水落花愁又起。离恨如何。细雨斜风晚更多。","dynasty":"宋代","title":"减字木兰花（政和癸巳）"}
{"author":"向子諲","content":"虫声切。柔肠欲断伤离别。伤离别。几行清泪，界残红颊。玉阶白露侵罗袜。下帘却望玲珑月。玲珑月。寒光凌乱，照人愁绝。","dynasty":"宋代","title":"秦楼月"}
{"author":"向子諲","content":"鸳鸯翡翠同心侣。惊风不得双飞去。春水绿西池。重期相见时。长怜心共语。梦里池边路。相见不如新。花应解笑人。","dynasty":"宋代","title":"菩萨蛮"}
{"author":"向子諲","content":"年重月，月重光。万瓦千林白似霜。扁舟入醉乡。山苍苍。水茫茫。严濑当时不是狂。高风引兴长。","dynasty":"宋代","title":"长相思（绍兴戊辰闰中秋）"}
{"author":"向子諲","content":"水之法，乃神仙术也。其香着人不灭，名曰芗林秋露。李长吉诗亦云：“山头老桂吹古香。”戏作二阕，以贻好事者二之一欲问芗林秋露。来自广寒深处。海上说蔷薇，何似桂华风度。高古。高古。不著世间尘污。","dynasty":"宋代","title":"如梦令"}
{"author":"向子諲","content":"谁识芗林秋露。胜却诸天花雨。休更觅曹溪，自有个中玄路。参取。参取。滴滴要知落处。","dynasty":"宋代","title":"如梦令（二之二）"}
{"author":"向子諲","content":"临镜笑春风，生怕梅花妒。疑是西湖处士家，疏影横斜处。江静竹娟娟，绿绕青无数。独许幽人子细看，全胜墙东路。","dynasty":"宋代","title":"卜算子"}
{"author":"向子諲","content":"南国风烟深更深。清江相接是庐陵。甘棠两地绿成阴。九日黄花兄弟会，中秋明月故人心。悲欢离合古犹今。","dynasty":"宋代","title":"浣溪沙（简王景源、元渤伯仲）"}
{"author":"向子諲","content":"春尽日，雨余时。红蔌蔌，绿漪漪。花满地，水平池。烟光里，云影上，画船移。纹鸳并，白鸥飞。歌韵响，酒行迟。将我意，入新诗。春欲去，留且住，莫教归。","dynasty":"宋代","title":"三字令"}
{"author":"向子諲","content":"腊前雪里。几处梅梢初破蕊。年后江边。是处花开晚更妍。绝知春意。不耐愁何心与醉。更有难忘。宋玉墙头婉婉香。","dynasty":"宋代","title":"减字木兰花（梅花盛开，走笔戏呈韩叔夏）"}
{"author":"向子諲","content":"记得江城春意动。两行疏梅龙脑冻。佳人不用辟寒犀，踏雪穿花云鬓重。真珠旋滴留人共。更爇沈香暖金凤。只今梅雪可怜时，都似绿窗前日梦。","dynasty":"宋代","title":"玉楼春（宛丘行□□□□之园见梅对雪）"}
{"author":"向子諲","content":"病卧秋风，懒寻杯酒追欢宴。梦游都甸。不改当年观。故旧雕零，天下今无半。烟尘远。泪珠零乱。怕问随阳雁。","dynasty":"宋代","title":"点绛唇"}
{"author":"向子諲","content":"娟娟明月如霜白。鳌山可是蓬山隔。恨不及春风。行云处处同。暖香红雾里。一笑谁新喜。知得远愁无。春衫有泪珠。","dynasty":"宋代","title":"菩萨蛮（政和丙申）"}
{"author":"向子諲","content":"袜儿窄剪鞋儿上。纹鸳并影双双好。微步巧藏人。轻飞洛浦尘。前回深处见。欲近还相远。心事不能知。教人直是疑。","dynasty":"宋代","title":"菩萨蛮"}
{"author":"向子諲","content":"雨过林峦静，风回池阁凉。窥人双燕语雕梁。笑看小荷翻处、戏鸳鸯。共饮菖蒲细，同分彩线长。今朝真不负风光。绝胜几年飞梦、绕高居。","dynasty":"宋代","title":"南歌子"}
{"author":"向子諲","content":"缥缈云间质，轻盈波上身。瑶林玉树出风尘。不是野花凡草、等闲春。翠羽双垂珥，乌纱巧制巾。经珠不动两眉颦。须信铅华销尽、见天真。","dynasty":"宋代","title":"南歌子（郭小娘道装）"}
{"author":"向子諲","content":"梁苑千花乱，隋堤一水长。眼前风物总悲凉。何况眉头心上、不相忘。因梦聊携手，凭书续断肠。已惊蝴蝶过东墙。更被风吹鸿雁、不成行。","dynasty":"宋代","title":"南歌子"}
{"author":"向子諲","content":"天公深藏巧，雪里放春回。不到闲花凡草，都付与疏梅。独立水边林下，萧萧冰容孤艳，清瘦玉腰支。触拨暗香动，风味欲愁谁。姮娥携，青女过，夜阑时。瑶冠琼珮，粲然一笑亦何奇。剩欲举觞对饮，不怕月明霜重，寒色著人衣。只恐邻笛起，化作玉尘飞。","dynasty":"宋代","title":"水调歌头（赵伯山席上见梅）"}
{"author":"向子諲","content":"去年雪满长安树。望断扬州路。今年看雪在扬州。人在蓬莱深处、若为愁。而今不恨伊相误。自恨来何暮。平山堂下旧嬉游。只有舞春杨柳、似风流。","dynasty":"宋代","title":"虞美人（宣和辛丑）"}
{"author":"向子諲","content":"春山和恨长，秋水无言度。脉脉复盈盈，几点梨花雨。深深一段愁，寂寂无行路。推去又还来，没个遮栏处。","dynasty":"宋代","title":"生查子"}
{"author":"向子諲","content":"娟娟月入眉，整整云归鬓。镜里弄妆迟，帘外花移影。斜窥秋水长，软语春莺近。无计奈情何，只有相思分。","dynasty":"宋代","title":"生查子（赠陈宋邻）"}
{"author":"向子諲","content":"相思懒下床，春梦迷胡蝶。入柳又穿花，去去轻如叶。可堪岐路长，不道关山隔。无赖是黄鹂，唤起空愁绝。","dynasty":"宋代","title":"生查子"}
{"author":"向子諲","content":"微雨过，庭院净无尘。天上秋期明日是，人间月影十分清，真不负佳辰。称寿处，香雾绕花身。玉兔已成千岁药，桂华更与一枝新。喜气满重闉。","dynasty":"宋代","title":"望江南（八月十四日望为寿，近有弄璋之庆）"}
{"author":"向子諲","content":"云无天净。明月端如镜。乌鹊绕枝栖未稳。零露垂垂珠陨。扁舟共绝潮河。秋风别去如梭。今夜凄然对影，与谁斟酌姮娥。","dynasty":"宋代","title":"清平乐（滁阳寄邵子非诸友）"}
{"author":"向子諲","content":"花想仪容柳想腰。融融曳曳一团娇。绮罗丛里最妖娆。歌罢碧天零影乱，舞时红袖雪花飘。几回相见为魂销。","dynasty":"宋代","title":"浣溪沙"}
{"author":"向子諲","content":"艳赵倾燕花里仙。乌丝阑写永和年。有时闲弄醒心弦。茗碗分云微醉后，纹楸斜倚髻鬟偏。风流模样总堪怜。","dynasty":"宋代","title":"浣溪沙（赵总怜以扇头来乞词，戏有此赠。赵能著棋、写字、分茶、弹琴）"}
{"author":"向子諲","content":"曾是襄王梦里仙。娇痴恰恰破瓜年。芳心已解品朱弦。浅浅笑时双靥媚，盈盈立处绿云偏。稀人心是尽人怜。","dynasty":"宋代","title":"浣溪沙（王称心效颦，亦有是请，再用前韵赠之）"}
{"author":"向子諲","content":"一夜凉E97C动碧厨。晓庭飞雨溅真珠。玉人睡起倚金铺。云髻作堆初未整，柳腰如醉不胜扶。天仙风调世间无。","dynasty":"宋代","title":"浣溪沙"}
{"author":"向子諲","content":"春心如杜鹃，日夜思归切。啼尽一川花，愁落千山月。遥怜白玉人，翠被余香歇。可惯独眠寒，减动丰肌雪。","dynasty":"宋代","title":"生查子"}
{"author":"向子諲","content":"小雨度微云，快染一天新碧。恰到中秋佳处，是芳年华日。冰轮莫做九分看，天意在今夕。先占广寒风露，怕姮娥偏得。","dynasty":"宋代","title":"好事近（中秋前一日为寿）"}
{"author":"向子諲","content":"初上舞裀时，争看袜罗弓窄。恰似晚霞零乱，衬一钩新月。折旋多态小腰身，分明是回雪。生怕因风飞去，放真珠帘隔。","dynasty":"宋代","title":"好事近（怀安郡王席上）"}
{"author":"向子諲","content":"江北江南雪未消。此花独步百花饶。青枝可爱难为杏，绿叶初无不是桃。多态度，足风标。蕊球仙子醉红潮。绝怜竹外横斜处，似与芗林慰寂寥。","dynasty":"宋代","title":"鹧鸪天（咏红梅）"}
{"author":"向子諲","content":"赣上人人说故侯。从来文采更风流。题诗谩道三千首，别酒须拚一百筹。乘画鹢，衣轻裘。又将春色过荆州。合江绕岸垂杨柳，总学歌眉叶叶愁。","dynasty":"宋代","title":"鹧鸪天（曾端伯使君自处守移帅荆南，作是词戏之）"}
{"author":"向子諲","content":"远弟来自龙舒，张师言寄声相问，有怀其人青松翠筱。一夜欹倾如醉倒。残腊能佳。落尽梅花见雪花。诗岩酒岛。何日登临同笑傲。未老还家。饱历年华有鬓华。","dynasty":"宋代","title":"减字木兰花"}
{"author":"向子諲","content":"飘飘任公子，爽气欲横秋。向日携诗过我，知不是凡流。筑室清江西畔，巧占一川佳处，剩士日追游。邀我出门去，柱月上新楼。烂银盘，从树杪，出云头。好是风流从事，同醉入青州。须信人生如幻，七十古来稀有，销得几狐裘。谁似芗林老，无喜亦无忧。","dynasty":"宋代","title":"水调歌头（再用前韵答任令尹）"}
{"author":"向子諲","content":"芗林居士卡筑清江，乃杨遵道光禄故居也。昔文安先生之所可，而竹木池馆，亦甚似之。其子孙与两苏、山谷从游。所谓百花洲者，因东坡而得名，尝为绝句以纪其事。后戏广其声，为是词云莫问清江与洛阳。山林总是一般香。两家地占西南剩，可是前人例姓杨。石作枕，醉为乡。藕花菱角满池塘。虽无中岛霓裳奏，独鹤随人意自长。","dynasty":"宋代","title":"鹧鸪天"}
{"author":"向子諲","content":"公幕府间。从游者，洪驹父、徐师川、苏伯固父子、李商老兄弟。是夕登临，赋咏乐甚。俯仰三十九年，所存者，余与彦章耳。绍兴戊辰再闰，感时抚事，为之太息。因取旧诗中师川一二语，作是词。闰余有何好，一年两中秋。补天修月人去，千古想风流。少日南昌幕下，更得洪徐苏李，快意作清游。送日眺西岭，得月上东楼。四十载，两人在，总白头。谁知沧海成陆，萍迹落南州。忍问神京何在，幸有芗林秋露，芳气袭衣裘。断送余生事，惟酒可忘忧。","dynasty":"宋代","title":"水调歌头"}
{"author":"向子諲","content":"我爱木中犀，不是凡花数。清似水沈香，色染蔷薇露。芗林月冷时，玉笋云深处。归梦托秋风，夜夜江头路。","dynasty":"宋代","title":"生查子（绍兴戊午姑苏郡斋怀归赋）"}
{"author":"向子諲","content":"冰雪肌肤，靓妆喜作梅花面。寄情高远。不与凡尘染。玉立峰前，闲把经珠转。秋风便。雾收云卷。水月光中见。","dynasty":"宋代","title":"点绛唇（世传《水月观音词》，徐师川恶其鄙俗，戏作一首似之）"}
{"author":"向子諲","content":"小窗前，疏影下。鸾镜弄妆初罢。梅似雪，雪如人。都无一点尘。暮江寒，人响绝。更着朦胧微月。山似玉，玉如君。相看一笑温。","dynasty":"宋代","title":"更漏子（雪中韩叔夏席上）"}
{"author":"向子諲","content":"云外遥山是翠眉。风前杨柳入腰肢。凌波微步袜尘飞。倚醉传歌留客处，佯嗔不语殢人时。风流态度百般宜。","dynasty":"宋代","title":"浣溪沙"}
{"author":"向子諲","content":"百斛明珠得翠蛾。风流彻骨更能歌。碧云留住劝金荷。取醉归来因一笑，恼人深处是横波。酒醒情味却知么。","dynasty":"宋代","title":"浣溪沙（许南叔席上）"}
{"author":"向子諲","content":"人意天公则甚知。故教小雨作深悲。桃花浑似泪胭脂。理棹又从今日去，断肠还似去年时。经行处处是相思。","dynasty":"宋代","title":"浣溪沙（连年二月二日出都门）"}
{"author":"向子諲","content":"花样风流柳样娇。雪中微步过溪桥。心期春色到梅梢。折得一枝归绿鬓，冰容玉艳不相饶。索人同去醉金蕉。","dynasty":"宋代","title":"浣溪沙（政和癸巳仪真东园作）"}
{"author":"向子諲","content":"守得梅开著意看。春风几醉玉栏干。去时犹自惜余欢。雨后重来花扫地，叶间青子已团团。凭谁寄与蹙眉山。","dynasty":"宋代","title":"浣溪沙"}
{"author":"向子諲","content":"翡翠衣裳白玉人。不将朱粉污天真。清风为伴月为邻。枕上解随良夜梦，壶中别是一家春。同心小绾更尖新。","dynasty":"宋代","title":"浣溪沙（酴醿和狄相叔韵赠陈宋邻）"}
{"author":"向子諲","content":"两点春山入翠眉。一緺杨柳作腰肢。语音娇软带儿痴。犹省当来求识面，隔帘清唱倒琼彝。真成相见说当时。","dynasty":"宋代","title":"浣溪沙"}
{"author":"向子諲","content":"无双亭下，琼树正花敷。玉骨莹云腴。已知倾国无能比，除非天上有仙姝。到扬州才见，是处俱无。比碧桃、也无二朵，算丹桂、止是一株。千万卉，尽花奴。天教芍药来骖乘，一春桃李作先驱。尽红遮绿拥驻江都。","dynasty":"宋代","title":"最高楼"}
{"author":"向子諲","content":"闰馀有何好，一年两中秋。补天修月人去，千古想风流。少日南昌幕下，更得洪徐苏李，快意作清游。送日眺西岭，得月上东楼。四十载，两人在，总白头。谁知沧海成陆，萍迹落南州。忍问神京何在，幸有芗林秋露，芳气袭衣裘。断送馀生事，惟酒可忘忧。","dynasty":"宋代","title":"水调歌头·闰馀有何好"}
{"author":"向子諲","content":"我生六十四，四度闰中秋。碧天千里如水，明月更如流。照我洛滨诗伯，携手仟卿廛隐，阆苑与同游。人醉玉相倚，不肯下琼楼。芗林老，章江上，几回头。剩欲探鹤瀛海，聊下越王州。直入白云深处，细酌仙人九酝，香雾尽侵裘。共看一笑粲，以写我心忧。","dynasty":"宋代","title":"水调歌头·我生六十四"}
{"author":"向子諲","content":"雁阵横空，江枫战、几番风雨。天有意、作新秋令，欲鏖残暑。篱菊岩花俱秀发，清氛不断来窗户。共欢然、一醉得黄香，仍叔度。尊前事，尘中去。拈花问，无人语。芗林顾灵照，笑抚庭树。试举似虎头城太守，想应会得玄玄处。老我来、懒更作渊明，闲情赋。","dynasty":"宋代","title":"满江红·雁阵横空"}
{"author":"向子諲","content":"岩桂秋风南埭路。墙外行人，十里香随步。此是芗林游戏处。谁知不向根尘住。今日对花非浪语。忆昨明光，早辱君王顾。生怕青蝇轻点污。思鲈何似思花去。","dynasty":"宋代","title":"蝶恋花·岩桂秋风南埭路"}
{"author":"向子諲","content":"两个鸳鸯波上来。一ь杨柳掌中回。已愁共雪因风去，更着繁弦急管催。含浅笑，劝深杯。桃花气暖眼边开。司空常见风流惯，输与山翁醉玉摧。","dynasty":"宋代","title":"鹧鸪天·两个鸳鸯波上来"}
{"author":"向子諲","content":"斜红翠叠。何许花神来献瑞。粲粲裳衣。割得天孙锦一机。真香妙质。不耐世间风与日。着意遮围。莫放春光造次归。","dynasty":"宋代","title":"减字木兰花·斜红翠叠"}
{"author":"向子諲","content":"红退小园桃杏，绿生芳草池塘。谁教芍药殿春光。不似酴醿官样。翠盖更蒙珠幰，薰炉剩熨沈香。娟娟风露满衣赏。独步瑶台月上。","dynasty":"宋代","title":"西江月·红退小园桃杏"}
{"author":"向子諲","content":"醉里惊从月窟来。睡馀如梦蕊宫回。碧云时度小崔嵬。疑是海山怜我老，不论时节遣花开。从今休数返魂梅。","dynasty":"宋代","title":"浣溪沙"}
{"author":"向子諲","content":"短句赠行樽俎风流意气倾。一杯相属忍催行。离歌更作断肠声。衮衮大江前后浪，娟娟明月短长亭。水程山驿总关情。","dynasty":"宋代","title":"浣溪沙"}
{"author":"向子諲","content":"山围水绕高唐路。恨密云、不下阳台雨。雾阁云窗，风亭月户。分明携手同行处。而今不见生尘步。但长江、无语东流去。满地落花，漫天飞絮。谁知总是离愁做。","dynasty":"宋代","title":"七娘子·山围水绕高唐路"}
{"author":"向子諲","content":"此夜中秋，不向光影门前过。披衣得坐。无佛众生我。没鼓打皮，借问今几和。还知么。就中两个。鼻孔谁穿破。","dynasty":"宋代","title":"点绛唇·此夜中秋"}
{"author":"向子諲","content":"冰雪肌肤，靓妆喜作梅花面。寄情高远。不与凡尘染。玉立峰前，闲把经珠转。秋风便。雾收云卷。水月光中见。","dynasty":"宋代","title":"点绛唇·冰雪肌肤"}
{"author":"向子諲","content":"璧月光辉，万山不隔蟾宫树。金风玉露。水国秋无数。老子情锺，欲向香中住。君王许。龙鸾飞舞。送到归休处。","dynasty":"宋代","title":"点绛唇·璧月光辉"}
{"author":"向子諲","content":"千古一灵根，本妙元明静。道个如如已是差，莫认风番影。枯木夜堂深，默坐时观省。月落乌鸡出户飞，万里关河冷。","dynasty":"宋代","title":"卜算子·千古一灵根"}
{"author":"向子諲","content":"江左称岩桂，吴中说木犀。水沈为骨郁金衣。却恨疏梅恼我、得香迟。叶借山光润，花蒙水色奇。年年勾引赋新诗。应笑芗林冷淡、独心知。","dynasty":"宋代","title":"南歌子·江左称岩桂"}
{"author":"向子諲","content":"病著连三月，谁能慰老夫。萧萧短发不胜梳。风里支离欲倒、要人扶。秋月明如水，岩花忽起予。旋篘白酒入盘盂。报答风光不醉、更何如。","dynasty":"宋代","title":"南歌子·病著连三月"}
{"author":"向子諲","content":"两峰对起。象阙端门云雾里。千嶂排空。虎节龙旂指顾中。箫韶妙曲。我试与听音韵足。借问谁传。松上清风石上泉。","dynasty":"宋代","title":"减字木兰花·两峰对起"}
{"author":"向子諲","content":"千山万水。望极不知何处是。小院回廊。梦去相寻未觉长。绝怜清瘦。雪里梅梢春未透。常记分携。雨后梨花晓尚啼。","dynasty":"宋代","title":"减字木兰花·千山万水"}
{"author":"向子諲","content":"去年端午。共结彩丝长命缕。今日重阳。同泛黄花九酝觞。经时离缺。不为莱菔髭似雪。一笑逢迎。休觅空青眼自明。","dynasty":"宋代","title":"减字木兰花·去年端午"}
{"author":"徐光溥","content":"天与黄筌艺奇绝，笔精回感重瞳悦。运思潜通造化工，挥毫定得神仙诀。秋来奉诏写秋山，写在轻绡数幅间。高低向背无遗势，重峦叠嶂何孱颜。目想心存妙尤极，研巧核能状不得。珍禽异兽皆自驯，奇花怪木非因植。崎岖石磴绝游踪，薄雾冥冥藏半峰。娑萝掩映迷仙洞，薜荔累垂缴古松。月槛参桥□，僧老坐支筇。屈原江上婵娟竹，陶潜篱下芳菲菊。良宵只恐鹧鸪啼，晴波但见鸳鸯浴。暮烟幂幂锁村坞，一叶扁舟横野渡。飒飒白蘋欲起风，黯黯红蕉犹带雨。曲沼芙蓉香馥郁，长汀芦荻花y1wL.雁过孤峰帖远青，鹿傍小溪饮残绿。秋山秀兮秋江静，江光山色相辉映。雪迸飞泉溅钓矶，云分落叶拥樵径。张璪松石徒称奇，边鸾花鸟何足窥。白旻鹰逞凌风势，薛稷鹤夸警露姿。方原画山空巉岩，峭壁枯槎人见嫌。孙位画水多汹涌，惊湍怒涛人见恐。若教对此定妍媸，必定伏膺怀愧悚。再三展向冕旒侧。便是移山回涧力。大李小李灭声华，献之恺之无颜色。仿佛垂纶渭水滨，吾皇睹之思良臣。依稀荷锸傅岩野，吾皇睹之求贤者。从兹仄展复悬旌，宵衣旰食安天下。才当老人星应候，愿与南山俱献寿。微臣稽首贡长歌，丹青景化同天和。","dynasty":"唐代","title":"题黄居寀秋山图"}
{"author":"徐光溥","content":"迸出班犀数十株，更添幽景向蓬壶。出来似有凌云势，用作丹梯得也无。","dynasty":"唐代","title":"同刘侍郎咏笋"}
{"author":"范郁","content":"惆怅孙阳世久无，纷纷驽骥逐齐驱。不教神物俱湮灭，犹幸深山天马图。","dynasty":"宋代","title":"天马峰"}
{"author":"陈公荣","content":"边城将星落，浩荡烟尘黄。我亦在行阵，生死未可量。涕滂感永诀，激烈摧肝肠。昔尔仗雄剑，志在清八荒。神武埒颇牧，奇计如平良。遇贼奋英果，逐杀何其强。气数乖人事，竟向锋刃僵。忠魂薄日月，耿耿万古光。虽云获死所，国耻犹未忘。便应作厉鬼，虏酋罄杀伤。","dynasty":"宋代","title":"挽族子老成"}
{"author":"左偃","content":"关河月未晓，行子心已急。佳人无一言，独背残灯泣。","dynasty":"唐代","title":"送君去"}
{"author":"左偃","content":"倚筇聊一望，何处是秦川。草色初晴路，鸿声欲暮天。","dynasty":"唐代","title":"秋晚野望"}
{"author":"左偃","content":"归鸟入平野，寒云在远村。徒令睇望久，不复见王孙。","dynasty":"唐代","title":"郊原晚望怀李秘书"}
{"author":"左偃","content":"渐老将谁托，劳生每自惭。何当重携手，风雨满江南。","dynasty":"唐代","title":"言怀别同志"}
{"author":"左偃","content":"寒云淡淡天无际，片帆落处沙鸥起。水阔风高日复斜，扁舟独宿芦花里。","dynasty":"唐代","title":"江上晚泊"}
{"author":"左偃","content":"一从携手阻戈鋋，屈指如今已十年。长记二林同宿夜，竹斋听雨共忘眠。","dynasty":"唐代","title":"寄鉴上人"}
{"author":"左偃","content":"一茎两茎华发生，千枝万枝梨花白。春色江南独未归，今朝又送还乡客。","dynasty":"唐代","title":"送人"}
{"author":"左偃","content":"胡笳闻欲死，汉月望还生。（《昭君怨》）日华离碧海，云影散青霄。（《早日》）","dynasty":"唐代","title":"句"}
{"author":"左偃","content":"惭老将谁托，劳生每自惭。何当重携手，风雨满江南。","dynasty":"唐代","title":"言怀别同志"}
{"author":"左偃","content":"一茎二茎华发生，千枝万枝梨花白。春色江南独未归，今朝又送还乡客。","dynasty":"唐代","title":"送人"}
{"author":"左偃","content":"潦倒门前客，闲眠岁又残。连天数峰雪，终日与谁看。万丈高松古，千寻落水寒。仍闻有新作，懒寄入长安。","dynasty":"唐代","title":"寄庐山白上人"}
{"author":"左偃","content":"谋身谋隐两无成，拙计深惭负耦耕。渐老可堪怀故国，多愁翻觉厌浮生。言诗幸遇明公许，守朴甘遭俗者轻。今日况闻搜草泽，独悲憔悴卧升平。","dynasty":"唐代","title":"寄韩侍郎"}
{"author":"左偃","content":"寒烛照清夜，笙歌隔藓墙。一从飞燕入，便不见君王。","dynasty":"唐代","title":"汉宫词"}
{"author":"董文涣","content":"信有文诅楚，空闻书绝秦。受金还举袖，料敌失望尘。危等沈舟羽，安忘厝火薪。伊川叹被发，谁是百年人。","dynasty":"清代","title":"次韵鲁川读史柬王定甫农部丈作"}
{"author":"董文涣","content":"落日悲羌笛，西风怨汉歌。心难填海尽，力奈负山何。魑魅高明避，英雄草泽多。秋来晴霁美，未改是天和。","dynasty":"清代","title":"秋来"}
{"author":"董文涣","content":"未失神亭戟，俄空旅舍烟。经纶书卷外，涕泪酒樽前。碧草谁埋血，黄图忆拓边。赍粮方待寇，何事问燕然。","dynasty":"清代","title":"何事"}
{"author":"董文涣","content":"十年方补外，补外亦蹉跎。科第惭先达，飞腾让后多。葡萄宁许换，苜蓿自能歌。回首金门路，何时定再过。","dynasty":"清代","title":"经院署有感"}
{"author":"董文涣","content":"书城坐拥夜镫勤，百感苍茫付暮云。湫隘一廛犹负郭，郁陶三月倍思君。近招元亮倾新酿，远吊灵均续旧文。不为苦吟吟更苦，姑从嘲笑日纷纭。","dynasty":"清代","title":"姑从"}
{"author":"董文涣","content":"干戈扰扰行焉往，身世茫茫愿总违。海内终关儒者事，尊前已觉故人稀。才疏蒋琬归田好，亲老王阳叱驭非。霄汉从今相忆处，穷愁莫惜卧岩扉。","dynasty":"清代","title":"留别伯寅丈"}
{"author":"董文涣","content":"清溪路尽只桃花，茅舍无多逐岸斜。偶趁樵风忘路远，眼随飞絮过邻家。","dynasty":"清代","title":"游龙子祠"}
{"author":"董文涣","content":"鼷鼠食牛，维口实甘。角之觓觓。爰饱爰馋。岂不觳觫，乃饵以餂。匪惟忘苦，反嬉而恬。一恬一齧，用售其贪。牛身如叶，鼠口如蚕茧。栗有尽，果腹未厌。剥肤孔亟，以痛厥心。牟焉长号，命随以斩。嗟尔利口，君子何堪。履霜有始，由来者渐。夫焉处之，不恶而严。","dynasty":"清代","title":"鼷鼠篇"}
{"author":"董文涣","content":"郁郁盆中松，矫矫当风舞。叶叶相承接，枝枝相拄，青阳发群萌，葱茜自媚妩。以彼干霄姿，甘此玩好伍。灌溉岂不勤，涓滴泽已溥。焉知生性漓，憔悴气莫吐。深山有孤根，夜夜㖃雷雨。上枝巢鸾凰，下枝卧虬虎。神物遇有时，那许问斤斧。岿然七庙尊，丹雘作梁柱。陋彼盆中质，终年依浅土。斩伐虽无忧，尺寸安足补。托根良独难，弃置等灌莽。躁进与晚成，岂不在自取。","dynasty":"清代","title":"盆松篇"}
{"author":"董文涣","content":"维嗣皇践阼，辛酉十月朔。贤圣作继七，乾坤辨御六。联珠集星躔，合璧光辰旭。天与百神享，人归九族睦。亶聪明作后，念终始典学。端拱抚华夷，辟门咨牧岳。举善无遗贤，省刑不留狱。穷奇欻授首，朝廷一澄肃。霜霆互震涤，日月新栉沐。文母佐十乱，家相咸二叔。再光中兴业，一洗旧染俗。宽大诏频颁，忠厚基更筑。洸洸继述美，翼翼夙夜勖。皇道弥正直，皇风益清淑。忆昨庚申秋，国步初反覆。祸首晋郑依，王风变中谷。朋家作挡恶，颠趾负优渥。太阿一倒持，傅翼擅威福。清流务尽歼，宵小屡升擢。贵贱剧赵孟，彼苍易寒燠。泽竭网日密，民劳土日蹙。岂徒冠楚猴，忽欲指秦鹿。郊垒谁之耻，忍进《钧天乐》。致令歌《板荡》，不得同忧辱。惊波沧溟来，澒洞昏地轴。豺虎走封畿，蛟鼍起平陆。太白再经天，荧惑不肯伏。威弧罢张弮，枉矢忧集屋。乌上延秋门，仓皇夜避啄。月黑凭城啸，六师中野宿。连营散秋叶，狼藉兵革粟。眼见不得收，儿戏寄帷幄。百年备不用，藉寇无疑卜。古有飞一箭，今宁折一镞。岂闻骸可爨，无复指可匊。遂使太平民，展转脱万辐。飞火通甘泉，阴风动艮岳。抢攘终夜声，竭蹶三面祝。猿鹤一怛化，沙虫万出缩。惜哉云西北，怅矣月朓朒。问谁致此繇，人百身莫赎。泣欲排云叫，天远万重曲。平生怀忠信，敢谓莫予毒。九回一日肠，千里双寸目。忧来成内奰，颠倒怪童仆。性命宁关人，排遣藉篇牍。时从冯与王，日夕醉酃醁。人事尚纷纭，予醒安忍浊。岂效径窦由，而希岩穴躅。余情固未伤，余分亦云足。乱离一朝定，关市罢酤榷。输金高邱山，赐宴纷烹剥。畴资和戎绛，终赖退秦烛。一言同兰臭，连券比笋束。列圣赫在天，兆亿遍亭育。钟虡俨崇树，阛闾仍肩毂。国命灵长新，群公容珞琭。存者幸迁延，亡者惜颠仆。奈何枭鸱辈，睅目犹皤腹。百计冀言售，致祸恐不速。诱衷莫假手，何以餍尔欲。自有师尹肠，谁食伍参肉。塞粟犹勤挽，边衣尚寄裻。悠悠天门远，惨惨雪霜酷。招摇未回星，榆柳忽改木。地僻离魅群，宠深怨詈笃。连垣树桃李，比户具贝玉。捋须谁敢问，坐榻莫为逐。况闻郿坞营，丹楹而刻桷。金紫耀舆台，风雷生掌握。欻出夜半纸，真伪谁能觉。崩坼逖髯驾，飞腾阻日輂。恶流岂尽海，奸诛欲罄竹。似厌王侯尊，急登酆岳录。寇木争自贵，燎原方未扑。屯余端养蒙，剥极肇敦复。羲驭俄再中，星占验三渎。迅耳不及掩，晡食岂待蓐。肩舆下槛车，手笏生桎梏。面腼市朝涶，魄惊鈇櫍触。佞血污霜刃，臭骨点素幅。罄甸恩鸩孟，肆衢快㸐卓。始悔外生成，不及早天椓。生为华堂贵，死为天下戮。丕劳羞乃祖，圮族愧世禄。昔闻诛国忠，唐祚兴巴蜀。又闻排六奸，宋运延郓濮。当时义士奋，听荧断未独。黾勉迫群愤，牵挛逼他族。岂若陨自天，声色无急促。女中既尧舜，禁中更颇牧。深谋剪凶憝，坐镇净墋黩。流辉一下照，四罪咸率服。反思初阶戾，内讧异瘰瘯。省括苟未审，何能发中鹄。尝剧句践胆，生难燕国角。明明宗社神，烈烈桢符箓。行当落旄头，再与安鼎餗。元和韩公诵，治安贾生哭。小臣职载笔，赓歌古人续。","dynasty":"清代","title":"纪事一百韵"}
{"author":"董文涣","content":"秋声无深浅，深浅在一心。秋听无远近，远近同一音。月落树影合，磔磔惊栖禽。长宵畏短梦，醒坐还披襟。时过意自悔，迹往情弥深。焉知来日事，追念不及今。寸肠积万感，并入秋风吟。秋风亦何为，空使年鬓侵。","dynasty":"清代","title":"秋夜柬顾斋"}
{"author":"董文涣","content":"会经堂前饶众木，不与凡花溷幽独。旬日文书苦困人，眼前何物能医俗。朝来绕树得休暇，忽惊身在锦绣谷。露萼回看红映窗，风枝卬见高过屋。不嫌帘烛隔霄汉，但恨楼台少竹肉。添酒从招月下魂，宵深清梦犹难足。闻道京兆手亲植，新年正及春景淑。当时廷尉聊戏言，雅话居然属餍腹。讵知胜事偏我值，蔚蔚充庭如立竹。秋风两度牵诗怀，闭户蓬蒿森满目。今来赏心已天幸，未免联吟更望蜀。花开安得二公同，传语西飞寄两鹄。赏者不栽栽不赏，世间万事总回曲。后来桃李应更多，好爱棠阴勿轻触。","dynasty":"清代","title":"会经堂海棠用坡公定惠院韵寄怀林颖叔京兆王廷尉定甫丈"}
{"author":"董文涣","content":"书丛半世如枯蟫，结习生小性所耽。博学常思追任昉，聚书每欲希桓谭。当时未行万里路，梱载那计随征骖。连墙架屋恨难足，此乐不易吾心甘。春明一陊事奔走，卷束往往封尘函。犹幸枝官饱闲放，海王村畔时幽探。更从邻好乞佳本，夜阑烛尽犹勤勘。岂知离合到简册，锋车关塞趋じ𧽼。频年搜罗终何益，行箧无十之二三。自顾四壁曾不保，检书未竟中怀惭。百不如人赖此耳，并斯不畀夫岂贪。旧墨过眼欻隔世，春梦回首成优昙。仕宦不进学亦退，局促似我真何堪。且呼长恩酹酒拜，投劾终当同一庵。","dynasty":"清代","title":"检旧书有感"}
{"author":"董文涣","content":"晨光结晴霞，林旭遥相著。荒桥阻车辙，谷转每前却。中峰忽屹立，攒空利如削。稍登乍眩旋，回睇更辉㸌。岩留太古树，涧蓄长生药。却穿阴磴苔，楼阁倚天豁。木末辨觚棱，云端识赭垩。欻临清净宇，万想皆摆落。","dynasty":"清代","title":"西山纪游其一"}
{"author":"董文涣","content":"万松争到门，千年不可计。九枝苍龙蟠，动卧非一势。山气午方合，谷鸣万窍闭。泠泠青飙来，僧梵远相替。花雨散香界，风涛隔人世。璇楹既㛹娟，绀宇亦澄霁。庭翠秋更殷，岩红日初丽。回视来途穷，千盘石级细。","dynasty":"清代","title":"西山纪游其二"}
{"author":"董文涣","content":"九峰势回合，灵境依此选。竹藏溪路深，松覆山殿满。仙坛富芝菌，师塔饱菭藓。鼎气丹雘混，香烟龙虎篆。曲沼觞流羽，蔬厨水通笕。风清鸟声悦，日霁天容善。双趺迹犹存，二青蜕未远。卢师几时去，枯柘经年断。访古足流连，探奇愈纷衍。黄金布初地，大树斜阳晚。","dynasty":"清代","title":"西山纪游其三"}
{"author":"董文涣","content":"古殿耿佛镫，更深还独往。一气失楼台，观空远无象。经梵出云中，寻声不知向。四山合混茫，迥立霄汉上。万缘此时静，下界闻鸡唱。夜气方返初，机怀倏萌曩。豫惜遄晨驾，暂许谢尘鞅。曙色收孤烟，东峰一星朗。","dynasty":"清代","title":"西山纪游其四"}
{"author":"寿涯禅师","content":"深愿弘慈无缝罅。乘时走入众生界。窈窕丰姿都没赛。提鱼卖。堪笑马郎来纳败。清冷露湿金襽坏。茜裙不把珠缨盖。特地掀来呈捏怪。牵人爱。还尽许多菩萨债。","dynasty":"宋代","title":"渔家傲（咏鱼篮观音）"}
{"author":"陈翥","content":"吾有西山桐，桐盛茂其花。香心自蝶恋，缥缈带无涯。白者含秀色，粲如凝瑶华。紫者吐芳英，烂若舒朝霞。素奈亦足拟，红杏宁相加。世但贵丹药，夭艳资骄著。歌管绕庭槛，翫赏成矜夸。倘或求美材，为尔长所嗟。","dynasty":"宋代","title":"西山桐十咏·桐花"}
{"author":"陈翥","content":"高桐凌紫霞，修篁拂碧云。吾常居其间，自号桐竹君。不解倣俗利，所希脱世纷。会交但文学，启谈皆典坟。","dynasty":"宋代","title":"桐竹君咏"}
{"author":"陈翥","content":"分材植梧桐，桐茂成翠林。日日来轻风，时时自登临。拂干动微毳，吹叶破圆阴。虚凉可解愠，轻鼓如调琴。莫传独鹄操，愿述栖凤吟。岂羞楚襄王，兰台堪披襟。亦陋陶隐居，高阁听松音。无为摇落意，慰我休閒心。","dynasty":"宋代","title":"西山桐十咏·桐风"}
{"author":"陈翥","content":"吾有西山桐，密邻桃与李。得地自行根，受芘逾高藟。上濯春云膏，下滋醴泉髓。盘结侔循环，岐分类枝体。乘虚肌体大，坟涨土脉起。扶疏向山壤，蔓衍出林地。愿偕久深固，无为半生死。倘仪大厦材，合抑由兹始。","dynasty":"宋代","title":"西山桐十咏·桐根"}
{"author":"陈翥","content":"高梧已繁盛，萧萧西山陇。毳叶竟开展，孙枝自森耸。擅美推东南，滋荣藉萋菶。不能容燕雀，只许栖鸾凤。宁入吴人爨，堪随伯禹贡。雨露时加润，霜雪胡为冻。况有奇特材，足任雅琴用。中今太古音，可美清风颂。","dynasty":"宋代","title":"西山桐十咏·桐孤"}
{"author":"陈翥","content":"时人羡桃李，下自成蹊径。而我爱梧桐，亦以成乎性。中平端队道，还往非辽夐。直入无欹斜，横延亦径挺。月夕叶景碎，春暮花光映。清朝蒙露湿，落日随烟暝。不使草蔓滋，任从根裂迸。堪诣蒋诩徒，惟任蓬蒿盛。","dynasty":"宋代","title":"西山桐十咏·桐径"}
{"author":"陈翥","content":"吾有西山桐，厥实状如乳。含房隐绿叶，致巢来翠羽。外滑自为穗，中虚不可数。轻渐曝秋阳，重即濡绵雨。霜后威气裂，随风到烟坞。虽非松柏子，受命亦知土。谁能好琴瑟，种之向春圃。始知非凡材，诸木岂予伍。","dynasty":"宋代","title":"西山桐十咏·桐乳"}
{"author":"陈翥","content":"吾有西山桐，下临百丈溪。布叶虽迟迟，庇根亦萋萋。密类张翠幄，青堪翦封圭。滑泽经日久，濡毳随干跻。近风带影动，坠雨向身低。宁隐凡鸟巢，自蔽仪凤栖。松柏徒尔顽，蒲柳空思齐。但有知心时，应使常弗迷。","dynasty":"宋代","title":"西山桐十咏·桐叶"}
{"author":"陈翥","content":"枝软自相交，叶荣更分茂。所得成清阴，仍宜当白昼。荫疑翠帟展，翳若繁云覆。日午密影叠，风摇碎花漏。冷不蔽空井，高堪在庭甃。吾木闲野人，受乐忘茕疚。亭亭类张盖，翼翼如层构。月夕独裴回，犹思一重复。","dynasty":"宋代","title":"西山桐十咏·桐阴"}
{"author":"陈翥","content":"吾有西山桐，栽之未盈握。所得从野人，移来自乔岳。节凝叶尚秘，根疏土自剥。匪为待篱鷃，庸将栖鸑鷟。异日成茂林，论材谁见擢。巨则为栋梁，微亦任楹桷。仍堪雅琴器，奏之反淳朴。大匠如顾怜，委躯愿雕斲。","dynasty":"宋代","title":"西山桐十咏·桐栽"}
{"author":"陈翥","content":"古藓寒芜让品流，小斋多谢伴清幽。若教夷甫门前种，也是无多过一秋。","dynasty":"唐代","title":"金钱花其二"}
{"author":"陈翥","content":"曲江晴望好，近接梵王家。十亩开金地，千林发杏花。映雪犹误雪，煦日欲成霞。紫陌传香远，红泉落影斜。园中春尚早，亭上路非赊。芳景堪游处，其如惜物华。","dynasty":"唐代","title":"曲江亭望慈恩寺杏园花发"}
{"author":"陈翥","content":"袅露牵风夹瘦莎，一星星火遍窠窠。闲门永巷新秋里，幸不伤廉莫怕多。古藓寒芜让品流，小斋多谢伴清幽。若教夷甫门前种，也是无多过一秋。","dynasty":"唐代","title":"金钱花"}
{"author":"费藻","content":"亳州轻纱若烟雾，隔窗胧胧月微吐。门前杨柳乌乱啼，贪听吴歌不知曙。","dynasty":"清代","title":"吴声曲"}
{"author":"赵良器","content":"圣祖发神谋，灵符叶帝求。一人光锡命，万国荷时休。雷解圜丘毕，云需曲水游。岸花迎步辇，仙仗拥行舟。睿藻天中降，恩波海外流。小臣同品物，陪此乐皇猷。","dynasty":"唐代","title":"三月三日曲江侍宴"}
{"author":"赵良器","content":"淑德延公胄，宜家接帝姻。桂宫男掌仆，兰殿女升嫔。恩泽昭前命，盈虚变此辰。万年今已矣，彤管列何人。","dynasty":"唐代","title":"郑国夫人挽歌词"}
{"author":"陈鹏年","content":"秋气渐萧瑟，连宵风雨声。庭虚山果坠，砌冷候虫鸣。倦眼依残帙，端居对短檠。归舟姜被隔，知近武昌城。","dynasty":"清代","title":"漫兴其一"}
{"author":"陈鹏年","content":"儿归依叔父，好去问重闱。但说君恩重，休烦老泪挥。从师仍适远，多难在知几。不用徒酸鼻，长途正授衣。","dynasty":"清代","title":"漫兴其二"}
{"author":"陈鹏年","content":"冬春如过隙，秋老尚羁栖。久暂吾何择，荣枯理亦齐。裹粮师白石，行药想丹梯。日话黄冠侣，三茅近弗迷。","dynasty":"清代","title":"漫兴其三"}
{"author":"陈鹏年","content":"客从故乡至，为我理瑶琴。流水本无意，高云若有心。朔风吹早雁，落叶下疏林。之子不归去，衡山空自深。","dynasty":"清代","title":"漫兴其四"}
{"author":"陈鹏年","content":"庭阶秋色好，映日正殷红。颇赖扶持力，其如造化工。酡颜醒复醉，嫩叶老还童。最爱斜阳里，纷披并菊丛。","dynasty":"清代","title":"漫兴其五"}
{"author":"陈鹏年","content":"铁瓮城边路，金焦江上山。蛟螭蟠地轴，豺虎踞天关。皎日群阴散，春风十亩闲。烟云俨图画，蜡屐好跻攀。","dynasty":"清代","title":"新春杂感次韵和中山"}
{"author":"陈鹏年","content":"杰阁俯城阴，阑干每一临。曲阿秦郡县，北府宋园林。山色分吴楚，江流自古今。春风满天地，无限望乡心。","dynasty":"清代","title":"京江杂诗"}
{"author":"陈鹏年","content":"五月正炎热，山寒不可胜。好将双赤脚，去踏万年冰。虎石阶前伏，龙云钵底兴。欲随飞锡住，松雪路层层。","dynasty":"清代","title":"送静庵僧之五台结夏"}
{"author":"陈鹏年","content":"云艇松龛阅岁时，廿年踪迹鸟鱼知。春风再扫生公石，落照仍衔短簿祠。雨后万松全遝匝，云中双塔半迷离。夕佳亭上凭阑处，红叶青山绕梦思。","dynasty":"清代","title":"虎丘其一"}
{"author":"陈鹏年","content":"尘鞅删除半向闲，青鞋布袜也看山。离宫路出云霄上，法驾春留紫翠间。代谢已怜金气尽，再来偏笑石头顽。楝花风后游人歇，一任鸥盟数往还。","dynasty":"清代","title":"虎丘其二"}
{"author":"陈鹏年","content":"愁云毒雾锁江干，院落沉沉昼景寒。貔虎千重森铁瓮，穹霄何日下金竿。迢遥胏石呼难彻，寂寞丹心泪已干。虮虱一身天万里，仍依北极望长安。","dynasty":"清代","title":"江干"}
{"author":"陈鹏年","content":"琪树琳宫锁寂寥，逢君烧烛坐寒宵。三春华发栖江表，五夜丹心恋圣朝。禁闼似闻怜谠直，湖山自合老渔樵。鲤鱼风里桃花水，共听南徐早晚潮。","dynasty":"清代","title":"与许谨斋都谏夜话"}
{"author":"陈鹏年","content":"北堂遥隔楚云西，远近浮槎理亦齐。岂有园官供菜把，仍催稚子树鸡栖。寄奴井在泉堪汲，丁卯桥荒路不迷。比似成都留杜老，居人指是浣花溪。","dynasty":"清代","title":"移寓城南草堂纪兴"}
{"author":"陈鹏年","content":"河淮重寄宠旌旄，方略频传霄汉高。中夜扁舟偕畚锸，经年匹马狎波涛。庙堂正切宣防计，簿领仍悬抚字劳。渐看海疆今沃壤，桑田儿女献春醪。","dynasty":"清代","title":"冬日感怀三首其一"}
{"author":"陈鹏年","content":"清时稽古独优崇，诏许诸儒集禁中。花发上林春窈窕，雪晴阿阁日曈昽。直庐夜检青藜照，讲幄朝呈《白虎通》。痛定湘累惭报国，皂囊无补但雕虫。","dynasty":"清代","title":"冬日感怀三首其二"}
{"author":"陈鹏年","content":"平生梦落五湖边，竹马重来事黯然。蠲赐欢声方动地，滞淫秋水又浮天。东南财赋无筹策，士女嬉游有岁年。春树万家烟雾里，白公堤上每流连。","dynasty":"清代","title":"冬日感怀三首其三"}
{"author":"陈鹏年","content":"穷冬在深谷，寂寞怀友生。岂期江上帆，遂此山中行。山中何所有？浊酒陈粝羹。同心四五人，怀抱各相倾。明月从东来，霜露皓已盈。宁知夜将半，瑶琴转凄清。臣罪则当诛，天王荷圣明。文章固小技，珍重同璜珩。自非尧舜时，难免世网婴。小人贵苟全，君子畏令名。鸥盟慎俦侣，各立以屏营。费江名下士，洒落富篇什。况有林与苏，高狂每相及。独笑老陈髯，虫鱼徒摭拾。丹房静无事，良朋偶然集。山高众籁肃，帝座可呼吸。酒阑步山椒，遥青若拱揖。念兹铁瓮城，兵农素和辑。万井锁寒烟，日暮军声入。东南控沧海，烝徒在娴习。近闻楼船军，奔鲸吼山立。仍劳至尊顾，冠盖交驰急。扬子盛帆樯，潇湘忆蓑笠。安得趁东风，细雨春船湿。","dynasty":"清代","title":"壬辰仲冬费滋衡江服懿林中山苏梅仙枉集寓斋用海日生残夜江春入旧年为韵分得生入二字"}
{"author":"陈鹏年","content":"我昔看山到京口，郭璞坟前洒杯酒。扬子渡头争渡急，不使焦山落吾手。廿年宦海吴越游，天驷之乘沙棠舟。元规障尘满天地，蓬壶那得寻丹丘。去年长夏凡再至，停桡一上江天寺。江波㶁㶁鸣向人，手板腰围汗流渍。深秋奉檄驰江干，快遂初衣返钓竿。黄茅雨湿鹧鸪叫，欲归不归行路难。南冠驱迫何匆遽，遥指月华最深处。四时羁绊五六人，暂借丹房度朝暮。丹房老子人姓梁，双瞳炯炯眉发黄。尽日低头弄柔翰，一生古貌游羲皇。深山穷谷君合止，胡为混迹红尘里。为言咫尺即瀛洲，试看天吴移海水。仙人自昔好楼居，我亦蒲团坐碧虚。写罢《黄庭》梦灵对，手招老鹤眼蘧庐。月华之山山色好，俯视群山揖苍昊。儿时住此今白头，银杏手栽成合抱。月华之山高嵯峨，三山海面浮髻螺。下瞰鱼龙等幺么，兴来赌尽山阴鹅。屈指今年才六十，故旧儿孙且云集。好贮麟脯泛流霞，不采芝肪煮白石。酌君酒，祝君篇，我兹与尔非少年。人生三万六千日，但得长闲不羡仙。","dynasty":"清代","title":"月华山歌为梁道士作"}
{"author":"陈鹏年","content":"蟋蟀吟前除，鹍鸡鸣夕阳。闻君采芙蓉，辛苦涉秋江。秋江不可际，沐浴休此堂。俯视白日速，仰见浮云苍。清机理瑶咏，尊酒聊慨慷。感兹千古情，前期渺茫茫。","dynasty":"清代","title":"李客山见过投诗次来韵其一"}
{"author":"陈鹏年","content":"伊余旅琳宫，客岁寒方冱。及此届金商，月琯已十度。兹岂无故然，天地有成数。忧患苟不历，谁能辨甘苦。顾惭驽钝姿，厉此松柏固。片言勖余心，馨香拟兰杜。","dynasty":"清代","title":"李客山见过投诗次来韵其二"}
{"author":"陈鹏年","content":"突兀见山山不移，云光树影摇参差。平桥跨壑几千尺，桥下水声无已时。溪北溪南路如线，来往骑行仿佛见。谷静云深人不知，万松独锁空王殿。别构精庐杳霭间，千盘鸟道难跻攀。有路才通避秦客，无钱得买支公山。作此者谁石谷子，笔补造化真奇诡。坐卧十日沧洲髯，游仙只住青冥里。","dynasty":"清代","title":"题王石谷山水"}
{"author":"陈鹏年","content":"松明孝妇两臂枯，刀痕溅血双模糊。一救阿翁一奠夫，肌肤刲尽形容癯。翁病不廖夫不起，儿命虽存顷刻耳。捐躯不得且割身，以盏羹汤尽生死。鬼神夜泣天为愁，病者旋愈死已休。祇今七十获遐福，寿考百岁焉能酬。臂瘢夜寒老泪湿，阶下儿孙早林立。拖青曳紫共扶持，笑口聊开锦堂集。君不见当时松明村，仓卒盗贼如云屯。一开孝妇即却走，乡闾无恙鸡犬存。此事流传咸叹息，立懦廉顽本奇特。世上岂无枭獍与穷奇，解道平人不如贼。","dynasty":"清代","title":"两割肉行"}
{"author":"陈鹏年","content":"揽镜叹畴昔，我生良不辰。遭逢承平世，罪戾盖有因。束躬待斧钺，奄忽弥十旬。天怒谅可回，恩波浩无津。巽命重迟回，已足感臣邻。永念衰病母，江湖隔昏晨。恐惧心胆碎，雨泣鼻酸辛。上有圣明君，下有垂白亲。","dynasty":"清代","title":"述愤次李崆峒韵"}
{"author":"邓仁宪","content":"狎鸥东海上，结友竹林贤。国难知推救，途穷只自怜。空花迷眼界，秋月契心禅。未起归欤兴，重寻载酒船。","dynasty":"宋代","title":"次廉布书事三首呈郎中机宜韵"}
{"author":"邓仁宪","content":"五星不循轨，征战未应休。妇叹怀空室，鹤鸣增旧愁。刘公三见顾，诸葛万机投。四海今多病，维摩分外忧。","dynasty":"宋代","title":"次廉布书事三首呈郎中机宜韵"}
{"author":"邓仁宪","content":"明月杖头挂，啸歌沧海边，自闻狮子吼，尽吐野狐涎。酒兴如流水，诗词似直弦。岩花应未老，更上白云巅。","dynasty":"宋代","title":"次廉布书事三首呈郎中机宜韵"}
{"author":"邓仁宪","content":"避地南来极，吾乡北斗边。风尘今阻隔，途路旧迍邅。闾里千门盛，湖山百卉鲜。故乡归未得，飞梦入青天。","dynasty":"宋代","title":"次吴说避地白岩山中书怀韵"}
{"author":"邓仁宪","content":"鲛人对泣号且呼，洒落瀛洲万斛珠。海神知贵不敢受，天池泻下扶焦枯。初疑素霓随银流，尽似明月投水壶。庐山瀑布几千丈，较此不可分锱铢。胶西先生春睡足，喜见晴光漱寒玉。武陵迷路初不知，错认松风响岩谷。金波满泛琉璃钟，长揖云峰谢拘束。更约青莲社里人，同向苍崖结茆屋。","dynasty":"宋代","title":"瀑布泉"}
{"author":"程敦临","content":"郡城好处西州无，两江回合东南隅。江平浪稳去自在，净色浸透银蟾蜍。","dynasty":"宋代","title":"简州"}
{"author":"李真","content":"春冻晓鞯露重，夜寒幽枕云生。岂是与山无素，丈人著帽相迎。","dynasty":"唐代","title":"丈人山诗"}
{"author":"顾建元","content":"今年又被放，何以拜松楸。野服紫岚气，墓门青涧流。云礽皆祖德，笔砚是先畴。三复漆雕语，闲云掩素秋。","dynasty":"清代","title":"辛酉榜后展墓"}
{"author":"顾建元","content":"落月在高树，絺衣生早凉。下山随涧水，飞鸟共清光。却过春申里，还登长史堂。风蝉嘶近郭，门户正朝阳。","dynasty":"清代","title":"石门晓归"}
{"author":"顾建元","content":"复有杖藜人，旷怀云物新。爱闲难事过，全乐宦时贫。不以桑榆晚，而于风雅亲。乾坤草亭外，良会又庚寅。","dynasty":"清代","title":"续碧山吟社诗二首"}
{"author":"顾建元","content":"九老须眉古，看余亦杖乡。招邀锦树里，图画碧山堂。茶梦归书卷，松声冷石床。遥遥望千载，秋兴白云长。","dynasty":"清代","title":"续碧山吟社诗二首其二"}
{"author":"顾建元","content":"封豕长蛇恐不堪，天生神圣此幽探。乾坤欲辟湖山秀，草木应滋雨露甘。伯仲偕来心共白，商周已往事谁谙。村翁牧竖无知识，也说宣尼表让三。","dynasty":"清代","title":"谒梅里泰伯庙"}
{"author":"顾建元","content":"青云有路桂森森，只是难教俗土寻。一部化书君记取，殿头风雨又秋深。","dynasty":"清代","title":"文昌殿落成"}
{"author":"顾建元","content":"虽有千尺水，不洗三丈尘。我有洗尘诀，寂坐掩园门。门中何所有，物物皆乾坤。心中何所事，默默见形神。昨夜有客至，举头檐月新。清风亦俱来，邈然与古邻。安知古何似，且作园中人。","dynasty":"清代","title":"慧川园诗其一"}
{"author":"顾建元","content":"入世五十年，中心车轮转。夜梦昼所思，晨兴苦讹舛。至此一屏除，松风泠然善。稚子学烹茶，庭鸟忽惊散。我欲嗔稚子，复念戒烦懑。万物自去来，如人有修短。忘言隐几卧，闲云任舒卷。","dynasty":"清代","title":"慧川园诗其二"}
{"author":"崔元范","content":"羊公留宴岘山亭，洛浦高歌五夜情。独向柏台为老吏，可怜林木响馀声。","dynasty":"唐代","title":"李尚书命妓歌饯有作奉酬"}
{"author":"方笙","content":"笑几日秋风，便把容光泻。弄粉施朱绣出来，千万真无价。含笑向篱边，欲语依茅舍。初沐杨妃酒乍醒，亸立斜阳下。","dynasty":"清代","title":"卜算子海棠"}
{"author":"方笙","content":"春带愁来花事早。惜花心、又愁春老。一枕风声，半窗雨响，又是落英时了。晓起捲帘心草草。又无端、被花相恼。燕苦香残，莺嫌艳冷，触拨闲情多少。","dynasty":"清代","title":"夜行船见《林下词选》、《昭代词选》"}
{"author":"崔瓘","content":"寒檐寂寂雨霏霏，候馆萧条烛烬微。只有今宵同此宴，翠娥佯醉欲先归。","dynasty":"唐代","title":"赠营妓"}
{"author":"陈宓","content":"仙豀七十里，半世只闻名。一日见山色，千年怀友情。古匏浮美醁，清水照尘缨。霜月亭亭白，连床语到明。","dynasty":"宋代","title":"题喻景山大飞书房"}
{"author":"陈宓","content":"广文官舍先无尘，谁着岚光几上陈。个里尽消三伏暑，胸中长作四时春。不因泉石耽成癖，那褒箪瓢味更真。顾我年来羁吏鞅，清闲羞见读书人。","dynasty":"宋代","title":"题云石深趣堂"}
{"author":"陈宓","content":"山水围中宅一区，小亭花柳足康娱。勾牵诗思千篇有，斗擞征尘一点无。秉烛风檐费遮逻，闭窗云雾巧闚{外門内俞}。凭谁起唤王摩诘，写作渊明归去图。","dynasty":"宋代","title":"题致爽亭"}
{"author":"陈宓","content":"台成草草怕花残，趁得香浓一凭栏。忽见四围澄碧绕，懒将双眼向花看。","dynasty":"宋代","title":"添筑横玉再赋"}
{"author":"陈宓","content":"一花烂熳一花残，先后无时不傍栏。春到园林元不老，请君细把化工看。","dynasty":"宋代","title":"添筑横玉再赋"}
{"author":"陈宓","content":"生长天垂力，孤悬有作奇。最先承晓露，终不堕春泥。","dynasty":"宋代","title":"亭上茅寄生"}
{"author":"陈宓","content":"昔我先君子，受爵每惧盈。国恩恨未报，遣训昭誓盟。两兄既即世，与子相须生。学问若过时，书剑两无成。年各过五十，以恩厕簪缨。出虽稍迟滞，亦忝半刺荣。幸有旧田庐，勤俭可无营。宦游要及物，闲居亦舒情。乖隔逾一年，便风劳寄声。愿言速加鞭，晨兴课归程。有亲头已白，中夜梦纡萦。日日迟尔至，一尊欢笑并。五马固足恋，二毛还可惊。幸有故园竹，霜葩娱弟兄。岂务耳目玩，庶令心体平。一瓢晏共饮，讨书托馀龄。","dynasty":"宋代","title":"通刺师道弟"}
{"author":"陈宓","content":"欲访西湖久未晴，故应穿屐踏泥行。不因世事无时尽，那识波光有底清。翠竹碧莲迷上下，雕栏画阁压峥嵘。扁舟正好频来买，烟景何人与子争。","dynasty":"宋代","title":"同柯东海出湖"}
{"author":"陈宓","content":"荷张万盖迎仙舰，葵卷千旗拥将坛。顾我从来嗤羽化，饱看仍不负空餐。","dynasty":"宋代","title":"同柯兄游东湖"}
{"author":"陈宓","content":"暇日衣襟嬾自船，扁舟不击任风缘。人间避暑疑无地，湖上乘凉别有天。鱼静不惊香饵下，花红偏称夕阳边。从今日日须来看，才隔秋风便数年。","dynasty":"宋代","title":"同林潘二先生登舟"}
{"author":"陈宓","content":"千年老干对壶峰，不数槐庭两翠龙。六月薰风腾彩笔，赤瑛苍璧画图供。","dynasty":"宋代","title":"谢东园主人惠荔枝陈紫栽"}
{"author":"陈宓","content":"幽人巧琢紫璠玙，中贮琅玕一尺馀。怪石嵌岩苔藓古，坐移衡霍入吾庐。","dynasty":"宋代","title":"谢东园主人惠竹石以紫石盆贮之"}
{"author":"陈宓","content":"昔年常侍紫枢仙，风骨森然在眼前。一览十行俱默诵，三更残卷尚朱笺。诗书自古称难继，衣钵于今信有传。每拜名章唯自愧，思悭莫和短篇长。","dynasty":"宋代","title":"谢傅监仓"}
{"author":"陈宓","content":"雅思追期正始音，若将掷地定成金。年来尘土双侵鬓，赖有清诗时一吟。","dynasty":"宋代","title":"谢何茂才惠诗"}
{"author":"陈宓","content":"红尘垂老得何郎，笔力骎骎到马杨。更拟他年求妙语，青山深趣为君藏。","dynasty":"宋代","title":"谢何茂才惠诗"}
{"author":"陈宓","content":"双莲价重百隋侯，闻道飞觞日夜浮。那得此花开凤沼，依前盛事占鳌头。直如晁董同时对，清似夷齐并臂游。快诵君诗惊倦眼，和篇虽拙敢迟留。","dynasty":"宋代","title":"谢黄斋长送双莲和其韵"}
{"author":"陈宓","content":"建阳则有王，桐城则有孟。王酝清而淳，孟盎和而劲。一酌适我情，再酌养我性。充腹皆阳和，阴慝不得并。或隔千里遥，或馀百里径。水陆有远近，非好遂无胫。苟不遇益友，吾瓶讵能罄。","dynasty":"宋代","title":"谢建阳宰刘潜夫寄酒"}
{"author":"陈宓","content":"清时自昔有闲人，不独巢由作外臣。圣宋每容求退士，名公多得自由身。年将六十仍衰病，才乏锱铢过忝尘。若待挂冠年事至，伊谁尽得七旬春。","dynasty":"宋代","title":"谢刘学录惠诗"}
{"author":"陈宓","content":"东湖觌面本情亲，到得东湖动隔旬。若道四并成浪语，如何寸步不由人。","dynasty":"宋代","title":"谢潘瓜山游东湖惠诗"}
{"author":"陈宓","content":"广寒春雪不能融，留得仙娥素手巾。白玉加香差可比，冰清乏润远难同。休将姹女涂丹脸，宜为儒生沃寸衷。多谢王公情不薄，筠篮特赤故人东。","dynasty":"宋代","title":"谢人遗酥"}
{"author":"陈宓","content":"晚来细雨送轻愁，小院梅黄恰似秋。忽得满盘堆鹤顶，更惊触眼出猫头。只知渴吻三危饮，却愧枯肠万卷搜。多谢美人情郑重，明珠见饷恐空投。","dynasty":"宋代","title":"谢王丞饷临漳火山绿笋"}
{"author":"陈宓","content":"抚民无术知何补，空负家山几度秋。岂有甘凉来可口，但知朱墨苦埋头。近城好景频须到，适意新诗底用搜。从此若逢休暇日，定应闭户辖深投。","dynasty":"宋代","title":"谢王丞饷临漳火山绿笋"}
{"author":"陈宓","content":"荣枯无异态，幽寂得长生。只待天河水，犹嫌玉井冰。松筠差少事，兰郁已多情。独爱禅窗寒，客时几独凭。","dynasty":"宋代","title":"谢无碍菖蒲"}
{"author":"陈宓","content":"楼阁重重俯见山，炎风吹雪到窗间。联镳来此班荆坐，分得高僧半日闲。","dynasty":"宋代","title":"谢雨清水岩"}
{"author":"陈宓","content":"我来谢雨到名山，记得重来半岁间。却笑乖龙太多事，不如科斗得长闲。","dynasty":"宋代","title":"谢雨清水岩"}
{"author":"陈宓","content":"先生心事本韬藏，无奈诗名宇宙香。古柏干隆宜壑卧，野梅心苦不羹尝。百年忽遇中兴主，九帙犹烦告老章。岁晚雪深难出户，谢篇遥拜德公床。","dynasty":"宋代","title":"谢赵昌父寄诗"}
{"author":"陈宓","content":"五十种书今几见，数千年史尚堪传。草堂底用标遗迹，自是乡人苦爱贫。","dynasty":"宋代","title":"谢郑夹漈子惠诗索草堂扁榜"}
{"author":"陈宓","content":"子长健笔许谁隣，特起先生继获麟。摹写遗书礼严像，岂无当代好贤人。","dynasty":"宋代","title":"谢郑夹漈子惠诗索草堂扁榜"}
{"author":"陈宓","content":"八龄幼子今头白，袖有清诗忽到门。前代谩夸棠与笏，何如诗礼典刑存。","dynasty":"宋代","title":"谢郑夹漈子惠诗索草堂扁榜"}
{"author":"陈宓","content":"先君昔归老，手自植六梅。结亭在人境，尺地阳春回。岂无林塘胜，可以榭与台。自云饱世味，一室足欢咍。朝诗坐亭上，暮月行徘徊。旁观笑不足，独酌兴攸哉。清风去倏远，湫隘成鹿埃。经营五亩地，得此城南隈。凿池寿水绕，开堂壶山来。修竹翠成幄，低花锦繁堆。虽无亭馆巧，颇适疏散怀。尽日避车马，一迳荒莓苔。有惭邑大夫，政成此衔杯。落叶风扫溉，山禽喜毰毸。哦诗动深谷，草木声喧豗。此邦渐惠泽，耆艾到提孩。独此小园植，秋芳迟君开。唯梅最辱爱，有句高崔嵬。青玉不足报，愿公坐中台。桃李满天下，绿野追唐裴。","dynasty":"宋代","title":"谢朱宰赋南园二十韵"}
{"author":"陈宓","content":"即宅见湖，移园就宅。以果易谷，以宽补窄。以娱亲姻，以燕宾客。曰田曰园，孰失孰得。","dynasty":"宋代","title":"新池答问"}
{"author":"陈宓","content":"百万人家夜雨鸣，市声唤出晓来晴。谁知天与吾皇意，要不妨农不害民。","dynasty":"宋代","title":"行在端午"}
{"author":"陈宓","content":"看尽行人两鬓秋，双鬓犹自结丫头。梳风栉雨常如沐，送往迎来不解愁。造物肧腪何日始，人间岁月谩川流。我行自役真堪笑，有此登临恨莫留。","dynasty":"宋代","title":"丫头岩"}
{"author":"陈宓","content":"小楼中峙万峰环，正值青螺取巧间。坐待清风送明月，等闲高枕对溪山。","dynasty":"宋代","title":"延平呈潘王二丈"}
{"author":"陈宓","content":"一水萦纡玉带环，杂花妆点四时间。欲知招演堂中境，便是水栀盆里山。","dynasty":"宋代","title":"延平呈潘王二丈"}
{"author":"陈宓","content":"溪山号清绝，自古产奇人。可惜吾夫子，南来不到闽。","dynasty":"宋代","title":"延平次赵纠曹韵十四首·第一溪山"}
{"author":"陈宓","content":"秋根托岩隈，静对意味长。春来长柔柯，无风自生香。","dynasty":"宋代","title":"延平次赵纠曹韵十四首·古香"}
{"author":"陈宓","content":"神龙泽一世，岂但三尺用。清潭知几许，吞八九云梦。","dynasty":"宋代","title":"延平次赵纠曹韵十四首·剑归"}
{"author":"陈宓","content":"小阁瞰清池，荷花镇长见。吏休苟得暇，只携书一卷。","dynasty":"宋代","title":"延平次赵纠曹韵十四首·经史阁"}
{"author":"陈宓","content":"当年初种时，四老戏其中。何如与我辈，坐对霜天红。","dynasty":"宋代","title":"延平次赵纠曹韵十四首·橘轩"}
{"author":"陈宓","content":"清波映文石，置此亦奇事。年年上巳时，聊将姓名记。","dynasty":"宋代","title":"延平次赵纠曹韵十四首·流杯石"}
{"author":"陈宓","content":"清池绿如梁，到此颜为破。幸有诗仙来，珠玑剩教唾。","dynasty":"宋代","title":"延平次赵纠曹韵十四首·绿净"}
{"author":"陈宓","content":"我少不努力，常愧夜讽子。亦有才高人，雍容即登此。","dynasty":"宋代","title":"延平次赵纠曹韵十四首·棋亭"}
{"author":"陈宓","content":"北山尽环合，柔岗轻杂云。一峰自能好，况此玉成群。","dynasty":"宋代","title":"延平次赵纠曹韵十四首·群仙观"}
{"author":"陈宓","content":"我乘凋瘵后，未省见花开。安得一千里，同携登此台。","dynasty":"宋代","title":"延平次赵纠曹韵十四首·熙春台"}
{"author":"陈宓","content":"春来一登眺，快见耕与桑。初冬拟丰乐，为酒升此堂。","dynasty":"宋代","title":"延平次赵纠曹韵十四首·野亭"}
{"author":"陈宓","content":"登高摘水花，永怀唐儒宗。若识真古意，何须最高峰。","dynasty":"宋代","title":"延平次赵纠曹韵十四首·玉井"}
{"author":"陈宓","content":"三尺有正气，外邪何可干。功用虽未见，韬藏谁将看。","dynasty":"宋代","title":"延平次赵纠曹韵十四首·紫气"}
{"author":"陈宓","content":"山川秀而明，所居必名贤。主人虽凡骨，不慕衍客仙。","dynasty":"宋代","title":"延平次赵纠曹韵十四首·尊贤堂"}
{"author":"陈宓","content":"儿饥谁与哺，衣破谁与补。田家安乐时，尚有饥寒苦。况值久旱馀，十须逾缺五。加以疟鬼威，空庐倍贫窭。我适丁此时，期以报君父。人言灾害深，未知嗟近古。里闾十家聚，往往半理土。伊予忝刍牧，上恐负仁主。或妇失其夫，或子失其母。累累日就尽，公私窘捐瘠。此是政令乖，伊谁所自取。尝乞减十算，苍穹未蒙许。遂使强惭颜，缪称事摩抚。日冀天色寒，旧恙或可瘉。如何腊已至，未有雪花舞。明当自投劾，待罪听官府。赖有贤二车，殚心能活汝。万一得归田，终焉与樵侣。躬耕可足食，为酒祀考祖。庶几樗栎材，没齿远斤斧。","dynasty":"宋代","title":"延平次郑粹答田父词韵"}
{"author":"陈宓","content":"南山正相值，虚阁出林杪。不待清风生，修然游八表。","dynasty":"宋代","title":"延平粹厅十咏·尘表"}
{"author":"陈宓","content":"何人筑斯堂，刻意在承志。永怀霅川翁，清标作时瑞。","dynasty":"宋代","title":"延平粹厅十咏·承志堂"}
{"author":"陈宓","content":"小阁本非宽，宇宙在其内。心与太初邻，不假飞霞佩。","dynasty":"宋代","title":"延平粹厅十咏·飞霞"}
{"author":"陈宓","content":"奇哉山水郡，风月以为乡。何人据其会，胸襟有馀凉。","dynasty":"宋代","title":"延平粹厅十咏·风月堂"}
{"author":"陈宓","content":"昔人夸四美，胜事最难并。台榭花相映，青春月正明。","dynasty":"宋代","title":"延平粹厅十咏·环美"}
{"author":"陈宓","content":"修篁蘸方沼，常与此心通。永昼一卷书，闭抛听泉筒。","dynasty":"宋代","title":"延平粹厅十咏·浣尘"}
{"author":"陈宓","content":"通衢亘其南，危楼冠其北。如何境日新，烟云为笔墨。","dynasty":"宋代","title":"延平粹厅十咏·天开图画"}
{"author":"陈宓","content":"山水有馀静，都忘城市嚣。朱黝本自省，时焉此逍遥。","dynasty":"宋代","title":"延平粹厅十咏·逍遥阁"}
{"author":"陈宓","content":"红紫漫纷纷，爱此耐久绿。密幄有深处，清风起馀馥。","dynasty":"宋代","title":"延平粹厅十咏·延绿"}
{"author":"陈宓","content":"寂寂万山底，晴岚晏犹氛。驰心惟魏阙，玉帝捧黄云。","dynasty":"宋代","title":"延平粹厅十咏·拥云"}
{"author":"陈宓","content":"连年疾疠缘何事，只为天时太暖生。今日六花初献瑞，定知田里顿身轻。","dynasty":"宋代","title":"延平得雪"}
{"author":"陈宓","content":"丰穰已喜新年瑞，冻馁还思卒岁难。安得长缣并广庾，为渠千里作衾箪。","dynasty":"宋代","title":"延平得雪"}
{"author":"陈宓","content":"凌晨讼牒如山积，呵手移时为破除。幸有清溪明似镜，忍休偷眼雪晴馀。","dynasty":"宋代","title":"延平得雪"}
{"author":"陈宓","content":"衍山先自无尘土，更着飞琼细糁看。可笑一生缘好事，却将衰鬓敌隆寒。","dynasty":"宋代","title":"延平得雪"}
{"author":"陈宓","content":"森森九桂植岩幽，所谓伊人在一洲。别后道尊君可慕，病馀学废我堪羞。雪惊新白传佳咏，云□残黄会晚秋。多谢联镳垂访意，疏慵犹可诲还不。","dynasty":"宋代","title":"延平范子登同侄祖年见访惠诗次韵"}
{"author":"陈宓","content":"洞中流水云门乐，崖上寒莎伏帝裳。觌面突高三百尺，拟将金薤托琳琅。","dynasty":"宋代","title":"延平凤山"}
{"author":"陈宓","content":"炎空长学两冥冥，况是清风足底生。赖有诗人解模写，丹静端的貌难成。","dynasty":"宋代","title":"延平郡学有小阁予名之曰穹林云壑和叶教韵"}
{"author":"陈宓","content":"山水胡为仁智好，正缘真味少人知。曲肱饮水忘言处，更着胸中此段奇。","dynasty":"宋代","title":"延平郡学有小阁予名之曰穹林云壑和叶教韵"}
{"author":"陈宓","content":"雨过岚光偏澒洞，月来林影更清深。幽禽忽坠铿然韵，便是天然绿绮琴。","dynasty":"宋代","title":"延平郡学有小阁予名之曰穹林云壑和叶教韵"}
{"author":"陈宓","content":"百年琢就流杯石，来泛清波未半时。幸有九贤俱毕集，却嫌当坐欠羲之。","dynasty":"宋代","title":"延平郡斋分韵"}
{"author":"陈宓","content":"唤起神龙百里来，中肠一夜九萦回。天心自为民心动，多谢诸贤举贺杯。","dynasty":"宋代","title":"延平六月祈雨感应赓林堂长韵"}
{"author":"陈宓","content":"当日二程门下士，独分此道过来南。百年世事相传处，书院天生着剑镡。","dynasty":"宋代","title":"延平书院落成柬诸友"}
{"author":"陈宓","content":"群峰九叠势来雄，直作吾儒五亩宫。隔断市计才一水，读书如坐万山中。","dynasty":"宋代","title":"延平书院落成柬诸友"}
{"author":"陈宓","content":"赤城三千里，离家四十程。岂无瓶可倒，忍对月仍明。在处嗟吁气，穷村鼓铎声。有神司下土，能不恻垂情。","dynasty":"宋代","title":"严州道中见月以祷雨不饮"}
{"author":"陈宓","content":"凌晨避暑作清游，烈日方中{忄双}玉楼。石刻俨如元佑日，榜题犹带有唐秋。二三弟侄皆同志，十一宾朋尽胜流。共侍潘刘两夫子，夕阳归路语难休。","dynasty":"宋代","title":"邀同社十七人游灵岩天台次前韵呈潘刘"}
{"author":"陈宓","content":"海山深处拥旌旗，六十红颜未是迟。千里行程中道返，百年心事几人知。近家园小堪娱目，插架书多足课儿。闲看好山忙作吏，主人得计只缘思。","dynasty":"宋代","title":"叶吉阳赴任中道而返作居思堂以自娱以诗赠之"}
{"author":"陈宓","content":"移根烈日倍常炎，渴作油云欲雨占。抱甕自惭衰矣久，翻盆喜得沛然沾。","dynasty":"宋代","title":"移花"}
{"author":"陈宓","content":"说梅津潄不濡唇，秧稻堪惊陌上人。昨夜天公一翻手，苍生百万面生春。","dynasty":"宋代","title":"乙丑春旱至四月十六夜雨"}
{"author":"陈宓","content":"何处笙歌酒入唇，应惭忍渴望云人。朝来顿觉西山黑，农圃欢声总是春。","dynasty":"宋代","title":"乙丑春旱至四月十六夜雨"}
{"author":"陈宓","content":"小酌一杯金凿落，共听终席玉潺湲。何时筑室屏山侧，静与秋蟾作伴眠。","dynasty":"宋代","title":"忆天台之游"}
{"author":"陈宓","content":"一泓渴济万夫焦，去作沧溟蚤暮潮。我欲结亭观远景，距城七里不为遥。疏泉凿石作洼池，乱石堆中竹最宜。风动琅玕和玉佩，个中律吕少人知。","dynasty":"宋代","title":"忆饮井"}
{"author":"陈宓","content":"南园无隙地，凿池向园东。中作平台迥，聊将小艇通。四围杨柳袅，十亩芸荷红。何必五湖去，门前足月风。","dynasty":"宋代","title":"易地成池"}
{"author":"陈宓","content":"八十年前一笔门，须将旧事与重论。幸承显考箕裘后，全赖宣尼典籍存。道统精微传舜禹，性原善恶辨杨孙。学由践履工夫入，敬义当稽六二坤。","dynasty":"宋代","title":"因读鲁论赓潘丈韵"}
{"author":"陈宓","content":"饮井之清天下少，夷齐比德复如何。寒冰入口侵牙颊，甘露沾肠逐病疴。十里溉田成旱雨，一泓济渴胜天河。活人未遂平生志，酌此深知负愧多。","dynasty":"宋代","title":"饮井"}
{"author":"陈宓","content":"山海前陈远景多，一泓冰雪醒沉疴。凭谁六月同来看，奈此清风爽气何。","dynasty":"宋代","title":"饮井多景亭"}
{"author":"陈宓","content":"天垂甘露绛绡囊，凝作清冰更有香。偏与荷花妒颜色，不教卢橘见容光。蔡公笔妙曾分品，坡老名高合得尝。最喜不为妃子污，千年风月水云乡。","dynasty":"宋代","title":"咏荔子"}
{"author":"陈宓","content":"壶山相对自童儿，五十分能蟹井窥。寄语诸君休惮险，更须脚力验它时。","dynasty":"宋代","title":"游壶山绝顶呈同游诸友"}
{"author":"陈宓","content":"庐山东南五老峰，青天削出金芙蓉。谪仙此语谁解道，刻画造化鸿蒙中。我来正值小至后，暖日昭回迎朔风。却想冬深一奇观，万鹤飞舞漫苍穹。金相定变作玉质，华山千丈难为容。坐令胸次玉渊静，笔下三峡波持椿。人生此乐岂易得，向夕城鼓还冬冬。","dynasty":"宋代","title":"游南康栖贤寺"}
{"author":"陈宓","content":"久作灵岩想，重来一洒然。山排几上石，海挹研中泉。句出青云外，禽归夕照边。去城曾几远，能不日盘旋。","dynasty":"宋代","title":"游瑞泉"}
{"author":"陈宓","content":"冰溪凛凛九回曲，玉壁岩岩两面开。舟逆急湍分寸上，奇峰细得看崔嵬。","dynasty":"宋代","title":"游武夷"}
{"author":"陈宓","content":"几段飞桥着翠烟，云间有路想通天。古来何事非陈迹，道是神仙不见仙。","dynasty":"宋代","title":"游武夷"}
{"author":"陈宓","content":"武夷山上生春茶，武夷溪水清见沙。含溪嚼茶坐盘石，怅惆欲趁西飞霞。","dynasty":"宋代","title":"游武夷"}
{"author":"陈宓","content":"满树轻明玉雪香，不容累月驻清芳。似闻天上怜花好，急敕丁神下取将。","dynasty":"宋代","title":"游云台寺观梅"}
{"author":"陈宓","content":"春风日夜晓清真，不惜天香染世尘。寄语山僧休书扫，石间留取作毡茵。","dynasty":"宋代","title":"游云台寺观梅"}
{"author":"陈宓","content":"回首横枝千万条，可怜烘日欲冰消。谁知寂寞临溪壑，却解和羹荐庙朝。","dynasty":"宋代","title":"游云台寺观梅"}
{"author":"陈宓","content":"{上鹿下仑}鹿方辞赠，秋来忽有麛。暂能娱市隐，终遣傍云栖。幽事渔樵诧，佳篇李杜齐。行看双挺角，未羡骇群鸡。","dynasty":"宋代","title":"有赠鹿忽生麛承刘学录惠诗以韵谢之"}
{"author":"陈宓","content":"八月川原旱欲然，季秋连雨顿澄鲜。明朝领客成无暇，七日登高不厌前。菡萏扫除如暑净，芙蓉绰约作春妍。佳人得得同来看，萸菊年年却懒搴。","dynasty":"宋代","title":"又次刘学录韵"}
{"author":"陈宓","content":"亭亭玉立谢栽培，却笑凡花杂草莱。水面不教蜂蝶见，天边偏引鹭鸥来。化工岂是夸呈瑞，人意何须岂妄猜。并秀六房如可信，里中他日又公台。","dynasty":"宋代","title":"又赓刘学录双莲韵"}
{"author":"陈宓","content":"树杪风来玉佩惊，仙香远胜市廛清。细看一段孤高趣，恰似幽人避世情。","dynasty":"宋代","title":"又和单丞咏梅"}
{"author":"陈宓","content":"千竿修碧净无尘，长伴先生自在身。万卷旧书中夜烛，满怀和气四时春。长年潄炼颜如玉，一字推敲句有神。请践往时渔艇约，夜深共话两三人。","dynasty":"宋代","title":"又和刘学录"}
{"author":"陈宓","content":"年来日日候阴晴，浑是耕耘陇上人。但得鸡豚欢里社，敢将蠱鼠累陶钧。","dynasty":"宋代","title":"又和喜晴"}
{"author":"陈宓","content":"诗跨唐人未数钱，定应妙思入风烟。才堪华国华宁老，句得惊人即是仙。世事但将酬一醉，侯封那可敌千篇。天葩况值春初到，蜂蝶纷纷看扑缘。","dynasty":"宋代","title":"右"}
{"author":"陈宓","content":"雪堂居士醉方熟，玉涧仙人冷不眠。送与安州泼醅酒，一年三白是丰年。","dynasty":"宋代","title":"予守南康适当旱岁睹东坡玉涧留题喜雨书之遮"}
{"author":"陈宓","content":"经年不见意弥亲，来惬相思洗吏尘。陋邑苦难留上客，好山终是恋高人。同看腊底梅筠月，便想云间笋蕨春。此去书堂能几驿，诗筒莫惮往来频。","dynasty":"宋代","title":"予宰安溪日景山相访还山之兴浩不可留诗以送"}
{"author":"陈宓","content":"衰颜不似十年前，今日重模一惘然。拟向沧洲寄尘迹，凭君归报小蓬仙。","dynasty":"宋代","title":"与高画生"}
{"author":"陈宓","content":"年来幸得奉仙翁，开口良辰一笑同。节物催人双鬓水，人生何必慕登瀛。三方翠巘天同色，四面黄云掌样平。更著回还如蒂白，殷红时暂惬秋容。","dynasty":"宋代","title":"与刘学录"}
{"author":"陈宓","content":"瀑秩秩而可闻，山靡靡而旁绕。待皓月于台端，睇明河于木杪。","dynasty":"宋代","title":"与潘王二丈同游南康郡圃致爽亭"}
{"author":"陈宓","content":"半春积雨逗浓寒，陇亩都翻宿藁残。要得三秋□成熟，直须千里绝高乾。瘵疲愁振惭无力，租赋频蠲觉更难。赖有诗人知中意，佳篇时遗鄙怀宽。","dynasty":"宋代","title":"与杨信斋"}
{"author":"陈宓","content":"两逢佳节独登楼，一醉樽前拟并酬。昨日黄华今更好，此宵明月胜中秋。","dynasty":"宋代","title":"与友人中元作别九月十日复会中间节物不得共"}
{"author":"陈宓","content":"天河凿就馀三亩，腊雨增成四尺波。我与同寮来共看，一时都喜镜初磨。","dynasty":"宋代","title":"与赵录参游东游"}
{"author":"陈宓","content":"何日长桥一酒船，簑衣摆尽世间缘。乘风弄笛多莲夏，吹火烹鲈欲雪天。山际烟云来有底，湖中风月浩无边。细看造化浑无老，只有朱颜易得年。","dynasty":"宋代","title":"同林潘二先生登舟"}
{"author":"陈宓","content":"天公特地放初晴，许我联镳琬琰行。新著茅亭凭到晚，难将一字扁佳名。","dynasty":"宋代","title":"同潘丈游东平瀑"}
{"author":"陈宓","content":"喧天动地作惊霆，生定中扃转更宁。三叠飞泉凝似雾，却疑石转解过灵。","dynasty":"宋代","title":"同潘丈游东平瀑"}
{"author":"陈宓","content":"水深厉涉只肩舆，未信当年子产疏。到得中流心不竞，等闲一叶去凌虚。","dynasty":"宋代","title":"同潘丈游东平瀑"}
{"author":"陈宓","content":"我来一载强，再觌凤山面。时当秋末垂，群木尚葱倩。卓彼鸾停姿，清流洁于练。照影眩其仪，世治乃一见。伊予独何人，娄获遇奇盼。去年旱少收，田里多流转。今年虽得稔，旧恙复枝蔓。圣主肩有虞，斯瑞遂可援。却笑闽越氏，虽美谁与传。山势较奇崛，泉源费洿羡。坚松峻壁挂，暗溜阴崖溅。莎寒晚不雕，果异红堪恋。四围巧逻遮，千级窘攀缘。弟兄承板舆，向晚不知倦。诗成寄山中，聊用纪缱绻。","dynasty":"宋代","title":"同师道弟奉亲游延平凤山"}
{"author":"陈宓","content":"兼旬不到月湖来，无数荷花雨里开。燕是旧知频绕栋，蝉如有意共衔杯。公庭兀坐虽无暇，佳友同携得几回。冒雨作闲成胜赏，儿童迎道任相咍。","dynasty":"宋代","title":"同喻景山游月湖"}
{"author":"陈宓","content":"绍年一联镳，作意到西瀑。是时新喜晴，峻壁潄清玉。雷霆骇神睹，冰莹雪胸腹。临深足恐堕，坐石膝频促。晷长不知永，玩久愈未足。下山历斗潭，喧豗尚相逐。忽逾十五里，风雨送归躅。抵家如梦觉，始觉当暑溽。但愿身更强，后游多秉烛。","dynasty":"宋代","title":"同郑寺丞登西瀑"}
{"author":"陈宓","content":"文价琼琚重，心期玉雪清。如何后忠惠，不使累公卿。宰县多遗爱，题舆有最声。朱幡惊断裂，怅望上杭城。","dynasty":"宋代","title":"挽蔡汀州"}
{"author":"陈宓","content":"一门盛事更谁同，四代班衣八十翁。有子可传医国术，在家还著活人功。平阳遗爱千年远，有道新碑百丈丰。愧我无因陪执绋，只将双泪寄西风。","dynasty":"宋代","title":"挽陈通直"}
{"author":"陈宓","content":"孝友根天性，生平礼法循。躬行皆古道，胸次镇阳春。南国犹歌袴，中朝谩曳绅。最伤清苦节，海内几何人。","dynasty":"宋代","title":"挽陈外府丞"}
{"author":"陈宓","content":"四山围绕池居内，百雉周遭人莫过。此是延平新胜概，月明拟办一渔簑。","dynasty":"宋代","title":"与赵录参游东游"}
{"author":"陈宓","content":"滴滴鸣乾叶，萧萧过短篱。山房欹枕夜，听尽去来时。","dynasty":"宋代","title":"雨"}
{"author":"陈宓","content":"经旬不见嶙峋面，雨施云行到九州。春政已成无一事，却扶红日翠峰头。","dynasty":"宋代","title":"雨晴见山"}
{"author":"陈宓","content":"喧枕浪浪直到明，驱车欲谢却成晴。天人契合岂无意，草木□途俱有情。賸作寰中三日施，依前岩畔一泓清。愿言嗣此长沾足，得暇还来听午鲸。","dynasty":"宋代","title":"欲登蓬莱山谢雨恐泥泞不可行是早忽晴并纪其"}
{"author":"陈宓","content":"交游二十载，恐负壁间名。图籍有真味，林泉无俗情。我方穿短履，君始彯长缨。出处今殊致，同司山月明。","dynasty":"宋代","title":"喻景山索诗用石间韵"}
{"author":"陈宓","content":"一年拟待中秋夕，连日频闻正午雷。天若有心开玉匣，月应无恨入金罍。素娥与我元无分，秀句凭君试为催。取出团圆盈天璧，不教留在白云堆。","dynasty":"宋代","title":"约刘学录同潘喻二丈集沧洲"}
{"author":"陈宓","content":"三年八日登高集，喜趁衰年尚健身。不为黄华浮白酒，世间难得是闲人。","dynasty":"宋代","title":"约潘瓜山刘学录登高"}
{"author":"陈宓","content":"闻君欲作三山客，且约先衔九日杯。莫道隔年方再会，芙蓉恰恰绕湖开。","dynasty":"宋代","title":"约潘瓜山刘学录登高"}
{"author":"陈宓","content":"春前桃李谩纷纷，梅后冰标独有君。莫将今日推明日，要看三分到七分。","dynasty":"宋代","title":"约潘丈及小喻登楼玉台观木香酴醾"}
{"author":"陈宓","content":"暮年无事挂胸怀，只为酴醾筑此台。恰似唐朝元会日，露翻珠翠六宫来。","dynasty":"宋代","title":"约潘丈及小喻登楼玉台观木香酴醾"}
{"author":"陈宓","content":"衍山先自无尘土，更著飞琼细糁看。可笑一生缘好事，却将衰鬓敌隆寒。","dynasty":"宋代","title":"延平得雪其四"}
{"author":"陈宓","content":"皇天佑我宋，衮衮生巨人。正学迈贾董，彤庭亲选抡。声名喧宇宙，勋业见寅亮。伟哉吕与李，王陈踵经纶。文章特馀事，德行金玉纯。文靖有雅量，风云际熙辰。所以到圣治，唐虞俗再淳。先生轶前驾，学力欺孟荀。平生事靖退，墨头自要津。群小竞狐媚，佳兵媒其身。挺然出正论，玉色垂大绅。银台凛风驳，世仰凤与麟。直道志丘壑，通涂轰枢钧。岂为一己计，宁牧千里民。泉山号大郡，氓贾甲七闽。以宽则容奸，急则鳏寡颦。先生得其道，三年政和均。孰疾不得医，孰屈不得伸。餐药置左右，砂芹不再陈。建阁储六籍，凿井膏城闉。巍巍百雉堞，楼橹俄一新。海壖亦有学，穷邑增廪囷。百废已具举，一毫不惊尘。此特以迟言，孰识襟怀春。下士有一善，不啻连城珍。斯民有一隐，不啻闻频呻。遂令无远迩，士民尽归仁。四海望霖雨，行当趋紫宸。皋夔踵高躅，岂特诸子伦。某也未闻道，一官尝苦辛。蹉跎二纪馀，抱志几郁湮。得宰山水县，低头抚凋贫。连岁田少收，输殿不见嗔。顷年有疑狱，口讷愧誾誾。高明一垂照，三囚脱死濒。缪政了无术，教条每知遵。罪戾惧不免，荐扬果何因。感恩方激切，归辕遽攀轮。焦桐既蒙盼，寿或柏与椿。敢不自奋励，冀陪东阁宾。","dynasty":"宋代","title":"送邹给事"}
{"author":"陈宓","content":"五年前具一篇舟，四岁枯乾水绝流。今日重将蓬竹理，暇朝聊作芰荷游。十分清浪堪飞棹，廿里长沟足下鉤。七帙有亲颠欲华，人生会此更何求。","dynasty":"宋代","title":"南园小船"}
{"author":"陈宓","content":"想像孤忠尚凛然，古祠何止更千年。清标自是人难泯，不为区区一剑传。","dynasty":"宋代","title":"题延平张相公庙"}
{"author":"陈宓","content":"古来诧范蠡，功名付沧洲。可惜所见小，只挟婵娟游。如公真爱世，请具济川舟。","dynasty":"宋代","title":"题傅侍郎寒碧十五韵·浮花"}
{"author":"陈宓","content":"满树轻明玉雪香，不容累月驻清芳。似闻天上怜花好，急敕丁神下取将。","dynasty":"宋代","title":"游云台寺观梅"}
{"author":"陈宓","content":"八龄幼子今头白，袖有清诗忽到门。前代谩夸棠与笏，何如诗礼典刑存。","dynasty":"宋代","title":"谢郑夹漈子惠诗索草堂扁榜"}
{"author":"陈宓","content":"众峰奇秀四围旁，拥出千寻月样塘。只鹭双凫自来往，圆荷细草竞高长。密云带雨天应近，晚照酣春水自香。幸有家人来共看，如何也作簿书忙。","dynasty":"宋代","title":"久不到流惠杨至之相访邀游杨以干亟归因呈之"}
{"author":"陈宓","content":"仙谿賸得紫琅玕，风味仍同荔子看。何似清漳霜后橘，野人还敢荐君盘。","dynasty":"宋代","title":"凫茈饷王丞"}
{"author":"陈宓","content":"汉代推循吏，周邦重鲁儒。庭中无滞讼，身后有遗书。生为忘家窘，形因治郡癯。天人同一理，好恶不应殊。","dynasty":"宋代","title":"挽乡守楼宗簿"}
{"author":"陈宓","content":"忠惠当年种，濂溪此日分。开筵胜玉碗，围坐当冰盆。性地元无染，心源自有根。江湖情渐懒，乐在闭柴门。","dynasty":"宋代","title":"谢蔡和县白莲栽"}
{"author":"陈宓","content":"瀑秩秩而可闻，山靡靡而旁绕。待皓月于台端，睇明河于木杪。","dynasty":"宋代","title":"与潘王二丈同游南康郡圃致爽亭"}
{"author":"陈宓","content":"经岁旱荒仍疾疠，字民职业合何如。去年欠负都蠲了，好把新租议减除。","dynasty":"宋代","title":"初到延平会四邑宰其一"}
{"author":"陈宓","content":"五十种书今几见，数千年史尚堪传。草堂底用标遗迹，自是乡人苦爱贫。","dynasty":"宋代","title":"谢郑夹漈子惠诗索草堂扁榜"}
{"author":"陈宓","content":"丰穰已喜新年瑞，冻馁还思卒岁难。安得长缣并广庾，为渠千里作衾箪。","dynasty":"宋代","title":"延平得雪"}
{"author":"陈宓","content":"淛水人如大雅诗，唯君出句最能奇。腾声直欲骖鸾鹤，赤子犹思缚虎罴。览卷几年如旧识，忘年今日辱新知。漳滨尚许陪尊俎，想像梅花是玉姿。","dynasty":"宋代","title":"上潘舍人"}
{"author":"陈宓","content":"连日旸乌不敢骄，放教清雨出层霄。谁言六言无冰雪，丈三馀深压画桥。","dynasty":"宋代","title":"喜雨"}
{"author":"陈宓","content":"蓝水秋来八九月，芒花山瘴一齐发。时人信巫纸多烧，病不求医命自活。","dynasty":"宋代","title":"诗一首"}
{"author":"陈宓","content":"剑津初筮著能名，大府今看佐属城。愧我赠行无好语，只将戒惧与明诚。","dynasty":"宋代","title":"送怀安林知丞之官仍谢佳句"}
{"author":"陈宓","content":"八十年前一笔门，须将旧事与重论。幸承显考箕裘后，全赖宣尼典籍存。道统精微传舜禹，性原善恶辨杨孙。学由践履工夫入，敬义当稽六二坤。","dynasty":"宋代","title":"因读鲁论赓潘丈韵"}
{"author":"陈宓","content":"去城三十蹑云端，特地山灵纵我观。白玉岩边数行字，只知末后密并官。","dynasty":"宋代","title":"嘉定戊寅秋同蔡念成诸人游三叠泉泉旧名三级"}
{"author":"陈宓","content":"两瀑五十里，炎蒸雨雪霶。那知庐阜境，元只在吾乡。","dynasty":"宋代","title":"观瀑布柬同游诸友"}
{"author":"陈宓","content":"蓝水秋来八九月，芒花山瘴一齐发。时人信巫纸多烧，病不求医命自活。","dynasty":"宋代","title":"诗一首"}
{"author":"陈宓","content":"登高摘水花，永怀唐儒宗。若识真古意，何须最高峰。","dynasty":"宋代","title":"延平次赵纠曹韵十四首·玉井"}
{"author":"陈宓","content":"春融四泽形如介，著我茅亭跨此间。纵使戴星朝玉阙，终输乘月看金澜。","dynasty":"宋代","title":"介亭"}
{"author":"陈宓","content":"天河凿就馀三亩，腊雨增成四尺波。我与同寮来共看，一时都喜镜初磨。","dynasty":"宋代","title":"与赵录参游东游"}
{"author":"陈宓","content":"我亦年来养气工，黄茅丹鼎欲生茸。蓬莱咫尺真堪玩，底恨三年弱水风。","dynasty":"宋代","title":"题蒲岩次陈侍郎韵"}
{"author":"陈宓","content":"欲访西湖久未晴，故应穿屐踏泥行。不因世事无时尽，那识波光有底清。翠竹碧莲迷上下，雕栏画阁压峥嵘。扁舟正好频来买，烟景何人与子争。","dynasty":"宋代","title":"同柯东海出湖"}
{"author":"陈宓","content":"后进无因见老成，一觇风采快平生。南来幸有同寮契，西去宁无惜别情。五载官联亲懿德，远夷君长慕清名。明时用取真才具，休使诗声只自鸣。","dynasty":"宋代","title":"送胡仲方西归"}
{"author":"陈宓","content":"秀色真香先自清，更将轻雨出芳明。萧萧打叶虽堪听，争似时时泻水声。","dynasty":"宋代","title":"庐山爱莲堂观雨"}
{"author":"陈宓","content":"四绕青峦峻，西东碧浪扬。孤忠招宝翰，正色著祠堂。孰继功言盛，空嗟草木长。蓼莪时一诵，洒泣泪千行。","dynasty":"宋代","title":"题妙寂寺"}
{"author":"陈宓","content":"簿领官居小似船，清溪深处隐三年。才华警敏恢牛刃，行李萧疏跨鹤仙。罗渡分携虽有恨，西湖相见岂无缘。殷勤记取临岐语，金玉精神更节宣。","dynasty":"宋代","title":"送赵主簿"}
{"author":"陈宓","content":"自昔山川致云雨，我今坛筑为焚香。三回应祷皆如响，始验吾儒道术长。","dynasty":"宋代","title":"六月祷衍山剑镡得雨"}
{"author":"陈宓","content":"绍兴宣谕一忠臣，为慕名门遂作嫔。慈训由来承乃父，清规每解助良人。山中急办瞻茔舍，囊里曾无过□珍。丹旐翻飞人叹息，诸孙祖送尽簪绅。","dynasty":"宋代","title":"挽方琼州恭人"}
{"author":"陈宓","content":"朅来十日佳眠食，为爱溪山似客清。我亦本无三宿恋，中年可奈故人情。","dynasty":"宋代","title":"和王主簿"}
{"author":"陈宓","content":"麀鹿方辞赠，秋来忽有麛。暂能娱市隐，终遣傍云栖。幽事渔樵诧，佳篇李杜齐。行看双挺角，未羡骇群鸡。","dynasty":"宋代","title":"有赠鹿忽生麛承刘学录惠诗以韵谢之"}
{"author":"陈宓","content":"盏斝已残休惜别，功名未就正堪愁。野梅风味关人意，独占群花最上头。","dynasty":"宋代","title":"和胡仲方留题清果寺壁"}
{"author":"陈宓","content":"想像精蓝九叠前，青鞋今得踏云烟。霜边涧水多成玉，岭上人家半是仙。伏蟒千年无动意，老松何日不幽禅。可怜倚马思归客，有底区中未了缘。","dynasty":"宋代","title":"到九座"}
{"author":"陈宓","content":"楼高二丈只三间，四面平畴绕海山。白水青秧开净练，碧峦苍巘拥妆鬟。静中始觉乾坤大，老去唯思岁月悭。但愿心田如此阔，一生到了得清闲。","dynasty":"宋代","title":"题新创南楼榜曰宽闲"}
{"author":"陈宓","content":"观书友古人，不羡胡公仙。新功坐有得，寸阴长如年。","dynasty":"宋代","title":"南园杂咏·壶中日月"}
{"author":"陈宓","content":"朱门到老几人还，赢得阶庭著藓班。曾似高人无俗累，解将碧巘照朱颜。趣超今古沉酣外，句入云烟缥缈间。白首纷纷自名利，天公最惜是清闲。","dynasty":"宋代","title":"和寄喻景山"}
{"author":"陈宓","content":"至宝非关少识真，都缘未睹十城珍。如何绝域穷南地，却有唐朝辅相人。","dynasty":"宋代","title":"端砚六绝"}
{"author":"陈宓","content":"树杪风来玉佩惊，仙香远胜市廛清。细看一段孤高趣，恰似幽人避世情。","dynasty":"宋代","title":"又和单丞咏梅"}
{"author":"陈宓","content":"轻寒误透薄罗裳，花面都成睡后妆。羲旆过郊曾不驻，始知蜂蝶未为忙。","dynasty":"宋代","title":"闰月中山行"}
{"author":"陈宓","content":"看花长是盛时来，飞雪从渠到玉杯。天惜国香尘土涴，故应偏向石间开。","dynasty":"宋代","title":"和傅粹梅岩之什"}
{"author":"陈宓","content":"自是仙家别样妆，风来疑解舞霓裳。异香只许蟾官采，不与秋光作伴黄。","dynasty":"宋代","title":"丹桂"}
{"author":"陈宓","content":"本来真是与真非，只为因循逐物移。当面雷同还自笑，此心机动已天知。穷通有命宁由我，邪正唯人更问谁。委曲周防终恐拙，何如直道了无危。","dynasty":"宋代","title":"寄题真希元毋自欺斋"}
{"author":"陈宓","content":"神龙泽一世，岂但三尺用。清潭知几许，吞八九云梦。","dynasty":"宋代","title":"延平次赵纠曹韵十四首·剑归"}
{"author":"陈宓","content":"树杪风来玉佩轻，仙香飘作世间清。一枝不许来城市，只伴高人避世情。","dynasty":"宋代","title":"云台寺梅坡"}
{"author":"陈宓","content":"百年琢就流杯石，来泛清波未半时。幸有九贤俱毕集，却嫌当坐欠羲之。","dynasty":"宋代","title":"延平郡斋分韵"}
{"author":"陈宓","content":"六年作意观仙鲤，未得清闲自在身。近日孙归娱膝下，拟拚三日奉高人。","dynasty":"宋代","title":"承刘学录示三山佳咏兼欲下旬仙鲤湖宿约以诗"}
{"author":"陈宓","content":"有生惟万类，好恶与人参。以彼刳肠苦，为吾悦口甘。蔬餐人所尚，肉食我诚惭。放汝飞翔去，腾云更宿岚。","dynasty":"宋代","title":"放鹧鸪"}
{"author":"陈宓","content":"疏林漏晓日，修竹起寒风。钟鼓催朝暮，千年如此同。","dynasty":"宋代","title":"山寺"}
{"author":"陈宓","content":"老鹊呼檐人起早，华鲸催午日西迟。不因地迥稀尘事，那得冬阴似夏时。","dynasty":"宋代","title":"题妙寂寺"}
{"author":"陈宓","content":"庐山清哉谁与俦兮，崭岩峭直跨番易彭蠡而蹴九江。长川幽窞亘古今而不息兮，雨激而风撞。山深境寂人迹所希到兮，尽日仅一逄樵叟鹤发而眉庞。路逶迤而险阻兮，越数千里之危谾。暑六月而不知兮，但觉鸣珂忧佩其下纷淙淙。天隔车马之氛埃兮，独许策杖而逾矼。宜幽人之履道兮，志精一而匪哤。草木坚劲雨不凋兮，列云外之羽幢。如凝之之洁白兮，媲兹山而为双。田多瘠而少腴兮，食不饱而体不痝。青松为醪呼月为烛兮，洼尊瓢饮孰取乎琼卮而翠缸。彼丛物欲以自蔽兮，莫为之凿通明之八窗。醉生梦死真蟪蛄兮，阅千万岁独有贞柏与圣玒。苟能保此而不渝兮，又何有乎施邦。一到令人不忘兮，长神醉而心降。写此诗以自娱兮，当万幅之图画而揭以千仞之杠。","dynasty":"宋代","title":"庐山歌"}
{"author":"陈宓","content":"道山亭上看秋光，万里长安在夕阳。数点难收周顗泪，一冠莫效孟嘉狂。浮岚尽作襟期爽，嫩蕊能令肺腑香。三十年前童稚日，不堪回首一凄凉。","dynasty":"宋代","title":"重九日登道山亭柱间有陈休斋题词曰师相者先"}
{"author":"陈宓","content":"丰穰已喜新年瑞，冻馁还思卒岁难。安得长缣并广庾，为渠千里作衾箪。","dynasty":"宋代","title":"延平得雪"}
{"author":"陈宓","content":"厚重公清誉蔼然，人言端似楚公贤。为官不取横科势，佐郡何妨二十年。徐貌价通常不变，阳城抚字已先传。双旌原上行人泣，况是交亲泪迸泉。","dynasty":"宋代","title":"挽郑通判"}
{"author":"陈宓","content":"森森九桂植岩幽，所谓伊人在一洲。别后道尊君可慕，病馀学废我堪羞。雪惊新白传佳咏，云□残黄会晚秋。多谢联镳垂访意，疏慵犹可诲还不。","dynasty":"宋代","title":"延平范子登同侄祖年见访惠诗次韵"}
{"author":"陈宓","content":"昔我先君子，受爵每惧盈。国恩恨未报，遣训昭誓盟。两兄既即世，与子相须生。学问若过时，书剑两无成。年各过五十，以恩厕簪缨。出虽稍迟滞，亦忝半刺荣。幸有旧田庐，勤俭可无营。宦游要及物，闲居亦舒情。乖隔逾一年，便风劳寄声。愿言速加鞭，晨兴课归程。有亲头已白，中夜梦纡萦。日日迟尔至，一尊欢笑并。五马固足恋，二毛还可惊。幸有故园竹，霜葩娱弟兄。岂务耳目玩，庶令心体平。一瓢晏共饮，讨书托馀龄。","dynasty":"宋代","title":"通刺师道弟"}
{"author":"陈宓","content":"常欲从君一夜谭，自惭风骨带尘凡。今朝款曲陪嘉话，更听松声出翠岩。","dynasty":"宋代","title":"陪刘学录岩壑之游次韵"}
{"author":"陈宓","content":"秋根托岩隈，静对意味长。春来长柔柯，无风自生香。","dynasty":"宋代","title":"延平次赵纠曹韵十四首·古香"}
{"author":"陈宓","content":"艳艳银河冷欲流，纖纖新月皎于眸。天街已觉清无暑，时有飞萤点缀秋。","dynasty":"宋代","title":"秋日纳凉"}
{"author":"陈宓","content":"先生道古背今驰，羁丱诗书两鬓丝。进取不随馀子后，文章曾作几人师。未施天上经纶手，且放胸中玉佩词。三复荔台佳句法，千年风雅有谁追。","dynasty":"宋代","title":"赠翁子西"}
{"author":"陈宓","content":"薰炉驱俗氛，茗椀破尘虑。披襟六月凉，乘此欲归去。","dynasty":"宋代","title":"南园杂咏清风亭"}
{"author":"陈宓","content":"宝剑韬藏久未伸，天生南浦一文人。好将玉匣呈岩电，洗出寒光万丈新。","dynasty":"宋代","title":"送刘学录之建阳"}
{"author":"陈宓","content":"不见山居二十年，苍髯玉面故依然。它年我定先君老，准拟虚名共久传。","dynasty":"宋代","title":"闰月五日题武夷"}
{"author":"陈宓","content":"清池绿如染，到此颜为破。幸有诗仙来，珠玑剩教唾。","dynasty":"宋代","title":"延平次赵纠曹其八绿净"}
{"author":"陈宓","content":"壶公千载嶙峋面，今日开奁满镜春。玉立插□长不老，比之太白更精神。","dynasty":"宋代","title":"和刘学录韵"}
{"author":"陈宓","content":"谁谓山城僻，而居尉秩皋。地偏声易著，才钜职优为。学召源流远，仁随大小施。云龛当日事，即此以为基。","dynasty":"宋代","title":"送李尉赴宁德任"}
{"author":"陈宓","content":"三沼流通作一家，清风偏趁夕阳斜。我来退食知怀愧，敢对波心莲子花。","dynasty":"宋代","title":"南唐郡圃"}
{"author":"陈宓","content":"疏林漏晓日，修竹起寒风。钟鼓催朝暮，千年如此同。","dynasty":"宋代","title":"山寺"}
{"author":"陈宓","content":"雅思追期正始音，若将掷地定成金。年来尘土双侵鬓，赖有清诗时一吟。","dynasty":"宋代","title":"谢何茂才惠诗"}
{"author":"陈宓","content":"侵晓同穿紫翠寒，轻云随步去仍还。谁言滨海无多地，着得擎天有底山。空阔望中愁目短，险巇历尽觉心顽。石田樵汲真堪絬，岂惜疏茅结一间。","dynasty":"宋代","title":"和方机宜"}
{"author":"陈宓","content":"自昔山川致云雨，我今坛筑为焚香。三回应祷皆如响，始验吾儒道术长。","dynasty":"宋代","title":"六月祷衍山剑镡得雨"}
{"author":"陈宓","content":"昔年相见尚儿童，今日同游鬓欲翁。佳处山川总如旧，见君如见紫阳公。","dynasty":"宋代","title":"陪赵工部三峡白鹿之游有感而赋"}
{"author":"陈宓","content":"不见杨夫子，于今岁再逾。穷经探古圣，执礼迈诸儒。参月陪高论，古风操别祛。钟山容膝地，亦足当吾庐。","dynasty":"宋代","title":"送杨丈志仁归三山"}
{"author":"陈宓","content":"梦魂何日不家山，底事淹留数月问。忽见黄华羞泛酒，渊明心事若相关。","dynasty":"宋代","title":"王主簿右州某日思其归因见黄华动渊明之兴方"}
{"author":"陈宓","content":"檐声喧耳历三旬，云气低低过一春。今日举头逢皎日，也知天道总由人。","dynasty":"宋代","title":"清水岩祷晴"}
{"author":"陈宓","content":"刺眼烟光聚野堂，无风荷叶自生凉。幽人到此心先解，不动边头白鹭行。","dynasty":"宋代","title":"过盘龙寺"}
{"author":"陈宓","content":"自昔经明岱岳间，于今君独得渊源。力扶正学人知惧，拨去浮言道自存。讲贯一堂常夺席，异同诸子谩专门。怀奇莫叹无知己，会见经帏待讨论。","dynasty":"宋代","title":"赠丘汉叔"}
{"author":"陈宓","content":"被褐磊落怀，白日凝光采。初疑东君佩，掷地今犹在。工倕巧得之，刻画探真宰。饥蛟出潜渊，怒势吁可骇。凭谁缚致斯，百勇不可解。常恐毫发间，捷出风云会。今我隐几看，咫尺临沧海。平生冰雪心，至心无由改。情亲金石交，佩重韦弦戒。持身有不如，顾諟能无愧。","dynasty":"宋代","title":"得水苍佩"}
{"author":"陈宓","content":"马蹄千里踏春风，为爱河阳制锦工。首重儒宗新像设，不妨特地拜文公。","dynasty":"宋代","title":"送刘学录之建"}
{"author":"陈宓","content":"姓名高揭万人中，奏对纵横出汉宫。肯诧一时燕许手，要垂百代惠夷风。壁间先烈犹忠赤，堂上嘉宾尽醉红。常相风流今孰继，作成儒雅看侯功。","dynasty":"宋代","title":"寄题桂籍"}
{"author":"陈宓","content":"半春积雨逗浓寒，陇亩都翻宿藁残。要得三秋□成熟，直须千里绝高乾。瘵疲愁振惭无力，租赋频蠲觉更难。赖有诗人知中意，佳篇时遗鄙怀宽。","dynasty":"宋代","title":"与杨信斋"}
{"author":"陈宓","content":"鸿雁绝稻粱，江湖自嬉饱。君看太庙牺，所欠非刍藁。","dynasty":"宋代","title":"适兴"}
{"author":"陈宓","content":"俯视庸流四海空，纵横万卷贮胸中。兰台不日看登用，莲幕三年肯奏功。松迳未荒心已动，雪舟谁办兴先穷。帝城春事需春到，讵许□菲褪白红。","dynasty":"宋代","title":"送王推赴调"}
{"author":"陈宓","content":"信矣贤愚共一初，都缘勤怠遂殊居。渊源有本天同健，潢潦无根夕易除。何事不为尘所梁，平生须有善堪书。要从陋巷甘勤苦，始得声名满观渠。","dynasty":"宋代","title":"读先君新第落成诗有感因韵书示蒙孙"}
{"author":"陈宓","content":"鲤湖仙去几何年，翠壁苍崖峻属天。愧我衰踪滞尘土，羡君逸足跨云烟。惊天姓字名濡隐，无地楼台旧相贤。莫道迹陈人已远，联镳到处草犹妍。","dynasty":"宋代","title":"简山行诸丈"}
{"author":"陈宓","content":"亭亭玉立谢栽培，却笑凡花杂草莱。水面不教蜂蝶见，天边偏引鹭鸥来。化工岂是夸呈瑞，人意何须岂妄猜。并秀六房如可信，里中他日又公台。","dynasty":"宋代","title":"又赓刘学录双莲韵"}
{"author":"陈宓","content":"使轺三度破胡尘，只为忠谋不为身。后辈金缯能不吝，却嗤木强是前人。","dynasty":"宋代","title":"挽方漕"}
{"author":"陈宓","content":"半生与士共饥寒，百万浑将一掷看。四十世官持{上竹下汽}节，活人无数奉亲欢。","dynasty":"宋代","title":"挽方漕"}
{"author":"陈宓","content":"淮南草木旧知名，胡骑应愁水偃成。自是人豪长不死，如何肠断些歌声。","dynasty":"宋代","title":"挽方漕"}
{"author":"陈宓","content":"早岁功名摘颔毛，盛年丘腹壮心豪。宁知天上台躔贵，不换山中处士高。满架诗书供夜话，一园花柳送春醪。年开八帙诚何憾，无奈亲姻自惨骚。","dynasty":"宋代","title":"挽方处士"}
{"author":"陈宓","content":"草堂种玉在长身，黉舍蜚声四十春。佐府经纶堪活国，凌云词赋旧惊人。官联仅与冯唐伍，寿考还臻绛老邻。弱冠相知今白发，西门祖送泪沾巾。","dynasty":"宋代","title":"挽方佥判"}
{"author":"陈宓","content":"绍兴宣谕一忠臣，为慕名门遂作嫔。慈训由来承乃父，清规每解助良人。山中急办瞻茔舍，囊里曾无过□珍。丹旐翻飞人叹息，诸孙祖送尽簪绅。","dynasty":"宋代","title":"挽方琼州恭人"}
{"author":"陈宓","content":"璧水声名冠上游，蚤年绛帐向荆州。平生梦寐无尘土，壮岁雍容拜冕旒。共拟一麟为国瑞，俄惊五马作仙游。贞元曾是同朝士，忍见丹旌葬垄丘。","dynasty":"宋代","title":"挽方寺丞"}
{"author":"陈宓","content":"版舆当日到莆阳，盛事于今语未央。教子延师如学校，挥金提路作康庄。","dynasty":"宋代","title":"挽傅仲斐生母李氏"}
{"author":"陈宓","content":"已登椿柏七旬算，终锡花钗九树妆。懿行在人今已矣，西风笳鼓助凄凉。","dynasty":"宋代","title":"挽傅仲斐生母李氏"}
{"author":"陈宓","content":"蚤得师儒赏识深，明时硕辅尽知音。惠周南海交麾节，疏上中台襆被扆。七帙正宜游桂圃，五言何遽些梅林。邻乡父老同垂泪，两县甘棠蔽芾阴。","dynasty":"宋代","title":"挽高兵部"}
{"author":"陈宓","content":"磐石疑溪月，茅檐潘竹风。琴尊随分有，夜夜主人公。","dynasty":"宋代","title":"题隐居"}
{"author":"陈宓","content":"谁将玉斧凿岚烟，放出团团白昼天。自是天公恨盈缺，故开云月要长圆。","dynasty":"宋代","title":"月岩"}
{"author":"陈宓","content":"团团翠盖中圆规，风雨精神壮两仪。一日不戕凌雪操，千年留得入云枝。长垂道路清凉荫，更有神仙洒落姿。南国至今忠惠泽，往来那更诵坡诗。","dynasty":"宋代","title":"官松"}
{"author":"陈宓","content":"三年抱恙多闭门，只得两度敲禅扃。道人问我缘底出，为送乡城两史君。阛中暑湿如炊甑，山寺阴凉百僧定。往年过此苦匆匆，今日海山看古镜。伊谁一念饭行人，至今规矩犹如新。可叹延平小书舍，虚致雩桥风月夜。","dynasty":"宋代","title":"送陈守子华宿土囊有感"}
{"author":"陈宓","content":"仰瞻新像凛清秋，犹带当时体国忧。听断直教心悦服，抚縻端自意诚求。遂令百世思嚬笑，不但三年绝叹愁。甲子一周遗爱在，后来多少踵前修。","dynasty":"宋代","title":"题王忠文公新祠"}
{"author":"陈宓","content":"春前桃李谩纷纷，梅后冰标独有君。莫将今日推明日，要看三分到七分。","dynasty":"宋代","title":"约潘丈及小喻登楼玉台观木香酴醾"}
{"author":"陈宓","content":"谁言四时殊，春色镇长有。秀萼皆可餐，采采泛卮酒。殷红一月时，发挥仍有抑。","dynasty":"宋代","title":"题傅侍郎寒碧十五韵·百花径"}
{"author":"陈宓","content":"六月不雨旸乌骄，飞蝗更剪深田苗。农夫抱衾覆一亩，背裂口焦如火烧。农夫农夫莫怨怒，更有无田可耕处。昨日长淮禾稻区，白骨成堆今莫数。金缯百万去安边，城壁不修唯坏垣。人言犬羊盟誓坚，我愿夏日长如年。","dynasty":"宋代","title":"长夏叹"}
{"author":"陈宓","content":"以彼月中桂，来娱地上仙。冲融胸内乐，摆落世间缘。人语春风里，秋归夕照边。主翁长静坐，不是学安然。","dynasty":"宋代","title":"次潘丈韵与刘学录"}
{"author":"陈宓","content":"仙溪剩得紫琅玕，风味仍同荔子看。何似清漳霜后橘，野人还敢荐君盘。","dynasty":"宋代","title":"凫茈饷王丞"}
{"author":"陈宓","content":"天垂甘露绛纱囊，要作南方一味凉。解□世间烦热恼，华峰有藕未能强。","dynasty":"宋代","title":"荔子"}
{"author":"陈宓","content":"一月那知几日明，望舒端正对佳晴。池台跬步城无禁，纵病何能不动情。","dynasty":"宋代","title":"西桥玩月"}
{"author":"陈宓","content":"群公错落俱琼瑰，胸蟠万古高嵬崔。红尘绝点不涴眼，更上翠壁陈尊罍。天低举手挼斗俩，挹彼钜海倾蠡杯。酒酣咳唾作飞雪，下视不觉苏纮垓。须臾万象著，耿耿见中台。苍生堕崖下，仰首歌康哉。寒芒为一正，昌运行当开。回光更愿亲蒿莱，山林自古多奇才。","dynasty":"宋代","title":"重九招许真诸友登高和许韵"}
{"author":"陈宓","content":"袭人天气暄还冷，欲雨窗绡暗复明。山鸟喜晴乘屋语，野农侵晓荷锄耕。不须杯勺勾春叻，幸有诗书惬此生。桃杏繁枝一回首，争如松竹伴秋清。","dynasty":"宋代","title":"中春"}
{"author":"陈宓","content":"近日延平创小斋，四方佳友为朋来。虽为书上究馀味，更要心中绝点埃。健德千年期不已，高标万变讵能推。直须义利途中办，宁使饥肠屡隐雷。","dynasty":"宋代","title":"次李弘斋韵送任宰"}
{"author":"陈宓","content":"虚舟当画桥，解缆绿杨腰。月白天相近，风清水不摇。浮图明突兀，略彴夸虚遥。解逅成真赏，初晴第一宵。","dynasty":"宋代","title":"南园新舟成呈同游诸友"}
{"author":"陈宓","content":"稚金无力拒炎光，挟雨呼风作晚凉。玉漏城头传一箭，征人已觉十分长。","dynasty":"宋代","title":"初秋喜雨"}
{"author":"陈宓","content":"笄年踰十便孀居，苦教孤儿共瘁劬。咸叹邹公如令子，不知冀缺是贤夫。贫能守志人难及，养不酬心世所吁。我咏国风长大息，共姜谁谓在今无。","dynasty":"宋代","title":"挽杨夫人"}
{"author":"陈宓","content":"无心览卷谩舒卷，有念盈怀日往来。十日离家劳梦远，一行无字强颜开。","dynasty":"宋代","title":"在旅不在家书"}
{"author":"陈宓","content":"半春积雨逗浓寒，陇亩都翻宿藁残。要得三秋□成熟，直须千里绝高乾。瘵疲愁振惭无力，租赋频蠲觉更难。赖有诗人知中意，佳篇时遗鄙怀宽。","dynasty":"宋代","title":"与杨信斋"}
{"author":"陈宓","content":"山阴逸气追千古，不但挥毫一段奇。到此风流故无恙，游人休问旧来池。","dynasty":"宋代","title":"题南康归宗寺"}
{"author":"陈宓","content":"先生道古背今驰，羁丱诗书两鬓丝。进取不随馀子后，文章曾作几人师。未施天上经纶手，且放胸中玉佩词。三复荔台佳句法，千年风雅有谁追。","dynasty":"宋代","title":"赠翁子西"}
{"author":"陈宓","content":"好善如君似饥渴，春华下笔吐芳词。莫言郡小无多事，协力从今请共治。","dynasty":"宋代","title":"六月祷衍山剑镡得雨"}
{"author":"陈宓","content":"自昔高夸十丈莲，我今平步华峰巅。年来妄想驱除尽，不信人间是有仙。","dynasty":"宋代","title":"题玉井"}
{"author":"陈宓","content":"祷雨当年百丈峰，森森夹径耸修筇。甘霖尚想四垂合，清境无因一到重。仙伯遗纵参佛迹，王公新咏张军容。索诗尚及疏庸令，筳寸何堪击钜钟。","dynasty":"宋代","title":"次林司户清水岩韵"}
{"author":"陈宓","content":"往来曾识老名儒，今日方欣拜履初。小试不妨三语掾，平生何止五车书。词源已作泉初注，德性仍知玉不如。自古活人由小利，会看囹圄着园蔬。","dynasty":"宋代","title":"和饶司理"}
{"author":"陈宓","content":"生平尊仰梅溪像，望日迁居恪及门。诞子偶然同是日，命名端合作梅孙。","dynasty":"宋代","title":"得梅溪像"}
{"author":"陈宓","content":"春来物物尽欣怡，不到人间寒自眉。愿得清时同贞观，旅行终日不忧饥。","dynasty":"宋代","title":"感春"}
{"author":"陈宓","content":"著壁骊珠五月寒，行人到此泣阑干。亭前好景慵回首，恐跨征鞍不得看。","dynasty":"宋代","title":"和晦庵壁间韵"}
{"author":"陈宓","content":"文价琼琚重，心期玉雪清。如何后忠惠，不使累公卿。宰县多遗爱，题舆有最声。朱幡惊断裂，怅望上杭城。","dynasty":"宋代","title":"挽蔡汀州"}
{"author":"陈宓","content":"使轺三度破胡尘，只为忠谋不为身。后辈金缯能不吝，却嗤木强是前人。","dynasty":"宋代","title":"挽方漕"}
{"author":"陈宓","content":"市廛无计避风埃，反闭柴门懒自开。春梦恰同檐雨断，俗氛已逐鸟声来。","dynasty":"宋代","title":"早起"}
{"author":"陈宓","content":"我昔过君门，心闲懒问君。君今来深谷，无心似孤云。淋浪身上衣，磊落袖中文。相违复相别，去宿白鸥群。","dynasty":"宋代","title":"赠寒谷道人"}
{"author":"陈宓","content":"四时丹桂年年好，万岁青娥个个妍。但看世人生与老，不愁玉兔缺仍圆。攻侵属国雪中节，巧趁鸱夷烟际船。我把清光贮胸次，从教飞辙碧宵缘。","dynasty":"宋代","title":"中秋夕无月前两夕皆明"}
{"author":"陈宓","content":"水清沙浅见鱼鳍，雪净天空数雁飞。白月无瑕呈佩玦，黄花有露缀珠玑。西风劝我繙书叶，促织催人送戌衣。最喜蚊雷中夜静，长檠容得一灯微。","dynasty":"宋代","title":"秋夜"}
{"author":"陈宓","content":"雪堂居士醉方熟，玉涧仙人冷不眠。送与安州泼醅酒，一年三白是丰年。","dynasty":"宋代","title":"予守南康适当旱岁睹东坡玉涧留题喜雨书之遮"}
{"author":"陈宓","content":"少年刻志好临池，老去方知大是痴。今日开奁聊一笑，暂时把玩似当时。","dynasty":"宋代","title":"端砚六绝"}
{"author":"陈宓","content":"久别何人与砭盲，新诗见寄味偏长。求仙已得丹升鼎，凿石仍成玉作堂。暖日松筠香北牖，清风书卷散东床。静中剩得无穷味，笑看蜂衙早晚忙。","dynasty":"宋代","title":"次方诗境韵"}
{"author":"陈宓","content":"有道襟怀鬓不华，笑谭物物总春花。挥毫要使钟张避，出句应知屈宋衙。今日相逢萍聚水，明朝各是客乘楂。坐中韶濩铿锵作，亦许狂吟杂俚哇。","dynasty":"宋代","title":"开禧丙寅春二十六日黄子功袭少任赵仲白同会"}
{"author":"陈宓","content":"当日二程门下士，独分此道过来南。百年世事相传处，书院天生着剑镡。","dynasty":"宋代","title":"延平书院落成柬诸友"}
{"author":"陈宓","content":"说梅津漱不濡唇，秧稻堪惊陌上人。昨夜天公一翻手，苍生百万面生春。","dynasty":"宋代","title":"乙丑春旱至四月十六夜雨其一"}
{"author":"陈宓","content":"刘坑有嘉木，根柯鍊青铜。云是昔参天，森环梵王宫。陵谷欻迁改，风雷行地中。于今五百载，渔父忽相逢。没渊直下觑，初惊睡骊龙。玩狎始一探，光怪万仞虹。百夫共引绠，娄断如飞蓬。一出千寻底，昂然势摩穹。伊谁扶大厦，此具信足充。拟用作津梁，阻滞断可通。斧斤一暂试，芬芳四随风。胡为久沈郁，反羡爨下桐。显晦已千载，有如初植同。大哉一元气，运用无时穷。寿此不朽物，会与齐其终。","dynasty":"宋代","title":"得古杉"}
{"author":"陈宓","content":"亭亭张翠盖，面面睹晨妆。玉鉴三千匣，金钗十二行。雨添骊水浴，月解月宫裳。对此谁能赋，端须铁石肠。","dynasty":"宋代","title":"荷花"}
{"author":"陈宓","content":"山间万点缀黄琼，尽是秋光酿得成。残暑满城痴未退，一枝能使去兼程。","dynasty":"宋代","title":"八月五日妙寂道中"}
{"author":"陈宓","content":"经岁旱荒仍疾疠，字民职业合何如。去年欠负都蠲了，好把新租议减除。","dynasty":"宋代","title":"初到延平会四邑宰其一"}
{"author":"陈宓","content":"经岁旱荒仍疾疠，字子职业合何如。去年欠负都蠲了，好把新租议减除。","dynasty":"宋代","title":"初到延平会四邑宰"}
{"author":"陈宓","content":"小小平栏容易攀，栏边杨柳又成班。是非荣辱不到地，南北东西都见山。但解心宽长有趣，不因境胜始能闲。从今与子安心诀，外物由来总不关。","dynasty":"宋代","title":"和范茂才"}
{"author":"陈宓","content":"浓阴尚想升平日，老干曾经五百年。商略正须凭众口，品题谁敢继先贤。素团比玉清仍润，繁颗如星艳欲然。天予环奇资赋咏，况当时思似流泉。","dynasty":"宋代","title":"次刘制干潜夫趣续谱韵"}
{"author":"陈宓","content":"暮年无事挂胸怀，只为酴醾筑此台。恰似唐朝元会日，露翻珠翠六宫来。","dynasty":"宋代","title":"约潘丈及小喻登楼玉台观木香酴醾"}
{"author":"陈宓","content":"行到青山欲尽头，穷源未省作溪游。轻云放日催人渡，积雨肥波送客舟。卧看玉簪迎两岸，心随绣领逐浮沤。眼前邂逅多堪赏，特地安排似此不。","dynasty":"宋代","title":"十七日窘雨邑中舟还"}
{"author":"陈宓","content":"一春雨脉发清泉，何以平畴旱欲然。太守自惭无善政，铃斋朝夕谩祈天。","dynasty":"宋代","title":"往溪源祈雨赓李司法韵"}
{"author":"陈宓","content":"一盆堪作沼，寻丈讵非塘。底用荷花盛，方能心境凉。忍将禾黍地，凿出水云乡。极目平畴阔，时看白鹭翔。","dynasty":"宋代","title":"闻新池拟就僧僦地未遂"}
{"author":"陈宓","content":"忆在延平郡，疑观夔府泉。分为万家泽，来自九天边。派别知何日，源深不计年。千筒如此栉，叠节似联鞭。劲健山难遏，纖微砭可穿。驶于河并注，捷剧箭初传。玉漏长点滴，鲛珠任碎圆。雨时冲雁断，晴罢复鸡连。融夜春冰泮，清甘晓露涓。藤萝频助固，瓜瓞莫形绵。溅地花长润，飞空日倍鲜。用虽供甑爨，性本带云烟。留暑疑无地，为霖绰有天。沫飘飞絮擘，声动佩环联。势类虹垂汉，人夸瀑挂川。笛从王晋弄，笙是女娲编。蛇青仍夭娇，虬白更蜿蜒。解涤酆城气，攻参广教禅。喧令卧转稳，静觉坐能圣。松阁晨嚣寂，书窗夜听专。流觞情倍适，沦茗味尤便。未饮襟先洁，将吟笔娄湔。一丝抽沼面，十仞激崖颠。旱日闻偏误，秋霄思易悬。旧守谩多事，题诗绝少缘。无功糜国廪，蔑效在民廛。有客多才思，心清契涧湲。长篇极模写，累日慰餐眠。岂直供三复，仍将写七弦。唱妍酬匪丽，缄寄兴悠然。","dynasty":"宋代","title":"和李艮翁延平山泉韵"}
{"author":"陈宓","content":"村馆通宵冷，江乡五月秋。野梅酸味足，陇麦饵香浮。水满迷行径，澜扬遏去舟。亨衢如可待，莫厌小淹留。","dynasty":"宋代","title":"往行都至严州乌驻馆阻水留二日"}
{"author":"陈宓","content":"江上分来三寸瑶，殷勤海若道寒潮。尽将马甲深深锁，好把鸾刀款款挑。榼酒怪来星不醉，杯羹元是雪难消。若将陈紫同时赏，饮罢身端在泬寥。","dynasty":"宋代","title":"江瑶柱"}
{"author":"陈宓","content":"日夕风定时，上下映毫发。那堪秋夜半，深处着明月。","dynasty":"宋代","title":"南园杂咏·水月轩"}
{"author":"陈宓","content":"仙翰洒壁间，风雨来天外。高词写爱景，妙趣几人会。阶庭富桂枝，叶叶秋不坠。","dynasty":"宋代","title":"和傅寺丞竹隐之什寒碧"}
{"author":"陈宓","content":"平芜几载翳云烟，一日重开便豁然。须信耕桑皆帝力，谩将翔泳祝尧年。金堤新插千株柳，玉井仍看十丈莲。县令欲同民快乐，西风来看绕湖田。","dynasty":"宋代","title":"题安溪流惠亭"}
{"author":"陈宓","content":"制阃宣劳已再期，胸中方寸了无私。谁言今日平齐策，不似当年代蔡时。马上陈琳能草檄，幕中韩愈更长诗。休嫌衡岳官曹冷，文士何尝击职司。","dynasty":"宋代","title":"和刘制干潜夫"}
{"author":"陈宓","content":"万家楼观巧回环，紫翠泓澄俯仰间。莫道七闽无好境，东南第一此家山。","dynasty":"宋代","title":"第一溪山"}
{"author":"陈宓","content":"山水围中宅一区，小亭花柳足康娱。勾牵诗思千篇有，斗擞征尘一点无。秉烛风檐费遮逻，闭窗云雾巧闚{外門内俞}。凭谁起唤王摩诘，写作渊明归去图。","dynasty":"宋代","title":"题致爽亭"}
{"author":"陈宓","content":"刘坑有嘉木，根柯鍊青铜。云是昔参天，森环梵王宫。陵谷欻迁改，风雷行地中。于今五百载，渔父忽相逢。没渊直下觑，初惊睡骊龙。玩狎始一探，光怪万仞虹。百夫共引绠，娄断如飞蓬。一出千寻底，昂然势摩穹。伊谁扶大厦，此具信足充。拟用作津梁，阻滞断可通。斧斤一暂试，芬芳四随风。胡为久沈郁，反羡爨下桐。显晦已千载，有如初植同。大哉一元气，运用无时穷。寿此不朽物，会与齐其终。","dynasty":"宋代","title":"得古杉"}
{"author":"陈宓","content":"白鑞鎔成滴水池，新荷初展溅珠玑。一丝昼夜无时息，胜似甘霖六月飞。","dynasty":"宋代","title":"掬水锡壶"}
{"author":"陈宓","content":"姓名高揭万人中，奏对纵横出汉宫。肯诧一时燕许手，要垂百代惠夷风。壁间先烈犹忠赤，堂上嘉宾尽醉红。常相风流今孰继，作成儒雅看侯功。","dynasty":"宋代","title":"寄题桂籍"}
{"author":"陈宓","content":"艾轩门第多诸父，尚想高斋讲诵时。谁道风流今已泯，亲篇三复起予诗。","dynasty":"宋代","title":"送怀安林知丞之官仍谢佳句"}
{"author":"陈宓","content":"老来岁月去如流，佳节前期约共游。玉露尽驱三伏暑，银蟾堪□作中秋。交朋得暇频相过，身世须忘百不忧。尚有读书心未足，寒光凭为洗双眸。","dynasty":"宋代","title":"八月八夕邀刘学录"}
{"author":"陈宓","content":"近来不得海阳书，但见诸公论荐渠。四十二年成夭阏，慈兄岂是泽无馀。","dynasty":"宋代","title":"闻海阳侄讣"}
{"author":"陈宓","content":"紫琼宜墨世间稀，合与韩公属好辞。若是只教夸染翰，献之难受属羲之。","dynasty":"宋代","title":"端砚六绝"}
{"author":"陈宓","content":"胡公是吾友，千载不改节。长作松筠青，烟云任明灭。岧峣占南面，硉兀压城阙。西来群岫驰，尊敬不敢越。馀势抵东海，平夷复奇崛。陈岩亦加体，北坐拱相谒。我楼于其中，往往愧时列。汲汲企前修，庶几不见绝。","dynasty":"宋代","title":"东湖四咏"}
{"author":"陈宓","content":"对面孙吴开两阵，乘机胡越竞操戈。锱铢胜负何须较，喜败无人似老坡。","dynasty":"宋代","title":"观棋"}
{"author":"陈宓","content":"寂寂万山底，晴岚晏犹氛。驰心惟魏阙，玉帝捧黄云。","dynasty":"宋代","title":"延平粹厅十咏·拥云"}
{"author":"陈宓","content":"簇簇丹葩巧作丛，开时两月受薰风。北人见此应偷眼，未羡猩唇鹤顶红。","dynasty":"宋代","title":"山丹五本盛开"}
{"author":"陈宓","content":"文脉绍云龛，儒酸味转甘。一官人谓晚，三邑政无惭。身健归何早，孤贤道饱参。渊明生自祭，挥泪听佳谈。","dynasty":"宋代","title":"挽李县丞"}
{"author":"陈宓","content":"骖鸾翼翼袅清风，眼见云霄有路通。自是众贤欣出力，何如小己敢贪功。指挥须得千人敌，迟速都申一念中。已筑新堤平似掌，登桥人与此橘同。","dynasty":"宋代","title":"凤池桥成余长泰以诗贺次韵谢之"}
{"author":"陈宓","content":"马蹄千里踏春风，为爱河阳制锦工。首重儒宗新像设，不妨特地拜文公。","dynasty":"宋代","title":"送刘学录之建"}
{"author":"陈宓","content":"绍兴宣谕一忠臣，为慕名门遂作嫔。慈训由来承乃父，清规每解助良人。山中急办瞻茔舍，囊里曾无过□珍。丹旐翻飞人叹息，诸孙祖送尽簪绅。","dynasty":"宋代","title":"挽方琼州恭人"}
{"author":"陈宓","content":"疏林漏晓日，修竹起寒风。钟鼓催朝暮，千年如此同。","dynasty":"宋代","title":"山寺"}
{"author":"陈宓","content":"晚来细雨送轻愁，小院梅黄恰似秋。忽得满盘堆鹤顶，更惊触眼出猫头。只知渴吻三危饮，却愧枯肠万卷搜。多谢美人情郑重，明珠见饷恐空投。","dynasty":"宋代","title":"谢王丞饷临漳火山绿笋"}
{"author":"陈宓","content":"下帷窥圃事多违，到得南园已夕晖。松竹不忙无世态，柳梅相逐见天机。仆便萧散朝犹睡，鹤惯羁孤晚自归。如此得闲堪自适，底须危处始知几。","dynasty":"宋代","title":"和柯东海潘瓜山游南园韵"}
{"author":"陈宓","content":"穷冬天意似奢华，白璧明珠剩作花。付与东风向何处，恩勤不为五侯家。","dynasty":"宋代","title":"赋梅堂闲吟"}
{"author":"陈宓","content":"休暇常难值，招邀愧已频。暂辞霜际菊，终作雨来人。适意能迂访，秋芳正错陈。桂兰供俯仰，况有拒霜新。","dynasty":"宋代","title":"重九与刘学录"}
{"author":"陈宓","content":"老梅抱奇姿，寂寞山之阳。风月已为友，云水环其乡。蜂蝶不能到，林深自扬扬。萧疏谢公墅，淡静午桥庄。门前有游子，跨马服牛箱。冲冲自朋往，衮衮不可量。谁趋雪霜地，竞媚桃李场。唯夸颜色好，岂寤道德凉。伟此岁寒值，千载有耿光。罙高万物表，耻并群花芳。刚肠逾铁石，劲气侵颜行。况有至佳实，未熟世已望。负以黄金鼎，登之白玉堂。调胹谐众口，隽永讵可志。致君高舜禹，美俗归轩唐。药石神圣主，岂但尉黔苍。功名满蛮貊，誉处还括囊。终始不少玷，圭璋更顒昂。我实爱君厚，祷颂无以将。所愿进退节，皋夔与疏杨。遂使见慕徒，夙志惬以偿。翩翩赠行诗，满袖鸣玕琅。词翰两清绝，山阴咏壶觞。么微顾曷称，皦皦在中肠。持用娱霸旅，籍手拜含香。","dynasty":"宋代","title":"和陈中行校书"}
{"author":"陈宓","content":"我少不努力，常愧夜讽子。亦有才高人，雍容即登此。","dynasty":"宋代","title":"延平次赵纠曹韵十四首·棋亭"}
{"author":"陈宓","content":"一年拟待中秋夕，连日频闻正午雷。天若有心开玉匣，月应无恨入金罍。素娥与我元无分，秀句凭君试为催。取出团圆盈天璧，不教留在白云堆。","dynasty":"宋代","title":"约刘学录同潘喻二丈集沧洲"}
{"author":"陈宓","content":"紫琼润洁墨花香，独坐小窗春昼长。拈笔题诗随意拙，近来不复省钟王。","dynasty":"宋代","title":"偶题"}
{"author":"陈宓","content":"名字传舆志，风流欠画图。高花人不采，留得映栖乌。","dynasty":"宋代","title":"刺桐其一"}
{"author":"陈宓","content":"织女支机石，云根几许深。月明偏得照，烟暝杳难寻。戏彩留奇迹，重题愧夙心。长年过半百，摹刻愧知音。","dynasty":"宋代","title":"题南康戏彩堂"}
{"author":"陈宓","content":"春阴不辨夕阳斜，漫宿深村小隐家。石溅流泉成急雨，露妆枯树作新花。但欣麦陇千山秀，不恨芒鞋十里沙。悠远山川还兴尽，不知何日抵京华。","dynasty":"宋代","title":"道中即事"}
{"author":"陈宓","content":"着壁骊珠五月寒，行人到此泣阑干。亭前好景慵回首，恐跨征鞍不得看。","dynasty":"宋代","title":"和晦庵壁间韵"}
{"author":"陈宓","content":"连日旸乌不敢骄，放教清雨出层霄。谁言六言无冰雪，丈三馀深压画桥。","dynasty":"宋代","title":"喜雨"}
{"author":"陈宓","content":"园竹今逾盛，壶山与逊青。锦绷千稚子，雷甲万夫丁。声入秋风远，凉生午日亭。栽培从此力，雨露正沾零。","dynasty":"宋代","title":"和度支兄咏竹"}
{"author":"陈宓","content":"春前桃李谩纷纷，梅后冰标独有君。莫将今日推明日，要看三分到七分。","dynasty":"宋代","title":"约潘丈及小喻登楼玉台观木香酴醾"}
{"author":"陈宓","content":"田里今年少叹嗟，前溪敢放夜痕加。天开璧玉三千岫，水绕黄云一万家。古寺安闲茶可饱，深村取次酒能赊。归来晚及西津渡，百丈虹梁喜有涯。","dynasty":"宋代","title":"登清水岩谢晴承知丞惠诗次韵为谢"}
{"author":"陈宓","content":"千年老干对壶峰，不数槐庭两翠龙。六月薰风腾彩笔，赤瑛苍璧画图供。","dynasty":"宋代","title":"谢东园主人惠荔枝陈紫栽"}
{"author":"陈宓","content":"骨细肌丰一样香，沉香亭北象牙床。移根若向清都植，应忆当年瘴雨乡。","dynasty":"宋代","title":"素馨茉莉"}
{"author":"陈宓","content":"黄君真可人，乡校久推许。文词波涛翻，劲气金石沮。危言奉大对，考官不敢取。五十尉南邦，声名塞漳浦。闾里喜过从，未听沧洲雨。于何舍我去，游宦大江浒。吾闻江西民，自昔号贫窭。迩来公私匮，孰能明取与。君今佐使长，贤明可进语。地要连边淮，洞深要摩抚。郑公有成规，士饱始禦侮。同僚得乡彦，灯窗饫勤苦。崇台共经纶，数郡足机杼。竱心爱民力，西顾宽当宁。行行谨勿迟，赤子方仰乳。","dynasty":"宋代","title":"送黄帐干"}
{"author":"陈宓","content":"肺热仍当六月间，文园多病正求安。何人乞与黄金掌，玉屑清秋露作团。","dynasty":"宋代","title":"谢东庵方处士惠荔枝并诗"}
{"author":"陈宓","content":"青山照寒溪，朝暮有佳色。玄晖去千载，俛仰令人忆。","dynasty":"宋代","title":"南园杂咏·含晖亭"}
{"author":"陈宓","content":"至乐山行未易加，不应疾走便堪夸。清秋莫负重来约，世事从教似掀沙。","dynasty":"宋代","title":"和郑知县游山韵"}
{"author":"陈宓","content":"我是延平旧史君，忍闻水沴欲销魂。人言辛酉溪流涨，更减今年丈二痕。","dynasty":"宋代","title":"闻延平水沴"}
{"author":"陈宓","content":"华族三台烨，名门八桂芳。才虽凌贾谊，官不至冯唐。晚岁逢奇蹇，平生只直方。青春陪笑语，一恸鬓成霜。","dynasty":"宋代","title":"挽龚知县"}
{"author":"陈宓","content":"作邑古循吏，于今鲜与俦。有生持正直，不变是宽柔。食淡亲常喜，官贫俸莫酬。尝寮吾有愧，执綍泪交流。","dynasty":"宋代","title":"挽黄总干"}
{"author":"陈宓","content":"阙下家声世所宗，九侯珪组叠仍重。清风直节千寻耸，洪度澄陂万顷容。教子辛勤方折桂，为官清退谩哦松。活人未遂平生志，挥涕俄惊四尺封。","dynasty":"宋代","title":"挽建宁林知丞"}
{"author":"陈宓","content":"长乐与家邻，安舆来往频。诗方贻五字，讣只隔三晨。事业传贤嗣，乡闾失善人。薰风丹荔熟，追感一沾巾。","dynasty":"宋代","title":"挽肯斋储居士"}
{"author":"陈宓","content":"文脉绍云龛，儒酸味转甘。一官人谓晚，三邑政无惭。身健归何早，孤贤道饱参。渊明生自祭，挥泪听佳谈。","dynasty":"宋代","title":"挽李县丞"}
{"author":"陈宓","content":"中原文献旧，四世炜相传。节操生来异，勋名晚更全。方哦卫武什，遽止太丘年。竟郁经纶志，苍黔敢扣天。","dynasty":"宋代","title":"挽使相傅忠简"}
{"author":"陈宓","content":"先世论交旧，于今六十年。误蒙摛荐牍，深叹伏蒲篇。迅召辞何数，遗忠秘莫传。空馀华发像，雨泣拜貂蝉。","dynasty":"宋代","title":"挽使相傅忠简"}
{"author":"陈宓","content":"蚤岁收科耀里闾，家传祖训是诗书。棠阴尚使民思惠，典计能令国有储。九列簉班嗟已晚，十连奏最召方初。輀车想过桐乡道，几许鳏嫠泪洒裾。","dynasty":"宋代","title":"挽宋大卿"}
{"author":"陈宓","content":"孝友生来闾里推，外家双阙蚤知师。历官惠爱今龚遂，律己廉隅古伯夷。四郡声称如昨日，十年闲退未衰时。老成德望嗟难继，笳鼓原头泪满颐。","dynasty":"宋代","title":"挽外舅"}
{"author":"陈宓","content":"天台雄秀萃方岩，仙骨童时已不凡。才杰少魁金榜第，年高犹带侍臣衔。蚤因名节成闲退，晚等薰莸谢谤谗。衰老滥称门下客，有怀无复寄书函。","dynasty":"宋代","title":"挽王侍郎"}
{"author":"陈宓","content":"生长天垂力，孤悬有作奇。最先承晓露，终不堕春泥。","dynasty":"宋代","title":"亭上茅寄生"}
{"author":"陈宓","content":"六十堂堂一讲师，平生矻矻鬓成丝。紫阳道坦行来熟，洛水源深向上窥。身岂匏瓜常不食，味耽昌歜有同谁。旁人莫笑饥肠苦，回颊甘香胜似饴。","dynasty":"宋代","title":"和卓省元韵"}
{"author":"陈宓","content":"暇日衣襟嬾自船，扁舟不击任风缘。人间避暑疑无地，湖上乘凉别有天。鱼静不惊香饵下，花红偏称夕阳边。从今日日须来看，才隔秋风便数年。","dynasty":"宋代","title":"同林潘二先生登舟"}
{"author":"陈宓","content":"当年巨刃劈崖开，便拥双虬海上来。旧迹几年甘隐雾，新名一日怕惊雷。池边有地惟生茝，石上无泥更植梅。酷似庐山难忘处，卧龙白鹿勘书台。","dynasty":"宋代","title":"题西淙"}
{"author":"陈宓","content":"禽声戛玉琤如堕，蝶翅新妆粉欲飞。山静物闲无一事，却嫌钓叟下鱼矶。","dynasty":"宋代","title":"山行"}
{"author":"陈宓","content":"雨后杨花扑藕芽，东君雅兴正雄夸。酴醾叠叠能香玉，蛱蝶纷纷解舞花。夜暖蟾光初可玩，昼长乌景未应斜。东湖水满清明近，来看三分欲拆葩。","dynasty":"宋代","title":"楼玉台"}
{"author":"陈宓","content":"半生与士共饥寒，百万浑将一掷看。四十世官持{上竹下汽}节，活人无数奉亲欢。","dynasty":"宋代","title":"挽方漕"}
{"author":"陈宓","content":"汉家无计饵单于，掖庭为出千金铢。秀色妍姿玉不如，天子一见先嗟吁。三千粉黛尔殊绝，谋身独拙何蠢愚。梨花带雨辞殿隅，遗恨画工犹可诛。世人重色多欷歔，不思婉娈同戈殳。君王蚤识应耽娱，皇天为遣投穹庐。乃知汉计自不疏，画工忧国非奸谀。君不见后世佳人号太真，坐令九鼎污胡尘。当时早解挥妖丽，长作开元一圣郡。","dynasty":"宋代","title":"和徐绍奕昭君图"}
{"author":"陈宓","content":"向晚风光分外新，野亭高处最撩人。绸缪翠袖分还合，委曲寒波去转亲。小艇时过明镜里，危栏独倚画图身。公馀对此长怀愧，检点胸中未洗尘。","dynasty":"宋代","title":"题野亭"}
{"author":"陈宓","content":"函丈论文仆屡更，夜深相对眼偏青。曾无取次人敲户，只有殷勤月到庭。","dynasty":"宋代","title":"和翁子雅"}
{"author":"陈宓","content":"我来谢雨到名山，记得重来半岁间。却笑乖龙太多事，不如科斗得长闲。","dynasty":"宋代","title":"谢雨清水岩"}
{"author":"陈宓","content":"寺迥伦无事，山幽剩得春。天机元不断，岁律自成新。禅定才朝暮，劳生几屈伸。诗成人未散，月得梁庭筠。","dynasty":"宋代","title":"和许月湖上元游东禅"}
{"author":"陈宓","content":"日夕风定时，上下映毫发。那堪秋夜半，深处着明月。","dynasty":"宋代","title":"南园杂咏·水月轩"}
{"author":"陈宓","content":"禅心独理灯无尽，曲论怀私物不齐。拱木已严千岁冢，狂澜难决万金堤。古今蔽显神功相，天地韬藏裕眼迷。会看清风明月夕，云间端有鹤来栖。","dynasty":"宋代","title":"和枢上人韵"}
{"author":"陈宓","content":"昔年相见尚儿童，今日同游鬓欲翁。佳处山川总如旧，见君如见紫阳公。","dynasty":"宋代","title":"陪赵工部三峡白鹿之游有感而赋"}
{"author":"陈宓","content":"鸿雁绝稻粱，江湖自嬉饱。君看太庙牺，所欠非刍藁。","dynasty":"宋代","title":"适兴"}
{"author":"陈宓","content":"武陵佳处是桃源，谬说伊谁为探原。会得桃花流水意，归来休向俗人言。","dynasty":"宋代","title":"送赵司直赴常德粹"}
{"author":"陈宓","content":"小小平栏容易攀，栏边杨柳又成班。是非荣辱不到地，南北东西都见山。但解心宽长有趣，不因境胜始能闲。从今与子安心诀，外物由来总不关。","dynasty":"宋代","title":"和范茂才"}
{"author":"陈宓","content":"荣枯无异态，幽寂得长生。只待天河水，犹嫌玉井冰。松筠差少事，兰郁已多情。独爱禅窗寒，客时几独凭。","dynasty":"宋代","title":"谢无碍菖蒲"}
{"author":"陈宓","content":"休嗟光景速于飞，为爱春从柳上归。好是新年添一岁，却知今是与前非。","dynasty":"宋代","title":"次喻景山韵"}
{"author":"陈宓","content":"独擅兹山四十年，凝之去后见君贤。羽衣时向云间去，为爱飞泉不肯仙。","dynasty":"宋代","title":"赠羽士"}
{"author":"陈宓","content":"四望坡陀百里平，群峰相顾最多情。船从碧玉堆中度，人向黄雩陈里行。访道几朝成夜饮，思君何日再晨征。暂时分袂休言别，遇有人来数寄声。","dynasty":"宋代","title":"抵邑示景山"}
{"author":"陈宓","content":"西山老禅叟，依厂安数椽。趺坐看东海，沧溟几桑田。前此复谁居，今逾三百年。钟鼓如一日，从教岁徂迁。人生苦浮脆，乃过金石坚。彼人尚能尔，况是古圣贤。石床对石室，静坐思悠然。相期在晚暮，用以补我愆。","dynasty":"宋代","title":"东湖四咏"}
{"author":"陈宓","content":"北山尽环合，柔岗轻杂云。一峰自能好，况此玉成群。","dynasty":"宋代","title":"延平次赵纠曹韵十四首·群仙观"}
{"author":"陈宓","content":"朱门到老几人还，赢得阶庭著藓班。曾似高人无俗累，解将碧巘照朱颜。趣超今古沉酣外，句入云烟缥缈间。白首纷纷自名利，天公最惜是清闲。","dynasty":"宋代","title":"和寄喻景山"}
{"author":"陈宓","content":"往时吾里有师儒，受业穷年邹鲁如。今日喜君求益友，萤窗共究圣贤书。","dynasty":"宋代","title":"送林知丞赴石城任"}
{"author":"陈宓","content":"开轩但觉快心眸，百载云烟霭未收。谁谓昔人成迈往，每于遗墨见风流。看中猛势骧龙虎，藏处寒光射斗牛。白璧一双犹莫报，受君此惠等山丘。","dynasty":"宋代","title":"谢东园主人惠蔡公草书"}
{"author":"陈宓","content":"祷雨当年百丈峰，森森夹径耸修筇。甘霖尚想四垂合，清境无因一到重。仙伯遗纵参佛迹，王公新咏张军容。索诗尚及疏庸令，筳寸何堪击钜钟。","dynasty":"宋代","title":"次林司户清水岩韵"}
{"author":"陈宓","content":"名字传舆志，风流欠画图。高花人不采，留得映栖乌。","dynasty":"宋代","title":"刺桐"}
{"author":"陈宓","content":"有生惟万类，好恶与人参。以彼刳肠苦，为吾悦口甘。蔬餐人所尚，肉食我诚惭。放汝飞翔去，腾云更宿岚。","dynasty":"宋代","title":"放鹧鸪"}
{"author":"陈宓","content":"质白偏能照玉船，体轻终爱舞蹁跹。眼前欲赋半妆额，梦里须携五色掾。愁对素蟾寒寂寞，故烧红蜡暖清娟。寄声青女休相妒，不学海棠酣夜眠。","dynasty":"宋代","title":"和喻景山赋梅韵"}
{"author":"陈宓","content":"青编有补曾无损，白璧难全易作瑕。欲下凉帷玩真味，莫将丝履染尘沙。","dynasty":"宋代","title":"书帷"}
{"author":"陈宓","content":"去家一宿六十里，便作良辰客异乡。觅得菖蒲未成饮，午馀山店索杯尝。","dynasty":"宋代","title":"端午日枫亭道中"}
{"author":"陈宓","content":"紫琼宜墨世间稀，合与韩公属好辞。若是只教夸染翰，献之难受属羲之。","dynasty":"宋代","title":"端砚六绝"}
{"author":"陈宓","content":"青春初破未容深，趁得清明到武林。官柳野花供醉瞩，版桥山石惬归心。长才凛凛恢游刃，善政优优得理琴。好去天朝鸣佩玉，海边童叟谩歌吟。","dynasty":"宋代","title":"送王推赴调"}
{"author":"陈宓","content":"琅玕衣袂竹方床，热恼肝脾顿得凉。谁送苕溪来枕畔，轻裘短棹水云乡。","dynasty":"宋代","title":"秋夜四鼓玩月"}
{"author":"陈宓","content":"四时丹桂年年好，万岁青娥个个妍。但看世人生与老，不愁玉兔缺仍圆。攻侵属国雪中节，巧趁鸱夷烟际船。我把清光贮胸次，从教飞辙碧宵缘。","dynasty":"宋代","title":"中秋夕无月前两夕皆明"}
{"author":"陈宓","content":"疾雷不雨卷行云，湖面清风篆玉文。我自得间来卧看，狎人鸥鹭亦成群。","dynasty":"宋代","title":"四月中浣流惠亭见莲"}
{"author":"陈宓","content":"出门易徇身，静处可固志。寂寞三十年，所忧非禄位。","dynasty":"宋代","title":"南园杂咏·隐斋"}
{"author":"陈宓","content":"藤床竹簟称羸身，独卧空斋绝点尘。更有池台堪却暑，一生清苦愧先人。","dynasty":"宋代","title":"承刘学录示三山佳咏兼欲下旬仙鲤湖宿约以诗"}
{"author":"陈宓","content":"亭亭玉立谢栽培，却笑凡花杂草莱。水面不教蜂蝶见，天边偏引鹭鸥来。化工岂是夸呈瑞，人意何须岂妄猜。并秀六房如可信，里中他日又公台。","dynasty":"宋代","title":"又赓刘学录双莲韵"}
{"author":"陈宓","content":"清晨采撷南山麓，金刀细细裁青縠。素盘恰办饥雷鸣，饱觉春阳满枯腹。我生头颔非虎燕，未许哜胾薄野蔌。从今葱韭艺一区，便可朝餐食无肉。君不见宝马雕鞍纨绔儿，匏壶之体充甘肥。一生饱死同蝤蛴，夷齐至今民称之。","dynasty":"宋代","title":"春盘"}
{"author":"陈宓","content":"愚智纷纷总一丘，身心役役谩多忧。山林未必胜城市，触处能欢即自由。","dynasty":"宋代","title":"偶题"}
{"author":"陈宓","content":"马蹄千里踏春风，为爱河阳制锦工。首重儒宗新像设，不妨特地拜文公。","dynasty":"宋代","title":"送刘学录之建阳"}
{"author":"陈宓","content":"东君仙芳菲，首夏即酣寝。巧思蹶然兴，老手更谙稔。殷红间浓绿，濯此万机锦。桃李谩成蹊，岂解香席枕。最是碧筒杯，晚凉可以饮。","dynasty":"宋代","title":"南康爱莲即事"}
{"author":"陈宓","content":"是邦凋瘵古来无，只为从前有羡馀。第一切须除此弊，庶几民力少能舒。","dynasty":"宋代","title":"初到延平会四邑宰"}
{"author":"陈宓","content":"人生四十方强仕，一调十年能几回。蝉冕未加头蚤累，诗成水上见风行。笔端万类因陵暴，世态浮云任变更。且尽花前一樽酒，何须身后五言声。","dynasty":"宋代","title":"丁巳调选"}
{"author":"陈宓","content":"白镴镕成滴水池，新荷初展溅珠玑。一丝昼夜无时息，胜似甘霖六月飞。","dynasty":"宋代","title":"掬水锡壶"}
{"author":"陈宓","content":"积雨东湖久不游，清风忽送瑞香浮。初疑并咮鸾窥镜，元是同心友聚头。我已收身栖畎亩，君看盛事擅闽瓯。从今有月皆佳夕，旋办轻舠遡碧流。","dynasty":"宋代","title":"东湖有双莲之瑞赓潘瓜山韵"}
{"author":"陈宓","content":"树杪风来玉佩惊，仙香远胜市廛清。细看一段孤高趣，恰似幽人避世情。","dynasty":"宋代","title":"又和单丞咏梅"}
{"author":"陈宓","content":"道山亭上看秋光，万里长安在夕阳。数点难收周顗泪，一冠莫效孟嘉狂。浮岚尽作襟期爽，嫩蕊能令肺腑香。三十年前童稚日，不堪回首一凄凉。","dynasty":"宋代","title":"重九日登道山亭柱间有陈休斋题词曰师相者先"}
{"author":"陈宓","content":"鸮鸷天生异，鹏抟世拟遥。轺麾三锡命，省监两登朝。报国丹心皦，浮生两鬓凋。受恩知几士，雨泣楚魂招。","dynasty":"宋代","title":"挽郑大监"}
{"author":"陈宓","content":"囊中惟有圣贤书，宅是箪瓢陋巷图。我一见君先自愧，题诗归拟揭庭隅。","dynasty":"宋代","title":"赠林教谕"}
{"author":"陈宓","content":"蚤得师儒赏识深，明时硕辅尽知音。惠周南海交麾节，疏上中台襆被扆。七帙正宜游桂圃，五言何遽些梅林。邻乡父老同垂泪，两县甘棠蔽芾阴。","dynasty":"宋代","title":"挽高兵部"}
{"author":"陈宓","content":"重开杰阁似天成，气压尘闤境自清。一水深澄苍玉远，五峰齐峙翠屏横。未谐广厦万间志，且惬行人六月情。蚤晚定能夸盛事，凤池桥上看蓬瀛。","dynasty":"宋代","title":"题安溪双清阁"}
{"author":"陈宓","content":"飞乌哑哑鸣，未倦投深枝。如何三年仕，束带事鞯羁。丈夫志有在，岂为日再炊。事业不足道，空成楚冠縻。有时屏朱墨，静坐欲无为。不复顾目前，屠沽斗群儿。食焉不能怠，况有尸素讥。风俗幸朴茂，不与骄侈期。抚摩雅无术，一稔适登时。吏议尚见贷，兹怀敢萌欺。一日事必葺，九仞功易隳。垂满得佳友，天怜愚顿姿。","dynasty":"宋代","title":"和王主簿"}
{"author":"陈宓","content":"一榻无尘便觉凉，半生场屋鬓将黄。而今已办还山计，对卷烧香爱日长。","dynasty":"宋代","title":"和喻景山"}
{"author":"陈宓","content":"露气盘空月堕烟，开轩移榻卧檐前。近来不虑消磨尽，空洞胸怀但贮天。","dynasty":"宋代","title":"秋夜四鼓玩月"}
{"author":"陈宓","content":"烂熳胸中辞，纵横笔下字。山阴觞咏行，少长亦毕至。前贤岂好饮，庶行除万事。","dynasty":"宋代","title":"和傅寺丞竹稳之什·载酒"}
{"author":"陈宓","content":"昔年常侍紫枢仙，风骨森然在眼前。一览十行俱默诵，三更残卷尚朱笺。诗书自古称难继，衣钵于今信有传。每拜名章唯自愧，思悭莫和短篇长。","dynasty":"宋代","title":"谢傅监仓"}
{"author":"陈宓","content":"是邦凋瘵古来无，只为从前有羡馀。第一切须除此弊，庶几民力少能舒。","dynasty":"宋代","title":"初到延平会四邑宰"}
{"author":"陈宓","content":"孝友根天性，生平礼法循。躬行皆古道，胸次镇阳春。南国犹歌袴，中朝谩曳绅。最伤清苦节，海内几何人。","dynasty":"宋代","title":"挽陈外府丞"}
{"author":"陈宓","content":"间关万里游岭海，谁知丈夫志有在。古贤足迹满四方，岂但青编勤摭采。胸多闻见益崔嵬，节历险夷终不改。山川辉润认珠玉，草木芬芳瀼兰茝。如何识者尚尔稀，呈露炎方越三载。西风稳送朝天行，高怀皎皎秋俱清。有亲鹤发要荣养，伉俪不必多为情。翱翔一鹗横空翼，喧啾百鸟息飞鸣。","dynasty":"宋代","title":"送郑丈媚孚先改秩用广西诸公韵"}
{"author":"陈宓","content":"青编有补曾无损，白璧难全易作瑕。欲下凉帷玩真味，莫将丝履染尘沙。","dynasty":"宋代","title":"书帷"}
{"author":"陈宓","content":"清源古郡多堪纪，识远才雄有几人。片善可为垂后训，搜罗诗景一时新。","dynasty":"宋代","title":"和泉州施通判"}
{"author":"陈宓","content":"璧水声名冠上游，蚤年绛帐向荆州。平生梦寐无尘土，壮岁雍容拜冕旒。共拟一麟为国瑞，俄惊五马作仙游。贞元曾是同朝士，忍见丹旌葬垄丘。","dynasty":"宋代","title":"挽方寺丞"}
{"author":"陈宓","content":"我来谢雨到名山，记得重来半岁间。却笑乖龙太多事，不如科斗得长闲。","dynasty":"宋代","title":"谢雨清水岩"}
{"author":"陈宓","content":"胸次崔嵬绝点埃，山光玉色两佳哉。官闲却得身栖宿，岩迥惟闻鹤去来。定处华鲸催石磬，眼前茗碗伴炉灰。高情一出樊笼外，逸驾飘飘未拟回。","dynasty":"宋代","title":"和方宗教鼓山韵"}
{"author":"陈宓","content":"建阳则有王，桐城则有孟。王酝清而淳，孟盎和而劲。一酌适我情，再酌养我性。充腹皆阳和，阴慝不得并。或隔千里遥，或馀百里径。水陆有远近，非好遂无胫。苟不遇益友，吾瓶讵能罄。","dynasty":"宋代","title":"谢建阳宰刘潜夫寄酒"}
{"author":"陈宓","content":"水清沙浅见鱼鳍，雪净天空数雁飞。白月无瑕呈佩玦，黄花有露缀珠玑。西风劝我繙书叶，促织催人送戌衣。最喜蚊雷中夜静，长檠容得一灯微。","dynasty":"宋代","title":"秋夜"}
{"author":"陈宓","content":"藤床竹簟称羸身，独卧空斋绝点尘。更有池台堪却暑，一生清苦愧先人。","dynasty":"宋代","title":"承刘学录示三山佳咏兼欲下旬仙鲤湖宿约以诗"}
{"author":"陈宓","content":"自是仙家别样妆，风来疑解舞霓裳。异香只许蟾官采，不与秋光作伴黄。","dynasty":"宋代","title":"丹桂"}
{"author":"陈宓","content":"琼裾初到似含羞，剩拟人间款曲留。只恐寒夜归去蚤，先须秉烛问端由。","dynasty":"宋代","title":"次刘学录梅韵"}
{"author":"陈宓","content":"君怜我已是衰翁，乞与长身小圃中。不待儿童须远井，眼前双紫烂薰风。","dynasty":"宋代","title":"谢东园主人惠荔枝陈紫栽"}
{"author":"陈宓","content":"百万人家夜雨鸣，市声唤出晓来晴。谁知天与吾皇意，要不妨农不害民。","dynasty":"宋代","title":"行在端午"}
{"author":"陈宓","content":"我是延平旧史君，忍闻水沴欲销魂。人言辛酉溪流涨，更减今年丈二痕。","dynasty":"宋代","title":"闻延平水沴"}
{"author":"陈宓","content":"雅思追期正始音，若将掷地定成金。年来尘土双侵鬓，赖有清诗时一吟。","dynasty":"宋代","title":"谢何茂才惠诗"}
{"author":"陈宓","content":"寿酒今年胜去年，彩衣膝下月宫仙。丈人自有长生诀，子午常朝玉帝前。","dynasty":"宋代","title":"寿刘学录"}
{"author":"陈宓","content":"洪都称大府，上幕得名贤。事业三千牍，声名四十年。民征须力减，酒禁更堪怜。馀力犹能办，开涂及济州。","dynasty":"宋代","title":"送方签判赴江西任"}
{"author":"陈宓","content":"读书岂但资闻见，穷理方能识重轻。孔孟格言如日月，更须师友与详评。","dynasty":"宋代","title":"送怀安林知丞之官仍谢佳句"}
{"author":"陈宓","content":"漫道清明僎，真成首夏天。南风回础汗，小雨驻炉烟。花柳无心对，诗书隐几眠。杯茶时猛省，事业愧先贤。","dynasty":"宋代","title":"复堂独坐"}
{"author":"陈宓","content":"看尽行人两鬓秋，双鬓犹自结丫头。梳风栉雨常如沐，送往迎来不解愁。造物肧腪何日始，人间岁月谩川流。我行自役真堪笑，有此登临恨莫留。","dynasty":"宋代","title":"丫头岩"}
{"author":"陈宓","content":"金掌何人吸露华，争如瓦盏泛霜花。移床来傍花边坐，底用云岚顶上家。","dynasty":"宋代","title":"赋梅堂闲吟"}
{"author":"陈宓","content":"少年刻志好临池，老去方知大是痴。今日开奁聊一笑，暂时把玩似当时。","dynasty":"宋代","title":"端砚六绝"}
{"author":"陈宓","content":"红尘垂老得何郎，笔力骎骎到马杨。更拟他年求妙语，青山深趣为君藏。","dynasty":"宋代","title":"谢何茂才惠诗"}
{"author":"陈宓","content":"作吏风尘头欲白，此身那不自优游。一心恰似商人妇，苦雨终风便作愁。","dynasty":"宋代","title":"清水岩祷晴"}
{"author":"陈宓","content":"桃溪蜂蝶醉红裙，度岭冰姿尚卧云。不独山川限闽浙，由来天意亦区分。","dynasty":"宋代","title":"岭上见梅"}
{"author":"陈宓","content":"禅心独理灯无尽，曲论怀私物不齐。拱木已严千岁冢，狂澜难决万金堤。古今蔽显神功相，天地韬藏裕眼迷。会看清风明月夕，云间端有鹤来栖。","dynasty":"宋代","title":"和枢上人韵"}
{"author":"陈宓","content":"暑汗俄沾背，山云已半腰。雷轰舟不动，电划岸将摇。历乱笑谭杂，空蒙只尺遥。浓阴难蔽月，清兴得中宵。","dynasty":"宋代","title":"南园新舟成呈同游诸友"}
{"author":"陈宓","content":"中腴外劲介如坚，能伴寒松晚菊鲜。闻道元城心似铁，故教持向蛤蜊前。","dynasty":"宋代","title":"次刘学录韵并以胡桃寄之"}
{"author":"陈宓","content":"老梅抱奇姿，寂寞山之阳。风月已为友，云水环其乡。蜂蝶不能到，林深自扬扬。萧疏谢公墅，淡静午桥庄。门前有游子，跨马服牛箱。冲冲自朋往，衮衮不可量。谁趋雪霜地，竞媚桃李场。唯夸颜色好，岂寤道德凉。伟此岁寒值，千载有耿光。罙高万物表，耻并群花芳。刚肠逾铁石，劲气侵颜行。况有至佳实，未熟世已望。负以黄金鼎，登之白玉堂。调胹谐众口，隽永讵可志。致君高舜禹，美俗归轩唐。药石神圣主，岂但尉黔苍。功名满蛮貊，誉处还括囊。终始不少玷，圭璋更顒昂。我实爱君厚，祷颂无以将。所愿进退节，皋夔与疏杨。遂使见慕徒，夙志惬以偿。翩翩赠行诗，满袖鸣玕琅。词翰两清绝，山阴咏壶觞。么微顾曷称，皦皦在中肠。持用娱霸旅，籍手拜含香。","dynasty":"宋代","title":"和陈中行校书"}
{"author":"陈宓","content":"送客此凭栏，僧闲鱼更闲。尘劳聊一释，乐意更相关。诱我皆为物，怡人独有山。何时重到此，着履点苔班。","dynasty":"宋代","title":"送赵右史至西禅赵允中有诗和之"}
{"author":"陈宓","content":"好著西湖藕似船，青秧绿水正相缘。漫从略彴无人处，唤得婵娟欲雨天。云意爱随双桨动，山光祇在短篷边。小园暇日频来往，老竹乔松看岁年。","dynasty":"宋代","title":"南园新作小舟与客游白湖柯某东海有诗次韵"}
{"author":"陈宓","content":"本来真是与真非，只为因循逐物移。当面雷同还自笑，此心机动已天知。穷通有命宁由我，邪正唯人更问谁。委曲周防终恐拙，何如直道了无危。","dynasty":"宋代","title":"寄题真希元毋自欺斋"}
{"author":"陈宓","content":"楼阁重重俯见山，炎风吹雪到窗间。联镳来此班荆坐，分得高僧半日闲。","dynasty":"宋代","title":"谢雨清水岩"}
{"author":"陈宓","content":"丰穰已喜新年瑞，冻馁还思卒岁难。安得长缣并广庾，为渠千里作衾箪。","dynasty":"宋代","title":"延平得雪"}
{"author":"陈宓","content":"积中顺和发英华，咳唾珠玑擅百家。圆似广场驰小弹，熟于夷路驾轻车。绮词新濯蜀江锦，险韵难追河汉槎。怪见春归不游赏，由来笔下有奇葩。","dynasty":"宋代","title":"和翁子雅"}
{"author":"陈宓","content":"风微香无根，日落花更吐。横石数步馀，却力不忍度。","dynasty":"宋代","title":"南园杂咏·荷桥"}
{"author":"陈宓","content":"碧柳萦沙路，红蕖映竹扉。亭随山作态，人与石相依。盛暑深岩冷，通天一径微。神清非梦境，端的客来希。","dynasty":"宋代","title":"自任所归"}
{"author":"陈宓","content":"小阁瞰清池，荷花镇长见。吏休苟得暇，只携书一卷。","dynasty":"宋代","title":"延平次赵纠曹韵十四首·经史阁"}
{"author":"陈宓","content":"蚤出勋名裔，中年历险巇。事姑追孝妇，教子作儒师。狱为平反喜，金缘赈贷施。鱼轩归去后，两郡几人悲。","dynasty":"宋代","title":"挽吴太夫人"}
{"author":"陈宓","content":"昔在三山日，曾升孟母堂。官寮同令子，箴训出幽房。盛拟双封国，俄惊一奠觞。新阡缘孝感，挥涕望高冈。","dynasty":"宋代","title":"挽吴太夫人"}
{"author":"陈宓","content":"远出无双裔，来嫔第一家。儿时忧患集，妇道敬恭加。伉俪终身义，凄凉十岁华。夫贤仍子幼，闾里可胜嗟。","dynasty":"宋代","title":"挽吴县尉孺人黄氏"}
{"author":"陈宓","content":"汉代推循吏，周邦重鲁儒。庭中无滞讼，身后有遗书。生为忘家窘，形因治郡癯。天人同一理，好恶不应殊。","dynasty":"宋代","title":"挽乡守楼宗簿"}
{"author":"陈宓","content":"公来当赤立，节用以为馀。垂橐无金帛，穷阎有袴襦。杜门蒙枉顾，易箦阻前趋。忍见归双旐，伤心岂独莆。","dynasty":"宋代","title":"挽乡守楼宗簿"}
{"author":"陈宓","content":"前辈凋零尽，如何到月湖。壮图终未展，正论老尤孤。两忝官联旧，常蒙朋友呼。忽闻郎宿霣，衰泪倍沾鬓。","dynasty":"宋代","title":"挽许郎中"}
{"author":"陈宓","content":"笄年逾十便孀居，苦教孤儿共瘁劬。咸叹邹公如令子，不知冀缺是贤夫。贫能守志人难及，养不酬心世所吁。我咏国风长大息，共姜谁谓在今无。","dynasty":"宋代","title":"挽杨夫人"}
{"author":"陈宓","content":"子云新著述，伯起旧家声。孝友全天赋，文章与性成。平津期究业，疏傅已传名。独恨门阑士，无因泣绛旍。","dynasty":"宋代","title":"挽杨尚书"}
{"author":"陈宓","content":"籍甚金张世，归欤王谢贤。丝萝能几日，松柏早千年。谊重不再辱，身轻得自怜。平生不朽事，看付杀青传。","dynasty":"宋代","title":"挽张夫人"}
{"author":"陈宓","content":"策足胶庠上，收科弱冠中。清文弥盖壤，劲气折王公。政术硎锋颖，文章武事雄。轻财缘嗜义，已矣古人风。","dynasty":"宋代","title":"挽郑大监"}
{"author":"陈宓","content":"君自成龙我成道。","dynasty":"宋代","title":"句"}
{"author":"陈宓","content":"昔我壬子岁，辞家莆山阳。迎妇丞相府，调官君子乡。于时公声名，岂独梁楚扬。闻者尽兴起，见者斋以庄。英华发经笥，土苴遗巾箱。虎蔚管庸见，海钜蠡可量。伏波少已勇，捷出翰墨场。遗我明月珠，一见心先凉。掷地忧清玉，映日开炎光。春云可比态，百卉羞无芳。下顾阴何辈，颉颃李杜行。不知生最晚，磊磊何相望。文臻韩氏奥，学升夫子堂。道贯参曾唯，心悟颜斋忘。所读者何书，诵此虞与唐。所敬者何物，瞻彼昊与苍。仁义久已熟，出言如探囊。又同冲霄鹤，举世避轩昂。斯文尚何俟，木铎天其将。六经作黄麻，一赋卑长杨。厚赐顾曷报，有类相马偿。但当铭之心，刻佩联琳琅。区区重此来，得遂举一觞。洒然如热濯，车轮宽别肠。归将诧朋友，亲炙道德香。","dynasty":"宋代","title":"和陈教"}
{"author":"陈宓","content":"举世谩扰扰，谁能伴南山。新怀太守印，雅意处士闲。朝夕爱此君，相对一水间。","dynasty":"宋代","title":"和傅寺丞竹稳之什·竹隐"}
{"author":"陈宓","content":"世间真色知何物，肯把溪山换莫愁。拟具小舟乘月下，一尊相属漾寒流。","dynasty":"宋代","title":"和王主簿"}
{"author":"陈宓","content":"藤床竹簟称羸身，独卧空斋绝点尘。更有池台堪却暑，一生清苦愧先人。","dynasty":"宋代","title":"承刘学录示三山佳咏兼欲下旬仙鲤湖宿约以诗"}
{"author":"陈宓","content":"昔在延平郡，泉声日夜闻。六年归故里，一缕忆晴云。儋石终宵足，瓶罍竟日分。山中有飞瀑，未必惬朝曛。","dynasty":"宋代","title":"掬水锡壶"}
{"author":"陈宓","content":"水深厉涉只肩舆，未信当年子产疏。到得中流心不竞，等闲一叶去凌虚。","dynasty":"宋代","title":"同潘丈游东平瀑"}
{"author":"陈宓","content":"使轺三度破胡尘，只为忠谋不为身。后辈金缯能不吝，却嗤木强是前人。","dynasty":"宋代","title":"挽方漕"}
{"author":"陈宓","content":"紫琼宜墨世间稀，合与韩公属好辞。若是只教夸染翰，献之难受属羲之。","dynasty":"宋代","title":"端砚六绝"}
{"author":"陈宓","content":"秋根托岩隈，静对意味长。春来长柔柯，无风自生香。","dynasty":"宋代","title":"延平次赵纠曹韵十四首·古香"}
{"author":"陈宓","content":"来自崑崙派，全胜庐岳山。椿云何日息，注海几时还。翠碧倚锋锷，青冥振佩环。主人专一壑，那得鬓毛斑。","dynasty":"宋代","title":"往濑溪西重山观瀑分韵得还字"}
{"author":"陈宓","content":"信矣贤愚共一初，都缘勤怠遂殊居。渊源有本天同健，潢潦无根夕易除。何事不为尘所梁，平生须有善堪书。要从陋巷甘勤苦，始得声名满观渠。","dynasty":"宋代","title":"读先君新第落成诗有感因韵书示蒙孙"}
{"author":"陈宓","content":"乍寒忽暖初冬候，已熟慵收大有年。社鼓呼人鸣坎坎，山童待月舞跹跹。旅行可饱鱼虾味，疾步不惊鸡犬眠。外户夜开今已见，何时斗米直三钱。","dynasty":"宋代","title":"泉南道中"}
{"author":"陈宓","content":"绍年一联镳，作意到西瀑。是时新喜晴，峻壁潄清玉。雷霆骇神睹，冰莹雪胸腹。临深足恐堕，坐石膝频促。晷长不知永，玩久愈未足。下山历斗潭，喧豗尚相逐。忽逾十五里，风雨送归躅。抵家如梦觉，始觉当暑溽。但愿身更强，后游多秉烛。","dynasty":"宋代","title":"同郑寺丞登西瀑"}
{"author":"陈宓","content":"宾僚满座昔难知，尽是才当汉石渠。讼牒已资贤共次，茶瓯聊复话公馀。千村早见刀为犊，比屋仍看经荷锄。疏拙却便明月夜，小窗松竹谩观书。","dynasty":"宋代","title":"县治登梁和寄居余叔济韵"}
{"author":"陈宓","content":"平生笔健足神奇，况复高怀与古期。台阁风流今贰令，不妨时出解颐诗。","dynasty":"宋代","title":"和方丞"}
{"author":"陈宓","content":"清池绿如染，到此颜为破。幸有诗仙来，珠玑剩教唾。","dynasty":"宋代","title":"延平次赵纠曹其八绿净"}
{"author":"陈宓","content":"平生顺天命，渴饮与饥饭。不能便利趋，俛首榷商贩。随群谒上官，言语但朴愿。岂知事迎合，宛转若藤蔓。秉心实无它，世俗乃憎怨。岂期筮仕初，邂逅适素愿。明公行都来，郡政毕已逮。不惟辱宽假，时亦蒙诱劝。王事有期程，后我念迟钝。公今趋天朝，尚我坐尘坌。感恩顾未报，送别益增恨。伟哉佐此邦，声名不前逊。专城亦数月，蒙福数十万。清介持一律，冰玉不可溷。从来士大夫，德劭才或困。岂如明公贤，全美难悉论。行看庙堂上，相先以名献。斐然作诗歌，聊写意缱绻。","dynasty":"宋代","title":"安溪送泉粹"}
{"author":"陈宓","content":"周党不受禄，严光不为公。皆当建武圣，固守空山穷。丈夫各有志，未必不合中。所以二百载，鸿基击清风。彼浅者若人，一羽重于躬。","dynasty":"宋代","title":"偶题"}
{"author":"陈宓","content":"奇葩冬后蕊，羞涩见东风。不变冰霜操，从他百卉红。芍药包红锦，橘花烂明珠。不复忆海棠，飘零烟雨中。","dynasty":"宋代","title":"白山茶杂花"}
{"author":"陈宓","content":"春风斗妍丽，众卉芳可掬。丁时良亦好，暮景苦不足。独擅晚秋香，金英照寒渌。","dynasty":"宋代","title":"题傅侍郎寒碧十五韵·晚香"}
{"author":"陈宓","content":"寤寐曹刘不解忘，双眸炯炯月中霜。高吟出轴茧丝富，雅思萦春柳絮香。后进推排唯我拙，前人准拟觉君长。只今天下多名士，深谢新篇掷夜光。","dynasty":"宋代","title":"和赵仲白"}
{"author":"陈宓","content":"向晚风光分外新，野亭高处最撩人。绸缪翠袖分还合，委曲寒波去转亲。小艇时过明镜里，危栏独倚画图身。公馀对此长怀愧，检点胸中未洗尘。","dynasty":"宋代","title":"题野亭"}
{"author":"陈宓","content":"村馆通宵冷，江乡五月秋。野梅酸味足，陇麦饵香浮。水满迷行径，澜扬遏去舟。亨衢如可待，莫厌小淹留。","dynasty":"宋代","title":"往行都至严州乌驻馆阻水留二日"}
{"author":"陈宓","content":"亲友乡闾恨少逢，多因游宦得从容。他年傥过鸣珂里，只恐飞翰不许从。","dynasty":"宋代","title":"答赵尉"}
{"author":"陈宓","content":"荣枯无异态，幽寂得长生。只待天河水，犹嫌玉井冰。松筠差少事，兰郁已多情。独爱禅窗寒，客时几独凭。","dynasty":"宋代","title":"谢无碍菖蒲"}
{"author":"陈宓","content":"世间何物最鲜华，摇落林中第一花。作计莫输蜂蝶后，深房浅萼便为家。","dynasty":"宋代","title":"赋梅堂闲吟"}
{"author":"陈宓","content":"将军承天宠，建此油幢碧。喑呜指顾间，匈奴期伏锧。堂堂帷幄算，暨暨貔貅力。填填画鼓鸣，烁烁红旗植。风高战场古，万里快驱轹。轩昂国士知，痛愤平城厄。兵求结发战，马作腾槽踯。英声陵鬼方，义气殚禹迹。书驰羽檄忙，阵布鱼丽戢。漫天尘雾黄，照夜戈鋋白。羌胡那敢斗，枕籍多于箦。骈颈亟卖降，析骸仍乞食。君文比武事，雄伟世共识。顾我敢言勇，殆类殿奔策。它年后从车，万一效寸尺。声名蛮貊间。难避江湖僻。冥心进取地，高节空介特。囊锥不可隐，颖脱在朝夕。丽词工锦绣，妙语珍渠珀。何时驱俗氛，相会不旬隔。","dynasty":"宋代","title":"和笔绍奕"}
{"author":"陈宓","content":"我恨逢师较已迟，羡君早岁独先知。归时剩下遗书读，莫道□峰永别离。","dynasty":"宋代","title":"送抚州李兄武伯归乡"}
{"author":"陈宓","content":"寺迥伦无事，山幽剩得春。天机元不断，岁律自成新。禅定才朝暮，劳生几屈伸。诗成人未散，月得梁庭筠。","dynasty":"宋代","title":"和许月湖上元游东禅"}
{"author":"陈宓","content":"暇日衣襟嬾自船，扁舟不击任风缘。人间避暑疑无地，湖上乘凉别有天。鱼静不惊香饵下，花红偏称夕阳边。从今日日须来看，才隔秋风便数年。","dynasty":"宋代","title":"同林潘二先生登舟"}
{"author":"陈宓","content":"白鑞鎔成滴水池，新荷初展溅珠玑。一丝昼夜无时息，胜似甘霖六月飞。","dynasty":"宋代","title":"掬水锡壶"}
{"author":"陈宓","content":"久别何人与砭盲，新诗见寄味偏长。求仙已得丹升鼎，凿石仍成玉作堂。暖日松筠香北牖，清风书卷散东床。静中剩得无穷味，笑看蜂衙早晚忙。","dynasty":"宋代","title":"次方诗境韵"}
{"author":"陈宓","content":"萱堂处处尽阳春，二月严霜凛独陈。六载侍旁勤奉养，五年居外备艰屯。嗟君不愧曾参孝，愧我殊无考叔纯。齐与楚咻虽众胜，会看至行感苍旻。","dynasty":"宋代","title":"赠梁运属"}
{"author":"陈宓","content":"久作灵岩想，重来一洒然。山排几上石，海挹研中泉。句出青云外，禽归夕照边。去城曾几远，能不日盘旋。","dynasty":"宋代","title":"游瑞泉"}
{"author":"陈宓","content":"幸有安闲日，那无自在身。人如年易老，诗与事长新。雨霁还佳境，途穷得主人。驰驱四十里，盘礴县成闉。","dynasty":"宋代","title":"晓抵埔头就陈氏食"}
{"author":"陈宓","content":"长年佳节近重阳，到骨深恩一味凉。凤尾有心堪悦目，鸡头当谷可充肠。凌云穿月开丹桂，映日排空数拒霜。莫与春光较先后，请君晚节玩秋芳。","dynasty":"宋代","title":"重九"}
{"author":"陈宓","content":"艳艳银河冷欲流，纖纖新月皎于眸。天街已觉清无暑，时有飞萤点缀秋。","dynasty":"宋代","title":"秋日纳凉"}
{"author":"陈宓","content":"三年渴想玉堂红，六月都随一夜风。却忆去年当此际，一时台府馈筠笼。","dynasty":"宋代","title":"六月三日大风雨蔡忠惠家玉堂红一洗而尽因忆"}
{"author":"陈宓","content":"浓霜轻雪妒清华，暖日烘时只见花。天意似怜尘世界，故将茅舍换仙家。","dynasty":"宋代","title":"赋梅堂闲吟"}
{"author":"陈宓","content":"永巷鏁芳菲，春归入燕泥。粉身能报国，妾不爱蛾眉。","dynasty":"宋代","title":"昭君"}
{"author":"陈宓","content":"山海前陈远景多，一泓冰雪醒沉疴。凭谁六月同来看，奈此清风爽气何。","dynasty":"宋代","title":"饮井多景亭"}
{"author":"陈宓","content":"昔人为太守，南物不入囊。亦有市文集，悔恨不能忘。所以致平理，闾阎富而康。泉民困赋役，脱身事舟航。绝域在何许，羁留动经霜。南风不堪托，十发五飘扬。过期不见归，妻子泣相望。所得知几何，旧债未及偿。公家既重征，忍痛如刳肠。况复吏不仁，低价尽取将。民财本膏血，舶货尤可伤。吾闻坡仙言，犁牛博沉重。燔牛以祈福，鬼神尚弗享。安可以人命，缄封寿侯王。上天不可欺，厥咎必有当。近年有贤守，永嘉詹事王。不买一钱物，至今垂耿光。后来岂无继，落落难为常。只今逢右史，真节动八方。江东百万户，水旱俱不荒。明时岂惮黩，实欲重淮阳。舶使出名门，家传饶清芳。玉雪两相映，酷热变寒凉。预听桐城谣，合浦珠还乡。","dynasty":"宋代","title":"送真右史守泉"}
{"author":"陈宓","content":"函丈论文仆屡更，夜深相对眼偏青。曾无取次人敲户，只有殷勤月到庭。","dynasty":"宋代","title":"和翁子雅"}
{"author":"陈宓","content":"春来物物尽欣怡，不到人间寒自眉。愿得清时同贞观，旅行终日不忧饥。","dynasty":"宋代","title":"感春"}
{"author":"陈宓","content":"屹立虚亭跨野塘，萧萧爽爽似潇湘。从教密种千竿竹，不蔽山光与水光。","dynasty":"宋代","title":"春日到小园"}
{"author":"陈宓","content":"行人那得不如狂，谪下仙真衣锦裳。要识洛阳姚魏色，烦君千里到维扬。","dynasty":"宋代","title":"大目寺牡丹"}
{"author":"陈宓","content":"自是仙家别样妆，风来疑解舞霓裳。异香只许蟾官采，不与秋光作伴黄。","dynasty":"宋代","title":"丹桂"}
{"author":"陈宓","content":"看尽行人两鬓秋，双鬟犹自结丫头。梳风栉雨常如沐，送往迎来不解愁。造物胚腪何日始，人间岁月谩川流。我行自役真堪笑，有此登临恨莫留。","dynasty":"宋代","title":"丫头岩"}
{"author":"陈宓","content":"喧天动地作惊霆，生定中扃转更宁。三叠飞泉凝似雾，却疑石转解过灵。","dynasty":"宋代","title":"同潘丈游东平瀑"}
{"author":"陈宓","content":"虚名空自喜，丛谤亦难逃。望重瑕来众，官高磬折劳。应酬书脱腕，思虑雪侵毛。何似山林士，琴床梦日高。","dynasty":"宋代","title":"阅邸报"}
{"author":"陈宓","content":"自昔经明岱岳间，于今君独得渊源。力扶正学人知惧，拨去浮言道自存。讲贯一堂常夺席，异同诸子谩专门。怀奇莫叹无知己，会见经帏待讨论。","dynasty":"宋代","title":"赠丘汉叔"}
{"author":"陈宓","content":"延平山水窟，平生涉其粗。距城五十里，岩壑难具模。崔嵬通上界，突兀动地枢。泉石自撞击，钧天恐难如。或若轰雷霆，或若唾珠玑。飞瀑自天下，循涯作清渠。云是鬼神力，巧凿三丈馀。羽觞激如飞，聊助文字娱。崇山回环合，有洞容入居。觌面卓文笔，仰天真可书。幽花与修竹，揜映释氏庐。同游皆胜士，适值暮春初。山阴未足数，直想风舞雩。岂无休沐日，复洗红尘裾。","dynasty":"宋代","title":"上巳日游延平修禊洞"}
{"author":"陈宓","content":"我筑屋三间，在湖东南隅。上号曰宽闲，观耕风雨馀。下作小山房，可以读诗书。维南有松竹，轻阴绕室庐。维北有芰荷，浓绝涵窗虚。四壁何所有，经训揭砭愚。食息在耳目，日与圣贤居。园蔬尚可饱，老矣复何须。","dynasty":"宋代","title":"东湖四咏"}
{"author":"陈宓","content":"想像精蓝九叠前，青鞋今得踏云烟。霜边涧水多成玉，岭上人家半是仙。伏蟒千年无动意，老松何日不幽禅。可怜倚马思归客，有底区中未了缘。","dynasty":"宋代","title":"到九座"}
{"author":"陈宓","content":"我少不努力，常愧夜讽子。亦有才高人，雍容即登此。","dynasty":"宋代","title":"延平次赵纠曹韵十四首·棋亭"}
{"author":"陈宓","content":"漫漫红紫是谁栽，八月春风暗里来。过眼纷纷难尽忆，殷勤却看稻花开。","dynasty":"宋代","title":"八月五日妙寂道中"}
{"author":"陈宓","content":"经岁旱荒仍疾疠，字子职业合何如。去年欠负都蠲了，好把新租议减除。","dynasty":"宋代","title":"初到延平会四邑宰"}
{"author":"陈宓","content":"桃溪蜂蝶醉红裙，度岭冰姿尚卧云。不独山川限闽浙，由来天意亦区分。","dynasty":"宋代","title":"岭上见梅"}
{"author":"陈宓","content":"东君倦芳菲，首夏即酣寝。巧思蹶然兴，老手更谙稔。殷红间浓绿，濯此万机锦。桃李谩成蹊，岂解香席枕。最是碧筒杯，晚凉可以饮。","dynasty":"宋代","title":"南康爱莲即事"}
{"author":"陈宓","content":"疏林漏晓日，修竹起寒风。钟鼓催朝暮，千年如此同。","dynasty":"宋代","title":"山寺"}
{"author":"陈宓","content":"以彼月中桂，来娱地上仙。冲融胸内乐，摆落世间缘。人语春风里，秋归夕照边。主翁长静坐，不是学安然。","dynasty":"宋代","title":"次潘丈韵与刘学录"}
{"author":"陈宓","content":"一夜蛟龙怒虎烋，卧听檐溜不分交。拍天溪浦迷西极，万里耕耘尽业郊。蛙黾无舟乘野外，寒鸦不笠待林梢。要看杲杲东方白，鱼自清波燕自巢。","dynasty":"宋代","title":"十六至十九日雨未已"}
{"author":"陈宓","content":"武夷精舍果何如，名字流传动八区。大隐山前溪五曲，一间茅屋与谁居。","dynasty":"宋代","title":"闰月五日题武夷"}
{"author":"陈宓","content":"儿饥谁与哺，衣破谁与补。田家安乐时，尚有饥寒苦。况值久旱馀，十须逾缺五。加以疟鬼威，空庐倍贫窭。我适丁此时，期以报君父。人言灾害深，未知嗟近古。里闾十家聚，往往半理土。伊予忝刍牧，上恐负仁主。或妇失其夫，或子失其母。累累日就尽，公私窘捐瘠。此是政令乖，伊谁所自取。尝乞减十算，苍穹未蒙许。遂使强惭颜，缪称事摩抚。日冀天色寒，旧恙或可瘉。如何腊已至，未有雪花舞。明当自投劾，待罪听官府。赖有贤二车，殚心能活汝。万一得归田，终焉与樵侣。躬耕可足食，为酒祀考祖。庶几樗栎材，没齿远斤斧。","dynasty":"宋代","title":"延平次郑粹答田父词韵"}
{"author":"陈宓","content":"赤日当空雨汗流，行人小立尽咨愁。谁知天使阳居夏，要作人间岁有秋。鳞介洪纖皆自遂，林泉澹泊可无求。须思一夜西风起，便到无衣远客头。","dynasty":"宋代","title":"酷热"}
{"author":"陈宓","content":"红尘垂老得何郎，笔力骎骎到马杨。更拟他年求妙语，青山深趣为君藏。","dynasty":"宋代","title":"谢何茂才惠诗"}
{"author":"陈宓","content":"愚智纷纷总一丘，身心役役谩多忧。山林未必胜城市，触处能欢即自由。","dynasty":"宋代","title":"偶题"}
{"author":"陈宓","content":"饮井之清天下少，夷齐比德复如何。寒冰入口侵牙颊，甘露沾肠逐病疴。十里溉田成旱雨，一泓济渴胜天河。活人未遂平生志，酌此深知负愧多。","dynasty":"宋代","title":"饮井"}
{"author":"陈宓","content":"世事浮云频改换，月华千古只清新。炎风暑气常侵客，纵有凄风亦可人。","dynasty":"宋代","title":"中秋前偶题"}
{"author":"陈宓","content":"黄陂不挠已称贤，况复胸中别有天。最好诞朝嘉节后，更斟寿酒菊花前。平生不作南金想，晚岁真成白璧全。退食琳宫怀补报，壶山早晚祝尧年。","dynasty":"宋代","title":"寿大兄帅参开国"}
{"author":"陈宓","content":"作者去千载，心事如相期。嗟我苦生晚，昼想夜梦之。杨君妙古学，挥毫满乌丝。今人有如此，可不结新知。","dynasty":"宋代","title":"和杨县尉"}
{"author":"陈宓","content":"乍寒忽暖初冬候，已熟慵收大有年。社鼓呼人鸣坎坎，山童待月舞跹跹。旅行可饱鱼虾味，疾步不惊鸡犬眠。外户夜开今已见，何时斗米直三钱。","dynasty":"宋代","title":"泉南道中"}
{"author":"陈宓","content":"想像精蓝九叠前，青鞋今得踏云烟。霜边涧水多成玉，岭上人家半是仙。伏蟒千年无动意，老松何日不幽禅。可怜倚马思归客，有底区中未了缘。","dynasty":"宋代","title":"到九座"}
{"author":"陈宓","content":"村馆通宵冷，江乡五月秋。野梅酸味足，陇麦饵香浮。水满迷行径，澜扬遏去舟。亨衢如可待，莫厌小淹留。","dynasty":"宋代","title":"往行都至严州乌驻馆阻水留二日"}
{"author":"陈宓","content":"暮年无事挂胸怀，只为酴醾筑此台。恰似唐朝元会日，露翻珠翠六宫来。","dynasty":"宋代","title":"约潘丈及小喻登楼玉台观木香酴醾"}
{"author":"陈宓","content":"厚重公清誉蔼然，人言端似楚公贤。为官不取横科势，佐郡何妨二十年。徐貌价通常不变，阳城抚字已先传。双旌原上行人泣，况是交亲泪迸泉。","dynasty":"宋代","title":"挽郑通判"}
{"author":"陈宓","content":"衡山开霁雨回风，正直心期自感通。顿使沾濡千里足，都由精白寸诚中。谁知忧国丹心在，不与农夫喜色同。四海正须膏泽润，岂容别驾最民功。","dynasty":"宋代","title":"贺权郡雨应祷"}
{"author":"陈宓","content":"往年曾识老名儒，今日方欣拜履初。小试不妨三语掾，平生何止五车书。词源已作泉初注，德性仍知玉不如。自古活人由小利，会看囹圄著园蔬。","dynasty":"宋代","title":"和饶司理"}
{"author":"陈宓","content":"小酌一杯金凿落，共听终席玉潺湲。何时筑室屏山侧，静与秋蟾作伴眠。","dynasty":"宋代","title":"忆天台之游"}
{"author":"陈宓","content":"濂洛遗音喜复鸣，未由会面只心倾。平生格物工夫到，好恶真如月样明。","dynasty":"宋代","title":"寄鹤山魏侍郎"}
{"author":"陈宓","content":"一点射窗明已足，三更当户意慵看。竹篱茅舍心安处，不羡乘风到广寒。","dynasty":"宋代","title":"望夕"}
{"author":"陈宓","content":"我作城东湖，筑堤百馀丈。水深才四尺，岸曲八回往。中号小沧洲，拏舟轻莲荡。回还即数里，渌作三江涨。集鹭绝惊猜，跳鱼时跌宕。栏外一峰奇，意重友人饷。月夕命客游，不更蓬莱访。秋凉但曝书，未许歌吹上。","dynasty":"宋代","title":"东湖四咏"}
{"author":"陈宓","content":"君自成龙我成道。","dynasty":"宋代","title":"句"}
{"author":"陈宓","content":"出自重阴地，来陈酷暑天。峥嵘真可仰，刻轹更成妍。气与骄阳敌，峰将太华肩。有人心计巧，直欲厄其巅。","dynasty":"宋代","title":"冰山"}
{"author":"陈宓","content":"市廛无计避风埃，反闭柴门懒自开。春梦恰同檐雨断，俗氛已逐鸟声来。","dynasty":"宋代","title":"早起"}
{"author":"陈宓","content":"痴雨顿晴如有约，素娥虽老更多情。何有肯向雪中看，已作新年满意明。","dynasty":"宋代","title":"腊望玩月"}
{"author":"陈宓","content":"常欲从君一夜谭，自惭风骨带尘凡。今朝款曲陪嘉话，更听松声出翠岩。","dynasty":"宋代","title":"陪刘学录岩壑之游次韵"}
{"author":"陈宓","content":"几段飞桥著翠烟，云间有路想通天。古来何事非陈迹，道是神仙不见仙。","dynasty":"宋代","title":"游武夷其二"}
{"author":"陈宓","content":"树杪风来玉佩轻，仙香飘作世间清。一枝不许来城市，只伴高人避世情。","dynasty":"宋代","title":"云台寺梅坡"}
{"author":"陈宓","content":"半生胸次著嵯峨，到得庐山鬓欲皤。列岫但蒙排闼入，一壶未许扣舷歌。清风六月犹嫌剩，明月三秋不厌多。拟向清朝新白鹿，结茅深处傍松坡。","dynasty":"宋代","title":"和天台戴复古韵"}
{"author":"陈宓","content":"万家楼观巧回环，紫翠泓澄俯仰间。莫道七闽无好境，东南第一此家山。","dynasty":"宋代","title":"第一溪山"}
{"author":"陈宓","content":"亭午还同晓，馀春只见寒。不因阴雨窘，那识道途难。夹路峰峦隐，高田水潦漫。凭谁扫浮翳，杲杲出云端。","dynasty":"宋代","title":"近三衢阻雨"}
{"author":"陈宓","content":"不是清高辞好爵，都缘衰病乞身。年来印历依然在，批上东湖第五春。","dynasty":"宋代","title":"和白居易西亭诗韵"}
{"author":"陈宓","content":"山川秀而明，所居必名贤。主人虽凡骨，不慕衍客仙。","dynasty":"宋代","title":"延平次赵纠曹韵十四首·尊贤堂"}
{"author":"陈宓","content":"群公错落俱琼瑰，胸蟠万古高嵬崔。红尘绝点不涴眼，更上翠壁陈尊罍。天低举手挼斗俩，挹彼钜海倾蠡杯。酒酣咳唾作飞雪，下视不觉苏纮垓。须臾万象著，耿耿见中台。苍生堕崖下，仰首歌康哉。寒芒为一正，昌运行当开。回光更愿亲蒿莱，山林自古多奇才。","dynasty":"宋代","title":"重九招许真诸友登高和许韵"}
{"author":"陈宓","content":"我来谢雨到名山，记得重来半岁间。却笑乖龙太多事，不如科斗得长闲。","dynasty":"宋代","title":"谢雨清水岩"}
{"author":"陈宓","content":"马蹄千里踏春风，为爱河阳制锦工。首重儒宗新像设，不妨特地拜文公。","dynasty":"宋代","title":"送刘学录之建阳"}
{"author":"陈宓","content":"平生顺天命，渴饮与饥饭。不能便利趋，俛首榷商贩。随群谒上官，言语但朴愿。岂知事迎合，宛转若藤蔓。秉心实无它，世俗乃憎怨。岂期筮仕初，邂逅适素愿。明公行都来，郡政毕已逮。不惟辱宽假，时亦蒙诱劝。王事有期程，后我念迟钝。公今趋天朝，尚我坐尘坌。感恩顾未报，送别益增恨。伟哉佐此邦，声名不前逊。专城亦数月，蒙福数十万。清介持一律，冰玉不可溷。从来士大夫，德劭才或困。岂如明公贤，全美难悉论。行看庙堂上，相先以名献。斐然作诗歌，聊写意缱绻。","dynasty":"宋代","title":"安溪送泉粹"}
{"author":"陈宓","content":"谷城岩穴似飞来，十里湖光镜面开。夜雨松窗僧榻静，秋风柳岸钓船回。寻幽便扣生云洞，乘兴还登呼月台。每对西湖吟咏处，令人偏忆故山梅。","dynasty":"宋代","title":"城山松隐岩"}
{"author":"陈宓","content":"鸮鸷天生异，鹏抟世拟遥。轺麾三锡命，省监两登朝。报国丹心皦，浮生两鬓凋。受恩知几士，雨泣楚魂招。","dynasty":"宋代","title":"挽郑大监"}
{"author":"陈宓","content":"厚重公清誉蔼然，人言端似楚公贤。为官不取横科势，佐郡何妨二十年。徐貌价通常不变，阳城抚字已先传。双旌原上行人泣，况是交亲泪迸泉。","dynasty":"宋代","title":"挽郑通判"}
{"author":"陈宓","content":"艾轩今有几门人，盛德如公复丧沦。蚤岁文名喧米廪，莫年禄秩竟朱轮。闾阎方颂循良政，台阁犹传剀切陈。拟俟垂车随贺客，如何永别泪沾巾。","dynasty":"宋代","title":"挽知府陈大著"}
{"author":"陈宓","content":"梦魂何日不家山，底事淹留数月问。忽见黄华羞泛酒，渊明心事若相关。","dynasty":"宋代","title":"王主簿右州某日思其归因见黄华动渊明之兴方"}
{"author":"陈宓","content":"静坐思君秋日长，清波白鹭两茫茫。定应嚼遍湘累菊，寄我新诗字字香。","dynasty":"宋代","title":"王主簿右州某日思其归因见黄华动渊明之兴方"}
{"author":"陈宓","content":"来自崑崙派，全胜庐岳山。椿云何日息，注海几时还。翠碧倚锋锷，青冥振佩环。主人专一壑，那得鬓毛斑。","dynasty":"宋代","title":"往濑溪西重山观瀑分韵得还字"}
{"author":"陈宓","content":"一别清凉十二秋，仙翁已作九霄游。急披龙具壶山麓，来会牛眠苏岭头。事业直须关宇宙，身名莫使负山丘。临分相勉无它语，道学难收岁不留。","dynasty":"宋代","title":"往桐城会傅侍郎葬次苏教思恭韵"}
{"author":"陈宓","content":"欲见高田翻{禾罢}稏，不辞廿里陟崎岖。早禾已失三之一，便雨还能救得无。","dynasty":"宋代","title":"往溪源祈雨赓李司法韵"}
{"author":"陈宓","content":"一春雨脉发清泉，何以平畴旱欲然。太守自惭无善政，铃斋朝夕谩祈天。","dynasty":"宋代","title":"往溪源祈雨赓李司法韵"}
{"author":"陈宓","content":"村馆通宵冷，江乡五月秋。野梅酸味足，陇麦饵香浮。水满迷行径，澜扬遏去舟。亨衢如可待，莫厌小淹留。","dynasty":"宋代","title":"往行都至严州乌驻馆阻水留二日"}
{"author":"陈宓","content":"久叨簪绂裔，初筮帝王州。祖德期无忝，君恩要力酬。存心惟敬谨，律已必清修。千里书频寄，重亲鬓已秋。","dynasty":"宋代","title":"送圭子赴淮南总所排岸任"}
{"author":"陈宓","content":"平生不到沧渔溪，邂逅相逢如有约。远观已得环岫奇，俯瞰未识游鱼乐。倚栏初试一铢饵，便有纖鳞最先觉。须臾蚁杂复蜂屯，短鬣轻鬐恣腾跃。小鱼拙谋谩狂肆，大鱼侧睨无能苦。饵浮未下众所争，百鸟终难胜一鹗。昔日鲁侯思往棠，高情反被轩裳缚。安得如吾闲暇身，尽日相欢无适莫。阴春寒生尚可爱，想见六月清风濯。要须更待明月归，霜雪喧豗应不恶。","dynasty":"宋代","title":"初到渔沧溪"}
{"author":"陈宓","content":"一春雨脉发清泉，何以平畴旱欲然。太守自惭无善政，铃斋朝夕谩祈天。","dynasty":"宋代","title":"往溪源祈雨赓李司法韵"}
{"author":"陈宓","content":"心期极乐三千界，世事怀安二十年。顾我未能从学道，只将寂寞当幽禅。","dynasty":"宋代","title":"赠枢上人"}
{"author":"陈宓","content":"芒鞋未办足先轻，拟踏白云深处行。何日痴儿了公事，却将泉石课诗程。","dynasty":"宋代","title":"和王子贤兄"}
{"author":"陈宓","content":"白传落草堂，茶果替鱼肉。不妨天与富，锦绣以为谷。","dynasty":"宋代","title":"题傅侍郎寒碧十五韵·锦步障"}
{"author":"陈宓","content":"满树轻明玉雪香，不容累月驻清芳。似闻天上怜花好，急敕丁神下取将。","dynasty":"宋代","title":"游云台寺观梅"}
{"author":"陈宓","content":"树杪风来玉佩轻，仙香飘作世间清。一枝不许来城市，只伴高人避世情。","dynasty":"宋代","title":"云台寺梅坡"}
{"author":"陈宓","content":"盏斝已残休惜别，功名未就正堪愁。野梅风味关人意，独占群花最上头。","dynasty":"宋代","title":"和胡仲方留题清果寺壁"}
{"author":"陈宓","content":"剪刻千条重，天上柰尔何。房多攒绿玉，香远酿春醪。堆架防攀折，逄人费护呵。不知秋桂晚，庭际长柔柯。","dynasty":"宋代","title":"西窗酴醾"}
{"author":"陈宓","content":"谁将玉斧凿岚烟，放出团团白昼天。自是天公恨盈缺，故开云月要长圆。","dynasty":"宋代","title":"月岩"}
{"author":"陈宓","content":"不是清高辞好爵，都缘衰病乞身。年来印历依然在，批上东湖第五春。","dynasty":"宋代","title":"和白居易西亭诗韵"}
{"author":"陈宓","content":"横玉初登斗样台，倚栏一带雪花堆。儿时亲见前朝事，不忍春深载酒来。","dynasty":"宋代","title":"横玉台"}
{"author":"陈宓","content":"五月秧针尚未匀，忍看沟底欲生尘。祷祈已久劳州邑，禳禬终当徇士民。天道岂云难感格，人心远过定恭寅。新诗见宠非吾事，霖雨须还岩筑人。","dynasty":"宋代","title":"和傅监仓祷雨"}
{"author":"陈宓","content":"夫君之游兮，嫣荷为之笑迎。夫君之归兮，白鹭为之致情。嗟此湖几千百年兮，曷尝遇夫夫君之清。人如玉兮水如镜，雨如珠兮山如屏，我为此歌兮不知谁为之声。抑天籁之自鸣，抑性情之自生。风卷其纸，陶然忘形。","dynasty":"宋代","title":"西湖歌"}
{"author":"陈宓","content":"春风出甕初迎腊，和气烘人欲满堂。多谢分来寿慈母，年年喜得对梅尝。","dynasty":"宋代","title":"和王丞惠酒次韵"}
{"author":"陈宓","content":"赠我古锦囊，诗卷若笋束。吟头久不掉，邂逅适我欲。刺眼讶龙蛇，远意追鸿鹄。陋语固自愧，高词敢虚辱。大雅久矣亡，三叹对遗牍。不有靖节篇，何以悦我目。谪仙句无敌，有口不食粟。遂令后世儒，拳拳仰高躅。杜陵到圣处，正始顿牵复。挥毫动风雨，咳唾惊流俗。其馀闹{上圭下黾}蚓，谁屑与类族。亡国悦郑音，俚耳习胡曲。勃兴出韩柳，一洗陋学独。变化云在天，鲜妍锦来蜀。骅骝就夷路，造父为之仆。方扬秋月辉，忽散春花馥。洪钧运不停，常窘苦见逐。我宋得欧苏，妙语起山谷。后山又角立，作者复陆续。流派自天河，巨浪翻平陆。和风扇寰宇，弦诵兴庠塾。搏虎寝其皮，屠龙食其肉。掷简海蜃浮，举手天浆掬。会当三月初，论文约吾属。引杯送残红，分坐占新绿。笑语剧鹅雁，酬倡交金玉。庶呈待聘珍，无以藏诸椟。","dynasty":"宋代","title":"和枢上人评诗"}
{"author":"陈宓","content":"半春积雨逗浓寒，陇亩都翻宿藁残。要得三秋□成熟，直须千里绝高乾。瘵疲愁振惭无力，租赋频蠲觉更难。赖有诗人知中意，佳篇时遗鄙怀宽。","dynasty":"宋代","title":"与杨信斋"}
{"author":"陈宓","content":"一夜茅檐冻雨声，晓来千岫照人明。真同煮海盐花瑞，不见因风柳絮轻。游子不愁衣短薄，农夫剩喜岁丰成。竹篱草舍犹堪赏，况映镡津一水清。","dynasty":"宋代","title":"南剑值雪"}
{"author":"陈宓","content":"囊中惟有圣贤书，宅是箪瓢陋巷图。我一见君先自愧，题诗归拟揭庭隅。","dynasty":"宋代","title":"赠林教谕"}
{"author":"陈宓","content":"少年刻志好临池，老去方知大是痴。今日开奁聊一笑，暂时把玩似当时。","dynasty":"宋代","title":"端砚六绝"}
{"author":"陈宓","content":"老梅抱奇姿，寂寞山之阳。风月已为友，云水环其乡。蜂蝶不能到，林深自扬扬。萧疏谢公墅，淡静午桥庄。门前有游子，跨马服牛箱。冲冲自朋往，衮衮不可量。谁趋雪霜地，竞媚桃李场。唯夸颜色好，岂寤道德凉。伟此岁寒值，千载有耿光。罙高万物表，耻并群花芳。刚肠逾铁石，劲气侵颜行。况有至佳实，未熟世已望。负以黄金鼎，登之白玉堂。调胹谐众口，隽永讵可志。致君高舜禹，美俗归轩唐。药石神圣主，岂但尉黔苍。功名满蛮貊，誉处还括囊。终始不少玷，圭璋更顒昂。我实爱君厚，祷颂无以将。所愿进退节，皋夔与疏杨。遂使见慕徒，夙志惬以偿。翩翩赠行诗，满袖鸣玕琅。词翰两清绝，山阴咏壶觞。么微顾曷称，皦皦在中肠。持用娱霸旅，籍手拜含香。","dynasty":"宋代","title":"和陈中行校书"}
{"author":"陈宓","content":"连日旸乌不敢骄，放教清雨出层霄。谁言六言无冰雪，丈三馀深压画桥。","dynasty":"宋代","title":"喜雨"}
{"author":"陈宓","content":"茗瓯吹积雪，薰鼎拨寒灰。觌面看修竹，披襟映古槐。日长嗟侣少，风动喜朋来。共此林泉兴，生涯水一杯。","dynasty":"宋代","title":"次储兄韵"}
{"author":"陈宓","content":"云袖霞衣自等差，天风吹下玉皇家。似怜桃李无颜色，来伴姚黄魏紫花。","dynasty":"宋代","title":"三月芙蓉盛开二十馀花和友人韵"}
{"author":"陈宓","content":"轻寒误透薄罗裳，花面都成睡后妆。羲旆过郊曾不驻，始知蜂蝶未为忙。","dynasty":"宋代","title":"闰月中山行"}
{"author":"陈宓","content":"三年饱识溪山面，未省烟云际晓生。阁迥楼长正相映，桃源图上有人行。","dynasty":"宋代","title":"早起"}
{"author":"陈宓","content":"年来仙实两呈祥，衮衮公侯讵可量。劳力更宜勤积善，天公元自爱词章。","dynasty":"宋代","title":"放生池产双莲"}
{"author":"陈宓","content":"皇天佑我宋，衮衮生巨人。正学迈贾董，彤庭亲选抡。声名喧宇宙，勋业见寅亮。伟哉吕与李，王陈踵经纶。文章特馀事，德行金玉纯。文靖有雅量，风云际熙辰。所以到圣治，唐虞俗再淳。先生轶前驾，学力欺孟荀。平生事靖退，墨头自要津。群小竞狐媚，佳兵媒其身。挺然出正论，玉色垂大绅。银台凛风驳，世仰凤与麟。直道志丘壑，通涂轰枢钧。岂为一己计，宁牧千里民。泉山号大郡，氓贾甲七闽。以宽则容奸，急则鳏寡颦。先生得其道，三年政和均。孰疾不得医，孰屈不得伸。餐药置左右，砂芹不再陈。建阁储六籍，凿井膏城闉。巍巍百雉堞，楼橹俄一新。海壖亦有学，穷邑增廪囷。百废已具举，一毫不惊尘。此特以迟言，孰识襟怀春。下士有一善，不啻连城珍。斯民有一隐，不啻闻频呻。遂令无远迩，士民尽归仁。四海望霖雨，行当趋紫宸。皋夔踵高躅，岂特诸子伦。某也未闻道，一官尝苦辛。蹉跎二纪馀，抱志几郁湮。得宰山水县，低头抚凋贫。连岁田少收，输殿不见嗔。顷年有疑狱，口讷愧誾誾。高明一垂照，三囚脱死濒。缪政了无术，教条每知遵。罪戾惧不免，荐扬果何因。感恩方激切，归辕遽攀轮。焦桐既蒙盼，寿或柏与椿。敢不自奋励，冀陪东阁宾。","dynasty":"宋代","title":"送邹给事"}
{"author":"陈宓","content":"鲤湖仙去几何年，翠壁苍崖峻属天。愧我衰踪滞尘土，羡君逸足跨云烟。惊天姓字名濡隐，无地楼台旧相贤。莫道迹陈人已远，联镳到处草犹妍。","dynasty":"宋代","title":"简山行诸丈"}
{"author":"陈宓","content":"当年巨刃劈崖开，便拥双虬海上来。旧迹几年甘隐雾，新名一日怕惊雷。池边有地惟生茝，石上无泥更植梅。酷似庐山难忘处，卧龙白鹿勘书台。","dynasty":"宋代","title":"题西淙"}
{"author":"陈宓","content":"团团翠盖中圆规，风雨精神壮两仪。一日不戕凌雪操，千年留得入云枝。长垂道路清凉荫，更有神仙洒落姿。南国至今忠惠泽，往来那更诵坡诗。","dynasty":"宋代","title":"官松"}
{"author":"陈宓","content":"积中顺和发英华，咳唾珠玑擅百家。圆似广场驰小弹，熟于夷路驾轻车。绮词新濯蜀江锦，险韵难追河汉槎。怪见春归不游赏，由来笔下有奇葩。","dynasty":"宋代","title":"和翁子雅"}
{"author":"陈宓","content":"碧柳萦沙路，红蕖映竹扉。亭随山作态，人与石相依。盛暑深岩冷，通天一径微。神清非梦境，端的客来希。","dynasty":"宋代","title":"自任所归"}
{"author":"陈宓","content":"老梅抱奇姿，寂寞山之阳。风月已为友，云水环其乡。蜂蝶不能到，林深自扬扬。萧疏谢公墅，淡静午桥庄。门前有游子，跨马服牛箱。冲冲自朋往，衮衮不可量。谁趋雪霜地，竞媚桃李场。唯夸颜色好，岂寤道德凉。伟此岁寒值，千载有耿光。罙高万物表，耻并群花芳。刚肠逾铁石，劲气侵颜行。况有至佳实，未熟世已望。负以黄金鼎，登之白玉堂。调胹谐众口，隽永讵可志。致君高舜禹，美俗归轩唐。药石神圣主，岂但尉黔苍。功名满蛮貊，誉处还括囊。终始不少玷，圭璋更顒昂。我实爱君厚，祷颂无以将。所愿进退节，皋夔与疏杨。遂使见慕徒，夙志惬以偿。翩翩赠行诗，满袖鸣玕琅。词翰两清绝，山阴咏壶觞。么微顾曷称，皦皦在中肠。持用娱霸旅，籍手拜含香。","dynasty":"宋代","title":"和陈中行校书"}
{"author":"陈宓","content":"绍兴宣谕一忠臣，为慕名门遂作嫔。慈训由来承乃父，清规每解助良人。山中急办瞻茔舍，囊里曾无过□珍。丹旐翻飞人叹息，诸孙祖送尽簪绅。","dynasty":"宋代","title":"挽方琼州恭人"}
{"author":"陈宓","content":"经岁旱荒仍疾疠，字民职业合何如。去年欠负都蠲了，好把新租议减除。","dynasty":"宋代","title":"初到延平会四邑宰其一"}
{"author":"陈宓","content":"麀鹿方辞赠，秋来忽有麛。暂能娱市隐，终遣傍云栖。幽事渔樵诧，佳篇李杜齐。行看双挺角，未羡骇群鸡。","dynasty":"宋代","title":"有赠鹿忽生麛承刘学录惠诗以韵谢之"}
{"author":"陈宓","content":"新笋未全抽，春阴亦类秋。世间惟竹迳，不扫更清幽。","dynasty":"宋代","title":"竹径"}
{"author":"陈宓","content":"貌温而严，德刚而粹。春融秋肃，渊澄岳峙。道光二程，识高百氏。生遇明时，进难退易。天假之间，斯文大备。伟哉夫子，教垂万祀。","dynasty":"宋代","title":"赞文公朱先生像"}
{"author":"陈宓","content":"萦纡一带本乎漫，碓碓依村自作滩。卷却片帆舟转急，斟残斗酒雨犹寒。从教稚子嗔归晚，只为良朋得会难。佳景无穷吟不尽，还家携与社中看。","dynasty":"宋代","title":"将还家书寄社中"}
{"author":"陈宓","content":"蚤慕登门宠，今欣后乘陪。穷山逢岁晚，佳节看阳来。地暖犹闻桂，冬深未见梅。高斋公事少，暇日足徘徊。","dynasty":"宋代","title":"和王丞迈"}
{"author":"陈宓","content":"山水胡为仁智好，正缘真味少人知。曲肱饮水忘言处，更着胸中此段奇。","dynasty":"宋代","title":"延平郡学有小阁予名之曰穹林云壑和叶教韵"}
{"author":"陈宓","content":"磐石疑溪月，茅檐潘竹风。琴尊随分有，夜夜主人公。","dynasty":"宋代","title":"题隐居"}
{"author":"陈宓","content":"雨淬菖蒲剑，云荣角黍丝。光阴惊老大，节物媚童儿。谗口千年恨，怀贤一日思。兰蒿无好丑，采系用逄时。","dynasty":"宋代","title":"端午"}
{"author":"陈宓","content":"赤日当空雨汗流，行人小立尽咨愁。谁知天使阳居夏，要作人间岁有秋。鳞介洪纖皆自遂，林泉澹泊可无求。须思一夜西风起，便到无衣远客头。","dynasty":"宋代","title":"酷热"}
{"author":"陈宓","content":"幸有安闲日，那无自在身。人如年易老，诗与事长新。雨霁还佳境，途穷得主人。驰驱四十里，盘礴县成闉。","dynasty":"宋代","title":"晓抵埔头就陈氏食"}
{"author":"陈宓","content":"大哉我宋得天下，仁比三代泽过之。太祖太宗贻典则，真宗仁考父母慈。熙丰足国振百度，要使宇内无蛮夷。哲宗元佑建皇极，敬用贤哲如蓍龟。百年上下享安泰，万里一域惟熙熙。春阳浩荡不肃物，遂使异类窥京师。当时臣子不知义，视虏豺豹身狐狸。曲生苟活竟亦死，甘堕狡计宁非痴。三光晦昧五岳坠，二圣北狩无还期。忠臣至今痛入髓，下逮童騃犹歔欷。嗟尔中原旧豪杰，久效左衽心何为。譬如屈伏猛兽下，荷戈伺便当乘机。如何颜厚不愧耻，反助貙虎为熊罴。数穷六十又且半，天意悔祸人知思。王师六月降时雨，洒尔万国苏鳏嫠。汝犹不念汝祖父，靖康锹祸几无遗。子孙壮大不能报，臣妾仇虏称男儿。天戈所麾速响应，拯汝涂炭革汝非。吾皇仁圣又薛俭，视民如子伤如饥。汝今效顺谨勿迟，同我四海长欢嬉。","dynasty":"宋代","title":"檄中原"}
{"author":"陈宓","content":"山海前陈远景多，一泓冰雪醒沉疴。凭谁六月同来看，奈此清风爽气何。","dynasty":"宋代","title":"饮井多景亭"}
{"author":"陈宓","content":"此是刘君处士家，茅檐犹想旧横斜。我今添着朱夫子，薄祀秋初荐水花。","dynasty":"宋代","title":"题冰玉堂"}
{"author":"陈宓","content":"洗垢清尘一派汤，沦蔬溉稻却甘凉。难将人力营力胜，须信天工造化长。井小常时供鼎沸，泽多终岁遍山阳。我生几度经行此，可笑区区有底忙。","dynasty":"宋代","title":"汤泉"}
{"author":"陈宓","content":"经旬不见嶙峋面，雨施云行到九州。春政已成无一事，却扶红日翠峰头。","dynasty":"宋代","title":"雨晴见山"}
{"author":"陈宓","content":"三年八日登高集，喜趁衰年尚健身。不为黄华浮白酒，世间难得是闲人。","dynasty":"宋代","title":"约潘瓜山刘学录登高"}
{"author":"陈宓","content":"泉石膏肓世欲忘，扁舟更溯寿湖光。也知他日持荷橐，不似闲时制芰裳。雨后尚馀新稻熟，风前偏觉荔枝香。人生有禄亲头白，万石何如宦本乡。","dynasty":"宋代","title":"次方云台韵"}
{"author":"陈宓","content":"自昔山川致云雨，我今坛筑为焚香。三回应祷皆如响，始验吾儒道术长。","dynasty":"宋代","title":"六月祷衍山剑镡得雨"}
{"author":"陈宓","content":"蚤岁收科耀里闾，家传祖训是诗书。棠阴尚使民思惠，典计能令国有储。九列簉班嗟已晚，十连奏最召方初。輀车想过桐乡道，几许鳏嫠泪洒裾。","dynasty":"宋代","title":"挽宋大卿"}
{"author":"陈宓","content":"鸿雁绝稻粱，江湖自嬉饱。君看太庙牺，所欠非刍藁。","dynasty":"宋代","title":"适兴"}
{"author":"陈宓","content":"杜门三载疑无缘，不似当年在剑川。衰病可曾同酒盏，俗氛那得和诗篇。枫宸领袖三千士，莲幕徊翔十七年。荣进在公真素定，槎溪嫡派看初传。","dynasty":"宋代","title":"送姚佥判"}
{"author":"陈宓","content":"下帷抱遗经，比邻窥半面。万里上鹏程，九秋骞鹗荐。君乎真可人，我实未几见。请为金石交，功名期铁研。","dynasty":"宋代","title":"和杨县尉五首"}
{"author":"陈宓","content":"白傅落草堂，茶果替鱼肉。不妨天与富，锦绣以为谷。","dynasty":"宋代","title":"题傅侍郎寒碧十五韵锦步障"}
{"author":"陈宓","content":"炎空欲暮赤云横，何日秋风可抗衡。尽卷疏帘通水气，静听密罟得鱼声。山开旷野天全见，人倚平栏夜自明。衙鼓三通归路近，歌眠犹念竹阴清。","dynasty":"宋代","title":"和东海韵"}
{"author":"陈宓","content":"我是延平旧史君，忍闻水沴欲销魂。人言辛酉溪流涨，更减今年丈二痕。","dynasty":"宋代","title":"闻延平水沴"}
{"author":"陈宓","content":"团团翠盖中圆规，风雨精神壮两仪。一日不戕凌雪操，千年留得入云枝。长垂道路清凉荫，更有神仙洒落姿。南国至今忠惠泽，往来那更诵坡诗。","dynasty":"宋代","title":"官松"}
{"author":"陈宓","content":"紫润携来惬性情，蓝田空负价连城。挥残老兔犹能健，研尽轻螺未觉声。渊底取归龙想睡，岩心凿破地须惊。我无才思长怀抱，元气何年结得成。","dynasty":"宋代","title":"题妙寂僧无碍端砚"}
{"author":"陈宓","content":"赤城三千里，离家四十程。岂无瓶可倒，忍对月仍明。在处嗟吁气，穷村鼓铎声。有神司下土，能不恻垂情。","dynasty":"宋代","title":"严州道中见月以祷雨不饮"}
{"author":"陈宓","content":"中原文献旧，四世炜相传。节操生来异，勋名晚更全。方哦卫武什，遽止太丘年。竟郁经纶志，苍黔敢扣天。","dynasty":"宋代","title":"挽使相傅忠简"}
{"author":"陈宓","content":"尘土三年事一官，归心如马脱鞿鞍。莫嫌头发半斑白，留得双眸看岁寒。","dynasty":"宋代","title":"和柯东海趣归韵"}
{"author":"陈宓","content":"小舟初具似渔家，一曲清溪便可夸。垂钓便能升跃鲤，归篙时复带栖鸦。园亭不扫心长静，水竹无多镜自华。暇日傥来同笑语，书囊诗卷未应涯。","dynasty":"宋代","title":"和傅监仓南园游船"}
{"author":"陈宓","content":"三尺有正气，外邪何可干。功用虽未见，韬藏谁将看。","dynasty":"宋代","title":"延平次赵纠曹韵十四首·紫气"}
{"author":"陈宓","content":"山斋尽日激清湍，未许人间俗客看。捣药暇时来舞鹤，诵书声里答鸣鸾。千年正统源流远，三圣遗书简牍残。顾我何年陪讲席，未应剑水旧盟寒。","dynasty":"宋代","title":"和林堂长韵"}
{"author":"陈宓","content":"伊谁排比此溪山，只与高人倚徒看。不是三秋足风露，从来六月亦清寒。双锋未用平残虏，巨刃先将剸险滩。我亦形容最佳处，崔诗在上句成难。","dynasty":"宋代","title":"和林堂长第一溪山韵"}
{"author":"陈宓","content":"飞乌哑哑鸣，未倦投深枝。如何三年仕，束带事鞯羁。丈夫志有在，岂为日再炊。事业不足道，空成楚冠縻。有时屏朱墨，静坐欲无为。不复顾目前，屠沽斗群儿。食焉不能怠，况有尸素讥。风俗幸朴茂，不与骄侈期。抚摩雅无术，一稔适登时。吏议尚见贷，兹怀敢萌欺。一日事必葺，九仞功易隳。垂满得佳友，天怜愚顿姿。","dynasty":"宋代","title":"和王主簿"}
{"author":"陈宓","content":"东湖觌面本情亲，到得东湖动隔旬。若道四并成浪语，如何寸步不由人。","dynasty":"宋代","title":"谢潘瓜山游东湖惠诗"}
{"author":"陈宓","content":"俯视庸流四海空，纵横万卷贮胸中。兰台不日看登用，莲幕三年肯奏功。松迳未荒心已动，雪舟谁办兴先穷。帝城春事需春到，讵许□菲褪白红。","dynasty":"宋代","title":"送王推赴调"}
{"author":"陈宓","content":"人间元有广寒宫，谁道仙凡路不通。借问蓬莱相近否，不须七碗去乘风。","dynasty":"宋代","title":"月岩"}
{"author":"陈宓","content":"六年作意观仙鲤，未得清闲自在身。近日孙归娱膝下，拟拚三日奉高人。","dynasty":"宋代","title":"承刘学录示三山佳咏兼欲下旬仙鲤湖宿约以诗"}
{"author":"陈宓","content":"年来仙实两呈祥，衮衮公侯讵可量。劳力更宜勤积善，天公元自爱词章。","dynasty":"宋代","title":"放生池产双莲"}
{"author":"陈宓","content":"欲访西湖久未晴，故应穿屐踏泥行。不因世事无时尽，那识波光有底清。翠竹碧莲迷上下，雕栏画阁压峥嵘。扁舟正好频来买，烟景何人与子争。","dynasty":"宋代","title":"同柯东海出湖"}
{"author":"陈宓","content":"屹立虚亭跨野塘，萧萧爽爽似潇湘。从教密种千竿竹，不蔽山光与水光。","dynasty":"宋代","title":"春日到小园"}
{"author":"陈宓","content":"自昔高夸十丈莲，我今平步华峰巅。年来妄想驱除尽，不信人间是有仙。","dynasty":"宋代","title":"题玉井"}
{"author":"陈宓","content":"嘉定己卯岁，正月十七朝。新春才五日，大雪滂以飘。缤纷七昼夜，冷气充层霄。朔风搅宇宙，爆耳惊秋潮。大厦作小舫，轻舠想浮摇。江湖本浩荡，星渚尤多飚。常时尚闭户，此日寒殊骄。行人泊前岸，只尺万里遥。谁言民窭贫，积此珠与瑶。冻死不敢恨，千山长禾苗。蝗螟永入地，疠疫仍潜消。我得一笑归，还家诧渔樵。作诗纪事实，持付村童谣。","dynasty":"宋代","title":"南康大雪"}
{"author":"陈宓","content":"浓阴犹辨石粼粼，百尺浑疑到底冰。湍急宛乘银骑出，身轻直向碧霄凌。风前别酒能禁几，雨外征衣却惯曾。最是萧萧霜叶动，路回不见笋舆凭。","dynasty":"宋代","title":"十八日景山同舟作别"}
{"author":"陈宓","content":"君怜我已是衰翁，乞与长身小圃中。不待儿童须远井，眼前双紫烂薰风。","dynasty":"宋代","title":"谢东园主人惠荔枝陈紫栽"}
{"author":"陈宓","content":"小酌一杯金凿落，共听终席玉潺湲。何时筑室屏山侧，静与秋蟾作伴眠。","dynasty":"宋代","title":"忆天台之游"}
{"author":"陈宓","content":"农家累月望云霓，多谢贤侯恳切祈。群望三旬几遍走，百川一夜忽东之。天心感格直堪必，岁事丰登尚可期。和气致祥非诞语，愿将此意播声诗。","dynasty":"宋代","title":"次楼宗簿祷雨韵"}
{"author":"陈宓","content":"八十年前一笔门，须将旧事与重论。幸承显考箕裘后，全赖宣尼典籍存。道统精微传舜禹，性原善恶辨杨孙。学由践履工夫入，敬义当稽六二坤。","dynasty":"宋代","title":"因读鲁论赓潘丈韵"}
{"author":"陈宓","content":"青编有补曾无损，白璧难全易作瑕。欲下凉帷玩真味，莫将丝履染尘沙。","dynasty":"宋代","title":"书帷"}
{"author":"陈宓","content":"山水胡为仁智好，正缘真味少人知。曲肱饮水忘言处，更着胸中此段奇。","dynasty":"宋代","title":"延平郡学有小阁予名之曰穹林云壑和叶教韵"}
{"author":"陈宓","content":"交游二十载，恐负壁间名。图籍有真味，林泉无俗情。我方穿短履，君始彯长缨。出处今殊致，同司山月明。","dynasty":"宋代","title":"喻景山索诗用石间韵"}
{"author":"陈宓","content":"一水萦纡玉带环，杂花妆点四时间。欲知招演堂中境，便是水栀盆里山。","dynasty":"宋代","title":"延平呈潘王二丈"}
{"author":"陈宓","content":"草堂南望到无因，遥想芒鞋避暑尘。六月携家玩泉石，大飞惊见此山人。","dynasty":"宋代","title":"寄喻景山"}
{"author":"陈宓","content":"延平学术号渊源，端的名师四代传。连岁朋来多秀士，一朝归去两高贤。休言道统追千载，但淑人心直几钱。见说新侯真好学，弓旌不日定招延。","dynasty":"宋代","title":"送延平二堂长"}
{"author":"陈宓","content":"八年前会晤，犹忆刺桐乡。君眼虽非白，吾颜已过苍。有求皆妄想，无欲是良方。不学神仙术，他时共一觞。","dynasty":"宋代","title":"赠林尹仲"}
{"author":"陈宓","content":"幽人巧琢紫璠玙，中贮琅玕一尺馀。怪石嵌岩苔藓古，坐移衡霍入吾庐。","dynasty":"宋代","title":"谢东园主人惠竹石以紫石盆贮之"}
{"author":"陈宓","content":"孝友根天性，生平礼法循。躬行皆古道，胸次镇阳春。南国犹歌袴，中朝谩曳绅。最伤清苦节，海内几何人。","dynasty":"宋代","title":"挽陈外府丞"}
{"author":"陈宓","content":"作者去千载，心事如相期。嗟我苦生晚，昼想夜梦之。杨君妙古学，挥毫满乌丝。今人有如此，可不结新知。","dynasty":"宋代","title":"和杨县尉"}
{"author":"陈宓","content":"两堤已著金丝缕，平岸行看翠羽茵。春昼渐长无一事，舣舟日日待诗人。","dynasty":"宋代","title":"和刘学录韵"}
{"author":"陈宓","content":"两家事契几人同，一见风流忆乃翁。何事别离当两月，空山兀坐晚秋风。","dynasty":"宋代","title":"宰邑垂满喜与王梅溪孙主簿合并承入秋闱当别"}
{"author":"陈宓","content":"八十年前一笔门，须将旧事与重论。幸承显考箕裘后，全赖宣尼典籍存。道统精微传舜禹，性原善恶辨杨孙。学由践履工夫入，敬义当稽六二坤。","dynasty":"宋代","title":"因读鲁论赓潘丈韵"}
{"author":"陈宓","content":"自昔桐城别，于今两阅秋。暌违嗟地远，聚散似萍浮。独发皇都道，同登乌驻舟。人生非苟合，谁谓雨能留。","dynasty":"宋代","title":"赵户自任所抵乌驻用前韵见示和之"}
{"author":"陈宓","content":"一点射窗明已足，三更当户意慵看。竹篱茅舍心安处，不羡乘风到广寒。","dynasty":"宋代","title":"望夕"}
{"author":"陈宓","content":"近来不得海阳书，但见诸公论荐渠。四十二年成夭阏，慈兄岂是泽无馀。","dynasty":"宋代","title":"闻海阳侄讣"}
{"author":"陈宓","content":"一盆堪作沼，寻丈讵非塘。底用荷花盛，方能心境凉。忍将禾黍地，凿出水云乡。极目平畴阔，时看白鹭翔。","dynasty":"宋代","title":"闻新池拟就僧僦地未遂"}
{"author":"陈宓","content":"延平山水东南冠，连岁何辜致许灾。积雨堤防宜有素，后时悔懊谩兴哀。","dynasty":"宋代","title":"闻延平水沴"}
{"author":"陈宓","content":"鹳鸣早合迁崖际，渔唱先教集岸隈。见说高楼如小舫，呼号声杂怒涛豗。","dynasty":"宋代","title":"闻延平水沴"}
{"author":"陈宓","content":"我是延平旧史君，忍闻水沴欲销魂。人言辛酉溪流涨，更减今年丈二痕。","dynasty":"宋代","title":"闻延平水沴"}
{"author":"陈宓","content":"孤芳皎皎怕人知，欲近清香远却宜。认得清香端的处，等闲着眼莫相疑。眼前禁得一枝横，不用千林缀玉英。花谢花开浑不问，只将佳处付诗情。","dynasty":"宋代","title":"问梅"}
{"author":"陈宓","content":"百万苍生罹热恼，三年素女苦高寒。清光若解知民瘼，留与人间夜夜看。","dynasty":"宋代","title":"问月"}
{"author":"陈宓","content":"雨雪成泥没膝深，暑风如灼转难禁。愿开周道平夷砥，更植甘棠蔽芾阴。少借缁黄多暇力，只捐燕飨有馀金。当年闽帅留遗迹，来往行人感至今。","dynasty":"宋代","title":"吴江西赵仓及真帅"}
{"author":"陈宓","content":"山云乍展青油幕，檐雨齐白玉簪。多谢天公办丰岁，野人先拟粟盈甔。","dynasty":"宋代","title":"五月六日雨"}
{"author":"陈宓","content":"美誉清名世所推，南州曾作几人师。不迟班鬓登台省，却喜青云得路岐。节义定高东汉士，文章须复董生时。郡芳非久沾霖雨，且看儒宫习少仪。","dynasty":"宋代","title":"送陈国正"}
{"author":"陈宓","content":"文章千丈吐寒芒，更要新登孔氏堂。讲学若能膻自至，致君端使凤来翔。衍山剑水多奇产，赤箭丹砂讵可当。自有名儒常辈出，莫将诗句诧钱郎。","dynasty":"宋代","title":"次延平郡文学宴新进士韵"}
{"author":"陈宓","content":"不是清高辞好爵，都缘衰病乞身。年来印历依然在，批上东湖第五春。","dynasty":"宋代","title":"和白居易西亭诗韵"}
{"author":"陈宓","content":"足迹抵西隣，耕桑力不贫。媪翁双鬓雪，儿女一卮春。水碓春残日，松棚香逼人。车中名利客，得似自由身。","dynasty":"宋代","title":"过田家"}
{"author":"陈宓","content":"纤巧难誇刻楮工，四时不改绿茸茸。祇应松桧堪为友，阅尽人间桃李风。","dynasty":"宋代","title":"题蒲岩次陈侍郎韵其一"}
{"author":"陈宓","content":"不到东平夏又秋，闲居身尚不吾由。可怜岩上千寻瀑，不似檐前一派流。","dynasty":"宋代","title":"风雨涨檐溜忆东平以疾不往"}
{"author":"陈宓","content":"昔我壬子岁，辞家莆山阳。迎妇丞相府，调官君子乡。于时公声名，岂独梁楚扬。闻者尽兴起，见者斋以庄。英华发经笥，土苴遗巾箱。虎蔚管庸见，海钜蠡可量。伏波少已勇，捷出翰墨场。遗我明月珠，一见心先凉。掷地忧清玉，映日开炎光。春云可比态，百卉羞无芳。下顾阴何辈，颉颃李杜行。不知生最晚，磊磊何相望。文臻韩氏奥，学升夫子堂。道贯参曾唯，心悟颜斋忘。所读者何书，诵此虞与唐。所敬者何物，瞻彼昊与苍。仁义久已熟，出言如探囊。又同冲霄鹤，举世避轩昂。斯文尚何俟，木铎天其将。六经作黄麻，一赋卑长杨。厚赐顾曷报，有类相马偿。但当铭之心，刻佩联琳琅。区区重此来，得遂举一觞。洒然如热濯，车轮宽别肠。归将诧朋友，亲炙道德香。","dynasty":"宋代","title":"和陈教"}
{"author":"陈宓","content":"嘉定己卯岁，正月十七朝。新春才五日，大雪滂以飘。缤纷七昼夜，冷气充层霄。朔风搅宇宙，爆耳惊秋潮。大厦作小舫，轻舠想浮摇。江湖本浩荡，星渚尤多飚。常时尚闭户，此日寒殊骄。行人泊前岸，只尺万里遥。谁言民窭贫，积此珠与瑶。冻死不敢恨，千山长禾苗。蝗螟永入地，疠疫仍潜消。我得一笑归，还家诧渔樵。作诗纪事实，持付村童谣。","dynasty":"宋代","title":"南康大雪"}
{"author":"陈宓","content":"是处荒山欲接天，土膏如面草如毡。及时便种松杉子，远计收功只十年。","dynasty":"宋代","title":"安溪劝农诗·劝种植"}
{"author":"陈宓","content":"山川秀而明，所居必名贤。主人虽凡骨，不慕衍客仙。","dynasty":"宋代","title":"延平次赵纠曹韵十四首·尊贤堂"}
{"author":"陈宓","content":"紫润携来惬性情，蓝田空负价连城。挥残老兔犹能健，研尽轻螺未觉声。渊底取归龙想睡，岩心凿破地须惊。我无才思长怀抱，元气何年结得成。","dynasty":"宋代","title":"题妙寂僧无碍端砚"}
{"author":"陈宓","content":"六月炎天下丹子，带露凌风日千里。吾皇慈俭却献来，六宫不袭唐朝事。王公厌饫远域珍，岂识宵驰常暍死。郡侯何用苦区区，暑气隆时劳送似。色香俱坏仅存名，鸟飞不到人何胜。登盘乍试犹嫌味，颗颗谁知血汗成。","dynasty":"宋代","title":"道间驰荔"}
{"author":"陈宓","content":"二王声价重清漳，久合翱翔画省郎。再转哦松人谓屈，一同制锦我师长。纖毫不扰民怀德，三载宽征惠及商。此去天庭承雨露，书来须及晚秋凉。","dynasty":"宋代","title":"送王丞"}
{"author":"陈宓","content":"先世论交旧，于今六十年。误蒙摛荐牍，深叹伏蒲篇。迅召辞何数，遗忠秘莫传。空馀华发像，雨泣拜貂蝉。","dynasty":"宋代","title":"挽使相傅忠简"}
{"author":"陈宓","content":"忆昔先臣从武皇，最承天宠与恩光。孤儿白发虽图报，见著乌号泣数行。","dynasty":"宋代","title":"端砚六绝"}
{"author":"陈宓","content":"五月平畴不是犁，青秧老处坼于龟。乾坤惠爱无遗物，仰乳婴儿可使饥。","dynasty":"宋代","title":"建阳道"}
{"author":"陈宓","content":"淮南草木旧知名，胡骑应愁水偃成。自是人豪长不死，如何肠断些歌声。","dynasty":"宋代","title":"挽方漕"}
{"author":"陈宓","content":"开轩但觉快心眸，百载云烟霭未收。谁谓昔人成迈往，每于遗墨见风流。看中猛势骧龙虎，藏处寒光射斗牛。白璧一双犹莫报，受君此惠等山丘。","dynasty":"宋代","title":"谢东园主人惠蔡公草书"}
{"author":"陈宓","content":"山斋尽日激清湍，未许人间俗客看。捣药暇时来舞鹤，诵书声里答鸣鸾。千年正统源流远，三圣遗书简牍残。顾我何年陪讲席，未应剑水旧盟寒。","dynasty":"宋代","title":"和林堂长韵"}
{"author":"陈宓","content":"朱门到老几人还，赢得阶庭著藓班。曾似高人无俗累，解将碧巘照朱颜。趣超今古沉酣外，句入云烟缥缈间。白首纷纷自名利，天公最惜是清闲。","dynasty":"宋代","title":"和寄喻景山"}
{"author":"陈宓","content":"君诗企风雅，圣处同天工。笔阵有前敌，一战可勒功。夜光谢牛斗，耿耿崔嵬凶。肯顾马千驷，甘心因诗穷。","dynasty":"宋代","title":"和杨县尉五首"}
{"author":"陈宓","content":"露气盘空月堕烟，开轩移榻卧檐前。近来不虑消磨尽，空洞胸怀但贮天。","dynasty":"宋代","title":"秋夜四鼓玩月"}
{"author":"陈宓","content":"泉石膏盲世欲忘，扁舟更遡寿湖光。也知他日持荷橐，不似闲时制芰裳。雨后尚馀新稻熟，风前偏觉荔枝香。人生有禄亲头白，万石何如宦本乡。","dynasty":"宋代","title":"次方云台韵"}
{"author":"陈宓","content":"寿酒今年胜去年，彩衣膝下月宫仙。丈人自有长生诀，子午常朝玉帝前。","dynasty":"宋代","title":"寿刘学录"}
{"author":"陈宓","content":"昔人为太守，南物不入囊。亦有市文集，悔恨不能忘。所以致平理，闾阎富而康。泉民困赋役，脱身事舟航。绝域在何许，羁留动经霜。南风不堪托，十发五飘扬。过期不见归，妻子泣相望。所得知几何，旧债未及偿。公家既重征，忍痛如刳肠。况复吏不仁，低价尽取将。民财本膏血，舶货尤可伤。吾闻坡仙言，犁牛博沉重。燔牛以祈福，鬼神尚弗享。安可以人命，缄封寿侯王。上天不可欺，厥咎必有当。近年有贤守，永嘉詹事王。不买一钱物，至今垂耿光。后来岂无继，落落难为常。只今逢右史，真节动八方。江东百万户，水旱俱不荒。明时岂惮黩，实欲重淮阳。舶使出名门，家传饶清芳。玉雪两相映，酷热变寒凉。预听桐城谣，合浦珠还乡。","dynasty":"宋代","title":"送真右史守泉"}
{"author":"陈宓","content":"见雪方知惜早梅，飞英久已入清罍。青春不觉堂堂至，白发从教急急催。守令仁风能远被，袴襦和气已先回。从今野老安田里，拟向新年庆大来。","dynasty":"宋代","title":"赓莆田黄宰梅韵"}
{"author":"陈宓","content":"尘土三年事一官，归心如马脱鞿鞍。莫嫌头发半斑白，留得双眸看岁寒。","dynasty":"宋代","title":"和柯东海趣归韵"}
{"author":"陈宓","content":"茗瓯吹积雪，薰鼎拨寒灰。觌面看修竹，披襟映古槐。日长嗟侣少，风动喜朋来。共此林泉兴，生涯水一杯。","dynasty":"宋代","title":"次储兄韵"}
{"author":"陈宓","content":"伫立金明候，清宵意豁然。暑风犹袭燕，秋意已通蝉。竹径不知夏，洼尊别有天。吾曹能办此，不愧晋林贤。","dynasty":"宋代","title":"纳凉"}
{"author":"陈宓","content":"萍彩日相鲜，柳绵时暗度。无风亦生凉，有月助奇趣。偶来独坐时，爱此那能去。","dynasty":"宋代","title":"题傅侍郎寒碧十五韵·筠坞"}
{"author":"陈宓","content":"终年一登亭，举目但楚怆。仙人竟何之，列树拱相向。","dynasty":"宋代","title":"南园杂咏·六梅亭"}
{"author":"陈宓","content":"众峰奇秀四围旁，拥出千寻月样塘。只鹭双凫自来往，圆荷细草竞高长。密云带雨天应近，晚照酣春水自香。幸有家人来共看，如何也作簿书忙。","dynasty":"宋代","title":"久不到流惠杨至之相访邀游杨以干亟归因呈之"}
{"author":"陈宓","content":"积雨东湖久不游，清风忽送瑞香浮。初疑并咮鸾窥镜，元是同心友聚头。我已收身栖畎亩，君看盛事擅闽瓯。从今有月皆佳夕，旋办轻舠遡碧流。","dynasty":"宋代","title":"东湖有双莲之瑞赓潘瓜山韵"}
{"author":"陈宓","content":"颍川治最腾，宣室拟前席。岂容玉堂人，恋此野水碧。池荷杂岸苇，香气散月夕。","dynasty":"宋代","title":"和傅寺丞竹稳之什·野趣"}
{"author":"陈宓","content":"此是辞家第几程，道由剑岭出峥嵘。上穿密霭闻天语，下领浮云作雨行。千仞直从人面起，一尘不向马蹄生。虽惭仁智粗知乐，憩听疏松夹水声。","dynasty":"宋代","title":"过黄源岭"}
{"author":"陈宓","content":"漫漫红紫是谁栽，八月春风暗里来。过眼纷纷难尽忆，殷勤却看稻花开。","dynasty":"宋代","title":"八月五日妙寂道中"}
{"author":"陈宓","content":"中腴外劲介如坚，能伴寒松晚菊鲜。闻道元城心似铁，故教持向蛤蜊前。","dynasty":"宋代","title":"次刘学录韵并以胡桃寄之"}
{"author":"陈宓","content":"朅来十日佳眠食，为爱溪山似客清。我亦本无三宿恋，中年可奈故人情。","dynasty":"宋代","title":"和王主簿"}
{"author":"陈宓","content":"不知列岫何年有，应费神功妙剸裁。怪怪奇奇人莫问，娲皇曾把补天来。","dynasty":"宋代","title":"闰月五日题武夷其三"}
{"author":"陈宓","content":"琼裾初到似含羞，剩拟人间款曲留。只恐寒夜归去蚤，先须秉烛问端由。","dynasty":"宋代","title":"次刘学录梅韵"}
{"author":"陈宓","content":"盖世功名国子师，青春入觐道方夷。荣华素定终须有，事业难期便勇为。此日清尊同一笑，明朝丹陛听危词。东风总送仙舟去，杨柳江头谩似丝。","dynasty":"宋代","title":"三山送真景元"}
{"author":"陈宓","content":"幽人巧琢紫璠玙，中贮琅玕一尺馀。怪石嵌岩苔藓古，坐移衡霍入吾庐。","dynasty":"宋代","title":"谢东园主人惠竹石以紫石盆贮之"}
{"author":"陈宓","content":"功名直作千年计，志气不随双鬓衰。书卷盈怀长晏食，只烦造物为营炊。","dynasty":"宋代","title":"寄山中老友"}
{"author":"陈宓","content":"区域瓯闽此岭存，朝来飞雨暮行云。方今天下车同轨，一水如何强别分。","dynasty":"宋代","title":"分水岭"}
{"author":"陈宓","content":"貌温而严，德刚而粹。春融秋肃，渊澄岳峙。道光二程，识高百氏。生遇明时，进难退易。天假之间，斯文大备。伟哉夫子，教垂万祀。","dynasty":"宋代","title":"赞文公朱先生像"}
{"author":"陈宓","content":"清波映文石，置此亦奇事。年年上巳时，聊将姓名记。","dynasty":"宋代","title":"延平次赵纠曹其三流杯石"}
{"author":"陈宓","content":"文章千丈吐寒芒，更要新登孔氏堂。讲学若能膻自至，致君端使凤来翔。衍山剑水多奇产，赤箭丹砂讵可当。自有名儒常辈出，莫将诗句诧钱郎。","dynasty":"宋代","title":"次延平郡文学宴新进士韵"}
{"author":"陈宓","content":"楼阁重重俯见山，炎风吹雪到窗间。联镳来此班荆坐，分得高僧半日闲。","dynasty":"宋代","title":"谢雨清水岩"}
{"author":"陈宓","content":"我乘凋瘵后，未省见花开。安得一千里，同携登此台。","dynasty":"宋代","title":"延平次赵纠曹韵十四首·熙春台"}
{"author":"陈宓","content":"俯视庸流四海空，纵横万卷贮胸中。兰台不日看登用，莲幕三年肯奏功。松迳未荒心已动，雪舟谁办兴先穷。帝城春事需春到，讵许□菲褪白红。","dynasty":"宋代","title":"送王推赴调"}
{"author":"陈宓","content":"一时盛事擅南闽，惊世词宗幕府宾。今日恰同当日会，道山元是鼓山人。两年君几封囊上，百里予方束带新。岐路不同俱自勉，何年重此拂坚珉。","dynasty":"宋代","title":"丙寅五月三日陪真秘字留校理游鼓山一别二年"}
{"author":"陈宓","content":"被褐磊落怀，白日凝光采。初疑东君佩，掷地今犹在。工倕巧得之，刻画探真宰。饥蛟出潜渊，怒势吁可骇。凭谁缚致斯，百勇不可解。常恐毫发间，捷出风云会。今我隐几看，咫尺临沧海。平生冰雪心，至心无由改。情亲金石交，佩重韦弦戒。持身有不如，顾諟能无愧。","dynasty":"宋代","title":"得水苍佩"}
{"author":"陈宓","content":"地宜冬暖早韶华，回首墙东李亦花。毕竟晨妆自羞涩，岂堪位置寿阳家。","dynasty":"宋代","title":"赋梅堂闲吟"}
{"author":"陈宓","content":"好善如君似饥渴，春华下笔吐芳词。莫言郡小无多事，协力从今请共治。","dynasty":"宋代","title":"六月祷衍山剑镡得雨"}
{"author":"陈宓","content":"一涧萦纡与洞深，长年金石孔堂音。此身无计巢云壑，归去蓬窗只此心。","dynasty":"宋代","title":"陪赵工部三峡白鹿之游有感而赋"}
{"author":"陈宓","content":"近日延平创小斋，四方佳友为朋来。虽为书上究馀味，更要心中绝点埃。健德千年期不已，高标万变讵能推。直须义利途中办，宁使饥肠屡隐雷。","dynasty":"宋代","title":"次李弘斋韵送任宰"}
{"author":"陈宓","content":"物性由来易变迁，精金百炼始知坚。相逢即可无佳语，有负殷勤见赠篇。","dynasty":"宋代","title":"和泉州施通判"}
{"author":"陈宓","content":"几段飞桥着翠烟，云间有路想通天。古来何事非陈迹，道是神仙不见仙。","dynasty":"宋代","title":"游武夷"}
{"author":"陈宓","content":"为怕凋零不忍栽，问云何处正初开。小窗尽日看春至，短帽无人彻夜陪。光景长如新月上，杖藜懒向小园隈。最怜飞玉朝来见，不怪狂风急雨催。","dynasty":"宋代","title":"瓶梅"}
{"author":"陈宓","content":"我作城东湖，筑堤百馀丈。水深才四尺，岸曲八回往。中号小沧洲，拏舟轻莲荡。回还即数里，渌作三江涨。集鹭绝惊猜，跳鱼时跌宕。栏外一峰奇，意重友人饷。月夕命客游，不更蓬莱访。秋凉但曝书，未许歌吹上。","dynasty":"宋代","title":"东湖四咏"}
{"author":"陈宓","content":"想像精蓝九叠前，青鞋今得踏云烟。霜边涧水多成玉，岭上人家半是仙。伏蟒千年无动意，老松何日不幽禅。可怜倚马思归客，有底区中未了缘。","dynasty":"宋代","title":"到九座"}
{"author":"陈宓","content":"炎空长学两冥冥，况是清风足底生。赖有诗人解模写，丹静端的貌难成。","dynasty":"宋代","title":"延平郡学有小阁予名之曰穹林云壑和叶教韵"}
{"author":"陈宓","content":"千年寒潭底，饱孕精钢秀。何人出黝玉，手触气如馏。健笔举龙文，清音鸣凤咮。坐使端歙产，瞠乎仞溪后。","dynasty":"宋代","title":"凤咮"}
{"author":"陈宓","content":"吾家清俭莫忘初，昔日儒酸白屋居。世事直须防满溢，天公偏是喜乘除。看来负郭三千顷，不似传家一卷书。谦损却能丰萃致，试观沧海受川渠。","dynasty":"宋代","title":"读先君新第落成诗有感因韵书示蒙孙"}
{"author":"陈宓","content":"百岁中秋几月明，长先十日候阴晴。清负不觉传三鼓，又恐冰轮碾女城。","dynasty":"宋代","title":"中秋前偶题"}
{"author":"陈宓","content":"貌之癯有颜之乐，气之刚得轲之养。以身任道，老而益壮。仰止朱门，孰出其上。","dynasty":"宋代","title":"赞勉斋黄先生像"}
{"author":"陈宓","content":"欲见高田翻䆉稏，不辞廿里陟崎岖。早禾已失三之一，便雨还能救得无。","dynasty":"宋代","title":"往溪源祈雨赓李司法"}
{"author":"陈宓","content":"萧条几载寓泉南，盂饭盘蔬味自甘。卓志每求颜氏乐，清风能激蹠徒贪。□而好施人难及，老不忘书我所惭。鼓瑟求齐虽未巧，会看宵梦到晴岚。","dynasty":"宋代","title":"寄陈次颜"}
{"author":"陈宓","content":"去时恨轻分，归路喜忽值。如何七八月，两作别离味。方冲腊雪还，可待秋风至。读书我无诀，须君授奇秘。","dynasty":"宋代","title":"赠喻景山"}
{"author":"陈宓","content":"刘坑有嘉木，根柯炼青铜。云是昔参天，森环梵王宫。陵谷欻迁改，风雷行地中。于今五百载，渔父忽相逄。没渊直下觑，初惊睡骊龙。玩狎始一探，光怪万仞虹。百夫共引绠，娄断如飞蓬。一出千寻底，昂然势摩穹。伊谁扶大厦，此具信足充。拟用作津梁，阻滞断可通。斧斤一暂试，芬芳四随风。胡为久沈郁，反羡爨下桐。显晦已千载，有如初植同。大哉一元气，运用无时穷。寿此不朽物，会与齐其终。","dynasty":"宋代","title":"得古杉于刘坑"}
{"author":"陈宓","content":"溪光延夕暝，山色接天青。独立待霜月，山童已触屏。","dynasty":"宋代","title":"入暮"}
{"author":"陈宓","content":"我来一载强，再觌凤山面。时当秋末垂，群木尚葱倩。卓彼鸾停姿，清流洁于练。照影眩其仪，世治乃一见。伊予独何人，娄获遇奇盼。去年旱少收，田里多流转。今年虽得稔，旧恙复枝蔓。圣主肩有虞，斯瑞遂可援。却笑闽越氏，虽美谁与传。山势较奇崛，泉源费洿羡。坚松峻壁挂，暗溜阴崖溅。莎寒晚不雕，果异红堪恋。四围巧逻遮，千级窘攀缘。弟兄承板舆，向晚不知倦。诗成寄山中，聊用纪缱绻。","dynasty":"宋代","title":"同师道弟奉亲游延平凤山"}
{"author":"陈宓","content":"禅心独理灯无尽，曲论怀私物不齐。拱木已严千岁冢，狂澜难决万金堤。古今蔽显神功相，天地韬藏裕眼迷。会看清风明月夕，云间端有鹤来栖。","dynasty":"宋代","title":"和枢上人韵"}
{"author":"陈宓","content":"常时百步马先疲，今日岩前故不迟。回首兔宫犹未远，会须千里巧相随。","dynasty":"宋代","title":"月岩"}
{"author":"陈宓","content":"白镴镕成滴水池，新荷初展溅珠玑。一丝昼夜无时息，胜似甘霖六月飞。","dynasty":"宋代","title":"掬水锡壶"}
{"author":"陈宓","content":"艾轩门第多诸父，尚想高斋讲诵时。谁道风流今已泯，亲篇三复起予诗。","dynasty":"宋代","title":"送怀安林知丞之官仍谢佳句"}
{"author":"陈宓","content":"延平李氏庐，仙翁扁盘谷。虚堂纳水石，兰萱和修竹。距城才咫尺，作吏愧真俗。年馀始一到，赖有客如玉。","dynasty":"宋代","title":"题延平李氏宅"}
{"author":"陈宓","content":"雨后杨花扑藕芽，东君雅兴正雄夸。酴醾叠叠能香玉，蛱蝶纷纷解舞花。夜暖蟾光初可玩，昼长乌景未应斜。东湖水满清明近，来看三分欲拆葩。","dynasty":"宋代","title":"楼玉台"}
{"author":"陈宓","content":"史君救弊知原本，民赖浮屠产力宽。保障便为今日计，功名留与百年看。喜闻白纸租都放，不饮黄花酒亦欢。晨起有人相贺语，禅斋得稳占蒲团。","dynasty":"宋代","title":"上王侯重九前蠲不济寺债"}
{"author":"陈宓","content":"海山深处拥旌旗，六十红颜未是迟。千里行程中道返，百年心事几人知。近家园小堪娱目，插架书多足课儿。闲看好山忙作吏，主人得计只缘思。","dynasty":"宋代","title":"叶吉阳赴任中道而返作居思堂以自娱以诗赠之"}
{"author":"陈宓","content":"我恨逢师较已迟，羡君早岁独先知。归时剩下遗书读，莫道□峰永别离。","dynasty":"宋代","title":"送抚州李兄武伯归乡"}
{"author":"陈宓","content":"北山尽环合，柔岚轻杂云。一峰自能好，况此玉成群。","dynasty":"宋代","title":"延平次赵纠曹其七群仙观"}
{"author":"陈宓","content":"寂寂万山底，晴岚晏犹氛。驰心惟魏阙，玉帝捧黄云。","dynasty":"宋代","title":"延平粹厅十咏·拥云"}
{"author":"陈宓","content":"当年好礼一河间，今日躬行倍誉难。三日威仪皆曲中，胸中冰雪照人寒。","dynasty":"宋代","title":"送赵司直赴常德粹"}
{"author":"陈宓","content":"制阃宣劳已再期，胸中方寸了无私。谁言今日平齐策，不似当年代蔡时。马上陈琳能草檄，幕中韩愈更长诗。休嫌衡岳官曹冷，文士何尝击职司。","dynasty":"宋代","title":"和刘制干潜夫"}
{"author":"陈宓","content":"物性由来易变迁，精金百炼始知坚。相逢即可无佳语，有负殷勤见赠篇。","dynasty":"宋代","title":"和泉州施通判"}
{"author":"陈宓","content":"将军承天宠，建此油幢碧。喑呜指顾间，匈奴期伏锧。堂堂帷幄算，暨暨貔貅力。填填画鼓鸣，烁烁红旗植。风高战场古，万里快驱轹。轩昂国士知，痛愤平城厄。兵求结发战，马作腾槽踯。英声陵鬼方，义气殚禹迹。书驰羽檄忙，阵布鱼丽戢。漫天尘雾黄，照夜戈鋋白。羌胡那敢斗，枕籍多于箦。骈颈亟卖降，析骸仍乞食。君文比武事，雄伟世共识。顾我敢言勇，殆类殿奔策。它年后从车，万一效寸尺。声名蛮貊间。难避江湖僻。冥心进取地，高节空介特。囊锥不可隐，颖脱在朝夕。丽词工锦绣，妙语珍渠珀。何时驱俗氛，相会不旬隔。","dynasty":"宋代","title":"和笔绍奕"}
{"author":"陈宓","content":"不知列岫何年有，应费神功妙剸裁。怪怪奇奇人莫问，娲皇曾把补天来。","dynasty":"宋代","title":"闰月五日题武夷其三"}
{"author":"陈宓","content":"终年一登亭，举目但楚怆。仙人竟何之，列树拱相向。","dynasty":"宋代","title":"南园杂咏·六梅亭"}
{"author":"陈宓","content":"观书友古人，不羡胡公仙。新功坐有得，寸阴长如年。","dynasty":"宋代","title":"南园杂咏·壶中日月"}
{"author":"陈宓","content":"不能百里马牛风，千里相思一日逢。四月仙舟发漳水，恍然笑语在芙蓉。","dynasty":"宋代","title":"和潘舍人"}
{"author":"陈宓","content":"我来一载强，再觌凤山面。时当秋末垂，群木尚葱倩。卓彼鸾停姿，清流洁于练。照影眩其仪，世治乃一见。伊予独何人，娄获遇奇盼。去年旱少收，田里多流转。今年虽得稔，旧恙复枝蔓。圣主肩有虞，斯瑞遂可援。却笑闽越氏，虽美谁与传。山势较奇崛，泉源费洿羡。坚松峻壁挂，暗溜阴崖溅。莎寒晚不雕，果异红堪恋。四围巧逻遮，千级窘攀缘。弟兄承板舆，向晚不知倦。诗成寄山中，聊用纪缱绻。","dynasty":"宋代","title":"同师道弟奉亲游延平凤山"}
{"author":"陈宓","content":"衰颜不似十年前，今日重模一惘然。拟向沧洲寄尘迹，凭君归报小蓬仙。","dynasty":"宋代","title":"与高画生"}
{"author":"陈宓","content":"银河有派九霄来，翻手为霖费一杯。风雨时闻桥下急，烟云元自晓天开。","dynasty":"宋代","title":"和傅粹梅岩之什·三瀑"}
{"author":"陈宓","content":"潇湘秋气高，群木秃如指。粲粲朱实繁，傲霜如有喜。愿言事封殖，勿使间棘枳。","dynasty":"宋代","title":"题傅侍郎寒碧十五韵·颂橘"}
{"author":"陈宓","content":"春来物物尽欣怡，不到人间寒自眉。愿得清时同贞观，旅行终日不忧饥。","dynasty":"宋代","title":"感春"}
{"author":"陈宓","content":"君自成龙我成道。","dynasty":"宋代","title":"句"}
{"author":"陈宓","content":"匪躬尽瘁握机权，虽值时危亦晏然。况有式乾遗奏在，若教勇退更身全。","dynasty":"宋代","title":"题延平张相公庙"}
{"author":"陈宓","content":"昔我壬子岁，辞家莆山阳。迎妇丞相府，调官君子乡。于时公声名，岂独梁楚扬。闻者尽兴起，见者斋以庄。英华发经笥，土苴遗巾箱。虎蔚管庸见，海钜蠡可量。伏波少已勇，捷出翰墨场。遗我明月珠，一见心先凉。掷地忧清玉，映日开炎光。春云可比态，百卉羞无芳。下顾阴何辈，颉颃李杜行。不知生最晚，磊磊何相望。文臻韩氏奥，学升夫子堂。道贯参曾唯，心悟颜斋忘。所读者何书，诵此虞与唐。所敬者何物，瞻彼昊与苍。仁义久已熟，出言如探囊。又同冲霄鹤，举世避轩昂。斯文尚何俟，木铎天其将。六经作黄麻，一赋卑长杨。厚赐顾曷报，有类相马偿。但当铭之心，刻佩联琳琅。区区重此来，得遂举一觞。洒然如热濯，车轮宽别肠。归将诧朋友，亲炙道德香。","dynasty":"宋代","title":"和陈教"}
{"author":"陈宓","content":"足迹抵西邻，耕桑力不贫。媪翁双鬓雪，儿女一卮春。水碓春残日，松棚香逼人。车中名利客，得似自由身。","dynasty":"宋代","title":"过田家"}
{"author":"陈宓","content":"岿然俯溪亭，偃若与舟接。日涉有初心，风雨或阔蹑。","dynasty":"宋代","title":"五月水益小园"}
{"author":"陈宓","content":"晓来初日满林光，犹见枝头梅子黄。一对蝉声相上下，柳丝摇曳与俱长。","dynasty":"宋代","title":"五月下旬雨后喜晴"}
{"author":"陈宓","content":"青罗千丈拶窗排，玉树移从海底栽。夜半偏能延月住，暑深长是挹凉来。竹君似欠封侯骨，松老难当翰□□。□□仁皇群玉宴，诸贤一叶拜金杯。","dynasty":"宋代","title":"西窗芭蕉"}
{"author":"陈宓","content":"剪刻千条重，天上柰尔何。房多攒绿玉，香远酿春醪。堆架防攀折，逄人费护呵。不知秋桂晚，庭际长柔柯。","dynasty":"宋代","title":"西窗酴醾"}
{"author":"陈宓","content":"夫君之游兮，嫣荷为之笑迎。夫君之归兮，白鹭为之致情。嗟此湖几千百年兮，曷尝遇夫夫君之清。人如玉兮水如镜，雨如珠兮山如屏，我为此歌兮不知谁为之声。抑天籁之自鸣，抑性情之自生。风卷其纸，陶然忘形。","dynasty":"宋代","title":"西湖歌"}
{"author":"陈宓","content":"西桥小小似垂虹，十里薰风胯下通。万盖红妆都不看，壶公立在月明中。","dynasty":"宋代","title":"西桥玩月"}
{"author":"陈宓","content":"一月那知几日明，望舒端正对佳晴。池台跬步城无禁，纵病何能不动情。","dynasty":"宋代","title":"西桥玩月"}
{"author":"陈宓","content":"大哉我宋得天下，仁比三代泽过之。太祖太宗贻典则，真宗仁考父母慈。熙丰足国振百度，要使宇内无蛮夷。哲宗元佑建皇极，敬用贤哲如蓍龟。百年上下享安泰，万里一域惟熙熙。春阳浩荡不肃物，遂使异类窥京师。当时臣子不知义，视虏豺豹身狐狸。曲生苟活竟亦死，甘堕狡计宁非痴。三光晦昧五岳坠，二圣北狩无还期。忠臣至今痛入髓，下逮童騃犹歔欷。嗟尔中原旧豪杰，久效左衽心何为。譬如屈伏猛兽下，荷戈伺便当乘机。如何颜厚不愧耻，反助貙虎为熊罴。数穷六十又且半，天意悔祸人知思。王师六月降时雨，洒尔万国苏鳏嫠。汝犹不念汝祖父，靖康锹祸几无遗。子孙壮大不能报，臣妾仇虏称男儿。天戈所麾速响应，拯汝涂炭革汝非。吾皇仁圣又薛俭，视民如子伤如饥。汝今效顺谨勿迟，同我四海长欢嬉。","dynasty":"宋代","title":"檄中原"}
{"author":"陈宓","content":"连日旸乌不敢骄，放教清雨出层霄。谁言六言无冰雪，丈三馀深压画桥。","dynasty":"宋代","title":"喜雨"}
{"author":"陈宓","content":"疏花早不奈香何，三叠琼葩底用多。最是动人情意处，黄梅已老未逢荷。","dynasty":"宋代","title":"县圃栀子花三重生简潘君"}
{"author":"陈宓","content":"名字传舆志，风流欠画图。高花人不采，留得映栖乌。","dynasty":"宋代","title":"刺桐"}
{"author":"陈宓","content":"云台貂冕成堆土，钓濑羊裘照九秋。认得南柯不回音，清名万古尚流溪。","dynasty":"宋代","title":"钓台"}
{"author":"陈宓","content":"举世莫遮太白眼，无物可解杜陵怀。当时悔不更痛饮，后世浮名安用哉。","dynasty":"宋代","title":"读诗"}
{"author":"陈宓","content":"秋根托岩隈，静对意味长。春来长柔柯，无风自生香。","dynasty":"宋代","title":"延平次赵纠曹韵十四首·古香"}
{"author":"陈宓","content":"坐见漫山有生意，因知此日更年华。风和已作二月景，日暖欲破三春花。菜撷青青山店圃，酒沽薄薄野人家。吾行有涯我独喜，杯盘虽菲君无嗟。","dynasty":"宋代","title":"南剑道中示友人"}
{"author":"陈宓","content":"自是仙家别样妆，风来疑解舞霓裳。异香只许蟾官采，不与秋光作伴黄。","dynasty":"宋代","title":"丹桂"}
{"author":"陈宓","content":"暑汗俄沾背，山云已半腰。雷轰舟不动，电划岸将摇。历乱笑谭杂，空蒙只尺遥。浓阴难蔽月，清兴得中宵。","dynasty":"宋代","title":"南园新舟成呈同游诸友"}
{"author":"陈宓","content":"维此瑞麦，十有三茎。伊谁所树，中夏以生。丰年之庆，圣治之臻。我作此赞，播之颂声。","dynasty":"宋代","title":"瑞麦"}
{"author":"陈宓","content":"喧枕浪浪直到明，驱车欲谢却成晴。天人契合岂无意，草木□途俱有情。賸作寰中三日施，依前岩畔一泓清。愿言嗣此长沾足，得暇还来听午鲸。","dynasty":"宋代","title":"欲登蓬莱山谢雨恐泥泞不可行是早忽晴并纪其"}
{"author":"陈宓","content":"海底初上时，柳末清光发。满窗璠欤映，我胸中月地。","dynasty":"宋代","title":"题傅侍郎寒碧十五韵·宜月"}
{"author":"陈宓","content":"暑汗俄沾背，山云已半腰。雷轰舟不动，电划岸将摇。历乱笑谭杂，空蒙只尺遥。浓阴难蔽月，清兴得中宵。","dynasty":"宋代","title":"南园新舟成呈同游诸友其二"}
{"author":"陈宓","content":"奇葩冬后蕊，羞涩见东风。不变冰霜操，从他百卉红。芍药包红锦，橘花烂明珠。不复忆海棠，飘零烟雨中。","dynasty":"宋代","title":"白山茶杂花"}
{"author":"陈宓","content":"{上鹿下仑}鹿方辞赠，秋来忽有麛。暂能娱市隐，终遣傍云栖。幽事渔樵诧，佳篇李杜齐。行看双挺角，未羡骇群鸡。","dynasty":"宋代","title":"有赠鹿忽生麛承刘学录惠诗以韵谢之"}
{"author":"陈宓","content":"昔人夸四美，胜事最难并。台榭花相映，青春月正明。","dynasty":"宋代","title":"延平粹厅十咏·环美"}
{"author":"陈宓","content":"江上分来三寸瑶，殷勤海若道寒潮。尽将马甲深深锁，好把鸾刀款款挑。榼酒怪来星不醉，杯羹元是雪难消。若将陈紫同时赏，饮罢身端在泬寥。","dynasty":"宋代","title":"江瑶柱"}
{"author":"陈宓","content":"紫润携来惬性情，蓝田空负价连城。挥残老兔犹能健，研尽轻螺未觉声。渊底取归龙想睡，岩心凿破地须惊。我无才思长怀抱，元气何年结得成。","dynasty":"宋代","title":"题妙寂僧无碍端砚"}
{"author":"陈宓","content":"作吏风尘头欲白，此身那不自优游。一心恰似商人妇，苦雨终风便作愁。","dynasty":"宋代","title":"清水岩祷晴"}
{"author":"陈宓","content":"纖巧难夸刻楮工，四时不敢绿茸茸。只应松桧堪为友，阅尽人间桃李风。","dynasty":"宋代","title":"题蒲岩次陈侍郎韵"}
{"author":"陈宓","content":"中原文献旧，四世炜相传。节操生来异，勋名晚更全。方哦卫武什，遽止太丘年。竟郁经纶志，苍黔敢扣天。","dynasty":"宋代","title":"挽使相傅忠简"}
{"author":"陈宓","content":"六年作意观仙鲤，未得清闲自在身。近日孙归娱膝下，拟拚三日奉高人。","dynasty":"宋代","title":"承刘学录示三山佳咏兼欲下旬仙鲤湖宿约以诗"}
{"author":"陈宓","content":"小阁本非宽，宇宙在其内。心与太初邻，不假飞霞佩。","dynasty":"宋代","title":"延平粹厅十咏·飞霞"}
{"author":"陈宓","content":"回首横枝千万条，可怜烘日欲冰消。谁知寂寞临溪壑，却解和羹荐庙朝。","dynasty":"宋代","title":"游云台寺观梅"}
{"author":"陈宓","content":"春风来信已分明，不待骚人玉笛横。莫道未开难等候，开时却恐转关情。","dynasty":"宋代","title":"次刘学录梅韵"}
{"author":"陈宓","content":"何日长桥一酒船，簑衣摆尽世间缘。乘风弄笛多莲夏，吹火烹鲈欲雪天。山际烟云来有底，湖中风月浩无边。细看造化浑无老，只有朱颜易得年。","dynasty":"宋代","title":"同林潘二先生登舟"}
{"author":"陈宓","content":"擎天端作柱，度汉可为梁。不受红尘涴，长依皦日光。风行气锭韵，雨过发真香。偏向闽中道，炎时散午凉。","dynasty":"宋代","title":"松"}
{"author":"陈宓","content":"四时丹桂年年好，万岁青娥个个妍。但看世人生与老，不愁玉兔缺仍圆。攻侵属国雪中节，巧趁鸱夷烟际船。我把清光贮胸次，从教飞辙碧宵缘。","dynasty":"宋代","title":"中秋夕无月前两夕皆明"}
{"author":"陈宓","content":"漫道清明僎，真成首夏天。南风回础汗，小雨驻炉烟。花柳无心对，诗书隐几眠。杯茶时猛省，事业愧先贤。","dynasty":"宋代","title":"复堂独坐"}
{"author":"陈宓","content":"姓名高揭万人中，奏对纵横出汉宫。肯诧一时燕许手，要垂百代惠夷风。壁间先烈犹忠赤，堂上嘉宾尽醉红。常相风流今孰继，作成儒雅看侯功。","dynasty":"宋代","title":"寄题桂籍"}
{"author":"陈宓","content":"仙溪七十里，半世祇闻名。一日见山色，千年怀友情。古匏浮美醁，清水照尘缨。霜月亭亭白，连床语到明。","dynasty":"宋代","title":"题喻景山大飞书房"}
{"author":"陈宓","content":"闻君欲作三山客，且约先衔九日杯。莫道隔年方再会，芙蓉恰恰绕湖开。","dynasty":"宋代","title":"约潘瓜山刘学录登高"}
{"author":"陈宓","content":"我亦年来养气工，黄茅丹鼎欲生茸。蓬莱咫尺真堪玩，底恨三年弱水风。","dynasty":"宋代","title":"题蒲岩次陈侍郎韵"}
{"author":"陈宓","content":"坎泉上施心长泰，离火不炎身自凉。更把青编静游目，绝无星暑到胡床。","dynasty":"宋代","title":"盛暑"}
{"author":"陈宓","content":"市廛无计避风埃，反闭柴门懒自开。春梦恰同檐雨断，俗氛已逐鸟声来。","dynasty":"宋代","title":"早起"}
{"author":"陈宓","content":"百里青松五月凉，千年忠惠有馀芳。后人继此非难事，不为公家虑久长。","dynasty":"宋代","title":"端午日枫亭道中"}
{"author":"陈宓","content":"不知列岫何年有，应费神功妙剸裁。怪怪奇奇人莫问，娲皇曾把补天来。","dynasty":"宋代","title":"闰月五日题武夷其三"}
{"author":"陈宓","content":"少壮成何事，蹉跎鬓欲翁。尚馀朱墨日，可欠芰荷风。归鹭依山白，新蟾蘸酒红。晴空无点翳，秋气遥梧桐。","dynasty":"宋代","title":"次柯东海于安溪流惠亭"}
{"author":"陈宓","content":"八年前会晤，犹忆刺桐乡。君眼虽非白，吾颜已过苍。有求皆妄想，无欲是良方。不学神仙术，他时共一觞。","dynasty":"宋代","title":"赠林尹仲"}
{"author":"陈宓","content":"晋代难为用，翻藏此水涯。在天犹有赫，镇地永无邪。雨过疑留迹，风飞去莫遮。谁云寒濑底，折戟伴沈沙。","dynasty":"宋代","title":"题延平剑归阁"}
{"author":"陈宓","content":"和戎之计最堪嗟，不以恩威以丽华。他日渔阳动鼙鼓，只因争取上林花。","dynasty":"宋代","title":"感时"}
{"author":"陈宓","content":"海山深处拥旌旗，六十红颜未是迟。千里行程中道返，百年心事几人知。近家园小堪娱目，插架书多足课儿。闲看好山忙作吏，主人得计只缘思。","dynasty":"宋代","title":"叶吉阳赴任中道而返作居思堂以自娱以诗赠之"}
{"author":"陈宓","content":"古县公庭二百春，聊因风雨一番新。恨无尺寸堪酬主，敢有丝毫更扰民。方叹闾阎惊脱水，却惭梁栋欲超尘。年丰俗美多馀暇，雁鹜行中看雀驯。","dynasty":"宋代","title":"县治登梁和寄居余叔济韵"}
{"author":"陈宓","content":"宾僚满座昔难知，尽是才当汉石渠。讼牒已资贤共次，茶瓯聊复话公馀。千村早见刀为犊，比屋仍看经荷锄。疏拙却便明月夜，小窗松竹谩观书。","dynasty":"宋代","title":"县治登梁和寄居余叔济韵"}
{"author":"陈宓","content":"小园何事得佳名，环似莆溪一水清。帖帖飞鸢迷上下，翩翩游艇探空明。杯盘白处松生影，衣袂凉时竹有声。更约乘轩卫君子，安舆往来要将迎。","dynasty":"宋代","title":"小园"}
{"author":"陈宓","content":"一春强半尚无晴，有负渊明日涉名。莺粟已妆红叶艳，青梅尚觉荔枝生。可怜蜂蝶攀辕意，尚欲羲和反旆行。桃李不言流水畔，游人到此自多情。","dynasty":"宋代","title":"小园送春"}
{"author":"陈宓","content":"幸有安闲日，那无自在身。人如年易老，诗与事长新。雨霁还佳境，途穷得主人。驰驱四十里，盘礴县成闉。","dynasty":"宋代","title":"晓抵埔头就陈氏食"}
{"author":"陈宓","content":"忠惠当年种，濂溪此日分。开筵胜玉碗，围坐当冰盆。性地元无染，心源自有根。江湖情渐懒，乐在闭柴门。","dynasty":"宋代","title":"谢蔡和县白莲栽"}
{"author":"陈宓","content":"蜀产有奇石，仙人对松鹤。文理自天成，玉质谢雕凿。化工岂眩巧，赋予无适莫。孰谓人意殊，自作喜与愕。但当此坚正，俯仰无愧作。","dynasty":"宋代","title":"谢长溪张兄惠其先世所得吴氏研屏"}
{"author":"陈宓","content":"肺热仍当六月间，文园多病正求安。何人乞与黄金掌，玉屑清秋露作团。","dynasty":"宋代","title":"谢东庵方处士惠荔枝并诗"}
{"author":"陈宓","content":"开轩但觉快心眸，百载云烟霭未收。谁谓昔人成迈往，每于遗墨见风流。看中猛势骧龙虎，藏处寒光射斗牛。白璧一双犹莫报，受君此惠等山丘。","dynasty":"宋代","title":"谢东园主人惠蔡公草书"}
{"author":"陈宓","content":"君怜我已是衰翁，乞与长身小圃中。不待儿童须远井，眼前双紫烂薰风。","dynasty":"宋代","title":"谢东园主人惠荔枝陈紫栽"}
{"author":"朱熹","content":"胜日寻芳泗水滨，无边光景一时新。等闲识得东风面，万紫千红总是春。","dynasty":"宋代","tags":"古诗三百首，小学古诗，春天，写景，哲理，早教古诗100首","title":"春日"}
{"author":"朱熹","content":"半亩方塘一鉴开，天光云影共徘徊。问渠那得清如许？为有源头活水来。(那通：哪)","dynasty":"宋代","tags":"古诗三百首，初中古诗，写景，读书，哲理，早教古诗100首","title":"观书有感二首·其一"}
{"author":"朱熹","content":"少年易老学难成，一寸光阴不可轻。未觉池塘春草梦，阶前梧叶已秋声。","dynasty":"宋代","tags":"励志，惜时，读书","title":"劝学诗/偶成"}
{"author":"朱熹","content":"凡读书......须要读得字字响亮，不可误一字，不可少一字，不可多一字，不可倒一字，不可牵强暗记，只是要多诵数遍，自然上口，久远不忘。古人云，“读书百遍，其义自见”。谓读得熟，则不待解说，自晓其义也。余尝谓，读书有三到，谓心到，眼到，口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？","dynasty":"宋代","tags":"小学文言文，寓言，故事，学习，哲理","title":"读书要三到"}
{"author":"朱熹","content":"少年易学老难成，一寸光阴不可轻。(争议：少年易老学难成)未觉池塘春草梦，阶前梧叶已秋声。","dynasty":"宋代","tags":"秋天，写景，感叹，惜时，早教古诗100首","title":"偶成"}
{"author":"朱熹","content":"昨夜江边春水生，艨艟巨舰一毛轻。向来枉费推移力，此日中流自在行。","dynasty":"宋代","tags":"写水，读书，哲理","title":"活水亭观书有感二首·其二"}
{"author":"朱熹","content":"　　司马温公幼时，患记问不若人。群居讲习，众兄弟既成诵，游息矣；独下帷绝编，迨能倍诵乃止。用力多者收功远，其所精诵，乃终身不忘也。温公尝言：“书不可不成诵。或在马上，或中夜不寝时，咏其文，思其义，所得多矣。”（选自朱熹编辑的《三朝名臣言行录》）","dynasty":"宋代","tags":"写人，读书","title":"司马光好学"}
{"author":"朱熹","content":"江水浸云影，鸿雁欲南飞。携壶结客何处？空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。","dynasty":"宋代","tags":"重阳节，劝勉，人生，哲理","title":"水调歌头·隐括杜牧之齐山诗"}
{"author":"朱熹","content":"晚红飞尽春寒浅。浅寒春尽飞红晚。尊酒绿阴繁。繁阴绿酒尊。老仙诗句好。好句诗仙老。长恨送年芳。芳年送恨长。","dynasty":"宋代","title":"菩萨蛮（回文）"}
{"author":"朱熹","content":"不见严夫子，寂寞富春山。空馀千太危石，高插暮云端。想象羊裘披了，一笑两忘身世，来把钓鱼竿。不似林间翮，飞倦始知还。中兴主，功业就，鬓毛斑。驰驱一世豪杰，相与济时艰。独委狂奴心事，不羡痴儿鼎足，放去任疏顽。爽气动心斗，千古照林峦。","dynasty":"宋代","title":"水调歌头"}
{"author":"朱熹","content":"先友当年盛，斯文元祐徒。艰虞共流落，存没半呜呼。顾我真无赖，逢公幸不孤。祇今还一恸，即此是穷涂。","dynasty":"宋代","title":"挽汪端明三首其三"}
{"author":"朱熹","content":"暮入千峰里，寒栖一草庵。室连丹灶煖，厨引石泉甘。尘虑纷难到，神光暖内含。非君有道气，孤绝讵能堪。","dynasty":"宋代","title":"宿休庵用德功壁间韵赠陈道人"}
{"author":"朱熹","content":"天畀经纶业，家传忠义心。谋谟经国远，勋烈到人深。廊庙风云断，江湖岁月侵。一朝成殄瘁，九牧共沾襟。","dynasty":"宋代","title":"挽刘枢密三首其一"}
{"author":"朱熹","content":"谈笑平蛮策，焦劳振廪功。复雠乖宿志，忍死罄馀忠。人叹百身赎，天悲一鉴空。九原终莫起，千载自英风。","dynasty":"宋代","title":"挽刘枢密三首其二"}
{"author":"朱熹","content":"久矣身无用，前恩叹莫偿。岂期今老大，复此重悲伤。泪向遗书尽，心随宿草荒。诸君那不死，恸绝鬓成霜。","dynasty":"宋代","title":"挽刘枢密三首其三"}
{"author":"朱熹","content":"邃谷新华馆，风烟再吐吞。旧眠闻野鹿，遗恨响惊猿。共赏忻同趣，分携怆别魂。徘徊空日夕，无策驻行轩。","dynasty":"宋代","title":"和张彦辅白鹿洞之作"}
{"author":"朱熹","content":"无处堪投迹，空山寄一椽。悬门窥绝壁，缭径上层巅。槛阔吞江浪，窗虚响谷泉。丹经闲自读，不为学神仙。","dynasty":"宋代","title":"次张彦辅西原之作"}
{"author":"朱熹","content":"瀑水源何处，高疑云汉通。泻时垂练直，落处古潭空。客寄诗能好，龙蟠意自雄。知君来岘首，为我说隆中。","dynasty":"宋代","title":"次张彦辅卧龙之作"}
{"author":"朱熹","content":"融冶何年事，停杯莫问天。祇今从痼疾，畴昔似因缘。倾耳真三峡，投文沕九渊。兰亭那得此，犹足致群贤。","dynasty":"宋代","title":"次张彦辅栖贤之作"}
{"author":"朱熹","content":"昔日丰城剑，寒光射斗牛。江山馀秀杰，人物尚风流。二妙今安匹，孤帆各倦游。还家问师友，折节慕前修。","dynasty":"宋代","title":"赠于盛二生"}
{"author":"朱熹","content":"长镵斸灵根，莳此泉下圃。珍剂未须论，丹荑已堪煮。","dynasty":"宋代","title":"云谷二十六咏其十一药圃"}
{"author":"朱熹","content":"坐厌尘累积，脱躧味幽玄。静披笈中素，流味东华篇。朝昏一俯仰，岁月如奔川。世纷未云遣，仗此息诸缘。","dynasty":"宋代","title":"诵经"}
{"author":"朱熹","content":"谢公种药地，窈窕青山阿。青山固不群，花药亦婆娑。一掇召冲气，三掇散沈疴。先生澹无事，端居味天和。老木百年姿，对立方嵯峨。持此供日夕，不乐复如何。","dynasty":"宋代","title":"题谢少卿药园二首其一"}
{"author":"朱熹","content":"诗书启山林，德义久储积。嗣世知有人，新畬更开辟。","dynasty":"宋代","title":"墨庄五咏其一墨庄"}
{"author":"朱熹","content":"不到湖潭二十年，湖潭依旧故山川。聊将杯酒奠青草，风雨萧萧忆昔贤。","dynasty":"宋代","title":"挽王德修"}
{"author":"朱熹","content":"身似孤云去复还，投装犹记此窗间。只应烟雨苍茫外，即是当时万叠山。","dynasty":"宋代","title":"题万安野馆"}
{"author":"朱熹","content":"并峙双台峻，分驰四牡闲。共欣膏脉润，未要粉泥乾。诗律何妨细，欢情岂遂阑。新畬行可问，载酒想同看。","dynasty":"宋代","title":"傅安道杨仪之二漕劝农有诗次韵二首其一"}
{"author":"朱熹","content":"行尽江湘万叠山，家山犹在有无间。明朝渐喜登闽岭，涧水分流响佩环。","dynasty":"宋代","title":"次韵择之铅山道中二首其二"}
{"author":"朱熹","content":"之子真吾友，心期到古人。慇勤来讲学，迢递远辞亲。黄卷工夫妙，斑衣梦想频。今朝首归路，何处问知津。","dynasty":"宋代","title":"次祝泽之表兄韵送刘子晋归省"}
{"author":"朱熹","content":"五十行过二，双鬓飒秋草。平生素心人，谁与共兹抱。今年庐山下，得子恨不早。岁月幸同庚，诗书复同道。惟应山南北，云母夜堪捣。独生有先期，回崖讵难到。丹经不我诳，白发须一扫。看公须眉苍，杖钺督征讨。","dynasty":"宋代","title":"元范别后寄惠佳篇清叟次韵见示格律俱高咏叹不置因亦用韵写呈二兄聊发一笑其二呈清叟"}
{"author":"朱熹","content":"几年回首梦云关，此日重来两鬓斑。点检梁间新岁月，招呼台上旧溪山。三生漫说终无据，万法由来本自闲。一笑支郎又相恼，新诗不落语言间。","dynasty":"宋代","title":"奉酬九日东峰道人溥公见赠之作"}
{"author":"朱熹","content":"闻说牛刀久不更，闲中应接羡门生。向来已悟藏千界，今日何劳倒五行。按蹻有时聊戏剧，居心无物转虚明。举觞试问同亭侣，九转工夫早晚成。","dynasty":"宋代","title":"次秀野杂诗韵导引"}
{"author":"朱熹","content":"行尽江湘万叠山，家山犹在有无间。明朝渐喜登闽岭，涧水分流响佩环。","dynasty":"宋代","title":"次韵择之铅山道中二首其二"}
{"author":"朱熹","content":"抱病守穷庐，闭户常罕出。坐见春气深，清阴昼蒙密。今朝积雨过，淑景回煦律。不有尘外踪，何由散愁寂。行行整巾屦，散漫委书帙。野径自萦纡，前峰但崷崒。婆娑茂树下，左右寒流汩。乱石翳苍根，于焉憩腰膝。追游固才彦，逢遇亦奇逸。招邀愧深情，晤言永兹日。君有尊中物，我进沂上瑟。日夕不得留，馀欢未云毕。","dynasty":"宋代","title":"游石马以驾言出游分韵赋诗得出字"}
{"author":"朱熹","content":"长官定笑归来晚，中允应嫌去却回。惟有山人莫相笑，也曾还俗做官来。","dynasty":"宋代","title":"入南康界阅图经感陶公李渤刘凝之事戏作"}
{"author":"朱熹","content":"细读还丹一百篇，先生信笔亦多言。玄机谩向经书觅，至理端于目睫存。二马果能为我驭，五芽应自长家园。明朝驾鹤登山去，此话更从谁与论。","dynasty":"宋代","title":"赠刘虚谷"}
{"author":"朱熹","content":"理事未逾月，簿书终日亲。简编不及顾，几阁积埃尘。今辰属斋居，烦局一舒伸。瞻眺庭宇肃，仰首但秋旻。茂树禽转幽，忽如西涧滨。聊参物外趣，岂与俗子群。","dynasty":"宋代","title":"释奠斋居"}
{"author":"朱熹","content":"不到湖潭二十年，湖潭依旧故山川。聊将杯酒奠青草，风雨萧萧忆昔贤。","dynasty":"宋代","title":"挽王德修"}
{"author":"朱熹","content":"夜来春雪遍林丘，却喜风威晓便收。好上篮舆闲纵目，莫将衲被苦蒙头。微官正愧逍遥社，胜日犹堪汗漫游。欲出林关恋瑶草，不妨尊酒更淹留。","dynasty":"宋代","title":"和张彦辅雪后栖贤之作"}
{"author":"朱熹","content":"涧谷居永久，高情未云酬。兹焉发天秘，始造寒岩幽。上有茂树阴，下有清泉流。结亭倚苍峭，凿磴穷嵌丘。翠壁自屏立，青藓亦环周。朅来憩永夏，凛若临清秋。仰空韵笙竽，俯槛锵琳璆。幽听一以会，悠然与神谋。遐哉超世心，暇日聊娱忧。笑问车马客，谁能淹此留。","dynasty":"宋代","title":"题吴公济风泉亭"}
{"author":"朱熹","content":"忘则无功助则私，不忘不助正斯时。是中体段须当察，便是鸢飞鱼跃机。","dynasty":"宋代","title":"训蒙绝句勿忘勿助长"}
{"author":"朱熹","content":"人心妙不测，出入乘气机。凝冰亦焦火，渊沦复天飞。至人乘元化，动静体无违。珠藏泽自媚，玉韫山含晖。神光烛九垓，玄思彻万微。尘编今寥落，叹息将安归。","dynasty":"宋代","title":"斋居感兴二十首其三"}
{"author":"朱熹","content":"山空四无人，涧树生凉秋。杖策忘所适，水木娱清幽。散发尘外飙，濯足清瑶流。静啸长林内，举翮仍丹丘。","dynasty":"宋代","title":"借王嘉叟所藏赵祖文画孙兴公天台赋凝思幽岩朗咏长川一幅有契于心因作此诗二首其二"}
{"author":"朱熹","content":"目劳足倦登乔岳，吻燥肠枯到上方。从遣山僧煮罗汉，未妨分我一杯汤。","dynasty":"宋代","title":"罗汉果次敬夫韵"}
{"author":"朱熹","content":"姑射仙人冰雪容，尘心已共彩云空。年年一笑相逢处，长在愁烟苦雾中。","dynasty":"宋代","title":"梅"}
{"author":"朱熹","content":"金轮紫霄上，宝界鸾溪边。往昔王内史，愿香有馀烟。千年今一归，景物还依然。涧水既荡潏，山花亦清妍。不辞原隰劳，乐此宾从贤。访古共纡郁，劳农独勤拳。怜我乖胜践，裂笺寄真诠。逃禅公勿遽，且毕区中缘。","dynasty":"宋代","title":"奉同尤延之提举庐山杂咏十四篇其十归宗寺"}
{"author":"朱熹","content":"我行欲安适，莽莽穷山陂。晨装远林表，午憩通川湄。旷望想慈亲，行役嗟吾儿。喟然陟屺叹，归心浩无涯。晓霜徒御寒，暮雨朋俦悲。前期谅非远，无为苦愁思。","dynasty":"宋代","title":"次韵择之润陂有作"}
{"author":"朱熹","content":"同云被四野，寒气惨悲凉。回风一以定，密雪来飘扬。时当冬候穷，开岁五日彊。蓬巷无与适，陟此琼台冈。宾友既追随，儿童亦携将。攀跻得冢顶，徙倚聊彷徨。俯视千里空，仰看万鹤翔。远迷乱峰翠，近失平林苍。偃薄莹神骨，咀咽清肝肠。朗咏招隐作，悲吟黄竹章。古人不可见，来者谁能量。且复记兹日，他年亦难忘。","dynasty":"宋代","title":"立春大雪邀刘圭甫诸兄游天湖"}
{"author":"朱熹","content":"铚艾无中熟，欢谣阙屡丰。但知愁鬓白，那复醉颜红。田舍寒如此，侯家事不同。新醅拨浮蚁，春满夜堂中。","dynasty":"宋代","title":"次秀野杂诗韵家酿二首其一"}
{"author":"朱熹","content":"年来年去为谁忙，三伏炎蒸忽变凉。阅世谩劳心悁悁，怀人空得鬓苍苍。诗篇眼界何终极，道学心期未遽央。安得追寻二三子，舞雩风月共徜徉。","dynasty":"宋代","title":"择之寄示深卿唱和乌石南湖佳句辄次元韵三首其三"}
{"author":"朱熹","content":"疏此竹下渠，漱彼涧中石。暮馆绕寒声，秋空动澄碧。","dynasty":"宋代","title":"奉同张敬夫城南二十咏其十石濑"}
{"author":"朱熹","content":"妙合之机不暂停，自然气化与流形。原于妙合名为命，即此而思得性灵。","dynasty":"宋代","title":"训蒙绝句命二首其一"}
{"author":"朱熹","content":"我闻洞岩幽，结友事临眺。浮言妨胜践，怅望空永啸。归来眩奇语，更欲穷䆗窱。却寻两翁意，宴坐得观照。鸣泉俯淙琤，穹石仰苍峭。共与前创古，三叹遗墨妙。神游恍不隔，仁宅忻有要。回首鹿门期，寒云生远峤。","dynasty":"宋代","title":"伏读尤美轩诗卷谨赋一篇寄呈伯时季路二兄"}
{"author":"朱熹","content":"畴昔经行地，溪山寂寞边。冰霜凝巨壑，风雨暗中田。古寺堪投晚，尘龛阅纪年。论文寒夜永，清绝袅炉烟。","dynasty":"宋代","title":"蒙判院丈示及再用元韵之作率易和呈以求指诲"}
{"author":"朱熹","content":"仰止平生旧，今年得得来。举头天一握，倚杖雪千堆。讲道心如渴，哦诗思涌雷。出山遗语在，归骑莫徘徊。","dynasty":"宋代","title":"和择之韵"}
{"author":"朱熹","content":"独宿山房夜气清，一窗凉月共虚明。邻鸡未作人声绝，时听高梧滴露鸣。","dynasty":"宋代","title":"夜"}
{"author":"朱熹","content":"先友多沦谢，唯公尚典刑。向来深缱绻，犹足慰飘零。乔木摧霜干，长空没晓星。伤心遽如许，孤路转竛竮。","dynasty":"宋代","title":"挽籍溪胡先生三首其三"}
{"author":"朱熹","content":"斗酒淋漓后，颠狂不作难。千峰俄纸上，万景忽豪端。石瘦冈峦古，林深烟雨寒。苍茫无限意，俗眼若为看。","dynasty":"宋代","title":"题祝生画呈裴丈二首其二"}
{"author":"朱熹","content":"剧暑悲难度，清秋喜却回。病随庚伏尽，尊向晚凉开。临水看云去，钩帘待月来。胜游惊昨梦，曾上郁萧台。","dynasty":"宋代","title":"次秀野暑中二首其一"}
{"author":"朱熹","content":"地久天长岁不留，坐来念念失藏舟。回看万法皆儿戏，还直先生一笑不。","dynasty":"宋代","title":"次韵傅丈武夷道中五绝句其一"}
{"author":"朱熹","content":"岩中老释子，白发对青山。不作看山想，秋云时往还。","dynasty":"宋代","title":"题九日山石佛院乱峰轩二首其二"}
{"author":"朱熹","content":"凄冽岁云晏，雨雪集晨朝。高眠适方起，四望但萧条。远氛白漫漫，风至林霭消。流潦冒荒涂，清川亦迢迢。遐瞻思莫穷，端居心自超。览物思无托，即事且逍遥。","dynasty":"宋代","title":"晨起对雨二首其一"}
{"author":"朱熹","content":"涧里春泉响，种桃泉上头。烂红纷委地，未肯出山流。","dynasty":"宋代","title":"云谷二十六咏其十九桃蹊"}
{"author":"朱熹","content":"江上雪意满，风吹竹林平。先生但坚坐，稚子开柴荆。","dynasty":"宋代","title":"谒表伯余宋祐"}
{"author":"朱熹","content":"弄舟缘碧涧，栖集灵峰阿。夏木纷已成，流泉注惊波。云阙启苍茫，高城郁嵯峨。眷言羽衣子，俛仰日婆娑。不学飞仙术，累累丘冢多。","dynasty":"宋代","title":"过武夷作"}
{"author":"朱熹","content":"我行欲安适，莽莽穷山陂。晨装远林表，午憩通川湄。旷望想慈亲，行役嗟吾儿。喟然陟屺叹，归心浩无涯。晓霜徒御寒，暮雨朋俦悲。前期谅非远，无为苦愁思。","dynasty":"宋代","title":"次韵择之润陂有作"}
{"author":"朱熹","content":"献岁事行役，徂春始还归。昔往草未芳，今来翠成帏。扶疏满园阴，时禽互翻飞。丛萱亦已秀，丹葩耀晨辉。即事谁与娱，淹留自忘机。日暮复出门，怅然心事违。古人不可见，独掩荒园扉。","dynasty":"宋代","title":"还家即事"}
{"author":"朱熹","content":"秋日□秋禾黍边，农家富贵自丰年。一箪鸡黍一瓢饮，谁羡王侯食万钱。","dynasty":"宋代","title":"书邵子尧夫游伊洛四首其三"}
{"author":"朱熹","content":"嵌空奇石战惊涛，楼殿峥嵘势自高。四面真成开玉鉴，三山应是失金鳌。题诗正尔难搜句，举酒何妨共作豪。倚遍栏干更愁绝，归来白尽鬓边毛。","dynasty":"宋代","title":"和张彦辅落星寺之作"}
{"author":"朱熹","content":"珍实浑疑露结成，香葩况是雪储精。乍惊磊落堆盘出，旋剖轻盈照骨明。卢橘谩劳誇夏熟，柘浆未许析朝酲。啖馀更检桐君录，快果知非浪得名。","dynasty":"宋代","title":"次秀野杂诗韵食梨"}
{"author":"朱熹","content":"门前三径长蒿莱，愧予慇勤千里来。校罢遗书却归去，此心元自不曾灰。","dynasty":"宋代","title":"两绝句送顺之南归其一"}
{"author":"朱熹","content":"以兹游览富，翻令怀抱伤。谁哉可告语，举俗昏且狂。乾坤有真心，日月垂休光。茫茫宇宙内，此柄孰主张。","dynasty":"宋代","title":"山北纪行十二章章八句其九"}
{"author":"朱熹","content":"欲理西斋居，厌兹尘境扰。发地得幽芳，斸石依寒筱。闲暇一题诗，怀冲独观眇。偶此惬高情，公门何日了。","dynasty":"宋代","title":"将理西斋"}
{"author":"朱熹","content":"扉景廓天津，空同无员方。丹晨舞七气，朵秀东渟房。餐吐碧琳华，仰噏飞霞浆。竦辔绝冥外，眄目抚大荒。策我绿轩軿，上际于浪沧。神钧亦寥朗，晻霭晨风翔。养翮尘波里，纵神非有亡。一乐无终永，千春讵能当。","dynasty":"宋代","title":"步虚词二首其一"}
{"author":"朱熹","content":"裴侯爱画老成癖，岁晚倦游家四壁。随身只有万叠山，秘不示人私自惜。俗人教看亦不识，我独摩挲三太息。问君何处得此奇，和璧隋珠未为敌。答云衢州老祝翁，胸次自有阴阳工。峙山融川取世界，咳云唾雨呼雷风。昨来邂逅衢城东，定交斗酒欢无穷。自言妙处容我识，为我扫此须臾中。尔时闻名今识面，回首十年齐掣电。裴侯已死我亦衰，祇君虽老身犹𡏖。眼明骨轻须不变，笔下江山转葱茜。为君多织机中练，更约无事重相见。","dynasty":"宋代","title":"题祝生画"}
{"author":"朱熹","content":"试上闽山望楚天，雁飞欲断势还连。凭将袖里数行字，与问云间双髻仙。我访旧游终有日，君归故里定何年。祇今心事同千里，静对箪瓢独喟然。","dynasty":"宋代","title":"和王晦叔寄德莹弟韵其二"}
{"author":"朱熹","content":"故人千石令，便道此之官。契阔三秋永，逢迎一笑欢。田园知不远，谣俗问非难。已想躬玄默，鸣弦亦罢弹。","dynasty":"宋代","title":"送王季山赴龙溪"}
{"author":"朱熹","content":"岐路方南北，师门数仞高。一言资善诱，十载笑徒劳。斩板今来此，怀经痛所遭。有疑无与析，挥泪首频搔。","dynasty":"宋代","title":"挽延平李先生三首其三"}
{"author":"朱熹","content":"故人千里别，约我仍丹丘。云何一解散，书到令人愁。此山岂不幽，何必赋远游。","dynasty":"宋代","title":"云谷杂诗十二首其八倦游"}
{"author":"朱熹","content":"吏散庭空昼掩扃，行春只到柳边亭。唱酬共喜摛鸿藻，来往何劳笑白丁。一笑歌呼从自醉，几年燠暍为谁醒。定知细札褒扬后，名入麟台汗简青。","dynasty":"宋代","title":"次亭字韵诗呈秀野丈兼简王宰三首其二"}
{"author":"朱熹","content":"大专槃万生，异体实同气。云胡分彼己，直以私自蔽。君家桂林伯，德学妙一世。闭户不忘忧，缨冠矧行义。眷言介弟贤，四益谨先畀。千里各分符，一心同尽瘁。远题斋户册，来表栖息地。系述写心胸，俯仰资惕厉。阳嘉既涤荡，阴慝失封闭。介然彼苛痒，嚇若我黥劓。拊摩极哀恫，征取敢常艺。战兢一日力，洋溢四封被。君看物我间，隐显岂殊致。愿反振民功，更懋根本计。","dynasty":"宋代","title":"寄题宜春使君定叟张兄隐斋"}
{"author":"朱熹","content":"岩中老释子，白发对青山。不作看山想，秋云时往还。","dynasty":"宋代","title":"题九日山石佛院乱峰轩二首其二"}
{"author":"朱熹","content":"落日晴江更远山，远山犹在有无间。不须极目伤怀抱，且看渔船近往还。","dynasty":"宋代","title":"次韵择之漫成"}
{"author":"朱熹","content":"杰阁翔林杪，披襟此日闲。层云生薄晚，凉雨遍空山。地迥衣裳冷，天高澄霁还。出门迷所适，月色满林关。","dynasty":"宋代","title":"同僚小集梵天寺坐间雨作已复开霁步至东桥玩月赋诗二首其一"}
{"author":"朱熹","content":"梅花发。寒梢挂着瑶台月。瑶台月。和羹心事，履霜时节。野桥流水声鸣咽。行人立马空愁绝。空愁绝。为谁凝伫，为谁攀折。","dynasty":"宋代","title":"忆秦娥"}
{"author":"朱熹","content":"野风吹孤芳，迥立正愁绝。皂盖莫徘徊，堪看不堪折。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语野梅"}
{"author":"朱熹","content":"别来几度见归鸿，岁月悠悠一梦中。莫道相望湖海阔，争知千里不同风。","dynasty":"宋代","title":"益公道人相见信安道温陵旧游出示近诗因次其韵其一"}
{"author":"朱熹","content":"滕王阁下水初生，闻道登临复快晴。帝子讵知陈迹在，长江肯趁曲池平。山楹雨罢珠帘捲，檐铎风惊玉佩鸣。满眼悲凉今古恨，人生辛苦竟何成。","dynasty":"宋代","title":"秀野刘丈寄示南昌诸诗和此两篇其一"}
{"author":"朱熹","content":"三曲舟行龙尾滩，推蓬把酒见南山。回头点检仙踪迹，万顷白云时自闲。","dynasty":"宋代","title":"芹溪九曲诗其三"}
{"author":"朱熹","content":"十载相期事业新，云何犹叹未成身。流光易失如翻水，莫是因循误得人。","dynasty":"宋代","title":"次韵伯崇自警二首其一"}
{"author":"朱熹","content":"云臻川谷暝，雨来林景清。斋舍无馀事，凉气散烦缨。望山怀释侣，盥手阅仙经。谁怀出尘意，来此俱无营。","dynasty":"宋代","title":"夏日二首其二"}
{"author":"朱熹","content":"神山九折溪，沿溯此中半。水深波浪阔，浮绿春涣涣。上有苍石屏，百仞耸雄观。崭岩露垠堮，突兀倚霄汉。浅麓下萦回，深林久丛灌。胡然閟千载，逮此开一旦。我乘新村船，辍棹青草岸。榛莽喜诛锄，面势穷考按。居然一环堵，妙处岂轮奂。左右矗奇峰，踌躇极佳玩。是时芳节阑，红绿纷有烂。好鸟时一鸣，王孙远相唤。暂游意已惬，独往身犹绊。珍重舍瑟人，重来足幽伴。","dynasty":"宋代","title":"行视武夷精舍作"}
{"author":"朱熹","content":"赵公名迹此犹微，已荐行藏第一机。直自当年留翰墨，至今穷谷尚光辉。时清谏疏空遗稿，岁晚高斋自掩扉。珍重九原如可作，问渠何处是真归。","dynasty":"宋代","title":"伏读赵清献公瑞岩留题感叹之馀追次元韵"}
{"author":"朱熹","content":"冲飙动高柳，渌水澹微波。日照秋空净，雨馀寒草多。放怀遗簿领，发兴托烟萝。忽念故园日，东阡时一过。","dynasty":"宋代","title":"喜晴"}
{"author":"朱熹","content":"联骑君登泉上亭，黄尘双眼想增明。篮舆独向溪南路，惆怅不成同队行。","dynasty":"宋代","title":"次二友石井之作三首其二"}
{"author":"朱熹","content":"出身从吏役，驱车涉穷山。日落阴景晦，天高风气寒。岂无斗酒资，独酌谁为欢。一杯且复醉，百念中阑干。","dynasty":"宋代","title":"茅舍独饮"}
{"author":"朱熹","content":"日夕和风至，西山淡无姿。危亭极远眺，胜处良在兹。忆昔韩令尹，青云乃心期。鞿羁不得骋，发此胸中奇。前瞻千仞冈，俯视万顷陂。神襟一以旷，我志浩渺瀰。飞车越沧浪，天风振裳衣。怀哉此焉薄，问讯无边辞。今公岂不佳，宫商似前徽。相携岸晚帻，共此长相思。","dynasty":"宋代","title":"同张明府登凌风亭怀韩无咎"}
{"author":"朱熹","content":"秋堂天气清，坐久寒露滴。幽独不自怜，兹心竟谁识。读书久已懒，理郡更无术。独有忧世心，寒灯共萧瑟。","dynasty":"宋代","title":"夜坐有感"}
{"author":"朱熹","content":"不当拂处常逢拂，不合空时亦至空。处顺不如常处逆，动心忍性始成功。","dynasty":"宋代","title":"训蒙绝句动心忍性二首其一"}
{"author":"朱熹","content":"差以毫釐大乱真，苟羞就正堕终身。不惟枉费穷年力，反作滔天祸世人。","dynasty":"宋代","title":"训蒙绝句就有道而正"}
{"author":"朱熹","content":"怀山不能寐，中宵命行轩。亭午息畏景，薄暮登危峦。峻极踰百磴，萦纡欲千盘。行行遂曛黑，月落天风寒。羽人候中涂，良朋集林端。问我何所迫，而尝兹险艰。疲劳既云极，饥渴不能言。投装卧中丘，幸此一室宽。怒号竟永夕，客枕无时安。旦起辟幽户，竹树青檀栾。惊喜非昔睹，披寻得新观。淹留十日期，俯仰有馀欢。寄语后来子，勿辞行路难。","dynasty":"宋代","title":"九"}
{"author":"朱熹","content":"谁寄寒林新斸笋，开奁喜见白差差。知君调我酸寒甚，不是封侯食肉姿。","dynasty":"宋代","title":"次韵谢刘仲行惠笋二首其一"}
{"author":"朱熹","content":"青蕊冒珍丛，幽姿含晓露。政尔破荒寒，讵免伤迟暮。","dynasty":"宋代","title":"秋华四首其四菊"}
{"author":"朱熹","content":"输尽王租生理微，野僧行乞暮还归。山空日落无钟鼓，只有虚堂蝙蝠飞。","dynasty":"宋代","title":"题梵天方丈壁"}
{"author":"朱熹","content":"扁舟容与小房栊，摇飏帘旌蜀锦红。两岸蒹葭秋色里，一川烟浪夕阳中。不愁滟滪双蓬鬓，未怯江湖万里风。筑室水中聊尔尔，何须极浦望朱宫。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其七舫斋"}
{"author":"朱熹","content":"晨窗林影开，夜枕山泉响。隐去复何求，无言道心长。","dynasty":"宋代","title":"武夷精舍杂咏隐求斋"}
{"author":"朱熹","content":"苍颜已是十年前，把镜回看一怅然。履薄临深谅无几，且将馀日付残编。","dynasty":"宋代","title":"南城吴氏社仓书楼为余写真如此因题其上庆元庚申二月八日沧洲病叟朱熹仲晦父"}
{"author":"朱熹","content":"春草池塘绿，忽惊花屿红。乱英深浅色，芳气有无中。置酒宾朋集，披襟赏咏同。若非摹写得，应逐綵云空。","dynasty":"宋代","title":"山馆观海棠作二首其二"}
{"author":"朱熹","content":"秋天林薄疏，翠壁呈清晓。迢递泻寒泉，下有深潭悄。时飘桂叶来，寻源路殊杳。","dynasty":"宋代","title":"悬崖水"}
{"author":"朱熹","content":"高人山水心，结习自无始。五亩江上园，清阴遍桃李。一堂聊自娱，三径亦可喜。试问避俗翁，何如尊贤里。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其一"}
{"author":"朱熹","content":"久阴冬竟暖，欲霁气先清。田舍占烟火，军家候鼓钲。风霜千里肃，天地一朝晴。明日知何日，阳春又发生。","dynasty":"宋代","title":"再用前韵"}
{"author":"朱熹","content":"竹坞深深处，檀栾绕舍青。暑风成惨淡，寒月助清泠。客去空尘榻，诗来拓采棂。此君同一笑，午梦顿能醒。","dynasty":"宋代","title":"次韵择之梧竹二首并呈季通其一"}
{"author":"朱熹","content":"向来鞅掌元非病，此日徜徉讵有妨。自喜登台闲瘦竹，人惊步屧响空廊。高斋雨过新山色，曲沼风来旧水光。千里壮心殊未已，不应疏懒兴能长。","dynasty":"宋代","title":"次秀野杂诗韵其二"}
{"author":"朱熹","content":"竦然敬立体斯存，容貌常如见大宾。此是圣门持守法，必须心在可为仁。","dynasty":"宋代","title":"训蒙绝句出门如见大宾"}
{"author":"朱熹","content":"偶向新亭一破颜，高情直寄有无间。地偏已隔东西路，天阔长围远近山。浩荡只愁春雾合，轮囷却喜暮云还。不堪景物撩人甚，倒尽诗囊未许悭。","dynasty":"宋代","title":"次秀野极目亭韵其一"}
{"author":"朱熹","content":"暮雨朝云不自怜。放教春涨绿浮天。只令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。","dynasty":"宋代","title":"鹧鸪天（江槛）"}
{"author":"朱熹","content":"怪来朽壤耀琼英，小斸倾筐可代耕。豢豹于人尽无分，蹲鸱从此不须生。雪镵但使身长健，石鼎何妨手自烹。欲赋玉延无好语，羞论蜂蜜与羊羹。","dynasty":"宋代","title":"次秀野杂诗韵山药"}
{"author":"朱熹","content":"欲理西斋居，厌兹尘境扰。发地得幽芳，斸石依寒筱。闲暇一题诗，怀冲独观眇。偶此惬高情，公门何日了。","dynasty":"宋代","title":"将理西斋"}
{"author":"朱熹","content":"旧京原庙久烟尘，白发祠官感慨新。北望千门空引籍，不知何日去朝真。","dynasty":"宋代","title":"拜鸿庆宫有感"}
{"author":"朱熹","content":"匡庐霜天后，不见云气浮。木叶红已疏，山颜转清幽。向闻有绝壑，乃在卧龙湫。及此遂一往，幸无烟景愁。隮攀欲其深，泉石固所求。况有百尺崖，喷雪飞寒流。幽岑自回抱，直下鸣青璆。便可洗我耳，枕石忘所忧。精神共虚廓，方物皆悠悠。所恨非独往，不能恣夷犹。仰叹云间鹤，俯羡谷中鸥。先生先我来，结屋阳冈头。虚名付忠武，灭迹慕巢由。是间颇足居，不田亦平畴。野人种椒橘，崖蜜易岁收。西源有老翁，卷舌藏戈矛。似学辟世士，乃欲邀圣丘。先生且无然，但作一月留。俟我有决计，它时卜从游。","dynasty":"宋代","title":"十月上休日游卧龙玉渊三峡用山谷惊鹿须要"}
{"author":"朱熹","content":"解组无多日，归哉喜欲狂。临风成邂逅，载月下沧浪。酌酒传清影，鸣桡击素光。它年隔千里，此夜莫相忘。","dynasty":"宋代","title":"闰月十一日月中坐彭蠡门唤船与诸人共载汎湖至堤首回棹入西湾还分韵赋诗约来晚复集诗不至者浮以大白"}
{"author":"朱熹","content":"循涧跻危磴，披云得胜游。蓬茅增旧葺，竹树喜新稠。梦想三秋别，徘徊十日留。馀年端可料，此地欲长休。","dynasty":"宋代","title":"登庐峰二首其一"}
{"author":"朱熹","content":"佳友纷来集，欣然会宿心。风泉陪徙倚，云月共窥临。雅唱情俱胜，微言思独深。兹游非逸豫，邂逅得良箴。","dynasty":"宋代","title":"登庐峰二首其二"}
{"author":"朱熹","content":"涧水流千仞，岩姿起万般。扶藜虽有兴，驻屐谅难安。好客能同趣，群峰肯纵观。苍茫却无际，谁与话愁端。","dynasty":"宋代","title":"芦峰次韵"}
{"author":"朱熹","content":"兴怀来赏趣，对景却忘言。偶与同游客，行逢幽涧原。浅泓排积腐，暗窦溢流浑。终待寒泉食，无忧水镜昏。","dynasty":"宋代","title":"次瑞泉诗韵"}
{"author":"朱熹","content":"欲觅仙洲路，须乘万里风。饮泉云出岫，卧岭月流空。永夜浑无寐，悲歌莫与同。起来残树影，清绝小楼东。","dynasty":"宋代","title":"游密庵得空字"}
{"author":"朱熹","content":"台省倾群望，江湖去一麾。语闻三谏切，政有百年思。不尽云龙会，还寻雾豹期。谁知七休咏，翻入八哀诗。","dynasty":"宋代","title":"挽吴给事三首其一"}
{"author":"朱熹","content":"粤自辞神武，超然绝世纷。前身疏太傅，今日范忠文。圃树寒留月，湖波冷浸云。悬知千载下，此地想遗芬。","dynasty":"宋代","title":"挽吴给事三首其二"}
{"author":"朱熹","content":"忆昔观风寄，登堂识老成。忘年见交态，把酒话诗情。别去如三岁，书来忽九京。却思凭槛语，忍遽勒公铭。","dynasty":"宋代","title":"挽吴给事三首其三"}
{"author":"朱熹","content":"木落髻鬟拥，湖平妆镜空。荒亡馀旧事，惨澹只悲风。兴发千山里，诗成一笑中。诸君莫惆怅，吾道固当穷。","dynasty":"宋代","title":"和林择之凤凰山韵"}
{"author":"朱熹","content":"丽藻摛云锦，新章写陟釐。诗传国风体，兴发酒家旗。见说难中圣，遥知但啜醨。盘餐杂鲑菜，那有蟹螯持。","dynasty":"宋代","title":"次秀野杂诗韵其二"}
{"author":"朱熹","content":"春到寒汀百草生，马蹄香动楚江声。不甘强借三峰面，且为灵均作杜蘅。","dynasty":"宋代","title":"戏答杨廷秀问讯离骚之句二首其二"}
{"author":"朱熹","content":"山台一挥手，从此断将迎。不见尘中事，惟闻打麦声。","dynasty":"宋代","title":"云谷二十六咏其十七挥手"}
{"author":"朱熹","content":"是身已分老菟裘，肯为春回作许愁。偶去寻芳朝信马，却来踏雪夜驱牛。铺筵不见小垂手，联句空惭高结喉。更约桃花红浪暖，却陪履舄上兰舟。","dynasty":"宋代","title":"次王宰立春日大雪韵"}
{"author":"朱熹","content":"高人山水心，结习自无始。五亩江上园，清阴遍桃李。一堂聊自娱，三径亦可喜。试问避俗翁，何如尊贤里。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其一"}
{"author":"朱熹","content":"九曲悠悠景最幽，巉岩峡石束寒流。源深自是舟难到，更有龙池在上头。","dynasty":"宋代","title":"芹溪九曲诗其九"}
{"author":"朱熹","content":"褰裳缘碧涧，濯足憩清幽。却拂千岩石，聊乘万里流。氛埃随脱屣，步武欲横秋。极目沧江晚，烟波殊未休。","dynasty":"宋代","title":"濯足万里流"}
{"author":"朱熹","content":"贪生莝豆不知羞，腼面重来蹑俊游。莫向清流浣衣袂，恐君衣袂涴清流。","dynasty":"宋代","title":"宿梅溪胡氏客馆观壁间题诗自警二绝其一"}
{"author":"朱熹","content":"去年寻得李家山，考卜真成屋数间。要与青衿时散帙，闲临碧涧共观澜。诗书本说人间事，勋业休看镜里颜。谁识寥寥千古意，新诗题罢藓痕斑。","dynasty":"宋代","title":"读诸友游山诗卷不容尽和和首尾两篇其一"}
{"author":"朱熹","content":"忆昔观风寄，登堂识老成。忘年见交态，把酒话诗情。别去如三岁，书来忽九京。却思凭槛语，忍遽勒公铭。","dynasty":"宋代","title":"挽吴给事三首其三"}
{"author":"朱熹","content":"晋阳启唐祚，王明绍巢封。垂统已如此，继体宜昏风。麀聚渎天伦，牝晨司祸凶。乾纲一以坠，天枢遂崇崇。淫毒秽宸极，虐焰燔苍穹。向非狄张徒，谁办取日功。云何欧阳子，秉笔迷至公。唐经乱周纪，凡例孰此容。侃侃范太史，受说伊川翁。春秋二三策，万古开群蒙。","dynasty":"宋代","title":"斋居感兴二十首其七"}
{"author":"朱熹","content":"驱马倦长道，投鞭憩此岩。来应六鳌戴，迹是五丁劖。泉脉流青润，林稍拥碧巉。老禅深闭户，客子且征衫。","dynasty":"宋代","title":"次韵择之章岩"}
{"author":"朱熹","content":"到处逢人说傅颠，相看知是几生前。直携北斗倾天汉，去年龙宫第二仙。","dynasty":"宋代","title":"赠傅得一"}
{"author":"朱熹","content":"小儒谈大方，任意略权度。未行要疾走，踉蹡不成步。唯应过量人，不作与么去。请君敞书帷，为我说归趣。","dynasty":"宋代","title":"用前韵答方直甫"}
{"author":"朱熹","content":"久矣身无用，前恩叹莫偿。岂期今老大，复此重悲伤。泪向遗书尽，心随宿草荒。诸君那不死，恸绝鬓成霜。","dynasty":"宋代","title":"挽刘枢密三首其三"}
{"author":"朱熹","content":"姑射仙人冰雪容，尘心已共彩云空。年年一笑相逢处，长在愁烟苦雾中。","dynasty":"宋代","title":"梅"}
{"author":"朱熹","content":"晨起独行园，花药发奇颖。犹嫌坠露稀，更汲寒泉井。","dynasty":"宋代","title":"杂记草木九首其九浇花"}
{"author":"朱熹","content":"四曲东西两石岩，岩花垂露碧𣰦毵。金鸡叫罢无人见，月满空山水满潭。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其五"}
{"author":"朱熹","content":"解组无多日，归哉喜欲狂。临风成邂逅，载月下沧浪。酌酒传清影，鸣桡击素光。它年隔千里，此夜莫相忘。","dynasty":"宋代","title":"闰月十一日月中坐彭蠡门唤船与诸人共载汎湖至堤首回棹入西湾还分韵赋诗约来晚复集诗不至者浮以大白"}
{"author":"朱熹","content":"梯云石磴羊肠绕，转壑飞泉碧玉斜。一路风烟春淡泊，数声鸡犬野人家。","dynasty":"宋代","title":"过飞泉岭"}
{"author":"朱熹","content":"我来万里驾长风，绝壑层云许荡胸。浊酒三杯豪气发，朗吟飞下祝融峰。","dynasty":"宋代","title":"醉下祝融峰作"}
{"author":"朱熹","content":"诸郎步武各骎骎，季子尤怜产万金。衣钵相传自端的，老生无用与安心。","dynasty":"宋代","title":"次韵傅丈武夷道中五绝句其五"}
{"author":"朱熹","content":"去年寻得李家山，考卜真成屋数间。要与青衿时散帙，闲临碧涧共观澜。诗书本说人间事，勋业休看镜里颜。谁识寥寥千古意，新诗题罢藓痕斑。","dynasty":"宋代","title":"读诸友游山诗卷不容尽和和首尾两篇其一"}
{"author":"朱熹","content":"海阔从鱼跃，天空任鸟飞。","dynasty":"宋代","title":"句其十五"}
{"author":"朱熹","content":"岩中老释子，白发对青山。不作看山想，秋云时往还。","dynasty":"宋代","title":"题九日山石佛院乱峰轩二首其二"}
{"author":"朱熹","content":"劳农会稽宅，息驾丹元乡。丹元不可见，翠壁空云房。是时中春月，暄风发新阳。白水注幽壑，绿树敷崇冈。俯听足怡悦，仰观共徜徉。班坐得瑶草，倾壶出琼浆。长吟游仙诗，乱以招隐章。忽忽林景西，踌躇申慨慷。坐上江海客，兀傲须眉苍。逸气迈霄汉，英词吐琳琅。思与泉石胜，韵随笙鹤翔。追游不敢及，咏叹可能忘。","dynasty":"宋代","title":"秘阁张丈简寂之篇韵高难继别赋五字以谢来贶"}
{"author":"朱熹","content":"白酒频斟当啜茶，何妨一醉野人家。据鞍又向冈头望，落日天风雁字斜。","dynasty":"宋代","title":"次韵择之进贤道中漫成五首其一"}
{"author":"朱熹","content":"我行杉木道，弛辔长涧东。伤哉半菽子，复此巨浸攻。沙石半川原，阡陌无遗踪。室庐或仅存，釜甑久已空。压溺馀鳏孤，悲号走哀恫。赙恤岂不勤，丧养何能供。我非肉食徒，自闭一亩宫。箪瓢正可乐，禹稷安能同。朅来一经行，歔欷涕无从。所惭越尊俎，岂惮劳吾躬。攀跻倦冢顶，永啸回凄风。眷焉抚四海，失志嗟何穷。","dynasty":"宋代","title":"杉木长涧四首其一"}
{"author":"朱熹","content":"七十二峰都插天，一峰石廪旧名传。家家有廪高如许，大好人间快活年。","dynasty":"宋代","title":"石廪峰次敬夫韵"}
{"author":"朱熹","content":"别岭有精庐，林峦亦幽绝。无事一往来，茶瓜不须设。","dynasty":"宋代","title":"云谷二十六咏其二十六休庵"}
{"author":"朱熹","content":"荣华难久恃，代谢安可量。宿昔堂上饮，今归荒草乡。高台一以倾，穗帐施空房。繁弦既阙奏，缓舞亦辍行。桃李自妍华，春风自飘扬。恋幄靡遗思，更衣有馀芳。身徂名亦灭，事往恨空长。寄语繁华子，古今同一伤。","dynasty":"宋代","title":"感事有叹"}
{"author":"朱熹","content":"如何物却能形道，只为皆存理一端。偶感斯川存动理，故言逝者可同观。","dynasty":"宋代","title":"训蒙绝句逝者如斯二首其一"}
{"author":"朱熹","content":"方丈翛然屋数椽，槛前流水自清涟。蒲团竹几通宵坐，扫地焚香白昼眠。地窄不容挥麈客，室空那有散花天。个中有句无人荐，不是诸方五味禅。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其九山人方丈"}
{"author":"朱熹","content":"卜居屏山下，俯仰三十秋。终然村墟近，未惬心期幽。近闻西山西，深谷开平畴。茅茨十数家，清川可行舟。风俗颇淳朴，旷土非难求。誓捐三径资，往遂一壑谋。伐木南山巅，结庐北山头。耕田东溪岸，濯足西溪流。朋来即共欢，客去成孤游。静有山水乐，而无身世忧。著书俟来哲，补过希前脩。兹焉毕暮景，何必营菟裘。","dynasty":"宋代","title":"卜居"}
{"author":"朱熹","content":"入山何所见，云树春濛濛。安知巢居子，避世于其中。","dynasty":"宋代","title":"题刘平甫定庵五咏其二巢云"}
{"author":"朱熹","content":"传闻泛宅贺新成，破月冲烟取次撑。鹢首斜飞寒浪急，篷窗侧转好山横。知公兴有江湖迥，顾我诗无玉雪清。欲跨船舷还未敢，几时得伴镜中行。","dynasty":"宋代","title":"次秀野沧波馆刈麦二诗其一"}
{"author":"朱熹","content":"江水浸云影，鸿雁欲南飞。携壶结客何处？空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。","dynasty":"宋代","tags":"重阳节，劝勉，人生，哲理","title":"水调歌头·隐括杜牧之齐山诗"}
{"author":"朱熹","content":"独树临孤岸，横枝放浅花。不须烦驿使，正耐雪斜斜。","dynasty":"宋代","title":"丘子服来访道间得古梅折以为赠刘叔通江文卿俱来各有佳句因各次韵为答三首其二"}
{"author":"朱熹","content":"急景彫暮节，高风振空林。病夫掩关卧，长谣拥孤衾。闻君千里行，四牡方骎骎。重此别离感，青天欲愁阴。君行岂不劳，民瘼亦已深。催科处处急，椎凿年年侵。君行宽彼氓，足以慰我心。荐书会满箧，社酒还同斟。所念家同产，与君如瑟琴。兹焉不并驾，宰木寒萧椮。尚喜吾诸甥，男恭女知钦。明朝复相忆，怅望楚山岑。","dynasty":"宋代","title":"送彦集之官浏阳"}
{"author":"朱熹","content":"我闻洞岩幽，结友事临眺。浮言妨胜践，怅望空永啸。归来眩奇语，更欲穷䆗窱。却寻两翁意，宴坐得观照。鸣泉俯淙琤，穹石仰苍峭。共与前创古，三叹遗墨妙。神游恍不隔，仁宅忻有要。回首鹿门期，寒云生远峤。","dynasty":"宋代","title":"伏读尤美轩诗卷谨赋一篇寄呈伯时季路二兄"}
{"author":"朱熹","content":"老矣身如万斛舟，长风破浪若为收。江山若有逢迎意，到处何妨为少留。","dynasty":"宋代","title":"次韵择之将近丰城有作"}
{"author":"朱熹","content":"十月气候变，独怀霜露悽。僧庐寄楸槚，馈奠失兹时。竹柏翳阴冈，华林敞神扉。汛扫托群隶，瞻护烦名缁。封茔谅久安，千里一歔欷。持身慕前烈，衔训倘在斯。","dynasty":"宋代","title":"十月朔旦怀先陇作"}
{"author":"朱熹","content":"停骖石岊馆，解缆清江滨。中流棹歌发，天风水生鳞。名都固多才，我来友其仁。兹焉同舟济，讵止胡越亲。舞雩谅非远，春服亦已成。相期岂今夕，岁晚无缁磷。","dynasty":"宋代","title":"宿石岊馆二首其二"}
{"author":"朱熹","content":"七曲灵祠近水滨，聚鱼石上跃金鳞。林凹路入桃源近，时有渔郎来问津。","dynasty":"宋代","title":"芹溪九曲诗其七"}
{"author":"朱熹","content":"高台巨榜意何如，住此知非小丈夫。浩气扩充无内外，肯誇心月夜同孤。","dynasty":"宋代","title":"次吕季克东堂九咏其二敬义堂"}
{"author":"朱熹","content":"曾说幽栖地，君家近接连。要携邀月酒，同棹钓溪船。遽尔悲闻笛，真成叹绝弦。林猿催老泪，为尔一潸然。","dynasty":"宋代","title":"哭刘岳卿"}
{"author":"朱熹","content":"畬田种胡麻，结草寄林樾。珍重无心人，寒栖弄明月。","dynasty":"宋代","title":"云谷二十六咏其十三西寮"}
{"author":"朱熹","content":"出山今几时，忽忽岁再秋。江湖岂不永，我兴终悠悠。况复逢旱魃，农亩无馀收。赤子亦何辜，黄屋劳深忧。而我忝朝寄，政荒积𠎝尤。怀痾卧空阁，恻怆增绸缪。东南望故山，上有玄烟浮。平生采芝侣，寂寞今焉俦。朝游云峰巅，夕宿寒岩幽。为我泛瑶瑟，泠然发清讴。裂笺寄晨风，问我君何求。洪涛捩君柁，狭硖摧君辀。君还苦不早，无乃非良谋。再拜谢故人，低徊更包羞。桂华幸未歇，去矣从君游。","dynasty":"宋代","title":"秋日告病斋居奉怀黄子厚刘平父及山间诸兄友"}
{"author":"朱熹","content":"翩然远岳恣游行，慨想当年尚子平。我亦近来知损益，只将惩窒度馀生。","dynasty":"宋代","title":"感尚子平事"}
{"author":"朱熹","content":"我已中峰住，君从何处来。莫留岩底寺，径上月边台。浊酒团栾坐，高谈次第开。前贤渺安在，清酹寄馀哀。","dynasty":"宋代","title":"胡丈广仲与范伯崇自岳市来同登绝顶举酒极谈得闻比日讲论之乐"}
{"author":"朱熹","content":"道有默识无言传，向来误矣空谈天。只今断简窥蠹蚀，似向追蠡看虫旋。始知古人有妙处，未遽秦谷随飞烟。终然世累苦妨夺，下帷发愤那容专。一心正尔思鹄至，两手欲救惊头然。书空且复罢咄咄，屡舞岂暇陪仙仙。功名况乃身外事，我马硉兀甘回鞭。解颐果值得水井，鉴古亦会朝宗川。两公知我不罪我，便可筑室分林泉。十年灯下一夜语，闲日共赋舂容篇。","dynasty":"宋代","title":"读机仲景仁别后诗语因及诗传纲目复用前韵"}
{"author":"朱熹","content":"霜风殊未高，杖策荒园里。仙子别经年，相看共惊喜。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语早梅"}
{"author":"朱熹","content":"秋兰递初馥，芳意满冲襟。想子空斋里，凄凉楚客心。夕风生远思，晨露洒中林。颇忆孤根在，幽期得重寻。","dynasty":"宋代","title":"去岁蒙学古分惠兰花清赏既歇复以根丛归之故畹而学古预有今岁之约近闻颇已著花辄赋小诗以寻前约幸一笑"}
{"author":"朱熹","content":"学须随器有成形，方可裁中设准绳。假借变移无定止，纵逢大匠亦何成。","dynasty":"宋代","title":"训蒙绝句斐然成章"}
{"author":"朱熹","content":"泥滑滑，泥滑滑，秦望云荒镜湖阔。绿秧刺水水拍堤，牙旗画舸凌风发。使君行乐三江头，泥滑水深君莫忧。","dynasty":"宋代","title":"五禽言和王仲衡尚书其三"}
{"author":"朱熹","content":"雪月两相映，水石互悲鸣。不知岩上枯木，今夜若为情。应见尘土胶扰，便道山间空旷，与么了平生。与么平生了，□水不流行。熹起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。","dynasty":"宋代","title":"水调歌头（联句问讯罗汉同张敬夫）"}
{"author":"朱熹","content":"千山木脱但空林，天外哀鸿亦叫音。认取溪亭今日意，四更山月涌波心。","dynasty":"宋代","title":"趁韵"}
{"author":"朱熹","content":"小山幽桂丛，岁暮霭佳色。花落洞庭波，秋风渺何极。","dynasty":"宋代","title":"奉同张敬夫城南二十咏其二东渚"}
{"author":"朱熹","content":"郊园旱久只多蹊，昨夜欣沾雨一犁。已办青鞋随老圃，便驱黄犊过深溪。农谈剩喜乡邻近，馌具仍教妇子携。指点竹寒沙碧处，不知何似锦城西。","dynasty":"宋代","title":"次秀野躬耕桑陌旧园之韵二首其一"}
{"author":"朱熹","content":"长言三复尽温纯，妙处知君又日新。我亦平生伤褊迫，期君苦口却谆谆。","dynasty":"宋代","title":"答择之"}
{"author":"朱熹","content":"偶来石廪峰头寺，忽忆画船斋里人。城市山林虽一致，不知何处是真身。","dynasty":"宋代","title":"方广奉怀定叟"}
{"author":"朱熹","content":"眇然方寸神明舍，天下经纶具此中。每向狂澜观不足，正如有本出无穷。","dynasty":"宋代","title":"训蒙绝句观澜"}
{"author":"朱熹","content":"空山中夜子规啼，病怯馀寒觅故衣。不为明时堪眷恋，久知岐路不如归。","dynasty":"宋代","title":"崇寿客舍夜闻子规得三绝句写呈平父兄烦为转寄彦集兄及两县间诸亲友其二"}
{"author":"朱熹","content":"叠叠层峦锁閟宫，我来旧地访灵踪。葛仙去后无丹灶，弟子今成白发翁。","dynasty":"宋代","title":"登閤皂山其一"}
{"author":"朱熹","content":"夫君壮节与奇谋，屈首微官世所羞。揽辔未妨聊矍铄，赋诗直为写离忧。苍茫岭海三年别，珍重亲朋几日留。满意分携一杯酒，登山临水不能休。","dynasty":"宋代","title":"送谢周辅入广"}
{"author":"朱熹","content":"白日照寒野，缅然千里平。驰晖一以没，浩荡惊飙生。露彩林表见，月华波上明。同行鲁狂士，忽发商歌声。洗耳金石奏，信知尘累轻。","dynasty":"宋代","title":"次韵择之夜宿进贤客舍"}
{"author":"朱熹","content":"台省倾群望，江湖去一麾。语闻三谏切，政有百年思。不尽云龙会，还寻雾豹期。谁知七休咏，翻入八哀诗。","dynasty":"宋代","title":"挽吴给事三首其一"}
{"author":"朱熹","content":"诗书启山林，德义久储积。嗣世知有人，新畬更开辟。","dynasty":"宋代","title":"墨庄五咏其一墨庄"}
{"author":"朱熹","content":"先生谏疏莫与传，忠愤激烈号旻天。却怜广文官舍冷，只与文字相周旋。上书乞得聊自屏，清坐日对铜炉烟。功名驰骛往莫悔，铅椠职业今当专。要将报答陛下圣，矫首北阙还潸然。属词比事有深意，凭愚护短惊群仙。□言未秉太史笔，自幸已执留台鞭。果然敕遣六丁取，香罗漆匣浮桐川。阴凝有戒竦皇鉴，阳剥欲尽生玄泉。明年定对白虎殿，更诵大学中庸篇。","dynasty":"宋代","title":"读通鉴纪事本末用武夷唱和元韵寄机仲"}
{"author":"朱熹","content":"出载长烟重，归装片月轻。千岩猿鹤友，愁绝棹歌声。","dynasty":"宋代","title":"武夷精舍杂咏渔艇"}
{"author":"朱熹","content":"之子论交久，深衷两自知。提携方有赖，离索遽成悲。圣处应无数，书来肯见私。临分莫惆怅，努力共心期。","dynasty":"宋代","title":"小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首其一"}
{"author":"朱熹","content":"朝霜逼凋梅，夕露忽团菊。百年风雨过，宜笑不宜哭。口川失自防，心兵几回触。年来身老大，甘此胯下辱。永谢五鼎烹，聊寄一瓢足。虽惭龙蟠泥，肯羡莺出谷。适意超混茫，放情遗结束。俯仰天壤间，静胜惟我独。苍苍有心柏，落落无瑕玉。年纪尚无闻，头颅岂须卜。","dynasty":"宋代","title":"次季通韵赠范康侯"}
{"author":"朱熹","content":"鼎足炉边坐，陶然共一樽。道心元自胜，世味不须论。安稳三更睡，清明一气存。虽无康乐句，聊尔慰营魂。","dynasty":"宋代","title":"十一月二十六日宿萍乡西三十馀里黄花渡口客舍稍明洁有宋亨伯题诗亦颇不俗因录而和之"}
{"author":"朱熹","content":"昔游岭海间，几见蛮卉拆。素英漙夕露，朱蘤烂晴日。归来今几年，晤对祇寒碧。因君赋山丹，悦复见颜色。","dynasty":"宋代","title":"次韵潮州诗六首山丹"}
{"author":"朱熹","content":"近代丹青手，心期良独难。夫君偏有思，妙处却无端。堂上三湘远，人间五月寒。空囊今有此，不用一钱看。","dynasty":"宋代","title":"题祝生画呈裴丈二首其一"}
{"author":"朱熹","content":"自从载籍流传后，此是论心第一条。剖析精明为训切，如何心学尚寥寥。","dynasty":"宋代","title":"训蒙绝句人心道心三首其一"}
{"author":"朱熹","content":"平生本自好楼居，况接高人永昼馀。共喜江山入尊俎，从教幕府省文书。感君肯出新诗句，恨我终思旧草庐。拟借韦编订龙马，免推纳甲话蟾蜍。","dynasty":"宋代","title":"和戴主簿韵"}
{"author":"朱熹","content":"山寒夕飙急，木落洞庭波。几叠云屏好，一生秋梦多。","dynasty":"宋代","title":"祝孝友作枕屏小景以霜馀茂树名之因题此诗"}
{"author":"朱熹","content":"迢迢百里外，望望皆闽山。皎日中天揭，浮云也有闲。","dynasty":"宋代","title":"登福山远眺"}
{"author":"朱熹","content":"胜日寻芳泗水滨，无边光景一时新。等闲识得东风面，万紫千红总是春。","dynasty":"宋代","tags":"古诗三百首，小学古诗，春天，写景，哲理，早教古诗100首","title":"春日"}
{"author":"朱熹","content":"诗书启山林，德义久储积。嗣世知有人，新畬更开辟。","dynasty":"宋代","title":"墨庄五咏其一墨庄"}
{"author":"朱熹","content":"把酒怀人处，幽寻记往时。新亭劳指顾，胜践阙追随。为报层檐出，莫忧浮柱攲。惟应旧飞雪，想象合心知。","dynasty":"宋代","title":"次判院丈昼寒亭韵有怀平父"}
{"author":"朱熹","content":"如何物却能形道，只为皆存理一端。偶感斯川存动理，故言逝者可同观。","dynasty":"宋代","title":"训蒙绝句逝者如斯二首其一"}
{"author":"朱熹","content":"空堂寒夜月华清，独宿凄凉梦不成。欲向阶前舞凌乱，手持杯酒为谁倾。","dynasty":"宋代","title":"宿传舍见月"}
{"author":"朱熹","content":"未觉闲来岁月频，荷锄方喜土膏匀。连畦已放瑶簪露，覆地行看玉本新。小摘登盘先饷客，晚炊当肉更宜人。却怜寂寞公仪子，拔尽园蔬不叹贫。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十二挽蔬园"}
{"author":"朱熹","content":"我闻洞岩幽，结友事临眺。浮言妨胜践，怅望空永啸。归来眩奇语，更欲穷䆗窱。却寻两翁意，宴坐得观照。鸣泉俯淙琤，穹石仰苍峭。共与前创古，三叹遗墨妙。神游恍不隔，仁宅忻有要。回首鹿门期，寒云生远峤。","dynasty":"宋代","title":"伏读尤美轩诗卷谨赋一篇寄呈伯时季路二兄"}
{"author":"朱熹","content":"圣贤事业理难同，僭作新题欲自攻。王事兼施吾岂敢，傥容思勉议成功。","dynasty":"宋代","title":"仰思二首其二"}
{"author":"朱熹","content":"盘回山腹转脩蛇，横入中峰小隐家。好把稚杉缘径插，待迎凉月看清华。","dynasty":"宋代","title":"题中峰杉径"}
{"author":"朱熹","content":"晨起独行园，花药发奇颖。犹嫌坠露稀，更汲寒泉井。","dynasty":"宋代","title":"杂记草木九首其九浇花"}
{"author":"朱熹","content":"不驾朝车叩九扃，独携灵寿向新亭。人言洞里春长在，自庆樽前老复丁。鱼乐波闲诗欲就，鸿冥天阔酒初醒。晚来却向南堂坐，珍重家山数点青。","dynasty":"宋代","title":"次亭字韵诗呈秀野丈兼简王宰三首其一"}
{"author":"朱熹","content":"君家池上几时栽，千树玲珑亦富哉。荷尽菊残秋欲老，一年佳处眼中来。","dynasty":"宋代","title":"次吕季克东堂九咏其九橘堤"}
{"author":"朱熹","content":"登岩出嚣尘，入谷媚泉石。悠然惬幽趣，不觉几朝夕。高寻倦冢顶，旧赏叹陈迹。仰惭仙人杖，俯愧谢公屐。昨日吾弟来，勇往意无斁。今晨蓐食罢，千仞一咫尺。心期未究竟，眼界已开辟。浮野众麓青，萦云两川白。须臾互吞吐，变化已今昔。旷若尘虑空，悲哉人境窄。平生有孤念，万里思矫翮。感此复冲然，胡为尚形役。","dynasty":"宋代","title":"同丘子服游芦峰以岭上多白云分韵赋诗得白字"}
{"author":"朱熹","content":"出载长烟重，归装片月轻。千岩猿鹤友，愁绝棹歌声。","dynasty":"宋代","title":"武夷精舍杂咏渔艇"}
{"author":"朱熹","content":"玄天幽且默，仲尼欲无言。动植各生遂，德容自清温。彼哉夸毗子，呫嗫徒啾喧。但逞言辞好，岂知神监昏。曰余昧前训，坐此枝叶繁。发愤永刊落，奇功收一原。","dynasty":"宋代","title":"斋居感兴二十首其二十"}
{"author":"朱熹","content":"反躬端得味，当得有馀师。","dynasty":"宋代","title":"句其三"}
{"author":"朱熹","content":"越王城下水融融，此乐从今与众同。满眼芰荷方永日，转头禾黍便西风。湖光尽处天容阔，潮信来时海气通。酬唱不誇风物好，一心忧国愿年丰。","dynasty":"宋代","title":"伏承侍郎使君垂示所与少傅国公唱酬西湖佳句谨次高韵聊发一笑其二"}
{"author":"朱熹","content":"光风浮碧涧，兰枯日猗猗。竟岁无人采，含薰只自知。","dynasty":"宋代","title":"兰涧"}
{"author":"朱熹","content":"何处飞来薝卜林，老枝樛屈更萧椮。凄凉杜老江头句，坐对行吟得自箴。","dynasty":"宋代","title":"刘平甫分惠水栀小诗为谢二首其二"}
{"author":"朱熹","content":"蟋蟀鸣床头，夜眠不成寐。起阅案前书，西风拂庭桂。","dynasty":"宋代","title":"小均四景诗其三"}
{"author":"朱熹","content":"昨日土墙当面立，今朝竹牖向阳开。此心若道无通塞，明暗何缘有去来。","dynasty":"宋代","title":"次范硕夫题景福僧开窗韵"}
{"author":"朱熹","content":"解辔林间寺，归鸦晚欲盘。望中岚翠合，愁外夕阳残。尊酒何妨尽，羁心且自宽。无端满窗月，遥夜不胜寒。","dynasty":"宋代","title":"次林择之凉峰韵"}
{"author":"朱熹","content":"不因辞吏役，那得解天刑。故国重来远，寒山依旧青。兴怀感陈迹，举目怆新亭。尚喜湾头老，禅房许扣扃。","dynasty":"宋代","title":"熹去温陵二十七年而复来显庵益老见候七里亭又以佳句见招而休斋陈丈寺丞黄丈皆属和焉因次韵奉酬并呈二丈"}
{"author":"朱熹","content":"日君趋玉陛，抗疏肃邦刑。便有荣褒衮，无劳涕伏青。众流争靡靡，一柱独亭亭。只恐追锋急，那容昼掩扃。","dynasty":"宋代","title":"答黄叔张"}
{"author":"朱熹","content":"平昔尘编里，心期本自幽。那堪旧泉石，更作此追游。好句看犹在，遗忠怆已休。亦知今日意，不逐大江流。","dynasty":"宋代","title":"次韵陈休斋怀古堂"}
{"author":"朱熹","content":"一室空山里，纤尘迥莫侵。若非同臭味，谁肯远过临。健策凌丹壑，清诗动玉琴。溪边一回首，平地足崎嵚。","dynasty":"宋代","title":"次公济精舍韵"}
{"author":"朱熹","content":"畴昔相逢地，知君意矫强。旋闻将使指，劲节动朝行。方为人材喜，相期事业长。知何遽不淑，未及鬓毛苍。","dynasty":"宋代","title":"挽蔡"}
{"author":"朱熹","content":"造辟谋谟远，勤民志虑专。中身谢轩冕，毕志友林泉。出祖倾群彦，归来足二贤。谁令行乐地，容易锁寒烟。","dynasty":"宋代","title":"挽鹿伯可郎中二首其一"}
{"author":"朱熹","content":"畴昔东州路，音书仅一通。承颜终未遂，仰德竟何穷。野哭悲能遽，岩居计莫同。关心九原路，无树不高风。","dynasty":"宋代","title":"挽鹿伯可郎中二首其二"}
{"author":"朱熹","content":"厚德高贤躅，清名起懦襟。承宣几年最，明恕一生心。势屈飞腾晚，忠存献纳深。忽骑箕尾去，陵柏为谁阴。","dynasty":"宋代","title":"挽陈检正"}
{"author":"朱熹","content":"忆昔都门道，光华辱宰卿。丁宁话盐筴，纤悉见民情。一别惊时论，三年想颂声。祇今空老泪，难使浊河清。","dynasty":"宋代","title":"挽陈检正其二"}
{"author":"朱熹","content":"何处元宵好，寒龛独寐人。月窗同皎皎，灯镜自尘尘。静鉴通天地，潜思妙鬼神。却怜迷路子，狂走闹城闉。","dynasty":"宋代","title":"择之诵所赋拟吕子进元宵诗因用元韵二首其二"}
{"author":"朱熹","content":"我行得佳友，胜日寻名山。春山既妍秀，清溪亦潺湲。行行造禅扉，小憩腰脚顽。穷探意未已，理策重跻攀。入谷翳蒙密，俯涧随泓湾。谁将百尺绡，挂此长林间。雄声殷地厚，洪源泻天悭。伟哉奇特观，偿此一日闲。所恨境过清，悄怆暮当还。顾步三叹息，人生何苦艰。","dynasty":"宋代","title":"游密庵分韵赋诗得还字"}
{"author":"朱熹","content":"平生罪我只春秋，更作嚣嚣万里游。赖有吾人肯相伴，群讥众诋不能忧。","dynasty":"宋代","title":"次韵别范伯崇二首其一"}
{"author":"朱熹","content":"山楹一怅望，恨此云迷谷。仙人不可期，缥缈双髻绿。","dynasty":"宋代","title":"云谷二十六咏其十山楹"}
{"author":"朱熹","content":"穷秋一雨至，暂止复萧萧。曲沼寒流满，空庭凉叶飘。闻钟怀故宇，览物属今朝。一咏归来赋，顿将形迹超。","dynasty":"宋代","title":"试院杂诗五首其三"}
{"author":"朱熹","content":"行尽风林雪径，依然水馆山村。却是春风有脚，今朝先到柴门。","dynasty":"宋代","title":"铅山立春六言二首其二"}
{"author":"朱熹","content":"二曲亭亭玉女峰，插花临水为谁容。道人不复荒台梦，兴入前山翠几重。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其三"}
{"author":"朱熹","content":"风霜岁云徂，尘事眯双目。故人书鼎来，照眼一连玉。把玩不知疲，日晏坐空腹。卷藏什袭秘，寒光夜穿椟。嗟予肮脏姿，十驾不能速。丘壑聊自娱，箪瓢亦云足。君侯湖海士，逸气谢追逐。胡为不予鄙，乃肯顾林谷。高轩缓前期，清梦绕双竹。起将杜陵句，写寄玉川屋。我穷诗未工，最觉貂难续。感君慇勤意，吟苦屡更烛。群公饶藻思，裂笺动盈束。历险正摧辀，争先俄击毂。低回欲引避，怅望曷归宿。出吻竟无奇，彊颜终自恧。北风催岁年，两鬓失新绿。樊生念学稼，曹子悲食粟。死灰宁复然，寡过良所欲。耿耿自知明，何劳詹尹卜。","dynasty":"宋代","title":"次张彦辅韵"}
{"author":"朱熹","content":"假借立言虽似是，知非我出枉劳功。苟从立志循而得，方信真知味不同。","dynasty":"宋代","title":"训蒙绝句知天命"}
{"author":"朱熹","content":"仙人冰雪姿，贞秀绝伦拟。驿使讵知闻，寻香问烟水。","dynasty":"宋代","title":"奉同张敬夫城南二十咏其十八梅堤"}
{"author":"朱熹","content":"东西水平分，南北山中判。妙处毫发间，商略无遗算。","dynasty":"宋代","title":"列岫望西山最正殆无毫发遗恨滕王秋屏皆不及也因作此诗二首其二"}
{"author":"朱熹","content":"石骨苔衣虽赋形，蹲空独逞忒狰狞。威尊百兽终何用，宁解当年吼一声。","dynasty":"宋代","title":"狮子峰"}
{"author":"朱熹","content":"黄龙记昔游，园客有佳遗。不谓洛生吟，辍餐时拥鼻。","dynasty":"宋代","title":"次刘秀野蔬食十三诗韵其六南芥"}
{"author":"朱熹","content":"琴书四十年，几作山中客。一日茅栋成，居然我泉石。","dynasty":"宋代","title":"武夷精舍杂咏精舍"}
{"author":"朱熹","content":"瓮牖前头翠作屏，晚来相对静仪刑。浮云一任闲舒卷，万古青山祇么青。","dynasty":"宋代","title":"寄籍溪胡丈及刘恭其二"}
{"author":"朱熹","content":"群峰相接连，断处秋云起。云起山更深，咫尺愁千里。","dynasty":"宋代","title":"题可老所藏徐明叔画卷二首其一"}
{"author":"朱熹","content":"近代丹青手，心期良独难。夫君偏有思，妙处却无端。堂上三湘远，人间五月寒。空囊今有此，不用一钱看。","dynasty":"宋代","title":"题祝生画呈裴丈二首其一"}
{"author":"朱熹","content":"郁罗耸空上，青冥风露凄。聊乘白玉鸾，上与九霄期。激烈玉箫声，夭矫餐霞姿。一回流星盻，千载空相思。","dynasty":"宋代","title":"读道书作六首其五"}
{"author":"朱熹","content":"春条拥深翠，夏花明夕阴。北堂罕悴物，独尔澹冲襟。","dynasty":"宋代","title":"杂记草木九首其六萱草一"}
{"author":"朱熹","content":"克己工夫日用间，知君此意久晞颜。摛文妄意输朋益，何似书绅有订顽。","dynasty":"宋代","title":"石子重兄示诗留别次韵为谢三首其二"}
{"author":"朱熹","content":"澹泊忘怀久，浑沦玩意深。箪瓢无改乐，山水自知音。册府遗编在，丘原宰树阴。门人封马鬣，寒日共沾襟。","dynasty":"宋代","title":"挽籍溪胡先生三首其二"}
{"author":"朱熹","content":"亭前活水破轻冰，渐见游鯈傍石棱。老子自知鱼乐处，不须庄惠与同登。","dynasty":"宋代","title":"次彭应之鱼乐亭韵"}
{"author":"朱熹","content":"相随到处一羊裘，况有澄江散客愁。且看跳鱼并集鸟，莫思去马与来牛。欢情往日空回首，酒味今年不下喉。只待两公高宴罢，却携茶鼎上渔舟。","dynasty":"宋代","title":"再次王宰韵"}
{"author":"朱熹","content":"泾舟胶楚泽，周纲已陵夷。况复王风降，故宫黍离离。玄圣作春秋，哀伤实在兹。祥麟一以踣，反袂空涟洏。漂沦又百年，僭侯荷爵圭。王章久已丧，何复嗟叹为。马公述孔业，托始有馀悲。拳拳信忠厚，无乃迷先几。","dynasty":"宋代","title":"斋居感兴二十首其五"}
{"author":"朱熹","content":"藕叶盖波面，池花犹未红。聊承晓露馀，散步咏凉风。香气已飘忽，客怀谁与同。唯应同游子，芳意更匆匆。","dynasty":"宋代","title":"池上示同游者"}
{"author":"朱熹","content":"本体原来只是公，自将私意混其中。虽颜造圣无他事，惟在能加克己功。","dynasty":"宋代","title":"训蒙绝句克己二首其一"}
{"author":"朱熹","content":"一棹翩然唤不回，两筇江畔久徘徊。早知君有如神技，同下中流亦快哉。","dynasty":"宋代","title":"分宜晚泊江亭望南山之胜绝江往游将还而舟子不至择之刺船径渡呼之予与伯崇伫立以俟因得二绝其二"}
{"author":"朱熹","content":"流云绕空山，绝壁上苍翠。应有采芝人，相期烟雨外。","dynasty":"宋代","title":"题可老所藏徐明叔画卷二首其二"}
{"author":"朱熹","content":"万物当须以理观，不离太极是其源。故须万类皆我具，只为中心太极存。","dynasty":"宋代","title":"训蒙绝句万物皆备于我"}
{"author":"朱熹","content":"西湖居士寻诗处，今堕软红车马尘。半树横枝空好在，祇应无地觅高人。","dynasty":"宋代","title":"丘子服来访道间得古梅折以为赠刘叔通江文卿俱来各有佳句因各次韵为答三首其三"}
{"author":"朱熹","content":"亭亭岩下桂，岁晚独芬芳。叶密千层绿，花开万点黄。天香生净想，云影护仙妆。谁识王孙意，空吟招隐章。","dynasty":"宋代","title":"咏岩桂二首其一"}
{"author":"朱熹","content":"康俗遗居万叠山，高垂铁锁讵容攀。青鞋布袜非公事，古木寒泉要我闲。","dynasty":"宋代","title":"奉答张彦辅解嘲"}
{"author":"朱熹","content":"土断川亦分，北下成阴涧。秀石得佳名，服膺吾敢慢。","dynasty":"宋代","title":"云谷二十六咏其二十四北涧"}
{"author":"朱熹","content":"经旬不到鹿场阴，梦想飞驰不自禁。幸有高轩同胜赏，何妨折屐共幽寻。徘徊未厌诗书乐，感慨难忘忠孝心。更对丰镌哦伐木，风泉云壑助清吟。","dynasty":"宋代","title":"和子澄白鹿之句"}
{"author":"朱熹","content":"脱却儒冠着羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头只见冢累累。未寻跨凤吹箫侣，且伴孤云独鹤飞。","dynasty":"宋代","title":"鹧鸪天（叔怀尝梦飞仙，为之赋此。归日以呈茂献待郎，当发一笑）"}
{"author":"朱熹","content":"凤凰山下凤凰城，十载重来双眼明。剩喜故人频献纳，足知贤母外荣名。生朝举酒天香里，贱子当歌鲁颂声。问讯豪眉今几许，年年此日照人清。","dynasty":"宋代","title":"卓国太"}
{"author":"朱熹","content":"差以毫釐大乱真，苟羞就正堕终身。不惟枉费穷年力，反作滔天祸世人。","dynasty":"宋代","title":"训蒙绝句就有道而正"}
{"author":"朱熹","content":"不因辞吏役，那得解天刑。故国重来远，寒山依旧青。兴怀感陈迹，举目怆新亭。尚喜湾头老，禅房许扣扃。","dynasty":"宋代","title":"熹去温陵二十七年而复来显庵益老见候七里亭又以佳句见招而休斋陈丈寺丞黄丈皆属和焉因次韵奉酬并呈二丈"}
{"author":"朱熹","content":"吾观阴阳化，升降八纮中。前瞻既无始，后际那有终。至理谅斯存，万世与今同。谁言混沌死，幻语惊盲聋。","dynasty":"宋代","title":"斋居感兴二十首其二"}
{"author":"朱熹","content":"炎蒸不可柰，云气满前峰。向夕风吹尽，微闻远寺钟。","dynasty":"宋代","title":"刘德明彦集祝弟以夏云多奇峰为韵赋诗戏成五绝其五"}
{"author":"朱熹","content":"八石天开势绝攀，算来未似此心顽。已吞缭白萦青外，依旧个中云梦宽。","dynasty":"宋代","title":"次韵陈休斋莲华峰之作"}
{"author":"朱熹","content":"晨兴香火罢，入室披仙经。玄默岂非尚，素餐空自惊。起与尘事俱，是非忽我营。此道难坐进，要须悟无生。","dynasty":"宋代","title":"寄山中旧知七首其三"}
{"author":"朱熹","content":"行尽江湘万叠山，家山犹在有无间。明朝渐喜登闽岭，涧水分流响佩环。","dynasty":"宋代","title":"次韵择之铅山道中二首其二"}
{"author":"朱熹","content":"秋日□秋禾黍边，农家富贵自丰年。一箪鸡黍一瓢饮，谁羡王侯食万钱。","dynasty":"宋代","title":"书邵子尧夫游伊洛四首其三"}
{"author":"朱熹","content":"平生三伏断追游，谁唤来穿涧树幽。初讶网横天影破，忽惊人蹴浪花浮。鸣榔不用齐吴榜，鼓枻何须学楚讴。便有金盘堆白雪，却怜清泚向东流。","dynasty":"宋代","title":"次圭父观鱼韵"}
{"author":"朱熹","content":"长占烟波弄明月，此心久矣从谁说。只今一舸漾中流，上下天光两奇绝。回头忽见西郭门，尚喜苏仙有遗烈。问予何事却回船，尘土涴君头上雪。","dynasty":"宋代","title":"和彭蠡月夜汎舟落星湖"}
{"author":"朱熹","content":"樛枝卧龙蛇，冷蕊缀冰雪。千里故人心，今年为谁折。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语枯梅"}
{"author":"朱熹","content":"昆仑大无外，旁薄下深广。阴阳无停机，寒暑互来往。皇牺古神圣，妙契一俯仰。不待窥马图，人文已宣朗。浑然一理贯，昭晰非象罔。珍重无极翁，为我重指掌。","dynasty":"宋代","title":"斋居感兴二十首其一"}
{"author":"朱熹","content":"苍颜已是十年前，把镜回看一怅然。履薄临深谅无几，且将馀日付残编。","dynasty":"宋代","title":"南城吴氏社仓书楼为余写真如此因题其上庆元庚申二月八日沧洲病叟朱熹仲晦父"}
{"author":"朱熹","content":"高斋一远眺，西南见秋山。景翳夕阴起，竹密幽禽还。赏惬虑方融，理会心自闲。谁料今为客，寥落一窗间。","dynasty":"宋代","title":"忆斋中二首其一"}
{"author":"朱熹","content":"仙洲几千仞，下有云一谷。道人何年来，借地结茅屋。想应厌尘网，寄此媚幽独。架亭俯清湍，开径玩飞瀑。交游得名胜，还往有篇牍。杖屦或鼎来，共此岩下宿。夜灯照奇语，晓策散游目。茗椀共甘寒，兰皋荐清馥。至今壁间字，来者必三读。再拜仰高山，𢥠然心神肃。我生虽已后，久此寄斋粥。孤兴屡呻吟，群游几追逐。十年落尘土，尚幸不远复。新凉有佳期，几日戒征轴。宵兴出门去，急雨遍原陆。入谷尚轻埃，解装已银竹。虚空一瞻望，远思翻蹙恧。袒跣亟跻攀，冠巾如膏沐。云泉增旧观，怒响震寒木。深寻得新赏，一篑今再覆。同来况才彦，行酒屡更仆。从容出妙句，珠贝烂盈匊。后生更亹亹，俊语非碌碌。吾缨不复洗，已失尘万斛。所恨老无奇，千毫真浪秃。","dynasty":"宋代","title":"游昼寒以茂林脩竹清流激湍分韵赋诗得竹字"}
{"author":"朱熹","content":"循涧辟芳园，结亭对虚壁。澄潭俯幽鉴，空翠仰寒滴。主人心事远，妙寄尘壤隔。岂为功名期，而忘此泉石。","dynasty":"宋代","title":"题周氏溪园三首其一溪亭"}
{"author":"朱熹","content":"且喜梅花开，莫嗟梅花小。花小风味深，此意君已了。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语小梅"}
{"author":"朱熹","content":"抱病守穷庐，闭户常罕出。坐见春气深，清阴昼蒙密。今朝积雨过，淑景回煦律。不有尘外踪，何由散愁寂。行行整巾屦，散漫委书帙。野径自萦纡，前峰但崷崒。婆娑茂树下，左右寒流汩。乱石翳苍根，于焉憩腰膝。追游固才彦，逢遇亦奇逸。招邀愧深情，晤言永兹日。君有尊中物，我进沂上瑟。日夕不得留，馀欢未云毕。","dynasty":"宋代","title":"游石马以驾言出游分韵赋诗得出字"}
{"author":"朱熹","content":"梅花发，寒梢挂著瑶台月。瑶台月，和羹心事，履霜时节。野桥流水声呜咽，行人立马空愁绝。空愁绝，为谁凝伫，为谁攀折。","dynasty":"宋代","title":"忆秦娥其二"}
{"author":"朱熹","content":"传闻泛宅贺新成，破月冲烟取次撑。鹢首斜飞寒浪急，篷窗侧转好山横。知公兴有江湖迥，顾我诗无玉雪清。欲跨船舷还未敢，几时得伴镜中行。","dynasty":"宋代","title":"次秀野沧波馆刈麦二诗其一"}
{"author":"朱熹","content":"滕王阁下水初生，闻道登临复快晴。帝子讵知陈迹在，长江肯趁曲池平。山楹雨罢珠帘捲，檐铎风惊玉佩鸣。满眼悲凉今古恨，人生辛苦竟何成。","dynasty":"宋代","title":"秀野刘丈寄示南昌诸诗和此两篇其一"}
{"author":"朱熹","content":"我行杉木道，弛辔长涧东。伤哉半菽子，复此巨浸攻。沙石半川原，阡陌无遗踪。室庐或仅存，釜甑久已空。压溺馀鳏孤，悲号走哀恫。赙恤岂不勤，丧养何能供。我非肉食徒，自闭一亩宫。箪瓢正可乐，禹稷安能同。朅来一经行，歔欷涕无从。所惭越尊俎，岂惮劳吾躬。攀跻倦冢顶，永啸回凄风。眷焉抚四海，失志嗟何穷。","dynasty":"宋代","title":"杉木长涧四首其一"}
{"author":"朱熹","content":"童蒙贵养正，孙弟乃其方。鸡鸣咸盥栉，问讯谨暄凉。奉水勤播洒，拥彗周室堂。进趋极虔恭，退息常端庄。劬书剧嗜炙，见恶逾探汤。庸言戒粗诞，时行必安详。圣途虽云远，发轫且勿忙。十五志于学，及时起高翔。","dynasty":"宋代","title":"斋居感兴二十首其十八"}
{"author":"朱熹","content":"空山看雨罢，微步喜新凉。月出澄馀景，川明发素光。星河方耿耿，云树转苍苍。晤语逢清夜，兹怀殊未央。","dynasty":"宋代","title":"同僚小集梵天寺坐间雨作已复开霁步至东桥玩月赋诗二首其二"}
{"author":"朱熹","content":"我居深山中，茅舍破不补。上见风搅林，下有云承宇。闻公落新宫，户牖不可数。懒惰心力衰，念公亦良苦。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其五"}
{"author":"朱熹","content":"穷秋一雨至，暂止复萧萧。曲沼寒流满，空庭凉叶飘。闻钟怀故宇，览物属今朝。一咏归来赋，顿将形迹超。","dynasty":"宋代","title":"试院杂诗五首其三"}
{"author":"朱熹","content":"先生湖海姿，蒙养今自閟。铭坐仰先贤，点画存彖系。","dynasty":"宋代","title":"奉同张敬夫城南二十咏其九蒙轩"}
{"author":"朱熹","content":"弄舟缘碧涧，栖集灵峰阿。夏木纷已成，流泉注惊波。云阙启苍茫，高城郁嵯峨。眷言羽衣子，俛仰日婆娑。不学飞仙术，累累丘冢多。","dynasty":"宋代","title":"过武夷作"}
{"author":"朱熹","content":"玉笥山连都水坑，拂云楼殿对峥嵘。君归后夜无馀事，卧听寒泉落涧声。","dynasty":"宋代","title":"送李道士归玉笥三首其二"}
{"author":"朱熹","content":"南下东岭阿，云是中溪道。岩树爱樛枝，石田悲蔓草。","dynasty":"宋代","title":"云谷二十六咏其二十五中溪"}
{"author":"朱熹","content":"扁舟转空阔，烟水浩将平。月色中流满，秋声两岸生。杯深同醉极，啸罢独魂惊。归去空山黑，西南河汉倾。","dynasty":"宋代","title":"知郡傅丈载酒幞被过熹于九日山夜泛小舟弄月剧饮二首其一"}
{"author":"朱熹","content":"行穿危磴尽，林表见孤亭。涧泻千寻白，峰回四面青。尘襟元落落，风腋自泠泠。一醉今何许，无心赋独醒。","dynasty":"宋代","title":"次韵昼寒"}
{"author":"朱熹","content":"用功事上实根源，三省真传入道门。理即是心随事显，事能尽理始心存。","dynasty":"宋代","title":"训蒙绝句其二"}
{"author":"朱熹","content":"宝鉴当年照胆寒，向来埋没太无端。祇今垢尽明全见，还得当年宝鉴看。","dynasty":"宋代","title":"克己"}
{"author":"朱熹","content":"天理生生本不穷，要从知觉验流通。若知体用元无间，始笑前来说异同。","dynasty":"宋代","title":"送林熙之诗五首其三"}
{"author":"朱熹","content":"大地何人凿小空，翛然一榻卧相容。巨灵擘破三千丈，西竺飞来第二峰。出洞风来疑有虎，藏舟夜半忽乘龙。怪来索我题诗句，稽首何君六石供。","dynasty":"宋代","title":"何君飞仙"}
{"author":"朱熹","content":"十年寂寞抱遗经，圣路悠悠不计程。误子南来却空去，但将迂阔话平生。","dynasty":"宋代","title":"送德和弟归婺源二首其二"}
{"author":"朱熹","content":"雪拥山腰洞口，春回楚尾吴头。欲问闽天何处，明朝岭水南流。","dynasty":"宋代","title":"铅山立春六言二首其一"}
{"author":"朱熹","content":"端居倦时暑，竟日掩柴门。窗风远飙至，竹树清阴繁。静有图史乐，寂无车马喧。兹焉惬所尚，难与世人论。","dynasty":"宋代","title":"夏日二首其一"}
{"author":"朱熹","content":"谈笑平蛮策，焦劳振廪功。复雠乖宿志，忍死罄馀忠。人叹百身赎，天悲一鉴空。九原终莫起，千载自英风。","dynasty":"宋代","title":"挽刘枢密三首其二"}
{"author":"朱熹","content":"天秋山气深，日落林景翠。亦知后骑迫，且复一流憩。环瞻峰列屏，迥瞩泉下濞。永怀仙陆子，久挹浮丘袂。于今知几载，故宇日荒废。空馀醮坛石，香火谁复继。更怜韦刺史，五字有真意。虎竹付归人，悲风起横吹。沉吟向绝迹，浩荡发幽寄。来者知为谁，念我傥三喟。","dynasty":"宋代","title":"分韵得眠意二字赋醉石简寂各一篇呈同游诸兄其二简寂"}
{"author":"朱熹","content":"度量无私本至公，寸心贪得意何穷。若教老子庄周见，剖斗除衡付一空。","dynasty":"宋代","title":"题米仓壁"}
{"author":"朱熹","content":"昨夜江边春水生，艨艟巨舰一毛轻。向来枉费推移力，此日中流自在行。","dynasty":"宋代","tags":"写水，读书，哲理","title":"活水亭观书有感二首·其二"}
{"author":"朱熹","content":"闻说阆风苑，琼田产玉芝。不收云表露，烹瀹讵相宜。","dynasty":"宋代","title":"次刘秀野蔬食十三诗韵其十三白蕈"}
{"author":"朱熹","content":"方丈翛然屋数椽，槛前流水自清涟。蒲团竹几通宵坐，扫地焚香白昼眠。地窄不容挥麈客，室空那有散花天。个中有句无人荐，不是诸方五味禅。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其九山人方丈"}
{"author":"朱熹","content":"茅屋无烟火，溪桥绝往还。山翁独乘兴，飘洒一襟寒。","dynasty":"宋代","title":"观祝孝友画卷为赋六言一绝复以其句为题作五言四咏其五"}
{"author":"朱熹","content":"沃野无凶年，正得蹲鸱力。区种万叶清，深煨奉朝食。","dynasty":"宋代","title":"次刘秀野蔬食十三诗韵其十芋魁"}
{"author":"朱熹","content":"帘捲薰风半掩扉，五侯车马往来稀。绿杨门巷莺莺语，青草池塘燕燕飞。扫石围棋销白昼，解衣沽酒醉斜晖。山园莫道多寥落，梅子初黄杏子肥。","dynasty":"宋代","title":"隆冈书院四景诗其二"}
{"author":"朱熹","content":"天秋山气深，日落林景翠。亦知后骑迫，且复一流憩。环瞻峰列屏，迥瞩泉下濞。永怀仙陆子，久挹浮丘袂。于今知几载，故宇日荒废。空馀醮坛石，香火谁复继。更怜韦刺史，五字有真意。虎竹付归人，悲风起横吹。沉吟向绝迹，浩荡发幽寄。来者知为谁，念我傥三喟。","dynasty":"宋代","title":"分韵得眠意二字赋醉石简寂各一篇呈同游诸兄其二简寂"}
{"author":"朱熹","content":"忆昔秋风里，寻盟湘水傍。胜游朝挽袂，妙语夜连床。别去多遗恨，归来识大方。惟应微密处，犹欲细商量。","dynasty":"宋代","title":"有怀南轩老兄呈伯崇择之二友二首其一"}
{"author":"朱熹","content":"方识圣门辞达旨，作文之法在其中。但将正意由辞出，此外徒劳苦用功。","dynasty":"宋代","title":"训蒙绝句辞达而已二首其一"}
{"author":"朱熹","content":"高士沉迷簿领书，有时红糁缀玄须。定知不著金柈贮，儿女心情本自无。","dynasty":"宋代","title":"次秀野杂诗韵其五又五绝卒章戏简及之主簿"}
{"author":"朱熹","content":"只就吾身分上思，相呼童子浴沂归。更无一点閒思想，正是助忘俱勿时。","dynasty":"宋代","title":"训蒙绝句浴沂"}
{"author":"朱熹","content":"月晓风清堕白莲，世间无物敢争妍。如何今夜峰头雪，撩得新诗续旧篇。","dynasty":"宋代","title":"莲花峰次敬夫韵"}
{"author":"朱熹","content":"高台巨榜意何如，住此知非小丈夫。浩气扩充无内外，肯誇心月夜同孤。","dynasty":"宋代","title":"次吕季克东堂九咏其二敬义堂"}
{"author":"朱熹","content":"郁郁层峦夹岸青，春山绿水去无声。烟波一棹知何许，鶗鴂两山相对鸣。","dynasty":"宋代","title":"水口行舟二首其二"}
{"author":"朱熹","content":"休暇曹事简，登高恣窥临。徜徉偶此地，旷望披尘襟。落日瞰远郊，暮色生寒阴。欢娱未云已，更欲穷幽寻。行披茂树尽，豁见沧溟深。恨无双飞翼，往诣蓬山岑。","dynasty":"宋代","title":"登罗汉峰"}
{"author":"朱熹","content":"遗君踪迹莽荆榛，曾把诗书为作新。今日总输吴季子，枕流漱石自由身。","dynasty":"宋代","title":"诗送碧崖甘叔怀游庐阜兼简白鹿山长吴兄唐卿及诸耆旧三首其三"}
{"author":"朱熹","content":"竦身长林端，策足层崖表。仰瞻空界阔，俯叹尘寰小。天池西嵌崟，佛手东窈窕。杖屦往复来，凭轩瞰归鸟。","dynasty":"宋代","title":"山北纪行十二章章八句其四"}
{"author":"朱熹","content":"越王城下水融融，此乐从今与众同。满眼芰荷方永日，转头禾黍便西风。湖光尽处天容阔，潮信来时海气通。酬唱不誇风物好，一心忧国愿年丰。","dynasty":"宋代","title":"伏承侍郎使君垂示所与少傅国公唱酬西湖佳句谨次高韵聊发一笑其二"}
{"author":"朱熹","content":"官署夜方寂，幽林生月初。闲居秋意远，花香寒露濡。故国异时节，欲归怀简书。聊从西轩卧，尘思一萧疏。","dynasty":"宋代","title":"同安官舍夜作二首其一"}
{"author":"朱熹","content":"高萝引蔓长，插楥垂碧丝。西窗夜来雨，无人领幽姿。","dynasty":"宋代","title":"杂记草木九首其一天门冬"}
{"author":"朱熹","content":"凌兢度三峡，窈窕复一原。绝壁拥苍翠，奔流逝潺湲。闻昔避世人，寄此茅三间。壮节未云远，高风杳难攀。深寻得遗墟，缚屋临清湾。坐睨寒木杪，飞泉閟云关。兹游非昔游，累解身复闲。保此清净退，当歌不能谖。","dynasty":"宋代","title":"奉同尤延之提举庐山杂咏十四篇其五西涧清净退庵"}
{"author":"朱熹","content":"羌庐不见几经年，一话清游一怅然。此日送君凭问讯，千峰影里旧潺湲。","dynasty":"宋代","title":"诗送碧崖甘叔怀游庐阜兼简白鹿山长吴兄唐卿及诸耆旧三首其一"}
{"author":"朱熹","content":"曾说幽栖地，君家近接连。要携邀月酒，同棹钓溪船。遽尔悲闻笛，真成叹绝弦。林猿催老泪，为尔一潸然。","dynasty":"宋代","title":"哭刘岳卿"}
{"author":"朱熹","content":"蚤岁醇儒业，中年居士身。功名虚竹帛，德义满乡邻。一笑藏舟失，千秋宰树新。伤心耆旧传，那复有斯人。","dynasty":"宋代","title":"诗饯陈兄朝章居士永归本宅授诸挽者"}
{"author":"朱熹","content":"亭亭岩下桂，岁晚独芬芳。叶密千层绿，花开万点黄。天香生净想，云影护仙妆。谁识王孙意，空吟招隐章。","dynasty":"宋代","title":"咏岩桂二首其一"}
{"author":"朱熹","content":"露浥黄金蕊，风生碧玉枝。千林向摇落，此树独华滋。木末难同调，篱边不并时。攀援香满袖，叹息共心期。","dynasty":"宋代","title":"咏岩桂二首其二"}
{"author":"朱熹","content":"远俗何劳问，威名旧已孚。百城方仰泽，一节遽还都。圣主勤脩政，今年决破胡。期公宁馈挽，注想在谋谟。","dynasty":"宋代","title":"次韵芮察院送□宝文赴浙漕二首其一"}
{"author":"朱熹","content":"考卜川清旷，端居柰乐何。风云一以便，岁月不胜多。节传无淹驾，林园得屡过。功名从迫逐，志业岂蹉跎。","dynasty":"宋代","title":"次韵芮察院送□宝文赴浙漕二首其二"}
{"author":"朱熹","content":"擢第初龙首，登庸再凤池。心期讵温饱，身任必安危。几岁调娱政，今年殄瘁诗。恭惟衮敛意，不尽鉴亡悲。","dynasty":"宋代","title":"挽梁文靖公二首其一"}
{"author":"朱熹","content":"疏宠无前比，腾章又夙心。极知求士切，端为爱君深。卤簿寒笳远，尘埃断藁侵。空令杀公掾，衰涕满寒襟。","dynasty":"宋代","title":"挽梁文靖公二首其二"}
{"author":"朱熹","content":"德量推容物，才猷足济时。阴功覃远徼，馀算饱雄师。行李淹星岁，还乡感羽仪。一朝成殄瘁，九牧共伤悲。","dynasty":"宋代","title":"挽周侍郎二首其一"}
{"author":"朱熹","content":"忆昔趋丹阙，看公上玉除。民饥深献纳，主圣极欷歔。解手寒江阔，惊心夜壑虚。朅来空老泪，无地别輀车。","dynasty":"宋代","title":"挽周侍郎二首其二"}
{"author":"朱熹","content":"见固能知闻亦知，虽闻如与见同时。只缘一本元无二，千圣已亡心在兹。","dynasty":"宋代","title":"训蒙绝句闻知"}
{"author":"朱熹","content":"抚摩凋瘵为心切，摹写风烟著语亲。只愿从今更无倦，清诗美政逐年新。","dynasty":"宋代","title":"谨次县大夫见属之韵"}
{"author":"朱熹","content":"藕叶盖波面，池花犹未红。聊承晓露馀，散步咏凉风。香气已飘忽，客怀谁与同。唯应同游子，芳意更匆匆。","dynasty":"宋代","title":"池上示同游者"}
{"author":"朱熹","content":"暮江寒碧萦长路。路长萦碧寒江暮。花坞夕阳斜。斜阳夕坞花。客愁无胜集。集胜无愁客。醒似醉多情。情多醉似醒。","dynasty":"宋代","title":"菩萨蛮（次圭父回文韵）"}
{"author":"朱熹","content":"凄凉梧叶变，芬馥桂花秋。日夕湖皋胜，哦诗忆旧游。","dynasty":"宋代","title":"寄山中旧知七首其六"}
{"author":"朱熹","content":"胡命须臾兔走林，骄豪无复向来心。莫烦王旅追穷寇，鹤唳风声尽好音。","dynasty":"宋代","title":"次子有闻捷韵四首其四"}
{"author":"朱熹","content":"翠羽纷披一尺长，带烟和雨过书堂。知君别有臞仙种，容易难教出洞房。","dynasty":"宋代","title":"谢吴公济菖蒲"}
{"author":"朱熹","content":"端溪有潜虬，孕此金玉质。混沌一窍开，千年泻寒液。","dynasty":"宋代","title":"题画卷"}
{"author":"朱熹","content":"褰裳缘碧涧，濯足憩清幽。却拂千岩石，聊乘万里流。氛埃随脱屣，步武欲横秋。极目沧江晚，烟波殊未休。","dynasty":"宋代","title":"濯足万里流"}
{"author":"朱熹","content":"目劳足倦登乔岳，吻燥肠枯到上方。从遣山僧煮罗汉，未妨分我一杯汤。","dynasty":"宋代","title":"罗汉果次敬夫韵"}
{"author":"朱熹","content":"试上闽山望楚天，雁飞欲断势还连。凭将袖里数行字，与问云间双髻仙。我访旧游终有日，君归故里定何年。祇今心事同千里，静对箪瓢独喟然。","dynasty":"宋代","title":"和王晦叔寄德莹弟韵其二"}
{"author":"朱熹","content":"淤泥不染如来性，净社如陪多士禅。","dynasty":"宋代","title":"句其四"}
{"author":"朱熹","content":"苍颜已是十年前，把镜回看一怅然。履薄临深谅无几，且将馀日付残编。","dynasty":"宋代","title":"南城吴氏社仓书楼为余写真如此因题其上庆元庚申二月八日沧洲病叟朱熹仲晦父"}
{"author":"朱熹","content":"偶向新亭一破颜，高情直寄有无间。地偏已隔东西路，天阔长围远近山。浩荡只愁春雾合，轮囷却喜暮云还。不堪景物撩人甚，倒尽诗囊未许悭。","dynasty":"宋代","title":"次秀野极目亭韵其一"}
{"author":"朱熹","content":"种豆豆苗稀，力竭心已腐。早知淮王术，安坐获泉布。","dynasty":"宋代","title":"次刘秀野蔬食十三诗韵其十二豆腐"}
{"author":"朱熹","content":"此心原自有知存，气蔽其明物又昏。渐渐剔开昏与蔽，一时俱透理穷源。","dynasty":"宋代","title":"训蒙绝句致知"}
{"author":"朱熹","content":"四曲烟云锁小楼，寺临乔木古溪头。僧归林下柴门静，麋鹿衔花自在游。","dynasty":"宋代","title":"芹溪九曲诗其四"}
{"author":"朱熹","content":"天边云绕山，江上烟迷树。不向晓来看，讵知重叠数。","dynasty":"宋代","title":"观祝孝友画卷为赋六言一绝复以其句为题作五言四咏其二"}
{"author":"朱熹","content":"山高泽气通，石窦飞灵液。默料谷中云，多应从此出。","dynasty":"宋代","title":"云谷二十六咏其十二井泉"}
{"author":"朱熹","content":"群峰相接连，断处秋云起。云起山更深，咫尺愁千里。","dynasty":"宋代","title":"题可老所藏徐明叔画卷二首其一"}
{"author":"朱熹","content":"本体原来只是公，自将私意混其中。虽颜造圣无他事，惟在能加克己功。","dynasty":"宋代","title":"训蒙绝句克己二首其一"}
{"author":"朱熹","content":"当年赫曦台，移治在兹岭。寥廓无四邻，三光疑倒影。","dynasty":"宋代","title":"云谷二十六咏其二十三绝顶"}
{"author":"朱熹","content":"翩然远岳恣游行，慨想当年尚子平。我亦近来知损益，只将惩窒度馀生。","dynasty":"宋代","title":"感尚子平事"}
{"author":"朱熹","content":"为爱云泉百尺飞，故将茅屋傍苔矶。几年清梦黄尘里，此日秋风一棹归。","dynasty":"宋代","title":"观林长仁书卷戏题问答其二"}
{"author":"朱熹","content":"绝壁上千寻，隐约岩栖处。笙鹤去不还，人间自今古。","dynasty":"宋代","title":"武夷七咏其二洞天"}
{"author":"朱熹","content":"故人千里寄书来，三复尘襟顿豁开。劝我从容深燕养，莫将佔毕苦沉埋。杖藜此日应同趣，挥麈何时得共陪。珍重相期俱努力，自惭殊未竭渊才。","dynasty":"宋代","title":"寄林择之"}
{"author":"朱熹","content":"大舜深山日，灵襟保太和。一言分善利，万里决江河。可欲非由外，惟聪不在它。勇如争赴壑，进岂待盈科。学海功难并，防川患益多。何人亲祖述，耳顺肯同波。","dynasty":"宋代","title":"闻善决江河"}
{"author":"朱熹","content":"秋至百草晦，寂寞寒露滋。兰皋一以悴，芜秽不能治。端居念离索，无以遗所思。愿言托孤根，岁晏以为期。","dynasty":"宋代","title":"秋兰已悴以其根归学古"}
{"author":"朱熹","content":"门外青山翠紫堆，幅巾终日面崔嵬。只看云断成飞雨，不道云从底处来。擘开苍峡吼奔雷，万斛飞泉涌出来。断梗枯槎无泊处，一川寒碧自萦回。步随流水觅溪源，行到源头却惘然。始信真源行不到，倚筇随处弄潺湲。","dynasty":"宋代","tags":"闲适，生活，做人，道理","title":"偶题三首"}
{"author":"朱熹","content":"莫专靠静偏于静，须是深加格物功。事到理明随理去，动常有静在其中。","dynasty":"宋代","title":"训蒙绝句其二"}
{"author":"朱熹","content":"出身从吏役，驱车涉穷山。日落阴景晦，天高风气寒。岂无斗酒资，独酌谁为欢。一杯且复醉，百念中阑干。","dynasty":"宋代","title":"茅舍独饮"}
{"author":"朱熹","content":"八曲风烟势欲开，鼓楼岩下水萦洄。莫言此处无佳景，自是游人不上来。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其九"}
{"author":"朱熹","content":"峰回危径转，垂练忽千寻。不为登山倦，踌躇秋涧阴。","dynasty":"宋代","title":"云谷二十六咏其三瀑布"}
{"author":"朱熹","content":"怪来朽壤耀琼英，小斸倾筐可代耕。豢豹于人尽无分，蹲鸱从此不须生。雪镵但使身长健，石鼎何妨手自烹。欲赋玉延无好语，羞论蜂蜜与羊羹。","dynasty":"宋代","title":"次秀野杂诗韵山药"}
{"author":"朱熹","content":"闻道兵厨盛，春泉响臈篘。定知盈榼送，不待扣门求。沆瀣应难比，茅柴祇自羞。病身从法缚，好客为公留。","dynasty":"宋代","title":"次秀野杂诗韵其二"}
{"author":"朱熹","content":"庐阜东北际，岧峣五峰尊。中岩穹林绕，青天白云屯。郡阁有佳眺，徙倚空朝昏。今晨幸休暇，发轫北郭门。牵萝出林端，蹑屐跻云根。高寻却深宦，小憩欣潺湲。古殿宿寒霭，新甍丽朝暾。扶藜陟东冈，夙昔规曾轩。却倚千寻峭，前窥百泉奔。长风卷浮埃，江湖渺相吞。结架虽未谐，雄瑰已难论。同来俱胜流，晤语仍王孙。已践支许诺，不惭夙尚魂。赋诗纪兹日，岁晚期相敦。","dynasty":"宋代","title":"下元节假行视陂塘因与宾友挈儿甥出郭登山归赋二诗示子直春卿及折桂云谷并写呈郡中诸寮友"}
{"author":"朱熹","content":"风起云气昏，风定天宇肃。遥遥万里晖，炯炯穿我屋。良友共徘徊，山中讵幽独。","dynasty":"宋代","title":"云谷杂诗十二首其三玩月"}
{"author":"朱熹","content":"已分江湖寄此生。长蓑短笠任阴晴。鸣桡细雨沧洲远，系舸斜阳画阁明。奇绝处，未忘情。几时还得去寻盟。江妃定许捐双佩，渔父何劳笑独醒。","dynasty":"宋代","title":"鹧鸪天"}
{"author":"朱熹","content":"日中秣吾马，日暮膏吾车。崎岖涉南岭，浩荡凌八岖。夜雨荐峰前，朝登碧琳瓀。苍茫永啸罢，翕忽清景徂。去此二三子，我行将焉如。崔嵬正丘垤，万里思南图。","dynasty":"宋代","title":"宿黄沙以山如翠浪涌分韵赋诗得如字"}
{"author":"朱熹","content":"郁郁涧底树，扬英秋草前。与君结欢爱，自比金石坚。金石终不渝，欢爱终不疏。一夕远离别，悠悠在中途。相思未云变，音容定何如。伤彼三春蕖，灼灼层华敷。盛时不可留，恐逐严霜枯。夫君来何晚，贱妾长离居。","dynasty":"宋代","title":"拟古八首其五"}
{"author":"朱熹","content":"大舜深山日，灵襟保太和。一言分善利，万里决江河。可欲非由外，惟聪不在它。勇如争赴壑，进岂待盈科。学海功难并，防川患益多。何人亲祖述，耳顺肯同波。","dynasty":"宋代","title":"闻善决江河"}
{"author":"朱熹","content":"忆昔趋丹阙，看公上玉除。民饥深献纳，主圣极欷歔。解手寒江阔，惊心夜壑虚。朅来空老泪，无地别輀车。","dynasty":"宋代","title":"挽周侍郎二首其二"}
{"author":"朱熹","content":"雪花寒送蜡，梅萼暖生春。岁晚江村路，云迷景更新。","dynasty":"宋代","title":"庚申立春前一日"}
{"author":"朱熹","content":"水濂幽谷我来游，拂面飞泉最醒眸。一片水帘遮洞口，何人捲得上帘钩。","dynasty":"宋代","title":"水濂洞"}
{"author":"朱熹","content":"己私既克本心存，到处逢原与理行。不待有心求乐道，此心之乐自然生。","dynasty":"宋代","title":"训蒙绝句不改其乐"}
{"author":"朱熹","content":"往辞湘水曲，今过豫章城。改岁无多日，到家才几程。昼怜春意迫，夜喜月华清。此去无淹轨，前涂似掌平。","dynasty":"宋代","title":"进贤道中"}
{"author":"朱熹","content":"流云绕空山，绝壁上苍翠。应有采芝人，相期烟雨外。","dynasty":"宋代","title":"题可老所藏徐明叔画卷二首其二"}
{"author":"朱熹","content":"高人结屋乱云边，直面群峰势接连。车马不来真避俗，箪瓢可乐便忘年。移筇绿幄成三径，回首黄尘自一川。认得渊明千古意，南山经雨更苍然。","dynasty":"宋代","title":"题郑德辉悠然堂"}
{"author":"朱熹","content":"积雨芳菲暗，新晴始豁然。园林媚幽独，窗户惬清妍。晤语心何远，书题意未宣。悬知今夜月，同梦舞雩边。","dynasty":"宋代","title":"有怀南轩老兄呈伯崇择之二友二首其二"}
{"author":"朱熹","content":"身似孤云去复还，投装犹记此窗间。只应烟雨苍茫外，即是当时万叠山。","dynasty":"宋代","title":"题万安野馆"}
{"author":"朱熹","content":"岷源万古只如斯，东注曾无间断时。后学不因川上叹，安行体用亦难窥。","dynasty":"宋代","title":"训蒙绝句其二"}
{"author":"朱熹","content":"一自篮舆去不回，故山空锁旧池台。伤心触目经行处，几度亲陪杖屦来。","dynasty":"宋代","title":"用西林旧韵二首其一"}
{"author":"朱熹","content":"水边今日共传杯，多谢殷勤数子来。三伏炎蒸那有此，百年怀抱顿能开。云山合匝还生雾，雪涧崩腾怒吼雷。却恨苍屏遮远日，凌风直欲跨蓬莱。","dynasty":"宋代","title":"饮清湍亭石上小醉再登昼寒"}
{"author":"朱熹","content":"性蔽其源学失真，异端投隙害弥深。推原气禀由无极，只此一图传圣心。","dynasty":"宋代","title":"训蒙绝句太极图"}
{"author":"朱熹","content":"朝发长涧头，夕宿长涧尾。伤哉长涧人，祸变乃如此。","dynasty":"宋代","title":"杉木长涧四首其二"}
{"author":"朱熹","content":"二月春风特地寒，江楼独自倚栏干。个中讵有行藏意，且把前峰细数看。","dynasty":"宋代","title":"过盖竹作二首其一"}
{"author":"朱熹","content":"谢公种药地，窈窕青山阿。青山固不群，花药亦婆娑。一掇召冲气，三掇散沈疴。先生澹无事，端居味天和。老木百年姿，对立方嵯峨。持此供日夕，不乐复如何。","dynasty":"宋代","title":"题谢少卿药园二首其一"}
{"author":"朱熹","content":"弱植不自持，芳根为谁好。虽微九秋干，丹心中自保。","dynasty":"宋代","title":"杂记草木九首其二红蕉"}
{"author":"朱熹","content":"越王城下水融融，此乐从今与众同。满眼芰荷方永日，转头禾黍便西风。湖光尽处天容阔，潮信来时海气通。酬唱不誇风物好，一心忧国愿年丰。","dynasty":"宋代","title":"伏承侍郎使君垂示所与少傅国公唱酬西湖佳句谨次高韵聊发一笑其二"}
{"author":"朱熹","content":"贪生莝豆不知羞，腼面重来蹑俊游。莫向清流浣衣袂，恐君衣袂涴清流。","dynasty":"宋代","title":"宿梅溪胡氏客馆观壁间题诗自警二绝其一"}
{"author":"朱熹","content":"雪拥山腰洞口，春回楚尾吴头。欲问闽天何处，明朝岭水南流。","dynasty":"宋代","title":"铅山立春六言二首其一"}
{"author":"朱熹","content":"莲花峰顶雪晴天，虚阁霜清绝缕烟。明发定知花蔌蔌，如今且看竹娟娟。","dynasty":"宋代","title":"霜月次择之韵"}
{"author":"朱熹","content":"晓起清江弄小舟，晚风吹过赤冈头。远峰自作脩眉敛，万里那知客子愁。","dynasty":"宋代","title":"赤冈头望远山作"}
{"author":"朱熹","content":"空堂寒夜月华清，独宿凄凉梦不成。欲向阶前舞凌乱，手持杯酒为谁倾。","dynasty":"宋代","title":"宿传舍见月"}
{"author":"朱熹","content":"解印归来叹寂寥，黄花难觅旧根苗。祇缘三径荒凉后，移向洪门不姓陶。","dynasty":"宋代","title":"对菊"}
{"author":"朱熹","content":"联车涉修坂，览物穷山川。疏林汎朝景，翠岭含云烟。祠殿何沈邃，古木郁苍然。明灵自安宅，牲酒告恭虔。肸蚃理潜通，神虬亦蜿蜒。既欣岁事举，重喜景物妍。解带憩精庐，尊酌且留连。纵谈遗名迹，烦虑绝拘牵。迅晷谅难留，归轸忽已骞。苍苍暮色起，反旆东城阡。","dynasty":"宋代","title":"与诸同寮谒奠北山过白岩小憩"}
{"author":"朱熹","content":"端居感时序，驾言谁适从。聊携二三子，杖屦此日同。悠哉素心人，宴坐空岩中。真成三秋别，梦想情何穷。行行陟崇冈，引脰希高风。忽然两相值，俯仰迷西东。鳣堂偶休閒，鸡黍聊从容。不辞腰脚劳，共上西南峰。佩萸笑长房，把菊追陶公。遐观众山迥，一酌千虑融。兴罢复来归，杳霭秋堂空。窥樽讫馀沥，倚阁闻疏钟。主人意未阑，骊驹勿匆匆。","dynasty":"宋代","title":"奉和公济兄留周宾之句"}
{"author":"朱熹","content":"远俗何劳问，威名旧已孚。百城方仰泽，一节遽还都。圣主勤脩政，今年决破胡。期公宁馈挽，注想在谋谟。","dynasty":"宋代","title":"次韵芮察院送□宝文赴浙漕二首其一"}
{"author":"朱熹","content":"首夏何来此，清秋却复归。应缘心未快，岂是世相违。落日空书馆，凉风净客衣。功名须努力，别泪莫频挥。","dynasty":"宋代","title":"送祝泽之表兄还乡"}
{"author":"朱熹","content":"蒲团竹几睡瞢腾，客问君今几折肱。身世两忘无可答，起寻诗句绕阶行。","dynasty":"宋代","title":"次吕季克东堂九咏其四吟哦室"}
{"author":"朱熹","content":"岐路方南北，师门数仞高。一言资善诱，十载笑徒劳。斩板今来此，怀经痛所遭。有疑无与析，挥泪首频搔。","dynasty":"宋代","title":"挽延平李先生三首其三"}
{"author":"朱熹","content":"坐厌尘累积，脱躧味幽玄。静披笈中素，流味东华篇。朝昏一俯仰，岁月如奔川。世纷未云遣，仗此息诸缘。","dynasty":"宋代","title":"诵经"}
{"author":"朱熹","content":"喜见薰成百里春，更惭谦诲极谆谆。愿言勉尽精微蕴，风俗期君使再醇。","dynasty":"宋代","title":"石子重兄示诗留别次韵为谢三首其三"}
{"author":"朱熹","content":"剧暑悲难度，清秋喜却回。病随庚伏尽，尊向晚凉开。临水看云去，钩帘待月来。胜游惊昨梦，曾上郁萧台。","dynasty":"宋代","title":"次秀野暑中二首其一"}
{"author":"朱熹","content":"剩喜君才老更成，伊优丛里见孤撑。官身未免心徒壮，亲膝频违泪欲横。簿领不嫌春笋束，廉声要比玉壶清。枉车投翰殷勤甚，安得仁言与赠行。","dynasty":"宋代","title":"彦集兄再适临汀惠顾蓬荜赋诗留别眷予良勤次韵祖行言不尽意"}
{"author":"朱熹","content":"轲死如何道乏人，缘知学字不分明。先除功利虚无习，尽把圣言身上行。","dynasty":"宋代","title":"训蒙绝句学"}
{"author":"朱熹","content":"休暇曹事简，登高恣窥临。徜徉偶此地，旷望披尘襟。落日瞰远郊，暮色生寒阴。欢娱未云已，更欲穷幽寻。行披茂树尽，豁见沧溟深。恨无双飞翼，往诣蓬山岑。","dynasty":"宋代","title":"登罗汉峰"}
{"author":"朱熹","content":"篱菊斑斑半吐黄，沜中又报紫萸香。装成令节秋还晚，撩得高情老更狂。载酒极知乖胜践，沾衣却免叹斜阳。馀年只恐逢辰少，吟罢君诗引兴长。","dynasty":"宋代","title":"己未九日子服老弟及仲宣诸友载酒见过坐间居厚庙令出示佳句叹伏之馀次韵为谢并呈同社诸名胜"}
{"author":"朱熹","content":"南岳天下镇，祝融最高峰。仰干几千仞，俯入一万重。开辟知何年，上有释梵宫。白日照雪屋，清宵响霜镛。极知瑰特观，仙圣情所钟。云根有隐诀，读罢凌长风。","dynasty":"宋代","title":"穹林阁读张湖南七月十五夜诗咏叹久之因次其韵"}
{"author":"朱熹","content":"暮年药裹关身切，此外翛然百不贪。薏苡载来缘下气，槟榔收得为祛痰。","dynasty":"宋代","title":"次秀野杂诗韵其一又五绝卒章戏简及之主簿"}
{"author":"朱熹","content":"层崖俯深幽，微径忽中断。努力一跻攀，前行有奇观。","dynasty":"宋代","title":"百丈山六咏其一石磴"}
{"author":"朱熹","content":"南山之中桂树秋，风云冥濛。下有寒栖老翁，木食涧饮迷春冬。此间此乐，优游渺何穷。我爱阳林，春葩昼红。我爱阴崖，寒泉夜淙。竹柏含烟悄青葱。徐行发清商，安坐抚枯桐。不问箪瓢屡空，但抱明月甘长终。人间虽乐，此心与谁同。","dynasty":"宋代","title":"招隐操反招隐"}
{"author":"朱熹","content":"茅檐竹落野人家，只么悠悠阅岁华。田父把犁寒雨足，牧儿吹笛晚风斜。","dynasty":"宋代","title":"题野人家"}
{"author":"朱熹","content":"凄冽岁云晏，雨雪集晨朝。高眠适方起，四望但萧条。远氛白漫漫，风至林霭消。流潦冒荒涂，清川亦迢迢。遐瞻思莫穷，端居心自超。览物思无托，即事且逍遥。","dynasty":"宋代","title":"晨起对雨二首其一"}
{"author":"朱熹","content":"平湖渺空阔，积水暮生寒。但见绿千顷，不知深几竿。人间元迫隘，世路足艰难。若了沧洲趣，无劳正眼看。","dynasty":"宋代","title":"择之寄示深卿唱和乌石南湖佳句辄次元韵三首其二"}
{"author":"朱熹","content":"端居倦时暑，竟日掩柴门。窗风远飙至，竹树清阴繁。静有图史乐，寂无车马喧。兹焉惬所尚，难与世人论。","dynasty":"宋代","title":"夏日二首其一"}
{"author":"朱熹","content":"宫墙芜没几经年，祇有寒烟锁涧泉。结屋幸容追旧观，题名未许续遗编。青云白石聊同趣，霁月光风更别传。珍重个中无限乐，诸郎莫苦羡腾骞。","dynasty":"宋代","title":"白鹿讲会次卜丈韵"}
{"author":"朱熹","content":"凉气沉斋宇，夕阴未渠央。寒栖属遥夜，长簟卷单床。浮云蔽中天，愁霖隔秋窗。思君一晤对，耿耿何能忘。","dynasty":"宋代","title":"秋夕怀子厚二首其二"}
{"author":"朱熹","content":"昨夜秋风凉气归，今朝喜色动帘帏。细斟潋滟新春酒，戏舞斑斓旧綵衣。愿上龟莲千岁寿，永令凫藻一家肥。也知厚德天应报，更说阴功世所希。","dynasty":"宋代","title":"寿母生朝其四"}
{"author":"朱熹","content":"遥夜不能寐，披衣起彷徨。仰视天正黑，寒气惨悲凉。飞霰忽下零，雪花亦飘扬。飘扬未云已，须臾满空翔。前山失旧姿，川谷流素光。念昔少小时，无事志四方。五年江海上，不见雪与霜。飘飖今日情，浩荡谁能量。凌晨饮一杯，竟日守空堂。伫立玩奇变，永言获新章。踌躇欲何报，玉树生琼冈。","dynasty":"宋代","title":"奉酬子厚咏雪之作"}
{"author":"朱熹","content":"一曲移舟采涧芹，市声只隔一江云。沙头唤渡人归晚，回首芦峰月一轮。","dynasty":"宋代","title":"芹溪九曲诗其一"}
{"author":"朱熹","content":"涧谷居永久，高情未云酬。兹焉发天秘，始造寒岩幽。上有茂树阴，下有清泉流。结亭倚苍峭，凿磴穷嵌丘。翠壁自屏立，青藓亦环周。朅来憩永夏，凛若临清秋。仰空韵笙竽，俯槛锵琳璆。幽听一以会，悠然与神谋。遐哉超世心，暇日聊娱忧。笑问车马客，谁能淹此留。","dynasty":"宋代","title":"题吴公济风泉亭"}
{"author":"朱熹","content":"几杖归来觅故岩，眼中犹记旧烟岚。诗情自昔元无敌，世味而今更不贪。默数流年欣望八，闲寻隐诀话存三。小生自愧衰颓早，个里凭公为指南。","dynasty":"宋代","title":"次山行佳句呈秀野丈三首其二"}
{"author":"朱熹","content":"一室归来万事新，窗间横竹挂朝绅。九流未让圜机士，四海宁惭巧宦人。","dynasty":"宋代","title":"次吕季克东堂九咏其三方拙寮"}
{"author":"朱熹","content":"林下相从旧，回头一十年。君论金鼎诀，我赋白云篇。泉石无闲意，丹砂结世缘。康山空葬骨，已作洞中仙。","dynasty":"宋代","title":"挽崔嘉彦二首其二"}
{"author":"朱熹","content":"急景彫暮节，高风振空林。病夫掩关卧，长谣拥孤衾。闻君千里行，四牡方骎骎。重此别离感，青天欲愁阴。君行岂不劳，民瘼亦已深。催科处处急，椎凿年年侵。君行宽彼氓，足以慰我心。荐书会满箧，社酒还同斟。所念家同产，与君如瑟琴。兹焉不并驾，宰木寒萧椮。尚喜吾诸甥，男恭女知钦。明朝复相忆，怅望楚山岑。","dynasty":"宋代","title":"送彦集之官浏阳"}
{"author":"朱熹","content":"宫墙芜没几经年，祇有寒烟锁涧泉。结屋幸容追旧观，题名未许续遗编。青云白石聊同趣，霁月光风更别传。珍重个中无限乐，诸郎莫苦羡腾骞。","dynasty":"宋代","title":"白鹿讲会次卜丈韵"}
{"author":"朱熹","content":"平生劳仰止，今日登此堂。愿以图象意，质之巾几傍。先生寂无言，贱子涕泗滂。神听傥不遗，惠我思无疆。","dynasty":"宋代","title":"山北纪行十二章章八句其十一"}
{"author":"朱熹","content":"胜友南窗底，看书老岁华。不因寒瀑响，肯到野僧家。古径开能久，新亭去岂赊。跻攀那可缓，寂寞有雄夸。","dynasty":"宋代","title":"闻季通德明诸友入山以诗迎之仍请先往观瀑布"}
{"author":"朱熹","content":"畴昔朱陵洞，如今白帝城。天高云共色，夜永月同明。万象争回巧，千峰尽乞盟。登临须我辈，更约羡门生。","dynasty":"宋代","title":"至上封用择之韵"}
{"author":"朱熹","content":"雅望推前辈，承爱赖女师。闺门传懿范，汤沐盛恩私。万里骖鸾去，千秋宰树悲。自应铭妇德，谁与篆丰碑。","dynasty":"宋代","title":"挽董安人二首其一"}
{"author":"朱熹","content":"令尹古循吏，郡君今胜流。平生馀事业，晚岁极熏脩。穗帐真成梦，灵辰竟不留。遗风被箫挽，未觉九泉幽。","dynasty":"宋代","title":"挽董安人二首其二"}
{"author":"朱熹","content":"浩荡清江水，依微绿树风。解维春雨外，弭棹夕阳中。江草生新径，岩花点旧丛。诗翁不愁思，逸兴莽何穷。","dynasty":"宋代","title":"放船二首其一"}
{"author":"朱熹","content":"畴昔清溪峡，船头戏彩翰。十年空往事，一梦记前滩。陡绝垂苍壁，澄虚列翠峦。今宵诗卷里，重得纵遐观。","dynasty":"宋代","title":"放船二首其二"}
{"author":"朱熹","content":"闻道山中客，年来鬓欲皤。静便三径小，贫觉一身多。且喜诗无病，从教睡作魔。故人今领众，犹足慰蹉跎。","dynasty":"宋代","title":"寄陈讲师"}
{"author":"朱熹","content":"几年劳梦想，今日慰登临。况入芝兰室，又闻金玉音。与君连夜语，尽我一生心。此外成华发，无因得重寻。","dynasty":"宋代","title":"别陈讲师"}
{"author":"朱熹","content":"步入招提境，云间有古台。管弦山鸟弄，琼玖雪花开。方外人稀到，山头势更巍。登临思不尽，何日再重来。","dynasty":"宋代","title":"题南台"}
{"author":"朱熹","content":"道学传千古，东瓯说二徐。门清一壶水，家富五车书。但喜青毡在，何忧白屋居。我怀人已远，挥泪表丘墟。","dynasty":"宋代","title":"谒二徐先生墓"}
{"author":"朱熹","content":"关陕遗耆老，天资得勇多。双瞳光射日，寸舌辩倾河。居俯三江近，邻从五老过。庐空人不见，猿鹤奈愁何。","dynasty":"宋代","title":"挽崔嘉彦二首其一"}
{"author":"朱熹","content":"林下相从旧，回头一十年。君论金鼎诀，我赋白云篇。泉石无闲意，丹砂结世缘。康山空葬骨，已作洞中仙。","dynasty":"宋代","title":"挽崔嘉彦二首其二"}
{"author":"朱熹","content":"泛舟长沙渚，振策湘山岑。烟云眇变化，宇宙穷高深。怀古壮士志，忧时君子心。寄言尘中客，莽苍谁能寻。","dynasty":"宋代","title":"登岳麓赫曦台联句"}
{"author":"朱熹","content":"昆仑大无外，旁薄下深广。阴阳无停机，寒暑互来往。皇牺古神圣，妙契一俯仰。不待窥马图，人文已宣朗。浑然一理贯，昭晰非象罔。珍重无极翁，为我重指掌。","dynasty":"宋代","title":"斋居感兴二十首其一"}
{"author":"朱熹","content":"风霜岁云徂，尘事眯双目。故人书鼎来，照眼一连玉。把玩不知疲，日晏坐空腹。卷藏什袭秘，寒光夜穿椟。嗟予肮脏姿，十驾不能速。丘壑聊自娱，箪瓢亦云足。君侯湖海士，逸气谢追逐。胡为不予鄙，乃肯顾林谷。高轩缓前期，清梦绕双竹。起将杜陵句，写寄玉川屋。我穷诗未工，最觉貂难续。感君慇勤意，吟苦屡更烛。群公饶藻思，裂笺动盈束。历险正摧辀，争先俄击毂。低回欲引避，怅望曷归宿。出吻竟无奇，彊颜终自恧。北风催岁年，两鬓失新绿。樊生念学稼，曹子悲食粟。死灰宁复然，寡过良所欲。耿耿自知明，何劳詹尹卜。","dynasty":"宋代","title":"次张彦辅韵"}
{"author":"朱熹","content":"微月堕西岭，烂然众星光。明河斜未落，斗柄低复昂。感此南北极，枢轴遥相当。太一有常居，仰瞻独煌煌。中天照四国，三辰环侍旁。人心要如此，寂感无边方。","dynasty":"宋代","title":"斋居感兴二十首其九"}
{"author":"朱熹","content":"马蹄今日到袁州，山木萧椮四面愁。多谢晚来风力劲，朔云寒日共悠悠。","dynasty":"宋代","title":"到袁州二首其一"}
{"author":"朱熹","content":"仙人空山居，道意妙群物。度世君则然，脩身吾岂不。飞行仰云路，趺坐探理窟。独夜扣星坛，清斋具簪笏。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其七"}
{"author":"朱熹","content":"晓起清江弄小舟，晚风吹过赤冈头。远峰自作脩眉敛，万里那知客子愁。","dynasty":"宋代","title":"赤冈头望远山作"}
{"author":"朱熹","content":"杜门守贞操，养素安冲漠。寂寂閟林园，心空境无作。细雨被新筠，微风动幽箨。聊成五字句，吟罢山花落。浩然与谁期，放情遗所托。","dynasty":"宋代","title":"杜门"}
{"author":"朱熹","content":"我已中峰住，君从何处来。莫留岩底寺，径上月边台。浊酒团栾坐，高谈次第开。前贤渺安在，清酹寄馀哀。","dynasty":"宋代","title":"胡丈广仲与范伯崇自岳市来同登绝顶举酒极谈得闻比日讲论之乐"}
{"author":"朱熹","content":"维舟新历口，步上秣陵阡。高丘忽嵯峨，宿草迷荒烟。拜起泪再滴，哀哉不能言。驱车且复东，借此虚堂眠。念昔堂中人，经营几何年。一旦舍之去，千秋不言还。露井益清渫，风林更修鲜。思公独不见，涕下如奔川。感慨西州门，怆悢山阳篇。晤叹日隐树，悲歌月当轩。堂堂忠孝心，终古谅弗谖。尚与吴门子，归来故山巅。","dynasty":"宋代","title":"买船至演平拜建康刘公墓下遂入城假馆梅山堂感涕有作"}
{"author":"朱熹","content":"闭门事幽讨，岁月忽已多。客来无可问，与君共弦歌。","dynasty":"宋代","title":"刘德明彦集祝弟以夏云多奇峰为韵赋诗戏成五绝其三"}
{"author":"朱熹","content":"几年劳梦想，今日慰登临。况入芝兰室，又闻金玉音。与君连夜语，尽我一生心。此外成华发，无因得重寻。","dynasty":"宋代","title":"别陈讲师"}
{"author":"朱熹","content":"为学无功由间断，其如间断费关防。方知谨独功诚切，多是此时心易忘。","dynasty":"宋代","title":"训蒙绝句谨独"}
{"author":"朱熹","content":"忽然半夜一声雷，万户千门次第开。若识无心含有象，许君亲见伏羲来。","dynasty":"宋代","title":"答袁机仲论启蒙"}
{"author":"朱熹","content":"何处元宵好，寒龛独寐人。月窗同皎皎，灯镜自尘尘。静鉴通天地，潜思妙鬼神。却怜迷路子，狂走闹城闉。","dynasty":"宋代","title":"择之诵所赋拟吕子进元宵诗因用元韵二首其二"}
{"author":"朱熹","content":"一身千里伴征鸿，北去南来羁旅中。珍重故人相认得，新诗重举旧家风。","dynasty":"宋代","title":"益公道人相见信安道温陵旧游出示近诗因次其韵其二"}
{"author":"朱熹","content":"畴昔经行地，溪山寂寞边。冰霜凝巨壑，风雨暗中田。古寺堪投晚，尘龛阅纪年。论文寒夜永，清绝袅炉烟。","dynasty":"宋代","title":"蒙判院丈示及再用元韵之作率易和呈以求指诲"}
{"author":"朱熹","content":"紬书厌尘累，执简投云关。灵钥启玄秘，萧斧锄幽奸。书成莫示人，留置此山间。","dynasty":"宋代","title":"云谷杂诗十二首其九修书"}
{"author":"朱熹","content":"我行二千里，访子南山阴。不忧天风寒，况惮湘水深。辞家仲秋旦，税驾九月初。问此为何时，严冬岁云徂。劳君步玉趾，送我登南山。南山高不极，雪深路漫漫。泥行复几程，今夕宿槠洲。明当分背去，惆怅不得留。诵君赠我诗，三叹增绸缪。厚意不敢忘，为君商声讴。","dynasty":"宋代","title":"二诗奉酬敬夫赠言并以为别其一"}
{"author":"朱熹","content":"我来屏山下，奔走倦僮仆。亭亭日已中，冠中湿如沐。访我芹溪翁，解装留憩宿。茗碗瀹甘寒，温泉试新浴。抖擞神气清，散步支筇竹。芦峰在瞻望，隐隐见云谷。顿觉尘虑空，豁然洗心目。君居岘山西，高隐志不俗。窗几列琴书，庭皋富花木。往来数相过，主宾情意熟。开樽酌香醪，謦欬话衷曲。从容出妙句，满幅粲珠玉。邀约登赫曦，襟期伴幽独。兹游得良朋，道义推前夙。扁字为留题，深愧毛锥秃。","dynasty":"宋代","title":"淳熙戊戌七月廿九日早发潭溪西登云谷取道芹溪友人丘子野留宿因题芹溪小隐以贻之作此以纪其事"}
{"author":"朱熹","content":"水绕荒村竹绕墙，俨然风景似柴桑。车缫白雪丝盈轴，铚刈黄云稻满场。几树斜晖枫叶赤，一篱疏雨菊花黄。东邻画鼓西邻笛，共庆丰年乐有常。","dynasty":"宋代","title":"隆冈书院四景诗其三"}
{"author":"朱熹","content":"昨夜扁舟雨一蓑，满江风浪夜如何？今朝试卷孤篷看，依旧青山绿树多。郁郁层峦夹岸青，春山绿水去无声。烟波一棹知何许？鶗鴃两山相对鸣。","dynasty":"宋代","tags":"写景，抒情，乐观","title":"水口行舟二首"}
{"author":"朱熹","content":"登岩出嚣尘，入谷媚泉石。悠然惬幽趣，不觉几朝夕。高寻倦冢顶，旧赏叹陈迹。仰惭仙人杖，俯愧谢公屐。昨日吾弟来，勇往意无斁。今晨蓐食罢，千仞一咫尺。心期未究竟，眼界已开辟。浮野众麓青，萦云两川白。须臾互吞吐，变化已今昔。旷若尘虑空，悲哉人境窄。平生有孤念，万里思矫翮。感此复冲然，胡为尚形役。","dynasty":"宋代","title":"同丘子服游芦峰以岭上多白云分韵赋诗得白字"}
{"author":"朱熹","content":"造辟谋谟远，勤民志虑专。中身谢轩冕，毕志友林泉。出祖倾群彦，归来足二贤。谁令行乐地，容易锁寒烟。","dynasty":"宋代","title":"挽鹿伯可郎中二首其一"}
{"author":"朱熹","content":"秋日□秋禾黍边，农家富贵自丰年。一箪鸡黍一瓢饮，谁羡王侯食万钱。","dynasty":"宋代","title":"书邵子尧夫游伊洛四首其三"}
{"author":"朱熹","content":"差以毫釐大乱真，苟羞就正堕终身。不惟枉费穷年力，反作滔天祸世人。","dynasty":"宋代","title":"训蒙绝句就有道而正"}
{"author":"朱熹","content":"乐事从兹不易涯，朱门还似野人家。行看靓艳须携酒，坐对清阴只煮茶。晓起苍凉承坠露，晚来光景乱蒸霞。平生结习今馀几，试数毗那襋上花。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其二积芳圃"}
{"author":"朱熹","content":"阑干苜蓿久空槃，未觉清羸带眼宽。老去光华奸党籍，向来羞辱侍臣冠。极知此道无终否，且喜闲身得暂安。汉祚中天那可料，明年太岁又涒滩。","dynasty":"宋代","title":"蒙恩许遂休致陈昭远丈以诗见贺已和答之复赋一首"}
{"author":"朱熹","content":"谁作窗间拥鼻声，更哦乐府短歌行。从教永夜清无寐，只恐晨鸡不肯鸣。","dynasty":"宋代","title":"次韵择之进贤道中漫成五首其四"}
{"author":"朱熹","content":"玉笛未黄昏，冰滩已清浅。疏影不胜妍，愁心为谁远。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语踺梅"}
{"author":"朱熹","content":"竺国古招提，飞甍碧瓦齐。林深忘日午，山迥觉天低。琪树殊方色，珍禽别院啼。沙门有文畅，啜茗漫留题。","dynasty":"宋代","title":"春日过上天竺"}
{"author":"朱熹","content":"景幽人迹少，惟有此源长。水接天池绿，花分绣谷香。僧闲多老大，寺古半荒凉。却怪寻山客，何由到上方。","dynasty":"宋代","title":"昭德源"}
{"author":"朱熹","content":"书房在东屿，编简乱抽寻。曙色千山晓，寒灯午夜深。江湖勤会面，坐卧独观心。秋浦瓜期近，何当寄此吟。","dynasty":"宋代","title":"题东屿书房"}
{"author":"朱熹","content":"南岩兜率境，形胜自天成。崖雨楹前下，山云殿后生。泉堪清病目，井可濯尘缨。五级峰头立，何须步玉京。","dynasty":"宋代","title":"咏南岩"}
{"author":"朱熹","content":"不到南塘久，重来二十年。山如龟背厚，地与马鞍连。徐子旧书址，毛公新墓田。青松似相识，无语重凄然。","dynasty":"宋代","title":"重过南塘吊徐一平先生"}
{"author":"朱熹","content":"风雨萧萧已送愁，不堪怀抱更离忧。故人只在千岩里，桂树无端一夜秋。把袖追欢劳梦寐，举杯相属暂绸缪。觉来却是天涯客，檐响潺潺泻未休。","dynasty":"宋代","title":"梦山中故人"}
{"author":"朱熹","content":"故国音书阻一方，天涯此日思茫茫。风烟岁晚添离恨，湖海尊前即大荒。薄宦驱人向愁悴，旧游惟我最颠狂。细思万石亭前事，辜负黄花满帽香。","dynasty":"宋代","title":"九日"}
{"author":"朱熹","content":"西楼谁与共闲居，茂树婆娑清昼馀。大隐祇今同一壑，行吟非昔似三闾。揣摩心事惟黄卷，料理家传亦素书。更凿寒泉供漱石，世纷不拟问焉如。","dynasty":"宋代","title":"次韵傅丈题吕少卫教授藏书阁"}
{"author":"朱熹","content":"裸裎相向但悠悠，信道乾坤日夜浮。此去安心知有法，向来示病不难瘳。优游静室闲窗底，放浪东阡南陌头。万事何由到怀抱，夕阳芳草自春秋。","dynasty":"宋代","title":"次祝泽之表兄韵"}
{"author":"朱熹","content":"几年牢落旧村墟，此日脩然水竹居。病起试寻春径草，客来聊煮雪畦蔬。开樽细说平生事，信手同翻集古书。适意何劳一千卷，新诗闲出笑谈馀。","dynasty":"宋代","title":"和刘抱一"}
{"author":"朱熹","content":"久矣投装返旧墟，不将心事赋闲居。荷锄带月朝治秽，植杖临风夕挽蔬。三径犹寻陶令宅，万签聊借邺侯书。木瓜更得琼琚报，吟咏从今乐有馀。","dynasty":"宋代","title":"再和"}
{"author":"朱熹","content":"云垂天阔岁将阑，一室翛然独掩关。拥褐不知风折木，开轩惟见雪漫山。玄空杳霭低迷外，碧树珑璁掩映间。吟罢左思招隐句，扁舟无路过长湾。","dynasty":"宋代","title":"数日前与判院丈有宋村之约雪中有怀奉呈判院通判二丈"}
{"author":"朱熹","content":"踏破千林黄叶堆，林间台殿郁崔嵬。谷泉喷薄秋逾响，山翠空濛昼不开。一壑祇今藏胜概，三生畴昔记曾来。解衣正作留连计，未许山灵便却回。","dynasty":"宋代","title":"奉陪彦集充父同游瑞岩谨次莆田使君留题之韵"}
{"author":"朱熹","content":"赵公名迹此犹微，已荐行藏第一机。直自当年留翰墨，至今穷谷尚光辉。时清谏疏空遗稿，岁晚高斋自掩扉。珍重九原如可作，问渠何处是真归。","dynasty":"宋代","title":"伏读赵清献公瑞岩留题感叹之馀追次元韵"}
{"author":"朱熹","content":"谁将健笔写崖阴，想见当年抱膝吟。缓带轻裘成昨梦，遗风馀烈到如今。西山爽气看犹在，北阙精诚直自深。故垒近闻新破竹，起公无路祇伤心。","dynasty":"宋代","title":"伏读二刘公瑞岩留题感事兴怀至于陨涕追次元韵偶成二篇其一"}
{"author":"朱熹","content":"投绂归来卧赤城，家山无处不经行。寒岩解榻梦应好，绝壁题诗语太清。陈迹一朝成寂寞，灵台千古自虚明。传来旧业荒芜尽，惭愧秋原宿草生。","dynasty":"宋代","title":"伏读二刘公瑞岩留题感事兴怀至于陨涕追次元韵偶成二篇其二"}
{"author":"朱熹","content":"昨夜秋风凉气归，今朝喜色动帘帏。细斟潋滟新春酒，戏舞斑斓旧綵衣。愿上龟莲千岁寿，永令凫藻一家肥。也知厚德天应报，更说阴功世所希。","dynasty":"宋代","title":"寿母生朝其四"}
{"author":"朱熹","content":"暑退秋容欲凛然，北堂佳气倍澄鲜。旧痾已向新凉失，寿骨应随爽籁坚。尘外光阴那有尽，尊前风月浩无边。痴儿六六今如许，惭愧西河不老仙。","dynasty":"宋代","title":"寿母生朝其五"}
{"author":"朱熹","content":"仙人昔住紫琳房，一旦翩然下大荒。久悟客尘无自性，故应福禄未渠央。徙居邂逅成嘉遁，捧檄因循愧漫郎。愿借寒潭千丈碧，年年此日奉华觞。","dynasty":"宋代","title":"寿母生朝其六"}
{"author":"朱熹","content":"竹柏交柯庭院清，西风不动翠帘旌。高堂正喜新凉入，乐事仍逢寿斝倾。尽室丹衷归善祷，满头绿鬓定重生。年年此日欢娱意，更愿时丰乐太平。","dynasty":"宋代","title":"寿母生朝其七"}
{"author":"朱熹","content":"凤凰山下凤凰城，十载重来双眼明。剩喜故人频献纳，足知贤母外荣名。生朝举酒天香里，贱子当歌鲁颂声。问讯豪眉今几许，年年此日照人清。","dynasty":"宋代","title":"卓国太"}
{"author":"朱熹","content":"一生江海迥无俦，材大应容小未周。景好身闲真复乐，酒酣耳热却堪忧。飞腾莫羡摩天鹄，纯熟须参露地牛。我亦醒狂多忤物，颇能还赠一言不。","dynasty":"宋代","title":"借韵呈府判张丈既以奉箴且求教药"}
{"author":"朱熹","content":"为怜蘅芷满芳洲，特地临江赋远游。十亩何妨自春色，万缘从此付东流。静看朝市真儿戏，须信田园是老谋。出处知公有馀裕，未应辛苦谢灵丘。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其一秀野"}
{"author":"朱熹","content":"乐事从兹不易涯，朱门还似野人家。行看靓艳须携酒，坐对清阴只煮茶。晓起苍凉承坠露，晚来光景乱蒸霞。平生结习今馀几，试数毗那襋上花。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其二积芳圃"}
{"author":"朱熹","content":"负米归来手自舂，岂知门外有晴峰。羡公竟日尘氛远，拄颊看山幽兴浓。心镜悬知不同调，诗坛那敢少争锋。空馀远岳寻师意，个里何妨为指踪。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其三家山堂"}
{"author":"朱熹","content":"骥足宁同曳尾龟，青山终是费心期。陶公归去有馀乐，潘令闲居不足追。自笑十连非所慕，未应三径苦无资。明朝谩拥朱轮去，猿鹤咨嗟政尔为。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其四拙政堂"}
{"author":"朱熹","content":"幽兴年来莫与同，滋兰聊欲汎光风。真成佛国香云界，不数淮山桂树丛。花气无边曛欲醉，灵氛一点静还通。何须楚客纫秋佩，坐卧经行住此中。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其五香界"}
{"author":"朱熹","content":"武夷高处是蓬莱，采得灵根手自栽。地僻芳菲镇长在，谷寒蜂蝶未全来。红裳似欲留人醉，锦障何妨为客开。饮罢醒心何处所，远山重叠翠成堆。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其六春谷"}
{"author":"朱熹","content":"扁舟容与小房栊，摇飏帘旌蜀锦红。两岸蒹葭秋色里，一川烟浪夕阳中。不愁滟滪双蓬鬓，未怯江湖万里风。筑室水中聊尔尔，何须极浦望朱宫。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其七舫斋"}
{"author":"朱熹","content":"种药春畦有近功，不辞耘耔谩劳躬。渐看杞菊充庖下，即见芝英入笼中。病去自知非往日，身轻何必御泠风。出门会有儿童笑，不是当年植杖翁。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其八药圃"}
{"author":"朱熹","content":"方丈翛然屋数椽，槛前流水自清涟。蒲团竹几通宵坐，扫地焚香白昼眠。地窄不容挥麈客，室空那有散花天。个中有句无人荐，不是诸方五味禅。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其九山人方丈"}
{"author":"朱熹","content":"杨柳东边桂树西，小楼晴眺极霏微。山川政尔供凝目，尘土何妨略振衣。俯瞰桑田悲物化，闲披蕊笈洞玄机。却疑栏外连穹石，似厌支床去不归。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十龟峰楼"}
{"author":"朱熹","content":"潺潺流水注回塘，中作平台受晚凉。四面不通车马迹，一尊聊饮芰荷香。韩公无复吟花岛，楚客何劳赋药房。少待须臾更清绝，月华零露洗匡床。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十一月波台"}
{"author":"朱熹","content":"未觉闲来岁月频，荷锄方喜土膏匀。连畦已放瑶簪露，覆地行看玉本新。小摘登盘先饷客，晚炊当肉更宜人。却怜寂寞公仪子，拔尽园蔬不叹贫。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十二挽蔬园"}
{"author":"朱熹","content":"门外黄尘没九逵，坊中丛桂长樛枝。三秋冷蕊从开落，终岁清阴不改移。幽径祇愁空翠滴，浓香一任晚风吹。攀援却恨王孙远，惆怅千林□□时。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十三秋香径"}
{"author":"朱熹","content":"去年种竹长新篁，今岁穿渠过野塘。自喜轩窗无俗韵，亦知草木有真香。林间急雨生秋思，水面微风度晚凉。却厌端居苦无事，凭栏闲理钓丝长。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十四曲池轩"}
{"author":"朱熹","content":"玉立寒烟寂寞滨，仙姿潇洒净无尘。千林摇落今如许，一树横斜独可人。真与雪霜娱晚景，任从桃柳殿残春。绿阴青子明年事，众口惊嗟鼎味新。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十五前村□"}
{"author":"朱熹","content":"滕王阁下水初生，闻道登临复快晴。帝子讵知陈迹在，长江肯趁曲池平。山楹雨罢珠帘捲，檐铎风惊玉佩鸣。满眼悲凉今古恨，人生辛苦竟何成。","dynasty":"宋代","title":"秀野刘丈寄示南昌诸诗和此两篇其一"}
{"author":"朱熹","content":"知向潮边弄碧漪，栏干三抚漾晴辉。流传妙语惊离阔，想像清游欲奋飞。公去不应停驿骑，我来直欲挂朝衣。南州高士何由见，且看新荷出水稀。","dynasty":"宋代","title":"秀野刘丈寄示南昌诸诗和此两篇其二"}
{"author":"朱熹","content":"史君帘阁对脩筠，起看名园雨后春。便赋新诗留野客，更倾芳酒酹花神。未酬管乐平生志，且作羲黄向上人。祇恐功名相迫逐，不容老子卧漳滨。","dynasty":"宋代","title":"次秀野韵五首其一"}
{"author":"朱熹","content":"满园红紫已争新，百啭幽禽亦唤人。蜡屐未妨泥步稳，珍丛终恨雨来频。卧看晓色忻初霁，起约良游醉好春。却笑当年金谷燕，相随仆仆望车尘。","dynasty":"宋代","title":"次秀野韵五首其二"}
{"author":"朱熹","content":"惆怅春馀几日光，从今风雨莫颠狂。急呼我辈穿花去，未觉诗情与道妨。萝带不须吟杜若，角弓聊复赋甘棠。淋浪坐客休辞醉，饮罢晞身向九阳。","dynasty":"宋代","title":"次秀野韵五首其三"}
{"author":"朱熹","content":"知君久矣厌喧卑，造物尊前唤小儿。一釂未应峨侧弁，十分聊尔快翻卮。治中寂寂凝尘日，令尹忧劳退食时。正好相寻发孤笑，莫教牢落负心期。","dynasty":"宋代","title":"次秀野韵五首其四"}
{"author":"朱熹","content":"当年共剪北山莱，脩竹成阴手自栽。书卷莫教春色老，柴荆肯为俗人开。公能顾我传新句，我欲留公拨旧醅。怅望南园芳树底，明年应放小车来。","dynasty":"宋代","title":"次秀野韵五首其五"}
{"author":"朱熹","content":"好雨当春过一犁，我公远忆故园西。孤篷稳转清滩急，十里行穿绿树齐。路熟已欣经雾市，身轻未怕蹑云梯。诸孙剩欲留公住，细和新诗丐指迷。","dynasty":"宋代","title":"留秀野刘丈二首其一"}
{"author":"朱熹","content":"一去屏山今几春，归来三径但荒榛。剪除便觉风烟好，徙倚还惊物色新。楼外千林遮去路，阶前一水恋行尘。劝君更作留连计，同社追游苦未频。","dynasty":"宋代","title":"留秀野刘丈二首其二"}
{"author":"朱熹","content":"传闻泛宅贺新成，破月冲烟取次撑。鹢首斜飞寒浪急，篷窗侧转好山横。知公兴有江湖迥，顾我诗无玉雪清。欲跨船舷还未敢，几时得伴镜中行。","dynasty":"宋代","title":"次秀野沧波馆刈麦二诗其一"}
{"author":"朱熹","content":"贻牟夙昔但声歌，今见郊园乐事多。且喜瓯窭符善祷，未须芦菔颦妖娥。霞觞政自誇真一，香钵何烦问毕罗。我欲卖刀来学稼，不知还许受廛么。","dynasty":"宋代","title":"次秀野沧波馆刈麦二诗其二"}
{"author":"朱熹","content":"郊园旱久只多蹊，昨夜欣沾雨一犁。已办青鞋随老圃，便驱黄犊过深溪。农谈剩喜乡邻近，馌具仍教妇子携。指点竹寒沙碧处，不知何似锦城西。","dynasty":"宋代","title":"次秀野躬耕桑陌旧园之韵二首其一"}
{"author":"朱熹","content":"丈人高致邈难干，云梦何如胸次宽。老去未妨诗律在，人来只怕酒杯乾。故开麦陇供家酿，更有兰章付客看。下走才悭惭嘱和，愿公物色稍留残。","dynasty":"宋代","title":"次秀野躬耕桑陌旧园之韵二首其二"}
{"author":"朱熹","content":"临风一笑，问群芳谁是，真香纯白。独立无朋，算只有、姑射山头仙客。绝艳谁怜，真心自保，邈与尘缘隔。天然殊胜，不关风露冰雪。应笑俗李粗桃，无言翻引得，狂蜂轻蝶。争似黄昏闲弄影，清浅一溪霜月。画角吹残，瑶台梦断，直下成休歇。绿阴青子，莫教容易披折。","dynasty":"宋代","title":"念奴娇（用传安道和朱希真梅词韵）"}
{"author":"朱熹","content":"落日照楼船，稳过澄江一片天。珍重使君留客意，依然，风月从今别一川。离绪悄危弦，永夜清霜透幕毡。明日回头江树远，怀贤，目断晴空雁字连。","dynasty":"宋代","tags":"写景，离别，抒怀","title":"南乡子·落日照楼船"}
{"author":"朱熹","content":"惆怅江头几树梅，杖藜行绕去还来。前时雪压无寻处，昨夜月明依旧开。折寄遥怜人似玉，相思应恨劫成灰。沉吟日落寒鸦起，却望柴荆独自回。满山残雪对虚堂，想似当年辋口庄。门掩不须垂铁锁，客来聊复共藜床。故人闻道歌围暖，妙语空传醉墨香。莫为姬姜厌憔悴，把酒论文话偏长。","dynasty":"宋代","tags":"怀友，忧虑","title":"次韵雪后书事二首"}
{"author":"朱熹","content":"门外青山翠紫堆，幅巾终日面崔嵬。只看云断成飞雨，不道云从底处来。擘开苍峡吼奔雷，万斛飞泉涌出来。断梗枯槎无泊处，一川寒碧自萦回。步随流水觅溪源，行到源头却惘然。始信真源行不到，倚筇随处弄潺湲。","dynasty":"宋代","tags":"闲适，生活，做人，道理","title":"偶题三首"}
{"author":"朱熹","content":"长记与君别，丹凤九重城。归来故里，愁思怅望渺难平。今夕不知何夕，得共寒潭烟艇，一笑俯空明。有酒径须醉，无事莫关情。寻梅去，疏竹外，一枝横。与君吟弄风月，端不负平生。何处车尘不到，有个江天如许，争肯换浮名。只恐买山隐，却要练丹成。","dynasty":"宋代","title":"水调歌头（次袁仲机韵）"}
{"author":"朱熹","content":"压架年来雪作堆。珍丛也是近移栽。肯令容易放春回。却恐阴晴无定度，从教红白一时开。多情蜂蝶早飞来。","dynasty":"宋代","title":"浣溪沙（次秀野酴醿韵）"}
{"author":"朱熹","content":"已分江湖寄此生。长蓑短笠任阴晴。鸣桡细雨沧洲远，系舸斜阳画阁明。奇绝处，未忘情。几时还得去寻盟。江妃定许捐双佩，渔父何劳笑独醒。","dynasty":"宋代","title":"鹧鸪天"}
{"author":"朱熹","content":"　　登百丈山三里许，右俯绝壑，左控垂崖，垒石为磴，十余级乃得度。山之胜，盖自此始。　　循磴而东，即得小涧。石梁跨于其上。皆苍藤古木，虽盛夏亭午无暑气。水皆清澈，自高淙下，其声溅溅然。度石梁，循两崖曲折而上，得山门。小屋三间，不能容十许人，然前瞰涧水，后临石池，风来两峡间，终日不绝。门内跨池又为石梁。度而北，蹑石梯，数级入庵。庵才老屋数间，卑庳迫隘，无足观。独其西阁为胜。水自西谷中循石罅奔射出阁下，南与东谷水并注池中。自池而出，乃为前所谓小涧者。阁据其上流，当水石峻激相搏处，最为可玩。乃壁其后，无所睹。独夜卧其上，则枕席之下，终夕潺潺。久而益悲，为可爱耳。　　出山门而东十许步，得石台。下临峭岸，深昧险绝。于林薄间东南望，见瀑布自前岩穴瀵涌而出，投空下数十尺。其沫乃如散珠喷雾，目光烛之，璀璨夺目，不可正视。台当山西南缺，前揖芦山，一峰独秀出，而数百里间峰峦高下亦皆历历在眼。日薄西山，余光横照，紫翠重迭，不可殚数。旦起下视，白云满川，如海波起伏。而远近诸山出其中者，皆若飞浮来往。或涌或没，顷刻万变。台东径断，乡人凿石容磴以度，而作神祠于其东，水旱祷焉。畏险者或不敢度。然山之可观者，至是则亦穷矣。　　余与刘充父、平父、吕叔敬、表弟徐周宾游之。既皆赋诗以纪其胜，余又叙次其详如此。而其最可观者，石磴、小涧、山门、石台、西阁、瀑布也。因各别为小诗以识其处，呈同游诸君。又以告夫欲往而未能者。","dynasty":"宋代","tags":"游记，写景，山水","title":"百丈山记"}
{"author":"朱熹","content":"脱却儒冠着羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头只见冢累累。未寻跨凤吹箫侣，且伴孤云独鹤飞。","dynasty":"宋代","title":"鹧鸪天（叔怀尝梦飞仙，为之赋此。归日以呈茂献待郎，当发一笑）"}
{"author":"朱熹","content":"昨夜扁舟雨一蓑，满江风浪夜如何？今朝试卷孤篷看，依旧青山绿树多。郁郁层峦夹岸青，春山绿水去无声。烟波一棹知何许？鶗鴃两山相对鸣。","dynasty":"宋代","tags":"写景，抒情，乐观","title":"水口行舟二首"}
{"author":"朱熹","content":"愁阴一夜转和风，晓看花枝露彩浓。觅句休教长闭户，出门聊得试扶筇。物华始信如诗好，春色方知似酒浓。多谢邻翁笑相迓，为言晴暖更过从。","dynasty":"宋代","title":"又和秀野二首其一"}
{"author":"朱熹","content":"江皋晴日丽芳华，翠竹疏疏映白沙。路转忽逢沽酒客，眼明惟见满园花。望中景助诗人趣，物外春归释子家。向晚却寻芳草径，夕阳流水绕村斜。","dynasty":"宋代","title":"又和秀野二首其二"}
{"author":"朱熹","content":"闭门高卧客来稀，起看天花满院飞。地迥杉篁增胜概，庭虚鸟雀噪空饥。酒肠冻涩成新恨，病骨侵凌减旧肥。赖有袁生清兴在，忍寒应未泣牛衣。","dynasty":"宋代","title":"次秀野咏雪韵三首其一"}
{"author":"朱熹","content":"一夜同云匝四山，晓来千里共漫漫。不应琪树犹含冻，翻笑杨花许耐寒。乘兴正须披鹤氅，瀹甘犹喜破龙团。无端酒思催吟笔，却恐长鲸吸海乾。","dynasty":"宋代","title":"次秀野咏雪韵三首其二"}
{"author":"朱熹","content":"开门惊怪雪交加，乱落横飞讵有涯。密竹不妨呈劲节，早梅何处觅残花。山阴客子须乘兴，洛下先生想卧家。病废杯觞寒至骨，哦诗无复更豪誇。","dynasty":"宋代","title":"次秀野咏雪韵三首其三"}
{"author":"朱熹","content":"晴烟袅袅弄晨炊，雪屋流澌未觉迟。拟挈冻醪追胜践，聊穿蜡屐过疏篱。扫开折竹仍三径，认得残梅祇数枝。不耐岁寒心事苦，滔滔欲说定从谁。","dynasty":"宋代","title":"次韵雪后书事二首其一"}
{"author":"朱熹","content":"未觉春光到柳条，谁教飞絮倚风摇。眼惊银色迷千界，梦断彤庭散百寮。梅坞任从长笛弄，竹窗闲把短檠挑。何人剥啄传清唱，更喜残年乐事饶。","dynasty":"宋代","title":"次韵雪后书事二首其二"}
{"author":"朱熹","content":"可爱红芳爱素芳，多情珍重老刘郎。疏英的皪尊中影，微月黄昏句里香。胸次自怜真玉雪，人间何处有冰霜。巡檐说尽心期事，肯醉佳人锦瑟傍。","dynasty":"宋代","title":"次韵秀野早梅"}
{"author":"朱熹","content":"偶向新亭一破颜，高情直寄有无间。地偏已隔东西路，天阔长围远近山。浩荡只愁春雾合，轮囷却喜暮云还。不堪景物撩人甚，倒尽诗囊未许悭。","dynasty":"宋代","title":"次秀野极目亭韵其一"}
{"author":"朱熹","content":"坐看山花落幔颜，不知身在翠云间。食寒到处雨复雨，客里归来山又山。□□孤灯闲□□，无心栖鸟暮忘还。世情分逐流年去，只有诗情老更悭。","dynasty":"宋代","title":"次秀野极目亭韵其二"}
{"author":"朱熹","content":"江皋晴日丽芳华，翠竹疏疏映白沙。路转忽逢沽酒客，眼明惟见满园花。望中景助诗人趣，物外春归释子家。向晚却寻芳草径，夕阳流水绕村斜。","dynasty":"宋代","title":"又和秀野二首其二"}
{"author":"朱熹","content":"经济夙所尚，隐沦非素期。几年霜露感，白发忽已垂。凿井北山阯，耕田南涧湄。乾坤极浩荡，岁晚将何之。","dynasty":"宋代","title":"感怀"}
{"author":"朱熹","content":"故人千石令，便道此之官。契阔三秋永，逢迎一笑欢。田园知不远，谣俗问非难。已想躬玄默，鸣弦亦罢弹。","dynasty":"宋代","title":"送王季山赴龙溪"}
{"author":"朱熹","content":"枥骥倦千里，笼鹤思九皋。念昔田舍日，不知山林高。一朝逢世纷，故丘得潜逃。平生栖遁志，兹焉始坚牢。故人谷城翁，高情北窗陶。亦复喜我归，巾车款林巢。申旦更离阔，中情重忉忉。","dynasty":"宋代","title":"酬黄子厚见访归途惠诗韵"}
{"author":"朱熹","content":"登岩出嚣尘，入谷媚泉石。悠然惬幽趣，不觉几朝夕。高寻倦冢顶，旧赏叹陈迹。仰惭仙人杖，俯愧谢公屐。昨日吾弟来，勇往意无斁。今晨蓐食罢，千仞一咫尺。心期未究竟，眼界已开辟。浮野众麓青，萦云两川白。须臾互吞吐，变化已今昔。旷若尘虑空，悲哉人境窄。平生有孤念，万里思矫翮。感此复冲然，胡为尚形役。","dynasty":"宋代","title":"同丘子服游芦峰以岭上多白云分韵赋诗得白字"}
{"author":"朱熹","content":"不到湖潭二十年，湖潭依旧故山川。聊将杯酒奠青草，风雨萧萧忆昔贤。","dynasty":"宋代","title":"挽王德修"}
{"author":"朱熹","content":"沃野无凶年，正得蹲鸱力。区种万叶清，深煨奉朝食。","dynasty":"宋代","title":"次刘秀野蔬食十三诗韵其十芋魁"}
{"author":"朱熹","content":"悄茜桃蹊北，萧椮竹坞深。不堪秋夜永，风雨助悲吟。","dynasty":"宋代","title":"云谷二十六咏其二十竹坞"}
{"author":"朱熹","content":"扉景廓天津，空同无员方。丹晨舞七气，朵秀东渟房。餐吐碧琳华，仰噏飞霞浆。竦辔绝冥外，眄目抚大荒。策我绿轩軿，上际于浪沧。神钧亦寥朗，晻霭晨风翔。养翮尘波里，纵神非有亡。一乐无终永，千春讵能当。","dynasty":"宋代","title":"步虚词二首其一"}
{"author":"朱熹","content":"竹坞深深处，檀栾绕舍青。暑风成惨淡，寒月助清泠。客去空尘榻，诗来拓采棂。此君同一笑，午梦顿能醒。","dynasty":"宋代","title":"次韵择之梧竹二首并呈季通其一"}
{"author":"朱熹","content":"高士沉迷簿领书，有时红糁缀玄须。定知不著金柈贮，儿女心情本自无。","dynasty":"宋代","title":"次秀野杂诗韵其五又五绝卒章戏简及之主簿"}
{"author":"朱熹","content":"才到秋来气便高，雁声天地总寥寥。客怀今夜不成寐，风细月明江自潮。","dynasty":"宋代","title":"夜宿洪亭长家"}
{"author":"朱熹","content":"虚堂一游瞩，骤雨满空至。的皪散方塘，冥濛结云气。势逐风威乱，望穷山景翳。烟霭集林端，苍茫欲无际。凉气袭轻裾，炎氛起秋思。对此景凄凄，还增冲澹意。","dynasty":"宋代","title":"对雨"}
{"author":"朱熹","content":"百年不可期，一壑当预卜。自怜木偶人，空羡王官谷。","dynasty":"宋代","title":"题刘平甫定庵五咏其五寿穴"}
{"author":"朱熹","content":"闻道君归湘水东，经行长在白云中。诗成天柱峰头月，酒醒朱陵洞里风。旧学难酬香一瓣，流年谁管鬓双蓬。书来为指誵误处，不涉言诠不落空。","dynasty":"宋代","title":"和王晦叔寄德莹弟韵其一"}
{"author":"朱熹","content":"三径莓苔昼掩关，君来问道却空还。从今蜡屐应无恙，有兴何妨再入山。","dynasty":"宋代","title":"寄吴公济兼简李伯谏五首其二"}
{"author":"朱熹","content":"忘则无功助则私，不忘不助正斯时。是中体段须当察，便是鸢飞鱼跃机。","dynasty":"宋代","title":"训蒙绝句勿忘勿助长"}
{"author":"朱熹","content":"去岁潇湘重九时，满城寒雨客思归。故山此日还佳节，黄菊清樽更晚晖。短发无多休落帽，长风不断且吹衣。相看下视人寰小，祇合从今老翠微。","dynasty":"宋代","title":"九日登天湖以菊花须插满头归分韵赋诗得归字"}
{"author":"朱熹","content":"凤凰山下凤凰城，十载重来双眼明。剩喜故人频献纳，足知贤母外荣名。生朝举酒天香里，贱子当歌鲁颂声。问讯豪眉今几许，年年此日照人清。","dynasty":"宋代","title":"卓国太"}
{"author":"朱熹","content":"妙道皆形日用间，即斯可见不须言。试将天象明人事，希圣功夫万古存。","dynasty":"宋代","title":"训蒙绝句予欲无言"}
{"author":"朱熹","content":"清朝荐疏盘，乳钵有真味。不用精琼糜，无劳烂羊胃。","dynasty":"宋代","title":"次刘秀野蔬食十三诗韵其一乳饼"}
{"author":"朱熹","content":"开门惊怪雪交加，乱落横飞讵有涯。密竹不妨呈劲节，早梅何处觅残花。山阴客子须乘兴，洛下先生想卧家。病废杯觞寒至骨，哦诗无复更豪誇。","dynasty":"宋代","title":"次秀野咏雪韵三首其三"}
{"author":"朱熹","content":"炎蒸不可柰，云气满前峰。向夕风吹尽，微闻远寺钟。","dynasty":"宋代","title":"刘德明彦集祝弟以夏云多奇峰为韵赋诗戏成五绝其五"}
{"author":"朱熹","content":"春江日东注，我行溯其波。扬帆指西澨，两岸青山多。青山自逶迤，飞石空嵯峨。绿树生其间，幽鸟鸣相和。搴篷骋遐眺，击楫成幽歌。独语无与晤，兹怀竟如何。","dynasty":"宋代","title":"宿石岊馆二首其一"}
{"author":"朱熹","content":"抚摩凋瘵为心切，摹写风烟著语亲。只愿从今更无倦，清诗美政逐年新。","dynasty":"宋代","title":"谨次县大夫见属之韵"}
{"author":"朱熹","content":"雅望推前辈，承爱赖女师。闺门传懿范，汤沐盛恩私。万里骖鸾去，千秋宰树悲。自应铭妇德，谁与篆丰碑。","dynasty":"宋代","title":"挽董安人二首其一"}
{"author":"朱熹","content":"山夕烟景乱，林空鸟啼幽。怀人隔春江，梦想积离忧。览物怀悄悄，临觞但悠悠。徘徊东西步，悟叹复何求。","dynasty":"宋代","title":"怀友"}
{"author":"朱熹","content":"同云被四野，寒气惨悲凉。回风一以定，密雪来飘扬。时当冬候穷，开岁五日彊。蓬巷无与适，陟此琼台冈。宾友既追随，儿童亦携将。攀跻得冢顶，徙倚聊彷徨。俯视千里空，仰看万鹤翔。远迷乱峰翠，近失平林苍。偃薄莹神骨，咀咽清肝肠。朗咏招隐作，悲吟黄竹章。古人不可见，来者谁能量。且复记兹日，他年亦难忘。","dynasty":"宋代","title":"立春大雪邀刘圭甫诸兄游天湖"}
{"author":"朱熹","content":"孟夏气淑清，窗户有佳色。卧闻幽箨翻，转觉林景寂。参差帙委素，缥缈香横碧。啜菽有馀欢，缨冠非所职。故人海边郡，妙语寄远翼。咏叹不得闻，超然见胸臆。","dynasty":"宋代","title":"夏日斋居得潮州诗卷咏叹之馀用卒章之韵以纪其事"}
{"author":"朱熹","content":"飘飖学仙侣，遗世在云山。盗启元命秘，窃当生死关。金鼎蟠龙虎，三年养神丹。刀圭一入口，白日生羽翰。我欲往从之，脱屣谅非难。但恐逆天道，偷生讵能安。","dynasty":"宋代","title":"斋居感兴二十首其十五"}
{"author":"朱熹","content":"无疑莫诣君平肆，任运休寻季主家。谩设铜壶候尺咫，闲参玉表验分差。不妨启处知时节，那更荣枯纪岁华。却羡升平好官府，日高三丈放朝衙。","dynasty":"宋代","title":"次秀野杂诗韵刻漏"}
{"author":"朱熹","content":"江头晓渡野云遮，惆望山岐映暮霞。人值风波几千里，济川舟楫我侬誇。","dynasty":"宋代","title":"渡兴乐江望祝融次择之韵"}
{"author":"朱熹","content":"十年灯火与君同，谁道年来西复东。不学世情云雨手，从教人事马牛风。","dynasty":"宋代","title":"送林熙之诗五首其四"}
{"author":"朱熹","content":"野风吹孤芳，迥立正愁绝。皂盖莫徘徊，堪看不堪折。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语野梅"}
{"author":"朱熹","content":"莲花峰顶雪晴天，虚阁霜清绝缕烟。明发定知花蔌蔌，如今且看竹娟娟。","dynasty":"宋代","title":"霜月次择之韵"}
{"author":"朱熹","content":"借此云窗眠，静夜心独苦。安得枕下泉，去作人间雨。","dynasty":"宋代","title":"百丈山六咏其五西阁"}
{"author":"朱熹","content":"元亨播群品，利真固灵根。非诚谅无有，五性实斯存。世人逞私见，凿智道弥昏。岂若林居子，幽探万化原。","dynasty":"宋代","title":"斋居感兴二十首其十四"}
{"author":"朱熹","content":"近从新谱识枭卢，拟唤安阳旧博徒。只恐分阴闲过了，更教人诮牧猪奴。","dynasty":"宋代","title":"观洪遵双陆谱有感呈刘平甫范仲宣二兄"}
{"author":"朱熹","content":"失志堕尘网，浩思属沧洲。灵芝不可得，岁月逐江流。碧草晚未凋，悲风飒已秋。仰首鸾鹤期，白云但悠悠。","dynasty":"宋代","title":"读道书作六首其二"}
{"author":"朱熹","content":"翩翩一马两肩舆，路转秋原十里馀。共说前山深更好，不辞迢递款禅居。","dynasty":"宋代","title":"入瑞岩道间得四绝句呈彦集充父二兄其二"}
{"author":"朱熹","content":"道若大路然，奈此人好径。即事昧本心，离动觅真静。安知濠上翁，妙入玄中境。偶寄郡斋闲，无欲民自正。","dynasty":"宋代","title":"次韵潮州诗六首其二"}
{"author":"朱熹","content":"瑞雪飞琼瑶，梅花静相倚。独占三春魁，深涵太极理。","dynasty":"宋代","title":"小均四景诗其四"}
{"author":"朱熹","content":"童蒙贵养正，孙弟乃其方。鸡鸣咸盥栉，问讯谨暄凉。奉水勤播洒，拥彗周室堂。进趋极虔恭，退息常端庄。劬书剧嗜炙，见恶逾探汤。庸言戒粗诞，时行必安详。圣途虽云远，发轫且勿忙。十五志于学，及时起高翔。","dynasty":"宋代","title":"斋居感兴二十首其十八"}
{"author":"朱熹","content":"闻说牛刀久不更，闲中应接羡门生。向来已悟藏千界，今日何劳倒五行。按蹻有时聊戏剧，居心无物转虚明。举觞试问同亭侣，九转工夫早晚成。","dynasty":"宋代","title":"次秀野杂诗韵导引"}
{"author":"朱熹","content":"解印归来叹寂寥，黄花难觅旧根苗。祇缘三径荒凉后，移向洪门不姓陶。","dynasty":"宋代","title":"对菊"}
{"author":"朱熹","content":"独树临孤岸，横枝放浅花。不须烦驿使，正耐雪斜斜。","dynasty":"宋代","title":"丘子服来访道间得古梅折以为赠刘叔通江文卿俱来各有佳句因各次韵为答三首其二"}
{"author":"朱熹","content":"我忆当年诸老翁，经纶事业久参同。只今零落三星晓，未厌栖迟一亩宫。","dynasty":"宋代","title":"赠内弟程允夫三首其三"}
{"author":"朱熹","content":"褰裳缘碧涧，濯足憩清幽。却拂千岩石，聊乘万里流。氛埃随脱屣，步武欲横秋。极目沧江晚，烟波殊未休。","dynasty":"宋代","title":"濯足万里流"}
{"author":"朱熹","content":"神灯照夜惟闻说，皓月当空不用寻。个里忘言真所得，便应从此正人心。","dynasty":"宋代","title":"方广圣灯次敬夫韵"}
{"author":"朱熹","content":"考槃虽在陆，滉瀁水云深。正尔沧洲趣，难忘魏阙心。","dynasty":"宋代","title":"奉同张敬夫城南二十咏其四船斋"}
{"author":"朱熹","content":"十载扶行恃短筇，一针相值有奇功。出门放步人争看，不是前来勃窣翁。","dynasty":"宋代","title":"晦翁足疾得程道人针之而愈戏赠此诗"}
{"author":"朱熹","content":"粤自辞神武，超然绝世纷。前身疏太傅，今日范忠文。圃树寒留月，湖波冷浸云。悬知千载下，此地想遗芬。","dynasty":"宋代","title":"挽吴给事三首其二"}
{"author":"朱熹","content":"梯云石磴羊肠绕，转壑飞泉碧玉斜。一路风烟春淡泊，数声鸡犬野人家。","dynasty":"宋代","title":"过飞泉岭"}
{"author":"朱熹","content":"食中有味知斯悦，知是能加咀嚼功。行处心安思处得，馀甘常溢齿牙中。","dynasty":"宋代","title":"训蒙绝句刍养悦口"}
{"author":"朱熹","content":"胜日寻芳泗水滨，无边光景一时新。等闲识得东风面，万紫千红总是春。","dynasty":"宋代","tags":"古诗三百首，小学古诗，春天，写景，哲理，早教古诗100首","title":"春日"}
{"author":"朱熹","content":"沧波流不极，上有一亩园。幽人掩关卧，脩竹何娟娟。虚堂面群峰，秀色摩青天。静有山水乐，而无车马喧。人言市门子，往往苍崖颠。挥手谢世人，日中翔紫烟。遗迹尚可觌，神交邈无缘。慨然一永叹，耀灵忽西迁。褰裳下中沚，濯足娱清川。","dynasty":"宋代","title":"寄题梅川溪"}
{"author":"朱熹","content":"移自溪上园，种此墙阴路。墙阴少人行，来岁障幽户。","dynasty":"宋代","title":"丘子野表兄郊园五咏其三竹"}
{"author":"朱熹","content":"羌庐不见几经年，一话清游一怅然。此日送君凭问讯，千峰影里旧潺湲。","dynasty":"宋代","title":"诗送碧崖甘叔怀游庐阜兼简白鹿山长吴兄唐卿及诸耆旧三首其一"}
{"author":"朱熹","content":"几年寂寞掩柴扃，抱膝长吟竹下亭。不向参同论纳甲，且将耘耔付添丁。思玄赋罢惊遥举，止酒诗成恨独醒。却笑春风两蓬鬓，飘萧无复旧时青。","dynasty":"宋代","title":"次亭字韵诗呈秀野丈兼简王宰三首其三"}
{"author":"朱熹","content":"意乃情专所主时，志之所向定于斯。要须总验心情意，一发而俱性在兹。","dynasty":"宋代","title":"训蒙绝句意"}
{"author":"朱熹","content":"夕阳浮远空，西峰背残照。爽气转分明，与君共晚眺。","dynasty":"宋代","title":"家山堂晚照效辋川体作二首其一"}
{"author":"朱熹","content":"忆昔屏山翁，示我一言教。自信久未能，岩栖冀微效。","dynasty":"宋代","title":"云谷二十六咏其十四晦庵"}
{"author":"朱熹","content":"百年地辟有奇功，创见犹惊鹤发翁。共喜安车迎国老，更传佳句走邮童。闲来且看潮头入，乐事宁忧酒盏空。会见台星与卿月，交光齐照广寒宫。","dynasty":"宋代","title":"伏承侍郎使君垂示所与少傅国公唱酬西湖佳句谨次高韵聊发一笑其一"}
{"author":"朱熹","content":"君侯嗜图史，插架何其多。徙居三十乘，流汗几橐驼。千载谁晤语，端居自弦歌。至哉天下乐，岁月如子何。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其三"}
{"author":"朱熹","content":"郁郁层峦夹岸青，春山绿水去无声。烟波一棹知何许，鶗鴂两山相对鸣。","dynasty":"宋代","title":"水口行舟二首其二"}
{"author":"朱熹","content":"忆昔南游日，初尝面发红。药囊知有用，茗盌讵能同。蠲疾收殊效，修真录异功。三彭如不避，糜烂七非中。","dynasty":"宋代","title":"次秀野杂诗韵槟榔"}
{"author":"朱熹","content":"闻道黄杨山上头，千峰环抱百泉幽。羡君柱杖年年去，饱看人间万顷秋。","dynasty":"宋代","title":"奉和子服老弟黄杨游岩二诗其一"}
{"author":"朱熹","content":"十月气候变，独怀霜露悽。僧庐寄楸槚，馈奠失兹时。竹柏翳阴冈，华林敞神扉。汛扫托群隶，瞻护烦名缁。封茔谅久安，千里一歔欷。持身慕前烈，衔训倘在斯。","dynasty":"宋代","title":"十月朔旦怀先陇作"}
{"author":"朱熹","content":"吾闻包牺氏，爰初辟乾坤。乾行配天德，坤布协地文。仰观玄浑周，一息万里奔。俯察方仪静，隤然千古存。悟彼立象意，契此入德门。勤行当不息，敬守思弥敦。","dynasty":"宋代","title":"斋居感兴二十首其十一"}
{"author":"朱熹","content":"眇然方寸神明舍，天下经纶具此中。每向狂澜观不足，正如有本出无穷。","dynasty":"宋代","title":"训蒙绝句观澜"}
{"author":"朱熹","content":"幽人本何心，偶此翳环堵。隐几亦无言，光风遍寰宇。","dynasty":"宋代","title":"墨庄五咏其三静春堂"}
{"author":"朱熹","content":"结楥遂芳植，覆墙拥深翠。还当具春酒，与客花下醉。","dynasty":"宋代","title":"丘子野表兄郊园五咏其二荼蘼"}
{"author":"朱熹","content":"幽谷溅溅小水通，细穿危石认行踪。回头自爱情岚好，却立滩头数乱峰。","dynasty":"宋代","title":"涉涧水作"}
{"author":"朱熹","content":"未识南湖景，遥欣二子游。赏心并胜日，妙语逼清秋。剩欲携书卷，相将买钓舟。微吟归去晚，杜若满汀洲。","dynasty":"宋代","title":"择之寄示深卿唱和乌石南湖佳句辄次元韵三首其一"}
{"author":"朱熹","content":"黄昏一雨到天明，梦里丰年有颂声。起望平畴烟草绿，只今投笔事农耕。","dynasty":"宋代","title":"和喜雨二绝其二"}
{"author":"朱熹","content":"畴昔东州路，音书仅一通。承颜终未遂，仰德竟何穷。野哭悲能遽，岩居计莫同。关心九原路，无树不高风。","dynasty":"宋代","title":"挽鹿伯可郎中二首其二"}
{"author":"朱熹","content":"蜀树成行翠作围，花开时节更芳菲。主人梦亦寻春去，栩栩深穿锦障飞。","dynasty":"宋代","title":"次吕季克东堂九咏其八海棠屏"}
{"author":"朱熹","content":"盘回山腹转脩蛇，横入中峰小隐家。好把稚杉缘径插，待迎凉月看清华。","dynasty":"宋代","title":"题中峰杉径"}
{"author":"朱熹","content":"梅花发，寒梢挂著瑶台月。瑶台月，和羹心事，履霜时节。野桥流水声呜咽，行人立马空愁绝。空愁绝，为谁凝伫，为谁攀折。","dynasty":"宋代","title":"忆秦娥其二"}
{"author":"朱熹","content":"禾黍弥平野，凄凉故国秋。清霜凝碧树，落日翳层丘。览物知时变，为农觉岁遒。不堪从吏役，憔悴欲归休。","dynasty":"宋代","title":"晚望"}
{"author":"朱熹","content":"洒扫庭堂职是供，步趋唯诺饰仪容。是中有理今休问，敬谨端详体立功。","dynasty":"宋代","title":"训蒙绝句小学"}
{"author":"朱熹","content":"入关但平田，复此得清响。何必问真源，神襟一萧爽。","dynasty":"宋代","title":"云谷二十六咏其八泉硖"}
{"author":"朱熹","content":"旧闻南华仙，作吏漆园里。应悟见割忧，嗒然空隐几。","dynasty":"宋代","title":"云谷二十六咏其二十一漆园"}
{"author":"朱熹","content":"泾舟胶楚泽，周纲已陵夷。况复王风降，故宫黍离离。玄圣作春秋，哀伤实在兹。祥麟一以踣，反袂空涟洏。漂沦又百年，僭侯荷爵圭。王章久已丧，何复嗟叹为。马公述孔业，托始有馀悲。拳拳信忠厚，无乃迷先几。","dynasty":"宋代","title":"斋居感兴二十首其五"}
{"author":"朱熹","content":"仙人乔岳顶，散发吹参差。唤我二三友，集此西南垂。列筵命洛公，侑坐迎江妃。导之千羽旄，投以万璧玑。缤纷一何丽，晻霭难具知。众真亦来翔，恍觉丛霄低。茫茫云雾合，一一琼瑶姿。回首谢世人，千载空相思。吾衰怯雄观，未敢探此奇。短衣一匹马，幸甚得所随。天寒饮我酒，酒罢赓君诗。人生易南北，复此知何时。","dynasty":"宋代","title":"大雪马上次敬夫韵"}
{"author":"朱熹","content":"三曲君看架壑船，不知停棹几何年。桑田海水今如许，泡沫风灯敢自怜。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其四"}
{"author":"朱熹","content":"澹泊忘怀久，浑沦玩意深。箪瓢无改乐，山水自知音。册府遗编在，丘原宰树阴。门人封马鬣，寒日共沾襟。","dynasty":"宋代","title":"挽籍溪胡先生三首其二"}
{"author":"朱熹","content":"湖平秋水碧，桂棹木兰舟。一曲菱歌晚，惊飞欲下鸥。","dynasty":"宋代","title":"奉同张敬夫城南二十咏其十九采菱舟"}
{"author":"朱熹","content":"吏局了无事，横舍终日闲。庭树秋风至，凉气满窗间。高阁富文史，诸生时往还。纵谈忽忘倦，时观非云悭。咏归同与点，坐忘庶希颜。尘累日以销，何必栖空山。","dynasty":"宋代","title":"教思堂作示诸同志"}
{"author":"朱熹","content":"层崖俯深幽，微径忽中断。努力一跻攀，前行有奇观。","dynasty":"宋代","title":"百丈山六咏其一石磴"}
{"author":"朱熹","content":"纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。","dynasty":"宋代","tags":"咏物，写景，抒怀，壮志难酬，隐居，生活","title":"奉同张敬夫城南二十咏"}
{"author":"朱熹","content":"富贵有馀乐，贫贱不堪忧。谁知天路幽险，倚伏互相酬。请看东门黄犬，更听华亭清唳，千古恨难收。何似鸱夷子，散发弄扁舟。鸱夷子，成霸业，有馀谋。致身千乘卿相，归把钓渔钩。春昼五湖烟浪，秋夜一天云月，此外尽悠悠。永弃人间事，吾道付沧洲。","dynasty":"宋代","title":"水调歌头"}
{"author":"朱熹","content":"雪月两相映，水石互悲鸣。不知岩上枯木，今夜若为情。应见尘土胶扰，便道山间空旷，与么了平生。与么平生了，□水不流行。熹起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。","dynasty":"宋代","title":"水调歌头（联句问讯罗汉同张敬夫）"}
{"author":"朱熹","content":"暮江寒碧萦长路。路长萦碧寒江暮。花坞夕阳斜。斜阳夕坞花。客愁无胜集。集胜无愁客。醒似醉多情。情多醉似醒。","dynasty":"宋代","title":"菩萨蛮（次圭父回文韵）"}
{"author":"朱熹","content":"睡处林风瑟瑟，觉来山月团团。身心无累久轻安。况有清池凉馆。句稳翻嫌白俗，情高却笑郊寒。兰膏元自少陵残。好处金章不换。","dynasty":"宋代","title":"西江月"}
{"author":"朱熹","content":"梅花发。寒梢挂着瑶台月。瑶台月。和羹心事，履霜时节。野桥流水声鸣咽。行人立马空愁绝。空愁绝。为谁凝伫，为谁攀折。","dynasty":"宋代","title":"忆秦娥"}
{"author":"朱熹","content":"暮雨朝云不自怜。放教春涨绿浮天。只令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。","dynasty":"宋代","title":"鹧鸪天（江槛）"}
{"author":"朱熹","content":"海阔从鱼跃，天空任鸟飞。","dynasty":"宋代","title":"句其十五"}
{"author":"朱熹","content":"江水侵云影，鸿雁欲南飞。携壶结客，何处空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相达。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。","dynasty":"宋代","title":"水调歌头隐括杜牧之齐山诗"}
{"author":"朱熹","content":"军府资长算，家山辍胜游。故人千里别，归骑两年秋。吊古宁忘恨，开尊且破愁。相思欲回首，但上曲江楼。","dynasty":"宋代","title":"短句奉迎其二"}
{"author":"朱熹","content":"宇宙一瞬息，人生等浮游。云何百年内，万变纷相酬。颠倒不自知，旁观乃堪羞。拱揖尚虞夏，干戈到商周。岂悟旷士怀，泛若不系舟。驷马谅弗视，名高非所求。彼哉夸夺子，逝矣昆崙丘。褰裳绝冥外，天风舞云裘。","dynasty":"宋代","title":"再赋解嘲"}
{"author":"朱熹","content":"三十年来宿草庐，五年三第世间无。门前獬廌山常在，只恐儿孙不读书。","dynasty":"宋代","title":"廌山书院"}
{"author":"朱熹","content":"春服初成丽景迟，步随流水玩晴漪。微吟缓节归来晚，一任轻风拂面吹。","dynasty":"宋代","title":"曾点"}
{"author":"朱熹","content":"谷深石瘦水潺潺，便是楞伽折桂间。珍重下邳圯上客，一年几度到庐山。","dynasty":"宋代","title":"黎岭西南水石佳处不减庐阜戏呈子厚"}
{"author":"朱熹","content":"祇凭诗律作生涯，到处山林总是家。便与清尊卧芳草，不妨皂盖拂残花。侧闻温诏询耆艾，好趁春风入殿衙。回首能忘旧猿鹤，一篇聊尔记年华。","dynasty":"宋代","title":"次秀野春晴山行纪物之句"}
{"author":"朱熹","content":"怀痾坐竟日，晚色散幽树。寂历候虫悲，沆瀁碧草露。端居兴方澹，沉默自成趣。羽觞欢独持，瑶琴谁与晤。空知玄思清，未惜年华度。美人殊不来，岁月恐迟暮。","dynasty":"宋代","title":"秋怀二首其二"}
{"author":"朱熹","content":"当年共剪北山莱，脩竹成阴手自栽。书卷莫教春色老，柴荆肯为俗人开。公能顾我传新句，我欲留公拨旧醅。怅望南园芳树底，明年应放小车来。","dynasty":"宋代","title":"次秀野韵五首其五"}
{"author":"朱熹","content":"琴书四十年，几作山中客。一日茅栋成，居然我泉石。","dynasty":"宋代","title":"武夷精舍杂咏精舍"}
{"author":"朱熹","content":"一去屏山今几春，归来三径但荒榛。剪除便觉风烟好，徙倚还惊物色新。楼外千林遮去路，阶前一水恋行尘。劝君更作留连计，同社追游苦未频。","dynasty":"宋代","title":"留秀野刘丈二首其二"}
{"author":"朱熹","content":"秋兰递初馥，芳意满冲襟。想子空斋里，凄凉楚客心。夕风生远思，晨露洒中林。颇忆孤根在，幽期得重寻。","dynasty":"宋代","title":"去岁蒙学古分惠兰花清赏既歇复以根丛归之故畹而学古预有今岁之约近闻颇已著花辄赋小诗以寻前约幸一笑"}
{"author":"朱熹","content":"经旬不到鹿场阴，梦想飞驰不自禁。幸有高轩同胜赏，何妨折屐共幽寻。徘徊未厌诗书乐，感慨难忘忠孝心。更对丰镌哦伐木，风泉云壑助清吟。","dynasty":"宋代","title":"和子澄白鹿之句"}
{"author":"朱熹","content":"平畴焦渴不堪论，箫鼓悲秋彻帝阍。霹雳一声云自墨，山前山后雨翻盆。","dynasty":"宋代","title":"山馆诸兄共赋骤雨鹭鸶二绝其一"}
{"author":"朱熹","content":"朝吟东渚风，夕弄西屿月。人境谅非遥，湖山自幽绝。","dynasty":"宋代","title":"奉同张敬夫城南二十咏其十五西屿"}
{"author":"朱熹","content":"大哉程子明居敬，千圣同符入德门。试把功夫横竖看，总来不出欲斯存。","dynasty":"宋代","title":"训蒙绝句居敬二首其一"}
{"author":"朱熹","content":"闻道兵厨盛，春泉响臈篘。定知盈榼送，不待扣门求。沆瀣应难比，茅柴祇自羞。病身从法缚，好客为公留。","dynasty":"宋代","title":"次秀野杂诗韵其二"}
{"author":"朱熹","content":"不是讥诃语太轻，题诗只要警流情。烦君属和增危惕，虎尾春冰寄此生。","dynasty":"宋代","title":"择之所和生字韵语极警切次韵谢之兼呈伯崇"}
{"author":"朱熹","content":"忽传夔府句，并送远公莲。翠盖临风迥，冰华浥露鲜。舞衣清缟袂，倒景烂珠躔。想象芙蓉阙，冥冥绝世缘。","dynasty":"宋代","title":"奉酬圭父白莲之作"}
{"author":"朱熹","content":"老翁无物与孙儿，楼上牙签满架垂。更得南湖亲嘱付，归来端的有馀师。","dynasty":"宋代","title":"寄题浏阳李氏遗经阁二首其一"}
{"author":"朱熹","content":"兢惕如君不自轻，世纷何处得关情。也应妙敬无穷意，雪未消时草已生。","dynasty":"宋代","title":"再答择之"}
{"author":"朱熹","content":"离离原上树，戢戢涧中蒲。娟娟东家子，郁郁方幽居。濯濯明月姿，靡靡朝华敷。昔为春兰芳，今为秋蘼芜。寸心未销歇，托体思同车。","dynasty":"宋代","title":"拟古八首其一"}
{"author":"朱熹","content":"偶向新亭一破颜，高情直寄有无间。地偏已隔东西路，天阔长围远近山。浩荡只愁春雾合，轮囷却喜暮云还。不堪景物撩人甚，倒尽诗囊未许悭。","dynasty":"宋代","title":"次秀野极目亭韵其一"}
{"author":"朱熹","content":"幽林滴露稀，华月流空爽。独士守寒栖，高斋绝群想。此时邻磬发，声合前山响。起对玉书文，谁知道机长。","dynasty":"宋代","title":"斋居闻磬"}
{"author":"朱熹","content":"穷居值秋晦，抱疾独斋居。行稀草生径，一雨复旬馀。交亲各所营，旷若音尘疏。始悟端居乐，复理北窗书。读诵兴已阑，起坐方踌躇。绿树满空庭，策策凉飙初。良时不复停，烦吝未云祛。还思对君子，日夕伫轩车。","dynasty":"宋代","title":"病中呈诸友"}
{"author":"朱熹","content":"追锋闻说日驱驰，旧德登庸傥有期。圣主聪明似尧禹，忠邪如许讵难知。","dynasty":"宋代","title":"闻二十八日之报喜而成诗七首其六"}
{"author":"朱熹","content":"不当拂处常逢拂，不合空时亦至空。处顺不如常处逆，动心忍性始成功。","dynasty":"宋代","title":"训蒙绝句动心忍性二首其一"}
{"author":"朱熹","content":"晚步曲池上，西风吹我裳。仰观天宇阔，爱此明月光。念我素心人，眇焉天一方。没者永乖隔，存者为参商。飘零百岁期，寂寞幽鬓霜。还坐三太息，高林郁苍苍。","dynasty":"宋代","title":"读子厚步月诗时方闻吕伯恭讣后数日赋此"}
{"author":"朱熹","content":"匡庐霜天后，不见云气浮。木叶红已疏，山颜转清幽。向闻有绝壑，乃在卧龙湫。及此遂一往，幸无烟景愁。隮攀欲其深，泉石固所求。况有百尺崖，喷雪飞寒流。幽岑自回抱，直下鸣青璆。便可洗我耳，枕石忘所忧。精神共虚廓，方物皆悠悠。所恨非独往，不能恣夷犹。仰叹云间鹤，俯羡谷中鸥。先生先我来，结屋阳冈头。虚名付忠武，灭迹慕巢由。是间颇足居，不田亦平畴。野人种椒橘，崖蜜易岁收。西源有老翁，卷舌藏戈矛。似学辟世士，乃欲邀圣丘。先生且无然，但作一月留。俟我有决计，它时卜从游。","dynasty":"宋代","title":"十月上休日游卧龙玉渊三峡用山谷惊鹿须要"}
{"author":"朱熹","content":"故园今夜半，林影澹逾清。曳杖南溪路，君应独自行。潺湲流水思，萧索早秋声。尽向琴中写，焉知离恨情。","dynasty":"宋代","title":"寄山中旧知七首其四"}
{"author":"朱熹","content":"先生湖海姿，蒙养今自閟。铭坐仰先贤，点画存彖系。","dynasty":"宋代","title":"奉同张敬夫城南二十咏其九蒙轩"}
{"author":"朱熹","content":"日夕和风至，西山淡无姿。危亭极远眺，胜处良在兹。忆昔韩令尹，青云乃心期。鞿羁不得骋，发此胸中奇。前瞻千仞冈，俯视万顷陂。神襟一以旷，我志浩渺瀰。飞车越沧浪，天风振裳衣。怀哉此焉薄，问讯无边辞。今公岂不佳，宫商似前徽。相携岸晚帻，共此长相思。","dynasty":"宋代","title":"同张明府登凌风亭怀韩无咎"}
{"author":"朱熹","content":"二曲亭亭玉女峰，插花临水为谁容。道人不复荒台梦，兴入前山翠几重。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其三"}
{"author":"朱熹","content":"暮雨停骖处，僧庐古道边。千峰环杰阁，一水下平田。行役无期度，经过几岁年。明朝须饱饭，蹑足上寒烟。","dynasty":"宋代","title":"奉陪判院丈充父平父兄宿回向用知郡丈壁间旧题之韵"}
{"author":"朱熹","content":"小儒谈大方，任意略权度。未行要疾走，踉蹡不成步。唯应过量人，不作与么去。请君敞书帷，为我说归趣。","dynasty":"宋代","title":"用前韵答方直甫"}
{"author":"朱熹","content":"幽独尘事屏，晼晚秋兰滋。芳馨不自媚，掩抑空相思。晤对日方永，披丛露未晞。翛然发孤咏，九畹陈悲诗。","dynasty":"宋代","title":"谢人送兰其一"}
{"author":"朱熹","content":"悄茜桃蹊北，萧椮竹坞深。不堪秋夜永，风雨助悲吟。","dynasty":"宋代","title":"云谷二十六咏其二十竹坞"}
{"author":"朱熹","content":"窗开深井泉，窈窕千丈碧。何幸且渊澄，无劳遽心恻。","dynasty":"宋代","title":"墨庄五咏其二冽轩"}
{"author":"朱熹","content":"露浥黄金蕊，风生碧玉枝。千林向摇落，此树独华滋。木末难同调，篱边不并时。攀援香满袖，叹息共心期。","dynasty":"宋代","title":"咏岩桂二首其二"}
{"author":"朱熹","content":"閒居寡俦侣，掩关抱孤清。良友倏来止，旷然舒我情。矧此凉秋初，暑退裳衣轻。相与一携手，东山眇遐征。前穿林岭幽，俯瞰川原平。降集崖寺古，徘徊浊醪倾。长吟伐木篇，潜鳞亦相惊。愿结沮溺耦，穷年此岩耕。","dynasty":"宋代","title":"秋日同廖子晦刘淳叟方伯休刘彦集登天湖下饮泉石轩以山水含清晖分韵赋诗得清字"}
{"author":"朱熹","content":"先友当年盛，斯文元祐徒。艰虞共流落，存没半呜呼。顾我真无赖，逢公幸不孤。祇今还一恸，即此是穷涂。","dynasty":"宋代","title":"挽汪端明三首其三"}
{"author":"朱熹","content":"穷居值秋晦，抱疾独斋居。行稀草生径，一雨复旬馀。交亲各所营，旷若音尘疏。始悟端居乐，复理北窗书。读诵兴已阑，起坐方踌躇。绿树满空庭，策策凉飙初。良时不复停，烦吝未云祛。还思对君子，日夕伫轩车。","dynasty":"宋代","title":"病中呈诸友"}
{"author":"朱熹","content":"昨夜江边春水生，蒙冲巨舰一毛轻。向来枉费推移力，此日中流自在行。","dynasty":"宋代","title":"观书有感其二"}
{"author":"朱熹","content":"弱植不自持，芳根为谁好。虽微九秋干，丹心中自保。","dynasty":"宋代","title":"杂记草木九首其二红蕉"}
{"author":"朱熹","content":"孤臣残疾卧空林，不奈忧时一寸心。谁遣捷书来荜户，真同百蛰听雷音。","dynasty":"宋代","title":"次子有闻捷韵四首其三"}
{"author":"朱熹","content":"玉笛未黄昏，冰滩已清浅。疏影不胜妍，愁心为谁远。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语踺梅"}
{"author":"朱熹","content":"怪来朽壤耀琼英，小斸倾筐可代耕。豢豹于人尽无分，蹲鸱从此不须生。雪镵但使身长健，石鼎何妨手自烹。欲赋玉延无好语，羞论蜂蜜与羊羹。","dynasty":"宋代","title":"次秀野杂诗韵山药"}
{"author":"朱熹","content":"高台巨榜意何如，住此知非小丈夫。浩气扩充无内外，肯誇心月夜同孤。","dynasty":"宋代","title":"次吕季克东堂九咏其二敬义堂"}
{"author":"朱熹","content":"雨罢寒逾劲，霜威正凛然。不知荒径湿，行到野桥边。旷望情何极，徘徊意莫传。清波涵众影，日落暗晴川。","dynasty":"宋代","title":"与刘德明祝济之胡子宽晚步偶成"}
{"author":"朱熹","content":"道学传千古，东瓯说二徐。门清一壶水，家富五车书。但喜青毡在，何忧白屋居。我怀人已远，挥泪表丘墟。","dynasty":"宋代","title":"谒二徐先生墓"}
{"author":"朱熹","content":"扁舟转空阔，烟水浩将平。月色中流满，秋声两岸生。杯深同醉极，啸罢独魂惊。归去空山黑，西南河汉倾。","dynasty":"宋代","title":"知郡傅丈载酒幞被过熹于九日山夜泛小舟弄月剧饮二首其一"}
{"author":"朱熹","content":"褰裳缘碧涧，濯足憩清幽。却拂千岩石，聊乘万里流。氛埃随脱屣，步武欲横秋。极目沧江晚，烟波殊未休。","dynasty":"宋代","title":"濯足万里流"}
{"author":"朱熹","content":"知向潮边弄碧漪，栏干三抚漾晴辉。流传妙语惊离阔，想像清游欲奋飞。公去不应停驿骑，我来直欲挂朝衣。南州高士何由见，且看新荷出水稀。","dynasty":"宋代","title":"秀野刘丈寄示南昌诸诗和此两篇其二"}
{"author":"朱熹","content":"晴窗挥汗苦骄阳，雨槛披衣快晚凉。多谢龙公馀事业，为驱寒谷变炎方。","dynasty":"宋代","title":"和章国华祈雨呈平父诸兄三首其三"}
{"author":"朱熹","content":"融冶何年事，停杯莫问天。祇今从痼疾，畴昔似因缘。倾耳真三峡，投文沕九渊。兰亭那得此，犹足致群贤。","dynasty":"宋代","title":"次张彦辅栖贤之作"}
{"author":"朱熹","content":"浩荡清江水，依微绿树风。解维春雨外，弭棹夕阳中。江草生新径，岩花点旧丛。诗翁不愁思，逸兴莽何穷。","dynasty":"宋代","title":"放船二首其一"}
{"author":"朱熹","content":"湖平秋水碧，桂棹木兰舟。一曲菱歌晚，惊飞欲下鸥。","dynasty":"宋代","title":"奉同张敬夫城南二十咏其十九采菱舟"}
{"author":"朱熹","content":"雨歇林气爽，月华湛遥晖。斋居玩物变，廓落沧洲期。焚香散碧虚，抚节陈清诗。抗志属云端，非君谅谁知。","dynasty":"宋代","title":"秋夕怀子厚二首其一"}
{"author":"朱熹","content":"诵君佳句极优柔，未得明彊是所忧。若悟本来非木石，保君弘毅不能休。","dynasty":"宋代","title":"次韵伯崇自警二首其二"}
{"author":"朱熹","content":"神化孰尸本自然，盍将此意反而观。试将事上深加察，才著些私便不安。","dynasty":"宋代","title":"训蒙绝句其二"}
{"author":"朱熹","content":"亭亭玉芙蓉，迥立映澄碧。只愁山月明，照作寒露滴。","dynasty":"宋代","title":"云谷二十六咏其五莲沼"}
{"author":"朱熹","content":"吏散庭空昼掩扃，行春只到柳边亭。唱酬共喜摛鸿藻，来往何劳笑白丁。一笑歌呼从自醉，几年燠暍为谁醒。定知细札褒扬后，名入麟台汗简青。","dynasty":"宋代","title":"次亭字韵诗呈秀野丈兼简王宰三首其二"}
{"author":"朱熹","content":"　　登百丈山三里许，右俯绝壑，左控垂崖，垒石为磴，十余级乃得度。山之胜，盖自此始。　　循磴而东，即得小涧。石梁跨于其上。皆苍藤古木，虽盛夏亭午无暑气。水皆清澈，自高淙下，其声溅溅然。度石梁，循两崖曲折而上，得山门。小屋三间，不能容十许人，然前瞰涧水，后临石池，风来两峡间，终日不绝。门内跨池又为石梁。度而北，蹑石梯，数级入庵。庵才老屋数间，卑庳迫隘，无足观。独其西阁为胜。水自西谷中循石罅奔射出阁下，南与东谷水并注池中。自池而出，乃为前所谓小涧者。阁据其上流，当水石峻激相搏处，最为可玩。乃壁其后，无所睹。独夜卧其上，则枕席之下，终夕潺潺。久而益悲，为可爱耳。　　出山门而东十许步，得石台。下临峭岸，深昧险绝。于林薄间东南望，见瀑布自前岩穴瀵涌而出，投空下数十尺。其沫乃如散珠喷雾，目光烛之，璀璨夺目，不可正视。台当山西南缺，前揖芦山，一峰独秀出，而数百里间峰峦高下亦皆历历在眼。日薄西山，余光横照，紫翠重迭，不可殚数。旦起下视，白云满川，如海波起伏。而远近诸山出其中者，皆若飞浮来往。或涌或没，顷刻万变。台东径断，乡人凿石容磴以度，而作神祠于其东，水旱祷焉。畏险者或不敢度。然山之可观者，至是则亦穷矣。　　余与刘充父、平父、吕叔敬、表弟徐周宾游之。既皆赋诗以纪其胜，余又叙次其详如此。而其最可观者，石磴、小涧、山门、石台、西阁、瀑布也。因各别为小诗以识其处，呈同游诸君。又以告夫欲往而未能者。","dynasty":"宋代","tags":"游记，写景，山水","title":"百丈山记"}
{"author":"朱熹","content":"望望西山日几回，更怜一雨洗浮埃。远游莫说云门寺，往事聊寻单父台。鸡犬萧疏迷洞口，交亲零落半岩隈。尊前见在君须斗，速上篮舆相逐来。","dynasty":"宋代","title":"熹伏蒙休斋先生惠诗见留谨次高韵二首其二"}
{"author":"朱熹","content":"窗开深井泉，窈窕千丈碧。何幸且渊澄，无劳遽心恻。","dynasty":"宋代","title":"墨庄五咏其二冽轩"}
{"author":"朱熹","content":"危亭披豁对苍霞，策杖重来日未斜。满目江山一尊酒，哦诗莫遣太雄誇。","dynasty":"宋代","title":"晚饮列岫"}
{"author":"朱熹","content":"舟中见新月，烟浪不胜寒。与问醉眠客，岂知行路难。残阳犹水面，孤雁更云端。篷底今宵意，天边芳岁阑。","dynasty":"宋代","title":"舟中见新月伯崇择之二友皆已醉卧以此戏之"}
{"author":"朱熹","content":"忽传夔府句，并送远公莲。翠盖临风迥，冰华浥露鲜。舞衣清缟袂，倒景烂珠躔。想象芙蓉阙，冥冥绝世缘。","dynasty":"宋代","title":"奉酬圭父白莲之作"}
{"author":"朱熹","content":"幽卧寒岩不记年，饱看山月听风泉。舒忧正得琴三叠，玩意惟凭易一编。误落尘中乖夙尚，却思洞里付真传。封章倘幸天从欲，便解铜符谢絷骞。","dynasty":"宋代","title":"再用前韵示诸同游"}
{"author":"朱熹","content":"夕阳翳东峰，微月下西岭。不辞青鞋穿，陟此岩路永。岩路永且跻，中情何耿耿。","dynasty":"宋代","title":"云谷杂诗十二首其一登山"}
{"author":"朱熹","content":"梦里清江醉墨香，蕊寒枝瘦凛冰霜。如今白黑浑休问，且作人间时世装。","dynasty":"宋代","title":"墨梅"}
{"author":"朱熹","content":"故家归来云树长，向来辛苦梦家乡。行藏正尔未坚快，又见春风登俊良。","dynasty":"宋代","title":"赠内弟程允夫三首其二"}
{"author":"朱熹","content":"阡陌纵横不可寻，死伤狼籍正悲吟。若知赤子元无罪，合有人间父母心。","dynasty":"宋代","title":"杉木长涧四首其四"}
{"author":"朱熹","content":"绝顶来还晚，寒窗睡达明。连床眇归思，三宿怅馀情。云合山无路，风回雪有声。岳祇珍重意，只此是将迎。","dynasty":"宋代","title":"十六日下山各赋一篇仍迭和韵"}
{"author":"朱熹","content":"秋风淅沥鸣清商，秋草未死啼寒螀。幽人幽人起晤叹，仰视河汉天中央。河汉西流去不息，人生辛苦何终极。苍山万叠云气深，去鍊形魂生羽翼。","dynasty":"宋代","title":"秋夜叹"}
{"author":"朱熹","content":"横空敞新阁，高处绝炎氛。野迥长风入，天秋凉气分。凭栏生逸想，投迹远人群。终忆茅檐外，空山多白云。","dynasty":"宋代","title":"登阁"}
{"author":"朱熹","content":"窗开深井泉，窈窕千丈碧。何幸且渊澄，无劳遽心恻。","dynasty":"宋代","title":"墨庄五咏其二冽轩"}
{"author":"朱熹","content":"史君两鬓尚青青，学道仍抛后院笙。溽暑快眠知簟好，晚凉徐觉喜诗成。人从蕲水当年寄，诗比韩公此日清。坐对更深谁是伴，唯应阙月共长庚。","dynasty":"宋代","title":"和秀野蕲簟之句"}
{"author":"朱熹","content":"抗心尘境外，结宇临秋山。乘高一骋望，表里穷遐观。众崿互攒列，连冈莽萦环。阳崖烟景舒，阴壑悲风寒。碧草晚未凋，林薄已复丹。仙人吴门子，岁晚当来还。","dynasty":"宋代","title":"寄题金元鼎同年长泰面山亭"}
{"author":"朱熹","content":"行轩复东骛，祠城当晚游。胡然冠盖集，不尽心期幽。夜厌百谷喧，旦失千峰稠。出门有遗恨，回首空绸缪。","dynasty":"宋代","title":"山北纪行十二章章八句其七"}
{"author":"朱熹","content":"绝壑藤萝贮翠烟，水声幽咽乱峰前。行人但说青山好，肠断云间双髻仙。","dynasty":"宋代","title":"双髻"}
{"author":"朱熹","content":"暮雨朝云不自怜。放教春涨绿浮天。只令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。","dynasty":"宋代","title":"鹧鸪天（江槛）"}
{"author":"朱熹","content":"今朝风日好，抱病起登台。山色愁无尽，江波去不回。客怀元老草，节物又疏梅。且莫催归骑，凭栏更一杯。","dynasty":"宋代","title":"次敬夫登定王台韵"}
{"author":"朱熹","content":"山岫孤云意自闲，不妨王事似连环。解鞍盘礴忘归去，碧涧修筠似故山。","dynasty":"宋代","title":"追和李士举徐氏山居韵"}
{"author":"朱熹","content":"楚山直丛丛，木落秋云起。向晓一登台，沧江日千里。","dynasty":"宋代","title":"题米元晖画"}
{"author":"朱熹","content":"风霜岁云徂，尘事眯双目。故人书鼎来，照眼一连玉。把玩不知疲，日晏坐空腹。卷藏什袭秘，寒光夜穿椟。嗟予肮脏姿，十驾不能速。丘壑聊自娱，箪瓢亦云足。君侯湖海士，逸气谢追逐。胡为不予鄙，乃肯顾林谷。高轩缓前期，清梦绕双竹。起将杜陵句，写寄玉川屋。我穷诗未工，最觉貂难续。感君慇勤意，吟苦屡更烛。群公饶藻思，裂笺动盈束。历险正摧辀，争先俄击毂。低回欲引避，怅望曷归宿。出吻竟无奇，彊颜终自恧。北风催岁年，两鬓失新绿。樊生念学稼，曹子悲食粟。死灰宁复然，寡过良所欲。耿耿自知明，何劳詹尹卜。","dynasty":"宋代","title":"次张彦辅韵"}
{"author":"朱熹","content":"风檐雪屋澹无情，巧作寒窗静夜声。倦枕觉来听不断，相看浑欲不胜清。","dynasty":"宋代","title":"方广睡觉次敬夫韵"}
{"author":"朱熹","content":"闽乡饶奇山，仙洲故称杰。巍然一峰高，复与众山绝。传闻极目处，天水远明灭。万里倏往还，三光下罗列。我来发孤兴，径欲跻嵽嵲。病骨竟支离，何当攀去辙。","dynasty":"宋代","title":"游密庵分韵赋诗得绝字"}
{"author":"朱熹","content":"涉江采芙蓉，十反心无斁。不遇无极翁，深衷竟谁识。","dynasty":"宋代","title":"奉同张敬夫城南二十咏其十四濯清"}
{"author":"朱熹","content":"凄冽岁云晏，雨雪集晨朝。高眠适方起，四望但萧条。远氛白漫漫，风至林霭消。流潦冒荒涂，清川亦迢迢。遐瞻思莫穷，端居心自超。览物思无托，即事且逍遥。","dynasty":"宋代","title":"晨起对雨二首其一"}
{"author":"朱熹","content":"休暇曹事简，登高恣窥临。徜徉偶此地，旷望披尘襟。落日瞰远郊，暮色生寒阴。欢娱未云已，更欲穷幽寻。行披茂树尽，豁见沧溟深。恨无双飞翼，往诣蓬山岑。","dynasty":"宋代","title":"登罗汉峰"}
{"author":"朱熹","content":"重门掩昼静，寂无人境喧。严程事云已，端居秋向残。超摇捐外虑，幽默与谁言。即此自为乐，何用脱笼樊。","dynasty":"宋代","title":"书事"}
{"author":"朱熹","content":"翩然乘孤鹤，往至苍崖巅。上有桂树林，下有清泠渊。洗心咏太素，汎景窥灵诠。栖身托岁暮，毕此岩中缘。","dynasty":"宋代","title":"借王嘉叟所藏赵祖文画孙兴公天台赋凝思幽岩朗咏长川一幅有契于心因作此诗二首其一"}
{"author":"朱熹","content":"学求入处须师授，此外难为尽靠师。但向行时无息处，进前曲折自能知。","dynasty":"宋代","title":"训蒙绝句不能使人巧"}
{"author":"朱熹","content":"黄昏一雨到天明，梦里丰年有颂声。起望平畴烟草绿，只今投笔事农耕。","dynasty":"宋代","title":"和喜雨二绝其二"}
{"author":"朱熹","content":"忆昨中秋夕，寒盟约重寻。幔亭欢举酒，江阁快论心。月堕俱忘起，罍空始罢斟。只今千岭隔，怅望一何深。","dynasty":"宋代","title":"次知府府判二丈韵三首其二"}
{"author":"朱熹","content":"楚山直丛丛，木落秋云起。向晓一登台，沧江日千里。","dynasty":"宋代","title":"题米元晖画"}
{"author":"朱熹","content":"飞萤腐草寻常事，作底兹山独耀芒。须信地灵资物化，金膏随处发明光。","dynasty":"宋代","title":"观野灯"}
{"author":"朱熹","content":"梅花发，寒梢挂著瑶台月。瑶台月，和羹心事，履霜时节。野桥流水声呜咽，行人立马空愁绝。空愁绝，为谁凝伫，为谁攀折。","dynasty":"宋代","title":"忆秦娥其二"}
{"author":"朱熹","content":"蟋蟀乱秋草，故园风露深。何因不归去，坐使百忧侵。","dynasty":"宋代","title":"忆斋中二首其二"}
{"author":"朱熹","content":"谁作窗间拥鼻声，更哦乐府短歌行。从教永夜清无寐，只恐晨鸡不肯鸣。","dynasty":"宋代","title":"次韵择之进贤道中漫成五首其四"}
{"author":"朱熹","content":"语道深惭话一场，感君亲切为宣扬。更将充扩随钩索，意味从今积渐长。","dynasty":"宋代","title":"次韵择之听话"}
{"author":"朱熹","content":"江阁论心地，重来感慨多。故人今已矣，此道竟如何。但使穷新得，终当订旧讹。话言虽永隔，吾欲问沧波。","dynasty":"宋代","title":"哭罗宗约二首其一"}
{"author":"朱熹","content":"行义追前辈，孤风凛一生。子平婚嫁了，元亮去留轻。涪万无归棹，严杨有旧盟。空令同社客，生死痛交情。","dynasty":"宋代","title":"哭罗宗约二首其二"}
{"author":"朱熹","content":"并峙双台峻，分驰四牡闲。共欣膏脉润，未要粉泥乾。诗律何妨细，欢情岂遂阑。新畬行可问，载酒想同看。","dynasty":"宋代","title":"傅安道杨仪之二漕劝农有诗次韵二首其一"}
{"author":"朱熹","content":"世味今如许，吾生本自闲。心期虽好在，欲习未全乾。错莫尘编暗，栖迟壮节阑。不因勋业晚，清镜亦频看。","dynasty":"宋代","title":"傅安道杨仪之二漕劝农有诗次韵二首其二"}
{"author":"朱熹","content":"泛舟长沙渚，振策湘山岑。烟云眇变化，宇宙穷高深。怀古壮士志，忧时君子心。寄言尘中客，莽苍谁能寻。","dynasty":"宋代","title":"登岳麓赫曦台联句"}
{"author":"朱熹","content":"今朝风日好，抱病起登台。山色愁无尽，江波去不回。客怀元老草，节物又疏梅。且莫催归骑，凭栏更一杯。","dynasty":"宋代","title":"次敬夫登定王台韵"}
{"author":"朱熹","content":"北渚无新梦，南山有旧台。端能成独往，未肯遽空回。磴滑新经雪，林深不见梅。急须乘霁色，何必散银杯。","dynasty":"宋代","title":"十三日晨起霜"}
{"author":"朱熹","content":"新诗通造化，催出火轮来。云物低南极，江山接汉台。心期千古迥，怀抱一生开。回首狂驰子，纷纷政可哀。","dynasty":"宋代","title":"敬夫用熹定王台韵赋诗因复次韵"}
{"author":"朱熹","content":"日落千林外，烟飞紫翠深。寒泉添壑底，积雪尚崖阴。景要吾人共，诗留永夜吟。从教广长舌，莫尽此时心。","dynasty":"宋代","title":"后洞山口晚赋"}
{"author":"朱熹","content":"素雪留清壁，苍霞对赤城。我来阴壑晚，人说夜灯明。贝叶无新得，蒲人有旧盟。咄哉宁负汝，安敢负吾生。","dynasty":"宋代","title":"自方广过高台次敬夫韵"}
{"author":"朱熹","content":"踏雪凌霜眼界新，举鞭遥指玉嶙峋。回头此日成千里，横槊思君少一人。","dynasty":"宋代","title":"别韵赋一篇"}
{"author":"朱熹","content":"执我仇仇讵我知，谩将行止验天机。猿悲鹤怨因何事，祇恐先生袖手归。","dynasty":"宋代","title":"送籍溪胡丈赴馆供职二首其二"}
{"author":"朱熹","content":"东原郁已秀，嘉树蔼初绿。众卉发春阳，前山可遐瞩。端居日康倦，涉涧步墟曲。景幽恣所寻，悟悦何由足。鸟鸣华薄深，泉响乱流续。握手一同忻，吾生讵幽独。","dynasty":"宋代","title":"晚步"}
{"author":"朱熹","content":"云垂天阔岁将阑，一室翛然独掩关。拥褐不知风折木，开轩惟见雪漫山。玄空杳霭低迷外，碧树珑璁掩映间。吟罢左思招隐句，扁舟无路过长湾。","dynasty":"宋代","title":"数日前与判院丈有宋村之约雪中有怀奉呈判院通判二丈"}
{"author":"朱熹","content":"蜡屐风烟随处别，下山人事一番新。世间不但山中好，今日方知此意真。","dynasty":"宋代","title":"和敬夫韵"}
{"author":"朱熹","content":"语利犹能安则难，且从利做莫空安。悬知等级无他义，去尽私心只一般。","dynasty":"宋代","title":"训蒙绝句安仁利仁"}
{"author":"朱熹","content":"借此云窗眠，静夜心独苦。安得枕下泉，去作人间雨。","dynasty":"宋代","title":"百丈山六咏其五西阁"}
{"author":"朱熹","content":"佳友纷来集，欣然会宿心。风泉陪徙倚，云月共窥临。雅唱情俱胜，微言思独深。兹游非逸豫，邂逅得良箴。","dynasty":"宋代","title":"登庐峰二首其二"}
{"author":"朱熹","content":"两崖交翠阴，一水自清泻。俯仰契幽情，神襟顿飘洒。","dynasty":"宋代","title":"百丈山六咏其二小涧"}
{"author":"朱熹","content":"纷敷剪翠丛，津润擢玉本。寂寞病文园，吟馀得深龈。","dynasty":"宋代","title":"次刘秀野蔬食十三诗韵其九萝卜"}
{"author":"朱熹","content":"未必瞿昙有两心，莫将此意搅儒林。欲知陋巷忧时乐，只向韦编绝处寻。","dynasty":"宋代","title":"公济和诗见闵耽书勉以教外之乐以诗请问二首其二"}
{"author":"朱熹","content":"穿林踏雪觅钟声，景物逢迎步步新。随处留情随处乐，未妨聊作苦吟人。","dynasty":"宋代","title":"道中景物甚胜吟赏不暇敬夫有诗因次其韵"}
{"author":"朱熹","content":"衡山何巍巍，湘流亦汤汤。我公独何往？剑履在此堂。念昔中兴初，孽竖倒冠裳。公时首建义，自此扶三纲。精忠贯宸极，孤愤摩穹苍。元戎二十万，一旦先启行。西征奠梁益，南辕无江湘。士心既豫附，国威亦张皇。缟素哭新宫，哀声连万方。黠虏闻褫魄，经营久彷徨。玉帛骤往来，士马且伏藏。公谋适不用，拱手迁南荒。白首复来归，发短丹心长。拳拳冀感格，汲汲勤修攘。天命竟难谌，人事亦靡常。悠然谢台鼎，“骑龙白云乡”。坐令此空山，名与日月彰。千秋定军垒，岌嶪遥相望。贱子来岁阴，烈风振高岗。下马九顿首，抚膺泪淋浪。山颓今几年，志士日惨伤。中原尚腥膻，人类几豺狼!公还浩无期，嗣德炜有光。恭惟宋社稷，永永垂无疆。","dynasty":"宋代","title":"拜张魏公墓下"}
{"author":"朱熹","content":"把酒怀人处，幽寻记往时。新亭劳指顾，胜践阙追随。为报层檐出，莫忧浮柱攲。惟应旧飞雪，想象合心知。","dynasty":"宋代","title":"次判院丈昼寒亭韵有怀平父"}
{"author":"朱熹","content":"快泻苍崖一道泉，白龙飞下郁蓝天。空山有此真奇观，倚杖来看思凛然。","dynasty":"宋代","title":"次观瀑布韵"}
{"author":"朱熹","content":"满山残雪对虚堂，想似当年辋口庄。门掩不须垂铁锁，客来聊复共藜床。故人闻道歌围暖，妙语空传醉墨香。莫为姬姜厌憔悴，论文把酒话偏长。","dynasty":"宋代","title":"次韵雪后书事二首其二"}
{"author":"朱熹","content":"擢第初龙首，登庸再凤池。心期讵温饱，身任必安危。几岁调娱政，今年殄瘁诗。恭惟衮敛意，不尽鉴亡悲。","dynasty":"宋代","title":"挽梁文靖公二首其一"}
{"author":"朱熹","content":"葱汤麦饭两相宜，葱暖丹田麦疗饥。莫道儒家风味薄，隔邻犹有未炊时。","dynasty":"宋代","title":"德兴县叶元恺家题"}
{"author":"朱熹","content":"献岁事行役，徂春始还归。昔往草未芳，今来翠成帏。扶疏满园阴，时禽互翻飞。丛萱亦已秀，丹葩耀晨辉。即事谁与娱，淹留自忘机。日暮复出门，怅然心事违。古人不可见，独掩荒园扉。","dynasty":"宋代","title":"还家即事"}
{"author":"朱熹","content":"登览日云晏，归车眇重冈。天风振余旟，夕露沾我裳。数子情未厌，春山杳茫茫。还瞻长江白，迥眺飞云黄。当念尘中友，心期邈相望。无为跨鸿鹄，决起凌青苍。","dynasty":"宋代","title":"和林择之黄云之句兼简同游诸兄"}
{"author":"朱熹","content":"冥濛罔象姿，相好菩萨面。鬼佛吾讵知，水石玩奇变。","dynasty":"宋代","title":"题画卷"}
{"author":"朱熹","content":"端居屏尘虑，万事付一尊。客来语世故，举白当浮君。超摇谢众甫，噂沓从诸孙。何以自怡悦，窗中见秋云。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其九"}
{"author":"朱熹","content":"寒泉下碧涧，古木垂苍藤。荫此万里流，闲花自层层。何人赏幽致，白发岩中僧。","dynasty":"宋代","title":"垂涧藤"}
{"author":"朱熹","content":"上山采薇蕨，侧径多幽兰。采之不盈握，欲寄道里艰。沈忧念故人，长夜何漫漫。芳馨坐销歇，徘徊以悲叹。","dynasty":"宋代","title":"拟古八首其三"}
{"author":"朱熹","content":"怀山不能寐，中宵命行轩。亭午息畏景，薄暮登危峦。峻极踰百磴，萦纡欲千盘。行行遂曛黑，月落天风寒。羽人候中涂，良朋集林端。问我何所迫，而尝兹险艰。疲劳既云极，饥渴不能言。投装卧中丘，幸此一室宽。怒号竟永夕，客枕无时安。旦起辟幽户，竹树青檀栾。惊喜非昔睹，披寻得新观。淹留十日期，俯仰有馀欢。寄语后来子，勿辞行路难。","dynasty":"宋代","title":"九"}
{"author":"朱熹","content":"汉节荧煌直北驰，皇家卜世万年期。东京盛德符高祖，说与中原父老知。","dynasty":"宋代","title":"闻二十八日之报喜而成诗七首其五"}
{"author":"朱熹","content":"水濂幽谷我来游，拂面飞泉最醒眸。一片水帘遮洞口，何人捲得上帘钩。","dynasty":"宋代","title":"水濂洞"}
{"author":"朱熹","content":"年来羞把玉梅攀，万树争春我独顽。只有颠狂无告诉，诗肠欲断酒肠宽。","dynasty":"宋代","title":"见梅用攀字韵"}
{"author":"朱熹","content":"东京失其御，刑臣弄天纲。西园植奸秽，五族沉忠良。青青千里草，乘时起陆梁。当涂转凶悖，炎精遂无光。桓桓左将军，仗钺西南疆。伏龙一奋跃，凤雏亦飞翔。祀汉配彼天，出师惊四方。天意竟莫回，王图不偏昌。晋史自帝魏，后贤盍更张。世无鲁连子，千载徒悲伤。","dynasty":"宋代","title":"斋居感兴二十首其六"}
{"author":"朱熹","content":"小儒谈大方，任意略权度。未行要疾走，踉蹡不成步。唯应过量人，不作与么去。请君敞书帷，为我说归趣。","dynasty":"宋代","title":"用前韵答方直甫"}
{"author":"朱熹","content":"几年江海事幽寻，遍兴云僧话此心。今日肯来论旧学，岁寒犹恐雪霜侵。","dynasty":"宋代","title":"两绝句送顺之南归其二"}
{"author":"朱熹","content":"不知四海已扬汤，舞殿歌台乐未央。五帝威神等牛马，六王子女尽嫔嫱。仙心久已攀姑射，辨口从教泣华阳。行客讵明千古意，虚疑霞佩响琳琅。","dynasty":"宋代","title":"次择之韵聊纪秦事"}
{"author":"朱熹","content":"宫墙芜没几经年，祇有寒烟锁涧泉。结屋幸容追旧观，题名未许续遗编。青云白石聊同趣，霁月光风更别传。珍重个中无限乐，诸郎莫苦羡腾骞。","dynasty":"宋代","title":"白鹿讲会次卜丈韵"}
{"author":"朱熹","content":"笋舆随望入寒烟，每诵君诗辄黯然。今夜定知连榻梦，一时飞堕锡山前。","dynasty":"宋代","title":"读林择之二诗有感其一"}
{"author":"朱熹","content":"暄风变春馀，卉木日葱茜。林间一雨来，满庭寒草遍。寂寞谢朋俦，晤语怀隽彦。良无一水遥，阻阔何由见。","dynasty":"宋代","title":"雨中示魏惇夫兼怀黄子厚二首其二"}
{"author":"朱熹","content":"山岫孤云意自闲，不妨王事似连环。解鞍盘礴忘归去，碧涧修筠似故山。","dynasty":"宋代","title":"追和李士举徐氏山居韵"}
{"author":"朱熹","content":"半亩方塘一鉴开，天光云影共徘徊。问渠那得清如许？为有源头活水来。(那通：哪)","dynasty":"宋代","tags":"古诗三百首，初中古诗，写景，读书，哲理，早教古诗100首","title":"观书有感二首·其一"}
{"author":"朱熹","content":"借此云窗眠，静夜心独苦。安得枕下泉，去作人间雨。","dynasty":"宋代","title":"百丈山六咏其五西阁"}
{"author":"朱熹","content":"夕阳在西峰，晚谷背南岭。烦郁未渠央，伫兹清夜景。","dynasty":"宋代","title":"观刘氏山馆壁间所画四时景物各有深趣因为六言一绝复以其句为题作五言四咏其三"}
{"author":"朱熹","content":"圣道虽云妙莫窥，初非恍惚与希夷。分明说在吾行处，后学无于行外思。","dynasty":"宋代","title":"训蒙绝句吾无隐乎尔"}
{"author":"朱熹","content":"南岳天下镇，祝融最高峰。仰干几千仞，俯入一万重。开辟知何年，上有释梵宫。白日照雪屋，清宵响霜镛。极知瑰特观，仙圣情所钟。云根有隐诀，读罢凌长风。","dynasty":"宋代","title":"穹林阁读张湖南七月十五夜诗咏叹久之因次其韵"}
{"author":"朱熹","content":"落叶疏林射日光，谁分残雪许同尝。平生愿学程夫子，恍忆当年洗俗肠。","dynasty":"宋代","title":"崖边积雪取食甚清次敬夫韵"}
{"author":"朱熹","content":"气体苍然故曰天，其中有理是为乾。浑然气理流行际，万物同根此一源。","dynasty":"宋代","title":"训蒙绝句天"}
{"author":"朱熹","content":"众芳摇落九秋期，横出天香第一枝。莫似寒梅太孤绝，更交遥夜笛中吹。","dynasty":"宋代","title":"次刘彦集木犀韵三首其一"}
{"author":"朱熹","content":"瓮牖前头翠作屏，晚来相对静仪刑。浮云一任闲舒卷，万古青山祇么青。","dynasty":"宋代","title":"寄籍溪胡丈及刘恭其二"}
{"author":"朱熹","content":"在人四者要皆无，绝尽圣心天与俱。敢尔单提希圣术，力除私欲是功夫。","dynasty":"宋代","title":"训蒙绝句绝四"}
{"author":"朱熹","content":"西郊一游步，极目是秋山。积水群峰碧，清霜枫树丹。故园心不展，投策讵能闲。且适平生意，无令双鬓斑。","dynasty":"宋代","title":"西郊纵步"}
{"author":"朱熹","content":"既有阳春曲，那无白雪谣。连天飞不断，著地煖还销。未掩高人户，难齐衲子腰。稍开银世界，渐长玉枝条。兴尽愁烟艇，行迷认野桥。酒肠浑欲冻，吟笔为谁摇。残腊成三白，馀寒又一朝。香随梅蕊落，轻伴柳花飘。神女羞捐佩，鲛人敢献绡。东皇应好事，避舍亦相饶。","dynasty":"宋代","title":"春雪用韩昌黎韵同彭应之作"}
{"author":"朱熹","content":"闻说淮南路，胡尘满眼黄。弃躯惭国士，尝胆念君王。却敌非干橹，信威藉纪纲。丹心危欲折，伫立但彷徨。","dynasty":"宋代","title":"感事"}
{"author":"朱熹","content":"青山背夕阳，兹景公所爱。虚堂日落时，迁坐一解带。岚分疑有处，鸟度知无碍。须臾暮色来，默默无与会。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其八"}
{"author":"朱熹","content":"先生谏疏莫与传，忠愤激烈号旻天。却怜广文官舍冷，只与文字相周旋。上书乞得聊自屏，清坐日对铜炉烟。功名驰骛往莫悔，铅椠职业今当专。要将报答陛下圣，矫首北阙还潸然。属词比事有深意，凭愚护短惊群仙。□言未秉太史笔，自幸已执留台鞭。果然敕遣六丁取，香罗漆匣浮桐川。阴凝有戒竦皇鉴，阳剥欲尽生玄泉。明年定对白虎殿，更诵大学中庸篇。","dynasty":"宋代","title":"读通鉴纪事本末用武夷唱和元韵寄机仲"}
{"author":"朱熹","content":"阴澹园林岁欲霜，怪来和气满中堂。要知积善工夫巧，变得人间作寿乡。","dynasty":"宋代","title":"寿母生朝其三"}
{"author":"朱熹","content":"暑退秋容欲凛然，北堂佳气倍澄鲜。旧痾已向新凉失，寿骨应随爽籁坚。尘外光阴那有尽，尊前风月浩无边。痴儿六六今如许，惭愧西河不老仙。","dynasty":"宋代","title":"寿母生朝其五"}
{"author":"朱熹","content":"幽林滴露稀，华月流空爽。独士守寒栖，高斋绝群想。此时邻磬发，声合前山响。起对玉书文，谁知道机长。","dynasty":"宋代","title":"斋居闻磬"}
{"author":"朱熹","content":"遥望南岩百尺岗，青山叠叠树苍苍。题诗壁上云生石，入定岩前石作房。一窍有灵通地脉，半空无雨滴天浆。鹅湖此去无多路，肯借山间结草堂。","dynasty":"宋代","title":"咏一滴泉"}
{"author":"朱熹","content":"长占烟波弄明月，此心久矣从谁说。只今一舸漾中流，上下天光两奇绝。回头忽见西郭门，尚喜苏仙有遗烈。问予何事却回船，尘土涴君头上雪。","dynasty":"宋代","title":"和彭蠡月夜汎舟落星湖"}
{"author":"朱熹","content":"愁阴一夜转和风，晓看花枝露彩浓。觅句休教长闭户，出门聊得试扶筇。物华始信如诗好，春色方知似酒浓。多谢邻翁笑相迓，为言晴暖更过从。","dynasty":"宋代","title":"又和秀野二首其一"}
{"author":"朱熹","content":"畴昔因来行水馀，依依唯认昔人居。新堂已幸经重构，旧事难追更特书。所愿弦歌闻十室，休誇文字赋三都。同来况有濂溪裔，心印相传尽未疏。","dynasty":"宋代","title":"次周师温游书堂韵兼简坐上诸同志"}
{"author":"朱熹","content":"务学脩身要及时，竞辰须念隙驹驰。清宵白日供游荡，愁杀堂前老古锥。","dynasty":"宋代","title":"示四弟"}
{"author":"朱熹","content":"不驾朝车叩九扃，独携灵寿向新亭。人言洞里春长在，自庆樽前老复丁。鱼乐波闲诗欲就，鸿冥天阔酒初醒。晚来却向南堂坐，珍重家山数点青。","dynasty":"宋代","title":"次亭字韵诗呈秀野丈兼简王宰三首其一"}
{"author":"朱熹","content":"平生三伏断追游，谁唤来穿涧树幽。初讶网横天影破，忽惊人蹴浪花浮。鸣榔不用齐吴榜，鼓枻何须学楚讴。便有金盘堆白雪，却怜清泚向东流。","dynasty":"宋代","title":"次圭父观鱼韵"}
{"author":"朱熹","content":"春冰融尽绝澌微，彻底冰壶烛万几。静对春风感形化，圣心体段盖如斯。","dynasty":"宋代","title":"训蒙绝句化二首其一"}
{"author":"朱熹","content":"澹泊忘怀久，浑沦玩意深。箪瓢无改乐，山水自知音。册府遗编在，丘原宰树阴。门人封马鬣，寒日共沾襟。","dynasty":"宋代","title":"挽籍溪胡先生三首其二"}
{"author":"朱熹","content":"已分江湖寄此生。长蓑短笠任阴晴。鸣桡细雨沧洲远，系舸斜阳画阁明。奇绝处，未忘情。几时还得去寻盟。江妃定许捐双佩，渔父何劳笑独醒。","dynasty":"宋代","title":"鹧鸪天"}
{"author":"朱熹","content":"昔诵离骚夜扣舷，江湖满地水浮天。只今拥鼻寒窗底，烂却沙头月一船。","dynasty":"宋代","title":"戏答杨廷秀问讯离骚之句二首其一"}
{"author":"朱熹","content":"沃野无凶年，正得蹲鸱力。区种万叶清，深煨奉朝食。","dynasty":"宋代","title":"次刘秀野蔬食十三诗韵其十芋魁"}
{"author":"朱熹","content":"曈曈朝日出高岩，簌簌征衣曳晓岚。□□向来孤旧意，林泉老去觉真贪。凄凉烟火一百五，零落交游十二三。叹□□□□世事，卧吹横笛过溪南。","dynasty":"宋代","title":"次山行佳句呈秀野丈三首其三"}
{"author":"朱熹","content":"西斋坐竟日，旷然谁与俦。感兹风露夕，始知天宇秋。庭树且扶疏，时物讵淹留。心空累云远，岁月真悠悠。","dynasty":"宋代","title":"秋夕二首其一"}
{"author":"朱熹","content":"紬书厌尘累，执简投云关。灵钥启玄秘，萧斧锄幽奸。书成莫示人，留置此山间。","dynasty":"宋代","title":"云谷杂诗十二首其九修书"}
{"author":"朱熹","content":"绿云黄半武夷乡，碧水萦纡一带长。闻道放船飞皂盖，定知行酒载红裳。棹讴如贺丰年信，乐饮闲酬此日凉。禾忝谁言不阳艳，晚炊流咏有馀香。","dynasty":"宋代","title":"次秀野泛沧波馆至赤石观刈早稻韵"}
{"author":"朱熹","content":"祇凭诗律作生涯，到处山林总是家。便与清尊卧芳草，不妨皂盖拂残花。侧闻温诏询耆艾，好趁春风入殿衙。回首能忘旧猿鹤，一篇聊尔记年华。","dynasty":"宋代","title":"次秀野春晴山行纪物之句"}
{"author":"朱熹","content":"神化孰尸本自然，盍将此意反而观。试将事上深加察，才著些私便不安。","dynasty":"宋代","title":"训蒙绝句其二"}
{"author":"朱熹","content":"天高无游气，林景澹馀晖。感此霜露节，但伤风土非。季秋时序温，百卉不复腓。祗役郊原上，暄风一吹衣。仕身谅无补，课督渐饥羸。还忆故园日，策杖田中归。","dynasty":"宋代","title":"督役城楼"}
{"author":"朱熹","content":"未识南湖景，遥欣二子游。赏心并胜日，妙语逼清秋。剩欲携书卷，相将买钓舟。微吟归去晚，杜若满汀洲。","dynasty":"宋代","title":"择之寄示深卿唱和乌石南湖佳句辄次元韵三首其一"}
{"author":"朱熹","content":"为怜蘅芷满芳洲，特地临江赋远游。十亩何妨自春色，万缘从此付东流。静看朝市真儿戏，须信田园是老谋。出处知公有馀裕，未应辛苦谢灵丘。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其一秀野"}
{"author":"朱熹","content":"旧京原庙久烟尘，白发祠官感慨新。北望千门空引籍，不知何日去朝真。","dynasty":"宋代","title":"拜鸿庆宫有感"}
{"author":"朱熹","content":"君行安所适，冲风溯涛江。传闻阆州好，未见心已降。邀君康山游，听此巨壑淙。班坐酌溪石，幽寻憩云窗。劝君尽此杯，锦帆已稠杠。明年傥来东，鸣铙建高幢。访我深涧底，晤言绝纷咙。城南且细说，慰我心悾悾。","dynasty":"宋代","title":"卧龙之游钱通守得江字不及赋诗已解维矣熹用其韵纪事以赠并附卷末"}
{"author":"朱熹","content":"醉扶藜杖少盘桓，四远烟萝手自扪。此石至今无处问，祇因来自太微垣。","dynasty":"宋代","title":"华盖石"}
{"author":"朱熹","content":"绝壁上千寻，隐约岩栖处。笙鹤去不还，人间自今古。","dynasty":"宋代","title":"武夷七咏其二洞天"}
{"author":"朱熹","content":"五曲峰峦列翠屏，白云深处隐仙亭。子期一去无消息，惟有乔松万古清。","dynasty":"宋代","title":"芹溪九曲诗其五"}
{"author":"朱熹","content":"朝晴遣我看芗林，顷刻浮云万里阴。拂袖凌风三十里，依然寒日照长吟。","dynasty":"宋代","title":"过樟木镇晚晴二首其一"}
{"author":"朱熹","content":"秀木千章倒，层甍万瓦差。悄无人似玉，空咏小戎诗。","dynasty":"宋代","title":"方广版屋"}
{"author":"朱熹","content":"残腊生春序，愁霖逼岁昏。小红敷艳萼，众绿被陈根。阴壑泉方注，原田水欲浑。农家向东作，百事集柴门。","dynasty":"宋代","title":"残腊"}
{"author":"朱熹","content":"煌煌定方中，农隙孟冬月。君侯敞斋扉，华榜新未揭。我来适兹时，亦有大夫茇。清觞不留行，晤语得超越。更看雷雨势，翻动龙蛇窟。襟怀顿能输，肝胆亦已竭。老仙来何方，湖海气硉矹。君侯敛袂起，颠越承屦袜。坐人惊创见，引去殊卒卒。伊余不忍逝，顿首愿有谒。人生均秉彝，天造岂停歇。云何利害判，所较无一发。兹焉辨不早，大本将恐蹶。吾言实自箴，君听未宜忽。","dynasty":"宋代","title":"敬简堂分韵得月字"}
{"author":"朱熹","content":"五曲峰峦列翠屏，白云深处隐仙亭。子期一去无消息，惟有乔松万古清。","dynasty":"宋代","title":"芹溪九曲诗其五"}
{"author":"朱熹","content":"圣人司教化，黉序育群材。因心有明训，善端得深培。天叙既昭陈，人文亦褰开。云何百代下，学绝教养乖。群居竞葩藻，争先冠伦魁。淳风反沦丧，扰扰胡为哉。","dynasty":"宋代","title":"斋居感兴二十首其十七"}
{"author":"朱熹","content":"义兼礼智由仁出，接物当先主在仁。方由四端随用发，譬之四序始于春。","dynasty":"宋代","title":"训蒙绝句其二"}
{"author":"朱熹","content":"关陕遗耆老，天资得勇多。双瞳光射日，寸舌辩倾河。居俯三江近，邻从五老过。庐空人不见，猿鹤奈愁何。","dynasty":"宋代","title":"挽崔嘉彦二首其一"}
{"author":"朱熹","content":"千里烟波一叶舟，三年已是两经由。今宵又过丰城县，依旧长江直北流。","dynasty":"宋代","title":"次韵择之发临江"}
{"author":"朱熹","content":"宇宙一瞬息，人生等浮游。云何百年内，万变纷相酬。颠倒不自知，旁观乃堪羞。拱揖尚虞夏，干戈到商周。岂悟旷士怀，泛若不系舟。驷马谅弗视，名高非所求。彼哉夸夺子，逝矣昆崙丘。褰裳绝冥外，天风舞云裘。","dynasty":"宋代","title":"再赋解嘲"}
{"author":"朱熹","content":"夏木已云暗，时禽变新声。林园草被径，端居有馀清。端居亦何为，日夕掩柴荆。静有弦诵乐，而无尘虑并。良朋肯顾予，尚有夙心倾。深惭未闻道，折衷非所宁。眷焉抚流光，中夜叹以惊。高山徒仰止，远道何由征。","dynasty":"宋代","title":"示诸同志"}
{"author":"朱熹","content":"登山思无穷，临水心未厌。沉痾何当平，膏肓今自砭。默坐秋堂空，遐观靡馀念。","dynasty":"宋代","title":"云谷杂诗十二首其十宴坐"}
{"author":"朱熹","content":"人道归云未足誇，洪羊石乳更谽谺。连环入梦难纡轸，回首西风又日斜。","dynasty":"宋代","title":"人言石乳洪羊之胜不及往游作此"}
{"author":"朱熹","content":"诗书启山林，德义久储积。嗣世知有人，新畬更开辟。","dynasty":"宋代","title":"墨庄五咏其一墨庄"}
{"author":"朱熹","content":"圣心端似涉修蹊，俛首无言但疾驰。学者须常存此意，自能遏绝为人私。","dynasty":"宋代","title":"训蒙绝句其三"}
{"author":"朱熹","content":"削成苍石棱，倒影寒潭碧。永日静垂竿，兹心竟谁识。","dynasty":"宋代","title":"武夷精舍杂咏钓矶"}
{"author":"朱熹","content":"天高无游气，林景澹馀晖。感此霜露节，但伤风土非。季秋时序温，百卉不复腓。祗役郊原上，暄风一吹衣。仕身谅无补，课督渐饥羸。还忆故园日，策杖田中归。","dynasty":"宋代","title":"督役城楼"}
{"author":"朱熹","content":"舟中见新月，烟浪不胜寒。与问醉眠客，岂知行路难。残阳犹水面，孤雁更云端。篷底今宵意，天边芳岁阑。","dynasty":"宋代","title":"舟中见新月伯崇择之二友皆已醉卧以此戏之"}
{"author":"朱熹","content":"罗浮山下黄茅村，苏仙仙去馀诗魂。梅花自入三叠曲，至今不受蛮烟昏。佳名一旦异凡木，绝艳千古高名园。却怜冰质不自暖，虽有步障难为温。羞同桃李媚春色，敢与葵藿争朝暾。归来只有脩竹伴，寂历自掩疏篱门。亦知真意还有在，未觉浩气终难言。一杯劝汝吾不浅，要汝共保山林樽。","dynasty":"宋代","title":"与诸人用东坡韵共赋梅花适得元履书有怀其人因复赋此以寄意焉"}
{"author":"朱熹","content":"人因形异种私根，不道其初同一源。直自源头明说下，尽将父母属乾坤。","dynasty":"宋代","title":"训蒙绝句西铭"}
{"author":"朱熹","content":"畴昔朱陵洞，如今白帝城。天高云共色，夜永月同明。万象争回巧，千峰尽乞盟。登临须我辈，更约羡门生。","dynasty":"宋代","title":"至上封用择之韵"}
{"author":"朱熹","content":"今年缘底事，浪走太无端。直以心期远，非贪眼界宽。云山于此尽，风袂不胜寒。孤鸟知人意，茫茫去不还。","dynasty":"宋代","title":"登祝融峰用择之韵"}
{"author":"朱熹","content":"夜宿上封寺，翛然尘虑清。月明残雪里，泉溜隔窗声。楮衲今如许，绨袍那复情。炉红虚室暖，聊得话平生。","dynasty":"宋代","title":"赠上封诸老"}
{"author":"朱熹","content":"江流围玉界，天影抱琼台。拄杖烟霄外，中岩日月回。箕山藏遁许，吴市隐仙梅。一笑今何在，相期再举杯。","dynasty":"宋代","title":"十五日再登祝融用台字韵"}
{"author":"朱熹","content":"我已中峰住，君从何处来。莫留岩底寺，径上月边台。浊酒团栾坐，高谈次第开。前贤渺安在，清酹寄馀哀。","dynasty":"宋代","title":"胡丈广仲与范伯崇自岳市来同登绝顶举酒极谈得闻比日讲论之乐"}
{"author":"朱熹","content":"绝顶来还晚，寒窗睡达明。连床眇归思，三宿怅馀情。云合山无路，风回雪有声。岳祇珍重意，只此是将迎。","dynasty":"宋代","title":"十六日下山各赋一篇仍迭和韵"}
{"author":"朱熹","content":"仰止平生旧，今年得得来。举头天一握，倚杖雪千堆。讲道心如渴，哦诗思涌雷。出山遗语在，归骑莫徘徊。","dynasty":"宋代","title":"和择之韵"}
{"author":"朱熹","content":"鼎足炉边坐，陶然共一樽。道心元自胜，世味不须论。安稳三更睡，清明一气存。虽无康乐句，聊尔慰营魂。","dynasty":"宋代","title":"十一月二十六日宿萍乡西三十馀里黄花渡口客舍稍明洁有宋亨伯题诗亦颇不俗因录而和之"}
{"author":"朱熹","content":"今日清江路，寒梅第一枝。不愁风袅袅，正奈雪垂垂。煖热惟须酒，平章却要诗。他年千里梦，谁与寄相思。","dynasty":"宋代","title":"清江道中见梅"}
{"author":"朱熹","content":"长风一万里，披豁暮云空。极浦三年梦，扁舟二子同。离离浮远树，杳杳没孤鸿。若问明朝事，西山晻霭中。","dynasty":"宋代","title":"舟中晚赋"}
{"author":"朱熹","content":"客来何处觅红云，唯见风前万点春。心赏未妨随处好，绿杨阴里换纶巾。","dynasty":"宋代","title":"客来二首其一"}
{"author":"朱熹","content":"邃谷新华馆，风烟再吐吞。旧眠闻野鹿，遗恨响惊猿。共赏忻同趣，分携怆别魂。徘徊空日夕，无策驻行轩。","dynasty":"宋代","title":"和张彦辅白鹿洞之作"}
{"author":"朱熹","content":"十月气候变，独怀霜露悽。僧庐寄楸槚，馈奠失兹时。竹柏翳阴冈，华林敞神扉。汛扫托群隶，瞻护烦名缁。封茔谅久安，千里一歔欷。持身慕前烈，衔训倘在斯。","dynasty":"宋代","title":"十月朔旦怀先陇作"}
{"author":"朱熹","content":"乾坤极处无今古，道术多岐自短长。傥有新思还告我，不应无雁到衡阳。","dynasty":"宋代","title":"次益老韵"}
{"author":"朱熹","content":"性外初非更有心，只于理内别虚灵。虚灵妙用由斯出，故主吾身统性情。","dynasty":"宋代","title":"训蒙绝句心"}
{"author":"朱熹","content":"面势来空翠，哦诗独好仁。怀人今已矣，谁遣栋梁新。","dynasty":"宋代","title":"武夷七咏其四仰高堂"}
{"author":"朱熹","content":"世味今如许，吾生本自闲。心期虽好在，欲习未全乾。错莫尘编暗，栖迟壮节阑。不因勋业晚，清镜亦频看。","dynasty":"宋代","title":"傅安道杨仪之二漕劝农有诗次韵二首其二"}
{"author":"朱熹","content":"绝壁上千寻，隐约岩栖处。笙鹤去不还，人间自今古。","dynasty":"宋代","title":"武夷七咏其二洞天"}
{"author":"朱熹","content":"宫墙芜没几经年，祇有寒烟锁涧泉。结屋幸容追旧观，题名未许续遗编。青云白石聊同趣，霁月光风更别传。珍重个中无限乐，诸郎莫苦羡腾骞。","dynasty":"宋代","title":"白鹿讲会次卜丈韵"}
{"author":"朱熹","content":"人因形异种私根，不道其初同一源。直自源头明说下，尽将父母属乾坤。","dynasty":"宋代","title":"训蒙绝句西铭"}
{"author":"朱熹","content":"一别屡更岁，思君无已时。知君亦念我，相望两嗟咨。我病卧田间，君行护疆陲。隐显既殊迹，会合安可期。今年定何年，有此一段奇。我来五峰阳，君归九江湄。闻君肯来辱，欢喜不自持。迎君紫霄峰，举觞白鹅池。强健初共欣，艰棘旋相悲。相顾出危涕，薄言首东岐。留连十日饮，怆恨八哀诗。散怀水石幽，遂忘筋力疲。雄篇既鼎来，逸韵方穷追。云胡遽告别，牙纛风披披。揽祛不得留，酌酒前致辞。愿君酬此觞，去上白玉墀。国论罄忠益，庙谟参设施。一请正纪纲，再请诛羌夷。及时树勋业，慰我空山饥。","dynasty":"宋代","title":"谢张彦辅留别之作"}
{"author":"朱熹","content":"花柳绕宅茂，先生在郊居。下帷良已苦，时作带经锄。","dynasty":"宋代","title":"丘子野表兄郊园五咏其五蔬圃"}
{"author":"朱熹","content":"乔木生夏凉，芳蕤散秋馥。未觉岁将寒，扶疏方绕屋。","dynasty":"宋代","title":"秋华四首其三木犀"}
{"author":"朱熹","content":"藏室岌相望，尘编何莽卤。欲问伯阳翁，风烟迷处所。","dynasty":"宋代","title":"武夷七咏其六大小藏岩"}
{"author":"朱熹","content":"一自篮舆去不回，故山空锁旧池台。伤心触目经行处，几度亲陪杖屦来。","dynasty":"宋代","title":"用西林旧韵二首其一"}
{"author":"朱熹","content":"史君两鬓尚青青，学道仍抛后院笙。溽暑快眠知簟好，晚凉徐觉喜诗成。人从蕲水当年寄，诗比韩公此日清。坐对更深谁是伴，唯应阙月共长庚。","dynasty":"宋代","title":"和秀野蕲簟之句"}
{"author":"朱熹","content":"远俗何劳问，威名旧已孚。百城方仰泽，一节遽还都。圣主勤脩政，今年决破胡。期公宁馈挽，注想在谋谟。","dynasty":"宋代","title":"次韵芮察院送□宝文赴浙漕二首其一"}
{"author":"朱熹","content":"闻说藤萝外，神龙旧所蟠。擘开千丈峡，写尽一襟寒。赏寄三杯酒，归投六尺竿。若无诗律好，清绝不成欢。","dynasty":"宋代","title":"仙洲新亭熹名以昼寒紫微张公为书其额判院刘丈乃出新句辄次高韵二首其一"}
{"author":"朱熹","content":"长风一万里，披豁暮云空。极浦三年梦，扁舟二子同。离离浮远树，杳杳没孤鸿。若问明朝事，西山晻霭中。","dynasty":"宋代","title":"舟中晚赋"}
{"author":"朱熹","content":"大地何人凿小空，翛然一榻卧相容。巨灵擘破三千丈，西竺飞来第二峰。出洞风来疑有虎，藏舟夜半忽乘龙。怪来索我题诗句，稽首何君六石供。","dynasty":"宋代","title":"何君飞仙"}
{"author":"朱熹","content":"乾坤极处无今古，道术多岐自短长。傥有新思还告我，不应无雁到衡阳。","dynasty":"宋代","title":"次益老韵"}
{"author":"朱熹","content":"危亭俯清川，登览自晨暮。佳哉阳春节，看此隔溪树。连林争秀发，生意各呈露。大化本无言，此心谁与晤。真欢水菽外，一笑和乐孺。聊复共徜徉，殊形乃同趣。","dynasty":"宋代","title":"题林择之欣木亭"}
{"author":"朱熹","content":"闻道黄杨山上头，千峰环抱百泉幽。羡君柱杖年年去，饱看人间万顷秋。","dynasty":"宋代","title":"奉和子服老弟黄杨游岩二诗其一"}
{"author":"朱熹","content":"知向潮边弄碧漪，栏干三抚漾晴辉。流传妙语惊离阔，想像清游欲奋飞。公去不应停驿骑，我来直欲挂朝衣。南州高士何由见，且看新荷出水稀。","dynasty":"宋代","title":"秀野刘丈寄示南昌诸诗和此两篇其二"}
{"author":"朱熹","content":"融冶何年事，停杯莫问天。祇今从痼疾，畴昔似因缘。倾耳真三峡，投文沕九渊。兰亭那得此，犹足致群贤。","dynasty":"宋代","title":"次张彦辅栖贤之作"}
{"author":"朱熹","content":"晓发渔溪驿，夜宿囊山寺。云海近苍茫，层岚拥深翠。行役倦脩途，投归聊一憩。不学塔中仙，名涂定何事。","dynasty":"宋代","title":"题囊山寺"}
{"author":"朱熹","content":"涧水流千仞，岩姿起万般。扶藜虽有兴，驻屐谅难安。好客能同趣，群峰肯纵观。苍茫却无际，谁与话愁端。","dynasty":"宋代","title":"芦峰次韵"}
{"author":"朱熹","content":"奇哉康山阳，双剑屹对起。上有横飞云，下有瀑布水。崩腾复璀璨，佳丽更雄伟。势从三梁外，影落明湖里。平生两仙句，咏叹深仰止。三年落星湾，怅望眼空眯。今朝随杖屦，得此弄清泚。更诵玉虹篇，尘襟谅昭洗。","dynasty":"宋代","title":"奉同尤延之提举庐山杂咏十四篇其八开先漱玉亭"}
{"author":"朱熹","content":"开门惊怪雪交加，乱落横飞讵有涯。密竹不妨呈劲节，早梅何处觅残花。山阴客子须乘兴，洛下先生想卧家。病废杯觞寒至骨，哦诗无复更豪誇。","dynasty":"宋代","title":"次秀野咏雪韵三首其三"}
{"author":"朱熹","content":"个中有味要君参，螫吻舂喉久不甘。珍重人心亦如此，莫将寒苦换春酣。","dynasty":"宋代","title":"次秀野杂诗韵其四又五绝卒章戏简及之主簿"}
{"author":"朱熹","content":"粤自辞神武，超然绝世纷。前身疏太傅，今日范忠文。圃树寒留月，湖波冷浸云。悬知千载下，此地想遗芬。","dynasty":"宋代","title":"挽吴给事三首其二"}
{"author":"朱熹","content":"予生千载后，尚友千载前。每寻高士传，独叹渊明贤。及此逢醉石，谓言公所眠。况复岩壑古，缥缈藏风烟。仰看乔木阴，俯听横飞泉。景物自清绝，优游可忘年。结庐倚苍峭，举觞酹潺湲。临风一长啸，乱以归来篇。","dynasty":"宋代","title":"奉同尤延之提举庐山杂咏十四篇其十一陶公醉石归去来馆"}
{"author":"朱熹","content":"涉江采芙蓉，十反心无斁。不遇无极翁，深衷竟谁识。","dynasty":"宋代","title":"奉同张敬夫城南二十咏其十四濯清"}
{"author":"朱熹","content":"四曲东西两石岩，岩花垂露碧𣰦毵。金鸡叫罢无人见，月满空山水满潭。","dynasty":"宋代","title":"淳熙甲辰中春精舍閒居戏作武夷棹歌十首呈诸同游相与一笑其五"}
{"author":"朱熹","content":"知向潮边弄碧漪，栏干三抚漾晴辉。流传妙语惊离阔，想像清游欲奋飞。公去不应停驿骑，我来直欲挂朝衣。南州高士何由见，且看新荷出水稀。","dynasty":"宋代","title":"秀野刘丈寄示南昌诸诗和此两篇其二"}
{"author":"朱熹","content":"畴昔相逢地，知君意矫强。旋闻将使指，劲节动朝行。方为人材喜，相期事业长。知何遽不淑，未及鬓毛苍。","dynasty":"宋代","title":"挽蔡"}
{"author":"朱熹","content":"连山西南来，中断还崛起。干霄几千仞，据地三百里。飞峰上灵秀，众壑下清美。逮兹势力穷，犹能出奇伟。谁燃丹黄燄，爨此玉池水。客来争解带，万劫付一洗。当年谢康乐，弦绝今已矣。水碧复流温，相思五湖里。","dynasty":"宋代","title":"奉同尤延之提举庐山杂咏十四篇其十二温汤"}
{"author":"朱熹","content":"此日观风海上驰，殷勤父老远相随。野饶稻黍输王赋，地接扶桑拥帝基。云树葱茏神女宝，岗峦连抢圣侯祠。黄昏更上丰山望，四际天光蘸碧漪。","dynasty":"宋代","title":"次牧马侯庙"}
{"author":"朱熹","content":"苍颜已是十年前，把镜回看一怅然。履薄临深谅无几，且将馀日付残编。","dynasty":"宋代","title":"南城吴氏社仓书楼为余写真如此因题其上庆元庚申二月八日沧洲病叟朱熹仲晦父"}
{"author":"朱熹","content":"君行往返一千里，过我屏山山下村。浊酒寒灯静相对，论心直欲到忘言。","dynasty":"宋代","title":"送林熙之诗五首其一"}
{"author":"朱熹","content":"楚山黄落正离忧，喜见寒杉卷碧油。倦客今年真白发，羽人何日定丹丘。奇兵捷出吾当避，狭路争先子不犹。个里竟能无一语，应惭二鸟起相酬。","dynasty":"宋代","title":"再和油字韵"}
{"author":"朱熹","content":"岷源万古只如斯，东注曾无间断时。后学不因川上叹，安行体用亦难窥。","dynasty":"宋代","title":"训蒙绝句其二"}
{"author":"朱熹","content":"君子仁慈犹克己，神仙安肯取人头。","dynasty":"宋代","title":"句其九"}
{"author":"朱熹","content":"江山风月依然在，何日重来再盍簪。","dynasty":"宋代","title":"句其十二"}
{"author":"朱熹","content":"秋风淅沥鸣清商，秋草未死啼寒螀。幽人幽人起晤叹，仰视河汉天中央。河汉西流去不息，人生辛苦何终极。苍山万叠云气深，去鍊形魂生羽翼。","dynasty":"宋代","title":"秋夜叹"}
{"author":"朱熹","content":"门前车马客，无非朝大夫。问公独何事，中岁遽此图。长安二三公，发白形枯臞。隐忧念名节，亦有此乐无。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其二"}
{"author":"朱熹","content":"王乔吹笙去，列子御风还。至人绝华念，出入有无间。千载但闻名，不见冰玉颜。长啸空宇碧，何许蓬莱山。","dynasty":"宋代","title":"读道书作六首其六"}
{"author":"朱熹","content":"幽人本何心，偶此翳环堵。隐几亦无言，光风遍寰宇。","dynasty":"宋代","title":"墨庄五咏其三静春堂"}
{"author":"朱熹","content":"灵草生何许，风泉古涧傍。褰裳勤采撷，枝箸嚏芳香。冷入玄根閟，春归翠颖长。遥知拈起处，全体露其常。","dynasty":"宋代","title":"公济惠山蔬四种并以佳篇来贶因次其韵𤌸"}
{"author":"朱熹","content":"悲风号万窍，密雪变千林。匹马关山路，谁知客子心。","dynasty":"宋代","title":"观刘氏山馆壁间所画四时景物各有深趣因为六言一绝复以其句为题作五言四咏其五"}
{"author":"朱熹","content":"绝壑藤萝贮翠烟，水声幽咽乱峰前。行人但说青山好，肠断云间双髻仙。","dynasty":"宋代","title":"双髻"}
{"author":"朱熹","content":"红白莲花共一塘，两般颜色一般香。宫娥梳洗争先后，半是浓妆半淡妆。","dynasty":"宋代","title":"咏红白莲"}
{"author":"朱熹","content":"淅淅西风起，候虫寒夜分。千山杳沉寂，竟夕断知闻。","dynasty":"宋代","title":"醉作三首其二"}
{"author":"朱熹","content":"忆昔屏山翁，示我一言教。自信久未能，岩栖冀微效。","dynasty":"宋代","title":"云谷二十六咏其十四晦庵"}
{"author":"朱熹","content":"借此云窗眠，静夜心独苦。安得枕下泉，去作人间雨。","dynasty":"宋代","title":"百丈山六咏其五西阁"}
{"author":"朱熹","content":"雪水瀹清茗，自谓绝世清。终然犯烟火，况复劳煎烹。岂如午霁馀，探此竹外楹。柘浆发甘和，宝盌凝寒晶。心胸既清凉，齿颊亦锵鸣。吞腥期永谢，饮玉希长生。","dynasty":"宋代","title":"次彭应之餐雪韵"}
{"author":"朱熹","content":"八石天开势绝攀，算来未似此心顽。已吞缭白萦青外，依旧个中云梦宽。","dynasty":"宋代","title":"次韵陈休斋莲华峰之作"}
{"author":"朱熹","content":"一幅潇湘不易求，新诗谁遣送闲愁。遥知水远天长外，更有离骚极目秋。","dynasty":"宋代","title":"夜闻择之诵师曾题画绝句遐想高致偶成小诗"}
{"author":"朱熹","content":"阡陌纵横不可寻，死伤狼籍正悲吟。若知赤子元无罪，合有人间父母心。","dynasty":"宋代","title":"杉木长涧四首其四"}
{"author":"朱熹","content":"绿云黄半武夷乡，碧水萦纡一带长。闻道放船飞皂盖，定知行酒载红裳。棹讴如贺丰年信，乐饮闲酬此日凉。禾忝谁言不阳艳，晚炊流咏有馀香。","dynasty":"宋代","title":"次秀野泛沧波馆至赤石观刈早稻韵"}
{"author":"朱熹","content":"先生人物魏晋间，题诗便欲倾天悭。向来无地识眉宇，今日天遣窥波澜。平生尚友陶彭泽，未肯轻为折腰客。胸中合处不作难，霜下风姿自奇特。小儒阅阀金匮书，不滞周南滞海隅。枌榆连阴一见晚，何当挽袖凌空虚。","dynasty":"宋代","title":"题霜杰集"}
{"author":"朱熹","content":"谢公种药地，窈窕青山阿。青山固不群，花药亦婆娑。一掇召冲气，三掇散沈疴。先生澹无事，端居味天和。老木百年姿，对立方嵯峨。持此供日夕，不乐复如何。","dynasty":"宋代","title":"题谢少卿药园二首其一"}
{"author":"朱熹","content":"连山西南来，中断还崛起。干霄几千仞，据地三百里。飞峰上灵秀，众壑下清美。逮兹势力穷，犹能出奇伟。谁燃丹黄焰？爨此玉池水。客来争解带，万劫付一洗。当年谢康乐，弦绝今久矣。水碧复流温，相思五湖里。","dynasty":"宋代","title":"温泉"}
{"author":"朱熹","content":"暮雨朝云不自怜。放教春涨绿浮天。只令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。","dynasty":"宋代","title":"鹧鸪天（江槛）"}
{"author":"朱熹","content":"几日春风未破寒，远峰晴露玉巑岏。不成蜡屐携筇去，且复钩窗拄颊观。闻道追游当作意，故应期日尚能宽。阴崖冻合无垂练，却恐诗翁兴易阑。","dynasty":"宋代","title":"圭父约为金斗之游次韵献疑聊发一笑"}
{"author":"朱熹","content":"我行得佳友，胜日寻名山。春山既妍秀，清溪亦潺湲。行行造禅扉，小憩腰脚顽。穷探意未已，理策重跻攀。入谷翳蒙密，俯涧随泓湾。谁将百尺绡，挂此长林间。雄声殷地厚，洪源泻天悭。伟哉奇特观，偿此一日闲。所恨境过清，悄怆暮当还。顾步三叹息，人生何苦艰。","dynasty":"宋代","title":"游密庵分韵赋诗得还字"}
{"author":"朱熹","content":"仙人推卦节，炼火守金丹。一上烟霄路，千年亦不还。","dynasty":"宋代","title":"武夷七咏其七丹灶"}
{"author":"朱熹","content":"胡虏何年盛，神州遂陆沉。翠华栖浙右，紫塞仅淮阴。志士忧虞切，朝家预备深。一朝颁细札，三捷便闻音。授钺无遗算，沈机识圣心。东西兵合势，南北怨重寻。小却奇还胜，穷凶祸所临。旃裘方舞雪，血刃已披襟。残类随煨烬，遗黎脱斧砧。戴商仍夙昔，思汉剧讴吟。共惜山河固，同嗟岁月侵。泉蓍久憔翠，陵柏幸萧椮。正尔资群策，何妨试盍簪。折冲须旧衮，出牧仗南金。众志非难徇，天休讵可谌。故人司献纳，早晚奉良箴。","dynasty":"宋代","title":"感事书怀十六韵"}
{"author":"朱熹","content":"不待安排自整齐，只缘太极本如斯。试将万事依图看，先后乘除可理推。","dynasty":"宋代","title":"训蒙绝句先天图二首其一"}
{"author":"朱熹","content":"方舟越大江，凌风下飞阁。仙子去不还，苍屏倚寥廓。","dynasty":"宋代","title":"观黄德美延平春望两图为赋二首其二"}
{"author":"朱熹","content":"难言非谓不容言，谓状其中体段难。须是养成天地塞，却将正直反而观。","dynasty":"宋代","title":"训蒙绝句难言"}
{"author":"朱熹","content":"见固能知闻亦知，虽闻如与见同时。只缘一本元无二，千圣已亡心在兹。","dynasty":"宋代","title":"训蒙绝句闻知"}
{"author":"朱熹","content":"泾舟胶楚泽，周纲已陵夷。况复王风降，故宫黍离离。玄圣作春秋，哀伤实在兹。祥麟一以踣，反袂空涟洏。漂沦又百年，僭侯荷爵圭。王章久已丧，何复嗟叹为。马公述孔业，托始有馀悲。拳拳信忠厚，无乃迷先几。","dynasty":"宋代","title":"斋居感兴二十首其五"}
{"author":"朱熹","content":"川上偶携手，皓月起林端。一舒临流望，玄露已先漙。归掩荒园扉，更怯裳衣单。清夜可晤言，独处谁为欢。","dynasty":"宋代","title":"川上见月归示同行者"}
{"author":"朱熹","content":"手种篱间树，枝繁不忍删。新亭最佳处，胜日共欢颜。景晏春红浅，雨馀寒翠潸。光风回巧笑，桃李任漫山。","dynasty":"宋代","title":"题周氏溪园三首其三嫣然亭"}
{"author":"朱熹","content":"一榻流年度，篝灯遥夜阑。短衾闲自拥，清镜莫频看。竹密初惊雪，梅疏却耐寒。从今花木梦，无复在雕栏。","dynasty":"宋代","title":"次韵彦采病中口占"}
{"author":"朱熹","content":"行随流水声，步出哀壑底。绿树枝相樛，白涧石齿齿。树石无穷年，流水日千里。","dynasty":"宋代","title":"云谷杂诗十二首其十一下山"}
{"author":"朱熹","content":"倦枕攲眠到五更，却嫌风铎久悲鸣。恍疑絺绤南邻夜，寒铁丁东客梦惊。","dynasty":"宋代","title":"宿新喻驿夜闻风铎"}
{"author":"朱熹","content":"气无强弱志为先，努力便行休放肩。挨得一番难境界，便添脊骨一番坚。","dynasty":"宋代","title":"训蒙绝句任重"}
{"author":"朱熹","content":"屈曲上云端，似向崖阴断。行闻山鸟鸣，下与泉声乱。去去不知疲，幽林自成玩。","dynasty":"宋代","title":"穿林径"}
{"author":"朱熹","content":"将军岩上插双笔，将军岩下泉泌泌，域中状元次第出。","dynasty":"宋代","title":"句其十三"}
{"author":"朱熹","content":"谢公种药地，窈窕青山阿。青山固不群，花药亦婆娑。一掇召冲气，三掇散沈疴。先生澹无事，端居味天和。老木百年姿，对立方嵯峨。持此供日夕，不乐复如何。","dynasty":"宋代","title":"题谢少卿药园二首其一"}
{"author":"朱熹","content":"长官定笑归来晚，中允应嫌去却回。惟有山人莫相笑，也曾还俗做官来。","dynasty":"宋代","title":"入南康界阅图经感陶公李渤刘凝之事戏作"}
{"author":"朱熹","content":"三十年来宿草庐，五年三第世间无。门前獬廌山常在，只恐儿孙不读书。","dynasty":"宋代","title":"廌山书院"}
{"author":"朱熹","content":"一身千里伴征鸿，北去南来羁旅中。珍重故人相认得，新诗重举旧家风。","dynasty":"宋代","title":"益公道人相见信安道温陵旧游出示近诗因次其韵其二"}
{"author":"朱熹","content":"竹外横枝老屈盘，冰壶遥夜玉窗寒。两公明日江南路，雪后园林子细看。","dynasty":"宋代","title":"天湖四乙丈坐间赏梅作送刘充甫平甫如豫章"}
{"author":"朱熹","content":"湛湛曲池水，晓含风露清。田田绿罗盖，粲粲白玉英。澹然绝世姿，不与秾艳并。俯鉴冰雪影，讵怀儿女情。山中徒淹留，堂下空目成。独有忘机客，相看两无营。","dynasty":"宋代","title":"奉同黄子厚赋白芙蓉呈刘彦集平父"}
{"author":"朱熹","content":"故人千里寄书来，三复尘襟顿豁开。劝我从容深燕养，莫将佔毕苦沉埋。杖藜此日应同趣，挥麈何时得共陪。珍重相期俱努力，自惭殊未竭渊才。","dynasty":"宋代","title":"寄林择之"}
{"author":"朱熹","content":"穷幽鲜外慕，殖志在丘园。即此竟无得，空恨岁时迁。川陆绵半载，烦燠当归缘。憩此苍山曲，洗心闻涧泉。","dynasty":"宋代","title":"倒水坑作"}
{"author":"朱熹","content":"康俗遗居万叠山，高垂铁锁讵容攀。青鞋布袜非公事，古木寒泉要我闲。","dynasty":"宋代","title":"奉答张彦辅解嘲"}
{"author":"朱熹","content":"四面晴冈紫石崖，如何浑作白皑皑。须知暖入阴泉溜，不是寒封积雪堆。","dynasty":"宋代","title":"次韵择之过丫头岩"}
{"author":"朱熹","content":"杜门守贞操，养素安冲漠。寂寂閟林园，心空境无作。细雨被新筠，微风动幽箨。聊成五字句，吟罢山花落。浩然与谁期，放情遗所托。","dynasty":"宋代","title":"杜门"}
{"author":"朱熹","content":"季夏园木暗，窗户贮清阴。长风一掩苒，众绿何萧椮。玩此消永昼，泠然涤幽襟。俯仰无所为，聊复得此心。","dynasty":"宋代","title":"夏日二首其二"}
{"author":"朱熹","content":"提胡芦，沽美酒，春风浩荡吹花柳。不用沙头双玉瓶，鸟歌蝶舞为君寿。只今□醉是君恩，昨日之愁愁杀人。","dynasty":"宋代","title":"五禽言和王仲衡尚书其一"}
{"author":"朱熹","content":"君行安所适，冲风溯涛江。传闻阆州好，未见心已降。邀君康山游，听此巨壑淙。班坐酌溪石，幽寻憩云窗。劝君尽此杯，锦帆已稠杠。明年傥来东，鸣铙建高幢。访我深涧底，晤言绝纷咙。城南且细说，慰我心悾悾。","dynasty":"宋代","title":"卧龙之游钱通守得江字不及赋诗已解维矣熹用其韵纪事以赠并附卷末"}
{"author":"朱熹","content":"光风浮碧涧，兰枯日猗猗。竟岁无人采，含薰只自知。","dynasty":"宋代","title":"兰涧"}
{"author":"朱熹","content":"晨起踏僧阁，徙倚望平郊。攒峦夏云晓，苍茫林影交。暂释川途念，憩此烟云巢。聊欲托僧宇，岁晏结蓬茅。","dynasty":"宋代","title":"晨登云际阁"}
{"author":"朱熹","content":"清晨叩高殿，缓步绕虚廊。斋心启真秘，焚香散十方。出门恋仙境，仰首云峰苍。踌躇野水际，顿将尘虑忘。","dynasty":"宋代","title":"宿武夷观妙堂二首其二"}
{"author":"朱熹","content":"幽壑潺湲小水通，茅茨烟雨竹篱空。梅花乱发篱边树，似倚寒枝恨朔风。","dynasty":"宋代","title":"梅花两绝句其二"}
{"author":"朱熹","content":"出山今几时，忽忽岁再秋。江湖岂不永，我兴终悠悠。况复逢旱魃，农亩无馀收。赤子亦何辜，黄屋劳深忧。而我忝朝寄，政荒积𠎝尤。怀痾卧空阁，恻怆增绸缪。东南望故山，上有玄烟浮。平生采芝侣，寂寞今焉俦。朝游云峰巅，夕宿寒岩幽。为我泛瑶瑟，泠然发清讴。裂笺寄晨风，问我君何求。洪涛捩君柁，狭硖摧君辀。君还苦不早，无乃非良谋。再拜谢故人，低徊更包羞。桂华幸未歇，去矣从君游。","dynasty":"宋代","title":"秋日告病斋居奉怀黄子厚刘平父及山间诸兄友"}
{"author":"朱熹","content":"渺渺丰城县，回头忆旧游。晴江罗远树，宿莽乱中洲。宝剑今鳞甲，神光尚斗牛。他年还记得，此夜一扁舟。","dynasty":"宋代","title":"过丰城作"}
{"author":"朱熹","content":"舟中见新月，烟浪不胜寒。与问醉眠客，岂知行路难。残阳犹水面，孤雁更云端。篷底今宵意，天边芳岁阑。","dynasty":"宋代","title":"舟中见新月伯崇择之二友皆已醉卧以此戏之"}
{"author":"朱熹","content":"风月平生意，江湖自在身。年华供转徙，眼界得清新。试问西山雨，何如湘水春。悠然一长啸，妙绝两无伦。","dynasty":"宋代","title":"观西山怀岳麓以为莫能相上下也聊赋此云"}
{"author":"朱熹","content":"往辞湘水曲，今过豫章城。改岁无多日，到家才几程。昼怜春意迫，夜喜月华清。此去无淹轨，前涂似掌平。","dynasty":"宋代","title":"进贤道中"}
{"author":"朱熹","content":"夙驾安仁道，行行得自娱。荒山围野阔，远树出林孤。景晦长烟合，天寒碧草枯。归心怀往路，极目向平芜。","dynasty":"宋代","title":"安仁晓行"}
{"author":"朱熹","content":"斜月夜窗白，肃霜朝气清。长涂披素锦，寒雾涌金钲。已作三冬雨，何妨十日晴。天公且相念，莫遣暮云生。","dynasty":"宋代","title":"十七日早霜晴观日出雾中喜而成诗"}
{"author":"朱熹","content":"久阴冬竟暖，欲霁气先清。田舍占烟火，军家候鼓钲。风霜千里肃，天地一朝晴。明日知何日，阳春又发生。","dynasty":"宋代","title":"再用前韵"}
{"author":"朱熹","content":"豁尔天开宇，呀然夜不扃。闲云任栖宿，密雨断飘零。破屋僧常住，高轩客屡经。古今题写处，一半藓文青。","dynasty":"宋代","title":"章岩"}
{"author":"朱熹","content":"驱马倦长道，投鞭憩此岩。来应六鳌戴，迹是五丁劖。泉脉流青润，林稍拥碧巉。老禅深闭户，客子且征衫。","dynasty":"宋代","title":"次韵择之章岩"}
{"author":"朱熹","content":"忆昔秋风里，寻盟湘水傍。胜游朝挽袂，妙语夜连床。别去多遗恨，归来识大方。惟应微密处，犹欲细商量。","dynasty":"宋代","title":"有怀南轩老兄呈伯崇择之二友二首其一"}
{"author":"朱熹","content":"秋至池阁静，天高林薄疏。西园有佳处，那得与君俱。","dynasty":"宋代","title":"寄山中旧知七首其七"}
{"author":"朱熹","content":"欲觅仙洲路，须乘万里风。饮泉云出岫，卧岭月流空。永夜浑无寐，悲歌莫与同。起来残树影，清绝小楼东。","dynasty":"宋代","title":"游密庵得空字"}
{"author":"朱熹","content":"秋兰递初馥，芳意满冲襟。想子空斋里，凄凉楚客心。夕风生远思，晨露洒中林。颇忆孤根在，幽期得重寻。","dynasty":"宋代","title":"去岁蒙学古分惠兰花清赏既歇复以根丛归之故畹而学古预有今岁之约近闻颇已著花辄赋小诗以寻前约幸一笑"}
{"author":"朱熹","content":"汉节荧煌直北驰，皇家卜世万年期。东京盛德符高祖，说与中原父老知。","dynasty":"宋代","title":"闻二十八日之报喜而成诗七首其五"}
{"author":"朱熹","content":"气无强弱志为先，努力便行休放肩。挨得一番难境界，便添脊骨一番坚。","dynasty":"宋代","title":"训蒙绝句任重"}
{"author":"朱熹","content":"高人结屋乱云边，直面群峰势接连。车马不来真避俗，箪瓢可乐便忘年。移筇绿幄成三径，回首黄尘自一川。认得渊明千古意，南山经雨更苍然。","dynasty":"宋代","title":"题郑德辉悠然堂"}
{"author":"朱熹","content":"几年不踏仙洲路，梦入青藤古木间。好趁新秋一番雨，昼寒亭下弄潺湲。","dynasty":"宋代","title":"晚雨凉甚偶得小诗请问游山之日并请刘平父作主人二首其一"}
{"author":"朱熹","content":"藕叶盖波面，池花犹未红。聊承晓露馀，散步咏凉风。香气已飘忽，客怀谁与同。唯应同游子，芳意更匆匆。","dynasty":"宋代","title":"池上示同游者"}
{"author":"朱熹","content":"闻说崇安市，家家曲米春。楼头邀上客，花底觅南邻。讵有当垆子，应无折券人。劝君浑莫问，一酌便还醇。","dynasty":"宋代","title":"次秀野杂诗韵酒市二首其一"}
{"author":"朱熹","content":"雪月两相映，水石互悲鸣。不知岩上枯木，今夜若为情。应见尘土胶扰，便道山间空旷，与么了平生。与么平生了，□水不流行。熹起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。","dynasty":"宋代","title":"水调歌头（联句问讯罗汉同张敬夫）"}
{"author":"朱熹","content":"玄天幽且默，仲尼欲无言。动植各生遂，德容自清温。彼哉夸毗子，呫嗫徒啾喧。但逞言辞好，岂知神监昏。曰余昧前训，坐此枝叶繁。发愤永刊落，奇功收一原。","dynasty":"宋代","title":"斋居感兴二十首其二十"}
{"author":"朱熹","content":"闲将岁月老烟汀，更遣诗情到杳冥。游子故应悲旧国，壮怀那肯泣新亭。一官避世今头白，万卷收功久汗青。但见潮生与潮落，不知沉醉又还醒。","dynasty":"宋代","title":"次韵寄题万顷寒光奉呈休斋先生"}
{"author":"朱熹","content":"去岁潇湘重九时，满城寒雨客思归。故山此日还佳节，黄菊清樽更晚晖。短发无多休落帽，长风不断且吹衣。相看下视人寰小，祇合从今老翠微。","dynasty":"宋代","title":"九日登天湖以菊花须插满头归分韵赋诗得归字"}
{"author":"朱熹","content":"雨馀菜甲翠光匀，杞菊成畦亦自春。骨相定知非食肉，可能长伴个中人。","dynasty":"宋代","title":"次吕季克东堂九咏其七菜畦"}
{"author":"朱熹","content":"妙道皆形日用间，即斯可见不须言。试将天象明人事，希圣功夫万古存。","dynasty":"宋代","title":"训蒙绝句予欲无言"}
{"author":"朱熹","content":"涧边濯足时，脩途倦烦燠。振策欲寻源，山空无往躅。","dynasty":"宋代","title":"濯足涧水二首其二"}
{"author":"朱熹","content":"此地相逢亦偶然，漫将牛斗话生缘。时行时止非人力，莫问流年祇问天。","dynasty":"宋代","title":"山寺逢僧谈命"}
{"author":"朱熹","content":"云垂幕。阴风惨淡天花落。天花落。千林琼玖，一空鸾鹤。征车渺渺穿华薄。路迷迷路增离索。增离索。剡溪山水，碧湘楼阁。","dynasty":"宋代","title":"忆秦娥·云垂幕"}
{"author":"朱熹","content":"怀痾坐竟日，晚色散幽树。寂历候虫悲，沆瀁碧草露。端居兴方澹，沉默自成趣。羽觞欢独持，瑶琴谁与晤。空知玄思清，未惜年华度。美人殊不来，岁月恐迟暮。","dynasty":"宋代","title":"秋怀二首其二"}
{"author":"朱熹","content":"明晨江矶寺，尊酒聊对设。孰是十日游，遽成千里别。英僚树嘉政，素友厉孤节。努力莫相忘，清宵共明月。","dynasty":"宋代","title":"山北纪行十二章章八句其十二"}
{"author":"朱熹","content":"门前车马客，无非朝大夫。问公独何事，中岁遽此图。长安二三公，发白形枯臞。隐忧念名节，亦有此乐无。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其二"}
{"author":"朱熹","content":"吾公抱经济，轩冕非所欣。向来清禁闼，本自山林人。浩歌归去来，神交邈何因。一朝脱冠去，妙境聊同臻。谓予虽后来，臭味亦有闻。赓词久见属，重以告语勤。荒寒想高风，令人思无邻。甘棠矧在此，踯躅晴湖滨。","dynasty":"宋代","title":"伏蒙某官宠示和陶见寄旧作伏读叹仰又感知待期许之意盖非一日率易次韵少见谢臆伏惟矜怜有以教之"}
{"author":"朱熹","content":"谁寄寒林新斸笋，开奁喜见白差差。知君调我酸寒甚，不是封侯食肉姿。","dynasty":"宋代","title":"次韵谢刘仲行惠笋二首其一"}
{"author":"朱熹","content":"谁将紫芝苗，种此槎上土。便学商山翁，风餐谢肥羜。","dynasty":"宋代","title":"次刘秀野蔬食十三诗韵其三紫蕈"}
{"author":"朱熹","content":"潇湘木落时，玉佩秋风起。日暮怅何之，寂寞寒江水。","dynasty":"宋代","title":"题尤溪宗室所藏二妃图其一湘夫人"}
{"author":"朱熹","content":"白玉堂前树，风清月影残。无情三弄笛，遥夜不胜寒。","dynasty":"宋代","title":"元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语寒梅"}
{"author":"朱熹","content":"我已中峰住，君从何处来。莫留岩底寺，径上月边台。浊酒团栾坐，高谈次第开。前贤渺安在，清酹寄馀哀。","dynasty":"宋代","title":"胡丈广仲与范伯崇自岳市来同登绝顶举酒极谈得闻比日讲论之乐"}
{"author":"朱熹","content":"畴昔相逢地，知君意矫强。旋闻将使指，劲节动朝行。方为人材喜，相期事业长。知何遽不淑，未及鬓毛苍。","dynasty":"宋代","title":"挽蔡"}
{"author":"朱熹","content":"故家归来云树长，向来辛苦梦家乡。行藏正尔未坚快，又见春风登俊良。","dynasty":"宋代","title":"赠内弟程允夫三首其二"}
{"author":"朱熹","content":"我穷初不为能诗，笑杀吹竽滥得痴。莫向人前浪分雪，世间真伪有谁知。","dynasty":"宋代","title":"寄江文卿刘叔通其三"}
{"author":"朱熹","content":"谁写青田质，高超雁鹜群。长疑风月夜，清唳九霄闻。","dynasty":"宋代","title":"武夷七咏其三画鹤"}
{"author":"朱熹","content":"夜吟招隐诗，月落寒泉井。自非千载人，谁与共清景。散发心朗寥，凝神味渊永。功名恐相期，富贵非所幸。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其六"}
{"author":"朱熹","content":"喜陪后骑陟崔嵬，竹里泉鸣古寺开。吟罢苏仙头白句，天风更送好诗来。","dynasty":"宋代","title":"次沈侍郎游楞伽李氏山房韵其一"}
{"author":"朱熹","content":"仄径穿林欲造天，未妨停策听涓涓。知君便有刀头意，莫忘仙洲涧底泉。","dynasty":"宋代","title":"次清湍亭韵二首其二"}
{"author":"朱熹","content":"怪来朽壤耀琼英，小斸倾筐可代耕。豢豹于人尽无分，蹲鸱从此不须生。雪镵但使身长健，石鼎何妨手自烹。欲赋玉延无好语，羞论蜂蜜与羊羹。","dynasty":"宋代","title":"次秀野杂诗韵山药"}
{"author":"朱熹","content":"金阙银台梦想中，楼前拜舞皂囊空。十年殄瘁无穷恨，叹息今人少古风。","dynasty":"宋代","title":"次韵伯崇登滕王阁感旧盖闻往时延阁公拜疏于此云"}
{"author":"朱熹","content":"穷幽鲜外慕，殖志在丘园。即此竟无得，空恨岁时迁。川陆绵半载，烦燠当归缘。憩此苍山曲，洗心闻涧泉。","dynasty":"宋代","title":"倒水坑作"}
{"author":"朱熹","content":"己私既克本心存，到处逢原与理行。不待有心求乐道，此心之乐自然生。","dynasty":"宋代","title":"训蒙绝句不改其乐"}
{"author":"朱熹","content":"头上山泄云，脚下云迷树。不知春浅深，但见云来去。","dynasty":"宋代","title":"观刘氏山馆壁间所画四时景物各有深趣因为六言一绝复以其句为题作五言四咏其二"}
{"author":"朱熹","content":"读书不见行间墨，始识当年教外心。个是侬家真宝藏，不应犹羡满籯金。","dynasty":"宋代","title":"寄题浏阳李氏遗经阁二首其二"}
{"author":"朱熹","content":"春融百卉茂，素荣敷绿枝。淑郁丽芳远，悠飏风日迟。南国富嘉树，骚人留恨词。空斋对日夕，愁绝鬓成丝。","dynasty":"宋代","title":"柚花"}
{"author":"朱熹","content":"阳愆冬气昏，日暮悲风起。晤言欲谁从，斗酒会邻里。盘餐乏珍脆，肴核阙储峙。无以奉嘉宾，瓶罄亦可耻。所赖数子贤，深眷不余鄙。夜阑更促席，灯火共欢喜。酣歌气激冽，杰句韵清美。衰懒愧英游，岁晚情何已。","dynasty":"宋代","title":"岁晚燕集以梅花已判隔年开分韵赋诗得已字"}
{"author":"朱熹","content":"因依古佛居，结屋寒林杪。当户碧峰稠，云烟自昏晓。","dynasty":"宋代","title":"题九日山石佛院乱峰轩二首其一"}
{"author":"朱熹","content":"诗书启山林，德义久储积。嗣世知有人，新畬更开辟。","dynasty":"宋代","title":"墨庄五咏其一墨庄"}
{"author":"朱熹","content":"幽壑潺湲小水通，茅茨烟雨竹篱空。梅花乱发篱边树，似倚寒枝恨朔风。","dynasty":"宋代","title":"梅花两绝句其二"}
{"author":"朱熹","content":"过兼不及总非中，离却平常不是庸。庸字莫将容易看，只斯为道用无穷。","dynasty":"宋代","title":"训蒙绝句中庸"}
{"author":"朱熹","content":"何处元宵好，山房入定僧。往来衣上月，明暗佛前灯。实际徒劳说，空华讵可凭。还教知此意，妙用一时兴。","dynasty":"宋代","title":"择之诵所赋拟吕子进元宵诗因用元韵二首其一"}
{"author":"朱熹","content":"青蕊冒珍丛，幽姿含晓露。政尔破荒寒，讵免伤迟暮。","dynasty":"宋代","title":"秋华四首其四菊"}
{"author":"朱熹","content":"不应世道即漂沦，何事今年失此人。礼乐端能怀益友，琴笙忍遽乐嘉宾。亦知游好曾通谱，却记登临唤卜邻。两首悲诗数行泪，感伤那复斗清新。","dynasty":"宋代","title":"奉同都运直阁张丈哭敬夫张兄张丈有诗敢次元韵悲悼之极情见乎词伏幸采览二首其二"}
{"author":"朱熹","content":"繁弦急管盛流传，清庙遗音久绝弦。欲识寥寥千古意，莫将新语勘尘编。","dynasty":"宋代","title":"寄吴公济兼简李伯谏五首其四"}
{"author":"朱熹","content":"静观灵台妙，万化此从出。云胡自芜秽，反受众形役。厚味纷朵颐，妍姿坐倾国。崩奔不自悟，驰骛靡终毕。君看穆天子，万里穷辙迹。不有祈招诗，徐方御宸极。","dynasty":"宋代","title":"斋居感兴二十首其四"}
{"author":"朱熹","content":"当年共剪北山莱，脩竹成阴手自栽。书卷莫教春色老，柴荆肯为俗人开。公能顾我传新句，我欲留公拨旧醅。怅望南园芳树底，明年应放小车来。","dynasty":"宋代","title":"次秀野韵五首其五"}
{"author":"朱熹","content":"行尽吴山过越山，白云犹是几重关。若寻汗漫相期处，更在孤鸿灭没间。","dynasty":"宋代","title":"吴山高"}
{"author":"朱熹","content":"执热倦烦局，驾言起宵分。随川踏晓月，度岭披朝云。攀缘白石梯，拂拭苍藓纹。喷薄惊快觌，琮琤喜先闻。奇哉此精庐，眇然隔尘氛。诸公肯同来，定非俗子群。永日坐清樾，短章策奇勋。慨然念畴昔，联裾已荒坟。中路忘磬折，寸心谩丝棼。惟应泉石愿，三生有馀薰。兹游获重寻，十载心氤氲。他年访旧躅，山灵莫移文。","dynasty":"宋代","title":"游百丈山以徙倚弄云泉分韵赋诗得云字"}
{"author":"朱熹","content":"秋风萧爽天气凉，此日何日升斯堂。堂中老人寿而康，红颜绿鬓双瞳方。家贫儿痴但深藏，五年不出门庭荒。灶陉十日九不炀，岂办甘脆陈壶觞。低头包羞汗如浆，老人此心久已忘。一笑谓汝庸何伤，人间荣耀岂可常。惟有道义思无疆，勉励汝节弥坚刚。熹前再拜谢阿娘，自古作善天降祥。但愿年年似今日，老莱母子俱徜徉。","dynasty":"宋代","title":"寿母生朝其一"}
{"author":"朱熹","content":"高士昔遗世，筑室苍崖阴。朝真石坛峻，炼药古井深。结交五柳翁，屡赏无弦琴。相携白莲渚，一笑倾夙心。晚岁更市朝，故山锁云岑。柴车竟不返，鸾鹤空遗音。我来千载馀，旧事不可寻。四顾但绝壁，苦竹寒萧椮。","dynasty":"宋代","title":"奉同尤延之提举庐山杂咏十四篇其九简寂观"}
{"author":"朱熹","content":"幽卧寒岩不记年，饱看山月听风泉。舒忧正得琴三叠，玩意惟凭易一编。误落尘中乖夙尚，却思洞里付真传。封章倘幸天从欲，便解铜符谢絷骞。","dynasty":"宋代","title":"再用前韵示诸同游"}
{"author":"朱熹","content":"小丘横翠几，层嶂复嵯峨。释耒闲来看，岩姿此处多。","dynasty":"宋代","title":"云谷二十六咏其七云庄"}
{"author":"朱熹","content":"衡岳千仞起，祝融一峰高。群山畏突兀，奔走如曹逃。我来雪月中，历览快所遭。扪天滑青壁，俯壑崩银涛。所恨无十犗，一掣了六鳌。遄归青莲宫，坐对白玉毫。重阁一徙倚，霜风利如刀。平生山水心，真作货食饕。明朝更清澈，再往岂惮劳。中宵抚世故，剧如千猬毛。嬉游亦何益，岁月今滔滔。起望东北云，茫然首空搔。","dynasty":"宋代","title":"自上封登祝融峰绝顶次敬夫韵"}
{"author":"朱熹","content":"休沐聊命驾，驾言何所之。行寻庆云寺，想像昭陵时。门前杉径深，屋后杉色奇。空山岁年晚，郁郁凌寒姿。当年雨露恩，千载有馀滋。匠石不敢睨，孤标俨相持。更启石室藏，仰瞻天像垂。愿以清净化，永为太平基。","dynasty":"宋代","title":"奉同尤延之提举庐山杂咏十四篇其七万杉寺"}
{"author":"朱熹","content":"瑶琴清露后，寥亮发窗间。韵逐回风远，情随玄夜阑。端居独无寐，林扉空掩关。起望星河落，哀弦方罢弹。","dynasty":"宋代","title":"又闻琴作"}
{"author":"朱熹","content":"云垂天阔岁将阑，一室翛然独掩关。拥褐不知风折木，开轩惟见雪漫山。玄空杳霭低迷外，碧树珑璁掩映间。吟罢左思招隐句，扁舟无路过长湾。","dynasty":"宋代","title":"数日前与判院丈有宋村之约雪中有怀奉呈判院通判二丈"}
{"author":"朱熹","content":"面势来空翠，哦诗独好仁。怀人今已矣，谁遣栋梁新。","dynasty":"宋代","title":"武夷七咏其四仰高堂"}
{"author":"朱熹","content":"端居春向残，夏气已清穆。睡起悄无人，风惊满窗绿。","dynasty":"宋代","title":"杂记草木九首其八独觉"}
{"author":"朱熹","content":"一生江海迥无俦，材大应容小未周。景好身闲真复乐，酒酣耳热却堪忧。飞腾莫羡摩天鹄，纯熟须参露地牛。我亦醒狂多忤物，颇能还赠一言不。","dynasty":"宋代","title":"借韵呈府判张丈既以奉箴且求教药"}
{"author":"朱熹","content":"茅屋无烟火，溪桥绝往还。山翁独乘兴，飘洒一襟寒。","dynasty":"宋代","title":"观祝孝友画卷为赋六言一绝复以其句为题作五言四咏其五"}
{"author":"朱熹","content":"一水方涵碧，千林已变红。农收争暖日，老病怯高风。徙倚非无计，心期莫与同。向来欢会处，离合太匆匆。","dynasty":"宋代","title":"即事有怀寄彦辅仲宗二兄二首其一"}
{"author":"朱熹","content":"沃野无凶年，正得蹲鸱力。区种万叶清，深煨奉朝食。","dynasty":"宋代","title":"次刘秀野蔬食十三诗韵其十芋魁"}
{"author":"朱熹","content":"莫道车裘事亦轻，仲由勇义乃能行。欲知共敝为难易，试把车裘验世情。","dynasty":"宋代","title":"训蒙绝句言志"}
{"author":"朱熹","content":"一席三人抵项眠，心知篷外水如天。起来却怪天如水，月落乌啼浦树边。","dynasty":"宋代","title":"次韵择之舟中有作二首其二"}
{"author":"朱熹","content":"厚德高贤躅，清名起懦襟。承宣几年最，明恕一生心。势屈飞腾晚，忠存献纳深。忽骑箕尾去，陵柏为谁阴。","dynasty":"宋代","title":"挽陈检正"}
{"author":"朱熹","content":"赵公饮器魏府藏，我思两公爱甘棠。惟魏子孙实无斁，敬奉其盈如升克。","dynasty":"宋代","title":"题魏府藏赵公饮器"}
{"author":"朱熹","content":"夜吟招隐诗，月落寒泉井。自非千载人，谁与共清景。散发心朗寥，凝神味渊永。功名恐相期，富贵非所幸。","dynasty":"宋代","title":"秀野以喜无多屋宇幸不碍云山为韵赋诗熹伏读佳作率尔攀和韵剧思悭无复律吕笑览之馀赐以斤斧幸甚其六"}
{"author":"朱熹","content":"野牛浮鼻过寒溪，落木梢椮水下陂。俗手定应摹不得，无人说与范牛知。","dynasty":"宋代","title":"梅溪陂下作"}
{"author":"朱熹","content":"君子仁慈犹克己，神仙安肯取人头。","dynasty":"宋代","title":"句其九"}
{"author":"朱熹","content":"我来屏山下，奔走倦僮仆。亭亭日已中，冠中湿如沐。访我芹溪翁，解装留憩宿。茗碗瀹甘寒，温泉试新浴。抖擞神气清，散步支筇竹。芦峰在瞻望，隐隐见云谷。顿觉尘虑空，豁然洗心目。君居岘山西，高隐志不俗。窗几列琴书，庭皋富花木。往来数相过，主宾情意熟。开樽酌香醪，謦欬话衷曲。从容出妙句，满幅粲珠玉。邀约登赫曦，襟期伴幽独。兹游得良朋，道义推前夙。扁字为留题，深愧毛锥秃。","dynasty":"宋代","title":"淳熙戊戌七月廿九日早发潭溪西登云谷取道芹溪友人丘子野留宿因题芹溪小隐以贻之作此以纪其事"}
{"author":"朱熹","content":"偶随云去伴云归，笑指清都在翠微。为我中间留一榻，他年去著薜萝衣。","dynasty":"宋代","title":"送李道士归玉笥三首其一"}
{"author":"朱熹","content":"马蹄今日到袁州，山木萧椮四面愁。多谢晚来风力劲，朔云寒日共悠悠。","dynasty":"宋代","title":"到袁州二首其一"}
{"author":"朱熹","content":"风高木落晚秋时，日暮千林黄叶稀。祇有苍苍谷中树，岁寒心事不相违。","dynasty":"宋代","title":"入瑞岩道间得四绝句呈彦集充父二兄其四"}
{"author":"朱熹","content":"累月追随今别离，人生离合岂无时。愿言更励坚高志，力索穷探慰所思。","dynasty":"宋代","title":"次韵别范伯崇二首其二"}
{"author":"朱熹","content":"秀木千章倒，层甍万瓦差。悄无人似玉，空咏小戎诗。","dynasty":"宋代","title":"方广版屋"}
{"author":"朱熹","content":"玄天幽且默，仲尼欲无言。动植各生遂，德容自清温。彼哉夸毗子，呫嗫徒啾喧。但逞言辞好，岂知神监昏。曰余昧前训，坐此枝叶繁。发愤永刊落，奇功收一原。","dynasty":"宋代","title":"斋居感兴二十首其二十"}
{"author":"朱熹","content":"山行前后有光辉，扑扑浮岚翠染衣。直到仙洲奇绝处，昼寒亭下玉龙飞。","dynasty":"宋代","title":"次季通昼寒亭韵二首其二"}
{"author":"朱熹","content":"知向潮边弄碧漪，栏干三抚漾晴辉。流传妙语惊离阔，想像清游欲奋飞。公去不应停驿骑，我来直欲挂朝衣。南州高士何由见，且看新荷出水稀。","dynasty":"宋代","title":"秀野刘丈寄示南昌诸诗和此两篇其二"}
{"author":"朱熹","content":"晨起候前障，白烟眇林端。雨意方未已，后土何时乾。倚竹听萧瑟，俯涧闻惊湍。景物岂不佳，所嗟岁已阑。守道无物役，安时且盘桓。翳然陶兹理，贫悴非所叹。","dynasty":"宋代","title":"晨起对雨二首其二"}
{"author":"朱熹","content":"晓起坐书斋，落花堆满径。只此是文章，挥毫有馀兴。","dynasty":"宋代","title":"小均四景诗其一"}
{"author":"朱熹","content":"性初不假增加力，养字原非别用功。只要关防并省察，莫要私意害其中。","dynasty":"宋代","title":"训蒙绝句养性"}
{"author":"朱熹","content":"莫道惟危便为恶，只缘众欲起于形。常须急把理来救，亦要少从危处行。","dynasty":"宋代","title":"训蒙绝句其三"}
{"author":"朱熹","content":"工夫一进十年期，断自圣言当致思。岂不欲人跻圣速，只缘科级盖如斯。","dynasty":"宋代","title":"训蒙绝句十五志学"}
{"author":"朱熹","content":"空堂寒夜月华清，独宿凄凉梦不成。欲向阶前舞凌乱，手持杯酒为谁倾。","dynasty":"宋代","title":"宿传舍见月"}
{"author":"朱熹","content":"文卿句律如师律，通叔诗情绝世情。政使暮年穷到骨，不教吟出断肠声。","dynasty":"宋代","title":"寄江文卿刘叔通其一"}
{"author":"朱熹","content":"斋宇夜沉寂，凄凉群物秋。卧听檐泻尽，心属故园幽。了事知何日，分曹喜胜流。笑谈真暂尔，不敢恨淹留。","dynasty":"宋代","title":"试院杂诗五首其一"}
{"author":"朱熹","content":"潇湘木落时，玉佩秋风起。日暮怅何之，寂寞寒江水。","dynasty":"宋代","title":"题尤溪宗室所藏二妃图其一湘夫人"}
{"author":"朱熹","content":"川上偶携手，皓月起林端。一舒临流望，玄露已先漙。归掩荒园扉，更怯裳衣单。清夜可晤言，独处谁为欢。","dynasty":"宋代","title":"川上见月归示同行者"}
{"author":"朱熹","content":"危亭竹柏间，悄茜日幽绝。朔风一以厉，爱此枝上雪。仰悲玄景驶，俯叹群芳歇。不用此时来，那知岁寒节。","dynasty":"宋代","title":"题周氏溪园三首其二雪亭"}
{"author":"朱熹","content":"晨起踏僧阁，徙倚望平郊。攒峦夏云晓，苍茫林影交。暂释川途念，憩此烟云巢。聊欲托僧宇，岁晏结蓬茅。","dynasty":"宋代","title":"晨登云际阁"}
{"author":"朱熹","content":"童蒙贵养正，孙弟乃其方。鸡鸣咸盥栉，问讯谨暄凉。奉水勤播洒，拥彗周室堂。进趋极虔恭，退息常端庄。劬书剧嗜炙，见恶逾探汤。庸言戒粗诞，时行必安详。圣途虽云远，发轫且勿忙。十五志于学，及时起高翔。","dynasty":"宋代","title":"斋居感兴二十首其十八"}
{"author":"朱熹","content":"家山花柳春，侍女髻鬟绿。出处亦何心，晴云在空谷。","dynasty":"宋代","title":"题谢安石东山图"}
{"author":"朱熹","content":"黄龙记昔游，园客有佳遗。不谓洛生吟，辍餐时拥鼻。","dynasty":"宋代","title":"次刘秀野蔬食十三诗韵其六南芥"}
{"author":"朱熹","content":"与君归思渺悠哉，马上看山首共回。认取山中奇绝处，他年无事要重来。","dynasty":"宋代","title":"马上赠林择之"}
{"author":"朱熹","content":"积雨芳菲暗，新晴始豁然。园林媚幽独，窗户惬清妍。晤语心何远，书题意未宣。悬知今夜月，同梦舞雩边。","dynasty":"宋代","title":"有怀南轩老兄呈伯崇择之二友二首其二"}
{"author":"朱熹","content":"何处元宵好，山房入定僧。往来衣上月，明暗佛前灯。实际徒劳说，空华讵可凭。还教知此意，妙用一时兴。","dynasty":"宋代","title":"择之诵所赋拟吕子进元宵诗因用元韵二首其一"}
{"author":"朱熹","content":"何处元宵好，寒龛独寐人。月窗同皎皎，灯镜自尘尘。静鉴通天地，潜思妙鬼神。却怜迷路子，狂走闹城闉。","dynasty":"宋代","title":"择之诵所赋拟吕子进元宵诗因用元韵二首其二"}
{"author":"朱熹","content":"竹坞深深处，檀栾绕舍青。暑风成惨淡，寒月助清泠。客去空尘榻，诗来拓采棂。此君同一笑，午梦顿能醒。","dynasty":"宋代","title":"次韵择之梧竹二首并呈季通其一"}
{"author":"朱熹","content":"永日长梧下，清阴小院幽。自怜风袅袅，客赋雨浏浏。作别今千里，相思欲九秋。更怜同社友，复此误淹留。","dynasty":"宋代","title":"次韵择之梧竹二首并呈季通其二"}
{"author":"朱熹","content":"未识南湖景，遥欣二子游。赏心并胜日，妙语逼清秋。剩欲携书卷，相将买钓舟。微吟归去晚，杜若满汀洲。","dynasty":"宋代","title":"择之寄示深卿唱和乌石南湖佳句辄次元韵三首其一"}
{"author":"朱熹","content":"平湖渺空阔，积水暮生寒。但见绿千顷，不知深几竿。人间元迫隘，世路足艰难。若了沧洲趣，无劳正眼看。","dynasty":"宋代","title":"择之寄示深卿唱和乌石南湖佳句辄次元韵三首其二"}
{"author":"朱熹","content":"之子论交久，深衷两自知。提携方有赖，离索遽成悲。圣处应无数，书来肯见私。临分莫惆怅，努力共心期。","dynasty":"宋代","title":"小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首其一"}
{"author":"朱熹","content":"珍重东台老，英声旧所闻。能怀吐哺意，岂但枉书勤。得士看如许，持心定不群。愿言推此志，清浊见朋分。","dynasty":"宋代","title":"小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首其二"}
{"author":"朱熹","content":"雨罢寒逾劲，霜威正凛然。不知荒径湿，行到野桥边。旷望情何极，徘徊意莫传。清波涵众影，日落暗晴川。","dynasty":"宋代","title":"与刘德明祝济之胡子宽晚步偶成"}
{"author":"朱熹","content":"未觉闲来岁月频，荷锄方喜土膏匀。连畦已放瑶簪露，覆地行看玉本新。小摘登盘先饷客，晚炊当肉更宜人。却怜寂寞公仪子，拔尽园蔬不叹贫。","dynasty":"宋代","title":"伏读秀野刘丈閒居十五咏谨次高韵率易拜呈伏乞痛加绳削是所愿望其十二挽蔬园"}
{"author":"朱熹","content":"台上无人伴苦吟，归鸦过尽日西沉。须臾玉匣开尘镜，却有孤光共此心。","dynasty":"宋代","title":"次吕季克东堂九咏其六月台"}
{"author":"朱熹","content":"意乃情专所主时，志之所向定于斯。要须总验心情意，一发而俱性在兹。","dynasty":"宋代","title":"训蒙绝句意"}
{"author":"朱熹","content":"但得心存斯是敬，莫于存外更加功。殷勤夫子明斯意，约礼之时已在中。","dynasty":"宋代","title":"训蒙绝句其二"}
{"author":"朱熹","content":"秋至池阁静，天高林薄疏。西园有佳处，那得与君俱。","dynasty":"宋代","title":"寄山中旧知七首其七"}
{"author":"朱熹","content":"迟留访隐古祠旁，眼底樛松老更苍。山得吾侪应改观，坐无恶客自生凉。","dynasty":"宋代","title":"廓然亭"}
{"author":"朱熹","content":"谁作窗间拥鼻声，更哦乐府短歌行。从教永夜清无寐，只恐晨鸡不肯鸣。","dynasty":"宋代","title":"次韵择之进贤道中漫成五首其四"}
{"author":"朱熹","content":"今朝握手送君归，马上薰风拂面吹。不用丁宁防曲学，寒窗久矣共心期。","dynasty":"宋代","title":"送林择之还乡赴选三首其三"}
{"author":"朱熹","content":"翠羽纷披一尺长，带烟和雨过书堂。知君别有臞仙种，容易难教出洞房。","dynasty":"宋代","title":"谢吴公济菖蒲"}
{"author":"朱熹","content":"怀山不能寐，中宵命行轩。亭午息畏景，薄暮登危峦。峻极踰百磴，萦纡欲千盘。行行遂曛黑，月落天风寒。羽人候中涂，良朋集林端。问我何所迫，而尝兹险艰。疲劳既云极，饥渴不能言。投装卧中丘，幸此一室宽。怒号竟永夕，客枕无时安。旦起辟幽户，竹树青檀栾。惊喜非昔睹，披寻得新观。淹留十日期，俯仰有馀欢。寄语后来子，勿辞行路难。","dynasty":"宋代","title":"九"}
{"author":"朱熹","content":"仁体难明君所疑，欲求直截转支离。圣言妙缊无穷意，涵泳从容只自知。","dynasty":"宋代","title":"送林熙之诗五首其二"}
{"author":"朱熹","content":"谁知方外客，亦爱酒中仙。共踏空林月，来寻野渡船。醉醒非各趣，心迹两忘缘。江海情何限，秋生蓬鬓边。","dynasty":"宋代","title":"知郡傅丈载酒幞被过熹于九日山夜泛小舟弄月剧饮二首其二"}
{"author":"朱熹","content":"忆昔殊方久滞淫，年深归路始骎骎。傍人欲问箪瓢乐，理义谁知悦我心。","dynasty":"宋代","title":"寄吴公济兼简李伯谏五首其五"}
{"author":"朱熹","content":"象山闻说是君开，云木参天瀑响雷。好去山头且坚坐，等闲莫要下山来。","dynasty":"宋代","title":"丙辰正月三日赠彭世昌归山"}
{"author":"朱熹","content":"三径莓苔昼掩关，君来问道却空还。从今蜡屐应无恙，有兴何妨再入山。","dynasty":"宋代","title":"寄吴公济兼简李伯谏五首其二"}
{"author":"朱熹","content":"澹泊忘怀久，浑沦玩意深。箪瓢无改乐，山水自知音。册府遗编在，丘原宰树阴。门人封马鬣，寒日共沾襟。","dynasty":"宋代","title":"挽籍溪胡先生三首其二"}
{"author":"朱熹","content":"当年共剪北山莱，脩竹成阴手自栽。书卷莫教春色老，柴荆肯为俗人开。公能顾我传新句，我欲留公拨旧醅。怅望南园芳树底，明年应放小车来。","dynasty":"宋代","title":"次秀野韵五首其五"}
{"author":"朱熹","content":"残腊生春序，愁霖逼岁昏。小红敷艳萼，众绿被陈根。阴壑泉方注，原田水欲浑。农家向东作，百事集柴门。","dynasty":"宋代","title":"残腊"}
{"author":"朱熹","content":"清晨叩高殿，缓步绕虚廊。斋心启真秘，焚香散十方。出门恋仙境，仰首云峰苍。踌躇野水际，顿将尘虑忘。","dynasty":"宋代","title":"宿武夷观妙堂二首其二"}
{"author":"朱熹","content":"妙合之机不暂停，自然气化与流形。原于妙合名为命，即此而思得性灵。","dynasty":"宋代","title":"训蒙绝句命二首其一"}
{"author":"朱熹","content":"行义追前辈，孤风凛一生。子平婚嫁了，元亮去留轻。涪万无归棹，严杨有旧盟。空令同社客，生死痛交情。","dynasty":"宋代","title":"哭罗宗约二首其二"}
{"author":"朱熹","content":"金阙银台梦想中，楼前拜舞皂囊空。十年殄瘁无穷恨，叹息今人少古风。","dynasty":"宋代","title":"次韵伯崇登滕王阁感旧盖闻往时延阁公拜疏于此云"}
{"author":"朱熹","content":"胜日寻芳泗水滨，无边光景一时新。等闲识得东风面，万紫千红总是春。","dynasty":"宋代","tags":"古诗三百首，小学古诗，春天，写景，哲理，早教古诗100首","title":"春日"}
{"author":"朱熹","content":"灵草生何许，风泉古涧傍。褰裳勤采撷，枝箸嚏芳香。冷入玄根閟，春归翠颖长。遥知拈起处，全体露其常。","dynasty":"宋代","title":"公济惠山蔬四种并以佳篇来贶因次其韵𤌸"}
{"author":"朱熹","content":"云臻川谷暝，雨来林景清。斋舍无馀事，凉气散烦缨。望山怀释侣，盥手阅仙经。谁怀出尘意，来此俱无营。","dynasty":"宋代","title":"夏日二首其二"}
{"author":"朱熹","content":"亭亭玉芙蓉，迥立映澄碧。只愁山月明，照作寒露滴。","dynasty":"宋代","title":"云谷二十六咏其五莲沼"}
{"author":"朱熹","content":"困穷拂动虽天意，如舜何须增不能。上智虽明事之理，也须亲到事中行。","dynasty":"宋代","title":"训蒙绝句其二"}
{"author":"朱熹","content":"郁罗耸空上，青冥风露凄。聊乘白玉鸾，上与九霄期。激烈玉箫声，夭矫餐霞姿。一回流星盻，千载空相思。","dynasty":"宋代","title":"读道书作六首其五"}
{"author":"朱熹","content":"平畴焦渴不堪论，箫鼓悲秋彻帝阍。霹雳一声云自墨，山前山后雨翻盆。","dynasty":"宋代","title":"山馆诸兄共赋骤雨鹭鸶二绝其一"}
{"author":"朱熹","content":"危亭披豁对苍霞，策杖重来日未斜。满目江山一尊酒，哦诗莫遣太雄誇。","dynasty":"宋代","title":"晚饮列岫"}
{"author":"朱熹","content":"伐木相将入远山，共听幽鸟语关关。殷勤若解当时意，此日那容不尽欢。","dynasty":"宋代","title":"伐木"}
{"author":"朱熹","content":"君家丘壑本圆成，何意寻荒入翠屏。为爱晴云荐孤枕，故将闲日付新亭。梦魂寂寂衣裳冷，心事悠悠简策青。更把枯桐写奇趣，鹍弦寒夜独泠泠。","dynasty":"宋代","title":"次秀野韵题卧云庵"}
{"author":"朱熹","content":"循涧跻危磴，披云得胜游。蓬茅增旧葺，竹树喜新稠。梦想三秋别，徘徊十日留。馀年端可料，此地欲长休。","dynasty":"宋代","title":"登庐峰二首其一"}
{"author":"朱熹","content":"羌庐不见几经年，一话清游一怅然。此日送君凭问讯，千峰影里旧潺湲。","dynasty":"宋代","title":"诗送碧崖甘叔怀游庐阜兼简白鹿山长吴兄唐卿及诸耆旧三首其一"}
{"author":"朱熹","content":"十年寂寞抱遗经，圣路悠悠不计程。误子南来却空去，但将迂阔话平生。","dynasty":"宋代","title":"送德和弟归婺源二首其二"}
