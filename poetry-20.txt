{"author":"高启","content":"十年世事渐多更，自叹而今岂复生。未有佳儿书谩读，既无俗客酒频倾。烟生远坞闻鸡唱，潮落平沙见蟹行。秋后思归凡几度，夕阳江上望高城。","dynasty":"明代","title":"秋日江馆咏怀"}
{"author":"高启","content":"灵篆贮纱囊，熏风绿鬓傍。从今能镇胆，不怯睡空房。","dynasty":"明代","title":"端午席上咏美人彩索钗符（二首）"}
{"author":"高启","content":"中国久无伯，阖闾思骋功。讲蒐开别苑，训武出离宫。宰嚭应参乘，巫臣实御戎。鼗鸣深谷应，罝掩广场空。远曳捎云旆，高弯射月弓。三驱仪已毕，七伐步还同。甲骑从舆后，蛾眉侍幄中。煮胎须紫豹，胹掌得玄熊。乐事方难极，英图忽易穷。城迷歌黍客，地属采荛童。辇道崩秋雨，旗门失晚风。犬亡晙肆狡，人去雉争雄。草树迎萧索，湖山罢郁葱。犹疑见猎火，寒烧夜深红。","dynasty":"明代","title":"姑苏杂咏长洲苑（在太湖北岸）"}
{"author":"高启","content":"凄凉庾开府，老去复如何。故国归鸿少，新朝振鹭多。菊荒应自叹，麦秀竟谁歌。相送堪愁思，萧萧楚水波。","dynasty":"明代","title":"送前进士夏尚之归宜春"}
{"author":"高启","content":"光艳动春朝，妆成映洛桥。钱多自解数，筝涩未能调。花如秦苑好，酒比蜀都饶。深谢诸年少，来沽不待要。","dynasty":"明代","title":"当垆曲"}
{"author":"高启","content":"夕阳欲没静沙墟，喜子能来慰索居。生事萧条惭客里，交情契阔叹兵余。买鱼急唤临江艇，炊黍深开映竹厨。屈指故人能几在，莫辞同醉卧田庐。","dynasty":"明代","title":"张山人见访留宿草堂"}
{"author":"高启","content":"堂上歌，歌南山，主人为欢仰客颜。翠帷夜卷出两鬟，移尊更饮花树间。花树间，有明月。客不醉，歌不歇。","dynasty":"明代","title":"堂上歌行"}
{"author":"高启","content":"云液流甘漱石牙，润通锡麓树增华。汲来晓冷和山雨，饮处春香带涧花。合契老僧烦每护，修经幽客记曾夸。送行一斛还堪赠，往试云门日注茶。","dynasty":"明代","title":"赋得惠山泉送客游越"}
{"author":"高启","content":"悬灯照清夜，叶落堂下雨。客醉已无言，秋蛩自相语。","dynasty":"明代","title":"渊源堂夜饮"}
{"author":"高启","content":"俗驾不可到，有地岙中小。回回别涧通，宛宛连岗绕。人家陵谷暗，不见旭光晓。东作起炊藜，惟应候啼鸟。","dynasty":"明代","title":"剡原九曲九首其八"}
{"author":"高启","content":"玉笛声残禁夜长，云屏月帐醉焚香。五王宴罢皆归□，大被空闲一夜凉。","dynasty":"明代","title":"唐宫"}
{"author":"高启","content":"寄语关门吏，休轻尚布衣。叔孙聊应召，周党竟辞归。赤日京城远，苍烟海树微。送君还自叹，老却故山薇。","dynasty":"明代","title":"送舒征士考礼毕归四明"}
{"author":"高启","content":"孤舟山水雪晴时，看到梅花一万枝。东崦题诗西崦醉，等闲忘却故人期。","dynasty":"明代","title":"王七招饮余游紫藤坞值雪失期"}
{"author":"高启","content":"楚服新裁得，吴筒旧制成。圆应问荇菜，密欲翳莲茎。声中乱雨至，阴下一鱼行。桂棹还思折，江南日暮情。","dynasty":"明代","title":"荷叶"}
{"author":"高启","content":"江寒宿雨在，落叶满村湿。留君系君艇，莫犯风潮急。试问欲归城，谁家借蓑笠？","dynasty":"明代","title":"雨中留徐七贲"}
{"author":"高启","content":"閤门传诏山人拜，清晓蓬莱望彩霞。布褐朝天才赴阙，蒲帆带雨又还家。沈侯咏罢楼沉月，婺女妆残庙掩花。无限朝廷仁恤意，殷勤归向老农夸。","dynasty":"明代","title":"送郑山人听宣谕后归东阳"}
{"author":"高启","content":"寥落旧欢违，江边独掩扉。邻家闻暮笛，客舍试春衣。宿鸟归山乱，行人渡水稀。相思比花絮，斜日绕城飞。","dynasty":"明代","title":"江上寄王校书行"}
{"author":"高启","content":"月下冻痕生绿井，隔林霜片飞无影。树枝风息转迎寒，愁人如鸟栖未安。夜短夜长应独觉，荧荧残烛呜呜角。","dynasty":"明代","title":"寒夜吟"}
{"author":"高启","content":"远愁高树共离离，风逆潮声上浦迟。海客市中烟起处，江僧阁外雨来时。船归杳霭唯闻橹，店隐苍茫不见旗。回首南朝今几寺，可堪重咏牧之诗？","dynasty":"明代","title":"与杜进士寅登白莲阁对雨"}
{"author":"高启","content":"多谢停舟共一卮，石州歌罢各低眉。南园旧日同听客，零落如今剩有谁。","dynasty":"明代","title":"江上逢旧妓李氏见过（四首）"}
{"author":"高启","content":"贫贱众所弃，岂惟愚妇人。圭组何重轻，能令变交亲。翁子昔未逢，妻去耻负薪。五十非晚贵，不能待终晨。一旦谒帝阍，还家绣衣新。邸吏惊赤绶，邦人候朱轮。无颜见故夫，自杀此水滨。谁知孟德耀，元在尔东邻。","dynasty":"明代","title":"姑苏杂咏死亭湾"}
{"author":"高启","content":"蒹葭霜露冷侵船，落雁惊乌总未眠。戍卒独明高栅火，居人同宿废村烟。醉中远梦欺长夜，乱里穷愁折壮年。莫问身闲何到此，久思提剑学防边。","dynasty":"明代","title":"暂宿行营舟中二首其一"}
{"author":"高启","content":"梦别芙蓉殿头，断钗零落谁收？土昏青镜忘晓，月冷珠襦恨秋。麋鹿昔来废院，牛羊今上荒丘。香魂若怨亡国，莫与西施共游。","dynasty":"明代","title":"琼姬墓"}
{"author":"高启","content":"空帏拥垆坐，夜冷微红灭。郎意似残灰，无因得重热。","dynasty":"明代","title":"子夜四时歌"}
{"author":"高启","content":"乌散庙堧空，清香肃蠙宫。太常斋禁密，列祖享仪崇。井叩铜瓶月，墀鸣玉佩风。听钟候车驾，庭燎已烔烔","dynasty":"明代","title":"夜宿太庙斋宫"}
{"author":"高启","content":"寥寥武城宰，遗井虞山阴。千载汲未竭，九仞功应深。艺囿自可灌，道源谁复寻。弦歌听已歇，瓶绠看还沉。无为渫弗食，恻恻起叹音。一瓢乐未改，庶几回也心。","dynasty":"明代","title":"言公井"}
{"author":"高启","content":"旧弦解，新弦张，冰丝牵愁六尺长。宽急频从指边听，金雁参差移不定。新弦响高调勿促，不如旧弦弹已熟。怜新厌旧妾恨深，为君试奏《白头吟》。他日愁如旧弦弃，泣向罗裙带头系。","dynasty":"明代","title":"新弦曲"}
{"author":"高启","content":"入江水稍决，霜降未可涉。颇闻往来人，出门即舟楫。前飞惊鹭远，下饮垂猱倢。何处问兴公，风吹赤棠叶。","dynasty":"明代","title":"剡原九曲（九首）"}
{"author":"高启","content":"别泪纷纷逐断猿，贫交无赠只多言。离愁正似蘼芜草，一路随君到故园。","dynasty":"明代","title":"送贾麟归江上"}
{"author":"高启","content":"酒满长生癭木瓢，花开仙馆宴春宵。飞琼何事坚辞饮，应恐清都误早朝。","dynasty":"明代","title":"醉仙图"}
{"author":"高启","content":"闻汝归舟到，相迎只恐迟。方当见时喜，还忆别时悲。","dynasty":"明代","title":"喜从兄远归"}
{"author":"高启","content":"田中耒声歇，烟火西林起。独立候归人，柴门夕阳里。","dynasty":"明代","title":"蔡村田家"}
{"author":"高启","content":"南囿薰风吹葛衣，汀花未露岸花稀。水神庙下莎侵路，江叟门前柳映矶。犊卧已知耕耒歇，鸥惊长见钓船归。天随宅畔吾曾住，留得闲絪挂夕晖。","dynasty":"明代","title":"江村"}
{"author":"高启","content":"狂多爱出游，日日问江头。小草皆春意，遥山自晚愁。酒中时有得，物外复何求。不咏骚人调，蘼芜任满洲。","dynasty":"明代","title":"郊墅杂赋其十五"}
{"author":"高启","content":"妾能擪赵瑟，旧得君王眷。更衣直夜房，侍酒登春殿。出宫非故颜，里妇犹相羡。丛台罢往梦，破屋流萤见。末路多若斯，纷纷贵成贱。","dynasty":"明代","title":"邯郸才人嫁为厮养卒妇"}
{"author":"高启","content":"鹤媒独步荒陂水，仰望云间飞不起。远看过鸟下南汀，鼓翼相迎似相喜。共为羽族生水乡，暂从饮啄无猜防。草盾俄开中潜弩，弋师欢笑媒矜舞。嗟尔高洁非凡禽，胡为徇食移此心。受人驯养忘远举，好陷同类机肠深。呜呼！世间几人号君子，得利相倾亦如此。","dynasty":"明代","title":"姑苏杂咏鹤媒歌"}
{"author":"高启","content":"漫漫村塘水没沙，清明初过已无花。春寒欲雨归心急，懒住扁舟问酒家。","dynasty":"明代","title":"舟归江上过斜塘"}
{"author":"高启","content":"密绿映圆红，枝头的的同。熟迎梅实雨，落值柳花风。美女名偏称，流莺啄未空。忆曾春荐后，捧赐出深宫。","dynasty":"明代","title":"樱桃"}
{"author":"高启","content":"陌上三月时，柔桑多绿枝。携筐行采叶，日暮畏蚕饥。君来驻车马，相逢在桑下。谩说同心言，不是知音者。君贵多辉光，妾贱无红妆。自信田间妇，难从天上郎。长安画楼宇，无限如花女。使君当早归，莫共罗敷语。","dynasty":"明代","title":"罗敷行"}
{"author":"高启","content":"看花西涧寺，忆子昔同行。兰入华觞气，波泛绿琴声。兹欢随节逝，离恨坐相婴。安得重联骑，射雉出东城。","dynasty":"明代","title":"宋军咨克"}
{"author":"高启","content":"水绕荒城柳半枯，锦帆去后故宫芜。穷奢毕竟输渔父，长保秋风一幅蒲。","dynasty":"明代","title":"姑苏杂咏锦帆泾"}
{"author":"高启","content":"曾开鉴影照宫娃，工手牵丝带露华。今日空山僧自汲，一瓶寒供佛前花。","dynasty":"明代","title":"姑苏杂咏吴王井（在灵岩山）"}
{"author":"高启","content":"粉痕凝水春溶溶，暖香流出铜沟宫。月明曾照美人浴，影与荷花相向红。玉肌羞露谁能见，只有鸳鸯窥半面。绛绡围掩怯新凉，归卧芙蓉池上殿。空洗铅妆不洗妖，坐倾人国几良宵。骊山更有汤泉在，千古愁魂一种销。","dynasty":"明代","title":"姑苏杂咏香水溪（在吴故宫）"}
{"author":"高启","content":"溪上山不改，溪边台已倾。越兵来处路，流水尚哀声。昨日荷花生，今朝菱叶死。亡国不知谁，空令怨溪水。","dynasty":"明代","title":"姑苏杂咏越来溪（在横山下）"}
{"author":"高启","content":"青房戢多子，采得侬心喜。今夜水风凉，君王宿船里。行处绿云迷，歌声一道齐。回头调越女，何似若耶溪？","dynasty":"明代","title":"姑苏杂咏采莲泾（在城西南）"}
{"author":"高启","content":"吴钩若霜雪，吴人重游侠。尊前含笑看，上有仇家血。","dynasty":"明代","title":"姑苏杂咏吴钩行"}
{"author":"高启","content":"贫贱众所弃，岂惟愚妇人。圭组何重轻，能令变交亲。翁子昔未逢，妻去耻负薪。五十非晚贵，不能待终晨。一旦谒帝阍，还家绣衣新。邸吏惊赤绶，邦人候朱轮。无颜见故夫，自杀此水滨。谁知孟德耀，元在尔东邻。","dynasty":"明代","title":"姑苏杂咏死亭湾"}
{"author":"高启","content":"闻说桥东地，高人旧隐居。养生应有道，觅举绝无书。爱救粘丝蝶，嗔惊出水鱼。时寻戴颙宅，自驾短辕车。¤","dynasty":"明代","title":"姑苏杂咏临顿里（十首）"}
{"author":"高启","content":"茶租催未得，菊饵服还能。行古时人笑，文工造化憎。贫留渔艇载，老谢鹤书征。谁识先生乐，悠然卧枕肱。","dynasty":"明代","title":"姑苏杂咏临顿里（十首）"}
{"author":"高启","content":"横网不遮过客，渡船时载归僧。炊菰饭胜炊稻，采莲歌和采菱。烟外晚村弄笛，沙边夜店停灯。短蓑醉拍铜斗，我亦年来稍能。","dynasty":"明代","title":"姑苏杂咏甫里即事四首"}
{"author":"高启","content":"雨雪远村中，猿鸣旅馆空。守炉消夜漏，停烛待春风。有恨能催老，无文解送穷。却怜今夕酒，还与弟兄同。","dynasty":"明代","title":"除夕客中与家兄守岁"}
{"author":"高启","content":"出后阁，临前楹，舞衣皎皎洁且轻。飘如白云向空行，回腰流目君已倾。华灯吐焰欺月明，喧哗不闻遗佩声。茱萸实，红兰叶。千秋欢乐长如此，妾身得向君前死。","dynasty":"明代","title":"白頠词（二首）"}
{"author":"高启","content":"花落名园罢醉游，故人无复旧风流。吴乡莫叹无歌听，若使闻歌意更愁。","dynasty":"明代","title":"和杨余诸君在谪中忆往年西园听歌"}
{"author":"高启","content":"疏槐细柳中，凉占一枝风。蜕出形犹弱，惊飞响未终。雨来林馆静，日下驿门空。离管尊前发，凄凉调正同。","dynasty":"明代","title":"赋得蝉送别"}
{"author":"高启","content":"中国久无伯，阖闾思骋功。讲蒐开别苑，训武出离宫。宰嚭应参乘，巫臣实御戎。鼗鸣深谷应，罝掩广场空。远曳捎云旆，高弯射月弓。三驱仪已毕，七伐步还同。甲骑从舆后，蛾眉侍幄中。煮胎须紫豹，胹掌得玄熊。乐事方难极，英图忽易穷。城迷歌黍客，地属采荛童。辇道崩秋雨，旗门失晚风。犬亡晙肆狡，人去雉争雄。草树迎萧索，湖山罢郁葱。犹疑见猎火，寒烧夜深红。","dynasty":"明代","title":"姑苏杂咏长洲苑（在太湖北岸）"}
{"author":"高启","content":"不辞鸣棹远相寻，欲向江斋伴旅吟。百事未成年已长，几时才别夏将深。萱留倦蝶连池绿，树带残莺满寺阴。恐被老僧嫌滞碍，旧游休说更伤心。","dynasty":"明代","title":"白莲寺次韵杜进士喜予见过话旧之作"}
{"author":"高启","content":"谁言妾有夫，中路弃妾身先殂。谁言妾无子，侧室生儿与夫似。儿读书，妾辟纑，空房夜夜闻啼乌。儿能成名妾不嫁，良人瞑目黄泉下。","dynasty":"明代","title":"张节妇"}
{"author":"高启","content":"春过一半未能知，此后还愁不肯迟。斜日浮云楼上醉，更无言语嗅花枝。","dynasty":"明代","title":"惜春"}
{"author":"高启","content":"底事乡书累日修，路长唯恐有沉浮。还忧得到家添忆，不敢多言客里愁。","dynasty":"明代","title":"寄家书"}
{"author":"高启","content":"江月上秋衣，来敲远寺扉。栖禽惊客至，睡仆讶僧归。钟度行廊尽，灯留浴院微。非无招旅馆，禅寂愿相依。","dynasty":"明代","title":"夜投西寺"}
{"author":"高启","content":"别时酒忽醒，客去唯空舍。风雪雁声来，寒生石城夜。遥忆渡江船，正泊枫林下。","dynasty":"明代","title":"送周四孝廉后酒醒夜闻雁声"}
{"author":"高启","content":"昨发白鹭洲，今过白鹤溪。溪流几回转，只在晋陵西。月出女犹浣，云深猿自啼。茅峰虽咫尺，无计蹑丹梯。","dynasty":"明代","title":"过白鹤溪"}
{"author":"高启","content":"万人拥坐听潮音，宝刹曾迂玉驾临。佛法晓敷三藏秘，帝恩春及九原深。钟山坐处花频雨，练浦归时树欲阴。拟问楞伽嗟已别，楚江飞锡暮沉沉。","dynasty":"明代","title":"吴僧日章讲师赴召修蒋山普度佛事既罢东归送别二首其一"}
{"author":"高启","content":"楚客佩吴鸿，临边最有功。读书围壁里，赌酒射堂中。旆出莎城雨，笳吹柳浦风。越人相感意，应与暮潮东。","dynasty":"明代","title":"送越将罢镇"}
{"author":"高启","content":"一镜寒光定，微风吹不波。更除荷芰影，放取月明多。","dynasty":"明代","title":"姑苏杂咏师子林十二咏玉鉴池"}
{"author":"高启","content":"莫辞同宿掩书帏，兵后萧条故旧稀。预恐明朝风雨歇，满江春水送君归。","dynasty":"明代","title":"金进士宿江馆阻雨连夕二首"}
{"author":"高启","content":"出后阁，临前楹，舞衣皎皎洁且轻。飘如白云向空行，回腰流目君已倾。华灯吐焰欺月明，喧哗不闻遗佩声。茱萸实，红兰叶。千秋欢乐长如此，妾身得向君前死。","dynasty":"明代","title":"白頠词（二首）"}
{"author":"高启","content":"空帏拥垆坐，夜冷微红灭。郎意似残灰，无因得重热。","dynasty":"明代","title":"子夜四时歌"}
{"author":"高启","content":"殿中初未仕，高节振衰谢。读书在兹丘，萧然竹间舍。王来有深言，留宿山水夜。谁云南阳翁，独枉将军驾。","dynasty":"明代","title":"剡原九曲九首其二"}
{"author":"高启","content":"路回荒山开，如出古塞门。惊沙四边起，寒日惨欲昏。上有饥鸢声，下有枯蓬根。白骨横马前，贵贱宁复论。不知将军谁，此地昔战奔。我欲问路人，前行尽空村。登高望废垒，鬼结愁云屯。当时十万师，覆没能几存。应有独老翁，来此哭子孙。年来未休兵，强弱事并吞。功名竟谁成，杀人遍乾坤。愧无拯乱术，伫立空伤魂。","dynasty":"明代","title":"过奉口战晨"}
{"author":"高启","content":"延秋门上乌啼霜，羯奴晓登天子床。江头老臣泪暗滴，万乘西去关山长。公卿相率作降虏，草间拜泣如群羊。当时不识颜平原，岂复知有张睢阳？孤城落日百战后，瘦马食尾人裹疮。男儿竟为忠义死，碧血满地嗟谁藏。贺兰不斩上方剑，英雄有恨何时忘。千年海上见祠庙，古苔丛木秋风荒。摩挲画壁尘网里，勇气烨烨虬须张。巫歌《大招》客酹酒，忠魂或能来故乡。","dynasty":"明代","title":"谒张中丞庙"}
{"author":"高启","content":"水边帘幕远笼花，游女时时出浣纱。记得横塘沽酒处，画船明月载瑟琶。","dynasty":"明代","title":"次韵春日谩兴四首奉酬外舅达翁"}
{"author":"高启","content":"衮衮波涛漠漠天，曲阑高栋此山颠。置身直在浮云上，纵目长过去鸟前。数杵秋声荒苑树，一帆暝色太湖船。老僧不识兴亡恨，只向游人说往年。","dynasty":"明代","title":"姑苏杂咏涵空阁（在灵岩寺）"}
{"author":"高启","content":"外家势重直言稀，京兆书陈蹈祸机。合浦老妻须莫怨，绝胜卧病死牛衣。","dynasty":"明代","title":"读史十首王章"}
{"author":"高启","content":"江云粘波晚模糊，青山忽失如亡逋。乾坤莹净冰作壶，春意散入千林枯。野桥古渡行人无，清响瑟索鸣残芦。江天万里一老夫，短蓑如蚁舟如凫。鱼寒入泥不上窳，归来远识渔村孤。柴门夜叩闻犬呼，径竹压折谁相扶。山妻自炊稚子沽，不羡炙肉围红炉。嗟余客游岁屡徂，诗囊随驴走髯奴。长安何处觅酒徒，飞花扑头帽不乌。旅舍无梦还江湖，惭对《风雪归庄图》。","dynasty":"明代","title":"夏珪风雪归庄图"}
{"author":"高启","content":"射鸭去，清江曙。射鸭返，回塘晚。秋菱叶烂烟雨晴，鸭群未下媒先鸣。草翳低遮竹弓彀，水冷田空鸭多瘦。行舟莫来使鸭惊，得食忘猜正相斗。觜唼唼，毛炜炜，潜机一发那得知。","dynasty":"明代","title":"射鸭词"}
{"author":"高启","content":"一鹤随车到郡朝，剩山残水尚萧条。碗藏秋冢金方出，箭插寒沙铁未销。重见花开非旧赏，初闻麦秀是新谣。几时南作诸侯客，酾酒江亭看晚潮。","dynasty":"明代","title":"送梅侯赴钱塘"}
{"author":"高启","content":"渺渺双凫落晚沙，一江秋色艳明霞。逢人不用停舟问，大树村中即我家。","dynasty":"明代","title":"江上晚归"}
{"author":"高启","content":"素彩发庭阴，凉滋玉露深。谁怜白衣者，亦有向阳心。","dynasty":"明代","title":"白葵花"}
{"author":"高启","content":"诏预编摩辱主知，布衣亦得拜龙墀。书成一代存殷鉴，朝列千官备汉仪。漏尽秋城催仗早，烛明春殿卷帘迟。时清机务应多暇，阁下从容幸一披。","dynasty":"明代","title":"奉天殿进元史"}
{"author":"高启","content":"凉风袅袅月粼粼，竹色兰香秋水滨。一夜猿声流泪尽，黄陵祠下泊舟人。","dynasty":"明代","title":"湘中弦"}
{"author":"高启","content":"僧懒开门见客迟，空林流水日斜时。欲留诗句知曾过，我后来看竟是谁。","dynasty":"明代","title":"过流通院（二首）"}
{"author":"高启","content":"江水江花只自春，不知容易解愁人。山川寂寞衣冠泪，今古消沉简册尘。草草逢人空识面，匆匆为客莫容身。十年忧患谁相慰，赖得君家是近邻。","dynasty":"明代","title":"早春寄王行"}
{"author":"高启","content":"江月未出明星悬，主人饮客夜不眠。坐呼伶儿拨四弦，龙头高撚玉轸圆。转关未奏濩索先，劳嘈咽切断复连。涩如清涧溜冻泉，细若碧树吟秋蝉。忽然繁急何轰阗，风沙满把撒四筵。雁行惊起飞不联，浮云落叶俱绵绵。一声抹断万里烟，梦入紫塞愁胡天。问渠怨恨有几千，口不能说指为传。令人怅望思往年，梁园楚榭长周旋。帷中曲宴罗绮鲜，夜遣飞骑迎婵娟。低鬟出拜绛烛前，文丝香绦搭左肩。曲项紫凤抱半偏，枫香一调妙入玄。好手正可羞红莲，座间豪客皆词仙。举杯邀我赋短篇，赠之醉写蜀锦笺，可当十万缠头钱。如今远客江海边，欲闻丝音久无缘。故人已散陵谷迁，生死流落俱堪怜。今宵听此真偶然，顾影憔悴非昔妍。长河毾曙落远川，暂当欢娱反忧煎。向隅无言涕泪涟，此身如在浔阳船。","dynasty":"明代","title":"夜饮丁二侃宅听琵琶"}
{"author":"高启","content":"晨妆出采芳，零露湿罗裳。种徙山中品，熏传海外方。抱筐归蕙径，焚鼎荐兰堂。未足娱君寝，西施体自香。","dynasty":"明代","title":"姑苏杂咏采香径（在香山之旁）"}
{"author":"高启","content":"满衣血泪与尘埃，乱后还乡亦可哀。风雨梨花寒食过，几家坟上子孙来？","dynasty":"明代","tags":"清明节，送别，感伤","title":"送陈秀才还沙上省墓"}
{"author":"高启","content":"青山楼阁楚江东，身在苍茫晚色中。故国自遥难望见，不关春树雨溟蒙。","dynasty":"明代","title":"雨中登天界西阁"}
{"author":"高启","content":"天街争唱《落梅》歌，绛阙珠灯万树罗。莫笑游人来看晚，春风还似昨宵多。","dynasty":"明代","title":"正月十六日夜至京师观灯"}
{"author":"高启","content":"饭煮忆青泥，羹炊思碧涧。无路献君门，对案增三叹。","dynasty":"明代","title":"芹"}
{"author":"高启","content":"上人图画故人诗，相见灯前夜雨时。无限云山与烟树，总含秋色是相思。","dynasty":"明代","title":"客馆夜见亮师画上有余吕二山人诗"}
{"author":"高启","content":"风残杏花晓，马上闻啼鸟。茅店未开门，山多住人少。","dynasty":"明代","title":"晓发山驿"}
{"author":"高启","content":"江浦戈船赤帜稀，孤军落日陷重围。镜中蛇堕占应验，牙上枭鸣事已非。残卒自随新将去，老亲空见旧奴归。闻鸡此夜谁同舞，西望秋云泪洒衣。","dynasty":"明代","title":"闻朱将军战殁"}
{"author":"高启","content":"秋塘门掩竹穿沙，为客邻酤未易赊。闲里壮年惭白日，愁中佳节负黄花。渔村霭霭缘江暗，农径萧萧入圃斜。薄俗相轻吾敢怨，鲁人犹自笑东家。","dynasty":"明代","title":"秋日江居写怀（七首）"}
{"author":"高启","content":"大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。","dynasty":"明代","tags":"登高，写景，长江，咏史怀古","title":"登金陵雨花台望大江"}
{"author":"高启","content":"谁言旧隐非，静里且相依。绿树城通苑，青山寺对扉。官闲休直早，客久梦还稀。是物春来典，唯存旧赐衣。","dynasty":"明代","title":"京师寓廨三首其一"}
{"author":"高启","content":"寄语关门吏，休轻尚布衣。叔孙聊应召，周党竟辞归。赤日京城远，苍烟海树微。送君还自叹，老却故山薇。","dynasty":"明代","title":"送舒征士考礼毕归四明"}
{"author":"高启","content":"觉来闻雨声，灯辉耿残夜。窗间有危叶，暗助潇潇下。不记醉归时，寝斋如客舍。","dynasty":"明代","title":"醉归夜醒闻雨"}
{"author":"高启","content":"凄凉庾开府，老去复如何。故国归鸿少，新朝振鹭多。菊荒应自叹，麦秀竟谁歌。相送堪愁思，萧萧楚水波。","dynasty":"明代","title":"送前进士夏尚之归宜春"}
{"author":"高启","content":"下直平明出禁门，笑提博局伴王孙。宝刀不敢将输却，明日沙场欲报恩。","dynasty":"明代","title":"少年行二首"}
{"author":"高启","content":"流水声中响纬车，板桥春暗树无花。风前何处香来近，隔崦人家午焙茶。","dynasty":"明代","title":"过山家"}
{"author":"高启","content":"复涧兼重岭，云岚处处生。君家还可认，为有读书声。","dynasty":"明代","title":"题徐山人画赠内弟周思恭"}
{"author":"高启","content":"绿阴欲满寺，禽鸣春雨余。聊因简牍暇，窗下阅僧书。","dynasty":"明代","title":"泐禅师室中晚坐"}
{"author":"高启","content":"入夜潮侵户，经秋雨坏垣。里人淳少讼，田父醉多言。稻蟹灯前聚，莎虫机下喧。自应耽野趣，不是忘乡园。","dynasty":"明代","title":"郊墅杂赋其十"}
{"author":"高启","content":"匹马倦嘶风，萧萧逐转蓬。地经兵乱后，岁尽客愁中。晚渡随潮急，寒山旧驿空。可怜今夜月，相照宿江东。","dynasty":"明代","title":"晚次西陵馆"}
{"author":"高启","content":"孤舟晚溪口，欲去重回首。不忍别青山，况此山中友。","dynasty":"明代","title":"别吕隐君"}
{"author":"高启","content":"圣主重行幸，六虬法乾旋。北巡初避暑，东祠已祈年。群官从清尘，粲若星丽天。前扬豹尾竿，左靡鱼须旃。瀚海通汉月，萧关绝胡烟。愿奉千龄乐，皇躬长泰然。","dynasty":"明代","title":"上之回"}
{"author":"高启","content":"出后阁，临前楹，舞衣皎皎洁且轻。飘如白云向空行，回腰流目君已倾。华灯吐焰欺月明，喧哗不闻遗佩声。茱萸实，红兰叶。千秋欢乐长如此，妾身得向君前死。","dynasty":"明代","title":"白頠词（二首）"}
{"author":"高启","content":"岁尽归期尚杳然，不知汝病复谁怜。隔邻儿女灯前笑，客舍愁中正独眠。","dynasty":"明代","title":"客夜闻女病（时在钱塘）"}
{"author":"高启","content":"江头斜日草初薰，日断归鸿隔楚云。旧日因居相近住，每思家处独思君。","dynasty":"明代","title":"寄丁二侃"}
{"author":"高启","content":"夕阳数峰远，霭霭江南思。烟外有钟声，山僧独归寺。","dynasty":"明代","title":"题方壶小画"}
{"author":"高启","content":"苏小坟前柳似烟，秋千人静夕阳天。独骑款段寻诗去，懒逐看花众少年。","dynasty":"明代","title":"次张仲和春日漫兴"}
{"author":"高启","content":"忆与青山别几时，云松应恨鹤归迟。少知学道贫非病，闲爱谈禅偈是诗。女浣晓江烟渺渺，人行暮苑麦离离。明朝风雨还同往，恐负高僧石上期。","dynasty":"明代","title":"期徐七游云岩"}
{"author":"高启","content":"松头急风回，飞雨不到面。何处豁清愁，千山一人见。","dynasty":"明代","title":"雨中过玉遮山（二首）"}
{"author":"高启","content":"香尘和露踏成泥，花下风寒鬓脚低。夜静高楼有人听，起头一句唱教齐。","dynasty":"明代","title":"踏歌行"}
{"author":"高启","content":"秋意日萧索，郊园霜露余。出游无山水，聊复守吾庐。巷辙久已断，山瓢仍屡虚。非甘寂寞者，谁乐此闲居。","dynasty":"明代","title":"秋日端居"}
{"author":"高启","content":"疏雨疏雨，绿满慎芜洲渚。江南相忆故人，远水遥山暮春。春暮春暮，风急画船难渡。","dynasty":"明代","title":"转应词二首其二"}
{"author":"高启","content":"几年桂馆去人稀，白发怜君独远违。过海定寻回估舶，出京才脱旧儒衣。祠羞荔子传巫语，县闭榕阴放吏归。亦欲居夷嗟未得，漫看鸿鹄向南飞。","dynasty":"明代","title":"送胡簿之阳朔"}
{"author":"高启","content":"秋宫睡起试生罗，闲向芭蕉石畔过。怪底早凉欺匣扇，夜来叶上雨声多。","dynasty":"明代","title":"题芭蕉士女"}
{"author":"高启","content":"何恨苦长颦，纤姿妩媚春。惯愁行路客，羞比舞筵人。乱叶斜斜雨，狂花衮衮尘。残蝉来噪日，应落汉潭滨。","dynasty":"明代","title":"谑柳"}
{"author":"高启","content":"憎宠一时心，尘生旧屋金。苔滋销履迹，花远度銮音。暮雀重门迥，秋萤别殿阴。君明犹不察，妒极是情深。","dynasty":"明代","title":"长门怨"}
{"author":"高启","content":"艳发朱光里，丛依绿荫边。夕同山蕣落，午并海榴燃。幽馥流珍簟，鲜辉照藻筵。群芳已谢赏，孤植转成怜。","dynasty":"明代","title":"葵花"}
{"author":"高启","content":"黄金胄虎头，乍免走豪酋。还有从容处，纶巾按垒游。","dynasty":"明代","title":"观军装十咏·胄"}
{"author":"高启","content":"东湖欲上月，寒鸟已栖烟。何处相期宿，柴门汀树边。未尝新漉酒，犹望远来船。谁信姜肱被，今宵还独眠。","dynasty":"明代","title":"期家兄宿东湖民家不至"}
{"author":"高启","content":"楚人不解听吴歌，我独灯前感慨多。记得通波亭下路，画船归去雨鸣荷。","dynasty":"明代","title":"闻人唱吴歌"}
{"author":"高启","content":"能书晋公子，清宦称高情。海树朝帆远，江风夏服轻。官从三省去，僧出万山迎。谁说簪缨累，名林得按行。","dynasty":"明代","title":"送王员外迁崇教（崇教典僧官）"}
{"author":"高启","content":"陆相祠前路，孤舟欲上时。空江难晚别，荒郡易秋悲。月送潮声早，云随雁去迟。幕中知有子，太守只题诗。","dynasty":"明代","title":"送范架阁赴嘉禾兼简李使君"}
{"author":"高启","content":"孤舟晚溪口，欲去重回首。不忍别青山，况此山中友。","dynasty":"明代","title":"别吕隐君"}
{"author":"高启","content":"疏雨疏雨，绿满慎芜洲渚。江南相忆故人，远水遥山暮春。春暮春暮，风急画船难渡。","dynasty":"明代","title":"转应词二首其二"}
{"author":"高启","content":"沽酒渭桥边，平陵侠少年。相逢各有赠，宝剑与金鞍。","dynasty":"明代","title":"相逢行"}
{"author":"高启","content":"田中耒声歇，烟火西林起。独立候归人，柴门夕阳里。","dynasty":"明代","title":"蔡村田家"}
{"author":"高启","content":"觉来闻雨声，灯辉耿残夜。窗间有危叶，暗助潇潇下。不记醉归时，寝斋如客舍。","dynasty":"明代","title":"醉归夜醒闻雨"}
{"author":"高启","content":"鹧鸪飞尽一洲勣，帆带秋云度远津。底事愁看画中景，昨朝曾送渡江人。","dynasty":"明代","title":"秋江晚渡图"}
{"author":"高启","content":"应爱山斋好，秋风不卷茅。凿渠侵蚁穴，移树带禽巢。人世真浮梗，吾生岂系匏。不逢皮从事，谁结岁寒交。","dynasty":"明代","title":"临顿里十首其二"}
{"author":"高启","content":"鹤媒独步荒陂水，仰望云间飞不起。远看过鸟下南汀，鼓翼相迎似相喜。共为羽族生水乡，暂从饮啄无猜防。草盾俄开中潜弩，弋师欢笑媒矜舞。嗟尔高洁非凡禽，胡为徇食移此心。受人驯养忘远举，好陷同类机肠深。呜呼！世间几人号君子，得利相倾亦如此。","dynasty":"明代","title":"姑苏杂咏鹤媒歌"}
{"author":"高启","content":"一川流水半村花，旧屋南邻是钓家。长记归篷载春醉，云笼残照雨鸣沙。","dynasty":"明代","title":"春日怀江上（二首）"}
{"author":"高启","content":"良人不愿封侯印，虎符远发当番阵。几夜春闺恶梦多，竟得将军军覆信。身没犹存旧战衣，东家火伴为收归。妾生不识边庭路，寻骨何由到武威。纸幡剪得招魂去，只向当时送行处。","dynasty":"明代","title":"征妇怨"}
{"author":"高启","content":"路迂桥断处，门静犊眠时。孤墅藏群柳，诸田灌一陂。僮闲春作少，妇懒午炊迟。谁道花源好，还令太守知。","dynasty":"明代","title":"郊墅杂赋其七"}
{"author":"高启","content":"憎宠一时心，尘生旧屋金。苔滋销履迹，花远度銮音。暮雀重门迥，秋萤别殿阴。君明犹不察，妒极是情深。","dynasty":"明代","title":"长门怨"}
{"author":"高启","content":"万里一羁臣，悲歌楚水春。漫期重会面，竟作永伤神。主祭唯孤侄，收诗有故人。独挥闻笛泪，斜日下西邻。","dynasty":"明代","title":"哭周记室"}
{"author":"高启","content":"欲呼回首不知名，背立东风几许情。莫道画师元不见，倾城虽见画难成。","dynasty":"明代","title":"背面美人图"}
{"author":"高启","content":"筵前怜婵娟，醉媚睡翠被。精兵惊升城，弃避愧坠泪。","dynasty":"明代","title":"姑苏杂咏叠韵吴宫词"}
{"author":"高启","content":"双桐分荫晓池清，乍喜新晴觉病轻。蛛曳林风吹欲断，鹭经沙雨洗偏明。吟多稍怯临窗写，卧久浑忘出市行。不道春归逾一月，起闻歌鸟尚疑莺。","dynasty":"明代","title":"次韵杨署令雨中卧疾"}
{"author":"高启","content":"载酒携山榼，安琴制石床。凫眠皆傍母，蜂去自从王。谷雨收茶早，梅天晒药忙。不扶灵寿杖，筋力老能强。","dynasty":"明代","title":"临顿里十首其三"}
{"author":"高启","content":"晴粉朝英坠，凉琼夏叶舒。鸟啼高树早，蟾转薄疏虚。朱弦未荐曲，彤管屡题诗。坐恐销华泽，商吹起前除。","dynasty":"明代","title":"桐树"}
{"author":"高启","content":"昨发白鹭洲，今过白鹤溪。溪流几回转，只在晋陵西。月出女犹浣，云深猿自啼。茅峰虽咫尺，无计蹑丹梯。","dynasty":"明代","title":"过白鹤溪"}
{"author":"高启","content":"沐罢便轻帻，消摇咏晚天。清风苏病鹤，骤雨集鸣蝉。旧史堆缃素，新经录洞玄。谁知城郭里，别自有林泉。","dynasty":"明代","title":"临顿里十首其八"}
{"author":"高启","content":"名落人间四十年，绿蓑细雨自江天。寒池蕉雪诗人画，午榻茶烟病叟禅。四面荒山高阁外，两株疏柳旧庄前。相思不及鸥飞去，空恨风波滞酒船。","dynasty":"明代","title":"寄倪隐君元镇"}
{"author":"高启","content":"灵篆贮纱囊，熏风绿鬓傍。从今能镇胆，不怯睡空房。","dynasty":"明代","title":"端午席上咏美人彩索钗符（二首）"}
{"author":"高启","content":"危计难成五步间，置君虎口幸全还。世人莫笑三闾懦，不劝怀王会武关。","dynasty":"明代","title":"读史十首蔺相如"}
{"author":"高启","content":"堂前参未退，立到雪深时。一夜山中冷，无人祇自知。","dynasty":"明代","title":"姑苏杂咏师子林十二咏立雪堂"}
{"author":"高启","content":"湖心涌出鼋头山，白波翠岛非人寰。清虚宜作水仙府，鳞堂荷屋居其间。渊都群灵孰为主，烟鬓翛然一神女。柔姿谁敢狎相亲，笑叱鼍龙起雷雨。玉骨蝉轻蜕几秋，世缘已断静无愁。采兰每约湘滨会，拾翠时陪汉上游。水禽翔鸣卫芝盖，长在苍茫杳冥外。鲛人献绡裁作衣，螺女供珠缀为佩。花落闲祠谢古春，莲帏瑶席掩香尘。空山夜夜星河远，芳渚年年蘅杜新。霞舒雾卷凝光彩，笑语无闻复谁待。泠风几度引舟回，宛似蓬莱隔烟海。猿叫枫林鱼跃波，桂旗翻翠暮寒多。女巫伫望飞裙度，独奏空侯引曼歌。椒觞奠罢沉玄璧，鸟没遥天湛空碧。遗情不结楚台云，世人何处寻踪迹。","dynasty":"明代","title":"姑苏杂咏圣姑庙"}
{"author":"高启","content":"功成不恋上将军，一舸归游笠泽云。载去西施岂无意，恐留倾国更迷君。","dynasty":"明代","title":"姑苏杂咏三高祠三首范蠡"}
{"author":"高启","content":"洛阳忽忆鲙鲈肥，便趁秋风问钓矶。犹恨季鹰辞未早，不邀二陆共船归。","dynasty":"明代","title":"姑苏杂咏三高祠三首张翰"}
{"author":"高启","content":"鸭群无食水田荒，风雨孤篷载笔床。犹有新诗惊太守，醉中挥翰木兰堂。","dynasty":"明代","title":"姑苏杂咏三高祠三首陆龟蒙"}
{"author":"高启","content":"下马空林问庙扉，衣冠寂寞掩尘帏。不能复使桓公怒，莫怪年来祭客稀。","dynasty":"明代","title":"姑苏杂咏短簿祠"}
{"author":"高启","content":"水银为海接黄泉，一穴曾劳万卒穿。谩说深机防盗贼，难令朽骨化神仙。空山虎去秋风后，废榭乌啼夜月边。地下应知无敌国，何须深葬剑三千。","dynasty":"明代","title":"姑苏杂咏阖闾墓"}
{"author":"高启","content":"弱夫杀壮士，谁敢婴余怒。今日古城边，耕人肆侵墓。","dynasty":"明代","title":"姑苏杂咏要离墓"}
{"author":"高启","content":"干将善铸剑，剑成终杀身。吴伯亦遂亡，神物岂不神。始知服诸侯，威武不及仁。徒劳冶金铁，精光动星辰。莫邪应同埋，荒草千古春。青蛇冢间出，犹欲恐耕人。","dynasty":"明代","title":"姑苏杂咏干将墓"}
{"author":"高启","content":"虬须欲怒珊瑚折，步障围春锦云热。真珠换妾胜惊鸿，笑踏香尘如踏空。酒阑金谷莺花醉，家逐楼前舞裙坠。财多买得东市愁，绮罗散尽余荒丘。犹怜白首同归者，夜伴游魂封树下。","dynasty":"明代","title":"姑苏杂咏石崇墓"}
{"author":"高启","content":"宋室中兴日，将军武略优。功宜超贾邓，名耻并张刘。白马空前渡，黄龙竟北游。誓擒诸部种，还报两宫仇。朝使颁金册，边人识锦裘。跃戈冲野阵，横楫截江流。残虏亡魂走，中原指掌收。未终藩阃寄，已惑庙堂谋。坐散熊罴士，甘臣犬豕酋。和戎辞易屈，复汉志难酬。阙耸吴山晓，陵荒巩树秋。廉颇归未老，郭令罢谁留。折槛言徒切，藏弓势可忧。俄看星陨垒，永使陆沉舟。感慨思前代，凄凉吊古丘。剑花埋虎气，碑藓剥螭头。石兽嘶风雨，山僧护楸。鼓旗何寂寂，简册漫悠悠。父老悲犹在，英雄事已休。栖霞岭前墓，闻说更堪愁。","dynasty":"明代","title":"姑苏杂咏韩蕲王墓"}
{"author":"高启","content":"谁识能歌旧散声，愁中听处尚分明。玲珑酒罢休催去，月落江潮尚未平。","dynasty":"明代","title":"江上逢旧妓李氏见过（四首）"}
{"author":"高启","content":"雨雪远村中，猿鸣旅馆空。守炉消夜漏，停烛待春风。有恨能催老，无文解送穷。却怜今夕酒，还与弟兄同。","dynasty":"明代","title":"除夕客中与家兄守岁"}
{"author":"高启","content":"龙门西冈魏公祠，祠前有松多古枝。长身蜿蜒横数亩，巨石作枕相撑持。春泥半封朽死骨，冻藓全聚皴生皮。无心昂耸上霄汉，偃仰独向荒山垂。蛰雷振岳撼不动，一载一梦醒何迟。政如卧龙未起日，深意有待风云期。太湖月出照夜魄，天峰雪积埋寒姿。涛声时吼若鼾息，野老惊起山僧疑。左仰右屈各异态，天自出巧非人为。画师安能把笔写，稚子岂敢操斤窥。杜陵枯楠已憔悴，蜀相老柏非瑰奇。何如此树怪且寿，呵卫定想烦灵祇。不知已阅几人代，游客过尽今存谁。明堂屡兴不见取，得全正爱同支离。我尝来观忍遽反，醉坐其上高吟诗。葛陂筇竹亦腾化，神物终去可久羁。何当一叱使飞起，载我万里游天池。他年还访旧城郭，正是白鹤归来时。","dynasty":"明代","title":"姑苏杂咏偃松行（在天平山西，旧文正书院"}
{"author":"高启","content":"故人虽尽别，相去独君赊。缘路云千堠，临边树一家。渡江船载马，到馆烛惊鸦。莫叹孤城废，春来尚有花。","dynasty":"明代","title":"送顾别驾之边郡"}
{"author":"高启","content":"銮坡初罢直，西去惜离群。载笔唐供奉，褰帷汉史君。浊流河驿雨，高树岳祠云。公暇应怀古，登临赋夕曛。","dynasty":"明代","title":"送鲍翰林迁官陕右"}
{"author":"高启","content":"上公承诏出蓬莱，立马风烟万里开。赐履已分无棣远，舞戈还见有苗来。牙前部曲多收绩，幕下宾僚更倚才。后夜军门知子到，郎星应是近三台。","dynasty":"明代","title":"送郑都司赴大将军行营"}
{"author":"高启","content":"寥寥武城宰，遗井虞山阴。千载汲未竭，九仞功应深。艺囿自可灌，道源谁复寻。弦歌听已歇，瓶绠看还沉。无为渫弗食，恻恻起叹音。一瓢乐未改，庶几回也心。","dynasty":"明代","title":"姑苏杂咏言公井"}
{"author":"高启","content":"当路阙追攀，端居自掩关。听钟知近寺，看画忆登山。哓栉风林下，宵吟雨阁间。天应怜我懒，独与少年闲。","dynasty":"明代","title":"西园闲兴（二首）"}
{"author":"高启","content":"谁识能歌旧散声，愁中听处尚分明。玲珑酒罢休催去，月落江潮尚未平。","dynasty":"明代","title":"江上逢旧妓李氏见过四首其三"}
{"author":"高启","content":"叶逐散声飞，湘云隔妓衣。谁能偷卷看，认是小丛非。","dynasty":"明代","title":"隔帘闻歌"}
{"author":"高启","content":"客里逢人喜，相过况阿宜。远游惊岁晚，多难惜门衰。帆落江桥近，钟来野店迟。一杯灯下语，浑似在家时。","dynasty":"明代","title":"客舍喜侄庸至"}
{"author":"高启","content":"雁过南斋暮，魂消默坐中。贱贫长作客，愁病欲成翁。窗洒侵灯雨，庭翻走叶风。山妻犹解事，未遣酒樽空。","dynasty":"明代","title":"晚坐南斋写怀"}
{"author":"高启","content":"池上无陀石，千人列坐曾。如今趺夜月，唯有一山僧。","dynasty":"明代","title":"姑苏杂咏千人石"}
{"author":"高启","content":"演漾弄晴晖，江山秋敛霏。我吟康乐句，日暮澹忘归。","dynasty":"明代","title":"姑苏杂咏师子林十二咏含晖峰"}
{"author":"高启","content":"帝城春雨送春残，雨夜愁听客枕寒。莫入乡园使花落，一枝留待我归看。","dynasty":"明代","title":"夜闻雨声忆故园花"}
{"author":"高启","content":"妙舞汉宫人，香魂化几春。娇飞傍杨柳，犹似学腰身。","dynasty":"明代","title":"柳燕"}
{"author":"高启","content":"窈窕复蒙茏，千山万竹中。幽人夜惊起，秋雨共秋风。","dynasty":"明代","title":"丛竹图赠内弟周思敬就题"}
{"author":"高启","content":"拟出罝罗再卜邻，死生俄判两吟身。百年岂料逢今日，四海何由见此人。吴地有园花已尽，楚山无冢草空春。一篇幽愤时时读，风雨寒灯夜独亲。","dynasty":"明代","title":"得亡友同记室在系所诗次韵"}
{"author":"高启","content":"后网初沉前网起，夫妇生来业淘水。忽惊网重力难牵，打得长鱼满船喜。不教持卖去南津，且向江头祭水神。愿得年年神作主，无事全家卧烟雨。不论城中鱼贵贱，换得酒归侬不怨。","dynasty":"明代","title":"捕鱼词"}
{"author":"高启","content":"渭城歌罢独凄然，不及新声世共怜。今日岐王宾客尽，江南谁识李龟年。","dynasty":"明代","title":"闻旧教坊人歌"}
{"author":"范祖禹","content":"客行西入函关道，秀气东来满关好。北顾黄河天际流，回望荆山欲倾倒。前瞻太华三峰高，中天屹立争雄豪。群山朝岳皆西走，势似长风驱海涛。金天杀气何萧爽，羽驾飙轮应可往。安得云梯倚碧空，上拂烟霞看仙掌。","dynasty":"宋代","title":"望岳"}
{"author":"范祖禹","content":"天监仁皇德，惟时岳降神。英资备文武，贤业富经纶。梦頰求岩野，于畋载渭滨。三朝瞻上宰，四海入洪钧。谟烈重光启，枢衡万化新。珪璋扶日月，剑履上星辰。述职分东陕，宣威震北垠。长城万里远，奠枕四夷宾。自昔登储后，惟公秉国均。川河赖舟楫，霜雪儿松筠。阊阖朝黄道，云龙对紫宸。忠勋藏庙祏，异礼冠臣邻。风雨王城会，烟花洛苑春。麾幢近泉石，衮绣出埃尘。照社祥光盛，充闾庆旦臻。御炉熏黼黻，天厩辍麒麟。帝念深元老，邦基属柄臣。公虽慕前哲，天欲觉斯民。左右萧何手，安危晋国身。济时归寿域，遐算等灵椿。","dynasty":"宋代","title":"文潞公生日"}
{"author":"范祖禹","content":"西街春日永，辇道与天通。御水横银汉，仙桥挂彩虹。草荒平乐馆，花发上阳宫。扰扰都门路，轮蹄日向东。","dynasty":"宋代","title":"西街"}
{"author":"范祖禹","content":"太华朝紫清，莲花开绿烟。尝闻希夷隐，欲学南华仙。道与寥廓友，形随变化迁。餐霞倚八极，御气游九天。静夜披蕊笈，清晨漱瑶泉。闲临日谷啸，下拂云窗眠。一朝玉棺坠，委体同蜕蝉。霓旌自宛转，羽驾何飘翩。空余故馆在，遗像犹依然。嗟吾生已后，不得见当年。扶摇若可借，永谢区中缘。","dynasty":"宋代","title":"希夷陈先生祠堂"}
{"author":"范祖禹","content":"唐尧茹藜藿，民俗犹忧深。晋国壮山川，羌虏皆外禽。宸心敬折狱，使节慎所临。夫君台阁旧，空老翰墨林。松柏饮岁寒，鵰鹗候秋阴。揽辔上太行，北风爽烦襟。当令桑枣地，愁汉为讴吟。二江带双流，三峨耸危岑。何时早归耕，杖履日相寻。","dynasty":"宋代","title":"席上分韵送天觉使河东以登山临水送将归为韵"}
{"author":"范祖禹","content":"红蕉花谁植，风流太守家。烁烁犀灯燃晚雨，亭亭蜜炬照晴霞。","dynasty":"宋代","title":"席上探题二首"}
{"author":"范祖禹","content":"秋夜雨点滴，梧桐乱人语。几行寒雁起沙汀，万里渔舟泊烟渚。","dynasty":"宋代","title":"席上探题二首"}
{"author":"范祖禹","content":"西蜀文章老，中朝侍从臣。谏垣风烈在，书殿宠光新。宣室虚前席，清漳叹病身。致君才未展，青史迹空陈。","dynasty":"宋代","title":"鲜于谏议挽词二首"}
{"author":"范祖禹","content":"白首方登用，忠规溢皂囊。仲山违衮职，汲黯卧淮阳。墓剑知谁挂，人琴竟两亡。犹思挺直操，松柏凛秋霜。","dynasty":"宋代","title":"鲜于谏议挽词二首"}
{"author":"范祖禹","content":"圣志探渊学，皇慈示至仁。论经穷古训，锡宴比嘉宾。天醴尧觞举，箫韶舜乐陈。隆恩均近辅，赐札下严宸。洒墨星辰烂，飞毫日月新。聪明钦作后，气志俨如神。龙马观犠迹，延陵识圣真。受藏辉蔀屋，荣遇极儒绅。方讲三王治，思还四海淳。顾惭愚陋识，何所补涓尘。","dynasty":"宋代","title":"谢赐御书诗五言十韵"}
{"author":"范祖禹","content":"思齐文母，盛烈对皇天。演宝祚千年。卿云复旦治功全。厌人世登仙。龙舆忽掩三川。彩仗属车旋。维清象舞告英宣。入诗颂歌弦。","dynasty":"宋代","title":"导引（一曲·虞主回京双调四曲）"}
{"author":"范祖禹","content":"太平功。拥佑帝尧聪。歌九德，偃五戎。寰海被祥风。车书万里文轨同。自南北西东。耕田凿井，戏垂髫华发，跻仁寿域变时雍。大明方天中。弃养东朝苦匆匆。玉座如存，永隔慈容。恨难穷。崇庆空。飚轮仙驭无踪。超宇宙，驾云龙。祎翟掩轩宫。柏城王气长郁葱。温洛照寒崧。光灵在上，徽音流千古，昭如日月丽层穹。太任家邦隆。彤史青编永垂鸿。清朝笙镛。奏假钦崇。","dynasty":"宋代","title":"六州（一曲）"}
{"author":"范祖禹","content":"转招摇。厚陵回望，双阙起岧峣。晓日丽谯。金爵上干霄。风雨阕，夜宫闭，不重朝。奉鸾镳渐遥。玉京知何处，飞英衔恤，乱絮缠悲，春路迢迢。缥缈哀音，发龙笳凤箫。光景同，惨淡度岩邑，指河桥。马萧萧。络绎星轺。拂天容卫，江海上寒潮。万国魂销。追昔御东朝。开钿扇，垂珠箔，侍珰貂。宝香烧。散飘。开仁寿域，神孙高拱，昆仑渤澥，玉烛方调。一旦宫车晚，旋归泬寥。九载初，如梦次，功得琼瑶。","dynasty":"宋代","title":"十二时（一曲）"}
{"author":"范祖禹","content":"驾玉龙。设初虞祭终。前旌举，天回洛水，路转崧峰。瞻寥廓，烟霏冲融。窅无踪。震地鼓吹悲雄。谁何羽卫重。拂云旗帜眩青红。来渐东。清尘洒道，修职百神恭。回首苍茫醅雾雨吹风。掩泉宫。□□□□□□□□□寰畿入，山川改容。鼓钟临近次，千官望拜，涕泪衡从。人如堵，晨光葱茏。阙穹隆。驰道禁水相通。当年游幸空。皇仪事毕泣重瞳。哀未穷。巍巍馀烈，辉映简编中。亿万斯年，覆载同功。","dynasty":"宋代","title":"虞神歌"}
{"author":"范祖禹","content":"延和幄座，临御九年中。往事已成空。皇基固覆盂四海，本自太任功。九虞初毕下西宫。庙祏与天崇。周家盛，卜年卜世，万祀永无穷。","dynasty":"宋代","title":"导引·延和幄座"}
{"author":"范祖禹","content":"银云栉栉玉堂明，奁镜初开六合惊。天卷织毫光不隔，风收万籁夜无声。蓬莱想像皆云气，宫殿虚无尽水精。一夕梦飞双剑外，已疑身到雪山清。","dynasty":"宋代","title":"八月十一日夜玉堂对月"}
{"author":"范祖禹","content":"东风吹尘客心起，京华去蜀三千里。我来踏雪走函关，下视秦川坦如坻。晓登太华三峰寒，凭高始觉天地宽。却惜京华不可见，烟花二月过长安。长安通衢十二陌，出入九州横八极。行人来往但西东，莫问兴亡与今昔。昔人富贵高台倾，今人歌舞曲池平。终南虚绕帝王宅，壮气空蟠佳丽城。黄河之水东流海，汉家已去唐家改。茂陵秋草春更多，豪杰今无一人在。细观此事何足愁，不如饮酒登高楼。秦王何苦求九鼎，魏武空劳营八州。当年富贵一时事，身后寂寞余高丘。春风开花不易得，一醉何必封公侯。","dynasty":"宋代","title":"长安"}
{"author":"范祖禹","content":"礼乐追先哲，文名动缙绅。忠勤白首节，惠爱远州民。石室诗书在，天衢日月深。九原何所憾，有子嗣芳尘。","dynasty":"宋代","title":"常大夫挽词"}
{"author":"范祖禹","content":"旧庐风雨暗柴荆，丘壑元无绂冕情。一纪周南陪太史，八年书殿厕桓荣。陈编岂待伤麟止，藻思那能倚马成。空愧朱衣华发吏，玉堂三世见题名。","dynasty":"宋代","title":"初到玉堂"}
{"author":"范祖禹","content":"阙塞当门外，伊流绕舍西。松筠下改色，桃李自成蹊。稚笋穿阶迸，珍禽拂面栖。公归卧林壑，好作钓璜溪。","dynasty":"宋代","title":"春日有怀仆射相公洛阳园"}
{"author":"范祖禹","content":"风煦阳和候，冰消水泽春。乘舟施密罟，登鲔荐明神。大壑翻红鬣，长波失锦鳞。味参笾实美，羞与涧毛新。事异观棠日，时非滥泗辰。猗欤潜有颂，率职自{虑下换鱼右攵}人。","dynasty":"宋代","title":"春鲔初登"}
{"author":"范祖禹","content":"十年卧伊洛，半世老铅椠。君恩还故栖，蠹简幸窥觇。滥陪英雄游，自觉山野僭。有美刘夫子，相逢乐无厌。腾骞入霜台，便若阻城堑。朝言渴蹇谔，民瘼待针砭。清诗叩哀玉，孤秀出群艳。伐木激颓风，佩兰起幽念。顾我久羁寓，来如水凫泛。晨兴想三川，夕梦越双剑。终当出都门，瘦马摇破韂。事业付公等，斯言免为玷。","dynasty":"宋代","title":"答刘中叟"}
{"author":"范祖禹","content":"言有逆耳忠，药有苦口利。康强本危虑，忧患生逸意。先生蹈周孔，陋巷乐仁义。新命登谏垣，四方想平治。舞雩逐清爽，伏枕送炎炽。作诗存警戒，教告在同志。苍生系正人，丹扆渴高议。矧当敷经训，劝讲日严侍。桓荣大师尊，郑公三鉴备。天衢进方亨，王路坦无陂。告猷补衮职，正色伏蒲地。阳城可以起，醇酒毋数醉。","dynasty":"宋代","title":"答孙莘老病中寄谢诸同舍"}
{"author":"范祖禹","content":"昨夜关山雪，仆夫晨起惊。挥鞭骑紫马，晓入洛阳城。川原渺茫茫，长啸视八纮。有如乘风驭，迢递奔玉京。伊水象天河，云涛向东倾。喧然古都市，沽酒吹玉笙。予心正浩荡，万里赴归程。遥望嵩峰顶，连天冻峥嵘。欲攀玉女窗，举手摩太清。思之不可去，怅望空含情。","dynasty":"宋代","title":"大雪入洛阳"}
{"author":"范祖禹","content":"黄河倾落九天来，砥柱三山立欲摧。崖谷吐吞成雾雨，蛟龙战门作风雷。","dynasty":"宋代","title":"砥柱四首"}
{"author":"范祖禹","content":"巨灵赑屃两山开，东放黄河万里来。地轴横斜争斡转，天维欹侧恐倾摧。","dynasty":"宋代","title":"砥柱四首"}
{"author":"范祖禹","content":"禹开砥柱放河奔，浊浪轩轩日月昏。唯有三门君不见，惊波一起动乾坤。","dynasty":"宋代","title":"砥柱四首"}
{"author":"范祖禹","content":"砥柱初开禹力穷，黄河从此去朝宗。长鲸一喷连山起，岌嶪高於太华峰。","dynasty":"宋代","title":"砥柱四首"}
{"author":"范祖禹","content":"十五年前宿殿庐，伊川一纪卧岩居。雕虫尚忆长杨赋，汗简犹残太史书。日月当天瞻法座，烟霞落纸看华裾。品题幸预诸公末，更许追随侍玉除。","dynasty":"宋代","title":"殿试覆考和子由侍郎"}
{"author":"范祖禹","content":"多病心牢落，惊秋鬓飒然。风乾桐叶地，雨冷菊花天。旧隐荒江汉，新居俯涧瀍。西都长梦想，何日赋归田。","dynasty":"宋代","title":"多病"}
{"author":"范祖禹","content":"夜上朝天晓不极，举头唯见苍苍色。回看初日半轮明，下视嘉陵千丈黑。","dynasty":"宋代","title":"过朝天岭二首"}
{"author":"范祖禹","content":"地拆天开此险成，飘萧毛发壮心惊。人间行路难如此，叹息何时险阻平。","dynasty":"宋代","title":"过朝天岭二首"}
{"author":"范祖禹","content":"孝友天生德，公忠世象贤。八元推亮采，四海入陶甄。枌社棠阴老，槐庭棣萼联。谘询赖黄发，零落已重泉。","dynasty":"宋代","title":"韩献肃公挽词三首"}
{"author":"范祖禹","content":"舜禹勤劳治，皋夔翊赞功。秉钧瞻上宰，宪老佚三公。寿考登耆耋，哀荣备始终。凄凉颍川路，箫鼓诉南风。","dynasty":"宋代","title":"韩献肃公挽词三首"}
{"author":"范祖禹","content":"东阁开无倦，西园宴不疲。苍生望安石，多士美当时。功业归青史，音容閟惠帷。乌衣门巷在，过客有余悲。","dynasty":"宋代","title":"韩献肃公挽词三首"}
{"author":"范祖禹","content":"雨冷絺衣初觉单，清秋寓直玉堂寒。蒙蒙宿雾昏鳷鹊，猎猎光风转蕙兰。藓积书筠尘不落，云生砚水墨无乾。十年曾向伊川卧，长忆閒中梦寐安。","dynasty":"宋代","title":"翰林寓直"}
{"author":"范祖禹","content":"八公淮水留丹灶，四皓商山余紫芝。嵩岭今成花练术，周原空咏堇如饴。容颜冰雪端能变，心肺尘埃信可治。多病直疑生羽翼，更纡仙客上清词。","dynasty":"宋代","title":"和李方叔惠嵩山术煎松黄二首·右术煎"}
{"author":"范祖禹","content":"直干千年老雪霜，不随群木四时芳。冥冥黛色凝寒碧，冉冉云英末嫩黄。仙桂一枝聊比德，幽兰九畹幸同香。移文应怪归来晚，安石东山兴未忘。","dynasty":"宋代","title":"和李方叔惠嵩山术煎松黄二首·右松煎"}
{"author":"范祖禹","content":"风流江左并淮原，王氏衣冠不乏贤。文似三珠才竞爽，名如群玉气相连。九秋鸿雁方遵陆，万里骅骝始下鞭。白发星郎推雅量，似闻折屐喜成颠。","dynasty":"宋代","title":"和刘莘老赠王圣美三子侄补试太学联中高等"}
{"author":"范祖禹","content":"鼎铉承家有庆基，苍生翘首圣神知。韦贤世德传经远，卫武年华入相迟。霖雨八方随说命，带河千古誓萧规。行看凤沼原鸰集，莫为旌麾滞朔陲。","dynasty":"宋代","title":"和吕龙图贺仆射相公"}
{"author":"范祖禹","content":"炎历储祥亿万年，宫成四海共熙然。玉虚真境朝群帝，金阙泠风下列仙。初日翠华来照耀，半天碧瓦欲飞骞。已瞻圣孝勤三殿，更寫欢声入五弦。","dynasty":"宋代","title":"和吕原晨上清宫落成"}
{"author":"范祖禹","content":"何处元霄好，天街第一坊。九重金阙外，万寿彩山旁。扈跸凝祥岛，迎銮资善堂。帝城灯火满，归坐若禅房。","dynasty":"宋代","title":"和吕子进元夕"}
{"author":"范祖禹","content":"黄阖訏谟作帝龙，文昌网辖振邦风。群才藻鉴归能哲，万事钧衡仰至公。连璧辉光时共美，断金情契昔相同。折冲千里精神壮，正似山河绕汉宫。","dynasty":"宋代","title":"和门下侍郎东省夜直寄左丞光禄"}
{"author":"范祖禹","content":"尧天云汰炳文章，亲学严师款上庠。万乘及门先降辇，诸生望日俨成行。三雍盛典遵前训，千古元龟鉴逸王。儒服观光真幸会，为容深愧鲁高堂。","dynasty":"宋代","title":"和门下相公从驾视学"}
{"author":"范祖禹","content":"紫嵩清洛映重堙，旧隐荒芜白发新。麋鹿未能驯野性，鸾凰何敢望前尘。分班拜舞趋文陛，扈跸赓歌纪庆辰。共助成王朝太室，惭非史佚奉明禋。","dynasty":"宋代","title":"和钱穆父尚书蒋颖叔侍郎从驾景灵宫二首"}
{"author":"范祖禹","content":"寝庙威神挟正元，初晨天仗下端门。寒生碧瓦气葱郁，日丽琱舆景晏温。霜露感时知世远，星辰拱极见君尊。自怜多病思归客，唯有山川役梦魂。","dynasty":"宋代","title":"和钱穆父尚书蒋颖叔侍郎从驾景灵宫二首"}
{"author":"范祖禹","content":"卫武年将百，僖公寿有千。形方通帝梦，兆始见王田。白发高山雪，新诗清水莲。福绥真乐只，燕处自超然。浊酒不徐圣，泠风御列仙。劲松临绝壁，独鹤在青天。出处邦之望，清虚性所便。老谋方眷用，微物正思怜。汉室求园绮，周家重夭颠。虽怀箕颍志，应未许终焉。","dynasty":"宋代","title":"和蜀公八十岁自咏"}
{"author":"范祖禹","content":"几年幽独饮风霜，一日荣观似堵墙。地养深根成异产，天回淑气发新阳。宾朋须醉千锺酒，蜂蝶争偷百和香。留得青氈真旧物，于今凤阁有名郎。","dynasty":"宋代","title":"和蜀公紫薇花再发寄中书舍人"}
{"author":"范祖禹","content":"天上星弧日射狼，副车衣袂得余香。朔云曾落双鵰羽，辽海将归万里航。酒滟尧觞宾已醉，春回汉苑漏初长。何郎拜舞恩波渥，花簇金鞍道路光。","dynasty":"宋代","title":"和王都尉押高丽人宴射北园"}
{"author":"范祖禹","content":"力穑良农晚岁收，英名初喜动凝旒。光如剑气斗间没，文似河源天上流。莫叹黄金才易箒，安知布被不封侯。暮年烈士心方壮，双鹘搏风向九秋。","dynasty":"宋代","title":"和五十四翁登恩第后赠杨君章"}
{"author":"范祖禹","content":"绰约花无语，间关鸟自吟。及时须赏玩，风雨不能禁。","dynasty":"宋代","title":"和张二十五春日见寄五首"}
{"author":"范祖禹","content":"莫恨生华发，唯须不负春。风光无老少，祗属有情人。","dynasty":"宋代","title":"和张二十五春日见寄五首"}
{"author":"范祖禹","content":"潇洒幽栖地，山岚日夕昏。松风吹绿绮，溪月湛清樽。","dynasty":"宋代","title":"和张二十五春日见寄五首"}
{"author":"范祖禹","content":"白日春台上，欢娱莫诉杯。飞花留客醉，啼鸟近人来。","dynasty":"宋代","title":"和张二十五春日见寄五首"}
{"author":"范祖禹","content":"流水家家入，修篁处处同。城南履道宅，白传有遗风。","dynasty":"宋代","title":"和张二十五春日见寄五首"}
{"author":"范祖禹","content":"君家潇洒住园林，更入青山径路深。唯有白云为得侣，祗应流水是知音。","dynasty":"宋代","title":"和张二十五游白龙溪甘水谷郊居杂咏七首"}
{"author":"范祖禹","content":"松资鹤性自宜闲，天与幽奇避俗喧。谢客风流临海峤，秦人歌啸入花源。","dynasty":"宋代","title":"和张二十五游白龙溪甘水谷郊居杂咏七首"}
{"author":"范祖禹","content":"南窗高卧看云生，日暮回风动紫荆。鼓吹不须过野坞，青蛙雨后自能鸣。","dynasty":"宋代","title":"和张二十五游白龙溪甘水谷郊居杂咏七首"}
{"author":"范祖禹","content":"田家何所乐，野老饭蒿藜。沙月鹭投宿，松风猿乱啼。侵衣青竹冷，拂面绿萝低。幽步无车马，唯应杖可携。","dynasty":"宋代","title":"和张二十五游白龙溪甘水谷郊居杂咏七首"}
{"author":"范祖禹","content":"石径人行少，山云袖拂看。水流情共远，天阔望随宽。笙磬珍禽响，龙蛇怪蔓盘。洛川回首处，烟霭暮漫漫。","dynasty":"宋代","title":"和张二十五游白龙溪甘水谷郊居杂咏七首"}
{"author":"范祖禹","content":"夜静月明溪水喧，先秋风物已萧然。藤萝作帐云为枕，冷挂絺衣石上眠。青山跬步去无由，唯有登临可散忧。浮世只知轩冕乐，几人能得少时休。","dynasty":"宋代","title":"和张二十五游白龙溪甘水谷郊居杂咏七首"}
{"author":"范祖禹","content":"玉座焦劳侧席居，侍臣忧国尽应徐。宸心有感先离毕，星使分祈未下舆。触石寸云寰宇遍，稽天巨浸百川趋。不才太史那能颂，唯待丰年以喜书。","dynasty":"宋代","title":"和张给事喜雨"}
{"author":"范祖禹","content":"六世承平有史臣，紬书东洛布成均。网罗遗佚三千载，采撷精华十九春。天作冠篇坟曲大，上思稽古宪章新。乌台御史辞雠校，头白空余汗简人。","dynasty":"宋代","title":"和张芸叟左司被赐资治通鉴"}
{"author":"范祖禹","content":"夜静碧天如水，山空明月随人。此兴庾公非浅，远游王子何频。","dynasty":"宋代","title":"和子进六言二首"}
{"author":"范祖禹","content":"萧散独游何处，寂寥四顾无人。月露沾衣觉久，水曲吹面宜频。","dynasty":"宋代","title":"和子进六言二首"}
{"author":"范祖禹","content":"西度天津水见沙，轻风飞盖绿杨斜。相逢喜到千春寺，最后方开第一花。富媪英华当閒出，东君照育想非赊。神仙高格黄裳色，安得深根植帝家。","dynasty":"宋代","title":"和子进千春院观桃花二首"}
{"author":"范祖禹","content":"凤刹花光照碧霄，龙楼柳色暗朱桥。夸娥素月人疑近，姑射仙山路岂遥。琮玉温姿轻拂拂，鞠衣嘉色宛飘飘。都人莫怪芳华晚，如隔烟霞在泬寥。","dynasty":"宋代","title":"和子进千春院观桃花二首"}
{"author":"范祖禹","content":"径藓铺苍锦，林花落绛趺。山光入户牖，云气起瓶盂。宴坐期三月，迷行有万途。寥寥方丈室，一物更应无。","dynasty":"宋代","title":"和子进夏日忆宝上人"}
{"author":"范祖禹","content":"雨师泛洒霁光匀，华盖香风不起尘。亿兆欢呼真帝启，谋猷左右尽君陈。云随仙驭三山远，日出咸池六合新。一别都门变桑海，来瞻原庙祗悲辛。","dynasty":"宋代","title":"和子开从驾朝谒景灵宫二首"}
{"author":"范祖禹","content":"瑶池真气降东莱，营室新临渭北开。载见辟王遐迩至，思齐任姒肃雍来。龙胡尚泣遗弓剑，燧火俄惊变柳槐。谁识九重宵旰意，中天云汉望昭回。","dynasty":"宋代","title":"和子开从驾朝谒景灵宫二首"}
{"author":"范祖禹","content":"晨入金华暮浴堂，声容不动笔奔忙。星间忽降龙衔耀，天上重分玉醴香。欲炧寒霄宫漏永，半酣归梦蜀山长。起看绛阙银河晓，山立千官拱未央。","dynasty":"宋代","title":"和子瞻禁林锁院诏赐烛酒"}
{"author":"范祖禹","content":"苏公沧洲趣，日夕怀山阴。公堂植珍木，寄梦天姥岑。亭亭碧玉干，气象俯乔林。雷霆已难拔，霜雪何敢侵。苍皮卷鳞甲，细叶抽锋针。稍出珊瑚枝，中含笙磬音。鸾凤待栖息，讵肯容凡禽。西风荡积雨，畏日方流金。潭潭宗伯府，窈窕岩谷深。北窗卧羲皇，笑语合朋簪。苍生望安石，出处本无心。万象入毫端，四溟纳胸襟。文房俎豆列，武库矛戟森。甘棠爱召伯，勿使蝼蚁寻。世俗多贵远，岂知古犹今。他年老东山，应记梁父吟。","dynasty":"宋代","title":"和子瞻尚书仪曹北轩种栝"}
{"author":"范祖禹","content":"江上清香隔水闻，林间不见雪纷纷。春寒忽忆登山屐，归梦犹寻谷口云。","dynasty":"宋代","title":"黄鲁直示千叶黄梅余因忆蜀中冬月山行江上闻"}
{"author":"范祖禹","content":"洛社曾陪祭酒间，承明复接侍臣班。论交晚见松筠操，驻景长思冰雪颜。华岳闭门穷简册，邵堂隐几看河山。相逢一笑如何日，心逐飞云出故关。","dynasty":"宋代","title":"寄华州提举崇福李侍郎"}
{"author":"范祖禹","content":"剑外虽云远，外山信日闻。漏天常泄雨，蒙顶半藏云。万里飞凫舄，三年隐豹文。茗芽春后好，应许故人分。","dynasty":"宋代","title":"寄名山李著作"}
{"author":"范祖禹","content":"红旆前驱一舍间，里闾相望俗安闲。春风城郭千家柳，落日楼台四面山。南亩劝耕丹诏远，北堂侍膳彩衣斑。梁园倦客思归久，五马何时命驾还。","dynasty":"宋代","title":"寄蜀州吴廷珍太守"}
{"author":"范祖禹","content":"傅公有幽居，近在盘山下。清济出其间，白石明可把。盈科赴溟渤，羽坎日倾泻。竹色洗娟婵，松姿照萧洒。室有古诗书，门无俗车马。公居虽畎亩，寤寐惟朝社。云山聊啸遨，鱼鸟同游冶。在我本无心，群生系用舍。终当入帝梦，当象求岩野。题诗寄林坰，俚调惭非雅。","dynasty":"宋代","title":"寄题傅钦之济源草堂"}
{"author":"范祖禹","content":"阆山锦屏秀，阆水碧玉寒。高阁俯城邑，飞甍出云端。惟昔隐君子，卜筑兹考槃。图书侔藏室，一一手自刊。山园养松桂，庭砌被芝兰。雾深豹文蔚，风壮鹏翼搏。来为庙庙重，归为里闾欢。乃知哲人训，基构自艰难。我昔侍先君，借书尝纵观。题诗尚可记，手泽想未乾。尔来三十载，感事一汍澜。侧身西南望，安得陵风翰。","dynasty":"宋代","title":"寄题蒲氏清风阁"}
{"author":"范祖禹","content":"危槛跨层城，凭高俗虑醒。鹏飞适莽苍，鸿去上青冥。隐地临箕岭，贤游会德星。跻攀何日共，远目寄郊坰。","dynasty":"宋代","title":"寄题颍昌王氏巽亭二首"}
{"author":"范祖禹","content":"旧馆怀贤躅，先朝翊帝图。虹梁引层构，血汗出奇驹。几杖延乡老，诗书问鲁儒。南天望云气，应泣舜苍梧。","dynasty":"宋代","title":"寄题颍昌王氏巽亭二首"}
{"author":"范祖禹","content":"白发宜新酒，黄花似去年。怀归双剑路，极望九秋天。乔木西山外，觚棱北斗边。遥知行乐处，药市隐真仙。","dynasty":"宋代","title":"九日寄诸弟"}
{"author":"范祖禹","content":"藓色通行径，松阴叩隐关。","dynasty":"宋代","title":"句"}
{"author":"范祖禹","content":"上秩乾门下奠坤，玄都境界妙难论。","dynasty":"宋代","title":"句"}
{"author":"范祖禹","content":"会老名堂清颍上，礼贤开馆大河滨。","dynasty":"宋代","title":"句"}
{"author":"范祖禹","content":"昔在西都日，趋庭见伯鱼。金华同勤讲，石室共抽书。鲍叔深知我，颜渊实丧予。衰年哭心友，忍复望灵车。","dynasty":"宋代","title":"哭司马公休"}
{"author":"范祖禹","content":"彩仗含风缥缈间，神孙当宁燕千官。太阴入梦祥初发，中岳闻呼老更难。诸夏丰年生诏令，两仪和气入吹弹。下臣拜献坤成乐，长奉千秋万岁欢。","dynasty":"宋代","title":"坤成节教坊致语口号"}
{"author":"范祖禹","content":"腊后寒威壮，春回岁律穷。薄云霏小雪，爱日解严风。银阙千门迥，瑶林万里同。谁能拂毫素，移入画屏中。","dynasty":"宋代","title":"腊后一日雪晴西郊"}
{"author":"范祖禹","content":"世治兴和乐，阳来符正声。纯能格天地，幽可逮神明。协气流无外，灵心识太平。九歌人鬼享，八变地祗迎。翕纵多祥集，欣欢万祉生。须知勋德大，圣作掩英茎。","dynasty":"宋代","title":"乐通神明"}
{"author":"范祖禹","content":"美行商山老，高年渭水翁。政留循吏迹，家有古人风。操几门庭在，安车里巷空。子孙皆孝养，余庆自无穷。","dynasty":"宋代","title":"李朝议挽词二首"}
{"author":"范祖禹","content":"解组红尘处，忘机白日迟。烟霞随步武，松竹想风姿。沇水流清范，盘山厚福基。乡人应配社，犹恨不期颐。","dynasty":"宋代","title":"李朝议挽词二首"}
{"author":"范祖禹","content":"穿云劚石远林空，来涉烟波几万重。实比梧桐堪食凤，箨翻风雨便成龙。一枝未许尘鞍挂，千亩终留渭水封。陋巷菜羹知不称，君王玉食愿时供。","dynasty":"宋代","title":"李方叔馈潭笋"}
{"author":"范祖禹","content":"门生犹记凿龙登，载酒东堂命友朋。终日清谈陪几杖，赤松况是坐禅僧。","dynasty":"宋代","title":"吏部彭侍郎召会冯少师园亭即席赋诗"}
{"author":"范祖禹","content":"仲夏金火争，阴阳势相夺。乾坤鼓洪炉，夸父死奔渴。普天无织云，厚土万丈裂。亭亭太阳午，安得日车跌。清冷想寒门，浩荡思舞雪。叹彼老农耕，有苗不得活，乞雨祷潭龙，望云驱旱魃。帝车俄回指，四序苦飘忽。木落天地秋，清霜洗空阔。凉风破阊阖，势欲卷溟渤。众鸟尽不飞，峥嵘见孤鹘。登临涤魂神，飒爽动毛骨。因怀京洛间，车马填城阙，红尘暗天宇，愚智共汩没。出门无所适，肝肺为枯竭。平生喜林泉，潇洒爱风月。沧浪有渔父，逸步脱羁绁。超然思远游，万古访遗辙。安能公侯间，俯偻事干谒。及来山水县，素志得少豁。白石拂云眠，芳荪乘露撷。寻山喜幽胜，照水玩澄澈。虽无巢许操，夙慕夷齐洁。庶以保吾真，无为事其末。","dynasty":"宋代","title":"七月五日热退喜凉资中有怀二十四韵"}
{"author":"范祖禹","content":"月上霜威重，烟消霁景分。岭猿寒啸侣，涧鹿夜呼群。天静织毫见，山空落叶闻。此时真吏隐，高卧看浮云。","dynasty":"宋代","title":"秋夜"}
{"author":"范祖禹","content":"池上鱼相乐，林间鸟不惊。雨余荷气湿，风动水纹生。俗客心犹爽，高人兴自清。何时作邻里，卜宅翦榛荆。","dynasty":"宋代","title":"三月十八日雨后访张二十五以诗见寄次其韵"}
{"author":"范祖禹","content":"庐山五老峰，下临大江水。绝壁千余仞，青冥洞无底。蒸云自太古，流雨洒千里。白日照层巅，阳崖生石耳。采之悬绳梯，磴藓滑屐齿。朱门登华筵，味敌莼丝美。小人勇趋利，所得仅刀匕。鸿毛轻躯命，一坠即已矣。吾思窒群欲，岂独艮其趾。高深有前戒，来者慎所履。","dynasty":"宋代","title":"石耳"}
{"author":"范祖禹","content":"岁逐更筹尽，春随斗柄回。和风先傍柳，薄雪暗惊梅。坐对灯花结，欢吹酒蚁开。莫嗟华发短，且喜一年来。","dynasty":"宋代","title":"守岁"}
{"author":"范祖禹","content":"累诏褒优免造庭，两宫虚竚想仪形。千年辽鹤高华表，万里云鸿独杳冥。绮皓彩芝终佐汉，桓荣稽古旧传经。真宫岑寂烟霞外，南极光中作寿星。","dynasty":"宋代","title":"蜀公恳辞经席改领嵩宫赋诗以代献寿"}
{"author":"范祖禹","content":"剪出潇湘一片秋，动摇君手向空流。微风自有云涛气，梦入江天一钓舟。","dynasty":"宋代","title":"水纹扇"}
{"author":"范祖禹","content":"伊吕为时耦，夷齐得圣清。精忠贯日月，至行格神明。微物沾仁泽，穷荒服德名。须知千载后，瞻仰重嵩衡。","dynasty":"宋代","title":"司马温公挽词五首"}
{"author":"范祖禹","content":"文母扶皇运，成王绍庆基。萧公翼左右，裴相系安危。共恨登庸晚，俄成殄瘁悲。旂常纪勋业，长与日星垂。","dynasty":"宋代","title":"司马温公挽词五首"}
{"author":"范祖禹","content":"上相经纶日，群生化育中。初开仁寿域，重立太平功。海宇还淳俗，朝廷复古风。英灵在王室，应佑宋无穷。","dynasty":"宋代","title":"司马温公挽词五首"}
{"author":"范祖禹","content":"尽瘁忧民瘼，孤忠简圣心。忘身甘首疾，报国竞分阴。天夺杨公速，人思召伯深。秋风咽笳鼓，行路泣成霖。","dynasty":"宋代","title":"司马温公挽词五首"}
{"author":"范祖禹","content":"自昔龙门峻，叨蒙国士知。紬书陪太史，问学仰宗师。一纪依林壑，千秋隔履綦。余生愧簪绂，无路送灵輀。","dynasty":"宋代","title":"司马温公挽词五首"}
{"author":"范祖禹","content":"南山石壁陵苍苍，中有四老眉如霜。中原龙虚困格门，九霄鸾凤高飘翔。赤精斩蛇入咸阳，南极老人转遁藏。一朝相顾下云巘，共为羽翼安储皇。白云黄鹄高飞扬，虽有矰缴安能伤。君王慷慨但饮酒，戚姬起舞无辉光。古人不见虽已远，吾将杖策登崇冈。","dynasty":"宋代","title":"四皓"}
{"author":"范祖禹","content":"去年使河东，饮饯天始秋。今年使河北，复作萧寺游。愧我燕居息，送公频按州。雍容鹓鹭列，环佩鸣琅球。岂知勤徒御，与国扬王休。壁如果适口，安问梨与榴。此行功名会，肯使岁月流。载酒都门饯，行当迓归輈。","dynasty":"宋代","title":"四月三十日慈孝寺山亭席上次韵经父舍人送子"}
{"author":"范祖禹","content":"忆昔仁皇凭玉几，延和春书神龙起。赭袍黄伞放诸生，却下红帘半天裹。君为第二惊众人，愧我非才居后尘。题名桂籍皆年少，有似鹤鸿毛羽新。尔来四朝三十载，相逢何怪容颜改。昭陵拱木郁参天，麟阁名臣几人在。侍从同登白玉除，每思夙昔梦华胥。君今出作八州牧，千里旌旗引舳舻。淮阳卧治岂当久，宣室夜召终非疏。下车先表崔节妇，助我汗简成新书。","dynasty":"宋代","title":"送陈元舆侍御赴庐江"}
{"author":"范祖禹","content":"平生闻庐岳，梦想入松门。京华走尘土，岁月空崩奔。缈思放岩壑，枕石清心魂。羡君归旧隐，山水当高轩。云林对寝食，烟霭变朝昏。晴空天池溢，瀑布银河翻。奇观穷宇宙，梦泽可以吞。少年负志气，海运期鹏鲲。晚登桂堂籍，燕石笑玙璠。飘飖考城吏，放浪彭泽园。回首出都邑，仙禽谢笼樊。顾我老文史，望天方戴盆。俯仰半世间，同僚念金昆。存亡已永隔，风义古所敦。寄语谢嵇绍，终惭山巨源。珍台闲馆切昭回，笙鹤应无俗驾陪。天浸祥池三岛向，春迷神囿百花开。沙鸥泛泛人相近，风燕飞飞隼莫猜。清洛故园荒径在，与君何日赋归来。","dynasty":"宋代","title":"送道纯归南康"}
{"author":"范祖禹","content":"诗书谋帅得豪英，去拥洮河十万兵。舒卷风云为号令，笑谈樽俎是功名。胡尘不近弹筝峡，汉月长悬细柳营。莫谓安边无上策，农桑千里见升平。","dynasty":"宋代","title":"送蒋颖叔赴熙州"}
{"author":"范祖禹","content":"文昌冠剑辍名卿，书殿丹青得老成。晓日旌旗熊虎动，秋郊组练雪霜明。邠郊风教农桑国，秦帝山河屏翰城。竹马儿童应借问，使君揽辔旧澄清。","dynasty":"宋代","title":"送李邠州"}
{"author":"范祖禹","content":"禹平洪流锡玄圭，班于群神朝会稽。辽东飞烟过沧海，徂来古气临天齐。丹砂化出黄金鼎，雄麝焚身何噬脐。鱼膠清坚岂易致，燕支山北随佩觹。双龙蛇蟠戏缺月，吴军破甲光水犀。黑云如轮起端溪，挥洒倏忽奔鲸鲵。先生海内文章伯，穷年蒿目忧黔黎。玉堂新制自心巧。想见星象躔宝奎。落毫无胫走珠玉，雨雹霁止垂虹蜺。陋儒穷经脣欲腐，石室汗简空沈迷。眼昏画纸仅成字，何异月闇投玻璃。唯当藏作箧中宝，并荷蓑笠归锄犁。","dynasty":"宋代","title":"谢子瞻尚书惠墨端溪砚二首·石墨"}
{"author":"范祖禹","content":"诞圣千年日，祈祥亿劫尊。秘言翻贝叶，胜事集祗园。宝盖天香住，银珰诏语温。曾无了义学，空愧酌尧樽。","dynasty":"宋代","title":"兴龙节传法院译经御筵"}
{"author":"范祖禹","content":"银河秋泻月明中，云卷风吹下碧空。终夕玉堂魂梦冷，蜀江声绕水晶宫。","dynasty":"宋代","title":"夜直闻御沟声"}
{"author":"范祖禹","content":"京华驿候远，楚越山川分。心驰桂江水，梦绕苍梧云。夕与木石居，朝游麋鹿群。圣治逾绳契，皇明轶华勋。炎陬暨海表，休气塞无垠。羇臣此幽挚，何以答恩勤。","dynasty":"宋代","title":"永州作"}
{"author":"范祖禹","content":"凤食实已美，龙吟声更奇。惜无蔡邕识，那得马融吹。","dynasty":"宋代","title":"游李少师园十题·笛竹"}
{"author":"范祖禹","content":"王子吹笙去，仙禽下云端。夜栖松月静，朝舞桧风寒。","dynasty":"宋代","title":"游李少师园十题·鹤"}
{"author":"范祖禹","content":"藻荇遍回塘，芙蕖出清水。红灯迭照映，翠盖相磨倚。","dynasty":"宋代","title":"游李少师园十题·莲池"}
{"author":"范祖禹","content":"结茅深林下，开户流水边。晓听松风坐，夜枕云涛眠。","dynasty":"宋代","title":"游李少师园十题·茅庵"}
{"author":"范祖禹","content":"向日铺青盖，浮波散绿盘。明珠洛浦佩，白玉水仙丹。","dynasty":"宋代","title":"游李少师园十题·芡池"}
{"author":"范祖禹","content":"崩腾喷雪浪，书夜无停息。回旋天磨转，运动日卓侧。","dynasty":"宋代","title":"游李少师园十题·水轮"}
{"author":"范祖禹","content":"掞天畴昔阻雄飞，未及耆年早拂衣。白日浮丘仙袂远，清秋范蠡片帆归。京华岁月双奔毂，淝上沧浪一钓矶。况有孟光为道侣，散花诸国叩岩扉。","dynasty":"宋代","title":"送吕通直致仕南游归寿州"}
{"author":"范祖禹","content":"山行水逶迤，郁屈如盘龙。缘溪夹修竹，被岭多长松。悬门倚岩石，终日对青峰。初仕昔为宰，读书过三冬。忘机狎鸥鸟，劝稼亲老农。讼庭可罗雀，铜印苍藓封。尔来三十年，梦想幽人踪。风尘京洛间，邑子或相逢。晚岁上玉堂，天门深九重。缅思寒潭碧，一洗我心胸。送子西南归，恨无羽翼从。为我谢邦人，今愧白发容。","dynasty":"宋代","title":"送七主簿赴龙水"}
{"author":"范祖禹","content":"我思适吴越，怀古意如何。太伯振高风，仲雍扬清波。绪余有季子，饥食玉山禾。山水发奇秀，古来英俟多。秦君淮海彦，文锋雄太阿。早依苏扬州，匠手为砻磨。光芒侵星斗，气象奔江河。青衫拾科第，试邑佐弦歌。春水生南国，扁舟浮绿罗。方将剖蚌璞，焜耀随与和。我病久废诗，缅思眄庭柯。傍徨恋此闼，岁月屡蹉跎。看君登朝廷，奏颂助猗那。为我谢苏公，先归待江沱。","dynasty":"宋代","title":"送秦主簿赴仁和"}
{"author":"范祖禹","content":"二年隔京洛，思见亦已久。骊驹将戒行，姑共一杯酒。君来买园林，山川既富有。顾我犹旅人。安排卧林薮。不意嵩岭云，输君先入手。谋生已知拙，高遁惭居后。贵富等浮云，名声似箕斗。终当结茅屋，邻舍闻鸡狗。杖履作往还，过从惟野叟。爱君修竹间，一水似崖口。扫除石上月，寒除石上月，寒桧摇青箒。早赋归去来，无为事奔走。前期知非远，同集待诸友。寄我思洛诗，东风想回首。","dynasty":"宋代","title":"送圣徙入京兼呈纪常子进"}
{"author":"范祖禹","content":"十年京洛弄残书，喜见西归别驾车。锦里追游贫莫厌，彩衣荣侍乐何如。诏条安远民为本，才刃如君地有余。不日还趋宣室召，伊川重访野人庐。","dynasty":"宋代","title":"送廷珍殿丞兄通判阆州、"}
{"author":"范祖禹","content":"维师谢公衮，稷契仰高躅。公子卷庭闱，西郊作侯牧。飘繇丹穴凤，灿烂文昌宿。雅望冠朝端，妙年分陕服。彩衣照洛水，红旆驱崤谷。荆山连太华，翠气堆群玉。长河从天来，回斡卷坤轴。东奔触砥柱，北向摧平陆。壮哉山河固，屏翰神明隩。秦人亦劳止，生气日已蹙。兵戈困疮痍，赋敛苦敲朴。使君得召父，庶可饱饘粥。耕桑遍南亩，礼义兴比屋。门前长安道，日夕击征毂。念昔西徂东，经过厌结束。尔来卧岩谷，十载归天禄。犹如闭樊笼，恨未随鸿鹄。隐几思故山，侧身望乔木。何时拂尘衣，假道西走蜀。驻马问甘棠，歌谣听淳俗。","dynasty":"宋代","title":"送文周翰出守陕郊"}
{"author":"范祖禹","content":"上圣隆西眷，中朝报钜贤。三刀重梦寐，四国赖蕃宣。自昔方隅远，惟公惠泽偏。弦歌初抚字，使节再联翩。召父深仁浃，文翁美化全。南图回海浪，北极上星躔。霖雨苏群物，卿云被八埏。从容方论道，引避不居权。忠驭何频叱，行帷又一褰。漏天开雾雨，烧栈扫云烟。玉垒山横雪，罗江水映绵。闾阎瞻冕服，父老识旌旃。清静尝能理，烦苛冀尽蠲。销兵无吠警，含哺但安眠。富庶宁加此，功名固有焉。岂惟私蜀土，伫更秉陶甄。","dynasty":"宋代","title":"送赵清宪入蜀"}
{"author":"范祖禹","content":"成均祭酒出储胥，叹息东门祖二疏。顾我言非韩吏部，多公节似孔尚书。诸生共惜阳城去，三径重开蒋诩居。琳馆遥瞻霄汉外，秋风一鹤上空虚。","dynasty":"宋代","title":"送郑闳中待制提举洞霄宫"}
{"author":"范祖禹","content":"千山行尽见平川，鸡犬相闻俗晏然。父老共知仁圣意，十年重借使君贤。","dynasty":"宋代","title":"送周思道再知汉州三首"}
{"author":"范祖禹","content":"使君昔日抚疲赢，曾奏囊封有直词。一卧家山今白首，重来犹拥旧旌旗。","dynasty":"宋代","title":"送周思道再知汉州三首"}
{"author":"范祖禹","content":"藻荇遍回塘，芙蕖出清水。红灯迭照映，翠盖相磨倚。","dynasty":"宋代","title":"游李少师园十题·莲池"}
{"author":"范祖禹","content":"太华朝紫清，莲花开绿烟。尝闻希夷隐，欲学南华仙。道与寥廓友，形随变化迁。餐霞倚八极，御气游九天。静夜披蕊笈，清晨漱瑶泉。闲临日谷啸，下拂云窗眠。一朝玉棺坠，委体同蜕蝉。霓旌自宛转，羽驾何飘翩。空余故馆在，遗像犹依然。嗟吾生已后，不得见当年。扶摇若可借，永谢区中缘。","dynasty":"宋代","title":"希夷陈先生祠堂"}
{"author":"范祖禹","content":"穿云劚石远林空，来涉烟波几万重。实比梧桐堪食凤，箨翻风雨便成龙。一枝未许尘鞍挂，千亩终留渭水封。陋巷菜羹知不称，君王玉食愿时供。","dynasty":"宋代","title":"李方叔馈潭笋"}
{"author":"范祖禹","content":"八荒同轨寿原成，雨露俄悲岁律更。晓日瞳曨开凤翣，春风缥缈转龙旌。晨朝尚想趋金殿，飙驭难留返玉京。宝册形容虽四字，谁知盛德莫能名。","dynasty":"宋代","title":"御制太皇太后挽词四首"}
{"author":"范祖禹","content":"解组红尘外，忘机白日迟。烟霞随步武，松竹想风姿。沇水流清范，盘山厚福基。乡人应配社，犹恨不期颐。","dynasty":"宋代","title":"李朝议挽词二首其二"}
{"author":"范祖禹","content":"延和幄座，临御九年中。往事已成空。皇基固覆盂四海，本自太任功。九虞初毕下西宫。庙祏与天崇。周家盛，卜年卜世，万祀永无穷。","dynasty":"宋代","title":"导引·延和幄座"}
{"author":"范祖禹","content":"旧庐风雨暗柴荆，丘壑元无绂冕情。一纪周南陪太史，八年书殿厕桓荣。陈编岂待伤麟止，藻思那能倚马成。空愧朱衣华发吏，玉堂三世见题名。","dynasty":"宋代","title":"初到玉堂"}
{"author":"范祖禹","content":"地拆天开此险成，飘萧毛发壮心惊。人间行路难如此，叹息何时险阻平。","dynasty":"宋代","title":"过朝天岭二首"}
{"author":"范祖禹","content":"雨冷絺衣初觉单，清秋寓直玉堂寒。蒙蒙宿雾昏鳷鹊，猎猎光风转蕙兰。藓积书筠尘不落，云生砚水墨无乾。十年曾向伊川卧，长忆閒中梦寐安。","dynasty":"宋代","title":"翰林寓直"}
{"author":"范祖禹","content":"黄河倾落九天来，砥柱三山立欲摧。崖谷吐吞成雾雨，蛟龙战门作风雷。","dynasty":"宋代","title":"砥柱四首"}
{"author":"范祖禹","content":"五月江流万贾船，迅如飞电擘群山。荆云峡雨须臾过，白帝江陵朝暮间。","dynasty":"宋代","title":"资中八首"}
{"author":"范祖禹","content":"向日铺青盖，浮波散绿盘。明珠洛浦佩，白玉水仙丹。","dynasty":"宋代","title":"游李少师园十题·芡池"}
{"author":"范祖禹","content":"门生犹记凿龙登，载酒东堂命友朋。终日清谈陪几杖，赤松况是坐禅僧。","dynasty":"宋代","title":"吏部彭侍郎召会冯少师园亭即席赋诗"}
{"author":"范祖禹","content":"京华驿候远，楚越山川分。心驰桂江水，梦绕苍梧云。夕与木石居，朝游麋鹿群。圣治逾绳契，皇明轶华勋。炎陬暨海表，休气塞无垠。羇臣此幽挚，何以答恩勤。","dynasty":"宋代","title":"永州作"}
{"author":"范祖禹","content":"平生闻庐岳，梦想入松门。京华走尘土，岁月空崩奔。缈思放岩壑，枕石清心魂。羡君归旧隐，山水当高轩。云林对寝食，烟霭变朝昏。晴空天池溢，瀑布银河翻。奇观穷宇宙，梦泽可以吞。少年负志气，海运期鹏鲲。晚登桂堂籍，燕石笑玙璠。飘飖考城吏，放浪彭泽园。回首出都邑，仙禽谢笼樊。顾我老文史，望天方戴盆。俯仰半世间，同僚念金昆。存亡已永隔，风义古所敦。寄语谢嵇绍，终惭山巨源。珍台闲馆切昭回，笙鹤应无俗驾陪。天浸祥池三岛向，春迷神囿百花开。沙鸥泛泛人相近，风燕飞飞隼莫猜。清洛故园荒径在，与君何日赋归来。","dynasty":"宋代","title":"送道纯归南康"}
{"author":"范祖禹","content":"十五年前宿殿庐，伊川一纪卧岩居。雕虫尚忆长杨赋，汗简犹残太史书。日月当天瞻法座，烟霞落纸看华裾。品题幸预诸公末，更许追随侍玉除。","dynasty":"宋代","title":"殿试覆考和子由侍郎"}
{"author":"范祖禹","content":"瞻望昭回每夜分，崇朝忽起泰山云。乾坤荡暑如醒醉，江海生波想织纹。禁漏深迷天阙晓，朝衣凉带御炉熏。时清封奏何妨简，献纳赓歌见爱君。","dynasty":"宋代","title":"又和张给事喜雨"}
{"author":"范祖禹","content":"授几咨元老，垂帷揽众贤。舜功成二十，周士得三千。德泽流终古，规慕遗亿年。宁唯照彤史，石室灿青编。","dynasty":"宋代","title":"太皇太后挽词二首"}
{"author":"范祖禹","content":"巨灵赑屃两山开，东放黄河万里来。地轴横斜争斡转，天维欹侧恐倾摧。","dynasty":"宋代","title":"砥柱四首"}
{"author":"范祖禹","content":"九载扶皇业，三朝赖母仪。成乾功不有，并日照无私。天上轩星暗，人间薤露悲。君王自仁孝，旧典奉元龟。","dynasty":"宋代","title":"又三首"}
{"author":"范祖禹","content":"孤屿何亭亭，苍松郁相对。池中蛟龙起，天际风雨会。","dynasty":"宋代","title":"游李少师园十题·松岛"}
{"author":"范祖禹","content":"高枝含烟雾，密叶张羽翼。参差随风势，惨澹入云色。","dynasty":"宋代","title":"游李少师园十题·雁翅柏"}
{"author":"范祖禹","content":"天寒桂子堕，花发向庭中。月华十二满，常照此芳丛。","dynasty":"宋代","title":"游李少师园十题·月桂"}
{"author":"范祖禹","content":"整整植翠旗，森森列羽卫。微风群玉动，赫日苍云翳。","dynasty":"宋代","title":"游李少师园十题·竹径"}
{"author":"范祖禹","content":"驱车出郊坰，涉溪上青岑。峰头野寺不足到，先主祠堂犹可寻。祠堂之前流水长，翠屏重叠摇清光。老松窈窕入云汉，五月郁郁炎天凉。庙中女巫日歌舞，神去神来何处所。龙吟虎啸生风云，未似当时臣过主。三分割据霸业开，山河气象皆西来。功名煊赫陵宇宙，顾盼可使强敌摧。西南历数俄迁改，岷峨霸气今何在。万里浮云卷壮图，空余江水东流海。山风吹月海上来，松间云气嘘酒杯。高歌且醉一杯酒，昔日英雄安在哉。此时分散已陈迹，何足惨怆令心哀。","dynasty":"宋代","title":"游先主祠堂置酒"}
{"author":"范祖禹","content":"奕世登公衮，群生入化钧。须知盛德后，宜有正家人。令日垂门帨，清风采涧苹。儿孙环坐侧，岁岁祝千春。","dynasty":"宋代","title":"又"}
{"author":"范祖禹","content":"青春忽已过，白发不须惊。招隐寻居士，论文访友生。到来尘虑息，归去梦魂清。尚想穿幽径，楸花间紫荆。","dynasty":"宋代","title":"又和再寄二首"}
{"author":"范祖禹","content":"花落春台静，莺啼晓枕惊。竹间流水过，窗外白云生。襟抱怀冰爽，诗篇叩玉清。荒唐漆园吏，环堵但披荆。","dynasty":"宋代","title":"又和再寄二首"}
{"author":"范祖禹","content":"瞻望昭回每夜分，崇朝忽起泰山云。乾坤荡暑如醒醉，江海生波想织纹。禁漏深迷天阙晓，朝衣凉带御炉熏。时清封奏何妨简，献纳赓歌见爱君。","dynasty":"宋代","title":"又和张给事喜雨"}
{"author":"范祖禹","content":"九载扶皇业，三朝赖母仪。成乾功不有，并日照无私。天上轩星暗，人间薤露悲。君王自仁孝，旧典奉元龟。","dynasty":"宋代","title":"又三首"}
{"author":"范祖禹","content":"治道初无事，齐家与正身。练缯躬至俭，行苇被深仁。受册辞隆礼，为霖属老臣。太平遗德在，白首泣尧民。","dynasty":"宋代","title":"又三首"}
{"author":"范祖禹","content":"能助君成圣，惟知练必从。徽音推二后，盛治见三宗。虚扆翔丹凤，仙輴驾玉龙。凄凉厚陵路，墓木拱高峰。","dynasty":"宋代","title":"又三首"}
{"author":"范祖禹","content":"我从山中来，安宅岂敢卜，穷秋积霖潦，陋巷没车毂。环堵不蔽风，下床每涂足。灶蛙日已长，釜鱼时可漉。瓦解岂一朝，粪土扶朽木。中夜若崩山，微躯忧压覆。晨炊无尺椽，慨叹食重肉。益思反蓬茅，终老依松竹。云居荫薜萝，野性狎麋鹿。涧溪可濯饮，薇蕨余希蔌。宁惟此寓馆，薄宦同旅馆。吾食敢求饱，民生犹歉腹，囊空庶无寇，囷竭尚有粟。墨突不暇黔，谁能忧破屋。","dynasty":"宋代","title":"又雨中厨屋坏"}
{"author":"范祖禹","content":"任姒基王迹，涂莘首化风。德超千古上，治定九年中。日月无私照，乾坤不宰功。宁神登太室，永佑宋无穷。","dynasty":"宋代","title":"御制太皇太后挽词四首"}
{"author":"范祖禹","content":"定策元丰末，劳谦圣烈光。外家深自抑，俊德尽明扬。恭俭隆三世，宽仁覆万方。功成身不处，仙驾白云乡。","dynasty":"宋代","title":"御制太皇太后挽词四首"}
{"author":"范祖禹","content":"天佑周邦世世仁，笃生文母济斯民。嗣徽慈后光宗祖，配极英皇育圣神。崇庆垂衣宁宝座，延和负扆翊冲人。长言永慕遵遗训，要在齐家与正身。","dynasty":"宋代","title":"御制太皇太后挽词四首"}
{"author":"范祖禹","content":"八荒同轨寿原成，雨露俄悲岁律更。晓日瞳曨开凤翣，春风缥缈转龙旌。晨朝尚想趋金殿，飙驭难留返玉京。宝册形容虽四字，谁知盛德莫能名。","dynasty":"宋代","title":"御制太皇太后挽词四首"}
{"author":"范祖禹","content":"忘言象外已无求，应物环中自不忧。匠石旁观伤手斫，尚应皮裹有阳秋。","dynasty":"宋代","title":"原明官间以余兼职良苦作诗见劳次韵二首·右"}
{"author":"范祖禹","content":"野性从来麋鹿游，强加冠服祗为忧。何时放出樊笼去，定似飞鸿上九秋。","dynasty":"宋代","title":"原明官閒以余兼职良苦作诗见劳次韵二首·右"}
{"author":"范祖禹","content":"忆昨卧碧山，苍苍丛桂间。白云为屏石为枕，绿萝长挂明日间。忽乘轻舟泛江水，山月随人还在此。白鹭惊飞宿霭间。青山倒卧沧波底。此时孤棹发中流，川后停波听棹讴。不学子猷中夜返，欲乘明月向资州。","dynasty":"宋代","title":"月夜船行入资州"}
{"author":"范祖禹","content":"公干清漳卧，维摩净室居。作诗心在否，问法意何如。台榭花飞尽，当塘雨洗初。剧谈能强起，便欲驾柴车。","dynasty":"宋代","title":"张三十病愈久不相见以诗寄问"}
{"author":"范祖禹","content":"岩野为霖后，千年复有人。累朝推鲠直，二圣倚经纶。尽瘁忧民色，孤忠许国身。徐公德不变，可使俗还淳。","dynasty":"宋代","title":"中书侍郎傅公挽词"}
{"author":"范祖禹","content":"洛社瞻贤躅，书筵继老成。声容陪夙昔，论议想平生。节兴盘山峻，名随沇水清。草堂空旧隐，松月为谁明。","dynasty":"宋代","title":"中书侍郎傅公挽词"}
{"author":"范祖禹","content":"资水通巫峡，谁家万里船。随云排楚气，隐几上吴天。神女迷朝雨，湘娥泣暮烟。何时一飞楫，长啸下牢边。","dynasty":"宋代","title":"资水"}
{"author":"范祖禹","content":"剑阁横空锁蜀门，资中岩岫若云屯。天倾白日千山底，峡束长江万里奔。","dynasty":"宋代","title":"资中八首"}
{"author":"范祖禹","content":"资山岩谷多神仙，鸾车凤马随飞烟。神女萧萧来暮雨，浮丘往往下云軿。","dynasty":"宋代","title":"资中八首"}
{"author":"范祖禹","content":"醮坛高倚碧天开，中有清都白玉台。雾拥霓旌乘月去，风吹仙乐下天来。","dynasty":"宋代","title":"资中八首"}
{"author":"范祖禹","content":"五月江流万贾船，迅如飞电擘群山。荆云峡雨须臾过，白帝江陵朝暮间。","dynasty":"宋代","title":"资中八首"}
{"author":"范祖禹","content":"六月炎蒸烈火高，黑云驱雨驾波涛。千崖雪浪飞泉吼，万壑阴云古木号。","dynasty":"宋代","title":"资中八首"}
{"author":"范祖禹","content":"风定江澄境象间，水清波影倒云山。渔舟荡漾清光裹，白鹭惊飞杳霭间。","dynasty":"宋代","title":"资中八首"}
{"author":"范祖禹","content":"夷界荒山几万重，西穷月窟与天通。何时汉使还持节，从此乘槎上碧空。","dynasty":"宋代","title":"资中八首"}
{"author":"范祖禹","content":"武侯祠庙遍空山，万古名重宇宙间。昔日南人皆稽首，至今歌舞聚夷蛮。","dynasty":"宋代","title":"资中八首"}
{"author":"范祖禹","content":"山行无晨暮，日暝崖谷昏。哀猿落客泪，永路惊旅魂。凭陵高山巅，俯视大江奔。回环岛屿合，萦转洲渚屯。行云赴楚天，飞鸟下蜀门。地遐怪物聚，寺古深殿存。忆昔李氏末，烟尘暗中原。奸雄竞草窃，割据穷海根。干戈百年后，见此败屋垣。我来属清秋，登览无俗喧。山深虎豹归，水静蛟鼍骞。临风独笑吒，浩荡欲飞翻。","dynasty":"宋代","title":"资州路东津寺"}
{"author":"范祖禹","content":"轩亭枕苍峰，缥缈视空阔。长江翻天去，回斡地轴折。洪涛破山门，崖谷尽争裂。孤云行无踪，飞鸟去自没。游子怨路长，烦襟此披豁。昔观黄河流，浩荡窥禹穴。乾坤何壮观，永叹旧游绝。兹亭虽非匹，山水颇秀发。茫茫八紘内，所历但毫末。安得乘飞飙，人寰瓷超越。","dynasty":"宋代","title":"资州路月山亭"}
{"author":"范祖禹","content":"端溪千仞涵明星，虢山木古藏阴灵。苏公赠我此二宝，使我坐卧瞻云屏。我观天地间，有物皆流形。或从清空入幽谷，中夜陨石翻阶蓂。齐谐志怪不能状，欲说但恐同优伶。公游浙江探禹穴，长啸宇宙临沧溟。手攀天河弄星月，醉落大笔还微醒。故分星月入我室，光照窗户风生庭。长林偃绝壁，晚色寒青冥。似闻洪涛卷万木，直干不折当风霆。玄云欲落雪。夜久孤灯荧。报赠愧无青玉案，苦吟徒使鬼神听。","dynasty":"宋代","title":"子瞻尚书惠涵星砚月石风林屏作歌以送之赋十"}
{"author":"范祖禹","content":"何处元宵好，天街第一坊。九重金阙外，万寿綵山旁。扈跸凝祥岛，迎銮资善堂。帝城灯火满，归坐若禅房。","dynasty":"宋代","title":"和吕子进元夕"}
{"author":"范祖禹","content":"任姒基王迹，涂莘首化风。德超千古上，治定九年中。日月无私照，乾坤不宰功。宁神登太室，永佑宋无穷。","dynasty":"宋代","title":"御制太皇太后挽词四首其一"}
{"author":"范祖禹","content":"治道初无事，齐家与正身。练缯躬至俭，行苇被深仁。受册辞隆礼，为霖属老臣。太平遗德在，白首泣尧民。","dynasty":"宋代","title":"太皇太后挽词三首其二"}
{"author":"范祖禹","content":"能助君成圣，惟知谏必从。徽音推二后，盛治见三宗。虚扆翔丹凤，仙輴驾玉龙。凄凉厚陵路，墓木拱高峰。","dynasty":"宋代","title":"太皇太后挽词三首其三"}
{"author":"范祖禹","content":"文母扶皇运，成王绍庆基。萧公翼左右，裴相系安危。共恨登庸晚，俄成殄瘁悲。旂常纪勋业，长与日星垂。","dynasty":"宋代","title":"司马温公挽词五首其二"}
{"author":"范祖禹","content":"解组红尘外，忘机白日迟。烟霞随步武，松竹想风姿。沇水流清范，盘山厚福基。乡人应配社，犹恨不期颐。","dynasty":"宋代","title":"李朝议挽词二首其二"}
{"author":"范祖禹","content":"洛社瞻贤躅，书筵继老成。声容陪夙昔，论议想平生。节与盘山峻，名随沇水清。草堂空旧隐，松月为谁明。","dynasty":"宋代","title":"中书侍郎傅公挽词其二"}
{"author":"范祖禹","content":"几年幽独饱风霜，一日荣观似堵墙。地养深根成异产，天回淑气发新阳。宾朋须醉千钟酒，蜂蝶争偷百和香。留得青毡真旧物，于今凤阁有名郎。","dynasty":"宋代","title":"和蜀公紫薇花再发寄中书舍人"}
{"author":"范祖禹","content":"黄閤吁谟作帝龙，文昌纲辖振邦风。群才藻鉴归能哲，万事钧衡仰至公。连璧辉光时共美，断金情契昔相同。折冲千里精神壮，正似山河绕汉宫。","dynasty":"宋代","title":"和门下侍郎东省夜直寄左丞光禄"}
{"author":"范祖禹","content":"雨师汎洒霁光匀，华盖香风不起尘。亿兆欢呼真帝启，谋猷左右尽君陈。云随仙驭三山远，日出咸池六合新。一别都门变桑海，来瞻原庙祗悲辛。","dynasty":"宋代","title":"和子开从驾朝谒景灵宫二首其一"}
{"author":"范祖禹","content":"珍台閒馆切昭回，笙鹤应无俗驾陪。天浸祥池三岛向，春迷神囿百花开。沙鸥汎汎人相近，风燕飞飞隼莫猜。清洛故园荒径在，与君何日赋归来。","dynasty":"宋代","title":"送道纯归南康其二"}
{"author":"范祖禹","content":"穿云斸石远林空，来涉烟波几万重。实比梧桐堪食凤，箨翻风雨便成龙。一枝未许尘鞍挂，千亩终留渭水封。陋巷菜羹知不称，君王玉食愿时供。","dynasty":"宋代","title":"李方叔馈潭笋"}
{"author":"范祖禹","content":"直干千年老雪霜，不随群木四时芳。冥冥黛色凝寒碧，冉冉云英末嫩黄。仙桂一枝聊比德，幽兰九畹幸同香。移文应怪归来晚，安石东山兴未忘。","dynasty":"宋代","title":"和李方叔惠嵩山术煎松黄二首其二松黄"}
{"author":"范祖禹","content":"尧天云汉炳文章，亲学严师款上庠。万乘及门先降辇，诸生望日俨成行。三雍盛典遵前训，千古元龟鉴逸王。儒服观光真幸会，为容深愧鲁高堂。","dynasty":"宋代","title":"和门下相公从驾视学"}
{"author":"范祖禹","content":"紫嵩清洛映重闉，旧隐荒芜白发新。麋鹿未能驯野性，鸾凰何敢望前尘。分班拜舞趋文陛，扈跸赓歌纪庆辰。共助成王朝太室，惭非史佚奉明禋。","dynasty":"宋代","title":"和钱穆父尚书蒋颍叔侍郎从驾景灵宫二首其一"}
{"author":"范祖禹","content":"银云栉栉王堂明，奁镜初开六合惊。天卷纤毫光不隔，风收万籁夜无声。蓬莱想像皆云气，宫殿虚无尽水精。一夕梦飞双剑外，已疑身到雪山清。","dynasty":"宋代","title":"八月十一日夜玉堂对月"}
{"author":"范祖禹","content":"綵旆蓝舆访隐扃，云松雪竹想仪形。函关应望真人气，傅野今无处士星。犹忆九皋闻鹤唳，徒劳双目送鸿冥。将回俗驾频搔首，深愧山文旧勒铭。","dynasty":"宋代","title":"挽歌词"}
{"author":"范祖禹","content":"天祐周邦世世仁，笃生文母济斯民。嗣徽慈后光宗祖，配极英皇育圣神。崇庆垂衣宁宝座，延和负扆翊冲人。长言永慕遵遗训，要在齐家与正身。","dynasty":"宋代","title":"御制太皇太后挽词四首其三"}
{"author":"范祖禹","content":"綵仗含风缥缈间，神孙当宁燕千官。太阴入梦祥初发，中岳闻呼老更难。诸夏丰年生诏令，两仪和气入吹弹。下臣拜献坤成乐，长奉千秋万岁欢。","dynasty":"宋代","title":"坤成节教坊致语口号"}
{"author":"范祖禹","content":"孤屿何亭亭，苍松郁相对。池中蛟龙起，天际风雨会。","dynasty":"宋代","title":"游李少师园十题其一松岛"}
{"author":"范祖禹","content":"王子吹笙去，仙禽下云端。夜栖松月静，朝舞桧风寒。","dynasty":"宋代","title":"游李少师园十题其四鹤"}
{"author":"范祖禹","content":"崩腾喷雪浪，昼夜无停息。回旋天磨转，运动日卓侧。","dynasty":"宋代","title":"游李少师园十题其五水轮"}
{"author":"范祖禹","content":"藻荇遍回塘，芙蕖出清水。红灯迭照映，翠盖相磨倚。","dynasty":"宋代","title":"游李少师园十题其七莲池"}
{"author":"范祖禹","content":"高枝含烟雾，密叶张羽翼。参差随风势，惨澹入云色。","dynasty":"宋代","title":"游李少师园十题其九雁翅柏"}
{"author":"范祖禹","content":"流水家家入，脩篁处处同。城南履道宅，白傅有遗风。","dynasty":"宋代","title":"和张二十五春日见寄五首其五"}
{"author":"范祖禹","content":"五月江流万贾船，迅如飞电擘群山。荆云峡雨须臾过，白帝江陵朝暮间。","dynasty":"宋代","title":"资中八首其四"}
{"author":"范祖禹","content":"风定江澄境象閒，水清波影倒云山。渔舟荡漾清光里，白鹭惊飞杳霭间。","dynasty":"宋代","title":"资中八首其六"}
{"author":"范祖禹","content":"松姿鹤性自宜閒，天与幽奇避俗喧。谢客风流临海峤，秦人歌啸入花源。","dynasty":"宋代","title":"游李少师园十题其二"}
{"author":"范祖禹","content":"夜静月明溪水喧，先秋风物已萧然。藤萝作帐云为枕，冷挂絺衣石上眠。","dynasty":"宋代","title":"游李少师园十题和张二十五游白龙溪甘水谷郊居杂咏七首其六"}
{"author":"范祖禹","content":"青山跬步去无由，唯有登临可散忧。浮世只知轩冕乐，几人能得少时休。","dynasty":"宋代","title":"游李少师园十题其七"}
{"author":"范祖禹","content":"千山行尽见平川，鸡犬相闻俗晏然。父老共知仁圣意，十年重借使君贤。","dynasty":"宋代","title":"送周思道再知汉州三首其一"}
{"author":"范祖禹","content":"使君昔日抚疲羸，曾奏囊封有直词。一卧家山今白首，重来犹拥旧旌旗。","dynasty":"宋代","title":"送周思道再知汉州三首其二"}
{"author":"范祖禹","content":"端溪清冥几千尺，玄潭喷云嘘紫石。层空飞溜泻珠玑，太古阴崖摧霹雳。剪裁岩屏作风字，琢磨水镜成月魄。似闻松上飕飕声，一洗尘埃倾七泽。先生每思穷禹穴，东叱天吴挂帆席。山祗水若献幽宝，赠我不啻千金璧。玉堂金井汲寒泉，坐视青天浸虚碧。岂知来从海峤外，鸟道穿云下绝壁。嗟我本是山中人，惭无词藻对卿客。乡人子云思奇苦，终老汉庭长执戟。至今旧宅有墨池，何怪著书玄尚白。行当提携返敝庐，更广牢愁吊遗迹。","dynasty":"宋代","title":"谢子瞻尚书惠墨端溪砚二首其二端溪砚"}
{"author":"范祖禹","content":"夜静碧天如水，山空明月随人。此兴庾公非浅，远游王子何频。","dynasty":"宋代","title":"和子进六言二首其一"}
{"author":"范祖禹","content":"萧散独游何处，寂寥四顾无人。月露沾衣觉久，水风吹面宜频。","dynasty":"宋代","title":"和子进六言二首其二"}
{"author":"杜公瞻","content":"灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。","dynasty":"隋代","tags":"咏物，荷花，寓人，爱情","title":"咏同心芙蓉"}
{"author":"王居安","content":"八十归来，方岩下、几竿修竹。柴门外，沙铺软路，水流清玉。栽接新来桃与李，安排旧日松和菊。过小桥、作个看山楼，千峰绿。收笔砚，藏棋局。酒莫饮，经须读。但平平放下，顿超凡俗。独睡已无年少梦，闲吟不唱他家曲。算人生、万事苦无多，相将足。","dynasty":"宋代","title":"满江红"}
{"author":"王居安","content":"湖海襟期，烟霞气宇，天下星郎。有灵方时后，年年却老，神锋耳底，夜夜腾光。万卷蟠胸，千钟蘸甲，衮衮词源三峡滂。功成处，见须弥日月，河岳星霜。兴来引笔千行。看举世何人是智囊。任纵横万变，难瞒道眼，优游自乐，不识愁肠。闹市业中，密林静处，鼻观常闻三界香。天书到，听笙箫竞奏，幢盖班行。","dynasty":"宋代","title":"沁园春（敬次自真人韵）"}
{"author":"王居安","content":"只为人前呈颜色，天工罚取不教香。","dynasty":"宋代","title":"句"}
{"author":"王居安","content":"高下水痕元自定，后先花信不须催。","dynasty":"宋代","title":"句"}
{"author":"王居安","content":"平生爱奇石，如见古君子。一卷窗牖间，时复为隐几。兹行池阳路，终日乱山里。道傍石丛生，牛羊乱虎兕。中有篆籀文，鼎彝间罍洗。纵横更簨虡，埋没见追蠡。嗟予心好之，愧恨无能徙。着手为摩挲，却立复睥睨。有似南阳公，可就不可致。是宜米元章，一见辄下拜。徜可从予招，安车更加礼。","dynasty":"宋代","title":"考试当涂次池阳崎岖山行石多可爱因用袁席之"}
{"author":"王居安","content":"三马往往皆龙驹，神骏肯与凡马俱。忽不见者其前驱，定应悄上天之衢。君得其二已有馀，我欲与君分此图。驽才患多不患无，四十万疋交何如。龙眠已往不可呼，愈少愈贵宜宝储。","dynasty":"宋代","title":"潘德久有龙眠三马百失其一俾予赋诗"}
{"author":"王居安","content":"刘子堂堂七尺躯，高谈世事奋髯须。观渠论到前贤处，据我看来近世无。出语令人惊辟易，处穷无鬼敢揶揄。徜徉闹市浑无畏，要是人间烈丈夫。","dynasty":"宋代","title":"送刘改这二首"}
{"author":"王居安","content":"不识刘郎莫便语，酒酣耳热未全疏。士当穷困能无慊，我自斟量愧不如。横槊赋诗俱有分，轻裘缓带特其馀。当今四野无尘土，宜有奇才在草庐。","dynasty":"宋代","title":"送刘改这二首"}
{"author":"王居安","content":"名满江湖刘改之，半生穷因只吟诗。人言季布恐难近，我谓郑老真吾师。试令满饮至酩酊，愈觉高论生神奇。豪家有财不识宝，贫者识这空嗟咨。","dynasty":"宋代","title":"送刘改之"}
{"author":"王居安","content":"几日同不到，到山心自清。棱棱有方石，拾得通仙灵。","dynasty":"宋代","title":"游委羽山"}
{"author":"王居安","content":"几日山不到，到山心自清。棱棱有方石，拾得通仙灵。","dynasty":"宋代","title":"游委羽山"}
{"author":"王居安","content":"方岩胜处是仙家，时有轻云薄雾遮。我欲去时君共去，溯流而上看山花。","dynasty":"宋代","title":"同林逢吉过小溪寺二首其一"}
{"author":"王居安","content":"浓阴阁雨未全收，屈指相将禊事修。不必山阴寻故地，小溪曲水更清幽。","dynasty":"宋代","title":"同林逢吉过小溪寺二首其二"}
{"author":"王居安","content":"平生爱奇石，如见古君子。一卷窗牖间，时复为隐几。兹行池阳路，终日乱山里。道傍石丛生，牛羊乱虎兕。中有篆籀文，鼎彝间罍洗。纵横列簨虡，埋没见追蠡。嗟予心好之，愧恨无能徙。著手为摩挲，却立复睥睨。有似南阳公，可就不可致。是宜米元章，一见辄下拜。倘可从予招，安车更加礼。","dynasty":"宋代","title":"考试当涂次池阳崎岖山行石多可爱因用袁席之韵"}
{"author":"聂冠卿","content":"想人生，美景良辰堪惜。问其间、赏心乐事，就中难是并得。况东城、凤台沙苑，泛晴波、浅照金碧。露洗华桐，烟霏丝柳，绿阴摇曳，荡春一色。画堂迥、玉簪琼佩，高会尽词客。清欢久、重然绛蜡，别就瑶席。有翩若轻鸿体态，暮为行雨标格。逞朱唇、缓歌妖丽，似听流莺乱花隔。慢舞萦回，娇鬟低亸，腰肢纤细困无力。忍分散、彩云归后，何处更寻觅。休辞醉，明月好花，莫谩轻掷。","dynasty":"宋代","tags":"酒宴，歌女","title":"多丽·李良定公席上赋"}
{"author":"陈玄","content":"听经猿去已多时，梧竹风标入梦思。暗粉尚留多宝塔，长廊空见舍田碑。石池雨过添新水，老柏年深换旧枝。闻道灵源高阁上，至今人诵小山诗。","dynasty":"明代","title":"资福寺"}
{"author":"陈玄","content":"碧天夜坠少微星，处士俄然梦奠楹。堪惜重泉閟玉树，谩怜洛社失耆英。清名已著儒林传，潜德何惭太史铭。宿草寒烟封马鬣，贤良追慕不胜情。","dynasty":"明代","title":"挽戴竹林"}
{"author":"陈玄","content":"神物腾空古井存，至今流派尚源源。山瓢汲得天边月，疑是龙珠不敢吞。","dynasty":"明代","title":"龙珠井"}
{"author":"陈玄","content":"我家远在南海头，朝夕相见惟罗浮。等闲采药逢云母，几度寻真到石楼。客路俄经华阴县，太华三峰望中现。不见花开玉井莲，空看泉泻冰崖练。闻道希夷睡正酣，满山松桂锁云岚。欲访神仙问丹诀，云深无处觅鸾骖。","dynasty":"明代","title":"过华山"}
{"author":"吴伟业","content":"　　鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。　　相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉？白晳通侯最少年，拣取花枝屡回顾。早携娇鸟出樊笼，待得银河几时渡？恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还？　　蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。　　尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见，馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流！","dynasty":"清代","tags":"长篇，叙事","title":"圆圆曲"}
{"author":"吴伟业","content":"关山虽胜路难堪，才上征鞍又解骖。十丈黄尘千尺雪，可知俱不似江南。","dynasty":"清代","tags":"古诗三百首，写雪，艰难","title":"阻雪"}
{"author":"吴伟业","content":"八月奔涛，千尺崔嵬，砉然欲惊。似灵妃顾笑，神鱼进舞；冯夷击鼓，白马来迎。伍相鸱夷，钱王羽箭，怒气强于十万兵。峥嵘甚，讶雪山中断，银汉西倾。孤舟铁笛风清，待万里乘槎问客星。叹鲸鲵未翦，戈船满岸；蟾蜍正吐，歌管倾城。狎浪儿童，横江士女，笑指渔翁一叶轻。谁知道，是观潮枚叟，论水庄生。","dynasty":"清代","tags":"豪放，写景，抒情","title":"沁园春·观潮"}
{"author":"吴伟业","content":"玉关秋尽雁连天，碛里明驼路几千！夜半李陵台上月，可能还似汉宫圆？","dynasty":"清代","title":"出塞·玉关秋尽雁"}
{"author":"吴伟业","content":"鸳鸯湖畔草粘天，二月春深好放船。柳叶乱飘千尺雨，桃花斜带一溪烟。烟雨迷离不知处，旧堤却认门前树。树上流莺三两声，十年此地扁舟住。主人爱客锦筵开，水闻风吹笑语来。画鼓队催桃叶伎，玉箫声出柘枝台。轻靴窄袖娇妆束，脆管繁弦竞追逐。云鬟子弟按霓裳，雪面参军舞鸜鹆。酒尽移船曲榭西，满湖灯火醉人归。朝来别奏新翻曲，更出红妆向柳堤。欢乐朝朝兼暮暮，七贵三公何足数！十幅蒲帆几尺风，吹君直上长安路。长安富贵玉骢骄，侍女薰香护早朝。分付南湖旧花柳，好留烟月伴归桡。那知转眼浮生梦，萧萧日影悲风动。中散弹琴竞未终，山公启事成何用！东市朝衣一旦休，北邙抔土亦难留。白杨尚作他人树，红粉知非旧日楼。烽火名园窜狐兔，画图偷窥老兵怒。宁使当时没县官，不堪朝市都非故！我来倚棹向湖边，烟雨台空倍惘然。芳草乍疑歌扇绿，落英错认舞衣鲜。人生苦乐皆陈迹，年去年来堪痛惜。闻笛休嗟石季伦，衔杯且效陶彭泽。君不见白浪掀天一叶危，收竿还怕转船迟。世人无限风波苦，输与江湖钓叟知。","dynasty":"清代","tags":"湖水","title":"鸳湖曲"}
{"author":"吴伟业","content":"已过才追问，相看是故人。乱离何处见，消息苦难真。拭眼惊魂定，衔杯笑语频。移家就吾住，白首两遗民。","dynasty":"明代","tags":"友情","title":"遇旧友"}
{"author":"吴伟业","content":"霸越亡吴计已行，论功何物赏倾城？西施亦有弓藏惧，不独鸱夷变姓名。","dynasty":"清代","tags":"写人，怀古","title":"一舸"}
{"author":"吴伟业","content":"登高怅望八公山，琪树丹崖未可攀。莫想阴符遇黄石，好将鸿宝驻朱颜。浮生所欠只一死，尘世无由拾九还。我本淮王旧鸡犬，不随仙去落人间。","dynasty":"清代","title":"过淮阴有感"}
{"author":"吴伟业","content":"枳篱茅舍掩苍苔，乞竹分花手自栽。不好诣人贪客过，惯迟作答爱书来。闲窗听雨摊诗卷，独树看云上啸台。桑落酒香卢桔美，钓肥斜系草堂开。","dynasty":"清代","title":"梅村"}
{"author":"吴伟业","content":"落日松陵道，堤长欲抱城。塔盘湖势动，桥引月痕生。市静人逃赋，江宽客避兵。廿年交旧散，把酒叹浮名。","dynasty":"清代","tags":"叙事，抒情，伤怀","title":"过吴江有感"}
{"author":"吴伟业","content":"晓日曈昽万象铺，六龙衔烛下平芜。石坛爟火燔玄牡，露掌华浆饮渴乌。不夜城传宣夜漏，玉宫朝奉竹宫符。即今东汜西昆处，尽入铜壶倒景殊。","dynasty":"明代","title":"朝日坛"}
{"author":"吴伟业","content":"柴门秋色草萧萧，幕府惊传折简招。敢向烟霞坚笑傲，却贪耕凿久逍遥。杨彪病后称遗老，周党归来话圣朝。自是玺书修盛举，此身只合伴渔樵。","dynasty":"明代","title":"将至京师寄当事诸老其一"}
{"author":"吴伟业","content":"莫嗟野老倦沉沦，领略青山未是贫。一自弓旌来退谷，苦将行李累衰亲。田因买马频书券，屋为牵船少结邻。今日巢由车下拜，凄凉诗卷乞闲身。","dynasty":"明代","title":"将至京师寄当事诸老其二"}
{"author":"吴伟业","content":"匹马天街对落晖，萧条白发怅谁依。北门待诏宾朋盛，东观趋朝故旧稀。雪满关河书未到，月斜宫阙雁还飞。赤松本是留侯志，早放商山四老归。","dynasty":"明代","title":"将至京师寄当事诸老其三"}
{"author":"吴伟业","content":"平生踪迹尽繇天，世事浮名总弃捐。不召岂能逃圣代，无官敢即傲高眠。匹夫志在何难夺，君相思深自见怜。记送铁崖诗句好，白衣宣至白衣还。","dynasty":"明代","title":"将至京师寄当事诸老其四"}
{"author":"吴伟业","content":"把君诗卷问南鸿，憔悴看成六十翁。老去祇应添鬓雪，愁来那得愈头风。田园芜没支筇懒，书画萧条隐几空。犹喜梅花开绕屋，腊醅初熟草堂中。","dynasty":"明代","title":"怀王奉常烟客"}
{"author":"吴伟业","content":"忆昔穿云到上方，飞泉夹路笋舆忙。孤松半榻霜颠白，清磬一声山叶黄。得道好穷诗正变，观心难遣世兴亡。汰公塔在今同传，无著天亲共影堂。","dynasty":"明代","title":"哭苍雪其一"}
{"author":"吴伟业","content":"说法中峰语句真，沧桑阅尽剩闲身。宗风实处都成教，慧业通来不碍尘。白社老应空世想，青山我自哭诗人。总教落得江南梦，万树梅花孰比邻。","dynasty":"明代","title":"哭苍雪其二"}
{"author":"吴伟业","content":"潦倒南冠顾影惭，残生得失忏瞿昙。君恩未许夸前席，世路谁能脱左骖。雁去雁来空塞北，花开花落自江南。可怜庾信多才思，关陇乡心已不堪。","dynasty":"明代","title":"赠辽左故人其三"}
{"author":"吴伟业","content":"浮生踪迹总茫然，两拜中书再徙边。尽有温汤堪疗疾，恰逢灵药可延年。垂来文鼠装绵暖，射得寒鱼入馔鲜。只少江南好春色，孤山梅树罨溪船。","dynasty":"明代","title":"赠辽左故人其四"}
{"author":"吴伟业","content":"齐女门前万里台，伤心砧杵北风哀。一官误汝高门累，半子怜渠快婿才。失母况经关塞别，从夫只好梦魂来。摩挲老眼千行泪，望断寒云冻不开。","dynasty":"明代","title":"赠辽左故人其六"}
{"author":"吴伟业","content":"花发春江望眼空，杜鹃声切画帘通。亲朋形影镫前月，家国音书笛里风。百口悔教从鸟道，一官催去堕蚕丛。雪山盗贼今何处，肠断箜篌曲未终。","dynasty":"明代","title":"观蜀鹃啼剧有感其一"}
{"author":"吴伟业","content":"江关萧瑟片帆留，策马俄成万里游。失计未能全爱子，端居何用觅封侯。云山已断中宵梦，弦管犹开旧日楼。二月东风吹水调，鹡鸰原上使人愁。","dynasty":"明代","title":"观蜀鹃啼剧有感其二"}
{"author":"吴伟业","content":"平生兄弟剧流连，高会南楼尽少年。往事酒杯来梦里，新声歌板出花前。青城道士看游戏，白发衰翁漫放颠。双泪正垂俄一笑，认君真已作神仙。","dynasty":"明代","title":"观蜀鹃啼剧有感其三"}
{"author":"吴伟业","content":"过尽蛮江与瘴河，还家有弟脱兵戈。狂从剧孟千场博，老爱优旃一曲歌。红豆花开声宛转，绿杨枝动舞婆娑。不堪唱彻关山调，血污游魂可奈何。","dynasty":"明代","title":"观蜀鹃啼剧有感其四"}
{"author":"吴伟业","content":"白门杨柳好藏鸦，谁道扁舟荡桨斜。金屋云深吾谷树，玉杯春暖尚湖花。见来学避低团扇，近处疑嗔响钿车。却悔石城吹笛夜，青骢容易别卢家。","dynasty":"明代","title":"琴河感旧其一"}
{"author":"吴伟业","content":"油壁迎来是旧游，尊前不出背花愁。缘知薄幸逢应恨，恰便多情唤却羞。故向闲人偷玉箸，浪传好语到银钩。五陵年少催归去，隔断红墙十二楼。","dynasty":"明代","title":"琴河感旧其二"}
{"author":"吴伟业","content":"休将消息恨层城，犹有罗敷未嫁情。车过卷帘徒怅望，梦来褍袖费逢迎。青山憔悴卿怜我，红粉飘零我忆卿。记得横塘秋夜好，玉钗恩重是前生。","dynasty":"明代","title":"琴河感旧其三"}
{"author":"吴伟业","content":"长向东风问画兰，玉人微叹倚栏杆。乍抛锦瑟描难就，小叠琼笺墨未干。弱叶懒舒添午倦，嫩芽娇染怯春寒。书成粉箑凭谁寄，多恐萧郎不忍看。","dynasty":"明代","title":"琴河感旧其四"}
{"author":"吴伟业","content":"翁子穷经自不贫，会稽连守拜为真。是非难免三长史，富贵徒夸一妇人。小吏张汤看倨傲，故交庄助叹沉沦。行年五十功名晚，何似空山长负薪。","dynasty":"明代","title":"过朱买臣墓"}
{"author":"吴伟业","content":"人生千里与万里，黯然销魂别而已。君独何为至于此，山非山兮水非水。生非生兮死非死。十三学经并学史，生在江南长纨绮，词赋翩翩众莫比，白璧青蝇见排诋。一朝束缚去，上书难自理。绝塞千里断行李，送吏泪不止，流人复何倚。彼尚愁不归，我行定已矣。八月龙沙雪花起，橐驼垂腰马没耳，白骨皑皑经战垒，黑河无船渡者几，前忧猛虎后苍，土穴偷生若蝼蚁，大鱼如山不见尾，张为风沫为雨，日月倒行入海底，白昼相逢半人鬼。噫嘻乎悲哉!生男聪明慎莫喜，仓颉夜哭良有以，受患只从读书始，君不见，吴季子!","dynasty":"清代","title":"悲歌赠吴季子"}
{"author":"吴伟业","content":"秋风萧索响空帏，酒醒更残泪满衣。辛苦共尝偏早去，乱离知否得同归。君亲有愧吾还在，生死无端事总非。最是伤心看稚女，一窗灯火照鸣机。","dynasty":"清代","title":"追悼"}
{"author":"吴伟业","content":"河洛风尘万里昏，百年心事向夷门。气倾市侠收奇用，策动宫娥报旧恩。多见摄衣称上客，几人刎颈送王孙。死生终负侯赢诺，欲滴椒浆泪满樽。","dynasty":"清代","title":"怀古兼吊侯朝宗"}
{"author":"吴伟业","content":"石壁千寻险，江流一矢争。曾闻飞将上，落日吊开平。","dynasty":"清代","title":"采石矶"}
{"author":"吴伟业","content":"欢似机中丝，织作相思树。侬似衣上花，春风吹不去。","dynasty":"清代","title":"古意·欢似机中丝"}
{"author":"吴伟业","content":"一尺过江山，万点长淮树。石上水潺潺，流入青溪去。六月北风寒，落叶无朝暮。度樾与穿云，林黑行人顾。","dynasty":"清代","tags":"婉约，羁旅，写景，山水，思念","title":"生查子·旅思"}
{"author":"吴伟业","content":"沽酒南徐，听夜雨、江声千尺。记当年、阿童东下，佛狸深入。白面书生成底用？萧郎裙屐偏轻敌。笑风流北府好谈兵，参军客。人事改，寒云白。旧垒废，神鸦集。尽沙沉浪洗，断戈残戟。落日楼船鸣铁锁，西风吹尽王侯宅。任黄芦苦竹打寒潮，渔樵笛。","dynasty":"清代","tags":"怀古，历史，国家，感慨","title":"满江红·蒜山怀古"}
{"author":"吴伟业","content":"官差捉船为载兵，大船买脱中船行。中船芦港且潜避，小船无知唱歌去。郡符昨下吏如虎，快桨追风摇急橹。村人露肘捉头来，背似土牛耐鞭苦。苦辞船小要何用，争执汹汹路人拥。前头船见不敢行，晓事篙题敛钱送。船户家家坏十千，官司查点侯如年。发回仍索常行费，另派门摊云雇船。君不见，官舫嵬峨无用处，打彭插旗马头住。","dynasty":"清代","tags":"揭露，社会，同情，人民","title":"捉船行"}
{"author":"吴伟业","content":"临顿谁家儿？生小矜白皙。阿爷负官钱，弃置何仓卒！贻我适谁家，朱门临广陌。嘱侬且好住，跳弄无知识。独怪临去时，摩首如怜惜。三年教歌舞，万里离亲戚。绝技逢侯王，宠异施恩泽。高堂红氍毹，华灯布瑶席。授以紫檀槽，吹以白玉笛。文锦缝我衣，珍珠装我额。瑟瑟珊瑚枝，曲罢恣狼藉。我本贫家子，邂逅道抛掷。一身被驱使，两口无消息。纵赏千万金，莫救饿死骨。欢乐居他乡，骨肉诚何益！","dynasty":"清代","title":"临顿儿"}
{"author":"吴伟业","content":"莫定三分计，先求五等封。国中惟指马，阃外尽从龙。朝事归诸将，军需仰大农。淮南数州地，幕府但歌钟。北寺谗成狱，西园贿拜官。上书休讨贼，进爵在迎銮。相国争开第，将军罢筑坛。空余苏武节，流涕向长安。","dynasty":"清代","title":"读史杂感（十首选二）"}
{"author":"吴伟业","content":"白头风雪上长安，短褐疲驴帽带宽。辜负故园梅树好，南枝开放北枝寒。","dynasty":"清代","title":"临清大雪"}
{"author":"吴伟业","content":"珍珠无价玉无瑕，小字贪看问妾家。寻到白堤呼出见，月明残雪映梅花。","dynasty":"清代","title":"题冒辟疆名姬董白小像"}
{"author":"吴伟业","content":"寒潮冲废垒，火云烧赤冈。四月到金陵，十日行大航。平生游宦地，踪迹都遗忘。道遇一园叟，问我来何方。犹然认旧役，即事堪心伤。开门延我坐，破壁低围墙。却指灌莽中，此即为南厢。衙舍成丘墟，佃种输租粮。谋生改衣食，感旧存园庄。艰难守兹土，不敢之他乡。我因访故基，步步添思量。面水背苍崖，中为所居堂。四海罗生徒，六馆登文章。松桧皆十围，钟筦声锵锵。百顷摇澄潭，夹岸栽垂杨。池上临华轩，菡萏吹芬芳。谈笑尽贵游，花月倾壶觞。其南有一亭，梧竹生微凉。回头望鸡笼，庙貌诸侯王。左李右邓沐，中坐徐与常。霜髯见锋骨，老将东瓯汤。配食十六侯，剑珮森成行。得之为将相，宁复忧封疆。北风江上急，万马朝腾骧。重来访遗迹，落日唯牛羊。吁嗟中山孙，志气胡勿昂！生世苟如此，不如死道旁。惜哉裸体辱，仍在功臣坊。萧条同泰寺，南枕山之阳。当时宝志公，妙塔天花香。改葬施金棺，手诏追褒扬。袈裟寄灵谷，制度由萧粱。千尺观象台，太史书桢祥。北望占旄头，夜夜愁光鋩。高帝遗衣冠，月出修蒸尝。图书盈玉几，弓剑堆金床。承乏忝兼官，再拜陈衣裳。南内因洒扫，铜龙启未央。幽花生御榻，苔涩青仓琅。离宫须望幸，执戟卫中郎。万事今尽非，东逝如长江。钟陵十万松，大者参天长。根节犹青铜，屈曲苍皮僵。不知何代物，同日遭斧创。前此千百年，岂独无兴亡！况自百姓伐，孰者非耕桑！群生与草木，长养皆吾皇。人理已澌灭，讲舍宜其荒。独念四库书，卷轴夸缥缃。孔庙铜牺尊，斑剥填青黄。弃掷草莽间，零落谁收藏！老翁见话久，妇子私相商。人倦马亦疲，剪韭炊黄粱。慎莫笑家贫，一一罗酒浆。从头诉兵火，眼见尤悲怆。大军从北来，百姓闻惊惶。下令将入城，传箭需民房。里正持府帖，佥在御赐廊。插旗大道边，驱遣谁能当！但求骨肉完，其敢携筐箱？扶持杂幼稚，失散呼耶娘。江南昔未乱，闾左称阜康。马阮作相公，行事偏猖狂。高镇争扬州，左兵来武昌。积渐成乱离，记忆应难详。下路初定来，官吏逾贪狼。按籍缚富人，坐索干金装。以此为才智，岂曰惟私囊。今日解马草，明日修官塘。诛求却到骨，皮肉俱生疮。野老读诏书，新政求循良。瓜畦亦有畔，沟水亦有防。始信立国家，不可无纪纲。春来雨水足，四野欣农忙。父子力耕耘，得粟输官仓。遭遇重太平，穷老其何妨！薄暮难再留，瞑色犹青苍。策马自此去，凄侧摧中肠。顾羡此老翁，负耒歌沧浪。牢落悲风尘，天地徒茫茫。","dynasty":"清代","title":"遇南厢园叟感赋八十韵"}
{"author":"吴伟业","content":"苦竹编篱茅覆瓦，海田久废重耕。相逢还说廿年兵。寒潮冲战骨，野火起空城。门户凋残宾客在，凄凉诗酒侯生。西风又起不胜情。一篇思旧赋，故国与浮名。","dynasty":"明代","title":"临江仙　　逢旧过嘉定感怀侯研德"}
{"author":"吴伟业","content":"门外青骢骑。山外斜阳树。萧郎何事苦思归，去。去。去。燕子无情，落花多恨，一天憔悴。私语牵衣泪，醉眼畏人觑。今宵微雨怯春愁，住。住。住。笑整鸾衾，重添香兽，别离还未。","dynasty":"明代","title":"醉春风　　春思"}
{"author":"吴伟业","content":"眼底桃花媚。罗袜钩人处。四肢红玉软无言，醉。醉。醉。小阁回廊，玉壶茶暖，水沈香细。重整兰膏腻。偷解罗襦系。知心侍女下帘钩，睡。睡。睡。皓腕频移，云鬟低拥，羞眸斜睇。","dynasty":"明代","title":"醉春风　　春思春情"}
{"author":"吴伟业","content":"柳花风急赛清明。小儿擎。走倾城。一纸身躯、便欲上天行。千丈游丝收不住，才跌地，倏无声。凭谁牵弄再飞鸣。御风轻。几人惊。江南二月听呼鹰。赵瑟秦筝天外响，弹不尽、海东青。","dynasty":"明代","title":"江城子　　风鸢"}
{"author":"吴伟业","content":"吴中佳士。独有袁丝耳。营笔墨，供甘旨。但期慈母笑，敢告吾劳矣。愿只愿，年年进酒春风里。少妇晨妆起。抱得佳儿侍。珠一颗，驹千里。石麟天上送，蜡凤阶前戏。回首道，待看儿长还如此。","dynasty":"明代","title":"千秋岁　　题袁重其侍母弄孙图"}
{"author":"吴伟业","content":"长松落落荫南冈，乱山横砌银塘。梅花消息经年梦，慢支頣、老屋绳床。棐几风吹散帙，纸窗雨洗疏篁。丹青点染出微茫。妙手过倪黄。寒云流水閒凭吊，谁能认、当利横江。翰墨幽人小戴，文章太守欧阳。","dynasty":"明代","title":"风入松　　题和州守杨仲延所寄鹰，阿山人戴君画"}
{"author":"吴伟业","content":"二水东流，千山西拥，中有英彦。汉重言诗，齐推善赋，綵笔彤墀荐。大堤骢马，五岭朱幡，移向吴云一片。看油幢、谭笑丰神，紫气佳哉葱茜。华堂开处，杨柳千条，拂面玉箫金管。茉莉香清，枇杷果熟，五月榴花宴。黄梅雨足，绿野阴浓，尽说太平重见。愿使君、长把瑶觞，轻挥纨扇。","dynasty":"明代","title":"永遇乐　　寿江林有郡丞"}
{"author":"吴伟业","content":"记当年，曾供奉，旧霓裳。叹茂陵、遗事凄凉。酒旗戏鼓，买花簪帽一春狂。绿杨池馆，逢高会、身在他乡。喜新词，初填就，无限恨，断人肠。为知音、仔细思量。偷声减字，画堂高烛弄丝簧。夜深风月，催檀板、顾曲周郎。","dynasty":"明代","title":"金人捧露盘　　观演秣陵春"}
{"author":"吴伟业","content":"龟甲屏还掩，博山香未焦。鹦鹉暖犹睡，晓莺上花梢。醒来抬身半晌，细雨湿梦无聊。女伴戏问春宵。笑颊晕红潮。黛眉新月偃，罗袜小莲袎，更衣拢鬓，背人自折樱桃。怨玉郎起早，日长倦绣，小楼花落吹洞箫。","dynasty":"明代","title":"红林檎近　　春思"}
{"author":"吴伟业","content":"画栏深锁鸳鸯暖。照素影、花枝软。绿云斜亸，宝钗欲坠，倦起日高犹懒。嗔道是、风帘捲。半抬身、慵开娇眼。阁外青山点点。问平畴、绿芜谁糁。玉骢嘶去，欲窥还避，肩倚侍鬟微掩。凝望处、双眉敛。似不禁、燕拘莺管。","dynasty":"明代","title":"柳初新　　闺思"}
{"author":"吴伟业","content":"梅花独自，倚东风低说。那一枝枝向谁折。更高处、偏寒玉手徘徊，知有赠、惹我梅心如结。晚来怜素影，影亦怜人，偏是今宵共明月。正传柑时候，薄袖轻衫，蝉鬓动、腰肢清切。但屈指、年来携手处，又不道梅花，像人离别。","dynasty":"明代","title":"洞仙歌　　梅花"}
{"author":"吴伟业","content":"村坞云遮。有苍藤老干，翠竹明沙。溪堂连石稳，苔径逐篱斜。文木几，小窗纱。是好事人家。启北扉，移床待客，百树梅花。衰翁健饭堪誇。把瘦尊茗椀，高话桑麻。穿池还种柳，汲水自浇瓜。霜后橘，雨前茶。这风味清佳。喜去年，山田大熟，烂漫生涯。","dynasty":"明代","title":"意难忘　　山家"}
{"author":"吴伟业","content":"楚尾吴头，仅斗大、孤城山县。正遇著、青丝白马，西风传箭。归去秦淮花月好，召登省阁江山换。更风流、党籍总寻常，思量遍。文史富，才名擅。交与盛，声华健。正三公开府，张灯高宴。绿鬓功名杯在手，青山景物图中见，待它年、拣取碧云峰，归来羡。","dynasty":"明代","title":"满江红　　题画寿总宪龚芝麓"}
{"author":"吴伟业","content":"松栝淩寒，挂钟阜、玉龙千尺。记那日、永嘉南渡，蒋陵萧瑟。群帝翱翔骑白凤，江山缟素觚棱碧。躧麻鞋、血泪洒冰天，新亭客。云雾锁，台城戟。风雨送，昭丘柏。把梁园宋寝，烧残赤壁。破衲重游山寺冷，天边万点寒鸦黑。羡渔翁、沽酒一蓑归，扁舟笛。","dynasty":"明代","title":"满江红　　题画寿总宪龚芝麓白门感旧"}
{"author":"吴伟业","content":"相国祠堂，看古树、苍崖千尺。听断涧、辘轳声紧，阑干吹笛。士女嬉游灯火乱，君臣际会松杉直。任年年、急雨打荒碑，儿童识。今古恨，兴亡迹。白社饮，青门客。叹三公旧事，吾徒萧瑟。歌舞好随时世改，溪山到处还堪忆。尽浮生、风月倒金樽，千人石。","dynasty":"明代","title":"满江红　　题画寿总宪龚芝麓过虎邱申文定公祠"}
{"author":"吴伟业","content":"顾盼雄姿，数马槊、当今谁比。论富贵、刀头取办，只应如此。十载诗书何所用，如吾老死沟中耳。愿君侯、誓志扫秦关，如江水。烽火静，淮淝垒。甲第起，长安里。尚轻它绛灌，何知程李。挥麈休谭边塞事，封侯拂袖归田里。待公卿、置酒上东门，功成矣。","dynasty":"明代","title":"满江红　　题画寿总宪龚芝麓赠友"}
{"author":"吴伟业","content":"诗酒溪山，足笑傲、终焉而已。回首处、乱云残叶，几篇青史。昔日儿童俱老大，同时宾客今亡矣。看道旁、争羡锦衣郎，曾如此。遭际盛，声名起。跨燕许，追苏李。苟不知一事，吾之深耻。年少即今何所得，孝廉闻一当知几。论功名、消得许多才，偶然耳。","dynasty":"明代","title":"满江红　　题画寿总宪龚芝麓感旧"}
{"author":"吴伟业","content":"绿草郊原，此少俊、风流如画。尽行乐、溪山佳处，舞亭歌榭。石子冈头闻奏伎，瓦宫阁外看盘马。问后生、领袖复谁人，如卿者。鸡笼馆，青溪社。西园饮，东堂射。促松枝麈尾，做些声价。赌墅好寻王武子，论书不减萧思话。听清潭、亹亹逼人来，从天下。","dynasty":"明代","title":"满江红　　题画寿总宪龚芝麓赠余澹心"}
{"author":"吴伟业","content":"把酒登高，望北固、崩涛中断。还记得、寄奴西伐，彭城高宴。饮至淩歊看马射，秋风落木堪传箭。叹黄花、依旧故宫非，江山换。独酌罢，微吟倦。斜照下，东篱畔。念柴桑居士，高风谁见。佳节又逢重九日，明年此会知谁健。论人生、富贵本浮云，非吾愿。","dynasty":"明代","title":"满江红　　题画寿总宪龚芝麓重阳感旧"}
{"author":"吴伟业","content":"满目山川，那一带、石城东冶。记旧日、新亭高会，人人王谢。风静旌旗瓜步垒，月明鼓吹秦淮夜。算北军、天堑隔长江，飞来也。暮雨急，寒潮打。苍鼠窜，宫门瓦。看鸡鸣埭下，射雕盘马。庾信哀时惟涕泪，登高却向西风洒。问开皇、将相复何人，亡陈者。","dynasty":"明代","title":"满江红　　题画寿总宪龚芝麓其二感旧"}
{"author":"吴伟业","content":"老矣君谟，曾日啖、荔枝三百。拂袖去、笋舆芒屩，弹琴吹笛。九日登高黄菊酒，五湖放棹青山宅。论君家、住处本桃源，仙翁石。门第盛，芝兰集。五福满，双珠出。看龙文骥子，凤毛殊特。竹马鸠车阶下绕，朱颜绿鬓尊前立。问今朝、谁捧碧霞觞，同年客。","dynasty":"明代","title":"满江红　　题画寿总宪龚芝麓贺孙本芝夺兼得子"}
{"author":"吴伟业","content":"老子生平，雅自负、交游然诺。今已矣、结茅高隐，溪云生阁。暇日好寻邻父饮，归来一枕松风觉。但拖条、藤杖笋鞋轻，湖山乐。也不赴，公卿约。也不慕，神仙学。任优游散诞，断云孤鹤。健饭休嗟容鬓改，此翁意气还如昨。笑风尘、劳攘少年场，安耕凿。","dynasty":"明代","title":"满江红　　题画寿总宪龚芝麓感兴"}
{"author":"吴伟业","content":"雒社耆英，高会处、门前双戟。风景好、沙堤花柳，锦堂琴瑟。北叟南翁须健在，东封西禅何时毕。羡苍生、济了衮衣归，神仙客。法酝美，雕薪炙。灯火照，笙歌席。正珠楼雪满，早梅消息。矍铄青山霜镫马，欢娱红粉春泥屐。愿百年、父老进霞觞，升平日。","dynasty":"明代","title":"满江红　　题画寿总宪龚芝麓寿金岂凡相国七十"}
{"author":"吴伟业","content":"拂袖归来，閒管领、烟霞除目。算得是、与人无竞，高飞黄鹄。眼底羊肠逢九坂，天边鳄浪愁千斛。脱身时、还剩辟疆园，浮生足。尊酒在，残书读。拳石小，沧州绿。有风亭月榭，醉弹丝竹。嫩箨雨抽堂下笋，苍皮霜洗窗前木。倩丹青、写出虎头痴，山公屋。","dynasty":"明代","title":"满江红　　题画寿总宪龚芝麓寿顾吏部松交五十"}
{"author":"吴伟业","content":"纳纳乾坤，问才子、几人轻许。人争道、北平司李，骚坛宗主。碣石宫倾北海酒，令支塞捲西风雨。更翩然、解组赋归来，云深处。三毫颊，平添与。虎头笔，神相伫。似元龙、百尺楼头高踞。鹬蚌利名持壁垒，触蛮知勇分旗鼓。只庄周、为蝶蝶为周，都忘语。","dynasty":"明代","title":"满江红　　题画寿总宪龚芝麓题尤悔庵小影和原韵"}
{"author":"吴伟业","content":"一枝秾艳，蘸破垂杨色。到处倚墙临水，妆点清明陌。障袖盈盈粉面，独倚斜柯立。深红浅白，无言忽笑，斗尽铅华半无力。年年閒步过此，柳下人家识。烟脸嫩雾鬓斜，肠断东风客。燕子欲来还去，满地愁狼藉。芳姿难得，韶光一片，嘱付东君再三惜。","dynasty":"明代","title":"六么令　　咏桃"}
{"author":"吴伟业","content":"三月莺花盛，十里小红楼。轻裘肥马，年少锦带佩吴钩。人道季心兄弟，还是翁归伯仲，谈笑擅风流。下马饮君酒，消尽古今愁。烧银烛，张筵宴，系兰舟。主人开阁召我，别墅好淹留。家有风亭水榭，伎奏玉丝金管，妙舞擘箜篌。二十四桥夜，明月满扬州。","dynasty":"明代","title":"水调歌头　　题赠"}
{"author":"吴伟业","content":"铁笛横腰，鹤瓢在手，乌巾白袷行吟。仙踪恍惚，埋玉旧烟林。多少唐陵汉寝，王孙梦、一样销沈。残碑在、诗人高士，留得到而今。云深。记此地，相逢五隐，白石同心。喜今朝吾辈，酹酒登临。忽听松风骤响，苏门啸、仿佛遗音。归来晚、峰头斜景，明日约重寻。","dynasty":"明代","title":"满庭芳　　道场山麓，太白山人"}
{"author":"吴伟业","content":"踏翠寻芳，柳条二月春风半。泰娘家在画桥西，有客金钱宴。道是留侬可便，细沈吟、回眸顾盼。绣帘深处，茗椀炉烟，一床弦管。惜别匆匆，明朝约会新亭馆。扁舟载酒问婵娟，蓦地风吹散。此夜相思岂惯。孤枕宿、黄芦断岸。严城钟鼓，冻雨残灯，披衣长叹。","dynasty":"明代","title":"烛影摇红　　山塘即事"}
{"author":"吴伟业","content":"欺梅黯淡，弄柳迷离，一幅烟水。醉墨模糊，澹插浮屠天际。捲湘帘，凭画阁，白鸥点点飞还起。视吾庐，如掀翻一叶，空江深处。记今朝、南湖禊饮，士女嬉游，此景佳丽。细马轻车，不到断桥西路。双屐冲泥僧唤渡，一瓢沽酒柴门闭。料今宵，对残灯、客情憔悴。","dynasty":"明代","title":"倦寻芳　　春雨"}
{"author":"吴伟业","content":"东篱残醉，过溪来、閒访黄花消息。小院高楼门半掩，细雨阑干吹笛。侧帽狂呼，搊筝缓唱，翠袖偎人立。欲前还止，此中何处佳客。却是许掾王郎，风流年少，烂醉金钗侧。十载扬州春梦断，薄倖青楼赢得。遍插茱萸，山公老矣，顾影颠毛白。凭高惆怅，暮云千里凝碧。","dynasty":"明代","title":"念奴娇　　即事"}
{"author":"吴伟业","content":"天清华不注，搔首望，白云齐。想尚父夷吾，雪宫柏寝，衰草长堤。松耶柏耶在否，只斜阳、七十二城西。石窌功名何处，铁笼筹算都非。尽牛山涕泪沾衣。极目雁行低。叹鲍叔无人，鲁连未死，憔悴南归。依然洋洋东海，看诸生、奏玉简金泥。谁问碻磝战骨，秋风老树成围。","dynasty":"明代","title":"木兰花慢　　过济南"}
{"author":"吴伟业","content":"西湖花月地，樱笋熟，鳜鱼肥。记粉袖银筝，青帘画舫，烟柳春堤。惊风一朝吹散，叹西兴、兵火渡人稀。白发龟年尚在，青山贺监重归。恰相逢紫蟹黄鸡。犹唱缕金衣。奈狂客愁多，秋娘老去，木落乌栖。无情断桥流水，把年光、流尽付斜晖。世事浮生急景，道人抱膝忘机。","dynasty":"明代","title":"木兰花慢　　过济南话旧"}
{"author":"吴伟业","content":"仰头看皓魄，切莫放，酒杯空。记六诏飞书，百蛮驰传，万里乘骢。天南碧鸡金马，把枯棋、残局付儿童。鸡黍鹿门高隐，衣冠鹤发衰翁。叹干戈满地飘蓬。落日数归鸿。喜歇浦寒潮，练塘新霁，投老从容。菊花满头须插，向东篱、狂笑醉颜红。高馆青尊红烛，故园黄叶丹枫。","dynasty":"明代","title":"木兰花慢　　过济南寿嘉定赵侍御"}
{"author":"吴伟业","content":"冰轮谁碾就，千尺起，啸台东。记白傅堤边，庾公楼上，几度曾逢。今宵广寒高处，问嫦娥、环佩在何峰。天上银河珠斗，人间玉露金风。听江楼鹤唳横空。人影立梧桐。有宫锦袍绯，纶巾头白，铁笛仙翁。欲乘明月飞去，过严城、下界打霜钟。醉卧三山绝顶，倒看万个长松。","dynasty":"明代","title":"木兰花慢　　过济南中秋咏月"}
{"author":"吴伟业","content":"尚湖高隐处，校漆简，定遗经。正伏胜加餐，扬雄强饭，七略纵横。争传杀青奇字，更五千、馀偈叩南能。夜雨蒲团佛火，春风菌阁书声。卧荒江投老遗民。兵后海田耕。喜柳坞堂开，月泉诗就，贳酒行吟。高谈九州风雅，问开元、以后属何人。百岁颠毛斑白，千年翰墨丹青。","dynasty":"明代","title":"木兰花慢　　过济南寿汲古阁主人毛子晋"}
{"author":"吴伟业","content":"无诸台上春风，燕南魏北声名起。金戈铁马，神州沈陆，幅巾归里。种柳门前，艺瓜陂下，北窗烟雨。遇天涯、故旧贻书到，一鞭行李滹沱水。挟瑟高堂赵女，问丛台、几人珠履。青史纷争，干戈谭笑，陈馀张耳。汉垒秦军，季龙宫苑，销沈何处。向孤城、但有寒鸦，落木暮天羁旅。","dynasty":"明代","title":"水龙吟　　送孙浣心之真定"}
{"author":"吴伟业","content":"青山当户牗，秋光霁、明月倒壶觞。羡金粟道人，草堂松竹，青莲居士，藜阁文章。传家久，朱门开累叶，画省付诸郎。绿酒黄花，渊明高卧，红颜白发，樊素新妆。登高频回首，江南旧恨在，铁笛沧浪。十载故园兵火，三径都荒。待山园再葺，读书万卷，湖田晚熟，纵博千场。老子婆娑不浅，尽意疏狂。","dynasty":"明代","title":"风流子　　为鹿城李三一寿"}
{"author":"吴伟业","content":"中原人物盛，征骖过、花发洛阳街。羡严助承明，连城建节，茂先机近，好士抡才。宾徒满，赋成誇授简，钟鼓绕繁台。嵩岳出云，郁葱千仞，浊河天际，屈注西来。凭高披襟处，千觞引醽醁，意气佳哉。回首当年献赋，綵笔亲裁。待尚书尺一，趋归视草，门盈桃李，学士高斋。领取玉堂佳话，黄阁重开。","dynasty":"明代","title":"风流子　　为鹿城李三一寿送张编修督学河南"}
{"author":"吴伟业","content":"咸阳三月火，新宫起、傍锁旧莓墙。见残甓废砖，何王遗构，荒荠衰草，一片斜阳。记当日，文华开讲幄，宝地正焚香。左相按班，百官陪从，执经横卷，奏对明光。至尊微含笑，尚书问大义，共退东厢。忽命紫貂重召，天语琅琅。赐龙团月片，甘瓜脆李。从容晏笑，拜谢君王。十八年来如梦，万事凄凉。","dynasty":"明代","title":"风流子　　为鹿城李三一寿掖门感旧"}
{"author":"吴伟业","content":"客也何为，八十之年，天涯放游。正高谈拄颊，淳于曼倩，新知抵掌，剧孟曹丘。楚汉纵横，陈隋游戏，舌在荒唐一笑收。谁真假，笑儒生诳世，定本春秋。眼中几许王侯。记珠履三千宴画楼。叹伏波歌舞，凄凉东市，征南士马，恸哭西州。只有敬亭，依然此柳，雨打风吹絮满头。关心处，且追陪少壮，莫话閒愁。","dynasty":"明代","title":"沁园春　　赠柳敬亭"}
{"author":"吴伟业","content":"十里红墙，树色阴浓，铜扉洞开。见觚棱日炫，金银照耀，朱霞天半，避暑楼台。忽起奇云，琉璃万顷，燕雀罘罳风动来。西山上，有龙迎返照，急雨惊雷。凉生殿阁佳哉。但潇洒瑶阶绝点埃。听御河流水，琤琮杂佩，黄滋细柳，翠逼宫槐。玉管银毫，冰桃雪藕，枚马诗成应制才。承恩久，待归鞭晚霁，步月天街。","dynasty":"明代","title":"沁园春　　赠柳敬亭午朝遇雨"}
{"author":"吴伟业","content":"极目中原，慷慨平生，浊醪一杯。念高堂老母，桓釐志行，穷途游子，仲蔚蒿莱。雅负经纶，文章小技，三尺遗孤何壮哉。辞家久，到燕南赵北，赤日黄埃。吾徒造物安排。且布袜青鞋归去来。有莼羹鲈鲙，能供蔬膳，鱼村蟹舍，可葺茅斋。贫贱安亲，诗书养志，世上机云少弃才。成名后，把怀清筑起，百岁高台。","dynasty":"明代","title":"沁园春　　赠柳敬亭云间张青雕从中州南还，索调寿母"}
{"author":"吴伟业","content":"有美人兮，宛在中央，仙乎水哉。似藐姑神女，淩波独步，潇湘极浦，洗尽尘埃。忽遇东邻，彼姝者子，红粉胭脂笑靥开。须知道，是两家妆束，一种人材。东风著意安排。蚤羯鼓催成巧样裁。岂陈王赋就，新添女伴，太真睡起，共倚妆台。玉骨冰肌，艳梳浓裹，妙手黄筌未见来。霜天晚，对胆瓶双绝，点染幽斋。","dynasty":"明代","title":"沁园春　　赠柳敬亭丁酉小春，海棠与水仙并开，王廉州为予写秋林图，初成，因取瓶花作供，辄赋此词"}
{"author":"吴伟业","content":"妍景销愁，轻衫乘兴，扁舟往还。遇使君倒屐，银床枕簟，群贤倾盖，玉佩刀镮。下若新醅，前溪妙舞，落日楼台雨后山。雕阑外，有名花婀娜，娇鸟绵蛮。衰翁天放疏顽。况廿载重来讵等閒。叹此方严虎，青丝白马，当年宋态，绿鬓红颜。春色依然，旧游何处，剩得东风柳一湾。吾堪老，傍鸥汀雁渚，石户松关。","dynasty":"明代","title":"沁园春　　赠柳敬亭吴兴爱山台禊饮，分韵得关字"}
{"author":"吴伟业","content":"双鬓愁来白。数威名、西州豪杰，玉关沙碛。家世通侯黄金印，马槊当年第一。磨盾鼻、县毫飞檄。雅吹投壶诗万首，旧当阳、虎帐春秋癖。思往事，顿成昔。天涯寂寞青门客。念平生、鞭箠万里，布衣之极。满地江湖渔歌起，谁弄扁舟铁笛。正柳色、依依南陌。日暮乡关何处是，故人书、草没摩崖石。漫回首，泪沾臆。","dynasty":"明代","title":"贺新郎　　送杜将军韬武"}
{"author":"吴伟业","content":"紫盖黄旗，白袍银浆，画角声撼潜虬。漦馋鬣怒，热动汨罗愁。最忆龙艘凤舸，迎鸾曲、唱彻扬州。风吹散、残鳞零申，金鼓霎时休。悠悠。来此地，张牙弄爪，睹甚王侯。像重分无楚，巧赛孙刘。回首烟波香霭，斜阳外、几点沙鸥。鸡豚社、村箫蛮管，灯火水明楼。","dynasty":"明代","title":"满庭芳　　水明楼观竞渡"}
{"author":"吴伟业","content":"万事催华发。论龚生、天年竟夭，高名难没。吾病难将医药治，耿耿胸中热血。待洒向、西风残月。剖却心肝今置地，问华佗、解我肠千结。追往恨，倍凄咽。故人慷慨多奇节。为当年、沈吟不断，草间偷活。艾炙眉头瓜喷鼻，今日须难决绝。早患苦，重来千叠。脱屣妻孥非易事，竟一钱、不值何须说。人世事，几完缺。","dynasty":"明代","title":"贺新郎　　病中有感"}
{"author":"吴伟业","content":"西北有高山，云是文殊台。台上明月池，干叶金莲开。花花相映发，叶叶同根栽。王母携双成，绿盖云中来。汉王坐法宫，一见光徘徊。结以同心合，授以九子钗。翠装雕玉辇，丹髹沉香斋。护置琉璃屏，立在文石阶。长恐乘风去，舍我归蓬莱。从猎往上林，小队城南隈。雪鹰异凡羽，果马殊群材。言过乐游苑，进及长杨街。张宴奏丝桐，新月穿宫槐，携手忽太息，乐极生微哀。千秋终寂寞，此日谁追陪。陛下寿万年，妾命如尘埃。愿共南山椁，长奉西宫杯。披香淖博士，侧听私惊猜：今日乐方乐，斯语胡为哉？待诏东方生，执戟前诙谐。熏炉拂黼帐，白露零苍苔。吾王慎玉体，对酒毋伤怀。伤怀惊凉风，深宫鸣蟋蟀。严霜被琼树，芙蓉凋素质。可怜千里草，萎落无颜色。孔雀蒲桃锦，亲自红女织。殊方初云献，知破万家室。瑟瑟大秦珠，珊瑚高八尺。割之施精蓝，干佛庄严饰。持来付一炬，泉路谁能识！红颜尚焦土，百万无容惜。小臣助长号，赐衣或一袭。只愁许史辈，急泪难时得。从官进哀诔，黄纸抄名入。流涕卢郎才，咨嗟谢生笔。尚方列珍膳，天厨供玉粒。官家未解菜，对案不能食。黑衣召志公，白马驮罗什。焚香内道场，广坐楞伽译。资彼象教恩，轻我人王力。微闻金鸡诏，亦由玉妃出。高原营寝庙，近野开陵邑。甫望仓舒坟，掩面添凄侧。戒言秣我马，遨游凌八极。八极何茫茫，曰往清凉山。此山蓄灵异．浩气共屈盘。能蓄太古雪，一洗天地颜。日驭有不到，缥缈风云寒。世尊昔示现，说法同阿难。讲树耸千尺，摇落青琅玕。诸天过峰头，绛节乘银鸾。一笑偶下谪，脱却芙蓉冠。游戏登琼楼，窈窕垂云鬟。三世俄去来，任作优昙看。名山初望幸，衔命释道安。预从最高顶，洒扫七佛坛。灵境乃杳绝，扪葛劳跻攀。路尽逢一峰，杰阁围朱阑。中坐一天人，吐气如栴檀。寄语汉皇帝，何苦留人间。烟岚倏灭没，流水空潺湲。回首长安城，缁素惨不欢。房星竟未动，天降白玉棺。惜哉善财洞，未得夸迎銮。惟有大道心，与石永不刊。以此护金轮，法海无波澜。尝闻穆天子，六飞骋万里。仙人觞瑶池，白云出杯底。远驾求长生，逐日过濛汜。盛姬病不救，挥鞭哭弱水。汉皇好神仙，妻于思脱屣。东巡并西幸，离宫宿罗绮。宠夺长门陈，恩盛倾城李。秾华即修夜，痛入哀蝉诔。苦无不死方，得令昭阳起。晚抱甘泉病，遽下轮台悔。萧萧茂陵树，残碑泣风雨。天地有此山，苍崖阅兴毁。我佛施津粱，层台簇莲蕊。龙象居虚空，下界闻斗蚁。乘时方救物，生民难其已。淡泊心无为，怡神在玉几。长以兢业心，了彼清净理。羊车稀复幸，牛山窃所鄙。纵洒苍梧泪，莫卖西陵履。持此礼觉王，贤圣总一轨。道参无生妙，功谢有为耻。色空两不住，收拾宗风里。","dynasty":"清代","title":"清凉山赞佛诗四首"}
{"author":"吴伟业","content":"北河风高水生骨，玉垒银桥堆几尺。新戍云中千骑马，横津直渡无行迹。下流湍悍川途开，吹笳官舫从南来。帆樯山齐排浪进，牵船百丈声如雷。雪深没髁衣露肘，背挽头低风塞口。相逢羡杀顺流船，急问来时河冻否。溜过湖宽放闸平，长年稳望一帆轻。夜深侧听流澌响，琐碎玲珑渐结成。篙滑难施橹枝折，舟人霜满髭须白。发鼓催船唤打冰，冲寒十指西风裂。吁嗟河伯何硁硁，白棓如雨终无声。鱼龙潜逃科斗匿，殊耐鞭杖非穷民。官舱裘酒自高卧，只话篙师叉手坐。早办人夫候治装，明日推车冰上过。","dynasty":"清代","title":"打冰词"}
{"author":"吴伟业","content":"京江流自急，客思竟何依。白骨新开垒，青山几何围。危楼帆雨过，孤塔阵云归。日暮悲笳起，寒鸦漠漠飞。","dynasty":"清代","title":"野望"}
{"author":"吴伟业","content":"驾鸯湖畔草粘天，二月春深好放船。柳叶乱飘千尺雨，桃花斜带一路烟。烟雨迷离不知处，旧堤却认门前树。树上流莺三两声，十年此地扁舟住。主人爱客锦筵开，水闻风吹笑语来。画鼓队催桃叶伎，玉箫声出柘枝台。轻靴窄袖娇妆束，脆管繁弦竞追逐。云鬟子弟按霓裳，雪面参军舞鸜鹆。酒尽移船曲榭西，满湖灯火醉人归。朝来别奏新翻曲，更出红妆向柳堤。欢乐朝朝兼暮暮，七贵三公何足数！十幅蒲帆几尺风，吹君直上长安路。长安富贵玉骢骄，侍女薰香护早朝。分付南湖旧花柳，好留烟月伴归桡。那知转眼浮生梦，萧萧日影悲风动。中散弹琴竞未终，山公启事成何用！东市朝衣一旦休，北邙抔土亦难留。白杨尚作他人树，红粉知非旧日楼。烽火名园窜狐兔，画图偷窥老兵怒。宁使当时没县官，不堪朝市都非故！我来倚棹向湖边，烟雨台空倍惘然。芳草乍疑歌扇绿，落英错认舞衣鲜。人生苦乐皆陈迹，年去年来堪痛惜。闻笛休嗟石季伦，衔坏且效陶彭泽。君不见白浪掀天一叶危，收竿还伯转船迟。世人无限风波苦，输与江湖钓叟知。","dynasty":"清代","title":"鸳湖曲"}
{"author":"吴伟业","content":"投金濑畔敢安居？覆楚亡吴数上书。手把蜀镂思往事，九原归去愧包胥。","dynasty":"清代","title":"伍员"}
{"author":"吴伟业","content":"今年京口月，犹得杖藜看。暂息干戈易，重经少壮难。江声连戍鼓，人影出渔竿。晚悟盈亏理，愁君白玉盘。","dynasty":"清代","title":"中秋看月有感"}
{"author":"吴伟业","content":"兰若停骖洒墨成，过河持节事分明。上林飞雁无还表，头白山僧话子卿。","dynasty":"清代","title":"下相极东庵读同年北使时诗卷"}
{"author":"吴伟业","content":"直溪虽乡村，故是尚书里。短棹经其门，叫声忽盈耳。一翁被束缚，苦辞橐如洗。吏指所居堂，即贫谁信尔。呼人好作计，缓且受鞭垂。穿漏四五间，中已无窗几。屋梁记日月，仰视殊自耻。昔也三年成，今也一朝毁。贻我风雨愁，饱汝歌呼喜。官逋依旧在，府帖重追起。旁人共唏嘘，感叹良有以。东家瓦渐稀，西舍墙半圯。生涯分应尽，迟速总一理。居者今何栖，去者将安徙。明岁留空村，极目唯流水。","dynasty":"清代","title":"直溪吏"}
{"author":"吴伟业","content":"镇日莺愁燕懒，遍地落红谁管？睡起爇沉香，小饮碧螺春盌。帘卷，帘卷，一任柳丝风软。","dynasty":"清代","title":"如梦令·镇日莺愁燕"}
{"author":"吴伟业","content":"镇日莺愁燕懒，遍地落红谁管？睡起爇沉香，小饮碧螺春盌。帘卷，帘卷，一任柳丝风软。","dynasty":"清代","title":"如梦令·镇日莺愁燕"}
{"author":"吴伟业","content":"侍从知名早，萧条淮海东。思亲当道梗，哭弟在途穷。骨肉悲歌里，君臣信史中。翩翩同榜客，相对作衰翁。","dynasty":"明代","title":"过姜给事如农"}
{"author":"吴伟业","content":"胜绝观心处，天风万壑声。石门干镜入，云海一身轻。出世悲时事，忘情念友生。乱离兄弟恨，辜负十年盟。","dynasty":"明代","title":"喜愿云师从庐山归"}
{"author":"吴伟业","content":"晓色近诸天，霜重万象悬。鸡鸣松顶日，僧语石房烟。清磬秀群水，幽花香一泉。欲参黄蘖义，使向此中传。","dynasty":"明代","title":"三峰晚秋"}
{"author":"吴伟业","content":"世路嗟谁稳，栖迟可奈何！官随残梦短，客比乱山多。闭阁疑香坐，行厨载酒过。却听渔唱响，落日有风波。","dynasty":"明代","title":"家园次罢官吴兴有感"}
{"author":"吴伟业","content":"渐长怜渠易，将衰觉子难。晚来灯下立，携就月中看。弱喜从师慧，贫疑失母寒。亦知谈往事，生日在长安。","dynasty":"明代","title":"课女"}
{"author":"吴伟业","content":"同时迁吏独从征，人道戎旃谴责轻。诸将自承中尉令，孤臣谁给羽林兵。忧深平勃军南北，疏讼甘陈谊死生。犹有内谗君不顾，亦知无语学公卿。","dynasty":"明代","title":"怀杨机部军前"}
{"author":"吴伟业","content":"萧瑟江湖逐客船，乱离兄弟夕阳边。芜城是处逢寒食，苦叶如人渡汶川。回首风尘生杞棘，伤心矰𥐊在鹰鹯。曾经召见多封事，一病犹缘明主怜。","dynasty":"明代","title":"送杨凫岫"}
{"author":"吴伟业","content":"野色沧江思不穷，登临杰阁倚虚空。云山两岸伤心里，雨雪孤城泪眼中。病后生涯同落木，乱来身计逐飘蓬。天涯兄弟分携苦，明日扁舟听晓风。","dynasty":"明代","title":"江楼别幼弟孚令"}
{"author":"吴伟业","content":"尽领通侯位上卿，三分淮蔡各专征。东来处仲无他志，北去深源有盛名。江左衣冠先解体，京西豪杰竟投兵。只今八月观涛处，浪打新塘战鼓声。","dynasty":"明代","title":"扬州"}
{"author":"柯丹邱","content":"第一出家门【临江仙】(末上)一段新奇真故事，须教两极驰名。三千今古腹中存，开言惊四座，打动五灵神。六府齐才并七步，八方豪气凌云，歌声遏住九霄云。十分全会者，少不得仁义礼先行。〔问答照常〕。【沁园春】才子王生，佳人钱氏，贤孝温良；以荆钗为聘，配为夫妇。春闱催试，拆散鸾凰。独步蟾宫，高攀仙桂，一举鳌头姓氏香。因参相，不从招赘，改调潮阳。修书远报萱堂，中道奸谋变祸殃。岳母生嗔，逼凌改嫁，山妻守节，潜地去投江。幸神道匡扶，使舟人捞救，同赴瓜期往异乡。吉安会，义夫节妇，千古永传扬。王状元不就东床婿，万俟相改调潮阳地。孙汝权套写假书归，钱玉莲守节荆钗记。第二出会讲【满庭芳】［生上］乐守清贫，恭承严训，十年灯火相亲。胸藏星斗，笔阵扫千军。若遇桃花浪暖，定还我一跃龙门。亲年迈，且自温衾扇枕，随分度朝昏。【古风】越中古郡夸永嘉，城池閤匮人奢华。思远楼前景无限，画船歌妓颜如花。诗礼传家忝儒裔，先君不幸早倾逝。奈何家业渐凋零。报效劬劳未如意。尽交弹铗叹无鱼，甘守虀盐乐有余。萱堂淑贤齐孟母，谆谆教子读诗书。刺股悬头曾努力，引光夜凿匡衡壁。胸中拍塞书五车，舌底澜翻浪千尺。嗟吁岁月不我留，亲年老迈喜复忧。甘旨奈何缺奉养，功名况且志未酬。一跃龙门从所欲。麻衣换却荷衣绿。丹墀拜舞受皇恩，管取全家食天禄。小生姓王名十朋，表字龟龄。年纪弱冠，乃温城人也。不幸椿庭早逝，惟赖母亲训诲成人。明日堂试，昨约朋友到家讲书，未知来否？【水底鱼】［末上］白屋书生，胸中醉六经。蛟腾风起，管登科，为上卿。自家府学生员王士宏，明日府尊堂试，已约朋友会讲，不免到梅溪家去。迤逦行来，此间就是，梅溪有么？［生］四明请了！［末］请了！［生］半州为何不至？［末］随后来了。【前腔】［净上］白面儿郎，学疏才不广。粗豪狂放，指银瓶，索酒尝。自家孙汝权，府尊堂试，来到梅溪家会讲，迤逦行来。梅溪有么？［生见介］明日本府堂试，我等各把本经讲习一篇。［净、末］君子讲学，以文会友，有何不可？［生］如此，先把四书讲一讲。［净］讲甚么书？［末］若讲四书。先讲《论语》。梅溪\"学而时习之。不亦悦乎？\"半州\"有朋自远方来。？［生］学生乱道了。［净］愿闻。［生］学之为言效也。人性皆善，而觉有先后，后觉者必效先觉之所为，乃可以明善而复其初也。习，鸟数飞也，学之不已，如鸟飞也。管见如此，望二位改教。［末］讲得有理。［生］四明，\"不亦悦乎\"怎么讲？［末］学生乱道。［生］愿闻。［末］既学矣，市又时习之，则所学者熟而中心喜悦，其进自不能己矣。请二位改教。［生］讲得有理。［末］半州，\"有朋自远方来，不亦乐乎\"怎么讲？［净］我也要讲？免了罢！［末］这个如何免得！［净］鹏，大鸟也。一飞九万里，果是远方之外。落者。是掉也。那大鹏在远方之外飞来，不想飞得羽垂翅折，在半空中停翅而想，说道：\"我有些吃力了，莫不要掉下去？\"说言未尽，蹼蹬，此乃不亦乐乎？［末］半州差了，你我同心为友，合志为朋，怎么到说了飞禽？［净］二位满腹文章，无忝同类。我学生不通古今，一味粗俗，诚所谓马牛而襟裾。飞禽与走兽，正是同类。［末］休要取笑。【玉芙蓉】［生］书堂隐相儒，朝野开贤路，喜明年春闱已招科举。窗前岁月莫虚度，灯下简篇可卷舒。［合］时不遇，且藏渚韫椟。际会风云，那时求价待沽堵。【前腔】［末］悬头及刺股，挂角并投斧，叹先贤曾历许多勤苦。六经三史宜温故，诸子四书可诵读。［合前］【前腔】［净］家私虽富足，心性忒愚鲁，向书斋懒读者也之乎。无才学休想学干禄，有才的便能身挂绿。［合前］［生］圣朝天子重英豪，［末］常把文章教尔曹。［净］世上万般皆下品，［合］思量惟有读书高。第三出庆诞【高阳台】［外上］兔走乌飞，星移物换，看看鬓发皤然。嗣息无缘，幸生一女芳年。温衣饱食堪过遣，赖祖宗遗下田园。喜一家老幼平安，谢天周全。【鹧鸪天】华发萧萧鬓若霜，老来无子实堪伤，箕裘事业谁承继，诗礼传家孰绍芳。闲议论，细思量，欲将一女赘贤良。流行坎坷皆前定，只把丹心托上苍。老夫姓钱，名流行，温城人也。昔在鸿门，忝考贡元。衣冠世裔，时乖难显于宗风，阀阅名家，学浅粗知乎礼义。不幸先妻早逝，只有一女，年方二八，欲招王十朋为婿，以继百年。自愧再婚姚氏，幸喜此女能侍父母。正是\"子孝双亲乐，家和万事成。\"今日是老夫贱诞，聊备蔬酒，少展良辰。李成那里？［末上］一点祥光现紫薇，匆匆瑞气蔼庭帏，齐簪翠竹生春意，共饮瑶卮介寿眉。老员外有何钧旨？［外］请老安人出来。［末］老安人有请。【腊梅花】［净上］年华老人双鬓皤，胭脂腻粉幸丢抹。市人都道我，道老娘相像夜叉婆。［末］牛头狱卒做浑家，此不是夜又婆？［净］老员外万福。【前腔】［丑上］奴奴体貌多袅娜，月里嫦娥也赛奴不过。市人都道我，道老娘相像紧那罗。［末］小心金鼓手，此不是紧拿锣。［丑见介］愿嫂嫂千年朱顶鹤，愿哥哥万代绿毛龟。［外］甚么说话？［净］姑娘，今日是你哥哥诞日，为何只得能迟？［丑］在家整备些薄礼，因此来迟。［外］妹子自家一般，如何送许多礼采？［丑］没有什么。牵得一只黄狗，与哥哥庆寿。［外］狗庆得寿的？［丑］\"黄?无疆\"，愿哥哥\"受天之庆\"。［净］每年间是你把盏，今年你侄女长成了，该他把盏，学些礼体。待我去叫他出来。孩儿那里？【珍珠帘】［旦上］南极耿耿祥光灿，明星烂，庆老圃黄花蚁晚。［众］去了青春不再返，且暂把身心游玩。［旦］疏散，喜团圆欢会，庆生华诞。［外］纷纷红紫竞芳尘，日永风和已暮春。［旦］但愿年年当此日，一杯寿酒庆生辰。［外］虽然如此，一则以喜，一则以忧。［净］庆生之日，何出此言？所喜者何也？［外］所喜者，家庭温厚，骨肉团圆。［丑］所忧者？［外］所忧者，奈我女儿姻亲未遂。若得配他终身，永无挂念。［旦］告爹爹知道，念玉莲温清之礼尚缺，蘋蘩之事未谙，且自开怀畅饮，不必挂念。［净］我儿说得有理。今日是寿日，说什么招女婿。有了这等如花似玉的女儿，怕无门当户对的女婿！［丑］自古道：\"腰间有货不愁穷。\"取酒来，该你把盏。【锦堂月】［旦］华发斑斑，韶光荏苒，双亲幸喜平安。庆此良辰，人人对景欢颜。画堂中宝篆香销，玉盏内流霞光泛。［合］齐祝赞，愿福如东海，寿比南山。【前腔】［丑］筵间，绣巾莫围环，奇珍摆列，浑如洞府仙寰，美食嘉肴，堪并凤髓龙肝。簪翠竹同乐同欢，饮绿醑齐歌齐唱。［合前］【前腔】［净］堪叹，雪染云鬟，霞绡杏脸，朱颜去不回还。椿老萱衰,只恐雨僽风僝。但只愿无损无伤，咱共你何忧何患？［合前］【前腔】［外］幽闲，食可加餐。官无事扰，情怀并没愁烦。人老花残，于心尚有相关。待招赘百岁姻亲，承继我一脉根蔓。［合前］［合前。净］李成，收了筵席罢。［外］妈妈，还不曾吃得酒，就收拾了，你这等悭吝？［净］老儿。【醉翁子】非悭。论治家千难万难，休只管吃得瓮尽杯干。［丑］今番，庆生席面，难做寻常一例看。［合］重换盏，直饮到月转花梢，影上阑杆。【前腔】［外］神仙，满座间人闲事减。庆眉寿，樽前席上，正宜疏散。［众］欢宴，乐人祗应，品竹弹丝敲象板。［合前］【侥侥令】［众］银台烧绛蜡，宝鼎喷沉檀，望乞苍穹从人愿。［合］骨肉永团圆，保岁寒。【前腔】炎凉多反复，日月易循环，但愿岁岁年年人康健。［合前］【尾】玉人弹唱声声慢，露春纤把锦筝低按，曲罢酒阑人散。［外］四时光景疾如梭，［净］堪叹人生能几何。［丑］遇饮酒时须饮酒，［旦］得高歌处且高歌。第四出堂试【谒金门】［小外，杂从上］简命分专邦甸，报国存心文献；蒲鞭枉昭公椽，三载民无怨。【鹧鸪天】千里承恩秉郡旄，矢心曾不染秋毫。公门既许清如水，吏笔何须利似刀？无德政，起童谣，聿修文书赞皇朝。愿将廉范龚黄意，布政瓯城教尔曹。自家温州府太守吉天祥是也。即今宾兴之秋，又当堂试之日，下官今日考试诸生。左右，唤秀才进来。【转山子】［末扮学官上］六经惭负管窥天，可信灯毡恁有缘。士子作章编，争望登高选。送生员手本。［外］趱生员进来，教官出去罢。［末应下］【水底鱼】［生上］仰之弥高，钻之弥坚，忽焉在后，赡之忽在前。【前腔】［末上］学问无边，如人临广渊。意深趣远，玄玄复又玄。【前腔】［净上］身似神仙，金银积万千。无心向学，终朝只爱眠。［众见介。外］众生员起来作揖。［众应介。净］学生皆肤见之学，望大人赐浅些题目。［外］众秀才，今日考试汝等，不意分巡大人报到，将就考一道策罢。起来听题。【红衲袄】［外］问：古人君所以贤，古人臣所可言，圣王汲汲思为善，为善还当何者先？子辈灯窗已有年，所得经书学问渊。悉心为我敷陈也，毋视庸常泛泛然。［众递卷介。外］叫左右。拿那生员背起来打。［净］老大夫何以赐责？［外］我什么衙门，令人代作文字？［净］怎么代作文字？［外］这卷与这卷，明明是一个人写的字。若肺腑流出，必然成诵。众生员始初送卷的，各背而所作上来。【前腔】［生］对：古明君在重贤，古良臣贡举先。巫咸傅说初皆贱，伊尹曾耕莘上田。皋陶既举不仁远，四皓出而汉祚安。恭承执一询遇见，敢不谆谆露胆肝？［外］此篇以荐贤立论，是知国家之首务者，宜取以冠首。【前腔】［末］对：古贤王在猎畋，古贤臣开垦先。孟轲十一言犹善，八口同耕井字田。庸言\"民乃国之本\"，故曰\"食为民所天\"。躬承执事询愚见，敢不粗心进数言？［外］此篇以井田十一立意，足见其有忧国忧民之意，可喜可喜。【前腔】［净］对：古刚明须积钱，臣奉行须聚敛。治财理赋称刘晏，功数萧何馈饷先。征粮时要他加二三，粮完时赏疮一个钱。若今府库充盈也，大敌闻之不敢言。［外］此篇陈辞未纯，立论不正，宜加刻苦之功，须革富贵之相，方免马牛襟裾之诮，庸勉庸勉。诸生过来，先递卷的什么名字？［生］生员王十朋。［外］今朝堂试汝魁名，他日须知作上卿。［众］大惠及民夸德政，又将文字教书生。第五出启媒【荷叶鱼儿】［外上］春雨新收，喜见山明水秀，万花深处有鸣鸠，软红泥踏青时候。试蹑青鞋，慢拖斑竹，去寻良友。自分老林丘，诗酒朋俦。昔年碧水壮遨游，学冠同流。嗟吁独负邓攸忧，一子难留。且求佳婿续箕裘，是亦良谋。老夫昔在太学，曾试贡元，人故以贡元呼之。至亲三口，续室小女而已。田园足以供衣食，庐舍足以蔽风雨。中郎有女传书业，伯道无儿嗣世家。老夫闻得王景春之子王十朋，近日堂试魁名，欲浼将仕郎南阳郡许文通为媒，求作小女之婿。故此扶筇而来，不免到他门首。且咳嗽一声，老将仕在家么？【前腔】［末上］静把诗书闲究，竹扉上是谁频扣？呀！原来是老贡元，请了。［外］过竹方通径，穿云始见山。［末］家因贫故静，人为老而闲。连日少会，今日下顾，必有佳教。［外］只因小女未有佳配，昨闻故人王景春之子，堂试魁名，去后必有好处，敢颅将仕作伐。往彼一说，成此姻缘。但恐轻渎。有屈神劳。［末］鄙夫即当往议此亲，谅此富彼贫，必无辞。且请一茶。［外］不劳赐茶，但得早为玉成，多幸。【三学士】弱息及笄姻未偶，故米拜屈问游，书生已露魁人手，山老因营继嗣谋。［合］若得良媒开笑口，这求亲愿必酬。【前腔】［太］解绶归来为至友，果然同气相求。尔玉人窈窕钟闺秀，那君种子殷勤须好逑。［合］管取两门开笑口。这求婚愿必酬。【前腔】［外］人世姻缘天所授，惟媒妁得预其谋。蔴瓢兀自浮仙涧，红叶犹能上泝流。［合前］若得。【前腔】［末］谨领尊言求风偶，管教配合鸾俦。云英志不存田玉，织女期当订斗，牛。［合前］管取。［外］厘降篇成事岂虚，［未］《诗》言夫妇首《关雎》。［外］人间未结前生契，［合］天上先成月下书。　第六出议亲【绕地游】［老旦上］桑榆暮景，将往事空思省。家贫窘，闷怀耿耿。共姜誓盟，慕贞洁甘守孤零，喜一子学问有成。老身柏舟誓守，自甘法世居孀，榆景身安，惟爱一经教子。锥有破茅之地，仅可容身；囊无挑药之资，旋谋糊口。剪发常思侃母，断机每念轲亲。正是\"不求金玉贵，惟愿子孙贤。\"老身张氏，少适王门，自从丈夫亡后，不幸祖业凋零。止生一子，名十朋，虽喜聪慧，才学有成，奈缘时乖运蹇，功名未遂。今乃大比之年，且训诲一番。十朋那里？【风人松】［生上］青霄万里未鹏抟，淹我儒冠；布袍虽拟蓝袍换，荣枯事皆由天断。且自存心奉母，何须着意求官？母亲拜揖。［老旦］春榜动，选场开，收拾行李，上京科举。［生］母亲，事业要当穷万卷，人生须是惜分阴。正是\"学成文武艺，货与帝王家。\"孩儿只为家贫亲老，不敢远离。［老旦］孩儿，岂不闻孝经云：\"始于事亲，终于事君。\"君亲一体，若得你一官半职回来，也显做娘的训子之功。［生］敢不遵命。［老旦］儿，还有一件事。前日双门巷钱贡元央许将仕议亲，无物为聘，以此不敢应承。只恐今日又来，如何是好？［生］母亲，岂不闻古人云：\"娶妻莫恨无良媒，书中有女颜如玉。\"孩儿只虑功名未遂，何虑无妻？［老旦］儿，你也说得有理。自从你父亲亡后，做娘的呵！【黄莺儿】半世守孤灯，镇朝昏儿几泪零，到今犹在凄凉景。寒门似冰，衰鬓似星。［生］母亲为何掉泪？［老旦］为只为早年不幸鸾分影。［合］细评论，黄金满簸，不如教子一经。【前腔】［生］父丧母劳形，论孩儿当报恩，奈何人事不相称。［老旦］只怕你学未成。［生］非学术成。［老旦］只怕你己未能。［生］非己未能，为只为五行不顺男儿命。［合前］【簇御林】［老旦］亲师范，近友朋，把诗书勤讲明。聚萤凿壁真堪敬，他们都显父母、扬名姓。［合］奋鹏程，名题雁塔，自屋显公卿。【前腔】［生］亲年迈，家势倾，恨腴甘缺奉承。卧冰泣竹真堪并，他们都感大地、登台省。［合前。末上］受人之托，必当终人之事。钱贡元央老夫到王宅议亲。此间有人么？［老旦］儿，有人在外，你去看。［生］待孩儿去看。呀！老将仕，失迎了。［末］令堂有么？［生］家母有。［末］老夫求见。［生］少待。母亲，许将仕在外。［老旦］请进来。［见介］许大人请。重蒙贵步到寒家，有何见谕？［末］老夫非为别事，只因钱贡元前番央老夫来说令郎亲事，老安人不允。近闻得贤郎堂试魁名，贡元不胜之喜。今着老夫送吉贴到宅，望乞安人允就，不必推辞。［老旦］多蒙贡元见爱，又蒙将仕周全。只是家窘，不敢应承。［末］贡元说道：不问人家贫富，只要女婿贤良。聘礼不拘轻重，随意下些，便可成亲。［老旦］贡元乃丰衣足食之家，老身乃裙布荆钗之妇，惟恐见诮。［末］安人何必太谦！【桂枝香】［老旦］年华衰边，家私穷败，要成就这段姻亲，全赖高贤担带。论才难布摆，论才难布摆，钱难揭债，物无借贷。［拔钗介］儿，自你父亲亡后，再无所遗，止有这荆钗，权把他为财礼，只愁事不谐。【前腔】［生］萱亲宁耐，冰人休怪。小生呵！贫居陋室多年，惟苦志寒窗十载。倘时运到来，倘时运到来，功名可待，姻亲还在。母亲，这荆钗又不是金银造，如何做聘财？【前腔】［末］女人容拜。秀才听解。那贡元呵，不嫌你礼物轻微，偏喜爱熟油苦菜。但心无忌猜，但心无忌猜，物无妨碍，人无杂坏。方才聘礼取过来一观。［生］请观。［末］昔日汉梁鸿聘孟光，荆钗遗下，岂不是达古之家？这荆钗虽不是金银造，非是老夫面奉，管取门阑喜事谐。［老旦］将仕回见贡元，只说礼物轻微，表情而已。［末］谨领，谨领。［生］寒家乏聘自伤情，［老］权把荆钗表寸心。［末］着意种花花不发，［合］等闲插柳柳成阴。第七出遐契【秋夜月】［净上］家富豪。少甚财和宝？未毕姻亲，萦牵怀抱。只因命犯孤星照，没一个老瓢。自家号做孙汝权，牛羊无数广田园。无瑕美玉白似雪，没孔珍珠大似拳。白银积下如土块，黄金堆垛似方砖。温州城里第一个财主，件件称心，样样如意。说也惶恐，夜夜缩脚眠。前日学中回来，偶见一家门径里面四个大字：\"为善最乐\"。正看之际，闪出二八佳人，生得描不成，画不就，十分美貌。若得此女为妻，不枉了今生一世。【驻云飞】思忆多娇，想他十指纤一捻腰，两瓣金莲小，赛过西施貌。妖，其实是俊多娇，想他身材小巧，教我日夜相思，日刻萦怀抱。若得成亲，我也不枉了。呸！想他也没用，我家里有个才六、才七，只好管些家事。有个朱吉能言语，我未曾说起。他就晓得我心事，叫他出来商议。朱吉那里？［末上］听得叫朱吉，慌忙走来立，大胆寸难行，小心尽去得。官人，有何分付？［净］朱吉，前日我在学中回来，打从双门巷里经过，一家门前写着：\"为善最乐\"，你晓得是那一家？［末］是钱贡元家里。［净］你怎么认得？［末］小人常在他门首经过，认得。［净］他家好个女儿。［末］官人怎么晓得？［净］我在学中回来，偶见此女，生得十分美貌。我要取他为妻，没个人去说合。［末］他家对门卖烧饼的张妈妈，是钱贡元的妹子。姑娘说侄女，有何不可？［净争］我儿好聪明，姑娘说侄女，有何不依？小厮，取文房四宝过来。［末］要文房四宝何用？［净］写个票儿，拿他来。［末］这就不是，求亲犹如告债，须是登门相请才可。［净］你不知道，这妈妈闻得他嘴头子极快，他问道官人多少年纪，方继娶亲，教我怎么回他？［末］只说高来不成，低来不就，蹉跎了岁月，少说些年纪便了。［净］你分付家里，只说我学中去了。［末叫后科。净］出得家门口，此间已是大街坊。［末］待我去请他。［净］有理。［末叫］张妈在家么？［丑上］来了。【秋夜月】蒙见招，打扮十分俏，走到门前人都道，道奴奴脸上胭脂少，搽些又好，抹些又俏。［末］搽多了，好与关大王作对。［丑］你来我家何干？［末］孙官人要见。［丑］呀！相公请了。［净］妈妈请了。［丑］看茶。［净］妈妈请。［丑］相公，接待不周。春牛上宅，并无灾厄。［净］我今闲走，特来看你这母狗。［末］出言太毒，将人比畜。［净］怎么屎口伤人？［丑］惯有这毛病。［净］茶来。［丑］免茶。［净］免茶不是你说的。［丑］讨茶也不是你说的。［净］我在家里讨惯了。［丑］相公，今日到此贵干？［净］他问我贵干，我怎么回他？［末］便说烦妈妈为媒。［净］特烦妈妈为媒。［丑］不知取与第几位令郎？［净］小儿尚未有母，就是这小花男子。［丑］相公今年高寿了？［净］一百八十岁。［末］十八岁。［净］看，一十八岁。［丑］好少年老成。要取那家女儿？［净］朱吉，怎么回他？［末］便说令兄宅上有个令爱，要娶他做娘子。［净］妈妈，闻知令爱宅上，有个令兄，取他做个掌家娘子。［丑］我哥哥六十岁了，还饶他不过。［净］都是你只管令令令，都令差了。巧言不如直遭，便说你哥哥家里有个丫头，我要讨他做老婆便了。［末］是令兄宅上有个令爱，财主取他做掌家娘子。［丑］若说我侄女儿，只教你雪狮子向火，酥了一半。看我侄女儿，长、不料料窕窕，短、不足跔跔促促。他眉弯新月，譬挽乌云，脸衬朝霞，肌凝瑞雪：有沈鱼落雁之容，闭月羞花之貌。秋波滴沥，云鬓轻盈，淡扫蛾眉，薄施脂粉。舒翠袖，露玉指，春笋纤纤，下香阶，显弓鞋，金莲窄窄。这双小脚，刚刚三寸三分。［净］好！连夜就成。朱吉，这妈妈说小姐的脚，刚刚三寸三分，这是卖弄金莲，就值一千两。请问妈妈要多少价钱？［末］这就差了，买牛马便说价钱，亲事只说财礼。［净］你晓得我的，我若过一两遭，便晓得。苦恼，小花男子那里晓得？你教我便好。［末］请问妈妈要多少财礼？［丑］相公，我哥哥是诗礼之家，出得你的门，进得我哥户，样样成双，件件成百。［净］有！大人家干事不小，小人家干事不大，只管出得我家门，进得你令兄家户。妈妈，成亲之后，自有礼物登门谢媒。花红羊酒锦段赠之。朱吉，今日是个好日，你连忙回去，取金钗一对，压钗银四十两，相烦妈妈就去。【豹子令】闻说佳人多袅娜，多袅娜，端的容貌赛嫦娥，赛嫦娥。此亲若得周全我，酬劳财礼敢虚过。［合］花红羊酒谢媒婆。［丑］成亲之后，就是姑婆。［净］朱吉，你牵羊担酒谢姑婆。【前腔】［丑］非是冰人说强呵，说强呵，成败都是女萧何，女萧何。若是才郎拚财礼，管教织女渡银河。［合前］［净］为媒作伐莫因循，［丑］管取教君成此亲。［末］匹配姻缘凭月老，［合］调和风月仗冰人。第八出受钗【似娘儿】［外上］一女貌天然，缘分浅。亲事迁延。愿天早与人方便，丝萝共结，蒹葭可倚，桑梓相联。\"男子生而愿为之有室，女子生而愿为之有家。\"老夫昨央将仕王宅议亲，回来便知端的。［末上］伏托荆钗成好事，何须红叶作良媒。昨蒙贡元央我王宅议亲，不免回覆。有人么？［外］将仕，有劳动问，亲事如何？［未］老夫初到王宅，说起亲事，王老安人再三推辞。已后将尊言说明，谗得允从。［外］将何物为聘？［末］聘物虽有，只是轻微，将不出。［外］老夫有言在先，不拘轻重，只要成其姻事。［末］聘物在此，请收。［外］好罕物。昔日汉粱鸿聘孟光荆钗，至今遗下，岂不是达古之家？老安人那里？［净争上］\"姻缘本是前生定，曾向蟠桃会里来。\"那个在此？［外］是将仕。［净］不是来说我儿亲事么？［外］正是。［净］李成看茶来。将仕公，外日多蒙厚礼，我说李成去请将仕公来吃些寿面，说你不在家；一钵头面，放了三日，把与狗吃了。［外、末］这什么说话？［净］敢问将仕，说我女儿亲事怎么了？［末、外］亲事已成了。［净］既成了，几时下盒子？［末、外］就是今日。［净］今日教我怎么安排得酒与来人吃？［末］都是干折，袖里来，袖里去。［净］看鸡鹅污屎，坏了衣服。［末］不是这个干折。［净］小厮讨天平来。［外］要天平做什么？［净］要他兑银子。［外］银子希什么罕？［净］银子不希罕，什么希罕？［外］一股荆钗，只怕你不晓得。［净］你拿来我看。多少年纪，不晓得这是什么东西。闻又不香，拿在手又不重，待我磨一磨。［外］这是宝贝，擦不得的。［净］人到禁擦，他到不禁擦。［外、末］什么说话？［净］这味头簪子，一分银子买了十根，讨得十个媳妇。［外］不要多说。［净］我晓得。当初汉梁鸿仗他讨了个娘子，如今又将来讨我女儿，是二婚人了。［末］休得取笑。［净］你便说何人置造，甚人遗下的？【柰花子】［末］论荆钗名本轻微，汉梁鸿已仗得妻，芳名至今留传于世。老安人，休将他恁般轻视，听启，明说道表情而已。【前腔】［净］虽然是我女低微，他将我恁般轻觑。一城中岂无风流佳婿？老员外，偏只要嫁着穷鬼。老许，你做媒氏，疾忙与我还他的财礼。【前腔】［外］这财礼虽是轻微，你为何讲是说非？婆子，你不晓得，那王秀才是个读书人，一朝显达，名登高第，那其间夫荣妻贵。这财礼呵，纵轻微，既来之，且宜安之。【前腔】［丑上］富家郎央我为媒，要娶我侄女为妻。说开说合，非同容易，也全凭虚心冷气。匹配，端的是老娘为最。［净］姑娘那里来？［丑］我在家里来，特来与女儿说亲。［净］不要说这亲事。我老员外凭了那老许，把女儿许与王什么朋。［丑］不是王景春的儿子王十朋？娘儿两个过活的？［净］正是他家，不知富贵发迹何如？［丑］就是孤老院里赶出跎子来，穷断了他的脊筋。风扫地，月点灯。［净争］你说的是谁家？［丑］我说的是孙半州孙官人，名头也有十七八个，金银使秤称，珠子使斗量。先将金钗一对，压钗银四十两，交了年庚吉贴，就有礼物登门。［净］如此只许他家罢。姑娘，只说我不曾见你进来，你就说退了王家，我就说嫁了孙家。［丑］正是。［净］只是老许在里面，不好说得。［丑］自古道：\"男不作媒，女不保债。\"若是老许抢我这媒做了，汗都弄他的出来。嫂嫂，你先进去。［净］老许还不去。［丑］哥哥嫂嫂。此是那个，拘也不养出他来。我到人一般敬他，他到驴了眼看我。我到深深拜一拜，他到直了腰哈人。［末］老人家曲不倒腰，只是这等。［丑、净］老人家曲不倒腰，彭祖公公不唱喏的？\"男有男行，女有女伴。\"请出去，待我们说几句家常话。哥哥，特来与我侄女说头亲事。［外］妹子来迟了，女儿许了王秀才，聘礼受了，就是王景春之子王十朋。［丑］那个做媒的？千百担柴煮不烂的老狗，这是女人家勾当。那王家朝无呼鸡之食，夜无引鼠之粮，若是嫁了他，饿断了丝肠。若饿死我家女儿，要与老许讨命。［外］什么说话？［净］姑娘，你说的是那家？［丑］我说的是孙半州，前门进去一百条水牛，有老许大。［净］就嫁这水牛。［丑］后门进去一百条黄牛。不要说他珍珠财宝，只这象牙屏风底下，冰乾也有一千担。［净、外］冰见了日头就洋了，怎么晒得冰乾？［丑］各天一方，有这等天晒得这冰乾。嫂嫂，生药铺里卖的是什么？［净］这是冰片。［丑］正是，正是。退了王家，嫁那孙家。［外］你不晓得，就是那孙汝权。极奸诈。我也配他不来，还了他聘礼。［净］这等人家不与他？如今退了王家？许了孙家。［外］你那婆子，晓得什么？\"一家女子百家求，求了一家便罢休。\"［净］唊了嘴，\"一家女子百家求，九十九家不罢休。\"［丑］只有一家不求得，扒在屋上打砖头，一失手打了老许的头。【驻马听】［外］巧语花言，竟不顾男女婚姻当遴选，此子才堪梁栋，貌比瑶药，学有渊源。我孩儿非比孟光贤，那书生亦遂梁鸿愿。这亲事也由我不得，也由你不得。玙［合］万事由天，一朝契合，做了百年姻眷。【前腔】［净］才貌兼全，亲老家贫囊又艰，羞杀荆钗裙布，绣褥金屏，绮席华筵。好姻缘番做恶姻缘，富亲眷强似穷亲眷。［合前］【前腔】［丑］四远名传，那个不识孙汝权。他貌如潘岳，富比石崇，德并颜渊，轻裘肥马锦雕鞍，重裀列鼎珍羞馔。［合前］【前腔】［末］五百年前，月老曾将足系缠，不用诗题红叶，书附青鸾，玉种蓝田。瑶池曾结并头莲，画堂中已配豪家眷。［合前］［外］今日未可便相从，［净］须信豪家意颇浓。［末］有缘千里能相会，［丑］无缘对面不相逢。［外］怎成得人家？一个客在此，也没茶水，到有许多不贤之处！［净］还不跪？［丑］跪了，嫂嫂。［外］妹子，一家好人家是你搅坏了，我也做不得主。我儿在绣房中，你将两家聘礼问女儿。愿嫁金钗，就是孙家；愿嫁荆钗，就是王家。［净、丑］正是。［外］只说王家是诗礼之家，那孙家一味村浊。［净］再说一个大巴掌。［外］罢罢，我再不管了。［先下。丑］世间无难事，只怕歪丝缠。一个老官人被你一缠，就缠坏了。玉莲就比我小时节，只要有得吃，有得着。这等人家不嫁，倒去嫁穷鬼？好计，\"计就月中擒玉兔，谋成日里捉金乌。\"［下］第九出绣房【恋芳春】［旦止］宝篆香消，绣窗日永，又还节近清明。暗里时更换，月老逼椿庭，惟愿双亲福寿康宁。镜中常自叹婵娟，生长闺门二八年，惟喜椿庭身在室，何堪萱室魄归天？言工容德悉兼全，玉质无瑕赛月圆。春去秋来多少事，金莲那肯出房前？奴家侍奉早膳已毕，且向绣房做些针指。【一江风】绣房中，袅袅香烟喷，翦翦轻风送；但晨昏问寝高堂，须把椿萱奉。忙梳早整容，忙梳早整容，惟勤针指功，怕窗外花影日移动。【前腔】听鹊鸦，噪得我心惊怕，有甚吉凶话？念奴家不出闺门，莫把情怀挂。依然绣几朵花，依然绣几朵花，天生怎比他？再绣出蔷薇架。【青哥儿】［丑上］豪门议亲，哥哥嫂嫂已许谐秦晋。未审玉莲肯从顺，且向绣房询问。开门。［旦］是谁？［丑］是你姑娘。［旦］姑娘那里来？［丑］我儿，这就不是了，怎么拦门拜？诗礼人家，只象小家子出身，好歹等姑娘坐定了拜才是。［旦］多谢姑娘指教。［丑］这才是。我儿坐了。［旦］姑娘，告坐了。［丑］你在这里做什么？［旦］这是枕方。［丑］这是什么花？［旦］并头莲。［丑］这是做亲的意思了。［旦］姑娘休要取笑。［丑］下面是鸭、是鹅、哺鸡？［旦］鸳鸯。［丑］鸳鸯嘴长了七八针。这是什么书？［旦］是《烈女传》。［丑］我儿，这书且放过一边，我要说正经。我儿，特来与你说一头亲事。［旦］不是爹爹许那王□［丑］亏你不羞，不出闺门的女儿，晓得什么王、白，好歹等姑娘说出来。你爹爹许了王家，母亲见他艰难，将你许了孙半州。他是温州城里第一个财主，我儿若嫁了他，一生受用不尽。这是王家的聘礼，这是孙家的聘礼。［旦］姑娘，他乃豪家富贵，玉莲乃家寒貌丑，不敢应承孙家。［丑］嫁孙家是，听我说他富贵。【梁州序】他家私迭等，良田万顷，富豪声振瓯城。他又不曾婚聘，专浼我来求亲。［旦］他恁的钱物昌盛，愧我家寒貌丑难厮称。［丑］这段姻缘料想是前生定，入境缘何不顺情？休得要恁执性。【前腔】［旦］他有雕鞍金凳，重裀列鼎，肯娶我裙布荆钗？我须房奁不整，反被那人相轻。［丑］虽是你房奁不整，他见你姿容，自然相饮敬。［旦］严父将奴先已许书生，君子一言怎变更，实不敢奉尊命。【前腔】［丑］你爹娘俱已应承，问侄女缘何不肯？恁推三阻四，莫不是行浊言清。［旦］枉了将人凌并，便刎下头来，断然不依允。［丑］论我作伐，宅第尽闻名。十处说亲九处成，谁学你假惺惺。【前腔】［旦］做媒的，［丑］做媒的不是做贼的。［旦］做媒的个个夸能，也多有言不相应，信着你都被误了终身。［丑］合穷合苦没福分。丫头强厮挺，令人怒憎。［旦］出语伤人，你好不三省，荣枯事总由命。【尾】［丑］这段姻缘非厮逞，少什么花红送迎？［旦］谁想番成作画饼。［旦］姻缘自是不和同，［丑］无分荣华合受穷。［旦］雪里红梅甘冷淡，［合］羞随红叶嫁东风。第十出逼嫁【福青歌】［净上］只因我女娇媚，富家郎要结姻契。姑娘在此作良媒，寻思道理，强如嫁着穷鬼。常言道：\"会嫁嫁田庄，不会嫁嫁才郎。\"好笑我老儿将女儿许嫁王十朋，姑娘来说的温州城内第一个财主孙汝权。如今姑娘绣房中与女儿议亲，待姑娘来便知端的。【前腔】［丑上］玉莲贱人无理，激得我怒从心起。腌臜蠢物太无知，千推万阻，枉教我受了这场呕气。［净］姑娘为何这般气？［丑］嫂嫂，只说人家养女儿，你当初把他如金宝，如今把你当蒿草。我便领你的命到绣房中去，他便闭着门儿。我便叫开门，他便不该就是拦门拜。我该奉承他一分便好。我不合教道他，他便怪我抢白了，心里有些不自在我。我便说特来与你做媒，他到嗞了这张嘴，说道：姑娘莫不是爹爹说王□我就说：不出闺门的女儿，晓得什么王、白，好歹等姑娘说出来。又说：爹是亲的，娘是继母，不知是那一个养汉老淫妇，不知他是那里来的，便是这等跟我爹的。还要拿他到税课司去税他一税，羞也羞杀了他。［净］他是这等无理，七岁无了母，是我扶养长成。说我做主不得，我且唤他出来，肯嫁孙家，我有一处，要嫁王家，也有一处。［丑］嫂嫂不要说我说的。［净］玉莲那里？【七娘子】［旦上］芳心未许春搬弄，傍纱窗绣鸾刺风。［净］玉莲。［旦］母命传呼，奴当趋奉。金莲轻举湘裙动。［旦］母亲。［净］撒开，不是你娘。［旦］姑娘。［丑］不是你姑娘。［净］你好欺心！虽无十月怀胎，且有三年乳哺。怎么得你长大嫁老公，姑娘与你说亲，肯不肯好好回他，怎么说爹是亲的，娘是继母，做主不得，骂我许多？［旦］是那个来说的？［净］姑娘说的。［旦］姑娘曾在那里骂？［丑］你骂来。［净］贱人骂得好。【锁南枝】［旦］休发怒，免性焦，一言望乞听奴告。这聘礼荆钗，休恁看得小。［净］是金的？［旦］非是金。［丑］敢是宝。［旦］非是宝。［净］非金非宝，要他何用？［旦］将来聘奴家，一似孟德耀。【前腔】［净、丑］听他道，越气恼，无知贱人不听教。因甚苦死执迷，惹得娘焦燥？他礼物有甚好？比着玉镜台，羞杀晋温峤。［旦］母亲，岂不闻商相埋名，版筑岩前曾避世，阿衡遁迹，躬耕莘野未逢时。买臣见弃于其妻，季子不札于其嫂。先朝蒙正运未通，破窑困苦；昔日韩信时不遇，当道饥寒。王秀才虽窘，乃才学之士：孙汝权纵富，乃奸诈之徒，才学之士，不难于富贵，奸诈之徒，必易于贫穷。王秀才一朝风云际会，发迹何难？［净］姑娘，丫头虽小，且是识人多矣。不知那里寻许多苦堆一处。【四换头】贼泼贱闭嘴，数黑论黄讲甚的？我是你什么人？［旦］是娘。［净］恰又来，娘言语怎违逆？颐父母颜情却是礼。［旦］顺父母颜情，人之大礼。话不投机，教人怎随？富豪贪恋，贫穷见弃，惹得傍人讲是非。【前腔】［丑］呆蠢丫头，出语污人耳。恁推三阻四，话不投机。豪家求汝效于飞，他有甚相亏？出言抵撞，你好没尊卑。【前腔】［旦］非奴失礼仪，望停嗔，听拜启。婚姻事有之，恐误了终身难改移。［净］嫁去好，多住几日，不好，回来再嫁。［旦］怕一时贪富侈，恐船到江心补漏迟。【前腔】［净、丑］好言劝你，再三阻推。娘是何人你是谁？［旦］母亲暂息雷电威，休恁自差池。今日里缘何将我苦禁持？［净］自今和你做头敌。［旦］谩威逼，断然不与孙氏做夫妻。［旦下。外上］自不整衣毛，何须夜夜嚎。为何在此喧嚷？［净］老贼养得好女儿，把我一顿打。若无姑娘劝，几乎打死。［外］妈妈，玉莲最孝顺，敢不是他？［净］且住！待我思想。我扯住他衣服，他洒掉跑了去，方才打。姑娘，是你打的。［外］妹子回来一次，惹得他母子闹吵，今后再不要回来。［丑］我为你女儿亲事，今后再不回来了。［净哭］我的姑娘，［丑哭］我的嫂嫂。［外］呸！好人好家，哭怎么的？［丑］耍戏有哭有笑。［净］依我嫁孙家，多与他房奁首饰。若不肯嫁孙家，剥得赤条条，拣个十恶大败日，一乘破轿子，送到王家。房奁首饰，一些没有，再不管他。［外］将机就机，明日乃是一好日，只说不好。妈妈，十恶大败之日，就是明日送去。［净］也罢，就是明日。［外］妈妈，你送去。［争］我不去。［外］妹子。你送去。［丑］嫂嫂，一个泥人送到庙里去，看个下落，就是我去。［外］不贪富贵自甘贫，［净］叵耐无知小贱人。［丑］惟有感恩并积恨，［合］万年千载不成尘。第十一出辞灵【破阵子】［旦上］翠黛深笼宝镜，蛾眉懒画春山。丝萝虽喜依乔木，椿树还怜老岁寒，偷将珠泪弹。我生胡不辰，襁褓失慈母。鞠育赖椿庭，成立多艰楚。此日遣于归，父命曷敢阻？进退心恐伤，有泪出肺腑。奴家被继母逼嫁孙郎，我爹爹不允，将机就机，只说今日是十恶大败之日，匆遽之间，将奴出配王家。首饰衣服，并无一件。苦呵！若是亲娘在日，岂忍如此肮脏？不免到祠堂中拜别亲娘神主。此间已是祠堂中了，这一位是我亲娘呵！一入祠堂心惨凄，百年香火叹无儿，涓埃未报母恩德，返哺忍闻乌夜啼。【玉交枝】［旦］音容不见，望冥中听奴诉言，甫离怀抱娘恩断，目应怎瞑黄泉。谁知继母心太偏，逼奴改嫁相凌贱。我那亲娘，孩儿今日出嫁，本待做一碗羹饭与你，料他决不相容。苦！莫说羹饭，我要痛哭一场，［合］怕他们闻之见嫌，只得且吞声泪痕如线。我的亲娘在日，岂是今日？【前腔】不能光显，叹资装十元一完。爹爹，母亲，荆钗裙布奴情愿。只是我爹爹年老在堂，奴家去后，叹无人膝下承颜。我的亲娘，七岁抛离了你，受他折磨难尽言。孩儿倘有一些差处，非打即骂，他全无骨肉亲相脊。［合前］［外上］荆钗与裙布。随时逼婚嫁。［丑上］三夜不息烛，相思何日罢。［外］我儿，哭得这等模样，你在此怎么？［旦］我在此别母亲神主。［外］我的儿，【忆多娇】你且开镜奁，锭翠钿，休得界破残妆玉箸悬。今日我做爹爹的肮脏了你，首饰全无真可怜。［合］休得愁烦，喜嫁个读书大贤。【前腔】［旦］愁只愁你子嗣悭，爹老年，何忍教儿离膝前。爹爹，你与母亲不谐，孩儿去了，凡事忍耐些罢。莫惹闲非免抟牵。［合前。丑］我儿，你若依了我，嫁了孙家，大样妆奁，十分富贵。今日什么来由，到嫁这个穷鬼？［外］你好胡说！【斗黑麻】自古姻缘事，非偶然，五百年前，赤绳系牵。儿今去，听教言：我的儿，你到王门做媳妇，勿慢勿骄，必钦必敬。孝顺姑嫜，数问寒暄。［合］灯前泪涟，生离各一天。他有日归宁，吾心始安。我儿上轿去罢。［旦］待孩儿请母亲出来拜辞。［外］孩儿，那老泼贱，你去拜别他怎么？［旦］爹爹，天下无有不是的父母，孩儿何忍不辞而去？［丑］侄女言之有礼，待我去请他来。嫂嫂，女儿请你出来拜别。［净在内说］不出来，一似张果老倒骑驴，永远不要见这畜生的面。［丑］侄女儿，你母亲不肯出来受你的拜别。［旦］既不肯出来，待奴自去请。母亲，开门，开门！［净内说］不开，不开！［旦］母亲既不开门，不免就此房门前拜别。我的娘，孩儿呵，【前腔】蒙教养成人，恩同昊天。［净内应］我又不是你亲娘，说什么昊天！［旦］我的娘，虽不是你亲生，多蒙保全。儿别去，免忧煎。娘，你是个年老之人，休惹闲气，倘爹爹有些不是处，忍耐些罢！努力加餐，望把愁颜变笑颜。［合］灯前泪涟，生离各一天。［外］我儿，他衣饰也无一件与你，哭他怎么？［旦］裙布荆钗，奴身自便。［丑］侄女儿，拜了爹爹，上轿去罢！［外］不要拜了。【临江仙】［旦］百拜哀哀辞膝下，及门无母施鞶，未知何日返家园。出门银烛暗，明月照鱼轩。［旦、丑吹打下。外吊场］【前腔】半壁孤灯相吊影，萧萧白发盈颠。那堪弱息离身边，叮咛辞别去，情痛不成干。［哭下］第十二出合卺【风马儿】［老旦上］株守蜗居事桑蚕，形憔悴、鬓蓝参。［生上］家寒世薄精神减，凄凉一担，母忧愁，子羞惭。［老旦］孩儿，姻缘之事非偶然，前番许将仕来说亲事，我因将荆钗为定。此人一去许久，不见回报，敢是不成了。［生］母亲，姻缘前生分定，苦苦挂怀则甚。【琐寒窗】［老旦］这门亲非是我贪婪，无奈人来说再三。送荆钗只愁富室褒谈，良媒竟没一言回俺，反教娘挂肠悬胆。［合］早间只闻得鹊噪窗南，有何亲旧相探？【前腔】［生］叹连年贫苦多谙，尤在凄凉一担担，事萱亲、朝夕愧缺腴甘。劬劳未答，常怀凄惨。议姻亲，断然不敢。［合前］【前腔】［末、净上］论人生嫁女婚男，不是姻缘怎妄贪。谩夸他豪门首饰衣衫。娇娥志洁，甘居清淡。那听他巧言啜赚。这姑姑闲此脸羞惭，此来必定喃喃。此间已是。有人么？［老旦］有人在外，山去看来。［生］待孩儿去看。［末］老夫要见令堂。［生］请将仕少待。［老旦］请见。［末］老安人贺喜。［老旦］寒门似水，喜从何来？［末］钱老员外送小姐过门，以此贺喜。［老旦］仓卒之间，诸事不曾整备，怎生是好？［末］不费老安人的心，钱宅也没有人来，止有张姑妈送亲。他恰有些絮聒，不要听他。［净］只要对了新官人，诸事不要管。张老安人出轿。华堂今夜喜筵开，拂拂香风次第来，画鼓频敲龙笛响，新人挪步出庭阶。【宝鼎儿】［丑上］亲送侄女临门，管取今朝沈醉。［净］请老安人迎接姑婆。［老旦］姑婆请。［丑］亲家请。［净］请行礼，再行礼。［老旦、丑行礼。丑］此间是那个？［末］就是新官人。［丑］你不晓得，这是琼林之琼。亲家面上为何能黄？［老旦］生成的。［丑］这房子为何都是曲的？［老旦］这是旧房。［丑］不是旧房，正是乔木之家。［末、净］这话才说得好。［丑］亲家，里面有什么冰窨？［老旦］没有什么冰窨。［丑］为何冷气直冲？亲家，夜来我哥哥嫂嫂分颜，如今送侄女临门，首饰房奁，诸事不曾完备，望亲家包荒。［老旦］家下仓卒之间，诸事不曾整备，望姑婆包荒。［丑］实不相瞒亲家说，没有喜娘，还要我一身充两役，扶我侄女出轿。酒是好歹两桌都是我的了。［末］且不要多说，扶持新人出轿。［净］伏以身骑白马摇金镫，曾向歌楼列管弦；醉后不知明月上，笙歌引入画堂前。【花心动】［旦上］适遣匆匆，奈眉峰慵画，鬓云羞笼。［净］一对新人请上花毯，齐眉并立。一派笙歌列绮罗，女郎今夜渡银河。羞闻织女笑呵呵，今夜断然饶不过。［老旦］请受礼。［丑］同受礼。［净］老安人请训事。［老旦］姑婆请训事。［丑］亲家请。［老旦］占了。夫妻交拜，相敬如宾。务要上和下睦，夫唱妇随。常如鸾凤之和鸣，早叶麒麟之应瑞。姑婆请。［丑］勤事桑麻，织紬做布，莫学自己，嫁了这个穷酸饿醋。喜筵独桌，摆在那里？［老旦］姑婆，仓卒之间，诸事不曾整备。【惜奴娇】只为家道贫穷，守荆钗裙布，谨身节用。今为姻眷，惟恐玷辱亲家门风。［旦］空空，愧乏房奁来陪奉，望高堂垂怜宠。［合］喜气浓，悄似仙郎仙女，会合仙宫。【前腔】［丑］欣逢，夫婿宽洪，可留心遵守，四德三从。［末］勤攻诗赋，休得要效我飘蓬。［生］重重，命蹇时乖长如梦。［老旦］谢良言，开愚懵。［合前］【斗黑麻】［旦］家世，虽忝儒宗，论蘋蘩箕帚，尚未谙通。愧无能，岂宜适事英雄？［老旦］融融，非独外有容，必然内有功。［合前］【前腔】［生］愚蒙，欲步蟾宫，奈才疏学浅，未得飞冲。愧无能，岂宜先自乘龙？［丑］雍雍，才郎但显功，娇妻拟赠封。［合前］【锦衣香】［末］夫性聪，才堪重；妇有容，德堪重，天生美质奇才，彩驾丹凤。［生］自惭非是汉梁鸿，何当富室，配着孤穷。［旦］念妾非孟光，奉亲命遣侍明公。今日同欢共，蓝田玉曾修种。夫和妇睦，琴调瑟弄。【浆水令】［老旦］恕贫无香醪泛钟，恕贫无美食献供。［丑］又无些汤水饮喉咙。妆甚么大媒？做甚么亲送？［末］休相笑，莫妄冲，惟恐外人相讥讽。［老旦］非缺礼，非缺礼，只为窘中。凡百事，凡百事，望乞包笼。【尾】［众］佳人才子德堪重，更人才又兼出众，夫妻到老永和同。［生］合卺交欢喜颇浓，［老］琴调瑟弄两和同；［丑］今宵賸把银缸照，［合］犹恐相逢在梦中。第十三出遣仆【出队子】［外上］追思前事，追思前事，心下如同理乱丝。虽然颇颇有家私，争奈年高无后嗣，怎不教人日夕怨咨！万般皆是命，半点不由人。当初本欲招赘王十朋为婿，谁知我那婆子嫌贫爱富，定要嫁在孙家。我女不从，因此变作参商，翻成仇怨，是我一时将机就机，将孩儿送过王门。如今王十朋赴京科举，思虑他家无人，意欲整西边书房，去请亲家女儿同居住，早晚也好看顾。李成那里？［末上］水将杖探知深浅，人听言词见腹心。员外有何分付？［外］李成，王官人往京求取功名，我思量他家无人，欲将西首书房打扫清洁，你就去请老安人小姐到家居住，早晚也好看顾。［末］如此甚好，只怕老安人不容。［外］有我在此，不妨。［末］小人就去。【好姐姐】［外］听吾一言说与，那王秀才欲求科举。他若去时，必定家空虚。［合］堪忧虑，形只影单添凄楚，暮想朝思愈困苦。【前腔】［末］解元为功名利禄，他应难免分开鸳侣。妻孤母独，怎不愁满腹。［合前］【前腔】［外］我欲把西边空屋，相请他萱亲媳妇，移来并居，早我相看顾。［合］亲骨肉，及早取来同居住，彼此心欢意满足。【前腔】［末］小仆蒙东人付嘱，到彼处传说衷曲。他闻此语，拟定无间阻。［合前］［外］不忍他家受惨凄，［未］恩东惜树更连枝；［外］黄河尚有澄清日，［末］岂可人无得运时？第十四出迎亲【挂真儿】［老旦上］天付姻缘事谐矣，夫和妇如鱼似水。［生上］贫处蜗居，羞婚燕尔，惟恐旁人谈耻。［旦上］菽水承欢胜甘旨，亲中馈未能周备。［生］慈母心坎，贤妻意美，深喜一家和气。母亲，蘋蘩已喜承宗嗣，功名未遂平生意。黄榜正招贤，囊空无一钱。［老旦］孩儿，家寒难斡运，谩自心头闷。［旦］科举若蹉跎，光阴能几何？［生］母亲，孩儿自与娘子成亲之后，不觉半载。即日黄榜动，选场开，郡中催逼赴京，限十五日起程。争奈缺少盘缠，如何是好？［老旦］孩儿，自你父亲亡后，家私日渐凋零。你今缺少盘费，教娘实难措办。［旦］官人，此系是前程之事，况兼官府催行，虽则家道艰难，如何辞免？可容奴家回去，恳告爹娘，或钱或银，借些与官人路上盘缠，不知意下如何？［生］如此却好，只恐岳丈不从。［旦］这个不妨。［末上］若无渔父引，怎得见波涛？老员外着我到王秀才家去请王老安人、小姐、王官人，这里便是，有人在此么？［老旦］孩儿，是谁在门首？［生］待孩儿去看。［生］足下何来？［末］小人是钱宅来的。［生］少待。母亲，原来岳丈家里来的人。［老旦］媳妇，你去看是谁。［旦］待奴家去看。原来是李成。［末］是小人。［旦］一向爹妈好么？［末］俱各平安。［旦］我在此半年，爹爹怎么不着人来看我。［末］家中有事，不曾来看得小姐。［旦］今日着你来，有何话说？［末］老员外闻知秀才官人上京应举，思虑宅上无人，着小人打点空房一所，特着小人来请老安人小姐同家另住。［旦］这是贫人遇宝，有何不可？你进来见了婆婆，须要下个全礼。［末］大人家儿女晓得。［老旦］媳妇，是谁？［旦］婆婆，是奴家里使唤的李成。［老旦］原来是李成舅，请他进来。［旦］李成进来。［末］老安人拜揖。［老旦］李成舅万福。二位亲家安否？［末］托赖俱各平安。［老旦］如今亲家着你来有何干？［末］老安人请坐，待小人说。【宜春令】恩东命，遣仆来上覆，近闻说官人赴帝都。解元出路，料想家中，必定添凄楚。老员外呵，意欲把西首房屋，待相邀安人居住。为此特令男女，到宅传语。【前腔】［老旦］蒙错爱，为眷属，这恩德深铭肺腑。奈缘艰苦，迤逦不能勾参岳父。到如今又蒙相呼，顿教娘心中犹豫。试问我孩儿媳妇，怎生区处？【前腔】［生］因科举，欲赴都，免不得抛妻弃母。千思百虑，母老妻娇，却教谁为主？既岳翁惜寡怜孤，这分明爱枝惜树。且自随机应变。慎勿推阻。【前腔】［旦］大出路，百事无。况家中前空后虚，晨昏朝暮，虑恐他人生嫉妒。既相招共处同居，暂离这荜门蓬户。末审婆婆夫主，意中何如？［老旦］媳妇，既如此，你道怎么不去？［老］家寒羞往见新亲，［生］业务艰难莫认真。［旦］此上料应无改易，［末］迳传消息报东人。［末下］【绣衣郎】［老旦、生、旦吊场］［老旦］半生在陋室幽牺，乐守清贫苟度时。重蒙不弃，大厦于间相周庇。望孩儿异日荣贵，报岳翁今日恩义。［合］愿从今奋鹏程万里，愿从今奋鹏程万卫！【前腔】［生］自历学十载书帏，黄卷青灯不暂离。春闱催试，鏖战功名在科场内。金弯殴拟着荷衣，广寒宫必攀仙桂。［合前］【前腔】［旦］想苍天不负男儿，一举成名天下知。倘登高第，雁塔题名身荣贵。若能勾赠母封妻，也不枉了争名夺利。［合前］【前腔】［老旦］黄河尚有澄清日，岂可人无得运时？［旦］皇都得意，那时好个风流婿。［生］我寒儒显赫门楣，太岳翁传扬名誉。［合前］［生］春闱催赴恐违期，［旦］但愿皇都得意回；［老］跃过禹门三级浪，［合］管教平地一声雷。第十五出分别【卜算子】［外上］从别女孩儿，心下常萦系。昨日令人去请归，彼此心欢喜。雪隐鹭鸶飞始见？柳藏鹦鹉语方知。昨日着李成去搬取王亲妈、秀才与我女孩儿同家另居。待李成回来，便知分晓。【疏影】［老旦上］韶光荏苒，叹桑榆暮景，贫困相兼。［旦上］半载忧愁，一家艰苦，末知何日回甜。［生上］衣单食缺心无歉，为亲老常怀凄惨。［末上］安人贤会，秀才儒雅，小姐贞坚。老安人，这里正是本宅门首，待小人进去通报。老员外，老安人、秀才官人、小姐都来了。［外］在那里？［末］都在门首。［外］看坐来。亲家，请里面相见。［老旦］老亲家先请。［外］亲家，老夫接待不周，勿令见罪。［老旦］亲家，老身贫无一丝为聘，遗荆钗言之可羞。［外］小女愧无百辆迎门，奉蘋蘩惟恐有失。［老旦］未遑造谢，反蒙宠招。［外］重荷辉临，不胜荣幸。［老旦］老亲家，亲母如何不见？［外］老荆有些小恙，不及侍陪，容日再拜。乞恕！乞恕！［老旦］孩儿过来，见了老亲家。［生］念十朋一介寒儒，三尺童稚。忝居半子之情，托在万间之庇，有违参拜，无任战兢。［外］好贤婿！［旦］爹爹，久别尊颜，且喜无恙。［外］孩儿起来。亲家母，我闻知令郎起程，虑恐亲家宅上无人。老夫如今打点西边空房屋一所，请亲姆到来，与我孩儿同住。未知尊意如何？［老旦］老身来此，叨扰尊府。［外］贤婿几时起程？［生］小生就是今日起程。［外］李成看酒来。［末］酒在此。［外］此一杯酒，一来与者亲家接风，二来与我贤婿饯行。亲家，我家中没有高堂大厦。【降黄龙】草舍茅檐，蓬荜尘蒙，纲罗风风召。尊亲到此，但有无一一望亲遮掩。［老旦］恩沾，万间周庇，悄似寒灰拨焰。使穷亲欢生愁腹，喜生愁脸。【前腔】［旦］安然，问效鹣鹣，为取功名，顿成抛闪。君今此行，又恐怕贪荣别娶娇艳。［生］休言，我守忠信，自古道\"贫而无谄\"，肯贪荣忘恩负义，附热控炎？【前腔】［老旦］淹淹，贫守虀盐，常虑衣单，每忧食欠。今为眷属，又恐将宅第门风辱玷。［外］休谦，既成姻眷，又何故相弃相嫌。敢攀尊亲宠临，老夫过僭。【前腔】［生］叨忝，母训师严，三史谙通，九经博览。今承召举，到试闱定有朱衣头点。［外］孩儿，丈夫远行，你也递他一杯酒。［旦］奴家晓得了。［唱］春纤，捧觞低劝，好将心事拘钳。到京师闲花野草，慎勿沾染。【黄龙滚】［生］休将别泪弹，休将别泪弹！且把愁眉敛。背井离乡，谁敢胡沾染？［老旦］路途迢递，不无危险。才日暮，问路程，寻宿店。【前腔】［生］萱亲免愁烦，萱亲免愁烦！岳丈休忆念。［老旦］记取叮咛，客邸当勤俭。［外］此行只愿鳌头高占，功名遂，姓字香，门楣显。【尾声】［生］随身不虑无琴剑，虑只虑行囊缺欠。［外］些少白金相助添。［生］多谢岳父厚意。［外］你去路上要小心。早去早回。［老旦］孩儿，你过来，我分付你几句。［生］母亲，有何分付？［老旦］你未晚先投宿，鸡鸣起看天；逢桥须下马，过渡莫争先；古来冤枉事，皆在路途间。做娘的就比树头上黄叶，荷叶上水珠，朝不保暮了。我的儿呵！【临江仙】渡水登山须仔细。［外］贤婿，朝行须听晓鸡啼。［旦］官人，成名先寄好音回。［末］王官人，蓝袍将挂体，及第便回归。［生］重荷萱亲勤训诲，感蒙岳丈提携。娘子，好生侍奉我亲帏。李成，在家勤照顾。［末］及第便回归。［旦扯生介］半载夫妻成拆散，婆婆年老怎支持？成名思故里，切莫学王魁！［生］你不须多嘱付，我及第便回归。［生先下。众吊场］正是\"流泪眼观流泪眼，断肠人送断肠人。\"［外］孩儿，你夫婿上京取应，好把婆婆恭敬。［旦］甘旨一一趋承。谨依爹爹严命。［老旦］多幸多幸，骨肉团圆欢庆。【园林好】深感得亲家见怜，助白银恩德万千。更广厦容留，贫贱得所，赐喜绵绵。蒙所庇，意拳拳。【沈醉东风】［外］我孩儿三生有缘，与才郎忝为姻眷。今日赴春闹，程途遥远。论盘费，尚忧轻鲜。［旦］婆当暮年，父当老年，只愿我儿夫荣归故苑。【川拨棹】［老旦］他凭取才学上京赴选，又恐怕他功名缘分浅。［末］老安人且莫萦牵，那秀才文章灿然。管登科，作状元。管登科，作状元。【红绣鞋】［老旦］旦夕祝告苍天，周全。［旦］愿他独占魁选，荣显。母妻封赠受皇宣。门楣显，姓名传。［老旦］得鱼后，怎忘筌？得鱼后，怎忘筌？【尾】从今且把眉舒展，遇良辰自宜消遣，骨肉永远团圆。［外］举子纷纷争策艺，［老］此行愿取登高第。［旦］马前唱道状元来，［合］这回好个风流婿第十六出赴试【水底鱼】［生上］天下贤良，赴选临帝乡。白衣卿相，暮登天子堂。【前腔】［末上］为功名纸半张，引得吾辈忙。人人都想，要登龙虎榜。【前腔】［净上］有等魍魉，本是田舍郎，妆模作样，也来入试场。［生］三年大比选场开，满腹文章特地来；争看世人增价买，信知吾辈是英才。［净］梅溪，我和你一学朋友，不须通名，趱行则个。【甘州歌】［生］自离故里，谩回首家乡，极目何处？萱亲年老，一喜又还一惧。晨昏幸托年少妻，深感岳丈相怜一处居。［合］蒙嘱付，牢记取，教我成名先寄数行书。休悒怏，莫嗟吁，白衣换却锦衣归。【前腔】［末］芳春景最奇，正可人不暖不寒天气。千红万紫，开遍满目芳菲。香车宝马逐队随，只见来往游人浑似蚁。［合］争如我，折桂枝，十年身到凤凰池。身荣贵，回故里，人人都道状元归。【前腔】［净］迤逦松篁迳里，见野塘溶溶水没沙嘴。鸥凫往来，出没又还惊飞。危桥跨涧人过稀，只见漠漠平沙接远堤。［合］途中趣，真是奇，绿杨枝上啭黄鹂。难禁受，闻子规，声声叫道不如归。【前腔】［众］闻知皇都近矣，尚还隔几重烟水。餐风宿水，岂惮路途迢递。一心指望入试闱，恨不得肋生双翅飞。［合］寻宿处，莫待迟，竹篱茅舍掩柴扉。天将暮，日坠西，渔翁江上钓鱼归。【尾】问牧童，归村市，香醪同饮典春衣，图得今宵沈醉归。［生］琢磨成器待春闱，［末］此去前程唾手回。［净］青云有路终须到，［合］金榜无名誓不归！第十七出春科［末上］钦奉朝廷命，敷施雨露恩。鱼龙皆变化，一跃尽朝天。自家不是别人，礼部伺侯的便是。往来听候，侍奉官员。今乃大比贡举之年，正当设科取士之际。国朝委请试官，已在贡院之内。府县郡召单子，俱列棘闱之前。如今将次考试，只得在此伺候。怎见得设科取士？但见开设着：茂才科、贤良科、方正科，齐齐整整；印卷所、弥封所、对读所、誊录所，密密严严。委请有：总考官、同考官、易考官、书考官、诗考官、春秋考官、札记考官，人人饱学；提调官、供给官、巡绰官、受卷官、弥封官、总监临官、都于办官，个个清廉。但是天下才子，先到礼部报名。第一场，以四书拟题，内选程文四书三篇、五经四篇，务要文章峻洁。第二场，以性理群书拟题，内选程论诏诰一篇、表判一篇，俱用礼义精纯。第三场，策问五道，无非晓达时务，何必经史辨疑。中式举人，定为三甲；授官进士，分作九阶。第一甲，赐进士及第，官授从六品；第二甲，赐进士出身，官授正七品；第三甲，赐同进士出身，官授从七品。廷策一道，列名状元、榜眼、探花，游街三日，赐宴琼林，鹿鸣卤簿。正是\"一封才下兴贤诏，四海应无遗弃才。\"道犹未了，试官早到。【夜游朝】［外，杂从上］锦袍银绶掌春宫，辅佐承明一统。圣主求贤心重，网罗天下英雄。乌纱玉带紫金鱼，出入千人拥一车；若问荣华何自至，少年曾读五车书。下官蒙差考试，为天子之辅臣，系文章之司命。荣身食禄，岂容尸位素餐；报主匡时，敢不矢心殚力？今当会试之春，命主礼闱。天下英才，雪屯蚁聚。左右，举子入试者，用意搜检，以防怀挟。着他鱼贯而进！【水底鱼】［生上］天降坚恩，诏我众书生。鱼龙变化，直上九霄云。【前腔】［末上］慈亲衰倦，弟兄无一人。无人奉养，时刻常挂心。【前腔】［净上］我是文人，声名天下闻。若还高中，管取第一名。［众见。外］众举子，我奉九重之命，抡四海之才。每岁考试，不过经书诗对，尽是俗套虚文。我今奏准裁革。第一场各把本经做一篇，第二场破题，第三场作诗。天地人三号，各归号房，挨次呈来，无得错乱，取责不便。［杂］生员领题。［外］天字号就把本经做一篇来！【黄莺儿】［生］鲁史纪周正。［外］正名之实，何者为先？［生］重明伦，先正名。先明王霸之分。尊正贱霸功难泯。［外］五霸桓文为盛，事业如何？［生］齐桓公会诸侯于葵丘，次师召陵以伐楚。晋文公会诸侯践土，天王狩于河阳。葵丘序盟，召陵誓兵，河阳践土诚陵分。［外］春秋以赏罚为事，无乃为僭乎？［生］春秋天子之事也。故仲尼曰：\"罪我者，其惟春秋乎？知我者，其惟春秋乎？\"细推评，刑诛爵赏，准以素正情？［外］此篇深得春秋赏罚之旨，真内圣外王之学也。可喜可喜。地字号把你本经做一篇来！【前腔】［末］五典与三坟，见重华，思放勋。［外］昔左史倚相，能读坟典丘索之书。子亦能是乎？［末］不敢，此分内事也。九丘八索扦能省。［外］既然读上古书，且说\"欲为君尽君道，欲为臣尽臣道\"二者当法何人？［木］君人之道，至文武而尽。人巨之义，当以伊周为法。文谟克勤，武烈继明，商衡周鼎辉相映。［外］\"如或知汝，则何以哉？\"［末］有用我者，务引君当道而已。际风云，盐梅舟楫，一德务臣君。［外］此篇深有宰辅器量。深为朝廷得人贺也。人字号把你本经做一篇来看！【前腔】［净］四圣旨弥纶，道阴阳，说鬼冲。［外］易主卜筮者，说可信么？［净］圣人作易，神以知来，知以藏往，是故知幽明之故。知来藏往昭无朕。人根杳冥，月窟浑论。［外］何为天根，何为月窟？［净］尧夫云：\"乾遇巽时观月窟，地逢雷处见天根。\"［外］夏商之时，易有何名？［净］夏易首艮，是曰连山；商易首坤，是曰归藏。皆无足传者。连山云断归藏隐。［外］此子年齿虽逾，学识颇到。［净］不敢。我学生八八六十四卦，三百八十四爻，无不精晓。［外笑］可知你日亲笔砚？［净］惶恐。且休颦，书编三绝，观国利王宾。［外］此篇易学颇精，非研穷义理，不能到也。［生］生员领题。［外］第二场，我出破题与你做：\"臣事君以忠。\"［生］论辅乎君者，当尽忠於君也。［末］生员领题。［外］第二场，我出破题与你做：\"其为人也孝悌。\"［末］性禀天地之贵，道尊日月之长。［净］生员领题。［外］第二场，我出破题与你做。学而第一：\"学而时习之，不亦说乎？有朋自远方来，不亦乐乎？人不知而不愠，不亦君子乎？\"［净］大人，不是这学，乃是鹤儿第一。鹤儿乃是鹤之子，时乃时时之习也。盖鹤有千岁，得为有寿之禽。小鸟朔飞，渐渐飞高飞远，其母岂不说乎？忽一日飞在青田之内，赤壁之间，同类见他飞得高远，也飞来做了一处。此乃同类相从，岂不乐乎？雄鹤见了雌鹤，就欺心起来，一飞飞起来站在雌鹤身上，牢牢立定，而不滚也。雌鹤把头来对了雄鹤：\"雄鹤，你为何欺心？\"雄鹤答曰：\"人不知而不愠，不亦君子乎？\"［外］天字号第三场，就把桂花为题；光、香、郎韵，作诗一首。［生］花如金粟占秋光，月殿移来万斛香；试问嫦娥仙子道，一枝留与状元郎。［外］地字号第三场，就把梅花为题：光、香、郎音，作诗一首。［末］横斜疏影透波光，玉骨冰肌分外香；昨夜前村雪初霁，今朝应有探花朗。［外］人字号第三场，就把橘子为题：光、香、郎韵，作诗一首。［净］橘子生来耀日光，又酸又涩又馨香；后来结成一个大疙瘩，剖开来到有七八囊。［外］郎字韵怎么囊？［净］大人，囊得过就罢了。［外］学问粗疏！回去用心读书，留在下科。［净］三场文字不得中，六个馒头落得吞。［外］这几篇皆通，独有天字号为最。天字号那方人氏，姓甚名谁？［生］温州府永嘉县人氏，姓王，名十朋。［外］去秋解元是你，今科会元又是你。我把你文字封上御前亲阅定夺。【风检才】［众上］举子读书大贤，锦绣文章可观；象简罗袍恁你穿，宫花插帽檐偏。［合］头名是王状元！［小生］圣旨下，奉圣旨：策三道词理平顺，条对详明，宜居第一甲第一名，王十朋；第二甲第一名、王士宏；第三甲第一名周璧。各赐袍服冠带，整备鼓乐，迎送状元及第。游街毕日，即赴翰林谢恩。［众］万岁！万岁！万万岁！［外］五百名中第一人，［生］乌靴纱帽绿袍新；［末］明朝早赴琼林宴，［众］斜插宫花谒至尊。第十八出闺念【破阵子】［旦上］灯灿金花无寐，尘生锦瑟消魂。凤管台空，鸾笺信杳，孤帏不断离情。巫山梦断银缸雨，绣阁香消玉镜蒙。十朋，休怨怀想人。妾惭非淑女，父命嫁洪儒。矢心共贫素，布荆乐有余。旦夕侍巾栉，齐眉愧不如。两情正欢洽，一旦赴征书。折此蓝田玉，分我合浦珠。翠钿空零落，绿鬓渐萧疏。登楼试晚妆，镜破意踌躇。羞看舞双燕，交彩人空虚。况有高堂亲，忧怀日倚闾。愿言还游子，及早赋归欤。奴家自从才郎别后，每日鸡鸣而起，敬奉姑嫜，勤事父母。如今天尚未明，意欲对镜梳妆，争奈离愁千种，想起别时，不觉垂泪。春风吹柳拂行旌，忆别河桥万种情；天上杏花开欲遍，才郎从此步云程。【四朝元】云程思奋，迢迢赴玉京。为策名仙籍，献赋金门，一旦成孤另。自骊驹唱断，自骊驹唱断，空忆草碧河梁，柳绿长亭。一骑天涯，正是百花风景，到此春将尽。嗏！寂寞度芳辰，凤帐鸳衾，翠减兰香冷。君行万里程，妾怀万般恨。别离太急，思思念念，是奴薄命！薄命佳人多苦辛，通宵不寐听鸡鸣；高堂侍奉三亲老，要使晨昏妇道行。【前腔】妇仪当尽，昏问寝兴。听谯楼更漏，紫陌鸡声，忙把衣衫整。要殷勤定省，要殷勤定省。自觑堂上姑嫜，萱草椿庭，白发三亲，也索一般恭敬，不敢辞劳顿。嗏！端不为家贫，欲尽奴情，愿来蘋蘩进。儿夫事远征，亲年当暮景，孝思力罄。行行步步，是奴常分。事亲一一体夫心，无暇重调绿绮琴；憔悴容颜愁里变，妆台从此懒相临。【前腔】慵临妆镜，菱花暗锁尘。自曲江人去，凤拆鸾分，羞睹孤飞影。渐脂憔粉悴，渐脂憔粉悴，说甚眉扫青山，鬓挽乌云？玉箸痕多，只为荆钗情分，肠断当年聘。嗏！欲照又还停，只见貌减容消，展转添愁闷。团团宝鉴明，萧萧翠环冷。为思结发，丝丝缕缕，万千愁病。愁病恹恹瘦损神，只因夫婿寓瑶京；那堪雁帛鱼书杳，肠断香闺独宿人。【前腔】从离乡郡，皇都觅利名。想龙门求变，豹文思炳，凤阁图衣锦。奈归期未定，奈归期未定，便做折桂蟾宫，赐宴琼林，须念兰房有奴孤形独影，莫向红楼凭。嗏！独坐暗伤神，雁杳鱼沉，教奴望断衡湘信。长安红杏深，家山白云隐。早祈归省，孜孜翕翕，举家欢庆。【尾声】时光似箭如梭掷，勤把萱亲奉侍，专等儿夫返故里。只为功名抛却亲，儿夫必定离京城。真个路遥知马力，果然日久见人心。　第十九出参相［未上］碧玉堂前列管弦，真珠帘卷袅沈烟；不闻阃外将军令，只听朝中天子宣。自家不是别人，乃是万俟丞相府中堂候官的是也。且说我那丞相，真个官高极品，累代名家。身居八位之尊，班列群僚之上。论文呵，对先圣夜读诗书；论武呵，总元戎时观韬略。巍巍驾海紫金梁，兀兀擎天碧玉柱。休说官高极品，先夸相府轩昂。泥金楼阁，重檐叠栋，直起上一千层；碾玉栏杆，傍水临阶，斜连着十二曲。窗横面面碧琉璃，砖砌行行红玛瑙；屏开翡翠，兽炉中喷几阵香风；帘卷虾须，仙仗间会三千朱履。门排画戟，坐拥金钗。响噹噹的是玉珮声摇，明晃晃的是珠帘色耀。后堂中安着一张影玲珑、光灿烂、数十层雕花刻草八柱象牙床，正厅上放着四围香散漫、色鲜妍、几多样描鸾画凤九鼎莲花帐。金间玉，玉间金，雕鞍宝镫；红映紫，紫映红，绣褥花裀。人人道是玉桥边开着两扇慷慨孟尝门，凤城中盖着一所异样神仙窟。道犹未了，丞相早到。【贺圣朝】［净上］几年职掌朝纲，四时变理阴阳；一人有庆寿无疆，兆民赖之安康。爵尊一品，为天子之股肱；位总百官，乃朝庭之耳目。庙堂宠任，朝野驰名。正是一片丹心能贯日，四方志气可凌云。自家万俟丞相是也。吾有一女，小字多娇，虽年及笄，争奈姻缘未遂。今年状元，乃是温州人氏，姓王，名十朋。此人才貌兼全，俺要招他为婿，不知缘分如何？他今日必来参拜，且叫堂候官分付。堂候官那里？［末］珍珠帘下忽传声，碧玉堂前听使令。覆丞相，有何钧旨？［净］堂候官，今年状元乃是温州人氏，姓王，名十朋。此人才貌双全，欲要招他为婿，只今便要成亲。你怎么说？［末］告丞相，小姐是瑶池阆苑神仙，状元是天禄石渠贵客，若成了姻缘，不枉天生一对。［净］正是。他今日必来参拜，你在衙门首，来时必须先露其意。［末］暂辞恩相去，专等状元来。【菊花新】［生上］十年身到凤凰池，一举成名天下知。脱白挂荷衣，功名遂，少年豪气。引领君仙下翠微，云间相逐步相随；桃花已透三千丈，月桂高攀第一枝。阆苑应无先去客，杏园惟有后题待；男儿志气当如此，金榜题名天下知。小生得了头名状元，深蒙圣恩，除授饶州佥判。方已朝回，必须参见万俟丞相。［末见科］状元贺喜。［生］何喜可贺？［末］丞相有一多娇小姐，欲招状元为婿，只今便要成亲。［生］小生自有寒荆在家，焉敢望此？烦请通报。［末］少待。［介］告垂相，状元已在门首。［净］着他进来见我。［末］请状元进去相见。［生见拜介］小生一介寒儒，久困山泽，郡乏贤才，勉使来试。忝蒙天眷，皆赖丞相提携之赐。谨造钧墀参拜，不胜愧感之至。［净］状元。且休闲说，休闲讲。我有一事与你说：\"男子生而愿为之有室，女子生而愿为之有家。\"我有一女，小宇多娇，欲招你为婿，只今就要成亲。你心下如何？［生］深蒙不弃微贱，感德多矣。奈小生已有寒荆在家，不敢奉命。［净］你是读书之人，何故见疑。自古道：\"富易交，贵易妻。\"此乃人情也。［生］丞相岂不闻宋弘有云：\"糟糠之妻不下堂，贫贱之交不可忘。\"小生不敢违例。［净怒］我到违例！【八声甘州歌】穷酸魍魉，对我行辄敢数黑论黄，妆模作样，恼得我气满胸膛！［生］平生颇读书几行，岂敢紊乱三纲并五常。［末］斟量，不如且顺从公相何妨？【前腔】［净］端详，这搊搜伎俩，怎做得潭潭相府东床。出言挺撞，那些个谦让温良。［生］微名忝登龙虎榜，肯做弃旧怜新薄幸郎？望参详，料乌鸦怎配凤凰？【解三醒】［末］状元，你且休闲讲，这姻事果是无双。当朗宰相为岳丈，论门户正相当。［生］寒儒怎敢过望想，自古道；\"糟糠妻，不下堂。\"［净］忒无状，把花言巧语，一刬胡谎！【前腔】［末］你千推万阻，靡恃已长，只怕你舌剑唇枪反受殃。［生］谩自相劳让，停妻再娶谁承望？有何故，共受殃？［净］朝纲选法咱把掌，使不得祸到临头烧好香。不轻放，定改除远方，休想还乡。［净］堂候官，与我赶出去！［净］叵耐穷酸太不良，［生］有妻焉敢赘高堂。［末］大鹏飞上梧桐树，［合］白有傍人说短长。［生下］［净吊场］这畜生好无礼，我招他为婿，到有许多推故。堂候官，他除授那里做官？［末］除授江西饶州佥判。［净］第二名王士宏除受那里？［末］他在广东潮阳佥判。［净］江西是鱼米之地，广东潮阳是烟瘴地面。有何难处？眉头一蹙，计上心来。却将第二名王士宏除授饶州佥判，将王十朋改调潮阳，绝他归计。明日张榜示众。［末］是好计！［净］改调潮阳祸必侵，［末］教他必定丧残生；［净］平生不作皱眉事，［末］世上应无切齿人。　第二十出传鱼【醉落魄】［生上］乡关久别应多虑，幸登高第得铨注；修书欲寄报平安，浼承局，带回家去。亏心折尽平生福，行短天教一世贫。念小生贫寒之际，以荆钗为聘，遂结姻亲。临行又蒙岳丈接取母亲妻子一同居住，仍赠盘缠赴京，得了头名状元。深蒙圣恩，除授饶州佥判。本欲回乡视亲，不合参见万俟丞相，反要招我为婿。只因不从，被他拘留听候，不得回乡。只得写封家书回去，通报母亲妻子知道。我昨日在省门外，有一承局差往温州下文书，与他说了，约我今日来取书。待我写完，在此等他。【一封书】男百拜拜覆母亲尊前妻父母：离膝下到都，一举成名身挂绿。蒙除授饶州佥判府，待家眷临京往任所。寄家书，附承局，草草不恭儿拜覆。书已写完，在此等待承局到来。［末上］传递急如火，官差不自由。自家承局的是也。公差到浙江递送公文；昨日王状元与我说，要寄家书回去，不免到下处取书。［生］承局，起动你来了。［末］状元写完家书未曾？［生］写完在此了。［末］既完了，送在那里去？［生］此书烦附与温州在城双门巷里钱贡元家下。［末］状元姓王，为何到钱宅？［生］是我岳丈家中。【懒画眉】烦伊传递彩云笺，你到吾家可代言。［末］代言怎么说？［生］因参相府被留连，不能勾归庭院，传与我萱亲莫挂牵。【前腔】［末］状元深念北堂萱，料想尊堂忆状元。泥金先把好音传，他必定生欢忭，正是-纸家书抵万钱。［生］平安一纸喜重重，［末］阖宅投呈喜信通。［生］只恐匆匆说不尽，［末］行人临发又开封。第二十一出套书【双劝酒】［净上］儒冠误身，一言难尽。为玉莲贱人，常怀方寸。若得他配合秦晋，那其间燕尔新婚。凡人不可貌相，海水不可斗量。谁想王十朋得了头名状元，除授饶州佥判。见说万俟丞相招他为婿，推阻不从。打听得承局到温州公干，王十朋教他寄书。我不免在门首等承局来，也教他寄一封回去。【前腔】［末上］官差限紧，心中愁闷。途路上苦辛，怎辞劳顿。只恐怕误了公文，那其间有口难分。［净］足下莫不是承局哥么？［末］小子正是承局。［净］你认得我么？［末］有些面善，不知官人上姓。［净］我是温州五马坊大门楼孙半州便是。［末］孙官人也是温州，与王状元同乡。［净］正是。［末］王状元有书在此，教我捎回去，我才在他下处取得书在此。［净］原来如此。［末］官人，你在此贵干？［净］说不得。［末］为什么说不得？【刘泼帽】［净］念我到此求科举，因不第、羞回乡里。修书欲报娘和父，欲烦捎带，只怕相推阻。【前腔】［末］自家虽在京城住，温台路来往极熟。官人若有家书附，休得要踌躇，咱与你捎回去。［净］承局哥，既蒙允肯，同到下处写书与你。［末］如此同行。［净］这里便是下处，请坐。［末］不敢。［净］承局哥，我本待留你吃一杯淡酒，怎奈客边恐怕简慢你。今奉白银一钱，自去酒肆中去吃三杯；待我写完了书，你再来取。［末］多谢！无功蒙厚禄，不敢受。［净］亵渎尊前，请收了。［末］如此受了。我去吃了酒，官人你写完了，我就来取。［净］我就在此写。［末下介，净叫介。末］孙官人，怎么又叫我？［净］我与你说，这个包儿，倘若到酒肆中吃醉了，这包儿放在那里，不如放在此。吃了酒一发来取。［末］我晓得，你说道我拿了一钱银子去了，不来取书，拿我包在此做当头。［介］我便放在此，你不要动，里面有王状元的书在里面。［净］我生疔疮也不动。［末］自沽三酌酒，早写万金书。［末下。净吊场］不施心上无穷计，怎得他人一纸书？想承局去远了，我把包袱开将起来。且喜王状元书已在此，待我读一遍。【一封书】男百拜拜覆母亲尊前妻父母：离膝下到都，一举成名身挂绿。蒙除授饶州佥判府，待家眷临京往任所。寄家书，附承局，草草不恭儿拜覆。写得好！我与他同学，况字迹与我相同。他写家书，我写休书，一句改一句。专怪钱贡元不肯将女儿嫁我，今改休书一封回去。且待我改起来。［改介］男百拜拜覆母亲尊前妻父母。正是才人，一句包了一家门。［改］男八拜拜覆，妈妈萱亲想万福。离膝下，到都，一举成名身挂绿。［改］孩儿已挂绿，蒙除授饶州佥判府。［改］佥判饶州为郡牧，待家小同临往任所。若不改伤情，怎得玉莲到手？［改］我取了万俟丞相女，可使前妻别嫁夫。寄家书，免嗟吁，草草不恭儿拜覆。［改］我到饶州来取汝。丈二的和尚，只教摸我的头不着。且放他在包袱里，如今写我的。【清江引】求名未遂，羞归乡里，淹滞在京都地。拜覆我爹娘，休把儿牵系，指日间到家庭，重贺喜。［末上］折梅逢驿使，寄与陇头人。［净］我在这里等你，书已写完了。你包袱原封不动。这是我的家书，烦老兄带到五马坊开典当的才六、才七开拆。［末］不须分付。［净］聊奉白金一两，以为路费。［末］多谢厚赐！【朱奴儿】［净］因科举离乡半春，从别后断羽绝鳞。今日天教遇你们，趁良使附归音信。［合］还历尽山郭水村，指日到东瓯郡。【前腔】［末］是则是公文限紧，蒙相委怎敢不允？拚十朝与半旬，到宅上备说原因。［合前］［净］休惮山高与路长，［末］此书管取到华堂；［净］不是一番寒彻骨，［末］争得梅花扑鼻香。第二十二出获报【临江仙】［老旦上］凭栏极目天涯远，那人去远如天。［旦上］鳞鸿何事竟茫然？今春看又过，何日是归年？［老旦］春闱催试怕违期，一纸音书绝雁鱼；［旦］此去定应攀月桂，拜恩衣锦听荣除。［老旦］自从你丈夫去后，杳无音信回来。［旦］婆婆，想没有便人。［老旦］我与你倚门而望。［旦］婆婆请先行，奴家随后。【傍妆台】［老旦］意悬悬，倚门终日，望得眼儿穿。自他去京历鏖战，无一纸信音传。［旦］多应他在京得中选，因此上无暇修书寄故园。［老旦］他既登金榜，怎不锦旋，越教娘心下转萦牵。【前腔】［旦］何劳忧虑恁拳拳，且自把愁眉暂展闲消遣。虽眼下人不见。终有日再团圆。［老旦］愁只愁他命乖福分浅，又恐怕客邸淹留疾病缠。［旦］死生有命，富贵在天，不须忧虑泪涟涟。【不是路】［末上］渡口离船，早来到钱家宅院前。咱不免、偷闲先下彩云笺。［老旦］甚人言？因何直入咱庭院？［末］为一举登科王状元。［老旦］那个王状元？［末］就是王十朋状元。［老旦、旦］可有书么？［末］因来便，特令捎带家书转。［老旦、旦］喜从人愿，喜从人愿。【前腔】［旦］先生，他为何不整归鞭？付与你书时说甚言？［末］教传语，道因参丞相被留连。［旦］婆婆，留连不得回来了。［老旦］媳妇，且省忧煎，可备些薄礼酬劳倦。［旦］就把银钗当酒钱。［老旦］物轻鲜，权充路费休辞免。［末］小人公文紧急，不敢久稽，多谢了。去心如箭，去心如箭。［下］【皂角儿】［老旦］想连年时乖运蹇，喜今日姓扬名显。步蟾宫高攀桂枝，跳龙门首登金殿。把宫花斜插在帽檐边，琼林宴，胜似登仙。［合］早辞帝辇，荣归故苑，那时节，夫妻母子大家欢忭。【前腔】［旦］想前生曾结分缘，与才郎共成姻眷。喜得他脱白挂绿，怕嫌奴体微名贱。若得他贫相守，富相连，心不变，死而无怨。［合前］【尾】［外、净上］鹊声喧，灯花艳。［末上］老员外，老安人，姐夫中了状元，有书回来了。［外、净］果然今有信音传，整备华堂开玳筵。亲家且喜，我儿且喜。［老旦］小儿有书回来，正欲着媳妇请亲家看书。［旦］爹爹，书在此。［外］还送与婆婆开拆。［净］老员外，你看封皮上写那个开拆就是了。［外］此书烦附岳父大人亲手开拆。【一封书】男八拜拜覆，妈妈萱亲想万福。［旦］此书起句就差了。儿子写书与母亲，顿首百拜须是，怎么只写八拜？［外］便是，孩儿。［净］不差，正是八拜。亲家两拜；我也是两拜；夫妻之情，也是两拜，凑成八拜。［旦］此书不是有才学人写的。既称妈妈，又是萱亲。萱亲就是妈妈，妈妈就是萱亲。一人到有两样称呼？［净］正是有才学的人写的，妈妈是我，萱亲是你的婆婆。［外］孩儿已挂绿，佥判饶州为郡牧。［净］怎么叫挂绿？［外］做了官，便是挂绿。亲家，且喜贤婿做了官了。［净］亲家，我这两只眼，就是识宝的回回。我说道：王官人两耳垂肩，定做朝官；鼻如截筒，一世不穷。我说也不曾说？［外］说来，说来。［净］说我亲家肉建肉爱，定做奶奶。看我女儿袅娜娉婷，定做夫人。我说也不曾说？［外］说来，说来。［旦］爹爹，佥判是佐贰官，郡牧是正堂官，如何一人到做两样官？［净］我儿你不晓得，这是饶的。［外］官也有得饶？［净］你再念。［外］佥判饶。［净］恰又来，佥判是饶。［外］饶州是地方。［净］你不曾说出州字来。［外］不要多说，待我再念。我娶了万俟丞相女，可使前妻别嫁夫。［旦］爹爹，这书有头无尾，不要看了。［外］这是没志气人写的，不要看了。［净］大凡干事，都要干了。若不了当，你也不快活，我也不快活。［外］也罢，待我看了。寄休书，免嗟吁，我到饶州来取汝。［净］老贼招得好女婿，贱人嫁得好老公。我一了说他娘儿两个，脑后见腮，定是无义之人。可可的信了我的嘴。［外］起初说他许多好，如今又说他不好。［净］我要他好便好，要他不好便不好。［外］我这贤婿，决无此情。［老旦］亲家妈，我孩儿不是忘恩负义的人。［净］穷了八万年的王败落，快走出去！【剔银灯】［老旦］亲家母不须怒起，容老身一言咨启。我孩儿颇颇识法理，肯贪荣忘恩失义？须知天不可欺，决不肯停妻娶妻。【前腔】［净］忘恩义穷酸饿鬼，才及第辄敢无理。只因我贱人不度己，教娘受腌臜恶气。他今日却元来负你。呸！羞杀了丫头面皮。【前腔】［旦］书中句全无礼体，竟不审其中详细。葫芦提便说他不是，骂得我无言抵对。娘，休听谗说是非，他为人呵，决不肯将奴负亏。【前腔】［外］妈妈且回嗔做喜，我孩儿不须垂泪。终不然为着家书至，将好意番成恶意。娘儿休辩是非，真和假三日后便知。［外］一纸家书未必真，［净］思量情理转生嗔；［老］霸王空有重瞳目，［合］有眼何曾识好人。［下］［净吊场］李成那里？你来，你来。［末上］老安人为何嚷乱？［净］不好了，你姐夫赘在万俟丞相府中做了女婿了。［末］敢没有此事！［净］怎么没有此事？休书写了家来了。［末］老安人不要恼，待我与老员外同到街坊上问个实信。［净］你同老员外打听消息，没有这样的事情便好。你若不打听得真信回来，不要见我的面。第二十三出觅真［末上］万事不由人计较，一生都是命安排。王秀才把荆钗为定，如何便得成亲？只因小娘子不从孙宅，老安人忿性，把他嫁了王秀才。结亲之后，上京应举，至今不回来。说道得了头名状元，入赘万俟丞相府中，教娘离了媳妇，因此僝僽搅恼。今日老员外出去，体问虚实，未知若何，只得在此等侯。【普贤歌】［外］书中语句有差讹，致使娘儿絮聒多。真伪怎定夺，是非争奈何？尺水翻成一丈波。［末］老员外回来了。［外］李成，我今日出去，体问王秀才消息，未知端的。我与你同到妹子家去走一遭。［末］小人同去，转弯抹角，此间便是。［叫介］【前腔】［丑上］奴奴方始念弥陀，忽听堂前谁叫我。偷睛把眼睃，却是我哥哥。阿三，快把柴来烧焰火。［末］妈妈，烧焰火怎么？［丑］你不晓得，客来看火色，没茶也过得。［末］这等虽无焰头，且是热闹。［丑］哥哥，入门不问荣枯事，观察容颜便得知。哥哥有何缘故，眉头不展，面带忧愁？［外］妹子，说不得。［丑］哥哥但说不妨。【蛮牌令】［外］儿婿往京畿，前日附书回。道重婚丞相女，使母弃前妻。我儿道：非夫写的，你嫂嫂怒从心起。真和假俱未知，为此特来询问详细。【前腔】［丑］哥哥听咨启，不必恁忧疑。我邻居孙官人，赴选近回归。他在京必知事体，问他音信，便知端的。［外］无由去他宅里，你可令人请来问个详细。［净上］日里莫说人，夜里莫说鬼。方才说小子，小子便来至。［末］未相邀，准来请你？［净］我在戏房中听得。［末］这科诨休要提，且与东人相见施礼。［净见介］妈妈，此位是谁？［丑］这是我的哥哥。［净］原来是令兄，正是\"有眼不识泰山。\"小子前番求亲，不蒙允肯。［外］非是不从，乃是姻缘不到。［净］令婿得了头名状元，除授饶州佥判，曾有书回么？［外背云］且住，我只说道没有书回。［介］不曾有书回来。［净背云］怎么没有书回来？且将错就错，且说与他知道。［介］可知道没有书回来，他在万俟丞相府中做了女婿了。［外］足下如何知道？［净］我与他赴试，如何不知？［丑］此事实么？［净］小子亲眼见他，如何不实？［丑］实不相瞒，前日有一个承局递书回来。［净］怎么说的？［丑］哥哥正在狐疑之间，足下亲见，此事实了。［净］可知道小子最老实的，不敢说谎。［丑］王十朋负义的贼。［净］我说道被他负了。【川拨棹】我当初问亲，你们不听允，到今日被他负恩。［外］当初是我忒好意，谁想他忘了本？【前腔】［净］咱心里愿续此亲。［外］贫穷老汉，没福分攀豪俊。［净］休恁言辞谦逊，我先拜了尊丈人。［末插科］正是\"不来亲者强来亲\"。［丑］若不嫌弃，老身仍旧作媒。［净］如蒙允肯，事不宜迟，小子今日送财礼，明日就要成亲。［丑］孙官人，你送什么财礼？［净］我送黄金一百两，段子一百匹，胡羊、宝钞、好酒，都是一般送。［丑］既停当了，便回去安排礼物送来。［净］如此，小人告退。帽儿光光，好做新郎；分付邻舍，与我暖房。［末］便见热闹。［净］正是：\"人心金石坚相似，花有重开月有圆。\"［先下。外吊场］妹子，虽然如此，不知我的婆婆意下如何？［丑］不妨，待我去与嫂嫂说。【生姜芽】［外］从他往京畿，两月余，一心指望登科第，回乡里，怎舍得轻辜负？相门重赘多娇女，不思量撇下荆钗妇。［合］弃旧怜新小人儒，亏心折尽平生福。【前腔】［丑］畜生反面目，太心毒。忘恩负义难容恕，真堪恶！且放怀，休疑虑。他既贪图荣贵重婚娶，咱这里别选收花主。［合前］【前腔】［末］恩东免嗟吁，且听覆。言清行浊心贪污，违法度，恩和义，都不顾。半载夫妻曾厮聚，一时间却把婵娟误。［合前］［外］骨肉参商泪满襟，［丑］哥哥不必再沈吟；［末］人情若比初相识，［合］到老终无怨恨心。第二十四出大逼【字字双】［净上］试官没眼他及第，得志。恋着相府多荣贵，入赘。不思贫窘弃前妻，忘义。叵耐穷酸太无知，呕气。黄柏肚皮甘草口，才人相貌畜生心。叵耐忘恩负义贼，弃旧怜新，入赘万俟丞相府中了。前日寄书回来，教母亲离了媳妇。这气如何忍得？我家老贼儿今早出去，体问消息，未知若何。待他回来，便知分晓。【玉胞肚】［外上］读书豪俊，忍撇下瓯城故人。［丑上］负心贼有才实无信，才及第，弃旧怜新。［合］他贪奢恋侈，实丕丕使不仁，行短天教一世贫。［外］只因差一着，满盘都是空。［净］老儿，体问消息如何了？［外］一言难尽。［净］怎么说？［丑］好教嫂嫂知道。方才哥哥到我家中，说那王秀才的情节未尽，恰好孙官人近日在京回来，正好到我家中探望。我将此事问他，真个赘在万俟丞相府中了。言语并不差池。［净］实也不实？［丑］怎么不实！［净］我说道，老贼不听我说，你做得好事！【浆水令】你当初不听我们，到如今被他负恩。［外］世间谁是预知人，何须斗口与我相争？［丑］都忍耐，听解纷，家必自毁令人晒。［合］寻思起教人气忿。谁知道，谁知道恁般不仁。【前腔】［丑］那孙官人来说事因，他依然要愿续此亲。［净］那人果不弃寒门，教他选日下定成亲。［外］听伊言，心自忖，只恐我儿不从顺。［合前］［净］姑娘，既然孙官人果有此心，事不宜迟。［丑］便是。他今日送财礼，明日就成亲。［净］若如此甚好。［丑］我便去报与他知道，教哥哥便去对玉莲说，教他准备成亲。［外］我难对他说，你们自去与他说。［净］姑娘，待我自与玉莲说，你二人自回去。［介］情到不堪回首处，一齐分付与东风。［外、丑先下。净］且叫玉莲与他说，肯嫁孙家，房奁首饰，件件与他。若不肯时，头上剥到脚下，打他半死，不怕不从。玉莲！【金蕉叶】［旦上］奈何奈何，信谗言母亲怪我，尺水翻成一丈波。天那！是何人暗地里调唆？［见介。净］孩儿，早知今日，悔不当初。早依我说，不见如此。你爹爹出去体问你丈夫消息，委实赘在万俟丞相府中了。你爹爹说道：他那里重婚，我这里改嫁。因此将你许了孙家了。你可梳妆准备。［旦］母亲差矣，王秀才是贤良儒士，未必辜恩负义。玉莲是贞洁妇人，焉敢再嫁？他果然重婚相府，奴家情愿在家守节。［净］什么守节？\"要知山下路，须问过来人。\"我当时若守得定时，为何又嫁你老子？\"守节\"二字，只好口说，一个时辰也熬不得的。［旦］母亲，此乃伤风化之言，不须提起。［净］我儿，今番断不由你了，依了娘说，我与你母子相亲。再若不从，朝一顿，暮一顿，打得你黄肿成病。教你汤不得吃，水不得进。嫁不嫁，今日还我个明白！【孝顺歌】孙员外，家富足，他们有的是金共玉。你一心嫁寒儒，缘何弃撇汝？［旦］容奴禀覆，未必儿夫将奴辜负。那一个横死贼徒，忒兀自生嫉妒？［净］这纸书你重看取，明写着赘相府。【前腔】［旦］书中句都是虚，没来由队真闲气蛊。他曾读圣贤书，如何损名誉？［净］你这腌臜蠢物，他弃旧怜新，情如朝露。你兀自不改前非，又敢来胡推阻。［旦］富与贵，人所欲。论人伦焉敢把名污？【前腔】［净］他登高第身挂绿，侯门赘居谐凤侣。［旦］他为官理民庶，必然守法度，岂肯停妻再娶？［净］他负义辜恩，一筹不数。你因甚苦死执迷，不听娘言语？［旦］空自说要改嫁奴，宁可剪下发做尼姑！［净打旦介］【前腔】贼泼贱敢抵触，告官司拷打你不孝妇！［旦］官司要厚风俗，终不然勒奴再嫁夫。［净］抵触得我好！［旦］非奴抵触。［净］恼得娘心头腾腾发怒，便打死你这丫头，罪不及重婚母。［旦］打死了奴，做个节孝妇。若要奴再招夫，直待石烂与海枯。［净］贱人，石头怎得烂？海水怎得枯？你敢说三个不嫁么？［旦］不嫁，不嫁，只是不嫁！［净］好回得停当！我要你嫁孙家，一片好心，你到反为不美。罢！罢！自从今日，脱下衣服首饰还我，与你三条门路：刀上死也得；水里死也得；绳上死也得，只凭你。肯嫁孙家，进我门来；不肯嫁，好好走出去。［旦］萱亲息怒且相容，［净］母命如何不听从？［旦］休想门阑多喜庆，［净］管教女婿近乘龙！［净下］［旦吊场］自古道：\"忠臣不事二君，烈女不更二夫。\"焉肯再事他人？母亲逼奴改嫁，不容推阻，如之奈何？千休万休，不如死休。倘若落在他圈套，不如将身丧溺江中，免得被他凌辱，以表贞洁。【五更转】心痛苦，难分诉。丈夫！一从往帝都，终朝望你谐夫妇。谁想今朝，拆散中途。我母亲信谗言，将奴误。娘呵！你一心贪恋，贪恋他豪富，把礼义纲常全然不颐。母亲，你今日听信假书，逼奴改嫁，此事决然不可！【前腔】奴哽咽，难移步，不想堂前有老姑。婆婆，奴家今日撇了你去。千愁万怨，休怨儿媳妇，也不是你孩儿将奴辜负。婆婆，奴家若不改嫁，又不投江，恐母亲逼勒奴生嗔怒。罢！罢！贤愚寿夭天之数，拚死黄泉，丈夫！不把你清名辱污。【满江红】拚此身来，早去跳江心，捞明月。［下］第二十五出发水［末上］温州棠树绿阴浓，今佐闲优镇国东。海甸圻墙千里外，蓬莱官赐五云中。春回画省苗阴合，雨过青林荔子红。莫倚凡情宫内重，回来方岳拜三公。吾乃钱安抚衙里亲随。我本官前任是温州府太守，今蒙圣恩除授福建安抚，欲去之任，今日就在此江心渡口上船。明日侵早开港出洋。行李俱已完备，夫人与家眷都上舟了，惟我相公府里辞官便来。恐有分付，男女只得在此等侯。【粉蝶儿】［外上］一片襟期，清似五湖秋水，喜声名上达丹墀。感皇恩，蒙圣宠，迁除福地。秉忠心肃清奸弊。下官远离北地，来任东瓯，紫绶金章，官闲五马，擢居太守之尊；朱幡皂盖，守镇三山，升为安抚之职。才兼文武双全，德化军民两益。行李未曾离浙左，声名先已到闽南。［净上］永嘉县县丞递人夫手本。［外］取上来，多了。［净］不多。两只船，一百七十人夫，不多。［外］起去伺候，左右何在？［末］频听指挥黄阁下，忽闻呼唤画堂前。覆相公，有何使令？［外］与我唤船家来分付他。［末叫介］【山歌】［丑上］做梢公，做梢公，起桩开船便拔篷。相公要往福州去，愿天起阵好顺风。［末］好好，说得利市。［外］梢子，明早开船。［丑］明早赛神好开船。［外］合用物件说将来。［丑道介。外］你且听我说，夜来寝睡之间，忽有神人嘱付言语，说有节妇投江，使吾捞救。又道此妇人与吾有义女之分，汝等驾几只小船，沿江巡哨，不拘男妇，捞救得时，重重赏你。［众］领钧旨。【铧锹儿】［外］乘桴浮海非吾愿，算来人被利名牵。登舟过福建，须要防危虑险。［合］明早动船，开洋过浅，愿阵好风，吉去善转。【前腔】［丑］撑船道业虽微贱，水晶宫里活神仙。铺盖且柔软，蓑衣簟眠。［合前］［外］今朝船上且淹消，［末］来早江头看落潮。［丑］撑驾小舟归大海，［合］这回不怕浪头高。第二十六出投江【梧叶儿】［旦上］遭折挫，受禁持，不由人不泪垂。无由洗恨，无由远耻。事临危，拚死在黄泉作怨鬼。自古道\"河狭水紧，人急计生。\"来到江头了也。天那，夫承宠渥，九重仙阙拜龙颜；妾受凄凉，一纸诈书分凤侣。富室强谋娶妇，惑乱人伦；萱堂怒逼成亲，毁伤风化。妾凯肯从新而弃归？焉能反正以从邪？争如就死忘生，不可辜恩负义。一怕损夫之行；二恐误妾之名；三虑玷辱宗风；四恐乖违妇道。惟存节志，不为邀名。拴原聘之荆钗，永随身伴；脱所穿之绣履，遗弃江边。妾虽不能效引刀断鼻朱妙英，却慕取抱石投江浣纱女。【香罗带】一从别了夫，朝思暮苦。寄来书道赘居丞相府。母亲和姑妈逼勒奴也，改嫁孙郎妇。奴岂旨再招夫？萱堂苦苦责打奴，只得拚死在黄泉路，免得把清名来辱污。【胡捣练】伤风化，乱纲常，萱亲逼嫁富家郎。若把身名辱污了，不如一命丧长江。［投江介。丑上救旦下］【五供养】［外上］餐风宿水，海舟中多少忧危。终宵魂梦里，似神迷。披衣强起，玉宇清高如洗。江风紧，海潮回，侧听邻岸晓鸡啼。人平不语，水平不流。叫梢水，什么人？【山歌】［丑上］夜行船里捞救一枝花，五更转说天净纱，脱布衫跳下江儿水，一支红绣鞋失落在浣溪沙。禀老爹：夜至五更前后，有一妇人投水，小的捞救在船。［外］果有一妇人，宁可信其有，不可信其无。快请夫人出来，一壁厢把投水妇人换了衣服带过来。【菊花新】［贴旦上］日上三竿犹未起，闻呼未审何因。［外］夜来有一妇人投江，梢手救得在小船上。夫人，你把些干衣服与他换了湿的来见我。【糖多令】［旦上］无奈祸临头，今朝拚死休，如痴似醉任飘流。不想舟人捞救，我身出丑，脸惭羞。［见介。外］妇人，我且问你，你是何等人家儿女？因何短见投水？必有缘故。【玉交枝】［旦］容奴伸诉。［外］你在那里住居？［旦］念妾在双门住居。［外］姓甚名谁？［旦］玉莲姓钱儒家女。［外］原来与我同姓。你曾嫁人么？［旦］年时获配鸳侣。［外］既有丈夫，丈夫姓甚名谁？在家、出外？［旦］王十朋是夫出应举。［外］且住。王十朋是你丈夫，他得中了头名状元，有书回来么？［旦］数日前有传尺素。［外］既有书来，为何投水？［旦］因此书骨肉间阻，因此书衔冤负屈。［外］书中必有缘故。【前腔】［旦］书中缘故，道休妻重婚在相府。［外］他是读书人，岂肯违法度？我晓得了，莫不是朋党嫉妒？［旦］萱亲信听谗诈书，逼奴改嫁孙郎妇。［外］怎么不从母命？［旦］论贞洁不更二夫，奴焉敢伤风败俗？［外］原来是王状元的贞烈夫人，快请起来。【前腔】听他言语，论贞洁他人怎比，思量我也难留你。左右叫舟子，不如送还伊父。［旦］若还送奴归故里，不如早丧黄泉路，到显得名传万古，尽教他的婚后娶。【前腔】［外］不须忧虑，且带你同临任所。修书遣人饶州去，管教你夫妇重会。［旦］若还这般周济奴，犹如久旱逢甘雨，便是妾重生父母。望公相与奴做主。［外］既然如此，不肯回去。我不是别人，乃是前任本府太守。今蒙圣恩除授福建安抚，即日将带家小之任。你丈夫既为饶州佥判，与福建相隔不远。你如今不肯回去，就在我船上，与我老夫人同临任所。我想起来，一路上怎么称呼。他也姓钱，我也姓钱，你拜我为义父。到任所修一封书，差人到饶州报与你丈夫知道，教他取你去。夫妇重会，缺月再圆。心下如何？(旦背云)若无钧眷在船，事有可疑。既有钧眷在船，去也无妨。只是撇了婆婆，于理不当。(介)若得老相公如此周全，重生父母，再养爹娘。(外)将酒来，递了我的酒。(介)梅香、左右，都要称小姐。【黄莺儿】(旦)公相望垂怜，感夫人意非浅。又蒙结拜为姻眷，恩德万千，何日报全？愿公相早登八位三台显。(合)泪涟涟，双亲远别，重得遇椿萱。【前腔】(外)不必泪涟涟，这相逢非偶然。同临任所为姻眷，聊附寸笺，饶州报传，管教你夫妇重相见。(合)免忧煎，夫妻有日，重得遇椿萱。【前腔】(贴)天赐这姻缘，喜他们也姓钱，同临所作宛转。明日动船，开洋过浅，愿一阵好风，急去登福建。(合前)【前腔】(旦)溺水自心酸，我婆婆苦万千，堂前继母心不善。儿夫去远，家尊老年，何日得见王佥判？(合前)(外)夫妻忧虑各西东，(老)会合今朝喜气浓。(旦)一叶浮萍归大海，(合)人生何处不相逢。第二十七出忆母【喜迁莺】(生上)从别家乡，期逼春闱，催赴科场。鹏程展翅，蟾宫折桂，幸喜名标金榜。旅邸忆念，孤鸾幽室，萱花高堂，鱼雁杳，信音稀，使人日夜思想。人在东瓯，身淹上苑，望中山色空迷眼。终朝旅思叹萧条，高堂亲鬓愁衰短。秦岭云横，蓝关雪漫，潮阳未到魂先断。春归花落久栖迟，愁深那觉时光换。【雁鱼锦】长安四月花正飞，见残红万片皆愁泪。何苦被利禄成抛弃，如今把孤身旅泊天涯。意悬悬止不住思维，音书曾有回，只怕他望帝都欲赴愁迢递。望目断故园，知他知也未？【前腔】当时痛别慈帏，论奉亲行孝也萦怀不寐。年华有几，纵然是百岁如奔骑。论早晚须问起居，论寒暑须当护持，论供养要甘肥。因赴举，把蘋蘩馈托与我妻，知他看承处怎的？俺这里对青山，望白云，镇日瞻亲舍；他那里翘白首，看红日，终朝忆帝畿。【前腔】嗟吁，凤别鸾离，怎如得俦莺偶燕时相聚？凄楚寒窗，寂寞旅况。闪杀当时，甘效于飞。孤灯夜雨，溜声不断，却把寸心滴碎。只为那钗荆裙布妻难弃，总有紫阁香闺人怎迷？【前腔】猛思那日临行际，蒙岳丈惜伊玉树，兼爱我寒枝。念行囊空虚，欣然便周全助路资。召共居，感此义山恩海深难弃。细踌躇，甚日酬取？教我怎生忘渠？但愿得一家到此沾禄养，也显得半子从今展孝私。【前腔】论科举，本图看春风杏枝，玉马骤香衢。岂知他陷我在瘴岭烟区？愁只愁身归凤池，恨只恨衅生鸳侣。人不见，气长吁，只为蝇头蜗角微名利，致使地北天南怨别离。左右过来。(丑上)厅上一呼，阶下百诺。相公有何指挥？(生)前月寄书回去，接取老夫人并家眷来此同赴任所。经今日久，将次来到，你可到十里长亭侍候迎接，不得有违。(丑)如此便去。(下)(生)家乡千里隔相思，目断瓯城人到迟。旅邸难禁长日静，魂消几度夕阳时。第二十八出哭鞋【梧叶儿】(老旦上)儿媳妇哭啼啼，昨夜三更出绣帏。今早起来没寻处，使我无把臂。一重愁翻做两重悲，使我泪偷垂。天有不测风云，人有旦夕祸福。我媳妇被逼嫁不从，哭了一夜，今早不知那里去了？(末上)莫取非常乐，须防不测忧。老安人，不好了，小人到江边去访问，见许多人说我小姐投江死了，拾得绣鞋在此。(老旦)呀！果是我媳妇的，痛杀我也！(倒地介)【山坡羊】撇得我不尴不尬，闪得我无聊无赖。亲家，你一霎时认真逼他去投江海，怎布摆，祸从天上来。你嫡亲父母尚且不遮盖，反将他谐老夫妻生打开。(合)哀哉！扑簌簌泪满腮。伤怀，生擦擦痛怎捱！(外、净上)隔墙须有耳，窗外岂无人。亲家为何啼哭？(老旦)亲家，不好了，我的媳妇投江死了。(外)怎么晓得？(老旦)见有绣鞋在此。(外哭倒介)【山坡羊】儿，你不念我年华高迈，不念我形衰力败，不念我无人养老，不念我绝宗枝派。我想这桩事不是别人，都足你老祸胎，受了孙家婚聘财，逼得他衔冤负屈投江海。亲家，我有一搭地，指望令郎与小女把我两块老骨头埋葬。不想令郎又赘在相府，不得回来，小女又投江死了，我好命苦！闪得我有地无人筑墓台。(合)哀战，扑簌簌泪满腮；伤怀，生擦擦痛怎捱？(净)亲家，你令郎赘在相府，做了女婿，我女又投江死了。如今与你没相干了，寺里观音请出。(外)我的女儿肉尚未冷，你就赶他出去？(净)你两个做了一家，我出去了罢。(外)亲家，你听那老不贤，在这里与他难相处，莫若到京见令郎。不知意下如何？(老旦)老身正欲如此。奈我身伴无人，怎生去得？(外)我着李成送亲家前去。(净)我自要他，去不得。(外)谁要你多言？(老旦)亲家，老身不识进退，有一言相恳。(外)亲家但说不妨。(老旦)欲往江边祭奠，以表妇姑之情。(外)可怜，不劳亲家费心，李成今晚整备祭品，等侯王老安人祭奠。(老旦)亲家，老身就此拜别。【胜如花】辞亲去，别泪零，岂料登山蓦领。只因人递简传书，教娘离乡背井，未知道何日欢庆？(合)愁只愁一程两程，况未闻长亭短亭。暮止朝行，趱长途曲径，休辞惮跋涉奔竞。愿身安早到京城，愿身安早到京城。【前腔】(外)我为绝宗派，结婚姻，指望一牢永定。谁知他又赘在侯门，今日翻成画饼，辜负了田园荒径。(合前)【前腔】(净)他家锅中米没半升，去恋着豪门，不思旧亲，到如今一旦身荣，撇却糟糠布荆，短行处教人怒冲。(合前。外)李成，你送王老安人到京，面会王状元，即便回来。(末)男女理会得。【前腔】蒙员外分付情，对状元一诉明，幸喜得日暖风恬，相送起程，伤目兮桑榆暮景。(合前)生离死别痛无加，路上行人莫叹嗟。花正开时遭雨打，月当明处被云遮。第二十九出抢亲(净上)莫信直中直，须防仁不仁。我本等是一段美意，不想这丫头行此拙路。老员外止生这女儿，今被他日夜啼哭，教我怎么过得日子？如今送了亲家去了，这一回来，教我躲在那里？躲在这里罢。(外上)有这等事？一家好人家，都被那老不贤弄坏了。虽是王十朋赘在相府，未审虚实。今日也逼孩儿改嫁，明日也逼孩儿改嫁，受不过凌辱，忿气投江身死。你那里去？老泼妇，如今走在天上去？(净)老员外，不要恼。要打便打，要骂便骂，我跪在这里了。(外)老泼妇，谁教你逼死了我儿？我也不要你了。(净)我也只要他做好人，后边靠他。谁想女儿认真苦恼。你若赶我出去，那个要我？(外)邻舍人家去。(净)十家邻舍九家断，那里去得？(外)亲友人家去。(净)平昔没有盘盒来往，做人不好，也去不得。(外)和尚寺里去。(净)屈嫁和尚是好惹的，我去也罢，怕被人笑话你。(外)原来没处去。【忆虎序】当初娶汝，(净)正是大盘大盒娶的。(外)指望生男育女。(净)你到说我没用？你头未上床，脚先睡了，那个没用？依了我，十个还养得出哩！(外)老泼妇，今日也与我孩儿嚷乱，明日也与我孩儿嚷乱，逼勒我孩儿投江身死。(净)他自寿命短促，自家死的，与我甚么相干？(外)我写状经官，经官呈旨你。(净)告我得何罪？(外)告你是不贤妇、薄幸妻。若到官司，打你皮绽肉飞。(净)当初是我不合讨了他的便宜。如今我就下他一个礼，也没人笑我。【前腔】我当初嫁你，也是明媒正娶，又不是暗地里偷情，强来随你。相随百步，尚有徘徊之意。免告官司，免告官司，和你团圆到底。(外)起去。(净)嗄！他被我一哭，心就软了。(外)我赶他出去，被人笑话。过来。(净)嗄！(外)留你在家，要依我三件事。(净)勿要说三件，十件也依你。(外)第一件事，我与人讲话，不要你多嘴。(净)若有我的说话，添这等一句儿。(外)第二件，不要与我同吃饭。(净)我自有王帝吃，那个要与你同吃。(外)那个王帝？(净)灶君王帝。你也要依我三件事。(外)那三件？(净)鱼干酸汤白米饭，吃饱了朝也喀，暮也喀，养还你班稍抉。(下。外吊场)祸福无门，唯人自召。我那老不贤听信谗书，接了孙家财礼，逼令女儿改嫁，只因受逼不过，已自投江死了。况孙家是个无籍之徒，必来我家打闹。我更年老力弱，难以抵对，如何是好？【梨花儿】(丑上)侄女许子孙汝权，受他财礼千千贯。今日成亲多喜欢，嗏！姑娘只要长长段。呀！哥哥，今日嫁女吉日，因何在此愁闷？(外哭介)都是你害我女儿投江死了，还要说？(丑)真个好苦。(外)你且不要哭，这孙家事怎生回他？(丑)人既死了，终不然捻一个与他。若没有人，拼得还他财礼便了。若说不来，财礼也不要还他，更又赖他。(外)赖他什么？(丑)赖他倚恃豪富，威逼成亲，以致我女身死。(外)这都是你生出来许多事端，我不管，你自去回他。(丑)哥哥，孙汝权不是好人，怎肯罢休。我有一计在此，将几件衣服与我穿了，哄上轿去。我到他家里，与他说话便了。(外)既如此，我自进去。正是：野花不种年年有，烦恼无根日日生。(下)【前腔】(净、众上)今日娶亲谐凤鸾，不知何故来迟缓；莫非他人生异端？嗏！须知人乱法不乱。(丑)孙相公来了么？(净)张姑妈，快请新人上轿，我在此亲迎。(丑)晓得了，分付众人在青龙头转一转。(净分付，众转介)礼人，与我快请新人。(请介，丑带兜头哭上介，转介。净)礼人，拜了家庙就结亲。(唱礼介，拜介。净揭盖)好也，好也。你受了我的财礼，藏了侄女，赖我亲事。(丑)我不是骗你，我侄女已投江死，拚得还你财礼，大家罢休。(净)一倍还我十倍，我也只要老婆。(丑)呸！小鬼头儿，你倚恃豪富，威逼我侄女投水已身死，你要怎的？(净)这泼皮到来诬赖我。【恁麻郎】我告你局骗人财礼。(丑)我告你威逼人投水。(净)怎误我白罗帕见喜。(丑)闷得他黄泉做鬼。(末)息怒威，宁耐取。(净)休想我轻轻放过你！(丑)我怕你强横小贼驴！(净)我那怕你腌臜臭劄！(末)算从来男不和女敌，自古道穷不共富理。(丑)打你嘴。(净)踢你的腿。(末)须亏了中间相劝的。(丑)这事情天知地知。(净)这见识心黑又意黑。(末)怎辨别他虚你实，也难明他非你是。(净)不放你。(丑)不放你。(末)自古饶人不是痴。(净)你藏了女儿，诬赖人命，若见了尸首，万事俱休；不见尸首，教你粉碎。(净)窝藏侄女忒无知，(丑)威逼成亲事岂宜？(净)好手中间逞好手，(丑)吃拳须记打拳时。第三十出祭江【风马儿】(老旦上)柳拂征衣露未央，可怜年迈往他乡。(末)谩自殷勤设奠，血泪洒长江。(老旦)渺渺茫茫浪泼天，可怜辜负你青年。(末)小姐，你清名须并浣纱女，白发亲姑谁可怜？老安人，正在此处拾的绣鞋。(老旦)就此摆下祭礼。【绵搭絮】寻踪觅迹到江边。李成舅，可曾带得香来？(末)小人不曾带得。(老旦)我那儿，只一块香没福受用。(苦)只得撮土为香，礼虽微，表姑情意怪。望灵魂暂且听言：指望松萝相倚，谁想你抱石含冤？这也不要埋怨你丈夫，都是你的亲娘把乘龙女婿嫌。【忆多娇】(末)愁哽咽，情惨切，萱堂苦逼中道绝，暮忆朝思难诉说。(合)丧溺江心，丧溺江心，永远传扬孝烈。(老旦)我那媳妇的儿，我有半年粮食，也不见得到你家来。【绵搭絮】只为家贫无倚，在他闾阎。是你的儿夫去经年，杳没音信传。是你的继母呵，信谗言。镇日熬煎，熬煎得你抱屈含冤。我那儿，撇得我无倚无依。你带我的孝才是顺理。今日呵，反披麻哭少年！【忆多娇】(末)心痛惜，情惨戚，将身赴江学抱石。可怜夫妇鸾凤拆，(合)即日登程，即日登程，渺渺音容远隔。(末)老安人，不须啼哭，趱行前去。【风入松】(老旦)叹连年贫苦未逢时，谁想一旦分离。我孩儿自别求科举，怎知道妻房溺水？但说来，又恐惊骇我儿，决不可与他知。(末)安人不必恁忧虑，且听男女咨启。只说状元催逼起，先令我送安人来至。那其间方说就里，决不要使惊疑。【急三枪】(老旦)痛易情难诉！痛易情难诉！常思忆，常忧虑，心戚戚，泪如珠。(末)且自登程去，且自登程去，休思忆，休忧虑，途路上，免嗟吁。【风入松】(老旦)如何教我免嗟吁？我这老景凭谁？年华老迈难移步，旦夕间有谁来温顾？恨只恨他们继母，逼他嫁死得最无辜。(末)果然死得最无辜，论贞洁真无。姻缘契合从今古，拆散了夫妻皆天数。漫腾腾洛阳近也，今且喜到京都。万里关山去路长，可怜年迈往他乡；江边不敢高声哭，恐怕猿闻也断肠。第三十一出见母【夜行船】(生上)一幅鸾笺飞报喜，垂白母，料已知之。日渐过期，人何不至？心下转添萦系。雁塔题名感圣恩，便鸿昨已寄佳音。思亲目断云山外，缥缈乡关多白云。下官前日修书，附承局带回，请取家小，同临任所。一去许久，不见到来，使我常怀忧念。正是：虽无千丈线，万里系人心。【前引】(老旦上)死别生离辞故里，经历尽万种孤凄。(末上)昨过村庄，今入城市，深感老天垂庇。(老旦)这里是那里了？(末)京师地面了。(老旦)闻说京师锦绣邦，果然风景异他乡；(末)红楼翠馆笙歌沸，柳陌花街兰麝香。(老旦)李成舅，你晓得状元行寓在何处？(末)小人一路打听，行馆就在四牌坊。老安人把孝头带藏了，慢慢说也未迟。(老旦)这也说得有理。(末)牌子，这里可是王状元行馆么？(净上)这里就是。(末)通报家里有人在此。(净)禀老爷，家里有人在外。(生)着他进来！(未)老爷，李成磕头。(生)起来。老安人小姐来了？(未)来了。(生接，背问末介)小姐为何不见？(末)后面来了。(生)母亲请坐，孩儿拜见。一路风霜，久缺甘旨，恕孩儿不孝之罪。(老旦)儿，你在此一向好么？(生)母亲听禀：【刮鼓令】从别后到京，虑萱亲当暮景。幸喜得今朝重会，娘，又缘何愁闷萦？李成舅，莫不是我家荆，看承母亲不志诚？(末)小姐且是尽心侍奉。(生)我的娘，分明说与恁儿听。你媳妇呵，怎生不与共登程？【前腔】(老旦)心中自三省，转教人愁闷增。你媳妇多灾多病，况亲家两鬓星，家务事要支撑，教他怎生离乡背井？为你饶州之任恐留停。儿，你岳丈先令人送我到京城。(生)母亲言语不明，李成舅，你备细说与我知道。【前腔】(末)当初待起程，(生)正要问你起程，小姐怎么不来？(末)到临期成画饼。(生)母亲，李成舅说甚么画饼？(末背)若泌起投江一事，恐唬得恩官心战惊。(生)李成舅，说甚么惊字？(末)是有个经字，小姐呵！路途上少曾经，当不得许多高山峻岭，餐风宿水怕劳形。(生)老安人也来了，他到来不得？(末)便是小姐有些病体，老员外呵，因此上留住在家庭。【前腔】(生)端详那李成，语言中犹未明。娘，把就儿里分明说破，免孩儿疑虑生。(老旦背。生)呀，母亲因县的变颜情，长吁短叹珠泪零？(老旦袖出孝头髻介。生)袖儿里脱下孝头绳，莫不是恁儿媳妇丧幽冥？(生)我的娘。孝头绳那里来的？(老旦)儿！千不是万不是，都是你不是！(生)娘，怎么到是儿不是？(老旦)唗！还说你的是！当初承局书亲附，拆开仔细从头睹，道你状元佥判任饶州。儿，这下一句不该写。(生)那一句？(老旦)休妻再赘万俟府。(生)母亲，语句都差了。(老旦)语句虽差字迹同，岳翁见了心生怒。(生)岳母没有话说？(老旦)岳母即时起毒心，逼妻改嫁孙郎妇。(生)我妻从么？(老旦)汝妻守节不相从，苦，这一句难说了！(生悲介)娘，一发说了罢。(老旦)将身跳入江心渡。(生)呀！浑家为我守节而亡，兀的不是痛杀我也！(跌倒介)【江儿水】(老旦)吓得我心惊怖，身战簌，虚飘飘一似风中絮。争知你先赴黄泉路，我孤身流落知何处？不念我年华衰暮，风烛不定，死也不着一所坟墓。【前腔】(生)一纸书亲附，我那妻，指望同临任所。是何人写套书中句？改调潮阳应知去，迎头先做河伯妇。指望百年完聚，半载夫妻，也算做春风一度。【前腔】(末)状元休忧虑，且把情怀暂舒。人妻聚散生前注，这离别虽说离别苦，想姻缘不入姻缘簿。听取一言伸覆：须信人生万事，莫逃天数。(老旦)孩儿，你且省愁烦。(生)孩儿只为不就万俟丞相亲事，却将我改调潮阳，害我身命，我肯辜负他？(老旦)孩儿，他既死了，无可奈何，且到任所，做些功果追荐他。(生)这个少不得如此。(末)小人告状元，老安人起程之时，老员外曾分付小人：送老安人面会状元，你就赶回来。如今禀状元，小人告回。(生)李成舅，我身伴无人，同到了任所，那时我修书与你去。(末)既如此，小人愿随状元去。(老)追想仪容转痛悲，(生)岂期中道两分离？(末)夫妻本是同林鸟，(合)大限来时各自飞。第三十二出遣音【破阵子】(外上)野外江山幽雅，城中景物繁华；(贴旦、旦、丑上)六街三市堪描画，万紫千红实可夸。(合)闽城景最佳。(外)夫妻幸喜到闽城，跋涉程途为利名；(贴)大布仁风宽政令，广施德化慰黎民。(外)夫人，我自到任三月，且喜词清讼简，盗息民安。(贴)乃相公治政所致。相公曾许孩儿去书报他丈夫知道。儿，管教你夫妻重会。(旦)爹爹，这里到饶州多少路程？(外)约有一月之程。(旦)爹爹，多与他些盘缠。(外)教我多与他些盘缠，我在此呵，【榴花泣】守官如水，胸次莹无瑕。薄税敛。省刑罚，抚安民庶禁奸猾。幸喜词清讼简。无事早休衙。(旦)依条按法，看惩一戒百谁不怕？待三年任满期瓜，诏书来早晚迁加。【前腔】(贴)觑着他花容月貌胜仙娃，忍将身命掩黄沙？天教公相救伊家，好似拨云见日，枯树再开花。(外)贞洁可夸，恁捐生就此令人讶。恁萱亲怎不详察？全不道有伤风化。【渔家傲】(旦)若提起旧日根芽，不由人不两泪如麻。恨只恨一纸谗书，搬得我母亲叱咤。(外)他见差，逼汝身重嫁，那些个一鞍一马。这书劄令人遣发，管成就鸾孤凤寡。(外)夫人，我到堂上去来，开门。(众)各官免揖。(外)叫一个打差舍人进来。(净上)该小人轮班。(外)你叫什么名字？(净)小人叫苗良。(外)苗良，我有一封书，着你到饶州王三府处投下，要回书，限你二十个日子，与你二两银子盘缠，星夜赶去。【前腔】(净)今日裹拜辞都爷，明日裹到海角天涯。一心要传递佳音，不惮路途波查。(外)关门。(旦)爹爹，下书人去也不曾？(外)去了。(旦)我还有一句话。(外)有什么话？(旦)见他只说三分话。(丑)姐姐，便多说几句怎么？(旦)又恐他别娶浑家。(外)你把闲言一笔都勾罢，回来便知真共假。【尾】月再圆，花重发，那其间欢生喜洽，重整华筵泛紫霞。(外)饶福相离数日程，(旦)修书备细说缘因。(丑)分明好事从天降，(末)重整前盟合旧盟。第三十三出赴任【临江仙】(老旦上)客梦悠悠鸡唤醒，窗前尚有残灯。(生、末上)揽衣披枕自评论，今日飘零，何日安宁？(老旦)孩儿，促整衣装及早行，区区只为利和名；(生)拚却餐风并宿水，(末)不愁带月与披星。(老旦)孩儿，就此趱行前去。【朝元歌】腾腾晓行，露湿衣襟冷；徐徐晚行，月照遥天暝。只为功名，过离乡背井，渡水登山蓦岭，带月披星，车尘马足不暂停。晴岚障人形，西风吹鬓云。(合)潮阳海城，到得后那时欢庆。(净上)三山巡检接老爷。人夫手本在此。(生)拿上来！你那官儿回去，弓手送我过梅岭。(净)梅岭上猢狲太多。(生)怎么有许多猢狲？(净)老爷此去，指日封侯。(生)生受你，去罢！(净下)【前腔】几处幽林曲径，松杉列翠屏。回首乱云凝，禅关掩映，听远钟三四声。钦奉纶音，命游宦，宿邮亭。远离京城，盼阳关把往事空思省。水程共山程，长亭复短亭。(合前)(丑上)潮阳府阴阳生接老爷。(生)这里到府还有多少路？(丑)还有五十里之程。(生)那个差来的？(丑)本府太老爷差来的。(生)选在几时上任？(丑)太老爷分付，三月十五日请老爷城隍庙宿山，十六日午时上任。(生)多拜上老爷。(丑下)【前腔】危巅绝顶，飞流直下倾。叹微名奔竞，身似浮萍。鹧鸪啼，不忍听。野花开又馨，消遣羁旅情。到处草茵，题咏眼前无限景。牧笛陇头鸣，渔舟江上横。(合前)【前腔】(老旦)八九处人家寂静，柴门半掩扃，溪洞水泠泠。路远离别兴，自来不惯经。遥望酒旗新，买三杯，消渴吻。哀猿晚风轻，归鸦夕照明。(合前)(净上)城隍庙道士接爷爷宿山。(老)长亭渺渺恨绵绵，(生)远望潮阳路八千。(末)正是雁飞不到处，(合)果然人被利名牵。　第三十四出误讣【探春令】(外上)人生最苦是别离，论贞洁他人怎如？窗外日光弹指过，庭前花影坐间移。我前日差苗良去到饶州，怎么不见回来？(净上)转眼垂杨绿，回头麦子黄；万事分已定，浮生空自忙。苗良告进。(外)苗良回来了？(净)小人回来了。(外)可有回书？(净)回书在此。(外)这是我的。(净)内是老爷的书，不曾投下，故此回书。(外)怎么不曾投下？(净)小人到饶州，径进东门，正遇行丧，铭旌上写\"佥判王公之柩\"。小人又到私衙去问，都说：到任三月，不伏水土，全家瘟疫而亡。(外)可惜，人无百岁期，枉作千年计！请夫人小姐出来。【一枝花】(贴上)书缄情惨切，烟水多重叠。(旦、丑上)报道有书回，故人如见也。(见介。外)孩儿，递书人回来了。(贴)递书人回来，必有好音。(外)原书也不曾投下，有什么好音？【渔家傲】(旦)莫不是明月芦花没处寻？(外)明月芦花一片白，那里去寻？(旦)莫不是旧日王魁，嫌递万金？(外)他也不是王魁；你也不是桂英。(旦)莫不是忘了半载同衾枕？(外)也不是。(旦)莫不是不曾之任？(外)怎么不曾之任。(旦)爹爹，欲言不浯情难审，那里是全抛一片心？(外)咱语言说到舌尖声又噤，(旦)为何不说了。(外)若提起始末缘因，教你愁闷怎禁？儿，此生休想同衾枕，要相逢除非是东海捞针。如今兀自不思省，那苗良不投一下佳音回讣音。(旦)爹爹，佳音便怎么？讣音便怎么？(外)喜信是佳音，死信是讣音。你丈夫到任三月，不服水土，全家瘟疫而亡了。(旦)丈夫死了，兀的不是痛杀我也！(倒地介，丑扶起。旦)【梧桐树】我为你受跋涉，我为你遭磨折。丈夫，我为你投江，我为你把残生舍。今日怎知先倾逝，这样凄凉．教我暗地里和谁说？禀爹爹，可容奴家带孝？(外)儿，在任穿些素缟吧。(旦)与我除下钗梳，尽把罗衣卸。持丧素服存贞沾。【东瓯令】(外)休嗟怨，免攧屑，分定恩情中道绝。夫妻本是同林鸟，大限到来各分别。生同衾忱死同穴，谁肯早抛撇。(旦)念妾得蒙提挈，只指望同谐欢悦。谁知道全家病灭，不由人不扑簌簌雨泪如血。【金莲子】(贴)休忧此生鸾镜缺，常言道：救人须救彻。(丑)听覆取休得要哽咽！姐姐，待等三年孝满，别赘豪杰。【尾】(旦)再醮徒然费唇舌，共姜誓盟甘自悦，守寡从教髻似雪。(旦)甘守共姜誓柏舟，(外)分明尘世若浮鸥。(净)三寸气在千般用，(合)一日无常万事休。第三十五出时祀【一枝花】(老巴上)细雨霏霏时候，柳眉烟锁常愁。(生、末上)昨夜东风蓦吹透，报道桃花逐水流。(个)新愁惹旧愁。(老旦)极目家乡远，白云天际头。(生)五年离故里，洒泪湿征裘。告母亲知道。孩儿夜来梦见浑家扯住儿衣袂，说：十朋只与你同忧，不与你同乐。觉来却是一梦。(老旦)敢是与你讨祭？(末)祭礼俱已完备，请老夫人主祭。(老旦)非是儿夫负你情，只因奸相妒良姻。生前淑性甘贞洁，死后英魂脱世尘。餐玉馔，饮瑶樽，水晶宫里伴仙人。你儿夫任满朝金阙，与汝伸冤奏紫宸。【新水令】(生)一从科第凤鸾飞，被奸谋有书空寄。幸萱堂无祸危，痛兰房受岑寂。捱不过凌逼，身沈在浪涛里。【步步娇】(老旦)将往事今朝重提起，越恼得我肝肠碎。清明祭扫时，省却愁烦，且自酬礼，须心得圣贤书。看酒。(生)儿女何劳母亲递酒。(老旦)道\"吾不与祭如不祭\"。(生)看香来。【折桂令】燕沈檀香喷金猊，昭告灵魂，听剖因依。自从俺宴罢瑶池，宫袍宠赐，相府勒赘。掩只为撇不下糟糠旧妻，苦推辞桃杏新室，致受磨折，改调俺在潮阳。妻，因此上耽误了恁的归期。【江儿水】(老旦)听说罢衷肠喜只为伊，却元来不从招赘生奸计，恼恨娘行生恶意，凌逼你奸没存济。母子虔诚遥祭来，望鉴微忱，早赐灵魂来至。看酒来。【雁儿落】(生)徒捧着泪盈盈一酒卮，空摆着香馥馥八珍味。慕音容，不见你；诉衷曲，无回对。俺这里再拜自追思，重相会是何时？揾不住双垂泪，舒不开咱两道眉。先室，俺只为套书信的贼施计。贤妻，俺若是昧减心，自有天鉴知。【侥侥令】(老旦)这话分明诉与伊，须记得圣贤书。懊恨娘行忒薄劣，抛闪得两分离在中路里，两分离在中路里。【收江南】(生)呀！早知道这般样拆散呵，谁待要赴春闱？便做到腰金衣紫待何如？说来又恐外人知，端的是不如布衣，端的是不如布衣！俺只索要低声啼哭自伤悲。【园林好】(老旦)免愁烦回辞奠仪，拜冯夷多加护持。早早向波心中脱离，惟愿取免沈溺，惟愿取免沈溺。(生读祝文介)维大宋熙宁七年吉月辛卯朔日己酉，赐进士及第任潮阳浙江温州府永嘉县孝夫王十朋。谨以清酌素馔之奠，致祭于亡过妻玉莲钱氏夫人前而言曰：惟灵之生，抱义而归；惟灵之死，抱节而归，义也。呜呼噫嘻！昔受荆钗为聘，同甘苦于茅庐。春闱一赴，鸾凤分飞。诈书一到，骨肉分离。姑娘为夺婚之媒，继母为逼嫁之威。捱不过连朝折挫，抵不过昼夜禁持。拜辞睡昏昏之老姑，哭出冷清清之绣帏。江津渡口，月淡星稀，脱鞋遗迹于岸边，抱石投江于海底。江流哽咽，风木惨凄。波滚滚而洪涛逐魄，浪层层而水泛香肌。哭一声妻，寒壑应猿啼。叫一声妻，云愁雨怨天地悲。妻魂不寐，默而鉴之。於戏哀哉！尚飨！【沽美酒】(生)纸钱飘，蝴蝶飞。纸钱飘，蝴蝶飞。血泪染，杜鹃啼。睹物伤情越惨凄。灵魂恁自知，灵魂恁自知。俺不是负心的，负心的随着灯灭。花谢有芳菲时节，月缺有团圆之夜。我呵！徒然间早起晚寐，想伊念伊。妻，要相逢除非是梦儿里再成姻契。【尾】昏昏默默归何处？哽哽咽咽思念你。直上嫦娥宫殿里。(老旦)年年此日须当祭，(生)岁岁今朝不可违。(老旦)天长地久有时尽，(末)此恨绵绵无绝期。第三十六出夜香【一枝花】(旦上)花落黄昏门半掩，明月满空阶砌。嗟命薄，叹时乖。华月在，人不见，好伤怀！昔恨时乖赴碧流，重蒙恩相得相留；深处闺门重闭户，花落花开春复秋。奴家自那日投江，不期遇着钱安抚捞救，留为义女，胜如亲生。只是无以报他。今宵明月之夜，不免烧炷清香，以求荫庇。【园林好】想那日身投大江，感安抚恩德怎忘？胜似嫡亲襁褓，如重遇父和娘。奴家烧此夜香呵，愿他增福寿，永安康！想我母亲亡过之后，又亏继母呵，【川拨棹】亲鞠养，我爹爹呵，择良人求配鸳行。谁知道命合遭殃，命合遭殃！递谗书逼奴险亡，蒙天眷，遇贤良。奴家烧此夜香呵，保佑他永安康，保佑他永安康。想我婆婆取奴家呵。【好姐姐】指望终身奉养，谁知道中途肮脏。存亡未审，使奴愁断肠，心凄怆。奴家烧此夜香呵，愿得亲姑早会无灾障，骨肉团圆乐最长。想我丈夫有了奴家呵，【香柳娘】又重婚在洞房，重婚在洞房，将奴撇漾。奴家一身犹可，你不思父母恩德广。奴家指望你还有相见之日，谁想你到先亡了！痛儿夫夭亡，痛儿夫夭亡，不得耀门墙，抛弃萱花在堂上。奴家烧此夜香呵，愿他魂归故乡，遣他魂归故乡，免得此身渺茫，早赐瑶池宴赏。【尾】终宵魂梦空劳攘，若得相逢免悒怏，再爇明香答上苍。香烟缈缈浮清碧，衷曲衰哀诉圣祗。致使更深与人静，非干爱夜月眠迟。第三十七出民戴(末上)一喝千人诺，单行百吏随。恁般多富贵，端的是男儿。自家乃是本府亲随隶兵。你看时光好疾，日月相催。自从本官到任潮阳勾当，不觉又是五年。真个清廉如水，上下相安。前日忽有上司文书到府，将俺相公升除吉安太守，却是因祸致福。原先我相公原除饶州佥判，只因不就丞相亲事，欲改调潮阳。如此更迁，意欲陷害在潮阳。如今朝廷别立丞相，廉知相公治事清廉，持心公正，因此升除吉安太守。今日促装行李，那来的鼓乐彩旗，敢是与相公送行的？【赏宫花】(净、丑上)耆宿社长，听荣除，特举觞。五年民沾惠，尽安康，卧辙攀鞍无计策，离歌别酒众难忘。(末)许多什么人嚷？(净，丑)郎中，我们闻知相公高升，众乡民特来送行。(末)难得你们厚意，问你高姓？(净)老汉叫做李违玉，年纪方才五十六。在城开张杂卖铺，家中财货颇丰足。年年差我做方正，因此营充做耆宿。圣节贺正预公宴，簪花饮酒与吃肉。有时迎接上司官，见我必先问风俗。一句话也不曾回，五十六棒不罚赎。那时无计可施为，依旧归家卖蜡烛。(末)免教人在暗中行，这个老人高姓？(丑)老汉积祖姓丁，并无手艺营生。图小利讨充社长，谁知也不安宁。又要报写粉壁，又要催讨常行课程。又要报淘砌河勘，又要办水桶麻绳。又要劝农栽种，又要督造坊城。只有催关盐票，是我觅钞门庭。有钱与我的，便把他口数减；无钱与我的，便把他口数增。若还官司赈济，这场买卖非轻。若有人告投社长，一件件并不容情。被告诈他十贯五贯，原告吃他三瓶五瓶。有钱与我的，私下和允。无钱与我的，便打他脚筋。我怕事如探汤老狗，我爱钱如见血苍蝇。这人户家家作念。(末)想必说你好？(丑)那里是，都骂我没分晓老鸭精！(末)这一下打得你嘴扁。(净)我们百姓无造化，这等好官升了。(丑)便是他五年在此，深亏他。如今升了江西吉安府知府，我们众老人都到长亭送行。脱他靴来钉在仪门上，千年遗迹，后官来看。【前腔】(生上)潮阳海邦，坐黄堂，名誉彰。(老旦)省台飞荐剡，看文章，擢任吉安为太守。叩头万岁谢吾皇。自离京苑到潮阳，乌兔相催晓夜忙。(生)不觉因循经五载，追思中馈好心伤。母亲，孩儿得蒙圣恩升授吉安太守，且喜相去家乡不远。(净、丑)我们众老人特来与老爷饯行。(生)老人做甚么？(净)老爷自到任以来，一廉如水，百姓今喜高升，小老人具礼远送。大奶奶，老人磕头。(老旦)生受你。(净)老爷，小老人没有什么孝心，安排果酒旗帐，聊表野人献芹之意。(生)我在此没有什么好处与你众百姓，何劳许多礼物旗帐？(净)老爷，怎么没有好处。老爷未曾下车之时，蛮獠侵扰，盗贼猖狂，百姓纵横，瘟疫难当。弟强兄弱，子骂爹娘，儿啼女哭，饿断丝肠。无衣无食，有裤无裆。西风一起，冻得狗叫汪汪。(丑)自老爷下车之时就好。(生)怎么就好？(丑)蛮獠远遁，盗贼潜藏。家家乐业，户户安康。新新旧旧，衣服盈箱。粗粗细细，米烂陈仓。家家快活，专买石床。只听得浪荡都，浪荡都，打个村里亚鸪。【月上海棠】(净、丑)吾郡间，万民沾惠恩无限。喜升除吉安，饯别阳关。无计留揽辔攀鞍。为霖雨须还清盼。(合)程途趱，拚担些巇崄，受些足弯跧。【前腔】(老旦)衰老年，只愁烟瘴为吾患。幸家门吉庆，子母平安。今日里子擢高官，饮别酒应难留恋。(合前)【前腔】(生)心愧赧，备员窃禄常嗟叹。想刘宽难并，赵普难攀。偶然间盗息民安，非德化何劳称赞？(合前)(老)一劄丹书降紫宸，(生)兼程之任肯因循。(净)劝君更尽一杯酒。(末)西出阳关无故人。(下)(净、丑吊场)老爷请脱靴。(生)不消罢。(净，丑)留遗百姓瞻仰。(生)一官去了一官来，你众人去罢。(净，丑)老爷临去，说一官去了一官来。(丑)老爷晓得你我有学问老人，留这一句诗在，我和你联。(净)我联第二句，教人望得眼巴巴。(丑)你再吟一句，结句就是我。(净)三府老爷来到任，(丑)竹爿桚指不曾挨。(净)如今老爷去了，我和你众人们出银三分，教木匠做靴匣。漆好了，钉在仪门上，也见我和你一点心。(丑)那个管工？(净)是我管。(丑)木梢我要一根。(净)你要木梢怎么？(丑)我要他做灰扒柄。(净)你做老人，思量干这样。也罢，我有个使旧的与你罢。(下)第三十八出意旨【菊花新】(老旦上)云鬟衰鬓玉龙蟠，羞睹妆台镜里鸾。(生，末上)日月似梭窜，嗟嗟人事暗中偷换。(见介，老旦)忆昔家中苦，别离家乡，已经五载。因为潮阳路远，不能见你岳父母。如今既任吉安，与温州不远，何不差人搬取岳父母到任，同享富贵？(生)谨依母亲，明年正月十五日玄妙观起醮大会，我已曾差人分付追荐我妻，即便修书差李成回去便了。(净)龙归大海，道奔豪门。大叔，起动你通报，玄妙观道士特来与老爷讨意旨。(末报介。生)着他进来。(净)太夫人，磕头。请问太夫人，小夫人因何病症而亡，好写意旨。【泣颜回】(老旦)说起便心酸，抱屈溺水含冤。(生)鸳鸯失伴，做了寡鹄孤鸾。(净)闻说事端，便铁石人见说肝肠断。仗良缘拔灵魂，使亡者早得升天。【前腔】(生)潜观慈母两眉攒，他欢无半点，愁有千般。朝夕萦绊，教人痛苦针钻。(净)河伯水官，那其间怎把人勾唤？致令得死别生离，如何会意悦心欢？【赚】(末)擎捧雕盘，送出魂幡绢一端；更有些醮金三十堤，权收管。必须斋沐虔诚，休教功果不圆满。(净)天怎瞒，地怎瞒，小贫道谨告辞回观。【扑灯蛾】(老旦，生)荐亡虽已完，邀亲岂宜缓？若请岳翁至，同临观中游玩。也趁天时地暖，便起程休得盘桓。是则是夜长昼短，论朝行暮宿，休惮路漫漫。【尾】生的报答心方稳，死的荐拔情颇宽，好事完成意始欢。(生)报答存亡两痛情，(老旦)来朝遣仆递佳音；(生)思亲但得重相见，(末)方信家书抵万金。　第三十九出就禄【三台令】(外上)夜来花蕊银灯，晓起鹊声翠屏。(净上)何喜报门庭，顿教人侧耳频听。(外)每日心怀耿耿，终朝眼泪盈盈。只为孩儿成画饼，教人呕气伤情。(净)虽然灯花结蕊，那堪鹊噪声频？(外)料我寒家冷似冰，量无好事到门庭。【前腔】(末上)近别向粤邮亭，又入东瓯郡城。水秀山明，睹风物喜不自胜。自离吉安，又到温州。此间已是自家门首。不免径入。(净)李成回来了。(外)李成在那里？(净)这不是李成？(外)你撇得我好！怎么只管不回来？教我终日望你。(末)小人送王老安人到京，见了状元，本欲便回，因被苦留相送赴任，不能回来。(净)他是忘恩负义的人，送他怎么？(末)老安人，那状元不是负义的人。他当时除授饶州佥判，因奸相招赘不从，改调潮阳。意欲陷害。从因朝廷体知处事能为，持心公正，升任吉安知府。因此修书迎请老员外老安人到任所，同享荣华。书已在此。(外)我也看不见。李成，你字字行行念与我听。前翻一封书害得我家破人亡。【一封书】(末)婿百拜岳父前：自离膝下已数年。因奸相不见怜，改调潮阳路八千。今喜升为吉安守，遣仆相迎到任间。匆匆的奉寸笺，仗乞尊颜照不宣。(外)我听此书呵，【下山虎】见鞍思马，睹物伤情。触起关心事，怎不泪零？如今我婿得沐圣朝宠荣，我女一身成画饼。他取我到吉城，值此寒冬，怎出外境？(合)天寒地冷，未可离乡背井，且待春和款款行。【亭前柳】(净)老儿垂鬓已星星，弱体战兢兢。况兼寒凛凛。那更冷清清。此行怎去登山岭？【下山虎】(末)义深恩厚。恨遶愁萦。久绝鳞鸿信，闷怀倍增。因此母子修书遣仆来请，料想恩官必待等。天气最严凝，暮止朝行，我当奉承。(合前)【亭前柳】(净)老儿不去恐生嗔，欲去怕劳形。李成儿。你须先探试，临事怎支撑？(末)小人只索从台命。(合)且过新年，待春暖共登程。(末)昔日离家过五秋，(外、净)今朝书到解千愁。(合)来年同到吉安府，不弃前姻过白头。第四十出奸诘【霜天晓角】(小生，杂从上)黄堂佐政齐黎庶，肯将清似月扬辉，如渊彻底，愿效汉循良吏。勤簿书，门馆无私，日以刑名为事。五马侯中列郡推，导之以政冀无违。此心一点如丹赤，敢学虞庭向日葵。下官温州府推官周璧，表字元卿，乃王十朋同榜进士。职列黄堂，不作牛刀之试。食天厨之廪禄；平治郡之刑名。欲向丹墀排鹭序，先须甸服养鹓轮。昨日堂尊送一纸状来，却是孙汝权告钱流行图赖婚姻事。孙汝权是个生员，钱流行是个太学生，曾考贡元，斯文分上，不好执法审问。我行牌去提原媒审问，使知端的。叫左右，带那第一起犯人审问。(杂)俱齐了。(小生)带进来！(外、净、丑上)钱流行，孙汝权一边伺侯。钱氏，定是你巧语花言，说来说去，致令拘讼了。(丑)爷爷，小妇人非是惯做媒的。钱流行是我哥哥。(小生)你从实说来！【啄木儿】(丑)吾兄女，将及笄。(小生)曾许甚么人？(丑)许配王生尚未归。(小生)妇人谓嫁曰归。后来嫁去了么？(丑)那孙郎忽至奴家里。(小生)到你家来怎么？(丑)也要娶我侄女，他浼央老妾为媒氏。(小生)曾去说么？(丑)吾领言曾到兄家去。老爷，小妇人的哥哥，他是个读书君子，执意不从；我嫂嫂是个女流之辈，嫌王氏之贫，喜孙氏之富。便欲怜新将旧悔。(小生)后你哥哥如何说？【前腔】(丑)吾兄意，执不从。(小生)你侄女也肯么？(丑)侄女坚将节操持。我嫂嫂执不相容。吾兄就应变随机，将侄女送到王门去。(小生)王家既成了亲，孙家再不该议亲了。(丑)结亲后即赴科场里。谁想一举成名天下知。(小生)就是王十朋么？(丑)正是。(小生)到是我年兄家里的事。得中状元，有书回么？【前腔】(丑)因承局，附信归。(小生)有书回是喜事了。(丑)喜气翻成怨气吁。(小生)一纸家书抵万金，怎么是怨气？(丑)老爷，那里是万金佳音，元来是一纸休书。(小生)王状元是个读书君子，焉有此事来？(丑)他母亲疑是亲笔迹，女言道改书中句。只为字迹相同亦起疑。(小生)其时书来，说在那家为婿么？【前腔】(丑)赘在万俟府为女婿。(小生)你哥哥也曾上访问不曾？(丑)曾访问来。正遇孙郎下第归，他与吾兄面述其言，他说道：果赘侯门。(小生)孙汝权道你兄受他财礼。(丑)孙汝权，肉面对肉面，你家行甚财和礼？上有青天，我家那个来接取。(净)老大人，依他说起来，把学生财礼一些不认了。(丑)老爷，只为孙汝权一句话。致使我侄女投江身冤死。(小生)孙秀才，他不告你人命也罢，你反告他图赖婚姻事。(末上)上命遣差，身不由己。小的是吉安府王爷差来送书在此。(小生)那个在吉安府做官？取上来！(末)书在此。(小生)年弟王十朋顿首缄书。呀，王年兄升太守了，下书人起来，伺候回书。若非他存心以仁，道民以礼，焉有此不次之迁？忻慰！忻慰！即恳元卿年兄执事下，遽尔别来，屡经岁月。向改调时，深辱俯慰。因瘴乡无使，故久乏音问。兹幸寸进守吉，怀抱虽则少伸。又有不得已事，仰干执事下。向寓京时，倩人持书迎候岳父母山妻，不想中途被人套换书信。致使山妻守节而亡。已获原寄书人承局，奏送法司。鞫问间，供称止有孙汝权开包。望将此情转达太父母大人，乞将孙汝权解京，与承局面证完卷。再禀岳父母，以富家不厌贫寒，以女妻之，生将谓终身养老之计。今山妻虽死，义不可绝。特差人舟相候，冀推年谊，借重一言，赞襄岳父母上道，以全半子终养之情，感德岂甚少甚少哉！明年朝觐，想得京中一会。时下寒暖不均，伏惟调护。以膺天宠，不宣。十朋再拜。(介)吏读与他们听！(念介。小生)钱老先生，这一封书是令婿命转送老先生的，请收去。(介)老先生，请出去换了衣巾，进来相见。钱氏无干，出去！(外，丑下。小生)皂隶选大板子，拿那孙汝权下去打四十！(打介)讨牌。(写介)发监，待文书完了，送到堂上，解他京里去完卷。(带净下。小生)请钱老先生进来。(请外上介。小生)老先生请坐。(外)老大人请上，容学生拜谢。(小生)不劳不劳。(外)老大人，上开藻鉴，下判妍媸。冰释厚诬，心铭大德。(小生)学生失于龙蛇之辨，致有鼠雀之牙。抚己多惭，见公甚愧。请坐了。(外)不敢。(小生)老先生前辈，令婿又忝同年，不必太谦。(外)学生告坐了。(小生)适间令婿书上，着学生专请老先生到他任所，必须就起程前去。(外)老大人，学生年迈，朝暮不能保，岂能远涉路途。【归朝欢】(小生)贤东坦，贤东坦，教音下期，令贱子，令贱子，翁前转致。须宜是，须宜是，行囊且携，恐他们悬望伊。(外)家庭虽小谁为理？田园颇广谁为治？欲去还留心两持。【三段子】(小生)翁今几儿？(外)念箕裘无人可倚。(小生)族分几枝？(外)念宗支无人可悲。(小生)你既然只身一己，如何不上倚贤婿？况是他殷勤想伊。(小生)叫左右，与我打点马船人夫，送钱相公到吉安府去。(外)如此多感多感！(小)行囊速整莫蹉跎，(外)景物相催老去何，(合)一夜相思千里外，西风吹马渡关河。第四十一出晤婿【小蓬莱】(外上)策马登程去也，西风里劳落艰辛。淡烟荒草，夕刚古渡，流水孤村。(净上)满目堪图堪画，那野景萧萧，冷浸黄昏！(末上)樵歌牧唱，牛眠草径，犬吠柴门。【临江仙】(外)绿暗汀洲三月景，锦江风静帆收。垂杨低映木兰舟，半篙春水滑，一段夕阳愁。(未)灞水桥东回首处，美人亲卷帘钩，落花几阵入红楼。行云归处，水流鸦噪枝头。老员外，今日日丽风和，花明景曙，加鞭趱行几步。【八声甘州】(外)春深离故家，叹衰年倦体，奔走天涯。一鞭行色，遥指剩水残霞。墙头嫩柳篱畔花，见古树枯藤栖暮鸦。嗟呀！遍长途触目桑麻。【前腔】(净)呀呀，幽禽聚远沙，对彷佛禾黍，宛似蒹葭，江山如画，无限野草闲花。旗亭小桥景最佳，见竹锁溪边三两家。渔槎，弄新腔一笛堪夸。【解三酲】(外)为当初被人谎诈，把家书暗地套写，致吾儿一命丧在黄泉下，受多少苦波查。今日幸得佳婿来迎也，又愁着逆旅淹留人事赊。(合)空嗟呀！自叹命薄，难苦怨他。【前腔】(末)步徐徐水边林下，路迢迢野田禾稼，景萧萧疏林暮霭斜阳挂。闻鼓吹，闹鸣蛙，一经古道西风鞭瘦马。谩回首，盼想家山泪似麻。(合前)高山迢递日初斜，绿柳依稀路更赊。日断前村烟未暝，不知今夜宿谁家？第四十二出亲叙【懒画眉】(生上)紫箫声断彩云开，腻粉香朦玉镜台，灯前孤幌冷书斋。血衫难挽仙裾返，造化能移泰岳来。【前腔】(老旦上)荆钗博你凤头钗，重义轻生脱绣鞋，一回思想一回哀，凤钗还在人何在，我那儿，可阴祐你双亲到此来。【前腔】(外，净，末上)馆甥位掌五侯台，千里裁封遣使来。令人更喜复悲哀，哀吾弱息今何在，喜他母子恩情得再谐。(末)老员外，这里是府门首。(外)你可通报。(末)那个在门上，老老爹来了。(丑)大叔来了。(报介。生)岳父岳母到了，请母亲同去迎接。【哭相思】一自别来容鬓改，恨公衙失迎冠盖。(外)生别重逢，死离难再。(生)罢愁思且加亲爱。(外)亲家，小女姻缘浅，终身地下游。(老旦)他乡迎旧戚，便觉解深愁。(生)半子情方尽，终身愿已酬。(净)休嫌山妇拙，思好莫思仇。(老旦)亲家何出此语？(净)人之所以异于禽兽者，以其有仁义也。(老旦)言重言重。【玉交枝】感你恩深如海，我一抔土填得甚来？久铭肺腑时时戴，特此远迎冠盖。儿，快令人把绮席开。亲家，洗尘莫怪轻相待。(合)细思量荆钗可哀！细思量荆钗可哀！【前腔】(外)蒙承过爱竟忘哀，夫妻远来。想当初在舍惭餔待，望尊亲海涵宽贷。贤婿，你腰金忘势真大才，不比薄情人转眼生骄态。(合前)【前腔】(净)自惭睚眦，望尊亲休劳挂怀。一时我也出无奈，莫把我做好人看待。人家晚母休学我忌猜，逼儿改嫁遭毒害。(合前)【前腔】(生)惭予一介，荷深恩扶出草莱。微名五载忘亲爱，岂知中路变祸灵？当初指望白首谐，谁知青岁遭残害？(合前。丑)老爷，酒席已完备了。(老旦)亲家请后堂坐。(外)请了。(外)几年远别喜相逢，(生)又讶相逢在梦中。(净)果是稠人难物色，(合)信知女婿近乘龙。第四十三出执柯【普贤歌】(净上)侯门涉水最难求，愿适贤良王太守。自家非强口，管教成配偶，且请媒人吃喜酒。正是作伐全凭斧，引线必须针。我年兄有个令爱守寡，央我为媒，要招本郡太守王梅溪。他鼓盆已久，未有夫人，央我去说亲。邓兴，这里府前了，通报。(末)是谁？(丑)邓老爷相访。(末)老爷有请。【玩仙灯】(生上)兀坐书斋，闻道有客来相访。(见介。生)贱职所拘，未得拜访。(净)荷蒙与遍，岂胜荣幸。(生)惶恐！惶恐！(净)台下治政甚佳，黎民无不感仰。(生)皆赖老先生教指。(净)老夫今日一来相访，二来有一句话说。(生)有何事见教？(净)老夫有一同年钱载和，有一小姐，守寡在家。闻得公祖大人鼓盆已久，今特央老夫为媒，望守公成全此亲，甚是美事。(生)老先生在上，念学生贫寒之际，以荆钗为聘，遂结姻亲。山妻守节而亡，焉肯忘义再娶？(净)公祖大人几位令嗣？(生)未有子息。(净)公祖大人，\"不孝有三，无后为大\"，却不绝嗣了？(生)正欲螟蛉一子，以续后嗣。(净)吾闻螟蛉者，嗣非其类，鬼神不享其祀。公祖大人读书之人，如何逆理，冒渎，冒渎。【啄木儿】(生)乞情恕，听拜禀：自与山妻合卺婚，才与他半载同衾，一旦凤拆鸾分。他抱冤守节先亡殒，我辜恩再娶心何忍？须知行短天教一世贫。【前腔】(净)他八两，你半斤，彼此为官居上品。论阀阅，户对门当，真个好段姻亲。你意骄性执不从顺，故千推万阻令人恨，有眼何曾识好人。【三段子】(生)事当隐忍，未可一时先怒嗔。(净)你再不娶亲，我只愁你断子绝孙谁拜坟？(生)言激心恼空怀忿，我今纵不谐秦晋，也不会家中绝后昆。【归朝欢】(净)你没思忖，不投分，那里是儒为席上珍？(生)我做官守法言忠信，名亏行损遭谈沦，纵独处鳏居，决不可再婚！(净)性执心迷见识差，(生)婚姻不就且回家。(净)落花有意随流水，(生)流水无心恋落花。第四十四出续姻【杜韦娘】(旦上)朔风寒凛冽，云布野，卷飞雪，看万木千林都冻折。小窗前，梅花再缀，冰稍数点幽洁。淡月黄昏，暗地香清绝，早先把阳和漏泄，又葭管灰飞地穴。痛忆我亡夫，感念嗟吁，转头又是五年余。安抚收留恩不浅，补报全无。今日乃是冬至令节，等待爹妈出来，拜贺则个。【麻婆子】(丑上)做奴做奴空惆怅，何时得嫁马上郎？做奴做奴空劳攘，只落得一个晓夜忙。遇冬节，巧梳妆，身穿一套好衣裳。市人见了都夸奖，道我是个风流好养娘。(拜介)时遇新冬，喜气重重，拜节之后，愿小姐招一个老公。(旦)休得胡说，相公、夫人来了。【海棠春】(外，贴上)时序两推迁，莫惜开芳宴。孩儿，金乌似箭，玉兔如梭，不觉来此又是五年。前日邓尚书来相探，闲话间说起王太守未有夫人，因此将你吉帖付与他去，了汝终身。(旦)爹爹，但愿终身守节，再醮难言。(外)你丈夫未死，不肯嫁礼之所当。汝夫已死多年，不嫁将何倚靠？(旦)望爹爹为我螟蛉一子，以为终身后嗣。(外)如此终无结果。(旦)妾闻仁者不以盛衰改节，义者不以存亡易心。截耳残形，永杜重婚之议；劈面流血，难从再醮之言；自古及今，芳名不灭。使妾有失志节，听此宁无愧乎？誓以柏舟，甘效共姜，死而后已。若窥隙钻窬，潜奔司马，则非奴所愿也。若不容奴于相府，则贱妾仍丧于江中。(外)夫人，我寻思这般志节也难得。孩儿，你要守节，改旦这房一子，与你为后嗣。(旦)如此甚感爹爹，爹妈请坐，待奴家拜节。看酒来。【集贤宾】一阳气转春透彻，履长欢庆冬节。验岁瞻云人意切，听残漏晓临台榭。今年是别，黄云谶争书吉贴。(合)芳宴设，沉醉后，管弦声咽。【前腔】(外)日晷渐长人尽悦，绣纹弱线添些。待腊将舒堤柳弦，冻柔条未堪攀折。百官摆列，贺新岁齐朝金阙。(合前)【莺啼序】(贴)光阴迅速如电掣，断送了多少豪杰。遇良辰自宜调燮，且把闲闷抛撇。进履袜欢看妇仪，炷宝鼎对天答谢。(合前)【前腔】(丑)道消遣长空叹嗟，画堂中且安享骄奢。看纷纷绿拥红遮，绮罗香散沉麝。辟寒犀开元此日，曾远贡喧传朝野。(合前)【琥珀猫儿坠】(众)玉烛宝典，今古事差迭。遇景酣歌时暂歇，珠帘垂下且莫揭。(合)欢悦，那兽炭红炉，焰焰频爇。【前腔】(众)小寒天气，莫把酒樽歇。醉看歌姬容艳冶，春容微晕酒悬颊。(合前)【尾】玉山低颓日已斜，酒散歌阑呼侍妾。把锦纹烘热，从教醉梦赊。(外)天时人事日相催，(末)冬至阳生春又来。(旦)云物不殊乡国异，开怀且覆掌中杯。第四十五出荐亡(净扮道士上)捏诀惊三界，扣齿动百神。狗肉吃两块，好酒饮三瓶。等到天明后，依然去诵经。门徒闻不善，道我不志诚。今日上元令节，本观修设醮会。太老爷拈香，道人打起钟磬。待我把经文诵完，肚中空虚，要吃也无。八个馄饨，使我自然。田螺棘螺，共买五钱。吃了三碗，吐泻半年。头头利市，和合仙官，召请必竟来临。取出云璈，赞扬法事。癞头婆娘请我，时时到他家里，正值肚饥，便吃蒸饼、烂煮猪蹄、油煎鸡卵、热炒鸭儿、盐拌白菜、酱煮乌龟、糟鏖豆腐、及攒盐齑。临临两碗，笋干粉皮。般般吃尽，不剩些儿。肚中膨胀，饱病难医。尿粪急送，不可迟疑。忽然阿出，污了道衣。怕人哂笑，火速走归。道婆看见，一顿擂搥，打得不可思议功德。【玩仙灯】(生上)节届元宵，灯月灿然高，到观门拈香荐悼。(净)道士接爷爷。(生)功果都完了么？(净)经文都完了，专等老爷拈香。【一封书】(生)特朝拜上清，仗此名香表志诚。亡妻滞水滨，愿神魂得上升。(净)横死孤魂都召请，请到坛前听往生。(合)诵仙经，荐亡灵，仗此功勋超圣境。【前腔】(旦，丑上)前日已预名，届此良辰来殿庭。拈香炷宝鼎，望慈悲作证盟。(净)惟愿亡灵来受领，献取香花酒果饼。(合前)【前腔】(生)蓦然见俊英，与一丫鬟前后行。潜地想面形，转教人疑虑生。(末)他两次三回常观顾，觑了恩官也动情。(合前)【前腔】(旦)回廊下撞迎，顿教人心暗惊。那烧香上卿，好似亡夫王十朋。(丑)休得轻言当三省，烧罢名香转看灯。(合前)(下生)见鞍思马，睹物思人。适才那妇人好像我夫人。叫道士过来，适才妇人那家宅眷？(净)钱都爷小姐。(生)原来天下有这般相似的。(生)忽睹佳人意自疑，拈香已毕早回归；思量总是一场梦，你是何人我是谁？第四十六出责婢【步步娇】(旦上)观里拈香蓦相会，使我心萦系。(丑)小姐，如今枉致疑，既认得真时，何不问取详细。(旦)梅香，这就里你怎知，恐错认了风流婿。(丑)你道这官人是谁？(旦)是谁？(丑)本府太守，前日邓尚书来说亲的。(旦)原来是他。【红衲袄】意沉吟，情惨伤；步趑趄，心悒怏。(丑)见了娘行好生着意想，莫不是递书人回来胡调慌？(旦)料判州，名未彰；论太守，职未当。(丑)自古男儿当自强。【前腔】小姐，你曾和他共鸳衾，同象床。直恁的你认不得他形共庞。(旦)面貌身材果然厮像，行动举止没两样。(外暗听。丑)既认得真时合主张。(旦)如何主张？(丑)你把往事相问当。(旦)犹恐错认陶潜作阮郎。拈香相遇两沉吟，且自归家问的真。好似和针吞却线，刺人肠肚系人心。(外上)唉！你那贱人，欲人不知，莫若不为。我家三世无犯法之男，五代无再婚之女。你言而无信，行亦有亏。江心渡口溺水，非因守节；玄妙观中私语，必是通情。邓尚书说亲，直恁千推万阻。见王太守乐意，却不顾五典三纲，不思玷辱门墙。问出奸情，押还原籍，教你虽无尾生难，也有屈原愁。(打梅香介)【锦缠道】治家邦，正人伦，有三纲反常。你潜说出短和长，怎不提防，他人须有耳隔墙？讲甚么晋陶潜认作阮郎？却不道，誓柏舟甘效共姜？(打丑介)光打后商量，问出你私情勾当。押发离府堂。文牒上明开供状，抵多少衣锦去还乡。【前腔】(丑)小梅香，待回言，恐触突了使长。不回言，这无情棒打难当，怎知道祸从天降。他本是守荆钗寒门孟光。(外)潜奔之女，什么孟光！(丑)休错认做出墙花淮甸双双。我说起这行藏。(外)说什么来？(丑)他说道：烧香的王太守，好似亡夫模样。寻思痛感伤，因此上和妾在此闲讲，又个曾想像赴高唐。【前腔】(旦)守孤孀，荐亡灵，亲临道场。烧香罢。传回廊，偶相逢不由人不睹物悲伤。(外)你这贱人要做莺莺？(旦)那里是西厢下莺莺伎俩？(外)你这贱人就是红娘！(旦)怎么的就打梅香，生纽做红娘？当初去投江，(外)亏你不识羞，还说投江！(旦)把原聘物牢拴在髻上，荆钗义怎忘？妾岂肯随波逐浪，却不道辱没宗祖把恶名扬？【前腔】(外)假乖张，贱奴胎，把花言抵搪，全不顾外人扬，恼得我气满胸膛。你本是王月英留鞋在殿堂，怎不学浣纱女抱石投江？(打介)你这贱人还不说！(丑)雪上更加霜，自不合与他人闲讲。谁知惹祸殃，闲话里没些度量，怎知道一霎时祸起在萧墙？(外)既有钗，取上来，且进去。(旦)满怀心腹事，尽在不言中。(下。外)这妮子荆钗遮饰，未可信凭。明日假意纳聘作席，请邓尚书王太守，把此钗虚说是聘物，将出观看。若是王太守认此钗，便有区处。若不认此钗，押赴本乡。正是混浊不分鲢共鲤，水清方见两般鱼。第四十七出疑会(净上)致仕归家二十年，水边亭子屋边田；饶他白发簪中满，老景康宁便是仙。老夫邓谦，年过八十，位至三台。享朝廷之洪福，赖祖宗之阴庇，每日登山饮酒。求诗画的缠得慌，邓兴，去门首看，若有求诗的来，只说老爷不在。请吃酒，便说在家。(末)领却都爷书，早到尚书府。有人么？(丑)是那个？(末)要见你们老爷。(丑)老爷不在家。(末)既不在家，我去了。(丑)转来，是请老爷吃酒么？(末)正是。(丑)既然请吃酒。在家。(末)起初说不在家？(丑)你不晓得，我们老爷分付，但有求诗画，只说不在家。(末)通报。(丑)住着，实是请吃酒的么？(末)说道是。(丑)老爷，请吃酒的在外。(净)说在家便好。(丑)说在家。(净)我说下颏子痒，定有酒吃。(丑)老爷，下颏准不要钻龟。(净)唗！叫他进来。(丑)大哥进来。(末)老爷，磕头。(净)那里来的？(末)小人钱爷差来的。(净)那个钱爷？(末)有帖在此。(净)取上来，\"年弟钱载和顿首拜请司空邓年兄执事下\"，原来是我年兄。(丑)那个钱爷？(净)你不晓得。就是做安抚的。(丑)嗄，就是送改机来的，裁衣服少了两幅，做不成罢了。(净)既是他，来者来之，劳者劳之。(丑)爷该赏他。(净)赏他什么东西便好？(丑)与奶奶说，讨一两银子与他。(净)这等不做家的。今早买菜剩得一个钱赏他罢。(丑)怎么赏得出？(净)你不要管。长官没有什么，赏你一个钱，且收下。(末)一个钱买酒吃不醉，买饭吃不饱，要他何用？(净)就不是做家的，拿这钱去做买卖。(末)这一个钱做甚买卖？(净)一钱为本，万钱为利。(末)好谶语，小人收去。(净)下书人去了？(丑)去了。(净)明日也要摆酒席请钱爷。(丑)办什么茶饭？(净)后圈猪杀一个。(丑)猪昨夜养下，也没有老鼠大，如何用得？(净)你不晓得，君子略尝滋味。快打轿。(丑)打轿轿夫不在。只得我一个，不如我驮去罢。(净)不如自走了罢。正是数日不相见，今日又相逢。第四十八出团圆【紫苏丸】(外上)若认此荆钗，其中可宛转。(净上)安抚开华宴，相招意非浅。(生上)侯门宴请来，催赴跨青骢。(外)蒙君不弃，蜗居门户生光彩。(净)老夫感蒙过爱，特辱宠招，不胜愧感之至。(外)寒门不足以淹车骑。近为小女纳聘，请大人一观。(净)老拙作伐不从，今聘他人。(生)此乃一言为定。(净)外者多蒙赐柴炭，感感在心，正要到府拜谢。不想年兄相招，所以不果。(生)不敢。(净)我这公祖少年老成，居民无不瞻仰，老夫感激深恩。正是年近雪下，且是寒冷，与我老妻思想，若得一篓炭便好。说言未尽，新书柴炭俱送来了。年兄，如今的人只有锦上添花，那肯雪中送炭？(生)言重。(净)老夫昨夜与老妻受了一惊？(外)为何？(净)被盗。(生)有这等事？(净)这盗无理，公祖大人恰要惩治他。(外)不知偷了什么？(净)偷了我一担粪去。(外)这是小事。(净)你就不明了，宁可偷了金，这个粪，学生舍不得。若无粪壅稻苗，怎得谷子成器？这粪滋五谷，土养民，老夫不要，望公祖追来公用。(外)年兄请了。(净)还是公祖大人坐。(外)年兄请坐。(净)学生怎敢占坐，还是公祖大人坐。(外)年弟有句话，守公到怕不知。吉长官起送守公，已后是陶长官。陶长官去后，却是学生补任三月。(生)如此上司了。(跪介。外)请起。(生)学生侍坐。(外)还是年兄坐。(净)若如此，老夫占了。(生)学生傍坐。(外)怎么是这等，抬那桌儿下来。(生、净)告坐、(外)请坐，年兄，福建好地方。(净)年兄，你可省得他说话？(外)我从在那里，不曾听得这话。年兄学与我听一听。(净)我学生头一年在那里，半句也不省，后来就省得了。一日在船上，只见岸上一簇人在那里啼哭，我问那门子，那些人为何啼哭？那门子说：没有了个脸。我说：打官话说来。他说道：没有了个儿子，在那里啼哭。我方才晓得脸是儿子。(外)女婿叫什么？(净)叫东婆脸。(外)女儿叫什么？(净)叫娘脸。(外)他那里道路难行。(净)道路崎岖难行。他那里有菡萏滩难行。(外)什么滩？(净)菡萏滩。(外)守公，年兄学那福建词到好听，唱一个儿。(净)这就不该了，你我是年家顽惯，祖父母在此，焉敢放肆。(外、生)这个不必谦。(净)今日喜酒落得吃一杯。(外)年兄出一令。(净)老拙说个数目口令，说着数，就是他吃。(外)年兄出令。(净)要一、二、三、四、五、六、六、七、八、九、十。(外)如今年兄起。(净)一、二、两、三、四、五、六、六、七、八、九、十。(外)年兄多了\"两\"、\"六\"。(净)如今公祖起。一、二、不要。两、三、四、五、六、七、八、九、十。(外)又是年兄。(出钗介。净)抬礼过来观看。老夫邓识宝，取在手内，便知什么宝贝。(外)送去邓爷看。(净看)闻又不香，捏又无痕。起初邓识宝，如今不识宝。公祖大人识穷天下宝，读尽世间书。还是祖父母大人看。(外)送去王爷看。(生看介)【一江风】见荆钗不由我不心惊骇，是我母亲头上曾插戴，这是那得来？教我揵耳揉腮，欲问犹恐言相碍。心中展转猜，原是我家旧聘财。天那，这是物在人何在？(外)守公睹物伤情，必有缘故，何不对我一说？(生)实不瞒老大人说，这荆钗是下官聘定浑家之物。(外)既是守公聘定令正之物，愿闻其详。【驻马听】(生)听诉因依，昔日卑人贫困时，忽有良媒作伐，未结婚姻，愧乏财礼，荆钗遂把聘钱氏。(外)成亲几年？(生)结亲后即赴春闱里，幸喜及第。(外)除授那里？(生)除授饶州佥判，叨蒙恩庇。(外)为何潮阳去？【前腔】(生)再听因依，说起教人珠泪垂。(外)中间必有缘故。(生)为参万俟丞相，招赘不从，反生恶意，将吾拘系。奏官里，一时改调蛮烟地。(外)为何改调？(生)要陷我身躯，同临任所，五载不能佥替。(外)曾有书回么？【前腔】(生)曾寄书回，深恨孙郎故改易。(外)你家须认得字迹。(生)奈我妻家不辨字迹差讹，语句真异。岳翁岳母见差池，逼勒荆妇重招婿。(外)令正从否？(生)苦不遵依，将身投溺江心里。【前腔】曾荐亡妻，原籍视临在宫观里。我在回廊之下，见一佳人，与妻无二。教人展转痛伤悲，今朝又见荆钗记。睹物伤悲，人亡物在，空弹珠泪。【前腔】(外)休皱双眉，听俺从头说仔细。我在东瓯发足，渡足登舟，一梦跷蹊。(生)梦见甚的？(外)道五更一女来投水，急令梢水忙捞取。休得伤悲，大妻再得谐连理。【前腔】(净)此事真奇，节妇义夫人怎比？年兄，疾忙开宴，请出夫人，就此相会。天教今日重完聚，金杯捧劝须当醉。(生)深感提携，从今万载传名誉。(净)夫守义，真是杰；妻守节，真是烈。年兄申奏朝廷，礼宜旌表。下官告退。有缘千里能相会，无缘对面不相逢。(下。外)梅香，请小姐出来。【哭相思】(旦上)妮子传呼意甚美，尚未审凶和喜。(外)儿，王守公正是你丈夫。(生、旦)每痛忆伊作幽冥鬼，不料重逢你！(外)快去府里请太夫人相见。(老旦上)公相相招见儿妇，焉敢踌躇。(旦)婆婆，自从那日别离，今日又得相会。【红衫儿】(老旦)自那日投江随潮去，痛苦伤悲。忽闻人报道身亡，转教人痛悲。若不遇公相相留，怎能勾夫妻重会？效衔环结草，当报恩义。(末上)出入朝廷，强似蕊宫仙岛。圣旨已到，跪听宣读。诏曰：朕闻礼莫大于纲常，实正人伦之本。爵宜先于旌表，益厚风俗之原。迩者福建安抚钱载和，申奏吉安府知府王十朋，居官清正，而德及黎民。其妻钱氏，操行端庄，而志节贞异。母张氏，居孀守共姜之誓，教子效孟母之贤。似此贤妻，似此贤母，诚可嘉尚。义夫之誓，礼宜旌表。今特升授王十朋福州府知府，食邑四千五百户。妻钱氏，封贞淑一品夫人。母张氏，封越国夫人。亡父王德昭，追赠天水郡公。宜令钦此。谢恩！(生)万岁！万岁！万万岁！【大环着】(外)那一日江道，那一日江道，得梦蹊跷。灵神对吾曾说道，见佳人果然声韵高。投水江心早，梢公救捞，问真情取覆言词了。留为义女，带同临任所福州道。(合)怎知今日，夫妻母子，子母团圆，再得重相好。腰金衣紫还乡，大家齐欢笑，百世永谐老。【前腔】(旦)念奴家年少，念奴家年少，适侍英豪。在双门长成身自娇，守三从四德遵妇道，蘋蘩颇谙晓。母姑性骄，见孙郎富势生圈套。家尊见高，就将奴与君成配了。(合前)【前腔】(老旦)想当初穷暴，想当初穷暴，岂有今朝。苍天果然不负了，幸孩儿喜得名誉高。门闾添荣耀，阖家旌表，感皇恩母子得宠招。加官赐爵受天禄，满门福怎消？(合前)【前腔】(生)叹椿庭丧早，叹椿庭丧早，母氏劬劳。想当年运乖时未遭，对青灯简编莫惮劳。萱亲况年老，深蒙泰山，送荆钗岂嫌寒舍小。春闱应举，助白金与我恩怎消？(合前)【越恁好】(生)自上长安道，自上长安道，步蟾宫，挂紫袍。为不就万俟丞相宠招，不从赘配多娇。(合)潮阳任所被改调，受千辛万苦，因此上五年伤怀抱。【前腔】(旦)诈书传报，诈书传报，苦逼奴嫁富豪。遂投江，幸得钱安抚急救捞，免随潮。因此上五年两两伤怀抱。【尾】移宫换羽虽非巧，仿古依今教尔曹，奉劝诸君行孝道。夫妻节义再团圆，母子重逢感上天；深恨诈书分凤侣，痛怜渡口溺婵娟。潮阳隔别三山恨，玄妙相逢两意传；夙世姻缘今再会，佳名千古二仪间。","dynasty":"元代","title":"戏文·荆钗记"}
{"author":"韩缜","content":"锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。","dynasty":"宋代","tags":"宋词三百首，宋词精选，离愁","title":"凤箫吟·锁离愁"}
{"author":"韩缜","content":"外闻云际山，中有古招提。新秋喜远览，锐意穷攀跻。出郭值微雨，凉风晓萋萋。陂陀越大岭，沙路净无泥。野活稻田秀，耒耜洞沟畦。登岑复入谷，渐过西山西。举首望华屋，双岸郁相携。虚桥烟霭，峻卷闼排虹霓。下马踏危级，褰裳涉修梯。超然层阁外，仰视穷苍低。俯眺亦人有，森森乔木齐。喧嚣从吏语，嘲唽惊禽啼。既饭复搜讨，林间得幽蹊。岩阿访灵迹，大士常高棲。古殿蚀苔鲜，丹青暗尘{翳羽换土}。俯身践危蹬，侧足缘深溪。老树阴潭黑，风修乱蝉嘶。悬泉洗阴壁，莹色如玻瓈。佳观诚可恋，迟留惧颠挤。扪萝出天险，始免魂神睽。缓步凌巀嵲，双旌随杖藜。回瞻花雨地，已被烟云迷。顿辔下平陆，晴川留马蹄。新篁映碧宇，野寺临长堤。乘倦驻归策，荒园步柔荑。婆娑两高树，磊落垂红离。汲井漱甘液，拂尘观旧题。出门尚斜日，隐隐闻城鼙。胜概亦陈迹，茫然失端倪。为诗记仿佛，吾友无诃诋。","dynasty":"宋代","title":"崇法寺"}
{"author":"韩缜","content":"蜀师当日戍黄金，此地由来险阻深。漾水东流自纡直，泰山北望正嵚崯。凉风肃物初秋意，膏泽愆期旦书阴。同是天涯未归客，荒烟斜日正登临。","dynasty":"宋代","title":"庚子八月八日再游东山寺"}
{"author":"韩缜","content":"唐蒙论巴蜀，通道至卭僰。列郡徼西南，夷居半岩壁。","dynasty":"宋代","title":"句"}
{"author":"韩缜","content":"君恩未报身何有，且寄扁舟梦想中。","dynasty":"宋代","title":"句"}
{"author":"韩缜","content":"剑外吾能说，山川大抵同。君行在巴徼，民俗半夷风。","dynasty":"宋代","title":"句"}
{"author":"韩缜","content":"火田租赋薄，监井岁时丰。地里舆星直，江流汉水通。","dynasty":"宋代","title":"句"}
{"author":"韩缜","content":"久有东林约，因乘暇日游。眼明初出郭，神王欲凌秋。野旷骞孤隼，江清飏远鸥。近山青嶂合，多稼绿云浮。鸡犬声相接，沟塍水乱流。度桥喧从骑，环树转鸣驺。问俗惊尧壤，寻僧到活洲。深沈开宝闼，磅礴{左车右尼}华辀。像设严珠殿，经声隐绛帱。仰看香刹直，徐步画廊修。遇物皆周览，逢轩即少留。前庭初显豁，后径转深幽。野岭苍筠丽，霜枫赤叶稠。隔墙闻好鸟，循沼玩游倏。翠干棕缠剥，红芒稻半收。凌虚登陛道，匝境对岭楼。暗谷藏危栈，平沙际别州。川原同聚沫，身世剧浮鸥。回首飘乡思，临尊浣客愁。清闲资善奕，决胜在冥搜。影动稂苴表，风生曲逆筹。归鞍不敢缓，斜日照文揪。","dynasty":"宋代","title":"游东山寺"}
{"author":"韩缜","content":"江堤杨柳碧毵毵，间访名园郡郭南。垅麦生齐知雨足，海棠开遍觉春酣。门前幽径通芳蕙，竹里虚亭对远岚。风物有情应笑我，不携歌酒只清谈，。","dynasty":"宋代","title":"游贾氏南园"}
{"author":"韩缜","content":"久闻云际山，中有古招提。新秋喜远览，锐意穷攀跻。出郭值微雨，凉风晓萋萋。陂陀越大岭，沙路净无泥。野沃稻田秀，耒耜沿沟畦。登岑复入谷，渐过西山西。举首望华屋，双岸郁相携。虚桥驾烟霭，峻闼排虹霓。下马踏危级，褰裳涉修梯。超然层阁外，仰视穹苍低。俯眺亦何有，森森乔木齐。喧嚣从吏语，嘲唽惊禽啼。既饭复搜讨，林间得幽蹊。岩阿访灵迹，大士常高栖。古殿蚀苔藓，丹青暗尘㙠。俯身践危蹬，侧足缘深溪。老树阴潭黑，风修乱蝉嘶。悬泉洗阴壁，莹色如玻瓈。佳观诚可恋，迟留惧颠挤。扪萝出天险，始免魂神睽。缓步淩巀嵲，双旌随杖藜。回瞻花雨地，已被烟云迷。顿辔下平陆，晴川留马蹄。新篁映碧宇，野寺临长堤。乘倦驻归策，荒园步柔荑。婆娑两高树，磊落垂红离。汲井漱甘液，拂尘观旧题。出门尚斜日，隐隐闻城鼙。胜概亦陈迹，茫然失端倪。为诗记彷佛，吾友无诃诋。","dynasty":"宋代","title":"崇法寺"}
{"author":"韩缜","content":"唐蒙谕巴蜀，通道至邛僰。列郡徼西南，夷居半岩壁。","dynasty":"宋代","title":"句其二"}
{"author":"韩缜","content":"地里舆星直，江流汉水通。","dynasty":"宋代","title":"句其四"}
{"author":"陈勋","content":"乱山飞翠似相迎，山畔山鸡自唤名。海雨挟潮归极浦，溪云扶月上孤城。数声渔橹鸣寒涨，一酌村沽坐晚晴。歌入沧浪秋思远，不妨倚和到参横。¤","dynasty":"明代","title":"山居和韵八首"}
{"author":"陈勋","content":"石自玲珑水自潺，高斋不与俗相关。掌心取食幽禽熟，墨汁翻书稚子顽。雨韭新香宜夜剪，烟蒲老绿及秋删。虽然小事皆清事，人道山翁解住山。¤","dynasty":"明代","title":"山居和韵八首"}
{"author":"陈勋","content":"泉边山阁坐潺湲，不是枯禅亦掩关。映水窥人怜鹤静，俯巢探鸟笑僮顽。残编拟向闲中了，颣句频于枕上删。昨日晚晴教洗竹，喜当缺处露春山。¤","dynasty":"明代","title":"山居和韵八首"}
{"author":"陈勋","content":"山翁病起坐蓬茅，药杵残香课仆敲。浊酒醉因逢旧伴，奇书快似得新交。旋移细竹过南涧，约看寒梅到北郊。垂老身心无一事，生涯聊尔不须嘲。¤","dynasty":"明代","title":"山居和韵八首"}
{"author":"陈勋","content":"编篱插棘补颓垣，颇笑山翁事亦繁。果熟老猿窥树惯，禾收寒雀上厅喧。贪杯往往逢狂客，膝时时著稚孙。旧日列侯今是梦，种瓜犹拟学青门。¤","dynasty":"明代","title":"山居和韵八首"}
{"author":"陈勋","content":"蒲团一味与僧分，不是银鱼亦可焚。但以身心同外物，莫将柴栅缚浮云。心因有住翻成碍，事若无机即不纷。此语烦师为转语，是无上语是声闻。¤","dynasty":"明代","title":"山居和韵八首"}
{"author":"陈勋","content":"垂萝欲压角巾低，石势参差到者迷。只许闲云随意住，最怜幽鸟称情啼。残棋敛局还寻劫，险韵成诗却贴题。拈取《南华》读《秋水》，顿令坐客欲忘蹄。","dynasty":"明代","title":"山居和韵八首"}
{"author":"邹阳","content":"　　臣闻忠无不报，信不见疑，臣常以为然，徒虚语耳。昔荆轲慕燕丹之义，白虹贯日，太子畏之；卫先生为秦画长平之事，太白食昴，昭王疑之。夫精变天地而信不谕两主，岂不哀哉！今臣尽忠竭诚，毕议愿知，左右不明，卒从吏讯，为世所疑。是使荆轲、卫先生复起，而燕、秦不寤也。愿大王孰察之。　　昔玉人献宝，楚王诛之；李斯竭忠，胡亥极刑。是以箕子阳狂，接舆避世，恐遭此患也。愿大王察玉人、李斯之意，而后楚王、胡亥之听，毋使臣为箕子、接舆所笑。臣闻比干剖心，子胥鸱夷，臣始不信，乃今知之。愿大王孰察，少加怜焉。　　语曰：“有白头如新，倾盖如故。”何则？知与不知也。故樊於期逃秦之燕，借荆轲首以奉丹事；王奢去齐之魏，临城自刭以却齐而存魏。夫王奢、樊於期非新于齐、秦而故于燕、魏也，所以去二国、死两君者，行合于志，慕义无穷也。是以苏秦不信于天下，为燕尾生；白圭战亡六城，为魏取中山。何则？诚有以相知也。苏秦相燕，人恶之燕王，燕王按剑而怒，食以駃騠；白圭显于中山，人恶之于魏文侯，文侯赐以夜光之璧。何则？两主二臣，剖心析肝相信，岂移于浮辞哉！　　故女无美恶，入宫见妒；士无贤不肖，入朝见嫉。昔司马喜膑脚于宋，卒相中山；范雎拉胁折齿于魏，卒为应侯。此二人者，皆信必然之画，捐朋党之私，挟孤独之交，故不能自免于嫉妒之人也。是以申徒狄蹈雍之河，徐衍负石入海，不容于世，义不苟取比周于朝以移主上之心。故百里奚乞食于道路，缪公委之以政；甯戚饭牛车下，桓公任之以国。此二人者，岂素宦于朝，借誉于左右，然后二主用之哉？感于心，合于行，坚如胶漆，昆弟不能离，岂惑于众口哉？故偏听生奸，独任成乱。昔鲁听季孙之说逐孔子，宋任子冉之计囚墨翟。夫以孔、墨之辩，不能自免于谗谀，而二国以危。何则？众口铄金，积毁销骨也。秦用戎人由余而伯中国，齐用越人子臧而强威、宣。此二国岂系于俗，牵于世，系奇偏之浮辞哉？公听并观，垂明当世。故意合则胡越为兄弟，由余，子臧是矣；不合则骨肉为仇敌，朱、象、管、蔡是矣。今人主诚能用齐、秦之明，后宋、鲁之听，则五伯不足侔，而三王易为也。　　是以圣王觉寤，捐子之之心，而不说田常之贤，封比干之后，修孕妇之墓，故功业覆于天下。何则？欲善亡厌也。夫晋文亲其雠，强伯诸侯；齐桓用其仇，而一匡天下。何则？慈仁殷勤，诚加于心，不可以虚辞借也。　　至夫秦用商鞅之法，东弱韩、魏，立强天下，卒车裂之。越用大夫种之谋，禽劲吴而伯中国，遂诛其身。是以孙叔敖三去相而不悔，於陵子仲辞三公为人灌园。今人主诚能去骄傲之心，怀可报之意，披心腹，见情素，堕肝胆，施德厚，终与之穷达，无爱于士，则桀之犬可使呔尧，跖之客可使刺由，何况因万乘之权，假圣王之资乎！然则荆轲湛七族，要离燔妻子()，岂足为大王道哉！　　臣闻明月之珠，夜光之璧，以闇投人于道，众莫不按剑相眄者。何则？无因而至前也。蟠木根柢，轮囷离奇，而为万乘器者，以左右先为之容也。故无因而至前，虽出随珠和璧，祗怨结而不见德；有人先游，则枯木朽株，树功而不忘。今夫天下布衣穷居之士，身在贫羸，虽蒙尧、舜之术，挟伊、管之辩，怀龙逢、比干之意，而素无根柢之容，虽竭精神，欲开忠于当世之君，则人主必袭按剑相眄之迹矣。是使布衣之士不得为枯木朽株之资也。　　是以圣王制世御俗，独化于陶钧之上，而不牵乎卑辞之语，不夺乎众多之口。故秦皇帝任中庶子蒙嘉之言，以信荆轲，而匕首窃发；周文王猎泾渭，载吕尚归，以王天下。秦信左右而亡，周用乌集而王。何则？以其能越挛拘之语，驰域外之议，独观乎昭旷之道也。　　今人主沈谄谀之辞，牵帷廧之制，使不羁之士与牛骥同皁，此鲍焦所以愤于世也。　　臣闻盛饰入朝者不以私污义，底厉名号者不以利伤行。故里名胜母，曾子不入；邑号朝歌，墨子回车。今欲使天下寥廓之士笼于威重之权，胁于位势之贵，回面污行，以事谄谀之人，而求亲近于左右，则士有伏死堀穴岩薮之中耳，安有尽忠信而趋阙下者哉！","dynasty":"两汉","tags":"古文观止，写人，品格，寓理","title":"狱中上梁王书"}
{"author":"汪遵","content":"兵散弓残挫虎威，单枪匹马突重围。英雄去尽羞容在，看却江东不得归。","dynasty":"唐代","tags":"咏物，怀古","title":"乌江"}
{"author":"汪遵","content":"亚夫营畔柳濛濛，隋主堤边四路通。攀折赠君还有意，翠眉轻嫩怕春风。","dynasty":"唐代","tags":"咏物，柳树","title":"杨柳"}
{"author":"汪遵","content":"秦筑长城比铁牢，蕃戎不敢过临洮。虽然万里连云际，争及尧阶三尺高。","dynasty":"唐代","tags":"咏物，抒情","title":"咏长城"}
{"author":"汪遵","content":"为嫌朝野尽陶陶，不觉官高怨亦高。憔悴莫酬渔父笑，浪交千载咏离骚。","dynasty":"唐代","tags":"咏物","title":"三闾庙"}
{"author":"汪遵","content":"西秦北赵各称高，池上张筵列我曹。何事君王亲击缶，相如有剑可吹毛。","dynasty":"唐代","tags":"咏史，写人","title":"渑池"}
{"author":"汪遵","content":"漾舟雪浪映花颜，徐福携将竟不还。同作危时避秦客，此行何似武陵滩。","dynasty":"唐代","tags":"咏史","title":"咏东海"}
{"author":"汪遵","content":"汉臣曾此作缧囚，茹血衣毛十九秋。鹤发半垂龙节在，不闻青史说封侯。","dynasty":"唐代","tags":"咏史，讽刺","title":"咏北海"}
{"author":"汪遵","content":"刃血攻聊已越年，竟凭儒术罢戈鋋。田单漫逞烧牛计，一箭终输鲁仲连。","dynasty":"唐代","tags":"咏史，赞颂","title":"聊城"}
{"author":"汪遵","content":"晋鄙兵回为重难，秦师收旆亦西还。今来不是无朱亥，谁降轩车问抱关。","dynasty":"唐代","tags":"咏史，讽刺","title":"夷门"}
{"author":"汪遵","content":"薄世临流洗耳尘，便归云洞任天真。一瓢风入犹嫌闹，何况人间万种人。","dynasty":"唐代","tags":"咏物，写山","title":"箕山"}
{"author":"汪遵","content":"花貌年年溺水滨，俗传河伯娶生人。自从明宰投巫后，直至如今鬼不神。","dynasty":"唐代","tags":"咏史，故事","title":"西河"}
{"author":"汪遵","content":"陆困泥蟠未适从，岂妨耕稼隐高踪。若非先主垂三顾，谁识茅庐一卧龙。","dynasty":"唐代","title":"咏南阳"}
{"author":"汪遵","content":"鹤爱孤松云爱山，宦情微禄免相关。栽成五柳吟归去，漉酒巾边伴菊闲。","dynasty":"唐代","title":"彭泽"}
{"author":"汪遵","content":"铜雀台成玉座空，短歌长袖尽悲风。不知仙驾归何处，徒遣颦眉望汉宫。","dynasty":"唐代","tags":"咏物","title":"咏铜雀台"}
{"author":"汪遵","content":"椒宫荒宴竟无疑，倏忽山河尽入隋。留得后庭亡国曲，至今犹与酒家吹。","dynasty":"唐代","title":"陈宫"}
{"author":"汪遵","content":"大抵花颜最怕秋，南家歌歇北家愁。从来几许如君貌，不肯如君坠玉楼。","dynasty":"唐代","title":"绿珠"}
{"author":"汪遵","content":"失却青丝素发生，合欢罗带意全轻。古今人事皆如此，不独文君与马卿。","dynasty":"唐代","title":"白头吟"}
{"author":"汪遵","content":"棹月眠流处处通，绿蓑苇带混元风。灵均说尽孤高事，全与逍遥意不同。","dynasty":"唐代","title":"渔父"}
{"author":"汪遵","content":"已立平吴霸越功，片帆高扬五湖风。不知战国官荣者，谁似陶朱得始终。","dynasty":"唐代","title":"五湖"}
{"author":"汪遵","content":"九酝松醪一曲歌，本图闲放养天和。后人不识前贤意，破国亡家事甚多。万事销沈向一杯，竹门哑轧为风开。秋宵睡足芭蕉雨，又是江湖入梦来。","dynasty":"唐代","title":"咏酒二首"}
{"author":"汪遵","content":"汉家天子镇寰瀛，塞北羌胡未罢兵。猛将谋臣徒自贵，蛾眉一笑塞尘清。","dynasty":"唐代","title":"咏昭君"}
{"author":"汪遵","content":"匕首空磨事不成，误留龙袂待琴声。斯须却作秦中鬼，青史徒标烈士名。","dynasty":"唐代","title":"易水"}
{"author":"汪遵","content":"金距花冠傍舍栖，清晨相叫一声齐。开关自有冯生计，不必天明待汝啼。","dynasty":"唐代","title":"鸡鸣曲"}
{"author":"汪遵","content":"隋皇意欲泛龙舟，千里昆仑水别流。还待春风锦帆暖，柳阴相送到迷楼。","dynasty":"唐代","title":"汴河"}
{"author":"汪遵","content":"玉貌何曾为浣沙，只图勾践献夫差。苏台日夜唯歌舞，不觉干戈犯翠华。","dynasty":"唐代","title":"越女"}
{"author":"汪遵","content":"一叫长城万仞摧，杞梁遗骨逐妻回。南邻北里皆孀妇，谁解坚心继此来。","dynasty":"唐代","title":"杞梁墓"}
{"author":"汪遵","content":"罢听泉声看鹿群，丈夫才策合匡君。早携书剑离岩谷，莫待蒲轮辗白云。","dynasty":"唐代","title":"招隐"}
{"author":"汪遵","content":"秦季贤愚混不分，只应漂母识王孙。归荣便累千金赠，为报当时一饭恩。","dynasty":"唐代","title":"淮阴"}
{"author":"汪遵","content":"不肯迂回入醉乡，乍吞忠梗没沧浪。至今祠畔猿啼月，了了犹疑恨楚王。","dynasty":"唐代","title":"屈祠"}
{"author":"汪遵","content":"光武重兴四海宁，汉臣无不受浮荣。严陵何事轻轩冕，独向桐江钓月明。","dynasty":"唐代","title":"桐江"}
{"author":"汪遵","content":"汉朝卿相尽风云，司马题桥众又闻。何事不如杨得意，解搜贤哲荐明君。","dynasty":"唐代","title":"升仙桥"}
{"author":"汪遵","content":"夹浪分堤万树馀，为迎龙舸到江都。君看靖节高眠处，只向衡门种五株。","dynasty":"唐代","title":"隋柳"}
{"author":"汪遵","content":"观迹成文代结绳，皇风儒教浩然兴。几人从此休耕钓，吟对长安雪夜灯。","dynasty":"唐代","title":"苍颉台"}
{"author":"汪遵","content":"玉辇曾经陷楚营，汉皇心怯拟休兵。当时不得将军力，日月须分一半明。","dynasty":"唐代","title":"樊将军庙"}
{"author":"汪遵","content":"脱祸东奔壮气摧，马如飞电毂如雷。当时若不听弹铗，那得关门半夜开。","dynasty":"唐代","title":"咏函谷关"}
{"author":"汪遵","content":"汉臣曾此作缧囚，茹血衣毛十九秋。鹤发半垂龙节在，不闻青史说封侯。","dynasty":"唐代","title":"北海"}
{"author":"汪遵","content":"脱祸东奔壮气摧，马如飞电毂如雷。当时若不听弹铗，那得关门半夜开。","dynasty":"唐代","title":"函谷关"}
{"author":"汪遵","content":"蜷局盐车万里蹄，忽逢良鉴始能嘶。不缘伯乐称奇骨，几与驽骀价一齐。","dynasty":"唐代","title":"吴坂"}
{"author":"汪遵","content":"万事销沈向一杯，竹门哑轧为风开。秋宵睡足芭蕉雨，又是江湖入梦来。","dynasty":"唐代","title":"咏酒二首其二"}
{"author":"汪遵","content":"家国兴亡身独存，玉容还受楚王恩。衔冤只合甘先死，何待花间不肯言。","dynasty":"唐代","title":"息国"}
{"author":"汪遵","content":"立国从来为战功，一朝何事却谈空。台城兵匝无人敌，闲卧高僧满梵宫。","dynasty":"唐代","title":"梁寺"}
{"author":"汪遵","content":"杀尽降兵热血流，一心犹自逞戈矛。功成若解求身退，岂得将军死杜邮。","dynasty":"唐代","title":"杜邮馆"}
{"author":"汪遵","content":"鼓声连日烛连宵，贪向春风舞细腰。争奈君王正沈醉，秦兵江上促征桡。","dynasty":"唐代","title":"细腰宫"}
{"author":"汪遵","content":"仙梦香魂不久留，满川云雨满宫愁。直须待得荆王死，始向瑶台一处游。","dynasty":"唐代","title":"瑶台"}
{"author":"汪遵","content":"踡跼盐车万里蹄，忽逢良鉴始能嘶。不缘伯乐称奇骨，几与驽骀价一齐。","dynasty":"唐代","title":"吴坂"}
{"author":"汪遵","content":"箭飞乌兔竞东西，贵贱贤愚不梦齐。匣里有琴樽有酒，人间便是武陵溪。","dynasty":"唐代","title":"短歌吟"}
{"author":"汪遵","content":"风引征帆管吹高，晋君张宴俟雄豪。舟人笑指千馀客，谁是烟霄六翮毛。","dynasty":"唐代","title":"晋河"}
{"author":"汪遵","content":"橐籥冰霜万古闻，拍灰松地见馀坟。应缘神剑飞扬久，水水山山尽是云。","dynasty":"唐代","title":"干将墓"}
{"author":"汪遵","content":"晋臣荣盛更谁过，常向阶前舞翠娥。香散艳消如一梦，但留风月伴烟萝。","dynasty":"唐代","title":"金谷"}
{"author":"汪遵","content":"百里能将济猛宽，飞蝗不到邑人安。至今闾里逢灾沴，犹祝当时卓长官。","dynasty":"唐代","title":"密县"}
{"author":"汪遵","content":"题桥贵欲露先诚，此日人皆笑率情。应讶临邛沽酒客，逢时还作汉公卿。","dynasty":"唐代","title":"升仙桥"}
{"author":"汪遵","content":"猎猎朱旗映彩霞，纷纷白刃入陈家。看看打破东平苑，犹舞庭前玉树花。","dynasty":"唐代","title":"破陈"}
{"author":"汪遵","content":"不忧家国任奸臣，骨肉翻为蓦路人。巫蛊事行冤莫雪，九层徒筑见无因。","dynasty":"唐代","title":"望思台"}
{"author":"汪遵","content":"国乱时危道不行，忠贤谏死胜谋生。一沉冤骨千年后，垄水虽平恨未平。","dynasty":"唐代","title":"比干墓"}
{"author":"汪遵","content":"莫言白雪少人听，高调都难称俗情。不是楚词询宋玉，巴歌犹掩绕梁声。","dynasty":"唐代","title":"郢中"}
{"author":"汪遵","content":"礼士招贤万古名，高台依旧对燕城。如今寂寞无人上，春去秋来草自生。","dynasty":"唐代","title":"燕台"}
{"author":"汪遵","content":"一钓凄凉在杳冥，故人飞诏入山扃。终将宠辱轻轩冕，高卧五云为客星。","dynasty":"唐代","title":"严陵台"}
{"author":"汪遵","content":"为报踌躇陌上郎，蚕饥日晚妾心忙。本来若爱黄金好，不肯携笼更采桑。","dynasty":"唐代","title":"采桑妇"}
{"author":"汪遵","content":"三闾溺处杀怀王，感得荆人尽缟裳。招屈亭边两重恨，远天秋色暮苍苍。","dynasty":"唐代","title":"招屈亭"}
{"author":"汪遵","content":"九处烟霞九处昏，一回延首一销魂。因凭直节流红泪，图得千秋见血痕。","dynasty":"唐代","title":"斑竹祠"}
{"author":"汪遵","content":"水泉花木好高眠，嵩少纵横满目前。惆怅人间不平事，今朝身在海南边。","dynasty":"唐代","title":"题李太尉平泉庄"}
{"author":"汪遵","content":"风沙刮地塞云愁，平旦交锋晚未休。白骨又沾新战血，青天犹列旧旄头。","dynasty":"唐代","title":"战城南"}
{"author":"汪遵","content":"三尺晶荧射斗牛，岂随凡手报冤雠。延平一旦为龙处，看取风云布九州。","dynasty":"唐代","title":"延平津"}
{"author":"汪遵","content":"不修仁德合文明，天道如何拟力争。隔岸故乡归不得，十年空负拔山名。","dynasty":"唐代","title":"项亭"}
{"author":"李景让","content":"关河豁静晓云开，承诏秋祠太守来。山霁莲花添翠黛，路阴桐叶少尘埃。朱轓入庙威仪肃，玉佩升坛步武回。往岁今朝几时事，谢君非重我非才。","dynasty":"唐代","title":"寄华州周侍郎立秋日奉诏祭岳诗"}
{"author":"李景让","content":"成都十万户，抛若一鸿毛。（见《北梦琐言》）","dynasty":"唐代","title":"句"}
{"author":"叶子奇","content":"步出城南门，来吊褒忠墓。墓高三四尺，棠梨已无树。昔人重忠节，尸祝掞崇宇。自从兵甲兴，万物散风雨。碑为攻城炮，屋作临冲柱。凄凉今日事，岂异金源苦。冢傍新骨多，狼籍相撑拄。饥乌啄人肠，飞过淮河去。","dynasty":"明代","title":"杨褒忠公墓"}
{"author":"叶子奇","content":"洞庭五月凉气多，轻风卷浪生微涡。小船挂帆不荡桨，后船来和前船歌。月白船头大鱼出，天青水底悬星河。千里故人不在眼，有酒欲饮将如何。","dynasty":"明代","title":"过磊石"}
{"author":"叶子奇","content":"浩荡风云气，英雄虎豹姿。飞霜看下令，甘雨望兴师。破的千人骇，横戈万马驰。虎豹开列校，龙节镇边陲。城晓霜清角，天秋月满旗。山河百战外，人物再生时。细柳春营肃，崇莲夜漏迟。威行知不犯，事定契无为。公议皆归德，深恩欲颂诗。自惭生也晚，况复数逢奇。李早汾阳识，苏求太尉知。热非炉上炙，天笑井中窥。大业今伊始，偏城岂足羁。会须盟券铁，勋业冠彤墀。","dynasty":"明代","title":"上院判（十四韵）"}
{"author":"叶子奇","content":"君为利名隐，我为利名来。羞见先生面，黄昏过钓台。","dynasty":"明代","title":"过严先生钓台"}
{"author":"叶子奇","content":"帝车从此去，不见帝车回。日日登台望，湘江白浪来。","dynasty":"明代","title":"湘中怨"}
{"author":"叶子奇","content":"绿珠酒半酣，吹笛对明月。金谷楼正高，万骑已如雪。","dynasty":"明代","title":"懊恼曲"}
{"author":"叶子奇","content":"欢乐自我事，岂复关汝家。不知问何罪，惊侬张丽华。","dynasty":"明代","title":"流连乐"}
{"author":"叶子奇","content":"经行古官道，何处有人家。时见荒山脚，一川荞麦花。","dynasty":"明代","title":"徽严道中"}
{"author":"叶子奇","content":"大谷空无人，芝兰花自香。寻根竟不见，茅草如人长。","dynasty":"明代","title":"塘上闻兰香"}
{"author":"叶子奇","content":"凿池取青天，鱼向天上游。夜静风不波，一痕山月秋。","dynasty":"明代","title":"寄履斋"}
{"author":"叶子奇","content":"海棠花未开，枝上春禽语。东风几何时，满地飞红雨。","dynasty":"明代","title":"题花木翎毛画（二首）"}
{"author":"叶子奇","content":"濛濛花上雾，五月海榴红。幽禽哢晴昼，叶底听惺憁。","dynasty":"明代","title":"题花木翎毛画（二首）"}
{"author":"叶子奇","content":"落日秋天鸿雁，长洲烟水蒹葭。沅澧尚留兰芷，武陵难觅桃花。","dynasty":"明代","title":"岳阳晚兴（四首）"}
{"author":"叶子奇","content":"洞庭万顷秋月，君山一点晚烟。安得幅巾无事，酒船吹笛江天。","dynasty":"明代","title":"岳阳晚兴（四首）"}
{"author":"叶子奇","content":"暮雨渔村春溟，晓霜枫叶秋酣。人世花开花落，山光湖北湖南。","dynasty":"明代","title":"岳阳晚兴（四首）"}
{"author":"叶子奇","content":"长天秋水一色，落日青山半衔。雁浦烟波渔笛，龙阳风雨归帆。","dynasty":"明代","title":"岳阳晚兴（四首）"}
{"author":"叶子奇","content":"功名富贵两亡羊，且尽生前酒一觞。多种好花三百本，短篱风雨四时香。","dynasty":"明代","title":"漫兴"}
{"author":"叶子奇","content":"苍石红泉少隐家，牵牛延蔓绕篱笆。不知满径秋多少，凉露西风淡泊花。","dynasty":"明代","title":"隐居"}
{"author":"叶子奇","content":"清坐无憀独客来，一瓶春水自煎茶。寒梅几树迎春早，细雨微风看落花。","dynasty":"明代","title":"己亥元日寓舍独坐对雨"}
{"author":"叶子奇","content":"春风村巷淡如秋，细雨和云点点愁。正是别魂招不返，落花流水下溪头。","dynasty":"明代","title":"复次仲修韵"}
{"author":"叶子奇","content":"客子光阴似水流，西风吹老菊花秋。今年不用登高去，人在青山最上头。","dynasty":"明代","title":"寨上过重九"}
{"author":"叶子奇","content":"白雁风高落木洲，人间岁月水东流。山城又是当吹帽，数点黄花冷淡秋。","dynasty":"明代","title":"壬寅重九"}
{"author":"叶子奇","content":"银丝鱼鲙碧芹羹，曾记扁舟越上行。今日小轩风味似，满川风雨看云生。","dynasty":"明代","title":"题张原琛蓬窗"}
{"author":"叶子奇","content":"朝日开衙暮散衙，略无一刻及春华。偶过县舍坡陀外，随分春风领菜花。","dynasty":"明代","title":"县舍即事"}
{"author":"叶子奇","content":"绿波晴漾白鼍池，郭外人家有酒旗。客思独如杨柳树，春风愁绪万条丝。","dynasty":"明代","title":"岳州歌"}
{"author":"叶子奇","content":"客思官程意转迷，湘江南去草萋萋。待寻无树人家宿，免得中宵谢豹啼。","dynasty":"明代","title":"宿白羊湖"}
{"author":"叶子奇","content":"径草微微护浅沙，小山丛竹玉清家。牵牛延蔓无多碧，点缀秋光一两花。","dynasty":"明代","title":"寓玉清观"}
{"author":"叶子奇","content":"长沙城西湘水流，客来城下系孤舟。隔江几树残杨柳，留与啼乌伴白头。","dynasty":"明代","title":"长沙水陆洲"}
{"author":"叶子奇","content":"唐主宫垣集暝鸦，垣边几座野人家。尚余一片繁华地，宜种红蓝内苑花。","dynasty":"明代","title":"南唐故址"}
{"author":"叶子奇","content":"道院僧居相与邻，绿阴门巷不生尘。落花飞絮无情绪，只解年年断送春。","dynasty":"明代","title":"天岳新居（二首）"}
{"author":"叶子奇","content":"茅斋新卜小山东，野竹盘根旧有丛。柔绿近抽三两个，便能摇影向春风。","dynasty":"明代","title":"天岳新居（二首）"}
{"author":"叶子奇","content":"渔郎得事无藏机，桃源遂使人间知。武陵老仙亦欠事，水流却遣飞花随。此间别有天一片，松萝漠漠开烟霏。外人无用问服食，胡麻饭熟芜菁肥。","dynasty":"明代","title":"桃花流水（《龙泉十八景》之二）"}
{"author":"叶子奇","content":"藤萝抱石门自牢，茅屋谁怕秋风高。落花芳草共幽独，清风白昼何萧骚。山中无地着野马，世间万事如牛毛。不见崇墉贮歌舞，春风容易长蓬蒿。","dynasty":"明代","title":"石门茅屋"}
{"author":"叶子奇","content":"暮雨渔村春溟，晓霜枫叶秋酣。人世花开花落，山光湖北湖南。","dynasty":"明代","title":"岳阳晚兴四首其三"}
{"author":"叶子奇","content":"长天秋水一色，落日青山半衔。雁浦烟波渔笛，龙阳风雨归帆。","dynasty":"明代","title":"岳阳晚兴四首其四"}
{"author":"尹鹗","content":"一番荷芰生池沼，槛前风送馨香。昔年于此伴萧娘。相偎伫立，牵惹叙衷肠。时逞笑容无限态，还如菡萏争芳。别来虚遣思悠飏。慵窥往事，金锁小兰房。","dynasty":"五代","tags":"荷花，寓人，男子，思念","title":"临江仙·一番荷芰生池沼"}
{"author":"尹鹗","content":"月沉沉，人悄悄，一炷后庭香袅。风流帝子不归来，满地禁花慵扫。离恨多，相见少，何处醉迷三岛？漏清宫树子规啼，愁锁碧窗春晓。","dynasty":"唐代","tags":"婉约，写景，抒怀","title":"满宫花·月沉沉"}
{"author":"尹鹗","content":"深秋寒夜银河静，月明深院中庭。西窗幽梦等闲成。逡巡觉后，特地恨难平。红烛半条残焰短，依稀暗背锦屏。枕前何事最伤情？梧桐叶上，点点露珠零。","dynasty":"唐代","tags":"婉约，闺怨，感伤","title":"临江仙·深秋寒夜银河静"}
{"author":"尹鹗","content":"风切切，深秋月，十朵芙蓉繁艳歇。小槛细腰无力，空赢得，目断魂飞何处说。寸心恰似丁香结，看看瘦尽胸前雪。偏挂恨，少年抛掷，羞觑见，绣被堆红闲不彻。","dynasty":"五代","tags":"写景，孤独，思念","title":"拨棹子·风切切"}
{"author":"尹鹗","content":"风切切，深秋月，十朵芙蓉繁艳歇。小槛细腰无力，空赢得，目断魂飞何处说¤寸心恰似丁香结，看看瘦尽胸前雪。偏挂恨，少年抛掷。羞睹见，绣被堆红闲不彻。丹脸腻，双靥媚，冠子缕金装翡翠。将一朵，琼花堪比。窠窠绣，鸾凤衣裳香窣地¤银台蜡烛滴红泪，醁酒劝人教半醉。帘幕外，月华如水。特地向，宝帐颠狂不肯睡。","dynasty":"唐代","title":"拨棹子"}
{"author":"尹鹗","content":"严妆嫩脸花明，教人见了关情。含羞举步越罗轻，称娉婷¤终朝咫尺窥香阁，迢遥似隔层城。何时休遣梦相萦，入云屏。","dynasty":"唐代","title":"杏园芳"}
{"author":"尹鹗","content":"偎红敛翠，尽日思闲事。髻滑凤凰钗欲坠，雨打梨花满地¤绣衣独倚阑干，玉容似怯春寒。应待少年公子，鸳帏深处同欢。芳年妙妓，淡拂铅华翠。轻笑自然生百媚，争那尊前人意¤酒倾琥珀杯时，更堪能唱新词。赚得王孙狂处，断肠一搦腰肢。","dynasty":"唐代","title":"清平乐"}
{"author":"尹鹗","content":"一番荷芰生池沼，槛前风送馨香。昔年于此伴萧娘。相偎伫立，牵惹叙衷肠¤时逞笑容无限态，还如菡萏争芳。别来虚遣思悠飏.慵窥往事，金锁小兰房。深秋寒夜银河静，月明深院中庭。西窗幽梦等闲成。逡巡觉后，特地恨难平¤红烛半条残焰短，依稀暗背银屏。枕前何事最伤情？梧桐叶上，点点露珠零。","dynasty":"唐代","title":"临江仙"}
{"author":"尹鹗","content":"裙拖碧，步飘香，织腰束素长。鬓云光，拂面珑璁，腻玉碎凝妆。宝柱秦筝弹向晚，弦促雁，更思量。","dynasty":"唐代","title":"江城子"}
{"author":"尹鹗","content":"云雨常陪胜会，笙歌惯逐闲游。锦里风光应占，玉鞭金勒骅骝。戴月潜穿深曲，和香醉脱轻裘¤方喜正同鸳帐，又言将往皇州。每忆良宵公子伴，梦魂长挂红楼。欲表伤离情味，丁香结在心头。","dynasty":"唐代","title":"何满子"}
{"author":"尹鹗","content":"暮烟笼藓砌，戟门犹未闭。尽日醉寻春，归来月满身¤离鞍偎绣袂，坠巾花乱缀。何处恼佳人，檀痕衣上新。","dynasty":"唐代","title":"醉公子"}
{"author":"尹鹗","content":"双成伴侣，去去不知何处。有佳期，霞帔金丝薄，花冠玉叶危¤懒乘丹凤子，学跨小龙儿。叵耐天风紧，挫腰肢。","dynasty":"唐代","title":"女冠子"}
{"author":"尹鹗","content":"陇云暗合秋天白，俯窗独坐窥烟陌。楼际角重吹，黄昏方醉归¤荒唐难共语，明日还应去。上马出门时，金鞭莫与伊。呜呜晓角调如语，画楼三会喧雷鼓。枕上梦方残，月光铺水寒¤蛾眉应敛翠，咫尺同千里。宿酒未全消，满怀离恨饶。锦茵闲衬丁香枕，银釭烬落犹慵寝。颙坐遍红炉，谁知情绪孤¤少年狂荡惯，花曲长牵绊。去便不归来，空教骏马回。","dynasty":"唐代","title":"菩萨蛮"}
{"author":"尹鹗","content":"双成伴侣，去去不知何处。有佳期，霞帔金丝薄，花冠玉叶危。懒乘丹凤子，学跨小龙儿。叵耐天风紧，挫腰肢。","dynasty":"唐代","title":"女冠子·双成伴侣"}
{"author":"尹鹗","content":"繁华地，王孙富贵。玳瑁筵开，下朝无事。压红茵、凤舞黄金翅。玉立纤腰，一片揭天歌吹。满目绮罗珠翠。和风淡荡，偷散沉檀气。堪判醉，韶光正媚。折尽牡丹，艳迷人意，金张许史应难比。贪恋欢娱，不觉金乌坠。还惜会难别易，金船更劝，勒住花骢辔。","dynasty":"唐代","title":"金浮图·繁华地"}
{"author":"尹鹗","content":"呜呜晓角调如语，画楼三会喧雷鼓。枕上梦方残，月光铺水寒。蛾眉应敛翠，咫尺同千里。宿酒未全消，满怀离恨饶。","dynasty":"唐代","title":"菩萨蛮其二"}
{"author":"尹鹗","content":"锦茵闲衬丁香枕，银釭烬落犹慵寝。颙坐遍红炉，谁知情绪孤。少年狂荡惯，花曲长牵绊。去便不归来，空教骏马回。","dynasty":"唐代","title":"菩萨蛮其三"}
{"author":"尹鹗","content":"芳年妙妓，淡拂铅华翠。轻笑自然生百媚，争那尊前人意。酒倾琥珀杯时，更堪能唱新词。赚得王孙狂处，断肠一搦腰肢。","dynasty":"唐代","title":"清平乐其二"}
{"author":"尹鹗","content":"月沈沈，人悄悄，一炷后庭香袅。风流帝子不归来，满地禁花慵扫。离恨多，相见少，何处醉迷三岛。漏清宫树子规啼，愁锁碧窗春晓。","dynasty":"唐代","title":"满宫花"}
{"author":"尹鹗","content":"丹脸腻，双靥媚。冠子缕金装翡翠，将一朵，琼花堪比。窠窠绣，鸾凤衣裳香窣地。银台蜡烛滴红泪，醁酒劝人教半醉。帘幕外，月华如水。特地向，宝帐颠狂不肯睡。","dynasty":"唐代","title":"拨棹子其二"}
{"author":"邓韨","content":"琳官何岧峣，爽气凌青苍。中有古桧树，传植自萧梁。岁远四树存，如斗酌天浆。东株耸而老，庆历补其亡。中株丽琼坛，少日嬉其旁。枿动手可撼，铁柱锁蛟猖。今已剪不遗，彼蚩盗其香。两株在东南，偃盖覆修廊。攒枝细而密，叶聚如针芒。拥挺析三本，纠结连肺肠。龙也方出海，挟以子母将。两株在西南，赤立肤无霜。偃蹇捎殿角，督力示坚强。龙也得云雾，攫鹜不复翔。六子莫囚锁，帝招遣巫阳。北株最怪异，不与群木行。质幹尽屈铁，夭矫互低昂。辨叶知乃树，寻柯惑其方。众视兴怪叹，应接不得遑。乍疑古蚩尤，蓄力抗轩黄。拓臂运五兵，有徒实跳踉。劲者弩脱栝，弯者弧方张。横者夺槊舞，竖者操矛锵。何乃大新，廉脊如斧螳。怒虬拔山出，隐雾势腾骧。理断一丝续，肤削流乳肪。我语非强聒，细视乃知祥。四桧皆左纽，玉晨远相望。霁晴亦惨黯，昏黑常晶光。仙真护诃久，山鬼凭藉长。至今空翠表，剑佩时将将。蜀庙青铜柏，涿郡羽葆桑。图经俨封殖，况我桑梓乡。入景星月夜，清唳彻虚皇。移酒与桧饮，风露袭绡裳。石田写东树，高词振琳琅。遗墨付好事，烟姿涨云房。我诗费摹写，传之起诪张。录诗冠巨图，尚与桧作堂。","dynasty":"明代","title":"致道观七星桧"}
{"author":"邓韨","content":"艺苑有精能，凝神始臻理。笔端具天人，难以茫昧拟。致道古仙都，山水丽清美。雷宫设像画，种种尽其技。画得宋名手，善造天神鬼。淳古出遒逸，意态得深旨。左壁挟风云，沙砾卷空起。有神操火具，怒目流狞视。当其焰所及，妖窟荡无址。右壁已淋落，云气来纚々。似闻轰雷车，不及掩其耳。南壁云骖驔，霆旌建旗鼓。有神被介胄，躯伟髯奋紫。执殳见真宰，如以职备使。北壁当晦冥，相去不辨咫。有神手天瓢，九龙运其水。势欲翻九河，雷伯鼓未已。社神走阗阗，恐惧违詈棰。白旆扬云表，奉令察臧否。灵祠本清肃，长夏颡无泚。入门见壁画，鲜不生战葸。假令革其顽，像教良有以。邑史有朱生，运笔妙莫齿。吮豪追其踪，三叹逊前轨。道玄貌冥狱，施帛日云委。惟以神妙故，归命杂悲喜。岁月如水流，艺学日零圯。君看郭恕先，画妙托仙死。","dynasty":"明代","title":"雷殿画壁"}
{"author":"邓韨","content":"至人自藏珍，古貌元气备。搏土造佛徒，追真信难事。亭亭青莲宇，诸天奠其位。尊者十二辈，高座纳双屣。巍巍超凡表，尘眼有矇视。","dynasty":"明代","title":"慧日寺十八大阿罗塑像"}
{"author":"杨亿","content":"鲍老当筵笑郭郎，笑他舞袖太郎当。若教鲍老当筵舞，转更郎当舞袖长。","dynasty":"宋代","tags":"古诗三百首，咏物，讽刺","title":"咏傀儡"}
{"author":"杨亿","content":"江南节物，水昏云淡，飞雪满前村。千寻翠岭，一枝芳艳，迢递寄归人。寿阳妆罢，冰姿玉态，的的写天真。等闲风雨又纷纷。更忍向、笛中闻。","dynasty":"宋代","title":"少年游"}
{"author":"杨亿","content":"巫阳归梦融千峰，辟恶香消翠被浓。桂魄渐亏愁晓月，蕉心不展怨春风。遥山黯黯眉长敛，一水盈盈语未通。漫托鹍弦传恨意，云鬟日夕似飞蓬。","dynasty":"宋代","title":"无题·巫阳归梦融"}
{"author":"杨亿","content":"应门有翼，羽卫斯陈。山龙衮冕，律度声身。峨峨奉璋，肃肃九宾。清明在躬，志气如神。","dynasty":"宋代","title":"太常乐章三十首其二十八皇帝南郊回御楼将索"}
{"author":"杨亿","content":"金奏在悬，群后在位。天威煌煌，嚮明负扆。玄览穆清，弁冕端委。盛德日新，礼容有炜。","dynasty":"宋代","title":"太常乐章三十首其二十二皇帝御殿迎升御座奏"}
{"author":"杨亿","content":"祀帝圜丘，九州献力。礼行于郊，百神受职。灵祇格思，享我明德。天鉴孔昭，玄祉昭锡。","dynasty":"宋代","title":"太常乐章三十首其二十皇帝饮福酒奏禧安之曲"}
{"author":"杨亿","content":"圜丘类上帝，六变降天神。禋燔礼云毕，使卫肃以陈。天颜瞻咫尺，王泽熙阳春。玉帛臻禹会，动植沾尧仁。","dynasty":"宋代","title":"太常乐章三十首其二十九皇帝御楼奏隆安之曲"}
{"author":"杨亿","content":"武功既成，缀兆有翼。以节八音，以象七德。俣俣蹲蹲，朱干玉戚。发扬蹈厉，其仪不忒。","dynasty":"宋代","title":"太常乐章三十首其二十六武舞第一"}
{"author":"杨亿","content":"偃伯灵台，功成作乐。以昭德容，以清戎索。万邦会同，群慝箫勺。尽善尽美，侔彼韶箾。","dynasty":"宋代","title":"太常乐章三十首其二十七第二"}
{"author":"杨亿","content":"万邦来同，九宾在位。奉璋薦绅，陟降庭止。文思安安，威仪棣棣。臣哉邻哉，介尔蕃祉。","dynasty":"宋代","title":"太常乐章三十首其二十三引群官作正安之曲"}
{"author":"杨亿","content":"六出俄呈瑞，三农始告休。兔园陈旨酒，金屋御重裘。垅麦青犹短，臯兰紫尚稠。严飚一夕起，瑞霰满空浮。林逈琼花吐，峰孤玉笋抽。疏鳞镂屋瓦，净练曳溪流。北户寒威盛，南方沴气收。时和人富寿，卒岁好优游。","dynasty":"宋代","title":"已亥年十月十七大雪"}
{"author":"杨亿","content":"南国乌衣族，东京伯始孙。一枝须折桂，六阙旧旌门。归思鲈鱼脍，离筵竹叶樽。秋风正摇落，楚客莫销魂。","dynasty":"宋代","title":"义门胡生南归"}
{"author":"杨亿","content":"薪火灭双林，谁传七佛心。译筵香篆绝，经叶蠹鱼侵。猊座云雷歇，龙宫岁月深。青莲流半偈，白马度千岑。大士招提启，明君羽葆临。封翻天竺字，助发海潮音。空界花成雨，仁祠地布金。九旬谈妙理，三接简宸襟。净社延居士，生台集野禽。琅函香拂袂，柰苑树交阴。文字蹄求兔，机缘芥值针。龙华他日会，应记洛生吟。","dynasty":"宋代","title":"译经光梵大师"}
{"author":"杨亿","content":"早傳心印得衣珠，不学声闻证有馀。犀柄屡登三殿讲，琅函新译五天书。莲华塔下焚香去，竹箭波间解缆初。随顺世缘无所住，经行宴坐自如如。","dynasty":"宋代","title":"译经惣持大师致宗之泗上礼塔"}
{"author":"杨亿","content":"听话吾庐忆翠微，石层悬瀑溅严扉。风和林籁披襟久，月射溪光击浪归。露畹荒凉迷草带，雨墙阴湿长苔衣。终年已结南枝恋，更羡高鸿避弋飞。","dynasty":"宋代","title":"因人话建溪旧居"}
{"author":"杨亿","content":"多年燥吻苍苔砌，秃尽江南石上毫。五色蛮牋犹有剩，一拳端砚岂胜劳。萧斋幸预谈宾末，谢墅深降弈思高。微物供堂方犹豫，丹青笔下枉风骚。","dynasty":"宋代","title":"因与西廰参政侍郎弈棋予輸纸笔砚三物以诗见"}
{"author":"杨亿","content":"水涨方塘绿，花开禁籞红。同瞻万乘主，亲御六钧弓。曲应驺虞节，春回太皡功。还须殪大兕，何祇落惊鸿。一箭天山定，三边虎穴空。浔陽射蛟者，宁与此时同。","dynasty":"宋代","title":"应製赋射弓诗"}
{"author":"杨亿","content":"团于火色贝，灿极日光珠。西海瑶池苑，曾城宝树区。凤帻生犹嫩，龙睛未脱枯。彤标与霞彩，紫府閟雪腴。","dynasty":"宋代","title":"樱桃"}
{"author":"杨亿","content":"离宫时薦罢，乐府艳歌新。石髓凝秦洞，珠胎剖汉津。三桃聊并列，百果独先春。清籞来君赐，雕盘助席珍。甘馀应受和，圆极岂能神。楚客便羊酪，归期负紫莼。","dynasty":"宋代","title":"樱桃"}
{"author":"杨亿","content":"爽籁生遥圃，斜晕落斗岑。微茫浮草际，零乱起墙阴。武子窗尘积，隋家苑树深。灯光透蔬隙，珠彩射清当。野磷宵争出，星榆晓共沉。长门秋漏永，偏照泪涔涔。","dynasty":"宋代","title":"萤"}
{"author":"杨亿","content":"闻说华林院，名将阙里偕。生徒似东鲁，书籍胜西斋。俎豆儒风盛，埙箎乐韵谐。门闾双桂茂，编秩九流排。讲学搴纱幕，题诗挂粉牌。荀陈传旧族，游夏结同侪。红实州生橘，清阴世种槐。夜蟾穿户牖，晴瀑泻严崖。远客来千里，新恩出两阶。横经定何日，凭此寄幽怀。","dynasty":"宋代","title":"咏华林书院"}
{"author":"杨亿","content":"刘伶石五斗，康成三百杯。欹斜星弁侧，嵬峨玉山颓。人语蜩螗沸，天形帟幕开。应知是狂药，何不学颜回。","dynasty":"宋代","title":"咏醉"}
{"author":"杨亿","content":"名园聊得拂尘衣，深入春丛一径微。万树未饶金谷富，百畦犹有汉阴机。青苹风暖天鸡出，文杏巢干海燕归。向晚鸣驱九门路，柳堤回首独依依。","dynasty":"宋代","title":"游王氏东园"}
{"author":"杨亿","content":"博硕肥腯，以炰以烹。嘉栗旨酒，有瀰斯盈。殽蔌维旅，肃肃蒸蒸。吉蠲备物，享于克诚。","dynasty":"宋代","title":"又七首其二奉幣嘉安曲"}
{"author":"杨亿","content":"悬象著明，照鹽下土。降福穰穰，德施周普。","dynasty":"宋代","title":"又七首其六送神"}
{"author":"杨亿","content":"簠簋既陈，吉蠲登薦。洗心防邪，肃祗祭典。陟降惟寅，笾豆有践。百禄咸宜，淳耀丕顯。","dynasty":"宋代","title":"又七首其七饮福酒广安曲"}
{"author":"杨亿","content":"飚轮戾止，光烛灵坛。金奏绎如，白露漙漙。","dynasty":"宋代","title":"又七首其三送神理安曲"}
{"author":"杨亿","content":"阳德之母，羲御寅宾。得天久照，首兹三辰。正辞备物，肃肃振振。沦精降鉴，克享明禋。","dynasty":"宋代","title":"又七首其四朝日迎神"}
{"author":"杨亿","content":"醴齐良洁，有牲斯纯。大采玄冕，乃昭其文。王宫定位，粢盛苾芬。民事以叙，玄德升闻。","dynasty":"宋代","title":"又七首其五奉幣"}
{"author":"杨亿","content":"西颢腾精，天地始肃。盛德在金，百嘉阜育。纩弩射牲，築坛登谷。明灵格思，旄罕纷属。","dynasty":"宋代","title":"又七首其一白帝迎神高安曲"}
{"author":"杨亿","content":"青管演纶都已竭，文揪争道恨非高。辄将北苑先春茗，聊代山中堕月毫。","dynasty":"宋代","title":"又以建茶代宣笔别书一绝"}
{"author":"杨亿","content":"瑶水霓旌绮宴陈，汉宫渠怨露华新。谁然百炬金花烛，渡襪歌梁暗落尘。","dynasty":"宋代","title":"又赠一绝"}
{"author":"杨亿","content":"缙云江外郡，封略古瓯中。早被唐虞化，已成邹鲁风。剖符曾出守，解榻值名公。失意嗟场藿，缄书附塞鸿。掷金才少敌，泣玉恨还同，后夜蓬山宿，知君必薦雄。","dynasty":"宋代","title":"予以缙云进士周启明长书呈秘阁黄少卿黄颇歎"}
{"author":"杨亿","content":"越客逃名误凿坯，汉庭初聘碧鸡才。操心四十知无惑，削牍三千恥自媒。苦吟多年依洛社，赋成他日上兰台。郡斋悬榻流尘满，七见东风落楚梅。","dynasty":"宋代","title":"与客启明"}
{"author":"杨亿","content":"铁锁银铛众，金科伏念频。绝闻空狱奏，深愧片言人。清颍黄公接，甘棠郡伯邻。怀贤不能继，多辟岂由民。","dynasty":"宋代","title":"狱多重囚"}
{"author":"杨亿","content":"王谢江东推世胄，机云洛下振才名。忽思油幕從知去，便挈縢囊冒暑行。高第自须求甲乙，嘉招未用赴弓旌。待看万里抟羊角，即是三秋听鹿鸣。朝彦赋诗争送别，藩侯置驿定相迎。不知谁啖牛心炙，又见清谈一座倾。","dynasty":"宋代","title":"元道宗弟兄东游"}
{"author":"杨亿","content":"举宗文雅孰能陪，须信菰薦出美才。失忆不劳悲玉璞，投知应得上金台。晓离村店侵残月，尽歇津亭避疾雷。东道诸侯多重士，融樽处处为君开。","dynasty":"宋代","title":"元道宗下第东游"}
{"author":"杨亿","content":"游梁度几春，时誉蔼天伦。家寄汀苹久，名题桂籍新。溪鳞清可数，泽雉到应驯。黟歙非难治，民风自古淳。","dynasty":"宋代","title":"元奉宗宰绩溪"}
{"author":"杨亿","content":"双阙重城到几回，两游千里忽浮杯。黟江春水浅深绿，庐岳夏莲倾倒开。谢守同翻贝叶字，汤师独占碧云才。旧房京寺门空闭，坐榻凝尘砌长苔。","dynasty":"宋代","title":"元净上人之新安谒李学士兼游庐阜"}
{"author":"杨亿","content":"北阙多年作侍臣，一枝烟雨忆南闽。留连五鼓趋丹禁，健羡双旌拥书轮。离畔菊荒环堵宅，山中鹤怨未归人。州民剌字空漫灭，目断东方千骑尘。","dynasty":"宋代","title":"再别陈建州因以抒意"}
{"author":"杨亿","content":"碧树银塘接画楼，天人谁肯降琼輈。三山密信传青雀，五日归鞍跃紫骝。郢酒泛冰星弁侧，吴歈倚瑟黛蛾愁。云峰得句怀真赏。瘦尽东阳沈隐侯。","dynasty":"宋代","title":"再次首唱韵和"}
{"author":"杨亿","content":"舒女清泉满，黄姑别渚通。巴天迷峡雨，楚泽映江枫。思逐鲛丝乱，香愁翠被空。灑從琼蕊露，吹任石尤风。怨泪连疏竹，私书托过鸿。双鱼应共戏，休问叶西东。","dynasty":"宋代","title":"再赋"}
{"author":"杨亿","content":"翠幄飘香映绮襦，钿盘清晓露成珠。休啼为近鲛人室，欲笑谁投玉女壶。云气乍回巫峡梦，水嬉犹记曲池图。金花却薦何人步，枉遣凌波襪缕濡。","dynasty":"宋代","title":"再赋七言"}
{"author":"杨亿","content":"楚客悲秋至，庭柯一叶凋。鹤天惊晓露，兰畹怯凉飚。團扇流尘暗，单衣爽气饶。江东菰米熟，归梦隔寒潮。","dynasty":"宋代","title":"早秋"}
{"author":"杨亿","content":"片席然犀经水府，几程登陆望霞標。吟情晚日繁云合，归路秋风密叶凋。行道六时庐岳漏，浮杯千里浙江潮。旧房宴坐观空后，香积多年饭顿销。","dynasty":"宋代","title":"择良上人归天台"}
{"author":"杨亿","content":"读遍龙宫七佛书，一尘无念得衣珠。金园讲席天花满，沙界禅心水月弧。拥衲夜霜凝屋瓦，闭关春雨长庭芜。公卿半是空门友，瓶锡因循寄上都。","dynasty":"宋代","title":"赠文照大师"}
{"author":"杨亿","content":"玉籍参差未策名，东游聊得拂尘缨。长亭酒尽骊歌阕，下榻波狂鹢棹轻。泽国鱠鲈悬梦想，戟门罗雀断逢迎。秋期莫到槐花老，待聪新文掷地声。","dynasty":"宋代","title":"张泌东游"}
{"author":"杨亿","content":"建溪曾共听猿声，十载文场未策名。流落祇因孤剑在，穷愁已有二毛生。荆州暂去依刘表，汉殿无由薦马卿。一路骚人旧山水，登临且莫动归情。","dynasty":"宋代","title":"张兖下第随桂阳乔监使之湘中"}
{"author":"杨亿","content":"抱璞曾三献，悲秋忽二毛。十年嗟不调，一命尚徒劳。互市通蛮货，公田入海涛。贪泉虽酌饮，未肯梁脂膏。","dynasty":"宋代","title":"章琮赴广州东莞簿"}
{"author":"杨亿","content":"春闱犹隔闰，逆旅苦栖遑。忽尔游分陕，飘然出大梁。食贫忧桂玉，策蹇冒风霜。杏苑归期近，棠郊去路长。幕中逢旧友，岁晚在他乡。鸡黍且相对，休嗟髩发苍。","dynasty":"宋代","title":"章频得解后之陕府谒严洪二從事"}
{"author":"杨亿","content":"孺亭洪井古南昌，曾是梅仙试吏乡。一邑弱歌荣製锦，几程鸡犬接维桑。年深为客貂裘敝，秋晚还家菊径荒。平昔题桥今遂志，且斟寿酒献高堂。","dynasty":"宋代","title":"章频宰南昌"}
{"author":"杨亿","content":"卓荦修词有古风，计偕西上剧飘蓬。梁园失意三春月，闽岭思归一亩宫。且喜还家仪舌在，莫嗟为客赵囊空。九天下诏崇儒术，好绝韦编待至公。","dynasty":"宋代","title":"章群下第东归"}
{"author":"杨亿","content":"武夷山秀建溪清，身隐心闲事不萦。前古是非为己任，故乡人物与谁凭。劝农春垅巾频折，逢客秋郊盖暂倾。彩服趋翔娱寿母，绛帷谈论诱诸生。颍流洗耳殊非达，谷口躬耕亦近名。博弈自堪销永日，丝桐兼得助高情。莫嫌霜雪将侵鬓，须歎尘埃渐满缨。早晚鸣驺催上道，圣君虚左欲相迎。","dynasty":"宋代","title":"章徵君见和所寄诗再次本韵酬赠"}
{"author":"杨亿","content":"鼎邑闾阎有古风，清谈为治自從容。官聊殿省通朝籍，路过津桥入县封。柳荫天衢时按辔，云生少室好搘筇。龙门旧有题名处，石壁苍苔驳几重。","dynasty":"宋代","title":"赵殿丞知河南县"}
{"author":"杨亿","content":"被衮当阳，穆穆皇皇。击石拊石，颂声洋洋。和乐优洽，终然允臧。礼成而退，荷天百祥。","dynasty":"宋代","title":"正冬御殿上寿乐章八首其八礼毕降坐宫悬奏隆"}
{"author":"杨亿","content":"帝图会昌，仁兽效祥。双觡共觝，示武不伤。四灵为畜，玄枵耀芒。公族信厚，元元阜康。","dynasty":"宋代","title":"正冬御殿上寿乐章八首其二皇帝举第二爵酒登"}
{"author":"杨亿","content":"德水汤汤，发源灵长。皎鉴澄彻，千年效祥。积厚流湿，资生阜昌。朝宗润下，善利无疆。","dynasty":"宋代","title":"正冬御殿上寿乐章八首其六皇帝举第四爵酒登"}
{"author":"杨亿","content":"酒以成礼，乐以侑食。露湛朝阳，星环紫极。淑慎尔容，既饱以德。进退周旋，威仪抑抑。","dynasty":"宋代","title":"正冬御殿上寿乐章八首其七赐群臣第三盏酒宫"}
{"author":"杨亿","content":"思皇多士，靖恭著位。鸣玉飞緌，锵锵济济。宴有折俎，以示慈惠。罔敢不祗，福禄来暨。","dynasty":"宋代","title":"正冬御殿上寿乐章八首其三赐群臣第一盏酒宫"}
{"author":"杨亿","content":"矫矫长离，振羽来仪。和音中律，藻翰扬辉。珍符沓至，品物修宜。至德玄感，受天之祺。","dynasty":"宋代","title":"正冬御殿上寿乐章八首其四皇帝第三爵酒登歌"}
{"author":"杨亿","content":"金奏在悬，有酒斯旨。颙颙卬卬，嚮明负扆。湛湛露斯，式宴以喜。佩玉蕊兮，罔不由礼。","dynasty":"宋代","title":"正冬御殿上寿乐章八首其五赐群臣第二盏酒宫"}
{"author":"杨亿","content":"天威煌煌，山龙采章。庭实旅百，上公奉觞。拱揖群后，端委垂裳。永锡难老，万寿无疆。","dynasty":"宋代","title":"正冬御殿上寿乐章八首其一皇帝举寿酒宫悬奏"}
{"author":"杨亿","content":"西鄙梚枪未扫除，营中慷慨请行初。三军粒食资心计，一月星郵待捷书。宣室喜闻延贾谊，茂陵久欢滞相如。谤言盈箧亲曾见，反间千金计岂疏。遗爱道傍喧竹马，先声塞外慑穷庐。冯唐莫欢淹郎署，博望还忻拥使国。陇右行收万里地，关中坐致九年储。牙筹羽檄皆吾事，才刃飘飘两有馀。","dynasty":"宋代","title":"郑工部陕西随军转运"}
{"author":"杨亿","content":"家近祝融峰，登科遇至公。悲秋双鬓改，佐幕十年中。食蘗心常苦，占蓍命未通。瓯闽路虽远，荆楚俗多同。投刃应馀地，当樽莫暂空。援毫如草檄，又是愈头风。","dynasty":"宋代","title":"郑溥赴汀州判官"}
{"author":"杨亿","content":"缭垣峣阙庆云深，画烛熏炉对拥衾。三殿夜签传漏箭，九秋霜籁入风琴。阶前槁叶惊寒雨，天际孤鸿答迥砧。欹枕便成鱼鸟梦，岂知名路有机心。","dynasty":"宋代","title":"直夜"}
{"author":"杨亿","content":"月魄生宵晕，风乌送晚凉。飞蝇随镂管，浮蚁溢清觞。负郭春耕废，钧天晓梦长。玉签声未断，落宿斗宫墙。","dynasty":"宋代","title":"直夜二首"}
{"author":"杨亿","content":"鑪销香篆蔼馀芬，宴坐氍毹日易曛。虎圈微凉生夕籁，鹤天新霁见归云。通中梦稳春寒薄。肃唱声沉夜漏分。误濯尘缨成底事，严阿千古有移文。","dynasty":"宋代","title":"直夜二首"}
{"author":"杨亿","content":"仙经旧得还丹诀，郎位高分列宿光。太守双旌指南越，使君千骑冠东方。饮冰清白临遐俗，昼锦辉荣过故乡。曾是重华张乐地，九韶闻处味应忘。","dynasty":"宋代","title":"职方彭员外惟节知韶州"}
{"author":"杨亿","content":"鄧禹功曹器，马周令长才。叨临万室郡，骤致五风灾。大木行将拔，繁云暗不开。自知蒙闇极，民吏窃相咍。","dynasty":"宋代","title":"至郡累旬恶风"}
{"author":"杨亿","content":"汉帝祈年馆，威神法太微。赤章修祕祝，盘石拂仙衣。雉雊灵光发，鸾歌彩雾霏。霓旌飘夕吹，瑶草泛春晕。琼悄晨杯满，芝苗书茹肥。象样本犹一献，凫舄自双飞。天迥飚轮度，宵残素瑟希。回看葱郁处，佳气接彤闱。","dynasty":"宋代","title":"致斋太一宫"}
{"author":"杨亿","content":"土膏初脈起，东作向农时。隐辚雷车转，霏微雨足垂。龙蛇争奋跃，桃李渐离披。流润先從叶，馀波更及私。讴谣耕父喜，渗漉稻畦滋。连夜空阶滴，愁吟水部诗。","dynasty":"宋代","title":"中春喜雨"}
{"author":"杨亿","content":"火云烘赫临中伏，青锁深严直右曹。吏散阶庭时纵步，诗成几案独挥毫。相乌影转风微起，仙掌阴斜日渐高。何处赐冰和郢酒，谁人割炙动鸾刀。紫泥封诏防稽缓，寒水浮瓜散郁陶。丞相忧边稀出沐，延英三刻岂知劳。","dynasty":"宋代","title":"中伏日省中当直"}
{"author":"杨亿","content":"逆旅重阳节，穷秋万里身。金英浮酒盏，珠泪湿衣巾。为客飘蓬远，思家落叶频。祇应蝴蝶梦，夜夜得相亲。","dynasty":"宋代","title":"重阳日忆远"}
{"author":"杨亿","content":"征轮轧轧出皇都，行路咨嗟贤丈夫。天子特令供祖帐，国门聊且驻骊驹。旧僚送别倾三省，御醴分甘倒百壶。下诏已闻推异礼，乞言犹自渴嘉谟。冯公不是沈郎署，贺老缘何归鑑湖。明主恩深若为舍，梦魂应绕博山鑪。","dynasty":"宋代","title":"朱侍郎致仕南归上特锡宴于玉津园仍诏两製三"}
{"author":"杨亿","content":"楚客登临处，离怀重隐忧。二毛初入髩,一叶早惊秋。旅雁他乡思，悲笳绝塞愁。凭何遣羁绪，菊蕊满杯浮。","dynasty":"宋代","title":"诸公于石氏东斋宴郑工部分韵得悲秋浮"}
{"author":"杨亿","content":"新官佐邑近闽禺，令伯欢心就养初。暂住梁园慵献赋，因经禹穴便探书。忘机海国亲鸥鸟，寄信京华托鲤鱼。回日杀青兼两载，想群清奉亦无馀。","dynasty":"宋代","title":"诸暨簿张慈"}
{"author":"杨亿","content":"我自虚心者，君能百尺芳。未闻凌雪秀，唯解刺天长。叶密招禽宿，皮枯任蠹藏。他年丹穴凤，恐不集垂杨。","dynasty":"宋代","title":"竹答柳"}
{"author":"杨亿","content":"积日劳无补，弥天疾未瘳。马卿非避事，盛宪自多忧。目眩花成果，心惊蚁斗牛。豳冰那浣热，洛笛更生愁。拂枕窗风度，穿簾隙日流。唾壶從已缺，博齿亦慵投。发箧寻桐录，支颐动越讴。平生江海志，夕梦绕沧洲。","dynasty":"宋代","title":"属疾"}
{"author":"杨亿","content":"兰台大著作，族派共关西。南海分忧寄，东门叙解携。离城衝臘雪，宿馆听晨鸡。画鷁江波远，鸣驺岭路迷。陆梅香已尽，越鸟暖初啼。入境风生扇，行春柳拂堤。杀青前事在，饮水古人齐。卧理应多暇，无忘寄尺题。","dynasty":"宋代","title":"宗人大著令问通判广州"}
{"author":"杨亿","content":"几年供奉宣徽殿，一旦腰悬刺史鱼。戚里园林甲京洛，将坛家世阅诗书。离筵惜别空银榼，官舍思归梦玉除。四十专城谁不羡，骖驔千骑拥干旟。","dynasty":"宋代","title":"作坊魏使知隰州"}
{"author":"杨亿","content":"駸駸五马江陵去，寂寂双娥汉水头。一曲歌终眉黛歛，十分酒尽泪珠流。阳春郢客传新唱，暮雨高堂梦昔游。琼树无人敢亲近，章台京兆不胜愁。","dynasty":"宋代","title":"坐中朱博士言今荆南张谏议典襄阳日尝留意一"}
{"author":"杨亿","content":"分忧从汉殿，捧诏出萧墙。路入三吴远，舟浮一水长。诗题石门侧，梦彻斗城傍。清晓见云物，依依认帝乡。","dynasty":"宋代","title":"太常李博士史馆孙秘丞相继奉使浙右博士至郡以孙侯诗三章示予且以致意因次韵和酬其二"}
{"author":"杨亿","content":"北极分忧瞩，东瓯布惠和。曾蒙倾盖分，偶得枉帆过。郑驿非常速，融樽复几何。孙侯不假道，鄙我信为多。","dynasty":"宋代","title":"太常李博士史馆孙秘丞相继奉使浙右博士至郡以孙侯诗三章示予且以致意因次韵和酬其三"}
{"author":"杨亿","content":"楚客登临处，离怀重隐忧。二毛初入鬓，一叶早惊秋。旅雁他乡思，悲笳绝塞愁。凭何遣羁绪，菊蕊满杯浮。","dynasty":"宋代","title":"诸公于石氏东斋宴郑工部分韵得愁秋浮"}
{"author":"杨亿","content":"凉飙送残暑，秋色望中新。天迥迷星斗，宵寒待月轮。境同牛渚上，诗寄凤池人。僚友东床客，冰清合许亲。","dynasty":"宋代","title":"次韵和慎大詹中秋待月寄西掖三舍人之什"}
{"author":"杨亿","content":"买符来赴调，负羽去从军。五夜闻边角，三时看阵云。樽前还料敌，楯上更摛文。手笔人多许，须铭窦宪勋。","dynasty":"宋代","title":"黄从事随军"}
{"author":"杨亿","content":"汉将从天下，胡兵值月残。孤烟戍楼迥，密雪战袍乾。向暮三吹角，临风一据鞍。边城赖经略，重取地图看。","dynasty":"宋代","title":"次韵和并州钱大夫夕次丰州道中见寄"}
{"author":"杨亿","content":"南宗传法了，汉殿赐衣新。归路峨眉雪，旧房京洛尘。天花飘讲席，海月照吟身。谁结香灯社，金门贵近臣。","dynasty":"宋代","title":"文慧大师归蜀"}
{"author":"杨亿","content":"灵芽呈雀舌，北苑雨前春。入贡先诸夏，分甘及近臣。越瓯犹借渌，蒙顶敢争新。鸿渐茶经在，区区不遇真。","dynasty":"宋代","title":"建溪十咏其二北苑焙"}
{"author":"杨亿","content":"陆羽不到此，标名慕昔贤。金瓶垂素绠，石甃湛寒泉。百汲甘宁竭，千金志不迁。真茶汎云液，一歠可延年。","dynasty":"宋代","title":"建溪十咏其四陆羽井"}
{"author":"杨亿","content":"唐季临兹郡，生祠已荐馨。声诗传乐府，庙猊载图经。画壁流尘暗，金碑古藓青。细民时请福，挝鼓赛遗灵。","dynasty":"宋代","title":"建溪十咏其五梨山"}
{"author":"杨亿","content":"危亭压波面，屹若抃灵鳌。浮蚁酡颜数，飞鸿送目劳。吏围披簿领，僧伴话风骚。何日登悬榻，州民刺有毛。","dynasty":"宋代","title":"建溪十咏其六勤公亭"}
{"author":"杨亿","content":"寒潭吞别派，孤屿屹中流。昔有骖鸾客，因名坠马洲。洪波长赴海，碧树几经秋。城郭何年变，空闻鹤语愁。","dynasty":"宋代","title":"建溪十咏其八仙人"}
{"author":"杨亿","content":"乡党共推贤，干名二十年。早怀荆岫璞，迟下祖生鞭。敢谏书无报，徒行履欲穿。圣朝公道在，搔首赋归田。","dynasty":"宋代","title":"送章四十舅翁东归"}
{"author":"杨亿","content":"雁序分台阁，春卿有职司。云屏三殿宴，绵蕝一王仪。风韵灵和柳，襟怀叔度陂。善人无复见，执绋泪空垂。","dynasty":"宋代","title":"故比部李郎中挽歌四首其三"}
{"author":"杨亿","content":"轩游云杳杳，舜孝日蒸蒸。椒壁还生沴，铜台亦罢登。亲桑宁复见，尝药遂无徵。拱木玄堂闵，凄凉烟雾凝。","dynasty":"宋代","title":"又五首其三"}
{"author":"杨亿","content":"直干依金闼，繁阴覆绮楹。累珠晨露重，嘒管夜蝉清。霜桂丹丘路，星榆北斗城。岁寒徒自许，蜀柳笑孤贞。","dynasty":"宋代","title":"禁中庭树"}
{"author":"杨亿","content":"莲塘带弋林，清吹涤烦襟。泉咽犹鸣玉，台倾旧筑金。僵桃虫自蠹，怪石藓交侵。此夜悲秋客，烟蛩亦伴吟。","dynasty":"宋代","title":"秋夕池上"}
{"author":"杨亿","content":"邓禹功曹器，马周令长才。叨临万室郡，骤致五风灾。大木行将拔，繁云黯不开。自知蒙闇极，民吏窃相咍。","dynasty":"宋代","title":"至郡累旬恶风"}
{"author":"杨亿","content":"民在华胥正乐康，高秋宾雁指衡阳。蒹葭渐见凝清露，鶗鴂先惊歇众芳。节值登高真胜会，年逢大有是殊祥。宸心悦豫流新唱，星汉垂文示八方。","dynasty":"宋代","title":"奉和御制重阳五七言诗其二"}
{"author":"杨亿","content":"一夕香街布玉尘，檀栾劲节露贞筠。兔园置酒皇欢洽，柏殿赓歌睿唱新。麦秀原田初望岁，花开苑树忽惊春。丰穰荐瑞民心悦，高下还随帝泽均。","dynasty":"宋代","title":"奉和御制喜降时雪七言四韵诗"}
{"author":"杨亿","content":"破腊连空粉絮飘，离离一番长山苗。旗亭谁氏来沽酒，台笠何人去采樵。背日旋依松涧积，迎风先傍药畦消。袁安此际偏无赖，独掩闲门对一瓢。","dynasty":"宋代","title":"次韵和章子美对雪"}
{"author":"杨亿","content":"潇洒危亭枕碧池，昔年飞盖此追随。正逢五綵承颜日，兼是三荆并秀时。夜坐不知银汉没，春游长诉玉杯迟。如今罢郡重登赏，喜见扶风旧白眉。","dynasty":"宋代","title":"留题张彝宪池亭"}
{"author":"杨亿","content":"再入蓬丘席未暖，飘飘又建隼旟行。交朋莫惜河梁别，乡曲初期昼锦荣。竹箭波声随一棹，斧柯山色对双旌。子牟江海心应在，频上高楼望帝京。","dynasty":"宋代","title":"史馆阮比部知衢州因归建阳别墅二首其一"}
{"author":"杨亿","content":"少小乡关振大名，武夷山翠落门庭。郎君近折仙人桂，伯氏高分处士星。城郭辽东应改易，芝兰谢圃自分馨。吴民正待随车雨，莫苦淹留醉醁醽。","dynasty":"宋代","title":"史馆阮比部知衢州因归建阳别墅二首其二"}
{"author":"杨亿","content":"钱郎满腹贮精神，坐上诗成压倒人。相识只从抛竹马，留欢长是鲙金鳞。西园宴喜期清夜，曲水追随约暮春。不到门墙欲旬浃，已应悬榻满埃尘。","dynasty":"宋代","title":"次韵和盛博士寄赠李四寺丞因以述怀"}
{"author":"杨亿","content":"射策曾攀郤桂枝，从军犹赋仲宣诗。陈琳草檄应非久，贡禹弹冠素有期。梁苑胜游思霰雪，浔阳旧隐废茅茨。初筵樽斝不须恋，正好公车自荐时。","dynasty":"宋代","title":"次韵和盛博士寄许州任从事之什"}
{"author":"杨亿","content":"骎骎五马动征尘，太守风流世绝伦。身事汉庭为小相，家传楚国是骚人。烟波莫叹重湖远，桑梓仍将别墅邻。麦穗微黄稻苗绿，朱轓入境便行春。","dynasty":"宋代","title":"阁门廖舍人知袁州"}
{"author":"杨亿","content":"休沐忻逢上元节，华堂高宴且盘桓。峨冠屡舞人多醉，刻烛狂吟夜向阑。月上珠帘侵坐白，霜飞碧瓦透衣寒。铜壶漏彻东方曙，归骑纷纷未尽欢。","dynasty":"宋代","title":"次韵和慎詹事述上元宵会之欢寄诸同舍之什"}
{"author":"杨亿","content":"应制曾亲白玉除，桐君溪畔是幽居。末登王子洛宾岁，已读黄香东观书。万里归宁承汉诏，三牲供膳奉潘舆。水衡得俸诚堪喜，莫便挥金学二疏。","dynasty":"宋代","title":"邵奉礼归乡"}
{"author":"杨亿","content":"八佾俱陈，万邦有奕。既以象功，又以观德。进旅退旅，执籥秉翟。玄化怀柔，远人来格。","dynasty":"宋代","title":"太常乐章三十首其二十四皇帝正冬御殿文舞第"}
{"author":"杨亿","content":"阊阖天开，群后在位。设业设虡，庭燎晰晰。斧扆当阳，虎贲夹陛。舞之蹈之，四隩来暨。","dynasty":"宋代","title":"太常乐章三十首其二十五第二"}
{"author":"杨亿","content":"礼成于郊，迎日之至。时乘六龙，天旋象魏。端门九重，虎贲万骑。四夷来王，群后辑瑞。","dynasty":"宋代","title":"太常乐章三十首其二十一皇帝回仗干元殿奏采"}
{"author":"杨亿","content":"赫赫太祖，受命于天。赤符启运，威加八埏。神武戡难，功无间然。翼翼丕承，亿万斯年。","dynasty":"宋代","title":"太常乐章三十首其九酌献第五室奏大定之舞曲"}
{"author":"杨亿","content":"文思圣祖，长发其祥。锡羡蕃衍，德厚流光。眷命自天，卜世聿昌。肃祗孝享，降福无疆。","dynasty":"宋代","title":"太常乐章三十首其六酌献第二室奏大宁之舞曲"}
{"author":"杨亿","content":"明明我祖，积德累仁。居晦匿曜，迈種惟勤。帝图天锡，辉光日新。寝廟绎绎，昭事同寅。","dynasty":"宋代","title":"太常乐章三十首其七酌献第三室奏大顺之舞曲"}
{"author":"杨亿","content":"淳精育物，瑞木成文。元气陶冶，非烟郁纷。玄贶昭格，至和所薰。登歌裸献，肸蠁如闻。","dynasty":"宋代","title":"太常乐章三十首其三皇帝奠幣奏瑞文之曲"}
{"author":"杨亿","content":"肆类云华，淳熙溥将。雷雨丽泽，云物效祥。礼容济济，天威煌煌。大赉四海，富寿无疆。","dynasty":"宋代","title":"太常乐章三十首其三十皇帝御楼毕奏隆安之曲"}
{"author":"杨亿","content":"大报于帝，玄德升闻。酬齐良洁，姿盛苾芬。","dynasty":"宋代","title":"太常乐章三十首其十九初献奏禧安之曲"}
{"author":"杨亿","content":"礼备乐成，干健天行。帝容有穆，佩玉锵鸣。","dynasty":"宋代","title":"太常乐章三十首其十六皇帝行奏隆安之曲"}
{"author":"杨亿","content":"千骑骎骎赴郡初，曾迂旌旆访吾庐。天边谁识郎官宿，门外空回长者车。劝酒樽罍应引满，题诗屋壁是亲书。乡人闻有神仙客，远近争来看隼旟。","dynasty":"宋代","title":"衢州阮比部学士得假归乡见过陋止留题诗什因以谢之"}
{"author":"杨亿","content":"钩盾从来司六尚，上林寻见惣三官。颁条忽去凭熊轼，赐对还曾近露盘。民瘼乍求应有术，天伦少别不成欢。陶朱旧邑无多远，魏阙归心且自宽。","dynasty":"宋代","title":"李殿丞知广济军"}
{"author":"杨亿","content":"乡关迢遰数千里，场屋蹉跎二十年。三献犹垂卞和泪，几人先著祖生鞭。风尘漫索长安米，禾黍全荒负郭田。关外贤豪遍投分，赵囊回日满金钱。","dynasty":"宋代","title":"黄觉东游"}
{"author":"杨亿","content":"轻飙习习起青蘋，宿雾全开霁色新。高阁晴曦射疏牖，虚堂润气彻华茵。垫馀巾角曾冲雨，晦尽琴徽旋拂尘。楚泽潦收湖水白，归舟遥忆洞庭人。","dynasty":"宋代","title":"次韵和表弟张湜秋霁之什"}
{"author":"杨亿","content":"润气先从柱础知，寒宵滴滴助秋悲。桐圭绕树多黄落，苔锦缘阶更碧滋。爽彻衾裯慵就枕，凉生笺管欲题诗。高阳旧侣相思否，此景谁同把酒卮。","dynasty":"宋代","title":"秋雨有怀李寺丞"}
{"author":"杨亿","content":"祖祢勤王国史褒，传家自有吕虔刀。雄豪结客欺燕侠，憀慄悲秋笑楚骚。奕世勋名金钺贵，出群风格玉山高。诗中敏手兼无敌，射落霜雕钓得鳌。","dynasty":"宋代","title":"次韵和钱崇班再寄之什"}
{"author":"杨亿","content":"早传心印得衣珠，不学声闻證有馀。犀柄屡登三殿讲，琅函新译五天书。莲华塔下焚香去，竹箭波间解缆初。随顺世缘无所住，经行宴坐自如如。","dynasty":"宋代","title":"译经惣持大师致宗之泗上礼塔"}
{"author":"杨亿","content":"云峰半敛火西流，桃簟微凉忽报秋。饮露吸风齐女怨，登山临水楚人愁。珠喉倚瑟华堂暮，桂烬薰衣别院幽。美疢已平休沐近，会应投辖一相留。","dynasty":"宋代","title":"次韵和昭侯立秋见寄"}
{"author":"杨亿","content":"外台论荐达乘舆，花县弦歌制锦初。气直公车曾谏猎，政清官舍旧悬鱼。二林重结遗民社，五柳閒寻靖节居。好继谪仙留绝唱，云屏九叠倚晴虚。","dynasty":"宋代","title":"黄旦宰江州德化县"}
{"author":"杨亿","content":"万人都督古闽州，幕府旌门映碧油。阃外依莲滞英俊，樽前啖薤占风流。犀灯照水窥龙剑，鲸浪喷空见蜃楼。暇日登高赋沧海，添盐堪为昔贤羞。","dynasty":"宋代","title":"福州张从事"}
{"author":"杨亿","content":"凤楼鸳瓦蟾波湿，众籁声沉百虫蛰。仙盘云表露成霜，何人夜斗年衣泣。芝泥香熟封诏书，河汉西倾移斗车。阴风槭槭起庭树，寒澌戛戛鸣宫渠，千庐递唱传宵警，海山鳌背蓬壶顶。金缸珠网结绮钱，玉井银休垂素绠。前席受釐询硕生，观书百斤须中程。投签乍应严鼓节，求衣误听苍蝇声。渴乌漏尽繁星曙，鱼鑰建章开万户。初日瞳昽艳屋梁，鸣鞭一声下天路。","dynasty":"宋代","title":"禁直"}
{"author":"杨亿","content":"兰台大著作，族派共关西。南海分忧寄，东门叙解携。离城衝臘雪，宿馆听晨鸡。画鷁江波远，鸣驺岭路迷。陆梅香已尽，越鸟暖初啼。入境风生扇，行春柳拂堤。杀青前事在，饮水古人齐。卧理应多暇，无忘寄尺题。","dynasty":"宋代","title":"宗人大著令问通判广州"}
{"author":"杨亿","content":"大报于帝，玄德升闻。酬齐良洁，姿盛苾芬。","dynasty":"宋代","title":"太常乐章三十首其十九初献奏禧安之曲"}
{"author":"杨亿","content":"民在华胥正乐康，高秋宾雁指衡阳。蒹葭渐见凝清露，鶗鴂先惊歇众芳。节值登高真胜会，年逢大有是殊祥。宸心悦豫流新唱，星汉垂文示八方。","dynasty":"宋代","title":"奉和御制重阳五七言诗其二"}
{"author":"杨亿","content":"锦字梭停掩夜机，白头吟若怨新知。谁闻陇水回肠后，更听巴猿拭袂时。汉殿微凉金屋闭，魏宫清晓玉壶欹。多情不待悲秋气，只是伤春鬓已丝。","dynasty":"宋代","title":"泪·锦字梭停掩"}
{"author":"杨亿","content":"芜秽休嗟负郭田，蹉跎自过鹿鸣筵。荆山玉璞空三献，梁苑风尘已十年。疏入禁中犹未报，赋成都下早曾传。独携书剑归闽岭，共泛烟波入楚天。獵獵酒旗邀举白，招招渔艇勸烹鲜。棋枰斗胜疑成癖，砧杵惊愁几废眠。驿路数程烦托乘，郡斋终日喜谈玄。如何弃我还家去，相送津亭一黯然。","dynasty":"宋代","title":"送章頔归乡"}
{"author":"杨亿","content":"百二秦川四塞宽，甘泉烽火报平安。泥书双笔迁郎署，粒食千金仰县官。江海斗生抛别墅，关山何日解征鞍。定将鞭算资心计，流马功成国史刊。","dynasty":"宋代","title":"黄刑部之陕西转运"}
{"author":"杨亿","content":"碧树银塘接画楼，天人谁肯降琼輈。三山密信传青雀，五日归鞍跃紫骝。郢酒泛冰星弁侧，吴歈倚瑟黛蛾愁。云峰得句怀真赏。瘦尽东阳沈隐侯。","dynasty":"宋代","title":"再次首唱韵和"}
{"author":"杨亿","content":"高陪七圣从轩游，帷幄深严日运筹。口里雌黄归品藻，盘中薤白想风流。珠宫地密妨趋谒，铜钵声沉断唱酬。独喜修书依绛帐，时登阙里受春秋。","dynasty":"宋代","title":"怀寄枢密王左丞"}
{"author":"杨亿","content":"柳岸兰桡片席飞，秋风泽国季鹰归。幕中莲渚红衣脱，江外蒪羹紫线肥。十部须知從事贵，双鱼莫遣尺书稀。西陵正接家山路，试为因人问钓矶。","dynasty":"宋代","title":"杭州严從事"}
{"author":"杨亿","content":"华堂何夕梦熊羆，卫氏如今有一儿。三日悬弧应是喜，十年结实未为迟。预知驷马门闾盛，暗想天麟骨法奇。曾忝门墙摄齐者，待看孔鲁学闻诗。","dynasty":"宋代","title":"闻扬州柴给事有弄璋之庆寄诗贺之"}
{"author":"杨亿","content":"碧树银塘接画楼，天人谁肯降琼輈。三山密信传青雀，五日归鞍跃紫骝。郢酒泛冰星弁侧，吴歈倚瑟黛蛾愁。云峰得句怀真赏。瘦尽东阳沈隐侯。","dynasty":"宋代","title":"再次首唱韵和"}
{"author":"杨亿","content":"玄晏先生早著书，圣朝未降輭輸车。满头霜雪机心息，三径蓬蒿俗客疏。千首好诗传辇轂，一枝仙桂耀门闾。汉庭得意真知己，应为清宵诵子虚。","dynasty":"宋代","title":"同诸公寄阆州隆灵山王处士"}
{"author":"杨亿","content":"五鼓端门漏滴稀，夜签声断翠华飞。繁星晓埭闻鸡度，细雨春场射雉归。步试金莲波溅襪，歌翻玉树涕沾衣。龙盘王气终三百，犹得澄澜对敞扉。","dynasty":"宋代","title":"南朝"}
{"author":"杨亿","content":"祥刑新佐张廷尉，出塞曾随霍冠军。露版裁书频倚马，甘泉献赋旧凌云，几瞻龙衮尧阶侧，暂驾星轺汝水濆。百万提封周製复，三千奏牍汉皇闻。依莲幕府游從近，聚米山川向背分。","dynasty":"宋代","title":"大理黄丞宗旦使颍州"}
{"author":"杨亿","content":"駸駸五马动征尘，太守风流世绝伦。身事汉庭为小相，家传楚国是骚人。烟波莫歎重湖远，桑梓仍将别墅鄰。麦穗微黄稻苗绿，朱轓入境便行春。","dynasty":"宋代","title":"閤门廖舍人知袁州"}
{"author":"杨亿","content":"巫阳归梦融千峰，辟恶香消翠被浓。桂魄渐亏愁晓月，蕉心不展怨春风。遥山黯黯眉长敛，一水盈盈语未通。漫托鹍弦传恨意，云鬟日夕似飞蓬。","dynasty":"宋代","title":"无题·巫阳归梦融"}
{"author":"杨亿","content":"穆穆太宗，与天合德。昧旦丕顯，干干翼翼。敷祐下民，时帝之力。永怀圣神，孝思罔极。","dynasty":"宋代","title":"太常乐章三十首其十酌献第六室奏大盛之舞曲"}
{"author":"杨亿","content":"高论弥天四海闻，久为龙象主空门。雪峰传法称开士，麟殿谈经奉至尊。香满赐衣归洛社，苔封丈室寄梁园。梵书贝叶应携去，斋罢与谁相对翻。","dynasty":"宋代","title":"首座昇大师赴西京知教门事"}
{"author":"杨亿","content":"陇山秋树旧巢倾，远向江东逐旆旌。去国梦魂应缭烧，入春喉舌渐分明。一声警露何惭鹤，百转迁乔肯让莺。终日雕笼心不恋，经年丹嘴色犹轻。思归悒悒因成疾，顾主依依尚有情。死葬小园芳草地，夜来经雨绿苔生。","dynasty":"宋代","title":"京师故人有以陇西鹦鹉遗予者因畜养之去年出"}
{"author":"杨亿","content":"窣云楼堞古铜台，幕府池塘菡萏开。毕万山河千里迥，亚夫钟鼓九天来，必鞬前队射雕手，载笔初筵倚马才。命将文昌非细事，星光昨夜动昭回。","dynasty":"宋代","title":"大名温尚书之任"}
{"author":"杨亿","content":"迅濑拖舟上，危梯蹑屐登。山光翠欲滴，水气热如蒸。路转藤萝暗，天开物象澄。邱园足逋客，应得薦贤能。","dynasty":"宋代","title":"太常李博士史馆孙秘丞相继奉使浙右博士至郡"}
{"author":"杨亿","content":"玄晏先生早著书，圣朝未降輭輸车。满头霜雪机心息，三径蓬蒿俗客疏。千首好诗传辇轂，一枝仙桂耀门闾。汉庭得意真知己，应为清宵诵子虚。","dynasty":"宋代","title":"同诸公寄阆州隆灵山王处士"}
{"author":"杨亿","content":"栝苍古名郡，生齿三万家。我昔自仙殿，捧诏临军牙。清心治期月，讼息民无哗。雄公真大士，宴坐绵几华。驾言造梵宇，室迩惊人遐。迎门虎溪屐，布地牛头花。庭松偃翠盖，涧泉潄金沙。坐闻狮子吼，归恨踆乌斜。驿召还上都，腾装即修路。别师黄金园，赠我碧云句。我归步赤墀，代言红药署。弹指知苦空，观心得降住。藏识惭宿薰，轮回悲晚梧。折简问南宗，寄言满缃素。绝念契真如，忘筌离文字。劫烧虽洞然，龙华决同遇。师名达宸扆，恩诏颁方袍。欢喜黑白众，萧衰霜雪毛。毗邪见有疾，示身如幻泡。双林忽归寂，人天但哀号。堆案遗札在，满钵香饭销。祇应伸臂顷，未觉他方遥。犀柄挂空壁，雁塔干层霄。七返暂来去,四大非坚牢。口占成尺题，物泽著纸尾。亲遣上足师，浮杯渡江水。云朵摇笔精，玉音锵里耳。遗我方石枕，斑文剪霞绮。论我求菩提，心坚正如此。怆然悲梦形，汍澜泪盈眦。上足今去归，焚修益勤止。当续祖灯明，无令社莲死。","dynasty":"宋代","title":"表玄师归缙云有怀故雄阇黎成转韵六十四句"}
{"author":"杨亿","content":"孺亭洪井古南昌，曾是梅仙试吏乡。一邑弱歌荣製锦，几程鸡犬接维桑。年深为客貂裘敝，秋晚还家菊径荒。平昔题桥今遂志，且斟寿酒献高堂。","dynasty":"宋代","title":"章频宰南昌"}
{"author":"杨亿","content":"沤生复沤灭，二法本来齐。要识真归处，赵州东院西。","dynasty":"宋代","title":"诗一首"}
{"author":"杨亿","content":"家住武夷峰，眉间道气浓。风尘久为客，雷火近成龙，试吏江城僻，宁亲岭路重。一廛期没齿，乐土定相容。","dynasty":"宋代","title":"吴航赴宜与簿"}
{"author":"杨亿","content":"铜盘蕙草起青烟，斗帐香囊四角悬。沈约愁多徒自瘦，相如意密有谁传。金塘雨过犹疑梦，翠袖风回祇恐仙。日上秦楼休寄咏，东方千骑拥辎軿。","dynasty":"宋代","title":"无题二首"}
{"author":"杨亿","content":"征轮轧轧出皇都，行路咨嗟贤丈夫。天子特令供祖帐，国门聊且驻骊驹。旧僚送别倾三省，御醴分甘倒百壶。下诏已闻推异礼，乞言犹自渴嘉谟。冯公不是沈郎署，贺老缘何归鑑湖。明主恩深若为舍，梦魂应绕博山鑪。","dynasty":"宋代","title":"朱侍郎致仕南归上特锡宴于玉津园仍诏两製三"}
{"author":"杨亿","content":"轩游云杳杳，舜孝日烝烝。椒壁还生沴，铜台亦罢登。亲桑宁复见，尝药遂无徵。拱木玄堂闵，凄凉烟雾凝。","dynasty":"宋代","title":"明德皇太后挽歌词五首"}
{"author":"杨亿","content":"家住武夷峰，眉间道气浓。风尘久为客，雷火近成龙，试吏江城僻，宁亲岭路重。一廛期没齿，乐土定相容。","dynasty":"宋代","title":"吴航赴宜与簿"}
{"author":"杨亿","content":"火云烘赫临中伏，青锁深严直右曹。吏散阶庭时纵步，诗成几案独挥毫。相乌影转风微起，仙掌阴斜日渐高。何处赐冰和郢酒，谁人割炙动鸾刀。紫泥封诏防稽缓，寒水浮瓜散郁陶。丞相忧边稀出沐，延英三刻岂知劳。","dynasty":"宋代","title":"中伏日省中当直"}
{"author":"杨亿","content":"万里征西频告捷，九重喻蜀正裁书。忽闻召对浴堂殿，元是亲乘使者车。井邑凋残经乱后，军城鼓舞拜恩初。铜梁迢递驱驺骑，玉署深严锁直庐。星曆更须占李郃，雪园应恨欠相如，归来便在三台席，转与交亲礼数疏。","dynasty":"宋代","title":"翰林王学士奉使两川"}
{"author":"杨亿","content":"拜命入星垣，偏承圣主恩。黄扉陪汉相，彩笔代尧言。佩玉天颜近，籯金世望喧。下僚今隔品，云路仰高轩。","dynasty":"宋代","title":"次韵和李舍人拜命书怀寄馆殿旧僚之什"}
{"author":"杨亿","content":"金奏在悬，群后在位。天威煌煌，嚮明负扆。玄览穆清，弁冕端委。盛德日新，礼容有炜。","dynasty":"宋代","title":"太常乐章三十首其二十二皇帝御殿迎升御座奏"}
{"author":"杨亿","content":"好把长鞭便一挥。","dynasty":"宋代","title":"句"}
{"author":"杨亿","content":"土膏初脉起，东作向农时。隐辚雷车转，霏微雨足垂。龙蛇争奋跃，桃李渐离披。流润先从叶，馀波更及私。讴谣耕父喜，渗漉稻畦滋。连夜空阶滴，愁吟水部诗。","dynasty":"宋代","title":"中春喜雨"}
{"author":"杨亿","content":"长安恶少罢探丸，桴鼓声沉禁网宽。三尺旧章闲玉律，八行优诏下金銮。帝临宣室方前席，民值唐年恥画冠。终日讼庭无一事，早调伊鼎佐汤盘。","dynasty":"宋代","title":"京府狱空降诏因寄大尹学士"}
{"author":"杨亿","content":"朱火荧荧向夕流，林间一叶忽惊秋。风来野渡闻渔笛，雾歛晴天见蜃楼。艳爱芙蓉开幕府，香怜杜若老汀洲。使君鬓畔多玄发，临水登山不用愁。","dynasty":"宋代","title":"次韵和衢州席刑部早秋"}
{"author":"杨亿","content":"画舸西风五两斜，淮淝将命去程赊。衣缨黄阁相君后，门巷青春学士家。驿路新袍欺草色，公筵大白醉榴花。谢庭兰玉多才思，休浣裁诗对客誇。","dynasty":"宋代","title":"李廷评昭迪使淝上"}
{"author":"杨亿","content":"土膏初脈起，东作向农时。隐辚雷车转，霏微雨足垂。龙蛇争奋跃，桃李渐离披。流润先從叶，馀波更及私。讴谣耕父喜，渗漉稻畦滋。连夜空阶滴，愁吟水部诗。","dynasty":"宋代","title":"中春喜雨"}
{"author":"杨亿","content":"合欢蠲忿亦休论，梦蝶翩翩逐怨魂。祇待倾城终未笑，不曾亡国自无言。风翩林叶迷归燕，露袅池荷触戏鸳。湘水东流何日竭，烟篁千古见啼痕。","dynasty":"宋代","title":"无题三首"}
{"author":"杨亿","content":"秋风苦忆鲙霜鳞，暂剖铜符出紫宸。一路雪寒多挟纩，几程山险欲摧轮。清香扑鼻梅林近，秀色凝眸麦垄新。闭阁草玄终寂寞，下车为政尚因循。寻僧不厌携筇远，爱客宁辞举白频。簿领孜孜防黠吏，丘园矻矻访通民。鱼盐自与沧溟接，鸡犬仍将白社邻。官满会须抛印绶，武夷归去作闲人。","dynasty":"宋代","title":"次韵和十六兄先辈见寄"}
{"author":"杨亿","content":"极目长天度鸟稀，纤萝不动转晨晖。已裁圆月班姬扇，更换轻云子产衣。河朔一时觞封举，临淄万井汗交挥。冰丸雪散成虚设，欲借飙轮羾紫微。","dynasty":"宋代","title":"苦热"}
{"author":"杨亿","content":"唐季临兹郡，生祠已荐馨。声诗传乐府，庙猊载图经。画壁流尘暗，金碑古藓青。细民时请福，挝鼓赛遗灵。","dynasty":"宋代","title":"建溪十咏其五梨山"}
{"author":"杨亿","content":"离宫时荐罢，乐府艳歌新。石髓凝秦洞，珠胎剖汉津。三桃聊并列，百果独先春。清籞来君赐，雕盘助席珍。甘馀应受和，圆极岂能神。楚客便羊酪，归期负紫莼。","dynasty":"宋代","title":"樱桃"}
{"author":"杨亿","content":"少小乡关振大名，武夷山翠落门庭。郎君近折仙人桂，伯氏高分处士星。城郭辽东应改易，芝兰谢圃自分馨。吴民正待随车雨，莫苦淹留醉醁醽。","dynasty":"宋代","title":"史馆阮比部知衢州因归建阳别墅二首其二"}
{"author":"杨亿","content":"丽碑割牲，以炰以烹。博硕肥腯，薦羞神明。祖考来格，享于克识。如闻謦欬，武燕以宁。","dynasty":"宋代","title":"太常乐章三十首其四迎俎奏丰安之曲"}
{"author":"杨亿","content":"垆销香篆霭馀芬，晏坐氍毹日易曛。虎圈微凉生夕籁，鹤天新霁见归云。通中梦稳春寒薄，肃唱声沈夜漏分。误濯尘缨成底事，岩阿千古有移文。","dynasty":"宋代","title":"直夜二首其二"}
{"author":"杨亿","content":"兰夜沉沉鹄漏移，羽车云幄有佳期。应将机上回文缕，分作人问乞巧丝。","dynasty":"宋代","title":"戊申年七夕五绝"}
{"author":"杨亿","content":"帝选循良抚远民，由来百里应星辰。征车蜀道闻猿苦，祖帐西郊落叶频。莫为割鸡轻邑宰，应须叱驭效忠臣。锦城自古繁华地，好与风光作主人。","dynasty":"宋代","title":"大理赵寺丞世长知益州华阳县"}
{"author":"杨亿","content":"大报于帝，玄德升闻。酬齐良洁，姿盛苾芬。","dynasty":"宋代","title":"太常乐章三十首其十九初献奏禧安之曲"}
{"author":"杨亿","content":"栝苍古名郡，生齿三万家。我昔自仙殿，捧诏临军牙。清心治期月，讼息民无哗。雄公真大士，宴坐绵几华。驾言造梵宇，室迩惊人遐。迎门虎溪屐，布地牛头花。庭松偃翠盖，涧泉潄金沙。坐闻狮子吼，归恨踆乌斜。驿召还上都，腾装即修路。别师黄金园，赠我碧云句。我归步赤墀，代言红药署。弹指知苦空，观心得降住。藏识惭宿薰，轮回悲晚梧。折简问南宗，寄言满缃素。绝念契真如，忘筌离文字。劫烧虽洞然，龙华决同遇。师名达宸扆，恩诏颁方袍。欢喜黑白众，萧衰霜雪毛。毗邪见有疾，示身如幻泡。双林忽归寂，人天但哀号。堆案遗札在，满钵香饭销。祇应伸臂顷，未觉他方遥。犀柄挂空壁，雁塔干层霄。七返暂来去,四大非坚牢。口占成尺题，物泽著纸尾。亲遣上足师，浮杯渡江水。云朵摇笔精，玉音锵里耳。遗我方石枕，斑文剪霞绮。论我求菩提，心坚正如此。怆然悲梦形，汍澜泪盈眦。上足今去归，焚修益勤止。当续祖灯明，无令社莲死。","dynasty":"宋代","title":"表玄师归缙云有怀故雄阇黎成转韵六十四句"}
{"author":"杨亿","content":"秋风苦忆鲙霜鳞，暂剖铜符出紫宸。一路雪寒多挟纩，几程山险欲摧轮。清香扑鼻梅林近，秀色凝眸麦垄新。闭阁草玄终寂寞，下车为政尚因循。寻僧不厌携筇远，爱客宁辞举白频。簿领孜孜防黠吏，丘园矻矻访通民。鱼盐自与沧溟接，鸡犬仍将白社邻。官满会须抛印绶，武夷归去作闲人。","dynasty":"宋代","title":"次韵和十六兄先辈见寄"}
{"author":"杨亿","content":"一夕香街布玉尘，檀栾劲节露贞筠。兔园置酒皇欢洽，柏殿赓歌睿唱新。麦秀原田初望岁，花开苑树忽惊春。丰穰荐瑞民心悦，高下还随帝泽均。","dynasty":"宋代","title":"奉和御制喜降时雪七言四韵诗"}
{"author":"杨亿","content":"桂林阳朔溪山秀，莫欢迢迢五岭南。百里字人须敏政，千金酌水更懲贪。鸣榔下濑潮程远，曳彩升堂寿宴酣。远地民淳无牒诉，县齐终日好清谈。","dynasty":"宋代","title":"表弟李宗元知桂州阳朔县"}
{"author":"杨亿","content":"貂裘已敝洛阳尘，空有隐家漉酒巾。双阙金章奉朝请，小斋纱帽齐天真。久持梵行称居士，犹掌王言作侍臣。惠我长絛识君意，欲教莲社伴遗民。","dynasty":"宋代","title":"次韵和李光丞见惠长絛之什"}
{"author":"杨亿","content":"乡国驰名几十春，鸣皋一旦九天闻。翔鸾栖棘曾为吏，金鼎调梅未致君。百里象雷嫌碌碌，片言折狱厌云云。诗名已是齐康乐，笔力何曾减右军。抗表忽然干凤扆，拂衣殊欲谢人群。都缘梁苑慵为赋，且免钟山被勒文。清夜独吟牛渚月，高秋时望帝乡云。鲤庭禀训门逾盛，兰畹传芳气益薰。尽室远依洪井侧，直钩犹钓楚江濆。西山有药应须饵，待看蜺旌入紫氛。","dynasty":"宋代","title":"次韵和致仕李殿丞寅见寄之什因以纪赠"}
{"author":"杨亿","content":"修书何幸佐铅黄，日接群英道自光。署近承明叨谒帝，赋成平乐谬为郎。孟坚已分酬宾戏，严助还思佩郡章。共忆东林社中客，满池莲叶吐清香。","dynasty":"宋代","title":"次韵和守邦道人寄编修诸学士之什"}
{"author":"杨亿","content":"唐季临兹郡，生祠已薦馨。声诗传乐府，廟貌载图经。画壁流尘暗，金碑古藓青。细民时请福，挝鼓赛遗灵。","dynasty":"宋代","title":"建溪十咏其五梨山庙"}
{"author":"杨亿","content":"双阙重城到几回，两游千里忽浮杯。黟江春水浅深绿，庐岳夏莲倾倒开。谢守同翻贝叶字，汤师独占碧云才。旧房京寺门空闭，坐榻凝尘砌长苔。","dynasty":"宋代","title":"元净上人之新安谒李学士兼游庐阜"}
{"author":"杨亿","content":"得种從西域，移根在帝乡。鲜葩猩染血，美味蔗为浆。入献殊诸果，敷荣后众芳。丹房高照日，绿叶半凋霜。酿酒扶南国，题诗白侍郎。浓阴兼茂实，相对度炎凉。","dynasty":"宋代","title":"庭榴"}
{"author":"杨亿","content":"满天飞絮罥游丝，扣砌苔钱晦履綦。北渚自应流怨泪，东邻谁敢效颦眉。嫦娥桂独成幽恨，素女弦多有剩悲。几夕空机愁促杼，银河休问报章迟。","dynasty":"宋代","title":"无题三首其三"}
{"author":"杨亿","content":"仙经旧得还丹诀，郎位高分列宿光。太守双旌指南越，使君千骑冠东方。饮冰清白临遐俗，昼锦辉荣过故乡。曾是重华张乐地，九韶闻处味应忘。","dynasty":"宋代","title":"职方彭员外惟节知韶州"}
{"author":"杨亿","content":"土膏初脉起，东作向农时。隐辚雷车转，霏微雨足垂。龙蛇争奋跃，桃李渐离披。流润先从叶，馀波更及私。讴谣耕父喜，渗漉稻畦滋。连夜空阶滴，愁吟水部诗。","dynasty":"宋代","title":"中春喜雨"}
{"author":"杨亿","content":"楚客登临处，离怀重隐忧。二毛初入鬓，一叶早惊秋。旅雁他乡思，悲笳绝塞愁。凭何遣羁绪，菊蕊满杯浮。","dynasty":"宋代","title":"诸公于石氏东斋宴郑工部分韵得愁秋浮"}
{"author":"杨亿","content":"莲塘带弋林，清吹涤烦襟。泉咽犹鸣玉，台倾旧筑金。僵桃虫自蠹，怪石藓交侵。此夜悲秋客，烟蛩亦伴吟。","dynasty":"宋代","title":"秋夕池上"}
{"author":"杨亿","content":"急雨度前轩，池荷相对翻。峰奇云待族，蹊闇李无言。掩鼻生愁咏，披襟爽醉魂。一廛今已废，犹恋汉庭恩。","dynasty":"宋代","title":"即日"}
{"author":"杨亿","content":"润气先从柱础知，寒宵滴滴助秋悲。桐圭绕树多黄落，苔锦缘阶更碧滋。爽彻衾裯慵就枕，凉生笺管欲题诗。高阳旧侣相思否，此景谁同把酒卮。","dynasty":"宋代","title":"秋雨有怀李寺丞"}
{"author":"杨亿","content":"神女欢娱一夕休，月娥孀独已千秋。争如灵匹年年会，莫恨牛津隔凤輈。","dynasty":"宋代","title":"戊申年七夕五绝"}
{"author":"杨亿","content":"瑶水霓旌绮宴陈，汉宫渠怨露华新。谁然百炬金花烛，渡襪歌梁暗落尘。","dynasty":"宋代","title":"又赠一绝"}
{"author":"杨亿","content":"凉颸初拂衽，皓魄正当轩。宿鸟林间定，流萤草际翻。苍茫迷野色，嘲{左口右哲}辩方言。角罢重城掩，渔归别浦喧。断蛩吟壞壁，寒杵出遥村。树影成帷密，滩声激箭奔。夜长风露泠，川迥水烟昏。对景都无寐，冥心契混元。","dynasty":"宋代","title":"郡斋西亭夜坐"}
{"author":"杨亿","content":"高陪七圣从轩游，帷幄深严日运筹。口里雌黄归品藻，盘中薤白想风流。珠宫地密妨趋谒，铜钵声沉断唱酬。独喜修书依绛帐，时登阙里受春秋。","dynasty":"宋代","title":"怀寄枢密王左丞"}
{"author":"杨亿","content":"莲塘带戈林，清吹涤烦襟。泉咽犹鸣玉，台倾旧築金。僵桃虫自蠹，怪石藓交侵，此夜悲秋客，烟蛩亦伴吟。","dynasty":"宋代","title":"秋夕池上"}
{"author":"杨亿","content":"中枢多暇日，小圃占秋光。雕玉新成槛，繁金乍泛觞。陶离侵柳色，罗宅掩兰芳。芝影连虚室，萱丛接后堂。傅岩犹借雨，丰岭未飞霜。温树徧分荫，芸签亦斗香。交枝迷露井，坠叶黠横塘。桐录知延寿，千龄奉紫皇。","dynasty":"宋代","title":"枢密王左丞宅新菊"}
{"author":"杨亿","content":"破腊连空粉絮飘，离离一番长山苗。旗亭谁氏来沽酒，台笠何人去采樵。背日旋依松涧积，迎风先傍药畦消。袁安此际偏无赖，独掩闲门对一瓢。","dynasty":"宋代","title":"次韵和章子美对雪"}
{"author":"杨亿","content":"悬象著明，照临下土。降福穰穰，德施周普。","dynasty":"宋代","title":"太常乐其六送神"}
{"author":"杨亿","content":"闻法灵山真佛子，驰名南国本诗流。二林曾有香灯约，一钵应为辇毂游。尘土化衣慵驻锡，江湖收潦忆归舟。何年应製登麟殿，犀柄谈空对冕旒。","dynasty":"宋代","title":"威道人归乡"}
{"author":"杨亿","content":"一家今有十朱轮，独忆云山欲退身。天邑繁华行乐厌，月曹清要命书新。西风跃马经秦甸，东道椎牛宴孟邻。秋稼万箱僮百指，羲皇之上更何人。","dynasty":"宋代","title":"陈尧拱廷评致仕归蜀"}
{"author":"杨亿","content":"兰夜沈沈鹄漏移，羽车云幄有佳期。应将机上回文缕，分作人间乞巧丝。","dynasty":"宋代","title":"戊申年七夕五绝其三"}
{"author":"杨亿","content":"骎骎五马动征尘，太守风流世绝伦。身事汉庭为小相，家传楚国是骚人。烟波莫叹重湖远，桑梓仍将别墅邻。麦穗微黄稻苗绿，朱轓入境便行春。","dynasty":"宋代","title":"阁门廖舍人知袁州"}
{"author":"杨亿","content":"太极垂裳日，中原偃革初。楼船秋发咏，衡石夜程书。好问虚前席，徵贤走传车。蓬莱侔汉製，煨烬访秦馀。紬绎资金匮，规模出玉除。纷纶开四部，秘邃接千庐。饫赐双鸡膳，亲回六尺与。华芝下阊阖，白羽拥储胥。望气成龙虎，披文辩鲁鱼。清光无咫尺，玄览亦踌躇。群彦挥铅笔，微生滥石渠。嵇康真懒慢，谢客本空疏。讲学情田埆，谈经腹笥虚。月凭依许劭，文体慕相如。雅饮欢娱洽，清言鄙吝祛。弥旬容出沐，终日喜群居。抚己惭鸣玉，归田忆荷锄。池笼养鱼鸟，章服裹猿狙。圜府愁尸禄，天阍愧弊裾。虚名同郑璞，散质类庄樗。国士谁知我，邻家或侮予。放怀齐指马，屏息度羲舒。寡妇宜忧纬，三公亦灌蔬。危心惟觳觫，直道忍蘧蒢。往圣容巢许，先儒美甯籧。晨趋歎劳止。夕惕念归欤。秦痔疏杯酒，颜瓢赖斗储。如谐曲肱卧，犹可直钩渔。矫矫龟衔印，翩翩隼画旟。一麾终遂志，阮籍去骑驢。","dynasty":"宋代","title":"爱诏修书述怀感事三十韵"}
{"author":"杨亿","content":"凉飙送残暑，秋色望中新。天迥迷星斗，宵寒待月轮。境同牛渚上，诗寄凤池人。僚友东床客，冰清合许亲。","dynasty":"宋代","title":"次韵和慎大詹中秋待月寄西掖三舍人之什"}
{"author":"杨亿","content":"潘郎已是入秋悲，属疾犹贪桂补羸。密雪才高閒赋笔，流波意远托琴丝。离愁尽日吟青案，蠲渴何人寄紫梨。昨夜西楼凉月满，清谈偏忆庾元规。","dynasty":"宋代","title":"初秋属疾"}
{"author":"杨亿","content":"北窗风劲雪云繁，移疾端居避世喧。载酒谁过杨子宅，张罗休署翟公门。多才最许飘飘气，少别还销黯黯魂。促尔徘徊忆真赏，远天新月照黄昏。","dynasty":"宋代","title":"刘校理属疾"}
{"author":"杨亿","content":"太乙祠宫肃，斋居荐至诚。已将茅缩酒，应用面为牲。月映金天朗，风来玉宇清。玄谈知理胜，蔬食觉身轻。仙驭排云下，空歌绕殿声。仍闻得丹诀，簪绂顿忘情。","dynasty":"宋代","title":"次韵和李舍人立秋祠太一宫宿斋书事之什"}
{"author":"杨亿","content":"陆羽不到此，标名慕昔贤。金瓶垂素绠，石甃湛寒泉。百汲甘宁竭，千金志不迁。真茶汎云液，一歠可延年。","dynasty":"宋代","title":"建溪十咏其四陆羽井"}
{"author":"杨亿","content":"井臼荒凉旅鬓斑，经年索米住长安。囊中卖赋金都尽，衣上悲秋泪不干。客路飘蓬殊未定，侯门置醴岂成欢。担簦忽起东游兴，庭树西风昨夜寒。","dynasty":"宋代","title":"送吴航"}
{"author":"杨亿","content":"肃肃清廟，昭事祖祢。粢盛苾芬，四海来祭。皇灵格思，令容有睟。降福孔偕，以克永世。","dynasty":"宋代","title":"太常乐章三十首其一皇帝南郊前一日朝饗太庙"}
{"author":"杨亿","content":"乡黨共推贤，干名二十年。早怀荆岫璞，迟下祖生鞭。敢谏书无报，徒行履欲穿。圣朝公道在，搔首赋归田。","dynasty":"宋代","title":"送章四十舅翁东归"}
{"author":"杨亿","content":"定位毖祀，告于神明。嘉玉量幣，享于克诚。","dynasty":"宋代","title":"太常乐章三十首其十七皇帝奠玉幣奏隆安之曲"}
{"author":"杨亿","content":"已象文治，乃观武成。总干山立，七德以贞。","dynasty":"宋代","title":"太常乐章三十首其十三迎武舞入奏武功之曲"}
{"author":"杨亿","content":"神之来兮风肃然，神之去兮升九天。排凌兢兮还恍惚，羽旄纷兮萧芗燔。","dynasty":"宋代","title":"太常乐章三十首其十四亚献终献送神并奏理安"}
{"author":"杨亿","content":"爰卜吉土，在国之阳。肆类于帝，锡羡无疆。备物致享，嘉生阜昌。纯嘏昭答，长发其祥。","dynasty":"宋代","title":"太常乐章三十首其十五南郊降神奏高安之曲"}
{"author":"杨亿","content":"嘉栗旨酒，博腯牲牷。神鉴孔昭，享兹吉蠲。夙夜毖祀，孝以奉先。永锡纯嘏，功格于天。","dynasty":"宋代","title":"太常乐章三十首其十一皇帝饮福酒奏禧安之曲"}
{"author":"杨亿","content":"穆穆太宗，与天合德。昧旦丕顯，干干翼翼。敷祐下民，时帝之力。永怀圣神，孝思罔极。","dynasty":"宋代","title":"太常乐章三十首其十酌献第六室奏大盛之舞曲"}
{"author":"杨亿","content":"丽碑割牲，以炰以烹。博硕肥腯，薦羞神明。祖考来格，享于克识。如闻謦欬，武燕以宁。","dynasty":"宋代","title":"太常乐章三十首其四迎俎奏丰安之曲"}
{"author":"杨亿","content":"肃肃艺祖，肇基洪源。权与光大，燕翼贻孙。载祀憔永，庆流后昆。威灵在天，顾我司存。","dynasty":"宋代","title":"太常乐章三十首其五皇帝酌献第一室奏大善之"}
{"author":"杨亿","content":"肃肃清廟，昭事祖祢。粢盛苾芬，四海来祭。皇灵格思，令容有睟。降福孔偕，以克永世。","dynasty":"宋代","title":"太常乐章三十首其一皇帝南郊前一日朝饗太庙"}
{"author":"杨亿","content":"分忧從汉殿，捧诏出萧牆。路入三吴远，舟浮一水长。诗题石门侧，梦彻斗城傍。清晓见云物，依依认帝乡。","dynasty":"宋代","title":"太常李博士史馆孙秘丞相继奉使浙右博士至郡"}
{"author":"杨亿","content":"外家金穴贵，曩日玉衣祥。万寿瑶觞举，三朝複道长。小侯亲俎豆，女史焕缣缃。遽厌人间世，乘云归帝乡。","dynasty":"宋代","title":"明德皇太后挽歌词五首"}
{"author":"杨亿","content":"礼成于郊，迎日之至。时乘六龙，天旋象魏。端门九重，虎贲万骑。四夷来王，群后辑瑞。","dynasty":"宋代","title":"太常乐章三十首其二十一皇帝回仗干元殿奏采"}
{"author":"杨亿","content":"兰台清吹拂冠緌，薙草新居对渺瀰。丽赋朝云无处所，羁怀秋气动赍咨。三年送目愁邻媛，七泽迷魂怨楚词。独有江南哀句在，更传馀恨到黄旗。","dynasty":"宋代","title":"宋玉"}
{"author":"杨亿","content":"南宗传法了，汉殿赐衣新。归路峨眉雪，旧房京洛尘。天花飘讲席，海月照吟身。谁结香灯社，金门贵近臣。","dynasty":"宋代","title":"文慧大师归蜀"}
{"author":"杨亿","content":"乡国驰名几十春，鸣臯一旦九天闻。翔鸾栖棘曾为吏，金鼎调梅未致君。百里象雷嫌碌碌，片言折狱厌云云。诗名已是齐康乐，笔力何曾减右军。抗表忽然干凤扆，拂衣殊欲谢人群。都缘梁苑慷为赋，且免钟山被勒文。清夜独吟牛渚月，高秋时望帝乡云。鲤庭禀训门逾盛，兰畹传芳气益薰。尽室远依洪井侧，直钩犹钓楚江濆。西山有乐应须铒，待看蜺旌入紫氛。","dynasty":"宋代","title":"次韵和致仕李殿丞寅见寄之什因以纪赠"}
{"author":"杨亿","content":"早得东堂桂一枝，凌云词赋汉皇知。從军久在红莲幕，对策曾临白玉墀。霰雪陪游应不晚，弦歌为政莫嫌卑。春官宗伯大京兆，喜见门生趋府时。","dynasty":"宋代","title":"孙寺丞知考城县"}
{"author":"杨亿","content":"海隅为郡真卑屑，簿领沉迷箠楚喧。王事更逾星火急，吏曹何啻米鹽烦。甘棠听讼曾无倦，丹笔书刑幸不冤。境上送迎暂置驿，斋中宴喜懒开樽。逢人未免腰如磬，议政常防耳属垣。鲍臭恐将群小化，虫疑难与俗流论。却思寂寞栖天禄，争得逍遥似漆园。外地粗官如竹苇，一麾出守岂堪言。","dynasty":"宋代","title":"郡中即事书怀"}
{"author":"杨亿","content":"合欢蠲忿亦休论，梦蝶翩翩逐怨魂。祇待倾城终未笑，不曾亡国自无言。风翩林叶迷归燕，露袅池荷触戏鸳。湘水东流何日竭，烟篁千古见啼痕。","dynasty":"宋代","title":"无题三首"}
{"author":"杨亿","content":"别墅过從数，当年意气豪。象筵开旭日，金络骋平臯。托乘争飞盖，衔杯更藉糟。麝烟凝藻棁，鱠缕落霜刀。鸡耸花冠斗，猿惊柘弹号。光风微转蕙，露井正开桃。武子牛探炙，梁家兔刻毛。东城归路晚，飞絮扑云袍。","dynasty":"宋代","title":"别墅"}
{"author":"杨亿","content":"渡海鲸波息，登山豹雾清。","dynasty":"宋代","title":"句"}
{"author":"杨亿","content":"曾随征虏出萧关，又案公田汝水湾。南畝万箱增地利，西清三刻对天颜。一麾通守彤襜贵，九棘凭刑赤笔闲，闾里欢迎旧從事，随车雨气自应还。","dynasty":"宋代","title":"大理黄丞宗旦通判颍州"}
{"author":"杨亿","content":"武夷归路苦迢遥，延阁官曹正寂寥。彩凤衔书俄锡命，黄金刻印便悬腰。紫微署近时当製，建礼门深日趁朝。咫尺天颜曾赐对，荧煌台座得为僚。鬼神清问忧前席，松柏深情见后凋。一曲阳春特相寄，惭将木李报琼瑶。","dynasty":"宋代","title":"酬谢光丞四丈见庆新命之什"}
{"author":"杨亿","content":"鲍老当筵笑郭郎，笑他舞袖太郎当。若教鲍老当筵舞，转更郎当舞袖长。","dynasty":"宋代","tags":"古诗三百首，咏物，讽刺","title":"咏傀儡"}
{"author":"杨亿","content":"世载河山誓，门无恩泽侯。公桑空趼馆，仙药阻蓬邱。悯册藏幽壤，哀笳咽素秋。后宫彤管在，千古纪徽猷。","dynasty":"宋代","title":"明德皇太后挽歌词五首"}
{"author":"杨亿","content":"外族长安盛，尊名永乐崇。初陵凄草露，旧殿閴椒风。鞏树迷凶仗，周原掩寿宫。圣君悲望处，泪雨泣重瞳。","dynasty":"宋代","title":"明德皇太后挽歌词五首"}
{"author":"杨亿","content":"灵岳标真牒，孤峰入紫氛。藤萝暗仙穴，猿鸟骇人群。白道千年在，县流万壑分。汉坛秋藓驳，曾祀武夷君。","dynasty":"宋代","title":"灵岳"}
{"author":"杨亿","content":"天威煌煌，山龙采章。庭实旅百，上公奉觞。拱揖群后，端委垂裳。永锡难老，万寿无疆。","dynasty":"宋代","title":"正冬御殿上寿乐章八首其一皇帝举寿酒宫悬奏"}
{"author":"杨亿","content":"许田流寓因相识，岁歷今移十二辰。别墅已荒三径草，素衣犹化九衢尘。悬瓢颜巷安贫久，泣玉荆山失意频。莫向明时便招隐，重来须醉杏园春。","dynasty":"宋代","title":"送张蜕秀才"}
{"author":"杨亿","content":"钱郎满腹貯精神，坐上诗成压倒人。相识祇從抛竹马，留欢长是脍金鳞。西园宴喜期清夜，曲水追随约暮春。不到门牆欲旬浃，已应悬榻满埃尘。","dynasty":"宋代","title":"次韵和盛博士寄赠李四寺丞因以述怀"}
{"author":"杨亿","content":"迢递分符竹，因循度岁华。地将鲸海接，路与凤城赊。触石云频起，衔山日易斜。潮平聚渔市，木落见人家。吏隐偏知幸，民谣岂敢夸。无嫌勾漏僻，且得养丹砂。","dynasty":"宋代","title":"到郡满岁自遣"}
{"author":"杨亿","content":"碧城青阁好追凉，高柳新声逐吹长。贵伴金貂尊汉相，清含珠露怨齐王。兰台密侍初成赋，河朔欢游正举觞。云鬓翠緌徒自许，先秋楚客已回肠。","dynasty":"宋代","title":"馆中新蝉"}
{"author":"杨亿","content":"五丁力尽蜀川通，千古成都绿酎醲。白帝仓空蛙在井，青天路险剑为峰。漫传西汉祠神马，已见南阳起卧龙。张载勒铭堪作戒，莫矜函谷一丸封。","dynasty":"宋代","title":"成都"}
{"author":"杨亿","content":"南国乌衣族，东京伯始孙。一枝须折桂，六阙旧旌门。归思鲈鱼脍，离筵竹叶樽。秋风正摇落，楚客莫销魂。","dynasty":"宋代","title":"义门胡生南归"}
{"author":"杨亿","content":"岁晏梁园密雪飞，出关犹忆弃繻时。属鞬正是從军乐，插羽那忧草檄迟。陪宴初筵挥玉柄，從游别墅聘金羁。祇因偏啖牛心炙，自此声名汉殿知。","dynasty":"宋代","title":"董温其赴淮南幕"}
{"author":"杨亿","content":"叠巘参差翠绕门，雕梁贺燕自成群。杀鸡日夕期嘉客，种竹寒暄对此君。且向东臯輸黍稷，便应北阙降玄纁。子真漫说耕岩石，不奈声名四远闻。","dynasty":"宋代","title":"题张居士壁"}
{"author":"杨亿","content":"几日银台阅副封，岐阳西顾委秦中。函关叱驭经天险，豳国闻鸡接土风。云幕杯盘三省近，星郵章奏九门通。下车卧理应芜事，莫遣融樽酒暂空。","dynasty":"宋代","title":"梁四谏议知凤翔府"}
{"author":"杨亿","content":"天碧银河欲下来，月华如水浸楼台。谁将万斛金莲子，撤向星都五夜开。","dynasty":"宋代","title":"上元"}
{"author":"杨亿","content":"燔柴就陽位，烟燎达高穹。扫地鉶{左登右瓦}洁，严更鼓角雄。天心侔兑悦，皇泽比春融。帝享惟馨德，民苏解愠风。周郊四祭重，汉畤五祠同。灵贶昭玄感，神光望拜中。","dynasty":"宋代","title":"奉和御製南郊礼毕五言六韵诗"}
{"author":"杨亿","content":"秋风苦忆鲙霜鳞，暂剖铜符出紫宸。一路雪寒多挟纩，几程山险欲摧轮。清香扑鼻梅林近，秀色凝眸麦垄新。闭阁草玄终寂寞，下车为政尚因循。寻僧不厌携筇远，爱客宁辞举白频。簿领孜孜防黠吏，丘园矻矻访通民。鱼盐自与沧溟接，鸡犬仍将白社邻。官满会须抛印绶，武夷归去作闲人。","dynasty":"宋代","title":"次韵和十六兄先辈见寄"}
{"author":"杨亿","content":"赤日亭亭昼正赊，长风万里忆星槎。铜盘琼蕊三危露，素绠寒浆五色瓜。兰室冷光浮玉簟，柳营清吹逐金笳。翠微泉石终南路，千古离宫倚曙霞。","dynasty":"宋代","title":"赤日"}
{"author":"杨亿","content":"陆羽不到此，标名慕昔贤。金瓶垂素绠，石甃湛寒泉。百汲甘宁竭，千金志不迁。真茶汎云液，一歠可延年。","dynasty":"宋代","title":"建溪十咏其四陆羽井"}
{"author":"杨亿","content":"几年华省冠名曹，归棹夤缘入海涛。才奉色难馨夕膳，便将心计析秋毫。政成婺女生祠在，地近明光伏奏劳。夜直乍谙绫被暖，晨趋频见露盘高。共期昼日承三接，莫许秋风长二毛。为郡今来最卑屑，劝君休更梦悬刀。","dynasty":"宋代","title":"闻道卿途中授计司判官"}
{"author":"杨亿","content":"赤日亭亭昼正赊，长风万里忆星槎。铜盘琼蕊三危露，素绠寒浆五色瓜。兰室冷光浮玉簟，柳营清吹逐金笳。翠微泉石终南路，千古离宫倚曙霞。","dynasty":"宋代","title":"赤日"}
{"author":"杨亿","content":"家近祝融峰，登科遇至公。悲秋双鬓改，佐幕十年中。食蘗心常苦，占蓍命未通。瓯闽路虽远，荆楚俗多同。投刃应馀地，当樽莫暂空。援毫如草檄，又是愈头风。","dynasty":"宋代","title":"郑溥赴汀州判官"}
{"author":"杨亿","content":"锦字梭停掩夜机，白头吟若怨新知。谁闻陇水回肠后，更听巴猿拭袂时。汉殿微凉金屋闭，魏宫清晓玉壶欹。多情不待悲秋气，只是伤春鬓已丝。","dynasty":"宋代","title":"泪·锦字梭停掩"}
{"author":"杨亿","content":"奏稿应盈箧，藏书复几车。门人谁渍酒，天子想投瓜。旅榇关山阔，铭旌道路赊。趋庭有令子，清白自传家。","dynasty":"宋代","title":"故蕲州玉刑部阁老挽歌五首"}
{"author":"杨亿","content":"江南节物，水昏云淡，飞雪满前村。千寻翠岭，一枝芳艳，迢递寄归人。寿阳妆罢，冰姿玉态，的的写天真。等闲风雨又纷纷。更忍向、笛中闻。","dynasty":"宋代","title":"少年游"}
{"author":"杨亿","content":"思皇多士，靖恭著位。鸣玉飞緌，锵锵济济。宴有折俎，以示慈惠。罔敢不祗，福禄来暨。","dynasty":"宋代","title":"正冬御殿上寿乐章八首其三赐群臣第一盏酒宫"}
{"author":"杨亿","content":"万人都督古闽州，幕府旌门映碧油。阃外依莲滞英俊，樽前啖薤占风流。犀灯照水窥龙剑，鲸浪喷空见蜃楼。暇日登高赋沧海，添盐堪为昔贤羞。","dynasty":"宋代","title":"福州张从事"}
{"author":"杨亿","content":"远辞金虎观，来守缙云城。鸣律行将尽，枯荄又向荣。匏瓜宣父欢，江海子牟情。求瘼曾无术，投虚岂有声。帝乡成久别，天吏苦遄征。漫貯青霞想，唯愁素发生。噔清慵揽辔，芜秽欲归耕。簿领非吾事，丹臺有姓名。","dynasty":"宋代","title":"岁暮有怀"}
{"author":"杨亿","content":"文思圣祖，长发其祥。锡羡蕃衍，德厚流光。眷命自天，卜世聿昌。肃祗孝享，降福无疆。","dynasty":"宋代","title":"太常乐章三十首其六酌献第二室奏大宁之舞曲"}
{"author":"杨亿","content":"钱郎满腹貯精神，坐上诗成压倒人。相识祇從抛竹马，留欢长是脍金鳞。西园宴喜期清夜，曲水追随约暮春。不到门牆欲旬浃，已应悬榻满埃尘。","dynasty":"宋代","title":"次韵和盛博士寄赠李四寺丞因以述怀"}
{"author":"杨亿","content":"精庐宴坐十经秋，瓶钵近为千里游。又是浮杯过沦海，便应飞锡入皇州。弥天谈论降时彦，结社因缘背俗流。此去定知诸念息，祇除魂梦到东瓯。","dynasty":"宋代","title":"洞溪庆道人归上都"}
{"author":"杨亿","content":"高陪七圣從轩游，帷幄深严日运筹。口里雌黄归品藻，盘中韭白想风流。珠宫地密妨趋谒，铜钵声沉断唱酬。独喜修书依绛帐。时登阙里受春秋。","dynasty":"宋代","title":"怀寄枢密王左丞"}
{"author":"杨亿","content":"涔阳從事有嘉声，外计封章薦姓名。再命便为千室宰，于飞又出九重城。腰悬铜墨才犹屈，吟对江山思转清。楚客十年偏遂意，秋风满助紫莼羹。","dynasty":"宋代","title":"送章頔寺丞之巴陵"}
{"author":"杨亿","content":"君住武夷乡，思归便促装。溪鳞丝缕细，园茗露牙香。雷火悲三上，金钱困一囊。长缨尘土满，会待濯沦浪。","dynasty":"宋代","title":"范仪下第东归"}
{"author":"杨亿","content":"巍巍百尺楼上槐，来楼清密叶已繁。","dynasty":"宋代","title":"句"}
{"author":"杨亿","content":"分忧從汉殿，捧诏出萧牆。路入三吴远，舟浮一水长。诗题石门侧，梦彻斗城傍。清晓见云物，依依认帝乡。","dynasty":"宋代","title":"太常李博士史馆孙秘丞相继奉使浙右博士至郡"}
{"author":"杨亿","content":"龙虎游从分不疏，忽闻新命佐鱼符。经旬苦雨淹行旆，几曲洪河贯郡图。浮蚁酒浓频举白，折胶风劲好弯弧。贤侯东道欢相得，期月民谣待裤襦。","dynasty":"宋代","title":"石殿丞通判濮州"}
{"author":"杨亿","content":"数日不逢黄叔度，胸中鄙吝一时生。如何民瘼偏能疗，却是诗魔未得平。夏景清和妨命驾，玄臺寂寞阻飞觥。欲亲高论无由得，须作文殊问疾行。","dynasty":"宋代","title":"丽水甄殿丞移疾请告"}
{"author":"杨亿","content":"芝泥初熟诏书成，红药翻阶书景清。屋尾生烟宫漏水，时闻幽鸟自呼名。","dynasty":"宋代","title":"内当"}
{"author":"杨亿","content":"千骑駸駸赴郡初，曾迂旌旆访吾庐。天边谁识郎官宿，门外空回长者车。劝酒樽罍应引满，题诗屋壁是亲书。乡人闻有神仙客，远近争来看隼旟。","dynasty":"宋代","title":"衢州阮比部学士得假归乡见过陋止留题诗什因"}
{"author":"杨亿","content":"中台高应列星文，千骑骖驔拥画轮。起草已夸双笔健，登科更占一枝春。龙津如宴芝泥湿，雁塔题名麝墨新。祇待甘泉重奏赋，彯缨长奉属车尘。","dynasty":"宋代","title":"喜王虞部赐进士及第"}
{"author":"杨亿","content":"应制曾亲白玉除，桐君溪畔是幽居。末登王子洛宾岁，已读黄香东观书。万里归宁承汉诏，三牲供膳奉潘舆。水衡得俸诚堪喜，莫便挥金学二疏。","dynasty":"宋代","title":"邵奉礼归乡"}
{"author":"杨亿","content":"路入藤萝十里馀，松窗萧灑竹房虚。燕巢新旧金人殿，蟲網纵横贝叶书。当昼风雷生洞穴，欲斋猿鸟下庭除。昔年曾此题诗句，犹拂流尘认鲁鱼。","dynasty":"宋代","title":"留题南源院"}
{"author":"杨亿","content":"药署深严才草诏，剑关迢递忽乘轺。霜天歷歷巴猿苦，山路駸駸莋马骄。梁苑寒风吹别袂，瞿塘春水送归桡。紫垣遣使非常例，应有星文动九霄。","dynasty":"宋代","title":"梁舍人奉使巴中"}
{"author":"杨亿","content":"燔柴就阳位，烟燎达高穹。扫地铏豋洁，严更鼓角雄。天心侔兑悦，皇泽比春融。帝享惟馨德，民苏解愠风。周郊四祭重，汉畤五祠同。灵贶昭玄感，神光望拜中。","dynasty":"宋代","title":"奉和圣制南郊礼毕五言六韵诗"}
{"author":"杨亿","content":"铜盘蕙草起青烟，斗帐香囊四角悬。沈约愁多徒自瘦，相如意密有谁传。金塘雨过犹疑梦，翠袖风回祇恐仙。日上秦楼休寄咏，东方千骑拥辎軿。","dynasty":"宋代","title":"无题二首"}
{"author":"杨亿","content":"建溪曾共听猿声，十载文场未策名。流落祇因孤剑在，穷愁已有二毛生。荆州暂去依刘表，汉殿无由薦马卿。一路骚人旧山水，登临且莫动归情。","dynasty":"宋代","title":"张兖下第随桂阳乔监使之湘中"}
{"author":"杨亿","content":"赫赫太祖，受命于天。赤符启运，威加八埏。神武戡难，功无间然。翼翼丕承，亿万斯年。","dynasty":"宋代","title":"太常乐章三十首其九酌献第五室奏大定之舞曲"}
{"author":"杨亿","content":"春闱三上败垂成，白雪新吟思转清。修竹园中曾献赋，慈恩塔下未题名。禹门烧尾他年事，楚客悲秋此日情。道在不须忧晚达，摶风九万是前程。","dynasty":"宋代","title":"次韵和章频下第书怀之什"}
{"author":"杨亿","content":"禊饮逢元已，春游盛舞雩。流杯传楚俗，饫赐出尧厨。玉树天开苑，银潢水贯都。肆筵环曲沼，飞盖塞交衢。洛邑声诗逸，兰亭岁月徂。颜王有遗韵，待子一操觚。","dynasty":"宋代","title":"上已玉津园赐宴"}
{"author":"杨亿","content":"天开翠帟暮氛消，盘薰朱煤惜易飘。月出南楼蟾桂长，笙来北里凤簧调。巧蛛露湿千丝网，倦鹊波横一夕桥。晒腹曝衣传故俗，阮庭布犊若为标。","dynasty":"宋代","title":"七夕"}
{"author":"杨亿","content":"九逵初旭满辎軿，寒食东风二月天。陌上垫巾谁傲睨，江边解佩自婵娟。新粧几处登墙见，深醉何人籍草眠。豪侠追欢殊未足，归蹄躞蹀夕阳前。","dynasty":"宋代","title":"次韵和集贤李学士寒食即事之什"}
{"author":"杨亿","content":"风流华省含香客，籍甚先朝奏赋人。竹使三年劳佐郡，柳堤千里待行春。文园避事心长笑，天禄讎书鬓渐新。帝念河渠在封部，物缘经义委名臣。","dynasty":"宋代","title":"史馆赵祠部况通判宿州"}
{"author":"杨亿","content":"新剖牙璋出护军，使车归养指江濆。采衣楚国老莱子，白首长安万石君。虎眼波狂征棹忽，鲈鱼鱠美寿杯醺。东南极目无氛祲，不假横戈看阵云。","dynasty":"宋代","title":"欧阳使者监和州军"}
{"author":"杨亿","content":"轻飙习习起青蘋，宿雾全开霁色新。高阁晴曦射疏牖，虚堂润气彻华茵。垫馀巾角曾冲雨，晦尽琴徽旋拂尘。楚泽潦收湖水白，归舟遥忆洞庭人。","dynasty":"宋代","title":"次韵和表弟张湜秋霁之什"}
{"author":"杨亿","content":"拜章纳禄便归休，秘殿亲辞十二旒。阁笔罢批丹凤尾，拂衣初下六鼇头。非缘荆渚依刘表，定欲箕山访许由。北阙子牟终眷恋，南朝安石本风流。明庭顾遇违三接，别墅生涯治一邱。身健宁烦策鸠仗，心闲无復梦刀州。素风有子堪传遗，禅论将谁共对酬。白璧赐多应尚在，黄金散尽不须留。人钦雅誉芝兰馥，帝忆嘉言水石投。祖帐特令开上苑，归帆那肯待高秋。几程郵驿经浓暑，千里山川见旧游。已是抛官玉堂署，尚思陪宴井幹楼。时裁奏牍犹规谏，旋写丹经自校雠。乡里高门表阴德，国朝惇史记嘉猷。枌榆旧丛须重葺，香火前缘莫废脩。岁计将何资伏臘，龙阳千树木奴洲。","dynasty":"宋代","title":"次韵奉和知府温尚书送致政朱侍郎十六韵"}
{"author":"杨亿","content":"春官宗伯鲁诸生，翰苑纶闱占大名。一代典谟资润色，满朝文物仰悬衡。分班月殿趋金马，侍宴天池见五鲸。即日云屏应隔坐，不须东观待书成。","dynasty":"宋代","title":"次韵和太僕钱少卿寄赠编修主人宋承旨李舍人"}
{"author":"杨亿","content":"宴坐禅林度几秋，忽思归养指营邱。遥知北海孔文举，应重江南汤惠休。畏日流金征路远，长松偃盖旧房幽。庭闱晨夕供甘外，高论弥天不易酬。","dynasty":"宋代","title":"慧初道人归青州养亲"}
{"author":"杨亿","content":"远辞金虎观，来守缙云城。鸣律行将尽，枯荄又向荣。匏瓜宣父欢，江海子牟情。求瘼曾无术，投虚岂有声。帝乡成久别，天吏苦遄征。漫貯青霞想，唯愁素发生。噔清慵揽辔，芜秽欲归耕。簿领非吾事，丹臺有姓名。","dynasty":"宋代","title":"岁暮有怀"}
{"author":"杨亿","content":"凉宵绮宴开，酃渌湛芳罍。鹤盖留飞舄，珠喉怨落梅。薄云齐鬓腻，流雪楚腰回。巧笑倾城媚，雕章刻烛催。盘空珠有泪，罏冷蕙成灰。巾角弹棋胜，琴心促轸哀。醉罗惊梦枕，愁黛怯妆台。风细传疏漏，犹歌起夜来。","dynasty":"宋代","title":"夜宴"}
{"author":"杨亿","content":"心似寒灰不复然，寻常谈论即弥天。门临颍水多年住，法自曹溪几世传。儒士谁同翻贝叶，都人长见施金钱。翰林诗版分明在，曾与吾家有旧缘。","dynasty":"宋代","title":"题顯道人壁"}
{"author":"杨亿","content":"危亭压波面，屹若抃灵鳌。浮蚁酡颜数，飞鸿送目劳。吏围披簿领，僧伴话风骚。何日登悬榻，州民刺有毛。","dynasty":"宋代","title":"建溪十咏其六勤公亭"}
{"author":"杨亿","content":"神鸡缥碧马金精，西海桑田一掌平。苜蓿度关风渐劲，莓苔登栈雨新晴。琴斋尽室无归梦，锦里当壚奈宿酲。麈柄清谈且为政，莫贪蒟酱学论兵。","dynasty":"宋代","title":"苏寺丞维甫知简州阳安县兼携家之任"}
{"author":"杨亿","content":"西垣清切本无伦，虚薄将何缀侍臣。承露盘高云际晓，栖鸡树绿省中春。言成纶綍终非称，室蔼芝兰幸得亲。從此烟霄连步武，宸游长奉屬车尘。","dynasty":"宋代","title":"次韵和阁长李舍人喜薛梁二舍人及予同时拜命"}
{"author":"杨亿","content":"三张旧族富英髦，仙墅重经散郁陶。深喜太邱家法在，须知定国里门高。分题每日摇鸡距，合宴常时把蟹螯。独感戴侯恩未报，徘徊不觉涕沾袍。","dynasty":"宋代","title":"题张濬所居壁"}
{"author":"杨亿","content":"鸿都归晚直城赊，墙外连营咽暮笳。玉井梧倾犹待凤，金塘柳密更藏鸦。心摇云阙传疏漏。目断星津过迥槎。已是秋来移带眼，可堪玄鬓有霜华。","dynasty":"宋代","title":"小园秋夕"}
{"author":"杨亿","content":"楚客登临处，离怀重隐忧。二毛初入髩,一叶早惊秋。旅雁他乡思，悲笳绝塞愁。凭何遣羁绪，菊蕊满杯浮。","dynasty":"宋代","title":"诸公于石氏东斋宴郑工部分韵得悲秋浮"}
{"author":"杨亿","content":"近署罹官谤，清淮绾郡章。平生不佞佛，晚岁尚为郎。得疾因卑湿，为文足感伤。才蒙宣室召，奄忽欢云亡。","dynasty":"宋代","title":"故蕲州玉刑部阁老挽歌五首"}
{"author":"杨亿","content":"桂林阳朔溪山秀，莫欢迢迢五岭南。百里字人须敏政，千金酌水更懲贪。鸣榔下濑潮程远，曳彩升堂寿宴酣。远地民淳无牒诉，县齐终日好清谈。","dynasty":"宋代","title":"表弟李宗元知桂州阳朔县"}
{"author":"杨亿","content":"唐季临兹郡，生祠已荐馨。声诗传乐府，庙猊载图经。画壁流尘暗，金碑古藓青。细民时请福，挝鼓赛遗灵。","dynasty":"宋代","title":"建溪十咏其五梨山"}
{"author":"杨亿","content":"春风祖席引香醪，白马骊驹草色袍。官舍前鹽两京道，居民半杂五陵豪。卑飞碌碌犹栖棘，馀地飘飘暂鼓刀。捧檄初同昔人喜，不应搔首欢徒劳。","dynasty":"宋代","title":"王中庸赴河南鞏县尉"}
{"author":"杨亿","content":"洞户飞甍接绮寮，一春幽恨寄兰苕。书题枉是藏三岁，壶矢谁同赛百娇。水国风霜凋社橘，仙山云雾隔江潮。东城剑骑何曾出，祇为离愁髀肉销。","dynasty":"宋代","title":"洞户"}
{"author":"杨亿","content":"繁花如雪早伤春，千树封侯未是贫。汉苑漫传盧橘赋，骊山谁识荔枝尘。九秋青女霜添味，五夜方诸月溜津。楚客狂酲朝已解，水风犹自獵汀蘋。","dynasty":"宋代","title":"梨"}
{"author":"杨亿","content":"破腊连空粉絮飘，离离一番长山苗。旗亭谁氏来沽酒，台笠何人去采樵。背日旋依松涧积，迎风先傍药畦消。袁安此际偏无赖，独掩闲门对一瓢。","dynasty":"宋代","title":"次韵和章子美对雪"}
{"author":"杨亿","content":"新甫奇材百尺標，秋空高干拂鹏霄。仙经药品夸难老，人世霜天贵后凋。千古贞魂愁化实，九原荒垅恨为樵。谁研露叶和云液，几宿春酲一啜消。","dynasty":"宋代","title":"黄少卿惠绿云汤"}
{"author":"杨亿","content":"武夷山秀建溪清，身隐心闲事不萦。前古是非为己任，故乡人物与谁凭。劝农春垅巾频折，逢客秋郊盖暂倾。彩服趋翔娱寿母，绛帷谈论诱诸生。颍流洗耳殊非达，谷口躬耕亦近名。博弈自堪销永日，丝桐兼得助高情。莫嫌霜雪将侵鬓，须歎尘埃渐满缨。早晚鸣驺催上道，圣君虚左欲相迎。","dynasty":"宋代","title":"章徵君见和所寄诗再次本韵酬赠"}
{"author":"杨亿","content":"母仪垂二纪，坤顺翊玄功。望断苍梧野，尊归长乐宫。金涂烘晓日，椒壁起香风。奄忽违尘世，攀号泣舜瞳。","dynasty":"宋代","title":"明德皇太后挽歌词五首"}
{"author":"杨亿","content":"太姒徽音盛，长秋命数崇。黄图分丙殿，玄象应轩宫。纪注无穷美，声诗内助功。云阳复土后，陵柏自悲风。","dynasty":"宋代","title":"明德皇太后挽歌词五首"}
{"author":"杨亿","content":"寒风易水已成悲，亡国何人见黍离。枉是荆王疑美璞，更令杨子怨多歧。胡笳暮应三挝鼓，楚舞春临百子池。未抵索居愁翠被。圆荷清晓露淋漓。","dynasty":"宋代","title":"泪二首"}
{"author":"杨亿","content":"破腊连空粉絮飘，离离一番长山苗。旗亭谁氏来沽酒，台笠何人去采樵。背日旋依松涧积，迎风先傍药畦消。袁安此际偏无赖，独掩闲门对一瓢。","dynasty":"宋代","title":"次韵和章子美对雪"}
{"author":"杨亿","content":"清晓乘聪出九逵，内朝簪笔坐前墀。天家御史非凡格，曾向崑崙服众芝。","dynasty":"宋代","title":"李御史"}
{"author":"杨亿","content":"银砾飞晴霰，兰英湛冻醪。年光侵葆发，春恨寄云袍。燕重衔泥远，鸿惊避弋高。平生林壑志，误佩吕虔刀。","dynasty":"宋代","title":"偶怀"}
{"author":"杨亿","content":"梦笔山前君别我，下沙桥上我思君。黄昏更过西阳岭，满目青山与白云。","dynasty":"宋代","title":"留别"}
{"author":"杨亿","content":"日上三竿宿雾披，章台走马帽簷欹。祇传祖席觞无算，肯顾尚书对有期。芸省繙经终寂寞，柳隄飞鞚好追随。灵均不醉真何益，千古离骚怨楚辞。","dynasty":"宋代","title":"劝石集贤饮"}
{"author":"杨亿","content":"岁晏层冰合，烟尘起羯陲。文昌先命将，羽檄便徵师。天迥星狼灭，宵寒月魄亏。前军临瀚海，后骑缚阏氏。苏北胡沙静，河南露版驰。辽阳诸父老，重睹汉官仪。","dynasty":"宋代","title":"闻北师克捷喜而成咏"}
{"author":"杨亿","content":"製宅何其巧，连山复带溪。芳樽长有酒，嘉树自成蹊。学舍祥鱣堕，歌梁贺燕迷。调琴明月树，系马绿杨堤。好畤田园美，南华物我齐。终当解簪组，同此味天倪。","dynasty":"宋代","title":"题弟晦所居壁"}
{"author":"杨亿","content":"楚客离骚怨，子牟江海心。积忧偏损寿，多病未妨吟。野鸟俄窥舍，甘棠已结阴。郡中应罢市，遗爱在人深。","dynasty":"宋代","title":"故蕲州玉刑部阁老挽歌五首"}
{"author":"杨亿","content":"陆羽不到此，标名慕昔贤。金瓶垂素绠，石甃湛寒泉。百汲甘宁竭，千金志不迁。真茶汎云液，一歠可延年。","dynasty":"宋代","title":"建溪十咏其四陆羽井"}
{"author":"杨亿","content":"北极分忧属，东瓯布惠和。曾蒙倾盖分，偶得枉帆过。郑驿非常速，融樽复几何。孙侯不假道，鄙我信为多。","dynasty":"宋代","title":"太常李博士史馆孙秘丞相继奉使浙右博士至郡"}
{"author":"杨亿","content":"迅濑拖舟上，危梯蹑屐登。山光翠欲滴，水气热如蒸。路转藤萝暗，天开物象澄。邱园足逋客，应得薦贤能。","dynasty":"宋代","title":"太常李博士史馆孙秘丞相继奉使浙右博士至郡"}
{"author":"杨亿","content":"製宅何其巧，连山复带溪。芳樽长有酒，嘉树自成蹊。学舍祥鱣堕，歌梁贺燕迷。调琴明月树，系马绿杨堤。好畤田园美，南华物我齐。终当解簪组，同此味天倪。","dynasty":"宋代","title":"题弟晦所居壁"}
{"author":"杨亿","content":"心似寒灰不复然，寻常谈论即弥天。门临颍水多年住，法自曹溪几世传。儒士谁同翻贝叶，都人长见施金钱。翰林诗版分明在，曾与吾家有旧缘。","dynasty":"宋代","title":"题顯道人壁"}
{"author":"杨亿","content":"叠巘参差翠绕门，雕梁贺燕自成群。杀鸡日夕期嘉客，种竹寒暄对此君。且向东臯輸黍稷，便应北阙降玄纁。子真漫说耕岩石，不奈声名四远闻。","dynasty":"宋代","title":"题张居士壁"}
{"author":"杨亿","content":"三张旧族富英髦，仙墅重经散郁陶。深喜太邱家法在，须知定国里门高。分题每日摇鸡距，合宴常时把蟹螯。独感戴侯恩未报，徘徊不觉涕沾袍。","dynasty":"宋代","title":"题张濬所居壁"}
{"author":"杨亿","content":"得种從西域，移根在帝乡。鲜葩猩染血，美味蔗为浆。入献殊诸果，敷荣后众芳。丹房高照日，绿叶半凋霜。酿酒扶南国，题诗白侍郎。浓阴兼茂实，相对度炎凉。","dynasty":"宋代","title":"庭榴"}
{"author":"杨亿","content":"玄晏先生早著书，圣朝未降輭輸车。满头霜雪机心息，三径蓬蒿俗客疏。千首好诗传辇轂，一枝仙桂耀门闾。汉庭得意真知己，应为清宵诵子虚。","dynasty":"宋代","title":"同诸公寄阆州隆灵山王处士"}
{"author":"杨亿","content":"六年随我客梁园，西上孤飞彻九门。抱璞有瑕唯歎命，润歧无托更销魂。秦关百二聊乘兴，汉牍三千待叫阍。赤日炎风雨京道，文章满腹与谁论。","dynasty":"宋代","title":"外弟张湜西游"}
{"author":"杨亿","content":"科名得玉向昆邱，家世长淮入海流。通籍殿中钩盾省，颁条岭外桂林州。汉皇前席期清夜，楚客归帆指素秋。父老欢闻邻郡政，壶浆千里待鸣驱。","dynasty":"宋代","title":"王殿丞举通判桂州"}
{"author":"杨亿","content":"燔柴就陽位，烟燎达高穹。扫地鉶{左登右瓦}洁，严更鼓角雄。天心侔兑悦，皇泽比春融。帝享惟馨德，民苏解愠风。周郊四祭重，汉畤五祠同。灵贶昭玄感，神光望拜中。","dynasty":"宋代","title":"奉和御製南郊礼毕五言六韵诗"}
{"author":"杨亿","content":"征夫万里戍交河，塞外萧条朔气多。古壁暗蛩催夜织，朝来一叶下庭柯。","dynasty":"宋代","title":"闺思"}
{"author":"杨亿","content":"蘋末风轻不动尘，承明朝罢见闲身。從容退食收芝检，迢递驱车访玉人。酒贳十千那惜醉，丹封六一已应真。春塘丽句偏相寄，傳育朝来满缙绅。","dynasty":"宋代","title":"次韵和钱崇班见寄之什"}
{"author":"杨亿","content":"许田流寓因相识，岁歷今移十二辰。别墅已荒三径草，素衣犹化九衢尘。悬瓢颜巷安贫久，泣玉荆山失意频。莫向明时便招隐，重来须醉杏园春。","dynasty":"宋代","title":"送张蜕秀才"}
{"author":"杨亿","content":"应製曾亲白玉除，桐君溪畔是幽居。未登王子洛宾岁，已读黄香东观书。万里归宁承汉诏，三牲供膳奉潘舆。水衡得俸诚堪喜，莫便挥金学二疏。","dynasty":"宋代","title":"邵奉礼归乡"}
{"author":"杨亿","content":"沥懇青规动帝心，秋曹月殿宠光深。论思东序清间宴，偃息西昆翰墨林。私第藏书皆有副，公庭种竹待成阴。卧龙禁闼应非久，救旱还须起作霖。","dynasty":"宋代","title":"贺资政学士王侍郎"}
{"author":"杨亿","content":"鲍老当筵笑郭郎，笑他舞袖太郎当。若教鲍老当筵舞，转更郎当舞袖长。","dynasty":"宋代","tags":"古诗三百首，咏物，讽刺","title":"咏傀儡"}
{"author":"杨亿","content":"悬象著明，照临下土。降福穰穰，德施周普。","dynasty":"宋代","title":"太常乐其六送神"}
{"author":"杨亿","content":"宸游方扈從，移疾废枢机。步辇亲临问，肩舆遽告归。忽闻号左毂，旋见泣中闱。城郢遗言切，忠魂定有依。","dynasty":"宋代","title":"故枢密宋给事挽歌三首"}
{"author":"杨亿","content":"鄧禹功曹器，马周令长才。叨临万室郡，骤致五风灾。大木行将拔，繁云暗不开。自知蒙闇极，民吏窃相咍。","dynasty":"宋代","title":"至郡累旬恶风"}
{"author":"杨亿","content":"画舸西风五两斜，淮淝将命去程赊。衣缨黄阁相君后，门巷青春学士家。驿路新袍欺草色，公筵大白醉榴花。谢庭兰玉多才思，休浣裁诗对客誇。","dynasty":"宋代","title":"李廷评昭迪使淝上"}
{"author":"杨亿","content":"精庐宴坐十经秋，瓶钵近为千里游。又是浮杯过沦海，便应飞锡入皇州。弥天谈论降时彦，结社因缘背俗流。此去定知诸念息，祇除魂梦到东瓯。","dynasty":"宋代","title":"洞溪庆道人归上都"}
{"author":"杨亿","content":"七闽波渺邈，双阙气岧峣。晓登云外岭，夜渡月中潮。愿秉清忠节，终身立圣朝。","dynasty":"宋代","title":"喜朝京阙"}
{"author":"杨亿","content":"祼鬯漙将，宾尸在位。玄德升闻，孝思光被。公卿庶政，傅御师氏。至諴感神，福禄来暨。","dynasty":"宋代","title":"太常乐章三十首其二皇帝行奏隆安之曲"}
{"author":"杨亿","content":"名园聊得拂尘衣，深入春丛一径微。万树未饶金谷富，百畦犹有汉阴机。青苹风暖天鸡出，文杏巢干海燕归。向晚鸣驱九门路，柳堤回首独依依。","dynasty":"宋代","title":"游王氏东园"}
{"author":"杨亿","content":"分直蓬邱未再期，江东去去拥旌麾。名通南省郎官籍，卷续新安郡政诗。卢观清风留汗简，鸰原高韵忆吹箎。故人别后频南望，想见森森琼树枝。","dynasty":"宋代","title":"李四赴歙州"}
{"author":"杨亿","content":"子山词赋动南朝，近佐名卿掌玉條。治邑还持尘尾柄，携家便泛木兰桡。谢塘春昼偏多思，潘鬓秋风苦未凋。种秫公田供酩酊，弹琴官舍助逍遥。去程千里随实雁，宿馆三更听落潮。闻道临安有仙穴，莫抛印绶採芝苗。","dynasty":"宋代","title":"大理徐寺丞元榆知越州诸暨县"}
{"author":"杨亿","content":"锁闱漫喜尘通籍，蓬巷无人肯顾庐。天禄解潮才答客，集仙置使又修书。非烟缭绕萦珠網，流水潺湲逗石渠。何必银台号三昧，此中更好味真如。","dynasty":"宋代","title":"次韵和族弟日华寄编修诸学士之什"}
{"author":"杨亿","content":"圜丘类上帝，六变降天神。禋燔礼云毕，使卫肃以陈。天颜瞻咫尺，王泽熙阳春。玉帛臻禹会，动植沾尧仁。","dynasty":"宋代","title":"太常乐章三十首其二十九皇帝御楼奏隆安之曲"}
{"author":"杨亿","content":"汉帝祈年馆，威神法太微。赤章修祕祝，盘石拂仙衣。雉雊灵光发，鸾歌彩雾霏。霓旌飘夕吹，瑶草泛春晕。琼悄晨杯满，芝苗书茹肥。象样本犹一献，凫舄自双飞。天迥飚轮度，宵残素瑟希。回看葱郁处，佳气接彤闱。","dynasty":"宋代","title":"致斋太一宫"}
{"author":"杨亿","content":"万里征西频告捷，九重喻蜀正裁书。忽闻召对浴堂殿，元是亲乘使者车。井邑凋残经乱后，军城鼓舞拜恩初。铜梁迢递驱驺骑，玉署深严锁直庐。星曆更须占李郃，雪园应恨欠相如，归来便在三台席，转与交亲礼数疏。","dynasty":"宋代","title":"翰林王学士奉使两川"}
{"author":"杨亿","content":"茂异纷纶集汉庭，求贤诏在竹书青。共趋金马门前路，谁识东方是岁星。","dynasty":"宋代","title":"金马"}
{"author":"杨亿","content":"二难文彩少人过，落笔寻常祇患多。兔苑暂游衝霰雪，龙门曾上困风波。一囊负米犹为客，百步穿扬待决科。更得词臣赠诗句，机云入洛擬如何。","dynasty":"宋代","title":"次韵和中书李舍人勉元氏道宗奉宗兄弟之什"}
{"author":"杨亿","content":"鸡省曾三入，鳌峰近十旬。命书批凤尾，谏疏逆龙鳞。按部朱轓远，悲秋素发新。茂陵终不起，遗札满埃尘。","dynasty":"宋代","title":"故蕲州玉刑部阁老挽歌五首"}
{"author":"杨亿","content":"制宅何其巧，连山复带溪。芳樽长有酒，嘉树自成蹊。学舍祥鳣堕，歌梁贺燕迷。调琴明月榭，系马绿杨堤。好畤田园美，南华物我齐。终当解簪组，同此味天倪。","dynasty":"宋代","title":"题弟晦所居壁"}
{"author":"杨亿","content":"美疢漳滨卧，营魂东岱归。故人空渎酒，侍史罢薰衣。尽像留家庙，铭旌出帝几。浮生除寿考，享福似君稀。","dynasty":"宋代","title":"故比部李郎中挽歌四首"}
{"author":"杨亿","content":"迅濑拖舟上，危梯蹑屐登。山光翠欲滴，水气热如蒸。路转藤萝暗，天开物象澄。邱园足逋客，应得薦贤能。","dynasty":"宋代","title":"太常李博士史馆孙秘丞相继奉使浙右博士至郡"}
{"author":"杨亿","content":"甘瓜朱李郢醪浓，素绠银床荫碧桐。赐第旧连丹凤阙，直庐今在未央宫。承云仙掌延年露。转蕙薰弦解愠风。此夕蓬山好逃暑，月轩清话恨难同。","dynasty":"宋代","title":"和酬秘阁钱少卿夜直见寄次韵"}
{"author":"杨亿","content":"宸游方扈从，移疾废枢机。步辇亲临问，肩舁遽告归。忽闻号左毂，旋见泣中闱。城郢遗言切，忠魂定有依。","dynasty":"宋代","title":"故枢密宋给事挽歌三首其一"}
{"author":"杨亿","content":"萧灑危亭枕碧池，昔年飞盖此追随。正逢五彩承颜日，兼是三荆并秀时。夜坐不知银汉没，春游长诉玉杯迟。如今罢郡重登赏，喜见扶风旧白眉。","dynasty":"宋代","title":"留题张彝憲池亭"}
{"author":"杨亿","content":"门墙日已骏，德望闇然彰。弟草西垣诏，身为南省郎。埙箎欢并奏，龙虎俨成行。宴客牛心炙，朝天鸡舌香。曲池春涨水，碧瓦晓飞霜。此景知何事，留宾泛羽觞。","dynasty":"宋代","title":"次韵和盛博士寄赠虞部李郎中之什"}
{"author":"杨亿","content":"高论弥天四海闻，久为龙象主空门。雪峰传法称开士，麟殿谈经奉至尊。香满赐衣归洛社，苔封丈室寄梁园。梵书贝叶应携去，斋罢与谁相对翻。","dynasty":"宋代","title":"首座昇大师赴西京知教门事"}
{"author":"杨亿","content":"极目长天度鸟稀，纤萝不动转晨晖。已裁圆月班姬扇，更换轻云子产衣。河朔一时觞封举，临淄万井汗交挥。冰丸雪散成虚设，欲借飙轮羾紫微。","dynasty":"宋代","title":"苦热"}
{"author":"杨亿","content":"萤烛辛勤十载馀，蔼然高价满州闾。一枝未折仙人桂，千里又随乡老书。梁苑雪花成赋后，禹门雷鼓化鳞初。山城日日望春榜，莫遣南来音信疏。","dynasty":"宋代","title":"送章安世赴举"}
{"author":"杨亿","content":"八佾俱陈，万邦有奕。既以象功，又以观德。进旅退旅，执籥秉翟。玄化怀柔，远人来格。","dynasty":"宋代","title":"太常乐章三十首其二十四皇帝正冬御殿文舞第"}
{"author":"杨亿","content":"应制曾亲白玉除，桐君溪畔是幽居。末登王子洛宾岁，已读黄香东观书。万里归宁承汉诏，三牲供膳奉潘舆。水衡得俸诚堪喜，莫便挥金学二疏。","dynasty":"宋代","title":"邵奉礼归乡"}
{"author":"杨亿","content":"潘郎已是入秋悲，属疾犹贪桂补羸。密雪才高閒赋笔，流波意远托琴丝。离愁尽日吟青案，蠲渴何人寄紫梨。昨夜西楼凉月满，清谈偏忆庾元规。","dynasty":"宋代","title":"初秋属疾"}
{"author":"杨亿","content":"母仪垂二纪，坤顺翊玄功。望断苍梧野，尊归长乐宫。金涂烘晓日，椒壁起香风。奄忽违尘世，攀号泣舜瞳。","dynasty":"宋代","title":"明德皇太后挽歌词五首"}
{"author":"杨亿","content":"山河表里绝狼烟，幕府朝朝醉玳筵。合乐中军雄鼓吹，传杯四座艳花钿。行春好驻桑郊骑，卜夜谁谈雪宾禅。梁苑并门杳千里，离怀愁对月婵娟。","dynasty":"宋代","title":"寄并州张给事"}
{"author":"杨亿","content":"仁里古湘川，颁条命隽贤。腰垂丈二组，身下九重天。山水登临思，庭闱喜懼年。官曹郎位宿，衣袂御鑪烟。记事成新史，赓歌有雅篇。为贪驱弩矢，不從泛楼船。治道山阴卒，离群藏室仙。衡阳无过雁，尺素若为传。","dynasty":"宋代","title":"集贤刘工部隲知衡州"}
{"author":"杨亿","content":"金奏在悬，有酒斯旨。颙颙卬卬，嚮明负扆。湛湛露斯，式宴以喜。佩玉蕊兮，罔不由礼。","dynasty":"宋代","title":"正冬御殿上寿乐章八首其五赐群臣第二盏酒宫"}
{"author":"杨亿","content":"曾随征虏出萧关，又案公田汝水湾。南畝万箱增地利，西清三刻对天颜。一麾通守彤襜贵，九棘凭刑赤笔闲，闾里欢迎旧從事，随车雨气自应还。","dynasty":"宋代","title":"大理黄丞宗旦通判颍州"}
{"author":"杨亿","content":"西鄙梚枪未扫除，营中慷慨请行初。三军粒食资心计，一月星郵待捷书。宣室喜闻延贾谊，茂陵久欢滞相如。谤言盈箧亲曾见，反间千金计岂疏。遗爱道傍喧竹马，先声塞外慑穷庐。冯唐莫欢淹郎署，博望还忻拥使国。陇右行收万里地，关中坐致九年储。牙筹羽檄皆吾事，才刃飘飘两有馀。","dynasty":"宋代","title":"郑工部陕西随军转运"}
{"author":"杨亿","content":"世载河山誓，门无恩泽侯。公桑空趼馆，仙药阻蓬邱。悯册藏幽壤，哀笳咽素秋。后宫彤管在，千古纪徽猷。","dynasty":"宋代","title":"明德皇太后挽歌词五首"}
{"author":"杨亿","content":"雪晴河水正流澌，风卷惊蓬满眼飞。客路飘飘携一锡，禅房寂寂掩双扉。曹溪衣钵何年得，庐阜香灯几日归。贤守相逢膜拜后，都人争劝施珠玑。","dynasty":"宋代","title":"送僧之棣州谒王工部"}
{"author":"杨亿","content":"孙阁相君和鼎贵，秦楼爱婿坦牀贤。东方千骑还居上，南极三星正在天。路入桃源花烂熳，桥横银汉水漪涟。乘龙择对真无比，月桂宫中第一仙。","dynasty":"宋代","title":"僕射李相公宅观花烛"}
{"author":"杨亿","content":"少小乡关振大名，武夷山翠落门庭。郎君近折仙人桂，伯氏高分处士星。城郭辽东应改易，芝兰谢圃自分馨。吴民正待随车雨，莫苦淹留醉醁醽。","dynasty":"宋代","title":"史馆阮比部知衢州因归建阳别墅二首其二"}
{"author":"杨亿","content":"读遍龙宫七佛书，一尘无念得衣珠。金园讲席天花满，沙界禅心水月弧。拥衲夜霜凝屋瓦，闭关春雨长庭芜。公卿半是空门友，瓶锡因循寄上都。","dynasty":"宋代","title":"赠文照大师"}
{"author":"杨亿","content":"射策曾攀郄桂枝，從军犹赋仲宣诗。陈琳草檄应非久，贡禹弹冠素有期。梁苑胜游思霰雪，浔阳旧隐废茅茨。初筵樽斝不须恋，正好公车自薦时。","dynasty":"宋代","title":"次韵和盛博士寄许州任從事之什"}
{"author":"杨亿","content":"建溪曾共听猿声，十载文场未策名。流落祇因孤剑在，穷愁已有二毛生。荆州暂去依刘表，汉殿无由薦马卿。一路骚人旧山水，登临且莫动归情。","dynasty":"宋代","title":"张兖下第随桂阳乔监使之湘中"}
{"author":"杨亿","content":"释子修行与众殊，铜臺连接起精庐。群公共结二林社，万乘曾回六尺舆。衣惹天香亲御座，阁成云構倚晴虚。浮生自恨犹贪禄，未得同翻贝叶书。","dynasty":"宋代","title":"大名府大安阁主道者"}
{"author":"杨亿","content":"北斗城南太乙祠，羽人多著九霞衣。竹宫肃穆珠旒拜，华表飘颻鹤驭归。绕殿步虚幢影密，登台酌献珮声微。質明礼毕还台去，厩马翩翩速似飞。","dynasty":"宋代","title":"次韵和承旨侍郎宿斋太乙宫之什"}
{"author":"杨亿","content":"抱璞曾三献，悲秋忽二毛。十年嗟不调，一命尚徒劳。互市通蛮货，公田入海涛。贪泉虽酌饮，未肯梁脂膏。","dynasty":"宋代","title":"章琮赴广州东莞簿"}
{"author":"杨亿","content":"初官佐邑少嗟咨，且喜乡关得告归。松菊门前三径在，烟波江上片帆飞。枌榆旧社虽堪恋，星火严程不可违。莫为栖鸾尚卑屑，悔将锦襖换簑衣。","dynasty":"宋代","title":"十九哥赴舒州太湖簿仍得假归乡"}
{"author":"杨亿","content":"外台论荐达乘舆，花县弦歌制锦初。气直公车曾谏猎，政清官舍旧悬鱼。二林重结遗民社，五柳閒寻靖节居。好继谪仙留绝唱，云屏九叠倚晴虚。","dynasty":"宋代","title":"黄旦宰江州德化县"}
{"author":"杨亿","content":"西鄙欃枪未扫除，营中慷慨请行初。三军粒食资心计，一月星邮待捷书。宣室喜闻延贾谊，茂陵久叹滞相如。谤言盈箧亲曾见，反间千金计岂疏。遗爱道傍喧竹马，先声塞外慑穹庐。冯唐莫叹淹郎署，博望还忻拥使车。陇右行收万里地，关中坐致九年储。牙筹羽檄皆吾事，才刃飘飘两有馀。","dynasty":"宋代","title":"郑工部陜西随军转运"}
{"author":"杨亿","content":"著作蓬山局，职司华衮褒。已能成马史，何况梦江毫。金劲鸡摇距，霜寒兔堕毛。归来批凤诏，弄翰莫辞劳。","dynasty":"宋代","title":"即席赋得笔送宗人大著通判广州"}
{"author":"杨亿","content":"一夕西风木叶飞，长安久客念庭闱。去随塞雁衔臣远，归值家鸡啄黍肥。负郭生涯同季子，澄江诗景必玄晖。帝城紫陌多尘土，免化轻云白紵衣。","dynasty":"宋代","title":"弟伋归宁"}
{"author":"杨亿","content":"鸾掖分符又出麾，津亭目送片帆飞。暂随越鸟栖烟树，重许吴侬见锦衣。属邑行春熊轼稳，公堂卜夜蟹螯肥。隐侯带眼看成缓，双阙恩深更忆归。","dynasty":"宋代","title":"史馆张学士知婺州"}
{"author":"杨亿","content":"为郡临瓯越，云泉兴未乖。欢谣乏襦裤，归思满荆柴。偶遂丰年望，潜将乐土偕。流民争襁负，凶党绝椎埋。精力奸多露，清心政自谐。群生不疵疠，比屋已绥怀。辄诣金人宇，同修香积斋。漫劳歌邵父，方待拍洪崖。治行非尤异，传闻及等侪。雕章忽垂赠，属和愧淫哇。","dynasty":"宋代","title":"郡民以岁稔刑清相率为斋以报善政永嘉聂从事赋诗纪其事因依韵足成一百言以谢之"}
{"author":"杨亿","content":"名题仙籍广寒宫，负羽從军意气雄。万石世家標国史，孔璋书檄愈头风。狂翻竹箭春波急，满酌榴花别酒空。腰佩吴鉤衣楚製，柳堤千里跃青驄。","dynasty":"宋代","title":"窦咏從淮阳军"}
{"author":"杨亿","content":"乡党共推贤，干名二十年。早怀荆岫璞，迟下祖生鞭。敢谏书无报，徒行履欲穿。圣朝公道在，搔首赋归田。","dynasty":"宋代","title":"送章四十舅翁东归"}
{"author":"杨亿","content":"酒以成礼，乐以侑食。露湛朝阳，星环紫极。淑慎尔容，既饱以德。进退周旋，威仪抑抑。","dynasty":"宋代","title":"正冬御殿上寿乐章八首其七赐群臣第三盏酒宫"}
{"author":"杨亿","content":"辽东羽客富仙材，仙殿飞觞接上台。便道归宁白苹渚，经时赐对柏梁台。里中驱弩先行路，膝下斑衣庆寿杯。明诏许令过别墅，不忧郡阁简书催。","dynasty":"宋代","title":"丁集贤通判馀杭"}
{"author":"杨亿","content":"五丁力尽蜀川通，千古成都绿酎醲。白帝仓空蛙在井，青天路险剑为峰。漫传西汉祠神马，已见南阳起卧龙。张载勒铭堪作戒，莫矜函谷一丸封。","dynasty":"宋代","title":"成都"}
{"author":"杨亿","content":"帐望青田碧草齐，帝乡归路阻丹梯。露浓汉苑宵犹警。雪满梁园昼乍迷。瑞世鸾皇徒自许，绕枝乌鹊未成栖。终年已结云罗恨，忍送西楼晓月低。","dynasty":"宋代","title":"鹤"}
{"author":"杨亿","content":"北祖安禅唯看净。毗邪升座更谈空。须知密勿万机外，常在瑜珈三昧中。","dynasty":"宋代","title":"送禅牀与枢密王左丞"}
{"author":"杨亿","content":"家住武夷峰，眉间道气浓。风尘久为客，雷火近成龙，试吏江城僻，宁亲岭路重。一廛期没齿，乐土定相容。","dynasty":"宋代","title":"吴航赴宜与簿"}
{"author":"杨亿","content":"含香五字客，尚齿十年兄。旧奏梁园赋,新题汉柱名。出驱星使传，入佐地官征。献可方前笏，分忧又抗旌。富饶今泽国，佳丽古台城。错节投刀释，颓纲揽辔清，沃心期密启，衔尾待香秔。处处江山秀，行春莫计程。","dynasty":"宋代","title":"李工部江南转运"}
{"author":"杨亿","content":"赤日亭亭昼正赊，长风万里忆星槎。铜盘琼蕊三危露，素绠寒浆五色瓜。兰室冷光浮玉簟，柳营清吹逐金笳。翠微泉石终南路，千古离宫倚曙霞。","dynasty":"宋代","title":"赤日"}
{"author":"杨亿","content":"夹道青楼拂彩霓，月轩宫袖案前溪。锦鳞河伯供烹鲤，金距邻翁逐斗鸡。细雨垫巾过柳市，轻风侧帽上铜堤。珊瑚击碎牛心热，香棗兰芳客自迷。","dynasty":"宋代","title":"公子"}
{"author":"杨亿","content":"都城供应几经秋，海国归心不少留，雨雪片帆过北固，烟霞丈室寄东瓯。千灯续焰知无尽，一锡随缘信自由。更到石门题雅句，碧云從此掩汤休。","dynasty":"宋代","title":"海印大师归永嘉"}
{"author":"杨亿","content":"祥刑新佐张廷尉，出塞曾随霍冠军。露版裁书频倚马，甘泉献赋旧凌云，几瞻龙衮尧阶侧，暂驾星轺汝水濆。百万提封周製复，三千奏牍汉皇闻。依莲幕府游從近，聚米山川向背分。","dynasty":"宋代","title":"大理黄丞宗旦使颍州"}
{"author":"杨亿","content":"叠巘参差翠绕门，雕梁贺燕自成群。杀鸡日夕期嘉客，种竹寒暄对此君。且向东臯輸黍稷，便应北阙降玄纁。子真漫说耕岩石，不奈声名四远闻。","dynasty":"宋代","title":"题张居士壁"}
{"author":"杨亿","content":"渡海鲸波息，登山豹雾清。","dynasty":"宋代","title":"句"}
{"author":"杨亿","content":"汉武亲祈太乙壇，国朝特祭领祠官。羽旗摇曳晨曦上，素瑟凄清夜漏寒。驾鹤浮邱应暂下，偷桃方朔合留残。斋居数宿偏蔬食。定忆中厨政事餐。","dynasty":"宋代","title":"次韵和盛太博寄赠阁长宿斋太乙宫之什"}
{"author":"杨亿","content":"陇山秋树旧巢倾，远向江东逐旆旌。去国梦魂应缭烧，入春喉舌渐分明。一声警露何惭鹤，百转迁乔肯让莺。终日雕笼心不恋，经年丹嘴色犹轻。思归悒悒因成疾，顾主依依尚有情。死葬小园芳草地，夜来经雨绿苔生。","dynasty":"宋代","title":"京师故人有以陇西鹦鹉遗予者因畜养之去年出"}
{"author":"杨亿","content":"几年华省冠名曹，归棹夤缘入海涛。才奉色难馨夕膳，便将心计析秋毫。政成婺女生祠在，地近明光伏奏劳。夜直乍谙绫被暖，晨趋频见露盘高。共期昼日承三接，莫许秋风长二毛。为郡今来最卑屑，劝君休更梦悬刀。","dynasty":"宋代","title":"闻道卿途中授计司判官"}
{"author":"杨亿","content":"莲塘带戈林，清吹涤烦襟。泉咽犹鸣玉，台倾旧築金。僵桃虫自蠹，怪石藓交侵，此夜悲秋客，烟蛩亦伴吟。","dynasty":"宋代","title":"秋夕池上"}
{"author":"杨亿","content":"外台论薦达乘舆，花县弦歌製锦初。气直公车曾谏獵，政清官舍旧县鱼。二林重结遗民社，五柳闲寻靖节居。好继谪仙留绝唱，云屏九叠倚晴虚。","dynasty":"宋代","title":"黄旦宰江州德化县"}
{"author":"杨亿","content":"神之来兮风肃然，神之去兮升九天。排凌兢兮还恍惚，羽旄纷兮萧芗燔。","dynasty":"宋代","title":"太常乐章三十首其十四亚献终献送神并奏理安"}
{"author":"杨亿","content":"衡石量书夜漏深，咸阳宫阙杳沉沉。沧波沃日虚鞭石，白刃凝霜枉铸金。万里长城穿地脉，八方驰道听车音。儒坑未冷骊山火，三月青烟绕翠岑。","dynasty":"宋代","title":"始皇"}
{"author":"杨亿","content":"藏室仙郎罢属辞，暑天驱传出京畿。流年两鬓生华发，宰邑全家住翠微。九折坂长须叱驭，三声猿苦莫沾衣。金门薦鹗知音在，不到瓜时捧诏归。","dynasty":"宋代","title":"黄小著震知兴元府南郑县"}
{"author":"杨亿","content":"番禺出守重，汉殿拜恩初。华省郎官宿，名山太史书。剖符從锁闼，持节上轺车。左顾金龟印，前驱书隼旟。由来百粤地，曾督九年储。卉服要荒外，棠阴惠爱馀。齐装天子赐，封部岛夷居。羽檄招溪洞，壶浆慰里闾。国风今已变，民瘼到应除。江海思归否，蓬山有直庐。","dynasty":"宋代","title":"史馆凌职方知广州"}
{"author":"杨亿","content":"宜春小苑斗城旁，锡宴群仙奉紫皇。汉沼乳鱼偏傍钓，青陵舞蝶自寻芳。波平赘背浮昆阆，日转金茎艳赭黄。满酌流霞侍臣醉，暖风宫蕊雜炉香。","dynasty":"宋代","title":"后苑赏花钓鱼应製"}
{"author":"杨亿","content":"芝泥初熟诏书成，红药翻阶书景清。屋尾生烟宫漏水，时闻幽鸟自呼名。","dynasty":"宋代","title":"内当"}
{"author":"杨亿","content":"名园聊得拂尘衣，深入春丛一径微。万树未饶金谷富，百畦犹有汉阴机。青苹风暖天鸡出，文杏巢干海燕归。向晚鸣驱九门路，柳堤回首独依依。","dynasty":"宋代","title":"游王氏东园"}
{"author":"杨亿","content":"初官佐邑少嗟咨，且喜乡关得告归。松菊门前三径在，烟波江上片帆飞。枌榆旧社虽堪恋，星火严程不可违。莫为栖鸾尚卑屑，悔将锦襖换簑衣。","dynasty":"宋代","title":"十九哥赴舒州太湖簿仍得假归乡"}
{"author":"杨亿","content":"寒风易水已成悲，亡国何人见黍离。枉是荆王疑美璞，更令杨子怨多歧。胡笳暮应三挝鼓，楚舞春临百子池。未抵索居愁翠被。圆荷清晓露淋漓。","dynasty":"宋代","title":"泪二首"}
{"author":"杨亿","content":"抱璞曾三献，悲秋忽二毛。十年嗟不调，一命尚徒劳。互市通蛮货，公田入海涛。贪泉虽酌饮，未肯梁脂膏。","dynasty":"宋代","title":"章琮赴广州东莞簿"}
{"author":"杨亿","content":"洞户飞甍接绮寮，一春幽恨寄兰苕。书题枉是藏三岁，壶矢谁同赛百娇。水国风霜凋社橘，仙山云雾隔江潮。东城剑骑何曾出，祇为离愁髀肉销。","dynasty":"宋代","title":"洞户"}
{"author":"杨亿","content":"帝图会昌，仁兽效祥。双觡共觝，示武不伤。四灵为畜，玄枵耀芒。公族信厚，元元阜康。","dynasty":"宋代","title":"正冬御殿上寿乐章八首其二皇帝举第二爵酒登"}
{"author":"杨亿","content":"别墅过從数，当年意气豪。象筵开旭日，金络骋平臯。托乘争飞盖，衔杯更藉糟。麝烟凝藻棁，鱠缕落霜刀。鸡耸花冠斗，猿惊柘弹号。光风微转蕙，露井正开桃。武子牛探炙，梁家兔刻毛。东城归路晚，飞絮扑云袍。","dynasty":"宋代","title":"别墅"}
{"author":"杨亿","content":"鼎邑闾阎有古风，清谈为治自從容。官聊殿省通朝籍，路过津桥入县封。柳荫天衢时按辔，云生少室好搘筇。龙门旧有题名处，石壁苍苔驳几重。","dynasty":"宋代","title":"赵殿丞知河南县"}
{"author":"杨亿","content":"积日劳无补，弥天疾未瘳。马卿非避事，盛宪自多忧。目眩花成果，心惊蚁斗牛。豳冰那浣热，洛笛更生愁。拂枕窗风度，穿簾隙日流。唾壶從已缺，博齿亦慵投。发箧寻桐录，支颐动越讴。平生江海志，夕梦绕沧洲。","dynasty":"宋代","title":"属疾"}
{"author":"杨亿","content":"三百六旬今夜尽，寥寥虚室独凝神。莲城五鼓欲催晓，梅岭一枝先报春。邹律渐吹阴谷暖，尧蓂看榜土阶新。海隅留滞年华长，坐对寒釭浩歎频。","dynasty":"宋代","title":"次韵和酬永嘉聂從事除夜之什"}
{"author":"杨亿","content":"百二秦川四塞宽，甘泉烽火报平安。泥书双笔迁郎署，粒食千金仰县官。江海斗生抛别墅，关山何日解征鞍。定将鞭算资心计，流马功成国史刊。","dynasty":"宋代","title":"黄刑部之陕西转运"}
{"author":"杨亿","content":"邓禹功曹器，马周令长才。叨临万室郡，骤致五风灾。大木行将拔，繁云黯不开。自知蒙闇极，民吏窃相咍。","dynasty":"宋代","title":"至郡累旬恶风"}
{"author":"杨亿","content":"长洲连岁得贤君，十万人家煦若春。激箭波狂浮书舸，散丝雨细逐朱轮。郡斋诗石铺轻藓，公宴歌喉落暗尘，未得休官作逋客，河梁归思满鲈蒪。","dynasty":"宋代","title":"皇甫太博知苏州"}
{"author":"杨亿","content":"番禺出守重，汉殿拜恩初。华省郎官宿，名山太史书。剖符從锁闼，持节上轺车。左顾金龟印，前驱书隼旟。由来百粤地，曾督九年储。卉服要荒外，棠阴惠爱馀。齐装天子赐，封部岛夷居。羽檄招溪洞，壶浆慰里闾。国风今已变，民瘼到应除。江海思归否，蓬山有直庐。","dynasty":"宋代","title":"史馆凌职方知广州"}
{"author":"杨亿","content":"露冕分忧辍近班，朝阳鸣凤古岐山。三刀吉梦频为郡，駟马高车又出关。宴客羽觞那有算，题诗彩笔莫教闲。将坛义府平生事，早立边功振凯还。","dynasty":"宋代","title":"王尚食知凤翔"}
{"author":"杨亿","content":"滕公甲第冠神州，书日青烟瓦上浮。南榭薰风偏解愠，北阶萱草更忘忧。朝回门闭人疑病，雨过凉生景似秋。角忱闲眠支体适，不知胡蝶是庄周。","dynasty":"宋代","title":"王寺丞借西第避暑因有寄赠"}
{"author":"杨亿","content":"颍水生贤自古奇，西游声价满京师。梁园献赋天将雪，潘县临民鬓未丝。南浦销魂分袂处，北堂献寿捧觞时。到官卧治成高趣，终日清谈吏不欺。","dynasty":"宋代","title":"王廷凭臻知庐州舒城县"}
{"author":"杨亿","content":"春风祖席引香醪，白马骊驹草色袍。官舍前鹽两京道，居民半杂五陵豪。卑飞碌碌犹栖棘，馀地飘飘暂鼓刀。捧檄初同昔人喜，不应搔首欢徒劳。","dynasty":"宋代","title":"王中庸赴河南鞏县尉"}
{"author":"杨亿","content":"闻法灵山真佛子，驰名南国本诗流。二林曾有香灯约，一钵应为辇毂游。尘土化衣慵驻锡，江湖收潦忆归舟。何年应製登麟殿，犀柄谈空对冕旒。","dynasty":"宋代","title":"威道人归乡"}
{"author":"杨亿","content":"五蕴已空诸漏尽，冢间行道十年馀。吟成南国碧云句，读徧西方贝叶书。清论弥天居士伏，高情出世俗流疏。问师心法都无语，笑指孤云在太虚。","dynasty":"宋代","title":"威上人"}
{"author":"杨亿","content":"平昔登龙坂，因缘识玉人。庭中华毂满，膝下彩衣新。少列悲先露，高堂泣累茵。嘉宾碣馆闭，遗业寝邱贫。弓冶传家久。弦歌宰邑频。循良同汉吏，惠爱及齐民。又出夷门去，还临灨水滨。","dynasty":"宋代","title":"魏奉礼昭文知吉州龙泉县"}
{"author":"杨亿","content":"南宗傅法了，汉殿赐衣新。归路峨眉雪，旧房京洛尘。天花飘讲席，海月照吟身。谁结香灯社，金门近贵臣。","dynasty":"宋代","title":"文慧大师归蜀"}
{"author":"杨亿","content":"岁晏层冰合，烟尘起羯陲。文昌先命将，羽檄便徵师。天迥星狼灭，宵寒月魄亏。前军临瀚海，后骑缚阏氏。苏北胡沙静，河南露版驰。辽阳诸父老，重睹汉官仪。","dynasty":"宋代","title":"闻北师克捷喜而成咏"}
{"author":"杨亿","content":"几年华省冠名曹，归棹夤缘入海涛。才奉色难馨夕膳，便将心计析秋毫。政成婺女生祠在，地近明光伏奏劳。夜直乍谙绫被暖，晨趋频见露盘高。共期昼日承三接，莫许秋风长二毛。为郡今来最卑屑，劝君休更梦悬刀。","dynasty":"宋代","title":"闻道卿途中授计司判官"}
{"author":"杨亿","content":"鲍老当筵笑郭郎，笑他舞袖太郎当。若教鲍老当筵舞，转更郎当舞袖长。","dynasty":"宋代","tags":"古诗三百首，咏物，讽刺","title":"咏傀儡"}
{"author":"杨亿","content":"西鄙梚枪未扫除，营中慷慨请行初。三军粒食资心计，一月星郵待捷书。宣室喜闻延贾谊，茂陵久欢滞相如。谤言盈箧亲曾见，反间千金计岂疏。遗爱道傍喧竹马，先声塞外慑穷庐。冯唐莫欢淹郎署，博望还忻拥使国。陇右行收万里地，关中坐致九年储。牙筹羽檄皆吾事，才刃飘飘两有馀。","dynasty":"宋代","title":"郑工部陕西随军转运"}
{"author":"杨亿","content":"梦笔山连化剑津，两乡人看锦衣新。北堂涤瀡三牲膳，南陌骖驔五马尘，书角声残铃阁暮，露牙香细茗园春。瓯闽自昔多名士，谁是贤侯席上珍。","dynasty":"宋代","title":"陈太博知建州"}
{"author":"杨亿","content":"明河左界鹊南飞，汉苑高楼正曝衣。一夕匆匆停弄杼，谁将锦石暂支机。","dynasty":"宋代","title":"戊申年七夕五绝"}
{"author":"杨亿","content":"凉颸初拂衽，皓魄正当轩。宿鸟林间定，流萤草际翻。苍茫迷野色，嘲{左口右哲}辩方言。角罢重城掩，渔归别浦喧。断蛩吟壞壁，寒杵出遥村。树影成帷密，滩声激箭奔。夜长风露泠，川迥水烟昏。对景都无寐，冥心契混元。","dynasty":"宋代","title":"郡斋西亭夜坐"}
{"author":"杨亿","content":"孙阁相君和鼎贵，秦楼爱婿坦牀贤。东方千骑还居上，南极三星正在天。路入桃源花烂熳，桥横银汉水漪涟。乘龙择对真无比，月桂宫中第一仙。","dynasty":"宋代","title":"僕射李相公宅观花烛"}
{"author":"杨亿","content":"奏牍曾蒙乙夜观，擅场文价在金銮。貂裘岁久京尘暗，鹢路风高旅翮残。取酒黄金都已尽，食鱼长铗更须弹。时清水国无书檄，谁见挥毫一据鞍。","dynasty":"宋代","title":"无为军王從事"}
{"author":"杨亿","content":"窣云楼堞古铜台，幕府池塘菡萏开。毕万山河千里迥，亚夫钟鼓九天来，必鞬前队射雕手，载笔初筵倚马才。命将文昌非细事，星光昨夜动昭回。","dynasty":"宋代","title":"大名温尚书之任"}
{"author":"杨亿","content":"金壶待传点，瑶墀初辩色。闢仗开天阍，垂旒操斗极。百辟瞻尧眉，九州蒙禹力。朝政无阙遣，谏官惭旷职。","dynasty":"宋代","title":"次韵和史馆盛学士朝退书怀之什"}
{"author":"杨亿","content":"衡石量书夜漏深，咸阳宫阙杳沉沉。沧波沃日虚鞭石，白刃凝霜枉铸金。万里长城穿地脉，八方驰道听车音。儒坑未冷骊山火，三月青烟绕翠岑。","dynasty":"宋代","title":"始皇"}
{"author":"杨亿","content":"汉相沙堤连甲第，石家金谷有名园。雍容陌上鹽邛骑，潋滟齐中北海樽。过闰已惊春色早，离城殊少谷尘喧。无由一寄南窗傲，相望迢迢西掖垣。","dynasty":"宋代","title":"闻李四光丞频游北园因有怀寄"}
{"author":"杨亿","content":"华堂何夕梦熊羆，卫氏如今有一儿。三日悬弧应是喜，十年结实未为迟。预知驷马门闾盛，暗想天麟骨法奇。曾忝门墙摄齐者，待看孔鲁学闻诗。","dynasty":"宋代","title":"闻扬州柴给事有弄璋之庆寄诗贺之"}
{"author":"杨亿","content":"铜盘蕙草起青烟，斗帐香囊四角悬。沈约愁多徒自瘦，相如意密有谁传。金塘雨过犹疑梦，翠袖风回祇恐仙。日上秦楼休寄咏，东方千骑拥辎軿。","dynasty":"宋代","title":"无题二首"}
{"author":"杨亿","content":"露冷星翻月上弦，九枝银烛照金钿。应知韩掾偷香夜，犹记潘郎掷果年。天上明河虽可望，苑中高柳未经眠。乌啼人散青楼晓，堂下轻风转荚钱。","dynasty":"宋代","title":"无题二首"}
{"author":"杨亿","content":"曲池波暖蕙风轻，头白鸳鸯占绿萍。才断歌云成梦雨，斗回笑电作嗔霆。湘兰自古传幽怨，秦凤何年入杳冥。不待萱苏蠲薄怒，閒阶斗雀有遗翎。","dynasty":"宋代","title":"无题三首"}
{"author":"杨亿","content":"合欢蠲忿亦休论，梦蝶翩翩逐怨魂。祇待倾城终未笑，不曾亡国自无言。风翩林叶迷归燕，露袅池荷触戏鸳。湘水东流何日竭，烟篁千古见啼痕。","dynasty":"宋代","title":"无题三首"}
{"author":"杨亿","content":"满天飞絮罥游丝，釦砌苔钱晦履綦。北渚自应流怨泪，东邻谁敢效颦眉。嫦娥桂独成幽恨，素女弦多有剩悲。几夕空机愁促织，银河休问报章迟。","dynasty":"宋代","title":"无题三首"}
{"author":"杨亿","content":"奏牍曾蒙乙夜观，擅场文价在金銮。貂裘岁久京尘暗，鹢路风高旅翮残。取酒黄金都已尽，食鱼长铗更须弹。时清水国无书檄，谁见挥毫一据鞍。","dynasty":"宋代","title":"无为军王從事"}
{"author":"杨亿","content":"西来赴调合关繻，黄绶风尘厌九衢。祖席且同开口笑，公庭未免折腰趋。长安车马偏欺客，鲁国衣冠肯戏儒。共忆故园归计晚，旧游烟树隔重湖。","dynasty":"宋代","title":"吴待问之蒙城簿"}
{"author":"杨亿","content":"家住武夷峰，眉间道气浓。风尘久为客，雷火近成龙，试吏江城僻，宁亲岭路重。一廛期没齿，乐土定相容。","dynasty":"宋代","title":"吴航赴宜与簿"}
{"author":"杨亿","content":"精神满腹富青春，烧尾曾看上禹门。献赋多年梁苑客，谪仙重世武夷孙。一同印绶光初命，几驿桑麻接故园。泽国归程秋欲尽，丹枫黄菊动吟魂。","dynasty":"宋代","title":"吴延年宰武义"}
{"author":"杨亿","content":"六幕西回斗转车，鲜云点缀玉钩斜。天孙已渡黄姑渚，阿母还来汉帝家。","dynasty":"宋代","title":"戊申年七夕五绝"}
{"author":"杨亿","content":"明河左界鹊南飞，汉苑高楼正曝衣。一夕匆匆停弄杼，谁将锦石暂支机。","dynasty":"宋代","title":"戊申年七夕五绝"}
{"author":"杨亿","content":"兰夜沉沉鹄漏移，羽车云幄有佳期。应将机上回文缕，分作人问乞巧丝。","dynasty":"宋代","title":"戊申年七夕五绝"}
{"author":"杨亿","content":"神女欢娱一夕休，月娥孀独已千秋。争如灵匹年年会，莫恨牛津隔凤輈。","dynasty":"宋代","title":"戊申年七夕五绝"}
{"author":"杨亿","content":"玉女壶倾笑电频，白榆晴影接星津。神光奕奕云容薄，谁见淩波襪起尘。","dynasty":"宋代","title":"戊申年七夕五绝"}
{"author":"杨亿","content":"夕籁起汀葭，秋空送目赊。绿芜平度鸟，红树远连霞。水阔迷归棹，风清咽迥笳。高楼未成下，天际玉钩斜。","dynasty":"宋代","title":"夕阳"}
{"author":"杨亿","content":"七闽波渺邈，双阙气岧峣。晓登云外岭，夜渡月中潮。愿秉清忠节，终身立圣朝。","dynasty":"宋代","title":"喜朝京阙"}
{"author":"杨亿","content":"六鳌云海冠蓬莱，玉署深严枕斗魁。汉殿论兵得颇牧，梁园作赋掩邹枚。趋朝御案香盈袖，侍宴仙茎露满杯。五色天书看视草，悬知独有长卿才。","dynasty":"宋代","title":"喜贺梁三入翰林"}
{"author":"杨亿","content":"中台高应列星文，千骑骖驔拥画轮。起草已夸双笔健，登科更占一枝春。龙津如宴芝泥湿，雁塔题名麝墨新。祇待甘泉重奏赋，彯缨长奉属车尘。","dynasty":"宋代","title":"喜王虞部赐进士及第"}
{"author":"杨亿","content":"宦途南北最情亲，岁晏相逢颍水滨。旧日青衿同学校，暂时黄绶困埃尘。樽中满酌香醪美，门外高悬彩棒新。鸡黍留欢已慵发，可堪经雨折纱巾。","dynasty":"宋代","title":"戏赠颍州万寿尉吴待问"}
{"author":"杨亿","content":"步辇下明光，鸣鞘出未央。属车多载酒，夹道竞焚香。云管飘梅吹，蜺旌昏鸟章。從臣沙苑马，卫士羽林枪。玉辂天行健，金壶书漏长。光风泛兰蕙，仙雾拂旂常。宿雨收林薄，晨曦艳屋梁。闾净空里巷，旄罕隘康庄。托乘奉珍使，先驱执戟郎。從桥初转毂，凭轼见垂裳。暂驻时龙驭，前鹽戏马场。由来讲武事，所以服遐荒。电影流机石，鸦群发大黄。千钧宁觉重，七札岂曾妨。卒勇如虓虎，人观若堵墙。腰鞬晋元帅，扈跸汉诸王。聊用夸胡客，还闻讋鬼方。回与百里囿，锡宴九霞觞。射以驺虞节，歌为白雪介。仙山鲸海上，御苑斗城旁。周镐欢麀鹿，虞韶集凤皇。瑶池春水渌，犹误濯沦浪。","dynasty":"宋代","title":"咸平六年二月十八日扈從宸游因成纪事二十二"}
{"author":"杨亿","content":"鸿都归晚直城赊，墙外连营咽暮笳。玉井梧倾犹待凤，金塘柳密更藏鸦。心摇云阙传疏漏。目断星津过迥槎。已是秋来移带眼，可堪玄鬓有霜华。","dynasty":"宋代","title":"小园秋夕"}
{"author":"杨亿","content":"寝邱遗业废多年，衣裓空藏命说篇。北阙上书陈祖德，上林结社会时贤。风尘不肯留京邑，龙象重归启梵筵。闻有道安虽未识，定应谈论已弥天。","dynasty":"宋代","title":"信道人归西京"}
{"author":"杨亿","content":"梦想苍龙阙，盘桓汝水滨。郡侯偏爱客。秋雨更留人。馔盛尝鲈脍，樽空倒角巾。羁愁不能遣，唯恐二毛新。","dynasty":"宋代","title":"行次颍州值雨留驻数日因贻郡守秘阁刁公"}
{"author":"杨亿","content":"凝尘满榻素琴横，岸帻孤吟意未平。茗粥露芽销昼梦，柘浆云液浣朝酲。水沉朱李金瓶澀，风猎幽兰羽扇轻。独忆当筵试汤饼，谪仙冰骨照人清。","dynasty":"宋代","title":"休沐端居有怀希圣少卿学士"}
{"author":"杨亿","content":"风号电笑雨平阶，纨素微凉暗入怀。昼枕乍成园吏梦，晨蔬聊学太常齐。名惭引籍通丹地，心愧移文刻翠崖。大隐金门犹自适，日亲方朔听诙谐。","dynasty":"宋代","title":"休沐述怀寄秘阁钱少卿"}
{"author":"杨亿","content":"春渚归艎不暂留，青丝如葆恐逢秋。骚人已得江山助，赋客终陪霰雪游。三径未荒休欢鹏，十浆先馈定惊鸥。洞庭霜橘疁田粟，岁计犹堪比彻侯。","dynasty":"宋代","title":"许洞归吴中"}
{"author":"杨亿","content":"宣曲更衣宠，高堂薦枕荣。十洲银阙峻，三阁玉梯横。鸾扇裁纨製，羊车插竹迎。南楼看马舞，北埭听鸡鸣。彩缕知延寿，灵符为辟兵。粟眉长占额，蠆发俯侵缨。莲的沉寒水，芝房照书楹。麝脐薰翠被，鹿爪试银筝。秦凤来何晓，燕兰梦未成。丝囊晨露湿，椒壁夜寒轻。绮段馀霞散，瑶林密雪晴。流风秘舞罢，初日靓妆明。雷响金车度，梅残玉管清。银环添旧恨，琼树怯新声。洛媛迷芝馆，星妃滞斗城。七丝絙绿绮，六箸斗明琼。惯听端门漏，愁闻上苑莺。虚廊偏响屧，近署镇严更。剉蘗心长苦，投签梦自惊。云波谁托意，璧月久含情。海阔桃难熟，天高桂旋生。销魂壁台路，千古乐池平。","dynasty":"宋代","title":"宣曲二十二韵"}
{"author":"杨亿","content":"非烟葱蔚苍龙阙，紫府深沈大帝居。群玉中天开策府，神龟温洛薦图书。珠宫岑寂经行处，金简荧煌拭目初。曾是先朝受恩者，因探禹穴涕涟如。","dynasty":"宋代","title":"宣召赴龙图阁观太宗御书应製"}
{"author":"杨亿","content":"垂髫婉变便能文，骥子蘭筋逈不羣。南国生刍人比玉，梁园修竹赋凌云。堵墙看试三公府，反哺知干万乘君。赐告归宁来别我，亭臯木叶正纷纷。","dynasty":"宋代","title":"晏殊奉礼归宁"}
{"author":"杨亿","content":"洛社负才名，吾宗占宁馨。闻诗趋鲁室，袭庆坠鱣庭。力学窥堂奥，孤飞彻杳冥。一枝攀绿桂，百里应华星。汉网何曾密，吴欢正好听。油囊满醇酎，千日莫期醒。","dynasty":"宋代","title":"杨日华宰钱塘"}
{"author":"杨亿","content":"吴会商功利，蓬邱辍史臣。同僚供祖帐，属郡望行尘。富国催流马，编年废获麟。橐鞬二千石，襦袴几州人。名姓丹台籍，封疆析木津。片言空犴狱，密启到钩陈。且运方船粟，初尝千里蒪。江山助诗思，新咏掩汀蘋。","dynasty":"宋代","title":"姚起居赴两浙转运"}
{"author":"杨亿","content":"秘省丞郎出字人，锦江偏好濯缨尘。酒壚千古风流地，花县三年烂熳春。白羽豫州慵草檄，青天蜀道厌摧轮。巴猿杜魄惊乡梦，莫遣霜华髩畔新。","dynasty":"宋代","title":"叶秘书温知蜀州江原县"}
{"author":"杨亿","content":"出门西望长安笑，抱璞来求善价沽。惟罄囊装买群籍，不持刺字谒当涂。鲈鱼渐熟思归切，羊酷初尝得味无。送子东还重销黯，我曾三载守仙都。","dynasty":"宋代","title":"叶生归缙云"}
{"author":"杨亿","content":"凉宵绮宴开，酃渌湛芳罍。鹤盖留飞舄，珠喉怨落梅。薄云齐鬓腻，流雪楚腰回。巧笑倾城媚，雕章刻烛催。盘空珠有泪，罏冷蕙成灰。巾角弹棋胜，琴心促轸哀。醉罗惊梦枕，愁黛怯妆台。风细传疏漏，犹歌起夜来。","dynasty":"宋代","title":"夜宴"}
{"author":"杨亿","content":"玉壶春漏咽铜龙，书栋尘飞曲未终。樽酒渌醅和蚁泛，窗灯红焰隔纱烘。水沉烟袅风微起，霜桧阴圆月正中，苦恨当关催夙驾，平明入谒未央宫。","dynasty":"宋代","title":"夜宴"}
{"author":"杨亿","content":"华堂高宴卜良宵，宾客当筵斗珥貂。天转玉绳星落落，风传银箭漏迢迢。连浮太白须判醉，促驾鸣驺又趁朝。月落乌啼人散后，衣香数日未能销。","dynasty":"宋代","title":"夜宴"}
{"author":"杨亿","content":"闻戴宫花满鬓红，上林丝筦侍重瞳。蓬莱咫尺无因到，始信仙凡迥不同。","dynasty":"宋代","title":"贻诸馆阁"}
{"author":"杨亿","content":"旱魃偏为虐，陽烏益以骄。何曾柱礎润，唯恐土山焦。请祷弥增洁，阴灵亦孔昭。云兴不待族，风细欲鸣条。隐辚雷车转，霏微雨足飘。层阴低匝野，鸿霈近连宵。庭树含佳色，村田长善苗。藓痕缘屋壁，泉脈吐山椒。辙鲋那忧涸，园蔬岂待浇。官渠逗水急，客路裛尘销。掾吏阶前贺，耕夫垅上谣。秋成知有幸，岁欲近玄枵。","dynasty":"宋代","title":"已亥年郡中夏旱徧祷群望喜有甘泽之应"}
{"author":"朱彝尊","content":"思往事，渡江干，青蛾低映越山看。共眠一舸听秋雨，小簟轻衾各自寒。","dynasty":"清代","tags":"婉约，怀念，爱情","title":"桂殿秋·思往事"}
{"author":"朱彝尊","content":"居庸关上子规啼，饮马流泉落日低。雨雪自飞千嶂外，榆林只隔数峰西。","dynasty":"清代","tags":"古诗三百首，关塞，写景，乡思","title":"出居庸关"}
{"author":"朱彝尊","content":"衰柳白门湾，潮打城还。小长干接大长干。歌板酒旗零落尽，剩有渔竿。秋草六朝寒，花雨空坛。更无人处一凭栏。燕子斜阳来又去，如此江山。","dynasty":"清代","tags":"婉约，追忆，感伤","title":"卖花声·雨花台"}
{"author":"朱彝尊","content":"江叶元礼，少日过流虹桥，有女子在楼上，见而慕之，竟至病死。气方绝，适元礼复过其门，女之母以女临终之言告叶，叶入哭，女目始瞑。友人为作传，余记以词。桥影流虹，湖光映雪，翠帘不卷春深。一寸横波，断肠人在楼阴。游丝不系羊车住，倩何人、传语青禽7？最难禁。倚遍雕阑，梦遍罗衾。重来已是朝云散，怅明珠佩冷，紫玉烟沉。前度桃花，依然开满江浔。钟情怕到相思路，盼长堤、草尽红心。动愁吟。碧落黄泉，两处难寻。","dynasty":"清代","tags":"婉约","title":"高阳台·桥影流虹"}
{"author":"朱彝尊","content":"飞花时节，垂杨巷陌，东风庭院。重帘尚如昔，但窥帘人远。叶底歌莺梁上燕，一声声伴人幽怨。相思了无益，悔当初相见。","dynasty":"清代","tags":"婉约，春天，写景，怀人","title":"忆少年·飞花时节"}
{"author":"朱彝尊","content":"泪眼注，临当去，此时欲住已难住。下楼复上楼，楼头风吹雨。风吹雨，草草离人语。","dynasty":"清代","tags":"婉约，离别","title":"一叶落·泪眼注"}
{"author":"朱彝尊","content":"结多少悲秋俦侣，特地年年，北风吹度。紫塞门孤，金河月冷，恨谁诉？回汀枉渚，也只恋江南住。随意落平沙，巧排作、参差筝柱。别浦，惯惊移莫定，应怯败荷疏雨。一绳云杪，看字字悬针垂露。渐欹斜、无力低飘，正目送、碧罗天暮。写不了相思，又蘸凉波飞去。","dynasty":"清代","tags":"咏物，写鸟，寓人，抒怀","title":"长亭怨慢·雁"}
{"author":"朱彝尊","content":"穆湖莲叶小于钱，卧柳虽多不碍船。两岸新苗才过雨，夕阳沟水响溪田。屋上鸠鸣谷雨开，横塘游女荡船回。桃花落后蚕齐浴，竹笋抽时燕便来。","dynasty":"清代","tags":"写景，湖水","title":"鸳鸯湖棹歌·一百首选二"}
{"author":"朱彝尊","content":"十年磨剑，五陵结客，把平生、涕泪都飘尽。老去填词，一半是、空中传恨。几曾围、燕钗蝉鬓。不师秦七，不师黄九，倚新声、玉田差近。落拓江湖，且分付、歌筵红粉。料封侯、白头无分。","dynasty":"清代","tags":"抒情，感慨，国破家亡，愁绪","title":"解佩令·自题词集"}
{"author":"朱彝尊","content":"鞭影匆匆，又铜城驿东。过雨碧罗天净，才八月，响初鸿。微风何寺钟？夕曛岚翠重。十里鱼山断处，留一抹、枣林红。","dynasty":"清代","tags":"婉约，纪行，写景","title":"霜天晓角·晚次东阿"}
{"author":"朱彝尊","content":"客舍紫藤长数寻，镺蔓年多半枯槁。往岁丰茸茎太密，花事去春翻草草。今年二月呼图丁，三百铜钱费除扫。虽然芟后花较迟，渐见含苞同蕨脑。檐牙朽株换棚格，井床新汲传栲栳。𦋏𦌊低垂香细细，游丝不动日杲杲。钩帘忽惊啅雀去，仰面生憎土蜂抱。越州老酒吴船来，小榼偏提恣倾倒。头衔久矣脱朝簿，那问冬冬鼓昏早。惜哉筋力日已疲，惟有花前不知老。停杯还忆故乡路，乱水穿沙入裴岛。千章古木藤缠身，飘落繁英满衫袄。明年期尔横涨桥，柔橹呕哑拨萍藻。绿阴共听黄栗留，醉卧橛头船更好。","dynasty":"清代","title":"紫藤花下醉歌同查上舍弟嗣瑮赋"}
{"author":"朱彝尊","content":"贯休手写一十六罗汉，其二乃在南海诃子林。昔游真迹未得见，念之三十五载萦人心。白头重作岭南客，故人期我虞翻宅。僧廊乱后花木犹珑璁，蕹菜春生满池碧。循廊转入精庐深，一幅居然挂东壁。古绡尚白石转青，恰于石罅安疏棂。一僧俯首力写经，自准以下祇半形。芬陀利花贝多叶，棕榈笔管毛猩猩。不知金天之西何处得石砚，毋乃昆吾玉切新出硎。一僧却立侍巾瓶，静如沙鹭翘凉汀。窗镫不剪信明灭，桫椤树底风泠泠。窗前千岁老猿拱，双臂平叉两肩耸。笋鞋桐帽木叶衣，想见霜浓寒到踵。精诚能令感金石，何况群生知怖恐。禅月师，流传三绝，画书诗。诗编巨岳集，书有姜体远本周之史籀秦相斯，未若画品更崛奇。即如此幅远出意匠表，或疑入定真容仿佛亲见之。不然调铅杀粉能尔为。诃林僧，神物藉汝能世守。不见《宣和》旧谱遗迹久云亡，豫章西山云堂院中亦何有。我欲赚汝去，莫饮我，缸面酒。我欲夺汝归，玉鸦叉，不在手。世间岂少珊瑚铁网珍珠船，自今贮之伏梁闇槛庶可全。","dynasty":"清代","title":"光孝寺观贯休画罗汉同陈恭尹赋"}
{"author":"朱彝尊","content":"飞楼压高城，人天纳万籁。登临信可娱，矧与群彦会。吉士澹荡人，偕行屏轩盖。论交半簦笠，杂坐缓巾带。樽中酒如泉，海大鱼作鲙。款款话别悰，迢迢念归旆。于焉感昔游，兹楼在晻霭。凝思蹑丹梯，兴发不可奈。惟时建雄藩，自比夜郎大。邸中凿园池，巧匠恣雕绘。水亭拟舟梁，山木徒枞桧。长姣罗美人，管库敛文贝。因之设厉禁，游者心钳釱。一闭金兽镮，廿年委榛荟。修蛇穴其中，妖鸟叫其外。虽免劫火焚，终遭飓风害。人事戒满盈，天意恶侈忲。六师一以移，汉将齐下濑。刘王旧花坞，金粉尽淘汰。今来纵游观，足以动深慨。觞罢复凭阑，远目豁蒙{榷去木加弓}。祝融方司南，尉陀台占兑。万井郁参差，百谷互阳昧。人影数沙虫，林梢亚蓬艾。我非云中君，何缘出尘壒。少陵有遗诗，将老斯游最。","dynasty":"清代","title":"岭海将归梁吉士佩兰载酒邀同屈大均陈恭尹吴韦王准陈"}
{"author":"朱彝尊","content":"建溪饶惊，樟滩最巉险。颠波势欲下，乱石故磨飐。洼坳碾作涡，刻露圭就就琰。我衰忧患多，过此容色敛。篙师凝晴立，尺水巧回闪。铿然矢投壶，狎恰不误点。轻舟恣一掷，纵若鸟脱罨。以兹推物理，遇境适夷险。人或发祸机，忌者思尽掩。扬澜沸平地，凿空架崖厂。由来人背噂，未必鬼神贬。济盈轨易濡，忠信幸无忝。习坎入坎凶，既出夫何玷，浮海桴可乘，舟楫况刳剡。","dynasty":"清代","title":"樟滩"}
{"author":"朱彝尊","content":"查山一卷石，太湖汇西南。梅花几百万，乱插如蓍簪。我来微雨后，尽坼霜苞含。横披谷锦绣，倒映天蔚蓝。高临铜官井，下者菖蒲潭。麂眼编疏篱，鹿胎糁空㟏。卑枝或压帽，瘦蒂恒飘巾彡。粉蝶羽翻飞，白龙须{矜}鬖。曩时李先辈，丘壑性所耽。过之不能去，思结小圆庵。点笔写为图，买山付虚谈。清河有一老，于此开径三。诗垒黄篾楼，生圹金粟龛。偶占绝胜地，户户围重岚。渔洋峙厥左，层波激㴥㴂。其右浮者六，一一同眠蚕。所憾溆浦隔，未得穷幽探。徒羡渔子艇，扬帆捉蠃蚶。张郎敬爱客，托契来侨郯。园蔬进香饭，家酿发新坩。蟛鲕列琐细，橙橘分酸甘。主宾迭相劝，力饮忘身酣。是夕阴复晴，净洗雪昙昙。花光暝逾蒸，四坐闻馣𩡝。牵吟共阄韵，语笑吴越参。酬和继沈范，少长齐罗聃。礼从野人野，嗜比贪夫贪。昴参横醉后，各各犹研覃。回忆平生游，斯集乐且湛。拟留信宿居，懒上白竹篮。","dynasty":"清代","title":"二月朔查山探梅集六浮阁分韵得覃字"}
{"author":"朱彝尊","content":"沮漆寻源合，江蛮相土弘。古公遗哲嗣，内传有明徵。肇迹贻谋远，先几脱屣能。帝心惟季度，祖武得昌绳。句曲诛茅始，衡山采药曾。屈伸等龙蠖，游息喻鹪鹏。三让声何忝，群黎爱莫惩。稻田占乐岁，泰伯围田城内。瓜瓞启新塍。洌井深堪汲，高墉近可乘。讴歌顿洋溢，狱讼省侵陵。化被仁风厚，经传至德称。玉舆初弗顾，黄屋讵难胜。自镐宗盟重，维南庶绩凝。命圭还作伯，端委岂无朋。节孰千秋并，名将万代矜。世家伦序定，人表上中应。祠沿汉永兴。到门帆叶卸，倚郭殿檐层。行潦蘋长荐，平墟墓未崩。友于同一庙，栖止必双凭。熟食均笾豆，文身判股肱。独存冠黼冔，不散发鬅髺。逊位翻追王，浮家乃诞登。典仪咸秩久，斋宿有司恒。芭舞经春演，灵旗练日升。官桥行坦坦，社鼓奏鼟鼟。霸业诸孙歇，丰碑异代增。斗牛含气象，乌兔信环縆。议礼邦人懈，弥文俗吏憎。渐疏胞与翟，下遣簿兼丞。画绘添奇鬼，性醪减旧秤。但令巫史祝，罕睹蕙肴蒸。断础方花湿，空廊蔓草艿。青虫晴挂树，苍鼠暗窥镫。迩者鸣銮至，恭惟嘉惠承。为章倬云汉，题扁照柧棱。过客争趋谒，其谁免战兢。杏梁浮震泽，栗主配延陵。坠典勤分掌，恩言尽服膺。法施民矢报，终古洁铏。","dynasty":"清代","title":"谒泰伯庙"}
{"author":"朱彝尊","content":"周官掌三《易》，以通天下志。卦名或不齐，旅占本一致。岂有先后天，𠇗离异方位。斯言伪且坚，足以乱神智。演为方圆图，申以河洛义。仪象卦已陈，相错六十四。图中迭相生，十六三十二。请问安乐翁，正名名焉寄。","dynasty":"清代","title":"斋中读书其一"}
{"author":"朱彝尊","content":"太极非有象，一元气浑沦。阴阳至精数，义由道士伸。列图自下上，三五理具陈。番番希夷叟，以此勒贞珉。元公一丁倒，遂为席上珍。后来费朱陆，往复辞纷纶。仲尼不可作，谁与别伪真。","dynasty":"清代","title":"斋中读书其二"}
{"author":"朱彝尊","content":"《书》名达四方，掌之周外史。曷言乎书名，毋乃小序是。马郑注《漆经》，大义已及此。古文虽未见，序先畅厥旨。云何宋诸儒，深文共排毁。吾闻《国史》言，序《书》自孔子。哀哉秦火后，未亡亦仅尔。苟属圣人言，亦当存其似。不见小戴文，《礼》家以取士。何独《诗》《书》序，攻者后先起。","dynasty":"清代","title":"斋中读书其三"}
{"author":"朱彝尊","content":"九畴一五行，《洪范》义先具。伯鲧一汩陈，维帝乃震怒。启贤能继禹，天罚行有扈。桑门易地风，其说本舛互。奈何洛下儒，侮圣不知惧。用三革其二，变一成百牾。既与《洪范》殊，宁免彝伦斁。百世而可欺，君子亦有恶。","dynasty":"清代","title":"斋中读书其四"}
{"author":"朱彝尊","content":"孔门善说《诗》，子云商起予。流传大小毛，授受大小《序》。纵有齐鲁韩，见之色斯阻。夹漈一后生，攻以烈火炬。先儒误听信，凿枘生龃鼯。微言忽中绝，大义不复举。闻人左丘明，著书秦相吕。其言虽近诬，其事颇足取。国侨赋《褰裳》，晋为退师旅。《木瓜》美齐桓，情岂系男女。诗教厚人伦，诲淫何独许。可怪上蔡师，为力亦太钜。芟弃郑卫篇，窜改《雅》《颂》所。谁为辨异同，复遵笺传语。","dynasty":"清代","title":"斋中读书其五"}
{"author":"朱彝尊","content":"男女一相悦，情迫莫自持。不闻《桑中》契，先以定情诗。国史明得失，輶轩别醇疵。如何历郑卫，专录淫人辞。鸡鸣风雨夜，奔者亦可危。执袪遵大路，岂不畏人知。丘中有麻麦，两雄共一雌。双双李树下，宁免相诟訾。立言讵可训，说者宜再思。无邪尼父教，用告童子师。","dynasty":"清代","title":"斋中读书其六"}
{"author":"朱彝尊","content":"《诗》亡王迹熄，百国有《春秋》。鲁叟乃笔削，宝书肆旁搜。晋《乘》楚《梼杌》，郑志亦见收。斯为天子事，邦国合九州。大书王正月，恐疑于孟陬。胡氏逞私智，谓以夏冠周。岂其一布衣，斧钺威诸侯。美恶同其辞，此言尤谬悠。当其在讲幄，君臣意绸缪。经义月经进，讽谏同转辀。是时十将存，可复二帝仇。奈何戒黩武，惟知安是偷。得毋桧所荐，知己士当酬。流传误后学，乖舛难悉纠。曷不废其书，述事准左丘。","dynasty":"清代","title":"斋中读书其七"}
{"author":"朱彝尊","content":"素王六经外，《论语》其总龟。纪者六十四，义取《春秋》辞。同门有不善，一一具书之。由求予亢寮，言失不可追。揆诸朋友义，情得徇其私。宁形弟子短，但以尊先师。试观孟子徒，克丑亦若斯。后儒不晓事，吹毛务求疵。倡论辍从祀，平反者为谁。不若乡愿人，非刺无可施。瞽宗祀此辈，众口庶不訾。吾思屋上乌，爱由丈人推。云何七十子，一眚罢其祠。何年复旧典，俎豆敕有司。","dynasty":"清代","title":"斋中读书其八"}
{"author":"朱彝尊","content":"汉士守一经，其义或駮舛。真儒起北海，卓哉郑司农。博综六艺旨，叩之等木钟。于时内外学，罔不罗心胸。用以释仪象，明堂暨辟雍。初非尚怪异，专一谭鱼龙。至于五帝名，亦惟祀典从。德业既日尊，弟子争扳逢。黄巾拜车下，后儒翻不容。一朝辍栗主，俎豆何由供。嗟彼黎丘鬼，乃以祀瞽宗。","dynasty":"清代","title":"斋中读书其九"}
{"author":"朱彝尊","content":"秦延君说《书》，敷文太支蔓。《尧典》仅一篇，为言且三万。博士卖骑驴，亦费三纸券。吾思吉人辞，终与躁人远。辞苟足以达，其义自缱绻。勿徇买菜求，第抒心所愿。不见陆士衡，才多反为患。","dynasty":"清代","title":"斋中读书其十"}
{"author":"朱彝尊","content":"诗篇虽小技，其源本经史。必也万卷储，始足供驱使。别材非关学，严叟不晓事。顾令空疏人，著录多弟子。开口效杨陆，唐音总不齿。吾观赵宋来，诸家匪一体。东都导其源，南渡逸其轨。纷纷流派别，往往近粗鄙。群公皆贤豪，岂尽昧厥旨。良由陈言众，蹈袭乃深耻。云何今也愚，惟践形迹似。譬诸艻蔗甘，舍浆啖渣滓。斯言勿用笑，庶无乖义始。","dynasty":"清代","title":"斋中读书其十一"}
{"author":"朱彝尊","content":"群雅日凋谢，后起靡有涯。奇觚累百人，各自名其家。吾衰尚有志，道古闲诐邪。有明三百祀，揽秀披春华。青田与青丘，二美洵无瑕。吾乡数程贝，双珠握灵蛇。自从永宣来，其辞正且葩。洎乎嘉靖季，七子言何夸。钩金纵可拣，莫披黄河沙。一咻众楚和，是后尤卑哇。先公闻鴃舌，顿生亡国嗟。吾欲返正始，助我者谁邪。","dynasty":"清代","title":"斋中读书其十二"}
{"author":"朱彝尊","content":"白登雁门道，骋望勾注巅。山冈郁参错，石栈纷钩连。度岭风渐生，入关寒凛然。层冰如玉龙，万丈悬蜿蜒。飞光一相射，我马忽不前。抗迹怀古人，千载多豪贤。郅都守长城，烽火静居延。刘琨发广莫，吟啸《扶风篇》。伟哉广与牧，勇略天下传。时来英雄奋，事去陵谷迁。古人不可期，劳歌为谁宣？嗷嗷中泽鸿，聆我慷慨言。","dynasty":"清代","title":"雁门关"}
{"author":"朱彝尊","content":"两孤去百里，宛在中流半。匪独形胜殊，气亦变昏旦。天梯鬼斧开，庙火神鸦散。昭昭云月辉，历历明星烂。空水既澄鲜，浮光亦陵乱。飘飖御泠风，恍惚度银汉。未有归与情，空深逝者叹。","dynasty":"清代","title":"大孤山"}
{"author":"朱彝尊","content":"春风蝴蝶飞，绿草南园遍。知是麻姑五色裙，罗浮山下曾相见。开门一笑逢故人，远来问我桃花津。若非绿玉杖，定跨黄麒麟。不然出入京洛一万里，何为布素无缁尘？相知乐莫乐，不用金箱图五岳。况今天地多战争，赤城华顶风烟惊。山阴道士不得见，四明狂客谁相迎？由拳城南春可惜，竹石如山水千尺。从此扁舟范蠡湖，长歌来往裴休宅。","dynasty":"清代","title":"喜罗浮屈五过访"}
{"author":"朱彝尊","content":"高楼置酒觞今夕，愁听骊歌送行客。摇落深知羁旅情，飘零况是云山隔。林生磊落无等伦，凤雏骥子谁能驯？一朝慷慨辞乡里，几载饥寒傍路人。平生崔嵬好奇服，流离耻作穷途哭。往往诗歌泣鬼神，时时谈笑惊流俗。林生林生骨相奇，昂藏不异并州儿。看君富贵当自有，不合憔悴留天涯。高秋别我闽中去，行李萧条惨徒御。客舍清江万里船，乡心红叶千山树。九里湖边倚翠屏，谷城山下俯清泠。寒风江路兼山路，落日长亭更短亭。嗟予分手天南远，惆怅河桥送君返。远客休辞行路难，高堂应念还家晚。","dynasty":"清代","title":"送林佳玑还莆田"}
{"author":"朱彝尊","content":"韦郎旧隶羽林籍，曾向营门教吹笛。不听吴中《白雪》音，定呼邺下黄须客。平原相见转相亲，置酒夸君座上宾。下若尊罍朝未罄，东山丝竹夜还陈。闲来坐我花间奏，玉洞飞泉响岩溜。古调多传关马词，新声似出康王授。问我东行到海壖，日斜江上惨离筵。还将北雁南飞曲，催送钱塘楚客船。船人擂鼓津头泊，红叶千山富春郭。忽作边秋出塞声，江枫岸柳纷纷落。哀弦促管不堪听，宾御闻之亦涕零。挂席远移严子濑，看山直上谢公亭。闻君欲问云中戍，雪消饮马长城去。广武营中折柳时，黄瓜阜上题书处。司农旧是出群才，此日征西幕府开。试向尊前歌一曲，梅花飞遍李陵台。","dynasty":"清代","title":"将之永嘉曹侍郎饯予江上，吴客韦二丈为弹长亭之曲并吹笛送行，歌以赠韦即送其出塞"}
{"author":"朱彝尊","content":"黄门先生官左掖，力欲拔山气辟易。虎豹天关闭九重，孤臣血肉徒狼籍。东莱蜃市易沉沦，南国相逢泪满巾。青鞋布袜江湖外，谁念当时折槛人？","dynasty":"清代","title":"送姜给事埰"}
{"author":"朱彝尊","content":"玉带生，吾语汝。汝产自端州，汝来自横浦。幸免事降表佥名谢道清，亦不识大都承旨赵孟頫。能令信公喜，辟汝置幕府。当年文墨宾，代汝一一数。参军谁，谢皋羽。僚佐谁，邓中甫。弟子谁，王炎午。独汝形躯短小，风貌朴古，步不能趋，口不能语。既无鸲之鹆之活眼睛，兼少犀纹彪纹好眉妩。赖有忠信存，波涛孰敢侮！是时丞相气尚豪，可怜一舟之外无尺土，共汝草檄飞书意良苦。四十四字铭厥背，爰汝心坚刚不吐。自从转战屡丧师，天之所坏不可支。惊心柴市日，慷慨且诵《临终诗》，疾风蓬勃扬沙时。传有十义士，表以石塔藏公尸，生也亡命何所之？或云西台上，晞发一叟涕涟洏。手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢嗔怒。吾今遇汝沧浪亭，漆匣初开紫衣露。海桑陵谷又经三百秋，以手摩挲尚如故。洗汝池上之寒泉，漂汝林端之霏雾。俾汝留传天地间，忠魂墨气常凝聚。","dynasty":"清代","title":"玉带生歌"}
{"author":"朱彝尊","content":"枕上闲商略，记全家元夜看灯，小楼帘幕。暗里横梯听点屐，知是潜回香阁。险把个玉清追着。径仄春衣风渐逼，惹钗横翠凤都惊落。三里雾，旋迷却。星桥路返填河鹊。算天孙已嫁经年，夜情难度。走近合欢床上坐，谁料香含红萼。又两暑三霜分索。绿叶清阴看总好，也不须频悔当时错。且莫负，晓云约。","dynasty":"清代","title":"金缕曲"}
{"author":"朱彝尊","content":"一水填却双星如约。乞巧谁凭。诉愁君莫，知道呆女痴牛，肯怜不。悠悠岁月辞家者，孤眠且。此夕何夕也。碧梧小院风细，露槛同凭，昔年曾。","dynasty":"清代","title":"怨王孙七夕"}
{"author":"朱彝尊","content":"玉阑干外秋蛩语，一架豆花清露。兰汤浴罢纳新凉，携纤手夜深尔汝。绿窗人远纱空护，网暗尘，蛛丝无数。旧时梁燕也惊心，一回来却又飞去。","dynasty":"清代","title":"玉阑干"}
{"author":"朱彝尊","content":"桐扣亭前。记春花落尽，才返吟鞭。鸭头凝练浦，鹅眼屑榆钱。兰期空约月初弦。待来不来，红桥小船。蓬山近，又风引翠鬟不见。飞燕，书乍展。哽咽泪痕，犹自芳笺染。玉镜妆台，青莲砚匣，定自沉吟千遍。解道临行更开封，背人一缕香云剪。知他别后，凤钗拢鬓深浅。","dynasty":"清代","title":"换巢鸾凤"}
{"author":"朱彝尊","content":"日长深院里，见微吟红豆，学书青李。鼠须散卓，曾付扫眉翠，绿纱风不起，炉烟都篆心字。密缔星期，许支机石畔，来往绛河水。谁料分飞万里。雾露芙蓉，恨别成秋蒂。桃蹊重到，仙犬遽迎吠。涩尘凝满砌，夕阳空自垂地。旧日回廊，剩枇杷一树，花下小门闭。","dynasty":"清代","title":"梦芙蓉"}
{"author":"朱彝尊","content":"粉墙青虬檐百尺，一条天色催暮。洛妃偶值无人见，相送袜尘微步。教且住。携玉手潜得莫惹冰苔仆。芳心暗诉。认香雾长鬟边，好风衣上，分付断魂语。双栖燕，岁岁花时飞度。阿谁花底催去。十年镜里樊川雪，空袅茶烟千缕。离梦苦。浑不省锁香金箧归何处。小池枯树。算只有当时，一丸冷月，犹照夜深路。","dynasty":"清代","title":"摸鱼儿"}
{"author":"朱彝尊","content":"障羞罗扇，花时犹记，这边曾见。曲录栏杆，玲珑窗户，也都寻遍。两峰依旧青青，但不比，眉梢平远。第一难忘，重来崔护，去年人面。","dynasty":"清代","title":"柳梢青记游"}
{"author":"朱彝尊","content":"凝珠吹黍，似早梅乍萼，新桐初乳，莫是珊瑚。零乱敲残石家树，记得南中旧事。金齿屐，小鬟蛮语，向两岸，树底盈盈。素手摘新雨。延伫，碧云暮。休逗入茜裙，欲寻无处，唱歌归去。先向绿窗饲鹦鹉，惆怅檀郎终远。待寄与，相思犹阻。烛影下，开玉盒，背人偷数。","dynasty":"清代","title":"暗香咏红豆"}
{"author":"朱彝尊","content":"桥影流虹，湖光映雪，翠帘不捲春深。一寸横波，断肠人在楼阴。游丝不系羊车住，倩何人传语青禽。最难禁，倚遍雕栏，梦遍罗衾。重来已是朝云散，怅明珠佩冷。紫玉烟沈，前度桃花，依然开满江浔。钟情怕到相思路，盼长堤草尽红心。动愁吟，碧落黄泉，两处谁寻。","dynasty":"清代","title":"高阳台"}
{"author":"朱彝尊","content":"倩东君著力，系住韶华，穿小径，漾晴沙。正阴云笼日，难寻野马，轻飏染草，细绾秋蛇。燕蹴还低，莺衔忽溜，惹却黄须无数花。纵许悠扬度朱户，终愁人影隔窗纱。惆怅谢娘池阁，湘帘乍捲，凝斜盼，近拂檐牙。疏篱罥，短垣遮，微风别院，明月谁家。红袖招时，偏随罗扇，玉鞭袅处，又逐香车。休憎轻薄，笑多情似我，春心不定，飞梦天涯。","dynasty":"清代","title":"春风袅娜游丝"}
{"author":"朱彝尊","content":"王座苔衣，拜遗像紫髯如乍。想当日周郎陆弟，一时声价。乞食肯从张子布？举杯但属甘兴霸。看寻常谈笑敌曹刘，分区夏。南北限，长江跨。楼橹动，降旗诈。欢六朝割据，从来谁亚？原庙尚存龙虎地，春秋未辍鸡豚社。剩山围衰草女墙空，寒潮打。","dynasty":"清代","title":"满江红吴大帝庙"}
{"author":"朱彝尊","content":"澄湖淡月，响渔榔无数。一霎通波拨柔橹。过垂虹亭畔，语鸭桥边，离根绽点点牵牛花吐。红楼思此际，谢女檀郎，几处残灯在窗户。随分且奇眠，枕上吴歌，声未了梦轻重作。也尽胜鞭丝乱山中，听风铎郎当，马头冲雾。","dynasty":"清代","title":"洞仙歌吴江晓发"}
{"author":"朱彝尊","content":"崇墉积翠，望关门一线，似县檐溜。瘦马登登愁径滑，何况新霜时候？画鼓无声，朱旗卷尽，惟剩萧萧柳。薄寒渐甚，征袍明日添又。谁放十万黄巾？刃泥不闭，直入车箱口。十二园陵风雨暗，响遍哀鸿离兽。旧事惊心，长途望眼，寂寞閒庭堠。当年锁论，董龙真是鸡狗。","dynasty":"清代","title":"百字令度居庸关"}
{"author":"朱彝尊","content":"千里重关，凭谁踏遍，雁衔芦处？乱水滹沱，层霄冰雪，鸟道连勾注。画角吹愁，黄沙拂面，犹有行人来去。问长涂斜阳瘦马，又穿入，离亭树。猿臂将军，鸦见节度，说尽英雄难据。窃国真王，论功醉尉，世事都如许！有限春衣，无多山店，酹酒徒成虚语！垂杨老，东风不管，寸丝烟絮。","dynasty":"清代","title":"消息度雁门关"}
{"author":"朱彝尊","content":"南陌，归客，紫骝骄。水驿山椒，路遥，落花如雨烟外飘。河桥，折残杨柳条。别酒西堂官烛短，红玉碗，醉也休辞满。漏声催，且徘徊，一杯，劝君更一杯。","dynasty":"清代","title":"河传送米紫来入燕"}
{"author":"朱彝尊","content":"十里浮岚山近远。小雨初收，最喜春沙软。又是天涯芳草遍，年年汾水看归雁。系马青松犹在眼。胜地重来，暗记韶华变。依旧粉纷凉月满，照人独上溪桥畔。","dynasty":"清代","title":"蝶恋花重游晋祠题壁"}
{"author":"朱彝尊","content":"西苑妆楼，南城独骑，几处笳吹芦叶？孤鸟外生烟夕照，对千里万里积雪。更谁来击筑高阳？但满眼花豹明驼相接。剩野火楼桑，秋尘石鼓，陌上行人空说。战斗渔阳何歇？笑古往今来，浪传豪杰。绿头鸭悲吟乍了，白翕雀醉歌还阕。数燕云十六神州，有多少园陵，颓垣断碣。正石马嘶残，金仙泪尽，古水荒沟寒月。","dynasty":"清代","title":"金明池燕台怀古，和申随叔翰林"}
{"author":"朱彝尊","content":"玉骢嘶，须把青丝罥他住。燕歌易酒，莫辞今夕离亭聚。浮云一望，绿波千里，满目销魂江淹赋。计落花时节黄陵，楚竹湘烟响柔橹。行旅，罗施天末，木瓜金筑，且伴参军作蛮语。乱水孤舟逢人少，惟有冷猿昏雨。南寻李白，问讯何如？为报频年相思苦。道故人别来时卷，总是人间断肠句。","dynasty":"清代","title":"罥马索送崔二再游黔中，兼讯李斯年。"}
{"author":"朱彝尊","content":"清秋满目临淄水，一半是，牛山泪。此地从来多古意：王侯无数，残碑破冢，禾黍西风里。青州从事须沈醉，稷下雄谈且休矣！回首吴关二千里。分明记得，先生弹铗，也说归来是。","dynasty":"清代","title":"青玉案临淄道上"}
{"author":"朱彝尊","content":"擅词场飞扬跋扈，前身可是青咒？风烟一壑家阳羡，最好竹山响里。摧砚几，坐罨画溪阴，袅袅珠藤翠。人生快意，但紫笋烹泉，银筝侑酒，此外总閒事。空中语，想出空中姝丽，图来菱角双髻。乐章琴趣三千调，作者古今能几？团扇底，也直得樽前，记曲呼娘子。旗亭药市，听江北江南，歌尘到处，柳下井华水。","dynasty":"清代","title":"迈陂塘题其年填词图"}
{"author":"朱彝尊","content":"茶甲齐开更敛，柳系欲起还沈。一春閒望费沈吟。酒旗风著力，花事雨惊心。巷窄猧儿不吠，楼高燕子难寻。熏炉小篆叠重衾。绿阴犹未满，庭院已深深。","dynasty":"清代","title":"临江仙"}
{"author":"朱彝尊","content":"当年博浪金椎，惜乎不中秦皇帝！咸阳大索，不邳亡命，全身非易。纵汉当兴，使韩成在，肯臣刘季？算论功三杰，封留万户，都未是，平生意。遗庙彭城旧里，有苍苔断碑横地。千盘驿路，满山枫叶，一湾洞水。沧海人归，圯桥石杳，古墙空闭。怅萧萧白发，经过揽涕，向斜阳里。","dynasty":"清代","title":"水龙吟谒张子房祠"}
{"author":"朱彝尊","content":"谁在纱窗语？是梁间双燕多愁，惜春归去。早有田田青荷叶，占断板桥西路。听半部新添蛙鼓。小白蔫红都不见，但愔愔门巷吹香絮。绿阴重，已如许！花源岂是重来误？尚依然倚杏雕栏，笑桃朱户。隔院鞦韆看尽坼，过了几番疏雨。知永日簸钱何处？午梦初回人定倦，料无心肯到閒庭宇。空搔首，独延伫。","dynasty":"清代","title":"金缕曲初夏"}
{"author":"朱彝尊","content":"疏雨过轻尘，圆沙结翠茵，惹红襟乳燕来频。乍暖乍寒花事了，留不住，塞垣春。归梦苦难真，别离情更亲，恨天涯芳信无因。欲话去年今日事，能几个，去年人？","dynasty":"清代","title":"南楼令"}
{"author":"朱彝尊","content":"辛夷花落，海棠风起，朝雨一番新过。狸奴去后绣墩温，且伴我日长闲坐。笑言也得，欠伸也得，行处丹鞋婀娜。簸钱斗草已都输，问持底今宵偿我。","dynasty":"清代","title":"鹊桥仙·辛夷花落"}
{"author":"朱彝尊","content":"蚕月桑津，轻浪鱼鳞。好风光最易愁人。相逢休便，闲却残春。待播船回，游骢去，又因循。歌罢梁尘，舞散花茵。下楼梯帘外逡巡。有绿并坐，不在横陈。话夜阑时，人如月，月如银。","dynasty":"清代","title":"行香子·蚕月桑津"}
{"author":"朱彝尊","content":"百蝶仙裙风易袅。藕覆低垂，浅露惊鸿爪。元夕初过寒尚峭。呼别棹，雪花点点轻帆杪。别院羊灯收未了。高揭珠帘，特地留人照。众里偏他回避早。猜不到，罗帏昨夜曾双笑。","dynasty":"清代","title":"增字渔家傲"}
{"author":"朱彝尊","content":"枕上闲商略，记全家元夜看灯，小楼帘幕。暗里横梯听点屐，知是潜回香阁。险把个玉清追着。径仄春衣风渐逼，惹钗横翠凤都惊落。三里雾，旋迷却。星桥路返填河鹊。算天孙已嫁经年，夜情难度。走近合欢床上坐，谁料香含红萼。又两暑三霜分索。绿叶清阴看总好，也不须频悔当时错。且莫负，晓云约。","dynasty":"清代","title":"金缕曲·枕上闲商略"}
{"author":"朱彝尊","content":"寻，帘外无端堕玉簪。笼灯去，休待落花深。","dynasty":"清代","title":"十六字令·寻"}
{"author":"朱彝尊","content":"粉墙青虯檐百尺，一条天色催暮。洛妃偶值无人见，相送袜尘微步。教且住。携玉手潜得莫惹冰苔仆。芳心暗诉。认香雾长鬟边，好风衣上，分付断魂语。双栖燕，岁岁花时飞度。阿谁花底催去。十年镜里樊川雪，空袅茶烟千缕。离梦苦。浑不省锁香金箧归何处。小池枯树。算只有当时，一丸冷月，犹照夜深路。","dynasty":"清代","title":"摸鱼儿·粉墙青虯檐百尺"}
{"author":"朱彝尊","content":"渠去日一帆春水。侬到日也一帆秋水。怪道相逢，翻不是相期地。无一语，只当相逢未。霜风紧，霜叶脆。上危梯，九日层楼倚。楼头纵得潜携手，催去也，怨鹦鹉红嘴。别时真惜，住也无计。此恨绵绵，讵已每遇登高会，便洒登高泪。","dynasty":"清代","title":"婆罗门令九日"}
{"author":"朱彝尊","content":"傍玉何曾暑热，惜香最恨眠迟。残灯未杀影迷离，一点纱龙红蕊。小雨初过庭树，新凉渐近罗帏。殷勤临别为披衣，软语虫飞声里。","dynasty":"清代","title":"西江月·傍玉何曾暑热"}
{"author":"朱彝尊","content":"别离偏比相逢易，众里休回避。唤坐回身，料是秋波，难制盈盈泪。酒阑空有相怜意，欲住愁无计。漏鼓三通，月底灯前，没个商量地。","dynasty":"清代","title":"城头月·别离偏比相逢易"}
{"author":"朱彝尊","content":"认丹鞋响，下画楼迟。犀梳掠倩人犹未，螺黛浅，俟我乎而。看不足，一日千回，眼转迷离。比肩纵得相随，梦雨难期。密意写折枝朵朵，柔魂递续命丝丝。洛神赋，小字中央，只有侬知。","dynasty":"清代","title":"两同心·认丹鞋响"}
{"author":"朱彝尊","content":"晨红才射南窗影，犀帷被谁惊起。啅雀争枝，寒梅吐萼，搅得雪花都坠。暗香簪未。早湿了当风画罗衣袂。简点熏笼，辟邪炉火陷灰细。昨宵回忆并坐。问何曾酒酽，宿酲如是。榄浆酸，蛤蜊汤俊，犹道不消残醉。曲屏斜倚。看旧埽眉峰，渐低穹翠，半枕瞢腾，到日高翻睡。","dynasty":"清代","title":"台城路·晨红才射南窗影"}
{"author":"朱彝尊","content":"明日别离人，未恋今宵月似银。只愿五更风又雨。飞到暮，啼杀杜鹃催不去。","dynasty":"清代","title":"南乡子·明日别离人"}
{"author":"朱彝尊","content":"斗账杏梁西，不许花蚊内并栖。分与罗衾香缭绕。遮了，一剪微风纨扇小。","dynasty":"清代","title":"南乡子·斗账杏梁西"}
{"author":"朱彝尊","content":"桐阴重碧，豆叶轻黄，溪沙过雨无泥。尽卷纤云，一钩凉月楼西。寻思昔游历历，记回廊纤手曾携。好风度，爱吹衣香细，点屐声低。谁道离多会少，比露蛩秋蟀，只解凝啼。恨别江淹，旧时南浦都迷。输成双星岁岁，料红墙银汉难跻。孤梦远，尚牵人横阁小梯。","dynasty":"清代","title":"声声慢七夕"}
{"author":"朱彝尊","content":"日长深院里，见微吟红豆，学书青李。鼠须散卓，曾付扫眉翠，绿纱风不起，炉烟都篆心字。。密缔星期，许支机石畔，来往绛河水。谁料分飞万里。雾露芙蓉，恨别成秋蒂。桃蹊重到，仙犬遽迎吠。涩尘凝满砌，夕阳空自垂地。旧日回廊，剩枇杷一树，花下小门闭。","dynasty":"清代","title":"梦芙蓉·日长深院里"}
{"author":"朱彝尊","content":"湾头登小艓。惯风生衣香，水湔裙褶。待到重门，纵教携玉腕，尚羞红颊。月姊窥侬，也劝饮深杯稠叠。织女机边，一线秋河，夜凉人涉。早是含情迎接。怕峡雨他山，易沾桃叶。第一相思，是床东袜刬，暗尘潜蹑。旧事凄凉，化梦里双飞蝴蝶。剩有轻绡十幅，曾围秀靥。","dynasty":"清代","title":"三姝媚"}
{"author":"朱彝尊","content":"雨盖飘荷，霜枝钉菊，满庭芳草萋萋。莫愁催送，香径手重携。叠取鸳鸯绣被，屏山近已分双栖。金簪拔，暗除了鸟，不用绕唐梯。低帷听细语，五湖心事，钗卜难稽。得雾深三里，花隔千溪。只是仙源无路，添惆怅残月荒鸡。绳河晓，黄姑织女，依旧水东西。","dynasty":"清代","title":"满庭芳·雨盖飘荷"}
{"author":"朱彝尊","content":"湾头分手盈盈步，潜约到西湖住。苏小门前芳草渡。依稀曾记，小楼深巷，尽是销魂处。到来忽下前溪路，月黑频催送柔橹。及到前溪人又去。游丝落絮，春来无定，总被东风误。","dynasty":"清代","title":"青玉案·湾头分手盈盈步"}
{"author":"朱彝尊","content":"垂柳板桥低，娇莺着意啼。正门前春水初齐。记取鸦头罗袜小，曾送上，窅娘堤。花底惜分携，苔钱旧径迷。燕巢空落尽芹泥。惟有天边眉月在，犹自挂，小楼西。","dynasty":"清代","title":"南楼令·垂柳板桥低"}
{"author":"朱彝尊","content":"低鬟敛尽云欹侧，粉香都拭。生憎桂帐秋虫入，教郎轻擘。红藤细织暹罗席，方花盈尺。冷波一任鸳鸯拍，残梦无力。","dynasty":"清代","title":"后庭花·低鬟敛尽云欹侧"}
{"author":"朱彝尊","content":"犀梳在手，逋发未撩匀面后。眉语心知，引过闲房步步随。颓香暖玉，牵拂腰巾带重来。一段归云，谁验蛇医臂上痕。","dynasty":"清代","title":"减兰·犀梳在手"}
{"author":"朱彝尊","content":"往事记山阴，风雪镜湖残腊。燕尾香缄小字，十三行封答。中央四角百回看，三岁袖中纳。一自凌波去后，怅神光难舍。","dynasty":"清代","title":"好事近·往事记山阴"}
{"author":"朱彝尊","content":"桑叶阴阴浅水湾，更无人处竹回环。飞来一片望夫山。劝客且留今日住，催归深悔那时还。断肠朝雨赋阳关。","dynasty":"清代","title":"浣溪沙"}
{"author":"朱彝尊","content":"留赠镜湖纱，浣女机中织。裁作轻衫稳称身，更染蒲萄色。松叶玻璃碧，劝饮春纤执。本向人前欲避嫌，禁不住心怜惜。","dynasty":"清代","title":"卜算子·留赠镜湖纱"}
{"author":"朱彝尊","content":"相见罢凭阑，并坐重关。熏炉初徙镜台宽。子石琢成莲叶小，教试麋丸。画扇翠峰攒，一面霜纨。别来诗句几曾闲。杂体江淹三十关首，都写伊看。","dynasty":"清代","title":"卖花声·相见罢凭阑"}
{"author":"朱彝尊","content":"袖薄吹香过，发重萦鬟亸。压众风流，倾城色笑，趁时梳裹。惯新诗咏罢少人知，一篇篇教和。别泪看频堕，密约何曾果。七夕星河，中秋院落，上元灯火。悔当时花月可怜宵，镇相逢闲坐。","dynasty":"清代","title":"红娘子·袖薄吹香过"}
{"author":"朱彝尊","content":"桐扣亭前。记春花落尽，才返吟鞭。鸭头凝练浦，鹅眼屑榆钱。兰期空约月初弦。待来不来，红桥小船。蓬山近，又风引翠鬟不见。飞燕，书乍展。哽咽泪痕，犹自芳笺染。玉镜妆台，青莲砚匣，定自沉吟千遍。解道临行更开封，背人一缕香云剪。知他别后，凤钗拢鬓深浅。","dynasty":"清代","title":"换巢鸾凤·桐扣亭前"}
{"author":"朱彝尊","content":"记摘小园瓜李，七夕年时花底。呆女嫁痴牛，嫁到良宵十四。弹指，弹指，好事已成虚事。","dynasty":"清代","title":"如梦令七夕"}
{"author":"朱彝尊","content":"携来九子同心粽，蒲酒犹深。夜帐轻容，续命丝长针再缝。须知后会浑无据，难道相逢。十二巫峰，峡雨轻回第四重。","dynasty":"清代","title":"采桑子五月六日"}
{"author":"朱彝尊","content":"密雨垂丝，细细晚风，约尽浮萍池水。乍一霎黄昏，小门深闭。作弄新凉天气。怕早有井梧飘阶砌。正楚筠，簟冷香篝，简点旧时鸳被。无计。才独眠，更坐起恁说愁边滋味。翠蛾别久，远信莫致。纵有梦魂能记。寻不到，长安三千里。料此夜一点孤灯，知他睡也不睡。","dynasty":"清代","title":"无闷雨夜"}
{"author":"朱彝尊","content":"万里将行，剪灯重伴西楼语。远书欲附，细把邮签数。风雨江头，不许离人去。离人去。断肠归路，秋草真娘墓。","dynasty":"清代","title":"点绛唇·万里将行"}
{"author":"朱彝尊","content":"秋雨疏偏响，秋点夜迸啼。空床取次薄衾携。未到酒醒时候，已凄凄。寒雁横天远，江云拥树低。一湾杨柳板桥西。料得灯昏独上，小楼梯。","dynasty":"清代","title":"风蝶令·秋雨疏偏响"}
{"author":"朱彝尊","content":"青鸾有翼，飞鸿无数，消息何曾轻到。瑶琴尘满十三徽，止记得，思归一调。此时便去，梁间燕子，定笑画眉人老，天涯况是少归期，又匹马，乱山残照。","dynasty":"清代","title":"鹊桥仙·青鸾有翼"}
{"author":"朱彝尊","content":"玉阑干外秋蛩语，一架豆花清露。兰汤浴罢纳新凉，携纤手夜深尔汝。绿窗人远纱空护，网暗尘，蛛丝无数。旧时梁燕也惊心，一回来却又飞去。","dynasty":"清代","title":"玉阑干·玉阑干外秋蛩语"}
{"author":"朱彝尊","content":"回雁书迟，烧灯时候，尚促归期。兽锦梭抛，鲛珠泪尽，也忒相思。彩云天远瑶姬，便不管人间别离。约指轻弡，熏香小像，都悔还伊。","dynasty":"清代","title":"柳梢青·回雁书迟"}
{"author":"朱彝尊","content":"针楼残烛，镜台剩粉，醉眠曾许。长记罗账梦回初，响几点催花雨。别泪连丝繁主薄，剩定情诗句。一样霜天月仍圆，只不照凌波步。","dynasty":"清代","title":"留春令·针楼残烛"}
{"author":"朱彝尊","content":"清溪一曲板桥斜，杨柳暗藏鸦。旧事巫山，朝云赋罢，梦里是生涯。而今追忆曾游地，无数断肠花。塘上燕子，梁间燕子，飞去入谁家。","dynasty":"清代","title":"少年游·清溪一曲板桥斜"}
{"author":"朱彝尊","content":"紫萧停，锦瑟远，寂寞旧歌扇。萍叶空池，卧柳扫还倦。便令凤频书，芹泥长润，招不到别巢秋燕。露华泫。犹剩插鬓金铃，残菊四三点。阶面青苔，不雨也生遍。纵馀一缕香尘，袜罗曾印，奈都被西风吹卷。","dynasty":"清代","title":"祝英台近·紫萧停"}
{"author":"朱彝尊","content":"朝云不改旧时颜，飞下屏山。严城乍报三通鼓，何繇得遮梦重还。露叶犹闻响屧，风帘莫碍垂鬟。簪花小字箧中看，别思回环。穿针纵有他生约，怅迢迢路断银湾。锦瑟空成追忆，玉箫定在人间。","dynasty":"清代","title":"风入松·朝云不改旧时颜"}
{"author":"朱彝尊","content":"桃叶舟回，枫林客去，西渚波千叠。见十里横塘，几阵凉飔，独上小楼，柔肠断绝。春信莺花，秋期河汉，总是愁时节。怅碧海青天，夜色苍凉，归去明月。凄凄切切。相思苦梦雨何曾歇。恁不似当年，绛唇含笑，而今剩有啼痕泪颊。洛浦川长，青溪路断，晓露风灯灭。但寄语还淹，有个人儿，莫便轻别。","dynasty":"清代","title":"幔卷?"}
{"author":"朱彝尊","content":"残霞散尽鱼天锦，卧柳门前萍叶浸。一梁尘暝燕空妆，露井风多蛩未寝。悲秋楚客今逾甚，那有闲情拚夜饮。屏山凝睇已无存，何况玉锼金带枕。","dynasty":"清代","title":"玉楼春"}
{"author":"朱彝尊","content":"寒水篱根二尺，莫愁艇子能容。纤纤细步到房栊。青蛾匀黛浅，粉指掠云松。忆食忆眠忆坐，好春长定相逢。侍儿一一小名重。卷衣孙秀秀，灭烛许冬冬。","dynasty":"清代","title":"临江仙·寒水篱根二尺"}
{"author":"朱彝尊","content":"昨日苦留今日住，来朝再住无因。画楼欲下几逡巡。残灯三两焰，别泪一双人。料得离居多少恨，归期数遍冬春。长愁不独茧眉颦。口中生石阕，腹内转车轮。","dynasty":"清代","title":"临江仙·昨日苦留今日住"}
{"author":"朱彝尊","content":"白鹭飞边舟一个，萦回几曲方洲。晚凉重过曝衣楼。笼灯迎竹外，摇橹到沙头。烟火空存桃叶渡，依然兰月如钩。十年霜鬓不禁秋。可怜新蝶梦，犹恋旧蚊帱。","dynasty":"清代","title":"临江仙·白鹭飞边舟一个"}
{"author":"朱彝尊","content":"书床镜槛，记相连斜桷。惯见修蛾远山学。倩青腰受简，素女开图，才凝盼，一线灵犀先觉。新来窥宋玉，不用登墙，近在蛛丝画屏角。见了乍惊回，点屐声频，分明睹翠帷低擢。旋手揭，流苏近前看，又何处迷藏，者般难捉。","dynasty":"清代","title":"洞仙歌·书床镜槛"}
{"author":"朱彝尊","content":"谢娘春晓，借贫家螺黛。须拗花枝与伊戴。傍妆台，见了已慰相思。原不分，云母船窗同载。丛祠灯火下，暗祝心期，众里分明并侬拜。尽说比肩人，目送登舻，香渐辣晚风罗带。信柔橹，呕哑拨鱼衣，分燕尾溪流，赤栏桥外。","dynasty":"清代","title":"洞仙歌·谢娘春晓"}
{"author":"朱彝尊","content":"津亭回首，望高城天远，何况城中玉人面。数邮签万里，岭路千重，行不得，懊恼鹧鸪啼遍。郁孤台畔水，解送归人，三板轻船疾如箭。指点莫愁村，树下门前，怪别后双蛾较浅。若不是，临风暗相思，肯犹把留题，旧时团扇。","dynasty":"清代","title":"洞仙歌·津亭回首"}
{"author":"朱彝尊","content":"仲冬二七，算良期须果。若再沉吟甚时可。况熏炉渐冷，窗烛都灰，难道又各自抱衾闲坐。银湾桥已就，冉冉行云，明月怀中半霄堕，归去忒匆匆，软语丁宁，第一怕，袜罗尘涴。料消息青鸾定应知，也莫说今番，不曾真个。","dynasty":"清代","title":"洞仙歌·仲冬二七"}
{"author":"朱彝尊","content":"别离改月，便恹恹成病。镇日相思梦难醒。唤连船渡口，晚饭芦中，相见了不用药炉丹鼎。双银莲叶盏，满贮椒花，同向灯前醉司命。昵枕未三更，兰夜如年，奈犹憾乱鸦初景。起折赠黄梅镜奁边，但流睇无言，断魂谁省。","dynasty":"清代","title":"洞仙歌·别离改月"}
{"author":"朱彝尊","content":"小小春情先漏泄，爱绾同心结。唤作莫愁愁不绝，须未是，愁时节。才学避人帘半揭，也解秋波瞥。篆缕难烧心字灭，且拜了，初三月。","dynasty":"清代","title":"四和香·小小春情先漏泄"}
{"author":"朱彝尊","content":"刺绣在深闺，总是愁滋味。方便借人看，不把帘垂地。弱线手频挑，碧绿青红异。若遣绣鸳鸯，但绣鸳鸯睡。","dynasty":"清代","title":"生查子"}
{"author":"朱彝尊","content":"小溪澄，小桥横，小小坟前松柏声。碧云停，碧云停，凝想往时，香车油壁轻。溪流飞遍红襟鸟，桥头生遍红心草。雨初晴，雨初晴，寒食落花，青骢不忍行。","dynasty":"清代","title":"梅花引·苏小小墓"}
{"author":"朱彝尊","content":"谁在纱窗语？是梁问、双燕多愁，惜春归去。早有田田青荷叶，占断板桥西路。听半部、新添蛙鼓。小白蔫红都不见，但愔愔、门巷吹香絮。绿阴重，已如许。花源岂是重来误？尚依然、倚杏雕阑，笑桃朱户。隔院秋千看尽拆，过了几番疏雨。知永日、簸钱何处？午梦初回人定倦，料无心、肯到闲庭宇。空搔首，独延伫。","dynasty":"清代","title":"金缕曲·初夏"}
{"author":"朱彝尊","content":"去岁山川缙云岭，今年雨雪白登台。可怜日至长为客，何意天涯数举杯。城晚角声通雁塞，关寒马色上龙堆。故园望断江村里，愁说梅花细细开。","dynasty":"清代","tags":"饮酒，写景，抒情，愁绪","title":"云中至日"}
{"author":"朱彝尊","content":"天书稠叠此山亭，往事犹传翠辇经。莫倚危栏频北望，十三陵树几曾青？","dynasty":"清代","title":"来青轩"}
{"author":"朱彝尊","content":"玉带生，文信国所遗砚也。予见之吴下，既摹其铭而装池之，且为之歌曰：玉带生，吾语汝：汝产自端州，汝来自横浦。幸免事降表，佥名谢道清，亦不识大都承旨赵孟俯。能令信公喜，辟汝置幕府。当年文墨宾，代汝一一数：参军谁？谢皐羽；寮佐谁？邓中甫；弟子谁？王炎午。独汝形躯短小，风貌朴古；步不能趋，口不能语：既无鹳之鹆之活眼睛，兼少犀纹彪纹好眉妩；赖有忠信存，波涛孰敢侮？是时丞相气尚豪，可怜一舟之外无尺土，共汝草檄飞书意良苦。四十四字铭厥背，爱汝心坚刚不吐。自从转战屡丧师，天之所坏不可支。惊心柴市日，慷慨且诵临终诗，疾风蓬勃扬沙时。传有十义士，表以石塔藏公尸。生也亡命何所之？或云西台上，唏发一叟涕涟洏，手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢（口夭）怒？吾今遇汝沧浪亭，漆匣初开紫衣露，海桑陵谷又经三百秋，以手摩挱尚如故。洗汝池上之寒泉，漂汝林端之霏雾；俾汝畏留天地间，墨花恣洒鹅毛素。","dynasty":"清代","title":"玉带生歌并序"}
{"author":"朱彝尊","content":"齐心藕意，下九同嬉戏。两翅蝉云梳未起，一十二三年纪。春愁不上眉山，日长慵倚雕阑。走近蔷薇架底，生擒蝴蝶花间。","dynasty":"清代","title":"清平乐·齐心藕意"}
{"author":"朱彝尊","content":"那年私语小窗边，明月未曾圆。含羞几度，已抛人远，忽近人前。无情最是寒江水，催送渡头船。一声归去，临得又坐，乍起翻眠。","dynasty":"清代","title":"眼儿媚·那年私语小窗边"}
{"author":"朱彝尊","content":"东风几日，觉寒犹甚。纤手偷携笑齐禁。对初三微月，重到团栾，铺地水处处袜罗凉浸。周郎三爵后，顾曲无心，争忍厌厌夜深饮。只合并头眠，有限春宵，切莫负暖香鸳锦。最难得，相逢上元时，且过了收灯，放船由恁。","dynasty":"清代","title":"洞仙歌·东风几日"}
{"author":"朱彝尊","content":"佳期四五，问黄昏来否。说与低帷月明后。怕重门不锁，仙犬窥人，愁未稳花影匆匆分手。鸡缸三两盏，力薄春醪，何事卿卿便中酒，翻唤养娘眠，底事谁知，灯一点尚悬红豆。恨咫尺绳河隔三桥，全不管黄姑，夜深来又。","dynasty":"清代","title":"洞仙歌·佳期四五"}
{"author":"朱彝尊","content":"城头画角，报横江舻舳。催上扁舟五湖曲。怪刍尼噪罢，蟢子飞来，重携手也算天从人欲。红墙开窔奥，转入回廊，小小窗纱拓金屋。随意楚台云，抱玉挨香。冰雪净素肌新浴。便归触帘旌侍儿醒，只认是新凉，拂檐蝙蝠。","dynasty":"清代","title":"洞仙歌·城头画角"}
{"author":"朱彝尊","content":"烟袅袅，雨绵绵，花外东风冷杜鹃。独上小楼人不见，断肠春色又今年。","dynasty":"清代","title":"捣练子·烟袅袅"}
{"author":"朱彝尊","content":"低鬟十八云初约，春衫剪就轻容薄。弹作墨痕飞，折枝花满衣。罗裙百子褶，翠似新荷叶。小立敛风才，移时吹又开。","dynasty":"清代","title":"菩萨蛮·低鬟十八云初约"}
{"author":"朱彝尊","content":"残梦绕屏山，小篆消香雾。镇日帘栊一片垂，燕语人无语。庭草已含烟，门柳将飘絮。听遍梨花昨夜风，今夜黄昏雨。","dynasty":"清代","title":"卜算子·残梦绕屏山"}
{"author":"朱彝尊","content":"淡墨轻衫染趁时，落花芳草步迟迟。行过石桥风渐起。香不已，众中早被游人记。桂火初温玉酒卮，柳阴残照柁楼移。一面船窗相并倚。看渌水，当时已露千金意。","dynasty":"清代","title":"渔家傲·淡墨轻衫染趁时"}
{"author":"朱彝尊","content":"横塘答斜日照扉，松钗柳带依依。犹记石桥下，绿阴小舫催归。花飞，花飞，独自水上湔衣。","dynasty":"清代","title":"如梦令·横塘答斜日照扉"}
{"author":"朱彝尊","content":"春眠足，画楼十二屏山六。屏山六。柔波不断，远峰难续。庭前种尽相思木，机中织就相思曲。相思曲，看朱成碧，视丹如绿。","dynasty":"清代","title":"秦楼月"}
{"author":"朱彝尊","content":"兰桡并载出横塘，山寺踏春阳。细草弓弓袜印，微风叶叶衣香。一湾流水，半竿斜日。同上归艎。赢得渡头人说，秋娘八配冬郎。","dynasty":"清代","title":"朝中措·兰桡并载出横塘"}
{"author":"朱彝尊","content":"日长院宇，针绣慵拈，况倚阑无绪。翡帷翠幄看尽展，忘却东风帘户。芳魂摇漾，渐听不分明莺语。逗红蕉叶底微凉，几点绿天疏雨。画屏遮遍遥山，知一缕巫云，吹堕何处。愁春未醒，定化作，凤子寻香留住。相思人并，料此际，惊回最苦。亟丁宁池上杨花，莫便枕边飞去。","dynasty":"清代","title":"瑶花午梦"}
{"author":"朱彝尊","content":"一箱书卷，一盘茶磨，移住早梅花下。全家刚上五湖舟，恰添了个人如画。月弦新直，霜花乍紧，兰桨中流徐打，寒威不到小蓬窗，渐坐近越罗裙衩。","dynasty":"清代","title":"鹊桥仙十一月八日"}
{"author":"朱彝尊","content":"小棹若邪乘晓入，苧萝人已当风立。好春不雨但浓阴，铅水急。溪纱湿，丽草云根香暗拾。","dynasty":"清代","title":"天仙子·小棹若邪乘晓入"}
{"author":"朱彝尊","content":"稽山形胜郁岧峣，南镇封坛世代遥。绝壁暗愁风雨至，阴崖深护鬼神朝。云雷古洞藏金简，灯火春祠奏玉箫。千载六陵馀剑舄，帝乡魂断不堪招。","dynasty":"清代","title":"南镇"}
{"author":"朱彝尊","content":"韶光最好，甚眉峰长聚。相劝乘船漾南浦。盼海棠簪后插到茶蘼，同梦里又是楝花风雨。桥东芳草岸，胜乐游原，勾队争看小蛮舞。雀舫曳疏帘，蛛网浮杯，但日日鸾箫吹度。听唱遍青春蓦山溪，待拆了歌台，放伊归去。","dynasty":"清代","title":"洞仙歌·韶光最好"}
{"author":"朱彝尊","content":"雨盖飘荷，霜枝钉菊，满庭芳草萋萋。莫愁催送，香径手重携。叠取鸳鸯绣被，屏山近已分双栖。金簪拔，暗除了鸟，不用绕唐梯。低帷听细语，五湖心事，钗卜难稽。得雾深三里，花隔千溪。只是仙源无路，添惆怅残月荒鸡。绳河晓，黄姑织女，依旧水东西。","dynasty":"清代","title":"满庭芳·雨盖飘荷"}
{"author":"朱彝尊","content":"记摘小园瓜李，七夕年时花底。呆女嫁痴牛，嫁到良宵十四。弹指，弹指，好事已成虚事。","dynasty":"清代","title":"如梦令七夕"}
{"author":"朱彝尊","content":"枕上闲商略，记全家元夜看灯，小楼帘幕。暗里横梯听点屐，知是潜回香阁。险把个玉清追着。径仄春衣风渐逼，惹钗横翠凤都惊落。三里雾，旋迷却。星桥路返填河鹊。算天孙已嫁经年，夜情难度。走近合欢床上坐，谁料香含红萼。又两暑三霜分索。绿叶清阴看总好，也不须频悔当时错。且莫负，晓云约。","dynasty":"清代","title":"金缕曲"}
{"author":"朱彝尊","content":"隔年芳信，要同衾元夕。比及归时小寒食。怅鸭头船返，桃叶江空，端可惜误了兰期初七。易求无价宝，惟有佳人，绝世倾城再难得。薄命果生成，小字亲题，认点点泪痕犹裛。怪十样蛮笺旧曾贻，只一纸私书，更无消息。","dynasty":"清代","title":"洞仙歌·隔年芳信"}
{"author":"朱彝尊","content":"障羞罗扇，花时犹记，这边曾见。曲录栏杆，玲珑窗户，也都寻遍。两峰依旧青青，但不比，眉梢平远。第一难忘，重来崔护，去年人面。","dynasty":"清代","title":"柳梢青记游"}
{"author":"朱彝尊","content":"秋灯无焰剪刀停，冷露浓浓桂树青。伯解罗衣种罂粟，月明如水浸中庭。","dynasty":"清代","title":"鸳鸯湖棹歌　之四十一"}
{"author":"朱彝尊","content":"建溪饶惊，樟滩最巉险。颠波势欲下，乱石故磨飐。洼坳碾作涡，刻露圭就就琰。我衰忧患多，过此容色敛。篙师凝晴立，尺水巧回闪。铿然矢投壶，狎恰不误点。轻舟恣一掷，纵若鸟脱罨。以兹推物理，遇境适夷险。人或发祸机，忌者思尽掩。扬澜沸平地，凿空架崖厂。由来人背噂，未必鬼神贬。济盈轨易濡，忠信幸无忝。习坎入坎凶，既出夫何玷，浮海桴可乘，舟楫况刳剡。","dynasty":"清代","title":"樟滩"}
{"author":"朱彝尊","content":"西苑妆楼，南城独骑，几处笳吹芦叶？孤鸟外生烟夕照，对千里万里积雪。更谁来击筑高阳？但满眼花豹明驼相接。剩野火楼桑，秋尘石鼓，陌上行人空说。战斗渔阳何歇？笑古往今来，浪传豪杰。绿头鸭悲吟乍了，白翕雀醉歌还阕。数燕云十六神州，有多少园陵，颓垣断碣。正石马嘶残，金仙泪尽，古水荒沟寒月。","dynasty":"清代","title":"金明池燕台怀古，和申随叔翰林"}
{"author":"朱彝尊","content":"风樯水槛尽飞花，一曲春波潋滟斜。北斗阑干郎记取，七星桥下是儿家。","dynasty":"清代","title":"鸳鸯湖棹歌　之五十"}
{"author":"朱彝尊","content":"绀宇陟既穷，灵域探未竭。援萝巡倾崖，窥岩辨修碣。灭迹超重深，拂衣避硉矹。入窞惊坎习，出泉自蒙发。泄云晴未归，石火寒不伐。吹万聆天风，明雨见日月。芳尘凝花堂，象纬逼金阙。阴涧待息心，阳阿足晞发。岁晏当来游，毋令蕙草歇。","dynasty":"清代","title":"入景福洞登璇玑台"}
{"author":"朱彝尊","content":"寻，帘外无端堕玉簪。笼灯去，休待落花深。","dynasty":"清代","title":"十六字令·寻"}
{"author":"朱彝尊","content":"春风蝴蝶飞，绿草南园遍。知是麻姑五色裙，罗浮山下曾相见。开门一笑逢故人，远来问我桃花津。若非绿玉杖，定跨黄麒麟。不然出入京洛一万里，何为布素无缁尘？相知乐莫乐，不用金箱图五岳。况今天地多战争，赤城华顶风烟惊。山阴道士不得见，四明狂客谁相迎？由拳城南春可惜，竹石如山水千尺。从此扁舟范蠡湖，长歌来往裴休宅。","dynasty":"清代","title":"喜罗浮屈五过访"}
{"author":"朱彝尊","content":"玉带生，文信国所遗砚也。予见之吴下，既摹其铭而装池之，且为之歌曰：玉带生，吾语汝：汝产自端州，汝来自横浦。幸免事降表，佥名谢道清，亦不识大都承旨赵孟俯。能令信公喜，辟汝置幕府。当年文墨宾，代汝一一数：参军谁？谢皐羽；寮佐谁？邓中甫；弟子谁？王炎午。独汝形躯短小，风貌朴古；步不能趋，口不能语：既无鹳之鹆之活眼睛，兼少犀纹彪纹好眉妩；赖有忠信存，波涛孰敢侮？是时丞相气尚豪，可怜一舟之外无尺土，共汝草檄飞书意良苦。四十四字铭厥背，爱汝心坚刚不吐。自从转战屡丧师，天之所坏不可支。惊心柴市日，慷慨且诵临终诗，疾风蓬勃扬沙时。传有十义士，表以石塔藏公尸。生也亡命何所之？或云西台上，唏发一叟涕涟洏，手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢（口夭）怒？吾今遇汝沧浪亭，漆匣初开紫衣露，海桑陵谷又经三百秋，以手摩挱尚如故。洗汝池上之寒泉，漂汝林端之霏雾；俾汝畏留天地间，墨花恣洒鹅毛素。","dynasty":"清代","title":"玉带生歌并序"}
{"author":"朱彝尊","content":"穆湖莲叶小于钱，卧柳虽多不碍船。两岸新苗才过雨，夕阳沟水响溪田。屋上鸠鸣谷雨开，横塘游女荡船回。桃花落后蚕齐浴，竹笋抽时燕便来。","dynasty":"清代","tags":"写景，湖水","title":"鸳鸯湖棹歌·一百首选二"}
{"author":"朱彝尊","content":"群雅日凋谢，后起靡有涯。奇觚累百人，各自名其家。吾衰尚有志，道古闲诐邪。有明三百祀，揽秀披春华。青田与青丘，二美洵无瑕。吾乡数程贝，双珠握灵蛇。自从永宣来，其辞正且葩。洎乎嘉靖季，七子言何夸。钩金纵可拣，莫披黄河沙。一咻众楚和，是后尤卑哇。先公闻鴃舌，顿生亡国嗟。吾欲返正始，助我者谁邪。","dynasty":"清代","title":"斋中读书其十二"}
{"author":"朱彝尊","content":"枕上闲商略，记全家元夜看灯，小楼帘幕。暗里横梯听点屐，知是潜回香阁。险把个玉清追着。径仄春衣风渐逼，惹钗横翠凤都惊落。三里雾，旋迷却。星桥路返填河鹊。算天孙已嫁经年，夜情难度。走近合欢床上坐，谁料香含红萼。又两暑三霜分索。绿叶清阴看总好，也不须频悔当时错。且莫负，晓云约。","dynasty":"清代","title":"金缕曲"}
{"author":"朱彝尊","content":"绿烟初洗兔华秋，片片鱼云静不流。山月池边看未足，移船买酒弄珠楼。","dynasty":"清代","title":"鸳鸯湖棹歌　之六十六"}
{"author":"朱彝尊","content":"一水填却双星如约。乞巧谁凭。诉愁君莫，知道呆女痴牛，肯怜不。悠悠岁月辞家者，孤眠且。此夕何夕也。碧梧小院风细，露槛同凭，昔年曾。","dynasty":"清代","title":"怨王孙七夕"}
{"author":"朱彝尊","content":"枕上闲商略，记全家元夜看灯，小楼帘幕。暗里横梯听点屐，知是潜回香阁。险把个玉清追着。径仄春衣风渐逼，惹钗横翠凤都惊落。三里雾，旋迷却。星桥路返填河鹊。算天孙已嫁经年，夜情难度。走近合欢床上坐，谁料香含红萼。又两暑三霜分索。绿叶清阴看总好，也不须频悔当时错。且莫负，晓云约。","dynasty":"清代","title":"金缕曲"}
{"author":"朱彝尊","content":"修途缘广隰，川暝高烟平。迢迢前山路，落日西林明。舍舟复登陆，慰我岩壑情。斧斤山林外，白石丁丁鸣。危梯悬木杪，幽谷闻人声。阴晴古壁暗，高下苍崖倾。或见山火出，时闻猿鸟惊。平看雷雨黑，下视源潭清。微风吹素浪，日夕沄沄生。山田足禾黍，水石明柴荆。何年此幽栖，深谢世上名。无为在城市，戚戚多所营。","dynasty":"清代","title":"绕门山"}
{"author":"朱彝尊","content":"秋雨疏偏响，秋点夜迸啼。空床取次薄衾携。未到酒醒时候，已凄凄。寒雁横天远，江云拥树低。一湾杨柳板桥西。料得灯昏独上，小楼梯。","dynasty":"清代","title":"风蝶令·秋雨疏偏响"}
{"author":"朱彝尊","content":"倅廨偏宜置酒过，亭前花月至今多。不知三影吟成后，可载兜娘此地歌？","dynasty":"清代","title":"鸳鸯湖棹歌其八"}
{"author":"朱彝尊","content":"疏雨过轻尘，圆莎结翠茵，惹红襟乳燕来频。乍暖乍寒花事了，留不住，塞垣春。归梦苦难真，别离情更亲，恨天涯芳信无因。欲话去年今日事，能几个，去年人？","dynasty":"清代","title":"南楼令·疏雨过轻尘"}
{"author":"朱彝尊","content":"低鬟十八云初约，春衫剪就轻容薄。弹作墨痕飞，折枝花满衣。罗裙百子褶，翠似新荷叶。小立敛风才，移时吹又开。","dynasty":"清代","title":"菩萨蛮·低鬟十八云初约"}
{"author":"朱彝尊","content":"玉带生，文信国所遗砚也。予见之吴下，既摹其铭而装池之，且为之歌曰：玉带生，吾语汝：汝产自端州，汝来自横浦。幸免事降表，佥名谢道清，亦不识大都承旨赵孟俯。能令信公喜，辟汝置幕府。当年文墨宾，代汝一一数：参军谁？谢皐羽；寮佐谁？邓中甫；弟子谁？王炎午。独汝形躯短小，风貌朴古；步不能趋，口不能语：既无鹳之鹆之活眼睛，兼少犀纹彪纹好眉妩；赖有忠信存，波涛孰敢侮？是时丞相气尚豪，可怜一舟之外无尺土，共汝草檄飞书意良苦。四十四字铭厥背，爱汝心坚刚不吐。自从转战屡丧师，天之所坏不可支。惊心柴市日，慷慨且诵临终诗，疾风蓬勃扬沙时。传有十义士，表以石塔藏公尸。生也亡命何所之？或云西台上，唏发一叟涕涟洏，手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢（口夭）怒？吾今遇汝沧浪亭，漆匣初开紫衣露，海桑陵谷又经三百秋，以手摩挱尚如故。洗汝池上之寒泉，漂汝林端之霏雾；俾汝畏留天地间，墨花恣洒鹅毛素。","dynasty":"清代","title":"玉带生歌并序"}
{"author":"朱彝尊","content":"鱼梁沙浅鹭争淘，处处村田响桔槔。一夜城西苕水下，酒船直并小楼高。","dynasty":"清代","title":"鸳鸯湖棹歌　之五十九"}
{"author":"朱彝尊","content":"五月新丝满市廛，缲车响彻斗门边。沿流直下羔羊堰，双橹迎来贩客船。","dynasty":"清代","title":"鸳鸯湖棹歌　之五十八"}
{"author":"朱彝尊","content":"南陌，归客，紫骝骄。水驿山椒，路遥，落花如雨烟外飘。河桥，折残杨柳条。别酒西堂官烛短，红玉碗，醉也休辞满。漏声催，且徘徊，一杯，劝君更一杯。","dynasty":"清代","title":"河传送米紫来入燕"}
{"author":"朱彝尊","content":"群雅日凋谢，后起靡有涯。奇觚累百人，各自名其家。吾衰尚有志，道古闲诐邪。有明三百祀，揽秀披春华。青田与青丘，二美洵无瑕。吾乡数程贝，双珠握灵蛇。自从永宣来，其辞正且葩。洎乎嘉靖季，七子言何夸。钩金纵可拣，莫披黄河沙。一咻众楚和，是后尤卑哇。先公闻鴃舌，顿生亡国嗟。吾欲返正始，助我者谁邪。","dynasty":"清代","title":"斋中读书其十二"}
{"author":"朱彝尊","content":"津亭回首，望高城天远，何况城中玉人面。数邮签万里，岭路千重，行不得，懊恼鹧鸪啼遍。郁孤台畔水，解送归人，三板轻船疾如箭。指点莫愁村，树下门前，怪别后双蛾较浅。若不是，临风暗相思，肯犹把留题，旧时团扇。","dynasty":"清代","title":"洞仙歌·津亭回首"}
{"author":"朱彝尊","content":"天书稠叠此山亭，往事犹传翠辇经。莫倚危栏频北望，十三陵树几曾青？","dynasty":"清代","title":"来青轩"}
{"author":"朱彝尊","content":"傍玉何曾暑热，惜香最恨眠迟。残灯未杀影迷离，一点纱龙红蕊。小雨初过庭树，新凉渐近罗帏。殷勤临别为披衣，软语虫飞声里。","dynasty":"清代","title":"西江月·傍玉何曾暑热"}
{"author":"朱彝尊","content":"城北城南尽水乡，红薇径外是回塘。千家晓阁纱窗拓，二月东风蕙草香。","dynasty":"清代","title":"鸳鸯湖棹歌　之十六"}
{"author":"朱彝尊","content":"花船新造水中央，晓发当湖溯汉塘。听尽钟声十八里，平林小市入新坊。","dynasty":"清代","title":"鸳鸯湖棹歌　之六十四"}
{"author":"朱彝尊","content":"徐园青李核何纤，未比僧庐味更甜。听说西施曾一搯，至今颗颗爪痕添。","dynasty":"清代","title":"鸳鸯湖棹歌　之二十"}
{"author":"朱彝尊","content":"沙头宿鹭傍船栖，柳外惊乌隔岸啼。为爱秋来好明月，湖东不住住湖西。","dynasty":"清代","title":"鸳鸯湖棹歌　之二"}
{"author":"朱彝尊","content":"桑叶阴阴浅水湾，更无人处竹回环。飞来一片望夫山。劝客且留今日住，催归深悔那时还。断肠朝雨赋阳关。","dynasty":"清代","title":"浣溪沙"}
{"author":"朱彝尊","content":"贯休手写一十六罗汉，其二乃在南海诃子林。昔游真迹未得见，念之三十五载萦人心。白头重作岭南客，故人期我虞翻宅。僧廊乱后花木犹珑璁，蕹菜春生满池碧。循廊转入精庐深，一幅居然挂东壁。古绡尚白石转青，恰于石罅安疏棂。一僧俯首力写经，自准以下祇半形。芬陀利花贝多叶，棕榈笔管毛猩猩。不知金天之西何处得石砚，毋乃昆吾玉切新出硎。一僧却立侍巾瓶，静如沙鹭翘凉汀。窗镫不剪信明灭，桫椤树底风泠泠。窗前千岁老猿拱，双臂平叉两肩耸。笋鞋桐帽木叶衣，想见霜浓寒到踵。精诚能令感金石，何况群生知怖恐。禅月师，流传三绝，画书诗。诗编巨岳集，书有姜体远本周之史籀秦相斯，未若画品更崛奇。即如此幅远出意匠表，或疑入定真容仿佛亲见之。不然调铅杀粉能尔为。诃林僧，神物藉汝能世守。不见《宣和》旧谱遗迹久云亡，豫章西山云堂院中亦何有。我欲赚汝去，莫饮我，缸面酒。我欲夺汝归，玉鸦叉，不在手。世间岂少珊瑚铁网珍珠船，自今贮之伏梁闇槛庶可全。","dynasty":"清代","title":"光孝寺观贯休画罗汉同陈恭尹赋"}
{"author":"朱彝尊","content":"去岁山川缙云岭，今年雨雪白登台。可怜日至长为客，何意天涯数举杯。城晚角声通雁塞，关寒马色上龙堆。故园望断江村里，愁说梅花细细开。","dynasty":"清代","tags":"饮酒，写景，抒情，愁绪","title":"云中至日"}
{"author":"朱彝尊","content":"高楼置酒觞今夕，愁听骊歌送行客。摇落深知羁旅情，飘零况是云山隔。林生磊落无等伦，凤雏骥子谁能驯？一朝慷慨辞乡里，几载饥寒傍路人。平生崔嵬好奇服，流离耻作穷途哭。往往诗歌泣鬼神，时时谈笑惊流俗。林生林生骨相奇，昂藏不异并州儿。看君富贵当自有，不合憔悴留天涯。高秋别我闽中去，行李萧条惨徒御。客舍清江万里船，乡心红叶千山树。九里湖边倚翠屏，谷城山下俯清泠。寒风江路兼山路，落日长亭更短亭。嗟予分手天南远，惆怅河桥送君返。远客休辞行路难，高堂应念还家晚。","dynasty":"清代","title":"送林佳玑还莆田"}
{"author":"朱彝尊","content":"《书》名达四方，掌之周外史。曷言乎书名，毋乃小序是。马郑注《漆经》，大义已及此。古文虽未见，序先畅厥旨。云何宋诸儒，深文共排毁。吾闻《国史》言，序《书》自孔子。哀哉秦火后，未亡亦仅尔。苟属圣人言，亦当存其似。不见小戴文，《礼》家以取士。何独《诗》《书》序，攻者后先起。","dynasty":"清代","title":"斋中读书其三"}
{"author":"朱彝尊","content":"寒水篱根二尺，莫愁艇子能容。纤纤细步到房栊。青蛾匀黛浅，粉指掠云松。忆食忆眠忆坐，好春长定相逢。侍儿一一小名重。卷衣孙秀秀，灭烛许冬冬。","dynasty":"清代","title":"临江仙·寒水篱根二尺"}
{"author":"朱彝尊","content":"榆钱阵阵麦纤纤，野菜花黄蝶易粘。记送郎船溪水曲，平芜一点甑山尖。","dynasty":"清代","title":"鸳鸯湖棹歌　之四十四"}
{"author":"朱彝尊","content":"徐园青李核何纤，未比僧庐味更甜。听说西施曾一搯，至今颗颗爪痕添。","dynasty":"清代","title":"鸳鸯湖棹歌　之二十"}
{"author":"朱彝尊","content":"花糕九日，缀蛮王狮子。圆菊金铃鬓边媚。向闲房密约，三五须来，也不用青雀先期飞至。恩深容易怨，释怨成欢，浓笑怀中露深意，得个五湖船，雉妇渔师，算随处可称乡思。笑恁若伊借人看，留市上金钱，尽赢家计。","dynasty":"清代","title":"洞仙歌·花糕九日"}
{"author":"朱彝尊","content":"鹤湖东去水茫茫，一面风泾接魏塘。看取松江布帆至，鲈鱼切玉劝郎尝。","dynasty":"清代","title":"鸳鸯湖棹歌　之二十七"}
{"author":"朱彝尊","content":"粉墙青虯檐百尺，一条天色催暮。洛妃偶值无人见，相送袜尘微步。教且住。携玉手潜得莫惹冰苔仆。芳心暗诉。认香雾长鬟边，好风衣上，分付断魂语。双栖燕，岁岁花时飞度。阿谁花底催去。十年镜里樊川雪，空袅茶烟千缕。离梦苦。浑不省锁香金箧归何处。小池枯树。算只有当时，一丸冷月，犹照夜深路。","dynasty":"清代","title":"摸鱼儿·粉墙青虯檐百尺"}
{"author":"朱彝尊","content":"绀宇陟既穷，灵域探未竭。援萝巡倾崖，窥岩辨修碣。灭迹超重深，拂衣避硉矹。入窞惊坎习，出泉自蒙发。泄云晴未归，石火寒不伐。吹万聆天风，明雨见日月。芳尘凝花堂，象纬逼金阙。阴涧待息心，阳阿足晞发。岁晏当来游，毋令蕙草歇。","dynasty":"清代","title":"入景福洞登璇玑台"}
{"author":"朱彝尊","content":"淡墨轻衫染趁时，落花芳草步迟迟。行过石桥风渐起。香不已，众中早被游人记。桂火初温玉酒卮，柳阴残照柁楼移。一面船窗相并倚。看渌水，当时已露千金意。","dynasty":"清代","title":"渔家傲·淡墨轻衫染趁时"}
{"author":"朱彝尊","content":"沙头宿鹭傍船栖，柳外惊乌隔岸啼。为爱秋来好明月，湖东不住住湖西。","dynasty":"清代","title":"鸳鸯湖棹歌　之二"}
{"author":"朱彝尊","content":"贯休手写一十六罗汉，其二乃在南海诃子林。昔游真迹未得见，念之三十五载萦人心。白头重作岭南客，故人期我虞翻宅。僧廊乱后花木犹珑璁，蕹菜春生满池碧。循廊转入精庐深，一幅居然挂东壁。古绡尚白石转青，恰于石罅安疏棂。一僧俯首力写经，自准以下祇半形。芬陀利花贝多叶，棕榈笔管毛猩猩。不知金天之西何处得石砚，毋乃昆吾玉切新出硎。一僧却立侍巾瓶，静如沙鹭翘凉汀。窗镫不剪信明灭，桫椤树底风泠泠。窗前千岁老猿拱，双臂平叉两肩耸。笋鞋桐帽木叶衣，想见霜浓寒到踵。精诚能令感金石，何况群生知怖恐。禅月师，流传三绝，画书诗。诗编巨岳集，书有姜体远本周之史籀秦相斯，未若画品更崛奇。即如此幅远出意匠表，或疑入定真容仿佛亲见之。不然调铅杀粉能尔为。诃林僧，神物藉汝能世守。不见《宣和》旧谱遗迹久云亡，豫章西山云堂院中亦何有。我欲赚汝去，莫饮我，缸面酒。我欲夺汝归，玉鸦叉，不在手。世间岂少珊瑚铁网珍珠船，自今贮之伏梁闇槛庶可全。","dynasty":"清代","title":"光孝寺观贯休画罗汉同陈恭尹赋"}
{"author":"朱彝尊","content":"记摘小园瓜李，七夕年时花底。呆女嫁痴牛，嫁到良宵十四。弹指，弹指，好事已成虚事。","dynasty":"清代","title":"如梦令七夕"}
{"author":"朱彝尊","content":"踠地垂杨絮未飘，兰舟上巳祓除遥。射襄城北南风起，直到吴江第四桥。","dynasty":"清代","title":"鸳鸯湖棹歌　之三十二"}
{"author":"朱彝尊","content":"认丹鞋响，下画楼迟。犀梳掠倩人犹未，螺黛浅，俟我乎而。看不足，一日千回，眼转迷离。比肩纵得相随，梦雨难期。密意写折枝朵朵，柔魂递续命丝丝。洛神赋，小字中央，只有侬知。","dynasty":"清代","title":"两同心·认丹鞋响"}
{"author":"朱彝尊","content":"千里重关，凭谁踏遍，雁衔芦处？乱水滹沱，层霄冰雪，鸟道连勾注。画角吹愁，黄沙拂面，犹有行人来去。问长涂斜阳瘦马，又穿入，离亭树。猿臂将军，鸦见节度，说尽英雄难据。窃国真王，论功醉尉，世事都如许！有限春衣，无多山店，酹酒徒成虚语！垂杨老，东风不管，寸丝烟絮。","dynasty":"清代","title":"消息度雁门关"}
{"author":"朱彝尊","content":"倅廨偏宜置酒过，亭前花月至今多。不知三影吟成后，可载兜娘此地歌？","dynasty":"清代","title":"鸳鸯湖棹歌其八"}
{"author":"朱彝尊","content":"桑叶阴阴浅水湾，更无人处竹回环。飞来一片望夫山。劝客且留今日住，催归深悔那时还。断肠朝雨赋阳关。","dynasty":"清代","title":"浣溪沙"}
{"author":"朱彝尊","content":"蒲山草与荠山齐，澉浦潮来乍浦西。白沃庙南看白马。巫言风雨夜长嘶。","dynasty":"清代","title":"鸳鸯湖棹歌　之六十五"}
{"author":"朱彝尊","content":"金鱼院外即通津，转粟千艘压水滨。年少女墙随意望，缝衣恰对柁楼人。","dynasty":"清代","title":"鸳鸯湖棹歌　之二十三"}
{"author":"朱彝尊","content":"百花庄口水沄沄，中是吾家太傅坟。当暑黄鹂鸣灌木，经科红叶映斜曛。","dynasty":"清代","title":"鸳鸯湖棹歌　之八十八"}
{"author":"朱彝尊","content":"离堂剪烛重烧烛，深夜他乡说故乡。作客萧条官舍下，逢君歌哭酒垆傍。明朝分手仍南北，后会相期各渺茫。长路烽烟惊海甸，乱山风雨暗河梁。","dynasty":"清代","title":"留别董三断"}
{"author":"朱彝尊","content":"鸭馄饨小漉微盐，雪后垆头酒价廉。听说河豚新入市，蒌蒿荻笋急须拈。","dynasty":"清代","title":"鸳鸯湖棹歌　之十五"}
{"author":"朱彝尊","content":"樯燕樯乌绕楫师，树头树底挽船丝。村边处处围桑叶，水上家家养鸭儿。","dynasty":"清代","title":"鸳鸯湖棹歌　之十"}
{"author":"朱彝尊","content":"苹洲小棹，约兜娘相共。岂意钱塘片帆送。逢故人江上，一路看山，宁料我过了恶泼灵洞。东瓯城下泊，孤屿中流，明月秋潮夜来涌。此际最消凝，苦忆西楼，想帘底玉钩亲控。舍旧枕珊瑚更谁知，有泪雨烘干，万千愁梦。","dynasty":"清代","title":"洞仙歌·苹洲小棹"}
{"author":"朱彝尊","content":"桐扣亭前。记春花落尽，才返吟鞭。鸭头凝练浦，鹅眼屑榆钱。兰期空约月初弦。待来不来，红桥小船。蓬山近，又风引翠鬟不见。飞燕，书乍展。哽咽泪痕，犹自芳笺染。玉镜妆台，青莲砚匣，定自沉吟千遍。解道临行更开封，背人一缕香云剪。知他别后，凤钗拢鬓深浅。","dynasty":"清代","title":"换巢鸾凤"}
{"author":"朱彝尊","content":"秋灯无焰剪刀停，冷露浓浓桂树青。伯解罗衣种罂粟，月明如水浸中庭。","dynasty":"清代","title":"鸳鸯湖棹歌　之四十一"}
{"author":"朱彝尊","content":"韦郎旧隶羽林籍，曾向营门教吹笛。不听吴中《白雪》音，定呼邺下黄须客。平原相见转相亲，置酒夸君座上宾。下若尊罍朝未罄，东山丝竹夜还陈。闲来坐我花间奏，玉洞飞泉响岩溜。古调多传关马词，新声似出康王授。问我东行到海壖，日斜江上惨离筵。还将北雁南飞曲，催送钱塘楚客船。船人擂鼓津头泊，红叶千山富春郭。忽作边秋出塞声，江枫岸柳纷纷落。哀弦促管不堪听，宾御闻之亦涕零。挂席远移严子濑，看山直上谢公亭。闻君欲问云中戍，雪消饮马长城去。广武营中折柳时，黄瓜阜上题书处。司农旧是出群才，此日征西幕府开。试向尊前歌一曲，梅花飞遍李陵台。","dynasty":"清代","title":"将之永嘉曹侍郎饯予江上，吴客韦二丈为弹长亭之曲并吹笛送行，歌以赠韦即送其出塞"}
{"author":"朱彝尊","content":"横浦东连白塔云，下方钟鼓落潮闻。结成海气楼相似，煮就吴盐雪不分。","dynasty":"清代","title":"鸳鸯湖棹歌　之七十"}
{"author":"朱彝尊","content":"玉带生，吾语汝。汝产自端州，汝来自横浦。幸免事降表佥名谢道清，亦不识大都承旨赵孟頫。能令信公喜，辟汝置幕府。当年文墨宾，代汝一一数。参军谁，谢皋羽。僚佐谁，邓中甫。弟子谁，王炎午。独汝形躯短小，风貌朴古，步不能趋，口不能语。既无鸲之鹆之活眼睛，兼少犀纹彪纹好眉妩。赖有忠信存，波涛孰敢侮！是时丞相气尚豪，可怜一舟之外无尺土，共汝草檄飞书意良苦。四十四字铭厥背，爰汝心坚刚不吐。自从转战屡丧师，天之所坏不可支。惊心柴市日，慷慨且诵《临终诗》，疾风蓬勃扬沙时。传有十义士，表以石塔藏公尸，生也亡命何所之？或云西台上，晞发一叟涕涟洏。手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢嗔怒。吾今遇汝沧浪亭，漆匣初开紫衣露。海桑陵谷又经三百秋，以手摩挲尚如故。洗汝池上之寒泉，漂汝林端之霏雾。俾汝留传天地间，忠魂墨气常凝聚。","dynasty":"清代","title":"玉带生歌"}
{"author":"朱彝尊","content":"沮漆寻源合，江蛮相土弘。古公遗哲嗣，内传有明徵。肇迹贻谋远，先几脱屣能。帝心惟季度，祖武得昌绳。句曲诛茅始，衡山采药曾。屈伸等龙蠖，游息喻鹪鹏。三让声何忝，群黎爱莫惩。稻田占乐岁，泰伯围田城内。瓜瓞启新塍。洌井深堪汲，高墉近可乘。讴歌顿洋溢，狱讼省侵陵。化被仁风厚，经传至德称。玉舆初弗顾，黄屋讵难胜。自镐宗盟重，维南庶绩凝。命圭还作伯，端委岂无朋。节孰千秋并，名将万代矜。世家伦序定，人表上中应。祠沿汉永兴。到门帆叶卸，倚郭殿檐层。行潦蘋长荐，平墟墓未崩。友于同一庙，栖止必双凭。熟食均笾豆，文身判股肱。独存冠黼冔，不散发鬅髺。逊位翻追王，浮家乃诞登。典仪咸秩久，斋宿有司恒。芭舞经春演，灵旗练日升。官桥行坦坦，社鼓奏鼟鼟。霸业诸孙歇，丰碑异代增。斗牛含气象，乌兔信环縆。议礼邦人懈，弥文俗吏憎。渐疏胞与翟，下遣簿兼丞。画绘添奇鬼，性醪减旧秤。但令巫史祝，罕睹蕙肴蒸。断础方花湿，空廊蔓草艿。青虫晴挂树，苍鼠暗窥镫。迩者鸣銮至，恭惟嘉惠承。为章倬云汉，题扁照柧棱。过客争趋谒，其谁免战兢。杏梁浮震泽，栗主配延陵。坠典勤分掌，恩言尽服膺。法施民矢报，终古洁铏。","dynasty":"清代","title":"谒泰伯庙"}
{"author":"朱彝尊","content":"芳草城隅绿映衫，凤池坊北好抽帆。徐恬旧宅芹泥暖，雨过斜阳燕子衔。","dynasty":"清代","title":"鸳鸯湖棹歌　之五十四"}
{"author":"朱彝尊","content":"五月新丝满市廛，缲车响彻斗门边。沿流直下羔羊堰，双橹迎来贩客船。","dynasty":"清代","title":"鸳鸯湖棹歌　之五十八"}
{"author":"朱彝尊","content":"《诗》亡王迹熄，百国有《春秋》。鲁叟乃笔削，宝书肆旁搜。晋《乘》楚《梼杌》，郑志亦见收。斯为天子事，邦国合九州。大书王正月，恐疑于孟陬。胡氏逞私智，谓以夏冠周。岂其一布衣，斧钺威诸侯。美恶同其辞，此言尤谬悠。当其在讲幄，君臣意绸缪。经义月经进，讽谏同转辀。是时十将存，可复二帝仇。奈何戒黩武，惟知安是偷。得毋桧所荐，知己士当酬。流传误后学，乖舛难悉纠。曷不废其书，述事准左丘。","dynasty":"清代","title":"斋中读书其七"}
{"author":"朱彝尊","content":"倅廨偏宜置酒过，亭前花月至今多。不知三影吟成后，可载兜娘此地歌？","dynasty":"清代","title":"鸳鸯湖棹歌其八"}
{"author":"朱彝尊","content":"汉士守一经，其义或駮舛。真儒起北海，卓哉郑司农。博综六艺旨，叩之等木钟。于时内外学，罔不罗心胸。用以释仪象，明堂暨辟雍。初非尚怪异，专一谭鱼龙。至于五帝名，亦惟祀典从。德业既日尊，弟子争扳逢。黄巾拜车下，后儒翻不容。一朝辍栗主，俎豆何由供。嗟彼黎丘鬼，乃以祀瞽宗。","dynasty":"清代","title":"斋中读书其九"}
{"author":"朱彝尊","content":"秋水寻常没钓矶，秋林随意敞柴扉。八月田中黄雀？，九月盘中黄雀肥。","dynasty":"清代","title":"鸳鸯湖棹歌　之九十"}
{"author":"朱彝尊","content":"富春江上雨溟濛，两岸花开踯躅红。仿佛旧游如画里，一帆曾转钓坛东。","dynasty":"清代","title":"为钱给事晋锡题王给事原祁富春大岭图其二"}
{"author":"朱彝尊","content":"川上晚萧萧（张谔）楚地连山寂寥（李嘉）女萝山鬼语相邀（李相隐）青山暮暮朝朝（刘长卿）樵子众师几家住（皇甫冉）鸳鸯一处两处（皮日休）潮至浔阳回去（张谜）风凄凄兮夜雨（王维）","dynasty":"清代","title":"大孤册神祠（集唐）"}
{"author":"朱彝尊","content":"长水风荷叶叶香，斜塘惯宿野鸳鸯。郎舟爱向斜塘去，妾意终怜长水长。","dynasty":"清代","title":"鸳鸯湖棹歌　之三十一"}
{"author":"朱彝尊","content":"城北城南尽水乡，红薇径外是回塘。千家晓阁纱窗拓，二月东风蕙草香。","dynasty":"清代","title":"鸳鸯湖棹歌　之十六"}
{"author":"朱彝尊","content":"春眠足，画楼十二屏山六。屏山六。柔波不断，远峰难续。庭前种尽相思木，机中织就相思曲。相思曲，看朱成碧，视丹如绿。","dynasty":"清代","title":"秦楼月"}
{"author":"朱彝尊","content":"鱼梁沙浅鹭争淘，处处村田响桔槔。一夜城西苕水下，酒船直并小楼高。","dynasty":"清代","title":"鸳鸯湖棹歌　之五十九"}
{"author":"朱彝尊","content":"野王台废只空墩，翁子坟荒有墓门。舍宅尚传裴相国，移家曾住赵工孙。","dynasty":"清代","title":"鸳鸯湖棹歌　之八十一"}
{"author":"朱彝尊","content":"清秋满目临淄水，一半是，牛山泪。此地从来多古意：王侯无数，残碑破冢，禾黍西风里。青州从事须沈醉，稷下雄谈且休矣！回首吴关二千里。分明记得，先生弹铗，也说归来是。","dynasty":"清代","title":"青玉案临淄道上"}
{"author":"朱彝尊","content":"芜城客散乱乌啼，别业黄山路不迷。后夜相思秋色远，月明三十二峰西。","dynasty":"清代","title":"送孙处士默还黄山"}
{"author":"朱彝尊","content":"蛮府辍棹时，梅熟处日日阑风吹雨。无心好梦，早被行云勾住。难道今番是梦，梦里分明说与。留不得，翠衾凉，珠泪飘残蜜炬。啼鹃满山树。谢多情小鸟，劝侬归去。秋期过了，夜月寒生南浦。执手枯荷池上，宛种玉。亭东路。贪梦好，问柔魂，可曾飞度。","dynasty":"清代","title":"芙蓉月·蛮府辍棹时"}
{"author":"朱彝尊","content":"木犀花落捣成泥，霜后新橙配作齑。犹恐夜深妨酒渴，教添玉乳御儿梨。","dynasty":"清代","title":"鸳鸯湖棹歌　之三十四"}
{"author":"朱彝尊","content":"桑边禾黍水重围，时有秋虫上客衣。三过堂东开夕阳，满村黄叶一僧归。","dynasty":"清代","title":"鸳鸯湖棹歌　之八十七"}
{"author":"朱彝尊","content":"韶光最好，甚眉峰长聚。相劝乘船漾南浦。盼海棠簪后插到茶蘼，同梦里又是楝花风雨。桥东芳草岸，胜乐游原，勾队争看小蛮舞。雀舫曳疏帘，蛛网浮杯，但日日鸾箫吹度。听唱遍青春蓦山溪，待拆了歌台，放伊归去。","dynasty":"清代","title":"洞仙歌·韶光最好"}
{"author":"朱彝尊","content":"三竿日出，爱调妆人近。凫藻熏炉正香润。看樱桃小注，桂叶轻描。图画里只少耳边朱晕。金簪二寸短，留结殷勤，铸就偏名有谁认。便与夺鸾篦，锦髻梳成，笑犹是，少年风韵。正不在相逢合欢频，许并坐双行，也都情分。","dynasty":"清代","title":"洞仙歌·三竿日出"}
{"author":"朱彝尊","content":"花糕九日，缀蛮王狮子。圆菊金铃鬓边媚。向闲房密约，三五须来，也不用青雀先期飞至。恩深容易怨，释怨成欢，浓笑怀中露深意，得个五湖船，雉妇渔师，算随处可称乡思。笑恁若伊借人看，留市上金钱，尽赢家计。","dynasty":"清代","title":"洞仙歌·花糕九日"}
{"author":"朱彝尊","content":"隔年芳信，要同衾元夕。比及归时小寒食。怅鸭头船返，桃叶江空，端可惜误了兰期初七。易求无价宝，惟有佳人，绝世倾城再难得。薄命果生成，小字亲题，认点点泪痕犹裛。怪十样蛮笺旧曾贻，只一纸私书，更无消息。","dynasty":"清代","title":"洞仙歌·隔年芳信"}
{"author":"朱彝尊","content":"苹洲小棹，约兜娘相共。岂意钱塘片帆送。逢故人江上，一路看山，宁料我过了恶泼灵洞。东瓯城下泊，孤屿中流，明月秋潮夜来涌。此际最消凝，苦忆西楼，想帘底玉钩亲控。舍旧枕珊瑚更谁知，有泪雨烘干，万千愁梦。","dynasty":"清代","title":"洞仙歌·苹洲小棹"}
{"author":"朱彝尊","content":"萧郎归也，又烧灯时节。白马重嘶画桥雪。早青绫幛外，含笑相迎，花枝好绣上春衫谁襭。十三行小字，写与临摹，几日看来便无别。排闷偶题诗，玉镜台前，浑不省窃香人窃。待和了封题寄还伊，怕密驿沉浮，见时低说。","dynasty":"清代","title":"洞仙歌·萧郎归也"}
{"author":"朱彝尊","content":"明湖碧浪，枉枉帆寻遍。咫尺仙源路非远，讶杜兰香去，已隔多时，又谁料佳约三年还践。纤腰无一把，飞入怀中，明月重窥旧面。归去怯孤眠，镜鹊晨开，云鬓掠小唇徐染。偏走向侬前道胜常，浑不似西窗，夜来曾见。","dynasty":"清代","title":"洞仙歌·明湖碧浪"}
{"author":"朱彝尊","content":"行舟已发，又经旬调笑。不算匆匆别离了。奈飞龙骨出，束竹肠攒，月额雨持比泪珠差少。罗囊针管就，络以朱绳，淡墨疏花折枝袅。中有锦笺书，密嘱归期，道莫忘翠楼烟杪。枉姑负，刘郎此重来，恋小洞春香，尚馀细草。","dynasty":"清代","title":"洞仙歌·行舟已发"}
{"author":"朱彝尊","content":"崔微风貌，信十分姚冶。八尺吴绡问谁借。悔丹青不学，杀粉调铅，呈花面输与画工传写。乘闲思挂壁，分付装池，卷处香生一囊麝。自化彩云飞，虫网蜗涎，又谁对芳容播喏。尽沉水烟浓向伊熏，觊万一真真，夜深来也。","dynasty":"清代","title":"洞仙歌·崔微风貌"}
{"author":"朱彝尊","content":"一水填却双星如约。乞巧谁凭。诉愁君莫，知道呆女痴牛，肯怜不。悠悠岁月辞家者，孤眠且。此夕何夕也。碧梧小院风细，露槛同凭，昔年曾。","dynasty":"清代","title":"怨王孙七夕"}
{"author":"朱彝尊","content":"招宝塘倾水浅深，会骸山古家销沉。都缘世上钱神贵，地下刘伶改姓金。","dynasty":"清代","title":"鸳鸯湖棹歌　之七十三"}
{"author":"朱彝尊","content":"秋雨疏偏响，秋点夜迸啼。空床取次薄衾携。未到酒醒时候，已凄凄。寒雁横天远，江云拥树低。一湾杨柳板桥西。料得灯昏独上，小楼梯。","dynasty":"清代","title":"风蝶令·秋雨疏偏响"}
{"author":"朱彝尊","content":"蒲山草与荠山齐，澉浦潮来乍浦西。白沃庙南看白马。巫言风雨夜长嘶。","dynasty":"清代","title":"鸳鸯湖棹歌　之六十五"}
{"author":"朱彝尊","content":"春风蝴蝶飞，绿草南园遍。知是麻姑五色裙，罗浮山下曾相见。开门一笑逢故人，远来问我桃花津。若非绿玉杖，定跨黄麒麟。不然出入京洛一万里，何为布素无缁尘？相知乐莫乐，不用金箱图五岳。况今天地多战争，赤城华顶风烟惊。山阴道士不得见，四明狂客谁相迎？由拳城南春可惜，竹石如山水千尺。从此扁舟范蠡湖，长歌来往裴休宅。","dynasty":"清代","title":"喜罗浮屈五过访"}
{"author":"朱彝尊","content":"黄河秋潦急，群盗正纷纷。去远惊秋半，愁多语夜分。空城寒更雨，哀角断还闻。正值南飞雁，嗷嗷度海云。","dynasty":"清代","title":"青县同高大佑釲雨泊"}
{"author":"朱彝尊","content":"仲冬二七，算良期须果。若再沉吟甚时可。况熏炉渐冷，窗烛都灰，难道又各自抱衾闲坐。银湾桥已就，冉冉行云，明月怀中半霄堕，归去忒匆匆，软语丁宁，第一怕，袜罗尘涴。料消息青鸾定应知，也莫说今番，不曾真个。","dynasty":"清代","title":"洞仙歌·仲冬二七"}
{"author":"朱彝尊","content":"鞭影匆匆，又铜城驿东。过雨碧罗天净，才八月，响初鸿。微风何寺钟？夕曛岚翠重。十里鱼山断处，留一抹、枣林红。","dynasty":"清代","tags":"婉约，纪行，写景","title":"霜天晓角·晚次东阿"}
{"author":"朱彝尊","content":"沮漆寻源合，江蛮相土弘。古公遗哲嗣，内传有明徵。肇迹贻谋远，先几脱屣能。帝心惟季度，祖武得昌绳。句曲诛茅始，衡山采药曾。屈伸等龙蠖，游息喻鹪鹏。三让声何忝，群黎爱莫惩。稻田占乐岁，泰伯围田城内。瓜瓞启新塍。洌井深堪汲，高墉近可乘。讴歌顿洋溢，狱讼省侵陵。化被仁风厚，经传至德称。玉舆初弗顾，黄屋讵难胜。自镐宗盟重，维南庶绩凝。命圭还作伯，端委岂无朋。节孰千秋并，名将万代矜。世家伦序定，人表上中应。祠沿汉永兴。到门帆叶卸，倚郭殿檐层。行潦蘋长荐，平墟墓未崩。友于同一庙，栖止必双凭。熟食均笾豆，文身判股肱。独存冠黼冔，不散发鬅髺。逊位翻追王，浮家乃诞登。典仪咸秩久，斋宿有司恒。芭舞经春演，灵旗练日升。官桥行坦坦，社鼓奏鼟鼟。霸业诸孙歇，丰碑异代增。斗牛含气象，乌兔信环縆。议礼邦人懈，弥文俗吏憎。渐疏胞与翟，下遣簿兼丞。画绘添奇鬼，性醪减旧秤。但令巫史祝，罕睹蕙肴蒸。断础方花湿，空廊蔓草艿。青虫晴挂树，苍鼠暗窥镫。迩者鸣銮至，恭惟嘉惠承。为章倬云汉，题扁照柧棱。过客争趋谒，其谁免战兢。杏梁浮震泽，栗主配延陵。坠典勤分掌，恩言尽服膺。法施民矢报，终古洁铏。","dynasty":"清代","title":"谒泰伯庙"}
{"author":"朱彝尊","content":"穆湖莲叶小于钱，卧柳虽多不碍船。两岸新苗才过雨，夕阳沟水响溪田。","dynasty":"清代","title":"鸳鸯湖棹歌　之十二"}
{"author":"朱彝尊","content":"紫萧停，锦瑟远，寂寞旧歌扇。萍叶空池，卧柳扫还倦。便令凤频书，芹泥长润，招不到别巢秋燕。露华泫。犹剩插鬓金铃，残菊四三点。阶面青苔，不雨也生遍。纵馀一缕香尘，袜罗曾印，奈都被西风吹卷。","dynasty":"清代","title":"祝英台近·紫萧停"}
{"author":"朱彝尊","content":"峻坂盘神树，阴崖凿鬼工。芳尘羽扇冷，春燕玉堂空。不睹关门险，谁开造化功。经过遗像肃，千载岭云东。","dynasty":"清代","title":"谒张曲江祠"}
{"author":"朱彝尊","content":"村中桑斧响初停，溪上丛麻色渐清。郡阁南风才几日，荷花开满镜香亭。","dynasty":"清代","title":"鸳鸯湖棹歌　之十九"}
{"author":"朱彝尊","content":"三姑庙南豆叶黄，马王塘北稻花香。秋衣薄处宜思妾，春酒熟时须饷郎。","dynasty":"清代","title":"鸳鸯湖棹歌　之三十六"}
{"author":"朱彝尊","content":"穆湖莲叶小于钱，卧柳虽多不碍船。两岸新苗才过雨，夕阳沟水响溪田。屋上鸠鸣谷雨开，横塘游女荡船回。桃花落后蚕齐浴，竹笋抽时燕便来。","dynasty":"清代","tags":"写景，湖水","title":"鸳鸯湖棹歌·一百首选二"}
{"author":"朱彝尊","content":"桥影流虹，湖光映雪，翠帘不捲春深。一寸横波，断肠人在楼阴。游丝不系羊车住，倩何人传语青禽。最难禁，倚遍雕栏，梦遍罗衾。重来已是朝云散，怅明珠佩冷。紫玉烟沈，前度桃花，依然开满江浔。钟情怕到相思路，盼长堤草尽红心。动愁吟，碧落黄泉，两处谁寻。","dynasty":"清代","title":"高阳台"}
{"author":"朱彝尊","content":"伍胥山头花满林，石佛寺下水深深。妾似胥山长在眼，郎如石佛本无心。","dynasty":"清代","title":"鸳鸯湖棹歌　之六十三"}
{"author":"朱彝尊","content":"去岁山川缙云岭，今年雨雪白登台。可怜日至长为客，何意天涯数举杯。城晚角声通雁塞，关寒马色上龙堆。故园望断江村里，愁说梅花细细开。","dynasty":"清代","tags":"饮酒，写景，抒情，愁绪","title":"云中至日"}
{"author":"朱彝尊","content":"雨盖飘荷，霜枝钉菊，满庭芳草萋萋。莫愁催送，香径手重携。叠取鸳鸯绣被，屏山近已分双栖。金簪拔，暗除了鸟，不用绕唐梯。低帷听细语，五湖心事，钗卜难稽。得雾深三里，花隔千溪。只是仙源无路，添惆怅残月荒鸡。绳河晓，黄姑织女，依旧水东西。","dynasty":"清代","title":"满庭芳·雨盖飘荷"}
{"author":"朱彝尊","content":"当年博浪金椎，惜乎不中秦皇帝！咸阳大索，不邳亡命，全身非易。纵汉当兴，使韩成在，肯臣刘季？算论功三杰，封留万户，都未是，平生意。遗庙彭城旧里，有苍苔断碑横地。千盘驿路，满山枫叶，一湾洞水。沧海人归，圯桥石杳，古墙空闭。怅萧萧白发，经过揽涕，向斜阳里。","dynasty":"清代","title":"水龙吟谒张子房祠"}
{"author":"朱彝尊","content":"雄关直上岭云孤，驿路梅花岁月徂。丞相祠堂虚寂寞，越王城阙总荒芜。自来北至无鸿雁，从此南飞有鹧鸪。乡国不堪重伫望，乱山落日满长途。","dynasty":"清代","title":"度大庾岭"}
{"author":"朱彝尊","content":"一钩斜月，一声新雁，一庭秋露。黄花初放了，小金铃无数。燕子已辞秋社去，剩香泥，旧时帘户。重阳将近也，又满城风雨。","dynasty":"清代","title":"忆少年·一钩斜月"}
{"author":"朱彝尊","content":"川上晚萧萧（张谔）楚地连山寂寥（李嘉）女萝山鬼语相邀（李相隐）青山暮暮朝朝（刘长卿）樵子众师几家住（皇甫冉）鸳鸯一处两处（皮日休）潮至浔阳回去（张谜）风凄凄兮夜雨（王维）","dynasty":"清代","title":"大孤册神祠（集唐）"}
{"author":"朱彝尊","content":"贺六浑来，主三军队，壶关王气曾分。人说当年。离宫筑向云根。烧烟一片氤氲，想香姜、古瓦犹存。琵琶何处？听残《敕勒》，销尽英魂。霜鹰自去，青雀空飞，画楼十二，冰井无痕。春风袅娜，依然芳草罗裙。驱马斜阳，到鸣钟、佛火黄昏。伴残僧、千山万山，凉月松门。","dynasty":"清代","tags":"怀古，历史，感慨","title":"夏初临·天龙寺是高欢避暑宫旧址"}
{"author":"朱彝尊","content":"书信传初到，铭旌已在途。今来纷涕泪，昔别念须臾。迢递悲长道，艰难丧老儒。山阳《怀旧赋》，流恨满江湖。","dynasty":"清代","title":"哭王处士翃其一"}
{"author":"朱彝尊","content":"远道将归客，孤舟返旧林。招魂迷楚水，卧病绝吴吟。梦里罗含鸟，囊中陆贾金。犹怜别时语，凄断故人心。","dynasty":"清代","title":"哭王处士翃其二"}
{"author":"朱彝尊","content":"江海飘零日，秦川丧乱余。凄凉《蒿里》曲，生死秣陵书。零雨沾青草，高原哭素车。南山桂摇落，无复子云居。","dynasty":"清代","title":"哭王处士翃其三"}
{"author":"朱彝尊","content":"知己从今少，平生负汝多。人生看到此，天道复如何。流水笳箫曲，悲风《薤露》歌。王猷竹林在，旧径不堪过。","dynasty":"清代","title":"哭王处士翃其四"}
{"author":"朱彝尊","content":"落日明丹旐，飘风卷穗帷。途穷偏作客，身老独无儿。书籍今何托，人琴不可知。高山空有调，回首失钟期。","dynasty":"清代","title":"哭王处士翃其五"}
{"author":"朱彝尊","content":"相送悲长别，还家惨独行。流连简书札，次第念交情。自有箧中作，何难身后名。泉台应快意，未必似平生。","dynasty":"清代","title":"哭王处士翃其六"}
{"author":"朱彝尊","content":"峻坂盘神树，阴崖凿鬼工。芳尘羽扇冷，春燕玉堂空。不睹关门险，谁开造化功。经过遗像肃，千载岭云东。","dynasty":"清代","title":"谒张曲江祠"}
{"author":"朱彝尊","content":"远客清樽夕，虚堂玉露秋。关山频北望，河汉已西流。叶落他乡树，砧催故国楼。今宵看织女，未必诣牵牛。","dynasty":"清代","title":"七夕"}
{"author":"朱彝尊","content":"春草乌斯道，长洲陆子余。由来循吏传，频见永新书。送尔之官去，牵丝制锦初。秋山日苍翠，诗卷共清疏。","dynasty":"清代","title":"送张士琦令永新"}
{"author":"朱彝尊","content":"水潦江淮久，今年夏旱荒。翻风无石燕，蔽野有飞蝗。桎梏惩屠钓，橧巢迫死亡。虚烦乘传使，曾发海陵仓。","dynasty":"清代","title":"旱"}
{"author":"朱彝尊","content":"黄河秋潦急，群盗正纷纷。去远惊秋半，愁多语夜分。空城寒更雨，哀角断还闻。正值南飞雁，嗷嗷度海云。","dynasty":"清代","title":"青县同高大佑釲雨泊"}
{"author":"朱彝尊","content":"秣陵城阙暮云封，估客帆樯落日逢。万里星霜沙塞雁，五更风雨掖门松。长江铁锁空千尺，大道朱楼定几重。此夕愁人听鼓角，惊心不似景阳钟。","dynasty":"清代","title":"秣陵"}
{"author":"朱彝尊","content":"中天台殿倚南溟，玉佩云衣散百灵。瘴雨不开烟树黑，惊涛直下海门青。骑羊旧说朝仙驭，衔谷何年降楚庭。叹息遗墟今寂寞，高林空度羽人经。","dynasty":"清代","title":"五羊观"}
{"author":"朱彝尊","content":"杰阁临江试独过，侧身天地一悲歌。苍梧风起愁云暮，高峡晴开落照多。绿草炎洲巢翠羽，金鞭沙市走明驼。平蛮更忆当年事，诸将谁同马伏波。","dynasty":"清代","title":"崧台晚眺"}
{"author":"朱彝尊","content":"花宫萧瑟暮云间，绝磴藤萝迥莫攀。一自高风留帝子，至今修竹满空山。澄潭犀去沈金锁，古洞猿归带玉环。此夕登舻浑不寐，更教沿月弄潺湲。","dynasty":"清代","title":"峡山飞来寺"}
{"author":"朱彝尊","content":"离堂剪烛重烧烛，深夜他乡说故乡。作客萧条官舍下，逢君歌哭酒垆傍。明朝分手仍南北，后会相期各渺茫。长路烽烟惊海甸，乱山风雨暗河梁。","dynasty":"清代","title":"留别董三断"}
{"author":"朱彝尊","content":"一峰高出万松寒，磴道虚疑十八盘。近海鱼龙吹宿雾，中天日月转浮澜。风帆岸压明珠舶，仙树花浓白石坛。旧是锦衣行乐地，江山真作霸图看。","dynasty":"清代","title":"吴山望浙江"}
{"author":"朱彝尊","content":"司农论议朝端重，副相声名辇下闻。岂意尚烦西顾策，翻教暂领朔方军。河边远道人千里，天外乡书雁几群。到日关城春色早，李陵台畔柳纷纷。","dynasty":"清代","title":"送曹侍郎备兵大同其一"}
{"author":"朱彝尊","content":"江桥卜筑意粗安，闻道田居十亩宽。不使车尘喧户外，尽容山色到檐端。镫前绿酒双鱼洗，雪后红衣一钓竿。料得时巡春有信，种花应许上楼看。","dynasty":"清代","title":"寄讯龚御史翔麟"}
{"author":"朱彝尊","content":"榆关萧瑟二庭空，堠火平安九塞通。往日连师惊朔漠，只今市马互西东。黄河天上三城戍，画角霜前万里风。知有冯唐论将略，不令魏尚久云中。","dynasty":"清代","title":"送曹侍郎溶备兵大同"}
{"author":"朱彝尊","content":"高城西北控燕都，吹角清秋落日孤。尚忆武皇巡玉塞，亲从镇国剖金符。宫槐御柳今萧瑟，虎槛鹰坊旧有无。边事百年虚想像，谁夸天险塞飞狐。","dynasty":"清代","title":"宣府镇"}
{"author":"朱彝尊","content":"稽山形胜郁岧峣，南镇封坛世代遥。绝壁暗愁风雨至，阴崖深护鬼神朝。云雷古洞藏金简，灯火春祠奏玉箫。千载六陵馀剑舄，帝乡魂断不堪招。","dynasty":"清代","title":"南镇"}
{"author":"朱彝尊","content":"丹甍缥缈丽层城，铁柱纵横炼紫清。阴洞蛟龙晴有气，虚堂神鬼昼无声。游人自爱登高赋，仙吏仍兼济物情。雷雨忽愁天外至，江湖元在地中行。","dynasty":"清代","title":"题南昌铁柱观"}
{"author":"朱彝尊","content":"平芜一篑狼山下，九月驱车白雾昏。到眼关河成故迹，伤心土木但空屯。元戎苦战翻回跸，诸将论功首夺门。倘遣金缯和社稷，祠官谁奉裕陵园？","dynasty":"清代","title":"土木堡"}
{"author":"朱彝尊","content":"槜李亭荒蔓草存，金陀坊冷寺钟昏。湖天夜上高楼望，月出东南白苧村。","dynasty":"清代","title":"鸳鸯湖棹歌其六"}
{"author":"朱彝尊","content":"倅廨偏宜置酒过，亭前花月至今多。不知三影吟成后，可载兜娘此地歌？","dynasty":"清代","title":"鸳鸯湖棹歌其八"}
{"author":"朱彝尊","content":"画眉墨是沈圭丸，水滴蟾蜍砚未干。休恨图经山色少，与郎终日远峰看。","dynasty":"清代","title":"鸳鸯湖棹歌其三十五"}
{"author":"朱彝尊","content":"雨近黄梅动浃旬，舟回顾渚斗茶新。问郎紫笋谁家焙，莫是前溪读曲人。","dynasty":"清代","title":"鸳鸯湖棹歌其四十"}
{"author":"朱彝尊","content":"归人万里望邱为，白酒黄壶瓠作卮。来往棹歌无不可，西溪东泖任吾之。","dynasty":"清代","title":"鸳鸯湖棹歌其九十九"}
{"author":"朱彝尊","content":"芜城客散乱乌啼，别业黄山路不迷。后夜相思秋色远，月明三十二峰西。","dynasty":"清代","title":"送孙处士默还黄山"}
{"author":"朱彝尊","content":"王郎五载一相逢，写出云峦别思重。仿佛摄山风月夜，秋窗同听六朝松。","dynasty":"清代","title":"出都王山人翚画山水送别"}
{"author":"朱彝尊","content":"主恩先后逐臣还，羡尔幽栖泖一湾。想得著书风幔底，桂花如霰落秋山。","dynasty":"清代","title":"寄陆侍御陇其"}
{"author":"朱彝尊","content":"记得山城水阁添，画眉声里昼垂帘。还凭同省王郎笔，暖翠浮岚五尺缣。","dynasty":"清代","title":"为钱给事晋锡题王给事原祁富春大岭图其一"}
{"author":"朱彝尊","content":"富春江上雨溟濛，两岸花开踯躅红。仿佛旧游如画里，一帆曾转钓坛东。","dynasty":"清代","title":"为钱给事晋锡题王给事原祁富春大岭图其二"}
{"author":"朱彝尊","content":"王郎手摹一峰画，宛似张颠作草书。鼠尾皴山鸦点树，只今能事有谁如？","dynasty":"清代","title":"题王翚夏山图"}
{"author":"朱彝尊","content":"眉楼人去笔床空，往事西州说谢公。犹有秦淮芳草色，轻纨匀染夕阳红。","dynasty":"清代","title":"题夫人画兰"}
{"author":"朱彝尊","content":"连山何迢迢，迢迢夕阳外。我行曾几时，虚舟入青霭。崖倾断车箱，庙古阴松桧。遥见灵旗翻，微风响清籁。川光与天容，上下如衣带。累累白石明，窅窅浮云晦。日夕故乡心，山川渺吴会。","dynasty":"清代","title":"大庙峡"}
{"author":"朱彝尊","content":"神庙垂衣日，江陵总百官。揆文先奋武，虑乱本居安。殿上萧何履，朝中贡禹冠。孙通明礼乐，方叔莅师千。驾驭英雄在，超腾士马驩。车徒看翼翼，禁旅尚桓桓。画史真能事，披图得钜观。丹青荣顾恺，宫室拟胡宽。历历开城阙，高高叠井干。虚无凌倒影，缥缈结重栾。太液波还静，长杨露未乾。妆楼原自锁，圆殿不禁寒。仙仗移平乐，霓旌拥上兰。忽惊千骑并，旋讶六营团。作气陈金鼓，前驱建玉銮。轻云承翠盖，丽日表朱竿。遂列堂堂阵，爰升将将坛。小侯班四姓，大阅用三单。紫燕双丝络，花骢七宝鞍。呈能群角牴，教射集星弁。觯饮筹无算，《铙歌》曲渐阑。行知尘冉冉，归想佩珊珊。远势工尤极，平原绘更难。萧疏连板屋，迢递出峰峦。百里生毫末，诸陵望郁盘。蓟门无堠火，函谷有泥丸。元老谋犹壮，诸孙手泽完。锦题探箧笥，湘簟展琅玕。对此成希觏，因之感万端。雨烟飞蜀锦，霜雪皎齐纨。赋愧王延寿，谣同梁伯鸾。仪章长在目，珍重岁时看。","dynasty":"清代","title":"显皇帝大阅图为吴金吾国辅赋"}
{"author":"朱彝尊","content":"夏后巡游地，茅峰会计时。双圭开日月，四载集輴樏。国有防风戮，书仍宛委披。贡金三品入，执帛万方随。相古洪流割，钦承帝曰咨。寸阴轻尺璧，昆命有元龟。自授庚辰籍，宁论癸甲期。清都留玉女，恶浪锁支祁。荒度功攸赖，平成理自宜。神奸魑魅屏，典则子孙贻。明德由来远，升遐亦在兹。丘林无改列，弓剑只同悲。回首辞群后，伤心隔九疑。鸟耘千亩遍，龙负一舟移。断草山阿井，空亭《岳麓碑》。芒芒怀旧迹，肃肃礼荒祠。黄屋神如在，桐棺记有之。筵谁包橘柚，隧或守熊罴。共讶梅梁失，因探窆石遗。朅来凭吊处，拜手独陈辞。","dynasty":"清代","title":"谒大禹陵"}
{"author":"朱彝尊","content":"宋室偏安日，真忘帝业艰。但愁诸将在，不计两宫还。鄂国英雄士，淮阳伯仲间。策名先部曲，薄伐自江关。赤县期全复，黄河渡几湾。龙庭生马角，雪窖视刀镮。城下盟何急，师中诏已颁。盈庭尊狱吏，囊木谢朝班。相狡妻兼煽，和成主愈孱。长城隳道济，大勇丧成覸。旧井银瓶失，高坟石虎闲。铭功存版碣，铸像列顽奸。旷世心犹感，经过泪独潸。传闻从父老，流恨满湖山。朔骑频来牧，南枝尚可攀。墓门人寂寞，江树鸟绵蛮。宿草经时绿，秋花满目斑。依然潭水月，终古照潺湲。","dynasty":"清代","title":"岳忠武王墓"}
{"author":"朱彝尊","content":"草昧经纶日，英雄战斗年。真人淮泗起，王气斗牛躔。命世生良弼，卑栖役大贤。一官曾簿尉，千里正戈鋋。记室依袁绍，飞书谢鲁连。神鹰思饱掣，威凤必高鶱。汉祖除秦法，周王卜渭畋。庙堂才不易，束帛礼宜先。遂有君臣契，能令帷幄专。南征频克敌，北伐旋摧坚。《王会》收三统，军谋出万全。河山分带砺，冠盖俨神仙。未辟留侯谷，长辞范蠡船。麒麟当日画，竹帛后时编。一自丘陵改，重愁岁月迁。隆中犹故宅，绵上少封田。旧俗还祠庙，清歌入管弦。黄金遗像蚀，铁券几人传？古瓦鼯鼪落，荒庭桧柏圆。蛛丝虚寝罥，鸟迹断碑眠。想像《阴符》策，沉吟《宝剑篇》。前贤馀事业，后死尚迍邅。去去辞枌梓，栖栖到海堧。空林多雨雪，哀角满山川。玉帐无遗术，苍生久倒悬。凭留一黄石，相待谷城边。","dynasty":"清代","title":"谒刘文成公祠"}
{"author":"朱彝尊","content":"昔在狼山下，军书犯近坰。六师轻朔漠，万骑失雷霆。土木尘常满，龙蛇岁不宁。豆田沙浩浩，黍谷路冥冥。济世须元老，长材总四溟。从容持国计，指顾悉兵形。瑕吕安群议，刘琨表外廷。嗣王仍历数，高庙有神灵。既罢金缯款，无烦白马刑。北辕旋翠辇，南内启朱扃。命已甘刀镬，功真溢鼎铭。春秋隆代祀，俎豆肃维馨。一自轺车至，难期堠火停。遗墟愁战伐，大树日飘零。碧草空祠长，黄鹂过客听。霜钟沉晓月，风牖绕明星。卞壶谁修墓，巫阳数降庭。谶还思雨帝，碑或堕江亭。远水澄湖碧，流云暗壑青。千年华表鹤，哀怨此重经。","dynasty":"清代","title":"于忠肃公祠"}
{"author":"朱彝尊","content":"伍胥山头花满林，石佛寺下水深深。妾似胥山长在眼，郎如石佛本无心。","dynasty":"清代","title":"鸳鸯湖棹歌其六十三"}
{"author":"朱彝尊","content":"川上晚萧萧，楚地连山寂寥。女萝山鬼语相邀，青山暮暮朝朝。樵子众师几家住，鸳鸯一处两处。潮至浔阳回去，风凄凄兮夜雨。","dynasty":"清代","title":"大孤册神祠"}
{"author":"朱彝尊","content":"修途缘广隰，川暝高烟平。迢迢前山路，落日西林明。舍舟复登陆，慰我岩壑情。斧斤山林外，白石丁丁鸣。危梯悬木杪，幽谷闻人声。阴晴古壁暗，高下苍崖倾。或见山火出，时闻猿鸟惊。平看雷雨黑，下视源潭清。微风吹素浪，日夕沄沄生。山田足禾黍，水石明柴荆。何年此幽栖，深谢世上名。无为在城市，戚戚多所营。","dynasty":"清代","title":"绕门山"}
{"author":"朱彝尊","content":"朝光丽华薄，清川荡浮澜。舣楫临江皋，流目肆遐观。丹葩眩重谷，素云冒层峦。我行既迟回，顾景多所欢。青林翳岩桂，香风过崇兰。空亭邈孤高，修竹自檀栾。缅怀古之人，知音良已难。","dynasty":"清代","title":"舟中望柯山"}
{"author":"朱彝尊","content":"吴山多逶迤，粤山独崭嵓。壁立千仞余，洞壑俯穹嵌。子午见日月，朝夕鸣松杉。天风一以至，萧瑟吹江帆。悬崖答长啸，空翠湿征衫。侧闻飞仙度，远见浮云衔。何当斸灵药，坐惜无长镵。","dynasty":"清代","title":"浈阳峡"}
{"author":"朱彝尊","content":"何年香炉峡，擅此香炉名。匡庐与会稽，秀色同削成。篁径散彩翠，溪流澹澄明。青云结车盖，白日悬霓旌。孤舟泛容与，百丈纷纵横。人影如沙虫，林林川上行。夕阳下长坂，猿鸟尽哀鸣，征途渺何极，恻恻使心惊。","dynasty":"清代","title":"香炉峡"}
{"author":"朱彝尊","content":"泠泠高峡水，际晓烟光微。一闻征桡发，宿鸟皆惊飞。浦树既迢迢，山云亦依依。溪回修竹静，日出行人稀。双崖信奇峻，屹立如重围。猿猱相叫啸，水石湛清辉。遂令游子心，万里亦忘归。林栖如可得，愿息汉阴机。","dynasty":"清代","title":"羚羊峡"}
{"author":"朱彝尊","content":"君不见越山高高越台古，复道逶迤接南武。北望山头遍白云，西临城下环珠浦。由来形胜尽高丘，万里天南此壮游。惊涛暗向扶胥落，佳气晴连郁水浮。忆昔中原逐秦鹿，五军矢利屠睢戮。番君一出王衡山，户将从征入函谷。天教霸象开南溟，宵分东井聚五星。龙川县令起岭表，被书移檄驰边庭。声言三关盗兵至，一时按法诛秦吏。万人既筑浈阳城，千里还开雒王地。汉帝当年为剖符，陆生燕喜出西都。冠裳魋结须臾变，文锦蒲桃绝世无。番禺之交一都会，因山筑台落天外。百丈回盘信壮观，三时朔望长升拜。自古羁縻称外藩，谁令市铁禁关门。不见鲛鱼重入贡，旋看黄屋自言尊。汉使陈觞更行乐，紫贝明犀双孔雀。重来锦石已成山，归去黄金遂盈橐。一从蒟酱启唐蒙，越骑校尉甘泉中。是谁僇杀弃繻者，江淮巴蜀纷来攻。伏波下濑军三面，楼船戈船齐教战。合浦珠崖隶海隅，山姜扶荔移深殿。尉佗城圯夕阳原，建德园荒秋树根。虚传避暑游宫阙，几见浮杯出石门。木棉花开山雨积，鹧鸪啼处蛮烟碧。旧井潜移郭璞城，离宫半入虞翻宅。人事消沈洵可哀，千秋朝汉余高台。汉家遗迹不可问，吁嗟乎！歌风柏梁安在哉。","dynasty":"清代","title":"越王台怀古"}
{"author":"朱彝尊","content":"绀宇陟既穷，灵域探未竭。援萝巡倾崖，窥岩辨修碣。灭迹超重深，拂衣避硉矹。入窞惊坎习，出泉自蒙发。泄云晴未归，石火寒不伐。吹万聆天风，明雨见日月。芳尘凝花堂，象纬逼金阙。阴涧待息心，阳阿足晞发。岁晏当来游，毋令蕙草歇。","dynasty":"清代","title":"入景福洞登璇玑台"}
{"author":"朱彝尊","content":"山行不辞劳，况非道路长。石门欹层阿，沙草敷阳冈。仄径既窈窕，连峰复青苍。登高睐千里，矫首凌八荒。飞鸟遗之音，埃风吹我裳。览彼《终南》诗，有纪亦有堂。亭亭翠旗列，宛宛朱凤翔。忘忧岂在迩，为乐诚多方。何当启阊阖，高举朝紫皇。","dynasty":"清代","title":"由香关至玉虚观遂转登绝顶"}
{"author":"朱彝尊","content":"高寒肆冥搜，幽异惬心赏。穷梯背樵苏，密径面筱簜。睇后路既回，瞻前渚弥枉。缅辞苏门啸，重作剡溪访。泉石匪自今，亭台已成曩。其镗异短闻，无射中奇响。伟兹造化功，流形信无妄。津逮兴故超，神渊道斯广。怀哉谢人寰，归与授吾党。","dynasty":"清代","title":"下扶啸台陟阆风崖自蓬壶径泛舟入钟鼓洞"}
{"author":"朱彝尊","content":"韩生燕市来，夜向招提宿。本是悲歌击筑人，援琴为鼓《清商曲》。安弦操缦夜三更，良久徘徊不出声。坐使闲心远，方闻逸响生。商风泠泠七弦遍，天马空山忽不见。石上争流三峡泉，平沙乱落潇湘雁。闻道《清商》固最悲，不如清角更凄其。一弹试奏《思归引》，再转重愁《双燕离》。此时晨钟犹未撞，月露霜华满深巷。四座无言叹息频，篝镫欲灭风升降。罗浮道士思幡然，忽忆朱明旧洞天。种得梅花凡几树，泥成丹灶已千年。云山告归从此始，四百三十二峰里。入海能驯海客鸥，携琴便驾琴高鲤。","dynasty":"清代","title":"寒夜集镫公房听韩七山人疆弹琴兼送屈五还罗浮"}
{"author":"朱彝尊","content":"吾闻天台山高一万八千丈，石梁远挂藤萝上。飞流直下天际来，散作哀湍众山响。烛龙衔日海风飘，犹是天鸡夜半潮。积雨自悬华顶月，明霞长建赤城标。我向金华问客程，兰溪溪水百尺清。金光瑶草不可拾，梦中忽遇皇初平。手携绿玉杖，引我天台行。天台山深断行路，乱石如羊纷可数。忽作哀猿四面啼，青林绿筱那相顾。我欲吹箫驾孔鸾，璿台十二碧云端。入林未愁苔径滑，到面但觉松风寒。松门之西转清旷。桂树苍苍石坛上。云鬟玉洞展双扉，二女明妆俨相向。粲然启玉齿，对客前致词。昨朝东风来，吹我芳树枝。山桃花红亦已落，问君采药来何迟。曲房置酒张高宴，芝草胡麻迭相劝。不记仙源路易迷，樽前只道长相见。觉来霜月满城楼，恍忽天台自昔游。仍怜独客东南去，不似双溪西北流。","dynasty":"清代","title":"金华道上梦游天台歌"}
{"author":"朱彝尊","content":"落日下崦嵫，飞雨自崇墉。驾言出北郭，泛舟横东江。近岫既凌缅，遥岑亦濛笼。葱青水竹交，乃有樵径通。潜虬寒载蛰，海鸥夕来双。顾望云叶开，张星昏已中。荒冈响哀狖，枉渚遵轻鸿。故乡日以远，川路靡克终。寄言薜萝客，岁宴期来同。","dynasty":"清代","title":"雨渡永嘉江夜入楠溪"}
{"author":"朱彝尊","content":"周君北地推风雅，几载栖迟白门下。四壁萧然竟罢官，知君亦是悠悠者。匹马西来访故人，相逢师友更情亲。自言溽暑辞堂邑，不觉辛盘换早春。春晴风日官斋迥，翰墨于今数公等。画品真同顾恺工，隶书远见钟繇并。贻我梅边索句图，江南春思到平芜。苍苔浊酒寻常得，冷蕊疏枝何处无。纥干山高冻飞雀，健步移来总萧索。不见黄须细细开，惟愁白雪纷纷落。苏武城边送别迟，桑乾河上已流澌。遥将南浦离人曲，迸入西征横笛词。怜君此去壶关道，盍簪到处逢迎好。泽潞三时芳树多，江风五月归帆早。沧洲万里忆田庐，流水柴门今尚虚。卜邻傥就移家约，来共梅共溪上居。","dynasty":"清代","title":"赠周参政"}
{"author":"高逊志","content":"我本不羁士，少年知远游。结交尽豪俊，英风邈难俦。浩然志四海，垄断非所求。群雄乱天纪，誓将除国仇。驱马向京邑，道路阻且修。旷望空叹息，失计成淹留。时哉苟未会，白璧宁暗投。耻同五鼎食，笑视千金裘。袁丝尚游侠，枚皋事俳优。知己竟不遇，行藏谁与谋。白日如逝水，冉冉春复秋。人生久羁旅，岂不怀故丘。芳时倏徂谢，悲绪寒飕飕。容华易憔悴，安能常黑头。放歌吴门市，洗耳长江流。虽然不得意，常为苍生忧。心随去雁远，目送孤云愁。夫子东海裔，济代多良筹。既无陈仲举，虽贤罕见收。何如共脱屣，速驾赴沧洲。","dynasty":"明代","title":"答徐以文"}
{"author":"高逊志","content":"同是他乡客，俱为避地人。兴来犹浪迹，别去更沾巾。山路常疑雨，江花已报春。荒烟投远戍，落日扣通津。樵笠归墟尽，渔蓑度水频。扬帆惊宿鸟，鼓柁骇游鳞。俗薄谁知己，时危不计贫。飘然沧海上，也欲共垂纶。","dynasty":"明代","title":"送程彦明煜之松江"}
{"author":"高逊志","content":"雨收山气佳，日入川光暝。岸帻倚孤松，飘萧发清兴。花药纷满畦，桑麻郁成径。西林宿鸟归，前溪渔榜定。旷望绝人踪，坐爱郊原静。抚景念徂春，思君一觞咏。","dynasty":"明代","title":"寄陈彦博奉常"}
{"author":"高逊志","content":"步屟幽寻古岸隈，柴扉正对郭南开。林间野径穿云入，溪上春潮待雨来。过客停杯歌《白苎》，邻翁吹笛坐苍苔。羡渠高隐空相忆，浪迹多年素发催。","dynasty":"明代","title":"城南小隐为松江郭彦礼赋"}
{"author":"高逊志","content":"篮舆迢递出郊坰，野服翩然鹤发星。柱史不辞周问礼，伏生须为汉传经。汀洲水落蒹葭老，泽国霜寒橘柚青。自笑隐沦缘底事，时危踪迹一浮萍。","dynasty":"明代","title":"赠章安甫老人"}
{"author":"高逊志","content":"山绕荒城水自流，霜空月色满溪楼。夜长欹枕浑无寐，二十五声都是愁。","dynasty":"明代","title":"苕川夜宿"}
{"author":"高逊志","content":"记得移家白露时，秋风又是一年期。独怜零落溪边柳，那得长条系所思。","dynasty":"明代","title":"题陆滨村舍壁"}
{"author":"高逊志","content":"梅子初黄晚雨收，闲身犹着木绵裘。谁怜白苎新裁就，回首西风又是秋。","dynasty":"明代","title":"次叶楚芳见寄韵"}
{"author":"高逊志","content":"结茅曾住白云间，游宦多年客未还。开卷偶然乡思动，数峰浑似鄂州山。","dynasty":"明代","title":"题卢元佐所藏江山图"}
{"author":"高逊志","content":"放棹南湖春水深，昔年游览得重寻。陶公未许辞彭泽，庞老那容隐汉阴。落絮雨馀沾墨沼，游丝风暖罥书林。自怜久客浑无赖，亦欲携诗与盍簪。","dynasty":"明代","title":"徐德原司丞隐居"}
{"author":"高逊志","content":"十年湖海共飘零，踪迹浑如水上萍。宋玉愁多成九辩，王通思苦续群经。鲸波日落千寻碧，鹤岭云开万叠青。君等怀才须世用，弓旌早晚出虞廷。","dynasty":"明代","title":"送宋时中还海昌兼简王好问提举"}
{"author":"高逊志","content":"论交犹忆自前朝，乱后谁怜意气消。元亮归来依惠远，少游客久遇参寥。山房黍熟供蔬甲，石鼎茶香荐菊苗。名胜想无今古异，禅龛容我避尘嚣。","dynasty":"明代","title":"简蒲庵长老"}
{"author":"高逊志","content":"天开泰运息兵尘，建业千年王气新。虎旅南征收百粤，龙旂西指定三秦。春明紫禁烟花绕，日丽彤楼燕雀驯。朝罢从容须献替，要含膏泽及斯民。","dynasty":"明代","title":"寄兰照磨"}
{"author":"高逊志","content":"曾游海上望蓬莱，结友惟寻世外才。宏景已闻勾曲去，图南重见华阴来。大鹏奋翼轻千里，独鹤凌风遍九垓。我亦吹笙云汉侣，误撄尘网转堪哀。","dynasty":"明代","title":"次赵耘轩见寄韵"}
{"author":"高逊志","content":"步屧幽寻古岸隈，柴扉正对郭南开。林间野径穿云入，溪上春潮待雨来。过客停杯歌白苧，邻翁吹笛坐苍苔。羡渠高隐空相忆，浪迹多年素发催。","dynasty":"明代","title":"城南小隐为松江郭彦礼赋"}
{"author":"高逊志","content":"卷石不盈尺，孤竹不成林。惟有岁寒节，乃知君子心。","dynasty":"明代","title":"题倪云林竹石"}
{"author":"高逊志","content":"窈窕双青蛾，流盼瑶台鹤。自怨锁芳尘，似欲溯寥廓。","dynasty":"明代","title":"题画"}
{"author":"高逊志","content":"落日汎南溪，野艇沿流去。隔水望侬家，云深杳何处。","dynasty":"明代","title":"题水云深处"}
{"author":"高逊志","content":"陶令归来日，躬耕不厌贫。问谁解同志，赖有翟夫人。","dynasty":"明代","title":"题淩媪隐居图"}
{"author":"高逊志","content":"雨过苍苔石，幽篁翠色浮。南轩曾对此，潇洒忆清秋。","dynasty":"明代","title":"题扇"}
{"author":"高逊志","content":"谁向陇头来，寄此一枝雪。莫负岁寒盟，道人心似铁。","dynasty":"明代","title":"墨梅为李鍊师赋"}
{"author":"高逊志","content":"红绽南枝玉，芳姿绰约新。不将明媚色，竞逐艳阳春。","dynasty":"明代","title":"题红梅"}
{"author":"高逊志","content":"岸回山转疑无路，潮落江清浅见沙。睡觉蓬窗寒日上，不知身在野人家。","dynasty":"明代","title":"龙江旅舍"}
{"author":"高逊志","content":"赢得閒身便入山，只留名字在人间。最怜白发多情者，直待移文始厚颜。","dynasty":"明代","title":"次薛鹤斋真人见寄韵"}
{"author":"高逊志","content":"绛桃不似晓妆红，恩谴多年出汉宫。自惜倾城多薄命，莫教明月照闺中。","dynasty":"明代","title":"闺思"}
{"author":"高逊志","content":"乘閒迂步共寻僧，家住寒山第几层。自许他年挂冠去，幽楼终不愧孙登。","dynasty":"明代","title":"次陈彦博太常南湖閒步韵"}
{"author":"高逊志","content":"佐郡辞簪绂，移居远市廛。楼高饶爽垲，地癖喜幽便。芳树层檐合，嘉蔬隙壤连。承颜倾孝敬，视膳沃肥鲜。制锦声华满，分符惠化传。舆谈誇息驾，醇饮愧张筵。缱绻情弥厚，殷勤意更专。铨曹行考绩，未许赋归田。","dynasty":"明代","title":"移居为镏朝佐通守赋"}
{"author":"高逊志","content":"东南多名山，可望不可即。兵尘浩无际，焉敢妄行役。如何浮屠师，周览思振锡。而道不在远，去去欲谁觅。名相既虚假，空焉访遗迹。真源浩无穷，寻流安有极。古来超世人，观妙向空壁。欲了第一机，终当绝闻得。幻尽始知幻，待彼众缘息。","dynasty":"明代","title":"送澄上人南还"}
{"author":"高逊志","content":"神理固莫测，阖辟无时停。万物盈两间，森然咸委形。荣悴从大化，胡为劳其生。悠悠念往时，飞空如流星。先哲邈难逮，抚已空无成。严霜被中园，蔓草犹青青。晨夕自游目，亦足陶吾情。","dynasty":"明代","title":"适兴"}
{"author":"高逊志","content":"我本不羁士，少年知远游。结交尽豪俊，英风邈难俦。浩然志四海，垄断非所求。群雄乱天纪，誓将除国雠。驱马向京邑，道路阻且修。旷望空叹息，失计成淹留。时哉苟未会，白璧宁暗投。耻同五鼎食，笑视千金裘。袁丝尚游侠，枚皋事俳优。知己竟不遇，行藏谁与谋。白日如逝水，冉冉春复秋。人生久羁旅，岂不怀故丘。芳时倏徂谢，悲绪寒飕飕。容华易憔悴，安能常黑头。放歌吴门市，洗耳长江流。虽然不得意，常为苍生忧。心随去雁远，目送孤云愁。夫子东海裔，济代多良筹。既无陈仲举，虽贤罕见收。何如共脱屣，速驾赴沧洲。","dynasty":"明代","title":"荅徐以文"}
{"author":"高逊志","content":"退之少苦贫，干禄颇浮躁。长安三献书，时宰终不报。饥寒日哀鸣，踰壮已瞆眊。向非董张徒，宦辙谁与导。少年屡摧抑，大器天所造。苟不涉患难，尤足长雄骜。嗟余樗散材，时迈未闻道。虽云寡知己，敢忘固穷操。徇利多乞墦，贾名争媚灶。薄俗谅如斯，何事伤怀抱。","dynasty":"明代","title":"有感"}
{"author":"高逊志","content":"违世甘濩落，抚已徒忧勤。既通金闺籍，方思策奇勋。胡为竟杀融，复与沮溺群。念往每惩咎，纵学求多闻。朝饮西涧水，暮宿东山云。境静息疲薾，心清遗垢氛。森然富藻思，载道非空文。尚赖特立操，千载扬清芬。","dynasty":"明代","title":"以杜少陵文章憎命达之句析而为韵赋此其一"}
{"author":"高逊志","content":"积雨满污渎，蛭螾聊自藏。盲飙振修薄，篦簬依崇冈。动植各生遂，伊人独何伤。谪居穷田野，与世殊相忘。缅怀昔忧患，发短心日长。所愿免饥渴，孰敢谋膏粱。户庭罕游迹，琅然诵文章。欢来意自得，遐想超黄唐。从此遂閒逸，投老终徜徉。","dynasty":"明代","title":"以杜少陵文章憎命达之句析而为韵赋此其二"}
{"author":"高逊志","content":"鳣鲸击洪涛，一跃龙门登。惊风落潮汐，失势投冈陵。鬐鬣日已槁，穷涸何由兴。翻为猵獭笑，敢望馀波腾。畸人感物理，冥思多所徵。云翔避矰弋，渊潜避笱罾。胡为徇世务，轗轲常兢兢。勖哉保素履，勿贻人所憎。","dynasty":"明代","title":"以杜少陵文章憎命达之句析而为韵赋此其三"}
{"author":"高逊志","content":"荆璞不善藏，轻售与时竞。虽无泣玉耻，弃捐掩光莹。伊余昧先几，妄往成蹭蹬。贪得违素心，徇名忘积行。通籍曾几时，三年绝朝请。久暌徒侣欢，转失乡党敬。剥丧匪偶然，且委时与命。","dynasty":"明代","title":"以杜少陵文章憎命达之句析而为韵赋此其四"}
{"author":"高逊志","content":"功名期宦成，文章止词达。千载求全能，如何罕奇拔。夙抱稽古志，纂言穷檃括。幽阐新机深，精思元化斡。岂徒贲皇猷，将以继往末。抚今不自足，乃复耻被褐。好爵难久縻，世途多忉怛。放意乐丘园，长歌襟抱豁。","dynasty":"明代","title":"以杜少陵文章憎命达之句析而为韵赋此其五"}
{"author":"高逊志","content":"宿云黯惨埋岩壑，疾风飒飒梢林薄。孤舟摆浪何处来，雪片纵横向人落。一翁蓑笠度危桥，一翁荷担转山腰。崖倾石冻行伛偻，不辞辛苦归途遥。君不见软裘貂帽驰快马，遮莫冰花遍原野。人生得意能几何，相逢俱是穷途者。","dynasty":"明代","title":"题江行初雪图"}
{"author":"高逊志","content":"长淮奔流东到海，环疆千里多名都。其风刚劲自古昔，异才挺出无时无。徐君夙负青云器，少年犹睹承平治。操笔尝随骢马行，文史由来曾历试。芜城繁华天下稀，挥金佩玉争光辉。干戈一变莽苍出，君亦逃难吴江湄。故乡怅望归未得，大藩开府先推择。英声洋溢动当时，弹冠再作诸侯客。襟怀绝似南湖清，王事贤劳心靡宁。乱离幸得倅乡郡，欲往岂料边尘惊。闻道元戎飞荐鹗，掀髯应辟青油幕。戎严何必属櫜鞬，等闲谈笑三军却。扶颠实藉英雄材，欲成勋业须时来。嗟余何日去环堵，与君携手黄金台。","dynasty":"明代","title":"送徐照磨从军"}
{"author":"高逊志","content":"穷经夜焚膏，晷短叹冬日。孤影恋馀光，趺坐寒斋寂。冥思圣途远，时迈恐无及。假寐竟忘疲，匡床散缥帙。","dynasty":"明代","title":"次陈彦博博士寒斋四咏韵其一烧灯看书"}
{"author":"高逊志","content":"霜寒阴始凝，剥尽阳来复。因观薪火传，悟此道机熟。汲井烹露芽，聊餍畸人欲。涤虑荡尘昏，神清光溢目。","dynasty":"明代","title":"次陈彦博博士寒斋四咏韵其二炽炭烹茶"}
{"author":"高逊志","content":"薄宦不成名，归来聊藉手。穷通每自悟，得丧复何有。谁云松柏林，而不生培塿。邈矣岁晚期，微吟思静守。","dynasty":"明代","title":"次陈彦博博士寒斋四咏韵其三袖手微吟"}
{"author":"高逊志","content":"趺坐拥重衾，静听窗间雪。心清文思深，理会尘情绝。良璞须善藏，素衣还易涅。坐久觉光生，东轩上寒月。","dynasty":"明代","title":"次陈彦博博士寒斋四咏韵其四拥衾清坐"}
{"author":"大汕","content":"入门不见鼓瑶琴，冷落苍萝满地阴。古树寒云孤客梦，空潭明月故人心。猿飞绝壁窥孙确，鹤立高枝忆道林。一夜泉声来枕上，不知何处更追寻。","dynasty":"清代","title":"访梅谷和尚不值宿南涧寺有怀"}
{"author":"大汕","content":"十年重泛曲江舟，客路逢君感旧游。壮志不因谈剑得，馀生当为著书留。天涯细雨黄花夕，野岸疏灯白露秋。明发孤帆仍远别，南天凄绝旅鸿愁。","dynasty":"清代","title":"九日前一夕泊韶州逢陆丽京"}
{"author":"大汕","content":"松陵寂寂草芊芊，云掩茅堂一径偏。隔岸桃花开里渡，到门春水缆鱼船。黄冠应避秦时客，白眼空怀晋代贤。久立还思问童子，笛声吹散五湖烟。","dynasty":"清代","title":"吴江访顾茂伦不值因寄"}
{"author":"晏敦复","content":"亚槛倾檐一古梅，几番有意唤春回。吹香自许仙人下，照影还容高士来。月射寒光侵涧户，风摇翠色锁阶苔。游蜂野蝶休相顾，本性由来不染埃。","dynasty":"宋代","tags":"赞颂，梅花，品格，寓人","title":"题梵隐院方丈梅"}
{"author":"晏敦复","content":"桠槛攲檐一古梅，几番有意唤春回。开花自许清香入，布叶不容炎暑来。日射冷光侵几案，风摇翠影锁莓苔。游蜂野蝶休相顾，木性从来不染埃。","dynasty":"宋代","title":"题梵隐院方丈梅"}
{"author":"花蕊夫人","content":"君王城上竖降旗，妾在深宫那得知？十四万人齐解甲，更无一个是男儿！","dynasty":"五代","tags":"爱国","title":"述国亡诗"}
{"author":"花蕊夫人","content":"初离蜀道心将碎，离恨绵绵，春日如年，马上时时闻杜鹃。","dynasty":"唐代","title":"采桑子其八"}
{"author":"顾懋章","content":"五里青山三里塘，水深病涉可无梁。千年顾港桥名古，土蚀残碑掩路旁。","dynasty":"明代","title":"筑三里桥成"}
{"author":"王元鼎","content":"声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。","dynasty":"元代","tags":"寒食节，春天，写景，喜悦","title":"醉太平·寒食"}
{"author":"王元鼎","content":"垂柳依依惹暮烟，素魄娟娟当绣轩。妾身独自眠，月圆人未圆。啼得花残声更悲，叫得春归郎未知。杜鹃奴倩伊，问郎何日归？","dynasty":"元代","tags":"闺怨，妇女，离别，相思","title":"凭栏人·闺怨"}
{"author":"王元鼎","content":"寒食珠帘外燕飞，乔木上莺啼，莺莺燕燕正寒食，想人生有几。有花无酒难成配，无花有酒难成对。今日有花有酒有相识，不吃呵图甚的？声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。辜负了禁烟，冷落了秋千。春光去也怎留恋？听莺啼燕喧。红馥馥落尽桃花片，青丝丝舞困垂杨线，扑簌簌满地堕榆钱，芳心问倦。花飞时雨残，帘卷处春寒。夕阳楼上望长安，洒西风泪眼。几时睚彻凄惶限？几时盼得南来雁？几番和月凭阑干？多情人未还！","dynasty":"元代","title":"【正宫】醉太平_寒食珠帘外"}
{"author":"王元鼎","content":"桃花马问刘郎骥控亭槐，觉红雨潇潇，乱落苍苔。溪上笼归，桥边洗罢，洞口牵来。摇玉辔春风满街，摘金鞍流水天台。锦绣毛胎，嘶过玄都，千树齐开。","dynasty":"元代","title":"【双调】折桂令_桃花马问刘"}
{"author":"王元鼎","content":"垂柳依依惹幕烟，素魄娟娟当绣轩。妾身独自眠，月圆人未圆。","dynasty":"元代","title":"凭阑人·闺怨"}
{"author":"王元鼎","content":"此曲之作，有自来矣。昔胡元大都妓女名莘文秀者，美姿色，与学士王元鼎有姻，亦与阿鲁相契。异期阿与莘仵坐，谈及风情之任。阿曰：\"闻尔与王元鼎恩甚笃，以予方之，孰最？\"莘含笑不语，阿强之再四。莘曰：\"以调和鼎鼎，燮理阴阳，则学士不如丞相；论惜玉怜香，嘲风咏月，则丞相少次于学士。\"哄然一笑而罢。元鼎闻之，故作此以嘲之。走将来涎涎瞪瞪冷眼儿困，杓杓答答热句儿浸。舍不的缠头锦，心疼的买笑金，要你消任。鸳帏珊枕，凤凰杯悲翠衾。低低唱浅浅斟，休逞波李翰林。【幺篇】支楞弦断了绿绮琴，王吉玎掂折了碧玉簪，嗨，堕落了题桥志；吁，阑珊了解佩心。走将来笑吟吟，妆呆妆婪，硬厮挣软厮禁。泥中刺绵里针，黑头虫黄口岑鸟。【凤鸾吟】自古到今，恩多须怨深。你说的牙疼誓，不害碜！有酒时唫，有饭时啃，你来我跟前委实图甚？小的每声价儿亻些，身材儿婪，请先生别觅个知音。【柳叶儿】走将来乜斜头撒唚，不熨贴性儿希林，软处捏硬处掐甜处渗。休忒恁，莫沉吟，休辜负了柳影花阴。【大石调】雁传书春归后，柳丝难挽别离情。一片花飞减却春，对东风无语销魂。伤情，花飞泪落堕红雨，苍苔上海棠堆径。愁无尽，怕的是梨花庭院，风雨黄昏。【明妃曲】愁闻，是谁家风前笛韵？梅花吹落江城。难禁，吹出了断肠声，到惹得月愁人病。鹃啼春思月中魂，花迷蝶梦窗前影。恹恹病，这相思能终得几个黄昏。【秋海棠】谁似你辜恩？谁似我痴心？负心的上有神明，到如今参不透薄情心性。好姻缘整日重盟，恶姻缘番成画饼。多愁闷，消磨了白昼，顿送黄昏。【比目鱼】数归期，掏得指头疼；盼归期，望断越山云。泪珠，泪珠滴尽湘江满，只落得暗里自沉吟。从今，再不去梦里搜寻，再不去愁中加病，再不去挂肚牵心。泪痕销夜烛，军被拥鸡声。捱过了几番寂寞．几度黄昏。【余文】从今打破风流阵，一句句从头自忖。一任他朝朝暮暮，白昼黄昏。","dynasty":"元代","title":"【商调】河西后庭花"}
{"author":"王元鼎","content":"声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。","dynasty":"元代","title":"正宫·醉太平"}
{"author":"范宜","content":"山奇水秀碧交加，倚遍阑干眼力赊。阁跨剑池飞突兀，路盘石壁转欹斜。日移高塔桥边影，风送疏钟岭外家。杰出人间清胜地，老僧终日卧烟霞。","dynasty":"宋代","title":"游虎丘"}
{"author":"段明","content":"方今天下平犹易，自古云南守独难。","dynasty":"元代","title":"句"}
{"author":"张子明","content":"只影翩翩下碧湘，傍池鸳鹭宿银塘。虽逢夜雨迷深浦，终向晴天著旧行。忆伴几回思片月，蜕翎多为系繁霜。江南塞北俱关念，两地飞归是故乡。","dynasty":"唐代","title":"孤雁"}
{"author":"沉佺期","content":"落叶流风向玉台，夜寒秋思洞房开。水精帘外金波下，云母窗前银汉回。玉阶阴阴苔藓色，君王履綦难再得。璇闺窈窕秋夜长，绣户徘徊秋月光。燕姬彩帐芙蓉色，秦子金炉兰麝香。北斗七星横夜半，清歌一曲断君肠。","dynasty":"唐代","title":"杂歌谣辞·古歌"}
{"author":"范偃","content":"散策欲薄暮，疏钟犹殷床。风烟函古趣，岩壑生幽香。仰首逼象纬，俯视渺川光。向来非突兀，几成虎豹场。","dynasty":"宋代","title":"和孟东野韵"}
{"author":"范偃","content":"飞阁临无地，巨区可平吞。高岩耸怪石，老木缠云根。人散鱼虾市，帆归葭苇村。每来豁尘虑，不妨频款门。","dynasty":"宋代","title":"和张承吉韵"}
{"author":"邓朴","content":"闷闷之暑不可耐，走马来寻灵迹怪。山深树老龙屈蟠，洞阔云寒鼠飞败。崭然角立九关锁，势铄晴空生险隘。流泉奔荡一声雷，倒擘悬崖舞澎湃。上岩拖下水晶帘，下岩击碎瑠瓈派。天风吹作六月寒，辟易精神心胆快。宜搜得此天下奇，恍然坐我神仙界。虽与金樽映翠杓，亦有山肴供晚嘬。解衣磅礴舞翠阁，笔端写作诗中画。","dynasty":"宋代","title":"舫斋"}
{"author":"顾彬","content":"三万六千顷，豁然空两眸。天穿将浪补，山动为云浮。士女尽行蚁，艋艟亦野鸥。范公灵爽在，吾欲放扁舟。","dynasty":"清代","title":"登绝顶望太湖"}
{"author":"顾彬","content":"健翮无风莫浪飞，藩篱斥䳛暂相依。云横占堑乾坤小，雪满空山草木稀。素志昔曾期马革，微躯今尚恋鹑衣。一竿且弄闲风月，踏破严陵旧钓矶。","dynasty":"清代","title":"岁杪杂感"}
{"author":"顾彬","content":"孤山深处可忘情，羌笛何须怨未平。天下必肥应独瘦，世人皆浊忍为清。色因淡极翻多艳，香到幽时不可名。我亦无聊思远俗，可容篱畔结深盟。","dynasty":"清代","title":"梅花和韵"}
{"author":"常某","content":"庭院深深春日迟，百花落尽蜂蝶稀。柳絮随风不拘管，飞入洞房人不知。画堂绣暮垂朱户，玉炉消尽沉香炷。半褰斗帐曲屏山，尽日梁间双燕语。美人睡起敛翠眉，强临鸾鉴不胜衣。门外秋千一笑发，马上行人断肠归。","dynasty":"宋代","title":"春日词"}
{"author":"常某","content":"水清讵免双螯黑，秋老难逃一背红。","dynasty":"宋代","title":"句"}
{"author":"刘弇","content":"细想劳生，等闲聚散，冉冉轻似秋烟。莲心暗苦，月意难圆。神京去路三千。当日风流，有妖饶枕上，软媚尊前。何计访蓬仙。断肠中、一叶晴川。至而今、追思往事，奈向梦也难到奴边。自恨不如兰灯，通宵尚照伊眠。恰道无缘。被人劝休莫瞒天。多应是、前生负你，今世使我偿填。","dynasty":"宋代","title":"安平乐慢"}
{"author":"刘弇","content":"月到楼台第几。十里金虫成缀。袅琅玕、争罥绛球起。试新妆、嬉春粉黛，盈盈暗香，结谁家秾李。拥缇骑。箫鼓沸三市。别指春风画隼，归度鳌山影里。闲红翠。挥觞不待、游人分袂。悄朱帘十二。","dynasty":"宋代","title":"佳人醉（元宵上太守）"}
{"author":"刘弇","content":"风外橘花香暗度。飞絮绾、残春归去。酝造黄梅雨。冷烟晓占横塘路。翠屏人在天低处。惊梦断、行云无据。此恨凭谁诉。恁情却倩危弦语。","dynasty":"宋代","title":"惜双双令"}
{"author":"刘弇","content":"东风依旧，著意隋堤柳。搓得鹅儿黄欲就，天气清明时候。去年紫陌青门，今宵雨魄云魂。断送一生憔悴，能消几个黄昏！","dynasty":"宋代","tags":"悼亡，怀人，抒情","title":"清平乐·东风依旧"}
{"author":"刘弇","content":"他日蓬蒿地，吾庐瓦数沟。井泉甘胜乳，庭竹冷先秋。村落时情淡，田畴岁计优。荆扉轮日掩，最喜近松楸。","dynasty":"宋代","title":"蒋沙庄居十首其一"}
{"author":"刘弇","content":"黄岭虹腰抱，鳌山食案横。中非避世士，稍亦畏时名。傍晚浇慵酒，寻春濯足行。鸡雏娇底死，犊子健能生。","dynasty":"宋代","title":"蒋沙庄居十首其二"}
{"author":"刘弇","content":"翳翳柔桑活，辉辉野水宽。艺蔬苍芥甲，延客白蒲团。点缀花粘蔓，稀疏粉束竿。家风才茗饮，一室听冰寒。","dynasty":"宋代","title":"蒋沙庄居十首其三"}
{"author":"刘弇","content":"软滑香籼颗，肥长紫蕨苗。盘餐殊不恶，邻叟亦时邀。潘岳萧条鬓，陶潜颉颃腰。巢枝得安稳，万物一鹪鹩。","dynasty":"宋代","title":"蒋沙庄居十首其四"}
{"author":"刘弇","content":"晴屋鸣鸠妇，春陂翳雉媒。堮头甘野蔌，锄力到陈荄。掠水千艘健，横风一笛哀。最怜双白鸟，解事等閒来。","dynasty":"宋代","title":"蒋沙庄居十首其五"}
{"author":"刘弇","content":"十里蛇原近，宜閟一亩金。乱酲眠暗术，娇碧拥云林。早晚归欤计，因循愧此心。江南吾土乐，应得慰消沉。","dynasty":"宋代","title":"蒋沙庄居十首其六"}
{"author":"刘弇","content":"箯舆曾约下山颜，白足尘缘等是悭。贪为水云留物外，劣容纸墨到人间。银潢一掬愁枯肺，金钥千重想上关。病客此身似笼鸟，何时毳衲对斓斑。","dynasty":"宋代","title":"寄兜率悦禅师二首其二"}
{"author":"刘弇","content":"学非歆向擅家声，僮指仍惭左蜀程。梦月自怜名旧识，屠龙何补技先成。悲缠风树新创钜，心折家园独鸟惊。樵斧渔竿有真趣，不应邻叟怪逃名。","dynasty":"宋代","title":"次韵酬何伯修见贻"}
{"author":"刘弇","content":"广场较艺号肩摩，笔挫千人敏若梭。共喜此声传烜赫，直应无物避爬罗。雅音尚汩多哇郑，荆璞谁收屡献和。洗眼今看色丝语，快于执热濯东波。","dynasty":"宋代","title":"次韵酬何伯修"}
{"author":"刘弇","content":"拔迹朝闺太早生，不容馀蕴付功名。肯缘簪绂重回首，似共林塘别有情。恰恰冥鸿如素志，来来弊屣薄浮荣。留赀无有公何恃，赢得桑榆慰此行。","dynasty":"宋代","title":"次韵酬谭履常送致政徐朝奉"}
{"author":"刘弇","content":"别君倒指倏旬日，顾我摇心如旆旌。满引未应勤上客，高谈聊欲破劳生。望梅终恐难酬渴，挹露悬知别得清。咫尺履綦犹惜到，可能无复故人情。","dynasty":"宋代","title":"王适中"}
{"author":"刘弇","content":"黑头贪作隐中仙，高谢清时五两纶。物外收将閒日月，人间归去好溪山。二疏等作挥金计，五柳犹迟倦鸟还。多少有车悬不得，规规钟漏亦胡颜。","dynasty":"宋代","title":"送致政吴通直"}
{"author":"刘弇","content":"好样江边青雀𦨵，愧君暂借不相妨。帆樯缥缈青天近，窗户玲珑白日长。浓绿迢迢春到水，衰颠种种客还乡。却应耆旧遥知羡，况味浑如临汝郎。","dynasty":"宋代","title":"谢何舜庸见借画舫还乡"}
{"author":"刘弇","content":"寄来何啻十千价，置处曾非六一身。自惭无足斗筲算，暂见已觉神形亲。他年换得青田核，此日吹回紫府春。剪却愁根真外助，不妨功胜齿亡唇。","dynasty":"宋代","title":"次韵奉酬何舜庸寄酒"}
{"author":"刘弇","content":"膴仕委蛇四十秋，翻然归作赤松游。无瑕旧是千金璧，不系今如一叶舟。举世风霜空末路，此身芝朮最良谋。新篇晚更追骚雅，何计从公乞愈头。","dynasty":"宋代","title":"赠致政李元古"}
{"author":"刘弇","content":"兴味高于鹤在云，去留初不挂毫分。郑公乡里新门巷，谢氏芝兰好子孙。潇洒笑谈宽日月，优游在世傲乾坤。邻翁盛说归欤美，曾是当年朱两轓。","dynasty":"宋代","title":"赠致政李元古其二"}
{"author":"刘弇","content":"少年腾踏属骅骝，骨相疏明玉照秋。湓口犹传旧令尹，豫章聊半古诸侯。一官身外真无负，百故胸中自不留。论荐由来公道在，谁将卓荦到需头。","dynasty":"宋代","title":"赠吴伯玉二首其一"}
{"author":"刘弇","content":"瞥去门阑两换春，标规仍惬此来亲。能将官况为馀事，别有阳和到后尘。衮衮何妨流水淡，纷纷谁数白头新。拟论一报归恩地，愧我犹为栾棘人。","dynasty":"宋代","title":"赠吴伯玉二首其二"}
{"author":"刘弇","content":"诸方喉舌卷舂容，直指慈幢信长雄。翳尽全开扪海月，清多平挹洗天风。相望震旦传衣后，别寄西儿妙斲中。好把沃洲论五老，冁然重此得支公。","dynasty":"宋代","title":"罗汉系南长老"}
{"author":"刘弇","content":"西南五马照青螺，众惜班春未几何。绿发桑榆收太早，青云岐路剩来多。仙家职事清閒好，逋客林泉取次过。正恐此身休不得，再看邹律起阳和。","dynasty":"宋代","title":"送螺川张太守二首"}
{"author":"刘弇","content":"凉飔一水漾清虚，画鹢翩翩北去初。暂把壮图收绂冕，只留和气到阎闾。海边有梦通琳阙，物外无心挂隼旟。寄语琅琊好泉石，使君不是赋归欤。","dynasty":"宋代","title":"送螺川张太守二首"}
{"author":"刘弇","content":"上林曾共见莺迁，五百英豪气戾天。斗在并存嗟白发，成空半已锁黄泉。菊花酩酊同今日，桂籍风流记旧年。愧辱新诗无以报，误烦褒笔比青钱。","dynasty":"宋代","title":"和吴伯玉九日同会"}
{"author":"刘弇","content":"跧迹青纶木不春，洗君眉宇海津津。江湖隔阔青螺梦，岁月飘零北固身。俯仰未应羞彼俗，漱衔仍喜属吾人。嚼螯擘壳怀哉乐，又作秋风一笑新。","dynasty":"宋代","title":"次韵酬张商佐"}
{"author":"刘弇","content":"东南谁是识弥天，觉海乌藤搅欲乾。金色髯耏飞妙吼，云间头角傲秋蟠。觚棱势逼嶙峋去，杖屦阴回矗櫹宽。十载洒然重洗我，一襟通底是清澜。","dynasty":"宋代","title":"清凉法和禅师"}
{"author":"刘弇","content":"天门直北八公西，杏栱梅梁脱蔽亏。金叶卷空飞鸟影，冰纨浮入茂林姿。裁云丽服淮娥踏，熨齿纹线楚客辞。十二玉帘浑轴水，瘦龙捎月叫参差。","dynasty":"宋代","title":"陪王纯父燕历阳连云观"}
{"author":"刘弇","content":"山川定出书意外，鱼鸟自闲眠对时。艇子黏天归一叶，涛头吹雨落千麾。截波尚欲论孤剑，应客初惭乏大儿。听得渔郎隔溪语，夜来秋色暗江蓠。","dynasty":"宋代","title":"江馆三首其一"}
{"author":"刘弇","content":"无尘一境好仙去，有梦九秋应鹤知。弱筱婵娟藏别坞，野荭高下补疏篱。秫田百亩堪供酒，脍手千刀间忆鲻。未愧镜湖誇贺监，聊将星管觅桓伊。","dynasty":"宋代","title":"江馆三首其二"}
{"author":"刘弇","content":"连云草树纵横幕，点水凫鸥黑白棋。日晏厨烟青一穗，暑馀窗雨暗千丝。饱闻杨恽生行乐，懒赋张衡我所思。软碧会须连月占，恣看飞楫界琉璃。","dynasty":"宋代","title":"江馆三首其三"}
{"author":"刘弇","content":"好样仙曹斗野西，不将颜色傍人低。由来胸腹开濛汜，故有篇章照黑蹄。采捧挂门虚昼警，鸱夷浮客趁秋跻。风胡去世纯钩蛰，谁取吹毛莹鸊鹈。","dynasty":"宋代","title":"赠高邮尉郭奉世"}
{"author":"刘弇","content":"蠹粉侵侵抱缭墙，佛祠仍是旧仙乡。晴雷殷地溪声转，顽橐吞空洞脉长。旦过客分云卧冷，腊高僧煮涧毛香。须知剩得天龙护，别绕森严十万冈。","dynasty":"宋代","title":"灵鹫寺"}
{"author":"刘弇","content":"仙客当年蜕尘土，洞天此地老烟霞。顷来鸡犬如无迹，里许山川别是家。辽海不归千岁鹤，武陵频换一番花。可能匕上胡麻饭，变得劳生两鬓华。","dynasty":"宋代","title":"光相洞"}
{"author":"刘弇","content":"晓寻葱茜踏顽云，越俗闽风杂楚民。天窄定藏巫峡雨，溪深疑有武陵春。驱寒万籁争奔壑，竞秀千峰自逼人。断送残年归马首，却羞头著故纶巾。","dynasty":"宋代","title":"自竹岩至杉溪"}
{"author":"刘弇","content":"青幢翠葆抱参差，浮客黄金凿落晖。一日山川如得主，两眸天地不藏机。华胥有国真稀阔，齐物名篇孰是非。涩道直西暄绛蜡，卷空箫鼓使君归。","dynasty":"宋代","title":"送狄太守清明日燕莆田共乐亭三首其一"}
{"author":"刘弇","content":"赤白觚棱插戾翰，东南重此识多盘。起从海若三山外，分得壶公一境宽。世事升沉随过鸟，物情潇洒属层峦。画图恐是天抛掷，乞与莆人恣展看。","dynasty":"宋代","title":"送狄太守清明日燕莆田共乐亭三首其二"}
{"author":"刘弇","content":"他年胜践归林记，大半豪誇落蔡篇。快甚跃壶窥日月，泪疑枯海变桑田。觥船照客吹红液，轩槛娇春扑紫烟。到得无云剩寥廓，此身仍在鸟飞边。","dynasty":"宋代","title":"送狄太守清明日燕莆田共乐亭三首其三"}
{"author":"刘弇","content":"羸骖戢束来闽岭，晚岁峥嵘宿泗洲。一缕蝉联通鸟道，万鞓层叠挂民畴。林标入夜梢云梵，暖色先春动毳裘。谁把地祇金锁掣，踏开行客古今愁。","dynasty":"宋代","title":"宿泗洲院"}
{"author":"刘弇","content":"鹭袍粉白笔摩秋，馀地争看众刃游。坚壁赖公专细柳，得壶如我愧中流。仆姑此日先穿札，绿绮何心晓报镠。恰恰丰隆通蛰户，论功相与副旁求。","dynasty":"宋代","title":"建州试院次韵和林原叔监试"}
{"author":"刘弇","content":"百粤东头倦客身，秋风溪鲙正堪论。尘埃洗尽生风语，粉黛仍传到手樽。吹剑自应超世味，曳裾谁复羡侯门。临流更拟张胸胆，终恐精微未易言。","dynasty":"宋代","title":"出试院次韵和酬郑通直二首其二"}
{"author":"刘弇","content":"当年曾此烂芝英，山半楼台矗化成。一点有情悬客望，三休疑路与云平。冷吹萝蔓阴晴变，景落鱼龙窟穴清。拟秃谢公前却屐，生憎并日计江程。","dynasty":"宋代","title":"芝山"}
{"author":"刘弇","content":"心本虚明亭更幽，亭澄心外复何求。高堂挂镜来斯照，素月流天翳尽收。道力定僧堪默对，我忘吟客快冥搜。风痕不动玻璃软，十万人家一色秋。","dynasty":"宋代","title":"澄心亭"}
{"author":"刘弇","content":"画戟东南第一州，番君斥大汉家侯。王祥别乘开风采，颜驷潜郎识滞留。投缿里豪空两狱，发硎刀刃失全牛。昨闻铃阁仍丰暇，身卧云涛最上头。","dynasty":"宋代","title":"赠饶倅陈伯模朝奉二首"}
{"author":"刘弇","content":"秀语惊人自昔年，津涯今见浩无边。情逾玉璧虞卿赠，味赛鮧鱼宋帝便。易驷始惭中且下，鏖兵信是一当千。端应消得乡闾贺，橐楮新藏朱鹭篇。","dynasty":"宋代","title":"次韵陈伯模见赠之什"}
{"author":"刘弇","content":"涨天丝雨欲肥梅，江上相逢秀色开。白发十年归梦寐，青衫一笑洗尘埃。云边活碧山围健，汀末疏明鸟阵回。独向稠人见高义，此情须敌万琼瑰。","dynasty":"宋代","title":"白鹭亭逢胡仙尉晋侯二首其一"}
{"author":"刘弇","content":"老雄冠距旧鸣将，他日文闱果擅场。聊佐县章纡墨绶，饱闻家学富青缃。占春桃李须惭早，驻日桑榆自审长。流水高山空逼耳，有谁论列到需章。","dynasty":"宋代","title":"白鹭亭逢胡仙尉晋侯二首其二"}
{"author":"刘弇","content":"白狼峰顶共留连，一纪于兹剩四年。事过已如炊黍梦，鬓催难著买春钱。飘零惭说相思驾，泪落仍传到手篇。梨栗果盘鱼蟹饤，恍疑身世上通川。","dynasty":"宋代","title":"过合肥会黄天倪"}
{"author":"刘弇","content":"峨峨名节重于山，旧作朝廷耳目官。凤阙几闻随仗入，龙颜曾许捲帘看。昔年白笔惊人凛，今日清风过岭寒。直指近来新有例，出疆回使侍金銮。","dynasty":"宋代","title":"上王提刑二首其一"}
{"author":"刘弇","content":"獬豸冠中笔罢簪，却乘骢马出骎骎。手提国宪风霜重，口布王言雨露深。古剑夜光冲斗气，甘棠春有绕庭阴。澄清好把冰壶水，洗却天涯滥浊心。","dynasty":"宋代","title":"上王提刑二首其二"}
{"author":"刘弇","content":"一章飞达九重天，求解黄堂石二千。甘守绿园三亩宅，肯贪红药八花砖。利名摆去灰心定，功行修来月性圆。尤喜挂冠归第后，生涯非欠买山钱。","dynasty":"宋代","title":"赠致政刘大夫"}
{"author":"刘弇","content":"挂冠归慕赤松游，不羡金门万户侯。一枕清风三径晓，满船明月五湖秋。冥冥宛若高飞雁，泛泛浑如不系舟。几向夜深南极望，老人星见照连州。","dynasty":"宋代","title":"赠连州致政蔡宣德"}
{"author":"刘弇","content":"何得清时便挂冠，归来高卧水云间。一轮白日易催老，百斛明珠难买閒。行止尽将随野鹤，生涯都付与青山。庭前乌影高三丈，见说朱扉尚闭关。","dynasty":"宋代","title":"赠致政曾宣德"}
{"author":"刘弇","content":"佩剑携书入帝京，秋容如画照行程。三千道路虽迢递，万里烟霄绝坦平。丹汉风高鹏翼健，晓天霜浅马蹄轻。好将掷地金声赋，夺取前春榜上名。","dynasty":"宋代","title":"送友人赴省"}
{"author":"刘弇","content":"飘飘勒马出城闉，箧里还为席上珍。荆玉始分三献日，琼林终折一枝春。惊天动地文堪掷，捉月拿云手定伸。正遇汉庭新用赋，子虚须属茂陵人。","dynasty":"宋代","title":"送友人赴省二首其一"}
{"author":"刘弇","content":"久蕴惊天动地文，乘秋得志正逢辰。青钱万选终须中，白玉三投始辨真。鹗荐比声乡贡日，莺迁前试帝城春。汉庭方尚春秋学，须作平津第一人。","dynasty":"宋代","title":"送友人赴省二首其二"}
{"author":"刘弇","content":"骚雅亡来几百年，不图今日见君篇。遒豪压倒元才子，清丽追回李谪仙。风月吟穷三寸舌，江山归欠一囊钱。此时长啸出门去，但觉绕梁遗韵传。","dynasty":"宋代","title":"冬日呈郭明远二首其一"}
{"author":"刘弇","content":"底事遑遑不见容，秋来又见走西东。四时花月搜吟内，万里江山险阻中。归去但应存舌在，愁来莫更笑途穷。从今贾马休谈咏，恐起霜天刮面风。","dynasty":"宋代","title":"冬日呈郭明远二首其二"}
{"author":"刘弇","content":"春山野思万千重，那更江头来送公。别泪滴流红杏雨，离情摇曳绿杨风。一枝易绕南飞鹊，只字难凭北塞鸿。惟有感恩情不断，夜深长入梦魂中。","dynasty":"宋代","title":"春日送签判阳承议"}
{"author":"刘弇","content":"松种龙蛇子，栽培近著行。有时窥北榻，不日暗东冈。泪落终含韵，轮囷未竟长。故应容足地，投老慰荒凉。","dynasty":"宋代","title":"蒋沙庄居十首其七"}
{"author":"刘弇","content":"羊栈鸡埘接，蔬畦麦垄傍。蜗涎书老壁，苔阵涩高厢。家有青缃学，儿传急就章。未甘骑瘦马，跳蚤事乾忙。","dynasty":"宋代","title":"蒋沙庄居十首其八"}
{"author":"刘弇","content":"名愧周繁弱，材非鲁孟劳。蛙仍当鼓吹，径任没蓬蒿。紫芋新厨味，黄枨馥鲙刀。业诗何水部，耽酒阮兵曹。","dynasty":"宋代","title":"蒋沙庄居十首其九"}
{"author":"刘弇","content":"刘宗坟墓国，金水眇萦回。飐飐鸦巢覆，疏疏槿户开。春风持赠柳，腊雪试妆梅。欲识尘埃少，元无俗物来。","dynasty":"宋代","title":"蒋沙庄居十首其十"}
{"author":"刘弇","content":"清樾陂陀外，春深四五家。丛祠下箫鼓，平楚暗桑麻。水国潜虬傲，天程去鸟赊。仙山仍在目，潇洒送生涯。","dynasty":"宋代","title":"莆田杂诗二十首其一"}
{"author":"刘弇","content":"梅雨催农镈，痴风泣海樯。鱼龙波浪阔，燕雀户庭凉。鳐柱春刳玉，蚝山夜凿霜。家园两痕泪，早晚促吾装。","dynasty":"宋代","title":"莆田杂诗二十首其二"}
{"author":"刘弇","content":"南北分双刹，公私限五塘。蚶祠开锁碎，蟹井幕荒凉。酒熟传红泛，抢珍异墨黄。飘零晋耆旧，冠剑几星霜。","dynasty":"宋代","title":"莆田杂诗二十首其三"}
{"author":"刘弇","content":"梅井经疏凿，如闻自昔人。玉奁深贮月，云乳暖藏春。桐叶谁新汲，葵芽好问津。端堪事杯酌，泠汰客襟尘。","dynasty":"宋代","title":"莆田杂诗二十首其四"}
{"author":"刘弇","content":"末丽娟娟妒，山丹灼灼姝。暖烟岩养璞，沉碧凤将雏。刀尺文章拙，巾㡚礼数迂。课成鸥鹭想，片梦落江湖。","dynasty":"宋代","title":"莆田杂诗二十首其五"}
{"author":"刘弇","content":"十里壶公庙，喧传像逼真。斧斤刳洞骨，风雨涩松鳞。气象乾坤豁，涵濡草木春。的应云闹处，藏得武陵人。","dynasty":"宋代","title":"莆田杂诗二十首其六"}
{"author":"刘弇","content":"鶗鴂青春晏，绕鼩白社骄。掠风雏燕翼，界雨晚虹腰。醥醁银床沥，葑茸紫涧苗。到家幸无苦，浦溆有回潮。","dynasty":"宋代","title":"莆田杂诗二十首其七"}
{"author":"刘弇","content":"饱闻何氏子，遗迹在仙山。节拥三清绛，龙骑九色班。曲屏明猿荟，哀玉走潺湲。好刷摩天翮，徂镳试一攀。","dynasty":"宋代","title":"莆田杂诗二十首其八"}
{"author":"刘弇","content":"香忆传岩号，龟曾得寺名。禽巢多越思，海错尽南烹。接食乌儿堕，漫冈犊子狞。正怜杯酒贱，醉叟日纵横。","dynasty":"宋代","title":"莆田杂诗二十首其九"}
{"author":"刘弇","content":"鹤唳归云急，龙移过雨腥。桂清飘月岫，槎老卧烟汀。洞失壶公旧，雩传妙应灵。不缘幽事隔，小复理篂箳。","dynasty":"宋代","title":"莆田杂诗二十首其十"}
{"author":"刘弇","content":"共乐超然构，跻攀一气边。苍茫云水国，清润李梅天。碎白淙崖瀑，孤青煮海烟。三神山自邈，何至苦求旃。","dynasty":"宋代","title":"莆田杂诗二十首其十一"}
{"author":"刘弇","content":"蟏蛸当户缀，络纬拥莎吟。诗魄干霄上，棋魔搅海深。忘机一飞鸟，藏拙万黄金。昨有逃虚慰，支郎下北岑。","dynasty":"宋代","title":"莆田杂诗二十首其十二"}
{"author":"刘弇","content":"直东无际海，万水自朝宗。沃日才分爝，浮天亦荡胸。吐吞何楚越，冗长到鱼龙。好在乘桴客，吾安议适从。","dynasty":"宋代","title":"莆田杂诗二十首其十三"}
{"author":"刘弇","content":"远寺梢清梵，孤城咽晚笳。稻畦眠堮渌，榕径愕悬蛇。尊俎辉琮璧，诗书蛰镆铘。家家馀岁计，吉贝与蒸纱。","dynasty":"宋代","title":"莆田杂诗二十首其十四"}
{"author":"刘弇","content":"当日山南寺，层楼插蔽亏。龙蛇缄柳笔，风雨舛唐碑。游浅云吞液，山稀海衬眉。杖藜支瘦鹤，白发茂林缁。","dynasty":"宋代","title":"莆田杂诗二十首其十五"}
{"author":"刘弇","content":"功名惭鹗瞬，龟组困鸠佻。元结郎终漫，刘安隐孰招。客尘关簿领，生计负渔樵。赖足尊中物，时将块磊浇。","dynasty":"宋代","title":"莆田杂诗二十首其十六"}
{"author":"刘弇","content":"傍海千塍稻，由来䆉稏蟠。异时更虐飓，中夕舞惊澜。竟使鱼鳖有，不堪蛙黾欢。嗟吾无急策，坐视汝凋残。","dynasty":"宋代","title":"莆田杂诗二十首其十七"}
{"author":"刘弇","content":"荔子绡囊搐，蕉花玉糁骈。紫髯牵腰袅，绀■走婵娟。萧寺千家幕，兰盆七月天。壶公仙日月，乞汝送流年。","dynasty":"宋代","title":"莆田杂诗二十首其十八"}
{"author":"刘弇","content":"三县圜扉阒，全闽道院传。夜涛悭梦寐，晡食厌腥膻。家塾儒风旧，牢盆利孔偏。尘埃如拂得，定作海乡仙。","dynasty":"宋代","title":"莆田杂诗二十首其十九"}
{"author":"刘弇","content":"雨露萧茅浃，乾坤燕雀微。草莱鞭懒蛰，廊庙集横飞。今者诚何补，吾其孰与归。夜来天直北，剑魄绕星辉。","dynasty":"宋代","title":"莆田杂诗二十首其二十"}
{"author":"刘弇","content":"草露垂垂白，溪泥脚脚深。槿篱藏吠犬，桑蘙漏栖禽。食匕惊浮世，鞭梢度寸阴。利名幺么得，会是死灰心。","dynasty":"宋代","title":"早发赴蒙县二首其一"}
{"author":"刘弇","content":"摇落秋无赖，追随月结缘。褐衣寒未授，枥马老先颠。客思淮云远，乡魂越鸟边。荒唐故时叟，曳尾想遗阡。","dynasty":"宋代","title":"早发赴蒙县二首其二"}
{"author":"刘弇","content":"三语君为掾，百罹吾厌生。江山共乡思，兰桂敌交情。黄卷真无负，龙渊恐不平。何当改初服，别约纽荃蘅。","dynasty":"宋代","title":"赠谢民师"}
{"author":"刘弇","content":"居然两福地，首尾限清江。䆗窱芦州抱，晶荧石涧淙。泼云秋䆉稏，割雨晓舽艭。愁绝村南舍，驯鸡对小窗。","dynasty":"宋代","title":"临江"}
{"author":"刘弇","content":"欲识君诗格，飘然人所难。清风生玉宇，白露滴金盘。吟嚼充肠冷，披开绕坐寒。迥无脂粉气，字字是琅玕。","dynasty":"宋代","title":"览唐元成诗因而有赠"}
{"author":"刘弇","content":"墨绶蛮乡去，青春瘴海行。陋篷愁暴雨，小艇畏长鲸。滩恶舟难渡，风狂浪易生。不堪江上笛，时送两三声。","dynasty":"宋代","title":"春日舟中即事"}
{"author":"刘弇","content":"挚别王雎德，吁嗟卷耳心。轴回坤事退，波度月痕侵。金暗奁花涩，椒寒壁气沉。生平宗庙福，膏泽在民深。","dynasty":"宋代","title":"大行皇太后挽词二首其一"}
{"author":"刘弇","content":"代邸基元命，唐侯福万邦。五云深紫凤，九地转银江。白玉形容册，苍烟扈从幢。由来阊阖路，望绝帝瞳双。","dynasty":"宋代","title":"追尊皇太后挽词二首其一"}
{"author":"刘弇","content":"畏日杲杲天东隅，盘餐逆旅进山肤。岑崟远岫不知数，磊落近松如有须。旅人琐琐信物役，逝者滔滔皆利徒。目送长云藉平隰，赤骥正愁青玉刍。","dynasty":"宋代","title":"畏日三首其一"}
{"author":"刘弇","content":"畏日赫赫天南隅，漫漫白道盘郁纡。过蛇摇毒宿莽死，阴崖发赭悬泉枯。沉迷未省招楚些，激越可是歌吴趋。目送长云指萋茜，辙鲋愁绝西江濡。","dynasty":"宋代","title":"畏日三首其二"}
{"author":"刘弇","content":"畏日𤍜𤍜天西隅，半规衔山我仆痡。招提访寻数里近，牛羊断续前村孤。扬尘动满垢腻爪，好风不借清凉躯。目送长云下埼礒，鷔𩾐愁对陂阴凫。","dynasty":"宋代","title":"畏日三首其三"}
{"author":"刘弇","content":"竹岩杉溪道路长，道边古驿开苍茫。分流溪水薄枉渚，挨石人家环上方。王程星火惧将恐，霜冬草树芸其黄。去来今昔几男子，姓字喧传两女郎。","dynasty":"宋代","title":"杉溪驿"}
{"author":"刘弇","content":"石廊西头物色好，别有净界擎青莲。玉虹挂门一水割，碧云差径千家连。浩歌流年客尊酒，高卧白日僧华颠。夜凉散发弄明月，更欲挽驾青翰仙。","dynasty":"宋代","title":"永新法云上方"}
{"author":"刘弇","content":"真太忙生苟一时，野情幽事每交驰。同舟济者聊倾盖，吾党归欤盍指期。风日频开友颜笑，珠玑间出洗愁诗。小儒坐耗大官食，羞学饥猿嗛两颐。","dynasty":"宋代","title":"次韵奉酬邵美中奉议示同舍"}
{"author":"刘弇","content":"重棘初无课最书，春风破卷得三都。千寻杰气千霄上，一片降心免胄趋。藏室森罗公柱史，附庸幺么我颛臾。正缘好语遥推借，跋扈犹能特百夫。","dynasty":"宋代","title":"览邵美中拟试赋出诗三十韵纪之邵有诗谢复次其韵"}
{"author":"刘弇","content":"风酣雨软袅檐丝，端负吾人痛饮师。使者岭梅传信远，王孙芳草怨归迟。酿成紫府无端梦，开到朱栏第几枝。欲问东君挽流转，颠狂好在曲江诗。","dynasty":"宋代","title":"试院次韵奉酬赵达夫记室惜春之什其一"}
{"author":"刘弇","content":"酷爱春如蜂蝶迷，还忧青帝学班师。愁城恨垒挨排到，酒约花期赌当迟。端负江湖归去棹，最关桃李别来枝。松丸暖动蟾蝫滴，消杀风光盍付诗。","dynasty":"宋代","title":"试院次韵奉酬赵达夫记室惜春之什其二"}
{"author":"刘弇","content":"絮扑花然钥靓深，物华看即满曾阴。鲁鱼是正成何补，莺燕勾牵著底禁。声迹汾雎连汉鼎，报投绿绮间南金。到家禊事应非晚，孤剑悬知出水心。","dynasty":"宋代","title":"次韵酬朱充仁示同舍"}
{"author":"刘弇","content":"柳茸无力杏烧红，春入愁肠不散穷。千佛经惭名姓入，一尊酒惬笑言同。写成悬圃新联璧，分与秋风旧转蓬。好样醉乡抛掷却，百钱输与杖头翁。","dynasty":"宋代","title":"张寿翁朝散有诗纪同舍名衔录次其韵"}
{"author":"刘弇","content":"朝来甲乙去闻天，喜色胚腪淡墨前。干斗已应千剑跃，抟风谁是一鹏骞。路歧稳步青霄近，闾里倾心古语传。收拾春光终未晚，烂游端属绿衣鞭。","dynasty":"宋代","title":"贡院奏号奉呈同舍诸公"}
{"author":"刘弇","content":"绸缪霜露他时感，零落昆云几叶孙。原上有封吞马鬣，道边无石认羊蹲。黄粱暗换尘劳世，白草重归血食魂。未论纷纷悲往逝，的应凛凛愧生存。","dynasty":"宋代","title":"晋之太博同舍常怆六世外祖郑氏苗裔中绝曩访得丘墓所在岁时享祀不辍乡里化之因有诗纪其事谋弇属和云"}
{"author":"刘弇","content":"温柔乡定虚言耳，炉火功真长物哉。疑别有天春不老，知谁为雨夜曾来。满移妃子三汤梦，暗夺仙家一息胎。燕玉浪传思暖老，个中消歇几沉煤。","dynasty":"宋代","title":"次韵和汪道济都讲惜惜吟"}
{"author":"刘弇","content":"五月角黍江南天，骊驹送客黄金船。悠悠别思不足道，去去宦情如欲仙。青萍由来异死铁，绿绮未易论胶弦。强怀为君歌短什，壮图辄勿轻流年。","dynasty":"宋代","title":"送林锡远帐勾罢官北引二首"}
{"author":"刘弇","content":"由来不敌是清才，尚喜相逢契此怀。直把唯阿平笑语，更将尔汝外形骸。吾身方愧猿拘槛，君事何疑箭插靫。天子圣明思急策，试论弊事决阴霾。","dynasty":"宋代","title":"送林锡远帐勾罢官北引二首其二"}
{"author":"刘弇","content":"萧条门巷未足愧，晼晚岁时胡不归。绿葵白芋故园老，黄颔赪尾前溪肥。浮名莫羡风过耳，久客可憎尘满衣。约君对拥当户榻，聊割一亩秋蟾辉。","dynasty":"宋代","title":"招季山还家"}
{"author":"刘弇","content":"迢迢汴水吞窈冥，白榆多于天上星。林梢碎漏月痕白，草头冷泣萤腰青。云霄九重近在目，鹓鹭百翮谁趋庭。鸡声马蹄正立敌，断送垢褐疲吾形。","dynasty":"宋代","title":"早发襄邑"}
{"author":"刘弇","content":"坐看云叶洗昭回，磴束天仙玉宇开。水染东瓯清到骨，客伤南浦酽于醅。雪萌正荐浇酲笋，粉色浑藏艳眼梅。稍觅暗芳窥熠耀，更从白石认毰毸。","dynasty":"宋代","title":"夜泊建溪丰乐驿前三首其一"}
{"author":"刘弇","content":"鬖鬖彪弁吹颓鬓，戢戢悬鹑戒早寒。漂泊昔游堪冷笑，悠飏短梦迫惊湍。霜潭傲险苍虬啸，月碛牵波翠筱团。十载南冠攲一叶，背人功业底无端。","dynasty":"宋代","title":"夜泊建溪丰乐驿前三首其二"}
{"author":"刘弇","content":"溪灵觅罅吹滩声，削木刺波舟逆行。问津候馆得丰乐，回首洞天无玉清。愁看迮缆叠石子，快是隔篷眠水晶。儿曹灯间动喜色，甑有滑白长腰粳。","dynasty":"宋代","title":"夜泊建溪丰乐驿前三首其三"}
{"author":"刘弇","content":"头骨插犀冰照颜，胸襟元自涨清澜。吏归申午缘无事，民卧田闾识以宽。晤语早倾程子盖，评诗尤逼杜公坛。如论妙誉无留赏，合向骁壶作倚竿。","dynasty":"宋代","title":"赠邑宰詹志行长官"}
{"author":"刘弇","content":"飞梯倒插玉螮蝀，危槛别刻青芙蕖。送凉野水旧涵竹，借色春山拟滴裾。王乔过凫可坐揖，萧史鸣凤徒纷如。眸子欲酸跂予望，吊世清泪横方诸。","dynasty":"宋代","title":"清真观步翠阁"}
{"author":"刘弇","content":"向背仙宫总辟琳，兹轩仍出古城阴。千年曾史长存魄，一片巢由不染心。秋阔雨高天洗翳，夜凉风软月吹金。冰壶早讶贮人世，况复隔溪葱茜深。","dynasty":"宋代","title":"清真观清轩"}
{"author":"刘弇","content":"物理相悬能几何，是非得丧了无多。仙家日月闲庭户，人世浮沉寄唯阿。矗橚晓声来杂佩，涟漪春脉涨青罗。个中故有天倪在，持语流光任掷梭。","dynasty":"宋代","title":"清真观斋轩"}
{"author":"刘弇","content":"玉魄冰魂万顷连，曲栏仍在斗魁边。浮天自作通津去，洗客终疑爽气偏。不比寻常闲水墨，最宜三五好婵娟。翚飞稳蘸明河接，更拟凭虚逼岛仙。","dynasty":"宋代","title":"月波楼"}
{"author":"刘弇","content":"盘薄檐牙紫翠间，正缘天属得恬安。已闻名教兼三乐，况有家声到二难。棠棣萼留春色好，鹡鸰原占洞天宽。友于谁复知真适，拾穗荣期似太漫。","dynasty":"宋代","title":"贺氏怡轩"}
{"author":"刘弇","content":"铜官南部号无事，烟火萧条数百家。令尹印章希搭纸，里胥邦赋半催茶。山稠别限番君国，潦暗疑通海客槎。石磴落当萧寺面，怜渠清绝好生涯。","dynasty":"宋代","title":"建德县作"}
{"author":"刘弇","content":"输写由来未易穷，浑疑天作水仙宫。浩无边际蓝吞野，散作沾濡雨卷空。末口潦收秋涨缩，污沟波泛暮潮通。会当挥楫乘高兴，尽把尘缨濯此中。","dynasty":"宋代","title":"新开湖诗其一"}
{"author":"刘弇","content":"平铺绉縠几千寻，潇洒由来爽客襟。天借月华来海上，地蒸云气出波心。鱼虾泽国抛残玉，灯火船窗点碎金。闻说蚌胎无颣颗，又凭风力舞秋阴。","dynasty":"宋代","title":"新开湖诗其二"}
{"author":"刘弇","content":"由来佳掾推三语，故有能名擅一方。投分稠人期李郭，平心他日到于张。囹扉尽洗沉冤魄，贯索时分入夜光。举世谩嗟岐路涩，只今腾踏见飞黄。","dynasty":"宋代","title":"送廷允决曹解官舟行赴阙其一"}
{"author":"刘弇","content":"春江活碧染衣浓，闹橹初挨鹢首东。岸柳跃丝金稍重，渚梅收糁玉全空。腐儒糟粕迂疏后，上客风云感慨中。好访瀛洲缀仙客，家山无苦梦壶公。","dynasty":"宋代","title":"送廷允决曹解官舟行赴阙其二"}
{"author":"刘弇","content":"束书归伴鹤头游，赢得髭根未雪如。春圳有田皆杜鄠，晓窗无岫不衡庐。糟床最与天真近，鱼沫何妨世态疏。鞟足龟腰负芝朮，因君特地愧三馀。","dynasty":"宋代","title":"次韵酬"}
{"author":"刘弇","content":"纷纷仪覆与秦倾，何者竟为吾道行。物外金朱犹土梗，兴来诗酒亦功名。梦同秋栈萦纡入，分比春兰馥郁生。他日未宜轻感慨，劝人归是子规声。","dynasty":"宋代","title":"次韵表民偶作"}
{"author":"刘弇","content":"南来踽踽拜前尘，雅眷仍从辙鲋新。四照色温初似玉，一时恩到总成春。非如学者论糟粕，须信人间得凤麟。况有珠玑长满把，冥搜终恐物华贫。","dynasty":"宋代","title":"上金陵黄尚书安中二首其一"}
{"author":"刘弇","content":"千毫回斡自无旁，逸劲仍闻饮石梁。黄卷素心因事见，空门真味与閒长。扁舟尚录袁临汝，清酒无论顾建康。五载转头归一瞬，门阑依旧笑羝羊。","dynasty":"宋代","title":"上金陵黄尚书安中二首其二"}
{"author":"刘弇","content":"岧峣飞观决层云，主意全倾合坐宾。谈笑龙冈下白日，衣冠麟阁识功臣。欲穷人目逢山好，未老秋容到酒醇。忍对南鸿问寥廓，沉冥谁是蜀庄珍。","dynasty":"宋代","title":"和安中东楼会饮"}
{"author":"刘弇","content":"隐然平地起嶙峋，千古舂波此与濒。九牧贡金殊夏后，三泉下锢笑秦人。力回坤轴阴机壮，妙洒银钩榜墨新。欲识当年镕铸意，莽芦终恐更非真。","dynasty":"宋代","title":"和安中铁柱留题"}
{"author":"刘弇","content":"寸心不与一物隔，远目自为千里期。便共溪山有情分，更缘阡陌识参差。层云异日虽轻举，独鸟长年可俯窥。缇骑到家春满眼，庾公清兴不应衰。","dynasty":"宋代","title":"王公济四美楼"}
{"author":"刘弇","content":"闾里传惊饱物华，此亭真是一生涯。人知菽水欢终异，地比蓬蒿径自佳。岁计黄云千䆉稏，春心青玉几龙蛇。不须分外开新畹，故有儿孙敌谢家。","dynasty":"宋代","title":"王公济兰荄"}
{"author":"刘弇","content":"寸毫挥洒敌连城，想见仙标白玉京。周鼓直须论妙刻，陶琴初不费烦声。他年浪许曾窥豹，此日谁堪与濯缨。寂寞蓬茨今有助，病躯那复愧登瀛。","dynasty":"宋代","title":"李"}
{"author":"刘弇","content":"俗眼纷纷少得青，独君襟义富坻京。挥斤郢鼻时惊巧，持鼓雷门浪费声。正喜珠玑生咳唾，敢期茅蕝被游缨。鲰生谫谫难论报，此日方知海是瀛。","dynasty":"宋代","title":"再次韵和酬"}
{"author":"刘弇","content":"昔帝樯乌下日边，曾留清跸此蹁跹。鱼龙窟暗浮春涨，凫雁行低破暝烟。星阁摧颓空岁月，芜城埋没旧山川。后庭一曲陈家破，更看当年水调传。","dynasty":"宋代","title":"九曲池"}
{"author":"刘弇","content":"蹭蹬年来谁寄声，静支筇竹了无营。照衣檐竹露逼冷，过耳海潮风送清。岂有稻粱骄雀鼠，终惭醅酒费瓶罂。请缨自是男儿事，咄咄胡为过半生。","dynasty":"宋代","title":"支筇"}
{"author":"刘弇","content":"又逢佳节破牢愁，天卷微云尽放秋。一水孤飞临汝桨，几人清兴庾公楼。萤腰乱试林塘点，蝇阵微收几案稠。黄菊红萸满乌帽，椒丘谁是醉乡谋。","dynasty":"宋代","title":"和重阳感怀"}
{"author":"刘弇","content":"白简差差长蠹鱼，强颜那复计三馀。长波不洗客愁去，脱叶似将官况疏。行乐醉乡金欲尽，投身老境岁还除。因持旧史论窗烛，大半功名不是书。","dynasty":"宋代","title":"次韵酬锡远孤坐有怀"}
{"author":"刘弇","content":"格老辞严趣复新，百篇洗眼尽惊人。喑呜自是东骚将，潇洒疑非阀阅身。快甚天星秋炯炯，富于仓廪昔陈陈。终惭不敌齐呀喊，敢议肴羞与栗榛。","dynasty":"宋代","title":"次韵和刘次公以诗见赠"}
{"author":"刘弇","content":"三峡当年一锡飞，祖灯曾是密传西。示徒端的只消指，灌顶分明别有醍。秋衲拥云惊晓榻，病髭镊雪照寒溪。知谁解吸西江水，赖有孤禅觉众迷。","dynasty":"宋代","title":"寄兜率悦禅师二首其一"}
{"author":"储雄文","content":"岁暮怀人意慷慨，为携吟卷驾轻航。缭垣积草余残雪，古木空巢自夕阳。藉地牛群争烧影，翻空鸦阵点湖光。从知眼底茫茫甚，独自扶藜立草堂。","dynasty":"清代","title":"冬日宿青门草堂"}
{"author":"储雄文","content":"一亩城隅寄陆沈，雨余山色落庭心。虫争晓日鸣幽壁，鸟爱风潭坐绿阴。绕树编篱看引蔓，临阶设榻封披襟。百年著述留盈寸，谁识先生用意深。","dynasty":"清代","title":"夏日侍家在陆编所自著诗古文目录讫赋呈"}
{"author":"储雄文","content":"木落见茅茨，爨烟寒未起。人语一溪冰，荷担立沙嘴。","dynasty":"清代","title":"咏雪亭绝句和皆人"}
{"author":"储雄文","content":"未遇幽人又独还，贪看落日立溪湾。隔溪几处炊烟动，遮断寒林数叠山。","dynasty":"清代","title":"有访"}
{"author":"储雄文","content":"竹径阴阴磬韵流，行来便觉此生浮。道人所得惟贪懒，满地松花散不收。","dynasty":"清代","title":"访朝阳道院"}
{"author":"储雄文","content":"晨兴心骨清，涉趣不暇理。橹声划晴窗，孤阁悬秋水。湿翠招欲来，落影在书几。故人忆园居，幽赏或同此。","dynasty":"清代","title":"晓意示怀园读书诸子兼呈家在陆先生其一"}
{"author":"储雄文","content":"散帙初日上，钩帘受荷风。心香相吐纳，舌本青莲通。能宣圆妙谛，沧海回鱼龙。鼓荡薄清景，秋阴结遥峰。","dynasty":"清代","title":"晓意示怀园读书诸子兼呈家在陆先生其二"}
{"author":"储雄文","content":"才难古所叹，摧折权谁司。龙眠五君子，盛事钟灵奇。才名三十年，讵论成与隳。淡涩爱百川，季也情殆移。忽闻百川逝，临风增怅而。今日始晤君，举体何清羸。发言若春茗，甘苦心自知。哲兄竟已矣，诸子空盱睢。赠君加餐饭，岁暮以为期。","dynasty":"清代","title":"江上同礼执晤方子灵皋因感百川作"}
{"author":"高均儒","content":"拙谋时时务，夙好咨多闻。知君名士稔，患难始见君。恤余意诚厚，况示先哲文。峨峨桐乡叟，篹述灿星云。锲辄烬复锲，琼英尚遗芬。卓尔吴公子，敬业昔乐群。寿命各修短，道术无区分。著论砺今古，严于律治军。受诵方一过，醇如饮已醺。文章由运会，天地共氤氲。言之必可行，讵饰礼乐云。此意炳千载，学者日纷纷。今觇君所嗜，知味别腥荤。下笔更严谨，哂书羊氏裙。慎占变虎豹，宏声驱蝇蚊。盛友广同志，相观德可薰。鲜民遭酷毒，乃来依先坟。病{逆辶换疒}孽莫逭，视草蔓难耘。感君示我意，则古为今勋。时务浮云耳，朝夕瞻曦曛。","dynasty":"清代","title":"张铭斋孝廉以钞本杨园集及吴裒仲先生茧窝杂稿见示用昌黎醉赠张秘书韵"}
{"author":"富严","content":"缭绕禅关锁翠微，游人到此便忘归。古今不尽春风恨，一剑清泉浸落晖。","dynasty":"宋代","title":"游虎丘"}
{"author":"东野沛然","content":"翠羽东巡过岱宗，回銮特幸伯禽封。金丝再奏新《韶濩》，诗礼重开古辟廱。齿及元公隆典礼，恩加下士庆遭逢。君师一德千秋合，载笔赓飏愧莫从。","dynasty":"清代","title":"幸鲁恭纪"}
{"author":"郑文焯","content":"一半黄梅杂雨晴，虚岚浮翠带湖明，闲云高鸟共身轻。山果打头休论价，野花盈手不知名，烟峦直是画中行。","dynasty":"清代","tags":"婉约，写景，咏物，喜悦","title":"浣溪沙·从石楼石壁往来邓尉山中"}
{"author":"郑文焯","content":"梅花过了仍风雨，著意伤春天不许。西园词酒去年同，别是一番惆怅处。一枝照水浑无语，日见花飞随水去。断红还逐晚潮回，相映枝头红更苦。","dynasty":"清代","title":"玉楼春·梅花过了仍"}
{"author":"郑文焯","content":"长条如带水萦环，难繫离愁百二关。羡尔巢林双燕子，秋来暂客尚知还。","dynasty":"清代","title":"杨柳枝"}
{"author":"郑文焯","content":"暂理愁眉试半妆，舞衣叠泪损宫黄。晴丝绕遍天涯路，不为离人续断肠。","dynasty":"清代","title":"杨柳枝其三"}
{"author":"郑文焯","content":"回雪吹花唱大堤，弓腰斗罢梦长啼。身轻不及枝头絮，犹逐东风舞向西。","dynasty":"清代","title":"杨柳枝其四"}
{"author":"郑文焯","content":"乱丝歧路苦愁萦，剪剪轻风别有情。一夜雪绵吹满帐，教人春梦不分明。","dynasty":"清代","title":"杨柳枝其五"}
{"author":"郑文焯","content":"夹道分堤翠浪生，湖山歌舞总堪惊。只今一片斜阳树，剩有宫鸦啼数声。","dynasty":"清代","title":"杨柳枝其六"}
{"author":"郑文焯","content":"烟洗风梳碧可怜，秋深犹咽五更蝉。谁家残月沧波苑，时见渔舟网碎钿。","dynasty":"清代","title":"杨柳枝其七"}
{"author":"郑文焯","content":"故国年芳换绿尘，楼台多是别家春。狂花一阵过无影，乱入宫城不避人。","dynasty":"清代","title":"杨柳枝其八"}
{"author":"郑文焯","content":"水明帐殿月如烟，翠楼连云挂玉泉。香辇不回秋又晚，栖乌头白近霜天。","dynasty":"清代","title":"杨柳枝其九"}
{"author":"郑文焯","content":"纤云压臂。双绾春魂细。歌尘散，酒香红被。算三分好月，尽向梦中园，一分是影，二分是泪。醒来甚处，玉温花腻。悤悤别，那人睡里。怕相思一剪，断作水西流，更休劝，晓莺催起。","dynasty":"清代","title":"玉梅令"}
{"author":"郑文焯","content":"风雨西楼罗被共。万缕情丝，谁补天衣缝。花亸卧屏银扇动。交枝还妒钗头凤。和泪相留和泪送。费尽啼红，一霎鸳盟重。别枕愁来残酒中。不如各自销春梦。","dynasty":"清代","title":"蝶恋花其一"}
{"author":"郑文焯","content":"睡爱新凉妆爱澹。花艳交扶，鸳锦文波展。荷露兰风秋夜转。一床红迹相思染。醉枕金钏明玉腕。细看香瘢，的的情深浅。梦里早知魂易断。年时悔向花前见。","dynasty":"清代","title":"蝶恋花其二"}
{"author":"郑文焯","content":"园饮夜酣花悄悄。四绕朱阑，影底提携到。醉语欺花同一笑。无端轻占伊怀抱。莫惜佳期和梦杳。啼破春痕，一觉窗鸦晓。欢怨今年无计了。安排蜡泪成灰早。","dynasty":"清代","title":"蝶恋花其三"}
{"author":"郑文焯","content":"一叶秋阴辞露井。暗卜星期，怕与西风近。冰簟横陈双玉并。镜波不警鸳鸯影。却道连宵清睡损。今夜如何，彻晓无眠肯。未必凉魂疏宝枕。起来犹自和衣寝。","dynasty":"清代","title":"蝶恋花其四"}
{"author":"郑文焯","content":"唾月吹花都意满。自理新娇，事事无拘检。争拟欢游成美眷。歌前妒煞閒莺燕。声价因谁花里占。浩态狂香，只较当时减。相见朝朝还泪眼。不应蕉萃还凝澹。","dynasty":"清代","title":"蝶恋花其五"}
{"author":"郑文焯","content":"夜夜对花能几醉。一掬兰情，枉解湘皋佩。莫遣馀香销别袂。去年今日犹初会。断雨飘云谁点缀。疏俊年华，珠玉词空费。惆怅锦屏虚卧内。酒醒细领春残味。","dynasty":"清代","title":"蝶恋花其六"}
{"author":"郑文焯","content":"小榭微波，疏帘暗雨，夜凉横玉。珍簟湘文，溶溶见新浴。云衣卷尽，禁一搦、宫腰纤束。春足。红印枕绡，趁钗花轻拂。馀欢梦续。记否西园，兰盟共情酷。当时醉语，欸曲伴花宿。空把雨襟残泪，销与画屏银烛。任月胧长满，终是素娥成独。","dynasty":"清代","title":"惜红衣"}
{"author":"郑文焯","content":"袅红情，欹风歌袖，花前去年见。澹欢浓怨。都误了、因循还待谁遣。绣囊桂子香重荐。新期空月满。甚近日，病来疏酒，新凉人易倦。秋宵漏长语迟迟，相携未有别，安排肠断。鸳枕侧，惊呼起、泪花红泫。殷勤问，旧盟玉镜，应悔向、卢家窥半面。但暗记，几回栖并，输他梁上燕。","dynasty":"清代","title":"花犯"}
{"author":"郑文焯","content":"夜萤流碧。隔冰绡替月，暗窥红隙。恁几度、贪醉留欢，总不似那回，背镫初夕。自误娇痴，甚恩怨，变歌成泣。想移襟换抱，尽被泪花，染作胸臆。相思坠红信息。奈熏篝宿被，依旧狼藉。最记忆、挽断罗衣，又催送花前，忍问踪迹。一枕新凉，各睡去，更谁追惜。绕云屏，翠峰十二，梦来自觅。","dynasty":"清代","title":"解连环"}
{"author":"郑文焯","content":"暗雨吹香小苑空。落花捻尽不离红。恨郎轻薄似东风。旧著罗衣香未减，新熏绣被梦谁同。莫因閒语阁欢踪。","dynasty":"清代","title":"浣溪纱"}
{"author":"郑文焯","content":"镜华空满，怨红都在，旧时罗帕。早是销凝泪无多，怎留向、临歧洒。枕上阳关催夙驾。忍今宵歌罢。从此西楼翠尊空，愿明月、无圆夜。","dynasty":"清代","title":"留春令中秋夜红楼离席"}
{"author":"郑文焯","content":"秋馆黄昏，小风香阵欺裙蝶。近霜花叶。著意红双叠。多少新愁，夜夜西楼月。伤今别。月圆时节。长是佳期阙。","dynasty":"清代","title":"点绛唇西楼感梦"}
{"author":"郑文焯","content":"镜屏香冷夫容荐。花趁人凝澹。问谁下马看梳头。长是画帘高捲卧清秋。宿妆留得新眉在。人意依前改。一沟脂水绕楼东。中有几行閒泪往来红。","dynasty":"清代","title":"虞美人"}
{"author":"郑文焯","content":"秋香披酒袂。正卧雨吴篷，镜天如醉。珠镫暗坠。空明影、散作流花轻碎。亭台近水，荡不尽、伤高清泪。残篴外、休倚黄昏，孤尊更呼谁对。鸥边浪迹年年，叹客里风情，半销疏媚。楚兰旧佩。留恨事、付与满江歌吹。题红惜翠。甚近日、愁来无会。空梦想、鸳侣双扶，依依自睡。","dynasty":"清代","title":"玉烛新汛雨花步叩舷而歌"}
{"author":"郑文焯","content":"垂虹吟棹路。问湖边鸳鸯，几时飞去。怨绮愁罗，又闹红单舸，尽归前浦。浅澹山妆，似瘦了、镜中眉妩。怕向西风，采采歌来，暗闻清苦。嫩碧浮根堪数。想弱步微波，小蘋同赋。满目飘零，渐晚香飞上，一楼烟雨。坞篴村砧，相和处、秋声无主。莫对画图空忆，南花自语。","dynasty":"清代","title":"三姝媚题南湖菱唱图"}
{"author":"郑文焯","content":"四桥柳色。又曲波怨送，西泠残篴。记傍玉楼，拂镜花枝手亲折。无奈红销翠减，重题入、江郎閒笔。回梦里、误了流莺，歌酒换离席。倾国。恨寂寂。念去后枕函，泪粉还积。凤弦代泣。解诉飘零更谁忆。惟有孀娥冷伴，曾印遍、吴天愁碧。认载雪，湖上路、欲归未得。","dynasty":"清代","title":"暗香岁晚江空，微闻红儿消息，感忆白石垂虹载雪故事，和其二曲，寄声湖上。"}
{"author":"郑文焯","content":"吴篷载玉。算石湖镜影，曾见鸳宿。莫费新声，重换盈盈，伤春早倦丝竹。相思更比梅花瘦，任月满，高楼西北。想那时，授简题香，翠袖也怜清独。休问风流旧地，马塍一径草，还似眉绿。试唤歌前，几许吟魂，替了琵琶场屋。多情只合江南老，却怨入、解红新曲。待泪花、寄与东风，染遍画裙罗幅。","dynasty":"清代","title":"疏影"}
{"author":"郑文焯","content":"兰荐风疏，茜帷云密，好夜长将愁度。抱月教歌，替花分泪，新成燕帘莺户。正翠烛围香处，沉沉小楼雨。醉时语。算重逢，误伊憔悴。佳约近，多病未应顿阻。妆束澹风流，映山眉、还带愁妩。解惜惺惺，托深情，空有豪素。怕眉边梦老，又趁断肠人去。","dynasty":"清代","title":"法曲献仙音和片玉词题漱药盦"}
{"author":"郑文焯","content":"寻西园年芳。甚眉边旧月，还恋吟窗。可忆题花吹泪，瘦来东阳。凋旅鬓，催柔肠。被燕莺、欺人清狂。怕屧步销金，钩斜瘗玉，犹见故宫妆。欢期短，离天长。早词成楚怨，歌换吴腔。那更凭高怀远，未春先伤。空有梦、归何乡。倦路迷，桃源渔郎。但遗佩江皋，重逢莫忘兰芷香。","dynasty":"清代","title":"寿楼春和梅溪赠夔笙同年"}
{"author":"郑文焯","content":"破晓残莺出禁林，飞花寒食雨沈沈。章台自台牵行色，莫为离多减路阴。","dynasty":"清代","title":"杨柳枝其十"}
{"author":"郑文焯","content":"楼阁春深雪不寒，关山秋早笛初残。一般画出伤心色，漫作隋堤落照看。","dynasty":"清代","title":"杨柳枝其十一"}
{"author":"郑文焯","content":"纤纤新翠带愁颦，零落弓弯旧舞人。底事临风眠未起，灵和不是汉时春。","dynasty":"清代","title":"杨柳枝其十二"}
{"author":"郑文焯","content":"拂遍京尘窣地惊，风条雨叶不胜情。西园已自无多树，一夜伤秋转费声。","dynasty":"清代","title":"杨柳枝其十三"}
{"author":"郑文焯","content":"平居谁分解伤春，竞赌长楸走马身。寂寞空城飞絮尽，羌笳吹起六街尘。","dynasty":"清代","title":"杨柳枝其十四"}
{"author":"郑文焯","content":"高秋萧瑟思何堪，昔树空悲忆汉南。任是婆娑生意尽，不辞风雪老江潭。","dynasty":"清代","title":"杨柳枝其十五"}
{"author":"郑文焯","content":"据榻连吟数往年，夜窗枥马警秋眠。可怜燕市尊前月，又共吴云梦里天。回首处，一潸然。小山招隐有新篇。淮南几树留人桂，纵得攀援不得仙。","dynasty":"清代","title":"鹧鸪天其一馀与半塘老人有西崦卜邻之约，人事好乖，高言在昔，款然良对，感述前游，时复悽绝。"}
{"author":"郑文焯","content":"秋老山桥虎气沈，霜风呼酒旧登临。梵钟出树岩扉迥，渔火通波雨坞深。连棹路，五湖心。别来三见冷枫吟。白云定识非生客，莫枉芝崦鹤梦寻。","dynasty":"清代","title":"鹧鸪天其二馀与半塘老人有西崦卜邻之约，人事好乖，高言在昔，款然良对，感述前游，时复悽绝。"}
{"author":"郑文焯","content":"谏草焚馀老更狂，西台痛哭恨茫茫。秋江波冷容鸥迹，故国天空到雁行。诗梦短，酒悲长。青山白发又殊乡。江南自古伤心地，未信多才累庾郎。","dynasty":"清代","title":"鹧鸪天其三馀与半塘老人有西崦卜邻之约，人事好乖，高言在昔，款然良对，感述前游，时复悽绝。"}
{"author":"郑文焯","content":"溪上曾闻渡越兵，乱流犹似怒蛙鸣，蒲风杉雨战秋声。梧梦只今空故苑，菱歌依旧绕离城，长桥人散月孤明。","dynasty":"清代","title":"浣溪沙其一甲辰中秋后二日晚晴放舟石湖，观越城桥下☆月，明日将从胥口探桂山中，不预此游盖五年矣。"}
{"author":"郑文焯","content":"花艳连桡度镜光，满湖丝管水飞香，月明何恨预兴亡。莫揽清歌悲小海，更催秋梦落横塘，波空塔影自凄凉。","dynasty":"清代","title":"浣溪沙其二甲辰中秋后二日晚晴放舟石湖，观越城桥下☆月，明日将从胥口探桂山中，不预此游盖五年矣。"}
{"author":"郑文焯","content":"烟夕凉波起白蘋，蔫红落粉尽歌尘，依稀山黛可怜颦。一舸谁寻虾菜路，千丝空羡鲙残鳞，无多秋事属閒人。","dynasty":"清代","title":"浣溪沙其三甲辰中秋后二日晚晴放舟石湖，观越城桥下☆月，明日将从胥口探桂山中，不预此游盖五年矣。"}
{"author":"郑文焯","content":"夜午看山旧寺楼，别来岩桂五经秋，好花凉月醉扶头。一水又平桥畔路，几人曾预镜中游，山阳残笛更吹愁。","dynasty":"清代","title":"浣溪沙其四甲辰中秋后二日晚晴放舟石湖，观越城桥下☆月，明日将从胥口探桂山中，不预此游盖五年矣。"}
{"author":"郑文焯","content":"听水听歌醉梦间，秋衣零露夜忘还，拍浮人与白鸥閒。馀兴好探花里市，旧情不断枕边山，半篷风色过梅湾。","dynasty":"清代","title":"浣溪沙其五甲辰中秋后二日晚晴放舟石湖，观越城桥下☆月，明日将从胥口探桂山中，不预此游盖五年矣。"}
{"author":"郑文焯","content":"旧泊横桥花覆船，酒灯人语隔湖烟，红箫肠断十年前。经醉溪山如此夜，后逢花月奈何天，漫吟秋扇黯悽涟。","dynasty":"清代","title":"浣溪沙其六甲辰中秋后二日晚晴放舟石湖，观越城桥下☆月，明日将从胥口探桂山中，不预此游盖五年矣。"}
{"author":"郑文焯","content":"春雨晚来过一阵，送了清明，有限花番信。又是伤春天气近，阴晴半日都难定。见说好春新值闰，如梦如酲，依旧年时病。人事音书谁与问，游丝舞絮空添恨。","dynasty":"清代","title":"蝶恋花其一"}
{"author":"郑文焯","content":"几日层城春漏泄，小槛调莺，宛转新柔舌。好梦不堪春后说，空林犹有啼鹃血。兰麝罢熏山枕热，酒醒阑干，满面杨花雪。羌管有情吹不彻，乱云过影中庭月。","dynasty":"清代","title":"蝶恋花其二"}
{"author":"郑文焯","content":"花月一春供几醉，染柳熏梅，费尽铅华水。帘幕尘尘如梦里，为谁断送伤心地。不信东风能换世，过半韶光，怊怅无多事。题泪花枝难远寄，燕莺空诉留春计。","dynasty":"清代","title":"蝶恋花其三"}
{"author":"郑文焯","content":"落尽江梅春已半，浪蕊狂花，不到伤春眼。一夜金铃消息断，只供蜂蝶喧尘乱。陌上马蹄梁上燕，解惜香泥，已是韶红变。斜日帘栊人不见，蘼芜雪老谁家苑。","dynasty":"清代","title":"蝶恋花其四"}
{"author":"郑文焯","content":"好月一年能几见，待得圆时，抵死云遮遍。可惜良宵天不管，酒灯暗雨深深院。梧叶洒阶愁万点，不听清歌，已是无肠断。旧节惟酬双泪眼，西阑一夜秋声满。","dynasty":"清代","title":"蝶恋花其一己酉中秋夜雨"}
{"author":"郑文焯","content":"长忆红楼离夜语，月满芳尊，赏月人遍去。自见月圆无此苦，年年情恨天难补。欲唤姮娥凭说与，泪湿花枝，故作黄昏雨。后夜相看肠断处，一弯又被愁眉妒。","dynasty":"清代","title":"蝶恋花其二己酉中秋夜雨"}
{"author":"郑文焯","content":"谁家笛里返生香？倾国风流解断肠。头白伤春无限思，不应此树管兴亡。","dynasty":"清代","title":"杨柳枝其一赋小城梅枝"}
{"author":"郑文焯","content":"到地春风不肯閒。南枝吹尽北枝残。吴宫多少伤心色，占得墙东几尺山！","dynasty":"清代","title":"杨柳枝其二赋小城梅枝"}
{"author":"郑文焯","content":"采香径里晚烟空，濯粉池边晓露丛。一样故宫春寂寞，可怜无地看东风！","dynasty":"清代","title":"杨柳枝其三赋小城梅枝"}
{"author":"郑文焯","content":"缟衣月下见前身，隔世惊逢绝世人。怊怅溪南数枝雪，为谁开落与江春？","dynasty":"清代","title":"杨柳枝其四赋小城梅枝"}
{"author":"郑文焯","content":"轻朱薄粉试妆新，漫比西施镜里春。可惜君王残霸业，只教换得两蛾颦。","dynasty":"清代","title":"杨柳枝其五赋小城梅枝"}
{"author":"郑文焯","content":"江树犹伤旧国春，肯因冷澹与时新。风来谁撼千林雪，一洗人閒桃李尘。","dynasty":"清代","title":"杨柳枝其六赋小城梅枝"}
{"author":"郑文焯","content":"万枝寒玉照溪桥，鹤语今年雪未销。自占东风故城曲，凄凉烟月属前朝。","dynasty":"清代","title":"杨柳枝其七赋小城梅枝"}
{"author":"郑文焯","content":"一点芳心作意酸，预知年事有彫残。只应从此无花著，胜与松筠守岁寒。","dynasty":"清代","title":"杨柳枝其八赋小城梅枝"}
{"author":"郑文焯","content":"西园旧是苍波苑。几度临花宴。蓬莱宫阙总生尘。犹有一湖春色解留人。当年湖上游仙迹。换得伤心碧。麝尘蠹粉满亭池。怊怅倚帘人去未多时。","dynasty":"清代","title":"虞美人其一"}
{"author":"郑文焯","content":"倾城一片宫沟水。春皱波难起。夜闻风雨葬倾城。须信人閒天上等飘零。雕轮宝马城西路。转烛空烟雾。流莺休觅上阳花。已是绿阴芳草遍人家。","dynasty":"清代","title":"虞美人其二"}
{"author":"郑文焯","content":"楼台返照空明镜。更落西山影。狂香野粉满天愁。断送东风一剪水西流。朝朝洗面燕支泪。染作丹棱水。凄凉还问画中人。谁分故园从此见残春。","dynasty":"清代","title":"虞美人其三"}
{"author":"郑文焯","content":"夕阳呼酒登临地。樽前故人还是。水国无花，山城自绿，望转征蓬千里。行歌倦矣。更一片秋魂，乱云扶起。醉袖飘萧，海风吹下剑花细。天涯此楼似寄。画阑零落处，都为愁倚。佛鼓荒坛，神鸦废社，今古苍茫烟水。吴丝漫理。正波上鸿飞，数峰凄异。坐尽林阴，甚时重梦至。","dynasty":"清代","title":"齐天乐登虞山兴福寺楼时癸未始秋"}
{"author":"郑文焯","content":"鹃魂一片。怪小墅绿阴，都被愁染。鸿阵悄来，凄紧西风黄昏院。茜裙残缕吹香远。却醉入、秋娘心眼。梦回沟水，红情自老，误他题怨。还见。披烟浣露，正灯暗绛屏，和泪妆点。霜信曼催，吴锦飘零无人剪。可怜生是江南晚。更解替、幽花肠断。几回立尽斜阳，故山冷艳。","dynasty":"清代","title":"绛都春赋壶园雁来红"}
{"author":"郑文焯","content":"凄雨。无绪。绿窗閒。春去如烟梦还。晓屏绣云山外山。弯环。忆他眉黛寒。十二朱阑凭恨遍。魂已断。又向星前见。冷香阶。红没鞋。蝶来。扑风花堕怀。","dynasty":"清代","title":"河传"}
{"author":"郑文焯","content":"古帘烟雨过梅黄。又坐秋乡。梦痕绿满西风树，未花开、先断人肠。记向蕊宫亲折，姓名湿了天香。翠阴楼阁澹金装。小麝吹凉。玉娘偷得潇潇谱，染吴丝、弹作清商。一霎牵情主袖，几回消泪钿筐。","dynasty":"清代","title":"风入松江南秋早，丛桂未华，连雨困人，大似熟梅天气，吴侬呼为木樨蒸，赋此以志清异。"}
{"author":"郑文焯","content":"柔舻小蘋乡。牢记朱阑近水房。偏是落红迷径曲，回廊。觅著春风影亦香。清靓睡时妆。笑摘花钿裹绣裆。肌麝不禁衣澹薄，新凉。独自吹镫上玉床。","dynasty":"清代","title":"南乡子"}
{"author":"郑文焯","content":"堕怀凉月醒来空。梦还逢。人在垂杨影里唤青骢。小楼裙衩风。涉江何意采夫容。冷香丛。拾得蛮笺和泪署绡封。露花秋自红。","dynasty":"清代","title":"鬲溪梅令"}
{"author":"郑文焯","content":"乱峰倒立。蹋空直与云呼吸。奇极。看列坐愁鬟许平揖。尘飞不到处，人影和天碧。幽觅。正木落，千岩数声篴。层巅石径，空照苍黄壁。寻坏藓、旧诗痕，烟外翠如泣。满袖松风，画秋无迹。绿尽吴根，付谁收拾。","dynasty":"清代","title":"侧犯天平山题壁"}
{"author":"郑文焯","content":"小帘花瘦，废阁镫昏，孤咏何赖。破碎壶天，哪管赋愁人在。檐滴都无空绿泻，池流应有残红带。到更阑，怕南来好梦，湿云全碍。想几处、筝篷凄咽，乱点西风，飞上蛾黛。便是秋声，一夜有情须买。别泪销沈鸥社酒，浮根愁老鲑乡菜。悔前宵，月明中，负他芳霭。","dynasty":"清代","title":"倦寻芳壶园夜雨用李秋崖韵同次湘"}
{"author":"郑文焯","content":"花枝倦拗。红阵和愁扫。帘外扶妆人俏俏。镜槛瞥逢一笑。湘帏乍揭冰绡。近身花气如潮。凉到一眉春月，梦痕绿上芭蕉。","dynasty":"清代","title":"清平乐冷红阁醉题"}
{"author":"郑文焯","content":"花砑光摇三万顷。醉吸天风，吹下春驹影。灵蜕何缘同酩酊。晚来历乱仙衣冷。笑问祠官仙几等。栩栩精魂，来證清凉境。莫是红边残梦醒。伴人冷醉枫江艇。","dynasty":"清代","title":"蝶恋花甲申夏荷花生日，南荡舟中，遇太常仙蝶，以酒祝之，环袖三匝而去，歌以志异。"}
{"author":"郑文焯","content":"绀海文漪，荡不尽、花意万千。销魂又、断桥西堍，零落歌钿。白捲酒波双袖雪，绿浮诗梦一船山。听闹红深处玉箫沉，风露寒。秋灯外，柔橹边。载香去，放愁还。散袜罗馀绮，乱点蘋烟。吴网难收残霸局，越云犹作丽娃鬟。剩两三鸥迹，话芳尘，明镜閒。","dynasty":"清代","title":"满江红再汎南荡，晚花向残，以南吕宫旧谱歌之。"}
{"author":"郑文焯","content":"青田大鹤，洞天边，记我梦云曾绿。自见支公腾驭去，仙客也愁清独。悽唳松寒，瘦唫梅老，谁倚南飞曲。巢痕休问，故山残雪埋屋。见说旧隐亭林，有丹歌引舞，窥人都熟。欲乞孤云移素羽，几日相思对竹。篴唤朝霞，珠衔明月，待向词仙祝。蓬莱峰顶，看君招下鸾鹄。","dynasty":"清代","title":"壶中天从友人乞鹤"}
{"author":"郑文焯","content":"镜里愁妆熏麝苦。细玉参差，却替花魂语。人瘦于花花尚妒。冷香吹雪开庭暮。罗袂禁寒谁伴汝。曲曲阑干，曲到无凭处。满把春星和梦数。旧情红老东风树。","dynasty":"清代","title":"一箩金题扬州女子静怜月底修箫谱障子"}
{"author":"郑文焯","content":"瘦绿觅诗痕，昨夜梦云犹湿。谁坐茜窗开处，恰一枝横入。芳魂还倩笛招来，两两翠禽集。怕向石阑题句，有那人香迹。","dynasty":"清代","title":"好事近赋水窗梅枝"}
{"author":"郑文焯","content":"年涯草草，又绿到江梅，暗吹残雪。冻枝自折。正风镫历乱，酒醒时节。涴地芳华，倦客伤春更切。笛边月。唤一片梦云，都被愁叠。幽事今杳绝。记醉玉西湖，踏歌双楫。乱花散叶。作荒波皱翠，替人呜咽。有限柔魂，曲里能销几别。艳欢歇。问吴鸥、旧情谁说。","dynasty":"清代","title":"扫花游江上早春短篷听雪悄然感赋"}
{"author":"郑文焯","content":"古帘暗雨江南绿，吹来梦痕都瘦。旧物总翻新，只新愁如旧。杜郎为客久。漫吟老、莺前花后。寂寞今朝，堆盘生菜，咬春时候。孤负五湖心，吴尘里、轻寒暗疏歌袖。短梦过风箫，怪销魂太骤。一年芳事又。怕零乱、梅花十亩。正窥户、山髻招人，趁雪篷呼酒。","dynasty":"清代","title":"徵招乙酉立春风雨忆梅西崦将作讨春小饮"}
{"author":"郑文焯","content":"翠奁栖影骄如雪。相思五湖春阔。闭雨閒门，人因花瘦，花更因谁瘦绝。吟弦似咽，便唤起盈盈，那禁重折。嫩约尘空，暗香应妒袖罗窃。年时花里赋别。玉鬟临水见，曾斗冰洁。屧径荒踪，笙楼细语，愁入一眉斜月。轻寒尚怯，甚歌口吹红，梦云都热。残酒东阑，峭风苏倦蝶。","dynasty":"清代","title":"台城路见池上南枝有感"}
{"author":"郑文焯","content":"屏山远。兰期短。小花照水吴妆浅。红窗隙。朱唇的。旧家池馆，画春无迹。觅。觅。觅。悠然见。飘然散。玉笙鹤背天风断。空亭立。星前忆。便伊香影，万珠量得。值。值。值。","dynasty":"清代","title":"钗头凤花步里记所见"}
{"author":"郑文焯","content":"澹妆收，残篆袅，斜月小坊静。肠绕朱弦，春是曲中影。分明一把愁丝，七条分理，替人语、声声凄哽。好风景。多定耽误知音，旧期总无准。倦说心挑，梦也可怜境。是谁指上离骚，赚他红泪，尽弹断、袖痕香冷。","dynasty":"清代","title":"祝英台近金粟庵主人遇旧欢老伎慧珠，席上鼓琴，索题其秋弦话月图。"}
{"author":"郑文焯","content":"又江南、落花时节，故人一别如雨。酒镫分影沧波梦，变尽白云今古。君莫舞。更闻道、蓬莱西有仙槎路。天风待举。看兰雪吹襟，松霞劝盏，都恋五湖侣。还记取。十里金烟翠雾。年年游衍佳处。丛铃碎佩多瑶怨，分得半囊愁句。君且住。奈疏俊风怀，已是沾泥絮。遍侬倦旅。对花老荒钿，酒醒残篴，馀思渺南浦。","dynasty":"清代","title":"摸鱼儿丙戌暮春洪阁学文卿将如京师饯以此曲"}
{"author":"郑文焯","content":"天心独有难平处，飞来一峰孤峭。七十二愁鬟，但罗罗云表。任他娲炼巧，怕重有，烂柯人到。唤起山灵，问谁持去，袖中青小。乱礁镇无言，西崦外，摩挲断烟衰草。不见采芝仙，剩沧州画稿。笔端空翠绕，谩收拾，白云归老。仗天际，壁立苍茫，破万波昏晓。","dynasty":"清代","title":"徵招题唐六如画黄茅熨斗枋山水卷子为易笏山年丈作"}
{"author":"郑文焯","content":"乱山残雨夜，空送泪、下西楼。正五月江城，一声风笛，为我先秋。知不。十年词赋，渐狂名换了雪盈头。同调天涯几辈，独弦漫制新愁。南游。湖海盟鸥。花影外、梦相酬。叹昨夜歌尊，今宵吟袖，明日归舟。休休。旧题尘壁，过吴亭怕有断魂留。剩取残衫恨墨，酒边清事都收。","dynasty":"清代","title":"木兰花慢"}
{"author":"郑文焯","content":"官阁烟寒，客帆风软。吟边属景愁边见。归心争共蜀云飞，梦痕总被吴波染。残酒单衣，残镫泪线。乱山挂雨尊前远。江南水阔别离多，断魂分付孤舟管。","dynasty":"清代","title":"踏莎行重别次湘和白石道人江上感梦之作"}
{"author":"郑文焯","content":"鬓丝自织回肠谱，迷离乱愁还醒。遗挂销尘，零弦语夜，又是断鸿幽哽。风凄雨萦，念阔被虚帷，此怀偏省。残点沈沈，五更暗烛吊清影。江南好春似锦，怪鹃红易染，吹上孤枕。云想翘鬟，花回秀靥，閒了旧时明镜。谁研泪粉，便写出来生，倩魂难并。梦短天长，倦吟成瘦沈。","dynasty":"清代","title":"台城路为吴子述题春眠听雨图"}
{"author":"郑文焯","content":"银塘雨过，似花弹冰汗。水佩风环翠凉满。画船回、十里明镜秋波，人一笑，红入鸳鸯阵乱。夜来天袂冷，香步无尘，唤起唫鸾下霄汉。七十二夫容、立尽仙云，珠槃泻、万星齐转。且醉把、璚枝舞珊珊，道浴罢天池、羽衣新换。","dynasty":"清代","title":"洞仙歌"}
{"author":"郑文焯","content":"夜铃语断，更斜阳瘦影，谁问今古。独立苍茫，镇占老，一角青山无主。衰草丛生，枯枫倒出，时见归禽度。残烽零劫，仗他半壁支拄。长见峭倚荒天，凄凉如笔，写愁边风雨。不许登临，怕倦客、题遍伤心秋句。卧影空丘，招魂破寺，剩有孤云驻。梦痕飞上，故王台榭何处。","dynasty":"清代","title":"湘月山塘秋集分题得坏塔"}
{"author":"郑文焯","content":"织尽吴云愁暗醒。薄袖吹香冷。梦老汉宫秋，一片残霞，又散江南锦。红窗刀尺催霜紧。坐晚妆凉靓。莫问浣纱人，泪粉悽迷，湿透西风影。","dynasty":"清代","title":"醉花阴赋瞿园秋色分题得剪秋罗"}
{"author":"郑文焯","content":"帘额绿尘吹皱。花落春如人瘦。无绪理湘弦，睡起水沈沾袖。僝僽。僝僽。风打小窗梅豆。","dynasty":"清代","title":"如梦令题姑苏女子陈慰之眠琴绿阴小影"}
{"author":"郑文焯","content":"卧龙腾啸三山走，嘘成海天云气。北斗重斟，西溟一吸，何羡安期高誓。乘风万里。载侠士仙姝，剪波同济。回首蓬莱，指弹楼阁拓空起。当年汎槎汉使，怪星边凿空，窥破天咫。铗毂飞霆，艨艟掷火，泄尽千秋机事。沧桑影底。看鳌背英雄，几回如此。百感茫茫，碧霄长剑倚。","dynasty":"清代","title":"台城路文卿阁学奉使泰西海上赋别"}
{"author":"郑文焯","content":"冷红殢翠，怎等閒，星前暗放春逃。珠幌回镫，玉阑呼酒，馀风约住笙箫。夜花自骄，贮艳踪、金鸭重烧。更谁家、好月飞来，倚妆同守可怜宵。芳梦有情须断，尽歌云解护，莫便魂销。秋点寒催，粉光浓觅，留仙不隔冰绡。坠钿倦翘。度悄吟、花气如潮。怕朝霞、一掬愁痕，鬓边天样遥。","dynasty":"清代","title":"霜花腴补秋小阁夜饮"}
{"author":"郑文焯","content":"唤吟边、瘦月替珠灯，扶魂上西楼。叹芳时俊侣，尊前掇送，坠梦难收。又是黄华劝客，须插少年头。明日尖风阵，绿减汀洲。笛外乱峰无语，甚秋肠寸裂，还听吹秋。想湖亭多宴，歌泪迸波流。自销凝、断襟零佩，剩水云、冷画两三鸥。休重向，小帘香处，残叶题愁。","dynasty":"清代","title":"八声甘州西楼九日"}
{"author":"郑文焯","content":"骚佩横秋，蓦欲倒、词海万澜。泠然想、满怀冰玉，镂刻神山。冷咏但呼冲雪舫，远游何羡切云冠。看一笺、吴锦织同心，歌赠环。觞弦地，回首看。醉云北，梦烟南。算过江名士，二仲当关。老我壶中閒日月，只宜黄绮姓名瞒。待五湖、风笛唤寻盟，鱼鸟间。","dynasty":"清代","title":"满江红和易菽由同白石韵"}
{"author":"郑文焯","content":"海山仙使，又奴星小谪，来寄人庑。一席烟波家世感，只有渔童堪侣。锄药生涯，扫花门径，物外供吟谱。封侯何羡，锦囊分得奇句。偏念颖士风流，依依十载，也博怜才誉。却笑豪门牙爪列，空作守钱庸虏。赚子英雄，驱人岁月，老更书佣伍。楚声谁和，命骚应亦吾许。","dynasty":"清代","title":"念奴娇"}
{"author":"郑文焯","content":"宫花不见人憔悴。朝朝洗面燕支泪。楼阁易斜晖。绿尘筝雁飞。空阶销玉冷。燕立秋千影。隔院骑声来。卧屏红扇开。","dynasty":"清代","title":"菩萨蛮其一"}
{"author":"郑文焯","content":"小波秋冷夫容苑。鸳鸯头白花应见。山黛可怜颦。故宫眉样新。有人妆澹薄。缟袂垂深幕。青鸟蓦飞来。报君双凤钗。","dynasty":"清代","title":"菩萨蛮其二"}
{"author":"郑文焯","content":"画楼残点和箫咽。镜中愁见人如月。双陆赌金环。别时相赠难。旧红宽臂缕。妆罢长无语。明日斗花风。为谁梳洗浓。","dynasty":"清代","title":"菩萨蛮其三"}
{"author":"郑文焯","content":"年年织锦红窗老。绣裙空染南园草。梦里送香车。好春归别家。手栽池上树。难系斑骓驻。悔不种夫容。花时还妒侬。","dynasty":"清代","title":"菩萨蛮其四"}
{"author":"郑文焯","content":"移家爱住青溪里。东风绿尽湔裙水。残雪驿桥西。浅深郎马蹄。花前和泪送。鸾带行烟重。梦断锦衾知。晓寒孤起时。","dynasty":"清代","title":"菩萨蛮其五"}
{"author":"郑文焯","content":"瑶台长是游仙驻。残金销尽雕轮路。帐殿柳如烟。水飘花满船。惊波风雨急。夜夜青禽泣。只道海能填。西山无石衔。","dynasty":"清代","title":"菩萨蛮其六"}
{"author":"郑文焯","content":"镜堂前后花交见。歌纨裁月难遮面。憔悴问花枝。玉颜非别时。浅妆工薄媚。弦上西风泪。灯黯塞鸿归。一声肠九回。","dynasty":"清代","title":"菩萨蛮其七"}
{"author":"郑文焯","content":"过花帘燕惊红落。一床残梦东风薄。春老不还家。刺桐墙外花。江南沙草暖。镜水歌眉浅。双篴出烟萝。画船凉月多。","dynasty":"清代","title":"菩萨蛮其八"}
{"author":"郑文焯","content":"平江风色连三月。夜寒又近红楼别。无酒莫伤春。新年见旧人。安排双泪眼。长送春波晚。斜月过西池。隔阑花自移。","dynasty":"清代","title":"菩萨蛮其九"}
{"author":"郑文焯","content":"西兴山色隔江招。眉翠妒春娇。满地流花，一奁碎月，江国女儿潮。年时嫩约湔裙侣，多在段家桥。倦里笙歌，閒边镫火，总是可怜宵。","dynasty":"清代","title":"少年游其一宿杭州凤山门外"}
{"author":"郑文焯","content":"夫容和泪送流霞。莫浣越溪纱。水色帘衣，粉香窗扇，知醉那人家。酒香红被东风影，吹梦又天涯。一夜春潮，四山残雪，狼藉枕边花。","dynasty":"清代","title":"少年游其二宿杭州凤山门外"}
{"author":"郑文焯","content":"夫容湖上道。浣离痕青青，旧袍如草。醉过重阳，叹故人轻别，雨冥风悄。泪接长波，空一镜，鬓霜浓照。玉篴谁家，还掩孤屏，暗吹秋调。昨夜山眉晴扫。趁唤酒吴亭，远寻幽窈。露榭云廊，怕断魂重倚，倦迷清晓。旧社飘萍，算几度、閒鸥同到。莫更匆匆归去，吟湘自老。","dynasty":"清代","title":"三姝媚秋晚新晴，买舟黄步，时闻易五中实卧病惠山，便一寻问，用梦窗韵赋此。"}
{"author":"郑文焯","content":"软绣山街，翠溶溶，一镜秋妆环照。向晚画船，相将载愁多少。夫容不管啼红，暗坠落、烟轻波小。凄凉，正斜阳送客，湖亭重到。仙梦绛都杳。记灯帘俊语，凤鬟香袅。问紫曲谁解，忆听歌人老。而今白石清泉，倚玉瓶、乱峰如笑。幽悄。误梦寻、燕昏莺晓。","dynasty":"清代","title":"惜秋华惠山"}
{"author":"郑文焯","content":"江城暗雨，正残箫昏梦，客船无酒。曲里香尘，吹不起，还误少年衫袖。官烛烟寒，驿亭波暖，绿入清明柳。玉人休折，小眉经岁疏瘦。慢忆赋别东风，待新词谱遍，吴趋歌口。后日西园，春好在，留得一双鹤守。蓬海仙踪，蓟门归梦，叠鼓催津堠。长安花发，故袍鸳缕能绣。","dynasty":"清代","title":"壶中天庚寅中春，将予计车维舟胥渡，留别江东故人。"}
{"author":"郑文焯","content":"吴坊歌板地。借青尊浇残，一春红泪。有限柔魂，似海棠枝上，断丝还系。第一轻盈，禁几度、沈郎腰细。莫遣垂杨，空向高楼，替人眠起。昨夜欢盟须记。但醉粉迷香，枕边花气。雨薄云轻，怕梦来都变，那时情味。晓帐愁分，却又惜、黄昏容易。自恁幽期能耐，而今倦矣。","dynasty":"清代","title":"三姝媚"}
{"author":"韩思彦","content":"古人一言重，尝谓百年轻。今投欢会面，顾盼尽平生。簪裾非所托，琴酒冀相并。累日同游处，通宵款素诚。霜飘知柳脆，雪冒觉松贞。愿言何所道，幸得岁寒名。","dynasty":"唐代","title":"酬贺遂亮"}
{"author":"陈崇牧","content":"桑梓多贤达，群公兴特豪。品题尊月旦，坛坫盛风骚。有脚春归宋，无心出笑陶。江干香草后，汐社又吾曹。","dynasty":"清代","title":"陶社落成，恭和丹翁吏部原唱，并祝颂慈、玉池两先生华诞其一"}
{"author":"陈崇牧","content":"历劫浑无恙，相逢鬓尚青。降寅多旧雨，见丙喜占星。畦长庾郎菜，家传伏叟经。宜春翻吉语，持酒过玄亭。","dynasty":"清代","title":"陶社落成，恭和丹翁吏部原唱，并祝颂慈、玉池两先生华诞其二"}
{"author":"陈崇牧","content":"掀髯浮白大江头，七十年来感昔游。衣上酒痕湖墅月，箧中唫稿蓟门秋。九衢车马双篷鬓，三楚风尘一蒯缑。无限沧桑供啸傲，客星依旧老羊裘。","dynasty":"清代","title":"寿王君旋吉七十其一"}
{"author":"陈崇牧","content":"乱后重逢喜欲狂，森森兰玉早成行。著书岁月閒中老，落纸云烟眼底忙。大耿才名传绛帐，小同世业付青箱。君山一角能招隐，绝胜瀼西旧草堂。","dynasty":"清代","title":"寿王君旋吉七十其二"}
{"author":"陈崇牧","content":"与升不作峨眉逝，孰嗣骚坛一代雄。幸喜持螯逢上座，何妨浮蚁对西风。春晖东野慈躬健，秋实家丞造句工。新叠蛮笺盈百幅，未应玉海逊张融。","dynasty":"清代","title":"和冶庵表阮怡园赏菊韵赠丹卿先生"}
{"author":"陈崇牧","content":"司业归河中，昌黎叙斯传。泉明去柴桑，亦仰二疏贤。安静实循良，廉退景古先。所以振奇人，饮马亦投钱。处贵在能贫，无求泽乃延。王侯昔下车，军符如火煎。赈灾劳借箸，惩贪戒告缗。以此宽大政，疲氓稍息肩。一朝解尘缨，厌作出山泉。岂徒宦情淡，耻与俗吏缘。诗卷如牛腰，讼庭有鱼悬。天末来清风，请续归兮篇。","dynasty":"清代","title":"送王云裳大令奉调赴省"}
{"author":"李愿","content":"女郎闺阁春，抱瑟坐花茵。艳粉宜斜烛，羞蛾惨向人。寄情摇玉柱，流眄整罗巾。幸以芳香袖，承君宛转尘。","dynasty":"唐代","title":"观翟玉妓"}
{"author":"李愿","content":"良人久不至，惟恨锦屏孤。憔悴衣宽日，空房问女巫。","dynasty":"唐代","title":"思妇"}
{"author":"李愿","content":"纵目有佳处，须登四景楼。输蹄喧市井，桑谷暗郊丘。翠盖云生里，沧溟天尽头。阑干知几曲，徙倚恣清愁。","dynasty":"宋代","title":"四景楼"}
{"author":"李愿","content":"楼影空门里，门开望众仙。绿鬟云漠漠，翠黛月娟娟。烟驾知何处，星槎记昔年。夕阳孤鸟畔，缈缈海浮天。","dynasty":"宋代","title":"望仙门"}
{"author":"曹佩英","content":"秦淮稚柳娇无数。第一柔条数。成荫肯向大堤边。只有玉骢缓缓、许摇鞭。秋江双桨蘋波软。桃叶迎如愿。司花消受福三生。无奈风幡偏听、落花声。","dynasty":"清代","title":"虞美人"}
{"author":"曹佩英","content":"玉钩望断穿针夕。忍说黄杨厄。人间天上一般秋。只是生离死别、两般愁。十行清泪鸾笺洗。影事从头记。千秋水绘要同传。只恐影梅还逊、影兰缘。","dynasty":"清代","title":"虞美人"}
{"author":"杜本","content":"篱下菊斑斑，犹能傲岁寒。春风谁主宰，客梦自清安。此老怜才乏，何人惜夜阑。管宁如可友，浮海竟谁叹。","dynasty":"元代","title":"和何得之岁暮见寄"}
{"author":"杜本","content":"绿竹翛翛处，华轩楚楚深。莫留雏凤宿，晓听蛰龙吟。月进窗棂影，云移几席阴。居然淇澳趣，莫使俗尘侵。","dynasty":"元代","title":"寄题竹轩"}
{"author":"杜本","content":"欲试淮南术，难期海上翁。自为吴地客，不记楚人风。蒲黍随时白，葵榴过眼红。独醒还独醉，至竟与谁同。","dynasty":"元代","title":"和潘明之"}
{"author":"杜本","content":"东风吹尽满林花，底用无涯始有涯。饮量素悭难止酒，客怀虽恶少思家。已谙世味荼如荠，未信仙人枣似瓜。为爱绿阴春昼永，出门转觉换年华。","dynasty":"元代","title":"暮春遣怀"}
{"author":"杜本","content":"去年见月转添愁，满地于戈未肯休。动有万人涂草莽，岂论斗米换衾裯。今宵相对还青眼，后夜相逢又白头。尤恨故人难会合，若为把酒独登楼。","dynasty":"元代","title":"中秋寄高混朴"}
{"author":"杜本","content":"两峰高耸并秋霄，双涧分流送晚潮。月冷谁家频捣练，风清何处细吹箫。七闽荔子丹砂颗，五岭梅花玉雪标。黄鹄不来空怅望，自歌雅曲和渔樵。","dynasty":"元代","title":"秋兴"}
{"author":"杜本","content":"已闻盘谷最深幽，便欲从君遂此游。春气和柔朝采药，秋风清彻夜行舟。岩花冉冉难留客，汀草纤纤独倚楼。杨柳新条不堪折，只须买酒换离愁。","dynasty":"元代","title":"送李伯循"}
{"author":"杜本","content":"往年初记抵京师，正类机云入洛时。未说鳌头分赤管，先传马首控青丝。琼楼旧醉家家酒，金刹新题处处诗。此日扬州归去路，锦衣光采照城池。","dynasty":"元代","title":"送赵伯常归扬州"}
{"author":"杜本","content":"老来自爱黄叔度，少日真期鲁仲连。高卧独无田二顷，曳裾谁有客三千。苍波渺渺浮鸥鹭，白日翩翩换岁年。却忆江东杨少尹，剧谈终夜不成眠。","dynasty":"元代","title":"寄杨仲弘"}
{"author":"杜本","content":"满窗风雨夜沈沈，独对青灯万古心。徒有故人怜白发，自无奇骨换黄金。茅檐暖日须看献，竹简遗经正用寻。岂愧执鞭非所好，甘随麋鹿放山林。","dynasty":"元代","title":"酬虞伯生"}
{"author":"杜本","content":"大江之东彭蠡南，周家高阁与云参。秋风猿狖啼青嶂，暮雨蛟龙起碧潭。绕屋千丛生杞菊，过檐百尺长楩楠。何时共此登临乐，指点山川与纵谈。","dynasty":"元代","title":"题周南翁悠然阁"}
{"author":"杜本","content":"自因三宿致绸缪，岂为狂风殢客舟。乡国十年思旧雨，河山千里记前游。黄云酿雪禾将刈，绿雾笼霞橘渐收。离别不堪成怅望，雁孤飞起白蘋洲。","dynasty":"元代","title":"廉州阻风"}
{"author":"杜本","content":"凿石通泉脉，铸鼎鍊丹砂。丹成骑鹤去，满地生云霞。","dynasty":"元代","title":"天冠山同诸学士为祝丹阳赋"}
{"author":"杜本","content":"鹏抟九万里，篱鴳飞咫尺。所以达观人，亦各适其适。","dynasty":"元代","title":"天冠山同诸学士为祝丹阳赋其二逍遥岩"}
{"author":"杜本","content":"灿烂金为屋，玲珑玉作帘。飞泉来百道，定有老龙潜。","dynasty":"元代","title":"天冠山同诸学士为祝丹阳赋其三玉帘泉"}
{"author":"杜本","content":"临风衣自整，对月影偏长。独立经寒暑，真成石作肠。","dynasty":"元代","title":"天冠山同诸学士为祝丹阳赋其四石人峰"}
{"author":"杜本","content":"山深人寂寂，涧曲水沄沄。顾尔非忘世，遗身在白云。","dynasty":"元代","title":"天冠山同诸学士为祝丹阳赋其五小隐岩"}
{"author":"杜本","content":"齧冰激齿颊，咽雪涤胃肠。此水若寒月，饮之年命长。","dynasty":"元代","title":"寒月泉"}
{"author":"杜本","content":"冰雪肌肤铁石肠，翩翩和月按《霓裳》。临窗喜见横斜影，却有王孙翰墨香。","dynasty":"元代","title":"题吉学士墨梅"}
{"author":"杜本","content":"树林蓊蔚水萦环，知是江南何处山。几载幽并倦行役，按图欲借屋三间。","dynasty":"元代","title":"题江村图"}
{"author":"杜本","content":"秋云满地夕阳微，黄叶萧萧雁正飞。最是江南好天气，村醪初熟蟹螯肥。","dynasty":"元代","title":"题小景"}
{"author":"杜本","content":"淮南秋月漾清波，照彻冰壶秋气多。二十四桥春似海，羡君骑鹤数经过。","dynasty":"元代","title":"题道士许冰壶游维扬诗卷"}
{"author":"杜本","content":"上清山灵都，凡山无与俦。况兹琼林台，云气接神州。岳祇扶地轴，鬼神动天球。珠树粲瑶墄，玉衡悬清秋。层冰积高寒，梯构靡其由。外史洞玄化，于焉采真游。珊珊紫霞佩，皎皎明月钩。手携千岁藤，足弄万里流。仰观玄圃运，俯视八极周。缅彼大瀛海，变灭多浮沤。悠然发舒啸，永矣此夷犹。","dynasty":"元代","title":"题薛玄卿琼林台"}
{"author":"杜本","content":"祈禳致风雨，传说自古先。京师大旱连二年，地蒸热气如云烟。林林嘉木尽槁死，毋论黍稷生秋田。武当真人张洞渊，为道有心如铁坚。粗衣恶食夜不眠，两眼奕奕光射天。天子有敕丞相宣，诏君祷雨纾忧煎。君坐默不语，奏达虚皇前。将吏驱蛟龙，雷电相后先。童童雨脚昼夜悬，平地涌水如通川。稚禾出土芃芃然，小草大木争芳妍。都人士女喜欲颠，谓君直是真神仙。我今为作喜雨篇，勒诸厓石千年传。","dynasty":"元代","title":"武当山张真人奉诏祷雨有应"}
{"author":"杜本","content":"山下白云缥缈，水边红树依稀。信有桃源深处，渔人今亦忘归。","dynasty":"元代","title":"渔隐图诗为程子纯赋"}
{"author":"杜本","content":"点点苔枝缀玉，疏疏檀蕊凝香。还记当年月色，箫声暗度宫墙。","dynasty":"元代","title":"题柯敬仲梅"}
{"author":"李恒","content":"宝地邻丹掖，香台瞰碧云。河山天外出，城阙树中分。睿藻兰英秀，仙杯菊蕊薰。愿将今日乐，长奉圣明君。","dynasty":"唐代","title":"奉和九月九日登慈恩寺浮图应制"}
{"author":"樊寔","content":"仍怜一夜春风急，开尽瑶池万树花。","dynasty":"唐代","title":"句"}
{"author":"方孝孺","content":"　　虑天下者，常图其所难而忽其所易，备其所可畏而遗其所不疑。然而，祸常发于所忽之中，而乱常起于不足疑之事。岂其虑之未周欤？盖虑之所能及者，人事之宜然，而出于智力之所不及者，天道也。　　当秦之世，而灭诸侯，一天下。而其心以为周之亡在乎诸侯之强耳，变封建而为郡县。方以为兵革不可复用，天子之位可以世守，而不知汉帝起陇亩之中，而卒亡秦之社稷。汉惩秦之孤立，于是大建庶孽而为诸侯，以为同姓之亲，可以相继而无变，而七国萌篡弑之谋。武、宣以后，稍削析之而分其势，以为无事矣，而王莽卒移汉祚。光武之惩哀、平，魏之惩汉，晋之惩魏，各惩其所由亡而为之备。而其亡也，盖出于所备之外。唐太宗闻武氏之杀其子孙，求人于疑似之际而除之，而武氏日侍其左右而不悟。宋太祖见五代方镇之足以制其君，尽释其兵权，使力弱而易制，而不知子孙卒困于敌国。此其人皆有出人之智、盖世之才，其于治乱存亡之几，思之详而备之审矣。虑切于此而祸兴于彼，终至乱亡者，何哉？盖智可以谋人，而不可以谋天。　　良医之子，多死于病；良巫之子，多死于鬼。岂工于活人，而拙于谋子也哉？乃工于谋人，而拙于谋天也。古之圣人，知天下后世之变，非智虑之所能周，非法术之所能制，不敢肆其私谋诡计，而唯积至诚，用大德以结乎天心，使天眷其德，若慈母之保赤子而不忍释。故其子孙，虽有至愚不肖者足以亡国，而天卒不忍遽亡之。此虑之远者也。夫苟不能自结于天，而欲以区区之智笼络当世之务，而必后世之无危亡，此理之所必无者，而岂天道哉！","dynasty":"明代","tags":"古文观止，史论，谋略","title":"深虑论"}
{"author":"方孝孺","content":"　　士君子立身事主，既名知己，则当竭尽智谋，忠告善道，销患于未形，保治于未然，俾身全而主安。生为名臣，死为上鬼，垂光百世，照耀简策，斯为美也。苟遇知己，不能扶危为未乱之先，而乃捐躯殒命于既败之后；钓名沽誉，眩世骇俗，由君子观之，皆所不取也。　　盖尝因而论之：豫让臣事智伯，及赵襄子杀智伯，让为之报仇。声名烈烈，虽愚夫愚妇莫不知其为忠臣义士也。呜呼！让之死固忠矣，惜乎处死之道有未忠者存焉——何也？观其漆身吞炭，谓其友曰：“凡吾所为者极难，将以愧天下后世之为人臣而怀二心者也。”谓非忠可乎？及观其斩衣三跃，襄子责以不死于中行氏，而独死于智伯。让应曰：“中行氏以众人待我，我故以众人报之；智伯以国士待我，我故以国士报之。”即此而论，让馀徐憾矣。　　段规之事韩康，任章之事魏献，未闻以国士待之也；而规也章也，力劝其主从智伯之请，与之地以骄其志，而速其亡也。郄疵之事智伯，亦未尝以国士待之也；而疵能察韩、魏之情以谏智伯。虽不用其言以至灭亡，而疵之智谋忠告，已无愧于心也。让既自谓智伯待以国士矣，国士——济国之上也。当伯请地无厌之日，纵欲荒暴之时，为让者正宜陈力就列，谆谆然而告之日：“诸侯大夫各安分地，无相侵夺，古之制也。今无故而取地于人，人不与，而吾之忿心必生；与之，则吾之骄心以起。忿必争，争必败；骄必傲，傲必亡”。谆切恳至，谏不从，再谏之，再谏不从，三谏之。三谏不从，移其伏剑之死，死于是日。伯虽顽冥不灵，感其至诚，庶几复悟。和韩、魏，释赵围，保全智宗，守其祭祀。若然，则让虽死犹生也，岂不胜于斩衣而死乎？　　让于此时，曾无一语开悟主心，视伯之危亡，犹越人视秦人之肥瘠也。袖手旁观，坐待成败，国士之报，曾若是乎？智伯既死，而乃不胜血气之悻悻，甘自附于刺客之流。何足道哉，何足道哉！虽然，以国士而论，豫让固不足以当矣；彼朝为仇敌，暮为君臣，腆然而自得者，又让之罪人也。噫！","dynasty":"明代","tags":"古文观止，史论，写人","title":"豫让论"}
{"author":"方孝孺","content":"　　天台生困暑，夜卧絺帷中，童子持翣飏于前，适甚就睡。久之，童子亦睡，投翣倚床，其音如雷。生惊寤，以为风雨且至也。抱膝而坐，俄而耳旁闻有飞鸣声，如歌如诉，如怨如慕，拂肱刺肉，扑股面。毛发尽竖，肌肉欲颤；两手交拍，掌湿如汗。引而嗅之，赤血腥然也。大愕，不知所为。蹴童子，呼曰：“吾为物所苦，亟起索烛照。”烛至，絺帷尽张。蚊数千，皆集帷旁，见烛乱散，如蚁如蝇，利嘴饫腹，充赤圆红。生骂童子曰：“此非吾血者耶？尔不谨，蹇帷而放之入。且彼异类也，防之苟至，乌能为人害？”童子拔蒿束之，置火于端，其烟勃郁，左麾右旋，绕床数匝，逐蚊出门，复于生曰：“可以寝矣，蚊已去矣。”　　生乃拂席将寝，呼天而叹曰：“天胡产此微物而毒人乎？”　　童子闻之，哑而笑曰：“子何待己之太厚，而尤天之太固也！夫覆载之间，二气絪緼，赋形受质，人物是分。大之为犀象，怪之为蛟龙，暴之为虎豹，驯之为麋鹿与庸狨，羽毛而为禽为兽，裸身而为人为虫，莫不皆有所养。虽巨细修短之不同，然寓形于其中则一也。自我而观之，则人贵而物贱，自天地而观之，果孰贵而孰贱耶？今人乃自贵其贵，号为长雄。水陆之物，有生之类，莫不高罗而卑网，山贡而海供，蛙黾莫逃其命，鸿雁莫匿其踪，其食乎物者，可谓泰矣，而物独不可食于人耶？兹夕，蚊一举喙，即号天而诉之；使物为人所食者，亦皆呼号告于天，则天之罚人，又当何如耶？且物之食于人，人之食于物，异类也，犹可言也。而蚊且犹畏谨恐惧，白昼不敢露其形，瞰人之不见，乘人之困怠，而后有求焉。今有同类者，啜栗而饮汤，同也；畜妻而育子，同也；衣冠仪貌，无不同者。白昼俨然，乘其同类之间而陵之，吮其膏而盬其脑，使其饿踣于草野，流离于道路，呼天之声相接也，而且无恤之者。今子一为蚊所，而寝辄不安；闻同类之相，而若无闻，岂君子先人后身之道耶？”　　天台生于是投枕于地，叩心太息，披衣出户，坐以终夕。","dynasty":"明代","tags":"辞赋精选，讽刺","title":"蚊对"}
{"author":"方孝孺","content":"天降大命，孔神而明。巍巍天位，匪德莫承。赫赫圣皇，天实子之。奄宅九有，丕冒四夷。百辟是临，兆民是使。何远弗绥，何悍弗靡。德威所加，孰不震惊。尚笃祗慎，以奉天明。矧惟哲王，有此大国。天子之祐，之宠之锡。君于西土，厥壤汪汪。乔岷大江，式固其疆。有臣有民，有邻有辅。外有戎羌，于徼于圉。匪格以诚，孰克潜孚。匪治以仁，疲羸曷苏。教之禦之，以恩以礼。攘之训之，威武岂弟。天有显任，举集王躬。惟克敬慎，乃宁家邦。惟圣天子，肇基百世。众建藩辅，以匡来裔。厥或罔恭，民亦罔从。厥或弗慎，下孰敢信。惟王迪德，懋昭大猷。日宣圣学，以祗天休。愔愔于思，夔夔于守。穆穆语言，不惊左右。视乎在服，有秩有伦。视乎在廷，纪法具陈。视乎禁卫，动有矩律。视乎郊圻，靡有怠逸。云孰致之，敬慎使然。惟克敬慎，乃罔有愆。惟尔今王，天子攸倚。四国攸喜，下民攸恃。王于斋宫，吉士祁祁。教言徐徐，温其有仪。跹跹黄发，忠嘉启告。直辞靡挠，不怒以笑。古昔格王，永有烈光。彼或慢肆，福禄靡常。王耽稽古，天下取则。宜其邦国，稽古惟王。邦国以康，㣧嗣用昌。天佑大明，藩辅多贤。宜于民人，于千万年。","dynasty":"明代","title":"蜀府敬慎斋"}
{"author":"方孝孺","content":"翼翼高斋，秩秩群经。推辞绎义，必敬必诚。持心惟虚，是受是承。立志惟笃，是毅是弘。恢廓其量，可吞沧溟。奋作其勇，若捍都城。求之勿易，思之勿更。取之欲博，约之欲精。圣言何疑，不疑不明。圣道何正，不正不平。融会其殊，操植其恒。朝斯夕斯，期乎有成。外怯不足，小德微能。内有若无，盎溢缶盈。惟仁之居，惟义之贞。霁月之明，止水之澄。天君明泰，我纵我横。道无不得，理无不形。富贵敝屣，子女酷刑。难玷污辱，宁过㓗清。大之天下，小之家庭。是经是纬，是章是程。圣读庸行，马牛冠缨。博览孔殷，书匮是铭。允矣君子，夜寐夙兴。惟诚惟勇，有权有衡。圣训赫临，于几于楹。圣经是读，圣德是行。","dynasty":"明代","title":"读书斋"}
{"author":"方孝孺","content":"天降乱离兮，孰知其由？奸臣得计兮，谋国用犹。忠臣发愤兮，血泪交流。以此殉君兮，抑又何求！呜呼哀哉，庶不我尤！","dynasty":"明代","title":"绝命词"}
{"author":"方孝孺","content":"凤随天风下，莫息梧桐枝。群鸱得腐鼠，笑女长苦饥。举头望八荒，默与千秋期。一饱亮易得，所存终不移。¤","dynasty":"明代","title":"闲居感怀（九首）"}
{"author":"方孝孺","content":"庭前两古桧，封殖今百年。女萝欺衰朽，扬翘冠其颠。弱荣蒲柳脆，巨干金石坚。得时不自料，岁晚良可怜。¤","dynasty":"明代","title":"闲居感怀（九首）"}
{"author":"方孝孺","content":"利欲烈炎火，虐焰起从横。区区一子舆，死以口舌争。岂不念迂远，安能负平生。皇皇斯须困，炳炳万世明。¤","dynasty":"明代","title":"闲居感怀（九首）"}
{"author":"方孝孺","content":"池鱼不知海，越鸟不思燕。蚯蚓霸一穴，神龙轻九天。小大万相殊，岂惟物性然。君子勿叹息，彼诚可哀怜。","dynasty":"明代","title":"闲居感怀（九首）"}
{"author":"方孝孺","content":"幽人游涧谷，芳誉动京华。暂食高山蕨，终簪上苑花。醉歌辞激烈，老态影欹斜。愿得万间厦，转为寒士家。","dynasty":"明代","title":"春和其一"}
{"author":"方孝孺","content":"山深诸藏殖，海广百川归。材蓄廊庙器，文张锦绣机。鱼龙将远化，凫鹤漫齐飞。为爱贤名久，人间万事非。","dynasty":"明代","title":"春和其二"}
{"author":"方孝孺","content":"慨余徒就老，羡子早驰名。幽谷迁莺语，九皋孤鹤声。课蒙聊给膳，教子力勤耕。身世相忘久，山猿总不惊。","dynasty":"明代","title":"春和其三"}
{"author":"方孝孺","content":"念子身宜隐，忧时志复存。腾章吐■语，索句发奇言。燕雀争栖闹，豺狼斗食喧。宁知陶靖节，适意向田园。","dynasty":"明代","title":"春和其四"}
{"author":"方孝孺","content":"郑生瑚琏器，曾住此林丘。死骨今埋土，新阡谁树楸。百年愁莫遣，一梦乐诚优。惟念双亲老，无能为尔谋。","dynasty":"明代","title":"春和其五"}
{"author":"方孝孺","content":"怀旧轻千里，无书远七年。论心思尽地，会面极升天。名重连城价，文雄万斛泉。何时絮卮酒，纪德浦阳阡。","dynasty":"明代","title":"寄处州教授苏平仲先生其一"}
{"author":"方孝孺","content":"旧习深知误，虚名久自羞。故人犹比数，文苑昔同游。婺女遗言绝，胡公学制优。料君施善教，才俊满南州。","dynasty":"明代","title":"寄处州教授苏平仲先生其二"}
{"author":"方孝孺","content":"萝山同业士，存没两无闻。未尽人间用，宁脩地下文。刘郎应屏迹，郑谷自清芬。搔首看征雁，天寒远索群。","dynasty":"明代","title":"寄处州教授苏平仲先生其三"}
{"author":"方孝孺","content":"昔过东阳县，知君近始来。留诗徒属和，无计复邀回。赖有梁园客，同倾杜酒杯。死生星散后，感旧复怜才。","dynasty":"明代","title":"寄处州教授苏平仲先生其四"}
{"author":"方孝孺","content":"挥泪劬劳日，持觞孝义门。敢承千古托，恐负二亲恩。善颂惭诸彦，伤怀望九原。寂寥生意尽，空愧此身存。","dynasty":"明代","title":"二十九日其一"}
{"author":"方孝孺","content":"野人哀感日，天子戊辰年。巳负悬弧意，空吟陟岵篇。病身难报国，歉岁欲求田。筑室依先陇，将心诉九泉。","dynasty":"明代","title":"二十九日其二"}
{"author":"方孝孺","content":"就木悲贤杰，持家赖哲兄。三人嗟莫并，一世竟何成。毁壁千秋痛，看云此日情。遥怜小儿子，念我倚栏楹。","dynasty":"明代","title":"二十九日其三"}
{"author":"方孝孺","content":"冬疟春仍壮，身羸气觉虚。吻乾秪食粥，眼眩废观书。行步儿童笑，形容老病如。平生千古意，独在闷难舒。","dynasty":"明代","title":"遣病其一"}
{"author":"方孝孺","content":"病痁当岁晏，冬去病犹存。气弱翻多汗，心虚苦畏喧。此生应有命，万事可忘言。向晚移书卷，微吟卧负暄。","dynasty":"明代","title":"遣病其二"}
{"author":"方孝孺","content":"底用忧微疾，人多悔久生。危机非畎亩，高枕岂公卿。千古斯文托，群经此日情。废兴天命在，得酒且须倾。","dynasty":"明代","title":"遣病其三"}
{"author":"方孝孺","content":"急雨张灯夜，匡床伏枕时。食贫宜客少，身病愿春迟。道岂斯文著，才非圣世遗。用心耕凿外，荣辱竟何施。","dynasty":"明代","title":"遣病其四"}
{"author":"方孝孺","content":"久病诸人问，深居四壁牢。故交贻善药，姻娅馈醇醪。闲厌虚名绊，贫知古道高。时来稍暄暖，斟酌减绨袍。","dynasty":"明代","title":"遣病其五"}
{"author":"方孝孺","content":"二月风犹劲，寒生沧海波。呻吟知夜永，羸惫损天和。行觉冬衣重，眠妨夜食多。百年强壮日，排闷付高歌。","dynasty":"明代","title":"遣病其六"}
{"author":"方孝孺","content":"出户迎人倦，投床散帙迷。牵衣嗔稚子，煮药愧山妻。葛令寻勾漏，梅生入会稽。病思方术士，亦似咀云泥。","dynasty":"明代","title":"遣病其七"}
{"author":"方孝孺","content":"春风已两月，闭户不相知。百舌强言事，众芳空满枝。官途多世难，卧病亦天时。应有簪缨者，低头羡我为。","dynasty":"明代","title":"遣病其八"}
{"author":"方孝孺","content":"饮酒留杯底，摊书碍枕旁。人扶脩冠栉，客劝罢文章。谷雨催田父，花时到海棠。病夫浑不较，流转任春光。","dynasty":"明代","title":"遣病其九"}
{"author":"方孝孺","content":"病久身浑惫，医疏术易穷。囊空宜勿药，迹滞尚飘蓬。礼乐周秦后，乾坤橐籥中。数行忧国泪，江海与俱东。","dynasty":"明代","title":"遣病其十"}
{"author":"方孝孺","content":"千古劬劳恨，三冬疟疠馀。故交犹记忆，尊酒问何如。拜倩人扶答，文教子代书。何时减药饵，一笑百忧除。","dynasty":"明代","title":"童景纯来其一"}
{"author":"方孝孺","content":"欹枕雨声歇，竹间闻鸟鸣。病惟愁是伴，闲与懒相成。堕地惊兹日，终天负所生。一杯鱼菽祭，悲感泪纵横。","dynasty":"明代","title":"童景纯来其二"}
{"author":"方孝孺","content":"学道懒言文，君文思不群。雪消三峡水，波涨一川云。出处存爻彖，经纶在典坟。莫名词苑传，须立济时勋。","dynasty":"明代","title":"赠鲍民瞻"}
{"author":"方孝孺","content":"鳌首高临紫极开，五云长日拥蓬莱。嵩呼曾献君王寿，人日今从帝子来。宝仗鸣鞭金騕袅，石床御坐锦莓苔。才华愧匪朝阳凤，飞盖华隆喜共陪。","dynasty":"明代","title":"人日从蜀王登万岁山"}
{"author":"方孝孺","content":"层崖削壁跨千重，坐镇西南势独雄。元气昆仑磅礡外，祥光隐见有无中。珠璎宝佛留全相，金碧楼台倚半空。纵是蓬莱并弱水，清虚难与此相同。","dynasty":"明代","title":"宿峰顶次济定韵"}
{"author":"方孝孺","content":"栖身丹壑总忘归，水阁频登趣不稀。雨脚斜侵耕叟笠，苔花青匝定僧衣。山馀积雪寒犹壮，岩堕流星晓更飞。卜筑何当居此地，玉堂金马任相违。","dynasty":"明代","title":"登归云寺阁"}
{"author":"方孝孺","content":"自惭非佛亦非仙，也宿丹崖绿树巅。晓汲衣翻草头露，午炊灶起木皮烟。日离沧海三竿远，天厌乌纱五尺连。蝢觉眼前无俗物，片云飞过鸟争喧。","dynasty":"明代","title":"木皮岭"}
{"author":"方孝孺","content":"乌靴脱却换青鞋，踏遍名山惬素怀。虎啸石头风万壑，鹤眠松顶月千厓。云开面面峰如削，谷转行行树似排。湖海故交零落尽，烟霞清趣几人偕。","dynasty":"明代","title":"山中对景书怀"}
{"author":"方孝孺","content":"百丈冈头佛寺开，晚凉按辔陟崔嵬。落花乱逐溪流泻，归鸟低冲马箭回。云外老僧锄笋蕨，树根童子扫莓苔。景清爱借禅房宿，不为参玄听讲来。","dynasty":"明代","title":"宿新津宝花寺"}
{"author":"方孝孺","content":"关西短簿众称贤，太华峰前坐五年。心为嫉邪曾奏事，家因好客不留钱。霜寒茅屋鸡声蚤，月落江城雁影翩。此去京华遇乡使，好将嘉政万人传。","dynasty":"明代","title":"送吴主簿"}
{"author":"方孝孺","content":"到处清泉可洗心，禅机一指用功深。任教东住复西住，不改乡音与梵音。见客喜为青眼顾，能诗懒效白头吟。近来识面峨眉上，萝月松云得共寻。","dynasty":"明代","title":"次韵赠方员岩山人"}
{"author":"方孝孺","content":"百年乔木阴当户，五亩幽居水映茅。好古喜寻遗老问，避喧懒与贵人交。从兄受学惭苏辙，与弟分财笑薛包。孝友传家得无愧，聚蚊免使退之嘲。","dynasty":"明代","title":"次韵兄调弟希政并柬郑叔度其一"}
{"author":"方孝孺","content":"乡闾儒术许谁加，弟唱兄酬兴未赊。经济有心惭薄德，安居无事任贫家。日高瓮牖蜂穿纸，潮落江汀雁聚沙。却叹离居趋侍日，时来相对卜灯花。","dynasty":"明代","title":"次韵兄调弟希政并柬郑叔度其二"}
{"author":"方孝孺","content":"大节寥寥不可闻，晚从吾郡始知真。百年礼乐无男子，一日干戈有妇人。波冷曹娥沉白骨，雨荒剡岭洗红尘。争如烈焰三千丈，高照青编万古春。","dynasty":"明代","title":"挽徐节妇"}
{"author":"方孝孺","content":"先生乐道慕前人，又被书徵觐紫宸。诗卷巳随官棹月，布衣还染属车尘。文章共喜遭逢晚，礼乐应知入问频。登眺凤台多制作，邮筒珍重寄河滨。","dynasty":"明代","title":"赠韩敏道先生赴召"}
{"author":"方孝孺","content":"太丘美政汉称贤，高节英风四海传。垂白云孙今几叶，汗青甲子巳千年。盍簪重见星垂象，落笔犹惊地涌泉。耻以文章为世用，懒将辞色向人妍。","dynasty":"明代","title":"次韵留别陈季明先生其一"}
{"author":"方孝孺","content":"每怀海上三秋别，来借山中一榻眠。妙论久容亲讲席，深杯相劝惜离筵。时清共喜闲身健，情重翻令别意绵。他日朝廷访遗老，吹嘘拟进白云篇。","dynasty":"明代","title":"次韵留别陈季明先生其二"}
{"author":"方孝孺","content":"春到巳多时，幽禽尚未知。上林无限好，何事立枯枝。","dynasty":"明代","title":"枯木图寄许士修"}
{"author":"方孝孺","content":"踊跃谷生风，峥嵘百兽中。岂知王者瑞，足不履生虫。","dynasty":"明代","title":"虎图"}
{"author":"方孝孺","content":"欲向匡庐隐，出门知路难。江山奇绝处，多在画图看。","dynasty":"明代","title":"题山水其一"}
{"author":"方孝孺","content":"离家今几载，衣𬒮染京尘。不敢看图画，青山恐笑人。","dynasty":"明代","title":"题山水其二"}
{"author":"方孝孺","content":"娥以孝而死，江因娥得名。至今潮上落，犹带哭爷声。","dynasty":"明代","title":"题曹娥江"}
{"author":"方孝孺","content":"黄金台上月，照尔忆亲情。归去供甘旨，春林笋正生。","dynasty":"明代","title":"题竹月图送太学生归省"}
{"author":"方孝孺","content":"数漏掩残历，中宵气候殊。独怜愁共病，不与岁同除。","dynasty":"明代","title":"病中除夕其一"}
{"author":"方孝孺","content":"三十知未老，巳难同少年。功名谢时辈，心事愧前贤。","dynasty":"明代","title":"病中除夕其二"}
{"author":"方孝孺","content":"里巷占新岁，皆云胜旧年。几回新岁过，万事只如前。","dynasty":"明代","title":"病中除夕其三"}
{"author":"方孝孺","content":"良医难治病，学道不能行。疟疾何须患，吾心病未轻。","dynasty":"明代","title":"病中除夕其四"}
{"author":"方孝孺","content":"茅屋东屿西屿，白云前山后山。为报溪头流水，落花休出人间。","dynasty":"明代","title":"题画"}
{"author":"方孝孺","content":"谷口惊湍雨歇，柳阴芳草春还。试问太平乐事，夕阳牛背青山。","dynasty":"明代","title":"牧牛图"}
{"author":"方孝孺","content":"汉家图治策贤良，董子昌言日月光。自笑腐儒千载后，却劳圣主试文章。","dynasty":"明代","title":"奉试灵芝甘露论"}
{"author":"方孝孺","content":"柳影波光锁院深，一尘不到市声沉。多情惟有双灵鹊，时到庭前送好音。","dynasty":"明代","title":"试院偶题其一"}
{"author":"方孝孺","content":"三代宾兴法尚存，每因取士叹斯文。近来眼病无聊甚，岂复能空冀北群。","dynasty":"明代","title":"试院偶题其二"}
{"author":"方孝孺","content":"桥门冠盖蔼如云，才气争先总出群。自愧腐儒无一艺，强颜来此较斯文。","dynasty":"明代","title":"试院偶题其三"}
{"author":"方孝孺","content":"恩命许辞金殿直，归装仍赐石渠书。欲知怀德无穷意，长望星辰想属车。","dynasty":"明代","title":"次韵谢蜀王六首其一"}
{"author":"方孝孺","content":"志是子渊方是广，才如曾点始为狂。自惭末学何为者，孤负恩言鬓欲苍。","dynasty":"明代","title":"次韵谢蜀王六首其二"}
{"author":"方孝孺","content":"幸瞻天下难逢德，又读人间未见书。魂梦何尝违禁闼，深恩安敢忘巾车。","dynasty":"明代","title":"次韵谢蜀王六首其三"}
{"author":"方孝孺","content":"德尊待士真忘势，位下忧民每悔狂。明日岷峨应渐远，莫云回首看青苍。","dynasty":"明代","title":"次韵谢蜀王六首其四"}
{"author":"方孝孺","content":"全德巳看承道统，雄才更复主诗盟。欲知圣敬心无息，顾諟参前与倚衡。","dynasty":"明代","title":"次韵谢蜀王六首其五"}
{"author":"方孝孺","content":"德胜东平弟与兄，共誇乐国似蓬瀛。近闻传令安黎庶，欢动山南十万兵。","dynasty":"明代","title":"次韵谢蜀王六首其六"}
{"author":"方孝孺","content":"贤君德业本天成，犹待脩心道益明。喜见储王亲笔砚，更须讲学近儒臣。","dynasty":"明代","title":"侍世子奉献蜀王十首其一"}
{"author":"方孝孺","content":"昧爽先求问寝衣，三朝日日礼无遗。古来世子能敦孝，惟有文王最可师。","dynasty":"明代","title":"侍世子奉献蜀王十首其二"}
{"author":"方孝孺","content":"祖训昭昭日月新，由来治国本天伦。令名要使传千载，仁政须教及万民。","dynasty":"明代","title":"侍世子奉献蜀王十首其三"}
{"author":"方孝孺","content":"炫日辉霞锦价高，制成称体小龙袍。试看黼黻文章美，须念𧖟桑杼轴劳。","dynasty":"明代","title":"侍世子奉献蜀王十首其四"}
{"author":"方孝孺","content":"金匙磲盌绛纱笼，玉莹珠圆颗颗同。愿采豳风歌七月，要知稼穑重三农。","dynasty":"明代","title":"侍世子奉献蜀王十首其五"}
{"author":"方孝孺","content":"农事艰难古所怜，一生几度遇丰年。若非圣世轻租税，逐末何人肯力田。","dynasty":"明代","title":"侍世子奉献蜀王十首其六"}
{"author":"方孝孺","content":"九经治国本脩身，身正方能鉴别人。辩佞要知驽异骥，任贤莫指玉为珉。","dynasty":"明代","title":"侍世子奉献蜀王十首其七"}
{"author":"方孝孺","content":"君王待士古来无，令德高名满八区。济美喜看贤世子，巳能端拱礼诸儒。","dynasty":"明代","title":"侍世子奉献蜀王十首其八"}
{"author":"方孝孺","content":"去岁开仓赈饿夫，今年下令活无辜。东平谩说能为善，未识当时有此无。","dynasty":"明代","title":"侍世子奉献蜀王十首其九"}
{"author":"方孝孺","content":"税薄刑清见盛时，民安田里俗熙熙。欲求上古无为治，仁孝君王自足师。","dynasty":"明代","title":"侍世子奉献蜀王十首其十"}
{"author":"方孝孺","content":"涪州丹荔擅时称，翠篚来庭色尚新。献罢未曾登玉案，先教颁赐与群臣。","dynasty":"明代","title":"谢蜀王赐果十首其一"}
{"author":"方孝孺","content":"翠笼擎出殿门东，受赐群臣喜色同。却笑开元恩未广，秪将异味悦深宫。","dynasty":"明代","title":"谢蜀王赐果十首其二"}
{"author":"方孝孺","content":"尚食频供素膳回，金壶仙酝不曾开。君王嗜道浑忘味，佳果何劳远贡来。","dynasty":"明代","title":"谢蜀王赐果十首其三"}
{"author":"方孝孺","content":"无才惭曳殿门裾，珍味频尝玉馔馀。解道侧生风味好，惜非梁苑马相如。","dynasty":"明代","title":"谢蜀王赐果十首其四"}
{"author":"方孝孺","content":"九重勤俭恤民劳，锡贡深思道路遥。异味奇珍俱诏罢，皇明家法胜前朝。","dynasty":"明代","title":"谢蜀王赐果十首其五"}
{"author":"方孝孺","content":"病身趋召历千山，又见江城荔子丹。窃食无功心有愧，赐归分与众人看。","dynasty":"明代","title":"谢蜀王赐果十首其六"}
{"author":"方孝孺","content":"园官爱果胜黄金，一树生成一树心。味美巳知堪适口，当思培植用功深。","dynasty":"明代","title":"谢蜀王赐果十首其七"}
{"author":"方孝孺","content":"利欲颓波挽不回，几人沉溺坏灵台。要明圣道无穷意，须仗贤王不世才。","dynasty":"明代","title":"谢蜀王赐果十首其八"}
{"author":"方孝孺","content":"道术衰微几百年，陋儒无力愧皇天。已看位是真王贵，须使心承往圣贤。","dynasty":"明代","title":"谢蜀王赐果十首其九"}
{"author":"方孝孺","content":"新制蒲鞭赐理官，丁宁用法效刘宽。好生要使民无犯，示辱如宽也不难。","dynasty":"明代","title":"谢蜀王赐果十首其十"}
{"author":"方孝孺","content":"宫臣传教造安车，驾出金门赐旧儒。优老免亲藩国政，入朝唯读帝王书。","dynasty":"明代","title":"无题其一"}
{"author":"方孝孺","content":"山南桃李竞春光，食实年年在异乡。应被旁人暗相笑，闲官那得许多忙。","dynasty":"明代","title":"无题其二"}
{"author":"方孝孺","content":"伯兄海上思相见，幼子山南忆别离。两地关心归未得，夜看云汉立多时。","dynasty":"明代","title":"无题其三"}
{"author":"方孝孺","content":"恋阙思家两系情，君王恩重屡留行。欲知去国迟迟意，三日秪趋一日程。","dynasty":"明代","title":"远违阙庭其一"}
{"author":"方孝孺","content":"形如槁木荣枯泯，心似虚舟去住忘。底事别情犹不奈，只因怀德慕贤王。","dynasty":"明代","title":"远违阙庭其二"}
{"author":"方孝孺","content":"一鹤相随复一瓢，山巅水澨足逍遥。秪因恋阙情无限，回首忘过万里桥。","dynasty":"明代","title":"游峨眉山纪行其一"}
{"author":"方孝孺","content":"西蜀云山处处奇，最奇人说在峨眉。想应踏遍千崖月，露滴松梢鹤梦时。","dynasty":"明代","title":"游峨眉山纪行其二"}
{"author":"方孝孺","content":"出郭凉风入抱清，乱山遮马似相迎。宁知待召登瀛客，忽作看云听水行。","dynasty":"明代","title":"游峨眉山纪行其三"}
{"author":"方孝孺","content":"王怜尘土辱凡肌，命入云山茹紫芝。只恐同袍不相识，误猜礼佛到峨眉。","dynasty":"明代","title":"游峨眉山纪行其四"}
{"author":"方孝孺","content":"客久贤王两赐衣，不知春到巳春归。清朝试出都门看，留得残红一片飞。","dynasty":"明代","title":"游峨眉山纪行其五"}
{"author":"方孝孺","content":"山头月出天初露，江面风生水欲波。正是胜游新得意，片云相引入岷峨。","dynasty":"明代","title":"游峨眉山纪行其六"}
{"author":"方孝孺","content":"朝辞宫阙莫田家，江白山清两岸沙。卧犬不惊篱落静，麦风檐底响缲车。","dynasty":"明代","title":"游峨眉山纪行其七"}
{"author":"方孝孺","content":"孤舟湖口一名僧，咫尺乡山识未曾。今去峨眉同览胜，跻扳须上百千层。","dynasty":"明代","title":"游峨眉山纪行其八"}
{"author":"方孝孺","content":"名山佳处孰同游，白发缁衣四五流。青眼古铭乡士彦，灯前夜夜话台州。","dynasty":"明代","title":"游峨眉山纪行其九"}
{"author":"方孝孺","content":"学仙无骨佛无缘，甘着儒冠坐一毡。入社敢同陶靖节，不须三笑虎溪前。","dynasty":"明代","title":"游峨眉山纪行其十"}
{"author":"方孝孺","content":"落日斜明挂树瓢，下方城郭去人遥。青山过雨僧深定，门外云封独木桥。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其一"}
{"author":"方孝孺","content":"羽客禅僧也好奇，对人觅句几攒眉。林端新月初高夜，叶底残红落尽时。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其二"}
{"author":"方孝孺","content":"倚涧人家近更清，吠风惊犬走还迎。衲衣鹤氅从章甫，落日看山一字行。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其三"}
{"author":"方孝孺","content":"山南夫子待多时，庭外松花落涧芝。夜半梦回闻鼓响，觉来颡泚冷沾眉。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其四"}
{"author":"方孝孺","content":"窗开觉山近，院凉知雨足。淡月透疏棂，流萤度深竹。心空虑仍澹，神清梦难熟。起坐佛灯前，闲抽易书读。","dynasty":"明代","title":"宿夹江寺"}
{"author":"方孝孺","content":"驱车入东雒，策马上西京。所遇何表表，莫非公与卿。旌旄出广路，百步辟人行。前驱与后拥，不绝如雷轰。人生处困厄，孰不思宠荣。此途良足乐，此任苦不轻。丈夫誓许国，身作万里程。永怀鼎足戒，毋使公膋倾。¤","dynasty":"明代","title":"勉学诗（八首）"}
{"author":"方孝孺","content":"鸾凤寡俦匹，玉树少枝柯。贵人在高位，骨肉苦无多。轻车驾驷马，妙舞随清歌。独乐不如众，中心欲如何。东家借一轴，西家求一梭。织成十丈幕，周我堂之阿。至亲隔咫尺，举首如山河。¤","dynasty":"明代","title":"勉学诗（八首）"}
{"author":"方孝孺","content":"黄河西北来，云自昆仑丘。经行非一山，回薄半九州。上有不测源，下有无尽流。万化同此机，不知几春秋。分明天地心，不为浅狭谋。痴人用小计，颠倒若无求。安得申韩氏，化为古伊周。¤","dynasty":"明代","title":"勉学诗（八首）"}
{"author":"方孝孺","content":"劝尔一杯酒，君行莫匆匆。君心虽欲速，道路久乃通。东可窥大壑，西能越空同。不忧岁月晚，但忧筋力穷。三年刻片楮，九年成一弓。制作虽云难，为艺则已工。小事可喻大，愿言置胸中。¤","dynasty":"明代","title":"勉学诗（八首）"}
{"author":"方孝孺","content":"莫驱屋上乌，乌有返哺诚。莫烹池中雁，雁行如弟兄。流观飞走伦，转见天地情。人生处骨肉，胡不心自平。田家一聚散，草木为枯荣。我愿三春日，垂光照紫荆。同根而并蒂，蔼蔼共生成。","dynasty":"明代","title":"勉学诗（八首）"}
{"author":"方孝孺","content":"赤骥困皂枥，垂头避驽骀。王良振长辔，蹴踏风云开。古来功名际，何代无奇才。当其未遇时，谁免蒙尘埃。丈夫亮有命，勿使心颜颓。¤","dynasty":"明代","title":"次郑好义见贻韵（二首）"}
{"author":"方孝孺","content":"山中一尊酒，慰此离别肠。清夜步广庭，大星吐寒芒。向来负奇气，举目空四方。栖迟盛年至，留滞天南荒。君看升帝闲，不必真乘黄。","dynasty":"明代","title":"次郑好义见贻韵（二首）"}
{"author":"方孝孺","content":"昔年岁莫京国还，舣舟夜宿南屏山。山风吹云天欲压，夜半大雪埋江关。清晨倚楼望吴越，六合玉花飘未绝。恍疑江水驾山来，万顷银涛涌城阙。山僧好事喜客留，置酒开筵楼上头。玉堂仙人宋夫子，红颜白发青貂裘。坐谈今古如指掌，共看云收月华上。寒辉素彩相荡摩，碧海琼台迭萧爽。酒酣击节心目开，慷慨吊古思英才。荒祠古柏岳王墓，废湖残柳苏公堤。一时嘉会难再得，仙人上天尘世窄。王子何年绘此图，正貌南屏旧游迹。吾知王也奇崛人，新诗妙墨俱绝伦。偶然挥洒岂无意，神授仿佛存天真。世间今古同飞电，回首人豪都不见。空有萝山石室书，夜夜虹光射霄汉。","dynasty":"明代","title":"题南屏对雪图"}
{"author":"方孝孺","content":"我昔奉敕辞金阙，西下巴川持使节。仙槎二月出龙河，万里春风掉晴雪。吴江茫茫入杳冥，棹歌初过蛾眉亭。锦袍不见李供奉，白云遮断三山青。烟芜涨绿知何地，白鸟双双没淮树。片帆风满疾如飞，矫首惊看溯流去。大孤小孤横雪波，匡庐五老青嵯峨。九江秀色叹奇绝，半空飞瀑悬银河。推篷竟日闲吟倚，瞬息舟移洞庭水。君山如黛压中流，十二烟鬟镜光里。好山远自峨眉来，潇湘练明天际开。疑峰九点落空翠，重华孤坟安在哉？武昌地转多遗迹，隔岸鸟鸣瞻赤壁。烟焰旌旗魏武兵，纶巾羽扇周郎策。扶醉曾登黄鹤楼，汉阳城对鹦鹉洲。即从鄂渚棹明月，溯流直上窥荆州。夷陵山势多重叠，楚树蛮云远相接。欲向夔城入锦城，还于巴峡穿巫峡。神女峰前路欲迷，瞿塘滟滪闻猿啼。五溪越尽见雪岭，但见青天鸟道低。万里桥西看立马，足迹经游半天下。愧无草檄拟相如，笑掷橐金轻陆贾。今年诏许临丹丘，梦中往往惊羁愁。江山谁写入图画，眼中历历如经游。岸巾一览发长啸，满襟爽气高堂秋。","dynasty":"明代","title":"江山万里图"}
{"author":"方孝孺","content":"涧底白头僧浣衣，云间童子负薪归。幽栖更羡投林鸟，半巳寻巢半巳飞。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其五"}
{"author":"方孝孺","content":"千寻古木巳无柯，万丈深渊不起波。此日胜游他日记，落花时节到中峨。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其六"}
{"author":"方孝孺","content":"东海西头是我家，门前花径接鸥沙。三年别后徒多恨，敢道诗书读五车。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其七"}
{"author":"方孝孺","content":"山行十日只逢僧，尽道蒙恩报未曾。共上峨眉望宫阙，祥云五色绕三层。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其八"}
{"author":"方孝孺","content":"奉诏名山作胜游，壮怀如水不停流。今朝独坐峨眉顶，一览端能隘九州。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其九"}
{"author":"方孝孺","content":"榻借禅那岂夙缘，坐来浑似旧家毡。祗应心事惭苏晋，不解长斋绣佛前。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其十"}
{"author":"方孝孺","content":"道济群生心尚歉，知周万物礼逾勤。能为世上难行事，始是人中寡过人。","dynasty":"明代","title":"次韵写怀送叔贞之成都十七首其一"}
{"author":"方孝孺","content":"盛世岂无谋国者，汉家长忆富民侯。荣名史策寻常事，公论江河万古流。","dynasty":"明代","title":"次韵写怀送叔贞之成都十七首其二"}
{"author":"方孝孺","content":"汉高嫚士千馀载，不见师臣与友臣。解使时君谦德重，孔明而下两三人。","dynasty":"明代","title":"次韵写怀送叔贞之成都十七首其三"}
{"author":"方孝孺","content":"下士立身泾渭浑，胸中耿耿是非存。子云美新最可贱，著作犹尊李仲元。","dynasty":"明代","title":"次韵写怀送叔贞之成都十七首其四"}
{"author":"方孝孺","content":"曲巷高檐避网罗，朝来饱啄陇头禾。但令四海长丰稔，不厌人间鼠雀多。","dynasty":"明代","title":"百雀图"}
{"author":"方孝孺","content":"藜羔淡无和，腐粟舂难圆。羞将馈俗宾，欢笑置子前。子岂乏粱肉，对之每欣然。云胡恐费我，来往动经年。子行信劳止，吾道良足怜。深期挹嘉话，不必枉华笺。抱痁百日卧，欲言无与朋。敦敦守一床，鬓脱影如僧。岂惟形容悴，智识无由增。视此不弃捐，子心一何弘。细人忘名轧，俗士为利懵。孰能使余慕，君子固有恒。营营苟得者，忍以利易生。徇欲遂忘反，捐躯匪其情。古人崇仁义，讲切极粹精。于斯弗自得，猩狖垂绅缨。贵有不足怀，贱有不足轻。景公徒千驷，子真岂其卿。","dynasty":"明代","title":"脩德以诗寄次韵"}
{"author":"方孝孺","content":"美矣哉，西蜀之道，何今易而昔难。陆有重岩峻岭万仞镵天之剑阁，水有砅雷掣电悬流怒吼之江关。自昔相戒不敢至，胡为乎今人操舟抺马夕往而朝还。大圣建皇极，王道坦坦如弦直。西有雕题金齿之夷，北有毡裘椎䯻之貊。东南大海际天地，岛居洲聚千万国。莫不奉琛执䞇效朝贡，春秋使者来接迹。何况川蜀处华夏，贤王于此开寿域。播以仁风，沾以义泽。家和人𥙿，櫜兵敛革。豺狼变化作驺虞，蛇虺消藏同蜥蜴。凿山焚荒秽，略水铲崖石。帆樯屝履任所往，宛若宇宙重开辟。美哉蜀道之易有如此，四方行旅络绎来游西览德。成都万室，比屋如云。桑麻蔽原野，鸡犬声相闻。文翁之化，孔明之仁。严郑之节，杨马之文。遗风渐𬒳比邹鲁，士行贤哲方回参。方今况有贤圣君，大开学馆论典坟，坐令政化希华勋。徵贤一诏到岩穴，咄尔四方之士孰不争先而骏奔。王道有通塞，蜀道无古今。至险不在山与水，只在国政并人心。六朝五季时，王路嗟陆沉。遂令三代民，尽为兽与禽。当时岂惟蜀道难，八荒之内皆晦阴。戎夷杂寇盗，干戈密如林。今逢天子圣，贤王之德世所钦。文教洽飞动，风俗无邪淫。孱夫弱妇怀千金，悍吏熟视不敢侵。蜀道之易谅在此，咄尔四方来者不惮山高江水深。","dynasty":"明代","title":"蜀道易"}
{"author":"方孝孺","content":"病痁当岁晏，冬去病犹存。气弱翻多汗，心虚苦畏喧。此生应有命，万事可忘言。向晚移书卷，微吟卧负暄。","dynasty":"明代","title":"遣病其二"}
{"author":"方孝孺","content":"开樽酌月华，酒味清且醺。吐气长风生，吹灭天际云。此身与宇宙，谁主复谁宾。有生道为贵，万事何足论。苦节慕夷齐，延年称羡门。仙凡两冥漠，奸雄犹啖吞。山栖未为隐，颇喜离俗氛。固穷固非洁，用世岂吾仁。","dynasty":"明代","title":"乙丑中秋在石镜精舍同士友玩月后二日家兄寄示会饮分韵诸诗览之怅然叹不得与因奉次来韵兼东郑君好义其三"}
{"author":"方孝孺","content":"大节寥寥不可闻，晚从吾郡始知真。百年礼乐无男子，一日干戈有妇人。波冷曹娥沉白骨，雨荒剡岭洗红尘。争如烈焰三千丈，高照青编万古春。","dynasty":"明代","title":"挽徐节妇"}
{"author":"方孝孺","content":"翠笼擎出殿门东，受赐群臣喜色同。却笑开元恩未广，秪将异味悦深宫。","dynasty":"明代","title":"谢蜀王赐果十首其二"}
{"author":"方孝孺","content":"天历诸公制作新，力排旧习祖唐人。粗豪未脱风沙气，难诋熙丰作后尘。","dynasty":"明代","title":"谈诗（二首）"}
{"author":"方孝孺","content":"伊周不治经，董贾不言文。宏谟塞宇宙，高论追典坟。如何末代士，操觚动成群。但要言辞好，不顾心志分。至道岂难行，彝伦人共闻。勉哉不远复，恭默事天君。","dynasty":"明代","title":"杂诗四首赠林嘉猷其一"}
{"author":"方孝孺","content":"盛德闻中夏，黎民望彼苍。少留临宇宙，未必愧成康。宗社千年恨，山陵后世光。神游思下土，经国意难忘。","dynasty":"明代","title":"懿文皇太子挽诗十章其一"}
{"author":"方孝孺","content":"里巷占新岁，皆云胜旧年。几回新岁过，万事只如前。","dynasty":"明代","title":"病中除夕其三"}
{"author":"方孝孺","content":"树木生有枝，子弟教及时。七年异男女，八岁分尊卑。二五学书计，逢人多礼仪。二五学射御，四五加冠緌。今来谩不省，古道当如玆。欲作高高台，为尔宽作基。欲求深深井，为尔远为期。不闻邹孟学，还自俎豆嬉。人材日衰少，善保膝下儿。","dynasty":"明代","title":"勉学诗其二"}
{"author":"方孝孺","content":"服猛本王政，赐皮书阁中。林泉眼如电，文采座生风。似可讲周易，宁须唤小空。深思避贤者，玄理未能通。","dynasty":"明代","title":"谢蜀王抚问赐药六首其六"}
{"author":"方孝孺","content":"名为不祥器，斯理昔未觉。及玆困奔走，始叹立论确。险哉七盘山，羊肠凌巘崿。三年八往返，颠顿发早白。此行当盛夏，溽暑逞馀虐。昼伏避蚊䖟，宵征越林薄。危桥带褒水，俯瞰波流恶。凿石劳众工，缘崖搆飞阁。下扶千柱壮，上倚浮云弱。怒雷地㡳鸣，悬瀑崖际落。山中邮传少，过客资凄泊。劳者务苟安，宁思非所托。更阑急雨至，洪涛相喷薄。鬼神助晦冥，天地混磅礴。病身倦辗转，酣寝绝疑愕。晨兴霄景澄，林壑还可乐。有生大化中，万变相综错。所遇听自然，何处匪安宅。历聘鲁中叟，咏归沂上客。劳逸命分殊，顺俟安敢择。","dynasty":"明代","title":"发褒城过七盘岭宿独架桥阁上"}
{"author":"方孝孺","content":"昧爽先求问寝衣，三朝日日礼无遗。古来世子能敦孝，惟有文王最可师。","dynasty":"明代","title":"侍世子奉献蜀王十首其二"}
{"author":"方孝孺","content":"每怀海上三秋别，来借山中一榻眠。妙论久容亲讲席，深杯相劝惜离筵。时清共喜闲身健，情重翻令别意绵。他日朝廷访遗老，吹嘘拟进白云篇。","dynasty":"明代","title":"次韵留别陈季明先生其二"}
{"author":"方孝孺","content":"食罢移床坐小亭，细看群蚁夺馀腥。倦来莞尔成微笑，宇宙茫茫几废兴。","dynasty":"明代","title":"次韵写怀送叔贞之成都十七首其十七"}
{"author":"方孝孺","content":"神龙卧深泽，不若抱瓮滋。白日閟重阴，不如寸烛辉。贤豪初未遇，但觉吾道非。纷纷当途子，权势众所归。两生困蓬藋，屠贩建旌麾。斯事自古然，今人安足悲。","dynasty":"明代","title":"次脩德杂诗韵其三"}
{"author":"方孝孺","content":"精通八法杨文遇，暗诵五经陈用中。挥翰天庭应独步，忍饥村巷欲成翁。","dynasty":"明代","title":"感旧（九首）"}
{"author":"方孝孺","content":"不如归去，不如归去。一声动我愁，二声伤我虑。三声思逐白云飞，四声梦绕荆花树。五声落月照疏棂，想见当年弄机杼。六声泣血溅花枝，恐污阶前兰茁紫。七八九声不忍闻，起坐无言泪如雨。忆昔在家未远游，每听鹃声无点愁。今日身在金陵上，始信鹃声能白头。","dynasty":"明代","title":"闻鹃"}
{"author":"方孝孺","content":"王怜尘土辱凡肌，命入云山茹紫芝。只恐同袍不相识，误猜礼佛到峨眉。","dynasty":"明代","title":"游峨眉山纪行其四"}
{"author":"方孝孺","content":"风槛临溪敞，幽人称隐居。高松偏宿鹭，浊水最多鱼。邻父邀尝酒，乡豪笑著书。时艰知己少，来往莫教疏。","dynasty":"明代","title":"承宜隐友兄同还精舍赋短律五首为别其一"}
{"author":"方孝孺","content":"盛德闻中夏，黎民望彼苍。少留临宇宙，未必愧成康。宗社千年恨，山陵后世光。神游思下土，经国意难忘。","dynasty":"明代","title":"懿文皇太子挽诗十章其一"}
{"author":"方孝孺","content":"幽禽兀自啭佳音，玉立雕笼万里心。只为从前解言语，半生不得在山林。","dynasty":"明代","title":"鹦鹉"}
{"author":"方孝孺","content":"五行各异气，万物无全材。声当配匏竹，味即调盐梅。何器不适用，有根当复培。山中多松柏，城中多第宅。孟尝千金裘，一狐难取白。","dynasty":"明代","title":"勉学诗其十四"}
{"author":"方孝孺","content":"贤王思贱士，欲为制颓龄。药授还丹秘，功存本草经。驻颜嗤镊白，阅岁比冬青。倘遂飞升去，长依传说星。","dynasty":"明代","title":"谢蜀王抚问赐药六首其五"}
{"author":"方孝孺","content":"离离园中树，花开动无数。或红如丹朱，或白如莹素。今日正自佳，明晨不如故。易盛还易衰，浮华眼前度。物情何参差，天地均雨露。南山有松柏，寿并金石固。","dynasty":"明代","title":"勉学诗其二十三"}
{"author":"方孝孺","content":"渡水蓝舆稳，穿林草径微。胜游方外得，乐事世间稀。风过欹僧笠，云来挂道衣。山林应待久，好去莫相违。","dynasty":"明代","title":"峨眉县晓发次韵"}
{"author":"方孝孺","content":"汉高嫚士千馀载，不见师臣与友臣。解使时君谦德重，孔明而下两三人。","dynasty":"明代","title":"次韵写怀送叔贞之成都十七首其三"}
{"author":"方孝孺","content":"我昔奉敕辞金阙，西下巴川持使节。仙槎二月出龙河，万里春风掉晴雪。吴江茫茫入杳冥，棹歌初过蛾眉亭。锦袍不见李供奉，白云遮断三山青。烟芜涨绿知何地，白鸟双双没淮树。片帆风满疾如飞，矫首惊看溯流去。大孤小孤横雪波，匡庐五老青嵯峨。九江秀色叹奇绝，半空飞瀑悬银河。推篷竟日闲吟倚，瞬息舟移洞庭水。君山如黛压中流，十二烟鬟镜光里。好山远自峨眉来，潇湘练明天际开。疑峰九点落空翠，重华孤坟安在哉？武昌地转多遗迹，隔岸鸟鸣瞻赤壁。烟焰旌旗魏武兵，纶巾羽扇周郎策。扶醉曾登黄鹤楼，汉阳城对鹦鹉洲。即从鄂渚棹明月，溯流直上窥荆州。夷陵山势多重叠，楚树蛮云远相接。欲向夔城入锦城，还于巴峡穿巫峡。神女峰前路欲迷，瞿塘滟滪闻猿啼。五溪越尽见雪岭，但见青天鸟道低。万里桥西看立马，足迹经游半天下。愧无草檄拟相如，笑掷橐金轻陆贾。今年诏许临丹丘，梦中往往惊羁愁。江山谁写入图画，眼中历历如经游。岸巾一览发长啸，满襟爽气高堂秋。","dynasty":"明代","title":"江山万里图"}
{"author":"方孝孺","content":"百年礼乐愧前贤，濂洛微言久不传。待子归来同讲习，细炊麦饭饮寒泉。","dynasty":"明代","title":"脩德惠枯木图次韵其三"}
{"author":"方孝孺","content":"池鱼不知海，越鸟不思燕。蚯蚓霸一穴，神龙轻九天。小大万相殊，岂惟物性然。君子勿叹息，彼诚可哀怜。","dynasty":"明代","title":"闲居感怀（九首）"}
{"author":"方孝孺","content":"子𧠺声里吴𧖟熟，星茧累累照人目。踏车已作春雷鸣，我独无人冷机轴。茧老蛾飞争奈何，愁端零乱如丝多。故人一去不复返，徒有血泪如春波。新婚巳盟未谐耦，青鸟传音在春后。青春会少离别多，心事殷勤向谁剖。君不见古井渊源百尺深，欲汲未得劳人心。井深百尺君莫恨，但恨绳索无千寻。","dynasty":"明代","title":"写怀"}
{"author":"方孝孺","content":"三寺神灯古有名，我来惟见月华清。非关佛日今消歇，应避文星不敢明。","dynasty":"明代","title":"题汉中三寺佛放光"}
{"author":"方孝孺","content":"德尊待士真忘势，位下忧民每悔狂。明日岷峨应渐远，莫云回首看青苍。","dynasty":"明代","title":"次韵谢蜀王六首其四"}
{"author":"方孝孺","content":"丹诏旌门巳拜嘉，千年盛典实堪誇。史臣何用春秋笔，天子亲书孝义门。","dynasty":"明代","title":"郑义门"}
{"author":"方孝孺","content":"通衢夷且直，举世所共知。求端迷往辙，颠踬终无归。达人解至理，秉心若明曦。敬恭视盘鉴，斋庄整裳衣。昭昭奉一德，暨暨灭众私。为仁谅玆在，彼狂胡弗思。","dynasty":"明代","title":"次脩德杂诗韵其一"}
{"author":"方孝孺","content":"欲向匡庐隐，出门知路难。江山奇绝处，多在画图看。","dynasty":"明代","title":"题山水其一"}
{"author":"方孝孺","content":"同乡不相见，动涉秋去春。何意忽来翔，会合当玆辰。雄谈有远趣，文采惊世人。譬彼随和质，众目咸知珍。陋俗乏奇士，怀抱郁未伸。每思伊葛流，磊落展经纶。志大固难售，心孤邈谁亲。君来起我意，颇觉气为振。炳炳千古事，悠悠三代民。举首视大荒，汗颜惭此身。深衷非一端，欲语未及陈。胡为复求去，重使别恨新。夙负江海情，耻为儿女仁。贤豪日衰谢，感叹易悲辛。凉风吹碧海，月露洗高旻。酒至且持饮，言归何所嗔。","dynasty":"明代","title":"寄好义"}
{"author":"方孝孺","content":"竞利争名不暂休，纷纷尽逐水东流。道人心事如松柏，阅尽寻常草木秋。","dynasty":"明代","title":"道者扇"}
{"author":"方孝孺","content":"习俗日颓坏，畴能塞其源。自从井牧废，开此争敚门。救弊岂无术，得君苦难言。田间一卮酒，跽酹苍梧魂。","dynasty":"明代","title":"閒居感怀十七首其十一"}
{"author":"方孝孺","content":"居闲叹时迈，阅世知才短。频为观国游，每觉归期缓。群公尽耆英，过从恨殊晚。他乡亲故稀，骨肉不在眼。非资谈咏欢，孰使离情展。大藩仰仁哲，政化崇宽简。长日自优游，玆辰况休浣。牲醪出珍赐，果𬞞随物产。一觞偶相酬，万虑皆可遣。贵同周士肆，狂笑晋人懒。语乐天趣深，心清市尘远。新秋欣巳至，毒暑行将断。灵雨席上来，微凉座中满。明时古难遇，良会世所罕。各勉存令猷，垂声继伊管。","dynasty":"明代","title":"休日奉陪蜀府诸公宴集"}
{"author":"方孝孺","content":"月落江水明，疏钟发林杪。濛濛山气合，历历川光晓。妙静玄化机，纵意群动表。悠然悟真趣，忽觉天地小。是身本无累，万事相纷扰。愿释经世情，于兹共幽讨。","dynasty":"明代","title":"巾山晨望柬钱克温"}
{"author":"方孝孺","content":"帝子谨王度，大藩臻治平。文风播南土，四国扬休声。上公国懿亲，令德惟邦祯。奉恩自夙昔，脩贡表贞诚。名马西域来，玉勒悬珠缨。金门足麒麟，特受顾盻荣。王昨驻中都，貂蝉蔼盈庭。公来必燕语，礼接同友生。异质况天挺，至尊爱弥甥。勋贤冠当世，夷夏钦盛名。继美实在玆，闻望良匪轻。近因师传重，愈见德业成。历数传万年，苍生仰皇明。岂徒本攴盛，股肱在公卿。海内虽巳康，民俗犹未宁。鄙夫抱深念，思睹礼乐兴。愿公善匡辅，报主以忠贞。载光史臣籍，永迈宗戚英。灵雨洗南麓，汉光晚来盈。临流送回使，怀古动遐情。","dynasty":"明代","title":"送谢生因奉寄𡵨阳公"}
{"author":"方孝孺","content":"劝尔一杯酒，君行莫匆匆。君心虽欲速，道路久乃通。东可窥大壑，西能越空同。不忧岁月晚，但忧筋力穷。三年刻片楮，九年成一弓。制作虽云难，为艺则巳工。小事可喻大，愿言置胸中。","dynasty":"明代","title":"勉学诗其二十二"}
{"author":"方孝孺","content":"山中一尊酒，慰此离别肠。清夜步广庭，大星吐寒芒。向来负奇气，举目空四方。栖迟盛年至，留滞天南荒。君看升帝闲，不必真乘黄。","dynasty":"明代","title":"次郑好义见贻韵（二首）"}
{"author":"方孝孺","content":"自惭非佛亦非仙，也宿丹崖绿树巅。晓汲衣翻草头露，午炊灶起木皮烟。日离沧海三竿远，天厌乌纱五尺连。蝢觉眼前无俗物，片云飞过鸟争喧。","dynasty":"明代","title":"木皮岭"}
{"author":"方孝孺","content":"数漏掩残历，中宵气候殊。独怜愁共病，不与岁同除。","dynasty":"明代","title":"病中除夕其一"}
{"author":"方孝孺","content":"贾生信英才，蚤识当世事。身逢致治期，遇主亦天意。道高固难合，流俗工媢忌。一死尚足多，千秋想奇气。","dynasty":"明代","title":"杂诗四首其三"}
{"author":"方孝孺","content":"不禁俗物败人意，忽见幽篁眼为明。记得旧游天上梦，连昌宫外听秋声。","dynasty":"明代","title":"竹"}
{"author":"方孝孺","content":"藜羔淡无和，腐粟舂难圆。羞将馈俗宾，欢笑置子前。子岂乏粱肉，对之每欣然。云胡恐费我，来往动经年。子行信劳止，吾道良足怜。深期挹嘉话，不必枉华笺。抱痁百日卧，欲言无与朋。敦敦守一床，鬓脱影如僧。岂惟形容悴，智识无由增。视此不弃捐，子心一何弘。细人忘名轧，俗士为利懵。孰能使余慕，君子固有恒。营营苟得者，忍以利易生。徇欲遂忘反，捐躯匪其情。古人崇仁义，讲切极粹精。于斯弗自得，猩狖垂绅缨。贵有不足怀，贱有不足轻。景公徒千驷，子真岂其卿。","dynasty":"明代","title":"脩德以诗寄次韵"}
{"author":"方孝孺","content":"驱车入东雒，策马上西京。所遇何表表，莫非公与卿。旌旄出广路，百步辟人行。前驱与后拥，不绝如雷轰。人生处困厄，孰不思宠荣。此途良足乐，此任苦不轻。丈夫誓许国，身作万里程。永怀鼎足戒，毋使公膋倾。¤","dynasty":"明代","title":"勉学诗（八首）"}
{"author":"方孝孺","content":"神龙卧深泽，不若抱瓮滋。白日閟重阴，不如寸烛辉。贤豪初未遇，但觉吾道非。纷纷当途子，权势众所归。两生困蓬藋，屠贩建旌麾。斯事自古然，今人安足悲。","dynasty":"明代","title":"次脩德杂诗韵其三"}
{"author":"方孝孺","content":"鸾凰寡俦匹，玉树少枝柯。贵人在高位，骨肉苦无多。轻车驾驷马，妙舞隋清歌。独乐不如众，中心欲如何。东家借一轴，西家求一梭。织成十丈幕，周我堂之阿。至亲隔咫尺，举首如山河。","dynasty":"明代","title":"勉学诗其十六"}
{"author":"方孝孺","content":"鱼在深渊鸟在山，乾坤无物不相关。野亭日午攴颐坐，闲看云天一鹤还。","dynasty":"明代","title":"次韵写怀送叔贞之成都十七首其十六"}
{"author":"方孝孺","content":"宁海许子名续字士成，年踰三十事母以孝称。士成六岁失严父，母氏褓抱避乱慈溪城。于时鲸鲵奋掷东海沸，红尘满天波血腥。流离异乡几寒暑，慈母守义志节如霜明，盗平归来闾里惊。母能爱子复善教，纺绩衣食使入庠序拜揖从先生。所学在大伦，耻以文艺鸣。家居近市母不乐，又为迎至龟岩之下养且耕。儿壮母发白，诸孙长大能扶王母行。士成岁时奉觞为母寿，蹁跹拜舞同孩婴。食有黍稻殽有牲，母氏感旧涕泣难为情。士成念母守节苦，身贱莫达天子廷。每为乡闾道母事，辞旨悽咽弗忍听。县令不之察，郡守不为闻，朝家有命谁能旌，悲哉士成之恨何由平。嗟嗟今之人，岂无高车大马垂华缨。推恩及父母，丘垄沾光荣。立身奉法不能谨，虽有恩宠无由承。身死污辱增，宗族愧丑父，不愿以为子弟，不硕以为兄。孰若士成隐居不仕，行修于家驰令名。龟岩土，厚且沃，龟岩水，甘且清。龟岩之人谁与许子京，许子之贤母所令。乡人祝许氏，母子年百龄。母为人妇法，子为事亲之准绳。嘉尔母子孝且贞，龟岩之高与天俱不倾。乐哉士成配岩永久流芳声。","dynasty":"明代","title":"许氏龟岩行"}
{"author":"方孝孺","content":"萝山同业士，存没两无闻。未尽人间用，宁脩地下文。刘郎应屏迹，郑谷自清芬。搔首看征雁，天寒远索群。","dynasty":"明代","title":"寄处州教授苏平仲先生其三"}
{"author":"方孝孺","content":"昔隐林壑中，不知林壑美。今来在城阙，见之心辄喜。枫林新受霜，茅茨隔秋水。安得呼扁舟，遨游五湖里。","dynasty":"明代","title":"题山水"}
{"author":"方孝孺","content":"橙生蜀山里，芜没荆棘场。荆棘忽剪除，孤根虞见伤。幸遇识者顾，扶植不忍戕。筑室适在玆，窗牖正相当。花垂素雪盛，叶茂青云张。方秋气盛肃，原野飞早霜。众木不复荣，百草巳罢芳。累累枝间实，烂烂半青黄。摘置樽俎间，几席有馀光。岂惟巴人羡，南服亦罕尝。嵬峨帝王宫，异味来万方。何以解烦渴，甘酪间蔗浆。此物倘前陈，玉食倍馨香。可令积疢蠲，坐见人情康。惜无先容者，旰彼途路长。遇世良有会，处巳贵安常。岁寒善自保，用舍随行藏。","dynasty":"明代","title":"感橙树有作"}
{"author":"方孝孺","content":"东京多节士，我怀管幼安。腾身风尘表，宠禄宁肯干。子鱼不相谅，高位屡超迁。腐鼠欲见污，闻之愧心颜。皓皓由夷姿，迥出两汉前。彼哉阿世者，变灭同飞烟。荣华神所戏，贫贱节斯完。此道匪难知，胡为人不然。","dynasty":"明代","title":"次王仲缙感怀韵十首兼呈张廷壁其二"}
{"author":"方孝孺","content":"绣湖烟雨正宜秋，之子还家喜得游。忠孝堂前旧明月，相随重到凤池头。","dynasty":"明代","title":"送义乌龚叔安给事归省其二"}
{"author":"方孝孺","content":"席前衿佩多如雨，危坐谈经亦良苦。讲堂日晏未朝餐，舌倦唇焦面生土。小斋退食闻扣门，倒屣起迎咽还吐。知是两贤送诗至，笑却杜康麾陆羽。钱也骏马气莫当，陈也奔泉势难禦。元祐诗坛不易登，俱欲升堂启其户。文章由来关政教，道术何曾间今古。每怜陋儒不自量，诋诃前人竟奚补。浪与唐宋较优劣，有如痴儿侮厥母。苏公风骨真天人，骇视四海手摩抚。二南洋溢驺虞出，九韶铿锵凤凰舞。列仙得道行御风，汉相闲居老食乳。神奇变化脱边幅，怒骂嘻嚱皆新语。眼中不复见此翁，云月江山澹难主。我狂自少喜翰墨，辟若惰农服田亩。叹彼么么星辰出，望公光𦦨日当午。二公豪健敢扳附，蓄积穰穰富仓庾。大篇属和意有馀，坐觉诗名动城府。当今圣朝任英俊，雅颂再作声教普。吾衰才薄子勉旃，振起斯文继前武。","dynasty":"明代","title":"览以德用中二友和东坡喜雨之作"}
{"author":"方孝孺","content":"分根昔日向东篱，种近羲之洗砚池。几度偶浇池上水，花开朵朵墨淋漓。","dynasty":"明代","title":"墨菊其二"}
{"author":"方孝孺","content":"二月风犹劲，寒生沧海波。呻吟知夜永，羸惫损天和。行觉冬衣重，眠妨夜食多。百年强壮日，排闷付高歌。","dynasty":"明代","title":"遣病其六"}
{"author":"方孝孺","content":"好名未知道，古人有扬雄。著书欲传世，不暇脩厥躬。圣言德之馀，屈伸与天同。哀哉大节废，岂足称固穷。","dynasty":"明代","title":"杂诗四首其二"}
{"author":"方孝孺","content":"桥门冠盖蔼如云，才气争先总出群。自愧腐儒无一艺，强颜来此较斯文。","dynasty":"明代","title":"试院偶题其三"}
{"author":"方孝孺","content":"囱开觉山近，院凉知雨足。淡月透疏棂，流萤度深竹。心空虑仍澹，神清梦难熟。起坐佛灯前，閒抽易书读。","dynasty":"明代","title":"宿夹江寺"}
{"author":"方孝孺","content":"立言温粹怀陈采，肆笔纵横忆鲍冈。若使韩门加接引，未容籍湜独升堂。","dynasty":"明代","title":"感旧其七"}
{"author":"方孝孺","content":"夜光自有辉，不因磨砺圆。骐骥自致远，不以鞭策前。古来知道者，天质固使然。师友发其微，成德在早年。余少稍有慕，今也反自怜。子诚肯间我，嘉言著来笺。十年穷取友，四海几得朋。岂惟得吾徒，旁及老与僧。自昔得王子，勃郁气为增。子才信巳毅，愧我德未弘。所患涉道浅，未免临事懵。何由与子邻，讲习日可恒。温温我所爱，处子有林生。匪惟质柔嘉，迥出遗世情。从我南山游，斸雪煮黄精。共悲狙喜怒，静阅猴冠缨。生也尚审思，勿言韦布轻。巍巍孔孟业，岂以为公卿。","dynasty":"明代","title":"再和并简林嘉猷"}
{"author":"方孝孺","content":"隆中有一士，卓然古天民。长啸六合间，草昧思经纶。寸心如白日，可破万古昏。所遇虽不谐，馀辉尚燉燉。使逢高光主，礼乐宁沉湮。惜其遗书亡，大志人罕闻。如何徇利子，于道不知真。卑卑章句中，徼禄求润身。可贵不在位，可贱不在贫。无取一时好，当作千载人。","dynasty":"明代","title":"次王仲缙感怀韵十首兼呈张廷壁其四"}
{"author":"方孝孺","content":"风日淡秋晚，欣此佳会并。贤豪昔同调，泉石非旧盟。秪应念违别，忽作山中行。雄谈为绝倒，空谷腾欢声。论诗涉风雅，深夜张华灯。义交无老少，情亲如弟兄。斋中二三子，侍立环两楹。把酒起为寿，礼秩交相迎。丈人名文章，落纸诚世英。珊瑚与玉树，对之敢讥评。乃知高世人，不为尘俗萦。秋空白云散，悠然畅遐情。嗟予尚稚劣，夙心会簪缨。沉潜守编简，愁对寒虫鸣。岂知金石韵，铿锵振林坰。重玆领秀句，愿言当服膺。匪徼一时誉，终期千古名。","dynasty":"明代","title":"再次石镜精舍会集韵其一"}
{"author":"方孝孺","content":"我昔奉敕辞金阙，西下巴川持使节。仙槎二月出龙河，万里春风掉晴雪。吴江茫茫入杳冥，棹歌初过蛾眉亭。锦袍不见李供奉，白云遮断三山青。烟芜涨绿知何地，白鸟双双没淮树。片帆风满疾如飞，矫首惊看溯流去。大孤小孤横雪波，匡庐五老青嵯峨。九江秀色叹奇绝，半空飞瀑悬银河。推篷竟日闲吟倚，瞬息舟移洞庭水。君山如黛压中流，十二烟鬟镜光里。好山远自峨眉来，潇湘练明天际开。疑峰九点落空翠，重华孤坟安在哉？武昌地转多遗迹，隔岸鸟鸣瞻赤壁。烟焰旌旗魏武兵，纶巾羽扇周郎策。扶醉曾登黄鹤楼，汉阳城对鹦鹉洲。即从鄂渚棹明月，溯流直上窥荆州。夷陵山势多重叠，楚树蛮云远相接。欲向夔城入锦城，还于巴峡穿巫峡。神女峰前路欲迷，瞿塘滟滪闻猿啼。五溪越尽见雪岭，但见青天鸟道低。万里桥西看立马，足迹经游半天下。愧无草檄拟相如，笑掷橐金轻陆贾。今年诏许临丹丘，梦中往往惊羁愁。江山谁写入图画，眼中历历如经游。岸巾一览发长啸，满襟爽气高堂秋。","dynasty":"明代","title":"江山万里图"}
{"author":"方孝孺","content":"孟春期过我，仲夏始来翔。只尺同里居，会合犹莫常。何况涉远道，各据天一方。言归虽有期，心思讵能忘。我如失群鹤，敛翮鸡骛场。时逢凉飙发，仰首睇穹苍。子若随阳雁，高举隘八荒。知时识天叙，岂慕稻与粱。哲兄富文学，簪笔侍贤王。爱国心事苦，念亲梦魂长。朝退寝室静，阅书焚妙香。宾僚各雨散，思子不在旁。子去义所安，讲道信有望。山河壮都会，图谱有馀芳。吊古考隆替，抚时推兴亡。贾传论过秦，杜生赋阿房。千秋继奇伟，亦足宣慨慷。顾惟河洛间，神丘郁相当。远思百圣烈，近想群贤臧。载瞻伊水滨，二龙宣重光。和贞各诣极，崇眇交挥扬。后来闽衡杰，阐述烂昭章。匪是启灵秘，正途巳微茫。愿子奋遐躅，整策趋康庄。明明吾所怀，暨暨宜力将。幽独静自悯，内视德甚凉。方忻丽泽益，垂析情增伤。迟子即来旋，𬗟迹鸳鹭行。坠绪俟并缉，他𡵨冀同攘。重开万古昏，再睹斯民昌。深期实在玆，抱瘵语莫详。行当重执手，母使热中肠。","dynasty":"明代","title":"喜脩德汝器二君子偕嘉猷秀才至二首其二"}
{"author":"方孝孺","content":"一鹤相随复一瓢，山巅水澨足逍遥。秪因恋阙情无限，回首忘过万里桥。","dynasty":"明代","title":"游峨眉山纪行其一"}
{"author":"方孝孺","content":"税薄刑清见盛时，民安田里俗熙熙。欲求上古无为治，仁孝君王自足师。","dynasty":"明代","title":"侍世子奉献蜀王十首其十"}
{"author":"方孝孺","content":"东海西头是我家，门前花径接鸥沙。三年别后徒多恨，敢道诗书读五车。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其七"}
{"author":"方孝孺","content":"山路弯弯石甃平，碧天凉露下三更。无端一夜西风恶，吹着新愁上紫荆。","dynasty":"明代","title":"夜度桑洲驿"}
{"author":"方孝孺","content":"东京多节士，我怀管幼安。腾身风尘表，宠禄宁肯干。子鱼不相谅，高位屡超迁。腐鼠欲见污，闻之愧心颜。皓皓由夷姿，迥出两汉前。彼哉阿世者，变灭同飞烟。荣华神所戏，贫贱节斯完。此道匪难知，胡为人不然。","dynasty":"明代","title":"次王仲缙感怀韵十首兼呈张廷壁其二"}
{"author":"方孝孺","content":"赤骥困皂枥，垂头避驽骀。王良振长辔，蹴踏风云开。古来功名际，何代无奇才。当其未遇时，谁免蒙尘埃。丈夫亮有命，勿使心颜颓。","dynasty":"明代","title":"次郑好义见贻韵其二"}
{"author":"方孝孺","content":"乌石冈头白苧衣，几回醉伴夕阳归。山中兄弟遥相忆，未必天心与我违。","dynasty":"明代","title":"次韵写怀送叔贞之成都十七首其十三"}
{"author":"方孝孺","content":"结交须结心，取士须取德。古交金不鍊，古士麟五色。如何当世人，作事多倾侧。甘言转相媚，内险不可测。青青好禾稼，生此螟与螣。堂堂美少年，化为狐与蜮。","dynasty":"明代","title":"勉学诗其十"}
{"author":"方孝孺","content":"解印归来鬓巳斑，故园松菊可怡颜。祗缘三径荒凉久，特写秋花仔细看。","dynasty":"明代","title":"墨菊其一"}
{"author":"方孝孺","content":"李公安平相，雅识极渊永。惓惓闵无告，扣陛日有请。格君古不易，虑国存要领。纷然土木兴，始悟先几炳。","dynasty":"明代","title":"宋五公其一李文靖公"}
{"author":"方孝孺","content":"竹帛相期古道深，结婚端不为多金。自惭非是奇男子，恐负侯高择婿心。","dynasty":"明代","title":"别母舅哭外舅郑公其三"}
{"author":"方孝孺","content":"野性便时弃，虚名耻世闻。目缘多虑暗，志为好奇分。傍日翻书卷，临池写练裙。思君同雅兴，搔首诵停云。","dynasty":"明代","title":"次韵奉寄好义其三"}
{"author":"方孝孺","content":"贤豪居庙堂，四海为兴起。时乎有不遇，淳风化闾里。用为江河流，处作乔岳峙。所逢异通塞，内省无欣耻。纷纷夸毗辈，患失诚足鄙。屈身营所欲，易愠复易喜。人生贵闻道，外物岂真美。千载箪瓢生，令闻传不巳。","dynasty":"明代","title":"追次文公先生岁莫燕集韵其二"}
{"author":"方孝孺","content":"大名传海宇，盛德冠时人。文字天垂象，姿颜岳䧏神。仁施邦域远，年与宪章新。愿沐恩波阔，花溪理钓缗。","dynasty":"明代","title":"谢蜀王抚问赐药六首其四"}
{"author":"方孝孺","content":"西蜀云山处处奇，最奇人说在峨眉。想应踏遍千崖月，露滴松梢鹤梦时。","dynasty":"明代","title":"游峨眉山纪行其二"}
{"author":"方孝孺","content":"我与东风作主宾，忍教负却太平春。一觞一咏酬佳景，也未输他世上人。","dynasty":"明代","title":"次韵写怀送叔贞之成都十七首其十四"}
{"author":"方孝孺","content":"百念蹉跎总未成，世途深恐误平生。中宵拥被依墙坐，默数邻鸡报五更。","dynasty":"明代","title":"立春偶题其二"}
{"author":"方孝孺","content":"昔年岁莫京国还，舣舟夜宿南屏山。山风吹云天欲压，夜半大雪埋江关。清晨倚楼望吴越，六合玉花飘未绝。恍疑江水驾山来，万顷银涛涌城阙。山僧好事喜客留，置酒开筵楼上头。玉堂仙人宋夫子，红颜白发青貂裘。坐谈今古如指掌，共看云收月华上。寒辉素彩相荡摩，碧海琼台迭萧爽。酒酣击节心目开，慷慨吊古思英才。荒祠古柏岳王墓，废湖残柳苏公堤。一时嘉会难再得，仙人上天尘世窄。王子何年绘此图，正貌南屏旧游迹。吾知王也奇崛人，新诗妙墨俱绝伦。偶然挥洒岂无意，神授仿佛存天真。世间今古同飞电，回首人豪都不见。空有萝山石室书，夜夜虹光射霄汉。","dynasty":"明代","title":"题南屏对雪图"}
{"author":"方孝孺","content":"我昔奉敕辞金阙，西下巴川持使节。仙槎二月出龙河，万里春风掉晴雪。吴江茫茫入杳冥，棹歌初过蛾眉亭。锦袍不见李供奉，白云遮断三山青。烟芜涨绿知何地，白鸟双双没淮树。片帆风满疾如飞，矫首惊看溯流去。大孤小孤横雪波，匡庐五老青嵯峨。九江秀色叹奇绝，半空飞瀑悬银河。推篷竟日闲吟倚，瞬息舟移洞庭水。君山如黛压中流，十二烟鬟镜光里。好山远自峨眉来，潇湘练明天际开。疑峰九点落空翠，重华孤坟安在哉？武昌地转多遗迹，隔岸鸟鸣瞻赤壁。烟焰旌旗魏武兵，纶巾羽扇周郎策。扶醉曾登黄鹤楼，汉阳城对鹦鹉洲。即从鄂渚棹明月，溯流直上窥荆州。夷陵山势多重叠，楚树蛮云远相接。欲向夔城入锦城，还于巴峡穿巫峡。神女峰前路欲迷，瞿塘滟滪闻猿啼。五溪越尽见雪岭，但见青天鸟道低。万里桥西看立马，足迹经游半天下。愧无草檄拟相如，笑掷橐金轻陆贾。今年诏许临丹丘，梦中往往惊羁愁。江山谁写入图画，眼中历历如经游。岸巾一览发长啸，满襟爽气高堂秋。","dynasty":"明代","title":"江山万里图"}
{"author":"方孝孺","content":"吴下王蒙艺且文，吴兴赵公之外孙。黄尘飘荡今白发，典刑远矣风流存。华亭朱芾称善画，每观蒙画必叹诧。谓言妙处逼古人，世俗相传倍增价。昔年夜到南屏山，高堂素壁五月寒。壁间举目见修竹，烟雨冥漠蛟龙蟠。呼童秉烛久不寐，细看醉墨王蒙字。固知蒙也好天趣，画师岂解知其意。分枝缀叶人所知，要外枝叶求神奇。天机贵足不贵似，此事不可传诸师。麟溪郑君好奇士，爱画犹能赏其趣。呜呼！世间作者非不多，郑君甚少可奈何。","dynasty":"明代","title":"题王叔明墨竹为郑叔度赋"}
{"author":"方孝孺","content":"忆昔高皇定华夏，海内遘屯龙战野。帷幄谟谋三数公，君家中丞最潇洒。舳舻十万捣虚来，帆樯蔽空声吼雷。从容决策扫强寇，手扶日月沧溟开。盗犯洪都突彭蠡，炮石星流湖水沸。御舟阁河诸将哗，神箭穿颅逆酋毙。是时中丞谋略精，指麾英杰江表平。掀髯抚掌谈世事，天子称善群臣惊。寰区混一定勋赏，铁券金符颁土壤。中丞独擅翌赞功，赐号每为诸司长。青田宰木三十年，高皇仙驭亦宾天。国初故老尚谁在，几人事业图凌烟？忽见闻孙三叹息，秀目疏髯遗像逼。拟树丰碑墓道边，欲请天朝重褒锡。至尊含笑问近臣，先帝功臣今有孙？胡为拂衣入山去，旰食未敢忘君恩。海内只今无盗贼，幽州兴兵恼邦国。庙堂谋议岂无人，我怀中丞泪沽臆。呜呼志士古所稀，留侯武乡今是谁？九原招公倘可作，为解四海苍生危。","dynasty":"明代","title":"送刘士端归括苍"}
{"author":"方孝孺","content":"盛德临中夏，黎民望彼苍。少留临宇宙，未必愧成康。宗社千年恨，山陵后世光。神游思下土，经国意难忘。¤","dynasty":"明代","title":"懿文皇太子挽诗八章"}
{"author":"方孝孺","content":"三朝兼庶政，仁孝感婴孩。万岁千秋志，经天纬地才。未登宸极定，忍见泰山颓。圣子承皇业，能舒四海哀。¤","dynasty":"明代","title":"懿文皇太子挽诗八章"}
{"author":"方孝孺","content":"懿文光典册，善美过昭明。历数归元子，哀荣动圣情。神灵游帝所，陵寝镇天京。诔德南郊在，千秋有颂声。¤","dynasty":"明代","title":"懿文皇太子挽诗八章"}
{"author":"方孝孺","content":"斥土开瑶殿，因山近翠微。神舆离鹤禁，天泪湿龙衣。日月还丹阙，风云送六飞。太平皇业固，清庙咏光辉。","dynasty":"明代","title":"懿文皇太子挽诗八章"}
{"author":"方孝孺","content":"渡水蓝舆稳，穿林草径微。胜游方外得，乐事世间稀。风过欹僧笠，云来挂道衣。山林应待久，好去莫相违。","dynasty":"明代","title":"峨眉县晓发次韵"}
{"author":"方孝孺","content":"伏枕三旬不整冠，梦魂时复对金銮。忽闻盛事披衣坐，今日朝廷立谏官。","dynasty":"明代","title":"书事"}
{"author":"方孝孺","content":"东夏口，西武昌，赤璧峭绝当中央。奸雄将军气盖世，败卒零落惭周郎。得鲈鱼，沽美酒。孰若黄州苏子瞻，谪向江湖动星斗。噫吁戏，曹公气势，苏子文章。人物销铄，尘迹荒凉。惟有江水，千古万古空流长。","dynasty":"明代","title":"赤璧"}
{"author":"方孝孺","content":"渭水不可浊，岂与常流俱。节妇不可辱，自与常妇殊。节妇之节良可书，书出大手名斯垂。呜呼奇花异卉人难植，瑞麦嘉禾不可常种得。","dynasty":"明代","title":"题许节妇傅"}
{"author":"方孝孺","content":"少时轻离别，志气誇壮强。及玆未莫年，巳复多感伤。念昔之蜀都，执经侍贤王。放怀礼法地，取乐文翰场。耆俊满大廷，济济会冠裳。出言有同趣，讲艺靡乖方。惟王帝室英，聪达世莫当。精诚洞千古，一目连十行。道大才更雄，气温色弥庄。劳心抚庶政，虚巳思虞唐。封内数十州，德声蔼洋洋。皇天䧏嘉贶，百谷屡丰穰。盛美不自居，检身循典章。凝情观众妙，博问取所长。自惭鲁钝学，三岁承宠光。避席玉座侧，设醴金殿旁。睿哲能兼容，阙失专覆藏。采陟等葑菲，比珍匪琳琅。近者迎属车，拜辞褒水阳。情真赐色笑，感激铭肺肠。喜遇大比秋，斋官含昼凉。寸情拟披豁，古训思对扬。虽乏㳙埃𥙷，忠贞誓无忘。岂知事难必，曩愿弗获偿。徵书京国来，迅若晨风翔。谬忝较文职，守臣启储皇。储皇新德政，出令闻八荒。戒饰况丁宁，庸薄实恐惶。经旬废寝食，呕欬病在床。王人俄继至，币自藩阃将。强起扶杖迎，坐语两徬徨。报国固臣节，效信亦士常。趋召违天朝，惧非义所臧。王心秉忠孝，处事明且详。微衷倘见察，庶或贷死亡。赫赫我大明，幅员同夏商。仁恩洽宇宙，帝业炽以昌。九有如一家，内外咸乐康。取士皆为国，何尝限封疆。蜀道平若砥，汉水浅可航。胡为不能往，矫首徒慨慷。白日流光辉，葵藿随低昂。愿王崇明德，以慰葵藿望。","dynasty":"明代","title":"癸酉岁京府徵考试继奉蜀王殿下命述事"}
{"author":"方孝孺","content":"涧底白头僧浣衣，云间童子负薪归。幽栖更羡投林鸟，半巳寻巢半巳飞。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其五"}
{"author":"方孝孺","content":"君王待士古来无，令德高名满八区。济美喜看贤世子，巳能端拱礼诸儒。","dynasty":"明代","title":"侍世子奉献蜀王十首其八"}
{"author":"方孝孺","content":"客路喜暄暖，初冬天始寒。近京风俗异，逆浪水程艰。人语吴音杂，渔歌楚调酸。畏途非好友，怀抱若为宽。","dynasty":"明代","title":"应召赴京道上有作其三"}
{"author":"方孝孺","content":"大节寥寥不可闻，晚从吾郡始知真。百年礼乐无男子，一日干戈有妇人。波冷曹娥沉白骨，雨荒剡岭洗红尘。争如烈焰三千丈，高照青编万古春。","dynasty":"明代","title":"挽徐节妇"}
{"author":"方孝孺","content":"浩荡乾坤烂熳春，天将乐意付穷人。迥无臭味堪誇世，纵有争心岂解嗔。","dynasty":"明代","title":"次韵写怀送叔贞之成都十七首其十二"}
{"author":"方孝孺","content":"避世惭无术，忘年赖有翁。山中九日后，花下一尊同。江迥宜秋色，林疏怯晚风。放怀甘取醉，舍此更谁从。","dynasty":"明代","title":"过北山翁"}
{"author":"方孝孺","content":"官程催岁暮，百尺可停牵。烟浦高低树，晚江来去船。青山过越少，沧海带吴偏。所遇无亲旧，怀人兴眇然。","dynasty":"明代","title":"应召赴京道上有作其二"}
{"author":"方孝孺","content":"里巷占新岁，皆云胜旧年。几回新岁过，万事只如前。","dynasty":"明代","title":"病中除夕其三"}
{"author":"方孝孺","content":"少陵老翁饿濒死，意欲大庇天下人。一椽茆屋不足蔽风雨，安得万间之厦盖覆四海赤子同欣欣。言狂意广不量力，至今世俗闻者交笑嗔。侯城小儒愚独甚，不敢嗔笑谓公之意厚且真。古来致乱皆有因，大臣固位谨持禄，其计止为安一身。高车大纛耀侈富，子女玉帛骄里邻。安危得失百不知，更僣膏腴便利田宅遗子孙。生灵穷苦堕沟渎，寒士困悴无衣绅。彼也珍羞绮席，歌舞燕乐穷朝昏。老翁哀痛实为此，熟视鄙夫憸子辟之犬鼠加冠巾。曰我得志有不为，嫉邪愤世欲救其弊忘贱贫。至今巳阅八百岁，知翁之意世独少，蹈翁所恶常纷纷。侯城子，为是惧，人受天地中，何以不与禽兽草木为等伦。一心运万化，五性涵义仁。下𥙷后土所不能，上赞皇天之阙燮，调寒暑，抚五辰。大禹疏百川，伊周综理礼乐政教与世为陶钧。孔子孟轲不得位，著书明道亦与治水拯世之功均。吾为孔子徒，忍汩流俗同沉沦。故题一室曰万间，坐觉宇宙亭毒气势皆前陈。身贱不敢论政教，誓将修复孔业为世开昏嚚。室中左右列古书，亦有诸史所笔志义之士忠良臣。关有子厚，洛有伯淳，群公近出皆凤麟。美哉子厚，西铭之说何谆谆。吾恐当时亦感悲叹意，故立此论可与日月同光新。为君不知此，无以建皇极，为臣不知此，无以康兆民。愿写此书千万卷，洗濯鄙胸与私智，使知林林之众，皆吾共出而同娠。视之不至越与秦，尽变呻吟愁叹之俗，若去寒冱逢阳春。小儒不惜独困处此室，作为雅颂歌圣神，再见中国大治同周殷。","dynasty":"明代","title":"题万间室"}
{"author":"方孝孺","content":"灵台湛无为，一念寂不起。外物纷相交，飞扬千万里。哲人善操养，渊澄复山峙。所期天爵脩，讵以贫贱耻。岂无华轩客，膏粱饫顽鄙。道义竟无闻，放浪徒自喜。滔滔从俗化，悄悄为谁美。知言世所难，感叹何时巳。","dynasty":"明代","title":"追次文公先生岁莫燕集韵其一"}
{"author":"方孝孺","content":"全德巳看承道统，雄才更复主诗盟。欲知圣敬心无息，顾諟参前与倚衡。","dynasty":"明代","title":"次韵谢蜀王六首其五"}
{"author":"方孝孺","content":"吴下王蒙艺且文，吴兴赵公之外孙。黄尘飘荡今白发，典刑远矣风流存。华亭朱芾称善画，每观蒙画必叹诧。谓言妙处逼古人，世俗相传倍增价。昔年夜到南屏山，高堂素壁五月寒。壁间举目见修竹，烟雨冥漠蛟龙蟠。呼童秉烛久不寐，细看醉墨王蒙字。固知蒙也好天趣，画师岂解知其意。分枝缀叶人所知，要外枝叶求神奇。天机贵足不贵似，此事不可传诸师。麟溪郑君好奇士，爱画犹能赏其趣。呜呼！世间作者非不多，郑君甚少可奈何。","dynasty":"明代","title":"题王叔明墨竹为郑叔度赋"}
{"author":"方孝孺","content":"迂拙乖世用，每蕴无穷思。取效非目前，远与千载期。翠柏信良材，成长计功迟。兹晨劚烟雨，移动盈尺姿。清庙严洁地，圣灵会于斯。岂无杞柳辈，不足当阶墀。殷社夙所尚，古制非人为。先师实殷人，植此理固宜。但恐枝干弱，不耐风霜欺。培护苟无失，终见盛大时。三年过人长，十年齐桷榱。百年必合抱，根深柯叶滋。青霄泊鸾凤，厚土蟠蛟螭。岂特傲寒暑，将堪阅兴衰。所托况得所，永免斤斧危。既膺顾盼荣，复与剪伐辞。寥寥百世后，神物相扶持。何必为栋梁，乃见才气施。流光若飞翰，时代易推移。行看好古士，追说种者谁。我生素多病，中岁早孱羸。待为鹤发翁，见女凌云枝。志士用心者，濩落为世嗤。何如群儿巧，插槿纷成篱。","dynasty":"明代","title":"栽柏"}
{"author":"方孝孺","content":"竹帛相期古道深，结婚端不为多金。自惭非是奇男子，恐负侯高择婿心。","dynasty":"明代","title":"别母舅哭外舅郑公其三"}
{"author":"方孝孺","content":"昏昏坐平旦，兀兀行薄暮。岂乏往来人，幽怀寡清晤。辞源湮曩浚，理窟增旧锢。幸子有佳期，欣然写衷素。玄谈相应发，妙理独超悟。颇惮尊酌烦，易觉光景度。诎身违道远，高世遭众恶。勉矣循大中，心期永无斁。","dynasty":"明代","title":"乙丑中秋在石镜精舍同士友玩月后二日家兄寄示会饮分韵诸诗览之怅然叹不得与因奉次来韵兼东郑君好义其四"}
{"author":"方孝孺","content":"通衢夷且直，举世所共知。求端迷往辙，颠踬终无归。达人解至理，秉心若明曦。敬恭视盘鉴，斋庄整裳衣。昭昭奉一德，暨暨灭众私。为仁谅玆在，彼狂胡弗思。","dynasty":"明代","title":"次脩德杂诗韵其一"}
{"author":"方孝孺","content":"客久贤王两赐衣，不知春到巳春归。清朝试出都门看，留得残红一片飞。","dynasty":"明代","title":"游峨眉山纪行其五"}
{"author":"方孝孺","content":"念子身宜隐，忧时志复存。腾章吐■语，索句发奇言。燕雀争栖闹，豺狼斗食喧。宁知陶靖节，适意向田园。","dynasty":"明代","title":"春和其四"}
{"author":"方孝孺","content":"每怀樗散郑司户，喜看𣏌梓作孙枝。气清似得江山助，才异休令匠石疑。","dynasty":"明代","title":"次韵写怀送叔贞之成都十七首其八"}
{"author":"方孝孺","content":"夫子嗟沦丧，乡闾顿寂寥。百年遗老尽，一代典刑销。在昔朝廷盛，诸儒学业饶。著书磨岁月，抗论切云霄。独步才偏壮，清时俗未浇。翟门人竞集，郑驿客尝邀。冠盖来千里，牲牢具一朝。柳营嘶騕袅，茗椀捧妖娆。家酿传荷叶，溪鲜贯柳条。醉犹亲简策，乐不为箪瓢。晚节趋王命，颦眉逐使轺。将军开幕府，画诺任宾僚。燕蓟藩翰重，兵戎节制遥。宣威增国势，褫魄遁天骄。绝漠清烽火，前驱奏鼓箫。归田心恋恋，解组思飘飘。松菊犹堪理，桑榆幸未彫。散金思效广，击壤愿歌尧。纱帽长蒙首，银章懒束腰。吟哦今李杜，吐纳古松乔。胜会无虚日，清谈或屡宵。小心亲里闬，避咎狎渔樵。名美偏招谤，年高未免谣。斗牛嗔孔雀，孤鹤畏鸱鸮。媚灶惭何枉，怀沙恨莫消。事随东逝水，迹断旧题桥。素榇还家惨，缌麻聚哭嚣。可怜婴世网，本不负天朝。盛德知谁继，冤魂谩拟招。园林春黯淡，风雨暮飘飖。致远悲良骥，抟空忆皂雕。闻丧皆顿足，知己自垂髫。秀句时称赏，华筵必辱要。吟成珠满纸，坐久斗回杓。适意鱼依藻，搜奇翠映苕。剧谈衾每共，痛饮烛频烧。发为工诗白，心缘虑患焦。岂知埋玉树，常想报琼瑶。剑许何当挂，琴存久不调。巳同麟毙鲁，空待鹤归辽。官忍题朱旐，家闻卖黑貂。径荒泥蚓出，池废雨蛙跳。隆替天难问，灾祥理匪昭。圣贤从古叹，忧患几人超。女在难同蔡，身危不类脁。知音俄顷失，抱疾转无聊。蜀魄三更月，胥江万古潮。谁能名季札，应解诉皋陶。痛绝生刍奠，哀伤坏木嗂。空斋暮闻笛，挥泪向风飙。","dynasty":"明代","title":"哭吴樗庵先生五十韵"}
{"author":"方孝孺","content":"布帛文被体，粟菽味充饥。常人未识察，往往争好奇。贪奇不愿宝，刻成无当卮。大钧播万类，琐细各有宜。得时易长养，失叙徒施为。哀哉杨朱泪，滴向他路𡵨。正途亦甚坦，舍此将安之。","dynasty":"明代","title":"勉学诗其十九"}
{"author":"方孝孺","content":"楚客求丹梯，溯流三峡踰五溪。浙僧访佛祖，一锡凌空向西土。江左儒生寻谪仙，相逢共上峨嵋巅。峨嵋山高气磅礴，万朵莲开青插天。天高地远望无极，海东日出扶桑赤。气冲衲衣举，光摇角巾明。眼底汪洋巨鳌动，耳边髣髴天鸡鸣。龙宫对月窟，曾闻谪仙游。霞光凝不散，履迹今尚留。千崖崩摧势欲堕，羽流缁侣参差坐。七宝岩留供佛灯，万松灶起烧火风，霆荡潏云树模糊。虎豹接迹，猿猱斗呼。星汉当头手可摘，灵芝甘露无时无。云漏日兮光一线，金莲白象兮纷纷而来见。万籁动兮天乐和，仙之人兮夜经过。忽神惊而目眩，岂事幻而说颇。睹谪仙而无有，杳凤管与鸾车。尘心未断怀乡土，青鞋复踏来时路。行行回首语青山，石室无锁门无关，重来有日当跻攀。肯效趑趄嗫嚅徼名势，坐令尘土凋朱颜。","dynasty":"明代","title":"游峨嵋"}
{"author":"方孝孺","content":"王郎远逐云中戍，许子俄为地下郎。重访旧人寻旧迹，岭云溪月总堪伤。","dynasty":"明代","title":"感旧（九首）"}
{"author":"方孝孺","content":"离离园中树，花开动无数。或红如丹朱，或白如莹素。今日正自佳，明晨不如故。易盛还易衰，浮华眼前度。物情何参差，天地均雨露。南山有松柏，寿并金石固。","dynasty":"明代","title":"勉学诗其二十三"}
{"author":"方孝孺","content":"底用忧微疾，人多悔久生。危机非畎亩，高枕岂公卿。千古斯文托，群经此日情。废兴天命在，得酒且须倾。","dynasty":"明代","title":"遣病其三"}
{"author":"方孝孺","content":"夷惠俱可慕，清和合天真。汨予流俗中，岂暇思古人。抱拙耻为佞，遇物展殷勤。虽无失巳尤，事过每自嗔。邻翁偶相访，延坐列主宾。为言秫田登，愿我尝其新。巨榼倾浊醪，鸡黍杂前陈。持杯强劝饮，礼率意态亲。顾予寡德业，无以给北邻。何阶及尔辈，愧此风俗淳。酒酣述往事，所历多苦辛。却忆全盛时，无言指苍旻。世运有隆替，玄造岂不仁。父老且少安，汝本三代民。九重敦政教，万几尽经纶。行当𬒳嘉泽，鼓舞歌圣神。","dynasty":"明代","title":"邻父携酒相饮"}
{"author":"方孝孺","content":"野性拙生理，大化无停机。缊袍汗沃若，絺绤风凄其。壮士千载心，岂忧食与衣。由来浮海志，不是轩冕姿。人生尚闻道，富贵复奚为。贤有陋巷乐，圣有西山饥。朵颐多所失，苦节未可非。","dynasty":"明代","title":"次王仲缙感怀韵十首兼呈张廷壁其八"}
{"author":"方孝孺","content":"草没阶前石，云连户外山。位居人下拙，身在病中闲。出处多难事，逢迎有瘦颜。仰看双白鹤，暮向远林还。","dynasty":"明代","title":"次韵奉寄好义其五"}
{"author":"方孝孺","content":"千载康成学，群贤惜异时。典章秦火尽，礼乐汉书疑。聚讼吾何敢，承家子莫辞。从来参笔削，万一补民彝。","dynasty":"明代","title":"承宜隐友兄同还精舍赋短律五首为别其五"}
{"author":"方孝孺","content":"幼安老丘壑，千载想高情。鄙哉华子鱼，轩冕良可轻。功名世不少，孰与节义并。至乐有天贵，苟得非吾荣。临风发长叹，欲为智者评。","dynasty":"明代","title":"次郑好义见贻韵其四"}
{"author":"方孝孺","content":"道济群生心尚歉，知周万物礼逾勤。能为世上难行事，始是人中寡过人。","dynasty":"明代","title":"次韵写怀送叔贞之成都十七首其一"}
{"author":"方孝孺","content":"倚涧人家近更清，吠风惊犬走还迎。衲衣鹤氅从章甫，落日看山一字行。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其三"}
{"author":"方孝孺","content":"幸瞻天下难逢德，又读人间未见书。魂梦何尝违禁闼，深恩安敢忘巾车。","dynasty":"明代","title":"次韵谢蜀王六首其三"}
{"author":"方孝孺","content":"乡闾儒术许谁加，弟唱兄酬兴未赊。经济有心惭薄德，安居无事任贫家。日高瓮牖蜂穿纸，潮落江汀雁聚沙。却叹离居趋侍日，时来相对卜灯花。","dynasty":"明代","title":"次韵兄调弟希政并柬郑叔度其二"}
{"author":"方孝孺","content":"好名未知道，古人有扬雄。著书欲传世，不暇脩厥躬。圣言德之馀，屈伸与天同。哀哉大节废，岂足称固穷。","dynasty":"明代","title":"杂诗四首其二"}
{"author":"方孝孺","content":"春色与汉水，相看两俱深。谁能当此时，有酒不共斟。城端耸华构，宾友皆来临。东瞻太白雪，西望峨嵋岑。纵观八纮内，洞见天地心。千年等旦暮，岂识古与今。尚友怀贤豪，妄意鲜所钦。慷慨隆中啸，窈眇河汾琴。其人俨不忘，思欲嗣徽音。觞多意不尽，哗笑惊飞禽。清风似相知，数数吹余襟。","dynasty":"明代","title":"次上巳约友登南楼韵"}
{"author":"方孝孺","content":"底用忧微疾，人多悔久生。危机非畎亩，高枕岂公卿。千古斯文托，群经此日情。废兴天命在，得酒且须倾。","dynasty":"明代","title":"遣病其三"}
{"author":"方孝孺","content":"山中一樽酒，慰此离别肠。清夜步广庭，大星吐寒芒。向来负奇气，举目空四方。栖迟盛年至，留滞天南荒。君看升帝闲，不必真乘黄。","dynasty":"明代","title":"次郑好义见贻韵其五"}
{"author":"方孝孺","content":"窗开觉山近，院凉知雨足。淡月透疏棂，流萤度深竹。心空虑仍澹，神清梦难熟。起坐佛灯前，闲抽易书读。","dynasty":"明代","title":"宿夹江寺"}
{"author":"方孝孺","content":"内则记孝养，檀弓著哀思。寥寥三代音，于此犹见之。我欲绘作图，岂乏丹青师。丹青状形体，性情那可为。冬夏适温凊，芳鲜在盘匜。二亲未饮食，如子渴与饥。奈何报木心，限以百岁期。飞鸟失其巢，尚且鸣声悲。创钜痛亦深，衰麻交涕洟。圣王为制礼，进退随天时。千人万人心，一人心可知。","dynasty":"明代","title":"勉学诗其八"}
{"author":"方孝孺","content":"累物扰灵府，澹然无所为。家贫自鲜营，万事俱不知。日禄馀一斗，粗给菜与麋。秫田亦易耕，有酒供四时。门多儒雅客，暇则斟酌之。相对靡俗言，共谈止诗书。遐情或深契，欢笑同解颐。孰谓千古远，其人如在玆。于心有至乐，天地亦可遗。未知轩裳贵，讵识势位卑。彼美要路仕，贤劳耀轻肥。穷通各有适，宁论是与非。","dynasty":"明代","title":"偶尔遣意奉呈同学诸君子及示叔贞秀才"}
{"author":"方孝孺","content":"幽亭斜日在，佳兴与君同。屐润催诗雨，衣凉醒酒风。鹅群穿草白，蜂足带花红。愁散身殊健，全宽云梦胸。","dynasty":"明代","title":"次韵荅钱文学其一"}
{"author":"方孝孺","content":"春风已两月，闭户不相知。百舌强言事，众芳空满枝。官途多世难，卧病亦天时。应有簪缨者，低头羡我为。","dynasty":"明代","title":"遣病其八"}
{"author":"方孝孺","content":"伯尚庭前倾竹叶，用中宅畔看梅花。天教二子相为乐，来往风流也足誇。","dynasty":"明代","title":"次韵写怀送叔贞之成都十七首其七"}
{"author":"方孝孺","content":"乡闾儒术许谁加，弟唱兄酬兴未赊。经济有心惭薄德，安居无事任贫家。日高瓮牖蜂穿纸，潮落江汀雁聚沙。却叹离居趋侍日，时来相对卜灯花。","dynasty":"明代","title":"次韵兄调弟希政并柬郑叔度其二"}
{"author":"方孝孺","content":"渡水蓝舆稳，穿林草径微。胜游方外得，乐事世间稀。风过欹僧笠，云来挂道衣。山林应待久，好去莫相违。","dynasty":"明代","title":"峨眉县晓发次韵"}
{"author":"方孝孺","content":"万古乾坤此道存，前无端绪后无垠。手操北斗调元气，散作桑麻雨露恩。","dynasty":"明代","title":"谈诗其五"}
{"author":"方孝孺","content":"渡水蓝舆稳，穿林草径微。胜游方外得，乐事世间稀。风过欹僧笠，云来挂道衣。山林应待久，好去莫相违。","dynasty":"明代","title":"峨眉县晓发次韵"}
{"author":"方孝孺","content":"蜘蛛解布网，蛣蜣能转圜。万物各有役，何人得安然。周公贵为相，仰思夜不眠。仲尼大圣人，易书三绝编。孰谓我有耳，不闻古所传。一闻敢自堕，勇志如奔泉。","dynasty":"明代","title":"勉学诗其二十"}
{"author":"方孝孺","content":"尊生道不足，卫生亦无由。微痾忽相侵，坐为肢体忧。凝冰集寒气，挟纩思重裘。虐𦦨继踵然，絺绤不愿留。阴阳各用事，对处天一陬。如何两相值，追逐同仇雠。弱质受摧沮，有似中暍牛。有耳不解聪，有目等无眸。舌不辩辛甘，鼻不别薰莸。耳目口鼻官，焦然共怀愁。谓此果谁致，试与天君筹。吾观今之人，纷纭剧蚍蜉。日趍红尘市，夜醉笙歌楼。缘情丧恒性，纵欲戕天猷。告之养寿命，大怒不颔头。云胡反无疾，健捷如猱猴。方子颇好道，少以礼自脩。观其居家庭，未尝暂嬉游。旦食不暇饱，夕梦孔与周。生疾岂有端，天君亦知否。天君闻之笑，汝言理诚优。子病殆天意，皆非汝愆尤。惟天生俊哲，盖为万世谋。大欲扶三纲，次欲叙九畴。安能闭关卧，缩首鸣啾啾。孔孟处衰世，奔走摧轮辀。宁不怀宴安，此道难中休。天令所赋授，与古岂不侔。恐其不自强，降疾警惰媮。方子暂遘疾，身疲面无膏。忍见万赤子，病者半九州。子能忧斯民，厥疾当自瘳。苟徒念一身，寿考吾所羞。耳受口以告，目鼻涕泗流。方子豁尔窹，百体顿和柔。再拜纪嘉言，可以垂千秋。","dynasty":"明代","title":"讯疟"}
{"author":"方孝孺","content":"先生乐道慕前人，又被书徵觐紫宸。诗卷巳随官棹月，布衣还染属车尘。文章共喜遭逢晚，礼乐应知入问频。登眺凤台多制作，邮筒珍重寄河滨。","dynasty":"明代","title":"赠韩敏道先生赴召"}
{"author":"方孝孺","content":"昔过东阳县，知君近始来。留诗徒属和，无计复邀回。赖有梁园客，同倾杜酒杯。死生星散后，感旧复怜才。","dynasty":"明代","title":"寄处州教授苏平仲先生其四"}
{"author":"方孝孺","content":"欲向匡庐隐，出门知路难。江山奇绝处，多在画图看。","dynasty":"明代","title":"题山水其一"}
{"author":"方孝孺","content":"吾庐混人群，来往剧蛙黾。颇欣夜雨来，顿使踪迹屏。滔滔流水障，悄悄耳目静。风囱试展书，佳趣倏巳领。平生烟霞癖，夙昔慕箕颖。抗怀轩冕上，雅志星日炳。宁知堕俗流，汩没未获逞。奇怀独不忘，幽念时自省。豪雄外身名，旷士贱钟鼎。欲语嗟莫同，长歌碧林瞑。","dynasty":"明代","title":"初冬雨中独坐"}
{"author":"方孝孺","content":"榻借禅那岂夙缘，坐来浑似旧家毡。祗应心事惭苏晋，不解长斋绣佛前。","dynasty":"明代","title":"入山后览定水仰山二上人并吴讲师次予发成都绝句韵因复次韵述事言怀其十"}
{"author":"方孝孺","content":"并海饥民千百数，携锄上山斸山土。蕨根巳尽斸不休，力绝筋疲未言苦。屋头五日无炊烟，十步九却行不前。全家性命系朝莫，弱子假息阿母眠。昨日斸蕨仅盈斗，今日蕨根不满手。但凭斸蕨保馀生，再拜青山感恩厚。青山青山尔勿猜，明朝未死携锄来。","dynasty":"明代","title":"蕨箕行"}
{"author":"方孝孺","content":"天门传诏飞金符，帝子发春朝帝都。万里巴江引轴轳，朝离瞿塘莫荆巫。牙旗羽扇照江湖，冯夷操楫龙伯扶。威振海若惊天吴，衮衣登朝玉陛趋。至尊抚问情郁纡，奏还大国天语俞。却从周秦行坦途，乘传西来试驰驱。日行三百尚未晡，亲藩留宴穷欢娱。秦民拥路观金舆，口称盛德目睢盱。共说贤王世所无，南入荆门喜气苏。蜀邦密迩忘崎岖，山花烂熳云模糊。绿树清江如画图，汉中小臣章句儒。早向王门曾曳裾，是日来迎拜路隅。按辔遥看笑且呼，暮抵行宫侍直炉。华灯照夜铺氍毹，从容前席讲典谟。玄谈蝉联如贯珠，上探千古周八区。鄙诮荣辱圣为徒，更阑喜极行玉壶。叩头举白红生肤，侍臣奉教恩意殊。大官美酝贮行厨，特赐归饮不用沽。上尊珍味甘且腴，受之无功辞有辜。心感王恩厚矣乎，献诸祖祢颁妻孥。招致朋僚洗罍觚，共饮相欢同赐酺。平生饮水兼茹𬞞，秪将铅椠代耕锄。近为校教食民租，尸居静阅年岁徂。世人视之等泥途，赖逢圣主意气孚。讨论圣猷师古初，经纶万理发在梳。小臣学术本粗疏，志广年荒才更迂。量同溟海肯纳污，欲致众骏先收驽。愿王道德为世模，摩抚疲癃恤鳏孤。南渐泸戎北羌胡，阳和发生无朽枯。育民兴贤语不诬，行致孔明与夷吾。共康国政秉事枢，保釐西土佐唐虞。不数𧖟丛及鱼凫，吾王端拱化日舒，从此感恩非一夫。","dynasty":"明代","title":"蜀王殿下赐行厨酒膳奉谢"}
{"author":"方孝孺","content":"春风已两月，闭户不相知。百舌强言事，众芳空满枝。官途多世难，卧病亦天时。应有簪缨者，低头羡我为。","dynasty":"明代","title":"遣病其八"}
{"author":"方孝孺","content":"幼安老丘壑，千载想高情。鄙哉华子鱼，轩冕良可轻。功名世不少，孰与节义并。至乐有天贵，苟得非吾荣。临风发长叹，欲为智者评。","dynasty":"明代","title":"次郑好义见贻韵其四"}
{"author":"方孝孺","content":"循循勇不逮，额额善或亏。古人患才难，可以当世推。自吾行四方，所见多有之。岂乏俊爽流，未足慰我思。圣道充天地，其微入毫丝。非精莫能察，非敏莫能为。致用贵不颇，笃守在不移。由来贤哲事，皆本纯粹资。顾予亦陋劣，前徽亦能追。仰止二三友，有过频相规。","dynasty":"明代","title":"杂诗四首赠林嘉猷其二"}
{"author":"方孝孺","content":"汉高嫚士千馀载，不见师臣与友臣。解使时君谦德重，孔明而下两三人。","dynasty":"明代","title":"次韵写怀送叔贞之成都十七首其三"}
{"author":"方孝孺","content":"青青庭前柏，䄬植芳春时。既承雨露润，歘见云霄姿。盛夏乏人工，眼中芜秽滋。瓠壶引长蔓，左右缠蔽之。晨兴试行观，沉思喟然悲。微物凌善类，胜负关盛衰。巨叶覆其颠，浓阴密如帷。自非为披拆，恐使嘉树萎。呼童操短镰，芟彼草与茨。瓠蔓亦徐解，扶持向藩篱。植物共有生，荣枯两无知。贞脆本天质，生成仗人为。仰惟玄造心，发育靡偏私。于焉别臧否，可以人理推。汉昭任博陆，不受群邪欺。符坚逐仇腾，景略事业施。用贤必远佞，果断贵无疑。嗟余何为者，栖屑名位卑。触物徒有怀，于时竟奚禆。柏也材气良，取效尝患迟。众人重口腹，爱瓠固其宜。纷纷俄顷计，落落千载期。浩歌向苍穹，此意知者谁。","dynasty":"明代","title":"新栽柏为瓠蔓所缠令诸生披解以遂生意有作"}
{"author":"方孝孺","content":"郑子好古学，天机静而深。冲然舞雩咏，中有咸韶音。茅舍带流水，琴书閟清阴。游鱼戏晴波，好鸟鸣远林。那得一笑乐，洗此千古心。","dynasty":"明代","title":"次郑好义见贻韵其一"}
{"author":"方孝孺","content":"晓梦惊回燕语巢，窗前红日在花梢。心思佩玉朝天日，待漏金门鼓尚敲。","dynasty":"明代","title":"闻燕"}
{"author":"方孝孺","content":"德尊待士真忘势，位下忧民每悔狂。明日岷峨应渐远，莫云回首看青苍。","dynasty":"明代","title":"次韵谢蜀王六首其四"}
{"author":"方孝孺","content":"少年负奇志，味道轻神仙。缚虎千仞崖，斩蛟万里川。东指扶桑西月窟，以手扪天问天阙。醉中欲夺羲和鞭，驱策六龙下溟渤。岁华忽复晚，奇功竟无成。耻作楚狂人，甘为鲁诸生。俯首蓬屋中，被褐勘六经。忧多发白早，触事万感盈。拟从安期辈，采药游蓬瀛。蓬瀛群仙别来久，闻知掉头还拍手。世上忧劳早巳知，身后功名复何有。弃我如敝屣，不肯相攀援。登高发长啸，目送白鹤归三山。我友王子乔，示予海峤图。孤峰拔出数千尺，丹光云彩交模糊。下临无地，上极无天。沤波浩荡望不极，恍若巨鳌掀舞势与元气同回旋。金银宫阙隐倒景，翠绡绛节在眼前。对此惬心赏，便欲乘风与俱往。恨乏同心人，临𡵨独惆怅。赵生天资妙，访我东海头。清谈雄辨有仙趣，坐觉毛骨寒飕飕。生方读书取青紫，我巳屏迹栖林丘。他年谢事倘相会，与尔共作蓬瀛游。","dynasty":"明代","title":"沧州趣为台城赵生孝礼题"}
{"author":"方孝孺","content":"田家八月秋秫黄，□肩满檐金穰穰。西成万室喜登场，斗酒劳庆年丰祥。天台山人传秘方，酿成九酝丹霞浆。紫檀槽头秋点长，绛囊榨压甘露凉。猩红颗滴真珠光，蓼花色比桃花强。荐新设席请客尝，风吹桂花满屋香。馔出肥鸡一箸肪，橙䂨蟹鲙双螯霜。不须琥珀琉璃觥，不须太白力士铛。我爱真率田家郎，磁瓯瓦盆罂木觞。烂熳为我浇吟肠，新诗吐出云锦章。醉来兴发恣豪狂，高歌起舞当斜阳。出门一笑尔汝忘，大江东去烟茫茫。","dynasty":"明代","title":"红酒歌"}
{"author":"方孝孺","content":"利欲颓波挽不回，几人沉溺坏灵台。要明圣道无穷意，须仗贤王不世才。","dynasty":"明代","title":"谢蜀王赐果十首其八"}
{"author":"方孝孺","content":"伯尚庭前倾竹叶，用中宅畔看梅花。天教二子相为乐，来往风流也足誇。","dynasty":"明代","title":"次韵写怀送叔贞之成都十七首其七"}
{"author":"方孝孺","content":"一念无为付道耕，百邪还听敛心兵。本原能与天同体，三代功名始可成。","dynasty":"明代","title":"次韵写怀送叔贞之成都十七首其十一"}
{"author":"方孝孺","content":"习俗日颓坏，畴能塞其源。自从井牧废，开此争敚门。救弊岂无术，得君苦难言。田间一卮酒，跽酹苍梧魂。","dynasty":"明代","title":"閒居感怀十七首其十一"}
{"author":"方孝孺","content":"布衣忧社稷，此义古亦然。桓桓高平志，致主二帝前。时屯道难合，谤息名愈全。继明有良胤，千载陋韦贤。","dynasty":"明代","title":"宋五公其四范文正公"}
{"author":"方孝孺","content":"俗薄吾深厌，家肥子孰过。孝慈诸弟共，才俊一门多。处世难同众，居乡本贵和。古来脩礼让，盗贼尚投戈。","dynasty":"明代","title":"寄童伯礼其一"}
{"author":"方孝孺","content":"卧病知为国，尤须谨未形。盛强多过计，安逸每伤生。燮理宜脩政，医治乃用兵。但令元气固，四海乐升平。","dynasty":"明代","title":"病中述怀其一"}
{"author":"方孝孺","content":"深闺睡起读兵书，窈窕丰姿若个谁。千古周南风化本，晚凉何不诵关雎。","dynasty":"明代","title":"二乔观书"}
{"author":"方孝孺","content":"梅径桃蹊绕荜门，半依城市半通村。春风一见如相识，莫逆于心两不言。","dynasty":"明代","title":"次韵写怀送叔贞之成都十七首其十五"}
{"author":"方孝孺","content":"利欲烈炎火，虐焰起从横。区区一子舆，死以口舌争。岂不念迂远，安能负平生。皇皇斯须困，炳炳万世明。¤","dynasty":"明代","title":"闲居感怀（九首）"}
{"author":"方孝孺","content":"斧扆临轩几砚闲，春风和气满龙颜。细听天语挥毫久，携得香烟两袖还。","dynasty":"明代","title":"二月十四日书事（二首）"}
{"author":"方孝孺","content":"风软彤庭尚薄寒，御炉香绕玉阑干。黄门忽报文渊阁，天子看书召讲官。","dynasty":"明代","title":"二月十四日书事（二首）"}
{"author":"方孝孺","content":"天历诸公制作新，力排旧习祖唐人。粗豪未脱风沙气，难诋熙丰作后尘。","dynasty":"明代","title":"谈诗（二首）"}
{"author":"方孝孺","content":"白额咆哮振山谷，老羝见之惊且伏。一朝强弱两不存，此肉皆归野人腹。腹中惟恐相啖吞，急呼美酒为解纷。酒酣一醉更怀古，千载英雄羝与虎。","dynasty":"明代","title":"食羊虎肉"}
{"author":"方孝孺","content":"雄文不见林公辅，病眼荒荒何处开。将相亦输天上乐，多情莫向世间来。","dynasty":"明代","title":"感旧（九首）"}
{"author":"方孝孺","content":"精通八法杨文遇，暗诵五经陈用中。挥翰天庭应独步，忍饥村巷欲成翁。","dynasty":"明代","title":"感旧（九首）"}
{"author":"方孝孺","content":"林郑为文学我家，波澜议论阔无涯。两年不见何时到，望断嶓江八月槎。","dynasty":"明代","title":"感旧（九首）"}
{"author":"方孝孺","content":"王郎远逐云中戍，许子俄为地下郎。重访旧人寻旧迹，岭云溪月总堪伤。","dynasty":"明代","title":"感旧（九首）"}
{"author":"方孝孺","content":"多病深知志术荒，中年苦复厌文章。欲图天地相终始，肯与时人较短长。","dynasty":"明代","title":"感旧（九首）"}
{"author":"方孝孺","content":"盛德闻中夏，黎民望彼苍。少留临宇宙，未必愧成康。宗社千年恨，山陵后世光。神游思下土，经国意难忘。","dynasty":"明代","title":"懿文皇太子挽诗十章其一"}
{"author":"方孝孺","content":"文华端国本，潜泽被寰区。云绕星辰剑，春回造化炉。变通周典礼，宽太汉𧠺模。厌世嗟何早，苍生泪欲枯。","dynasty":"明代","title":"懿文皇太子挽诗十章其二"}
{"author":"方孝孺","content":"监国裨皇政，忧劳二十年。龙楼方爱日，鹤驭遽宾天。巳失群生望，空馀万世传。长江一掬泪，流恨绕虞渊。","dynasty":"明代","title":"懿文皇太子挽诗十章其三"}
{"author":"方孝孺","content":"相宅图方献，还宫疾遽侵。鼎龟悬宝命，笙鹤动哀音。谁绍三皇治，徒倾四海心。关中诸父老，犹望翠华临。","dynasty":"明代","title":"懿文皇太子挽诗十章其四"}
{"author":"方孝孺","content":"三朝兼庶政，仁孝感婴孩。万岁千秋志，经天纬地才。未登宸极定，忍见泰山颓。圣子承皇业，能舒四海哀。","dynasty":"明代","title":"懿文皇太子挽诗十章其五"}
{"author":"方孝孺","content":"懿文光典册，善美过昭明。历数归元子，哀荣慰圣情。神灵游帝所，陵寝镇天京。公论当时定，千秋有颂声。","dynasty":"明代","title":"懿文皇太子挽诗十章其六"}
{"author":"方孝孺","content":"虹光流渚日，五马渡江年。圣质中兴运，天伦位正传。德隆尊未极，仁与寿难全。馀庆垂中古，皇家世有贤。","dynasty":"明代","title":"懿文皇太子挽诗十章其七"}
{"author":"方孝孺","content":"渊默师成宪，端严信若神。承天行日月，与世作阳春。锐意思宽政，温颜访老臣。至今江海士，犹想属车尘。","dynasty":"明代","title":"懿文皇太子挽诗十章其八"}
{"author":"方孝孺","content":"六龙犹未御，万物巳昭苏。使处尊崇位，应无冻馁夫。不知天上乐，还忆世间无。八极遨游暇，踟蹰顾帝都。","dynasty":"明代","title":"懿文皇太子挽诗十章其九"}
{"author":"方孝孺","content":"斥土开瑶殿，因山近翠微。神舆离鹤禁，天泪湿龙衣。日月还丹阙，风云送六飞。太平皇业固，清庙咏光辉。","dynasty":"明代","title":"懿文皇太子挽诗十章其十"}
{"author":"方孝孺","content":"睿哲君天下，恢弘德化新。宵衣啚治道，侧席致贤臣。王气金台晓，仁风玉宇春。忽朝云晏驾，率土泪沾巾。","dynasty":"明代","title":"大行皇帝挽诗"}
{"author":"方孝孺","content":"超悟天人际，从容礼法中。豪端锦江水，麈尾雪山风。善共东平乐，才看冀北空。感恩惭独厚，笺疏许频通。","dynasty":"明代","title":"谢蜀王抚问赐药六首其一"}
{"author":"方孝孺","content":"壤地三千里，弦歌五十城。廷多汉长者，座有宋耆英。立事多师古，行仁不近名。愿存无逸戒，伫见治功成。","dynasty":"明代","title":"谢蜀王抚问赐药六首其二"}
{"author":"方孝孺","content":"听政忧民切，虚心待士虔。典章皆有㩀，谈笑总堪传。夜月初筵酒，春风广厦毡。小臣怀德处，每忆白驹篇。","dynasty":"明代","title":"谢蜀王抚问赐药六首其三"}
{"author":"方孝孺","content":"大名传海宇，盛德冠时人。文字天垂象，姿颜岳䧏神。仁施邦域远，年与宪章新。愿沐恩波阔，花溪理钓缗。","dynasty":"明代","title":"谢蜀王抚问赐药六首其四"}
{"author":"方孝孺","content":"贤王思贱士，欲为制颓龄。药授还丹秘，功存本草经。驻颜嗤镊白，阅岁比冬青。倘遂飞升去，长依传说星。","dynasty":"明代","title":"谢蜀王抚问赐药六首其五"}
{"author":"方孝孺","content":"服猛本王政，赐皮书阁中。林泉眼如电，文采座生风。似可讲周易，宁须唤小空。深思避贤者，玄理未能通。","dynasty":"明代","title":"谢蜀王抚问赐药六首其六"}
{"author":"方孝孺","content":"摇落秋冬际，苍茫鄞越间。青山欹枕过，白鸟背人还。问俗乡音异，消愁酒价悭。虚名果何物，不使病夫闲。","dynasty":"明代","title":"应召赴京道上有作其一"}
{"author":"方孝孺","content":"官程催岁暮，百尺可停牵。烟浦高低树，晚江来去船。青山过越少，沧海带吴偏。所遇无亲旧，怀人兴眇然。","dynasty":"明代","title":"应召赴京道上有作其二"}
{"author":"方孝孺","content":"客路喜暄暖，初冬天始寒。近京风俗异，逆浪水程艰。人语吴音杂，渔歌楚调酸。畏途非好友，怀抱若为宽。","dynasty":"明代","title":"应召赴京道上有作其三"}
{"author":"方孝孺","content":"卧病知为国，尤须谨未形。盛强多过计，安逸每伤生。燮理宜脩政，医治乃用兵。但令元气固，四海乐升平。","dynasty":"明代","title":"病中述怀其一"}
{"author":"方孝孺","content":"故交怜抱病，意厚数相过。忧患人难免，方书俗易讹。卫生功莫就，医国理如何。但喜心无恙，斯民疾更多。","dynasty":"明代","title":"病中述怀其二"}
{"author":"方孝孺","content":"喜子东南秀，照人眉宇清。早探经济学，巳负老成名。治世难忘武，边城要足兵。关河虽跋涉，历览快平生。","dynasty":"明代","title":"送卢信道汉中点兵"}
{"author":"方孝孺","content":"一室才函丈，何缘号万间。静中存太极，图里看人寰。舒卷心无外，经纶意自闲。谁能同此乐，鱼鸟亦欢颜。","dynasty":"明代","title":"题万间室"}
{"author":"方孝孺","content":"曲径潜通市，高墉远背村。醉眠忘作客，静读懒开门。古学嗟中绝，群经续巳繁。平生删述意，深恐负乾坤。","dynasty":"明代","title":"题曲径"}
{"author":"方孝孺","content":"初旭湿霜痕，溪流缓复奔。路因频到熟，心待旧交论。山势随村曲，窑烟接海昏。知君多善教，所至俗还敦。","dynasty":"明代","title":"次韵奉寄好义其一"}
{"author":"方孝孺","content":"闻说幽居僻，仙鬟翠崦南。阳坡饶美木，曲涧会澄潭。问俗何方古，藏名此地堪。深期带经往，清夜拥炉谭。","dynasty":"明代","title":"次韵奉寄好义其二"}
{"author":"方孝孺","content":"野性便时弃，虚名耻世闻。目缘多虑暗，志为好奇分。傍日翻书卷，临池写练裙。思君同雅兴，搔首诵停云。","dynasty":"明代","title":"次韵奉寄好义其三"}
{"author":"方孝孺","content":"混俗非真隐，深居学避嚣。看云山映竹，坐石水通潮。道胜贫何病，神完趣独超。遗经对千古，意颇似闻韶。","dynasty":"明代","title":"次韵奉寄好义其四"}
{"author":"方孝孺","content":"草没阶前石，云连户外山。位居人下拙，身在病中闲。出处多难事，逢迎有瘦颜。仰看双白鹤，暮向远林还。","dynasty":"明代","title":"次韵奉寄好义其五"}
{"author":"方孝孺","content":"杪岁垂垂尽，寒花悄悄繁。律回春有信，冰动水生痕。朴学惭经济，穷居废讨论。都将百年意，一笑付乾坤。","dynasty":"明代","title":"岁暮寄王脩德先生其一"}
{"author":"方孝孺","content":"长啸茅斋窄，清谈酒盏空。天寒炉擅宠，岁恶甑无功。计拙居鸠上，身癯讶鹤同。灯花笑愁绝，故向夜窗红。","dynasty":"明代","title":"岁暮寄王脩德先生其二"}
{"author":"方孝孺","content":"风槛临溪敞，幽人称隐居。高松偏宿鹭，浊水最多鱼。邻父邀尝酒，乡豪笑著书。时艰知己少，来往莫教疏。","dynasty":"明代","title":"承宜隐友兄同还精舍赋短律五首为别其一"}
{"author":"方孝孺","content":"携友踏溪沙，同寻隐者家。雨多知损麦，土暖喜宜瓜。身愿明时弃，文惭世俗誇。旅怀难一笑，拨遣付流霞。","dynasty":"明代","title":"承宜隐友兄同还精舍赋短律五首为别其二"}
{"author":"方孝孺","content":"于世吾何补，论心子最知。叫阍他日恨，感事百年悲。地主能投辖，天闲幸脱羁。谈经深夜坐，凉月在清池。","dynasty":"明代","title":"承宜隐友兄同还精舍赋短律五首为别其三"}
{"author":"方孝孺","content":"情深难遽别，送远却同归。衣湿洒尘雨，路经垂钓矶。山童迎客惯，国士似君稀。且复听雄辨，前贤赖发微。","dynasty":"明代","title":"承宜隐友兄同还精舍赋短律五首为别其四"}
{"author":"方孝孺","content":"千载康成学，群贤惜异时。典章秦火尽，礼乐汉书疑。聚讼吾何敢，承家子莫辞。从来参笔削，万一补民彝。","dynasty":"明代","title":"承宜隐友兄同还精舍赋短律五首为别其五"}
{"author":"方孝孺","content":"幽亭斜日在，佳兴与君同。屐润催诗雨，衣凉醒酒风。鹅群穿草白，蜂足带花红。愁散身殊健，全宽云梦胸。","dynasty":"明代","title":"次韵荅钱文学其一"}
{"author":"方孝孺","content":"云山留客住，尊酒赖君同。照影林端月，清心水面风。醉书诗草里，笑剪烛花红。不是听雄辨，难消磊磈胸。","dynasty":"明代","title":"次韵荅钱文学其二"}
{"author":"方孝孺","content":"得意攴郎画，分明是米家。乱云浮杂树，远渡卧枯槎。白屋孤舟迥，丹崖一径斜。何时共渔叟，洞口访桃花。","dynasty":"明代","title":"题画其一"}
{"author":"方孝孺","content":"曲折成千里，云山俨一乡。林疏茅屋见，水落钓舟藏。世路羊肠外，仙家鸟道傍。此身何处着，箕颖意难忘。","dynasty":"明代","title":"题画其二"}
{"author":"方孝孺","content":"俗薄吾深厌，家肥子孰过。孝慈诸弟共，才俊一门多。处世难同众，居乡本贵和。古来脩礼让，盗贼尚投戈。","dynasty":"明代","title":"寄童伯礼其一"}
{"author":"方孝孺","content":"黍肉屡来馈，寸心殊自怜。伤廉增我过，尚德贵君贤。握臂知身瘦，捐书待病痊。每怀徐孺子，衰世道能全。","dynasty":"明代","title":"寄童伯礼其二"}
{"author":"方孝孺","content":"蚤带春泥种，频添沃壤培。如何九日至，不见一枝开。时过花何补，天寒客懒来。便须连夜发，莫负掌中杯。","dynasty":"明代","title":"催菊"}
{"author":"方孝孺","content":"生意本天得，无人亦自芳。但能娱晚节，何必媚重阳。服食多延寿，风霜独擅场。秪应夷皓辈，心迹可相忘。","dynasty":"明代","title":"代菊荅"}
{"author":"方孝孺","content":"避世惭无术，忘年赖有翁。山中九日后，花下一尊同。江迥宜秋色，林疏怯晚风。放怀甘取醉，舍此更谁从。","dynasty":"明代","title":"过北山翁"}
{"author":"方孝孺","content":"病卧思亲友，几人能见过。天寒念我至，风义觉君多。取士周三物，论才鲁四科。相期曾闵上，岁月莫蹉跎。","dynasty":"明代","title":"送郑履顺其一"}
{"author":"方孝孺","content":"学是千秋事，文非一艺卑。古来传道术，谁免假言辞。鲁史三王政，周官百世规。知君美才气，慎勿负深期。","dynasty":"明代","title":"送郑履顺其二"}
{"author":"方孝孺","content":"渡水篮舆稳，穿林草径微。胜游方外得，乐事世间稀。风过欹僧笠，云来挂道衣。山灵应待久，好去莫相违。","dynasty":"明代","title":"峨眉县晓发次韵"}
{"author":"方孝孺","content":"贱士何须送，群公不世情。听鸡朝谒后，并马出郊行。心恋金门远，身依玉树荣。愁来今夜月，两地向谁明。","dynasty":"明代","title":"谢群公送别"}
{"author":"方孝孺","content":"先生独无虑，作客竟忘归。谩把诗书阅，宁知世事非。秋风吹落雁，江树隐斜晖。少立桥边路，相思恨久违。","dynasty":"明代","title":"道中遇卢先生"}
{"author":"陈祜","content":"香发王孙草，春生君子风。光摇低偃处，影散艳阳中。稍稍移蘋末，微微转蕙丛。浮烟倾绿野，远色澹晴空。泛彩池塘媚，含芳景气融。清晖谁不挹，几许赏心同。","dynasty":"唐代","title":"风光草际浮"}
{"author":"傅咸","content":"英妙之选。二生之授。颙颙两城。欢德之茂。君子所居。九夷非陋。无狭百里。而不垂覆。人之好我。赠我清诗。无法我周行。心与道期。诚发自中。义形于辞。古人辞谠。岂不尔思。","dynasty":"魏晋","title":"赠崔伏二郎诗"}
{"author":"傅咸","content":"日月光太清，列宿曜紫微。赫赫大晋朝，明明辟皇闱。吾兄既凤翔，王子亦龙飞。双鸾游兰渚，二离扬清晖。携手升玉阶，并坐侍丹帷。金珰缀惠文，煌煌发令姿。斯荣非攸庶，缱绻情所希。岂不企高踪，麟趾邈难追。临川靡芳饵，何为守空坻。槁叶待风飘，逝将与君违。违君能无恋，尸素当言归。归身蓬筚庐，乐道以忘饥。进则无云补，退则恤其私。但愿隆弘美，王度日清夷。","dynasty":"魏晋","title":"赠何劭王济诗"}
{"author":"傅咸","content":"肃肃商风起。悄悄心自悲。圆圆三五月。皎皎曜清晖今昔一何盛。氛氲自消微。微黄黄及华。飘摇随风飞。","dynasty":"魏晋","title":"诗并序"}
{"author":"傅咸","content":"举足没泥泞，市道无行车。兰桂贱朽腐，柴粟贵明珠。","dynasty":"魏晋","title":"愁霖诗"}
{"author":"傅咸","content":"零露浚江海，飞尘崇山岳。过谬佐台辅，安能任鼎餗。","dynasty":"魏晋","title":"诗"}
{"author":"傅咸","content":"素丝岂不洁，寒女难为容。贫寒犹手拙，操杼安能工。","dynasty":"魏晋","title":"赠郭泰机诗"}
{"author":"傅咸","content":"淫雨弥旬日。河流若奔渠。春敷和气百鸟鸣。","dynasty":"魏晋","title":"诗"}
{"author":"傅咸","content":"立身行道，始于事亲。上下无怨，不恶于人。孝无终始，不离其身。三者备矣，以临其民。以孝事君，不离令名。进思尽忠，义则不争。匡救其恶，灾害不生。孝悌之至，通于神明。","dynasty":"魏晋","title":"孝经诗二章"}
{"author":"傅咸","content":"守死善道，磨而不磷。直哉史鱼，可谓大臣。见危授命，能致其身。克己复礼，学优则仕。富贵在天，为仁由己。以道事君，死而后已。","dynasty":"魏晋","title":"《论语》诗"}
{"author":"傅咸","content":"皋以自牧，谦而益光。进德修业，既有典常。晖光日新，照于四方。小人勿用，君子道长。","dynasty":"魏晋","title":"《周易》诗"}
{"author":"傅咸","content":"惟王建国，设官分职。进贤兴功，取诸易直。除其不蠲，无敢反侧。以德诏爵，允臻其极。辨其可任，以告于正。掌其戒禁，治其政令。各修乃职，以听王命。","dynasty":"魏晋","title":"周官诗"}
{"author":"傅咸","content":"事君之礼，敢不尽情。敬奉德义，树之风声。昭德塞违，不殒其名。死而利国，以为已荣。兹心不爽，忠而能力。不为利谄，古之遗直。威黜不端，勿使能植。","dynasty":"魏晋","title":"《左传》诗"}
{"author":"傅咸","content":"非望之宠，谬加于己。猥授非据，奄司万里。煌煌朱轩，服骥骖騄。晔晔初星，肃肃臣仆。晖光显赫，众目所属。斯之弗称，匪荣伊辱。质弱尚父，受任鹰扬。德非樊仲，王命是将。百城或违，无能有匡。一州之矜，将弛其纲。得意忘言，言在意后。夫惟神交，可以长久。我心之孚，有盈于缶。与子偕老，岂曰执手。出司万里，牧彼朔滨。服冕乘轩，六辔既均。威风先迈，百城肃震。","dynasty":"魏晋","title":"与尚书同僚诗"}
{"author":"傅咸","content":"爰暨于褚，惟晋之祯。肇振凤翼，羽仪上京。聿作喉舌，纳言紫庭。光赞帝道，敷皇之明。方任之重，实在江扬。乃授旄钺，宣曜威灵。悠悠遐迈，东夏于征。","dynasty":"魏晋","title":"赠褚武良诗"}
{"author":"傅咸","content":"繁春之荣，匪荣斯尚。乃新其声。吉甫作颂。有馥其馨。实由樊仲。其德克明。授此瓦砾。厕彼瑶琼。贶非其喻。闻宠若惊。","dynasty":"魏晋","title":"答潘尼诗"}
{"author":"傅咸","content":"钜平作宰，是贵是钦。弓旌仍招，嘉命胥寻。鸾凤养仪，戢翼幽林。未附雅调，以和韶音。钜平遐逝，厉志弥深。肃肃京司，清风裁迈。乃延群彦，龙集凤会。亦既斯降，万里有赖。声发响应，好结倾盖。","dynasty":"魏晋","title":"答栾弘诗"}
{"author":"傅咸","content":"弘道兴化，实在良守。悠悠建平，皇泽未流。朝选于众，乃子之授。南荆注望，心乎克副。","dynasty":"魏晋","title":"赠建平太守李叔龙诗"}
{"author":"傅咸","content":"帝崇元淑，妙选其属。命子是佐，增衮之缛。","dynasty":"魏晋","title":"赠太尉司马虞显机诗"}
{"author":"傅咸","content":"嘉兹奇竹，质劲体直。立比高节，示世矜式。","dynasty":"魏晋","title":"邛竹杖铭"}
{"author":"傅咸","content":"煌煌丹烛，焰焰飞光。取则景龙，拟象扶桑。照彼幽夜，炳若朝阳。焚形鉴世，无隐不彰。","dynasty":"魏晋","title":"烛铭"}
{"author":"常秩","content":"冻杀汝阴常处士，也来骑马听朝鸡。","dynasty":"宋代","title":"句"}
{"author":"曹廉锷","content":"道是山城却水乡，小桥略彴足徜徉。柳阴深处垂纶坐，钓得游鳞二寸长。","dynasty":"清代","title":"汾源杂诗"}
{"author":"曹廉锷","content":"听人说真谛，言下颇了了。然求上乘禅，莫若无言好。有时笑口开，我亦不自晓。持定无无想，此身亦可少。","dynasty":"清代","title":"与杏林谈禅作禅语赠之"}
{"author":"周玉晨","content":"眠。月影穿窗白玉钱。无人弄，移过枕函边。张安国集中三首，蔡伸道集中一首，其首俱以一字句断，今本讹眠字为明，遂作三字句断，非也。是词见天机馀锦，系周晴川作。今相沿刻周美成，然片玉集无此，其不系美成明矣。","dynasty":"元代","title":"十六字令案词品卷一误作周邦彦词。词综卷"}
{"author":"唐婉","content":"世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(装欢通：妆)","dynasty":"宋代","tags":"宋词三百首，宋词精选，爱情，相思","title":"钗头凤·世情薄"}
{"author":"蔡觌","content":"海风拍枕灯初暗，山雨打窗人正寒。料得此轩秋更好，怒涛推月上阑干。","dynasty":"宋代","title":"正觉寺清风轩"}
{"author":"王蕴章","content":"炉烟一窗，瓶花一床，更添十里湖光，对南屏晚妆。藕风气香，竹风韵凉，等他月照回廊，浴鸳鸯一双。","dynasty":"清代","tags":"婉约，西湖，写景","title":"醉太平·西湖寻梦"}
{"author":"卞彬","content":"可怜可念尸著服。孝子不在日代哭。列箫暂鸣死列族。","dynasty":"南北朝","title":"自为童谣"}
{"author":"耽章","content":"摧残枯木倚寒林，几度逢春不变心。樵客见之犹不采，郢人何事苦搜寻。","dynasty":"唐代","title":"辞南平钟王召"}
{"author":"陈慕周","content":"东皇不问车，澒洞风尘走。长夜恨漫漫，无复元黄剖。晨兴媚少年，入夕惊老丑。春来一舒顾，春去又搔首。百感胸臆填，吾衰信非偶。陈子中廓如，诸相等尘垢。卅载世网投，酸辛桓在口。君今年六十，往事尽刍狗。静理动中悟，物我两无有。易义在随时，苍精转新柳。和神为先驱，用作扫愁帚。烟景满郊坰，形骸放诗酒。吾欲从之游，日日携红友。理乱付空蒙，大块一培塿。","dynasty":"清代","title":"赠陈毓瑞"}
{"author":"高莲生","content":"潜确还吾素，栖迟一草庐。闲来怀往事，睡起读残书。性岂因人热，形宜与世疏。芙蓉江上望，秋老更何如。","dynasty":"清代","title":"次内侄顾山公韵"}
{"author":"高莲生","content":"谁来池上问源头，藻荇风牵水镜流。得共传薪扶绝业，似同立雪补从游。国门声价瞻山斗，嵩室襟期寄壑邱。卖却船归官若水，诗成浩气欲横秋。","dynasty":"清代","title":"止水祠"}
{"author":"潘希曾","content":"岸柳绿丝丝，春风不断吹。昨来谁此别，留得折残枝。","dynasty":"明代","title":"岸柳"}
{"author":"潘希曾","content":"避石斜开径，临池小作堂。竹阴随杖履，荷气袭衣裳。迥觉红尘隔，宁知白日忙。一觞还一咏，此乐讵能忘。","dynasty":"明代","title":"池上即事"}
{"author":"潘希曾","content":"月窟秋香近，山程暑雨疏。诸生瞻使节，内府待贤书。鉴出骊黄外，心传衣钵馀。晋阳称自古，多士近何如。","dynasty":"明代","title":"送刘掌教中和山西校文"}
{"author":"潘希曾","content":"散木岂无用，散人何可羁。树来广莫野，看到逍遥时。朝市甘抛弃，烟霞足护持。高风千载上，谁嗣考槃诗。","dynasty":"明代","title":"樗林散人为严处士赋"}
{"author":"潘希曾","content":"岁除那可守，聊坐小堂寒。椒酒春先到，梅花兴未阑。三旬明忽满，几刻夜将残。泰运回天地，清愁谩自宽。","dynasty":"明代","title":"甲子除夜"}
{"author":"潘希曾","content":"溽暑逾三伏，新凉生五更。卧便衾布薄，起觉帽纱轻。树拥孤村秀，霞横极浦明。官舟两月路，今日渴心清。","dynasty":"明代","title":"晓舟漫兴"}
{"author":"潘希曾","content":"妙选出瀛洲，乾坤此胜游。节辞金殿晓，诏下珥江秋。日月开王政，文章炳帝猷。过门江汉路，戏綵一停舟。","dynasty":"明代","title":"送鲁内翰振之使安南"}
{"author":"潘希曾","content":"破晓发孤艇，春和风不惊。推篷烟树湿，荡桨浪花明。野色入淮迥，河流带济清。江湖万里去，独抱古人情。","dynasty":"明代","title":"晓发清河"}
{"author":"潘希曾","content":"夕阳湖上叟，短褐意悠哉。放犊看儿戏，打鱼携妇来。茅檐和土覆，竹牖傍云开。万里怀乡客，行歌首重回。","dynasty":"明代","title":"湖上叟"}
{"author":"潘希曾","content":"客子去何适，鸠声断复啼。阴晴五月半，天地大江西。水远湘流合，山重岭峤迷。向来弧矢意，不敢惮航梯。","dynasty":"明代","title":"南昌道中"}
{"author":"潘希曾","content":"我屋苍筠下，窗涵积雪明。映书寒亦好，烹茗味偏清。夜冻悬冰柱，晴融滴雨声。宦游逾二纪，念此不胜情。","dynasty":"明代","title":"程甥文德咏雪见寄次韵四首其四"}
{"author":"潘希曾","content":"空堂蜡炬辉，独坐睡何迟。两岁平分夜，三更欲尽时。声残爆竹火，香入颂花诗。好办明朝起，山呼祝圣慈。","dynasty":"明代","title":"除夜"}
{"author":"潘希曾","content":"灯月交辉夜，春城沸管弦。柏台深锁钥，梅岭接风烟。不语坐三鼓，回头来二年。太平多气象，万里仰尧天。","dynasty":"明代","title":"元宵即事"}
{"author":"潘希曾","content":"闭户东风又一春，竹阴庭院静无尘。花枝开好能撩我，燕子来频不避人。与酒绝交偏寂寞，作诗为计有吟呻。病馀筋力难为礼，拄杖人前自亦嗔。","dynasty":"明代","title":"病中偶述"}
{"author":"潘希曾","content":"红尘久碍登山屐，绿水今来载酒船。塔顶风凄催客饮，佛前灯暗照僧禅。烟霞满目聊延伫，名姓逢人莫浪传。寺石不须重试剑，倚天千尺在吟边。","dynasty":"明代","title":"游虎丘寺"}
{"author":"潘希曾","content":"下马款门门正关，主人辰出酉未还。三年见我儿童喜，一鸟啼春院落閒。竹所径来元不俗，剡溪乘兴未容悭。斜阳满地看辉尽，更待花稍月一弯。","dynasty":"明代","title":"访王主政秉衡不值仍小候"}
{"author":"潘希曾","content":"乡闱识我同升日，翰苑逢君及第时。青镜朱颜年独妙，蟾宫仙侣喜相期。班衣著锦光生国，玉树临风润照楣。此去西湖梅正发，好凭征客寄南枝。","dynasty":"明代","title":"送董内翰文玉归娶"}
{"author":"潘希曾","content":"便殿春和辟讲筵，叨陪法从五云边。迎风缥缈炉烟细，映日徘徊宝扇圆。鸡舌含香承旨近，雉膏推食荷恩偏。缉熙圣学微臣愿，供奉朝朝力未愆。","dynasty":"明代","title":"经筵侍班"}
{"author":"潘希曾","content":"窗畔然香枕畔书，小斋无事日长初。冥心似欲迷庄蝶，刮目犹堪校鲁鱼。役役浮生聊自遣，悠悠终古竟何如。重门在告经旬闭，一任傍人笑索居。","dynasty":"明代","title":"小斋遣兴"}
{"author":"潘希曾","content":"自是东风第一流，不随桃李弄春柔。驻颜谁与传丹诀，倾国天留艳素秋。清极傅霜肌不粟，睡来侵月影还幽。沉香亭畔如曾见，莫道杨妃得与俦。","dynasty":"明代","title":"赋秋海棠次马中舍文明韵"}
{"author":"潘希曾","content":"少年文采动时髦，老去功名信所遭。千里不须嗟骥枥，一官聊复试牛刀。行经易水秋风冷，吟对瀛台海月高。两地相望俱是客，缅思乡社共松醪。","dynasty":"明代","title":"送陈经府廷盛之河间"}
{"author":"潘希曾","content":"两月东风冻未除，手皴非乏豹为祛。江乡旧社思浮蚁，宾馆流年愧食鱼。梦逐卢生成底事，方抄陆氏有新书。瀛洲仙侣劳相念，几度诗来伏枕馀。","dynasty":"明代","title":"书怀次李内翰宗易韵"}
{"author":"潘希曾","content":"柳岸追凉偶共来，一樽分坐绿阴隈。歌声欲彻云中去，望眼真从天际回。客路光阴三日阻，诗家花鸟二公裁。安山此集成佳会，莫讶河枯闸未开。","dynasty":"明代","title":"安山闸与薛掌科子纯陈侍御廷禄酌柳下"}
{"author":"潘希曾","content":"孤舟尽日柳边撑，尚隔烟波十里程。篷底一灯听雨落，枕边三鼓盼天明。笑谈可待还当别，身世无凭忽自惊。欲假诗筒报消息，曲江幽梦恐先成。","dynasty":"明代","title":"夜抵沛县怀沽头章水部以道"}
{"author":"潘希曾","content":"行尽东风爱日长，京江风日似钱塘。望知酒旆心先醉，吟对花枝句亦香。浪里金山妨短屐，云边铁瓮倚危樯。长安到此三千里，更拟扬舲过楚湘。","dynasty":"明代","title":"京口即事"}
{"author":"潘希曾","content":"一别长安路五千，几回云里望青天。山从绝顶朝驱马，水向高源夜放船。蒲艾渐香临午日，风霜饱历任流年。本来带得烟霞疾，歌入沧浪意惘然。","dynasty":"明代","title":"过玉山书怀"}
{"author":"潘希曾","content":"槐阴柏影几屏间，倒映池盆石假山。深院无尘人罕到，苍苔有迹鸟初还。薰风幸解吾民愠，客子聊乘此日閒。向晚诗成谁和者，粉墙题处墨斑斑。","dynasty":"明代","title":"题袁州分司壁"}
{"author":"潘希曾","content":"山衔斜日澹馀晖，匹马迢遥历翠微。雨过不知三伏在，风来那得一尘飞。舂残水碓香粳熟，灌足溪田老芋肥。物色满前吟未己，又逢横笛牧童归。","dynasty":"明代","title":"萍乡马上"}
{"author":"潘希曾","content":"残暑侵陵困未苏，短篷閒倚欲长吁。不闻更漏怜村僻，渐转星河见夜徂。万里潇湘梧叶落，百年天地野航孤。思莼剩有秋风兴，未卜归途是坦途。","dynasty":"明代","title":"泊湘东"}
{"author":"潘希曾","content":"六月长沙早见秋，凉风吹雨暮飕飕。不忧卑湿能为患，稍喜炎蒸欲解雠。贾傅庙荒侵薜荔，屈原沙冷叫钩辀。南来未觉江湖远，对此令人动别愁。","dynasty":"明代","title":"长沙秋日"}
{"author":"潘希曾","content":"两日山行罢咏诗，不知诗句剩相随。晓鸿摩月悲鸣处，秋叶吟风欲堕时。万里羊肠谙客况，百年犬齿敢吾私。联镳幸有刘公干，倡和时时妙色丝。","dynasty":"明代","title":"山行柬刘侍御克温"}
{"author":"潘希曾","content":"两竿苍玉何年植，潇洒当轩伴寂寥。终日看来吟不足，有时倚处醉微销。影垂月下湘君佩，声咽风前秦女箫。彷佛故园池上见，不知身在五湖遥。","dynasty":"明代","title":"长沙分司竹桂橘三植皆南州高品感而有作时虞逆瑾见害三首其一"}
{"author":"潘希曾","content":"摇落方同楚客伤，峥嵘一树好秋光。谁从月窟移仙种，独把天香殿众芳。玉露濯枝丛浅碧，金丹点蕊破轻黄。广寒记得曾攀折，屈指于今己十霜。","dynasty":"明代","title":"长沙分司竹桂橘三植皆南州高品感而有作时虞逆瑾见害三首其二"}
{"author":"潘希曾","content":"青青江橘映秋堂，浥露含风亦自香。行处寻常供独玩，霜前三百莫轻尝。风流雅称离骚颂，品味珍收本草方。寄语湘灵须爱謢，待充包贡入明光。","dynasty":"明代","title":"长沙分司竹桂橘三植皆南州高品感而有作时虞逆瑾见害三首其三"}
{"author":"潘希曾","content":"早行乘月晚乘风，残暑无烦苦若翁。万里边关羸马底，一秋光景乱蝉中。长安北望云何极，衡岳南来雁不通。独有寸心堪百鍊，乾坤随处是帡幪。","dynasty":"明代","title":"早行"}
{"author":"潘希曾","content":"十日秋阴乍放晴，又随骢马出孤城。林霏滴翠时沾湿，花气浮香远送迎。软陌正宜联辔语，好山都作觅诗行。村田处处逢收秫，不用衔杯意己倾。","dynasty":"明代","title":"登澧州喜晴柬刘侍御"}
{"author":"潘希曾","content":"烟雾冥濛匝四山，紫骝驮我画图间。不妨终岁长为客，才到吟诗便属閒。沉海鱼书无梦想，穿云鸟道有跻攀。折冲久佩宣尼训，敢讶行边渐入蛮。","dynasty":"明代","title":"石门道中"}
{"author":"潘希曾","content":"群山绝顶茅花岭，俯瞰蛮溪势转严。下马几经难冒险，排云直上最高尖。茫茫白眼空人世，霭霭青天作帽檐。安得画归摩诘句，满囊携去未伤廉。","dynasty":"明代","title":"茅花岭"}
{"author":"潘希曾","content":"青山官舍雨疏疏，扫地焚香客到初。秋意萧条一年暮，土风荒陋九夷居。扶持病骨多将药，爱惜清宵祗读书。忽忆故园兄弟乐，不知萸菊近何如。","dynasty":"明代","title":"宿九溪安福所"}
{"author":"潘希曾","content":"霏微山雾不成雨，蔽翳朝阳如许阴。初似半空横一练，怪来俄顷失千林。逢人莫辨惟闻语，饮酒虽多岂易禁。身在瘴乡须自遣，未能开口祗沉吟。","dynasty":"明代","title":"大庸山中大雾"}
{"author":"潘希曾","content":"城头突兀仲宣楼，城下长江日夜流。吴蜀东西如指掌，关河百二此襟喉。从来用武英雄地，不尽悲歌客子秋。独倚危栏还罢去，龙山风日晚悠悠。","dynasty":"明代","title":"登荆州城"}
{"author":"潘希曾","content":"洞门閒倚白云开，洞里残碑半绿苔。奇绝自然超识界，渺茫何处有蓬莱。窍通天表窥何极，泉去人间挽不回。万里停骖一回醉，试题青壁记曾来。","dynasty":"明代","title":"施州通天洞"}
{"author":"潘希曾","content":"下峡初惊滟滪过，压船巫岫郁嵯峨。荒唐事往馀云雨，欸乃声高出漩涡。三蜀规模诸葛在，百年感慨杜陵多。酒醒日暮长安远，愁听渔翁作楚歌。","dynasty":"明代","title":"巫峡"}
{"author":"潘希曾","content":"岸头烟色暗寒芜，东下夷陵水似铺。出峡江声城畔急，傍岩渔火雨中孤。秦灰未冷还兴楚，汉鼎难安可恨吴。惆怅千年如昨日，夜深閒坐揽吟须。","dynasty":"明代","title":"泊夷陵"}
{"author":"潘希曾","content":"桂花消息月中传，远客初闻喜欲颠。鸣世文章真不忝，横秋雕鹗任高骞。朱陈况是曾同学，韦杜从来不乏贤。昨夜金门早朝梦，分明联佩五云边。","dynasty":"明代","title":"闻戚世英发解"}
{"author":"潘希曾","content":"衡阳又过熊罴岭，冀北谁传鸿雁书。廊庙关心趋走地，年华回首别离初。梅横野市春寒浅，竹映沙村夕照虚。十里浯溪天渐暝，磨崖碑畔暂踌躇。","dynasty":"明代","title":"过熊罴岭"}
{"author":"潘希曾","content":"南岳南来五岭连，黄茅望断瘴云边。未知游子归何日，又见梅花送一年。行路雨晴多负笠，居人冬晚不衣绵。异蛇见说无人捕，官政于今可胜前。","dynasty":"明代","title":"永州道中"}
{"author":"潘希曾","content":"人间宦海几桑田，稳泛沧浪旧钓船。冠挂神羊馀正直，身将仙鹤去联翩。季鹰感慨秋来早，元亮归休醉欲眠。最是閒中多日月，相逢不敢问流年。","dynasty":"明代","title":"次韵陈宪副归田"}
{"author":"潘希曾","content":"山翠重重踏不开，马疲慵著短鞭催。侵寻卒岁诗全少，邂逅逢梅首重回。边徼未妨持节去，笑谈曾拟折冲来。每怀宦牒无优暇，惭负芸窗旧卷堆。","dynasty":"明代","title":"武冈道中"}
{"author":"潘希曾","content":"涉世艰关懒著鞭，催人节物苦推迁。冬归不待一年尽，春到仍争五日先。綵仗土牛何处击，青丝纤手若为传。阴崖穷谷还生意，惟愿东风揽化权。","dynasty":"明代","title":"腊月二十五日立春途中作"}
{"author":"潘希曾","content":"今岁今宵更几何，梅花爆竹两蹉跎。百千万事与时去，三十二年从此过。公馆无人灯烬落，边城达曙鼓声多。纷纷怕逐春来梦，细瀹香茶遣睡魔。","dynasty":"明代","title":"靖州守岁"}
{"author":"潘希曾","content":"旅食南陲忽自惊，光阴抛掷又新正。五更初下瞻天拜，三殿还思导驾行。箫鼓人家春似海，桃符门户日初晴。天时人事应同泰，蹇拙何因答圣明。","dynasty":"明代","title":"戊辰元日靖州作"}
{"author":"潘希曾","content":"轻阴阁雨不成晴，寒暖相持意未平。马上逢春难把玩，花边著眼自分明。争教归去能如雁，不觉蹉跎到听莺。愧尔野人生计好，缓鞭黄犊傍门耕。","dynasty":"明代","title":"春日马上口占"}
{"author":"潘希曾","content":"春愁无处避啼鹃，风雨冥冥极漏天。石齿齧人行不得，马蹄施铁踏将穿。遗苗出没溪山险，戍卒艰虞堡寨连。谁是于今赵充国，可同樽俎说安边。","dynasty":"明代","title":"镇远道中"}
{"author":"潘希曾","content":"马蹄芳草不生尘，十里桥亭一笑亲。稍稍落花春欲老，悠悠浮世事还新。樽前有酒仍高兴，林下如公羡吉人。日暮野舤归渡稳，小孙扶上杖藜身。","dynasty":"明代","title":"益阳罗大参追饯留诗为别"}
{"author":"潘希曾","content":"积雨圜扉昼不明，忽惊蝉响闹新晴。无求似汝已难及，多事为谁鸣不平。风露一枝何处好，乾坤馀暑几时清。故园心事秋来剧，空愧浮名累此生。","dynasty":"明代","title":"诏狱闻蝉"}
{"author":"潘希曾","content":"澹澹长空云昼生，白衣苍狗忽纵横。当窗伏枕不成睡，仰古俯今何限情。严濑几时吾浪迹，华山有地子逃名。潞河秋水蓝于画，会约仙舟早晚行。","dynasty":"明代","title":"诏狱次韵李献吉睹云生写怀"}
{"author":"潘希曾","content":"大江西汇古龙洲，洲上云津何处求。抱膝几人曾偃蹇，遗书万卷足风流。邦家霖雨寻常事，嘉定文章三百秋。珍重云礽肯堂构，藜光夜夜烛天浮。","dynasty":"明代","title":"云津书院为刘掌教中和赋"}
{"author":"潘希曾","content":"圣主宽恩放谏官，路岐从此向平安。迂疏自合山林老，犬马从知补报难。千古有怀成孟浪，一家堪庆是团栾。北窗高卧吾生足，懒问人间日几竿。","dynasty":"明代","title":"述怀五首其一"}
{"author":"潘希曾","content":"遭逢何以效涓埃，直道终然与祸媒。万死形骸非我有，再生日月是天开。山中事业还书卷，掌上经纶付酒杯。身在水云心在国，尚随渔钓咏康哉。","dynasty":"明代","title":"述怀五首其二"}
{"author":"潘希曾","content":"秋雨不断天冥冥，逐臣卧病几时醒。空惭去燕犹知社，浪说刳龟为有灵。生白久虚庄叟室，草玄何意子云亭。双溪风月平生地，准拟相逢眼更青。","dynasty":"明代","title":"述怀五首其三"}
{"author":"潘希曾","content":"万古相寻一梦间，掉头林下了无关。情怀旧雨同今雨，踪迹南山又北山。簪绂已投谁束缚，芰荷初制更宽閒。赤松丹井依然在，欲觅仙人问九还。","dynasty":"明代","title":"述怀五首其四"}
{"author":"潘希曾","content":"久叹疏慵与世违，扁舟今日是东归。烟霞合我私花柳，天地从人公是非。万事何心当象局，一尘无路到渔矶。山中故有藏脩地，前辈风流敢庶几。","dynasty":"明代","title":"述怀五首其五"}
{"author":"潘希曾","content":"日暮北风狂捲沙，乾坤落落泛吾槎。犹馀习气倾湖海，未觉头颅逼岁华。肠到九回空自断，肱虽三折不须嗟。一箪粗粝终朝饱，剩有青门百亩瓜。","dynasty":"明代","title":"日暮"}
{"author":"潘希曾","content":"江上寒梅香己浮，梅边苍竹意仍幽。独将书画米家物，来泛湖天范蠡舟。半世风波浑昨梦，明时出处岂私忧。故园兄弟新醅熟，拟及春盘共劝酬。","dynasty":"明代","title":"江上漫兴"}
{"author":"潘希曾","content":"八十将登鬓未华，近来强健更堪誇。春游不拄鸠头杖，夜坐犹烹蟹眼茶。林下相从知有日，客边闻说喜无涯。郎君巳解传簪笏，看到曾玄事不赊。","dynasty":"明代","title":"奉寄戚宪副先生"}
{"author":"潘希曾","content":"乾坤佳节客中临，感慨虽多喜亦深。晓日己回南至景，冻云应散朔方阴。五湖风月一杯酒，双阙烟霄万里心。添线光阴长几许，漫教閒里课清吟。","dynasty":"明代","title":"戊辰冬至丹阳作"}
{"author":"潘希曾","content":"冬至初交夜正长，短篷岑寂此何乡。不眠苦被诗魔搅，多病翻嫌酒思狂。独犬寥寥村隔水，惊鸿渺渺月如霜。经年不作趋朝梦，拥被犹怜马上忙。","dynasty":"明代","title":"至后一日枕上作"}
{"author":"潘希曾","content":"故人过我竹间庐，襟抱重开十载馀。亲老共荣毛义檄，官清仍载邺侯书。潇湘景好何妨远，邹鲁风回定不虚。去矣一毡堪卧起，等閒尘土莫驱车。","dynasty":"明代","title":"次韵寄项司训聘之"}
{"author":"潘希曾","content":"秋色南来雁影随，使君归兴浩难追。离情且尽当筵酒，世事徐看罢局棋。召伯甘棠终恋恋，窦家仙桂更奇奇。清风千古西江水，濯取长缨趣自知。","dynasty":"明代","title":"送万太守季崇致仕"}
{"author":"潘希曾","content":"深山何意故人来，石径苔荒扫不开。正忆看花曾并辔，休辞对菊且衔杯。江湖未有忘忧地，廊庙惟应济世才。一笑出门仍远别，暮云翘首重徘徊。","dynasty":"明代","title":"同年章道充过访奉赠"}
{"author":"潘希曾","content":"千年心学托盘铭，醉梦纷纷独唤醒。直与圣贤相启沃，了无尘土翳虚灵。河滨洗耳风斯下，泽畔弹冠事不经。犹愧烦襟消未尽，愿因一涤试清泠。","dynasty":"明代","title":"涤斋为陈掌教赋"}
{"author":"潘希曾","content":"林下光阴味转长，春来物我两相忘。烟波戏藻鱼知暖，花径衔泥燕窃香。白日一壶陶令醉，青山双屐阮孚狂。荷锄邻叟归来晚，见说农桑事渐忙。","dynasty":"明代","title":"春日即事"}
{"author":"潘希曾","content":"江上秋风作晓寒，扁舟欸乃下重滩。一千里外莼鲈兴，三十年来岳牧官。去国尚嫌名太洁，到家应喜梦初安。论文未卜重逢日，极目浮云正渺漫。","dynasty":"明代","title":"送郭大参于汉致仕"}
{"author":"潘希曾","content":"倾盖无何又别筵，行尘望断似登仙。九重日月三阳近，万里朝宗五马先。有喜天颜瞻咫尺，无聊民瘼赖旬宣。江湖放浪仍迂拙，击壤遥陪祝万年。","dynasty":"明代","title":"送赵太守叔鸣入觐"}
{"author":"潘希曾","content":"十年粉署足清誉，作郡初分海上墟。风土最便乡国近，循良端使汉廷书。荔支日暖熊车稳，椰子风清燕寝虚。庾岭梅花春更早，一枝消息定何如。","dynasty":"明代","title":"送钟太守邦臣之广州"}
{"author":"潘希曾","content":"出入三朝位望崇，又歌文武发元戎。西师共仰韩招讨，回纥遥惊郭令公。祖饯衣冠明晓日，先驱旗纛起秋风。九重宵旰苍生意，应赖全收不杀功。","dynasty":"明代","title":"送张都宪总制陕西"}
{"author":"潘希曾","content":"朔风无赖搅清眠，败壁残灯共客边。雪色在窗天易曙，更声到枕夜如年。重依凤阙惭尸位，乍别鲈乡忆钓船。幽梦不成魂欲断，无凭身世转茫然。","dynasty":"明代","title":"寒夜不寐"}
{"author":"潘希曾","content":"十年江海广文寒，忽报龙溪漫转官。绛帐已专新讲席，青毡不改旧吟坛。梦回好句凭谁寄，别久幽怀稍自宽。却幸星槎假良便，一尊非晚话团圞。","dynasty":"明代","title":"喜仲实兄转龙溪教谕"}
{"author":"潘希曾","content":"峨冠著豸带生花，揽辔都门意气赊。十载琼林曾共宴，两州乔木本同家。官联乌府名方重，路出牛山景更嘉。见说潢池多窃弄，洗尘甘雨喜随车。","dynasty":"明代","title":"送潘佥宪玉卿之山东"}
{"author":"潘希曾","content":"三年不入未央宫，侍从谁期此日同。仙岛往还无弱水，鹏程搏击有刚风。子昂笔阵千人废，太白骚坛一世雄。閒扫药栏须枉顾，酒钱三百挂青铜。","dynasty":"明代","title":"次韵简赵李二内翰"}
{"author":"潘希曾","content":"天上楼台五凤攒，回头咫尺俯长安。太平宇宙难为象，岁晏冰霜苦不寒。日过午门初放杖，云连甲第尽峨冠。空谈仁义何裨补，惭愧重来旧谏官。","dynasty":"明代","title":"次李序庵退朝韵"}
{"author":"潘希曾","content":"过眼流年又涉虚，了知天地等籧庐。后来世事三春梦，前此閒愁一夕除。未静风尘羞肉食，忽惊梅柳忆山居。灯前强和阳春曲，醉拂云笺任草书。","dynasty":"明代","title":"除夕次李序庵韵"}
{"author":"潘希曾","content":"三十六年吾已过，一百五日春又来。柳稍烟雨绿于染，马首尘埃红作堆。上表未摅诸葛愤，校书宁有子云才。悠悠如此亦何益，空碍东风笑口开。","dynasty":"明代","title":"遣闷"}
{"author":"潘希曾","content":"万里登临一系舟，八闽形胜此危楼。水通溟渤来重译，山入云霄壮上游。题句只疑南斗避，倚栏还为夕阳留。主人兴剧谁能尽，举白频劳向客浮。","dynasty":"明代","title":"福州控海楼尚市舶宴上作"}
{"author":"潘希曾","content":"乌蛮滩上伏波祠，万里南来酹一卮。薏苡不妨成贝锦，功名终许勒宗彝。云连草树疑精爽，地杂华夷仰护持。屈指云台旧时将，几人庙食尚天涯。","dynasty":"明代","title":"横州马伏波祠"}
{"author":"潘希曾","content":"扁舟江上久沿洄，十幅蒲帆顷刻开。除日并将孤闷去，好风先向隔年来。分香夜泊梅花岸，带暖时倾柏叶杯。早晚咨诹王事毕，五云回首即蓬莱。","dynasty":"明代","title":"除日永淳道中得风"}
{"author":"潘希曾","content":"自涉名途十二年，年年元日不同天。九重日驭三回侍，万里星轺两度旋。哀苦尝劳乌借力，艰危仅脱虎垂涎。悠悠往事成春梦，谩把今春付醉眠。","dynasty":"明代","title":"癸酉元日"}
{"author":"潘希曾","content":"万里安南第一程，停骖此日快新晴。喧林鼓吹晨分队，耀野旌旗夜宿兵。土俗衣冠犹自异，春风草木有馀荣。乾坤覆载何遐迩，正北红云是玉京。","dynasty":"明代","title":"次安南坡垒驿"}
{"author":"潘希曾","content":"细雨青林暗市桥，五更灯火促星轺。紫泥擎出天恩重，赤土分来海国遥。正朔不殊尧日致，封疆何用汉时标。午风披拂轻阴散，春色还同喜气饶。","dynasty":"明代","title":"发市桥驿"}
{"author":"潘希曾","content":"皇家声教古无前，此日春风动海天。龙节远辉南斗外，鸟星长拱北辰边。藩垣义在思分土，献纳才疏愧济川。临别何须重金币，赠言馀意忆他年。","dynasty":"明代","title":"次韵荅安南国王兼辞其赆"}
{"author":"潘希曾","content":"久依香案玉皇前，手捧纶音下九天。不用橐金酬使越，须知封土在安边。周爰归去风生袖，长揖分离思满川。从此相望无远迩，讴歌同荅太平年。","dynasty":"明代","title":"回至吕瑰再次王韵辞其赆"}
{"author":"潘希曾","content":"万里观风百越春，瘴烟消尽物华新。车书不异成周制，飞跃元同大造仁。稍自沧溟输海错，永依朱鸟奠炎神。畏天事大无穷意，裁入新诗寄我频。","dynasty":"明代","title":"次韵酬安南国王饯别之作"}
{"author":"潘希曾","content":"出尘心迹了无缨，三十年来四海名。诗酒对时聊尔尔，行藏于世只平平。春风偶下贤人榻，南国空惭使者旌。牡蛎门墙菊花径，白云深锁不胜情。","dynasty":"明代","title":"次韵荅张东所廷实"}
{"author":"潘希曾","content":"元运方兴宋祚危，正是桑田沧海时。从容一死酬君父，辛苦馀生为本支。殷室有仁堪并驾，史家无传合题诗。等閒成败都陈迹，惟有芳名百世垂。","dynasty":"明代","title":"读宋茂名尹潘公家传"}
{"author":"潘希曾","content":"几年吾婺赖仪刑，化雨平分赣水汀。毛义宦情劳捧檄，韦贤家学惯传经。故山榕叶归时见，官舍滩声静里听。君路渐南予渐北，飞鸿消息愈冥冥。","dynasty":"明代","title":"送高掌教之赣州"}
{"author":"潘希曾","content":"五月官河雨乍通，星槎东下更乘风。周家典礼藩封盛，汉国河山带砺同。衣锦会看过故里，焚黄仍得报先公。秋来好是旌归日，青琐封题待纳忠。","dynasty":"明代","title":"送高掌科颍之册封便道焚黄"}
{"author":"潘希曾","content":"柳陌尘销暑雨残，故人骑马出长安。三场旧识凌云气，百里今为应宿官。丹荔黄柑知地胜，天涯民力赖君宽。元方若见凭传语，侍从年来愧素餐。","dynasty":"明代","title":"送令尹施天瑞之南靖"}
{"author":"潘希曾","content":"思君咄咄困愁城，笑语重逢仆欲更。岁月有痕惟短鬓，乾坤无用是虚名。故园水竹三生梦，上国烟花万里情。自是同心堪细酌，坐沉槐月听鸦鸣。","dynasty":"明代","title":"即席次徐正郎庭实韵"}
{"author":"潘希曾","content":"几年场屋擅才名，教铎初持向建平。燕市浊醪谈旧雨，潞河文鹢泛新晴。通家有分垂三世，游宦无端隔两京。珍重青毡携去好，讲坛高拥六经横。","dynasty":"明代","title":"送丁司训器之赴建平"}
{"author":"潘希曾","content":"一入都门三十年，秋风归兴忽翻然。久供尚药回天眷，剩有良方与世传。白发光阴閒后好，青山杖屦醉来便。门前瀫水深如许，流泽应同橘井泉。","dynasty":"明代","title":"送吴御医晦叔致仕"}
{"author":"潘希曾","content":"此月难同恨往年，树头今夕喜将圆。风流不是寻常地，露坐分明尺五天。共爱蟾光浮酒斝，还教鹤影舞花筵。夜阑更觉明宵近，秋色催人醉帽偏。","dynasty":"明代","title":"八月十四夜西涯阁老园亭看月奉次限韵二首其一"}
{"author":"潘希曾","content":"此回情景胜常年，树杪清光望欲圆。风掠暮云沉碧海，露含凉气洗青天。共求妙句传他日，还许高歌彻四筵。夜漏未央狂未己，秋来幽事我能偏。","dynasty":"明代","title":"八月十四夜西涯阁老园亭看月奉次限韵二首其二"}
{"author":"潘希曾","content":"金气行秋年复年，石亭秋半月还圆。丝传律吕风回壑，竹逗清寒露满天。匏爵不辞歌既醉，土殽随意秩初筵。革更叵柰光阴速，木影中宵幸不偏。","dynasty":"明代","title":"十五夜戏效八音体叠前韵二首其一"}
{"author":"潘希曾","content":"金波洗眼送流年，石假山头镜影圆。丝鬓暗惊行乐地，竹帘高捲未云天。匏成濩落堪豪饮，土不尘埃合肆筵。革鼓鼕鼕宫漏杳，木犀花底兴方偏。","dynasty":"明代","title":"十五夜戏效八音体叠前韵二首其二"}
{"author":"潘希曾","content":"故家文献素相闻，上国秋风喜见君。捧檄忽惊千里去，传经不负一生勤。祖筵漫对黄花雨，离思遥牵碧树云。莫厌寒毡淹岁月，栋梁榱桷是奇勋。","dynasty":"明代","title":"送胡司训之河涧"}
{"author":"潘希曾","content":"吹面东风渐可迎，春来天气快新晴。欣欣柳色如相得，脉脉河流亦有情。登眺我犹妨阮屐，校雠君不让韩檠。久同禁署非沦滞，岁月令人重友生。","dynasty":"明代","title":"早春次韵荅李内翰序庵"}
{"author":"潘希曾","content":"洛下风流忆昔贤，投簪当路正青年。贤劳旧著司徒绩，退隐新登太史编。化去迹陈猿鹤怨，读残书在子孙传。千年嵩岳收灵气，洒泪徒劳吊九泉。","dynasty":"明代","title":"追挽王正郎先生"}
{"author":"潘希曾","content":"拟赋招魂欲断肠，曾于髫丱挹威光。乘骢尚忆同先子，附骥偏怜得季方。翰苑才名元独步，柏台风度更流芳。高坟宿草年华去，怅望空惭一瓣香。","dynasty":"明代","title":"追挽王宪副先生"}
{"author":"潘希曾","content":"人物从来说浦阳，斯文未丧有书香。年来后学多狂简，事在先生为主张。宝婺夜晴风月好，龙门春静薜萝长。绝怜官舍邻予舍，千里因君话故乡。","dynasty":"明代","title":"赠陈司训洁之浦江"}
{"author":"潘希曾","content":"为客有长夜，出门无故人。多情千里月，送此一杯春。大梦难醒世，虚舟不定身。颓然倚篷底，犹自忆垂纶。","dynasty":"明代","title":"客夜独酌"}
{"author":"潘希曾","content":"野寺扪萝入，荒凉岁月深。偶寻逃暑处，一洗入禅心。共坐僧閒语，眠听鸟细吟。出门仍理棹，落日半川阴。","dynasty":"明代","title":"湘潭庆霞寺"}
{"author":"潘希曾","content":"山城百里道，多半在岧峣。岫湿含云气，崖香长药苗。野田荒作路，古木仆为桥。日暮西风急，吟蝉抱叶飘。","dynasty":"明代","title":"龙阳道中"}
{"author":"潘希曾","content":"路尽石为门，门中绿树村。山峦当城郭，风俗自乾坤。水接桃源派，人通洞獠言。晚厨供石鲫，为倒菊花樽。","dynasty":"明代","title":"石门县"}
{"author":"潘希曾","content":"百里慈阳地，巉岩半不毛。天垂南裔尽，山插北辰高。种粟惟便火，耕崖秪惯刀。驩兜墓犹在，掩鼻过秋蒿。","dynasty":"明代","title":"慈利县"}
{"author":"潘希曾","content":"穷关过野牛，举目使人愁。挂树猿通臂，伤人蛇两头。青天一线影，翠壁四时秋。决决寒泉洞，遥通江汉流。","dynasty":"明代","title":"野牛关"}
{"author":"潘希曾","content":"秋思正凄迷，千山入九溪。路危频下马，午过不闻鸡。秃树疑人立，荒禽作怪啼。孤烟生远垒，隐隐动昏鼙。","dynasty":"明代","title":"九溪道中二首其一"}
{"author":"潘希曾","content":"青云万叠山，山下水潺潺。诘屈路难出，崔嵬星可攀。劳哉千里骥，入此九溪蛮。坦坦中原地，长驱何日还。","dynasty":"明代","title":"九溪道中二首其二"}
{"author":"潘希曾","content":"小艇下狂澜，征途暂解鞍。清秋一夜雨，乱石百重滩。山向船头合，天如井底观。寒猿自啼伴，羁思苦相干。","dynasty":"明代","title":"永定乘小艇东下"}
{"author":"潘希曾","content":"山深少行迹，猿鹤自为群。老树封苍藓，长藤挂白云。人烟寒不起，日色午难分。跋涉虽艰苦，翛然远世纷。","dynasty":"明代","title":"山行即事"}
{"author":"潘希曾","content":"关西自昔盛贤豪，晚节如公一世高。八座勋名垂竹帛，七旬风月老林皋。眠云华岳仙为侣，屑玉蓝田露作膏。笑看斑斓环膝下，年年介寿进春醪。","dynasty":"明代","title":"寿司空陕西李公"}
{"author":"潘希曾","content":"西曹清景属槐堂，酒兴诗情取次偿。细蕊缀黄临短槛，新梢抽绿过东墙。午阴谩喜先秋桂，春色何妨后野棠。日永风清官事了，羡君挥麈据胡床。","dynasty":"明代","title":"次韵咏徐秋官厅事槐柏二首其一"}
{"author":"潘希曾","content":"夭乔满目孰媸妍，偃蹇寒姿特可怜。空谷移根天自别，古堂分影地逾偏。终于晚节知君子，不向春风竞少年。剩与诗家添好兴，四时苍翠锁云烟。","dynasty":"明代","title":"次韵咏徐秋官厅事槐柏二首其二"}
{"author":"潘希曾","content":"坐困炎蒸百事慵，对花犹觉野情浓。亭亭不尽淩波意，淡淡初回晕酒容。眼底西湖非幻景，尊前泰华有奇峰。绿漪清浅香风细，爱护仍愁急雨舂。","dynasty":"明代","title":"盆荷次韵李宫允二首其一"}
{"author":"潘希曾","content":"赏心吟事病来慵，尚爱荷香一味浓。翠盖偶倾如故好，红妆微笑为谁容。出尘已绝三千界，过雨空疑十二峰。更谢主人能好客，留连不觉醉高舂。","dynasty":"明代","title":"盆荷次韵李宫允二首其二"}
{"author":"潘希曾","content":"富川云水草堂深，想见先生抱膝吟。献玉未明和氏泣，绝弦谁识伯牙心。渔舟小泛沿荷浦，书卷閒开傍竹阴。搔首日高犹散发，更无魂梦到朝簪。","dynasty":"明代","title":"寄赠钟处士"}
{"author":"潘希曾","content":"十年萍梗事堪嗟，犹喜相逢鬓未华。州县岂宜清庙器，诗书元自大方家。黄花暂醉离亭晚，鸿雁同征去路赊。回首吴江枫落夜，诗成须向故人誇。","dynasty":"明代","title":"送童贰守栗卿之姑苏"}
{"author":"潘希曾","content":"丰沛英雄入彀来，春风桃李待栽培。千金久负屠龙艺，一笑重经戏马台。云暗楚天鸿雁杳，酒酣燕市菊花开。分携话及乡邦事，二十年前首重回。","dynasty":"明代","title":"送杜司训世良之丰县"}
{"author":"潘希曾","content":"搔首流年万事新，交游赢得故情真。未论车马来今雨，直许金兰到古人。邀月酒杯频入夜，傍花棋局不沾尘。多君满腹琅玕在，阊阖终须次第陈。","dynasty":"明代","title":"次韵荅李序庵"}
{"author":"潘希曾","content":"半隐先生本席珍，懒从三聘试经纶。此身已逐忘机鸟，有子还为瑞世麟。命服再膺荣昼锦，林泉终老遂天真。斜阳宰木今如许，剩有高风激后人。","dynasty":"明代","title":"半隐王先生挽词"}
{"author":"潘希曾","content":"巴夷依洞险，茶漆足营生。不解通名字，粗知听使令。狼心终叵测，鸟语自相惊。未暇图王会，编诗记远行。","dynasty":"明代","title":"巴夷"}
{"author":"潘希曾","content":"晓色满征衣，行人在翠微。不缘幽径引，真被乱山围。露重林稍滴，云轻水面飞。天涯知近远，但望夜郎归。","dynasty":"明代","title":"晓发大田"}
{"author":"潘希曾","content":"匹马偏桥路，悠悠向夕曛。水清窥底石，山密踏层云。险地苗居半，封疆楚已分。数声花畔鸟，犹似故园闻。","dynasty":"明代","title":"偏桥"}
{"author":"潘希曾","content":"万里辰溪夕，春杯且共挥。蕨拳初摘嫩，木耳旋烹肥。月射丹沙窟，风回白石矶。如何不取醉，明日杏花飞。","dynasty":"明代","title":"辰溪与刘侍御夜酌"}
{"author":"潘希曾","content":"水际光风动，林间积雨收。湖平天共渺，洲浅树全浮。世态妨青眼，春愁妒黑头。偶然佳景会，不恨未归舟。","dynasty":"明代","title":"湖上漫兴"}
{"author":"潘希曾","content":"听子清秋梦，醒予久病怀。逍遥何日是，恍忽有天开。背壁灯明灭，巡檐柝往来。浮生元可笑，此际不须猜。","dynasty":"明代","title":"诏狱听李献吉言梦"}
{"author":"潘希曾","content":"野旷晚风徐，孤帆信所如。贾生流涕后，屈子卜居初。天地身差健，诗书计未疏。萧然岁将暮，松竹忆吾庐。","dynasty":"明代","title":"舟行"}
{"author":"潘希曾","content":"河西一望时，叠浪白差差。野艇因风阻，孤臣去国迟。贫怜书卷在，病想药方奇。兀坐篷窗月，萧条芦雁移。","dynasty":"明代","title":"河西阻风"}
{"author":"潘希曾","content":"高枕懒推篷，晖晖隙日红。未分天早晏，那辨岸西东。风浪何为者，乾坤阿堵中。渔歌催我起，擘蟹送郫筒。","dynasty":"明代","title":"舟中戏述"}
{"author":"潘希曾","content":"长河冻鳞起，断岸晚舟维。静爱鸦栖定，閒嗔月上迟。固穷终省事，多病始知医。短笛谁家子，多情过我吹。","dynasty":"明代","title":"晚泊"}
{"author":"潘希曾","content":"忽忽梦初觉，沉沉夜未央。孤砧晴捣月，残角冷吹霜。酒醒相如渴，诗成杜甫狂。帝城惊渐远，所喜近江乡。","dynasty":"明代","title":"枕上作"}
{"author":"潘希曾","content":"千里书来日，三江岁晏时。开缄知别恨，渴见数归期。不尽原鸰意，虚烦塞马疑。水云耕钓处，从此得追随。","dynasty":"明代","title":"归途得家兄书"}
{"author":"潘希曾","content":"问津到扬子，眼界亦奇哉。海月潮推上，江天浪拍开。山浮两螺髻，舟泛一虾杯。十载频南北，閒吟有此回。","dynasty":"明代","title":"扬子江晚眺"}
{"author":"潘希曾","content":"云冷日光薄，冬残归意忙。过江随钓艇，见竹认山房。雁足书曾寄，羊肠险亦尝。未须楼独倚，随遇是行藏。","dynasty":"明代","title":"归意"}
{"author":"潘希曾","content":"木落青山冷，江空白日斜。孤舟方去国，万里更携家。宿火时温酒，敲冰自煮茶。夏畦吾久病，小笑索梅花。","dynasty":"明代","title":"即事"}
{"author":"潘希曾","content":"泽国风光别，残冬天气柔。水平鸣桨滑，山近捲帘幽。得句呼儿写，开尊与妇酬。青林挂红日，留我一停舟。","dynasty":"明代","title":"毗陵道中"}
{"author":"潘希曾","content":"梦破馀酲在，杖藜临晓风。关心春圃绿，扫迹市尘红。听鸟胜丝竹，栽花亦事功。未须论管乐，祗合卧隆中。","dynasty":"明代","title":"杖藜"}
{"author":"潘希曾","content":"抱拙从人笑，投閒得自由。学仙时叩齿，延客误科头。竹院藜床晚，芸窗茗椀秋。济时无上策，聊共曲生谋。","dynasty":"明代","title":"抱拙"}
{"author":"潘希曾","content":"日色满花枝，山窗睡起迟。发经秋易脱，身未老先衰。可是陶潜醉，惟应鲍叔知。閒中亦多事，客至与围棋。","dynasty":"明代","title":"山窗"}
{"author":"潘希曾","content":"静院隔尘境，微凉生暮天。写怀诗俊逸，投我意勤拳。鹤梦风惊觉，花神月与传。想应箕踞处，清极不成眠。","dynasty":"明代","title":"次韵温内翰民怀夜坐见寄"}
{"author":"潘希曾","content":"相逢话相别，三载卧江天。水果珍菱角，山殽饱蕨拳。字从携酒问，诗懒向人传。长乐钟初听，终宵欠稳眠。","dynasty":"明代","title":"再次前韵荅温内翰"}
{"author":"潘希曾","content":"芳名留死后，苦节在生前。不负共姜誓，仍齐孟母贤。人怜同穴计，天与未亡年。旌诏慇勤意，纲常万古传。","dynasty":"明代","title":"陈节妇挽词"}
{"author":"潘希曾","content":"家学一经在，天香双桂荣。诰鸾凡几轴，符虎又专城。炎海晴无瘴，阳春政有成。汉家循吏传，黄霸早驰名。","dynasty":"明代","title":"题钟太守邦臣诰敕誊黄卷"}
{"author":"潘希曾","content":"钜海环山寺，丛筠护石提。混涵天上下，升坠日东西。到恨浮槎晚，归疑去路迷。萍踪久漂泊，愧尔定僧栖。","dynasty":"明代","title":"广州海珠寺"}
{"author":"潘希曾","content":"独卧篷窗晚，沧浪闻啸歌。穷年行路远，归梦入春多。绿树蛮村合，红霞瘴雨过。相忘祗鸥鸟，汎汎共烟波。","dynasty":"明代","title":"独卧"}
{"author":"潘希曾","content":"新岁易为感，遐荒独自行。雨晴人日好，天远使星明。望阙轻阴转，思乡芳草生。无情江上雁，肃肃背予征。","dynasty":"明代","title":"人日"}
{"author":"潘希曾","content":"经旬抱微瘵，闷闷向天涯。夜雨长汀草，春风开野花。无功终屏药，有梦只还家。漫学长生术，朝来咽日华。","dynasty":"明代","title":"病中遣怀"}
{"author":"潘希曾","content":"两涯回石壁，悦玩竟忘疲。混沌何人凿，玲珑一世奇。累累鼎象物，隐隐画藏诗。绝顶云昏处，惟应仙鹤知。","dynasty":"明代","title":"南宁太平之间岩石奇绝累日玩之不厌"}
{"author":"潘希曾","content":"泥涂日已夕，草阁雨犹寒。美睡方知倦，羁栖自鲜欢。泉声回涧底，花气蔼林端。往路还何许，沉沉夜欲阑。","dynasty":"明代","title":"宿布村"}
{"author":"潘希曾","content":"鸟啼山馆曙，睡思共春浓。香袅沉檀细，花明锦绣重。简书仍往路，岁月只孤踪。稍稍荒烟外，崎岖又几峰。","dynasty":"明代","title":"不慱驿晓枕"}
{"author":"潘希曾","content":"初辞寿昌驿，复渡寿昌河。岸静连苍竹，潮平漫绿波。墟人喧鸟语，海舶起渔歌。行尽天涯路，春风亦自和。","dynasty":"明代","title":"寿昌河"}
{"author":"潘希曾","content":"山郭自为国，江春不作寒。百蛮奔海峤，双凤下云端。封建昭周礼，威仪盛汉官。停骖聊信宿，归计又长安。","dynasty":"明代","title":"发吕瑰驿至王国"}
{"author":"潘希曾","content":"天地无穷恨，何年返藁砧。箕裘遗腹事，铁石到头心。持此堪生死，留名亘古今。表门贞节字，愧杀白头吟。","dynasty":"明代","title":"林节妇挽词"}
{"author":"潘希曾","content":"古寺来春夕，溶溶月满亭。忽闻歌白雪，独坐叹晨星。蜡炬生花赤，沉烟作缕青。故人妨促席，肠断暮云停。","dynasty":"明代","title":"大兴隆寺斋居次韵简何中舍仲默"}
{"author":"潘希曾","content":"不到仙家久，清虚尚此亭。十年浑昨日，一宿又明星。醒眼当谁白，寒松比旧青。出门尘境别，勒马几回停。","dynasty":"明代","title":"宿神乐观次前韵"}
{"author":"潘希曾","content":"仗钺收秦陇，成功归庙廊。金汤恩不浅，俎豆报何长。古柏隆中庙，甘棠召伯乡。封侯一时贵，未许望宫墙。","dynasty":"明代","title":"蓝都宪生祠"}
{"author":"潘希曾","content":"笳鼓动欢雷，王师出塞回。鹰扬元帅勇，鼠窜众凶摧。露布三秦晓，风清万里埃。等閒尊俎地，真有折冲才。","dynasty":"明代","title":"蓝都宪凯旋卷"}
{"author":"潘希曾","content":"分陕劳开府，留都诏促装。苏公终式敬，召伯孰能忘。西峙秦山重，东流汉水长。更悬天下望，调鼎在岩廊。","dynasty":"明代","title":"送蓝都宪升南京刑侍"}
{"author":"潘希曾","content":"久忆环滁胜，登临忽此亭。席分溪石润，酒带酿泉馨。院静禽时语，松深露昼零。古人那可作，聊诵壁间铭。","dynasty":"明代","title":"初游醉翁亭次韩太卿庭方韵"}
{"author":"潘希曾","content":"野景向黄昏，归舆山复村。钟声白云寺，酒旆绿杨门。涧远流花片，桥危合藓痕。窅然迷处所，回首忆桃源。","dynasty":"明代","title":"野景"}
{"author":"潘希曾","content":"旅食逢元日，常朝忆旧班。四旬三又至，百岁几曾閒。幸际唐虞盛，叨陪季孟间。读书何事业，玩愒厚吾颜。","dynasty":"明代","title":"戊寅元日二首其一"}
{"author":"潘希曾","content":"拙宦依淮海，流年见戊寅。晴占鸡日好，春入蚁觞新。岁月输谁手，乾坤任此身。官閒城市远，寮友自相亲。","dynasty":"明代","title":"戊寅元日二首其二"}
{"author":"潘希曾","content":"五月夏已至，经旬风尚寒。怨咨堪暑雨，卑湿更江干。小市慵沽酒，閒居耻素餐。颇闻南北路，二麦总艰难。","dynasty":"明代","title":"夏至后苦雨四首其一"}
{"author":"潘希曾","content":"江雨晴难得，炎风郁不宣。湿蒸藏久药，润透读残编。避漏移床遍，通明捲幔偏。滁阳二年客，入夏欠相便。","dynasty":"明代","title":"夏至后苦雨四首其二"}
{"author":"潘希曾","content":"天漏竟何如，他乡气候殊。身常亲药饵，病不贷妻孥。郡介江淮僻，城依草树孤。东华尘土梦，回首渺川途。","dynasty":"明代","title":"夏至后苦雨四首其三"}
{"author":"潘希曾","content":"一雨夏将徂，羁怀转郁纡。山深变寒燠，雾重失朝晡。羲御谁当挽，云师尔可诛。林鸠太无赖，相逐不相呼。","dynasty":"明代","title":"夏至后苦雨四首其四"}
{"author":"潘希曾","content":"大水来天上，平原汇百川。离离波下黍，汎汎树头船。野市迷崔镇，孤城浸宿迁。流离愁此日，何以禦来年。","dynasty":"明代","title":"宿迁道中大水"}
{"author":"潘希曾","content":"幸托同官契，三年一日如。笑谈更下榻，出入每联车。吾道终何补，公才暂可储。难逢嗟易别，莫放酒杯疏。","dynasty":"明代","title":"次韵留别曹霜厓二首其一"}
{"author":"潘希曾","content":"风雨惊行色，衔杯意渺如。下江俄击楫，趋阙更膏车。丽句劳相赠，空囊富所储。平生久要谊，不为别离疏。","dynasty":"明代","title":"次韵留别曹霜厓二首其二"}
{"author":"潘希曾","content":"名德钦前辈，行藏道自如。共期川作楫，独喜盖倾车。伯囧书堪续，梁公药善储。分携资诲语，此意未应疏。","dynasty":"明代","title":"叠前韵留别毛太卿二首其一"}
{"author":"潘希曾","content":"世事故难料，兹行信所如。独怜驰驿骑，遥别看花车。鄙吝思常见，才猷重夙储。滁阳好山色，回首暮烟疏。","dynasty":"明代","title":"叠前韵留别毛太卿二首其二"}
{"author":"潘希曾","content":"八十初分度，康强见几人。瞳方仍转碧，发短任垂银。半子多朝贵，诸郎有席珍。投来簪绂久，潇洒出风尘。","dynasty":"明代","title":"寿王司训八十"}
{"author":"潘希曾","content":"过雨离筵净，迎风使节轻。皇华天上遣，白雪郢中赓。王国称殷礼，朝廷托老成。归鞭须早著，祀事日寅清。","dynasty":"明代","title":"送周太常璧安陆祭告"}
{"author":"潘希曾","content":"高斋足秋雨，幽兴迥难亲。理悟床头易，香酣瓮面春。乡评今视昔，世态假疑真。何夕西城月，清谈共可人。","dynasty":"明代","title":"次韵酬谢内翰以中仍期枉顾"}
{"author":"潘希曾","content":"秋风惊逆旅，乡思正相亲。舟泛剡溪夜，觞流曲水春。几时寻旧约，一笑道吾真。大隐疑堪诿，终怜紫陌人。","dynasty":"明代","title":"再次前韵酬谢内翰"}
{"author":"潘希曾","content":"游兴逐群仙，秋林梵宇鲜。蒲团闲独坐，莎径偶同穿。酒令难辞罚，诗盟敢擅权。分携各无语，已悟上乘禅。","dynasty":"明代","title":"次韵李学士梦弼会同年于隆禧寺四首其一"}
{"author":"潘希曾","content":"南郭赴幽期，秋风动客悲。半生一梦过，万事二毛知。交久真情见，官閒野性宜。菊花迟亦好，簪鬓莫教辞。","dynasty":"明代","title":"次韵李学士梦弼会同年于隆禧寺四首其二"}
{"author":"潘希曾","content":"僧房分半榻，坐我白云间。暂脱浮生累，聊娱此日閒。露松垂砌湿，霜藓缀墙斑。为谢良朋引，从兹得往还。","dynasty":"明代","title":"次韵李学士梦弼会同年于隆禧寺四首其三"}
{"author":"潘希曾","content":"二纪同年友，相逢几度新。鬓缘忧国改，道贵任吾真。饮量开今雨，游踪避俗尘。重寻曲江约，屈指不多人。","dynasty":"明代","title":"次韵李学士梦弼会同年于隆禧寺四首其四"}
{"author":"潘希曾","content":"送君今日去，忆我旧时游。山夹酿泉胜，潮通西涧幽。荒亭閒载酒，野渡自横舟。骥德骊黄外，行看伯囧收。","dynasty":"明代","title":"送杨太仆敬之赴滁"}
{"author":"潘希曾","content":"皎月放春晴，元宵坐赣城。管弦传闹市，灯火彻深更。野旷狼烽熄，乡违鹤怨生。不逢南浦客，碧草远含情。","dynasty":"明代","title":"元宵即事简陈院长"}
{"author":"潘希曾","content":"佳期积雨晴，灯月烂春城。独酌同民乐，长吟任仆更。江湖一念在，时序二毛生。莫弄梅花笛，东风易薄情。","dynasty":"明代","title":"次前韵"}
{"author":"潘希曾","content":"南来未觉远，回首渺西江。白发生朝镜，青灯坐夜窗。乾坤心独苦，老大气难降。何日五湖路，扁舟荡桨双。","dynasty":"明代","title":"南来"}
{"author":"潘希曾","content":"阀阅承三世，声名重一时。玺书凡几赐，节镇亦频移。志在吾儒事，功收大将旗。伏波终矍铄，未老莫辞衰。","dynasty":"明代","title":"赠陈都阃汝玉"}
{"author":"潘希曾","content":"世事竟何凭，寒宵睡未能。候茶聊附火，抛卷懒亲灯。兴共青山远，年随白发增。班超玉门愿，应有尺书腾。","dynasty":"明代","title":"遣兴"}
{"author":"潘希曾","content":"越雪由来罕，清晨忽满墀。二年初快睹，三白敢深期。日午消还尽，檐阴冻欲垂。民饥方待哺，翻恨麦秋迟。","dynasty":"明代","title":"喜雪二首其一"}
{"author":"潘希曾","content":"昨雪已难得，今朝仍乱零。远山头再白，久客眼偏青。瘴退梅花岭，寒疑翡翠屏。还同在京日，呵冻写兰亭。","dynasty":"明代","title":"喜雪二首其二"}
{"author":"潘希曾","content":"故园今岁雪，飘洒几昏明。近得诗相报，遥怜兴独清。缀梅横冻影，堕竹起虚声。五岭应难见，千山空复情。","dynasty":"明代","title":"程甥文德咏雪见寄次韵四首其一"}
{"author":"潘希曾","content":"城上北山雪，曾惊双眼明。年来乡信杳，梦见旅魂清。遍覆元含垢，潜滋不动声。无劳添发白，猿鹤久驰情。","dynasty":"明代","title":"程甥文德咏雪见寄次韵四首其二"}
{"author":"潘希曾","content":"忆昔双溪雪，通宵似月明。楼临琼岛净，人在玉壶清。渚鹭迷寒影，江猿咽晓声。当时谢庭咏，自足慰亲情。","dynasty":"明代","title":"程甥文德咏雪见寄次韵四首其三"}
{"author":"韩屿","content":"一定童颜老岁华，贫寒游历贵人家。炼成正气功应大，养得元神道不差。舄曳鹤毛干毾e6，杖携筇节瘦槎牙。如何蓬阆不归去，落尽蟠桃几度花。","dynasty":"唐代","title":"赠进士李守微"}
{"author":"陈雷","content":"鸳鸯湖水漾晴晖，镜里遥峰入望微。槐荫午衙书帙静，莲香秋幕吏人稀。青云步稳名逾重，白石歌长愿已违。他日相逢话畴昔，应怜憔悴不胜衣。","dynasty":"元代","title":"寄刘仲原经历"}
{"author":"陈雷","content":"百年身世浑如寄，何处他乡是故乡。柳态正须春弄色，梅花自与雪生香。扬雄寂寞玄犹白，贺监风流醉亦狂。倘许胜缘同晚岁，梨林风致即柴桑。","dynasty":"元代","title":"早春寄周致尧（梨林，致尧所居之地）"}
{"author":"陈雷","content":"紫燕黄莺来去飞，绿杨烟暖午风微。先生倚杖花边立，童子舞雩川上归。景物自随幽意得，世情浑与此心违。缘知野马多如许，不染春云白练衣。","dynasty":"元代","title":"春日怀周葵窗助教"}
{"author":"陈雷","content":"澄心亭子水之湄，结构空凉也自奇。已映渚蒲青间出，更涵沙竹翠相宜。寒浆玉露银床冻，碧甃铜瓶紫绠垂。到此不因同静者，湛然方寸与谁知。","dynasty":"元代","title":"题方氏澄心亭"}
{"author":"陈雷","content":"我欲停杯问广寒，中间宫阙几时安？丹梯有影非难上，玉斧无痕许借看。不信药成烦老兔，谁怜桂冷湿青鸾。相逢今夕知何夕，莫笑清狂兴未阑。","dynasty":"元代","title":"题杨氏问月轩次周葵窗韵"}
{"author":"陈雷","content":"孤云无定水悠悠，又复携书返旧丘。橡栗树空猿叫夜，蒹葭霜冷雁知秋。懒梳白发频搔首，笑对青山独倚楼。暇日清游可乘兴，到门题凤亦风流。","dynasty":"元代","title":"自城东复向感化旧居留别徐德厚"}
{"author":"陈雷","content":"萦泉叠石带烟霞，此景人间有几家。锦字书传青鸟使，玉箫声绕碧桃花。云容窈窕谁能写，月色婵娟我欲赊。不待扁舟乘兴去，珊瑚长拂钓竿斜。","dynasty":"元代","title":"题徐思敬瑶池小景"}
{"author":"陈雷","content":"万玉森森护草堂，八窗虚敞夏生凉。清修迥出风尘表，潇洒骈生水石傍。浮扫莓苔听翠雨，閒题诗句洗铅霜。箨龙更放新梢出，相并梧桐宿凤凰。","dynasty":"元代","title":"竹所次盛孔昭韵"}
{"author":"陈雷","content":"西风凉冷气萧疏，对景谁能写画图。红树离离变霜色，黄沙渺渺带烟芜。岚消断壁山容瘦，水尽遥天雁影孤。乞我五湖舟一叶，也应托兴为莼鲈。","dynasty":"元代","title":"秋望"}
{"author":"陈雷","content":"地隔烟霞绝垢氛，悠悠世事了无闻。渔樵来往频分席，麋鹿寻常不离群。花下一尊黄菊露，松间千顷紫芝云。箕山颍水风流远，谁谓高情属隐君。","dynasty":"元代","title":"寄隐者"}
{"author":"陈雷","content":"春江渔者词林客，投老栖迟尚异乡。七里滩头烟水远，一竿风外钓丝长。赤霄白日飞鸾鹄，碧树丹山集凤凰。我亦平生爱潇洒，放歌还许濯沧浪。","dynasty":"元代","title":"寿陈晓山富春人号春江渔者"}
{"author":"陈雷","content":"梦绕故山归未得，俱将旅鬓逐年华。烟村白屋留孤树，野水危桥踏卧槎。倚马文章真可羡，寄鱼音信莫令赊。雄飞总是寻常事，须用穷年读五车。","dynasty":"元代","title":"寄姻友王近智"}
{"author":"陈雷","content":"湖山佳丽有馀晖，台辅星明近紫微。月转桐阴书帙静，幕深花影吏人稀。九重浩荡恩尤渥，万里扶摇志不违。无计干时空潦倒，却令山鸟怪儒衣。","dynasty":"元代","title":"效唐近体二首奉贽云门张布政其一"}
{"author":"陈雷","content":"异乡身世寄飘零，毕娶犹惭向子平。云外青山他自好，雨中苍葑若为耕。盐车困骥思刍秣，涸辙穷鳞待水生。重觅西湖旧游路，舞堤杨柳不胜情。","dynasty":"元代","title":"效唐近体二首奉贽云门张布政其二"}
{"author":"陈雷","content":"淡妆素服出天真，彷佛罗浮世外身。自与芝兰同气味，不须霜月借精神。暗熏诗梦春先到，光映书帷夜转新。三嗅怅然成独咏，为怜清绝更无伦。","dynasty":"元代","title":"赋孙德芳雪香斋"}
{"author":"陈雷","content":"悲角奏梅花，江云冷万家。不知青女妒，却道弃铅华。","dynasty":"元代","title":"霜"}
{"author":"陈雷","content":"赭袍乌帽立奚官，牵出春风十二闲。不属丹青传写妙，龙媒何得至人间。","dynasty":"元代","title":"题画马"}
{"author":"陈雷","content":"姑射仙人下杳冥，绡裳环佩玉泠泠。香魂误入罗浮梦，几度微吟唤得醒。","dynasty":"元代","title":"红梅"}
{"author":"陈雷","content":"歌向沧浪独羡鱼，钓竿閒却意何如。磻溪梦里青山老，犹遇君王载后车。","dynasty":"元代","title":"钓鱼图"}
{"author":"陈雷","content":"远岸白沙渺渺，疏林黄叶离离。莫怪行人争渡，村深蹋月归迟。","dynasty":"元代","title":"题秋江待渡"}
{"author":"龚颖","content":"胆怯何由戴铁冠，只缘昭代奖孤寒。曲肱未遂违前志，直指无闻是旷官。三署每传朝客说，五溪闲凭郡楼看。祝君早得文场隽，况值天阶正舞干。","dynasty":"宋代","title":"次韵赠西谓之"}
{"author":"程卓","content":"所子长江天际来，中流有山何壮哉。深恨盘礴千万丈，寸土不受双崔嵬。金山屹据上流险，四面佛屋相环回。来帆去桨别舻舳，住僧过客烦追陪。排空杰阁揖沧海，海山乱点浮织埃。龙潭别耸石峰巧，时立野鹤慵毰毸。堂头回首指遗像，坡公印老留青煤。其人已去诗尚在，唱酬风月相徘徊。再三瞻敬下山去，缥缈又入云涛堆。焦山一望祗十里，舟师驾橹如奔雷。行行晃荡呼吸顷，击缆牵确登山隈。山中僧少竹木古，瘦根迸石穿莓苔。幽姿野态随步出，胜处往往多楼台。洪岩路转寻痊鹤，几年浪打风雨摧。遗铭破碎石剥落，摩挲细读心眸开。同行韵还兴未尽，飞仙亭上倾樽罍。酒酣我为发奇绝，底须方外求蓬莱。","dynasty":"宋代","title":"游金焦二山"}
{"author":"程卓","content":"石门一望路迢迢，五老峰高耸碧霄。泉挂珠帘当洞口，烟拖练带束山腰。香炉捧出仙人掌，辇辂行过只女桥。午夜月明天似水，鹤归松顶听吹箫。","dynasty":"宋代","title":"云岩"}
{"author":"程卓","content":"扬子长江天际来，中流有山何壮哉。深根盘礴千万丈，寸土不受双崔嵬。金山屹据上流险，四面佛屋相环回。来帆去桨别舻舳，住僧过客烦追陪。排空杰阁揖沧海，海山乱点浮纤埃。龙潭别耸石峰巧，时立野鹤慵毰毸。堂头回首指遗像，坡公印老留青煤。其人已去诗尚在，唱酬风月相徘徊。再三瞻敬下山去，缥缈又入云涛堆。焦山一望祇十里，舟师驾橹如奔雷。行行滉荡呼吸顷，系缆荦确登山隈。山中僧少竹木古，瘦根迸石穿莓苔。幽姿野态随步出，胜处往往多楼台。洪崖路转寻瘗鹤，几年浪打风雨摧。遗铭破碎石剥落，摩挲细读心眸开。同行韵远兴未尽，飞仙亭上倾樽罍。酒酣我为发奇绝，底须方外求蓬莱。","dynasty":"宋代","title":"游金焦二山"}
{"author":"赵湘","content":"白石峰犹在，横桥一径微。多年无客过，落日有云归。水净苔生发，山寒树著衣。如何方广寺，千古去人稀。","dynasty":"宋代","title":"题天台石桥"}
{"author":"赵湘","content":"知音不可得，此去但消魂。别夜俱闻雨，残秋自出门。水横芳草渡，烟蔽夕阳村。应念千山外，明朝独听猿。","dynasty":"宋代","title":"别所知"}
{"author":"赵湘","content":"又作残秋役，陶公为断魂。此行知入梦，欲去更登门。落叶堆霜径，微阳隔雨村。预愁山馆宿，相忆独闻猿。","dynasty":"宋代","title":"别王穆明府"}
{"author":"赵湘","content":"此身偏似雁，南北但孤飞。久客难为别，穷秋况未归。去程寒雨细，留话夕阳微。试共江边立，疏砧又捣衣。","dynasty":"宋代","title":"别杨埙"}
{"author":"赵湘","content":"又散耶溪会，斜阳在古原。出门逢落叶，去路有啼猿。短发不堪照，新诗谁与论。如何为远别，风雪宿孤村。","dynasty":"宋代","title":"别耶溪诸叔"}
{"author":"赵湘","content":"夕景含钟露欲零，幽人醉宿长官厅。床头藓色虽连月，池底花阴更杂星。梧叶乍题无物汙，蜀琴微响有风经。陶公伴客不思睡，门外数峰山晓青。","dynasty":"宋代","title":"春日宿信安张明府厅"}
{"author":"赵湘","content":"天远草离离，秋霖寄信迟。相思逢叶尽，独坐听蝉悲。岳色寒前见，松心雪后知。频招犹未至，时复检清辞。","dynasty":"宋代","title":"答徐本"}
{"author":"赵湘","content":"南溪亭蔽月，主簿好看云。暇日曾移树，炎风尽带薰。四窗山曲入，一径草微分。买石清流底，名贤待赠君。","dynasty":"宋代","title":"登程主簿南亭"}
{"author":"赵湘","content":"天晴九月九，秋思搅腾腾。大醉无人会，高山独自登。看鸿时背水，采菊阻寻僧。往事还堪忆，狂吟罢未能。","dynasty":"宋代","title":"登高"}
{"author":"赵湘","content":"天竺峰西月几层，亭孤应忌俗人登。山光晓射闻猿客，泉影秋摇倚树僧。微雨洒台青有点。片云生石冷多稜。斜阳更起题诗兴，还喜重来或未能。","dynasty":"宋代","title":"登杭州冷泉亭"}
{"author":"赵湘","content":"剑阁冲秋去，迢迢动郁陶。千山非故国，九日莫登高。峡树参天碧，巴猿向夕号。当垆人不在，何以慰离骚。","dynasty":"宋代","title":"送周洞之蜀"}
{"author":"赵湘","content":"特地照青铜，行行谒谢公。山窗新入梦，池馆旧闻鸿。岐路云边去，炎蒸雨后空。郡斋如伴话，满座是清风。","dynasty":"宋代","title":"送周湜秀才之武川谒黄员外"}
{"author":"赵湘","content":"卷箔无应永夜虚，凭栏还似钓鱼师。床头雨细飘芦苇，池上灯寒照鹭鸶。孤枕听泉随断梦，好风吹竹隔残棋。主人不寐客魂爽，晓色欲来犹赋诗。","dynasty":"宋代","title":"宿成秀才水阁"}
{"author":"赵湘","content":"正阃成王化，开宫奉母仪。身当四海养，寿祝万年期。","dynasty":"宋代","title":"太后阁春帖子"}
{"author":"赵湘","content":"玉律生阳早，金铺上日迟。枝间双鹊语，应是报春祺。","dynasty":"宋代","title":"太后阁春帖子"}
{"author":"赵湘","content":"位历三朝重，风行四海深。坐将仁厚意，潜助发生心。","dynasty":"宋代","title":"太皇太后阁春帖子"}
{"author":"赵湘","content":"铜霤消残冻，朱楼拂早霞。传声回步辇，来赏小桃花。","dynasty":"宋代","title":"太皇太后阁春帖子"}
{"author":"赵湘","content":"视膳回天仗，含饴乐圣辰。定应彤管笔，书美系王春。","dynasty":"宋代","title":"太皇太后阁春帖子"}
{"author":"赵湘","content":"镂成宝字题宫户，剪出名花趁御筵。人世不知春色早，忽惊歌吹下中天。","dynasty":"宋代","title":"太皇太后合春帖子"}
{"author":"赵湘","content":"长乐钟残宝殿开，鸣梢移仗问安来。欲知纯孝通天地，和气氤氲绕御杯。","dynasty":"宋代","title":"太皇太后合春帖子"}
{"author":"赵湘","content":"金花镂胜随春燕，彩仗萦丝逐土牛。迎得韶华入中禁，和风次第遍神州。","dynasty":"宋代","title":"太皇太后合春帖子"}
{"author":"赵湘","content":"彩仗朝来散玉京，绮窗新网结初晴。静呼宫女教调曲，閒引皇孙看学行。","dynasty":"宋代","title":"太皇太后合春帖子"}
{"author":"赵湘","content":"九奏清新称玉斝，八珍和旨奉兰羞。须知天子娱亲意，不为乘春事燕游。","dynasty":"宋代","title":"太皇太后合春帖子"}
{"author":"赵湘","content":"倚云生处绝尘埃，见说蒿高客寄来。扶醉未闻和屐到，伴吟曾是探山回。寻僧过竹青敲月，看鹤沿池冷卓苔。知渡寒溪偏得力，夕阳风紧打冰开。","dynasty":"宋代","title":"题包山人拄杖"}
{"author":"赵湘","content":"物外千年寺，人间四绝名。两廊诸岳色，九里乱松声。海气飘僧院，秋钟徹悬城。夜来疏磬断，月影遍楼清。","dynasty":"宋代","title":"题国清寺"}
{"author":"赵湘","content":"何年凿藓纹，寒气触僧魂。穴在青松底，泉通白石根。汲因尝茗客，窥有断肠猿。偶向秋来照，吟髭雪露痕。","dynasty":"宋代","title":"题石桥寺山井"}
{"author":"赵湘","content":"摇落拂残棋，萧骚傍菊篱。砚浮窗外影，人拾树中诗。扫绿粘苔冷，烧红煮茗迟。巢乌还有意，犹在月明枝。","dynasty":"宋代","title":"题张处士山庭落叶"}
{"author":"赵湘","content":"孤峰连鸟道，幽会兴难忘。对坐无人到，空林尽日香。断崖逢积雪，高木露微阳。静话看晴晓，联联过晚冈。","dynasty":"宋代","title":"天台香柏峰会思上人"}
{"author":"赵湘","content":"叠浪浸天青，离愁望处生。雨余孤岛螟，花落一船横。岸远红兰湿，鱼狂白鸟惊。无人问行客，山寺莫钟声。","dynasty":"宋代","title":"桐江晚望"}
{"author":"赵湘","content":"不见寒山子，寒岩日欲曛。无人到深处，众木隐孤云。水照秋痕尽，霞明晚翠分。孤猿啼亦在，谁向此中闻。","dynasty":"宋代","title":"望云岩"}
{"author":"赵湘","content":"孤蝉鸣水湄，独立少人知。急恐移他树，清还似旧时。曾同秋馆听，并起雨堂思。南望临风久，经年不得诗。","dynasty":"宋代","title":"闻蝉因寄东阳王穆明府"}
{"author":"赵湘","content":"一声初起晓光浮，吟笛啼猿亦暗羞。清动月华犹满树，冷呼山色欲归楼。时萦别馆侵灯过，偶带凉飔入梦流。谁会酒醒倾耳听，近来沙塞不吹秋。","dynasty":"宋代","title":"闻晓角"}
{"author":"赵湘","content":"上国有春榜，远人无试期。携琴出关早，闻雨到家迟。卧病邻皆笑，嫌贫仆转痴。高堂倚门久，此去尚多岐。","dynasty":"宋代","title":"戊子岁东归书事呈庞先辈"}
{"author":"赵湘","content":"何峰云共出，一夜洒山檐。爽气连灯湿，凉声得树兼。醉吟还有意，卧听似无厌。已约凌晨起，泉声自捲帘。","dynasty":"宋代","title":"夏夜山中喜雨"}
{"author":"赵湘","content":"扫洒仍闻属意劳，绕池生藓不生蒿。敲花雨过琴弦润，吹竹风来鹤语高。窗里树光清著枕，砚中山色冷趋毫。何人可作题诗伴，试茗应思谢法曹。","dynasty":"宋代","title":"萧山李宰君北亭即事"}
{"author":"赵湘","content":"岁月乡关外，溪山螟色中。孤城秋闭雨，独客夜闻鸿。病使新髭出，贫令旧业空。思归不得梦，欹枕近梧桐。","dynasty":"宋代","title":"新定旅馆中作"}
{"author":"赵湘","content":"原野宜秋步，支筇日欲斜。断桥时立鸟，疏草露行蛇。细雨沾梨叶，微风过稻花。坡西又吹笛，烟火两三家。","dynasty":"宋代","title":"野步"}
{"author":"赵湘","content":"何处篱筵酒欲空，夜凉横玉自吹风。人当木落关山外，秋在月明池馆中。隔水不堪惊远梦，入云犹擬触孤鸿。凭栏寂寂还多感，谁会无言忆马融。","dynasty":"宋代","title":"忆别"}
{"author":"赵湘","content":"昼梦回窗下，秋声碾树边。僧敲石里火，瓶汲竹根泉。影照吟髭碧，香医酒病痊。坐余重有味，犹见半墙烟。","dynasty":"宋代","title":"饮茶"}
{"author":"赵湘","content":"鸟道人分去，同行只有筇。过桥泉照齿，穿竹藓留踪。夜阁吟登月，秋山醉挂松。自窥还忆谢，会著在诸峰。","dynasty":"宋代","title":"泳山屐"}
{"author":"赵湘","content":"仙人与王质，相会偶多时。落日千年事，空山一局棋。树高明月在，风动白云移。未得酬身计，閒来学采芝。","dynasty":"宋代","title":"游烂柯山"}
{"author":"赵湘","content":"陶令寻山胜境开，偶陪清赏忆天台。秋云尽放诸峰出，野水时闻独鸟来。岩畔坐宜窥蟋蟀，树边行亦避莓苔。斜阳石上题诗去，更向松阴绕一回。","dynasty":"宋代","title":"游石桥寺"}
{"author":"赵湘","content":"寒气萧萧瘦骨惊，自知分得四愁平。秋堂病起莓苔色，池阁梦回芦苇声。幽滴冷痕连树影，暗驱浮气入诗情。衡门独掩还无语，一日相思万缕并。","dynasty":"宋代","title":"雨中寄所思"}
{"author":"赵湘","content":"苔染衡门绿有钱，不堪风月渐凄然。蛩声乍出斜阳外，山色初来落木边。扫叶偶窥栽菊地，卷帘因作捣衣篇。故人南北新髭长，昨夜高怀雨滴蝉。","dynasty":"宋代","title":"早秋言事"}
{"author":"赵湘","content":"陶家宜寂寞，多醉复多才。锁印秋山入，移琴夜雨来。试茶还扫叶，买树亦和苔。妙句邻僧乞，仍闻得药回。","dynasty":"宋代","title":"赠何明府"}
{"author":"赵湘","content":"笛里声飘柳色寒，县斋深在白云间。孤吟夜倚琴边月，半醉秋登宅后山。烟径树清苔藓长，雨塘人散鹭鸶还。兰舟有客题诗望，溪上家家晚唱阑。","dynasty":"宋代","title":"赠兰江鞠明府"}
{"author":"赵湘","content":"县幽多水石，栽竹亦成畦。听雨公田近，开窗月岳齐。宿禽无别语，病马立閒蹄。夜坐闻清唱，何人钓月溪。","dynasty":"宋代","title":"赠潜溪李明府"}
{"author":"赵湘","content":"闭门栖古寺，尘路杳无踪。夜讲香飘月，晨斋磬入松。石屏泉气冷，山屐藓痕浓。自说秋来兴，时时梦远峰。","dynasty":"宋代","title":"赠省安上人"}
{"author":"赵湘","content":"讲余精小笔，深院竹脩脩。试墨因磨雨，思山忽写秋。静曾穷鹤趣，高亦近诗流。更擬缘清思，秋云状沃洲。","dynasty":"宋代","title":"赠水墨峦上人"}
{"author":"赵湘","content":"应问秋云学得閒，飘然如不在人间。青滕夹里诗多怪，紫栗枝边药更瘢。江客对棋曾赌鹤，野僧分屐借登山。仍闻昨日来城市，又抱孤琴踏月还。","dynasty":"宋代","title":"赠张处士"}
{"author":"赵湘","content":"初晴石路新，溪户别无邻。自夏评诗遍，经秋扫叶频。拂琴堂有月，餐药病离身。欲话因来宿，西轩只两人。","dynasty":"宋代","title":"招阮山人宿"}
{"author":"赵湘","content":"惹云非手植，自与薜萝交。雨过苔侵影，秋来月照巢。锡寒枝上挂，偈好叶中抄。谁见僧行绕，烟凉夜磬敲。","dynasty":"宋代","title":"照上人山房庭树"}
{"author":"赵湘","content":"盐邑沦此地，柘山岿其濒。复惊秦时女，化作湖上神。世事喜反覆，孰能识涯津。物变虽万殊，不惑固有人。","dynasty":"宋代","title":"柘湖"}
{"author":"赵湘","content":"自乐原西趣，疏林入户清。洗池秋得月，移菊夜栖萤。古意怜琴淡，新题喜病醒。时闻岳僧至，閒讲煮茶经。","dynasty":"宋代","title":"自乐"}
{"author":"赵湘","content":"独居颜子巷，还自种忘忧。偶病閒辜月，因吟瘦过秋。泣多曾忆阮，贫极尚师丘。散拙兼成癖，如何称俗流。","dynasty":"宋代","title":"自题"}
{"author":"赵湘","content":"尊前泣复歌，清泪酒相和。别岸春风静，孤舟夜雨多。鸟鸣烟草露，花逐夕阳波。我亦无憀者，东西欲奈何。","dynasty":"宋代","title":"送丁鹗下第客游"}
{"author":"赵湘","content":"无憀作客时，况逼入关期。听雨醒如醉，闻蝉坐欲移。病催新发长，贫有故人知。应念将行计，出门多路岐。","dynasty":"宋代","title":"旅中示所知"}
{"author":"赵湘","content":"讲馀精小笔，深院竹脩脩。试墨因磨雨，思山忽写秋。静曾穷鹤趣，高亦近诗流。更拟缘清思，和云状沃洲。","dynasty":"宋代","title":"赠水墨峦上人"}
{"author":"赵湘","content":"白蘋溪湛五亭寒，物象全宜谢守閒。秋尽棋声过竹寺，雨馀诗思落茶山。鸟依高树和烟宿，人钓清流带月还。池馆有情多入梦，近来谁在笛声间。","dynasty":"宋代","title":"寄湖州刁殿丞"}
{"author":"赵湘","content":"暮蝉频响胜闻歌，白石床清藓色和。径冷独留寒菊在，树疏分得夕阳多。沙泉月澹曾栖雁，篱落烟微半著莎。谁问寂寥诗景趣，竹扉时有野僧过。","dynasty":"宋代","title":"暮秋过沈齐别业"}
{"author":"赵湘","content":"一夕衡门独自开，雨阴深巷少尘埃。酒醒风傍池边起，坐久月从花上来。何处夜歌初欲断，四邻春梦未知回。因思此兴无人共，时复孤吟步绿苔。","dynasty":"宋代","title":"春夕偶作"}
{"author":"赵湘","content":"皇实法之，配道无作。始则以宽，终靡庸度。呜呼下民，亦孔之莫。皇鉴下土，将安将乐。皇视四方，匪丑匪恶。法尔天永，民祷斯恪。","dynasty":"宋代","title":"圣号雅二篇其三"}
{"author":"赵湘","content":"赫赫君道，皇其崇之。遹彼丕教，皇实基之。维基伊何，实以无为。海隅苍生，被服熙熙。","dynasty":"宋代","title":"圣号雅二篇其四"}
{"author":"赵湘","content":"天下既平，狄人既庭。其棘匪劳，神圣以宁。无乱斯聪，无惑斯明。衣裳自垂，冕旒是凝。","dynasty":"宋代","title":"圣号雅二篇其五"}
{"author":"赵湘","content":"烝哉皇极，道靡有息。勤勤以谟，罔视其迹。凿饮自鼓，耕食自绩。维相以歌，勿荷后辟。","dynasty":"宋代","title":"圣号雅二篇其六"}
{"author":"赵湘","content":"皇道靡彻，载昭载晰。克彼有截，万国是悦。皇矣圣朝，绵尔瓜瓞。是崇是洁，万世贻厥。","dynasty":"宋代","title":"圣号雅二篇其八"}
{"author":"赵湘","content":"帝有天命，四方是宣。祥有时数，元极则传。爱物在皇，恶盈在天。惟彼庐墟，安宁有年。土沃无蠹，民骄且专。穷侈勿度，宄猾相肩。彼孽既盈，厥兆斯绵。天子眷之，丞相竦然。佥曰畴当，刘侯其贤。帝命钦哉，布教甚玄。俭以示之，信以布之。侈焉猾焉，禁之制之。惟公拳拳，是民咨咨。惟民未知，其恶去迟。公恐公惧，吾知天时。将及弗度，明年果饥。雨师不顾，其岁莫支。回禄仍怒，公豫其知。虽凶虽燄，弗祷弗祈。厥民既羸，爰求其私。始恻天变，相议而辞。公始俭我，我莫肯随。公始廉我，谓公启威。公实爱我，而莫之知。洎禀公教，里闾相师。易侈以俭，猾庸悔追。逮夫次岁，百物咸宜。雨奋于毕，火藏于离。民歌且谣，四郊怡怡。教民肃祗，功德流滋。史臣弗遗，后世是资。孝绩未彰，徵于帝畿。腹心肾肠，帝将布其。民之怀仁，亦孔之微。公不我留，赍咨涕洟。来既云暮，去惟是思。湘采民谣，播于声诗。","dynasty":"宋代","title":"送驾部刘侯赴阙诗"}
{"author":"赵湘","content":"寺高傅绝顶，一到即忘机。夜月逢僧早，秋云出树微。磬边岩狖过，窗外海雕飞。欲下莓苔磴，题名却惜归。","dynasty":"宋代","title":"登天竺灵隐寺上方"}
{"author":"赵湘","content":"胜寺登危阁。凭栏即近雕。无云生北固，看日下南朝。木落吴山迥，天晴楚水遥。从容万虑息，目喜赴僧招。","dynasty":"宋代","title":"登扬州孝先寺佛阁"}
{"author":"赵湘","content":"胜事如飞去不还，无人更立白云间。西风落尽贝多叶，明月自来天竺山。岩桂影寒泉暗滴，玉炉香减藓空斑。孤猿亦有斜阳恨，莫道三声是等闲。","dynasty":"宋代","title":"翻经台"}
{"author":"赵湘","content":"白石峰犹在，桥横一径微。多年无客过，落日有云归。水净苔生发，山寒树著枝。如何方广寺，千古去人稀。","dynasty":"宋代","title":"方广寺石桥"}
{"author":"赵湘","content":"臘雪馀香径，朝晖上绮甍。翠生阑蕙色，和入管弦声。","dynasty":"宋代","title":"夫人阁春帖子"}
{"author":"赵湘","content":"重锦褰妆幕，轻罗换舞衣。钗头双燕子，先向社前飞。","dynasty":"宋代","title":"夫人阁春帖子"}
{"author":"赵湘","content":"渐暖正当挑菜日，轻阴新变养花天。君王勤政稀游幸，院院相过理管弦。","dynasty":"宋代","title":"夫人合春帖子"}
{"author":"赵湘","content":"对局清宵解客醺，坐窥玄妙杳难群。势侵孤烛和秋冷，声隔高梧带雨分。关外散飞星出汉，水边斜起雁穿云。无人得见争先意，时被西林宿鸟闻。","dynasty":"宋代","title":"观楚上人陈处士夜棋"}
{"author":"赵湘","content":"病枕方行药，公门似隐居。孤烟寄庭木，微雨长秋蔬，宦薄惭骑马，山高梦结庐。期僧仍未至，慵写与人书。","dynasty":"宋代","title":"官舍偶书"}
{"author":"赵湘","content":"连天含积翠，石路接危藤。日近栖雕树，云迎望海僧。狖傅幽谷响，泉落断崖冰。中有仙人宅，知居第几层。","dynasty":"宋代","title":"华顶峰"}
{"author":"赵湘","content":"迎气来归祚，宜春祝降祥。皇心勤治切，应喜寸阴长。","dynasty":"宋代","title":"皇帝阁春帖子"}
{"author":"赵湘","content":"醇酬浮金斝，柔蔬飣玉盘。尝新兼介寿，齐奉两宫欢。","dynasty":"宋代","title":"皇帝阁春帖子"}
{"author":"赵湘","content":"昼漏新添刻，春寒早放班。恩随宽大诏，一日遍人间。","dynasty":"宋代","title":"皇帝阁春帖子"}
{"author":"赵湘","content":"早莺啼滑知寒薄，午马休迟觉昼长。四海欢康几务暇，箫韶时奉万年觞。","dynasty":"宋代","title":"皇帝合春帖子"}
{"author":"赵湘","content":"后德侔姬国，嫔风协舜家。进贤阳为长，修教月增华。","dynasty":"宋代","title":"皇后阁春帖子"}
{"author":"赵湘","content":"春色平明到，微风弄彩幡。稍回宫柳弱，更助壁椒温。","dynasty":"宋代","title":"皇后阁春帖子"}
{"author":"赵湘","content":"暖日晖晕动，清渠泱泱流。六宫修岁事，拂拭采桑钩。","dynasty":"宋代","title":"皇后阁春帖子"}
{"author":"赵湘","content":"紫兰红蓼簇香盘，晓逐金壶下太官。朝罢三宫归已晚，日华明丽雪消残。","dynasty":"宋代","title":"皇后合春帖子"}
{"author":"赵湘","content":"葭灰已逐阳和动，绣镂初随日景加。欲助君王修俭德，不将宫样织新花。","dynasty":"宋代","title":"皇后合春帖子"}
{"author":"赵湘","content":"黄金类羽翰，飞出雪晴山。语晓他禽默，啼花别树閒。微阳疑独照，急管偶相关。红杏园林阔，经时得往还。","dynasty":"宋代","title":"黄莺"}
{"author":"赵湘","content":"秋灯照岳客，深夜坐前轩。白发新闻雨，青山旧听猿。病多添药债，吟苦避虫喧。不寐还相对，高梧叶自翻。","dynasty":"宋代","title":"会平上人夜话"}
{"author":"赵湘","content":"偶负同年约，知君先出京。相逢得酒病，欲别值蝉声。共立山当眼，分题雨过城。东归几人问。为子耻诗名。","dynasty":"宋代","title":"及第东归泗上遇孙穆之话别"}
{"author":"赵湘","content":"经炎虽得信，旦夕梦兼思。多暇知无事，新秋合有诗。树凉看雨过，吏散见蝉移。谁共清宵坐，西轩月满池。","dynasty":"宋代","title":"寄东阳王明府"}
{"author":"赵湘","content":"白苹溪湛五亭寒，物象全宜谢守閒。秋尽棋声过竹寺，雨余诗思落茶山。鸟依高树和烟宿，人钓清流带月还。池馆有情多入梦，近来谁在笛声间。","dynasty":"宋代","title":"寄湖州刁殿丞"}
{"author":"赵湘","content":"东望堪思捧刺时，姓名相齿有人知。公堂伴语山光入，秋阁尝茶树影移。石上琴尊从赏月，水边台榭许题诗。重因送客留连甚，长记还家不敢辞。","dynasty":"宋代","title":"寄兰江鞠评事"}
{"author":"赵湘","content":"登门长失约，千里阻关河。每为秋风至，空令夜梦多。旧时曾见许，新诺复如何。想望临荒径，微微雨滴蓑。","dynasty":"宋代","title":"寄梁鼎殿丞"}
{"author":"赵湘","content":"忆昔初投刺，秋风八咏边。偶参知好日，一见自多年。吏散公堂雨，帘垂馆树烟。共吟曾试茗，同坐或闻蝉。渡水寻支遁，登山学地仙。献酬多奥妙，谈笑屢迁延。夜月侵诗卷，寒灯落酒船。醉容舝带去，卧许石床连。池馆今何远，汀洲思倍牵。庾楼知有约，颜巷奈多缘。病眼随蓬断，愁心逐旆悬。高台聊一望，芳草夕阳天。","dynasty":"宋代","title":"寄梁鼎殿丞十二韵"}
{"author":"赵湘","content":"郡孤诗句许秋供，见说多閒却似慵。移树好禽来独院，上楼高雪在诸峰。泉当月际摇吟影，藓自云边得屣踪。此兴未寻频挂梦，阮公池馆旧相容。","dynasty":"宋代","title":"寄新安梁殿丞"}
{"author":"赵湘","content":"不语仍孤立，何人知此情。春禽鸣别树，夜雨入空城。望远魂堪断，思閒梦亦清。曾陪游岳寺，绕竹共题名。","dynasty":"宋代","title":"寄杨坦明府"}
{"author":"赵湘","content":"闭门苔自长，春恨极天涯。落日山横水，空城雨过花。断狂曾避蝶，多病更闻蛙。江上无消息，风吹渡柳斜。","dynasty":"宋代","title":"寄杨埙"}
{"author":"赵湘","content":"柳浑曾吟郡，中间遇牧之。留连皆往日，寂寞偶多时。物象应无改，轩车自有期。忆山辞阙早，采药上官迟。泽国閒堪赏，公堂静好窥。扫苔红叶过，临水白蘋移。树石秋供画，汀洲晓入诗。讴谣渔父得，孤洁鹭鷥知。笛外风含酒，楼中月照棋。野田耕带雨，寒井汲和澌。城郭烟霞近，人家橘柚垂。会须寻此景，况与二公宜。","dynasty":"宋代","title":"寄霅川刁殿丞十二韵"}
{"author":"赵湘","content":"雨驱寒藓入衡门，颜子箪瓢近水濆。静话忽容幽鸟听，好诗长忌俗人闻。半帘松影和秋卷，一槛棋声与竹分。野客有情僧有意，相思时望过溪云。","dynasty":"宋代","title":"閒居书事寄逸人平上人"}
{"author":"赵湘","content":"营居知避俗，领鹤过秋郊。泉照书初架，窗移树未巢。留题新墨湿，掩户旧邻敲。数本当帘竹，茶烟渐欲交。","dynasty":"宋代","title":"江秀才新居"}
{"author":"赵湘","content":"断径危桥积藓痕，闭关终与俗尘分。深秋鹤影临池见，静夜棋声隔水闻。山榻病来谁寄药，石床僧去独看云。閒吟閒醉慵开眼，门外寒虫叫日曛。","dynasty":"宋代","title":"郊居言事"}
{"author":"赵湘","content":"众木皆穿石，名香自合焚。两廊吴分月，一阁楚天云。雨过新灯露，潮平晚磬分。僧吟贝多偈，夜静钓人闻。","dynasty":"宋代","title":"金山寺"}
{"author":"赵湘","content":"九日松林寺，登高过石桥。野僧怜不醉，山菊笑无戮。屐齿凭泉漱，云衣近树飘。自知清静意，应免俗人招。","dynasty":"宋代","title":"九日松林寺登高"}
{"author":"赵湘","content":"九月蝉稀九日催，年光如逐水声回。人思往事凄凉在，菊倚荒庭寂寞开。落叶偶从池上过，夕阳初傍酒边来。白衣去后无消息，雨湿东篱欲长苔。","dynasty":"宋代","title":"九日幽居书怀"}
{"author":"赵湘","content":"兰江江上亭，仁智称为名。山色晓争出，水光秋更清。微风飘复断，好鸟过还鸣。曾伴陶公醉，叠闻渔唱声。","dynasty":"宋代","title":"兰江仁智亭"}
{"author":"赵湘","content":"孤舟愁晚泊，葭苇暂相邻。旅雁初栖雨，江花偶向人。强吟还自爱，忽语有谁亲。倚棹烟将暝，秋风起白苹。","dynasty":"宋代","title":"兰汀晚泊"}
{"author":"赵湘","content":"静阁采诗人罕到，栖栖树石尽当簷。长因夜月全开户，独为南山不下帘。得句砚中秋月减，觅题池上晚花添。炎天几度相留宿。曾值风凉雨气兼。","dynasty":"宋代","title":"留连李寺丞吟诗阁"}
{"author":"赵湘","content":"无戮作客时，况逼入关期。听雨醒如醉，闻蝉坐欲移。病催新发长，贫有故人知。应念将行计，出门多路岐。","dynasty":"宋代","title":"旅中示所知"}
{"author":"赵湘","content":"江城逢岁莫，独自倚楼台。积雪明孤岛，微阳在早梅。水摇冰欲泮，春近雁思回。故国还如此，归心但暗催。","dynasty":"宋代","title":"莫冬新定郡楼閒望"}
{"author":"赵湘","content":"郊园春已暮，霁色射疏篱。地静苔过竹，沙清树入池。野人来尽日，山鸟话多时。偶傍松窗立，微风动七丝。","dynasty":"宋代","title":"暮春郊园雨霁"}
{"author":"赵湘","content":"未第逢花尽，残阳照渡头。入关频值雨，归棹独随鸥。树暗藏鸣鸟，山空接漫流。琴书不同去，犹在酒家楼。","dynasty":"宋代","title":"辇下送沈天锡"}
{"author":"赵湘","content":"晚泊秦淮上，无人独倚樯。遥峰平积水。别浦露残阳。往事随天望，新蝉聒树黄。渔翁有深意，不语自鸣榔。","dynasty":"宋代","title":"秦淮晚泊"}
{"author":"赵湘","content":"霜落门前石齿清，静中曾听咽泉声。分题会客多无说，抱疾迎僧忽强行。窗外叶随蝉影过，井边苔趁雨痕生。纱巾任侧衣从破，二十年来不到城。","dynasty":"宋代","title":"秋日过韩原隐居"}
{"author":"赵湘","content":"掩门多径草，凉气动疏林。细雨经烟尽，微阳到菊深。话诗无鸟过，试茗有僧寻。欲去还留宿，窗边月照琴。","dynasty":"宋代","title":"秋日过吴侃幽居"}
{"author":"赵湘","content":"远岸鸣蝉未擬休，蝉边风叶动飕飗。平沙露白聊宜鹤，孤岛分青独映秋。野色半侵凉气湿，水光低引夕阳流。题诗尽日无人伴，空忆潇湘有钓舟。","dynasty":"宋代","title":"秋日江亭"}
{"author":"赵湘","content":"沧浪生计任西东，人向萧园寄断蓬。灯影半轩无梦寐，雨声长夜在梧桐。閒僧正笑吟髭白，故国那堪水树红。志业未知谁念我，明朝江上苇花风。","dynasty":"宋代","title":"秋日宿楚江西寺"}
{"author":"赵湘","content":"严子陵边水自流，夕阳无语倚松舟。乍逢风月羞为客，及到溪山识尽秋。移树断蝉初过雨，立沙孤雁偶随鸥。乡心旅思何人会，芦草萧萧一笛幽。","dynasty":"宋代","title":"秋晚舟泊桐江"}
{"author":"赵湘","content":"一点孤灯万城身，离肠曾搅九回频。梧桐自管秋来雨，蟋蟀谁妨夜后人。枕上梦将衣共短，卷中诗与发同新。江边但厌携琴去，明月西风满路尘。","dynasty":"宋代","title":"秋夕旅馆言事"}
{"author":"赵湘","content":"主人无俗缘，留客菊花边。雨气寒并竹，秋声夜杂蝉。爽知于酒称，閒觉爱棋偏。不欲欹孤枕，更深却潄泉。","dynasty":"宋代","title":"秋夕宿杨明府厅"}
{"author":"赵湘","content":"泽国秋光淡，诗家夜会清。雨余逢月色，风静得琴声。小径幽虫绝，寒阶落叶并。尝茶不擬睡，自起绕池行。","dynasty":"宋代","title":"秋夜集李式西斋"}
{"author":"赵湘","content":"酒醒身计正悠悠，泽国如萍信水流。独夜听鸿深浦宿，坏篷连雨一灯秋。年来自觉新诗澹，江上谁怜旧业优。肠断山家数声笛，不知孤客在孤舟。","dynasty":"宋代","title":"秋夜舟中作"}
{"author":"赵湘","content":"香销人寂寂，铺碧断尘埃。积雨声初尽，高僧定未开。冷痕穿竹去，秋阵隔泉回。此处应长在，閒人况不来。","dynasty":"宋代","title":"僧院苔"}
{"author":"赵湘","content":"自引灵泉胜取冰，入云穷穴始因僧。閒疏咽处秋无际，静听时来月有层。乍觉疏林多爽气，渐疑幽石减寒棱。雨余终夜西风起，流过吟窗溅著灯。","dynasty":"宋代","title":"山居引泉"}
{"author":"赵湘","content":"翠满衣裳远径分，渐供幽兴入诗门。临泉自爱窥筇影，过藓何妨驻屐痕。因惹断云还倚石，偶看残照学呼猿。行行却喜无人到，曾为秋来挂梦魂。","dynasty":"宋代","title":"山行"}
{"author":"赵湘","content":"古柳垂溪水，当门系雪舟。开樽延白鸟，扫树带清秋。阁上看华顶，窗中见沃洲。寻常投刺少，来即是诗流。","dynasty":"宋代","title":"剡中唐郎中所居"}
{"author":"赵湘","content":"琐闼题诗送赴官，郡斋潇洒谢公閒。树边棋阁开秋锁，池上吟窗见昼山。吏散独行红叶外，酒醒地望白云间。郊原渐有新烟火，知是逋民鸟道还。","dynasty":"宋代","title":"上谷川尹殿丞"}
{"author":"赵湘","content":"天监王德，莫如宋赫。宋道平平，莫如法天。皇法昊天，覆罔攸私。达乎鬼方，化被孔时。维戬维禄，维生维育。被彼虫鱼，及尔草木。惟命克遂，于其有俶。","dynasty":"宋代","title":"圣号雅二篇"}
{"author":"赵湘","content":"皇振厥猷，法天以宁。我法我度，我经我营。或风或雨，或雷或霆。日月昭然，奋皇之明。霜肃以平，露泽以清。左右百辟，烂兮敷星。","dynasty":"宋代","title":"圣号雅二篇"}
{"author":"赵湘","content":"天下既平，狄人既庭。其棘匪劳，神圣以宁。无乱斯聪，无惑斯明。衣裳自垂，冕旒是凝。","dynasty":"宋代","title":"圣号雅二篇"}
{"author":"赵湘","content":"皇宅斯道，汗汗浩浩。贤俊茀茀，钟鼓考考。爰煦尔赤，爰妥其老。乐只万国，宁德攸宝。","dynasty":"宋代","title":"圣号雅二篇"}
{"author":"赵湘","content":"皇道磨徹，载昭载晰。克彼有截，万国是悦。皇矣圣朝，绵尔瓜瓞。是崇是洁，万世贻厥。","dynasty":"宋代","title":"圣号雅二篇"}
{"author":"赵湘","content":"山木争高叶尽深，山人半醉在庭阴。常时具馔多餐药，偶夜听松不弄琴。雨后看苔连井口，秋来见月到池心。近闻墙外诸峰卖，只向茶铛便煮金。","dynasty":"宋代","title":"书韩山人壁"}
{"author":"赵湘","content":"雨黑径垂莎，全家在薜萝。树高穿井出，门掩烧痕过。写易澌生砚，悬壶月上柯。近来山屐老，枯齿旅无多。","dynasty":"宋代","title":"书韩隐人壁"}
{"author":"赵湘","content":"物外纤尘绝，堪闻乐道歌。好山光不尽，幽鸟语无多。树影秋云杂，泉声昼磬和。高僧自禅定，时有野人过。","dynasty":"宋代","title":"书松门寺壁"}
{"author":"赵湘","content":"九区混茫，皇天锡皇。羲教农化，勋纪华彰。继华于禹，承禹于汤。比于文武，逮其成康。圣道攸传，富寿无疆。隋之弃仁，天命不常。歼厥侈毒，祚归巨唐。唐孙复昏，荡于四方。民瘼其咨，逾于怀襄。草创中间，崩析滋章。割山裂川，国为披猖。氓不堪命，神恫其殃。俾宋有图，横驰竖张。日月五辰，齐其启光。实维太祖，肇基建邦。有若有苗，逆命弗祥。爰整其师，赫怒斯扬。荆舒既贡，南海趋跄。庸蜀微卢，虽险无当。惟尔曰夏，毒靡有流，民始克昌。屡饥而馔，久渴面浆。冰极授衣，暑烦降凉。洎我圣君，传叶振芳。圣神仁明，浩浩汪汪。吴人来王，并汾慑降。服不以戎，彭罔其镗。风雨攸暨，如禽集翔。淳复天人，礼修夏商。前正后直，左贤右良。忠正并驱，回邪跼藏。鳏恤寡矜，寇屏宄亡。药蒸石黎，法衡度量。乃宅孝悌，乃谨序庠。衣帛食肉，罔有攸伤。关讥匪艰，什一靡庞。虽有罟网，不罗汙潢。虽有山林，不乱斧{左爿右斤}。虽有权衡，民不以强。虽有郛郭，民不以防。宗庙既清，郊社甚庄。品物争瑞，史载交相。未诰俗化，将时合苍。盈耳四海，但闻洋洋。其雍其熙，无施无为。乾坤法之，治于垂衣。蒙彼蚩蚩，不觉不知。天下一致，夫何虑思。清之净之，平之泰之。倏变于道，殊途同归。伟焉厥图，本蕃益枝。百世之后，实流其奇。史官既良，康哉具书。古有吉甫，为宣王诗。是故臣湘，作夫颂辞。圣德形容，神明告兹。狂斐恐慴，少颂史遗。","dynasty":"宋代","title":"宋颂"}
{"author":"赵湘","content":"留客强歌还强醉，送春多雨又多风。五更池馆孤灯尽，三月江城一夜空。青鉴照髭疑有白，子规啼树已无红。相逢赖得明年约，应向花前慰断蓬。","dynasty":"宋代","title":"送春"}
{"author":"赵湘","content":"独去谁相待，全家寄旧林。雨声乡外尽，秋色水边深。别酒香和菊，新诗束傍琴。将行还共立，江上起孤砧。","dynasty":"宋代","title":"送到逢吉"}
{"author":"赵湘","content":"行路华山前，之官发黑年。移家擬拔宅，作尉已呼仙。近县云随鹤，当门树著蝉。吟诗因夜坐，毛女落秋天。","dynasty":"宋代","title":"送杜少府赴华阴"}
{"author":"赵湘","content":"门外雨初晴，春深送客行。离筵近流水，芳草向空城。远鸟啼仍乱，残花坠欲并。会须频饮酒，莫遣白髭生。","dynasty":"宋代","title":"送韩起"}
{"author":"赵湘","content":"杨柳一蝉清，关河九日行。却来时未熟，此去雨初晴。仆懶嫌书重，驴幽喜骨轻。还因得新句，山寺遍题名。","dynasty":"宋代","title":"送韩屿秀才南游"}
{"author":"赵湘","content":"官满鹤衣轻，全家在四明。上船秋月白，到岸海山青。药妙初痊病，诗高旧振名。遥思落帆处，太守出郊迎。","dynasty":"宋代","title":"送李先辈罢官之四明"}
{"author":"赵湘","content":"暂辞芸阁伴，欲上海边城。地近瀛州见，山连越水迎。驻帆寒草动，移旆晓霞明。到日新题出，登高待雪晴。","dynasty":"宋代","title":"送李著作赴四明"}
{"author":"赵湘","content":"落日照行衣，乡程隔翠微。听蝉临水别，闻雨抱琴归。鬓发各疑短，天涯相见稀。离歌一声断，江上有鸿飞。","dynasty":"宋代","title":"送刘熙"}
{"author":"赵湘","content":"相逢从冷澹，此别复凄凉。去路迎秋色，行衣拂夕阳。酒浓心易感，诗好意难忘。莫作关山役，吟髭况渐长。","dynasty":"宋代","title":"送罗权"}
{"author":"赵湘","content":"夏满辞京寺，终南路有松。月高缘白阁，叶尽到中峰，漱齿泉飘锡，冥心露滴钟。长安如不去，期与鹿相逢。","dynasty":"宋代","title":"送僧归终南"}
{"author":"赵湘","content":"落叶上青衫，携家赴岭南。欲行犹买药，侵早即冲岚。久贱惟知事，长贫不解惭。山城骑病马，吟句去庭参。","dynasty":"宋代","title":"送沈天锡赴始兴司户"}
{"author":"赵湘","content":"诏书徵入阙，数日醉离筵。野老衣多泪，山溪雨送船。郡斋閒月色，江鸟得诗篇。省阁人相待，供吟几树烟。","dynasty":"宋代","title":"送张用砺殿丞赴阙"}
{"author":"陈链","content":"霜晨闲踏旧鱼矶，地僻应怜屐齿稀。何处水云孤雁叫，满天风雪一僧归。杜陵广厦蓬茅是，白傅长裘犊鼻非。岂独袁安正僵卧，千村随在足寒饥。","dynasty":"清代","title":"野望书怀"}
{"author":"段世","content":"长驱虎旅势威桓，深入不毛取暴残。汉武故营旗影灭，唐宗遗垒角声寒。方今天下平犹易，自古云南守独难。拟欲华夷归一统，经纶度量必须宽。","dynasty":"明代","title":"上颍川侯"}
{"author":"范毓秀","content":"薄暮泛轻桡。万顷清波映碧霄。一片浪花随月泻，滔滔。暗傍荷香过小桥。清夜景萧骚。把酒临轩明月邀。望里云山浑似画，堪描。收拾风光付彩毫。","dynasty":"清代","title":"南乡子湖中泛月"}
{"author":"范毓秀","content":"风风雨雨。又早催年暮。屈指光阴能几许。转眼春回冬去。妆成对镜徘徊。重帘几度羞开。生怕梅花笑我，依然裙布荆钗。","dynasty":"清代","title":"清平乐立春"}
{"author":"范毓秀","content":"妆罢栏杆独倚。飒飒西风乍起。帘外更濛濛，一片芭蕉如洗。如洗。如洗。不管海棠憔悴。","dynasty":"清代","title":"如梦令秋闺"}
{"author":"范毓秀","content":"花光渐上荼蘼架。春睡恹恹，淡淡梳妆罢。绿窗人静悄无声，惟闻燕语帘栊下。香消慵去添兰麝。寂寞空园，满地残红卸。枝头小鸟也怜春，声声只把东风骂。","dynasty":"清代","title":"蝶恋花暮春"}
{"author":"夏侯楚","content":"常思瀑布幽，晴晀喜逢秋。一带连青嶂，千寻倒碧流。湿云应误鹤，翻浪定惊鸥。星浦虹初下，炉峰烟未收。岩高时褭褭，天净起悠悠。傥见朝宗日，还须济巨舟。","dynasty":"唐代","title":"秋霁望庐山瀑布"}
{"author":"康与之","content":"南高峰，北高峰，一片湖光烟霭中。春来愁杀侬。郎意浓，妾意浓。油壁车轻郎马骢，相逢九里松。","dynasty":"宋代","tags":"西湖，回忆","title":"长相思·游西湖"}
{"author":"康与之","content":"阿房废址汉荒丘。狐兔又群游。豪华尽成春梦，留下古今愁。君莫上，古原头。泪难收。夕阳西下，塞雁南飞，渭水东流。","dynasty":"宋代","tags":"婉约，吊古伤今","title":"诉衷情令·长安怀古"}
{"author":"康与之","content":"龙蟠虎踞金陵郡，古来六代豪华盛。缥凤不来游，台空江自流。下临全楚地，包举中原势。可惜草连天，晴郊狐兔眠。","dynasty":"宋代","tags":"怀古伤今","title":"菩萨蛮令·金陵怀古"}
{"author":"康与之","content":"冯夷剪碎澄溪练，飞下同云。著地无痕。柳絮梅花处处春。山阴此夜明如昼，月满前村。莫掩溪门。恐有扁舟乘兴人。","dynasty":"宋代","title":"丑奴儿令（促养直赴雪夜溪堂之约）"}
{"author":"康与之","content":"云海沈沈，峭寒收建章，雪残DE32鹊。华灯照夜，万井禁城行乐。春随鬓影，映参差、柳丝梅萼。丹禁杳，鳌峰对耸，三山上通寥廓。春衫绣罗香薄。步金莲影下，三千绰约。冰轮桂满，皓色冷浸楼阁。霓裳帝乐，奏升平、天风吹落。留凤辇、通宵宴赏，莫放漏声闲却。","dynasty":"宋代","title":"汉宫春（慈宁殿元夕被旨作）"}
{"author":"康与之","content":"若耶溪路。别岸花无数。欲敛娇红向人语。与绿荷、相倚愄，回首西风，波淼淼、三十六陂烟雨。新妆明照水，汀渚生香，不嫁东风被谁误。遣踟蹰、骚客意，千里绵绵，仙浪远、何处凌波微步。想南浦、潮生画桡归，正月晓风清，断肠凝伫。","dynasty":"宋代","title":"洞仙歌令·若耶溪路。"}
{"author":"康与之","content":"瑞烟浮禁苑。正绛阙春回，新正方半。冰轮桂华满。溢花衢歌市，芙蓉开遍。龙楼两观。见银烛、星球有烂。卷珠帘、尽日笙歌，盛集宝钗金钏。堪羡。绮罗丛里，兰麝香中，正宜游玩。风柔夜暖。花影乱，笑声喧。闹蛾儿满路，成团打块，簇著冠儿斗转。喜皇都、旧日风光，太平再见。","dynasty":"宋代","title":"瑞鹤仙（上元应制）"}
{"author":"康与之","content":"蹙损远山眉。幽怨谁知。罗衾滴尽泪胭脂。夜过春寒愁未起，门外鸦啼。惆怅阻佳期。人在天涯。东风频动小桃枝。正是销魂时候也，撩乱花飞。","dynasty":"宋代","title":"卖花声（闺思）"}
{"author":"康与之","content":"愁捻断钗金。远信沈沈。秦筝调怨不成音。郎马不知何处也，楼外春深。好梦已难寻。夜夜余衾。目穷千里正伤心。记得当初郎去路，绿树阴阴。","dynasty":"宋代","title":"卖花声·闺思"}
{"author":"康与之","content":"南溪二月雨初晴。四郊明。暖风轻。一雨一风，铺地落红英。枝上流莺啼劝我，春欲去，且留春。登临行乐慰闲情。过长亭。暮潮平。四面青芜，中是越王城。信马行吟归路晚，山簇簇，柳阴阴。","dynasty":"宋代","title":"江城子·南溪二月雨"}
{"author":"康与之","content":"一宵风雨送春归。绿暗红稀。画楼整日无人到，与谁同捻花枝。门外蔷薇开也，枝头梅子酸时。玉人应是数归期。翠敛愁眉。塞鸿不到双鱼远，叹楼前、流水难西。新恨欲题红叶，东风满院花飞。","dynasty":"宋代","title":"风入松（春晚）"}
{"author":"康与之","content":"碧苔满地衬残红。绿树阴浓。晓莺啼破眉心事，旧愁新恨重重。翠黛不B62C重扫，佳时每恨难同。花开花谢任东风。此恨无穷。梦魂拟逐杨花去，殢人休下帘栊。要见只凭清梦，几时真个相逢。","dynasty":"宋代","title":"风入松（闺思）"}
{"author":"康与之","content":"管弦绣陌，灯火画桥，尘香旧时归路。肠断萧娘，旧日风帘映朱户。莺能舞，花解语。念后约、顿成轻负。缓雕辔、独自归来，凭栏情绪。楚岫在何处。香梦悠悠，花月更谁主。惆怅后期，空有鳞鸿寄纨素。枕前泪，窗外雨。翠幕冷、夜凉虚度。未应信、此度相思，寸肠千缕。","dynasty":"宋代","title":"应天长（闺思）"}
{"author":"康与之","content":"晚来一霎风兼雨，洗尽炎光。理罢笙篁。却对菱花淡淡妆。绛绡缕薄冰肌莹，雪腻酥香。笑语檀郎。今夜纱厨枕簟凉。","dynasty":"宋代","title":"采桑子·晚来一霎风兼雨"}
{"author":"康与之","content":"春光艳冶，游人踏绿苔。千红万紫竞香开。暖风拂鼻籁，蓦地暗香透满怀。荼縻似锦裁。娇红间绿白，只怕迅速春回。误落在尘埃。折向鬓云间、金凤钗。","dynasty":"宋代","title":"荷叶铺水面·春光艳冶"}
{"author":"康与之","content":"弱柳小腰身。双双蛾翠颦。","dynasty":"宋代","title":"菩萨蛮"}
{"author":"康与之","content":"白云深处路崎岖，鹤去台空景物殊。山展翠屏连紫幕，泉分清溜滴明珠。道人只问丹砂井，隐客犹寻九节蒲。试问葛仙仙去后，至今遗迹事如何。","dynasty":"宋代","title":"鹤舒台"}
{"author":"康与之","content":"帘幕重重下玉钩，隔帘春在柳梢头。东风著意相料理，吹去杨花不自由。","dynasty":"宋代","title":"可惜"}
{"author":"康与之","content":"春暗汀洲杜若香，风标公子白霓裳。碧天片雪忽飞去，何处人家水满塘。","dynasty":"宋代","title":"鹭"}
{"author":"康与之","content":"夜深琵琶声似裂，一曲霓裳一庭月。曲终人影在西阶，困倚东风步摇折。","dynasty":"宋代","title":"琵琶"}
{"author":"康与之","content":"巷僻过从少，柴门尽日关。莺声常在柳，云影不离山。有道难言□，虽贫未厌閒。川原烟四暝，春思有无间。","dynasty":"宋代","title":"僻居"}
{"author":"康与之","content":"越王山下千树梅，逐客年年走马来。寒玉满村风色里，不受暖霭轻烟催。故人千里复万里，折香欲寄生徘徊。孤吟独醉常夜半，山月野风骑马回。","dynasty":"宋代","title":"诗一首"}
{"author":"康与之","content":"玉辇宸游事已空，尚余奎藻绘春风。年年花鸟无穷恨，尽在苍梧夕照中。","dynasty":"宋代","title":"题徽宗宸翰"}
{"author":"康与之","content":"建武中兴宝运开，股肱俱是济时才。汉家鼎祚如磐石，此老方图拂袖来。","dynasty":"宋代","title":"严陵怀古"}
{"author":"康与之","content":"天涯芳划尽绿，路旁柳絮争飞。啼鸟一声春晚，落花满地人归。","dynasty":"宋代","title":"游慧力寺"}
{"author":"康与之","content":"江上浓阴晓未开，瘦筇支我上苍苔。春寒前日去已尽，今日又从何处来。","dynasty":"宋代","title":"游慧力寺"}
{"author":"康与之","content":"睡起疏帘一半开，更无人迹过青苔。须臾苍狗风前变，雷雨驱潮出海来。","dynasty":"宋代","title":"玉虹洞二首"}
{"author":"康与之","content":"满山一夜风篁响，透屋三更月露寒。自掩残书推枕睡，江湖秋梦水云宽。","dynasty":"宋代","title":"玉虹洞二首"}
{"author":"康与之","content":"白鹤巢兮丹井空，蓬山杳兮烟霞蒙。陵谷变兮今古，木叶下兮秋风。飞仙去兮朝太微，黄冠野服兮以游以嬉。餐霞卧月兮世不我违，与世涤映兮天门可驰。苍龙嗥兮云漫扉，石泉冽兮山芋肥。俯仰宇宙兮日月蔽亏，灵秀回薄兮野芳呈姿。山中之乐兮万化莫移，仙人不来兮隐者曷归。","dynasty":"宋代","title":"招真词"}
{"author":"康与之","content":"重阳日，阴雨四效垂。戏马台前泥拍肚，龙山会上水平挤。直浸到东篱。茱萸胖，菊蕊湿滋滋。落帽孟嘉寻篛笠，休官陶令觅蓑衣。都道不如归。","dynasty":"宋代","title":"望江南重九遇雨"}
{"author":"康与之","content":"画桥流水欲平阑。雨后青山。去年芳草今年恨，恨香车、不逐雕鞍。红杏墙头院落，绿杨楼外秋千。谢娘别后忆前欢。泪滴春衫。柔荑共折香红处，劝东风、且与流连。早是相思瘦损，梅花谢了春寒。","dynasty":"宋代","title":"风入松"}
{"author":"康与之","content":"天涯芳草尽绿，路旁柳絮争飞。啼鸟一声春晚，落花满地人归。","dynasty":"宋代","title":"游慧力寺"}
{"author":"康与之","content":"青笺后约无凭据。误我碧桃花下语。谁将消息问刘郎，怅望玉溪溪上路。春来无限伤情绪。拟欲题红都寄与。东风吹落一庭花，手把新愁无写处。","dynasty":"宋代","title":"玉楼春令"}
{"author":"康与之","content":"南高峰，北高峰，一片湖光烟霭中。春来愁杀侬。郎意浓，妾意浓。油壁车轻郎马骢，相逢九里松。","dynasty":"宋代","title":"长相思游西湖"}
{"author":"康与之","content":"解将天上千年艳，换得人间九日黄。","dynasty":"宋代","title":"鹧鸪天"}
{"author":"康与之","content":"一宵风雨送春归。绿暗红稀。画楼尽日凭阑意，与谁同捻花枝。门外蔷薇开也，枝头梅子酸时。玉人应是数归期。翠敛愁眉。塞鸿不到双鱼远，恨楼前、流水难西。新恨欲题红叶，东风满院花飞。","dynasty":"宋代","title":"风入松·一宵风雨送春归"}
{"author":"康与之","content":"碧苔满地衬残红。绿树阴浓。晓莺啼破眉心事，旧愁新恨重重。翠黛不忺重扫，佳时每恨难同。花开花谢任东风。此恨无穷。梦魂拟逐杨花去，殢人休下帘栊。要见只凭清梦，几时真个相逢。","dynasty":"宋代","title":"风入松·碧苔满地衬残红"}
{"author":"康与之","content":"画桥流水欲平阑。雨後青山。去年芳草今年恨，恨香车、不逐雕鞍。红杏墙头院落，绿杨楼外秋千。谢娘别後忆前欢。泪滴春衫。柔荑共折香红处，劝东风、且与流连。早是相思瘦损，梅花谢了春寒。","dynasty":"宋代","title":"风入松·画桥流水欲平阑"}
{"author":"康与之","content":"双龙烛影，千门夜色，三五宴瑶台。舞蝶随香，飞蝉扑鬓，人自蕊宫来。太平箫鼓宸居晓，清漏玉壶催。步辇归时，绮罗生润，花上月徘徊。","dynasty":"宋代","title":"忆少年令/忆少年"}
{"author":"康与之","content":"结客少年场。繁华梦，当日赏风光。红灯九街，买移花市，画楼十里，特地梅妆。醉魂荡，龙跳撝万字，鲸饮吸三江。娇随钿车，玉骢南陌，喜摇双桨，红袖横塘。天涯归期阻，衡阳雁不到，路隔三湘。难见谢娘诗好，苏小歌长。漫自惜鸾胶，朱弦何在，暗藏罗结，红绶消香。歌罢泪沾宫锦，襟袖淋浪。","dynasty":"宋代","title":"风流子·结客少年场"}
{"author":"康与之","content":"帝城柳色藏春絮。嫩绿满、游人归路。残红剩蕊留春住。无奈霏微细雨。南陌上、玉佩钿车，怅紫陌、青门日暮。黄昏院落人归去。犹有流莺对语。","dynasty":"宋代","title":"杏花天·帝城柳色藏春絮"}
{"author":"康与之","content":"潮生浦口云，潮落津头树。潮本无心落又生，人自来还去。今古短长亭，送往迎来处。老尽东西南北人，亭下潮如故。","dynasty":"宋代","title":"卜算子·潮生浦口云"}
{"author":"康与之","content":"梧叶飘黄，万山空翠，断霞流水争辉。正金风西起，海燕东归。凭栏不见南来雁，望故人、消息迟迟。木樨开後，不应误我，好景良时。只念独守孤帏。把枕前嘱付，一旦分飞。上秦楼游赏，酒殢花迷。谁知别後相思苦，悄为伊、瘦损香肌。花前月下，黄昏院落，珠泪偷垂。","dynasty":"宋代","title":"金菊对芙蓉·梧叶飘黄"}
{"author":"康与之","content":"恼杀行人，东风里、为谁啼血。正青春未老，流莺方歇。蝴蝶枕前颠倒梦，杏花枝上朦胧月。问天涯、何事苦关情，思离别。声一唤，肠千结。闽岭外，江南陌。正是堤杨柳，翠条堪折。镇日叮咛千百遍，只将一句频频说。道不如归去不如归，伤情切。","dynasty":"宋代","title":"满江红·恼杀行人"}
{"author":"康与之","content":"玉楼人静。高卷疏帘情迥。","dynasty":"宋代","title":"失调名"}
{"author":"康与之","content":"霜幕风帘，闲斋小户，素蟾初上雕笼。玉杯醽醁，还与可人同。古鼎沈烟篆细，玉笋破、橙橘香浓。梳妆懒，脂轻粉薄，约略淡眉峰。清新，歌几许，低随慢唱，语笑相供。道文书针线，今夜休攻。莫厌兰膏更继，明朝又、粉冗匆匆。酩酊也，冠儿未卸，先把被儿烘。","dynasty":"宋代","title":"满庭芳寒夜"}
{"author":"康与之","content":"杨花飘尽。云压绿阴风乍定。帘幕闲垂。弄语千般燕子飞。小楼深静。睡起残妆犹未整。梦不成归。泪滴斑斑金缕衣。","dynasty":"宋代","title":"减字木兰花·杨花飘尽"}
{"author":"康与之","content":"春又晚。风劲落红如剪。睡起绣床飞絮满。日长门半掩。不管离肠欲断。听尽梁间双燕。试上小楼还不见。楼前芳草远。","dynasty":"宋代","title":"谒金门（暮春）·春又晚。风"}
{"author":"康与之","content":"一雨一番凉，江南秋兴。门掩苍苔锁寒径。红尘不到，尽日鸟啼人静。绿荷风已过，摇香柄。淡阴未解，园林清润。一片花飞堕红影。残书读尽，袖手高吟清咏。任从车马客，劳方寸。","dynasty":"宋代","title":"感皇恩（幽居）"}
{"author":"康与之","content":"秦时宫殿咸阳里。千门万户连云起。复道亘西东。不禁三月风。汉唐乘王气。万岁千秋计。毕竟是荒丘。荆榛满地愁。","dynasty":"宋代","title":"菩萨蛮令（长安怀古）"}
{"author":"康与之","content":"薄寒罗袖怯。教小玉添香，被翻宫F031。兰缸半明灭。听几声归雁，一帘微月。情波恨叶。索新词、犹自怨别。梦回时、雪暖酥凝，掠鬓宝鸳钗折。凄切。纹窗描绣，旧谱寻棋，变成虚设。同心对结。重来是，甚时节。怅姑苏台上，征帆何许，隐隐遥山万叠。袖红绡、独立无言，偷弹泪血。","dynasty":"宋代","title":"瑞鹤仙（别恨）"}
{"author":"康与之","content":"名与牡丹联谱，南珍独比江瑶。闽山入贡冠前朝。露叶风枝袅袅。香玉满苞仙液，绉红圆戚鲛绡。华清宫殿蜀山遥。一骑红尘失笑。","dynasty":"宋代","title":"西江月·名与牡丹联"}
{"author":"康与之","content":"牡丹半坼初经雨，雕槛翠幕朝阳。娇困倚东风，羞谢了群芳。洗烟凝露向清晓，步瑶台、月底霓裳。轻笑淡拂宫黄。浅拟飞燕新妆。杨柳啼鸦昼永，正秋千庭馆，风絮池塘。三十六宫，簪艳粉浓香。慈宁玉殿庆清赏，占东君、谁比花王。良夜万烛荧煌。影里留住年光。","dynasty":"宋代","title":"舞杨花"}
{"author":"康与之","content":"腊残春早。正帘幕护寒，楼台清晓。宝运当千，佳辰余五，嵩岳诞生元老。帝遣阜安宗社，人仰雍容廊庙。尽总道，是文章孔孟，勋庸周召。师表。方眷遇，鱼水君臣，须信从来少。玉带金鱼，朱颜绿鬓，占断世间荣耀。篆刻鼎彝将遍，整顿乾坤都了。愿岁岁，见柳梢青浅，梅英红小。","dynasty":"宋代","title":"喜迁莺（丞相生日）"}
{"author":"康与之","content":"秋寒初劲。看云路雁来，碧天如镜。湘浦烟深，衡阳沙远，风外几行斜阵。回首塞门何处，故国关河重省。汉使老，认上林欲下，徘徊清影。江南烟水暝。声过小楼，烛暗金猊冷。送目鸣琴，裁诗挑锦，此恨此情无尽。梦想洞庭飞下，散入云涛千顷。过尽也，奈杜陵人远，玉关无信。","dynasty":"宋代","title":"喜迁莺（秋夜闻雁）"}
{"author":"康与之","content":"红楼紫陌青春路，柳色皇州。月淡烟柔。袅袅亭亭不自由。旧时扶上雕鞍处，此地重游。总是新愁。柳自轻盈水自流。","dynasty":"宋代","title":"丑奴儿令（自岭表还临安作）"}
{"author":"康与之","content":"郁孤台上立多时。烟晚暮云低。山川城郭良是，回首昔人非。今古事，只堪悲。此心知。一尊芳酒，慷慨悲歌，月堕人归。","dynasty":"宋代","title":"诉衷情令（登郁孤台，与施德初同读坡诗作）"}
{"author":"范浚","content":"带郭人烟少，通村径路微。水光浮栋宇，野色动窗扉。小树无重数，前山不合围。艰危邻虎窟，奔迫诡牛衣。白舫意何适，丹枫看即稀。西园小茅屋，知复几时归。","dynasty":"宋代","title":"避盗泊舟武康远光亭下与同行分和杜工部诗伤"}
{"author":"范浚","content":"客子舟维岸，人家树作门。西风秋惨切，南鹊夜飞翻。恻恻惊心折，鞺鞺戍鼓喧。若为容足地，广大自乾坤。","dynasty":"宋代","title":"避盗泊舟武康远光亭下与同行分和杜工部诗伤"}
{"author":"范浚","content":"雨余池上兴悠哉，坐荫藤花藉石苔。白鸟联欢拳相对，红蕖粲艳一时开。吐吞月色云浓淡，经纬水纹风去来。幽事相关心自乐，岸巾独啸更衔杯。","dynasty":"宋代","title":"池上晚酌"}
{"author":"范浚","content":"空阔野云疏，行行思郁纡。露花啼晚菊，风叶舞高梧。日落牛羊下，天寒雁鹜呼。却回南涧路，暝色拥蓬庐。","dynasty":"宋代","title":"初冬郊行"}
{"author":"范浚","content":"远草连云碧积，繁花照日红酣。信马贪看春意，不如错过村南。","dynasty":"宋代","title":"春日行兰溪道中六言"}
{"author":"范浚","content":"天暄地媚春融融，化工点染分花容。东风夜半入香陌，杂树晓繁争白红。兰丛蕙根芳翠滴，柳艳明眉轻羃{上四下历}红颜绿鬓青春客，壶中新醅鸭头色。残丝冉惹悉如织，日暮低迷草萋碧。","dynasty":"宋代","title":"春融融效李长吉体"}
{"author":"范浚","content":"岑楼上独园，高槛俯平原。野秀风烟合，春深草木繁。晴山明历历，远水去浑浑。兴出青冥外，心随独鹤翻。","dynasty":"宋代","title":"春望二首"}
{"author":"范浚","content":"眺听不知暮，徘徊聊复吟。归云迷近谷，去鸟度前林。长日凭高目，伤春望远心。边方杀气在，天北惨沉阴。","dynasty":"宋代","title":"春望二首"}
{"author":"范浚","content":"步屐寻春犯雪泥，村南村北鹁鸠啼。堕梅残白犹明树，着柳暗黄初映堤。风景快晴云擘絮，江天未暮日悬规。最怜碧涨侵沙尾，更傍横桥一杖藜。","dynasty":"宋代","title":"春雪晚晴出西村"}
{"author":"范浚","content":"传杯行美酿，击钵课名章。月借全窗白，花分小树香。人情欢不尽，道术醉相忘。欢黍襟期厚，渠沦汉范张。","dynasty":"宋代","title":"春饮分章字韵"}
{"author":"范浚","content":"烟嶂巍巍列翠屏，松山高下郁葱菁。风生万壑笙竽触，拟向林间筑小亭。","dynasty":"宋代","title":"咏东山"}
{"author":"范浚","content":"彭亨著冠猪，踉蹡上车鹤。皇家一清明，此辈束高阁。龙夔杂鹓鹭，庶位已参错。少安真可待，四海得耕凿。我亦幸丰年，从容一丘壑。","dynasty":"宋代","title":"杂兴五首其五"}
{"author":"范浚","content":"雉骄有擅泽，鸡雄亦专栖。乘人肆桀傲，未异雉与鸡。虚张尽客气，不知堕危机。雉骄或登俎，鸡雄亦为牺。嗟尔桀傲子，不戒将安之。","dynasty":"宋代","title":"杂兴五首其一"}
{"author":"范浚","content":"高蝉荫嘉木，未省螗斧危。勇虫亦何愚，不顾黄雀饥。痴痴挟弹子，已复露沾衣。世事无不然，古今同一悲。","dynasty":"宋代","title":"杂兴五首其三"}
{"author":"范浚","content":"鹊噪得欢喜，乌鸣得憎嗔。乌鹊自有口，噪鸣何预人。乌飞声哑哑，鹊飞声啧啧。凡鸟从纷纷，未用置肝鬲。","dynasty":"宋代","title":"杂兴五首其四"}
{"author":"范浚","content":"商山园绮徒，雪发映松露。山间谓终老，不踏市朝路。一朝前星匿，羽翼起调护。婆娑古衣冠，笑定国储副。留侯计偶尔，曷遽动贞素。因知古今士，出处自冥数。功名苟不免，四老犹一助。宁庸巧驰驱，失尔邯郸步。","dynasty":"宋代","title":"遣兴五首其一"}
{"author":"范浚","content":"少陵古诗伯，未必真豪人。胡为冷炙辱，自分潜悲辛。莫倚善题赋，未悟严武嗔。徒言磊落士，不肯异其身。","dynasty":"宋代","title":"遣兴五首其二"}
{"author":"范浚","content":"我逢刘颍川，竟夕不向枕。馀人偶对面，白昼辄欲寝。生来不耐俗，敢妄作题品。犹嫌太分明，客至姑与饮。","dynasty":"宋代","title":"遣兴五首其三"}
{"author":"范浚","content":"庞眉困郎署，白首命不遭。猿臂无侯封，徒负射虎豪。两者阨天运，材智俱莫逃。向来邓氏子，志行劣可褒。藉非逢际会，未免掾功曹。","dynasty":"宋代","title":"遣兴五首其四"}
{"author":"范浚","content":"翻云覆忽雨，昨火今已冰。三涂九州险，未似今人情。人言馀耳事，令我不忍听。嗟哉泜水上，刎颈遂寒盟。","dynasty":"宋代","title":"遣兴五首其五"}
{"author":"范浚","content":"何年画工搦毛锥，貌此八马姿权奇。青丝络头十二蹄，调柔意态行愉怡。五马放浪无维羁，或龁或望仍回嘶。一牧牵鞚一牧骑，制度彷佛唐巾衣。不知此马生何时，昔周穆王远游嬉。驾跨八骏驱东西，高升昆崙蹑瑶池。骝騄骥义劳飞驰，日走万里无停騑。兴元唐家危累棋，百弮仅脱朱泚围。黄屋进狩怀光追，八马入谷七马疲。筋挛肉绽行人悲，两者资世皆颠羸。虚名何有千载垂，空得传记流歌诗。未如此马闲犹夷，牧坰不受鞭筴威。不踣险远安无危，泉甘草荐足自肥。安用号骏称云骓，嗟哉画意谁能知。","dynasty":"宋代","title":"题八马图"}
{"author":"范浚","content":"野人仪矩初无华，况复破帽风檐斜。先生有意念衰丑，折简远送新乌纱。束巾试著出妨户，色若露洗凌晨鸦。舍人样好信殊俗，朽质得此惭无涯。白痴稚子强解事，竞道宜称相欢哗。轻宽不但惬当暑，掉头曝背仍堪誇。修容他日奉游宴，便可笑诮参军嘉。从今旦暮戴公赐，闭关无事聊煎茶。","dynasty":"宋代","title":"寄谢潘舍人赠乌纱帽"}
{"author":"范浚","content":"朝曦杲晴空，宿雾开纷披。萦纡度墟曲，荦确行溪湄。横桥转山腰，丹垩明招提。豁谺觑阴洞，欲入愁途迷。流泉暗淙琤，喷壑跳珠玑。岩根石彩翠，映水光参差。穷高上苍岑，支策行攲危。林端出绀宇，兀与浮云齐。曾来念旧事，历历经行时。松长向如人，今已老十围。我尚喜青鬓，还年未生丝。偕游数君子，意拟探幽奇。诸峰未历览，寒日还平西。同携下前麓，却望兰阴归。明年艳阳春，更约相追随。当须各努力，补屐寻幽期。","dynasty":"宋代","title":"游兰溪灵洞"}
{"author":"范浚","content":"昔人骄豪自髫鬌，万里浪欲乘风破。暮年志计转难量，眼看一州如斗大。今君容膝能自安，高馆不与身相关。作斋似斗意阔达，宇量宁妨广百间。足明居世惟知足，宽窄在心非在屋。莫言斋小碍人眉，清绝坐销愁万斛。奉身那用有馀为，身稳心安君自知。软褥傍炉时枕肘，不须小帐更低垂。也知丈室含无际，自有壶公容客地。斗斋我已戏题诗，斗酒还当就君醉。","dynasty":"宋代","title":"题弟茂通斗斋"}
{"author":"范浚","content":"君不闻汉时遗荣两大夫，群公祖道倾京都。去尘寂寞绝继踵，但见画手空传图。君今心事能超古，早束衣冠挂神武。掉头不待迫悬车，广受视君知孰愈。世人分著金笼头，或贪微名鱼中钩。宁如君脱宦海去，饱看遥碧临清流。似闻远目增明处，宛如画出城南句。款门何日赴幽期，坐挹云岑为君赋。想当遐瞩穷天垠，吟怜修眉浓绿新。应嗤争利推车客，不惜青山碾作尘。","dynasty":"宋代","title":"寄题钱伯茂致政奉议遥碧轩"}
{"author":"范浚","content":"士生堕尘网，窘若囚飞虫。思牵黄耳不可得，况欲云卧听松风。何郎可怜人，耻与俗同调。不作穷愁懊恼诗，独抱青山坐长啸。诛茅结屋傍林塘，石兰露菊秋风香。掉头万事一不顾，仰天白眼倾壶觞。邈予坐阻窥幽躅，梦到东窗攀绿玉。裁诗寄似堂中人，为楷银钩写高竹。","dynasty":"宋代","title":"寄题何元晋亦乐堂"}
{"author":"范浚","content":"春光春光，劝汝一杯酒。我能为春作高歌，未解春能听歌否。春归有底急，落尽桃花红。园蹊漠漠野阴静，兔葵燕麦空摇风。风光几何时，背我忽如客。残丝欲断感春心，语燕劳劳上帘额。我有惜芳意，一春怜物华。春来雪里索梅笑，春去怅望飞杨花。春归知复来，奈此断年别。摇杨三月暮天愁，鶗鴂一声芳草歇。歌竟我亦醉，一掉觥船空。明年待春花树下，放歌擎酒相迎逢。","dynasty":"宋代","title":"送春曲"}
{"author":"范浚","content":"一春痴癖门长扃，两耳不闻鶗鴂声。不知东南风，扫尽红紫英。行行点检桃李径，但见树子青冥冥。门前水流渠，照灼须眉清。科斗游其间，脚股各已生。渠旁草郁郁，草底蚯蚓鸣。韵如抽茧丝，幽咽得我听。念此琐细物，随时变音形。黄河赤鲤或点额，老骥塞默长羁缨，嗟嗟世路真难行。","dynasty":"宋代","title":"同侄伯通端杲效卢仝体"}
{"author":"范浚","content":"海棠红歇莺停歌，麦风时候犹清和。帘垂箓簌深院静，赤栏细柳阴婆娑。池塘正觉幽事好，萍叶藻蔓涵清波。一双胡燕薇丛外，衔得芹泥来补窠。","dynasty":"宋代","title":"同弟茂通效温飞卿体"}
{"author":"范浚","content":"春风未绿江南草，春信腊前梅蕊早。水村著处是南枝，想见君行被花恼。如君久合上华途，胡为半刺犹题舆。奉引未骑沙苑马，佐藩且食武昌鱼。频年欣接游从乐，忽手别书空作恶。江干跋马望行舻，日暮山寒云错莫。往闻南纪百战场，腥风杀气吹湖湘。只今江汉俱练静，棹讴杂发行连樯。君从鹦鹉洲边去，历历遥看汉阳树。莫言槌碎黄鹤楼，准拟书来寄佳句。","dynasty":"宋代","title":"送乔民瞻倅武昌"}
{"author":"范浚","content":"春山罨画春江平，江头春船椎鼓声。钟陵别乘唤帆席，笑看猎猎风摇旌。明朝太末经行处，悬愁望断烟绵树。劳劳樯燕亦留君，且共推蓬话情素。钟陵地雄古名都，美官况复称题舆。看君逸足展夷路，逐电追风万里馀。前知按部劳绥抚，箳篂行湿西山雨。君家孺子有遗台，试向东湖聊讯古。兰阴新漉酒吹醅，更折江花劝引杯。圣代兴廉访良吏，迟君却抱鹤书回。","dynasty":"宋代","title":"送徐履之倅南昌"}
{"author":"范浚","content":"我笑支道林，远移买山书。巢由古达士，不闻买山居。我笑贺知章，欲乞鉴湖水。严陵钓清江，何曾问天子。我笑陶靖节，自祭真忘情。胡为托青鸟，乃欲长年龄。我笑王无功，琴外无所欲。当其恋五斗，乃独不知足。我笑杜子美，夙昔具扁舟。老大意转拙，欲伴习池游。我笑韩退之，不取万乘相。三黜竟不去，触事得谗谤。客言莫谩笑古人，笑人未必不受嗔。螳螂袭蝉雀在后，只恐有人还笑君。回头生愧不能语，嘲评从今吞不吐。誉尧非桀亦何为，讪周讥禹终无取。","dynasty":"宋代","title":"六笑"}
{"author":"范浚","content":"老不晓事杨子云，缀文讥诃坚逐贫。班生曲笔甚假借，谓不戚戚元非真。草玄欲作后人计，投阁自迷身不利。王涯筮中好其书，宁复逆知甘露事。蛙声紫色欺昏童，义士远引如冥鸿。胡为颠眩尚执戟，美新屈首称臣雄。岷山沃野蹲鸱大，拓落不归良已过。近危竟似井眉瓶，虚作反骚嗤楚些。诡情怀禄遭嘲评，但用笔墨垂声名。文章要亦千古事，久矣法言今正行。","dynasty":"宋代","title":"读杨子云传"}
{"author":"范浚","content":"我读射虎行，感概兴长叹。官羌射虎得虎难，山下远立常空还。惜留猛虎著山里，射杀顾恐终身闲。有如边将图偷安，遵养时赋容其奸。翻愁努力尽高鸟，良弓挂壁无由弯。君不见刘巨容高千里，留贼自资媒富贵，恐贼尽诛身不利。坐令屈律裹头人，横暴九州狂螫噬。嗟嗟忠臣心不移，受刀摩颈甘如饴。纷纷血刃勇不顾，一死未谢君王知。官军壮志吞蛮夷，匈奴不灭宁家为。相公誓欲平淮西，慨言贼在归无期。霍公裴公今已矣，我吟射虎徒歔欷。","dynasty":"宋代","title":"读王建射虎行"}
{"author":"范浚","content":"宵长倦观书，掩帙起微步。徘徊檐隙月，点缀竹稍露。寒空顽无风，寂历雁时度。不知何处村，尚急野塘戽。哀哉当丙夜，取水穷沮洳。得无空鱼群，一举不复顾。那知今竭泽，无复鱼可捕。天公仁百物，暴殄天所怒。褰裳欲从之，告以盍长虑。浮云暗林野，恐堕荆棘路。出门还入门，此意定谁喻。遣兴强微吟，凄凉不能句。","dynasty":"宋代","title":"冬夜有感"}
{"author":"范浚","content":"黄芦鬣鬣秋风肥，鬼雨洒草南山悲。长涂客子动愁肺，往往扪辙多思归。我兄岂不感时节，东床卷席将何之。自言南州有元帅，标鉴本是阳秋皮。荐绅奔走欲定价，一见许我奇男儿。提撕表奏置戎幕，使我坐握官机宜。高生所愧国士知，不辞触热向武威。我今去路虽千里，敢以驱驰负知己。南州最盛肩京都，昔人欲语停杯馀。地灵孕秀多异产，鼊皮蚺蟾如虫蛆。旧闻民俗蛮顽甚，蜂屯蚁杂难爬梳。圣朝神化与换骨，讵事草薙髡根株。我兄智囊载大腹，抚俗自应才有馀。腰间长剑生铜吼，可脍蛮王快屠狗。后当归路持旌麾，六印黄金大如斗。","dynasty":"宋代","title":"送兄茂瞻机宜之官广东"}
{"author":"范浚","content":"道人来自青城巅，飘飘逸气凌云烟。青鞋布袜久游世，踏尽海宇名山川。琴心三叠得妙旨，华顶一路通幽禅。自言早岁拾瑶草，往往鹤上逢真仙。惜哉食服只半剂，犹与人世相周旋。曾期汗漫九垓外，决去已复挥骡鞭。伊予此生一念误，遂堕尘网嗟拘挛。镜中华发已疏索，肘后丹经犹弃捐。三山银阙眇何许，怅望碧海波翻天。因君告我独往意，伎痒竦踊心茫然。莫言得道两尘隔，蓬岛只在拄杖前。定知后会君刮眼，看我玉练还颓年。","dynasty":"宋代","title":"赠青城道人"}
{"author":"范浚","content":"邮亭羁客寒无毡，夜怀家山情惘然。灯前坐感雨萧瑟，浩叹达晓愁无眠。邻翁不出蓬茨里，听雨听风心似水。黄昏鼻息已雷鸣，往往檐喧不经耳。愁霖一种声纷纷，邻翁不闻羁客闻。是中转物有妙理，起予暗契瞿昙旨。","dynasty":"宋代","title":"理喻其一"}
{"author":"范浚","content":"我眠鼻息邻家惊，耳不自闻齁䶎声。我耳忽鸣韵清磬，旁人对面那能听。耳鸣如心念，鼻息如己过。心念潜萌众莫知，己过自迷人看破。历历眼前皆要理，举世何人无鼻耳。","dynasty":"宋代","title":"理喻其二"}
{"author":"范浚","content":"水母虽目虾，竟自了无睹。如人心苟盲，记诵亦何补。当须见精义，一览洞千古。可效章句徒，冥迷自聋瞽。","dynasty":"宋代","title":"杂兴四首其一"}
{"author":"范浚","content":"乞火固得火，不如钻燧多。寄汲非无泉，凿井泉盈科。君子贵自得，顾岂求之他。心焉有馀师，奈彼自弃何。","dynasty":"宋代","title":"杂兴四首其二"}
{"author":"范浚","content":"饥人嗜败肉，渴者甘腐浆。一为饥渴害，食饮俱失常。况兹方寸间，邪欲纷难量。微哉此心害，祸甚饥渴伤。","dynasty":"宋代","title":"杂兴四首其三"}
{"author":"范浚","content":"昔人称水淫，好洁若无奈。居然一日间，洗涤十馀过。君看七尺躯，孰与此心大。洗心傥亦尔，会绝客尘涴。","dynasty":"宋代","title":"杂兴四首其四"}
{"author":"范浚","content":"坐人皆听琴，未必知琴音。相知纷满眼，未必相知心。知音如子期，知心如鲍叔。此道久寥寥，谁其踵高躅。古声勿复弹，古心徒自怜。知音惟月露，知我其惟天。君不见只今人情如纸薄，只今世路如溪恶。咄嗟许事不足论，鸟迹微茫度寥廓。","dynasty":"宋代","title":"听琴"}
{"author":"范浚","content":"喜霁出招提，爱山登嶪岌。林端已残照，路草犹半湿。丹崖断云归，翠窦飞泉入。长天没鸟影，远水动虹吸。尘襟得必瞰，爽气横来集。欲逐野僧还，更看空翠立。","dynasty":"宋代","title":"寓居宝惠寺喜晴登山"}
{"author":"范浚","content":"焚鱼共酌田家醴，欢酣递啸凉风起。子谙懒叔故相携，指点村南聊纵履。行行林影摇参差，拄杖扶我长过眉。幽寻极眺不知倦，路转石角时钩衣。泉声入耳淙琤玉，何许泠泠砧杵续。悠然发兴见南山，林壑盘纡如岳麓。喧卑迥隔区中缘，况复华月升东边。明凝苔露正皎皎，净映石濑弥娟娟。方欣清景多幽事，扬煇莫遣浮云蔽。绝怜萤影巧自持，却厌蛙欢苦无谓。归来阿朗傍隅趋，示我长吟意有馀。明宵有月更相就，还看玉轮游舞雩。","dynasty":"宋代","title":"次韵侄端方过予偕行南村玩月"}
{"author":"范浚","content":"不齐宰单父，廪廪德垂久。当年诚化洽，谁忍辄欺负。能令夜渔人，有得弃不取。何因政乃尔，贤助则多有。东嘉侔洛师，雅号士渊薮。儒风既纯古，俗习自忠厚。兄行试牛刀，岂复劳决剖。鸣弦会多暇，遇事无掣肘。悬知著嘉迹，远与宓生偶。匪谓得声荣，期兄富师友。","dynasty":"宋代","title":"送四兄茂安之任永嘉"}
{"author":"范浚","content":"雨中烂熳睡，门径横林扉。朝晖入瓮牖，起我聊伸眉。良游眺江郊，揽袂风披披。平瀛涨新绿，滟漾摇晴陂。云峦霭空翠，烟树森华滋。潭渔下罜䍡，陇种行楼犁。贪穿康乐屐，更杖原思藜。阿宜倦游还，心事嗟多违。新功在琢句，非复吴下时。渊明赋归来，今是知昨非。君看古贤达，茹草甘长饥。悠悠身外事，凛凛胸中奇。因赓喜霁作，用代城南诗。","dynasty":"宋代","title":"次韵侄端臣雨晴出郊"}
{"author":"范浚","content":"上人眼睛黄，游艺出天悟。胸中七曜历，掌上九筹数。通医诏百药，袭气了三住。馀犹穷众术，辨口剧河注。谁云不拘教，心实谨律度。提携木上座，白足勤远步。丁丁啄郊扉，起我曳尘屦。高谈翠竹法，时觅碧云句。语以丘轲书，竦踊知咏慕。南山古花界，可隐玄豹雾。挽使小淹留，怀归锡难驻。长途雪没胫，栗烈正寒冱。披披拂风袖，笑话岩中趣。巾瓶到铜山，钟梵岁云暮。浮云亦何意，南北自来去。迟尔青春深，过予碧溪路。","dynasty":"宋代","title":"送袁上人还铜山"}
{"author":"范浚","content":"汉家蒲车邀客星，严公高举鸿冥冥。故人作帝且不屈，肯复俯首趋群卿。姚江知是公卿聚，乡人尚敬陈山墓。宁须封鬣卧麒麟，古陇荒凉名自著。徐侯健令聊弦歌，草鞠犴圄庭张罗。作堂县圃得面势，正见列岫青峨峨。堂名不为游观设，标榜严公仰前哲。令方冰檗事清修，日企陈山思砥节。世人慕贵不足论，下马泣拜汾阳坟。令今但望钓翁冢，好尚与俗真莸薰。往闻范公当守睦，严濑奉祠初结屋。至今压水抗轩楹，高椓檐牙映乔木。此堂徐侯能始基，后来继者知为谁。垩丹他日傥漫漶，补理勿废兹良规。","dynasty":"宋代","title":"寄题馀姚严公堂"}
{"author":"范浚","content":"我行田间叹且惊，田间旱块丝纵横。荆榛恶草亦枯瘁，虽有稷黍何由生。田边老人为予语，欲语先愁泪如雨。老儿百指住山西，世业农桑不工贾。年年此田收好谷，玉粒长腰舂百斛。公私取给有赢馀，作饭为麋肥口腹。今年旱种良辛苦，抱瓮浇畦宁入土。囷倾旧谷已无馀，新谷疏芜复如许。年年百指无忧畏，今年百指俱憔悴。饿死填沟自不辞，只愁逋负官家税。即今官税催输入，督吏临门如火急。老儿可是乐徵呼，其奈黍头无一粒。我感翁言情激烈，却笑老翁言太拙。为陈天子有深仁，子惠穷民念民切。况今官府皆时贤，会将租责都蠲捐。庶几俭岁亦得饱，且与尔曹图醉眠。","dynasty":"宋代","title":"叹旱"}
{"author":"范浚","content":"阿娇负恃颜姝好，那知汉帝恩难保。一朝秋水落芙蕖，几岁长门闭春草。自怜身世等前鱼，旧宠全移卫子夫。独夜不眠香草枕，东箱斜月上金铺。晓惊永巷车音近，失喜疑君枉瑶轸。临风望幸立多时，却是轻雷声隐隐。年年织女会牵牛，百子池边侍宴游。自从一落离宫后，无复穿针更上楼。长记髫年聘时节，爱深金屋宁衰歇。而今遽觉冷如冰，不解向人佯暖热。愁看空树集珍禽，孔翠追飞鸾凤吟。顾步深嚬生怅望，伊谁一为回天心。人言消渴临邛客，天下工文专大册。黄金取酒奉文君，愿悟君王赐颜色。赋成果得大家怜，凤觜煎胶续断弦。不似昭君离汉土，一生埋没犬羊天。","dynasty":"宋代","title":"读长门赋"}
{"author":"范浚","content":"李侯半天霞，绝俗几千丈。平生有劲气，傲岸力高尚。波涛驱笔底，万里一奔放。清风凛须眉，挺拔舍人样。蚤以鸳鹭姿，簉羽迩天仗。拖绶奉朝请，论列专靡让。言辞剧酸灼，贬窜辱伤谤。官资如马足，曾不兴怊怅。宴游长笑傲，忠鲠期自谅。江山穷赏目，搜抉归吟唱。于今富篇章，态度难悉况。精清极孤高，丽雅略谈浪。乘豪骋雄怪，句法时跌宕。端如抚良琴，杳默变清亮。连篇时讽咏，飧寝每辄忘。我惭语俗下，有类牛鸣盎。遽耳咸池音，吟魂惊沮丧。闻之良匠氏，侏儒非冗长。医师兼百药，马勃用或当。微言出堂下，挈手烦叔向。倘许揖戈鋋，愿奉诗坛将。","dynasty":"宋代","title":"上李舍人"}
{"author":"范浚","content":"君不闻诗人一席眠𥳌■，夜泊建溪微月中。犹能即事慰岑寂，隔帘朗咏看朣胧。今君笑拥箳篂去，正有繁花明驿路。修程百越渺风烟，发兴自应多丽句。知君踔越是名流，朱绂聊烦佐上州。贰政少安郎罢囝，却登要路赞皇猷。西风略略摇征旆，过往题诗援离袂。武夷鹤膝杖扶羸，寄我他时访松桂。","dynasty":"宋代","title":"送徐彦思倅建安"}
{"author":"范浚","content":"笑矣乎，笑矣乎。交情贫富古已殊，翟公底用门间书。尔真自尔我自我，嚣然将奈吾何如。笑矣乎，笑矣乎。世人那得相贤愚，是非正用一理枢。目光莫著牛背上，但付捧腹聊卢胡。笑矣乎，笑矣乎。是生百岁犹蘧庐，勿谩辛苦愁其躯。丁年无事且须醉，可待华发伤头颅。笑矣乎，笑矣乎。冯驩悲歌食无鱼，少陵老跨东家驴。宁如三高饱斫鲙，坐啸一舸凌烟湖。笑矣乎，笑矣乎。相随出关汉两疏，散资千万荀隐居。彼皆弃置慕闲逸，得閒何乃翻区区。君不见向来热手势莫俱，侧肩羹沸权门朱。又不见元家胡椒八百斛，石家水碓三十区。只今人骨久已朽，空馀古冢号寒狐。","dynasty":"宋代","title":"拟李太白笑矣乎"}
{"author":"范浚","content":"昔人好与胜己处，今世陋学多专愚。惜哉计出柏马下，往往自足令人吁。子今年少且竞爽，径拂归袖真良图。人言十步有茂草，行矣求益无踌躇。","dynasty":"宋代","title":"送李国佐还三衢"}
{"author":"范浚","content":"邑丞清操如臞儒，人言帝宗千里驹。燃膏夜绝学更苦，下笔欲命骚为奴。往年给札试西省，堵墙学士纷惊呼。归来汀草乱袍色，上食日向庭闱趋。君家先烈今谁如，江州黄州忠义俱。绿林豪客为蒲伏，刮肠洗胃投戈殳。我方三叹揖盛事，欲纪劲节惭才芜。君其努力济世美，倘登要路须捐躯。春流起柂花芬敷，取别草草如惊凫。君逢后日南来客，莫忘书札贻潜夫。","dynasty":"宋代","title":"送赵安伯县丞之任婺源"}
{"author":"范浚","content":"栽松待成阴，种漆拟作器。人皆笑艰拙，往往后得利。君看植凌霄，百尺蔓柔翠。新花郁煌煌，照日吐妍媚。风霜忽摇落，大木亦彫瘁。视尔托根生，枯茎无残蒂。先荣疾萧瑟，物理固艰恃。凌霄亟芳华，衰歇亦容易。","dynasty":"宋代","title":"凌霄花"}
{"author":"范浚","content":"竹影扫秋月，乃是仙人诗。至今幽隐士，想像沙塘陂。开轩笑长风，坐看山月吐。修篁出清姿，会作婆娑舞。莫遣儿辈觉，此乐无人知。谁家复多竹，风月同幽期。幸当语竹弟，俗士久暌阙。主人倘无嫌，为扫石上月。","dynasty":"宋代","title":"题武康唐伯南扫月轩"}
{"author":"范浚","content":"郑君坐交穷，结柳穷不去。无朋长独立，老大荒村住。荒村扫人迹，取友惟西山。当应爱山标，可望不可攀。牵萝架风亭，巀嶭揖高调。修檐入危碧，阮眼坐相照。嗟今轻薄子，对面生九疑。宁如友真山，贞质终无移。怜君意超超，愧我劳勿勿。未共结交心，漫负心脾骨。","dynasty":"宋代","title":"寄题郑亨仲可友亭"}
{"author":"范浚","content":"浮图谢朋亲，屏迹藏岩幽。多规脱徭赋，岂必皆禅流。自言佛遗经，垦土为愆尤。不耕徒谷腹，何异鼠雀偷。告之勿浮食，当须力锄耰。前修举锹事，千载垂风猷。奈何哑羊僧，百语不颔头。皎公老禅伯，雅慕吾孔周。其徒有如胜，用意非常俦。欲开千畦田，更办两具牛。率彼枯木众，躬耕食其秋。释门有添丁，乃翁坐无忧。与国助耘耔，疲氓庶其瘳。此志良足嘉，感之叹绸缪。昔闻白黑众，十万俱清修。鸠金置千亩，给供无时休。于今岂无人，胜也当寻求。长途触隆冬，一衲寒飕飗。朱门立雪久，欢喜无生愁。作诗劝勇往，以俟岁晚收。","dynasty":"宋代","title":"浦江华藏寺如胜上人欲募施者开田佐僧供以长老皎公书来求予诗作二十韵奉勉"}
{"author":"范浚","content":"公不见白衣居士春风里，浪走寻芳南涧底。要见深红踯躅花，不辞辛苦行三里。吾人风味复不恶，异代幽情敢相拟。故穿密竹过山腰，却下横桥度沙嘴。宁甘著脚踏残雪，正欲搜春访桃李。天寒桃李都未花，只有山梅破红蕊。低攲岩石俯苍翠，倒影方塘照清泚。临风三嗅忍回头，细看长吟聊徙倚。牵花及此当作意，归把疏香泛浮蚁。莫令摽落乱飞空，惆怅残英随陇水。","dynasty":"宋代","title":"郊行探春得梅林攀玩为乐因成诗示偕行"}
{"author":"范浚","content":"日车走长天，劫劫不容息。坐令韶稚子，面有冻梨色。崎岖百年内，贵贱俱物役。独往属幽人，膏肓嗜泉石。伊予真爱山，所向留屐迹。遥岑难历脚，望望怜寸碧。阿卿昨远游，厌俗眼常白。归来对家山，随遇有馀适。哦诗洗穷愁，感事念今昔。婆娑碧溪上，俛仰欣自得。应嗤曩行路，万事等儿剧。相期从此始，幽赏且连夕。","dynasty":"宋代","title":"次韵侄端臣感兴"}
{"author":"范浚","content":"初弦落微月，草宇夜岑寂。追凉拂桃笙，伸欠聊偃息。檐荣忽飞雨，散乱银竹白。避漏起移床，青灯晕空壁。晓看蛙入户，时有燕为石。是节正骄阳，敲烦火云赤。烦蒸等坐甑，百体劳按抑。良苗忧槁暴，空有庭树碧。借免抱龟肠，犹应困蔬色。炎埃今一洗，万井沐甘泽。望岁即交欢，宁容须暇隙。相逢如得酒，釂饮莫馀沥。","dynasty":"宋代","title":"次韵侄端臣喜雨"}
{"author":"范浚","content":"昔嗟九载一相见，伊我与君俱赋诗。只今又话十年别，襆被可辞同宿期。相欢美酒如倾水，我歌日暮惊风起。惜君抑塞抱奇才，拳局骅骝垂两耳。汉朝公卿忌贾生，世路古已悲难行。如君不入中兴用，脱帽置酒来耦耕。君马欲东还语别，细雨黄花正愁绝。一尊不更苦留君，后日空嗟共明月。","dynasty":"宋代","title":"送别姚令声删定还诸暨"}
{"author":"范浚","content":"华颠老学似秉烛，及壮贵在勤书诗。男儿不解事文笔，何异妇女留须眉。予生早已度弱冠，畋渔籍素常嗟迟。尔今年才十八九，著力钻砺诚当时。胡为讲道率粗灭，浪自闲散多盘嬉。或时使酒昧检束，怒骂臧获惊纷披。我旁闻尔作气势，怜尔放骜如痴儿。人生禀受性不恶，鞚驭要使知高低。常时见尔亦逊顺，顿以狂药生尤违。便当惩艾悼往失，痛戒濡首疏尊卮。专心蓄力玩经笥，调护气术循绳规。吾言一日可三复，勿谓浪语无资裨。","dynasty":"宋代","title":"示侄"}
{"author":"范浚","content":"忍过事堪喜，斯言良不欺。当须去钳忌，佩服西门韦。君看朋徒间，契阔多暌离。胡不事久要，有酒欢乐之。顾于毛发轻，溢恶相嗔嗤。平生结情好，一旦成乖违。讥呵起交攻，丑语剥面皮。空贻两不快，呀喘如筒吹。吾闻西山翁，弃恶怨用希。男子固尚气，何以睚眦为。请君谢犬尾，脱略除嫌疑。自然邻曲交，耐久欢相持。傥复不自慰，君当读吾诗。","dynasty":"宋代","title":"示友"}
{"author":"范浚","content":"一昨暌离五换年，相逢道旧各欣然。已陪文酒四百刻，更得车斜二十篇。君家阁老名能赋，蓬莱扈游方遇主。吞曹夺李杜陵翁，句律从来付宗武。如君才藻信踰人，著帽犹为入幕宾。别去当须自珍宠，行看策足出风尘。","dynasty":"宋代","title":"送张子经抚干还临安幕"}
{"author":"范浚","content":"君不闻赤县诗人书案牍，两衙苦被官拘束。自嫌不辨世间忙，犹得吟看县墙绿。今君器度鼎函牛，为丞烹鲜馀地优。更当渌水吴京邑，豪士新亭旧胜游。去追礼乐群英盛，岂复区区劳贰令。两株松下日长哦，会有刘郎五题咏。能来取别思依然，为我津头一系船。解手看君有知己，吹嘘高翮上青天。","dynasty":"宋代","title":"送叶彦益县丞之任江宁"}
{"author":"范浚","content":"桃花朱朱李花白，高柳花边出多碧。雨中物色更芳鲜，未碍刘郎中一石。醺酣裁诗角险丽，坐人豪逸俱勍敌。但令得醉复长吟，山云从尔生虚壁。","dynasty":"宋代","title":"对酒分和杜诗"}
{"author":"范浚","content":"川勤直下生马驹，早追奔电越国都。至今不肯著槽厩，蹴蹋万里浮江湖。我来古寺长松下，邂逅解包逢藞䕢。尚看秀色带峨眉，墨玉贯珠常在把。问今客路迷风沙，得无劳苦行天涯。笑言烦恼真佛事，去家千里犹吾家。休公昔生我乡曲，一瓶得得游西蜀。鉴今却自蜀中来，好住兰阴结茅屋。","dynasty":"宋代","title":"赠清鉴上人"}
{"author":"范浚","content":"君不见邯郸邑令昔好奇，强指金灯花作芝。得非美瑞世罕见，遂假凡草相漫欺。君家闻有真三秀，近出高楹照檐霤。不须仙客费耘锄，协气蒸成自荣茂。信知为善来嘉祥，得此上药扶年长。庭阶令子映兰玉，要使如芝冠众芳。","dynasty":"宋代","title":"寄题赵叔才秀芝堂"}
{"author":"范浚","content":"君不见诗人著布裘，愿得大裘一万里。又不见诗人叹茅屋，愿得广厦千万间。重堂复宇御狐白，今世谁念人多寒。我衣穿空垂百结，蓬萝盖头四壁裂。却顾悲号穷独人，露宿牛衣冷如铁。","dynasty":"宋代","title":"苦寒行"}
{"author":"范浚","content":"君不见神羊触邪世不省，舞马应节披华衣。又不见屈轶指佞没空草，合欢蠲忿生庭墀。勋华一去几千载，神羊屈轶令人悲。二物不可见，我悲何日忘。喧啾闻反舌，炎夏亦凄凉。","dynasty":"宋代","title":"凄凉行"}
{"author":"范浚","content":"杨花乱落青春暮，燕拂帘旌傍人语。缥壶买酒洗春愁，回风落日檐花舞。赫蹄断烂千载书，青灯照字惊蟫鱼。冬烘老生时自哂，安用盘盂学田鼢。","dynasty":"宋代","title":"三月廿六日夜同侄端臣端杲观异书效李长吉体"}
{"author":"范浚","content":"黄梅雨歇春归后，抟黍哺雏鸠唤妇。红残小颊蹊上花，翠刷浓眉陌头柳。箨痕半脱烟篁瘦，露裛幽香逗书牖。云容漠漠晓阴愁，麦信风前一搔首。","dynasty":"宋代","title":"四月十六日同弟侄效李长吉体分韵得首字"}
{"author":"范浚","content":"晏食聊当肉，缓步聊当车。身闲贵莫比，心足富有馀。时饮一杯酒，历观千载书。正尔良独难，亦复将何须。","dynasty":"宋代","title":"偶作二首其一"}
{"author":"范浚","content":"飞花拂帘幌，亦有关篱墙。随风各偶尔，何足较短长。富贵真传舍，易人岂其常。寄语穷巷士，少安无自伤。","dynasty":"宋代","title":"偶作二首其二"}
{"author":"范浚","content":"昔有大荒国，水以狂泉名。国人皆饮泉，狂颠率无宁。一者自穿汲，乃独能常醒。国人既皆狂，反见不狂惊。顾谓不狂人，无乃鬼物凭。不然是狂疾，救疗当痊轻。施针灼炷艾，肤肉无全平。而彼不狂者，被虐楚不胜。贲然走泉所，酌饮不敢停。既饮即亦狂，万虑皆迷冥。其狂与众一，众始欢相倾。世事今亦然，嗟哉感诗鸣。安得跨鹏背，独往游天溟。寄谢彼狂子，酌泉吾不能。","dynasty":"宋代","title":"狂泉"}
{"author":"范浚","content":"磨砖不成镜，画饼不可食。谈空如画饼，要匪实消息。泥有如磨砖，未免见排辟。筹量有无中，背道费寻觅。先天为心祖，此事冥太易。空毋堕渺茫，有勿著声色。勿同半生灭，邪见徒役役。万有齐一虚，寥廓鸟无迹。至虚本非无，岂谓滞神识。佳哉僧肇论，妙意真的的。","dynasty":"宋代","title":"次韵六兄茂永论有无之作"}
{"author":"范浚","content":"星回景急岁聿除，更长烛明坐蓬庐。东风夜半欲入律，万木先已争号呼。小阮过予足风味，共观古帖披前志。秋蛇绾字右军书，朔马腾风东晋记。纷纭万古浩无涯，且啖白藕倾流霞。分甘恨不如船大，空想峰头十丈花。","dynasty":"宋代","title":"己巳十二月廿九日同侄端臣端杲观王右军帖并晋书以白藕荐酒成诗"}
{"author":"范浚","content":"闻君结屋庐，幽意枕山隅。𠜴竹开三径，栽桃课百株。眼根长寂寥，心地不崎岖。试问新诗句，能穷胜事无。","dynasty":"宋代","title":"次韵陈叔永山居二首其一"}
{"author":"范浚","content":"子方誇小隐，我亦爱深居。出补登山屐，归携带月锄。旋沽新漉酒，聊驻故人车。有此幽栖乐，虽贫亦晏如。","dynasty":"宋代","title":"次韵陈叔永山居二首其二"}
{"author":"范浚","content":"西川有一鉴子，非铜非铁非铅。不假江心百鍊，自然本体精坚。从来无台可安，莹磨拂拭都捐。历历森罗万象，岂分胡汉蚩妍。旁人不敢穷窥，照渠肝胆悬悬。东来吴越万里，依旧虚明湛然。识者知为法宝，不识酬之几钱。泥尘埋没不得，光透三千大千。","dynasty":"宋代","title":"戏赠蜀僧清鉴"}
{"author":"范浚","content":"云顽欲雪不雪，梅冻将花未花。荒草狭蹊山路，断桥流水人家。","dynasty":"宋代","title":"冬日行兰溪道中六言二首其一"}
{"author":"范浚","content":"瑟缩鸦栖古树，联拳鹭立回塘。水际风低白苇，隔村时见牛羊。","dynasty":"宋代","title":"冬日行兰溪道中六言二首其二"}
{"author":"范浚","content":"范叔初非辩士，曾子本同道人。欢伯解两家难，忘言一笑相亲。","dynasty":"宋代","title":"忘言示曾仲思"}
{"author":"范浚","content":"子方夸小隐，我亦爱深居。出补登山屐，归携带月锄。旋沽新漉酒，聊驻故人车。有此幽栖乐，虽贫亦晏如。","dynasty":"宋代","title":"次韵陈叔永山居二首"}
{"author":"范浚","content":"物华俱人发生辰，喜见花梢刺眼新。便好衔杯嚼红蕊，不须枝上火烧春。","dynasty":"宋代","title":"次韵弟茂通立春四首"}
{"author":"范浚","content":"青青覆雉麦畦肥，柳线轻黄拂面垂。拟赠物华无丽句，徒惭口业未抛诗。","dynasty":"宋代","title":"次韵弟茂通立春四首"}
{"author":"范浚","content":"春生稚戏我难同，聊复题诗方絮红。忽得池塘梦中语，知君句律有新功。","dynasty":"宋代","title":"次韵弟茂通立春四首"}
{"author":"范浚","content":"富人百屋看钱堆，不省东风几日来。报答春光须我辈，要当剧饮纵欢咍。","dynasty":"宋代","title":"次韵弟茂通立春四首"}
{"author":"范浚","content":"浮云卷尽绮霞明，藜杖扶行得晚清。斜日水边鸂鶒影，孤烟林外鹁鸠声。且从乐处安心地，可向艰时触志兵。幽意欲言言不得，因君聊复动诗情。","dynasty":"宋代","title":"次韵弟茂通晚晴"}
{"author":"范浚","content":"好风催冷蕊，上番即芳葩。春色独先得，年芳谁复别。日边看暖艳，雪后识真花。吟玩归来晚，江村月照沙。","dynasty":"宋代","title":"次韵弟茂通效行见梅"}
{"author":"范浚","content":"故人欣面款，令我得眉伸。意有千金重，诗无一字陈。清规看后裔，贤业想前人。会续安边策，何当谒紫宸。","dynasty":"宋代","title":"次韵富修仲见赠二首"}
{"author":"范浚","content":"荆枭昔见恶，去楚将巢吴。妖音不知革，吴岂荆人殊。枭能戒颊舌，勿复轻鸣呼。虽荆亦容尔，何必他邦居。","dynasty":"宋代","title":"杂兴五首其二"}
{"author":"范浚","content":"市合喧华外，堂开磊落明。大山横面势，积水带渟潆。野静欢蛙断，林幽独鸟鸣。杜陵诗句在，心迹喜双清。","dynasty":"宋代","title":"题双清堂"}
{"author":"范浚","content":"五个门前柳，千年身后名。挂冠真避俗，自祭颇忘情。且进杯中物，何劳弦上声。诗篇经李杜，犹得擅精清。","dynasty":"宋代","title":"陶潜咏"}
{"author":"范浚","content":"燕落雨知节，鸠鸣天欲晴。行云飞断碧，斜日漏微明。笋上竹三径，苗肥田一成。野人知得饱，索酒坐班荆。","dynasty":"宋代","title":"次韵六兄茂永首夏新晴"}
{"author":"范浚","content":"出郭雨初霁，到山云欲无。老松看偃蹇，幽径上崎岖。佛屋藏岩曲，天花舞坐隅。向来愁绝意，此地一醒苏。","dynasty":"宋代","title":"游严州景德寺"}
{"author":"范浚","content":"晴景收林霭，春郊剩物华。曲尘官道柳，粉艳野墙花。竹里草亭古，沙边苔径邪。遣心知有处，发兴渺无涯。","dynasty":"宋代","title":"雨后出郊二首其一"}
{"author":"范浚","content":"扶舆穿密竹，度彴过前溪。霁色烟横野，春声水绕畦。映山行白鹭，迁木韵黄鹂。客里贪幽事，归时日已西。","dynasty":"宋代","title":"雨后出郊二首其二"}
{"author":"范浚","content":"弭棹依寒渚，临亭俯碧川。嘶云征海雁，椎鼓过风船。水阔天低树，山空日暝烟。拟题江似练，终愧谢公贤。","dynasty":"宋代","title":"登富阳观山亭"}
{"author":"范浚","content":"幽草转溪路，瘦藤扶我行。鯈鱼知有乐，鸥鸟共忘情。嵂崒望中色，𨊵辀何处声。赏心成朗咏，巢鹤不须惊。","dynasty":"宋代","title":"次韵侄端臣晚行南溪"}
{"author":"范浚","content":"岑楼上独园，高槛俯平原。野秀风烟合，春深草木繁。晴山明历历，远水去浑浑。兴出青冥外，心随独鹤翻。","dynasty":"宋代","title":"春望二首其一"}
{"author":"范浚","content":"叹息东京乱，忠推北海豪。未容禾女鬼，辄代卯金刀。义概秋霜劲，英名白日高。犹应凛生气，遣恨失吞曹。","dynasty":"宋代","title":"读孔北海传"}
{"author":"范浚","content":"君向祁山去，修程几日期。江天梅子雨，驿路橘花时。知迫循陔养，宁辞纠邑卑。美才无不适，鸾翮岂栖迟。","dynasty":"宋代","title":"送周西美主簿之任祁门"}
{"author":"范浚","content":"乐事惬幽讨，闲情便旧游。梳风修竹晚，挂日老枫秋。一饱桑门饭，百忘尘世忧。萧条茅屋下，可以纵冥搜。","dynasty":"宋代","title":"游南山晚归二首其一"}
{"author":"范浚","content":"荒荒日已暮，回首兴何长。䆉稏纷乾穟，森疏啸折篁。水枯山石露，风晚野花香。归卧前檐下，诗成小雨凉。","dynasty":"宋代","title":"游南山晚归二首其二"}
{"author":"范浚","content":"褒功传紫诏，锡服下丹墀。朱绂荣书记，银章付拾遗。舄凫随步趾，象笏映须眉。更卜垂三组，它年佩陆离。","dynasty":"宋代","title":"贺长兄茂宽赐绯"}
{"author":"范浚","content":"三朝推旧德，四海仰高名。起起方惊梦，嗟嗟忽奠楹。木冰伤达宦，薤露寄哀情。矫首西山下，悬河泪已倾。","dynasty":"宋代","title":"李修撰哀挽二首其一"}
{"author":"范浚","content":"公欲攀琪树，天令堕玉棺。生前纡白艾，身后跨青鸾。令子清规在，遗书旧墨乾。英灵今已逝，千古一长叹。","dynasty":"宋代","title":"李修撰哀挽二首其二"}
{"author":"范浚","content":"道人工小笔，梅瘦竹婵娟。更学有声画，不参无眼禅。一枰聊复尔，七马独超然。为足前年句，真成续断弦。","dynasty":"宋代","title":"赠光上人"}
{"author":"范浚","content":"夜卷一钩帘，衣寒觉露沾。未惊风割面，且看月磨镰。玉椀鹅儿酒，花瓷虎子盐。张公鸡黍旧，欢笑了无嫌。","dynasty":"宋代","title":"张生夜载酒相过"}
{"author":"范浚","content":"幽居长杜户，竟日少来人。花动蜂儿去，帘垂燕子嗔。脱巾慵不整，得酒醉仍频。养拙风尘外，吾宁愧此身。","dynasty":"宋代","title":"幽居"}
{"author":"范浚","content":"子到祇陀舍，经行几屐穿。想当吟出月，不奈思如泉。真界飞花雨，寒山落木天。皎公知好在，香室夜安禅。","dynasty":"宋代","title":"侄端旻示游浦江花藏寺诗且道皎老相问意因次韵并烦为简皎公禅师"}
{"author":"范浚","content":"祖道春风外，伤怀野水滨。亲盟丈人行，才力栋梁臣。好去鞭高足，荣期据要津。人言宣室召，未弃贾生贫。","dynasty":"宋代","title":"送欧丈朝请赴阙"}
{"author":"范浚","content":"幽栖长懒放，野性耻浮沈。避俗真成僻，居山恨不深。感君来辱意，契我愿交心。但愧琼瑶赠，才枯欲嗣音。","dynasty":"宋代","title":"次韵富修仲见赠二首其二"}
{"author":"范浚","content":"雨馀池上兴悠哉，坐荫藤花藉石苔。白鸟联拳相对立，红蕖粲艳一时开。吐吞月色云浓淡，经纬水纹风去来。幽事相关心自乐，岸巾独啸更衔杯。","dynasty":"宋代","title":"池上晚酌"}
{"author":"范浚","content":"春入名园何处寻，东风引步上岖嵚。平凝四面云岚合，曲折一丘花木深。碧草华滋迷绝径，绿萝阴影护芳林。韶光向此知归处，长与先生供醉吟。","dynasty":"宋代","title":"题四兄茂安藏春园"}
{"author":"范浚","content":"山作屏风云作篱，岧峣亭子俯涟漪。绝知此地风光好，直为主人心迹奇。侧塞乱花红被径，檀栾高竹翠缘陂。惠连自喜陪幽赏，判却归时倒接䍦。","dynasty":"宋代","title":"题四兄茂安秀野亭"}
{"author":"范浚","content":"浮云捲尽绮霞明，藜杖扶行得晚晴。斜日水边鸂鶒影，孤烟林外鹁鸠声。且从乐处安心地，可向艰时触志兵。幽意欲言言不得，因君聊复动诗情。","dynasty":"宋代","title":"次韵弟茂通晚晴"}
{"author":"范浚","content":"晴山喜见晓巑岏，笑出蓬门不暇冠。风扫断云齐万弩，日融残雪上三竿。早黄杨柳漏春信，晚翠枇杷凌岁寒。从此林芳入幽赏，冻醪新压味甘酸。","dynasty":"宋代","title":"岁暮喜晴"}
{"author":"范浚","content":"后湖翰墨真追古，前辈风流独到今。二月书题看六纸，一篇诗律抵千金。周郎酒里君相得，韦九花间我欲寻。饭颗山头如会遇，慇勤为道仰高心。","dynasty":"宋代","title":"张子经示所得后湖居士诗及书札想见其人寄意短韵"}
{"author":"范浚","content":"连筒隔竹度流泉，约束畦丁灌小园。拔薤自须还种白，刈葵辄莫苦伤根。瓜畴准拟狸头大，草径堤防马齿繁。努力荷锄当给酒，无令菜把乏朝昏。","dynasty":"宋代","title":"课畦丁灌园"}
{"author":"范浚","content":"路入西园绕绿苔，我来倚杖一徘徊。霜林有树叶皆落，风榭无人花自开。奴橘甘酸千百颗，侯梅萧薄两三栽。幽人自是便幽胜，终日孤吟只费才。","dynasty":"宋代","title":"西园"}
{"author":"范浚","content":"倦客长年嗟久客，交游此地喜偕游。后溪水接前溪碧，小响峰连大响幽。千里家山千里梦，一春风月一春愁。今朝共话明朝别，取醉君无不醉休。","dynasty":"宋代","title":"戏效白傅体送姚删定"}
{"author":"范浚","content":"万古东西隔女牛，停梭期会岂悠悠。虾蟆轮破青天暮，乌鹊桥横碧汉秋。莫放痴儿欢彻曙，且容老子强登楼。举瓢更取天浆酌，一洗胸中万斛愁。","dynasty":"宋代","title":"次韵侄端臣七夕"}
{"author":"范浚","content":"梦想常怀兄弟贤，何如合眼到东川。客居自幸贫无事，归计犹须大有年。一丈席间方隔阔，万金书意要频传。诗筒更喜如飞鸟，愿乞清新一百篇。","dynasty":"宋代","title":"寓龙丘次韵六兄茂永见寄"}
{"author":"范浚","content":"自笑踆踆走海边，栖迟已与俗相捐。谁怜乞米问卢老，懒以无薪告仲连。案上三杯朝不饱，膝头一榻夜惊穿。诗人未用生羞涩，尚觉囊中有一钱。","dynasty":"宋代","title":"次韵三兄茂载偶成二首其一"}
{"author":"范浚","content":"君看如弦死道边，由来忠鲠世人捐。剑除佞士朱狂直，笏击奸臣顾少连。莫以古人蕲薄俗，空嗟膏轴运方穿。齿牙枉插于菟口，见说官家废料钱。","dynasty":"宋代","title":"次韵三兄茂载偶成二首其二"}
{"author":"范浚","content":"何年龙胁破鳞皴，应是风雷役鬼神。曲折凿开南北路，去来老尽利名人。秦云楚树青天外，禹穴胥山沧海滨。下视蓑城如掌大，市声啾唧暗红尘。","dynasty":"宋代","title":"过严州乌龙岭"}
{"author":"范浚","content":"人情巇险摧车路，世事变迁鸣屐廊。自分北宫长粝食，懒从东壁借馀光。林庐雪后梅含白，篱落天寒橘孕黄。幽意只应君共醉，何时拂石对倾觞。","dynasty":"宋代","title":"次韵翁承之见寄二首其一"}
{"author":"范浚","content":"伊我索居吟雪屋，怀君独夜步风廊。语离尚忆三春暮，共醉曾分一日光。忽喜斜封书绢白，更传妙语色丝黄。遥知发兴虬松下，白眼看天自举觞。","dynasty":"宋代","title":"次韵翁承之见寄二首其二"}
{"author":"范浚","content":"闭关自喜脱愁笼，未愧柴桑避俗翁。黄奶引人千里梦，青奴借我一窗风。绿葵紫蓼园蔬课，白葛朱藤野步供。尚想故人怀别久，论文安得一樽同。","dynasty":"宋代","title":"怀曹宗臣并寄"}
{"author":"范浚","content":"世情分付与东流，含梗徒劳百念浮。但使心源长寡欲，便知乐地本无忧。处身忌作燕巢幕，脱事要如鹰掣韝。节腊好同营一醉，幸逢开泰戢戈矛。","dynasty":"宋代","title":"次韵侄伯通岁暮即事"}
{"author":"范浚","content":"雅望题舆早已贤，高风晚岁更超然。笑收剑佩遗荣路，独往山林事引年。行马正看光梓里，卧麟忽叹掩松阡。乡州耆旧今垂尽，忍见山颓重涕涟。","dynasty":"宋代","title":"悼致政楼少师其一"}
{"author":"范浚","content":"身后储休世或同，生前有耀孰踰公。班衣五彩枢臣贵，宝带万钉天眷隆。终始哀荣时共羡，丕扬宠赠会追崇。遥瞻素旆愁云外，惨憺悲歌立晚风。","dynasty":"宋代","title":"悼致政楼少师其二"}
{"author":"范浚","content":"病怯帘疏雨到床，雨馀山霭上衣裳。宵携冷杖强看月，晓傍暖檐贪向阳。禦湿要须谋日饮，乏资深恨值年荒。所须药物真吾事，麦曲山鞠今满囊。","dynasty":"宋代","title":"寓居兰溪地湿卧病"}
{"author":"范浚","content":"探春著屐犯榛荒，更入名园转曲塘。红认蔬畦怜小甲，白寻梅楥得幽香。全同花下迷山简，只欠池头语葛强。吾土信多行乐地，绝胜酒里到家乡。","dynasty":"宋代","title":"次韵侄端臣同游藏春园"}
{"author":"范浚","content":"川原恍若白崖天，屑玉轻明瑞有年。折竹掀轰宵暗积，欺梅艳溢晓相鲜。当知破耳冲风出，未似蒙头正昼眠。杲日能怜有贫者，不须更作寄天笺。","dynasty":"宋代","title":"次韵侄端方喜雪"}
{"author":"范浚","content":"腹藁才名第一流，只今偃蹇困吴州。牛腰但使诗章富，鹤发宁论岁月遒。耻傍朱门随掉尾，独寻青箬钓查头。知君高胜如松竹，不遇犹为潇洒侯。","dynasty":"宋代","title":"送王大声"}
{"author":"范浚","content":"南北东西遇合疏，偶然良会足欢娱。豹胎供馔斥鱼婢，雀舌试汤分酪奴。花萼成诗多共赋，竹根有酒不须沽。借令六逸无人画，也胜当年九老图。","dynasty":"宋代","title":"三兄茂载燕兄弟预者六友宜尽觞咏之乐长兄茂宽有诗因次其韵"}
{"author":"范浚","content":"令君剖剧久推贤，人谓贤如百里天。最绩已优恩已洽，讼堂无事日鸣弦。","dynasty":"宋代","title":"龙游吴宰因劝农过寓居其一"}
{"author":"范浚","content":"夙驾勤民力劝耕，肯停车轨访柴荆。谁言羁旅知交态，君似春风不世情。","dynasty":"宋代","title":"龙游吴宰因劝农过寓居其二"}
{"author":"范浚","content":"阡陌东西驯雉鸣，陌头父老望前旌。争言字我今三岁，真是冰清见底清。","dynasty":"宋代","title":"龙游吴宰因劝农过寓居其三"}
{"author":"范浚","content":"云根仙馆驻凫飞，倚阁遐观笏拄颐。但赏春山多胜事，不知桃李被恩私。","dynasty":"宋代","title":"龙游吴宰因劝农过寓居其四"}
{"author":"范浚","content":"邑丞族望迈平韦，谦槩能过白板扉。应是德门流庆远，清芬今复继乌衣。","dynasty":"宋代","title":"龙游王丞相过寓居其一"}
{"author":"范浚","content":"能事知君不负丞，况逢令长著贤声。同心坐了公家事，那肯空书纸尾名。","dynasty":"宋代","title":"龙游王丞相过寓居其二"}
{"author":"范浚","content":"君家丞相世豪英，字画文章不朽名。盥手何时披墨妙，乌丝栏上看真行。","dynasty":"宋代","title":"龙游王丞相过寓居其三"}
{"author":"范浚","content":"麦风澹荡气清和，又见阴阴夏木多。试问社中同志士，经春举力竟如何。","dynasty":"宋代","title":"四月一日偶成三绝句奉勉诸友其一"}
{"author":"范浚","content":"日正舒长好著鞭，会须闻早慕高坚。君看少壮荒嬉子，多向衰迟却讳年。","dynasty":"宋代","title":"四月一日偶成三绝句奉勉诸友其二"}
{"author":"范浚","content":"读书意绪戒荒芜，要使心清一事无。过眼飞光流水急，莫矜颐颔始生须。","dynasty":"宋代","title":"四月一日偶成三绝句奉勉诸友其三"}
{"author":"范浚","content":"门外啼鸦暗柳浓，华堂翠幕度香风。流莺不识梦魂远，自向窗前诉落红。","dynasty":"宋代","title":"四睡次三兄茂载韵其一春"}
{"author":"范浚","content":"水亭珍簟卧琉璃，日暮凉生小雨催。谁刺莲船过前渚，榜歌声落枕边来。","dynasty":"宋代","title":"四睡次三兄茂载韵其二夏"}
{"author":"范浚","content":"小窗卧冷听吟蛩，半拥轻衾乍怯风。清梦不成空有恨，萧骚疏雨打梧桐。","dynasty":"宋代","title":"四睡次三兄茂载韵其三秋"}
{"author":"范浚","content":"满面风霜道上儿，钳衔口角甲生肌。幽人只有高眠兴，雪拥柴门了不知。","dynasty":"宋代","title":"四睡次三兄茂载韵其四冬"}
{"author":"范浚","content":"病起春深白昼闲，瓦松花老掩柴关。坐调心息无浮念，沉水烟销古博山。","dynasty":"宋代","title":"暮春病起绝句二首其一"}
{"author":"范浚","content":"老去长闲百不营，推书习静更真清。西窗日脚篱筛动，时有飞虫扑纸声。","dynasty":"宋代","title":"暮春病起绝句二首其二"}
{"author":"范浚","content":"㸌㸌城头五丈旗，万人辇土事增陴。念当拔白俱登守，恨乏骁雄济一时。","dynasty":"宋代","title":"次韵楼仲辉郎中游天王寺登城晚归三绝句其一"}
{"author":"范浚","content":"春来物色已争妍，梅柳低昂古道边。放步径从莲社去，逃禅要学饮中仙。","dynasty":"宋代","title":"次韵楼仲辉郎中游天王寺登城晚归三绝句其二"}
{"author":"范浚","content":"归路行吟惨夕风，愁烦聊遣酒兵攻。也知念国髭须白，不忘朝廷醉眼中。","dynasty":"宋代","title":"次韵楼仲辉郎中游天王寺登城晚归三绝句其三"}
{"author":"范浚","content":"宝积峰前露朮香，使君行旆照晴阳。佳游会自希高躅，可是空寻叱石羊。","dynasty":"宋代","title":"次韵婺守林懿成检正游赤松绝句四首其一"}
{"author":"范浚","content":"黄堂流化古风还，夙驾勤民陇亩间。已变呻吟作谣咏，山中那用觅还丹。","dynasty":"宋代","title":"次韵婺守林懿成检正游赤松绝句四首其二"}
{"author":"范浚","content":"紫烟仙客古祠堂，青士苍官屹道傍。想见隼旟穿翠帐，有人迎路晓骑羊。","dynasty":"宋代","title":"次韵婺守林懿成检正游赤松绝句四首其三"}
{"author":"范浚","content":"殿邦政迹茂棠阴，著屐题诗寄意深。应有高人陪皂盖，烟萝深处得幽寻。","dynasty":"宋代","title":"次韵婺守林懿成检正游赤松绝句四首其四"}
{"author":"范浚","content":"灵祠丹井馀真迹，祠下老松森百尺。仙子骑鲸去不归，痴人犹问山中石。","dynasty":"宋代","title":"游赤松观"}
{"author":"龚敦","content":"滁守南迁记醉狂，篆刊移近舞雩乡。当年寓兴临山水，今日希风构栋梁。吏部丧文辞避席，阳冰阁笔让循墙。东沂从此遗声迹，迥掩桐庐翰墨光。","dynasty":"宋代","title":"和苏唐卿"}
{"author":"顾炎武","content":"　　人之为学，不日进则日退。独学无友，则孤陋而难成。久处一方，则习染而不自觉。不幸而在穷僻之域，无车马之资，犹当博学审问，古人与稽，以求其是非之所在，庶几可得十之五六。若既不出户，又不读书，则是面墙之士，虽有子羔、原宪之贤，终无济于天下。子曰：“十室之邑，必有忠信如丘者焉，不如丘之好学也。”夫以孔子之圣，犹须好学，今人可不勉乎？","dynasty":"清代","title":"与友人书（节选）"}
{"author":"顾炎武","content":"万事有不平，尔何空自苦。长将一寸身，衔木到终古？我愿平东海，身沉心不改。大海无平期，我心无绝时。呜呼！君不见，西山衔木众鸟多，鹊来燕去自成窠。","dynasty":"清代","tags":"赞美，精神","title":"精卫·万事有不平"}
{"author":"顾炎武","content":"日入空山海气侵，秋光千里自登临。十年天地干戈老，四海苍生吊哭深。水涌神山来白鸟，云浮仙阙见黄金。此中何处无人世，只恐难酬烈士心。满地关河一望哀，彻天烽火照胥台。名王白马江东去，故国降幡海上来。秦望云空阳鸟散，冶山天远朔风回。楼船见说军容盛，左次犹虚授钺才。南营乍浦北南沙，终古提封属汉家。万里风烟通日本，一军旗鼓向天涯。楼船已奉征蛮敕，博望空乘泛海槎。愁绝王师看不到，寒涛东起日西斜。长看白日下芜城，又见孤云海上生。感慨河山追失计，艰难戎马发深情。埋轮拗镞周千亩，蔓草枯杨汉二京。今日大梁非旧国，夷门愁杀老侯赢。","dynasty":"清代","title":"海上（四首）"}
{"author":"顾炎武","content":"十载江南事已非，与君辛苦各生归。愁看京口三军溃，痛说扬州十日围。碧血未消今战垒，白头相见旧征衣。东京朱祜年犹少，莫向尊前叹式微。","dynasty":"清代","tags":"亡国，抒情，爱国，感慨","title":"酬朱监纪四辅"}
{"author":"顾炎武","content":"清切频吹越石笳，穷愁犹驾阮生车。时当汉腊遗臣祭，义激韩雠旧相家。陵阙生哀回夕照，河山垂泪发春花。相将便是天涯侣，不用虚乘犯斗槎。","dynasty":"明代","title":"又酬傅处士次韵（二首选—）"}
{"author":"顾炎武","content":"北京一崩沦，国史遂中绝。二十有四年，记注亦残缺。中更支与贼，出入五轇轕。亡城与破军，纷错难具说。三案多是非，反覆同一辙。始终为门户，竟与国俱灭。我欲问计吏，朝会非王都。我欲登兰台，秘书入东虞。文武道未亡，臣子不敢诬。窜身云梦中，幸与国典俱。有志述三朝，并及海宇图。一书未及成，触此忧患途。同方有潘子，自小耽文史。荦然持巨笔，直溯明兴始。谓惟司马迁，作书有条理。自馀数十家，充栋徒为尔。上下三百年，粲然得纲纪。索居患无朋，何意来金陵。家在钟山旁，云端接觚棱。亲见高帝时，日月东方升。山川发秀丽，人物流名称。到今王气存，疑有龙虎兴。把酒为君道，千秋事难讨。一代多文章，相随没幽草。城无弦诵生，柱歾藏书老。同文化支字，劫火烧丰镐。自非尼父生，六经亦焉保。夏亡传禹贡，周衰垂六官。后王有所凭，苍生蒙治安。皇祖昔宾天，天地千年寒。闻知有小臣，复见文物完。此人待聘珍，此书藏名山。顾我虽逢掖，犹然抱遗册。定哀三世间，所历如旦夕。颇闻董生语，曾对西都客。期君共编摩，不坠文献迹。便当挈残书，过尔溪上宅。","dynasty":"清代","title":"赠潘节士柽章"}
{"author":"顾炎武","content":"是日惊秋老，相望各一涯。离怀销浊酒，愁眼见黄花。天地存肝胆，江山阅鬓华。多蒙千里讯，逐客巳无家。","dynasty":"清代","title":"詶王处士九日见怀之作"}
{"author":"顾炎武","content":"乱国谁知尔，孤生且辟人。危情尝过宋，困志亦从陈。籥舞虞庠夕，弦歌阙里春。门人惟季次，未肯作家臣。","dynasty":"清代","title":"七十二弟子"}
{"author":"顾炎武","content":"此地犹天府，当年竟入秦。燕丹不可作，干载自悽神。野烧村中夕，枯桑垄上春。一归屯占后，墟里少遗民。","dynasty":"清代","title":"督亢"}
{"author":"顾炎武","content":"北上渔阳道，阴风倍惨悽。穷鱼浮淀白，孽鸟向林低。故垒馀安史，居人斗霫奚。停骖聊一问，几日到辽西。","dynasty":"清代","title":"蓟州"}
{"author":"顾炎武","content":"一生愁恨集今辰，尚有微躯系五伦。泪尽宛诗言我日，悲深鲁史笔王春。山头马鬣封孤子，天上龙髯从二亲。留此一丝忠孝在，三纲终古不曾沦。","dynasty":"清代","title":"陈生芳绩两尊人先后即世适皆以三月十九日追痛之作词旨哀恻依韵奉和其一"}
{"author":"顾炎武","content":"帝后登遐一忌辰，天雠国耻世无伦。那知考妣还同日，从此河山遂不春。宏演纳肝犹报主，王裒泣血倍思亲。人间若不生之子，五岳奔颓九鼎沦。","dynasty":"清代","title":"陈生芳绩两尊人先后即世适皆以三月十九日追痛之作词旨哀恻依韵奉和其二"}
{"author":"顾炎武","content":"太息全齐霸业遗，如君真是一男儿。功成栈道迎王日，志决危城仗锸时。饥鸟尚衔庭下粒，老牛犹饮穴边池。可怜王建降秦后，千古无人解出奇。","dynasty":"清代","title":"安平君祠"}
{"author":"顾炎武","content":"秋水横流下者巢，踰推百里即荒郊。巳知举世皆行潦，且复因人赋苦匏。极浦云垂翔湿雁，深山雷动起潜蛟。人生只是居家惯，江海曾如水一坳。","dynasty":"清代","title":"淮北大雨"}
{"author":"顾炎武","content":"落日天边见二峰，平临湖上出芙蓉。西来水窦缘王屋，南去山根接岱宗。积气苍茫含斗宿，馀波瀺灂吐鱼龙。还思北海亭中客，胜会良时不可逢。","dynasty":"清代","title":"济南其一"}
{"author":"顾炎武","content":"水翳墙崩竹树疏，廿年重说陷城初。荒凉王府馀山沼，寥落军营识旧墟。百战只今愁海岱，一麾犹足定青徐。经生老却成何事，坐拥三冬万卷书。","dynasty":"清代","title":"济南其二"}
{"author":"顾炎武","content":"桓台风木正萧辰，倾盖知心谊独亲。季子巳无观乐地，伟元终是泣诗人。愁看落日燕山夜，畏见荒江郢树春。踏遍天涯更回辔，欲从吾友卜东邻。","dynasty":"清代","title":"詶徐处士元善昔年新城之陷其母死焉故有此作"}
{"author":"顾炎武","content":"白日浮云隔几重，三山五岳漫相逢。朅来未得从黄石，老至先思伴赤松。哲士有怀多述酒，学人无事自明农。犹怜末俗愚难寤，故作幽龛小座供。","dynasty":"清代","title":"张隐君元明于园中寘一小石龛曰仙隐祠徵诗纪之其一"}
{"author":"顾炎武","content":"百尺松阴十亩园，此中人物似桃源。衣冠俎豆犹三代，鸡犬桑麻自一村。垣外白榆随宿列，树头青鸟候风翻。坐来髣髴疑仙境，试问先生笑不言。","dynasty":"清代","title":"张隐君元明于园中寘一小石龛曰仙隐祠徵诗纪之其二"}
{"author":"顾炎武","content":"湖上荷花岁岁新，客中时序自伤神。名泉出地环岩郭，急雨连山净火旻。绝代诗题传子美，近朝文士数于鳞。愁来独忆辛忠敏，老泪无端痛古人。","dynasty":"清代","title":"济南"}
{"author":"顾炎武","content":"自笑今年未得归，酒樽诗卷欲何依。呼僮向晓牵长辔，觅妪先冬绽故衣。黄耳不来江表信，白头终念故山薇。无因化作随阳雁，一逐西风笠泽飞。","dynasty":"清代","title":"自笑"}
{"author":"顾炎武","content":"流落天涯意自如，孤踪终与世情疏。冯驩元不曾弹铗，关令安能强著书。榆塞晚花重发后，滦河秋雁独飞初。从兹一览神州去，万里徜徉兴有馀。","dynasty":"清代","title":"永平"}
{"author":"顾炎武","content":"威远台前春草萋，望夫冈畔夜乌啼。九枝白日扶桑上，万叠苍山大海西。国是秪凭三寸舌，老谋终惜一丸泥。愁心欲共秦贞女，目断天涯路转迷。","dynasty":"清代","title":"望夫石"}
{"author":"顾炎武","content":"三屯山势郁峥嵘，少保当年此建旌。名似北平临宿将，制如河上筑降城。忠祠日落来山鬼，武库苔封蚀禁兵。一望幽燕人物尽，颓垣荒草不胜情。","dynasty":"清代","title":"三屯营"}
{"author":"顾炎武","content":"皂囊青史漫传名，白日黄泉气未平。自古国亡缘宦者，可怜身没尚书生。荒阡草长妖狐出，旧驿风寒劣马行。一自德陵升驭后，山河祠庙总沦倾。","dynasty":"清代","title":"刘谏议祠"}
{"author":"顾炎武","content":"居庸突兀倚青天，一涧泉流鸟道悬。终古戍兵烦下口，本朝陵寝托雄边。车穿褊峡鸣禽里，烽点重冈落雁前。燕代经过多感慨，不关游子思风烟。","dynasty":"清代","title":"居庸关其一"}
{"author":"顾炎武","content":"极目危峦望八荒，浮云夕日遍山黄。全收朔地当年大，不断秦城自古长。北狩千官随土木，西来群盗失金汤。空山向晚城先闭，寥落居人畏虎狼。","dynasty":"清代","title":"居庸关其二"}
{"author":"顾炎武","content":"重来绝巘一攀缘，坏阁崔嵬起暮烟。山静鼪猱栖佛地，堂空龙象散诸天。芟林果熟红椒后，入定僧归白鹤前。莫问江南身世事，残金兵火一凄然。","dynasty":"清代","title":"重登灵岩"}
{"author":"顾炎武","content":"绝塞飘零苦著书，朅来行李问何如。云生岱北天多雨，水决淮壖地上鱼。浊酒不忘千载上，荒鸡犹唱二更馀。诸公莫效王尼叹，随处容身足草庐。","dynasty":"清代","title":"与江南诸子别"}
{"author":"顾炎武","content":"两年相遇都门道，只有王生是故人。原庙松楸频眺望，夹城花萼屡经巡。悲歌绝塞将归客，学剑空山未老身。贳得一杯燕市酒，倾来和泪湿车轮。","dynasty":"清代","title":"送王文学丽正归新安"}
{"author":"顾炎武","content":"转蓬枯质自来轻，绕树孤栖尚未成。守兔江湄迟夜月，饮牛涧底触秋声。孤单苦忆难兄弟，薄劣烦呼似舅甥。今日燕台何邂逅，数年心事一班荆。","dynasty":"清代","title":"答徐甥乾学"}
{"author":"顾炎武","content":"此日空阶荐一觞，轩台云气久芒芒。时来夏后还重祀，识定凡君自未亡。宿鸟乍归陵树稳，春花初放果园香。年年沾洒频寒食，咫尺龙髯近帝旁。","dynasty":"清代","title":"三月十九日有事于攒宫时闻缅国之报"}
{"author":"顾炎武","content":"居然濩落念无成，隙驷流萍度此生。远路不须愁日暮，老年终自望河清。常随黄鹄翔山影，惯听青骢别塞声。举目陵京犹旧国，可能钟鼎一扬名。","dynasty":"清代","title":"五十初度时在昌平"}
{"author":"顾炎武","content":"平明遥指五云看，十九年来一寸丹。合见文公还晋国，应随苏武入长安。驱除欲淬新硎剑，拜舞思弹旧赐冠。更忆尧封千万里，普天今日望王官。","dynasty":"清代","title":"十九年元旦"}
{"author":"顾炎武","content":"愁听关塞遍吹笳，不见中原有战车。三户已亡熊绎国，一成犹启少康家。苍龙日暮还行雨，老树春深更著花。待得汉庭明诏近，五湖同觅钓鱼槎。","dynasty":"清代","title":"又詶傅处士次韵其二"}
{"author":"顾炎武","content":"雒蜀交争党祸深，宵人依附半东林。然犀久荷先皇烛，射隼能忘侠士心。梅福佯狂名字改，子山流落鬓毛侵。愁来忽遇同方友，相对支床共越吟。","dynasty":"清代","title":"陆贡士来复"}
{"author":"顾炎武","content":"弱冠诗名动九州，纫兰餐菊旧风流。何期绝塞千山外，幸有清樽十日留。独漉泥深苍隼没，五羊天远白云秋。谁怜函谷东来后，班马萧萧一敝裘。","dynasty":"清代","title":"屈山人大均"}
{"author":"顾炎武","content":"频年落落事孤征，每到穷边一寄情。马迹未能追穆后，虎头空自相班生。风吹白草桑乾岸，月照黄沙盛乐城。忽见丹青意惆怅，君看曹霸阸才名。","dynasty":"清代","title":"重至大同"}
{"author":"顾炎武","content":"凌烟当日记形容，闽海风飙未得从。故里尚留旋马宅，他乡遥起若堂封。苔生宋璟祠前碣，雪覆要离墓上松。借问家声谁可似，只今荀氏有双龙。","dynasty":"清代","title":"曲周拜路文贞公祠"}
{"author":"顾炎武","content":"居然汉代表遗民，犹向甘陵说党人。久矣泥涂嗟绛县，不妨渔钓老河滨。花香元亮篱前酒，雨垫林宗野外巾。此日耆英谁得似，饮和先作一方春。","dynasty":"清代","title":"赠李贡士嘉"}
{"author":"顾炎武","content":"生平不拟托诸侯，吾道仍须历九州。落落关河蓬转后，萧萧行李雁飞秋。为秦百姓皆黔首，待汉儒林已白头。何意故人来负笈，艰难千里愧从游。","dynasty":"清代","title":"亡友潘节士之弟耒远来受学兼有投诗答之其一"}
{"author":"顾炎武","content":"十年离别未言还，楚水枫林极望间。野雀暮归吴季庙，寒涛秋拥伍胥山。人琴已逝增哀涕，笠屩相看失壮颜。独有士龙年最少，一朝词笔动江关。","dynasty":"清代","title":"亡友潘节士之弟耒远来受学兼有投诗答之其二"}
{"author":"顾炎武","content":"踯躅荒郊酹一樽，白杨青火近黄昏。终天不返收崤骨，异代仍招复楚魂。湛阪愁云随独雁，颍桥哀水助啼猿。五千国士皆忠鬼，孰似南山孝子门。","dynasty":"清代","title":"读李处士颙襄城纪事有赠"}
{"author":"顾炎武","content":"董生祠畔子云亭，涧雨岩虹望独扃。门外晓寒萦带草，林端秋散照书萤。长留直道扶千载，自见遗文表六经。今日似君还肯构，应知家学本趋庭。","dynasty":"清代","title":"题李先生矩亭"}
{"author":"顾炎武","content":"岁岁征骖讵有期，栖栖周道欲安之。尼公匪兕穷何病，尚父维鹰老未衰。市酒薄驱冬宿冷，山麰轻压晓行饥。从知宇宙今来阔，不似园林独卧时。","dynasty":"清代","title":"土门旅㝛"}
{"author":"顾炎武","content":"风木凋零已过时，一经犹得备人师。闻丝欲下刘鬷泣，执卷方知孟母慈。秋雨秀连中野蔚，夕阳光起北园葵。无穷明发千年慨，岂独杯棬忌日思。","dynasty":"清代","title":"先妣忌日"}
{"author":"顾炎武","content":"削迹行吟久不归，修门旧馆露先晞。中年早巳伤哀乐，死日方能定是非。彩笔夏枯湘水竹，清风春尽首山薇。斯文万古将谁属，共尔衰迟老布衣。","dynasty":"清代","title":"路光禄书来叙江东同好诸友一时徂谢感叹成篇"}
{"author":"顾炎武","content":"缁帷白室睹风标，为叹斯人久寂寥。济水夏寒清见底，石田春润晚生苗。长期六籍传无绝，能使群言意自消。窃喜得逢黄叔度，频来听讲不辞遥。","dynasty":"清代","title":"过张贡士尔岐"}
{"author":"顾炎武","content":"岁晚漳河朔雪霏，仆夫持得尺书归。三冬文史常堆案，一室弦歌自掩扉。古庙薪残烧粥冷，荒陂水少食鱼稀。何如长白山中寺，莫使匡时雅志违。","dynasty":"清代","title":"寄李生云沾时寓曲周僧舍课子衍生"}
{"author":"顾炎武","content":"年来行止类浮萍，虽有留书未杀青。世事粗谙身巳老，古音方奏客谁听。儿从死父传楹语，帝遣生徒受壁经。投笔听然成一笑，春风绿草满阶庭。","dynasty":"清代","title":"次耕书来言时贵有求观余所著书者答示"}
{"author":"顾炎武","content":"昔年盟誓告三辰，欲为生人植大伦。祭祢不从王氏腊，朝正犹用汉家春。阡原处处关心苦，几杖年年入梦亲。一上蒋山东极目，南湖烟水自清沦。","dynasty":"清代","title":"和陈芳绩诗其一"}
{"author":"顾炎武","content":"濩落人寰七十年，年来三见海成田。生当虞夏神农后，梦在壶丘列子前。性定自能潜福地，机忘真已入寥天。因思千古同昏旦，几席羹墙尚宛然。","dynasty":"清代","title":"和陈芳绩诗其二"}
{"author":"顾炎武","content":"顺时诹日卜灵氛，宝炬名香手自焚。斟雉未能觞后帝，薨鱼聊可事山君。寻常伏腊人间共，旷代宗祧上界分。遂有精诚通要眇，俪如飞舄下青云。","dynasty":"清代","title":"和陈芳绩诗其三"}
{"author":"顾炎武","content":"九尺身长鬓正苍，儿孙森立已成行。才过冰泮烹鱼馔，未到秋深摘果尝。绕院竹光浮茗椀，透帘花气入书床。只应洁疾犹难化，莫学当时费长房。","dynasty":"清代","title":"和陈芳绩诗其四"}
{"author":"顾炎武","content":"门前有客跨青牛，倒屣相迎入便留。不觉人间非甲子，已知天外是神洲。宣尼愿在终浮海，屈子文成合远游。笑指八仙皆上座，从君今日老糟丘。","dynasty":"清代","title":"和陈芳绩诗其五"}
{"author":"顾炎武","content":"伤今已抱终天恨，追往犹为爱日欢。忾若户前闻叹息，俨如堂上坐衣冠。驯乌止树生多子，慈竹缘池长百竿。欲向旧京传孝友，当时谁得似丁兰。","dynasty":"清代","title":"为丁贡士亡考衢州君生日作"}
{"author":"顾炎武","content":"落日空城内，停骖问路岐。曾经看百战，唯有一狻猊。","dynasty":"清代","title":"旧沧洲"}
{"author":"顾炎武","content":"黄鹄山川意，相随万里翔。谁能三十载，龟壳但支床。","dynasty":"清代","title":"过朝邑王处士建常"}
{"author":"顾炎武","content":"海上雪深时，长空无一雁。平生李少卿，持酒来相劝。","dynasty":"清代","title":"海上"}
{"author":"顾炎武","content":"五岳何时遍，行游二十春。谁知禽子夏，昔是去官人。","dynasty":"清代","title":"五岳"}
{"author":"顾炎武","content":"入雒乘轩车，中宵心有愠。傥呼黄耳来，更得辽东问。","dynasty":"清代","title":"寄次耕其一"}
{"author":"顾炎武","content":"六鳌成簸荡，夜宿看星河。相对愁珠桂，流民辇下多。","dynasty":"清代","title":"寄次耕其二"}
{"author":"顾炎武","content":"尝披秋兴篇，欲作东皋计。闻有二毛人，年才三十二。","dynasty":"清代","title":"寄次耕其三"}
{"author":"顾炎武","content":"何处平舒道，西风卷夕云。空留一片璧，为遗滈池君。","dynasty":"清代","title":"华阴古迹二首其一平舒道"}
{"author":"顾炎武","content":"回溪非故隘，九虎失西东。惟有黄金匮，依然又省中。","dynasty":"清代","title":"华阴古迹二首其二回溪"}
{"author":"顾炎武","content":"武帝求仙一上天，茂陵遗事只虚传。千官白服皆臣子，孰似苏生北海边。","dynasty":"清代","title":"千官其一"}
{"author":"顾炎武","content":"一旦传烽到法宫，罢朝辞庙亦匆匆。御衣即有丹书字，不是当年嵇侍中。","dynasty":"清代","title":"千官其二"}
{"author":"顾炎武","content":"不去围城拥短辕，栖栖犹自向平原。此心未忍轻三晋，愿见辛垣尽一言。","dynasty":"清代","title":"不去其一"}
{"author":"顾炎武","content":"落日江津送伍员，秋风垄上别徐君。偶来圯下逢黄石，便到山中卧白云。","dynasty":"清代","title":"不去其二"}
{"author":"顾炎武","content":"欲投海岛问田横，却恨三齐路不平。记作安平门下客，当时曾见火牛兵。","dynasty":"清代","title":"不去其三"}
{"author":"顾炎武","content":"赵信城边雪化尘，纥干山下雀呼春。即今三月莺花满，长作江南梦里人。","dynasty":"清代","title":"塞下曲其一"}
{"author":"顾炎武","content":"一从都尉生降去，夜夜魂随塞雁芦。陛下宽仁多不杀，可能生入玉门无。","dynasty":"清代","title":"塞下曲其二"}
{"author":"顾炎武","content":"生来一诺比黄金，那肯风尘负此心。不是白登诗未解，菲才端自愧卢谌。","dynasty":"清代","title":"推官二子执后欲为之经营而未得也而二子死矣其一"}
{"author":"顾炎武","content":"苍黄一夜出城门，白刃如霜日色昏。欲告家中卖黄犊，松江江上去招魂。","dynasty":"清代","title":"推官二子执后欲为之经营而未得也而二子死矣其二"}
{"author":"顾炎武","content":"荒山书院有人耕，不记山名与县名。为问黄巾满天下，可能容得郑康成。","dynasty":"清代","title":"不其山"}
{"author":"顾炎武","content":"旧识中官及老僧，相看多怪往来曾。问君何事三千里，春谒长陵秋孝陵。","dynasty":"清代","title":"重谒孝陵"}
{"author":"顾炎武","content":"黄苞绿叶似荆南，立雪淩寒性自甘。但得灵均长结伴，颜神山下即江潭。","dynasty":"清代","title":"颜神山中见橘"}
{"author":"顾炎武","content":"汉家亭障接山南，光禄台空倚夕岚。戍卒耕田烽火寂，唯馀城下一茅庵。","dynasty":"清代","title":"古北口其一"}
{"author":"顾炎武","content":"岁岁飞鸿出口回，年年采木下川来。川中鹿角都除却，便似函关日夜开。","dynasty":"清代","title":"古北口其二"}
{"author":"顾炎武","content":"白发黄冠老道流，自言家世小兴州。一从移向山南住，吹角孤城二百秋。","dynasty":"清代","title":"古北口其三"}
{"author":"顾炎武","content":"雾灵山上杂花生，山下流泉入塞声。却恨不逢张少保，碛南犹筑受降城。","dynasty":"清代","title":"古北口其四"}
{"author":"顾炎武","content":"高秋立马鲍山旁，旅雁初飞木叶黄。十载故人泉下别，交情多愧郅君章。","dynasty":"清代","title":"自章邱回至德州则程工部逝巳三日矣"}
{"author":"顾炎武","content":"知君心似玉壶清，未肯缁尘久雒京。若到吴阊寻旧迹，五噫东去一梁生。","dynasty":"清代","title":"潘生次耕南归寄示"}
{"author":"顾炎武","content":"共对禅灯说楚辞，国殇山鬼不胜悲。心伤衡岳祠前道，如见唐臣望哭时。","dynasty":"清代","title":"楚僧元瑛谈湖南三十年来事作四绝句其一"}
{"author":"顾炎武","content":"孤坟一径楚山尖，铁石心肝老孝廉。流落他方馀惠远，抚琴无语忆陶潜。","dynasty":"清代","title":"楚僧元瑛谈湖南三十年来事作四绝句其二"}
{"author":"顾炎武","content":"督师公子竟头陀，诗笔峥荣浩气多。两世心情知不遂，待谁更奋鲁阳戈。","dynasty":"清代","title":"楚僧元瑛谈湖南三十年来事作四绝句其三"}
{"author":"顾炎武","content":"梦到江头橘柚林，衲衣桑下惬同心。不知今日沧浪叟，鼓枻江潭何处深。","dynasty":"清代","title":"楚僧元瑛谈湖南三十年来事作四绝句其四"}
{"author":"顾炎武","content":"路畔累累墓石多，中郎遗愧定如何。应怜此日知名士，到死犹穿吉莫靴。","dynasty":"清代","title":"过郭林宗墓"}
{"author":"顾炎武","content":"雪满河桥归辔迟，十行书札寄相思。楚臣终是餐英客，愁见燕台落叶时。","dynasty":"清代","title":"和王山史寄来燕中对菊诗"}
{"author":"顾炎武","content":"行人愁向汝州来，前月西鸦禁不开。吊古莫言秦法峻，鸡鸣曾放孟尝回。","dynasty":"清代","title":"硖石驿东二十里有西鸦路繇赵保白杨树二百五十里至临汝以讥察之严筑垣封闭过此有题"}
{"author":"顾炎武","content":"独抱遗弓望玉京，白头荒野泪沾缨。霜姿尚似嵩山柏，旧日闻呼万岁声。","dynasty":"清代","title":"三月十九日行次嵩山会善寺"}
{"author":"顾炎武","content":"梁园词赋想遗音，雕缋风流遂至今。纵使邹枚仍接踵，不过贪得孝王金。","dynasty":"清代","title":"梁园"}
{"author":"顾炎武","content":"不材聊得保天年，便可长栖一壑边。寄语故人多自爱，但辞青紫即神仙。","dynasty":"清代","title":"友人来坐中口占二绝其一"}
{"author":"顾炎武","content":"昨过河东望首阳，空山烟霭尚苍苍。传闻高士燕中返，料理床头皂荚囊。","dynasty":"清代","title":"友人来坐中口占二绝其二"}
{"author":"顾炎武","content":"独坐寒窗望稿砧，宜言偕老记初心。谁知游子天涯别，一任闺芜日夜深。","dynasty":"清代","title":"悼亡"}
{"author":"顾炎武","content":"北府曾缝战士衣，酒浆宾从各无违。虚堂一夕琴先断，华表千年鹤未归。","dynasty":"清代","title":"悼亡其二"}
{"author":"顾炎武","content":"廿年作客向边陲，坐叹兰枯柳亦衰。传说故园荆棘长，此生能得首邱时。","dynasty":"清代","title":"悼亡其三"}
{"author":"顾炎武","content":"贞姑马鬣在江村，送汝黄泉六岁孙。地下相烦告公姥，遗民犹有一人存。","dynasty":"清代","title":"悼亡其四"}
{"author":"顾炎武","content":"摩天黄鹄自常饥，但惜流光不可追。他日乐羊来旧里，何人更与断机丝。","dynasty":"清代","title":"悼亡其五"}
{"author":"顾炎武","content":"神器无中坠，英明乃嗣兴。紫蜺迎剑灭，丹日御轮升。景命殷王及，灵符代邸膺。天威寅降鉴，祖武肃丕承。采垩昭王俭，盘杅象帝兢。泽能回夏暍，心似涉春冰。世值颓风运，人多比德朋。求官逢硕鼠，驭将失饥鹰。细柳年年急，萑苻岁岁增。关门亡铁牡，路寝泄金縢。雾起昭阳镜，风摇甲观灯。已占伊水竭，真遘杞天崩。道否穷仁圣，时危恨股肱。哀同望帝化，神想白云乘。秘谶归新野，群心望有仍。小臣王室泪，无路哭桥陵。","dynasty":"清代","title":"大行哀诗"}
{"author":"顾炎武","content":"王气开洪武，山河拱大明。德过瀍水卜，运属阪泉征。赤县名三亳，黄图号二京。秩犹分汉尹，烝尚荐周牲。阙道纡金辂，郊宫伫翠旌。山陵东掖近，府寺后湖清。国运方多难，天心会一更。神州疑逐鹿，率土骇奔鲸。虢略旗初仆，函关鼓不鸣。遂令缠大角，无复埽欃枪。合殿焚丹户，金城落画甍。衔哀遗梓椑，泣血贯宗祊。倾否时须圣，扶屯理必亨。望云看五采，候纬得先赢。渡水收萍实，占龟兆大横。旧邦回帝省，耆俊式王桢。历是周正月，田踰夏一成。雅应歌吉日，民喜复盘庚。毓德生维岳，分猷降昴精。朝称元老壮，国有丈人贞。密切营三辅，恢张顿八纮。塘周淮口栅，山绕石头城。未荡封豨梗，仍遗穴鼠争。师从甘野誓，人杂渭滨耕。四冢悬蚩戮，千刀待莽烹。柳青依玉勒，花发韵金钲。黄石传三略，条侯总七营。虎头双剑白，猿臂一弓骍。会见妖氛净，旋闻阸塞平。载櫜归武烈，伊淢筑文声。礼洽封山玉，音谐降凤笙。配天归旧物，复国纪鸿名。晓集仙庭鹭，春迁大谷莺。尊师先太学，纳诲必延英。侧席推干鼎，回车载钓璜。在阴来鹤和，刻石起鱼铿。念昔抡科日，三陪荐士行。帝乡秋惝恍，天阙岁峥嵘。赋客馀枚叟，文才后贾生。饮泉随渴鹿，攀径落危鼪。再见东都礼，尤深上国情。百僚方劝进，父老尽来迎。宿卫皆勋旧，干掫并禁兵。乾坤恩泽大，雷雨气机盈。草绿西州晚，云彤北阙晴。法宫瞻斗柄，别馆望金茎。玉帛涂山会，车书雒邑程。海槎天上隔，阳卉日边荣。对策年犹少，尊王志独诚。小臣摇彩笔，几欲拟张衡。","dynasty":"清代","title":"帝京"}
{"author":"顾炎武","content":"黾勉三迁久，间关百战深。生惭毛义檄，死痛子舆衾。荻字书犹记，斑衣舞尚寻。凄其天步蹙，荏苒岁华侵。密叶凋秋气，贞柯落夜阴。国书公父训，女史大家箴。未已还闾望，仍留恤纬心。霜催临穴旐，风送隔邻砧。白鹤非新表，青乌即旧林。欲求防墓处，戈甲满江浔。","dynasty":"清代","title":"表哀诗"}
{"author":"顾炎武","content":"何来千岁鹤，忽下九皋音。一自来凡境，推颓已至今。临风时独舞，警露亦长吟。乍识人民异，还悲岁月侵。早寒江上笛，秋急戍楼砧。木落依空沼，云多失旧林。三株天外冷，甲子世间深。尚想蓬莱晓，终思弱水阴。神州迷再举，碧落杳千寻。多少乘轩者，知同一寸心。","dynasty":"清代","title":"赋得老鹤万里心用心字"}
{"author":"顾炎武","content":"微物生南国，深情系一枝。寒风群拉沓，落日羽差池。绕树飞初急，寻柯宿转迟。悬冰惊趾滑，集霰怯巢危。路入关河夜，思萦岭峤时。山川知夙性，天地识恩私。向日心常在，随阳愿未亏。寄言幽谷友，勿负上林期。","dynasty":"清代","title":"赋得越鸟巢南枝用枝字"}
{"author":"顾炎武","content":"素节乘云梦，清秋下渚宫。哀音生地籁，激楚入天风。落雁过山急，寒蝉抱树空。伤心干里目，愁绝百年中。郢路元依北，江关久向东。有人宗国泪，何地洒孤忠。","dynasty":"清代","title":"赋得江介多悲风用风字"}
{"author":"顾炎武","content":"辰尾垂天谪，亡人惎寇兵。舟师通大别，猎火照方城。九县长蛇据，三关凿齿横。君王亲草莽，微命托宗枋。彳亍终南近，间关绕霤平。张旃非聘客，蹑屩一书生。雀立庭柯瞑，猿啼夜柝惊。秦车今已出，誓死必存荆。","dynasty":"清代","title":"拟唐人五言八韵其一申包胥乞师"}
{"author":"顾炎武","content":"神州移水德，故鼎去山东。断霓夫人剑，残烟郭隗宫。身留烈士后，迹混市儿中。改服心弥苦，知音耳自通。沈沦馀技艺，忼慨本英雄。壮节悲迟晚，羁魂迫固穷。一吟辽海怨，再奏蓟丘风。不复荆卿和，哀哉六国空。","dynasty":"清代","title":"拟唐人五言八韵其二高渐离击筑"}
{"author":"顾炎武","content":"少小平陵县，萧然一布衣。读书传父业，握管上皇畿。太乙藜初降，兰台露未晞。生涯凭笔札，甘旨为慈闱。忽见天弧动，聊将电铗挥。于阗迎辔靷，疏勒候旌旂。冻碛军营转，秋山捷奏飞。封侯来万里，老见锦衣归。","dynasty":"清代","title":"拟唐人五言八韵其三班定远投笔"}
{"author":"顾炎武","content":"火山横日幕，铜涧亘天徼。乱树云南国，交绳僰外桥。枕戈穿偪仄，带甲上岧峣。地汁生淫雾，流烟入斗杓。七擒依算略，一战定蛮苗。信洽炎荒永，恩宣益部遥。深思危大业，隆眷切先朝。更有亲贤表，宫廷告百僚。","dynasty":"清代","title":"拟唐人五言八韵其四诸葛丞相渡泸"}
{"author":"顾炎武","content":"万国秋声静，三河夜色寒。星临沙树白，月下戍楼残。击柝行初转，提戈梦未安。沈几通物表，高响入云端。岂足占时运，要须振羽翰。风尘怀抚剑，天地一征鞍。失旦何年补，先鸣意独难。函关犹未出，千里路漫漫。","dynasty":"清代","title":"拟唐人五言八韵其五祖豫州闻鸡"}
{"author":"顾炎武","content":"弹丸馀小邑，固守作东藩。列郡谁能比，雄关赖此存。霜槎春砦出，风叶夜旗翻。欲问婴城事，声吞不敢言。","dynasty":"清代","title":"昌黎"}
{"author":"顾炎武","content":"先帝宾天日，诸臣孰扈从。中涓能一死，大节独从容。地切山陵閟，魂扶辇御恭。远同高力士，陪葬哭元宗。","dynasty":"清代","title":"王太监墓"}
{"author":"顾炎武","content":"一雁度汾河，河边积雪多。水枯清涧曲，风落介山阿。塞上愁书信，人间畏网罗。覆车方有粟，饮啄意如何。","dynasty":"清代","title":"一雁"}
{"author":"顾炎武","content":"为问明王梦，何时到傅岩。临风吹短笛，斸雪荷长镵。老去肱频折，愁深口自缄。相逢江上客，有泪湿青衫。","dynasty":"清代","title":"赠傅处士山"}
{"author":"顾炎武","content":"笔削于年在，英灵此日沦。犹存太史弟，莫作嗣书人。门户终还汝，男儿独重身。裁诗无寄处，掩卷一伤神。","dynasty":"清代","title":"寄潘节士之弟耒"}
{"author":"顾炎武","content":"亘地黄河出，开天此一门。千秋凭大禹，万里下昆崙。入庙焄蒿接，临流想像存。无人书壁问，倚马日将昏。","dynasty":"清代","title":"龙门"}
{"author":"顾炎武","content":"旧府荒城内，颓垣只四门。先朝曾驻跸，当日是雄籓。綵帛连楼满，笙歌接巷繁。一逢三月火，惟吊国殇魂。","dynasty":"清代","title":"自大同至西口四首其一"}
{"author":"顾炎武","content":"落日林胡夜，南风盛乐春。地当天北极，山是国西邻。冠带中原隔，金缯异域亲。武灵遗策在，犹可制秦人。","dynasty":"清代","title":"自大同至西口四首其二"}
{"author":"顾炎武","content":"骏骨来蕃种，名荼出富阳。年年天马至，岁岁酪奴忙。蹴地秋云白，临垆早酎香。和戎真利国，烽火罢边防。","dynasty":"清代","title":"自大同至西口四首其三"}
{"author":"顾炎武","content":"旧说丰州好，于今号板升。印盐和菜滑，挏乳入荼凝。塞北思唇齿，河东问股肱。独馀京雒叟，终日戍楼凭。","dynasty":"清代","title":"自大同至西口四首其四"}
{"author":"顾炎武","content":"结驷非吾愿，躬耕力尚堪。咄嗟聊绾绶，去矣便投簪。望积庐山雪，行深渡口岚。芟松初作径，荫柳乍成庵。瓮盎连朝浊，壶觞永日酣。秋篱寻菊蕊，春箔理桑𧖟。旧德陈先祖，遗书付五男。因多文义友，相与卜村南。","dynasty":"清代","title":"拟唐人五言八韵其六陶彭泽归里"}
{"author":"顾炎武","content":"闰位穷元季，真符启圣人。九州殊夏裔，万古肇君臣。武德三王后，文思二帝邻。卜年乘王气，定鼎属休辰。江水萦丹阙，钟山拥紫宸。衣冠天象远，法驾月游新。正寝朝群后，空城走百神。九嵏超嵽嵲，原庙逼嶙峋。宝祚方中缺，灾精且下沦。郊坰来猎火，苑籞动车尘。系马神宫树，樵苏御道薪。岿然唯殿宇，一望独荆榛。流落先朝士，间关绝域身。干戈逾六载，雨露接三春。患难形容改，艰危胆气真。天颜杳霭接，地势郁纡亲。尚想初陵制，仍询徙邑民。因山皆土石，用器不金银。紫气浮天宇，苍龙捧日轮。愿言从邓禹，修谒待西巡。","dynasty":"清代","title":"恭谒孝陵"}
{"author":"顾炎武","content":"古墓横山下，遗文郡志中。才名留史传，谱系出先公。岁月千年邈，郊坰百战空。立松标旧竁，偃石护幽宫。地自豪家夺，碑因贵客砻。贤兄能发愤，陈迹遂昭融。念昔遭离乱，于今事略同。登车悲出走，雪涕问临戎。述记名山业，提戈国士风。荒祠亡血食，汗简续孤忠。山势仍吴镇，溪流与越通。眷言怀往烈，感慨意无穷。","dynasty":"清代","title":"同族兄存愉拜黄门公墓"}
{"author":"顾炎武","content":"此地接邳徐，平江故迹馀。开天成祖代，转漕北京初。闸下三春尽，湖存数尺潴。舳舻通国命，仓廪峙军储。陵谷天行变，山川物态疏。黄流侵内地，清口失新渠。米麦江淮贵，金钱帑藏虚。苍生稀土著，赤地少耰锄。庙食思封券，河防重玺书。路旁看父老，指点问舟车。","dynasty":"清代","title":"清江浦"}
{"author":"顾炎武","content":"再陟神坰下，还经禁岭隈。精灵终浩荡，王气自崔嵬。突兀明楼峙，呀庨御𣪫开。彤云浮苑起，碧巘到宫回。鼎叶周家卜，符占汉代灾。苍松长化石，黑土乍成灰。城阙春生草，江山夜起雷。兴王龙虎地，命世鄂申才。瞻拜魂犹惕，低佪思转哀。上陵馀旧曲，何日许追陪。","dynasty":"清代","title":"再谒孝陵"}
{"author":"顾炎武","content":"肃步投禅寺，焚香展御容。人间垂法象，天宇出真龙。隆准符高帝，虬髯轶太宗。扫除开八表，荡涤剪群凶。大化乘陶冶，元功赖发踪。本支书胙德，臣辟记勋庸。遗像荒山守，尘函古刹供。神灵千载后，运会百年重。痛迫西周灭，愁深朔漠烽。万方多蹙蹙，薄海日喁喁。臣籍东吴产，皇恩累叶封。天颜仍左顾，国难一趋从。飘泊心情苦，来瞻拜跪恭。异时司隶在，可许下臣逢。","dynasty":"清代","title":"恭谒高皇帝御容在灵谷寺"}
{"author":"顾炎武","content":"绝迹云间日，分飞海上秋。超然危乱外，不与少年俦。阅岁空山久，寻禅古寺幽。干戈缠粤徼，妻子隔宁州。乍解桐江缆，仍回谷水舟。刀寒馀斗色，血碧带江流。旧卒苍头散，新交白眼休。同年张翰在，宾客顾荣留。海日初浮屿，吴霜早覆洲。与君遵晦意，不负一匡谋。","dynasty":"清代","title":"杨明府永言"}
{"author":"顾炎武","content":"弱冠追三古，中年赋二京。一门更丧乱，七尺尚峥嵘。江海存微息，山陵鉴本诚。落萁裁十亩，覆草只三楹。变故兴奴隶，奸豪出里闳。弥天成夏网，画地类秦坑。狱卒逢田甲，刑官属宁成。文深从锻鍊，事急费经营。节侠多燕赵，交亲即弟兄。周旋如一日，忼慨见平生。疾苦频存问，阽危得拄撑。不侵贞士诺，逾笃故人情。木向猿声老，江随虎迹清。更承身世画，不觉涕沾缨。","dynasty":"清代","title":"上路光禄太平"}
{"author":"顾炎武","content":"李白真狂客，江淹本恨人。生涯从吏议，直道托群伦。之子才名重，相知管鲍亲。起风还鹢羽，决海动龙鳞。孤愤心尤烈，穷愁气未申。彫年黄浦雪，残腊玉山春。贯日精诚久，回天事业新。南徐游历地，傥有和歌辰。","dynasty":"清代","title":"赠钱行人邦寅"}
{"author":"顾炎武","content":"十载违乡县，三年旅旧都。风期尝磊落，节行特崎岖。坐识人伦杰，行知国器殊。论兵卑左氏，画计小阴符。世事陵夷极，生涯阅历枯。人情来轥藉，鬼语得捓揄。郭解多从客，田儋自缚奴。事危先与手，法定必行诛。义泄神人愤，欢腾里闬呼。匣馀剸兕剑，櫜解射狼弧。卦值明夷晦，时逢听讼孚。邑豪方齮龁，狱吏实求须。裳帛经时裂，南冠累月拘。橐饘谁问遗，衣食但支吾。薄俗吴趋最，危巇蜀道俱。每烦疑载鬼，动是泣岐涂。畜是樊中雉，巢邻幕上乌。霜因邹衍下，日为鲁阳驱。抱直来东土，含愁到海隅。春生三泖壮，雪尽九峰纡。异郡情犹彻，同人道不孤。未穷怜舌在，垂死觉心苏。大义摧牙角，深怀疐尾胡。奸雄频敛手，国士一张须。知巳怜三衅，名流重八厨。欲将方寸报，惟有汉东珠。","dynasty":"清代","title":"松江别张处士悫王处士炜暨诸友人"}
{"author":"顾炎武","content":"廓落悲王子，栖迟爱友朋。荒郊纡策马，猎径傍韝鹰。土室人稀到，衡门客少应。倾壶频进酒，散帙每挑灯。叹昔当忧患，先人独战兢。薄田遗豆麧，童阜剩薪蒸。疾病嗟年老，虔恭尚夙兴。芋魁收蜀郡，瓜种送东陵。世业为奴有，空名任盗憎。幸馀忠厚福，犹见子孙承。渭水徂年赤，岐山一夜崩。低头从灶养，脱迹溷林僧。毒计哀坑赵，淫刑虐用鄫。忠魂依井植，碧血到泉凝。困鬣时防罟，惊禽早避矰。屡扪追驷舌，莫运击蛇肱。谬忝师资敬，多将气谊凭。深情占复始，积德望高升。子建工诗早，河间好学称。堂垣逾旧大，国邑与前增。九鼎知犹重，三光信有徵。沈埋随剑玺，变化待鲲鹏。树落龙池雪，风悬雁塔冰。更期他日会，拄杖许同登。","dynasty":"清代","title":"将去关中别中尉存杠于慈恩寺塔下"}
{"author":"顾炎武","content":"龙门下雷首，自古称西河。入自积石来，出塞复逶迤。吕梁悬百仞，孟门高峨峨。远矣大禹功，山泽得所宜。灵迹表华岩，金行镇西垂。黄虞日已远，奰怒寻干戈。去年方斗争，掘壕守朝那。车骑如星流，衣装兼橐驼。狼弧动箭镞，参伐扬旂麾。嗟此河上军，来往何时罢。今年暂寝兵，逻卒犹讥诃。手持一尺符，予钱方得过。追惟狄泉陷，地底生苍鹅。窫窬来攫人，逵路横长蛇。寰区恣刀俎，飞走穷网罗。万类不足饱，蝼蚁其奈何。仰希神明眷，下戢阳侯波。行将朝白帝，一诉斯民罹。猿鸟既长吟，穷人亦悲歌。歌止天听回，勿厌辞烦多。","dynasty":"清代","title":"河上作"}
{"author":"顾炎武","content":"先朝亦复愁元昊，臣子何人似范公。巳见干戈缠海内，尚留冠佩托江东。含霜晚穗遗田里，噪日寒禽古庙中。吾欲与公筹大事，到今忧乐恐无穷。","dynasty":"清代","title":"范文正公祠"}
{"author":"顾炎武","content":"荒山书院有人耕，不记山名与县名。为问黄巾满天下，可能容得郑康成。","dynasty":"清代","title":"不其山"}
{"author":"顾炎武","content":"秋山复秋山，秋雨连山殷。昨日战江口，今日战山边。巳闻右甄溃，复见左拒残。旌旗埋地中，梯冲舞城端。一朝长平败，伏尸遍冈峦。胡装三百舸，舸舸好红颜。吴口拥橐驼，鸣笳入燕关。昔时鄢郢人，犹在城南间。","dynasty":"清代","title":"秋山其一"}
{"author":"顾炎武","content":"唐代浮梁处，遗牛制尚新。一朝移岸谷，千载困风尘。失水鼋鼍没，依城鹳雀邻。应无丞相问，傥与牧童亲。世变形容老，年深战伐频。无穷怀古意，舍尔适西秦。","dynasty":"清代","title":"蒲州西门外铁牛唐时所造以系浮桥者今河西徙十馀里矣"}
{"author":"顾炎武","content":"居庸突兀倚青天，一涧泉流鸟道悬。终古戍兵烦下口，本朝陵寝托雄边。车穿褊峡鸣禽里，烽点重冈落雁前。燕代经过多感慨，不关游子思风烟。","dynasty":"清代","title":"居庸关其一"}
{"author":"顾炎武","content":"一雁度汾河，河边积雪多。水枯清涧曲，风落介山阿。塞上愁书信，人间畏网罗。覆车方有粟，饮啄意如何。","dynasty":"清代","title":"一雁"}
{"author":"顾炎武","content":"秋风动乔岳，黄叶辞中林。策杖且行游，息此空亭阴。伊昔吾宗英，赋诗一登临。尔来阅三纪，斯人成古今。邈矣越石啸，悲哉嵇生琴。钟吕久不鸣，乾坤尽聋喑。为我呼蓐收，虎爪持霜金。起我九原豪，狝彼田中禽。下见采薇子，旧盟犹可寻。神理傥不暌，久要终此心。","dynasty":"清代","title":"华下有怀顾推官"}
{"author":"顾炎武","content":"绝塞飘零苦著书，朅来行李问何如。云生岱北天多雨，水决淮壖地上鱼。浊酒不忘千载上，荒鸡犹唱二更馀。诸公莫效王尼叹，随处容身足草庐。","dynasty":"清代","title":"与江南诸子别"}
{"author":"顾炎武","content":"烽火临瓜步，銮舆去石头。蕃文来督府，降表送苏州。杀戮神人哭，腥污郡邑愁。依山成斗寨，保水得环洲。国士推司马，戎韬冠列侯。师从黄钺陈，计用白衣舟。曹沫提刀日，田单伏锸秋。春旗吴苑出，夜火越江浮。作气须先鼓，争雄必上游。军声天外落，地势掌中收。征虏投壶暇，东山赌墅优。莫轻言一战，上客有良谋。","dynasty":"清代","title":"上吴侍郎阳"}
{"author":"顾炎武","content":"日角膺符早，天枝主鬯临。安危宗社计，拥立大臣心。旧国仍三亳，多方有二斟。汉灾当百六，人未息讴吟。","dynasty":"清代","title":"感事其一"}
{"author":"顾炎武","content":"春秋书鲁月，犹是谓文王。旧国还丰镐，遗民自夏商。神游弓剑远，天与卦爻长。此日追休烈，于戏不可忘。","dynasty":"清代","title":"闰五月十日其二"}
{"author":"顾炎武","content":"侬家住在江洲，两桨如飞自繇。金兵一到北岸，踏车金山三周。","dynasty":"清代","title":"榜人曲其一"}
{"author":"顾炎武","content":"岱云东浮日西晻，下有畸人事铅椠。忽来青鸟衔尺书，月入轩棂灯吐燄。别子三年断音问，敝裘白发空冉冉。引领常睎函谷关，停骖尚忆终南广。濒行把酒送余去，重来何日当分陕。腐儒衰老岂所望，感此深情刻琬琰。担簦百舍不自量，可能再上三峰险。君家贤甥与令嗣，舞雩归咏同曾点。尚论千秋品并堪，以吾一日年犹忝。期君且复慰离愁，勿向流光悲荏苒。","dynasty":"清代","title":"得伯常中尉书却寄并示朱烈王太和二门人"}
{"author":"顾炎武","content":"赵国佳公子，翩翩又一时。满壶桑落酒，临别重相思。路绝花骢汗，情深越鸟枝。贤兄烦锁钥，边塞寄安危。","dynasty":"清代","title":"出雁门关屈赵二生相送至此有赋其二"}
{"author":"顾炎武","content":"久客仍流转，愁人独远征。釜遭行路夺，席与舍儿争。混迹同佣贩，甘心变姓名。寒依车下草，饥糁䥶中羹。浦雁先秋到，关鸡候旦鸣。蹠穿山更险，船破浪犹横。疾病年来有，衣装日渐轻。荣枯心易感，得丧理难平。默坐悲先代，劳歌念一生。买臣将五十，何处谒承明。","dynasty":"清代","title":"旅中"}
{"author":"顾炎武","content":"转蓬枯质自来轻，绕树孤栖尚未成。守兔江湄迟夜月，饮牛涧底触秋声。孤单苦忆难兄弟，薄劣烦呼似舅甥。今日燕台何邂逅，数年心事一班荆。","dynasty":"清代","title":"答徐甥乾学"}
{"author":"顾炎武","content":"四序乘金气，三峰压大河。巨灵雄赑屃，白帝俨巍峨。地劣窥天井，云深拜斗阿。夕岚开翠巘，初月上青柯。欲摘星辰堕，还虞虎豹诃。正冠朝殿阖，持杖叱羲和。势扼双崤壮，功从驷伐多。未归桃塞马，终负鲁阳戈。山鬼知秦帝，蛮王属赵佗。出关收楚魏，浮水下江沱。老尚思三辅，愁仍续《九歌》。唯应王景略，岁晚一来过。","dynasty":"清代","title":"华山"}
{"author":"顾炎武","content":"代运当中绝，房帏召女戎。诛锄宗子尽，罗织庶僚空。典祏迁新主，司筵扫故宫。贞符疑改卜，大礼竟升中。复子仍明两，登遐获令终。弥缝由密勿，回干赖元功。祔庙尊亲并，因山宅兆同。至今寻史传，犹想狄梁公。","dynasty":"清代","title":"乾陵"}
{"author":"顾炎武","content":"北府曾缝战士衣，酒浆宾从各无违。虚堂一夕琴先断，华表千年鹤未归。","dynasty":"清代","title":"悼亡其二"}
{"author":"顾炎武","content":"旧京秋色转霏微，目送毗陵一雁飞。笑我畏人能久客，嗟君怀土便思归。风高海气龙王庙，水落江声燕子矶。卉布家乡多已作，此行须换芰荷衣。","dynasty":"清代","title":"送张山人应鼎还江阴"}
{"author":"顾炎武","content":"故国悲遗老，南邦忆羽仪。巡方先帝日，射策德陵时。落照辞乌府，秋风散赤墀。行年逾八十，当世历兴衰。廉里居龚胜，绵山隐介推。清操侔白璧，直道叶朱丝。函杖天涯远，杓衡岁序移。无繇承问讯，秪益叹差池。水没延州宅，山颓伍相祠。传家唯疏草，累德有铭碑。洒涕瞻乡社，论心切旧知。空馀岁寒谊，不敢负交期。","dynasty":"清代","title":"哭李侍御灌溪先生模"}
{"author":"顾炎武","content":"人生无贤愚，大节本所共。蹉跎一失身，岂不负弦诵。卓哉李先生，九流称博综。心鄙马季长，不作西第颂。屏居向郊坰，食淡常屡空。清修比范丹，聪记如应奉。力学不求闻，终焉老家巷。同时程中丞，一疏亦惊众。玉玺安足陈，亟进名臣用。党论正纷挐，中朝并嚚讼。世推山东豪，三李尤放纵。祠奄与哭典，后先相伯仲。初踰士类闲，竟折邦家栋。悲哉五十年，风尘尚澒洞。我来拜遗阡，增此儒林重。虽无謦咳接，犹有风流送。自非随武贤，九原谁与从。","dynasty":"清代","title":"过矩亭拜李先生墓下"}
{"author":"顾炎武","content":"市中问韩康，药肆在何许。床头本草书，门外长桑侣。每吟诗一篇，泠然在云天。筇穿北固雪，艇迷京口烟。六代江山好，愁来恣搜讨。兰荪本独芳，姜桂从今老。去去复栖栖，河东王伯齐。年年寻杜甫，一过浣花溪。","dynasty":"清代","title":"赠邬处士继思"}
{"author":"顾炎武","content":"陶君有五柳，更想桃花源。山回路转不知处，到今高士留空言。太邱之后多君子，门前正对桃花水。嘉蔬名木本先畴，海志山经成外史。曾作诸生三十年，老来自种溪前田。四百甲子颜犹少，有与疑年但一笑。有时提壶过比邻，笑谈烂熳皆天真。酒酣却说神光始，感慨汍澜不可止。老人尚记为儿时，烟火万里连江畿。斗米三十谷如土，春花秋月同游嬉。定陵龙驭归苍昊，国事人情亦草草。桑田沧海几回更，只今尚有遗民老。语罢长谣更浮白，七十年来似畴昔。与君同是避秦人，不醉春光良可惜。春非我春，秋非我秋。惟有桃花年年开，溪水年年流。为君酌酒长无愁。","dynasty":"清代","title":"桃花溪歌赠陈处士梅"}
{"author":"顾炎武","content":"羲仲殷东方，伶伦和律管。阴崖见白日，黍谷回春暖。柔橹下流凘，轻车度危栈。草木皆欣欣，不觉韶光晚。大造虽无私，薰莸不同产。奈此物性何，鸠化犹鹰眼。","dynasty":"清代","title":"赴东六首其五"}
{"author":"顾炎武","content":"白发黄冠老道流，自言家世小兴州。一从移向山南住，吹角孤城二百秋。","dynasty":"清代","title":"古北口其三"}
{"author":"顾炎武","content":"尚忆沙陀事，明宗此郡生。艰难当乱世，太息轸遗氓。凤彩留荒井，龙文照古城。焚香祝天愿，果得见升平。","dynasty":"清代","title":"应州其二"}
{"author":"顾炎武","content":"何来千岁鹤，忽下九皋音。一自来凡境，推颓已至今。临风时独舞，警露亦长吟。乍识人民异，还悲岁月侵。早寒江上笛，秋急戍楼砧。木落依空沼，云多失旧林。三株天外冷，甲子世间深。尚想蓬莱晓，终思弱水阴。神州迷再举，碧落杳千寻。多少乘轩者，知同一寸心。","dynasty":"清代","title":"赋得老鹤万里心用心字"}
{"author":"顾炎武","content":"督师公子竟头陀，诗笔峥荣浩气多。两世心情知不遂，待谁更奋鲁阳戈。","dynasty":"清代","title":"楚僧元瑛谈湖南三十年来事作四绝句其三"}
{"author":"顾炎武","content":"萧瑟昌平路，行来十九年。清霜封殿瓦，野火逼山阡。镐邑风流尽，邙陵岁月迁。空堂论往事，犹有旧中涓。","dynasty":"清代","title":"赠献凌司香贯太监宗"}
{"author":"顾炎武","content":"出郭初投饭店，入城复到茶庵。秦客王稽至此，待我三亭之南。相逢问我名姓，资中故王大夫。此时不用便了，只须自出提酤。","dynasty":"清代","title":"六言"}
{"author":"顾炎武","content":"龙门下雷首，自古称西河。入自积石来，出塞复逶迤。吕梁悬百仞，孟门高峨峨。远矣大禹功，山泽得所宜。灵迹表华岩，金行镇西垂。黄虞日已远，奰怒寻干戈。去年方斗争，掘壕守朝那。车骑如星流，衣装兼橐驼。狼弧动箭镞，参伐扬旂麾。嗟此河上军，来往何时罢。今年暂寝兵，逻卒犹讥诃。手持一尺符，予钱方得过。追惟狄泉陷，地底生苍鹅。窫窬来攫人，逵路横长蛇。寰区恣刀俎，飞走穷网罗。万类不足饱，蝼蚁其奈何。仰希神明眷，下戢阳侯波。行将朝白帝，一诉斯民罹。猿鸟既长吟，穷人亦悲歌。歌止天听回，勿厌辞烦多。","dynasty":"清代","title":"河上作"}
{"author":"顾炎武","content":"去秋窥东溟，今冬浮五湖。长叹天地间，人区日榛芜。出门多蛇虎，局促守一隅。梦想在中原，河山不崎岖。朝驰瀍涧宅，夕宿殽函都。神明运四极，反以形骸拘。收身蓬艾中，所之若穷途。杖策当独行，未敢惮羁孤。愿登广阿城，一览舆地图。回首八骏遥，怅然临交衢。","dynasty":"清代","title":"将远行作"}
{"author":"顾炎武","content":"闰位穷元季，真符启圣人。九州殊夏裔，万古肇君臣。武德三王后，文思二帝邻。卜年乘王气，定鼎属休辰。江水萦丹阙，钟山拥紫宸。衣冠天象远，法驾月游新。正寝朝群后，空城走百神。九嵏超嵽嵲，原庙逼嶙峋。宝祚方中缺，灾精且下沦。郊坰来猎火，苑籞动车尘。系马神宫树，樵苏御道薪。岿然唯殿宇，一望独荆榛。流落先朝士，间关绝域身。干戈逾六载，雨露接三春。患难形容改，艰危胆气真。天颜杳霭接，地势郁纡亲。尚想初陵制，仍询徙邑民。因山皆土石，用器不金银。紫气浮天宇，苍龙捧日轮。愿言从邓禹，修谒待西巡。","dynasty":"清代","title":"恭谒孝陵"}
{"author":"顾炎武","content":"极目危峦望八荒，浮云夕日遍山黄。全收朔地当年大，不断秦城自古长。北狩千官随土木，西来群盗失金汤。空山向晚城先闭，寥落居人畏虎狼。","dynasty":"清代","title":"居庸关其二"}
{"author":"顾炎武","content":"四柿先人种，旁临一亩池。霜彫萱草色，日映女贞枝。旧业从飘荡，非材得憖遗。清阴常不散，勿使众禽窥。","dynasty":"清代","title":"寄题贞孝墓后四柿"}
{"author":"顾炎武","content":"闻道今天子，中兴自福州。二京皆望幸，四海愿同仇。灭麌须名将，尊王仗列侯。支方传尺一，不觉泪频流。","dynasty":"清代","title":"闻啸"}
{"author":"顾炎武","content":"神器无中坠，英明乃嗣兴。紫蜺迎剑灭，丹日御轮升。景命殷王及，灵符代邸膺。天威寅降鉴，祖武肃丕承。采垩昭王俭，盘杅象帝兢。泽能回夏暍，心似涉春冰。世值颓风运，人多比德朋。求官逢硕鼠，驭将失饥鹰。细柳年年急，萑苻岁岁增。关门亡铁牡，路寝泄金縢。雾起昭阳镜，风摇甲观灯。已占伊水竭，真遘杞天崩。道否穷仁圣，时危恨股肱。哀同望帝化，神想白云乘。秘谶归新野，群心望有仍。小臣王室泪，无路哭桥陵。","dynasty":"清代","title":"大行哀诗"}
{"author":"顾炎武","content":"诸陵何崔嵬，不改苍然色。下蟠厚地深，上峻青天极。佳气郁葱䓤，灵长讵可测。云何宫阙旁，坐见獯东偪。空劳牲醴陈，微寘神岂食。仁言人所欣，盗言人所惑。小修此陵园，大屑我社稷。朅来复仲春，再拜剪荆棘。臣子分则同，骏奔乃其职。区区犬马心，愧乏匡扶力。","dynasty":"清代","title":"再谒天寿山陵"}
{"author":"顾炎武","content":"火山横日幕，铜涧亘天徼。乱树云南国，交绳僰外桥。枕戈穿偪仄，带甲上岧峣。地汁生淫雾，流烟入斗杓。七擒依算略，一战定蛮苗。信洽炎荒永，恩宣益部遥。深思危大业，隆眷切先朝。更有亲贤表，宫廷告百僚。","dynasty":"清代","title":"拟唐人五言八韵其四诸葛丞相渡泸"}
{"author":"顾炎武","content":"日入空山海气侵，秋光千里自登临。十年天地干戈老，四海苍生吊哭深。水涌神山来白鸟，云浮仙阙见黄金。此中何处无人世，只恐难酬烈士心。满地关河一望哀，彻天烽火照胥台。名王白马江东去，故国降幡海上来。秦望云空阳鸟散，冶山天远朔风回。楼船见说军容盛，左次犹虚授钺才。南营乍浦北南沙，终古提封属汉家。万里风烟通日本，一军旗鼓向天涯。楼船已奉征蛮敕，博望空乘泛海槎。愁绝王师看不到，寒涛东起日西斜。长看白日下芜城，又见孤云海上生。感慨河山追失计，艰难戎马发深情。埋轮拗镞周千亩，蔓草枯杨汉二京。今日大梁非旧国，夷门愁杀老侯赢。","dynasty":"清代","title":"海上（四首）"}
{"author":"顾炎武","content":"春雨收山半，江天出翠层。重闻百五日，遥祭十三陵。祝版书孙子，祠官走令丞。西京遗庙在，天下想中兴。","dynasty":"清代","title":"金陵杂诗其二"}
{"author":"顾炎武","content":"弱冠追三古，中年赋二京。一门更丧乱，七尺尚峥嵘。江海存微息，山陵鉴本诚。落萁裁十亩，覆草只三楹。变故兴奴隶，奸豪出里闳。弥天成夏网，画地类秦坑。狱卒逢田甲，刑官属宁成。文深从锻鍊，事急费经营。节侠多燕赵，交亲即弟兄。周旋如一日，忼慨见平生。疾苦频存问，阽危得拄撑。不侵贞士诺，逾笃故人情。木向猿声老，江随虎迹清。更承身世画，不觉涕沾缨。","dynasty":"清代","title":"上路光禄太平"}
{"author":"顾炎武","content":"文史生涯拙，关河岁月劳。幽情便水竹，逸韵老蓬蒿。独雁飞常迅，寒鸡宿愈高。一窥西华顶，天下小秋毫。","dynasty":"清代","title":"关中杂诗其一"}
{"author":"顾炎武","content":"故国羁人怨诽深，感君来往数相寻。都将文字销馀日，难把幽忧损壮心。演易已成殷牖𦣱，援琴犹学楚囚音。黧颜白发非前似，只有新诗尚苦吟。","dynasty":"清代","title":"詶王生仍"}
{"author":"顾炎武","content":"秋风动乔岳，黄叶辞中林。策杖且行游，息此空亭阴。伊昔吾宗英，赋诗一登临。尔来阅三纪，斯人成古今。邈矣越石啸，悲哉嵇生琴。钟吕久不鸣，乾坤尽聋喑。为我呼蓐收，虎爪持霜金。起我九原豪，狝彼田中禽。下见采薇子，旧盟犹可寻。神理傥不暌，久要终此心。","dynasty":"清代","title":"华下有怀顾推官"}
{"author":"顾炎武","content":"平生好修辞，著集逾十卷。本无郑卫音，不入时人选。年老更迂疏，制行复刚褊。东京耆旧尽，羸瘵留馀喘。放迹江湖间，犹思理坟典。朝来阅徵书，处士多章显。何来南郡生，心期在轩冕。幸得比申屠，超然竟独免。春雨对空山，流泉傍清畎。枕石且看云，悠然得所遣。未敢慕巢由，徒誇一身善。穷经待后王，到死终黾勉。","dynasty":"清代","title":"春雨"}
{"author":"顾炎武","content":"象器先王作，灵台太室东。阴阳求日至，风雨会天中。考极三辰正，封畿万国同。吾衰今已甚，犹一梦周公。","dynasty":"清代","title":"测景台"}
{"author":"顾炎武","content":"是日惊秋老，相望各一涯。离怀销浊酒，愁眼见黄花。天地存肝胆，江山阅鬓华。多蒙千里讯，逐客巳无家。","dynasty":"清代","title":"詶王处士九日见怀之作"}
{"author":"顾炎武","content":"绝塞飘零苦著书，朅来行李问何如。云生岱北天多雨，水决淮壖地上鱼。浊酒不忘千载上，荒鸡犹唱二更馀。诸公莫效王尼叹，随处容身足草庐。","dynasty":"清代","title":"与江南诸子别"}
{"author":"顾炎武","content":"幼安遭汉季，一身客辽东。世乱多倾危，筑室深山中。自非学者流，名字罕得通。研心易六爻，不用希潜龙。根矩好清评，行止乃未同。","dynasty":"清代","title":"古隐士其一"}
{"author":"顾炎武","content":"神州移水德，故鼎去山东。断霓夫人剑，残烟郭隗宫。身留烈士后，迹混市儿中。改服心弥苦，知音耳自通。沈沦馀技艺，忼慨本英雄。壮节悲迟晚，羁魂迫固穷。一吟辽海怨，再奏蓟丘风。不复荆卿和，哀哉六国空。","dynasty":"清代","title":"拟唐人五言八韵其二高渐离击筑"}
{"author":"顾炎武","content":"何处平舒道，西风卷夕云。空留一片璧，为遗滈池君。","dynasty":"清代","title":"华阴古迹二首其一平舒道"}
{"author":"顾炎武","content":"推官吾父行，世远亡谱系。及乎上郡还，始结同盟契。崎岖鞭弭间，周旋仅一岁。痛自京师沦，王纲亦陵替。人怀分土心，欲论纵横势。与君共三人，独奉南阳帝。谈笑东胡空，一扫天日翳。君才本恢宏，阔略人事细。一疏入人手，几堕猾胡睨。乃有汉将隙，因掉三寸说。主帅非其人，大事复不济。君来就茅屋，问我驾所税。幸有江上舟，请鼓铃下枻。别去近一旬，君行尚留滞。二子各英姿，文才比兰桂。身危更藏亡，并命一朝毙。巢卵理必连，事乃在眉眦。一身更前却，欲听华亭唳。我时亦出亡，闻此辄投袂。扁舟来劝君，行矣不再计。惊弦鸟不飞，困纲鱼难逝。旦日追吏来，君遂见囚系。槛车赴白门，忠孝辞色厉。竟作戎首论，卒践捐生誓。仓皇石头骨，未从九原瘗。父子兄弟间，五人死相继。呜呼三吴中，巍然一门第。尚有五岁孙，伏匿苍山际。门人莫将燮，行客挥哀涕。群情伫收京，恩恤延后世。归丧琅邪冢，诏策中牢祭。后死愧子源，徘徊哭江裔。他日修史书，犹能著凡例。","dynasty":"清代","title":"哭顾推官"}
{"author":"顾炎武","content":"淡霓生岩际，奔泉下石间。龙蛇方起陆，雀鼠尚争山。雨静前村市，秋凋故国颜。介君祠庙在，风义夐难攀。","dynasty":"清代","title":"介休"}
{"author":"顾炎武","content":"四柿先人种，旁临一亩池。霜彫萱草色，日映女贞枝。旧业从飘荡，非材得憖遗。清阴常不散，勿使众禽窥。","dynasty":"清代","title":"寄题贞孝墓后四柿"}
{"author":"顾炎武","content":"馀生犹拜谒，吾友复同来。筋力愁初减，天颜伫一回。岩云随驭下，寝仗夹车开。未得长陪从，辞行涕泗哀。","dynasty":"清代","title":"三月十二日有事于攒宫同李处士因笃"}
{"author":"顾炎武","content":"生年十五馀，即与人事接。中更世难婴，书史伹涉猎。率尔好为文，蔚然富枝叶。终愧康成学，久旷周孔业。日西岁将晏，行事苦不立。礼堂写六经，庶几犹可及。俗流好郑卫，淫词自亲狎。用以扶道真，十无一二合。出门游万里，踽踽恒负笈。晚得逢萧君，探赜穷鲁汲。车中服子慎，一见语便洽。上考三传讹，独授尼父法。方深得朋喜，岂料归欤急。黄鹤对青山，翩然鼓江楫。浮云翳楚天，引领空于邑。何时复相从，问奇补三箧。惟期夕愓心，不负朋簪盍。","dynasty":"清代","title":"赠萧文学企昭"}
{"author":"顾炎武","content":"此地犹天府，当年竟入秦。燕丹不可作，干载自悽神。野烧村中夕，枯桑垄上春。一归屯占后，墟里少遗民。","dynasty":"清代","title":"督亢"}
{"author":"顾炎武","content":"旧府荒城内，颓垣只四门。先朝曾驻跸，当日是雄籓。綵帛连楼满，笙歌接巷繁。一逢三月火，惟吊国殇魂。","dynasty":"清代","title":"自大同至西口四首其一"}
{"author":"顾炎武","content":"重寻荒径一冲泥，谷口墙东路不迷。万里河山人落落，三秦兵甲雨凄凄。松阴旧翠长浮院，菊芯初黄欲照畦。自笑漂萍垂老客，独骑羸马上关西。","dynasty":"清代","title":"雨中至华下宿王山史家"}
{"author":"顾炎武","content":"旧是唐朝士，身更五代馀。每怀淳古意，聊卜华山居。月落岩阿寂，云来洞口虚。果哉非荷蒉，独识太平初。","dynasty":"清代","title":"云台观寻希夷先生遗迹"}
{"author":"顾炎武","content":"回溪非故隘，九虎失西东。惟有黄金匮，依然又省中。","dynasty":"清代","title":"华阴古迹二首其二回溪"}
{"author":"顾炎武","content":"文献巳沦亡，长者复云徂。一往归重泉，百年若须臾。寥寥杨子宅，恻恻黄公垆。挥涕送故人，执手存遗孤。末俗虽衰漓，风教犹未渝。愿与此邦贤，修古敦厥初。","dynasty":"清代","title":"送程工部葬"}
{"author":"顾炎武","content":"刘君东鲁才，颇能䆒经传。时方浑九流，发愤焚笔砚。久客梁宋间，落落无所见。弃家走关中，自结三秦彦。便居公瑾宅，直上高堂宴。忆昨出门初，朔风洒冰霰。独身跨一驴，力比苍鹰健。崎岖上太行，彳亍甘重趼。一过信陵君，下士色无倦。赠别宝刀装，宾僚陪祖饯。麾楫渡蒲津，骏马如奔电。上下五陵间，秦郊与周甸。花残御宿苑，麦秀含元𣪫。常过韦杜家，早识严徐面。意气何翩翩，交游良可羡。回首忆故人，久滞临淄县。黄尘污人衣，数举西风扇。山东不足居，苦为相知劝。世路况悠悠，穷愁傥能遣。聊裁一幅书，去托双飞燕。","dynasty":"清代","title":"寄刘处士大来"}
{"author":"顾炎武","content":"桃叶歌，歌宛转，旧日秦淮水清浅，此曲之兴自早晚。青溪桥边日欲斜，白土冈下驱虞车，越州女子颜如花。中官采取来天家，可怜马上弹琵琶。三月桃花四月叶，巳报北兵屯六合。两宫塞上行，日逐江东猎。桃叶复桃根，残英委白门。相逢冶城下，犹有六朝魂。","dynasty":"清代","title":"桃叶歌"}
{"author":"顾炎武","content":"卜雒方迁鼎，封唐次剪圭。国分河华北，星主实沈西。攘狄威名重，垂昆敬德跻。宠光延白屋，惠泽普黔黎。别殿俄传燧，深宫早听鼙。梯冲临玉壁，戈旝绕铜鞮。井竭龙池水，梁空燕垒泥。圃花游鹿采，山木化鹃啼。国语春秋志，贤王暇日题。定知慈俭理，得与禹汤齐。玉叶衣冠尽，金刀姓字迷。那堪梁苑草，春日更萋萋。","dynasty":"清代","title":"晋王府"}
{"author":"顾炎武","content":"亘地黄河出，开天此一门。千秋凭大禹，万里下昆崙。入庙焄蒿接，临流想像存。无人书壁问，倚马日将昏。","dynasty":"清代","title":"龙门"}
{"author":"顾炎武","content":"古墓横山下，遗文郡志中。才名留史传，谱系出先公。岁月千年邈，郊坰百战空。立松标旧竁，偃石护幽宫。地自豪家夺，碑因贵客砻。贤兄能发愤，陈迹遂昭融。念昔遭离乱，于今事略同。登车悲出走，雪涕问临戎。述记名山业，提戈国士风。荒祠亡血食，汗简续孤忠。山势仍吴镇，溪流与越通。眷言怀往烈，感慨意无穷。","dynasty":"清代","title":"同族兄存愉拜黄门公墓"}
{"author":"顾炎武","content":"钟山白草枯，冬月蒸宿雾。十里无立椔，冈阜但回互。宝城独青青，日色上霜露。殿门达明楼，周遭尚完固。其外有穹碑，巍然当御路。文自成祖为，千年系明祚。侍卫八石人，祗肃候灵辂。下列石兽六，森然象卤簿。自马至狮子，两两相比附。中间特崒嵂，有二擎天柱。排立榛莽中，凡此皆尚具。又有神烈山，世宗所封树。卧碑自崇祯，禁约烦圣谕。石大故不毁，文字犹可句。至于土木工，俱已亡其素。东陵在殿左，先时懿文祔。云有𣪫二层，去门可百步。正殿门有五，天子升自阼。门内庑三十，左右以次布。门外设两厨，右殿上所驻。祠署并宫监，羊房暨酒库。以至各廨宇，并及诸宅务。东西二红门，四十五巡铺。一一费搜寻，涉目仍迷瞀。山后更萧条，兵牧所屯聚。洞然见铭石，崩出常王墓。何代无厄菑，神圣莫能度。幸兹寝园存，皇天永呵护。奄人宿其中，无乃致亵污。陵卫多官军，残毁法不捕。伐木复撤亭，上触天地怒。雷震樵夫死，梁压陵贼仆。乃信高庙灵，却立生畏怖。若夫本卫官，衣食久遗蠹。及今尽流冗，存两千百户。下国有虮臣，一年再奔赴。低徊持寸管，能作西京赋。尚虑耳目褊，流传有错误。相逢虞子大，独记陵木数。未得对东巡，空山论掌故。","dynasty":"清代","title":"孝陵图"}
{"author":"顾炎武","content":"岁岁征骖讵有期，栖栖周道欲安之。尼公匪兕穷何病，尚父维鹰老未衰。市酒薄驱冬宿冷，山麰轻压晓行饥。从知宇宙今来阔，不似园林独卧时。","dynasty":"清代","title":"土门旅㝛"}
{"author":"顾炎武","content":"谷口耕畬少，金门待诏多。时清尊笔札，吾道失弦歌。夜月辞鸡树，秋风下雀罗。尚留园绮迹，终古重山阿。","dynasty":"清代","title":"关中杂诗其三"}
{"author":"顾炎武","content":"春霾乱青山，卉木苞未吐。绕郭号荒鸡，中田散野鼠。策杖向郊坰，幽人在岩户。未达隐者心，聊进苍生语。一自永嘉来，神州久无主。十姓迭兴亡，高光竟何许。栖栖世事迫，草草朋侪聚。相与读残碑，含愁吊今古。","dynasty":"清代","title":"与胡处士庭访北齐碑"}
{"author":"顾炎武","content":"空山三尺雪，匹马向荒榛。窈洞看冰柱，危峰迟日轮。水边寒啄鹤，松下晚樵人。恐有孤儿在，寻幽一问津。","dynasty":"清代","title":"盂县北有藏山云是程婴公孙杵臼藏赵孤处"}
{"author":"顾炎武","content":"传闻阿骨打，今已入燕山。毳幕诸陵下，狼烟六郡间。边军严不发，驿使去空还。一上江楼望，黄河是玉关。","dynasty":"清代","title":"感事其七"}
{"author":"顾炎武","content":"吾家有赐茔，近在尚书浦。前区百亩田，后启重门堵。子姓俨成行，科名多接武。家风万石传，花竹平泉圃。蝉联二百祀，魂魄犹兹土。一旦阅沧桑，他人代为主。痛我游子身，中年遭薄祜。驱车去关河，行行远豺虎。亲朋不可见，何况予同父。碌碌想阿奴，耕田故辛苦。行者叹四方，居者愁门户。岂为别离哀，努力念尔祖。","dynasty":"清代","title":"寄弟纾及友人江南其二"}
{"author":"顾炎武","content":"旧俗陶唐后，严祠古道边。土阶依玉座，松栋冠平田。霜露空林积，丹青彩笔鲜。垂裳追上理，历象想遗篇。鸟火频推革，山龙竟弃捐。汾方风动壑，姑射雪封颠。典册沦幽草，文章散暮烟。滔天非一族，猾马巳三传。岁至浇村酒，人贫阙社钱。相逢华发老，犹记汉朝年。","dynasty":"清代","title":"尧庙"}
{"author":"顾炎武","content":"素节乘云梦，清秋下渚宫。哀音生地籁，激楚入天风。落雁过山急，寒蝉抱树空。伤心干里目，愁绝百年中。郢路元依北，江关久向东。有人宗国泪，何地洒孤忠。","dynasty":"清代","title":"赋得江介多悲风用风字"}
{"author":"顾炎武","content":"火山横日幕，铜涧亘天徼。乱树云南国，交绳僰外桥。枕戈穿偪仄，带甲上岧峣。地汁生淫雾，流烟入斗杓。七擒依算略，一战定蛮苗。信洽炎荒永，恩宣益部遥。深思危大业，隆眷切先朝。更有亲贤表，宫廷告百僚。","dynasty":"清代","title":"拟唐人五言八韵其四诸葛丞相渡泸"}
{"author":"顾炎武","content":"先朝亦复愁元昊，臣子何人似范公。巳见干戈缠海内，尚留冠佩托江东。含霜晚穗遗田里，噪日寒禽古庙中。吾欲与公筹大事，到今忧乐恐无穷。","dynasty":"清代","title":"范文正公祠"}
{"author":"顾炎武","content":"天道有盈虚，智者乘时作。取果半青黄，不如待自落。始皇方侈时，土宇日开拓。海上标东门，长城绕北郭。欲传无穷世，更乞长生药。子房天下才，是时无所托。东见仓海君，用计亦疏略。狙击竟何为，烦彼十日索。譬之虎负嵎，矜气徒手搏。归来遇赤精，奋戈起榛薄。峣关一战破，蓝田再麾却。啧啧轵道旁，共看秦王缚。既已执韩仇，此志诚不怍。遂赴赤松要，无负圯桥诺。","dynasty":"清代","title":"子房"}
{"author":"顾炎武","content":"载耒来东国，年年一往还。禾垂墟照晚，果落野禽閒。食力终全节，依人尚厚颜。黄巾城下路，独有郑公山。","dynasty":"清代","title":"刈禾长白山下"}
{"author":"顾炎武","content":"卜雒方迁鼎，封唐次剪圭。国分河华北，星主实沈西。攘狄威名重，垂昆敬德跻。宠光延白屋，惠泽普黔黎。别殿俄传燧，深宫早听鼙。梯冲临玉壁，戈旝绕铜鞮。井竭龙池水，梁空燕垒泥。圃花游鹿采，山木化鹃啼。国语春秋志，贤王暇日题。定知慈俭理，得与禹汤齐。玉叶衣冠尽，金刀姓字迷。那堪梁苑草，春日更萋萋。","dynasty":"清代","title":"晋王府"}
{"author":"顾炎武","content":"秋山复秋水，秋花红未巳。烈风吹山冈，燐火来城市。天狗下巫门，白虹属军垒。可怜壮哉县，一旦生荆杞。归元贤大夫，断脰良家子。楚人固焚麇，庶几歆旧祀。句践栖山中，国人能致死。叹息思古人，存亡自今始。","dynasty":"清代","title":"秋山其二"}
{"author":"顾炎武","content":"重寻荒径一冲泥，谷口墙东路不迷。万里河山人落落，三秦兵甲雨凄凄。松阴旧翠长浮院，菊芯初黄欲照畦。自笑漂萍垂老客，独骑羸马上关西。","dynasty":"清代","title":"雨中至华下宿王山史家"}
{"author":"顾炎武","content":"久客仍流转，愁人独远征。釜遭行路夺，席与舍儿争。混迹同佣贩，甘心变姓名。寒依车下草，饥糁䥶中羹。浦雁先秋到，关鸡候旦鸣。蹠穿山更险，船破浪犹横。疾病年来有，衣装日渐轻。荣枯心易感，得丧理难平。默坐悲先代，劳歌念一生。买臣将五十，何处谒承明。","dynasty":"清代","title":"旅中"}
{"author":"顾炎武","content":"威远台前春草萋，望夫冈畔夜乌啼。九枝白日扶桑上，万叠苍山大海西。国是秪凭三寸舌，老谋终惜一丸泥。愁心欲共秦贞女，目断天涯路转迷。","dynasty":"清代","title":"望夫石"}
{"author":"顾炎武","content":"寄食清江院，从秋又涉冬。水侵慈姥竹，风落孝陵松。野宿从晨钓，山居傍夕烽。相逢徐孺子，多谢郭林宗。","dynasty":"清代","title":"久留燕子矶院中有感而作"}
{"author":"顾炎武","content":"秋色上陵坰，新松夹𣪫青。草深留虎迹，山合绕龙形。放犊朝登垄，司香月扫庭。不辞行潦荐，髣髴近惟馨。","dynasty":"清代","title":"孟秋朔旦有事于攒宫"}
{"author":"顾炎武","content":"一雁孤飞日，关河万里秋。云横秦塞白，水入代都流。烽火传西极，琴樽聚北州。登高欣有赋，今见屈千牛。","dynasty":"清代","title":"出雁门关屈赵二生相送至此有赋其一"}
{"author":"顾炎武","content":"赵国佳公子，翩翩又一时。满壶桑落酒，临别重相思。路绝花骢汗，情深越鸟枝。贤兄烦锁钥，边塞寄安危。","dynasty":"清代","title":"出雁门关屈赵二生相送至此有赋其二"}
{"author":"顾炎武","content":"灅南宫阙尽，一塔挂青天。法象三千界，华戎五百年。空幡摇夜月，孤磬落秋烟。顿觉诸缘减，临风独洒然。","dynasty":"清代","title":"应州其一"}
{"author":"顾炎武","content":"尚忆沙陀事，明宗此郡生。艰难当乱世，太息轸遗氓。凤彩留荒井，龙文照古城。焚香祝天愿，果得见升平。","dynasty":"清代","title":"应州其二"}
{"author":"顾炎武","content":"子高徒抗手，君独泪沾衣。送我山东去，春空一雁飞。沂山朝霭合，淮水夜灯微。去去怀知巳，愁来不可挥。","dynasty":"清代","title":"淮上别王生略"}
{"author":"顾炎武","content":"海上乘槎客，年年八月来。每逢佳节至，长得草堂开。老桂香犹吐，孤鸿影自回。未论千里事，一见且衔杯。","dynasty":"清代","title":"德州过程工部"}
{"author":"顾炎武","content":"馀生犹拜谒，吾友复同来。筋力愁初减，天颜伫一回。岩云随驭下，寝仗夹车开。未得长陪从，辞行涕泗哀。","dynasty":"清代","title":"三月十二日有事于攒宫同李处士因笃"}
{"author":"顾炎武","content":"念尔西归日，嗟余望路岐。殊方频邂逅，千里各差池。木落燕台早，霜封华掌迟。秦郊须置驿，莫后郑当时。","dynasty":"清代","title":"自大名至保定子德已先一月西行赋寄"}
{"author":"顾炎武","content":"忆昔过从日，偏承藻鉴殊。堂中延太守，门外揖王符。木叶空郊晚，鱼鳞大泽枯。邈如人世隔，无复问黄垆。","dynasty":"清代","title":"挽殷公子岳其一"}
{"author":"顾炎武","content":"雰雪晦支辰，丽日开华始。穷阴毕馀节，复旦临初纪。行宫刊木间，华路山林里。云气谁得窥，真龙自今起。天王未还京，流离况臣子。奔走六七年，率野歌虎兕。行行适吴会，三径荒不理。鹏翼候扶摇，鲲鬐望春水。颓龄尚未衰，长策无中止。","dynasty":"清代","title":"元日"}
{"author":"顾炎武","content":"久客燕代间，遂与关山老。流连王霸亭，踯躅刘琨道。枯荑春至迟，落木秋来早。独往兹怆然，同游昔谁好。三楚正干戈，沅湘弥浩浩。世乏刘荆州，托身焉所保。纵有登楼篇，何能荡怀抱。思因塞北风，一寄南飞鸟。","dynasty":"清代","title":"广昌道中二首其二"}
{"author":"顾炎武","content":"太息全齐霸业遗，如君真是一男儿。功成栈道迎王日，志决危城仗锸时。饥鸟尚衔庭下粒，老牛犹饮穴边池。可怜王建降秦后，千古无人解出奇。","dynasty":"清代","title":"安平君祠"}
{"author":"顾炎武","content":"何处平舒道，西风卷夕云。空留一片璧，为遗滈池君。","dynasty":"清代","title":"华阴古迹二首其一平舒道"}
{"author":"顾炎武","content":"忆昔过从日，偏承藻鉴殊。堂中延太守，门外揖王符。木叶空郊晚，鱼鳞大泽枯。邈如人世隔，无复问黄垆。","dynasty":"清代","title":"挽殷公子岳其一"}
{"author":"顾炎武","content":"皂帽冬常著，青山老自看。鸟怜池树静，云近岳天寒。淡食随人给，藜床任地安。閒来过道院，不为访金丹。","dynasty":"清代","title":"皂帽"}
{"author":"顾炎武","content":"海上雪深时，长空无一雁。平生李少卿，持酒来相劝。","dynasty":"清代","title":"海上"}
{"author":"顾炎武","content":"老不越疆吊，吾衰况疏慵。遥凭太行云，迢遰过夏峰。泉源日清泚，上有百尺松。忆叨忘年契，一纪秋徂冬。常思依蜀庄，有怀追楚龚。不得拜灵輀，限此关山重。会葬近千人，来观马鬣封。傥有徐孺子，只鸡远奔从。一时诸生间，得无少茅容。俗流骛声华，考实皆凡庸。淄渑竟谁知，管华称一龙。我无人伦鉴，焉敢希林宗。惟愿师伯夷，宁隘母不恭。嗟此衰世意，往往缠心胸。回首视秋山，肃矣霜露浓。","dynasty":"清代","title":"孙徵君以孟冬葬于夏峰时侨寓太原不获执绋适吴中有传示同社名氏者感触之意遂见乎辞"}
{"author":"顾炎武","content":"渴日出林表，炎风下高山。火旻云去微，谷井泉来悭。晨露薄不濡，夕氛横空殷。百卉变其姿，蕉萃侔榛菅。深居废寝兴，无计离人寰。而况蚩蚩氓，谋食良已艰。眷此负耒勤，羡彼濯流还。素月方东生，易忍桑榆间。乃悟处乱规，无营心自閒。讵如触热人，未老毛发班。坐须爽节至，一尊散襟颜。","dynasty":"清代","title":"夏日"}
{"author":"顾炎武","content":"宵来骑白马，蹑电向钟山。忽遇穷途伴，相将一哭还。君来犹五月，不逐秦淮节。携手宿荒郊，行吟对宫阙。此去到芜湖，山光似旧无。若经巡幸地，为我少踟蹰。","dynasty":"清代","title":"王处士自松江来拜陵毕遂往芜湖"}
{"author":"顾炎武","content":"曲阳古名邦，今日称下县。岳祠在其中，巍峨奉神殿。体制匹岱宗，经营自雍汴。鹤驾下层霄，宸香閟深院。睒䁑鬼目狞，盘蹙松根转。白石睇穹文，丹楹仰流绚。肇典在有虞，望秩群神遍。时巡岁即暮，归格牲斯荐。自此沿百王，彬彬著纪传。恒山跨北极，自古无封禅。赖以镇华戎，帝王得南面。河朔多彊梁，燕云屡征战。赫赫我阳庚，区分入邦甸。告祈无阙事，降福蒙深眷。周封乔岳柔，禹别高山奠。疆吏少干城，神州恣奔践。祠同宋社亡，祭卜伊川变。再拜出庙门，呜呼泪如霰。","dynasty":"清代","title":"北岳庙"}
{"author":"顾炎武","content":"桃叶歌，歌宛转，旧日秦淮水清浅，此曲之兴自早晚。青溪桥边日欲斜，白土冈下驱虞车，越州女子颜如花。中官采取来天家，可怜马上弹琵琶。三月桃花四月叶，巳报北兵屯六合。两宫塞上行，日逐江东猎。桃叶复桃根，残英委白门。相逢冶城下，犹有六朝魂。","dynasty":"清代","title":"桃叶歌"}
{"author":"顾炎武","content":"士有负盛名，卒以亏大节。咎在见事迟，不能自引决。所以贵知几，介石称贞洁。唐至昭宗时，干戈满天阙。贤人虽发愤，无计匡杌隉。邈矣司空君，保身类明哲。坠笏雒阳墀，归来卧积雪。视彼六臣流，耻与冠裳列。遗像在山厓，清风动岩穴。堂茆一亩深，壁树千寻绝。不复见斯人，有怀徒郁切。","dynasty":"清代","title":"王官谷"}
{"author":"顾炎武","content":"积雪冻关河，我行复千里。忽闻弦诵声，远出衡门里。在汉方盛时，言利宏羊始。桓生书一编，恢卓有深旨。发愤刺公卿，嗜利无廉耻。片言折斗筲，笃论垂青史。矧乃衰乱仍，征敛横无纪。转饷七盘山，骨满秦川底。太息问朝绅，食粟斯已矣。幸哉荀卿门，尚有苞邱子。","dynasty":"清代","title":"岁暮西还时李生云沾方读盐铁论"}
{"author":"顾炎武","content":"岱云东浮日西晻，下有畸人事铅椠。忽来青鸟衔尺书，月入轩棂灯吐燄。别子三年断音问，敝裘白发空冉冉。引领常睎函谷关，停骖尚忆终南广。濒行把酒送余去，重来何日当分陕。腐儒衰老岂所望，感此深情刻琬琰。担簦百舍不自量，可能再上三峰险。君家贤甥与令嗣，舞雩归咏同曾点。尚论千秋品并堪，以吾一日年犹忝。期君且复慰离愁，勿向流光悲荏苒。","dynasty":"清代","title":"得伯常中尉书却寄并示朱烈王太和二门人"}
{"author":"顾炎武","content":"张伯松，巧为奏，大纛高牙拥前后。罢将印，归里中，东国有兵鼓逢逢。鼓逢逢，旗猎猎，淄川城下围三匝。围三匝，开城门，取汝一头谢元元。","dynasty":"清代","title":"淄川行"}
{"author":"顾炎武","content":"不去围城拥短辕，栖栖犹自向平原。此心未忍轻三晋，愿见辛垣尽一言。","dynasty":"清代","title":"不去其一"}
{"author":"顾炎武","content":"侬家住在江洲，两桨如飞自繇。金兵一到北岸，踏车金山三周。","dynasty":"清代","title":"榜人曲其一"}
{"author":"顾炎武","content":"萧瑟昌平路，行来十九年。清霜封殿瓦，野火逼山阡。镐邑风流尽，邙陵岁月迁。空堂论往事，犹有旧中涓。","dynasty":"清代","title":"赠献凌司香贯太监宗"}
{"author":"顾炎武","content":"龙门下雷首，自古称西河。入自积石来，出塞复逶迤。吕梁悬百仞，孟门高峨峨。远矣大禹功，山泽得所宜。灵迹表华岩，金行镇西垂。黄虞日已远，奰怒寻干戈。去年方斗争，掘壕守朝那。车骑如星流，衣装兼橐驼。狼弧动箭镞，参伐扬旂麾。嗟此河上军，来往何时罢。今年暂寝兵，逻卒犹讥诃。手持一尺符，予钱方得过。追惟狄泉陷，地底生苍鹅。窫窬来攫人，逵路横长蛇。寰区恣刀俎，飞走穷网罗。万类不足饱，蝼蚁其奈何。仰希神明眷，下戢阳侯波。行将朝白帝，一诉斯民罹。猿鸟既长吟，穷人亦悲歌。歌止天听回，勿厌辞烦多。","dynasty":"清代","title":"河上作"}
{"author":"顾炎武","content":"水折通燕海，山盘上赵陉。权谋存史册，险绝著图经。瞰下如临井，凭高似建瓴。壑冰当路白，窑火出林青。颇忆三分国，曾观九地形。秦师踰上党，齐卒戍荧庭。独此艰方轨，于今尚固扃。连恒开晋索，指昴逼虞星。乞水投孤戍，炊藜舍短亭。却愁时不会，天地一流萍。","dynasty":"清代","title":"井陉"}
{"author":"顾炎武","content":"象器先王作，灵台太室东。阴阳求日至，风雨会天中。考极三辰正，封畿万国同。吾衰今已甚，犹一梦周公。","dynasty":"清代","title":"测景台"}
{"author":"顾炎武","content":"代运当中绝，房帏召女戎。诛锄宗子尽，罗织庶僚空。典祏迁新主，司筵扫故宫。贞符疑改卜，大礼竟升中。复子仍明两，登遐获令终。弥缝由密勿，回干赖元功。祔庙尊亲并，因山宅兆同。至今寻史传，犹想狄梁公。","dynasty":"清代","title":"乾陵"}
{"author":"顾炎武","content":"生来一诺比黄金，那肯风尘负此心。不是白登诗未解，菲才端自愧卢谌。","dynasty":"清代","title":"推官二子执后欲为之经营而未得也而二子死矣其一"}
{"author":"顾炎武","content":"满地关河一望哀，彻天烽火照胥台。名王白马江东去，故国降幡海上来。秦望云空阳鸟散，冶山天远朔风回。遥闻一下亲征诏，梦想犹虚授钺才。","dynasty":"清代","title":"海上其二"}
{"author":"顾炎武","content":"北京一崩沦，国史遂中绝。二十有四年，记注亦残缺。中更支与贼，出入五轇轕。亡城与破军，纷错难具说。三案多是非，反覆同一辙。始终为门户，竟与国俱灭。我欲问计吏，朝会非王都。我欲登兰台，秘书入东虞。文武道未亡，臣子不敢诬。窜身云梦中，幸与国典俱。有志述三朝，并及海宇图。一书未及成，触此忧患途。同方有潘子，自小耽文史。荦然持巨笔，直溯明兴始。谓惟司马迁，作书有条理。自馀数十家，充栋徒为尔。上下三百年，粲然得纲纪。索居患无朋，何意来金陵。家在钟山旁，云端接觚棱。亲见高帝时，日月东方升。山川发秀丽，人物流名称。到今王气存，疑有龙虎兴。把酒为君道，千秋事难讨。一代多文章，相随没幽草。城无弦诵生，柱歾藏书老。同文化支字，劫火烧丰镐。自非尼父生，六经亦焉保。夏亡传禹贡，周衰垂六官。后王有所凭，苍生蒙治安。皇祖昔宾天，天地千年寒。闻知有小臣，复见文物完。此人待聘珍，此书藏名山。顾我虽逢掖，犹然抱遗册。定哀三世间，所历如旦夕。颇闻董生语，曾对西都客。期君共编摩，不坠文献迹。便当挈残书，过尔溪上宅。","dynasty":"清代","title":"赠潘节士柽章"}
{"author":"顾炎武","content":"突兀孤亭上碧空，高皇于此下江东。即今御笔留题处，想见神州一望中。黄屋非心天下计，青山如旧帝王宫。丹阳父老多遗恨，尚与儿童诵大风。","dynasty":"清代","title":"金坛县南五里顾龙山上有高皇帝御题词一阕"}
{"author":"顾炎武","content":"大江从西来，东抵长干冈。至今号栅洪，对城横石梁。落日照金陵，火旻生秋凉。都城久尘坌，出郊且相羊。客有五六人，鼓枻歌沧浪。盘中设瓜果，几案罗酒浆。上坐老沙门，旧日名省郎。曾折帝廷槛，几死丹陛旁。天子自明圣，毕竟诛安昌。南走侍密勿，一身再奔亡。复有一少者，沈毅尤非常。不肯道姓名，世莫知行藏。其馀数君子，须眉各轩昂。为我操南音，未言神已伤。流贼自中州，楚实当其吭。出入十五郡，南国无安疆。血成江汉流，骨与灊庐望。赫怒我先帝，亲遣元臣行。北落开和门，三台动光芒。一旦霣大命，藩后残荆襄。遂令三楚间，哀哉久战场。宁南佩侯印，忽焉竟披猖。称兵据上流，以国资东阳。岂无材略士，忍死奔遐荒。落雁衡北回，穷乌树南翔。可怜洞庭水，遗烈存中湘。连营十三镇，恣肆无朝纲。夜半相诛屠，三宫离武冈。黔中亦楚地，君长皆印章。国家有驱除，往往用土狼。积雨闭摩泥，毒流涨昆明。蛮陬地斗绝，极目天茫茫。顷者西方兵，连岁争辰阳。心悼黄屋远，眼倦烽火忙。楚虽三户存，其人故倔彊。崎岖二君子，志意不可量。郧公抗忠贞，左徒吐洁芳。举头是青天，不见二曜光。何意多同心，合沓来诸方。仆本吴趋士，雅志陵秋霜。适来新亭宴，得共宾主觞。戮力事神州，斯言固难忘。我宁为楚囚，流涕空沾裳。","dynasty":"清代","title":"王徵君潢具舟城西同楚二沙门小坐栅洪桥下"}
{"author":"顾炎武","content":"清跸郊宫寂，春游苑籞荒。城中屠各虏，殿上左贤王。紫塞连元菟，黄河界白羊。舆图犹在眼，涕泪已沾裳。","dynasty":"清代","title":"感事其五"}
{"author":"顾炎武","content":"士有负盛名，卒以亏大节。咎在见事迟，不能自引决。所以贵知几，介石称贞洁。唐至昭宗时，干戈满天阙。贤人虽发愤，无计匡杌隉。邈矣司空君，保身类明哲。坠笏雒阳墀，归来卧积雪。视彼六臣流，耻与冠裳列。遗像在山厓，清风动岩穴。堂茆一亩深，壁树千寻绝。不复见斯人，有怀徒郁切。","dynasty":"清代","title":"王官谷"}
{"author":"顾炎武","content":"神州既陆沉，时命乃大谬。南望建阳山，荒阡馀石兽。生违鹿柴居，死欠狐邱首。矢口为诗文，吐言每奇秀。扬州九月中，煨芋试新酎。猛志雷破山，剧谈河放溜。否终当自倾，伫待名贤救。落落我等存，一绳维宇宙。","dynasty":"清代","title":"赠黄职方师正其二"}
{"author":"顾炎武","content":"昔年盟誓告三辰，欲为生人植大伦。祭祢不从王氏腊，朝正犹用汉家春。阡原处处关心苦，几杖年年入梦亲。一上蒋山东极目，南湖烟水自清沦。","dynasty":"清代","title":"和陈芳绩诗其一"}
{"author":"顾炎武","content":"王气开洪武，山河拱大明。德过瀍水卜，运属阪泉征。赤县名三亳，黄图号二京。秩犹分汉尹，烝尚荐周牲。阙道纡金辂，郊宫伫翠旌。山陵东掖近，府寺后湖清。国运方多难，天心会一更。神州疑逐鹿，率土骇奔鲸。虢略旗初仆，函关鼓不鸣。遂令缠大角，无复埽欃枪。合殿焚丹户，金城落画甍。衔哀遗梓椑，泣血贯宗祊。倾否时须圣，扶屯理必亨。望云看五采，候纬得先赢。渡水收萍实，占龟兆大横。旧邦回帝省，耆俊式王桢。历是周正月，田踰夏一成。雅应歌吉日，民喜复盘庚。毓德生维岳，分猷降昴精。朝称元老壮，国有丈人贞。密切营三辅，恢张顿八纮。塘周淮口栅，山绕石头城。未荡封豨梗，仍遗穴鼠争。师从甘野誓，人杂渭滨耕。四冢悬蚩戮，千刀待莽烹。柳青依玉勒，花发韵金钲。黄石传三略，条侯总七营。虎头双剑白，猿臂一弓骍。会见妖氛净，旋闻阸塞平。载櫜归武烈，伊淢筑文声。礼洽封山玉，音谐降凤笙。配天归旧物，复国纪鸿名。晓集仙庭鹭，春迁大谷莺。尊师先太学，纳诲必延英。侧席推干鼎，回车载钓璜。在阴来鹤和，刻石起鱼铿。念昔抡科日，三陪荐士行。帝乡秋惝恍，天阙岁峥嵘。赋客馀枚叟，文才后贾生。饮泉随渴鹿，攀径落危鼪。再见东都礼，尤深上国情。百僚方劝进，父老尽来迎。宿卫皆勋旧，干掫并禁兵。乾坤恩泽大，雷雨气机盈。草绿西州晚，云彤北阙晴。法宫瞻斗柄，别馆望金茎。玉帛涂山会，车书雒邑程。海槎天上隔，阳卉日边荣。对策年犹少，尊王志独诚。小臣摇彩笔，几欲拟张衡。","dynasty":"清代","title":"帝京"}
{"author":"顾炎武","content":"采芝来谷底，汲水到池坳。不碍风尘际，常观气化交。晨光明虎迹，夕雾隐鸢巢。昔日幽人住，攀厓此结茅。","dynasty":"清代","title":"采芝"}
{"author":"顾炎武","content":"凿木前人制，收泉易卦称。天机无害道，人巧合成能。壤脉涓涓出，川流搰搰升。入晴常作雨，当暑欲生冰。菜甲青敷地，花容赤绕塍。弥令幽兴剧，顿使化工增。坐爱平畦广，行怜曲水澄。灌园今莫笑，此地近于陵。","dynasty":"清代","title":"邹平张公子万斛园上小集各赋一物得桔槔"}
{"author":"顾炎武","content":"古人有至心，不在狷与忍。国禄既弗加，吾身可以隐。去矣适其时，耕此荒山畛。更与贤母偕，丘壑情同允。卓哉鸾凤姿，飘飘高自引。向使属戎行，岂其逊枝轸。出处何必齐，此心期各尽。末世多浮谈，有类激小忿。割股固荒唐，焚山事可哂。微哉仲子廉，立操同蚯蚓。遗祠君故乡，父老事惟谨。牡丹异凡花，春深洗铅粉。况此黄芦林，晚送秋风紧。厉彼顽钝徒，英名代无陨。","dynasty":"清代","title":"灵石县东北三十五里神林晋介之推祠"}
{"author":"顾炎武","content":"涧水成周宅，邙山汉代京。三川通地络，鹑火叶星精。文轨同王朔，蒐畋会卜征。东门迎九鼎，北阙望玑衡。象魏云常紫，龙池水自清。尊师延国老，听讲集诸生。金谷荒烟合，铜驼蔓草萦。曲多羌笛韵，县有陆浑名。鹤望将焉属，鲸吞未息争。讵忘修礼乐，何计偃戈兵。赤伏看犹在，苍鹅起莫惊。停骖观雒汭，微禹动深情。","dynasty":"清代","title":"雒阳"}
{"author":"顾炎武","content":"文史生涯拙，关河岁月劳。幽情便水竹，逸韵老蓬蒿。独雁飞常迅，寒鸡宿愈高。一窥西华顶，天下小秋毫。","dynasty":"清代","title":"关中杂诗其一"}
{"author":"顾炎武","content":"永夜刀鸣动箾中，起看征雁各西东。山怜虎阜从波涌，路识阊门与帝通。待客荆卿愁日晚，舣舟渔父畏天风。当时多少金兰友，此际心期未许同。","dynasty":"清代","title":"永夜"}
{"author":"顾炎武","content":"淞江东流水波缓，王莽之际尤枯旱。平野云深二陆山，荒陂草没吴王馆。五十年来羹芋魁，顿令泽国生蒿莱。岂无循吏西门豹，停车下视终徘徊。少时来往江东岸，人代更移年纪换。即今海水变桑田，况于尔等皆童丱。乍看畚锸共欢呼，便向污邪祝一壶。岂知太平之世饴甘荼，川流不盈泽得潴。风雨时顺通祈雩，春祭三江，秋祭五湖。衣冠济济郊坛趋，岁输百万供神都。江头担酒肴，江上吹笙竽，吏无敲扑民无逋。嗟余已老何时见，久客中原望乡县。那闻父老复愁兵，秦关楚塞方酣战。忽忆秋风千里莼，淞江亭畔坐垂纶。还归被褐出负薪，相逢绝少平生亲，怪此伧夫是何人。","dynasty":"清代","title":"兄子洪善北来言及近年吴中有开淞江之役书此示之"}
{"author":"顾炎武","content":"十载江村二子偕，相逢每咏步兵怀。犹看老骥心偏壮，岂惜飞龙羽乍乖。海上戈船连沪渎，石头烽火照秦淮。先朝旧事君休问，鼓角凄其满御街。","dynasty":"清代","title":"常熟归生晟陈生芳续书来以诗答之"}
{"author":"顾炎武","content":"游子一去家，十年愁不见。愁如汾水东，不到吴江岸。异地各荣衰，何繇共言宴。忽睹子纲书，欣然一称善。知交尽四海，岂必无英彦。贵此金石情，出处同一贯。太行冰雪积，沙塞飞蓬转。何能久不老，坐看人间换。惟有方寸心，不与玄鬒变。","dynasty":"清代","title":"太原寄王高士锡阐"}
{"author":"顾炎武","content":"门前有客跨青牛，倒屣相迎入便留。不觉人间非甲子，已知天外是神洲。宣尼愿在终浮海，屈子文成合远游。笑指八仙皆上座，从君今日老糟丘。","dynasty":"清代","title":"和陈芳绩诗其五"}
{"author":"顾炎武","content":"文献巳沦亡，长者复云徂。一往归重泉，百年若须臾。寥寥杨子宅，恻恻黄公垆。挥涕送故人，执手存遗孤。末俗虽衰漓，风教犹未渝。愿与此邦贤，修古敦厥初。","dynasty":"清代","title":"送程工部葬"}
{"author":"顾炎武","content":"文叔能读书，折节如儒生。一战摧大敌，顿使海㝢平。改化名节崇，磨钝人才清。区区党锢贤，犹足支危倾。","dynasty":"清代","title":"汉三君诗其二光武"}
{"author":"顾炎武","content":"旧是唐朝士，身更五代馀。每怀淳古意，聊卜华山居。月落岩阿寂，云来洞口虚。果哉非荷蒉，独识太平初。","dynasty":"清代","title":"云台观寻希夷先生遗迹"}
{"author":"顾炎武","content":"谷口耕畬少，金门待诏多。时清尊笔札，吾道失弦歌。夜月辞鸡树，秋风下雀罗。尚留园绮迹，终古重山阿。","dynasty":"清代","title":"关中杂诗其三"}
{"author":"顾炎武","content":"威远台前春草萋，望夫冈畔夜乌啼。九枝白日扶桑上，万叠苍山大海西。国是秪凭三寸舌，老谋终惜一丸泥。愁心欲共秦贞女，目断天涯路转迷。","dynasty":"清代","title":"望夫石"}
{"author":"顾炎武","content":"栖迟十载五湖湄，久识元城刘器之。百口凋零馀仆从，一身辛苦别妻儿。心悲漳水春犁日，目断长洲夕雁时。独我周旋同宿昔，看君卧起节频持。","dynasty":"清代","title":"赠刘教谕永锡"}
{"author":"顾炎武","content":"正𣪫虚椒寝，苍生望母仪。国风思窈窕，小雅梦熊罴。中使频传敕，台臣早进规。愿闻姜后戒，仍及会朝时。","dynasty":"清代","title":"金陵杂诗其四"}
{"author":"顾炎武","content":"淞江东流水波缓，王莽之际尤枯旱。平野云深二陆山，荒陂草没吴王馆。五十年来羹芋魁，顿令泽国生蒿莱。岂无循吏西门豹，停车下视终徘徊。少时来往江东岸，人代更移年纪换。即今海水变桑田，况于尔等皆童丱。乍看畚锸共欢呼，便向污邪祝一壶。岂知太平之世饴甘荼，川流不盈泽得潴。风雨时顺通祈雩，春祭三江，秋祭五湖。衣冠济济郊坛趋，岁输百万供神都。江头担酒肴，江上吹笙竽，吏无敲扑民无逋。嗟余已老何时见，久客中原望乡县。那闻父老复愁兵，秦关楚塞方酣战。忽忆秋风千里莼，淞江亭畔坐垂纶。还归被褐出负薪，相逢绝少平生亲，怪此伧夫是何人。","dynasty":"清代","title":"兄子洪善北来言及近年吴中有开淞江之役书此示之"}
{"author":"顾炎武","content":"桃叶歌，歌宛转，旧日秦淮水清浅，此曲之兴自早晚。青溪桥边日欲斜，白土冈下驱虞车，越州女子颜如花。中官采取来天家，可怜马上弹琵琶。三月桃花四月叶，巳报北兵屯六合。两宫塞上行，日逐江东猎。桃叶复桃根，残英委白门。相逢冶城下，犹有六朝魂。","dynasty":"清代","title":"桃叶歌"}
{"author":"顾炎武","content":"突兀孤亭上碧空，高皇于此下江东。即今御笔留题处，想见神州一望中。黄屋非心天下计，青山如旧帝王宫。丹阳父老多遗恨，尚与儿童诵大风。","dynasty":"清代","title":"金坛县南五里顾龙山上有高皇帝御题词一阕"}
{"author":"顾炎武","content":"微物生南国，深情系一枝。寒风群拉沓，落日羽差池。绕树飞初急，寻柯宿转迟。悬冰惊趾滑，集霰怯巢危。路入关河夜，思萦岭峤时。山川知夙性，天地识恩私。向日心常在，随阳愿未亏。寄言幽谷友，勿负上林期。","dynasty":"清代","title":"赋得越鸟巢南枝用枝字"}
{"author":"顾炎武","content":"昔年盟誓告三辰，欲为生人植大伦。祭祢不从王氏腊，朝正犹用汉家春。阡原处处关心苦，几杖年年入梦亲。一上蒋山东极目，南湖烟水自清沦。","dynasty":"清代","title":"和陈芳绩诗其一"}
{"author":"顾炎武","content":"荒山书院有人耕，不记山名与县名。为问黄巾满天下，可能容得郑康成。","dynasty":"清代","title":"不其山"}
{"author":"顾炎武","content":"共对禅灯说楚辞，国殇山鬼不胜悲。心伤衡岳祠前道，如见唐臣望哭时。","dynasty":"清代","title":"楚僧元瑛谈湖南三十年来事作四绝句其一"}
{"author":"顾炎武","content":"岱云东浮日西晻，下有畸人事铅椠。忽来青鸟衔尺书，月入轩棂灯吐燄。别子三年断音问，敝裘白发空冉冉。引领常睎函谷关，停骖尚忆终南广。濒行把酒送余去，重来何日当分陕。腐儒衰老岂所望，感此深情刻琬琰。担簦百舍不自量，可能再上三峰险。君家贤甥与令嗣，舞雩归咏同曾点。尚论千秋品并堪，以吾一日年犹忝。期君且复慰离愁，勿向流光悲荏苒。","dynasty":"清代","title":"得伯常中尉书却寄并示朱烈王太和二门人"}
{"author":"顾炎武","content":"古人有至心，不在狷与忍。国禄既弗加，吾身可以隐。去矣适其时，耕此荒山畛。更与贤母偕，丘壑情同允。卓哉鸾凤姿，飘飘高自引。向使属戎行，岂其逊枝轸。出处何必齐，此心期各尽。末世多浮谈，有类激小忿。割股固荒唐，焚山事可哂。微哉仲子廉，立操同蚯蚓。遗祠君故乡，父老事惟谨。牡丹异凡花，春深洗铅粉。况此黄芦林，晚送秋风紧。厉彼顽钝徒，英名代无陨。","dynasty":"清代","title":"灵石县东北三十五里神林晋介之推祠"}
{"author":"顾炎武","content":"海内人师少，中原世运屯。微言垂旧学，懿德本先民。早岁多良友，同时尽诤臣。苍黄悲诏狱，慷慨急交亲。党锢时方解，儒林气始申。明廷来尺一，空谷贲蒲轮。未改幽栖志，聊存不辱身。名高悬白日，道大屈黄巾。卫国容尼父，燕山住子春。门人持笈满，郡守式庐频。竹柏心弥劲，陶镕化益醇。登年几上寿，乐道即长贫。尚有传经日，非无拜老辰。伏生终入汉，绮里只辞秦。自愧材能劣，深承意谊真。惟应从卜筑，长与讲堂邻。","dynasty":"清代","title":"赠孙徵君奇逢"}
{"author":"顾炎武","content":"重逢闰五日，澶漫客山东。郡国戈鋋里，园陵灌莽中。草穿新垒绿，花隔旧京红。更忆王符老，飘沦恨不同。","dynasty":"清代","title":"闰五月十日其一"}
{"author":"顾炎武","content":"凌烟当日记形容，闽海风飙未得从。故里尚留旋马宅，他乡遥起若堂封。苔生宋璟祠前碣，雪覆要离墓上松。借问家声谁可似，只今荀氏有双龙。","dynasty":"清代","title":"曲周拜路文贞公祠"}
{"author":"顾炎武","content":"尚录文侯命，深虞雒邑东。千秋悬国耻，一旦表军功。蹋鞠追名将，乘轩比上公。君王多倚托，先与赋彤弓。","dynasty":"清代","title":"感事其四"}
{"author":"顾炎武","content":"梦到江头橘柚林，衲衣桑下惬同心。不知今日沧浪叟，鼓枻江潭何处深。","dynasty":"清代","title":"楚僧元瑛谈湖南三十年来事作四绝句其四"}
{"author":"顾炎武","content":"尚忆沙陀事，明宗此郡生。艰难当乱世，太息轸遗氓。凤彩留荒井，龙文照古城。焚香祝天愿，果得见升平。","dynasty":"清代","title":"应州其二"}
{"author":"顾炎武","content":"门前有客跨青牛，倒屣相迎入便留。不觉人间非甲子，已知天外是神洲。宣尼愿在终浮海，屈子文成合远游。笑指八仙皆上座，从君今日老糟丘。","dynasty":"清代","title":"和陈芳绩诗其五"}
{"author":"顾炎武","content":"长安东去是骊山，上有高台下有泉。前有幽王后秦始，覆车在昔良难纪。华清宫殿又何人，至今流恨池中水。君不见天道幽且深，败亡未必皆荒淫。亦有英君御区宇，终日忧勤思下土。贤妃助内咏鸡鸣，节俭躬行迈往古。一朝大运合崩颓，三宫九市横豺虎。玄宗西幸路仍迷，宜白东迁事还沮。我来骊山中哽咽，四顾徬徨无可语。伤今吊古怀坎轲，呜呼其奈骊山何。","dynasty":"清代","title":"骊山行"}
{"author":"顾炎武","content":"六鳌成簸荡，夜宿看星河。相对愁珠桂，流民辇下多。","dynasty":"清代","title":"寄次耕其二"}
{"author":"顾炎武","content":"极目危峦望八荒，浮云夕日遍山黄。全收朔地当年大，不断秦城自古长。北狩千官随土木，西来群盗失金汤。空山向晚城先闭，寥落居人畏虎狼。","dynasty":"清代","title":"居庸关其二"}
{"author":"顾炎武","content":"削迹行吟久不归，修门旧馆露先晞。中年早巳伤哀乐，死日方能定是非。彩笔夏枯湘水竹，清风春尽首山薇。斯文万古将谁属，共尔衰迟老布衣。","dynasty":"清代","title":"路光禄书来叙江东同好诸友一时徂谢感叹成篇"}
{"author":"顾炎武","content":"自昔南朝地，常称北府雄。六军多垒日，万国鼓鞞中。听律音非吉，焚旗火乍红。恐闻刘展乱，父老泣江东。","dynasty":"清代","title":"感事其六"}
{"author":"顾炎武","content":"采芝来谷底，汲水到池坳。不碍风尘际，常观气化交。晨光明虎迹，夕雾隐鸢巢。昔日幽人住，攀厓此结茅。","dynasty":"清代","title":"采芝"}
{"author":"顾炎武","content":"仲尼一旅人，栖栖去齐卫。当其在陈时，亦设先人祭。深哉告孟言，缅矣封防制。而我亦何为，远游及三岁。前年北踰汶，顷者东过蓟。三世但一身，南瞻每挥涕。未敢废烝尝，无由办羊彘。粟从仁者求，酒向邻家贳。庶几傥来歆，精灵眇天际。不知自兹往，吾驾焉所税。世故多屯邅，曰归未成计。疢如切中心，没齿安蔬粝。","dynasty":"清代","title":"寄弟纾及友人江南"}
{"author":"顾炎武","content":"北京一崩沦，国史遂中绝。二十有四年，记注亦残缺。中更支与贼，出入五轇轕。亡城与破军，纷错难具说。三案多是非，反覆同一辙。始终为门户，竟与国俱灭。我欲问计吏，朝会非王都。我欲登兰台，秘书入东虞。文武道未亡，臣子不敢诬。窜身云梦中，幸与国典俱。有志述三朝，并及海宇图。一书未及成，触此忧患途。同方有潘子，自小耽文史。荦然持巨笔，直溯明兴始。谓惟司马迁，作书有条理。自馀数十家，充栋徒为尔。上下三百年，粲然得纲纪。索居患无朋，何意来金陵。家在钟山旁，云端接觚棱。亲见高帝时，日月东方升。山川发秀丽，人物流名称。到今王气存，疑有龙虎兴。把酒为君道，千秋事难讨。一代多文章，相随没幽草。城无弦诵生，柱歾藏书老。同文化支字，劫火烧丰镐。自非尼父生，六经亦焉保。夏亡传禹贡，周衰垂六官。后王有所凭，苍生蒙治安。皇祖昔宾天，天地千年寒。闻知有小臣，复见文物完。此人待聘珍，此书藏名山。顾我虽逢掖，犹然抱遗册。定哀三世间，所历如旦夕。颇闻董生语，曾对西都客。期君共编摩，不坠文献迹。便当挈残书，过尔溪上宅。","dynasty":"清代","title":"赠潘节士柽章"}
{"author":"顾炎武","content":"八俊名空大，千秋事已违。岭云缘旐下，溪鸟夹棺飞。薏苡当含具，桄榔待复衣。寂寥漳水上，犹望楚魂归。","dynasty":"清代","title":"挽殷公子岳其二"}
{"author":"顾炎武","content":"黾勉三迁久，间关百战深。生惭毛义檄，死痛子舆衾。荻字书犹记，斑衣舞尚寻。凄其天步蹙，荏苒岁华侵。密叶凋秋气，贞柯落夜阴。国书公父训，女史大家箴。未已还闾望，仍留恤纬心。霜催临穴旐，风送隔邻砧。白鹤非新表，青乌即旧林。欲求防墓处，戈甲满江浔。","dynasty":"清代","title":"表哀诗"}
{"author":"顾炎武","content":"永夜刀鸣动箾中，起看征雁各西东。山怜虎阜从波涌，路识阊门与帝通。待客荆卿愁日晚，舣舟渔父畏天风。当时多少金兰友，此际心期未许同。","dynasty":"清代","title":"永夜"}
{"author":"顾炎武","content":"双雁东北飞，飞飞向城阙。声含海上飙，影带吴山月。有客从南来，遗我一书札。上写召旻诗，如彼泉池竭。下列周鼎文，食人象饕餮。书成重密缄，一字一泣血。传之与贵人，相视莫敢发。所计一身肥，岂望天下活。","dynasty":"清代","title":"双雁"}
{"author":"顾炎武","content":"芒芒碣石东，此关自天作。粤惟中山王，经营始开拓。东支限重门，幽州截垠堮。前海弥浩溔，后岭横岝㟧。紫塞为周垣，苍山为锁钥。缅思开创初，设险制东索。中叶狃康娱，小有干王略。抚顺矢初穿，广宁旗巳落。抱头化贞逃，束手廷弼却。骎骎河以西，千里屯毡幕。关外修八城，指麾烦内阁。杨公筑二翼，东西立罗郭。时称节镇雄，颇折氛祲恶。神京既颠陨，国势靡所托。启关元帅降，歃血名王诺。自此来域中，土崩无斗格。海燕春乳楼，胡鹰晓飞泊。七庙竟为灰，六州难铸错。","dynasty":"清代","title":"山海关"}
{"author":"顾炎武","content":"东临真定北云中，盘薄幽并一气通。欲得宝符山上是，不须参礼化人宫。","dynasty":"清代","title":"五台山"}
{"author":"顾炎武","content":"春霾乱青山，卉木苞未吐。绕郭号荒鸡，中田散野鼠。策杖向郊坰，幽人在岩户。未达隐者心，聊进苍生语。一自永嘉来，神州久无主。十姓迭兴亡，高光竟何许。栖栖世事迫，草草朋侪聚。相与读残碑，含愁吊今古。","dynasty":"清代","title":"与胡处士庭访北齐碑"}
{"author":"顾炎武","content":"宵来骑白马，蹑电向钟山。忽遇穷途伴，相将一哭还。君来犹五月，不逐秦淮节。携手宿荒郊，行吟对宫阙。此去到芜湖，山光似旧无。若经巡幸地，为我少踟蹰。","dynasty":"清代","title":"王处士自松江来拜陵毕遂往芜湖"}
{"author":"顾炎武","content":"八俊名空大，千秋事已违。岭云缘旐下，溪鸟夹棺飞。薏苡当含具，桄榔待复衣。寂寥漳水上，犹望楚魂归。","dynasty":"清代","title":"挽殷公子岳其二"}
{"author":"顾炎武","content":"秀州城下水，日夜生春云。云含秀州塔，鸟下吴江濆。我愿乘此鸟，一见仓海君。异人不可遇，力士难再得。海内不乏贤，何以酬六国。将从马伏波，田牧边郡北。复念少游言，凭高一悽恻。","dynasty":"清代","title":"秀州"}
{"author":"顾炎武","content":"董生祠畔子云亭，涧雨岩虹望独扃。门外晓寒萦带草，林端秋散照书萤。长留直道扶千载，自见遗文表六经。今日似君还肯构，应知家学本趋庭。","dynasty":"清代","title":"题李先生矩亭"}
{"author":"顾炎武","content":"岁时常祭祀，朝夕自饔飧。尚是先人祚，谁非故国恩。枯畦残宿雪，冻树出初噋。奠醊求何所，邻家借小园。","dynasty":"清代","title":"冬至寓汾州之阳城里中尉敏滹家祭毕而饮有作其一"}
{"author":"顾炎武","content":"自分寒灰即溺馀，非君那得更吹嘘。穷交义重千金许，疾吏情深一上书。大麓阳飙回宿草，岷江春水下枯鱼。丁宁未忍津头别，此去防身计莫疏。","dynasty":"清代","title":"赠路舍人"}
{"author":"顾炎武","content":"入雒乘轩车，中宵心有愠。傥呼黄耳来，更得辽东问。","dynasty":"清代","title":"寄次耕其一"}
{"author":"顾炎武","content":"典得山南半亩居，偶因行药到郊墟。依稀玉座浮云里，落莫金茎淡日初。塔葬属支城外土，营屯塞马𣪫中庐。犹馀伯玉当年事，每过陵宫一下车。","dynasty":"清代","title":"侨居神烈山下"}
{"author":"顾炎武","content":"荒山书院有人耕，不记山名与县名。为问黄巾满天下，可能容得郑康成。","dynasty":"清代","title":"不其山"}
{"author":"顾炎武","content":"入雒乘轩车，中宵心有愠。傥呼黄耳来，更得辽东问。","dynasty":"清代","title":"寄次耕其一"}
{"author":"顾炎武","content":"急难良朋节，扶危烈士情。平居高独行，此去为同盟。抚剑来燕市，扬鞭走易京。黄埃随马涨，黑水系船横。救宋裳初裹，囚梁狱未成。盈庭多首鼠，中路复怔营。已涉平原里，遄驱历下城。云浮泉气活，日丽岳林明。夜树蝉初引，晨巢鹊亟鸣。喜犹存卞璞，幸不蹈秦坑。劳苦词难毕，悲欢事忽并。橐饘勤问遗，寝息共论评。发愤皆公正，姱修自幼清。君贤关羽弟，我愧季心兄。将伯呼朝士，同人召友生。《诗》《书》仍烬溺，禹稷竟冠缨。颇忆过从数，深嗟岁序更。川岩句注险，池馆蓟邱平。每并登山屐，常随泛月觥。诗从歌伎采，辩使坐宾惊。禄位杨雄小，囊钱赵壹轻。与君俱好遁，于世本无争。史论悲钩党，儒流薄近名。材能尊选愞，仁义怵孤茕。自得忘年老，聊存处困贞。不才偏累友，有胆尚谈兵。坎窞何当出，虞机讵可撄。殷勤申别款，落莫感精诚。禽海填应满，鳌山抃岂倾。相期非早暮，渭钓与莘耕。","dynasty":"清代","title":"子德李子闻余在难特走燕中告急诸友人复驰至济南省视于其行也作诗赠之"}
{"author":"顾炎武","content":"翡翠年深伴侣稀，清霜憔悴减毛衣。自从一上南枝宿，更不回身向北飞！","dynasty":"清代","title":"路舍人客居太湖东山三十年,寄此代柬"}
{"author":"顾炎武","content":"弱冠追三古，中年赋二京。一门更丧乱，七尺尚峥嵘。江海存微息，山陵鉴本诚。落萁裁十亩，覆草只三楹。变故兴奴隶，奸豪出里闳。弥天成夏网，画地类秦坑。狱卒逢田甲，刑官属宁成。文深从锻鍊，事急费经营。节侠多燕赵，交亲即弟兄。周旋如一日，忼慨见平生。疾苦频存问，阽危得拄撑。不侵贞士诺，逾笃故人情。木向猿声老，江随虎迹清。更承身世画，不觉涕沾缨。","dynasty":"清代","title":"上路光禄太平"}
{"author":"顾炎武","content":"岁岁征骖讵有期，栖栖周道欲安之。尼公匪兕穷何病，尚父维鹰老未衰。市酒薄驱冬宿冷，山麰轻压晓行饥。从知宇宙今来阔，不似园林独卧时。","dynasty":"清代","title":"土门旅㝛"}
{"author":"顾炎武","content":"居然濩落念无成，隙驷流萍度此生。远路不须愁日暮，老年终自望河清。常随黄鹄翔山影，惯听青骢别塞声。举目陵京犹旧国，可能钟鼎一扬名。","dynasty":"清代","title":"五十初度时在昌平"}
{"author":"顾炎武","content":"赵信城边雪化尘，纥干山下雀呼春。即今三月莺花满，长作江南梦里人。","dynasty":"清代","title":"塞下曲其一"}
{"author":"顾炎武","content":"二纪违脊令，抚心悲如何。惟尔幼孤㷀，十亩安江沱。不幸丧厥明，犹能保天和。今年已六十，与吾亦肩差。里人推祭酒，品行无讥诃。昔年遣儿来，省我桑乾河。儿言家颇温，岁得数囷禾。厨中列酒浆，篱下群鸡鹅。常时比邻叟，农谈一相过。亦有赋役忧，未妨艺桑麻。顷报得两孙，青葱满庭柯。愧我半生来，飘泊随干戈。偶至渭水滨，垂钓临洪波。春云开三峰，秀出千丈荷。行止虽听天，怀土情则那。反躬计所获，孰与吾仲多。顾此暮年心，尚未甘蹉跎。寄尔诗一篇，当使儿子歌。","dynasty":"清代","title":"寄子严"}
{"author":"顾炎武","content":"肃步投禅寺，焚香展御容。人间垂法象，天宇出真龙。隆准符高帝，虬髯轶太宗。扫除开八表，荡涤剪群凶。大化乘陶冶，元功赖发踪。本支书胙德，臣辟记勋庸。遗像荒山守，尘函古刹供。神灵千载后，运会百年重。痛迫西周灭，愁深朔漠烽。万方多蹙蹙，薄海日喁喁。臣籍东吴产，皇恩累叶封。天颜仍左顾，国难一趋从。飘泊心情苦，来瞻拜跪恭。异时司隶在，可许下臣逢。","dynasty":"清代","title":"恭谒高皇帝御容在灵谷寺"}
{"author":"顾炎武","content":"太行从西来，势如常山蛇。邢洺在其间，控压连九河。唐人守昭义，桀骜不敢过。凭此制山东，腹心实非他。事巳溯悲风，芒然吹黄沙。乞食向野人，从之问桑麻。","dynasty":"清代","title":"邢州"}
{"author":"顾炎武","content":"八俊名空大，千秋事已违。岭云缘旐下，溪鸟夹棺飞。薏苡当含具，桄榔待复衣。寂寥漳水上，犹望楚魂归。","dynasty":"清代","title":"挽殷公子岳其二"}
{"author":"顾炎武","content":"冬来寒更剧，淮堰比何如。遥忆张平子，孤灯正勘书。江山双鬓老，文字六朝馀。愁绝无同调，蓬飘久索居。","dynasty":"清代","title":"寄张文学弨时淮上有筑堤之役"}
{"author":"顾炎武","content":"邑枕汾川首，城分并塞支。马于遗牧地，材木剩山陲。冱泽鱼空后，腥风虎下时。楼烦虽善射，不救汉王危。","dynasty":"清代","title":"静乐"}
{"author":"顾炎武","content":"空山三尺雪，匹马向荒榛。窈洞看冰柱，危峰迟日轮。水边寒啄鹤，松下晚樵人。恐有孤儿在，寻幽一问津。","dynasty":"清代","title":"盂县北有藏山云是程婴公孙杵臼藏赵孤处"}
{"author":"顾炎武","content":"廿载江南意，愁来更渺茫。友朋嗟日损，鸡犬觉年荒。水历书池净，山连学舍长。但闻杨伯起，弦诵夜琅琅。","dynasty":"清代","title":"寄杨高士瑀"}
{"author":"顾炎武","content":"载耒来东国，年年一往还。禾垂墟照晚，果落野禽閒。食力终全节，依人尚厚颜。黄巾城下路，独有郑公山。","dynasty":"清代","title":"刈禾长白山下"}
{"author":"顾炎武","content":"重逢闰五日，澶漫客山东。郡国戈鋋里，园陵灌莽中。草穿新垒绿，花隔旧京红。更忆王符老，飘沦恨不同。","dynasty":"清代","title":"闰五月十日其一"}
{"author":"顾炎武","content":"春秋书鲁月，犹是谓文王。旧国还丰镐，遗民自夏商。神游弓剑远，天与卦爻长。此日追休烈，于戏不可忘。","dynasty":"清代","title":"闰五月十日其二"}
{"author":"顾炎武","content":"萧瑟昌平路，行来十九年。清霜封殿瓦，野火逼山阡。镐邑风流尽，邙陵岁月迁。空堂论往事，犹有旧中涓。","dynasty":"清代","title":"赠献凌司香贯太监宗"}
{"author":"顾炎武","content":"淡霓生岩际，奔泉下石间。龙蛇方起陆，雀鼠尚争山。雨静前村市，秋凋故国颜。介君祠庙在，风义夐难攀。","dynasty":"清代","title":"介休"}
{"author":"顾炎武","content":"海上雪深时，长空无一雁。平生李少卿，持酒来相劝。","dynasty":"清代","title":"海上"}
{"author":"顾炎武","content":"十载相逢汾一曲，新诗历落鸣寒玉。悬瓮山前百道泉，台骀祠下千章木。登车冲雨马频嘶，似惜连钱锦障泥。并州城外无行客，且共刘琨听夜鸡。","dynasty":"清代","title":"雨中送申公子涵光"}
{"author":"顾炎武","content":"击楫来江外，扬帆上旧京。鼓声殷地起，猎火照山明。楚尹频奔命，宛渠尚守城。真州非赤壁，风便一临兵。","dynasty":"清代","title":"真州"}
{"author":"顾炎武","content":"流转吴会间，何地为吾土。登高望九州，极目皆榛莽。寒潮荡落日，杂遝鱼虾舞。饥乌晚未栖，弦月阴犹吐。晨上北固楼，慨然涕如雨。稍稍去鬓毛，改容作商贾。却念五年来，守此良辛苦。畏途穷水陆，仇雠在门户。故乡不可宿，飘然去其宇。往往历关梁，又不避城府。丈夫志四方，一节亦奚取。毋为小人资，委肉投饿虎。浩然思中原，誓言向江浒。功名会有时，杖策追光武。","dynasty":"清代","title":"流转"}
{"author":"顾炎武","content":"黄鹄山川意，相随万里翔。谁能三十载，龟壳但支床。","dynasty":"清代","title":"过朝邑王处士建常"}
{"author":"顾炎武","content":"异地逢冬节，同人会韭溪。苍凉悲一别，廓落想孤栖。刻烛初分韵，抽毫亦共题。雪装吴苑白，云幕越山低。清醑传杯缓，哀弦入坐凄。词堪争日月，气欲吐虹霓。写恨工苏李，摅幽剧吕嵇。风流知不坠，肝胆幸无暌。挂帙安牛角，担囊逐马蹄。飘飖过东楚，浩荡遍三齐。息足雩门下，停车汶水西。岱宗临日观，梁父蹑云梯。洞壑来仍异，关河去更迷。人看秋逝雁，客唤早行鸡。卧冷王章被，穷馀范叔绨。梦犹经冢宅，愁不到中闺。问字谁供酒，翻书独照藜。雅言开竹径，佳讯发兰畦。遗鲤情偏切，班荆意各悽。式微君莫赋，春雨正涂泥。","dynasty":"清代","title":"詶归祚明戴笠王仍潘柽章四子韭溪草堂联句见怀二十韵"}
{"author":"顾炎武","content":"栖迟十载五湖湄，久识元城刘器之。百口凋零馀仆从，一身辛苦别妻儿。心悲漳水春犁日，目断长洲夕雁时。独我周旋同宿昔，看君卧起节频持。","dynasty":"清代","title":"赠刘教谕永锡"}
{"author":"顾炎武","content":"商纣为黎蒐，遂启东夷叛。楚灵一会申，俄召乾溪患。甲兵岂不多，人人欲从乱。惟民国所依，疾乃盈其贯。皇矣监四方，得民天所赞。","dynasty":"清代","title":"咏史其二"}
{"author":"顾炎武","content":"不去围城拥短辕，栖栖犹自向平原。此心未忍轻三晋，愿见辛垣尽一言。","dynasty":"清代","title":"不去其一"}
{"author":"顾炎武","content":"卜雒方迁鼎，封唐次剪圭。国分河华北，星主实沈西。攘狄威名重，垂昆敬德跻。宠光延白屋，惠泽普黔黎。别殿俄传燧，深宫早听鼙。梯冲临玉壁，戈旝绕铜鞮。井竭龙池水，梁空燕垒泥。圃花游鹿采，山木化鹃啼。国语春秋志，贤王暇日题。定知慈俭理，得与禹汤齐。玉叶衣冠尽，金刀姓字迷。那堪梁苑草，春日更萋萋。","dynasty":"清代","title":"晋王府"}
{"author":"顾炎武","content":"益部寻图像，先褒李巨游。读书通大义，立志冠清流。忆自黄皇腊，经今白帝秋。井蛙分骇浪，嵎虎拒岩幽。譬旨鸿胪切，徵官博士优。里人荣使节，山鸟避车驺。笃论尊尼父，清裁企仲由。当追君子躅，不与室家谋。独行长千古，高眠自一邱。闻孙多好学，师古接姱修。忽下弓旌召，难为涧壑留。从容怀白刃，决绝郤华辀。介节诚无夺，微言或可投。风回猿岫敞，雾卷鹤书收。隐痛方童丱，严亲赴国仇。尸饔常并日，废蓼拟填沟。岁逐糟糠老，云遗富贵浮。幸看儿息大，敢有宦名求。相对衔双涕，终身困百忧。一闻称史传，白露满梧秋。","dynasty":"清代","title":"梓潼篇赠李中孚"}
{"author":"顾炎武","content":"我来鸡笼下，十庙何苍凉。周垣半倾覆，栋宇皆颓荒。树木已无有，寂寞馀山冈。功臣及卞刘，并作瓦砾场。卫国有遗主，尚寓五显堂。武惠仅一间，庙貌犹未亡。蒋庙颇完具，欹侧惟两廊。帝王殿已撤，主在门中央。或闻道路言，欲改祀三皇。真武并祠山，香火仍相当。其南特焕然，汉末武安王。云是督府修，中绝以堵墙。陪京板荡馀，百司已更张。神人悉异名，不改都城隍。朔望及雩祈，顿首诚恐惶。神奉太祖敕，得治诸东羌。留此金字题，昭示同三光。上天厌支德，神祗顾馨香。上追洪武中，遣祀明纶将。二百七十年，吉蠲存太常。三灵俄乏主，一代沦彝章。圜丘尚无依，百神焉得康。骑士处高庙，陵阙来牛羊。何时洗妖氛，逐去诸不祥。无文秩新邑，人鬼咸迪尝。复见十庙中，冠佩齐趋跄。此诗神听之，终古其母忘。","dynasty":"清代","title":"十庙"}
{"author":"顾炎武","content":"是日称三始，何时见国初。风云终日有，兵火十年馀。甲子轩庭历，春秋孔壁书。幸来京兆里，得近帝王居。","dynasty":"清代","title":"元旦陵下作其二"}
{"author":"顾炎武","content":"海右称名郡，齐东亦大都。山形当斗入，人质并魁梧。月主秦祠废，沙坛汉迹孤。已无巡狩跸，尚有戍军郛。漉海盐千斛，栽冈枣万株。鼍梁通日际，蜃市接神区。转漕新河格，分营绝岛迂。三方从庙算，二抚各兵符。炮甲初传造，戈鋋已击屠。中丞愁饵贼，太守痛捐躯。郊垒青燐出，城陴白骨枯。危情随事往，深虑逐年徂。计士悲疵国，遗民想霸图。登临多感槩，莫笑一穷儒。","dynasty":"清代","title":"莱州"}
{"author":"顾炎武","content":"天道有盈虚，智者乘时作。取果半青黄，不如待自落。始皇方侈时，土宇日开拓。海上标东门，长城绕北郭。欲传无穷世，更乞长生药。子房天下才，是时无所托。东见仓海君，用计亦疏略。狙击竟何为，烦彼十日索。譬之虎负嵎，矜气徒手搏。归来遇赤精，奋戈起榛薄。峣关一战破，蓝田再麾却。啧啧轵道旁，共看秦王缚。既已执韩仇，此志诚不怍。遂赴赤松要，无负圯桥诺。","dynasty":"清代","title":"子房"}
{"author":"顾炎武","content":"雪满河桥归辔迟，十行书札寄相思。楚臣终是餐英客，愁见燕台落叶时。","dynasty":"清代","title":"和王山史寄来燕中对菊诗"}
{"author":"顾炎武","content":"李白真狂客，江淹本恨人。生涯从吏议，直道托群伦。之子才名重，相知管鲍亲。起风还鹢羽，决海动龙鳞。孤愤心尤烈，穷愁气未申。彫年黄浦雪，残腊玉山春。贯日精诚久，回天事业新。南徐游历地，傥有和歌辰。","dynasty":"清代","title":"赠钱行人邦寅"}
{"author":"顾炎武","content":"桃叶歌，歌宛转，旧日秦淮水清浅，此曲之兴自早晚。青溪桥边日欲斜，白土冈下驱虞车，越州女子颜如花。中官采取来天家，可怜马上弹琵琶。三月桃花四月叶，巳报北兵屯六合。两宫塞上行，日逐江东猎。桃叶复桃根，残英委白门。相逢冶城下，犹有六朝魂。","dynasty":"清代","title":"桃叶歌"}
{"author":"顾炎武","content":"馀生犹拜谒，吾友复同来。筋力愁初减，天颜伫一回。岩云随驭下，寝仗夹车开。未得长陪从，辞行涕泗哀。","dynasty":"清代","title":"三月十二日有事于攒宫同李处士因笃"}
{"author":"顾炎武","content":"昨接尺素书，言近在吴兴。洗耳苕水滨，叩舷歌采菱。何图志不遂，策蹇还就徵。辛苦路三千，裹粮复赢幐。夜驱燕市月，晓踏卢沟冰。京雒多文人，一贯同淄渑。分题赋淫丽，角句争飞腾。关西有二士，立志粗可称。虽赴翘车招，犹知畏友朋。傥及雨露濡，相将上诸陵。定有南冠思，悲哉不可胜。转盻复秋风，当随张季鹰。归咏白华诗，膳羞与晨增。嗟我性难驯，穷老弥刚棱。孤迹似鸿冥，心尚防弋矰。或有金马客，问余可共登。为言顾彦先，惟办刀与绳。","dynasty":"清代","title":"寄次耕时被荐在燕中"}
{"author":"顾炎武","content":"苦雨淹秋节，屯云拥霍州。虫依危石响，水出断崖流。驿路愁难进，山亭怅独留。遥知关令待，计日盻青牛。","dynasty":"清代","title":"霍北道中怀关西诸君"}
{"author":"顾炎武","content":"忆昔论交日，星霜一纪更。及门初拜母，让齿忝为兄。树引流泉细，山依出月明。相看仍慰藉，均不负平生。","dynasty":"清代","title":"过李子德其一"}
{"author":"顾炎武","content":"积雨秋方涨，相迎到华阴。水惊龙斗驶，泥怯马蹄深。尚阻东轩伫，多烦濑口寻。白云清渭色，聊足比君心。","dynasty":"清代","title":"过李子德其二"}
{"author":"顾炎武","content":"拜跪烦儿女，追陪有弟昆。云开王剪庙，风起魏公原。侠气凌三辅，哀思叫九阍。向来多感激，不觉倒清樽。","dynasty":"清代","title":"过李子德其三"}
{"author":"顾炎武","content":"拟卜南山宅，先寻北道邻。关河愁欲遍，缟纻竟谁亲。异国逢矜式，同人待隐沦。便思来岳顶，挥手谢风尘。","dynasty":"清代","title":"过李子德其四"}
{"author":"顾炎武","content":"皂帽冬常著，青山老自看。鸟怜池树静，云近岳天寒。淡食随人给，藜床任地安。閒来过道院，不为访金丹。","dynasty":"清代","title":"皂帽"}
{"author":"顾炎武","content":"采芝来谷底，汲水到池坳。不碍风尘际，常观气化交。晨光明虎迹，夕雾隐鸢巢。昔日幽人住，攀厓此结茅。","dynasty":"清代","title":"采芝"}
{"author":"顾炎武","content":"关塞逾千里，交游更几人。金兰情不二，猿鹤意相亲。邺下黄尘晚，商颜绿草春。与君成少别，知复念苏纯。","dynasty":"清代","title":"寄同时二三处士被荐者"}
{"author":"顾炎武","content":"文史生涯拙，关河岁月劳。幽情便水竹，逸韵老蓬蒿。独雁飞常迅，寒鸡宿愈高。一窥西华顶，天下小秋毫。","dynasty":"清代","title":"关中杂诗其一"}
{"author":"顾炎武","content":"皇汉山樊久，兴唐洞壑馀。空嗟衣剑灭，但识水烟疏。寥落《三都赋》，栖迟万卷书。西京多健作，傥有似相如。","dynasty":"清代","title":"关中杂诗其二"}
{"author":"顾炎武","content":"谷口耕畬少，金门待诏多。时清尊笔札，吾道失弦歌。夜月辞鸡树，秋风下雀罗。尚留园绮迹，终古重山阿。","dynasty":"清代","title":"关中杂诗其三"}
{"author":"顾炎武","content":"徂谢良朋尽，雕伤节士空。延陵虚宝剑，中散绝丝桐。名誉荪兰并，文章日月同。今宵开敝箧，犹是旧华风。","dynasty":"清代","title":"关中杂诗其四"}
{"author":"顾炎武","content":"缅忆梁鸿隐，孤高阅岁华。门西吴会郭，桥下伯通家。异地情相似，前期道每赊。请从关尹住，不必向流沙。","dynasty":"清代","title":"关中杂诗其五"}
{"author":"顾炎武","content":"旧是唐朝士，身更五代馀。每怀淳古意，聊卜华山居。月落岩阿寂，云来洞口虚。果哉非荷蒉，独识太平初。","dynasty":"清代","title":"云台观寻希夷先生遗迹"}
{"author":"顾炎武","content":"象器先王作，灵台太室东。阴阳求日至，风雨会天中。考极三辰正，封畿万国同。吾衰今已甚，犹一梦周公。","dynasty":"清代","title":"测景台"}
{"author":"顾炎武","content":"拱木环遗寝，空山走部民。循良思旧德，执节表淳臣。几杖中兴礼，丹青御座亲。至今传俎豆，长接大騩春。","dynasty":"清代","title":"卓太傅祠"}
{"author":"顾炎武","content":"一载燕台别，频承注问书。天空乌鸟去，秋到雁行初。共识班衣重，偏怜皂帽疏。轻身骑款段，一径访樵渔。","dynasty":"清代","title":"子德自燕中西归省我于汾州天宁寺"}
{"author":"顾炎武","content":"子夏看书室，临河四望开。山从雷首去，浪拂禹门回。大道疑将废，遗经重可哀。非君真好古，谁为埽莓苔。","dynasty":"清代","title":"送康文学乃心归合阳"}
{"author":"顾炎武","content":"二纪心如昨，诗来觉道同。微禽难入海，寒木久生风。谷口青门外，沙头白蚬东。不知耆旧里，何处有庞公。","dynasty":"清代","title":"詶族子湄"}
{"author":"顾炎武","content":"岁时常祭祀，朝夕自饔飧。尚是先人祚，谁非故国恩。枯畦残宿雪，冻树出初噋。奠醊求何所，邻家借小园。","dynasty":"清代","title":"冬至寓汾州之阳城里中尉敏滹家祭毕而饮有作其一"}
{"author":"顾炎武","content":"流离踰二纪，怆恍历三都。堕甑煤还拾，承槽酒旋沽。荒庭依老桧，空谷遗生刍。白发偕宗叟，相看道不孤。","dynasty":"清代","title":"冬至寓汾州之阳城里中尉敏滹家祭毕而饮有作其二"}
{"author":"顾炎武","content":"王孙犹自给，一顷豆萁田。今日还相饭，千秋共尔怜。青门馀地窄，白社旧交偏。传与儿曹记，无忘汉腊年。","dynasty":"清代","title":"冬至寓汾州之阳城里中尉敏滹家祭毕而饮有作其三"}
{"author":"顾炎武","content":"四柿先人种，旁临一亩池。霜彫萱草色，日映女贞枝。旧业从飘荡，非材得憖遗。清阴常不散，勿使众禽窥。","dynasty":"清代","title":"寄题贞孝墓后四柿"}
{"author":"顾炎武","content":"闻道今天子，中兴自福州。二京皆望幸，四海愿同仇。灭麌须名将，尊王仗列侯。支方传尺一，不觉泪频流。","dynasty":"清代","title":"闻啸"}
{"author":"顾炎武","content":"春风一夕动三山，使者持旌出汉关。万里干戈传御札，十行书字识天颜。身留绝塞援枹伍，梦在行朝执戟班。一听纶言同感激，收京遥待翠华还。","dynasty":"清代","title":"李定自延平归赍至御扎"}
{"author":"顾炎武","content":"满地关河一望哀，彻天烽火照胥台。名王白马江东去，故国降幡海上来。秦望云空阳鸟散，冶山天远朔风回。遥闻一下亲征诏，梦想犹虚授钺才。","dynasty":"清代","title":"海上其二"}
{"author":"顾炎武","content":"偶来湖上已三秋，便可栖迟老一邱。赤米白盐犹自足，青山绿野故无求。柴车向夕逢元亮，款段乘春遇少游。鸟兽同群终不忍，辙环非是为身谋。","dynasty":"清代","title":"偶来"}
{"author":"顾炎武","content":"异时京口国东门，地接留都左辅尊。囊括苏松储陆海，襟提闽浙壮屏藩。漕穿水道秦隋迹，垒压江干晋宋屯。一上金山览形胜，南方亦是小中原。","dynasty":"清代","title":"京口其一"}
{"author":"顾炎武","content":"东吴北翟战争还，天府神州百二关。末代弃江因靖卤，当年开土是中山。云浮鹳鹤春空远，水拥蛟龙夜月閒。相对新亭无限泪，几时重得破愁颜。","dynasty":"清代","title":"京口其二"}
{"author":"顾炎武","content":"青骹初下赤霄空，千里江山一击中。忽见晴皋铺白草，顿令凉野动秋风。当时遂得荆文宠，佐运终成尚父功。试向平芜看猎火，六双还在上林东。","dynasty":"清代","title":"赋得秋鹰"}
{"author":"顾炎武","content":"八尺孤帆一叶舟，相将风水到今秋。曾来白帝寻先主，复走江东问仲谋。海上鱼龙应有恨，山中草木自生愁。凭君莫话兴亡事，旧日长年巳白头。","dynasty":"清代","title":"八尺"}
{"author":"顾炎武","content":"不成南去又东还，行尽吴山与越山。万里一身天地外，五年方寸虎豺间。厓门浪拍行人舸，桂岭云遮驿使关。我望长安犹不见，愁君何处访慈颜。","dynasty":"清代","title":"瞿公子元錥将往桂林不得达而归赠之以诗"}
{"author":"顾炎武","content":"突兀孤亭上碧空，高皇于此下江东。即今御笔留题处，想见神州一望中。黄屋非心天下计，青山如旧帝王宫。丹阳父老多遗恨，尚与儿童诵大风。","dynasty":"清代","title":"金坛县南五里顾龙山上有高皇帝御题词一阕"}
{"author":"顾炎武","content":"知君前自广州来，泷水孤云万壑哀。两路攻虔皆不下，一军守岭竟空回。同时金李多骁将，遗事江山只战台。独有临风憔悴客，新诗吟罢更徘徊。","dynasty":"清代","title":"监纪示游粤诗"}
{"author":"顾炎武","content":"送君孤棹上长淮，千里谈经意不乖。卜宅巳安王考兆，携书还就故人斋。檐前映雪吟偏苦，窗下听鸡舞亦佳。此日邴原能断酒，不烦良友数萦怀。","dynasty":"清代","title":"送归高士之淮上"}
{"author":"顾炎武","content":"栖迟十载五湖湄，久识元城刘器之。百口凋零馀仆从，一身辛苦别妻儿。心悲漳水春犁日，目断长洲夕雁时。独我周旋同宿昔，看君卧起节频持。","dynasty":"清代","title":"赠刘教谕永锡"}
{"author":"顾炎武","content":"曾提一旅制黔中，水蔺诸酋指顾空。入楚廉颇犹未老，过秦扁鹊更能工。风高剑气蛉川外，水沸茶声鹤涧东。桥畔相逢不相识，漫将方技试英雄。","dynasty":"清代","title":"郝将军太极滇人也天启中守沾益余于叙功疏识其姓名今为医客于吴之上津桥言及旧事感而有赠"}
{"author":"顾炎武","content":"典得山南半亩居，偶因行药到郊墟。依稀玉座浮云里，落莫金茎淡日初。塔葬属支城外土，营屯塞马𣪫中庐。犹馀伯玉当年事，每过陵宫一下车。","dynasty":"清代","title":"侨居神烈山下"}
{"author":"顾炎武","content":"天门采石尚嶙峋，一代兴亡此地亲。云拥白龙来戍垒，日随青盖落江津。常王戈甲先登阵，花将须眉骂贼身。犹是南京股肱郡，凭高怀往独伤神。","dynasty":"清代","title":"太平"}
{"author":"顾炎武","content":"下接金山上小孤，一矶中立镇芜湖。千年形势分南极，万里梯航达帝都。岭色远浮黄屋纛，江风寒拂白头乌。高皇事业山河在，留得奎章墨未枯。","dynasty":"清代","title":"蟂矶"}
{"author":"顾炎武","content":"先朝亦复愁元昊，臣子何人似范公。巳见干戈缠海内，尚留冠佩托江东。含霜晚穗遗田里，噪日寒禽古庙中。吾欲与公筹大事，到今忧乐恐无穷。","dynasty":"清代","title":"范文正公祠"}
{"author":"顾炎武","content":"十载江村二子偕，相逢每咏步兵怀。犹看老骥心偏壮，岂惜飞龙羽乍乖。海上戈船连沪渎，石头烽火照秦淮。先朝旧事君休问，鼓角凄其满御街。","dynasty":"清代","title":"常熟归生晟陈生芳续书来以诗答之"}
{"author":"顾炎武","content":"故国羁人怨诽深，感君来往数相寻。都将文字销馀日，难把幽忧损壮心。演易已成殷牖𦣱，援琴犹学楚囚音。黧颜白发非前似，只有新诗尚苦吟。","dynasty":"清代","title":"詶王生仍"}
{"author":"顾炎武","content":"永夜刀鸣动箾中，起看征雁各西东。山怜虎阜从波涌，路识阊门与帝通。待客荆卿愁日晚，舣舟渔父畏天风。当时多少金兰友，此际心期未许同。","dynasty":"清代","title":"永夜"}
{"author":"顾炎武","content":"百里相思路阻纡，每承遗札讯何如。绝交巳广朱生论，发愤终成太史书。笠泽水清连底日，虞山叶落到根初。从今世事无烦问，但掩衡门学种蔬。","dynasty":"清代","title":"詶陈生"}
{"author":"顾炎武","content":"自分寒灰即溺馀，非君那得更吹嘘。穷交义重千金许，疾吏情深一上书。大麓阳飙回宿草，岷江春水下枯鱼。丁宁未忍津头别，此去防身计莫疏。","dynasty":"清代","title":"赠路舍人"}
{"author":"顾炎武","content":"侍中祠下水云昏，有客悲歌叩郭门。古木夜交贞女冢，光风春返大夫魂。先朝侍从多忠节，当代科名一状元。莫道河山今便改，国于天地镇长存。","dynasty":"清代","title":"黄侍中祠"}
{"author":"顾炎武","content":"徵君旧宅此山中，山馆孱颜往迹空。药径春添千嶂雨，松厓夜起六朝风。忘情鱼鸟天机合，适意川岩物象同。一入篱门人世别，几人能不拜萧公。","dynasty":"清代","title":"摄山"}
{"author":"顾炎武","content":"昔年清望动公车，此日耆英有几家。古注已闻传孟喜，遗文仍许授侯芭。竹床排砚频添墨，石屋支铛旋煮茶。更说都城防寇事，至今流涕贾长沙。","dynasty":"清代","title":"贾仓部必选说易"}
{"author":"顾炎武","content":"旧京秋色转霏微，目送毗陵一雁飞。笑我畏人能久客，嗟君怀土便思归。风高海气龙王庙，水落江声燕子矶。卉布家乡多已作，此行须换芰荷衣。","dynasty":"清代","title":"送张山人应鼎还江阴"}
{"author":"高钧","content":"二公祠事出重城，宜有休祥答至诚。林壑静深经雪后，楼台高下与云平。丰年箫鼓来仙宅，晴日烟霞上使旌。黎庶欢声自偕乐，但闻高廪颂周成。","dynasty":"宋代","title":"次韵和于巽祗谒真祠"}
{"author":"殷云霄","content":"水中走马，其可行？木末种莲，其可生？彭泽县中五斗米，何如高卧北窗无俗情。猛虎怒号山无色，百兽闻之俱辟易。一朝失所遭束缚，稚子芦矢来学射。","dynasty":"明代","title":"行路难·水中走马"}
{"author":"殷云霄","content":"江风散微雨，重峰生遥碧。林端浮新青，梅迟见残白。地僻争讼简，吏散庭宇寂。烟水澹孤城，斋阁坐成夕。忽念同怀人，清光隔咫尺。溪舟时载酒，野步或携策。静躁心讵异，寤歌聊自释。","dynasty":"明代","title":"闻太初出游"}
{"author":"殷云霄","content":"晚照明高阁，曳云带远村。徒劳真自愧，高兴与谁论。木落凌山骨，潮平减石痕。东溟看不远，无奈水云昏。","dynasty":"明代","title":"芝田驿楼"}
{"author":"殷云霄","content":"多病东瓯客，空江独问津。飘零屈壮志，汩没共时人。沧海风云气，他乡草木春。江山怜地主，高兴欲相亲。","dynasty":"明代","title":"简桂丹徒"}
{"author":"殷云霄","content":"宦游安能住，明发晓霜侵。月没寒江远，山昏细雨阴。中原群盗恨，南国美人心。回首昆山近，苍茫烟水深。","dynasty":"明代","title":"舟过吴江寄方思道"}
{"author":"殷云霄","content":"病起重阳花正开，高斋独酌当登台。吴中此日来双鲤，江上何时共一杯。万里长风吹落木，孤云斜日照秋苔。百年怀抱凭谁尽，沧海新收鼓角哀。","dynasty":"明代","title":"九日得继之书"}
{"author":"殷云霄","content":"北堤杨柳绿丝烟，更有桃花红可怜。携樽邀我南邻去，美酒怜渠不索钱。","dynasty":"明代","title":"大堤诗（二首。金堤在东阿县）"}
{"author":"殷云霄","content":"南堤北堤布谷飞，堤边禾黍青离离。堤上野花开复落，堤下行人行不稀。","dynasty":"明代","title":"大堤诗（二首。金堤在东阿县）"}
{"author":"殷云霄","content":"落日青山外，浮云沧海边。江山皆胜迹，楼阁自人天。碧草生公塔，丹厓陆羽泉。平生独往志，欲老翠微巅。","dynasty":"明代","title":"虎丘寺"}
{"author":"殷云霄","content":"层波孤涌地，四际共浮天。海雾常飞雨，江潮自入田。舟樯通百粤，笙鹤近群仙。巧捷生幽恨，沉冥得静便。","dynasty":"明代","title":"靖江次方思道韵"}
{"author":"殷云霄","content":"知君非病酒，或者是诗魔。清歌狂不了，梅花可奈何。春风吹薜荔，晴日睡鼋鼍。君能复饮否，携酒上嵯峨。","dynasty":"明代","title":"太初病酒以诗嘲之且招游孤山"}
{"author":"殷云霄","content":"胡山梵宗寺，登高此日来。泉声鸣涧谷，林木隐楼台。合沓秋峰峻，苍茫海雾开。黄花无意绪，落日伴荒苔。","dynasty":"明代","title":"九日游梵宗寺"}
{"author":"殷云霄","content":"今日忽不乐，怅然歌式微。来游荒野大，坐觉晚云飞。秋叶不相待，海潮空自归。凭谁问所往，寂寞故人稀。","dynasty":"明代","title":"秋郊"}
{"author":"殷云霄","content":"山僧迎我笑，长官今又来。秋风巳衰草，古殿惟荒台。高歌碧云合，不厌绿樽开。三秀在何处，殷勤问石苔。","dynasty":"明代","title":"再游梵宗寺次前韵"}
{"author":"殷云霄","content":"浒墅舟中日未曛，虎丘山下雨纷纷。前溪僧汲半江水，高阁客眠千顷云。湖山摇落风霜外，乡国萧条虎豹群。羁宦登临聊复尔，不堪行役更思君。","dynasty":"明代","title":"虎丘"}
{"author":"殷云霄","content":"昨日花开今日风，鴂鸣犹未见来鸿。休怜金屋伤春早，试问银河有路通。捐佩空江思帝子，浴兰何处降云中。杳冥未必知幽恨，容与惟堪桂树丛。","dynasty":"明代","title":"无题"}
{"author":"殷云霄","content":"欲归不归空岁暮，淹留直为李陵台。白蘋老矣逢秋雁，黄菊萧然漫酒杯。草阁龙吟江上雨，兰畦花没径中苔。著书久抱相如病，作赋难穷庾信哀。","dynasty":"明代","title":"答继之九日次韵见示"}
{"author":"殷云霄","content":"吏退鸟啼公事稀，南山坐对云依依。冰生幽壑群龙寐，雪洒空江独鹤飞。芳草向人巳寂寞，梅花何意犹芬菲。故园松菊为谁好，岁暮山中人未归。","dynasty":"明代","title":"岁暮"}
{"author":"殷云霄","content":"閒居潘岳苦职司，多病茂陵空支离。身不归去欲谁与，邑有流亡翻自嗤。山中宿莽鸟雀怨，檐畔梅花冰雪知。寒江日暮美人远，极目高原有所思。","dynasty":"明代","title":"日暮"}
{"author":"殷云霄","content":"江风吹雨夜云空，众星争泊天西东。狂龙歌舞晚潮外，芳草历乱新晴中。宦情颇似勾漏令，生涯欲问浮丘翁。群盗尚馀柴桑舍，故人空忆蓬莱宫。","dynasty":"明代","title":"蓬莱宫"}
{"author":"殷云霄","content":"孤杖千峰病起时，江山如此更何之。三年奔走风尘暗，九日登临草木衰。樽酒相逢人去远，乡书不至雁来迟。八溟秋色真寥廓，极目苍云有所思。","dynasty":"明代","title":"九日登混元峰其一"}
{"author":"殷云霄","content":"去年独酌临沧海，今日相携上翠微。寒菊向人如有待，故园何日可言归。云连溟涨三山远，风掠峦嵓万木稀。多病不堪频北望，干戈空使泪沾衣。","dynasty":"明代","title":"九日登混元峰其二"}
{"author":"殷云霄","content":"十日狂风吹敝裘，坚冰塞道阻征舟。雪残野岸怜春草，波静芳洲喜狎鸥。千里乡关归渐近，百年奔走欲何求。系帆把酒空怀子，斜日孤云起暮愁。","dynasty":"明代","title":"候王萧山不至"}
{"author":"殷云霄","content":"驱役犹堪松竹林，病来偏动故园心。鸟啼短榻客初起，云暗空斋山欲阴。未鍊丹砂惭墨绶，聊歌白雪寄瑶琴。东风走马长安道，芳草於今深又深。","dynasty":"明代","title":"卧病县斋"}
{"author":"殷云霄","content":"我愧不如严子陵，钓滩深处乱山青。云台当日多王业，天汉千年自客星。遗迹可怜开翠壁，乘桴终去入沧溟。满江风雨愁兰枻，吾道无劳问洞庭。","dynasty":"明代","title":"严陵濑"}
{"author":"殷云霄","content":"别后音书自觉疏，禅房花竹忆京都。一官未去果何意，五载相逢犹故吾。江山应识狂歌客，风雪难寻卖酒垆。奔走江南又芳草，多怀聊复问南湖。","dynasty":"明代","title":"过无锡简侯南湖"}
{"author":"殷云霄","content":"醉后分携不记吾，晚宜堂畔费招呼。人归别浦江声远，鹤寐閒庭月影孤。邂逅我堪怀叔度，风尘谁复问狂夫。他时相忆还劳子，巳约东溟旧钓徒。","dynasty":"明代","title":"寄戴户部仲鹖"}
{"author":"殷云霄","content":"过江以北不见山，今朝苍翠落潺湲。平生自是烟霞客，出宰况居山水间。芳草可怜春欲暮，白云应恨鸟知还。推篷把酒风尘道，愧尔相看亦放颜。","dynasty":"明代","title":"下邳见山"}
{"author":"殷云霄","content":"夜雨既过无尘土，芳草微烟亦可怜。白云欲去青山远，鸥鸟似矜湖水妍。平生事半风尘里，两年归在清明前。杨柳岸头春几许，与君沽酒问渔船。","dynasty":"明代","title":"南旺道中柬徐掌科尹大行"}
{"author":"殷云霄","content":"一樽聊送解馀酲，檐畔梅花芳鸟鸣。风雨江城春梦远，不须惆怅杜鹃声。","dynasty":"明代","title":"送酒太初"}
{"author":"殷云霄","content":"飞雁啼莺向晚闻，江空烟净酒微醺。不须远望怜芳草，更与高歌落海云。","dynasty":"明代","title":"饮张簿宅"}
{"author":"殷云霄","content":"海鲸吹雨风涛壮，山鬼被萝石径幽。寂寞江天云雾里，浩歌今日为谁留。","dynasty":"明代","title":"小桃源"}
{"author":"殷云霄","content":"彭城石下河水流，河风吹浪愁客舟。九里山前春草碧，晚帆风雨问黄楼。","dynasty":"明代","title":"徐州"}
{"author":"殷云霄","content":"退食县斋静，微雨亦复晴。开樽梅花下，啜醨泛其英。残蕊自坠地，更觉春草生。重云生夕暝，江城鸿雁鸣。兀坐不忍去，暂此息营营。簿书非我事，鞭笞非我情。抱策未归去，幽怀徒自盈。","dynasty":"明代","title":"餐梅"}
{"author":"殷云霄","content":"乔峰云隐石，曲岸风薄木。岁暮厌脩途，归急驱征舳。奔波江上潮，昏林日沈谷。疏梅照前浦，饥乌啼遥陆。理惬心不违，感深景仍触。劳悲岂堪讯，真独良亦足。万物滋情叹，狂歌谁为续。","dynasty":"明代","title":"江阴道中"}
{"author":"殷云霄","content":"侵晨发毗陵，薄暮及江阴。积雪明高原，归鸟喧前林。孤舟风雨夕，大江云雾深。遥遥越乡感，脉脉游子心。美人隔江浦，寤寐安可寻。情至物有合，离析领瑶音。爱赏欣自古，慕群悲独今。寄言狂歌客，一樽待吾斟。","dynasty":"明代","title":"宿江阴得太初书"}
{"author":"殷云霄","content":"括苍罗万山，土少石嵯峨。地僻寡商贾，寻丈耕陂陀。况值风尘起，逃亡今巳多。存者悲徵税，行者泣负戈。皇天久不雨，嗷嗷其奈何。秋七月之交，阴云翳庭柯。南山殷其雷，北山雨滂沱。田家嗟有生，老稚抚其禾。欣欣喜相语，兹雨理则那。","dynasty":"明代","title":"七月雨寿处州刘使君"}
{"author":"殷云霄","content":"怀疴苦簿领，抱归心匪他。中原犹虎豹，南国多风波。菽水巳久旷，鸿雁各蹉跎。冉冉岁云暮，悲怆将奈何。","dynasty":"明代","title":"送弟云霓北归其一"}
{"author":"殷云霄","content":"奈何冰雪时，子来慰我思。相对乃非梦，拭泪问所知。笑言陶佳月，登临赋新诗。款曲踰三旬，倏忽成分离。","dynasty":"明代","title":"送弟云霓北归其二"}
{"author":"殷云霄","content":"分离胡山阴，飞雨洒征衣。靡靡万里途，念子复当归。逝言为谁感，居情实自违。游子身尚强，得以慰庭闱。","dynasty":"明代","title":"送弟云霓北归其三"}
{"author":"殷云霄","content":"庭闱空在望，屯云蔽层峦。辛勤归须早，勿畏朔风寒。别促岂不悲，愿言慰慈颜。明年芳草节，迟我当来还。","dynasty":"明代","title":"送弟云霓北归其四"}
{"author":"殷云霄","content":"来还亦此途，自爱各异乡。风波阻道路，冰雪被山冈。倏尔风帆飞，伫立空彷徨。归与息宴游，典籍有馀芳。","dynasty":"明代","title":"送弟云霓北归其五"}
{"author":"殷云霄","content":"挂席介休驿，泊舟清江浦。水落蒲巳稀，日暮鸟知聚。落落星出云，冥冥天欲雨。久客厌吴越，前途忆齐鲁。怀归心方殷，慕群情莫与。言念同行客，昏黑宿何处。漫漫淮海径，萧萧寒霜渚。独酌讵为欢，长谣亦复苦。离会非我期，行止将谁主。孤篷鸣续风，寒灯翳复吐。","dynasty":"明代","title":"清江浦候汪太仓叔厚"}
{"author":"殷云霄","content":"出京巳三日，长店犹淹留。狂风吹潞河，林木鸣飕飕。江蓠方出水，惨淡河之洲。我欲采其芳，颓波荡我舟。左右望春草，涕泗缘缨流。","dynasty":"明代","title":"长店"}
{"author":"殷云霄","content":"泊舟桐江水，夜登定山石。延萝踞虎豹，嘘波动潮汐。俯阚冯夷宫，疑入羽人宅。林静江有声，云昏岸无迹。怀哉生哀听，戚矣阙远觌。风势依峰峻，月色连江白。飞鸿鸣远浦，潜蛟舞深泽。飘飘千里舟，脉脉独游客。飞帆拂溟海，逸思绕凫绎。乘桴嗟有志，栖岩悲失策。薄宦竟何有，幽期谁与适。觉迷道有获，舍欲情无逆。眷言咏白驹，聊以慰今夕。","dynasty":"明代","title":"夜登定山"}
{"author":"殷云霄","content":"秋雨萧萧秋风急，菊花惨淡色如泣，裛黄摇绿何嗟及。寒山木落苍云湿，霜霰惧尔难独立。呜呼繁弦长袖在何许，对尔临风泪如雨。","dynasty":"明代","title":"秋雨叹其一"}
{"author":"殷云霄","content":"阴云伏雨回秋光，病骨却爱秋风凉，杖藜高歌犹清狂。南归鸿雁鸣且翔，我欲射之心悲伤。呜呼岁暮山中人未归，山中茅斋今是非。","dynasty":"明代","title":"秋雨叹其二"}
{"author":"殷云霄","content":"今年雨多不伤农，村醪社鼓歌年丰，渔父懒慢网罟空。长官病起深山中，再拜为民祝华嵩。呜呼千仓万箱安能足，山中今有逃亡屋。","dynasty":"明代","title":"秋雨叹其三"}
{"author":"殷云霄","content":"飘泊东南春巳去，孤帆未足三江路。风涛暂泊钱塘潮，云雾遥看富阳树。寻芳南屏来何迟，春花落尽无残枝。湖上浮鸥背我去，岩畔枯梅犹自奇。王君驰图开素封，黄鹂紫燕桃花红。似伤晚风娇不语，应识春色来相从。故园花鸟偏怜余，三载干戈未有书。捲图还之空叹息，陶家兰柳今何如。","dynasty":"明代","title":"题桃花春禽"}
{"author":"殷云霄","content":"河浅舟行涩如棘，南望道中悲行役。两行杨柳青如染，百里湖光明可挹。湖边渔翁头不梳，清晨小舟来卖鱼。同行不见论文友，隔岸犹寻卖酒垆。独行芳草春如许，石矶雨过无尘土。小童宦久能吴歌，家山渐近闻齐语。湖中鸥鸟应怜吾，似识当日旧陶朱。归来欲拟陶潜赋，客游休作鲁连书。","dynasty":"明代","title":"泊舟柬同行徐掌科"}
{"author":"殷云霄","content":"晓雨萧萧风淅淅，梅花落地如白雪。又如瑶草碎玉杵，漫翻石臼晞琼屑。幽兴他时与谁期，悲心今日觉弥切。巫阳卜筮空大招，玉妃风神忽远别。既嗔虫蚁窃芳华，复惨泥沙污太洁。吴绫鲁缟茵重铺，残蕊飞英时自掇。濯以甘露荐冰盘，餐之朝腹充流啜。申椒菌桂失芳馨，沆瀣飞泉漫清洌。十日不饥粗秽除，五内保和神明彻。清夜梦化梅花精，缟衣跳入先天穴。手探一元含物象，时出千卉从品列。阳辟阴阖自先机，天心子半非空说。石阶铁龙觉处蟠，草径烟溪香未歇。出门桃李争春风，杖藜绕树泣垂血。","dynasty":"明代","title":"梅梦"}
{"author":"殷云霄","content":"青源柳叶短，东昌桃花开。暝色春云淡，悠悠鸣雁哀。浮名知是幻，薄宦愧非才。万里沧溟水，蓬壶安在哉。","dynasty":"明代","title":"桃花"}
{"author":"殷云霄","content":"昨入胡口寺，今来金田山。莫笑簿书吏，常游烟水间。云生远嶂合，叶落空庭閒。林中有归鸟，浩歌吾亦还。","dynasty":"明代","title":"游金田"}
{"author":"殷云霄","content":"列馆招远风，疏渠引江水。朱华冒清涟，静色媚芳芷。宓妃袜生尘，灵均泥不滓。曰余劳簿领，暂此恊芳醴。观物心自怡，感时情靡已。处烦常希寂，居安故难恃。河洛剧虎狼，荆棘暗桑梓。推迁何宁期，委顺资神理。","dynasty":"明代","title":"魏丞莲花开"}
{"author":"沈邈","content":"一夜隋河风劲。霜湿水天如镜。古柳堤长，寒烟不起，波上月无流影。那堪频听。疏星外、离鸿相应。须信道、情多是病。酒未到、愁肠还醒。数叠兰衾，馀香未减，甚时枕鸳重并。教伊须更。将盟誓、后约言定。","dynasty":"宋代","title":"剔银灯（途次南京忆营妓张温卿）"}
{"author":"沈邈","content":"江上秋高霜早。云静月华如扫。候雁初飞，啼螀正苦，又是黄花衰草。等闲临照。潘郎鬓、星星易老。那堪更、酒醒孤棹。望千里、长安西笑。臂上妆痕，胸前泪粉，暗惹离愁多少。此情谁表。除非是、重相见了。","dynasty":"宋代","title":"剔银灯"}
{"author":"沈邈","content":"江上秋高霜早。云静月华如扫。候雁初飞，啼螀正苦，又是黄花衰草。等闲临照。潘郎鬓、星星易老。那堪更、酒醒孤棹。望千里、长安西笑。臂上妆痕，胸前泪粉，暗惹离愁多少。此情谁表。除非是、重相见了。","dynasty":"宋代","title":"剔银灯·江上秋高霜早"}
{"author":"沈邈","content":"江上秋高霜早。云静月华如扫。候雁初飞，啼螀正苦，又是黄花衰草。等闲临照。潘郎鬓、星星易老。那堪更、酒醒孤棹。望千里、长安西笑。臂上妆痕，胸前泪粉，暗惹离愁多少。此情谁表。除非是、重相见了。","dynasty":"宋代","title":"剔银灯其二"}
{"author":"陈岘","content":"平生足迹穷遐陬，一麾更守湖湘州。西接悬崖五溪曲，南望渺极苍梧愁。天涯牢落孰慰意，千嶂倒影三江流。千里脉络兹要会，意趣端与江山投。群峰四绕立碧玉，带映林薄如雕锼。虯蟠虎骤互起伏，天作地涌非凡俦。郊村依约半洲渚，远明天际来归舟。湖南素号清绝地，一旦呈露疑神谋。作成英奇易旧观，俗化远与邹鲁侔。寄语后来无泯没，共保佳致传千秋。","dynasty":"宋代","title":"楚南伟观楼"}
{"author":"陈岘","content":"修林平沼久荒埃，招领春风一笑回。扫净莓苔分径岸，剩添桃李结亭台。时因休吏文书了，忽作閒人杖屡来。待与邦人同醉乐，一樽何惜少徘徊。","dynasty":"宋代","title":"郡圃依绿亭"}
{"author":"陈岘","content":"烟萝深锁非凡境，泉石相逢似故人。归认落花犹恐误，天风为我隔嚣尘。","dynasty":"宋代","title":"龙隐岩"}
{"author":"陈岘","content":"江源发蛮荒，来与湘灌遇。交流趋城隅，清映日东注。群山半楚越，驰骤若竞赴。谯门百步南，楼堞此雄踞。观风久标名，栋宇初改故。极目渺塞岭，蔚起矗云雾。千里耸翠碧，众水横练素。古寺带林薄，渔艇依野渡。村墟互隐见，风烟自朝暮。东西亘井络，碁分杂营戍。偶值丰登年，乐此保生聚。秋风黄花天，良集盛簪屨。肴觞固匪虔，藉此山水具。登临方兴深，诸君幸少驻。","dynasty":"宋代","title":"全州观风楼"}
{"author":"陈岘","content":"泉流萦带戛冰玉，石壁深窈寒侵衣。开凿应劳造化力，窟宅如待灵仙归。","dynasty":"宋代","title":"全州礲岩"}
{"author":"陈岘","content":"送客联镳归，得得招提宿。晚渡沧江口，路入青山曲。突兀忽在眼，一洗奔驰俗。然灯遽呼酒，僧留供野蔌。林高上明月，谈声响空谷。坐久夜益深，同来或鼾熟。明朝返城郭，此兴真可录。","dynasty":"宋代","title":"宿董山寺"}
{"author":"陈岘","content":"杖屨随春风，邂逅得良友。行行西域道，触目尽花柳。还步过苑茨，交欢亦何有。东邻颇好事，邀我意良厚。南窗竹风凉，更命新醅酒。巴醉何足辞，期此百年久。","dynasty":"宋代","title":"饮翁常之宅分韵得友字"}
{"author":"陈岘","content":"雨声春不绝，绿涨与池平。久摘花犹好，新锄草又生。闭门惟我独，终日断人行。对酒还忧病，裁诗强遣情。","dynasty":"宋代","title":"雨中偶成"}
{"author":"陈岘","content":"蜀江来滚滚，楚望意悠悠。洗气高情晓，新寒带晚秋。关山方北顾，烟火又南楼。蓬鬓天涯客，萧然一叶舟。","dynasty":"宋代","title":"舟次鄂州"}
{"author":"陈岘","content":"杖屦随春风，邂逅得良友。行行西域道，触目尽花柳。还步过茆茨，交欢亦何有。东邻颇好事，邀我意良厚。南窗竹风凉，更命新醅酒。一醉何足辞，期此百年久。","dynasty":"宋代","title":"饮翁常之宅分韵得友字"}
{"author":"元友直","content":"柳色新池遍，春光御苑晴。叶依青阁密，条向碧流倾。路暗阴初重，波摇影转清。风从垂处度，烟就望中生。断续游蜂聚，飘飖戏蝶轻。怡然变芳节，愿及一枝荣。","dynasty":"唐代","title":"小苑春望宫池柳色"}
{"author":"李舜弦","content":"尽日池边钓锦鳞，芰荷香里暗消魂。依稀纵有寻香饵，知是金钩不肯吞。","dynasty":"唐代","title":"钓鱼不得"}
{"author":"李舜弦","content":"因随八马上仙山，顿隔尘埃物象闲。只恐西追王母宴，却忧难得到人间。","dynasty":"唐代","title":"随驾游青城"}
{"author":"李舜弦","content":"浓树禁花开后庭，饮筵中散酒微醒。濛濛雨草瑶阶湿，钟晓愁吟独倚屏。","dynasty":"唐代","title":"蜀宫应制"}
{"author":"姚崇","content":"夜渚带浮烟，苍茫晦远天。舟轻不觉动，缆急始知牵。听笛遥寻岸，闻香暗识莲。唯看去帆影，常恐客心悬。","dynasty":"唐代","tags":"夜晚，写景","title":"夜渡江"}
{"author":"姚崇","content":"明月有馀鉴，羁人殊未安。桂含秋树晚，波入夜池寒。灼灼云枝净，光光草露团。所思迷所在，长望独长叹。","dynasty":"唐代","title":"秋夜望月"}
{"author":"姚崇","content":"扇掩将雏曲，钗承堕马鬟。（见《海录碎事》，又见后张昌宗太平公主山亭侍宴诗）","dynasty":"唐代","title":"句"}
{"author":"姚崇","content":"鹫岭高不极，延睇俯何宫？城郭千年在，烟云万里通。坐忘荣与利，行悟□将空。愿假慈悲力，微资燮理功。","dynasty":"唐代","title":"五言过栖岩寺"}
{"author":"姚崇","content":"归来朝帝□，忽逢钧天响。悬知浐水游，绝胜汾川赏。","dynasty":"唐代","title":"奉使蒲州返辔奉答圣制"}
{"author":"姚崇","content":"恭闻帝里生灵沼，应报明君鼎业新。既协翠泉光宝命，还符白水出真人。此时舜海潜龙跃，此地尧河带马巡。独有前池一小雁，叨承旧惠入天津。","dynasty":"唐代","title":"郊庙歌辞。享龙池乐章。第一章"}
{"author":"姚崇","content":"二室三涂光地险，均霜揆日处天中。石泉石镜恒留月，山鸟山花竞逐风。周王久谢瑶池赏，汉主悬惭玉树宫。别有祥烟伴佳气，能随轻辇共葱葱。","dynasty":"唐代","title":"奉和圣制夏日游石淙山"}
{"author":"姚崇","content":"游豫停仙跸，登临对晚晴。川凫连倒影，岩鸟应虚声。野奏风成曲，山居云作缨。今朝丘壑上，高兴小蓬瀛。","dynasty":"唐代","title":"故洛阳城侍宴应制"}
{"author":"姚崇","content":"南山开宝历，北渚对芳蹊。的历风梅度，参差露草低。尧樽临上席，舜乐下前溪。任重由来醉，乘酣志转迷。","dynasty":"唐代","title":"春日洛阳城侍宴"}
{"author":"刘昭禹","content":"秋是忆山日，禅窗露洒馀。几悬华顶梦，应寄沃洲书。风月资吟笔，杉篁笼静居。满城谁不重，见著紫衣初。","dynasty":"唐代","title":"赠惠律大师"}
{"author":"刘昭禹","content":"尽日行方半，诸山直下看。白云随步起，危径极天盘。瀑顶桥形小，溪边店影寒。往来空太息，玄鬓改非难。","dynasty":"唐代","title":"括苍山"}
{"author":"刘昭禹","content":"湘西斜日边，峭入几寻天。翠落重城内，屏开万户前。崖崚危溅瀑，林罅静通仙。谁肯功成后，相携扫石眠。","dynasty":"唐代","title":"晚霁望岳麓"}
{"author":"刘昭禹","content":"句向夜深得，心从天外归。（见《纪事》）危楼聊侧耳，高柳又鸣蝉。（《秋日登楼》，见《吟窗杂录》）藓色围波井，花阴上竹楼。（以下见《海录碎事》）对面雷瞋树，当街雨趁人。（《夏雨》）春光怀玉阙，万里起初程。（《送人》）江上呼风去，天边挂席飞。（《送人舟行》）漆灯寻黑洞，之字上危峰。（《送人游九疑》）","dynasty":"唐代","title":"句"}
{"author":"刘昭禹","content":"林下事无非，尘中竟不知。白云深拥我，青石合眠谁。山静捣灵药，夜闲论古诗。此来亲羽客，何日变枯髭。","dynasty":"唐代","title":"仙都山留题"}
{"author":"刘昭禹","content":"先生入太华，杳杳绝良音。秋梦有时见，孤云无处寻。神清峰顶立，衣冷瀑边吟。应笑干名者，六街尘土深。","dynasty":"唐代","title":"怀华山隐者"}
{"author":"刘昭禹","content":"千古海门石，移归吟叟居。窍腥蛟出后，形瘦浪冲馀。工语宁无玉，僧知忽有书。好期仙者叱，变化向庭隅。","dynasty":"唐代","title":"石笋"}
{"author":"刘昭禹","content":"废功看不已，醉起又持杯。数日帘常卷，中宵雨忽来。凄凉无戏蝶，零落在苍苔。造化根难问，令人首可回。","dynasty":"唐代","title":"伤雨后牡丹"}
{"author":"刘昭禹","content":"世上红蕉异，因移万里根。艰难离瘴土，潇洒入朱门。叶战青云韵，花零宿露痕。长安多未识，谁想动吟魂。","dynasty":"唐代","title":"送人红花栽"}
{"author":"刘昭禹","content":"常记游灵境，道人情不低。岩房容偃息，天路许相携。霞散曙峰外，虹生凉瀑西。何当尘役了，重去听猿啼。","dynasty":"唐代","title":"忆天台山"}
{"author":"刘昭禹","content":"天台山下寺，冬暮景如屏。树密风长在，年深像有灵。高钟疑到月，远烧欲连星。因共真僧话，心中万虑宁。","dynasty":"唐代","title":"冬日暮国清寺留题"}
{"author":"刘昭禹","content":"鳌海西边地，宵吟景象宽。云开孤月上，瀑喷一山寒。人异发常绿，草灵秋不干。无由此栖息，魂梦在长安。","dynasty":"唐代","title":"灵溪观"}
{"author":"刘昭禹","content":"节高终不起，死恋九华山。圣主情何切，孤云性本闲。名传中国外，坟在乱松间。依约曾栖处，斜阳鸟自还。","dynasty":"唐代","title":"经费冠卿旧隐"}
{"author":"刘昭禹","content":"一雨一番晴，山林冷落青。莫侵残日噪，正在异乡听。孤馆宿漳浦，扁舟离洞庭。年年当此际，那免鬓凋零。","dynasty":"唐代","title":"闻蝉"}
{"author":"刘昭禹","content":"草履初登南岳船，铜瓶犹贮北山泉。衡阳旧寺春归晚，门锁寒潭几树蝉。","dynasty":"唐代","title":"送休公归衡"}
{"author":"葛庆龙","content":"白发慵巾短短衣，闲行斜倚小筇枝。自家弄影犹痴绝，只似初骑竹马时。","dynasty":"宋代","title":"筇杖"}
{"author":"葛庆龙","content":"多谢林僧亦好奇，新遗石匣我酬诗。鹤胎收却云封裹，付嘱山灵木客时。","dynasty":"宋代","title":"题仙人洞并谢草堂方公所赠石匣二首"}
{"author":"葛庆龙","content":"云长镇洞有时开，石匣终藏化鹤胎。千岁不须华表柱，飞鸣南向洞山来。","dynasty":"宋代","title":"题仙人洞并谢草堂方公所赠石匣二首"}
{"author":"葛庆龙","content":"五朵飞来渍剡藤，重重响以水泠泠。不教落在红尘耳，读与青松白鹤听。","dynasty":"宋代","title":"谢理得惠书"}
{"author":"葛庆龙","content":"挟书律重火犹光，天下岩搜不敢藏。圯上老人无见者，一编亲写授张良。","dynasty":"宋代","title":"咏黄石公"}
{"author":"葛庆龙","content":"坐如有待思依依，看竹回廊出寺迟。窅窅绿荫清寂处，半窗斜日两僧棋。","dynasty":"宋代","title":"游宝林寺"}
{"author":"葛庆龙","content":"七轴莲经供茗瓢，一龛乡佛性松寮。舶香亦带鱼龙气，自采枝头柏子烧。","dynasty":"宋代","title":"赠僧"}
{"author":"白廷璜","content":"嘉鱼欣泼刺，骨节乍抽时。刚定无妨鲠，多应不恨鲥。凝脂真有美，去乙总相宜。鼎鼐香生后，江乡品味滋。","dynasty":"清代","title":"鱼骨"}
{"author":"白廷璜","content":"邦本重惟民，五常次以义。素未析君圭，猝谁除戎器。谁知德泽深，能动顽愚志。南北纷干戈，晨昏资禦备。较诸肉食者，褒奖更宜至。刻桷复丹楹，馨香报高谊。勉哉东瀛民，无忘此宠异。","dynasty":"清代","title":"义民祠"}
{"author":"赵秉文","content":"风雨替花愁。风雨罢，花也应休。劝君莫惜花前醉，今年花谢，明年花谢，白了人头。乘兴两三瓯。拣溪山好处追游。但教有酒身无事，有花也好，无花也好，选甚春秋。","dynasty":"元代","tags":"写花，惜春","title":"青杏儿·风雨替花愁"}
{"author":"赵秉文","content":"秋光一片，问苍苍桂影，其中何物？一叶扁舟波万顷，四顾粘天无壁。叩枻长歌，嫦娥欲下，万里挥冰雪。京尘千丈，可能容此人杰？回首赤壁矶边，骑鲸人去，几度山花发。澹澹长空今古梦，只有归鸿明灭。我欲从公，乘风归去，散此麒麟发。三山安在，玉箫吹断明月！","dynasty":"金朝","tags":"豪放，借古伤今，忧国忧民","title":"大江东去·用东坡先生韵"}
{"author":"赵秉文","content":"昔拟栩仙人王云鹤赠予诗云：“寄与闲闲傲浪仙，枉随诗酒堕凡缘。黄尘遮断来时路，不到蓬山五百年。”其后玉龟山人云：“子前身赤城子也。”予因以诗寄之云：“玉龟山下古仙真，许我天台一化身。拟折玉莲闻白鹤，他年沧海看扬尘。”吾友赵礼部庭玉说，丹阳子谓予再世苏子美也。赤城子则吾岂敢，若子美则庶几焉。尚愧辞翰微不及耳。因作此以寄意焉。四明有狂客，呼我谪仙人。俗缘千劫不尽，回首落红尘。我欲骑鲸归去，只恐神仙官府，嫌我醉时真。笑拍群仙手，几度梦中身。倚长松，聊拂石，坐看云。忽然黑霓落手，醉舞紫毫春。寄语沧浪流水，曾识闲闲居士，好为濯冠巾。却返天台去，华发散麒麟。","dynasty":"金朝","tags":"抒怀，向往，追求","title":"水调歌头·四明有狂客"}
{"author":"赵秉文","content":"乌鹊不多惊，贴贴风枝静。珠贝横空冷不收，半湿秋河影。缺月堕幽窗，推枕惊深省。落叶萧萧听雨声，帘外霜华冷。","dynasty":"元代","title":"缺月挂疏桐拟东坡作"}
{"author":"赵秉文","content":"杰观雄楼，相照映、此花幽独。谁解识、蕊珠仙子，道家装束。蜡蒂紫苞融烛泪，檀心浅晕团金粟。渐蜂儿、展翅上南枝，风掀绿。落落伴，湖心玉。萧萧映，坛边竹。记月痕、曾上小阑干曲。输与能诗潘道士，梦为蝴蝶花间宿。向夜深、霜重不胜寒，骑黄鹄。","dynasty":"元代","title":"满江红上清宫蜡梅永乐大典二千八百十二梅"}
{"author":"赵秉文","content":"岁晏寒无那，夜深清欲饥。竹风惊梦断，雪意听窗知。稍稍鹊翻树，萧萧人语篱。虚明满吾室，何许月来时。","dynasty":"金朝","title":"寒夜"}
{"author":"赵秉文","content":"春水三山渡，斜阳八字堤。河淤树身短，沙截草痕齐。地纳黄流大，天衔浚泽低。故人不我见，愁思使人迷。","dynasty":"金朝","title":"三山渡口"}
{"author":"赵秉文","content":"穷边四十里，野户两三家。山腹过云影，波光战日华。汲泉寻涧曲，樵路入云斜。随分坡田罢，还簪野草花。","dynasty":"金朝","title":"塞上四首其一"}
{"author":"赵秉文","content":"因寻射雕垒，偶到杀狐川。卤地牛羊瘦，边沙草木膻。废城馀井臼，古戍断烽烟。自说无征战，经今六十年。","dynasty":"金朝","title":"塞上四首其二"}
{"author":"赵秉文","content":"薄宦边城里，经年无客过。一川平地少，四面乱山多。野色连秋塞，边声入暮河。旧貂寒更薄，飘寄欲如何。","dynasty":"金朝","title":"塞上四首其三"}
{"author":"赵秉文","content":"庆源钟马邓，何止活千人。阴化行中壸，私权抑外亲。凤舆归厚夜，蚕馆闭长春。萧寺诸嫔御，能忘赐膳频。","dynasty":"金朝","title":"明惠皇后挽歌词四十首其十一"}
{"author":"赵秉文","content":"方享东朝奉，俄成甲子还。玉梳音窅窅，彤管事班班。陵寝音容閟，蓬莱日月閒。丁忧遗诏在，恩泽满人间。","dynasty":"金朝","title":"明惠皇后挽歌词四十首其十二"}
{"author":"赵秉文","content":"式属多难际，方承长乐欢。霜飞金殿冷，月没桂宫寒。雨泣愁云惨，风悲薤露残。南山为乐石，遗美岂能刊。","dynasty":"金朝","title":"明惠皇后挽歌词四十首其十三"}
{"author":"赵秉文","content":"一纪坤仪正，千龄母范彰。徽音齐太姒，厚德配娥皇。衣练昭纯俭，因山戒厚藏。伤心彤史上，千古播遗芳。","dynasty":"金朝","title":"明惠皇后挽歌词四十首其十四"}
{"author":"赵秉文","content":"缑氏传仙裔，燕山启梦符。化人先正己，祈福为民敷。疾殆申遗命，忧深示永图。伤心虞帝事，烟雨暗苍梧。","dynasty":"金朝","title":"明惠皇后挽歌词四十首其十五"}
{"author":"赵秉文","content":"奔走来群辟，哀摧动百灵。妖氛湮壁月，霄汉殒轩星。玉几贻周训，妆奁泣汉庭。近畿遵薄葬，神意想来宁。","dynasty":"金朝","title":"明惠皇后挽歌词四十首其十六"}
{"author":"赵秉文","content":"身尊恒率礼，名正更持谦。椒掖坤仪正，天庭母训严。鸿名登玉简，遗像入霜缣。异日朝陵处，应须启镜奁。","dynasty":"金朝","title":"明惠皇后挽歌词四十首其十七"}
{"author":"赵秉文","content":"宽和能待物，凝密劝行仁。道德持三宝，恩私逮四民。两朝隆汉礼，十乱冠周臣。一旦仙游去，空馀四海春。","dynasty":"金朝","title":"明惠皇后挽歌词四十首其十八"}
{"author":"赵秉文","content":"心知为善乐，敬傅又尊师。国化濯衣俭，民歌赐药慈。诵经虚玉案，奉佛冷金彝。遗旨无穷恨，风吹遍九疑。","dynasty":"金朝","title":"明惠皇后挽歌词四十首其十九"}
{"author":"赵秉文","content":"六綍辞秋殿，玄堂启夜扉。一朝藏寿器，千载閟容衣。县象轩星掩，哀歌薤露稀。松楸交隧道，会有五云飞。","dynasty":"金朝","title":"明惠皇后挽歌词四十首其二十"}
{"author":"赵秉文","content":"保阿成训在，阃阈令仪昭。俭德高千古，仁声溢两朝。事随流水逝，愁逐冷云飘。仙驭知何适，凭谁问泬寥。","dynasty":"金朝","title":"明惠皇后挽歌词四十首其二十一"}
{"author":"赵秉文","content":"阴化毗乾造，熙朝赖母临。功勋新女史，德泽浃人心。偃月丰容閟，轩星瑞彩沉。笳声哀不尽，陵柏自森森。","dynasty":"金朝","title":"明惠皇后挽歌词四十首其二十二"}
{"author":"赵秉文","content":"元勋施社稷，茂德庇人民。色养嗟中阻，灵游忽上宾。侍臣歌薤露，神物护龙輴。祔庙推尊谥，千龄宝册新。","dynasty":"金朝","title":"明惠皇后挽歌词四十首其二十三"}
{"author":"赵秉文","content":"太姒敦周化，涂山启夏家。尊名天比峻，淑德日增华。孝享心何切，仙游望愈赊。空馀遗令在，攀慕极幽遐。","dynasty":"金朝","title":"明惠皇后挽歌词四十首其二十四"}
{"author":"赵秉文","content":"天祸缠兴庆，幽堂掩后帏。徽音知有嗣，孝养痛长违。夜月空椒屋，秋风冷玉衣。遥瞻陵寝上，惨淡暮云飞。","dynasty":"金朝","title":"明惠皇后挽歌词四十首其二十五"}
{"author":"赵秉文","content":"风急摇寒树，虹蜚薄太阴。云随仙驭远，尘入绮帘深。索莫长秋外，萧条湘水浔。圣情时怅望，流泪满宸襟。","dynasty":"金朝","title":"明惠皇后挽歌词四十首其二十六"}
{"author":"赵秉文","content":"吉梦扪天后，明禋配地时。嫔虞彰淑慎，生武极恩慈。无复金舆返，空瞻画翣驰。萧萧松柏路，长夜閟神仪。","dynasty":"金朝","title":"明惠皇后挽歌词四十首其二十七"}
{"author":"赵秉文","content":"玉音昭懿行，彤管列闳休。今日归陵寝，何年返玉楼。圣心方尽孝，鸾驭竟难留。陵树西风里，千秋万古愁。","dynasty":"金朝","title":"明惠皇后挽歌词四十首其二十八"}
{"author":"赵秉文","content":"群生资茂育，至德果难名。凭几言犹在，因山事已成。西风翻画翣，落日送铭旌。羽卫归来晚，萧萧万马鸣。","dynasty":"金朝","title":"明惠皇后挽歌词四十首其二十九"}
{"author":"赵秉文","content":"音容归寿器，管御玉衣闲。圣孝空如慕，慈颜痛莫攀。云愁萦汴水，雾惨锁夷山。怅望白杨路，翟车竟不还。","dynasty":"金朝","title":"明惠皇后挽歌词四十首其三十"}
{"author":"赵秉文","content":"孙谋贻嗣圣，内教辅先朝。孝敬全终始，勤劳继夙宵。民灾忧水沴，边患虑天骄。大渐惟几际，犹思俭德昭。","dynasty":"金朝","title":"明惠皇后挽歌词四十首其三十一"}
{"author":"赵秉文","content":"一纪成功著，乘鸾上九天。物生思德载，圣虑想恩怜。俭素言犹在，宽慈事有传。禁闱斜日晚，空袅宝炉烟。","dynasty":"金朝","title":"明惠皇后挽歌词四十首其三十二"}
{"author":"赵秉文","content":"飘飖成远驾，寂静掩玄堂。荡荡神功著，巍巍圣业彰。周任扬溢美，汉邓蔼馀芳。末命丁宁意，忧民不暂忘。","dynasty":"金朝","title":"明惠皇后挽歌词四十首其三十三"}
{"author":"赵秉文","content":"褒赞存公议，无惭六后名。妆奁空有迹，佩玉寂无声。祭享升清庙，哀号动圣情。神灵阴有力，保佑再升平。","dynasty":"金朝","title":"明惠皇后挽歌词四十首其三十四"}
{"author":"赵秉文","content":"蘋藻亲三奠，袆褕备六衣。坤元方载物，轩宿遽沦晖。庙貌严新祔，神游邈不归。白云无处所，长傍德陵飞。","dynasty":"金朝","title":"明惠皇后挽歌词四十首其三十五"}
{"author":"赵秉文","content":"冯相方观祲，巫阳忽告灾。千秋临宝殿，一夕閟泉台。纚绋悲长往，灵輴挽不回。昊天思罔极，长使圣情哀。","dynasty":"金朝","title":"明惠皇后挽歌词四十首其三十六"}
{"author":"赵秉文","content":"仙源周太子，华裔汉徵君。生圣休祥著，忧民俭德勤。姜嫄忻懿范，光烈恧鸿勋。辅就中兴业，飘然返白云。","dynasty":"金朝","title":"明惠皇后挽歌词四十首其三十七"}
{"author":"赵秉文","content":"蜃辂陈彝宪，龟人献吉占。郊衢笳鼓咽，羽卫禁兵严。云气迎鸾驭，秋尘翳宝奁。祝官扬至德，简册发幽潜。","dynasty":"金朝","title":"明惠皇后挽歌词四十首其三十八"}
{"author":"赵秉文","content":"月殿封鸾鉴，风帏卧佩环。百神来肃卫，万骑尽虚还。雨泣铭旌湿，风凄穗幄闲。仙游无觅处，追慕惨宸颜。","dynasty":"金朝","title":"明惠皇后挽歌词四十首其三十九"}
{"author":"赵秉文","content":"月晕惊亏薄，川流骇沸腾。忧勤终爽豫，报施似无凭。长夜扃银海，愁云惨玉绳。圣心哀念切，素幄每晨兴。","dynasty":"金朝","title":"明惠皇后挽歌词四十首其四十"}
{"author":"赵秉文","content":"皇奋厥武，如雷如霆。犷彼远夷，载震载惊。帝命相臣，苏我疲民。维时莘公，展也大成。公自平阳，移镇于秦。世皆谓公，有脚阳春。公在在秦，百年无兵。世皆谓公，斯民德星。维此二方，不宁不令。帅臣议征，发言盈庭。公奏累上，如山不倾。世皆谓公，汉之营平。既宅三辅，复保五城。以迄于今，夏人请盟。维将尽能，维公竭诚。公拜稽首，天子之明。我公归矣，我民思矣。诏公复起，周邦咸喜。愿公百年，以佐天子。罔俾樊侯，于周专美。","dynasty":"金朝","title":"皇武"}
{"author":"赵秉文","content":"孤虎在深山，一怒风林披。朝食千牛羊，暮食千熊罴。虎暴尚可制，人还寝其皮。旄头飞精光，落地为积尸。焚山赭草木，血积成污池。万灵泣上诉，生民将何为。帝怒敕六丁，雷电下取之。埋魂九地底，压以泰山坻。然后天下人，颇得伸其眉。寄言颠越者，毋得育种遗。","dynasty":"金朝","title":"猛虎行"}
{"author":"赵秉文","content":"乌鹊不多惊，贴贴风枝静。珠贝横空冷不收，半湿秋河影。缺月堕幽窗，推枕惊深省。落叶萧萧听雨声，帘外霜华冷。","dynasty":"元代","title":"缺月挂疏桐拟东坡作"}
{"author":"赵秉文","content":"杰观雄楼，相照映、此花幽独。谁解识、蕊珠仙子，道家装束。蜡蒂紫苞融烛泪，檀心浅晕团金粟。渐蜂儿、展翅上南枝，风掀绿。落落伴，湖心玉。萧萧映，坛边竹。记月痕、曾上小阑干曲。输与能诗潘道士，梦为蝴蝶花间宿。向夜深、霜重不胜寒，骑黄鹄。","dynasty":"元代","title":"满江红上清宫蜡梅永乐大典二千八百十二梅"}
{"author":"赵秉文","content":"岁晏寒无那，夜深清欲饥。竹风惊梦断，雪意听窗知。稍稍鹊翻树，萧萧人语篱。虚明满吾室，何许月来时。","dynasty":"金朝","title":"寒夜"}
{"author":"赵秉文","content":"春水三山渡，斜阳八字堤。河淤树身短，沙截草痕齐。地纳黄流大，天衔浚泽低。故人不我见，愁思使人迷。","dynasty":"金朝","title":"三山渡口"}
{"author":"赵秉文","content":"穷边四十里，野户两三家。山腹过云影，波光战日华。汲泉寻涧曲，樵路入云斜。随分坡田罢，还簪野草花。","dynasty":"金朝","title":"塞上四首其一"}
{"author":"赵秉文","content":"因寻射雕垒，偶到杀狐川。卤地牛羊瘦，边沙草木膻。废城馀井臼，古戍断烽烟。自说无征战，经今六十年。","dynasty":"金朝","title":"塞上四首其二"}
{"author":"赵秉文","content":"薄宦边城里，经年无客过。一川平地少，四面乱山多。野色连秋塞，边声入暮河。旧貂寒更薄，飘寄欲如何。","dynasty":"金朝","title":"塞上四首其三"}
{"author":"赵秉文","content":"树霭连山郭，林烟接塞垣。断崖悬屋势，涨水没沙痕。烽火云间戍，牛羊岭外村。太平闲檄手，文字付清樽。","dynasty":"金朝","title":"塞上四首其四"}
{"author":"赵秉文","content":"蔼蔼西陵树，萧条歌吹声。客愁连断雁，地古更荒城。山色娇新雨，河流怒不平。浮云台上起，不尽古今情。","dynasty":"金朝","title":"西陵"}
{"author":"赵秉文","content":"西日转廊腰，疏钟送泬寥。坏墙缘苦竹，破屋上淩霄。白发知僧腊，青灯更客宵。叶声风外尽，窗雨续萧萧。","dynasty":"金朝","title":"正觉院"}
{"author":"赵秉文","content":"岁久开元寺，槐花落石龙。僧瓶深碧甃，蜗壁篆金容。窗影年年塔，禽栖夜夜钟。平生睡秋雨，竹阁味偏浓。","dynasty":"金朝","title":"开元寺"}
{"author":"赵秉文","content":"解鞍成小憩，散策遂幽欣。偶拂水边石，坐看嵓上云。桑麻深畏景，水竹淡斜曛。兴寄方自得，清凉谁与分。","dynasty":"金朝","title":"散策"}
{"author":"赵秉文","content":"今夜梁园月，相逢酒一尊。他时千里共，此会几人存。老我追随尽，怜渠笑语温。不眠瞻玉兔，终夕露荷翻。","dynasty":"金朝","title":"梁园中秋"}
{"author":"赵秉文","content":"好在西溪隐，人今白玉堂。兴来看画本，梦去拂诗墙。旧竹多年合，新松几许长。从渠黄石老，独占白云乡。","dynasty":"金朝","title":"和西溪思归"}
{"author":"赵秉文","content":"鏖战群奔外，申威一呼间。功名归死事，义勇鄙生还。矢向胡天尽，弓犹汉月弯。君王思战苦，起冢象天山。","dynasty":"金朝","title":"梅和尚节使挽词二首其一"}
{"author":"赵秉文","content":"走卒知虎将，儿童说义州。甘心轻白羽，苦战脱兜鍪。援绝挥戈地，创馀振臂秋。英魂知不泯，结草抗邦仇。","dynasty":"金朝","title":"梅和尚节使挽词二首其二"}
{"author":"赵秉文","content":"处顺初无累，安时故不忧。敢遗身后虑，甘向死前休。有姊如工部，无儿似邓攸。悠悠天地意，还许望松楸。","dynasty":"金朝","title":"狱中"}
{"author":"赵秉文","content":"白日森容卫，青春忽夜台。鼎湖龙已去，禖馆燕空回。仙驾随天远，妆奁恻圣哀。祗应彤史上，遗美不尘埃。","dynasty":"金朝","title":"温妃挽词二首其一"}
{"author":"赵秉文","content":"容卫三春肃，如何一旦殊。妃星沦紫极，帝子没苍梧。卜地陪长乐，升天后鼎湖。皇情何以慰，彤管载嫔虞。","dynasty":"金朝","title":"温妃挽词二首其二"}
{"author":"赵秉文","content":"徙倚秋原上，长吟动所思。草荒天马瘦，日落野鹰饥。多病亲朋改，中年齿发衰。功名付公等，才力况明时。","dynasty":"金朝","title":"徙倚"}
{"author":"赵秉文","content":"山屋如鸡栅，才容卸马鞍。风吹四山雪，月照一川寒。不敢侵星起，惟愁上岭难。中宵问前路，安枕若为安。","dynasty":"金朝","title":"赴宁化宿王道"}
{"author":"赵秉文","content":"栋宇悬崖上，风烟胜槩中。寒通沙渚月，清带雪山风。茗水垂瓶得，棋灯凿牖通。仍闻马头寺，别业乱山丛。","dynasty":"金朝","title":"观音院"}
{"author":"赵秉文","content":"榆中无草色，春水稍渐车。野祭一盂饭，乡愁千里馀。年年寒食客，日日故园疏。莫讶交亲绝，嵇康懒寄书。","dynasty":"金朝","title":"寒食遥奠西山寺二首其一"}
{"author":"赵秉文","content":"年来百事废，渐与世情疏。案上一杯酒，床头几册书。春风疑混沌，水月似空虚。顷刻翻晴晦，吾心淡久如。","dynasty":"金朝","title":"寒食遥奠西山寺二首其二"}
{"author":"赵秉文","content":"驱马北垞上，山光淡复深。夕岚无远近，返照有晴阴。泉落莓苔石，风吹松栎林。悠然成独酌，啼鸟是知音。","dynasty":"金朝","title":"北垞"}
{"author":"赵秉文","content":"荷叶平初尽，芦芽势渐分。朝来知宿雨，谷底见归云。日上松犹滴，风来草自薰。临溪归路险，万筏下河汾。","dynasty":"金朝","title":"芦芽山"}
{"author":"赵秉文","content":"平生惯山水，见之如等闲。朅来惊老眼，何处无名山。崷崒千峰外，苍茫一雨间。山神应解事，为我洗孱颜。","dynasty":"金朝","title":"荷叶平"}
{"author":"赵秉文","content":"龟手酸风里，寒多酒不胜。马蹄荒店雪，人迹断桥冰。瘦骨成山字，霜髯作戟棱。绿窗三丈日，政尔梦腾腾。","dynasty":"金朝","title":"管州道中"}
{"author":"赵秉文","content":"郁郁何年植，盘盘兀老苍。文章深篆籀，忠义抱风霜。子舍占乌鹊，孙枝托凤皇。主人廊庙具，会见拂云长。","dynasty":"金朝","title":"代郡张氏瑞柏堂"}
{"author":"赵秉文","content":"冰破村桥拥，春寒旅雁低。远山封雾小，高浪与云齐。岛寺明松雪，潮船溅藕泥。诗情吟不尽，寄与画中题。","dynasty":"金朝","title":"桃花岛回寄王伯宜"}
{"author":"赵秉文","content":"道坏缘冈远，村流自作塘。夕阳开野色，秋水纳山光。雨住林逾黑，鸟归天更苍。冥搜无好句，淡墨写微茫。","dynasty":"金朝","title":"咸平道中"}
{"author":"赵秉文","content":"患难惊身在，龙钟感岁新。山川愁倦鸟，岁月老行人。落日黄崖古，东风白霫春。伤心潢水北，无乃久风尘。","dynasty":"金朝","title":"过黄崖二首其一"}
{"author":"赵秉文","content":"落日逢人恐，深秋动旅怀。乳鹰家碧嶂，饥虎吼黄崖。此道将何适，吾生尚未谐。伤心墟落里，犬舐有残骸。","dynasty":"金朝","title":"过黄崖二首其二"}
{"author":"赵秉文","content":"对岸青山隔，孤城碧浪开。绿芜天际合，白鸟日边回。渡口呼舟急，沙头立马催。夕烟生极浦，欲上客衣来。","dynasty":"金朝","title":"庆云道中"}
{"author":"赵秉文","content":"金山今夜月，辽水一尊同。雁影不复北，马蹄犹向东。山川新战血，宇宙旧飘蓬。扰扰馀生事，愁来醉眼中。","dynasty":"金朝","title":"中秋金河感怀"}
{"author":"赵秉文","content":"烽火三年戍，沙陀几战场。自予甘薄宦，与子各殊方。寒木锢春色，高楼倾夕阳。如闻洗兵马，失喜问临潢。","dynasty":"金朝","title":"登巢云楼"}
{"author":"赵秉文","content":"行人隐微径，古寺带平冈。山势依城断，河流入野长。树欹枝坏道，草卧压颓墙。独酌无人共，松风荐一觞。","dynasty":"金朝","title":"松下独酌"}
{"author":"赵秉文","content":"松漠三百里，飘然一日中。山长云不断，地迥雪无穷。远岭贪残照，深林贮晚风。烟村一回首，独鹤下晴空。","dynasty":"金朝","title":"松山道中"}
{"author":"赵秉文","content":"红叶如人老，黄花与世疏。物华行婉娩，天宇迥澄虚。山作屏风画，雁成人字书。相逢一杯酒，秋兴各何如。","dynasty":"金朝","title":"和杨子元二首其一"}
{"author":"赵秉文","content":"小雨班班落，庭槐槭槭疏。秋涵山骨冷，天入水痕虚。多病难忘酒，穷愁强著书。深惭灵感老，时复问何如。","dynasty":"金朝","title":"和杨子元二首其二"}
{"author":"赵秉文","content":"日月缠双栱，风烟纳寸眸。云山浮近甸，宇宙有高楼。鸟外馀残照，天边更去舟。登临有如此，况接李膺游。","dynasty":"金朝","title":"陪李舜咨登悯忠寺阁"}
{"author":"赵秉文","content":"野次寒山外，人家霁雨中。饥鹰蹲落照，危叶颤西风。墙缺青山补，桥欹白水通。丰年闻好语，倚杖问蓑翁。","dynasty":"金朝","title":"宿崔家庄"}
{"author":"赵秉文","content":"枯蘖似黔突，断崖如削瓜。林深自风雨，地古更烟霞。脚力行将尽，云山殊未涯。试穷千里目，直北际龙沙。","dynasty":"金朝","title":"叠翠岩三首其一"}
{"author":"赵秉文","content":"飞身清旷外，著眼有无间。崖断疑无地，云开更有山。鸟随天影没，人自日边还。归梦扶清境，诗情不得闲。","dynasty":"金朝","title":"叠翠岩三首其二"}
{"author":"赵秉文","content":"帐殿临清嶂，苍崖襞翠烟。孤根盘厚地，秀色入苍天。并有四时雪，岩垂万古泉。皇情非暇豫，问俗到山川。","dynasty":"金朝","title":"叠翠岩三首其三"}
{"author":"赵秉文","content":"夕阳山豁处，平照大河流。漠漠云间树，悠悠天际舟。黄尘随匹马，白水自双鸥。会得闲中趣，浮生半白头。","dynasty":"金朝","title":"过滹水"}
{"author":"赵秉文","content":"晓逐三军发，清寒苦不禁。征骖过野店，寒犬出疏林。宿火留行客，霜枝滑冻禽。据鞍觅闲句，愁些不成吟。","dynasty":"金朝","title":"通许道中"}
{"author":"赵秉文","content":"月晕晓围城，风高夜斫营。角声寒水动，弓势断鸿惊。利镞穿吴甲，长戈断楚缨。回看经战处，惨淡暮烟生。","dynasty":"金朝","title":"庐州城下"}
{"author":"赵秉文","content":"凤纪三千岁，龙飞二十年。竟辞徽号册，空颂柏梁篇。授圣金縢起，遗言玉几宣。建平何苦谶，雨泣戴仁天。","dynasty":"金朝","title":"章宗挽词"}
{"author":"赵秉文","content":"自嗟中岁在，不与暮春宜。非复欢娱地，其如老大时。百年归览镜，万事入支颐。此意无人会，陶情一赋诗。","dynasty":"金朝","title":"暮春"}
{"author":"赵秉文","content":"秘色创尊形，中泓贮醁醽。缩肩潜蝘蜓，蟠腹涨青宁。巧琢晴岚古，圆瑳碧玉荧。银杯犹羽化，风雨慎缄扃。","dynasty":"金朝","title":"汝瓷酒尊"}
{"author":"赵秉文","content":"满地江湖梦，连阴晦朔秋。雨中山似醉，风外浪如愁。眼病憎黄卷，心安任白头。明年一官满，谁复话登楼。","dynasty":"金朝","title":"涌云楼雨"}
{"author":"赵秉文","content":"暌离三十载，重此叩玄微。日月双蓬鬓，乾坤一布衣。月明涡水宿，秋老华峰归。不得陪仙驭，浮生有是非。","dynasty":"金朝","title":"和潘师韵"}
{"author":"赵秉文","content":"数日闲斋卧，体中殊不佳。那知是重九，但喜见黄花。矫首怀天末，携壶傍水涯。琳宫题壁处，醉墨字欹斜。","dynasty":"金朝","title":"和政老九日韵"}
{"author":"赵秉文","content":"乍喜三庚伏，还惊一叶凉。穷愁天色少，睡思雨声长。掩卷悲兴替，怀人问在亡。平生庾开府，诗兴未能忘。","dynasty":"金朝","title":"穷愁二首其一"}
{"author":"赵秉文","content":"何处新秋好，飘萧意欲仙。乍凉新雨后，欲曙未明前。莎影蛩吟地，松梢鹤唳天。物情无好丑，适意各天然。","dynasty":"金朝","title":"穷愁二首其二"}
{"author":"赵秉文","content":"二室神仙宅，三茅道士家。野人遗竹帚，弟子扫松花。有道能擒虎，无心任践蛇。天平有陈迹，吾欲老烟霞。","dynasty":"金朝","title":"赠茅先生"}
{"author":"赵秉文","content":"黄云霁雪威，寒日淡晖晖。雨砌晴先滴，风檐落更飞。侵淩池面瘦，拥肿树身肥。长忆庐陵老，忧时咏铁衣。","dynasty":"金朝","title":"雪霁"}
{"author":"赵秉文","content":"地偏开较晚，风劲可能禁。雨渍金英浅，寒添紫晕深。抱丛无晚蝶，窥蕊有贞禽。留待飘云后，梅花约重寻。","dynasty":"金朝","title":"十月菊得深字"}
{"author":"赵秉文","content":"大雪无朝暮，衰年见未曾。园林春浩荡，川岳气凭陵。云惨天应漏，阳微井欲冰。欲寻安道舍，何处一龛灯。","dynasty":"金朝","title":"大雪二首其一"}
{"author":"赵秉文","content":"大雪欲平檐，黄昏气转严。天边迷草树，云外失乌蟾。天意平高下，人情有爱嫌。抱贪酬桂玉，楼上醉厌厌。","dynasty":"金朝","title":"大雪二首其二"}
{"author":"赵秉文","content":"波静影逾白，霜清鸣更哀。乾坤双鬓老，风雪一声来。林迥隐犹见，天长去复回。物情嫌太洁，莫使羽毛摧。","dynasty":"金朝","title":"白雁"}
{"author":"赵秉文","content":"朔云连郑圃，飞雪满梁园。猛势池心灭，清声竹外繁。饥鸦寒啄树，败屦踵临门。何以娱佳客，开轩对一尊。","dynasty":"金朝","title":"雪"}
{"author":"赵秉文","content":"离离嵓下菊，无主混蓬茅。路断秋光隔，山明水影交。荒丛鸣蟋蟀，寒叶挂蟏蛸。拟访陶庐饮，柴扉何处敲。","dynasty":"金朝","title":"野菊"}
{"author":"赵秉文","content":"步屧方坛上，行吟避草芽。帘声风拂燕，池影柳蹲鸦。天入濛濛雨，春归淡淡花。游春心未老，墙外度香车。","dynasty":"金朝","title":"岳观"}
{"author":"赵秉文","content":"天边认遥电，云际尚残阳。雨脚夜深白，涛头晓霁黄。沙边明雁影，林下见山光。拟尽登高兴，秋怀祇自伤。","dynasty":"金朝","title":"秋雨"}
{"author":"赵秉文","content":"何人聊幻巧，袖里出毫端。道眼无二见，齐心废六官。烦君无耳听，寓我非指弹。攦却伯牙手，秋风万籁寒。","dynasty":"金朝","title":"手掐桦皮弹琴图"}
{"author":"赵秉文","content":"夜宿新安驿，平明雪塞溪。马头迷旧路，虎迹印新泥。冰冻寒流狭，天衔远路低。人稀山店远，茅屋只闻鸡。","dynasty":"金朝","title":"早出新安"}
{"author":"赵秉文","content":"皇明齐月象，厚德配坤元。恻怛忧民意，勤劳毓圣恩。国风悲卷耳，星纬暗轩辕。丧妣人心痛，哀号望寝园。","dynasty":"金朝","title":"明惠皇后挽歌词四十首其一"}
{"author":"赵秉文","content":"威仪文物备，祖载出菆涂。薄葬追三代，严禋致九虞。仁恩遗凤诏，功德载龟趺。左右重兴业，诗书赞永图。","dynasty":"金朝","title":"明惠皇后挽歌词四十首其二"}
{"author":"赵秉文","content":"太极齐元始，三光并照临。勤劳忧国念，恻怛爱民心。玄鸟歌殷母，思齐咏太任。两朝难俪美，万古播徽音。","dynasty":"金朝","title":"明惠皇后挽歌词四十首其三"}
{"author":"赵秉文","content":"阶蓂凋叶尽，宫漏滴声残。玉几俄遗训，龙楼罢问安。云容愁惨戚，风色恸悲酸。万古馀功德，煌煌玉册寒。","dynasty":"金朝","title":"明惠皇后挽歌词四十首其四"}
{"author":"赵秉文","content":"畴昔占虫梦，今来叹凤飞。汉宫遗内则，文母谢芳徽。永卧重泉夜，空馀大练衣。魏郊宁久驻，会看德陵归。","dynasty":"金朝","title":"明惠皇后挽歌词四十首其五"}
{"author":"赵秉文","content":"阿母瑶池去，应归海上峰。宝奁空有象，练幄静无踪。孝享严三庙，舆仪备九龙。献陵今密迩，挥泪洒楸松。","dynasty":"金朝","title":"明惠皇后挽歌词四十首其六"}
{"author":"赵秉文","content":"圣德高千古，慈闱十万春。地维伤绝纪，月彩忽韬轮。应物归先识，忧民感至仁。神仪虽已閟，遗范不埃尘。","dynasty":"金朝","title":"明惠皇后挽歌词四十首其七"}
{"author":"赵秉文","content":"膺符称太母，衍庆广金源。衣练蠲重彩，躬蚕屈至尊。赐冰防病暍，恤狱恐民冤。孝意遵遗训，词臣叹永言。","dynasty":"金朝","title":"明惠皇后挽歌词四十首其八"}
{"author":"赵秉文","content":"葛覃歌节用，卷耳颂求贤。遽厌人间世，还为物外仙。会观歌薤露，无复梦扪天。玉座虚长乐，依然夜月悬。","dynasty":"金朝","title":"明惠皇后挽歌词四十首其九"}
{"author":"赵秉文","content":"谦抑传家法，宽仁沃帝聪。礼崇光教塔，时奉孝严宫。皂隶恩皆及，嫔妃爱悉同。绕阶花泣露，应是怨西风。","dynasty":"金朝","title":"明惠皇后挽歌词四十首其十"}
{"author":"冯樾","content":"天边鹄影客心伤，落日驱车过外黄。谁具草蔬邀郭泰，自惭名姓赏中郎。巴河风起荒烟黑，博浪云开远树苍。明发梁园旧游地，十年潦倒愧行藏。","dynasty":"清代","title":"过陈留"}
{"author":"高景山","content":"雪霁寒威峻，山空晚色新。我来何所羡，一夕暂閒身。法鼓震虚空。灵岩绍祖风。老僧禅定后，龙虎自相逢。","dynasty":"宋代","title":"留宿灵岩"}
{"author":"崔词","content":"惟舜禅功始，惟尧锡命初。九州方奠画，万壑遂横疏。受箓尝开洞，过门不下车。诸侯会玉帛，沧海荐图书。玄默将遗世，崇高亦厌居。耘田自有鸟，浚泽岂为鱼。家及三王嗣，殷囚百代如。灵容肃清宇，衮服闭荒墟。枣径愁云暮，松扉撤祭馀。叨荣陵寝邑，怀古益踌躇。","dynasty":"唐代","title":"谒禹庙"}
{"author":"韦道逊","content":"日斜宾馆晚，春轻麦候初。檐暄巢幕燕，池跃戏莲鱼。石声随流响，桐影傍岩疏。谁能千里外，独寄八行书。","dynasty":"唐代","title":"晚春宴"}
{"author":"高玥","content":"少小亲戎马，征衣血溅红。心灰百战后，身老万山中。诗思满幽壑，灵光彻晓钟。十年禅榻畔，前事悟真空。","dynasty":"清代","title":"题转庵上人小照其一"}
{"author":"高玥","content":"七尺枯藤杖，间身挂白云。自称老禅客，谁识故将军。世外渔樵侣，山中麋鹿群。劳生惭俗吏，展卷挹清芬。","dynasty":"清代","title":"题转庵上人小照其二"}
{"author":"高玥","content":"钟梵彻云霄，南风度清响。客梦忽惊回，清兴共潮长。披裘犯晓寒，掀篷畅奇赏。烟雨洒空江，迷濛合霄壤。中有玉嶙峋，银涛正摇荡。金碧晃千层，浮图兀百丈。恍如三神峰，缥缈绝来往。酬酒祝冯夷，请放江天朗。风姨回鸾车，雨师撒云仗。碧波细于鳞，晴烟送乌榜。振衣北固楼，俾我襟怀爽。","dynasty":"清代","title":"雨中望金山"}
{"author":"李持正","content":"小桃枝上春风早，初试薄罗衣。年年乐事，华灯竞处，人月圆时。禁街箫鼓，寒轻夜永，纤手重携。更阑人散，千门笑语，声在帘帏。","dynasty":"宋代","tags":"婉约，元宵节，喜悦","title":"人月圆·小桃枝上春风早"}
{"author":"李持正","content":"星河明淡，春来深浅。红莲正、满城开遍。禁街行乐，暗尘香拂面。皓月随人近远。天半鳌山，光动凤楼两观。东风静、珠帘不卷。玉辇将归，云外闻弦管。认得宫花影转。","dynasty":"宋代","tags":"节日，元宵节，抒情，喜爱","title":"明月逐人来"}
{"author":"谢庄","content":"　　陈王初丧应、刘，端忧多暇。绿苔生阁，芳尘凝榭。悄焉疚怀，不怡中夜。　　乃清兰路，肃桂苑，腾吹寒山，弭盖秋阪。临浚壑而怨遥，登崇岫而伤远。于时斜汉左界，北陆南躔，白露暖空，素月流天。沈吟齐章，殷勤陈篇，抽毫进牍，以命仲宣。　　仲宣跪而称曰：臣东鄙幽介，长自丘樊。味道懵学，孤奉明恩。臣闻沈潜既义，高明既经，日以阳德，月以阴灵。擅扶光于东沼，嗣若英于西冥。引玄兔于帝台，集素娥于后庭。朒脁警阙，朏魄示冲，顺辰通烛，从星泽风。增华台室，扬采轩宫。委照而吴业昌，沦精而汉道融。　　若夫气霁地表，云敛天末，洞庭始波，木叶微脱。菊散芳于山椒，雁流哀于江濑。升清质之悠悠，降澄辉之蔼蔼。列宿掩缛，长河韬映，柔祇雪凝，圆灵水镜。连观霜缟，周除冰净。君王乃厌晨欢，乐宵宴，收妙舞，弛清县。去烛房，即月殿，芳酒登，鸣琴荐。　　若乃凉夜自凄，风篁成韵，亲懿莫从，羇孤递进。聆皋禽之夕闻，听朔管之秋引。于是弦桐练响，音容选和，徘徊房露，惆怅阳阿。声林虚籁，沦池灭波，情纡轸其何托，愬皓月而长歌。歌曰：　　美人迈兮音尘阙，隔千里兮共明月。　　临风叹兮将焉歇，川路长兮不可越。　　歌响未终，余景就毕，满堂变容，回遑如失。又称歌曰：　　月既没兮露欲晞，岁方晏兮无与归。　　佳期可以还，微霜沾人衣。　　陈王曰：善。乃命执事，献寿羞璧，敬佩玉音，复之无斁。","dynasty":"南北朝","tags":"辞赋精选，月亮，羁旅，抒情","title":"月赋"}
{"author":"谢庄","content":"鸿飞从万里，飞飞河岱起。辛勤越霜雾，联翩溯江汜。去旧国，违旧乡，旧山旧海悠且长。回首瞻东路，延翮向秋方。登楚都，入楚关，楚地萧瑟楚山寒。岁去冰未已，春来雁不还。风肃幌兮露濡庭，汉水初绿柳叶青。朱光蔼蔼云英英，离禽喈喈又晨鸣。菊有秀兮松有蕤，忧来年去容发衰。流阴逝景不可追，临堂危坐怅欲悲。轩鸟池鹤恋阶墀，岂忘河渚捐江湄。试托意兮向芳荪，心绵绵兮属荒樊。想绿苹兮既冒沼，念幽兰兮已盈园。夭桃晨暮发，春莺旦夕喧。青苔芜石路，宿草尘蓬门。邅吾游夫鄢郢，路修远以萦纡。羌故园之在目，江与汉之不可逾。目还流而附音，候归烟而托书。还流兮潺湲，归烟容裔去不旋。念卫风于河广，怀邶诗于毖泉。汉女悲而歌飞鹄，楚客伤而奏南弦。或巢阳而望越，亦依阴而慕燕。咏零雨而卒岁，吟秋风以永年。","dynasty":"南北朝","title":"怀园引"}
{"author":"谢庄","content":"霜露凝宸感，肃僾动天引。西郊灭湮掩，东溟起昭晋。舞风泛龙常，轮霞浮玉轫。紫阶协笙镛，金途展应朄。方见六诗和，永闻九德润。观生识幸渥，睇服惭輶吝。","dynasty":"南北朝","title":"烝齐应诏诗"}
{"author":"谢庄","content":"从候昭神世，息燧应颂道。玄化尽天秘，凝功毕地宝。笙镛流七始，玉帛承三造。委霰下璇蕤，叠雪翻琼藻。积曙境宇明，联萼千里杲。掩映顺云悬，摇裔从风扫。发贶烛侄前，腾瑞光图表。泽厚见身末，恩逾悟生眇。竦诚岱驾肃，侧志梁銮矫。","dynasty":"南北朝","title":"和元日雪花应诏诗"}
{"author":"谢庄","content":"辍机起春暮，停箱动秋衿。璇居照汉右，芝驾肃河阴。容裔泛星道，逶迤济烟浔。陆离迎宵佩，倏烁望昏簪。俱倾环气怨，共歇浃年心。珠殿釭未沬，瑶庭露已深。夕清岂淹拂，弦辉无久临。","dynasty":"南北朝","title":"七夕夜咏牛女应制诗"}
{"author":"谢庄","content":"龙旌拂纡景，凤盖起流云。转蕙方因委，层华正氛氲。烟竟山郊远，雾罢江天分。调石飞延露，裁金起承云。","dynasty":"南北朝","title":"侍宴蒜山诗"}
{"author":"谢庄","content":"肃镳奉晨发，恭带厕朝闻。仙乡降朱霭，神郊起青云。阴台承寒彩，阳树近初熏。观德欣临藉，瞻道乐游汾。","dynasty":"南北朝","title":"侍东耕诗"}
{"author":"谢庄","content":"幽愿平生积，野好岁月弥。舍簪神区外，整褐灵乡垂。林远炎天隔，山深白日亏。游阴腾鹄岭，飞清起凤池。隐暧松霞被，容与涧烟移。将遂丘中性，结驾终在斯。","dynasty":"南北朝","title":"游豫章西观洪崖井诗"}
{"author":"谢庄","content":"山经亟旋览，水牒倦敷寻。稽榭诚淹留，烟台信遐临。翔州凝寒气，秋浦结清阴。眇眇高湖旷，遥遥南陵深。青溪如委黛，黄沙似舒金。观道雷池侧，访德茅堂阴。鲁显阙微迹，秦良灭芳音。讯远博望崖，采赋梁山岑。崇馆非陈宇，茂苑岂旧林。","dynasty":"南北朝","title":"自浔阳至都集道里名为诗"}
{"author":"谢庄","content":"夕天霁晚气，轻霞澄暮阴。微风清幽幌，馀日照青林。收光渐窗歇，穷园自荒深。绿池翻素景，秋槐响寒音。伊人傥同爱，弦酒共栖寻。","dynasty":"南北朝","title":"北宅秘园诗"}
{"author":"谢庄","content":"燕起知风舞，础润识云流。冽泉承夜湛，零雨望晨浮。合颖行盛茂，分穗方盈畴。","dynasty":"南北朝","title":"喜雨诗"}
{"author":"谢庄","content":"肃旗简庙律，耸钺畅乾灵。朝晏推物泰，通渥抃身宁。击辕歌至世，抚壤颂惟馨。","dynasty":"南北朝","title":"江都平解严诗"}
{"author":"谢庄","content":"中权临楚路，前茅望吴云。冀马依风蹀，边箫当夜闻。","dynasty":"南北朝","title":"从驾顿上诗"}
{"author":"谢庄","content":"玉桴乘夕远，金枝终夜舒。澄淳玄化阐，希微寂理孚。","dynasty":"南北朝","title":"八月侍华林曜灵殿八关斋诗"}
{"author":"谢庄","content":"庭光尽。山明归。松昏解。渚瞢稀。流风乘轩卷。明月缘河飞。乃斡西枻乱幽澨。山药屿而淹留。过香潭而一憩。屿侧兮初薰。潭垂兮葐蒀。或倾华而閟景。亦转彩而途云。云转兮四岫沈。景閟兮双路深。草将濡而坰晦。树未䬟而涧音。涧鸟鸣兮夜蝉清。橘露靡兮蕙烟轻。凌别浦兮值泉跃。经乔林兮遇猿惊。跃泉屡环照。惊猿亟啼啸。徒芳酒而生伤。友尘琴而自吊。吊琴兮悠悠。影戚兮心妯。逢镂山之既渥。承润海之方流。身无厚于蜩毳。恩有重于嵩丘。仰绝炎而缔愧。谢泪河而轸忧。夜永兮忧绵绵。晨寒起长渊。南皋别鹤伫行汉。东邻孤管入青天。沈痾白发共急日。朝露过隙讵赊年。年去兮发不还。金膏玉沥岂留颜。回舲袥绳户。收棹掩荆关。","dynasty":"南北朝","title":"山夜忧"}
{"author":"谢庄","content":"玄管洽。豳诗平。火洲灭。日壑清。龙关沙蒸。河徼云惊。晷未沉而井閟。宇方霾而海溟。山飞白雪。叶中符而掩皇州。降千□而瑞神世。始□葐蒀以蕤转。终徘徊而烟曳。状素镜之晨光。写金波之夜晰。晰景兮便娟。冠集灵兮蔼望仙。溢迎风兮湛承露。亘临华兮被通天。幂遥途而界远绮。丽青墀而镜列钱。及其流彩犹抟。凝明亟积。郊隰均映。江峦齐奕。审伊宫之逾丈。信钘阿之盈尺。洞秋方之玉园。果仙京之珠泽。若夫贞性贲道。润德晖经。载途演其楙。同云宣其灵。既昭化于卫术。亦阐义于齐庭。结秋竹之丽响。引幽兰之微馨。窃惟鸿化远洎。玄风遐施。浃纬称祥。磬埏作瑞。调露之乐既兴。大闺之歌已被。春光兮冬泽。长无愆于平施。","dynasty":"南北朝","title":"瑞雪咏"}
{"author":"谢庄","content":"月起悠悠。当轩孤管流。□郁顾慕含羁。含楚复含秋。青苔蔓。荧火飞。骚骚落叶散衣。夜何长。君吹勿近伤。夜长念绵绵。吹伤减人年。","dynasty":"南北朝","title":"长笛弄"}
{"author":"谢庄","content":"地纽谧，乾枢回。华盖动，紫微开。旌蔽日，车若云。驾六龙，乘絪缊。晔帝京，辉天邑。圣祖降，五灵集。构瑶戺，耸珠帘。汉拂幌，月栖檐。舞缀畅，钟石融。驻飞景，郁行风。懋粢盛，洁牲牷。百礼肃，群司虔。皇德远，大孝昌。贯九幽，洞三光。神之安，解玉銮。景福至，万寓欢。","dynasty":"南北朝","title":"宋明堂歌九首其一迎神歌"}
{"author":"谢庄","content":"维天为大。维圣祖是则。辰居万宇。缀旒下国。内灵八辅。外光四瀛。蒿宫仰盖。日馆希旌。复殿留景。重檐结风。刮楹接纬。达响承虹。设业设虚。在王庭。肇禋祀。克配乎灵。我将我享。维孟之春。以孝以敬。以立我烝民。","dynasty":"南北朝","title":"宋明堂歌九首其三歌太祖文皇帝"}
{"author":"谢庄","content":"参映夕，驷照晨。灵乘震，司青春。雁将向，桐始蕤。柔风舞，暄光迟。萌动达，万品新。润无际，泽无垠。","dynasty":"南北朝","title":"宋明堂歌九首其四歌青帝"}
{"author":"谢庄","content":"龙精初见大火中，朱光北至圭景同。帝在在离寔司衡，水雨方降木槿荣。庶物盛长咸殷阜，恩覃四冥被九有。","dynasty":"南北朝","title":"宋明堂歌九首其五歌赤帝"}
{"author":"谢庄","content":"履建宅中宇，司绳御四方。裁化遍寒燠，布政周炎凉。景丽条可结，霜明冰可折。凯风扇朱辰，白云流素节。分至乘结晷，启闭集恒度。帝运缉万有，皇灵澄国步。","dynasty":"南北朝","title":"宋明堂歌九首其六歌黄帝"}
{"author":"谢庄","content":"百川如镜。天地爽且明。云冲气举。德盛在素精。木叶初下。洞庭始扬波。夜光彻地。翻霜照悬河。庶类收成。岁功行欲宁。浃地奉渥。罄宇承秋灵。","dynasty":"南北朝","title":"宋明堂歌九首其七歌白帝"}
{"author":"谢庄","content":"岁月既晏方驰。灵乘坎德司规。玄云合晦鸟路。白云繁亘天涯。雷在地。时未光。饰国典。闭关梁。四节遍。万物殿。福九域。祚八乡。晨晷促。夕漏延。太阴极。微阳宣。鹊将巢。冰已解。气濡水。风动泉。","dynasty":"南北朝","title":"宋明堂歌九首其八歌黑帝"}
{"author":"谢庄","content":"蕴礼容，馀乐度。灵方留，景欲暮。开九重，肃五达。凤参差，龙已秣。云既动，河既梁。万里照，四空香。神之车，归清都。璇庭寂，玉殿虚。浚化凝，孝风炽。顾灵心，结皇思。","dynasty":"南北朝","title":"宋明堂歌九首其九送神歌"}
{"author":"谢庄","content":"雍台辨朔，泽宫练辰。洁火夕照，明水朝陈。六瑚贲室，八羽华庭。昭事先圣，怀濡上灵。肆夏戒敬，升歌发德。永固鸿基，以绥万国。","dynasty":"南北朝","title":"宋明堂歌九首其二登歌"}
{"author":"谢庄","content":"帝锡二祖，长世多祜。于穆睿考，龚圣承矩。玄极驰驭，乾纽坠绪。辟我皇维，缔我宋宇。刷定四海，肇构神京。复礼辑乐，散马堕城。泽牣九有，化浮八瀛。庆云承掖，甘露飞甍。肃肃清庙，徽徽閟宫。舞蹈象德，笙磬陈风。黍稷非盛，明德惟崇。神其歆止，降福无穷。","dynasty":"南北朝","title":"宋世祖庙歌二首其一世祖孝武皇帝歌"}
{"author":"谢庄","content":"禀祥月辉，毓德轩光。嗣徽妫汭，思媚周姜。母临万宇，训蔼紫房。朱玄玉龠，式载琼芳。","dynasty":"南北朝","title":"宋世祖庙歌二首其二宣太后歌"}
{"author":"谢庄","content":"诞发兰仪，光启玉度。","dynasty":"南北朝","title":"诗"}
{"author":"耿应庚","content":"铁塔高临铁瓮城，天风浩浩送江声。古来文物南徐盛，眼底楼台北固横。渔笛乱催新月上，海门遥束暮潮平。风流七百年间事，何处茅庵认净名。","dynasty":"清代","title":"游甘露寺憩后山亭子望大江"}
{"author":"耿应庚","content":"秋花如静女，不作时世妆。秋禽如山僧，萧然立斜阳。我心偶无事，轴帘卧方床。清风竹间来，两腋生新凉。小睡了无梦，讵问蝶与庄。","dynasty":"清代","title":"新秋"}
{"author":"陈家鼎","content":"自别湖山枉断肠，多情云树讶归航。萦萦江海今还棹，莽莽乾坤一纵觞。十载亡人怀楚宝，三回狂醉羡纯阳。洞庭湖上波如血，犹送余生返故乡。","dynasty":"近代","title":"登岳阳楼有感"}
{"author":"陈家鼎","content":"专制千年是亚东，平权从此唱欧风。只教点点文章血，流作樱花一片红。","dynasty":"近代","title":"读《革命评论》有感"}
{"author":"王彦威","content":"天兵十万勇如貔，正是酬恩报国时。汴水波澜喧鼓角，隋堤杨柳拂旌旗。前驱红旆关西将，坐间青娥赵国姬。寄语长安旧冠盖，粗官到底是男儿。","dynasty":"唐代","title":"宣武军镇作"}
{"author":"汪洙","content":"天子重英豪，文章教尔曹；万般皆下品，惟有读书高。少小须勤学，文章可立身；满朝朱紫贵，尽是读书人。学问勤中得，萤窗万卷书；三冬今足用，谁笑腹空虚。自小多才学，平生志气高；别人怀宝剑，我有笔如刀。朝为田舍郎，暮登天子堂；将相本无种，男儿当自强。学乃身之宝，儒为席上珍；君看为宰相，必用读书人。莫道儒冠误，诗书不负人；达而相天下，穷则善其身。遗子满赢金，何如教一经；姓名书锦轴，朱紫佐朝廷。古有千文义，须知学后通；圣贤俱间出，以此发蒙童。神童衫子短．袖大惹春风；未去朝天子，先来谒相公。年纪虽然小，文章日渐多；待看十五六，一举便登科。大比因时举，乡书以类升；名题仙桂籍，天府快先登。喜中青钱选，才高压俊英；萤窗新脱迹，雁塔早题名。年小初登第，皇都得意回；禹门三级浪，平地一声雷。一举登科目，双亲未老时；锦衣归故里，端的是男儿。玉殿传金榜，君恩赐状头；英雄三百辈，附我步瀛洲。慷慨丈夫志，生当忠孝门；为官须作相，及第必争先。宫殿召绕耸，街衢竞物华；风云今际会，千古帝王家。日月光天德，山河壮帝居；太平无以报，愿上万年书。久旱逢甘雨，他乡遇故知；洞房花烛夜，金榜题名时。土脉阳和动，韶华满眼新；一支梅破腊，万象渐回春。柳色浸衣绿，桃花映酒红；长安游冶子，日日醉春风。淑景余三月，莺花已半稀；浴沂谁氏子，三叹咏而归。数点雨余雨，一番寒食寒；杜鹃花发处，血泪染成丹。春到清明好，晴天锦绣纹；年年当此节，底事雨纷纷。风阁黄昏夜，开轩内晚凉；月华在户白，何处递荷香？一雨初收霁，金风特送凉；书窗应自爽，灯火夜偏长。庭下陈瓜果，云端闻彩车；争如郝隆子，只晒腹中书。九日龙山饮，黄花笑逐臣；醉看风落帽，舞爱月留人。昨日登高罢，今朝再举觞；菊荷何太苦，遭此两重阳。北帝方行令，天晴爱日和；农工新筑土，天庆纳嘉禾。檐外三竿日，新添一线长；登台观气象，云物喜呈祥。冬天更筹尽，春附斗柄回；寒暄一夜隔，客鬓两年催。解落三秋叶，能开二月花；过江千尺浪，入竹万杆斜。人在艳阳中，桃花映面红；年年二三月，底事笑春风。院落沉沉晓，花开白雪香；一枝轻带雨，泪湿贵妃妆。枝缀霜葩白，无言笑晓凤；清芳谁是侣，色间小桃红。倾国姿容别，多开富贵家；临轩一赏后，轻薄万千花。墙角一枝梅，凌寒独自开；遥知不是雪，为有暗香来。柯干如金石，心坚耐岁寒；平生谁结友，宜共竹松看。居可无君子，交情耐岁寒；春风频动处，日日报平安。春水满泗泽，夏云多奇峰；秋月扬明辉，冬岭秀孤松。诗酒琴棋客，风花雪月天；有名闲富贵，无事散神仙。道院迎仙客，书道隐相儒；庭裁栖凤竹，池养化龙鱼。春游芳草地，夏赏绿荷池；秋饮黄花酒，冬吟白雪诗。","dynasty":"宋代","title":"神童诗"}
{"author":"汪洙","content":"学向勤中得，萤窗万卷书。三冬今足用，谁笑腹空虚。","dynasty":"宋代","tags":"励志，学习","title":"勤学"}
{"author":"汪洙","content":"久旱逢甘雨，他乡遇故知。洞房花烛夜，金榜题名时。","dynasty":"宋代","title":"喜"}
{"author":"汪洙","content":"先生高谊古人几，缔就良缘誓不违。要使有情皆作偶，纵然无目也相依。倡随偕老天何厚，生死同期世所希。寒月宵深光万里，浑疑华表鹤双归。","dynasty":"宋代","title":"应瓒挽诗"}
{"author":"汪洙","content":"秋景今宵半，天高月倍明。南楼谁宴赏，丝竹奏清声。","dynasty":"宋代","title":"中秋"}
{"author":"汪洙","content":"枝缀霜葩白，无言笑晓风。清芳谁是侣，色间小桃红。","dynasty":"宋代","title":"李花"}
{"author":"汪洙","content":"院落沉沉晓，花开白雪香。一枝轻带雨，泪湿贵妃妆。","dynasty":"宋代","title":"梨花"}
{"author":"蔡国琳","content":"令序逢元日，仁风沛紫宸。有生同贺岁，无物不含春。政懋纯良绩，公原社稷臣。文明新气象，惠及海南民。","dynasty":"清代","title":"恭和李门先生大人甲辰1904元旦瑶韵"}
{"author":"蔡国琳","content":"仁山营别墅，如在画图中。野鸟窥新绿，池鱼唼落红。仙源差可拟，佳趣本难穷。时向闲庭立，浇花课小童。","dynasty":"清代","title":"敬步李门太守仁山小墅自题瑶韵其一"}
{"author":"蔡国琳","content":"层峦环缥缈，卜筑白云楼。献客猿投果，谈经石点头。世情凭扰扰，天籁自悠悠。即此容高啸，烟霞物外幽。","dynasty":"清代","title":"敬步李门太守仁山小墅自题瑶韵其二"}
{"author":"蔡国琳","content":"匡时频望济川舟，王粲年来倦倚楼。兵衅骤开箕子国，妖氛又涨萨摩州。中朝仗仪诛封豕，大帅无心纵火牛。十载海军都畀敌，有谁强弩射涛头。","dynasty":"清代","title":"感事"}
{"author":"蔡国琳","content":"鲲身僻处大瀛东，蜃气横嘘雾脚红。客有虬髯曾自主，地非瓯脱竟输戎。魏城错是何人铸，阮籍途真此日穷。要使狂澜回既倒，诸公共济在和衷。","dynasty":"清代","title":"感事"}
{"author":"蔡国琳","content":"中外名传二十年，元侯勋业纪凌烟。岂知此老同秦桧，不独甘心献莒田。举国合辞争割地，疆臣誓死欲回天。是非何必千秋定，一局残棋已了然。","dynasty":"清代","title":"感事"}
{"author":"蔡国琳","content":"闻鸡竞枕祖生戈，节制终资马伏波。久已同仇思敌忾，未堪晞发在阳阿。有团犹贵勤言练，不战焉能遽议和。臣朔纵非诸将士，拟赓兵甲净银河。","dynasty":"清代","title":"感事"}
{"author":"蔡国琳","content":"杨柳池亭几断魂，荡桡曾说出闾门。月明盖静倾疏影，露冷房幽坠粉痕。洛女尚留罗袜步，西施原住镜湖村。浣纱女伴如相忆，为报飘流忍再论。","dynasty":"清代","title":"秋荷其一"}
{"author":"蔡国琳","content":"瑟瑟西风半夜霜，别饶愁思在横塘。一湾夕照馀金粉，十里凉波启镜箱。赠客合持中妇绮，少时曾嫁汝南王。采菱曲好桃根老，憔悴羞过白下坊。","dynasty":"清代","title":"秋荷其二"}
{"author":"蔡国琳","content":"花为妆饰叶为衣，楚客吟馀景已非。太液池前芳宴罢，若耶溪畔画船稀。香清旧护鸳巢稳，色淡空怜雁影飞。犹记纳凉消夏日，筒杯有约未曾违。","dynasty":"清代","title":"秋荷其三"}
{"author":"蔡国琳","content":"铅华洗尽倍堪怜，秋水盈盈一抹烟。子本有心生太苦，丝虽无力恨常绵。汉皋解佩方前夕，华井传觞又隔年。莫谓秋光零落甚，自全清洁画栏边。","dynasty":"清代","title":"秋荷其四"}
{"author":"蔡国琳","content":"莫笑衰颓一老翁，脚跟无定转如蓬。任人倾轧终能立，看我伛偻尚自雄。状纵拘牵如傀儡，性非顽固狎儿童。只求获免今时祸，那惜当场遍鞠躬。","dynasty":"清代","title":"不倒翁"}
{"author":"蔡国琳","content":"一过丛林倍怆然，当时霸业尚流传。菩提钟彻三千界，粉黛香销二百年。断壁苍茫留夕照，老松萧瑟锁寒烟。凭谁得问兴亡事，古佛拈花笑坐禅。","dynasty":"清代","title":"北园别馆"}
{"author":"蔡国琳","content":"七年善政播南疆，种得清阴十里棠。尚有鲲沙资硕画，遽骑箕尾返仙乡。药烟集在诗成纤，梅雨声乾恨共长。回首公馀文宴日，独挥老泪对斜阳。","dynasty":"清代","title":"吊云林太守其一"}
{"author":"蔡国琳","content":"兰溪事毕亟旋鞭，趋拜灵帏一泫然。小别讵知成永诀，论交犹忆递吟笺。岘山碑记思羊祜，居士名传證佛缘。太息老成易凋谢，归真才过服官年。","dynasty":"清代","title":"吊云林太守其二"}
{"author":"蔡国琳","content":"典隆飨老第三回，南国齐擎献寿杯。节帅醲恩周蔀屋，海筹乐事庆春台。郦泉碧酿延龄菊，仙界香薰别苑梅。自是太平全盛日，郁葱佳气满蓬莱。","dynasty":"清代","title":"庆飨老典"}
{"author":"蔡国琳","content":"叶落空阶秋气閒，艰难两鬓渐生斑。柴桑归老陶元亮，枯树伤心庾子山。少壮几时年欲暮，功名一霎念全删。谋生剩有蜗庐在，参透禅机静掩关。","dynasty":"清代","title":"秋日感怀"}
{"author":"蔡国琳","content":"鸠居暂获一枝安，湖海飘零泪未乾。春草池塘康乐梦，秋郊茅屋杜陵寒。过江名士悲司马，赁庑馀生学伯鸾。留得故园松菊在，清风两袖不嫌单。","dynasty":"清代","title":"秋日感怀其二"}
{"author":"蔡国琳","content":"客是虬髯张仲坚，艰难只手欲回天。舳舻衔尾曾横海，正朔前朝当纪年。赐姓早邀隆武识，孤忠讵逊晋王贤。閒来暂过开元寺，犹有苍松起暮烟。","dynasty":"清代","title":"郑延平"}
{"author":"蔡国琳","content":"神人冠带跨长鲸，赤嵌城前水顿平。能使荷兰甘避地，别开世界且屯兵。田横岛上遗民泪，祖逖舟中击楫情。太息大星虽告陨，临终犹作渡河声。","dynasty":"清代","title":"郑延平其二"}
{"author":"蔡国琳","content":"一木偏思大厦支，廿年慷慨屡兴师。未能西北中原定，先向东南半壁窥。忠孝难兼儿有恨，滇黔虽远节无亏。祇今鹿耳潮声急，也似灵胥激愤时。","dynasty":"清代","title":"郑延平其三"}
{"author":"蔡国琳","content":"愧未交游四海宽，奇才瀛岛似君难。借筹他日隆前席，定有新猷策治安。","dynasty":"清代","title":"寄呈新竹王松友竹词长"}
{"author":"蔡国琳","content":"生标忠节殁为神，瀚海风涛百战身。祖训一篇和泪读，田横岛上泣孤臣。","dynasty":"清代","title":"延平王祠题壁其一"}
{"author":"蔡国琳","content":"跨浪鲸鱼盖世雄，寒榕祠外尚吟龙。廿年正朔存天复，招抚甘辞爵上公。","dynasty":"清代","title":"延平王祠题壁其二"}
{"author":"蔡国琳","content":"滇池浙水纠同盟，痛哭神州一日倾。直向东南争半壁，楼船海上任纵横。","dynasty":"清代","title":"延平王祠题壁其三"}
{"author":"蔡国琳","content":"天意从难一旅兴，鲲鯓无复海波腾。参军梦蝶名园在，也有诗人杜少陵。","dynasty":"清代","title":"延平王祠题壁其四"}
{"author":"蔡国琳","content":"金陵直捣力原优，转瞬闽南失五州。遗恨不从诸将计，崇明借箸有奇谋。","dynasty":"清代","title":"延平王祠题壁其五"}
{"author":"蔡国琳","content":"忍使明家社稷亡，欲回残日返扶桑。一般赐姓辉青史，忠义何如李晋王。","dynasty":"清代","title":"延平王祠题壁其六"}
{"author":"蔡国琳","content":"望北空期克复功，弹丸割据霸图雄。千秋鹿耳门前水，犹作胥涛捲怒风。","dynasty":"清代","title":"延平王祠题壁其七"}
{"author":"蔡国琳","content":"北园已作说经场，不是王亡明讵亡。零落寒梅花一树，有人凭吊立斜阳。","dynasty":"清代","title":"延平王祠题壁其八"}
{"author":"蔡国琳","content":"长松盘空瘦蛟舞，败叶飒飒如秋雨。红墙一角暮云平，郑王祠宇昭千古。圣代褒封祀典崇，鼎新庙貌极穹窿。易名忠节辉青史，俎豆春秋拜下风。太息前朝丁季造，只身欲挽狂澜倒。雄心虽说效扶馀，比似田横栖海岛。焚罢蓝衫换战衣，鲸鱼到处碧波飞。滇南犹有嗣君在，闽事无成涕几挥。厦金两屿全师抗，舳舻千里谋北向。三军齐唱望江南，未许香焚孝陵上。九皋航海往来频，正朔犹存天祐春。退步洪荒开世界，天心亦似爱孤臣。相从文武多俊杰，馀生草裹苌弘血。返日挥戈恨未能，幕府西台泪悽咽。由来烈母有奇儿，庭下寒梅挺古姿。可惜将星旋告霣，渡河宗泽恨终垂。大厦已倾支不得，长耳草鸡谶群识。窜身耻作陈宜中，力战何殊李定国。古木荒凉噪暮鸦，寺称海会几年华。杜鹃血染王孙草，精卫冤含帝子花。记室麟鸿绝命词，舍人苜宿大哀赋。零丁洋里叹零丁，吮毫欲续文山句。人生忠孝本难全，移孝作忠可与权。瞿张所处堪伯仲，文肃吁恳荩疏传。同甫气豪有健笔，楹联字字胸臆出。我今瞻拜荐馨香，采风簪笔纪其实。辟地擎天伟绩彰，葵倾私慕民难忘。怒涛犹作灵胥恨，多少诗人吊夕阳。","dynasty":"清代","title":"秋日谒延平郡王祠"}
{"author":"陈墀","content":"白下江声远，闽南草树深。聊因送君意，更起望乡心。吏事多凋瘁，民情异古今。褰帷询问处，好为慰呻吟。","dynasty":"明代","title":"送潘希古佥宪闽中"}
{"author":"陈墀","content":"禅林灯火话情时，屈指俄惊岁屡移。道路频驱怜我拙，帛书长系感君私。枕边听雨心常碎，鸟外看云思欲悲。何日束装问津去，西窗刻烛共成诗。","dynasty":"明代","title":"寄林利瞻夏官"}
{"author":"陈墀","content":"谩驱羸马走西东，十里官亭万里通。巨镇已更今日邑，穹碑犹载昔贤功。依依杨柳妆春色，漠漠埃尘起暮风。遥忆宋家三百载，不将长剑倚空同。","dynasty":"明代","title":"寓古雄有感"}
{"author":"陈墀","content":"寻真偶入招提境，览胜频登诘曲山。万古乾坤一俯仰，百年人世几忙閒。钟声缭绕僧初定，树影参差户半关。兴尽不堪归去晚，恍然身在五云间。","dynasty":"明代","title":"游妙峰"}
{"author":"陈墀","content":"轺车两度海之涯，历历云山眺望赊。鬟髻短裙归洞女，蓬门矮屋卖盐家。半生不愧关西节，万顷还乘博望槎。赢得耕农笑相迓，道傍争献长官茶。","dynasty":"明代","title":"重到南头"}
{"author":"陈墀","content":"百里河山附帝居，明时一统混车书。故基遗额犹唐旧，土俗民风异汉初。但使儿童歌有裤，休嗟传舍食无鱼。几尘落叶纷如许，眼底何人为扫除。","dynasty":"明代","title":"溧阳行台"}
{"author":"陈墀","content":"轺车随处逐红尘，一上君山眼望新。尽醉不妨同谢眺，相留何幸有陈遵。周遭城栅缘江固，汹涌风涛拍岸嗔。当日銮舆深驻辇，道傍休只论春申。","dynasty":"明代","title":"游君山"}
{"author":"陈墀","content":"沧海桑田几变过，尚留遗迹此黄河。桥横老木车难度，霜压平沙水不波。茅屋半随兵燹尽，宦途频历险艰多。古今兴废俱尘土，对景聊为感慨歌。","dynasty":"明代","title":"过老黄河"}
{"author":"陈墀","content":"河流滚滚势奔鲸，南北驱驰一舸轻。捩柁长年频努力，恒饥稚子总关情。沙尘漠漠山容瘦，风木萧萧雁影横。却忆楚宫今泯灭，路人犹自说彭城。","dynasty":"明代","title":"舟次彭城"}
{"author":"陈墀","content":"廿年奔走负山游，此日登临夙愿酬。石洞云深僧梦稳，江门风急浪花浮。荒台古塔前朝寺，青雀黄龙两岸舟。览胜问奇归去晚，钟声月色共悠悠。","dynasty":"明代","title":"游金山寺"}
{"author":"陈墀","content":"身外功名真草芥，飘然短疏拂衣归。也知自古才多忌，始觉从前事已非。新酿谩同陶令醉，强年不用鲁戈挥。惭余尚系樊笼里，何日从君自在飞。","dynasty":"明代","title":"送李贞夫还长河"}
{"author":"陈墀","content":"孤根托奇石，高节近清晖。更爱幽香发，随风入翠帏。","dynasty":"明代","title":"题许秋官壁间竹石"}
{"author":"张岱","content":"　　崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。(余拏一作：余挐)　　到亭上，有两人铺毡对坐，一童子烧酒炉正沸。见余大喜曰：“湖中焉得更有此人？”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者！”","dynasty":"明代","tags":"初中文言文，写雪，感叹，抒怀","title":"湖心亭看雪"}
{"author":"张岱","content":"　　故事，三江看潮，实无潮看。午后喧传曰：“今年暗涨潮。”岁岁如之。　　庚辰八月，吊朱恒岳少师至白洋，陈章侯、祁世培同席。海塘上呼看潮，余遄往，章侯、世培踵至。　　立塘上，见潮头一线，从海宁而来，直奔塘上。稍近，则隐隐露白，如驱千百群小鹅擘翼惊飞。渐近，喷沫溅花，蹴起如百万雪狮，蔽江而下，怒雷鞭之，万首镞镞，无敢后先。再近，则飓风逼之，势欲拍岸而上。看者辟易，走避塘下。潮到塘，尽力一礴，水击射，溅起数丈，著面皆湿。旋卷而右，龟山一挡，轰怒非常，炝碎龙湫，半空雪舞。看之惊眩，坐半日，颜始定。　　先辈言：浙江潮头，自龛、赭两山漱激而起。白洋在两山外，潮头更大，何耶？","dynasty":"明代","tags":"游记，写景","title":"白洋潮"}
{"author":"张岱","content":"西泠烟雨岳王宫，鬼气阴森碧树丛。函谷金人长堕泪，昭陵石马自嘶风。半天雷电金牌冷，一族风波夜壑红。泥塑岳侯铁铸桧，只令千载骂奸雄。","dynasty":"明代","title":"岳王坟"}
{"author":"张岱","content":"女娲炼石如炼铜，铸出梵王千斛钟。仆夫泉清洗刷早，半是顽铜半玛瑙。锤金琢玉昆吾刀，盘旋钟纽走蒲牢。十万八千《法华》字，《金刚般若》居其次。贝叶灵文满背腹，一声撞破莲花狱。万鬼桁杨暂脱离，不愁漏尽啼荒鸡。昼夜百刻三千杵，菩萨慈悲泪如雨。森罗殿前免刑戮，恶鬼狰狞齐退役。一击渊渊大地惊，青莲字字有潮音。特为众生解冤结，共听毗庐广长舌。敢言佛说尽荒唐，劳我阇黎日夜忙。安得成汤开一面，吉网罗钳都不见。","dynasty":"明代","title":"玛瑙寺长鸣钟"}
{"author":"张岱","content":"　　于园在瓜洲步五里铺，富人于五所园也。非显者刺，则门钥不得出。葆生叔同知瓜洲，携余往，主人处处款之。　　园中无他奇，奇在磊石。前堂石坡高二丈，上植果子松数棵，缘坡植牡丹、芍药，人不得上，以实奇。后厅临大池，池中奇峰绝壑，陡上陡下，人走池底，仰视莲花反在天上，以空奇。卧房槛外，一壑旋下如螺蛳缠，以幽阴深邃奇。再后一水阁，长如艇子，跨小河，四围灌木蒙丛，禽鸟啾唧，如深山茂林，坐其中，颓然碧窈。瓜洲诸园亭，俱以假山显，（胎于石，娠于磊石之手，男女于琢磨搜剔之主人），至于园可无憾矣。","dynasty":"明代","tags":"地方，写景","title":"于园"}
{"author":"朱埴","content":"绣被鸳鸯，宝香熏透蔷薇水。枕边一纸。明月人千里。宿洒初醒，全不忺梳洗。抬织指。微签玉齿。百色思量起。","dynasty":"宋代","title":"点绛唇"}
{"author":"朱埴","content":"绿窗睡起小妆残。玉钗低堕云鬟。回纹枉寄见伊难。心绪阑珊。翠袖两行珠泪，画楼十二阑干。销磨今古霎时间。恨杀青山。","dynasty":"宋代","title":"画堂春"}
{"author":"朱埴","content":"花柳隔重扃。送过秋千笑语声。檐鹊也嗔人起晚，天晴。孤负东风趁踏青。细细砑红绫。小字相思写不成。心上可人云样远，寒盟。史恐恩情薄似云。","dynasty":"宋代","title":"南乡子"}
{"author":"朱埴","content":"绣被鸳鸯，宝香熏透蔷薇水。枕边一纸。明月人千里。宿洒初醒，全不忺梳洗。抬织指。微签玉齿。百色思量起。","dynasty":"宋代","title":"点绛唇·绣被鸳鸯"}
{"author":"宋绶","content":"云间乍阕仙韶曲，禁里还过叡武楼。","dynasty":"宋代","title":"句"}
{"author":"宋绶","content":"四时常有烟棚合，三月犹无菜甲生。","dynasty":"宋代","title":"句"}
{"author":"宋绶","content":"神归梁小庙，礼袝汉馀陵。","dynasty":"宋代","title":"句"}
{"author":"宋绶","content":"奇材剑客当前队，丽赋骚人托后车。","dynasty":"宋代","title":"句"}
{"author":"宋绶","content":"鹤料署文移，鮆场收赋算。","dynasty":"宋代","title":"句"}
{"author":"宋绶","content":"海国瓯乡浙水东，暂烦良守此凭熊。","dynasty":"宋代","title":"句"}
{"author":"宋绶","content":"楚泽伤春怨鶗鴃，长安索米愧侏儒。","dynasty":"宋代","title":"句"}
{"author":"宋绶","content":"属书不得陪春豫，结客何妨事夜游。还胜南宫假宗伯，重扉深锁暗登楼。","dynasty":"宋代","title":"上元以修史促成书特免扈從因赋"}
{"author":"宋绶","content":"梧楸初谢楚天凉，亲见腰间换印囊。渔浦雾浓沈叠鼓，湓江风急下危樯。帝城云表瞻龙首，故国星边认剑光。退食斋中多燕喜，暖泉春酿泛瑶觞。","dynasty":"宋代","title":"送何水部蒙出牧袁州"}
{"author":"宋绶","content":"台岭分灯契上机，政庭传教及禅扉。供开薄馔持盂至，梦忆霞标振策归。吟砚自澄晨磬彻，经窗间掩夕香微。袍纹迥夺岩芝色，猊座人天喜重围。","dynasty":"宋代","title":"送僧归护国寺"}
{"author":"宋绶","content":"六阙表门荣，华林地气灵。乌衣王氏族，玉树谢家庭。邹鲁多亟犬，荀陈更聚星。怡神虚室白，讲学夜灯青。篇籍巾箱满，弦歌里巷听。兰堂时合宴，槐市正谈经。丹井通仙穴，西山接翠屏。烟萝皆胜概，何日扣岩扃。","dynasty":"宋代","title":"题义门胡氏华林书院"}
{"author":"宋绶","content":"忆昔唐家扃禁地，粉壁曲龙闻曩记。承明意象今顿还，永与鸾坡为故事。","dynasty":"宋代","title":"玉堂壁画"}
{"author":"宋绶","content":"鹤料署文移，鲚场收赋算。","dynasty":"宋代","title":"句其三"}
{"author":"宋绶","content":"楚泽伤春怨鶗鴂，长安索米愧侏儒。","dynasty":"宋代","title":"句其六"}
{"author":"安全","content":"桂树扶疏挂晚晖，西风披拂渐希微。山无定翠云初起，院有残花蝶自飞。投笔班生豪气在，弃繻终子壮心违。江东此际归张翰，满目烟波鲙正肥。","dynasty":"清代","title":"秋兴四首其一"}
{"author":"安全","content":"伊周勋业一围棋，局半难收只自悲。五世贻谋穷此日，两京拜爵复何时。众香阁下红兰歇，罨画楼中玉兔驰。风过紫薇花欲动，倚阑凝睇倍愁思。","dynasty":"清代","title":"秋兴四首其二"}
{"author":"安全","content":"雨洗环庐十二山，遥瞻烟树有无间。夕阳深院禅惊梦，斜月长空雁度关。验气亦知摧碧草，闻声徒恨改朱颜。生涯冷澹唯搔首，漫道门多玉笥班。","dynasty":"清代","title":"秋兴四首其三"}
{"author":"安全","content":"湿云带雨压楼头，落叶飘风满院秋。往事闲追成幻梦，故人不见倍牢愁。蘧蘧易认园中蝶，渺渺难驯海上鸥。把酒倚窗聊拨闷，遥闻玉笛按凉州。","dynasty":"清代","title":"秋兴四首其四"}
{"author":"安全","content":"禾黍郊原已尽删，携筇蹊径亦宽闲。月澄暗水无低岸，云度前村不碍山。烟外牧童横笛起，溪边渔妇带罾还。临岐归去频回首，领取诗情落照间。","dynasty":"清代","title":"秋郊晚眺"}
{"author":"安全","content":"东篱菊绽暗飞香，游目浑忘径就荒。好洁自成真隐逸，遭时何暇计炎凉。幽辉独耀三秋月，冷艳常融五夜霜。风雨满城情莫遣，赖渠相对过重阳。","dynasty":"清代","title":"和丁雪亭菊花二首其一"}
{"author":"安全","content":"独战西风未肯和，不随衰草萎山坡。笼烟望去情无限，冒雨开来趣若何。傲骨难消知己少，芳心尽展益人多。试看晚节香偏远，老圃还应百遍过。","dynasty":"清代","title":"和丁雪亭菊花二首其二"}
{"author":"安全","content":"信陵上客重侯生，大义何如毛薛明。不请宠姬能授印，无伤宿将可驱兵。败秦快举千秋慕，救魏奇功一语成。独惜博徒终自匿，但传处士不留名。","dynasty":"清代","title":"读信陵君传"}
{"author":"安全","content":"探幽溯漆湖，满目烟波渺。高子此卜居，绿水重重绕。缅想正襟坐，帘卷五湖淼。悠然意有会，户外无人晓。曾无卉木留，寒云积空杳。低徊澹夕阳，堤畔鸣沙鸟。","dynasty":"清代","title":"水居怀古"}
{"author":"安全","content":"湖边九龙蟠，灵液泻龙腹。石罅是谁浚，一泓千载蓄。秋晚滴螭吻，清响拟琴筑。春晓泛岩花，碧空云影蹙。陆子一品题，俗人散污渎。瓶罂终古汲，源深水常绿。或称气若兰，惑羡滑如玉。堪笑饷中书，绝不厌更仆。幽人隐山中，清宵带月掬。拾叶煮松间，一啜赤牙馥。寄语试泉人，尤宜致一斛。","dynasty":"清代","title":"第二泉"}
{"author":"安全","content":"舍舟策杖陟高棱，石道迂回卧古藤。仰望浮屠高十丈，楞伽古刹何宏敞。如蚁游人塞道来，危级肩摩不容上。逍遥容与度云关，绝顶巍峨耸黛鬟。极目五湖千里白，浪中历历见青山。垂丝画舫堤边飏，破浪弋船湖上放。怅惆长风未得乘，苍茫烟水空遥望。斜阳返照彻山隅，万顷烟波入画图。安得范蠡逢泽畔，扁舟欸乃共归湖。","dynasty":"清代","title":"登上方山望太湖"}
{"author":"安全","content":"胶山流览兴何如，曾访山中旧景无。料想纪游诗必富，敢掬胜迹效吴歈。两峰耸时恰相对，白云飞去黄云在。东湾萋萋草际天，西瞻磊磊石应拜。蜿蜒龙腿接凤凰，凤凰常伏龙亦藏。红叶满山飘不定，龙凤遍体呈文章。山行自北得幽胜，古木疏篁绕石蹬。桥锁香花供冶游，坞藏碎石足持赠。梵王宫殿忆当年，唐宋名流吟咏传。环翠上方两不见，一丛榛莽敛残烟。秋老青梧翠叶亸，黄菊欺霜野香播。金牛有迹牧童眠，石马无声樵叟坐。俯仰岩阿感古今，流连光景漫沉吟。侍郎废墓寒云聚，丞相荒祠夕照阴。窦乳涓涓注石罅，色清味美人争讶。宋时翁挺尝品之，九龙中泠乃其亚。枫叶芦花飘暮秋，幽崖潭水碧于油。当年砺剑人何在，今日临池石尚留。","dynasty":"清代","title":"游胶山即赋长句"}
{"author":"裴漼","content":"玄漠圣恩通，由来书轨同。忽闻窥月满，相聚寇云中。庙略占黄气，神兵出绛宫。将军行逐虏，使者亦和戎。一举轒輼灭，再麾沙漠空。直将威禁暴，非用武为雄。饮至明军礼，酬勋锡武功。干戈还载戢，文德在唐风。","dynasty":"唐代","title":"奉和御制平胡"}
{"author":"裴漼","content":"问道图书盛，尊儒礼教兴。石渠因学广，金殿为贤升。日月恩光照，风云宠命膺。谋谟言可范，舟楫事斯凭。宴喜明时洽，光辉湛露凝。大哉尧作主，天下颂歌称。","dynasty":"唐代","title":"奉和圣制送张说上集贤学士赐宴（赋得升字）"}
{"author":"裴漼","content":"殊类骄无长，王师示有征。中军才受律，妖寇已亡精。斩虏还遮塞，绥降更筑城。从来攻必克，天策振奇兵。","dynasty":"唐代","title":"奉和御制旋师喜捷"}
{"author":"晁说之","content":"晚来李杜擅文章，无奈情何忆沈郎。未掩西施朝薤泪，可堪弄玉暮魂香。","dynasty":"宋代","title":"读沈下贤集绝句二呈圆机"}
{"author":"晁说之","content":"前日徒嗟与世违，从今绝世心事微。弥陀印里一身重，梵网经中万古非。元亮胡然兹漫浪，遗民有侣便因依。欣予不负遂初赋，寄愧于颜得所归。","dynasty":"宋代","title":"新志"}
{"author":"晁说之","content":"斋壁值墨竹，文苏两先生。移根今何殊，初度风雨声。妙识前日意，欢见此时情。家山几千里，客恨倏以倾。归期恨今晚，像此葺茅楹。故知江海梦，常共月华清。","dynasty":"宋代","title":"新作竹轩"}
{"author":"晁说之","content":"兴尽未归增寂寞，却嗟初兴到江城。春愁不逐杨花散，秋恨还同桂影生。孤学敢期人晤语，危樯何事日峥嵘。弟兄游宦俱还舍，朝马骖驔禁漏声。","dynasty":"宋代","title":"兴尽"}
{"author":"晁说之","content":"不肯将身入八关，判司虽屈胜如闲。汉庭富贵人何限，毕竟文章属小山。","dynasty":"宋代","title":"刑曹再赋二绝句弥佳不得不报"}
{"author":"晁说之","content":"上帝白云居九关，列仙亭馆号萧闲。念君未作骖鸾侣，愁杀江南庾子山。","dynasty":"宋代","title":"刑曹再赋二绝句弥佳不得不报"}
{"author":"晁说之","content":"行藏本自迷，秋兴更凄凄。风急蛩饶响，雨来鸡误啼。鱼溪青霭散，莲荡白云齐。却惜安闲地，逋亡志颐暌。","dynasty":"宋代","title":"行藏"}
{"author":"晁说之","content":"征衣穷塞暮冬时，读尽龙城太守诗。若使平生诗尽在，濯缨无泪为君垂。","dynasty":"宋代","title":"行县涂中读柳子厚诗"}
{"author":"晁说之","content":"絮被蒙头晓日高，厌闻处处杀官曹。古人言尽致御术，今日兴言盗是招。","dynasty":"宋代","title":"絮被"}
{"author":"晁说之","content":"山中萱草三赤长，山中高人万事忘。欲借忘忧汝辈力，世间儿女徒颠狂。汝亦忘忧非世忧，临风恐汝亦分将。愿尔忘忧忘终始，莫教老大空悲凉。","dynasty":"宋代","title":"萱草"}
{"author":"晁说之","content":"眼病身捋四分律，流芳巧笑两如何。从教酩酊非吾事，免得醒来恨更多。","dynasty":"宋代","title":"予告客不能饮酒尝仗宾主俱劳客言有二事便可"}
{"author":"晁说之","content":"鱼龙起伏初无度，下品曾为第一人。鸿藻自甘戎幕掾，青云谁委玉阶绅。命微夫子徒哀剧，天远灵均枉问因。触事思君成苦调，遥怜烂醉剩阳春。","dynasty":"宋代","title":"予既和圆机绅字长句复作寄孙显夫是初考之最"}
{"author":"晁说之","content":"胡蝶催花一夜开，却愁春尽重徘徊。我身亦使滕王恨，日日随渠村里来。","dynasty":"宋代","title":"予今春多入城戏作村里来绝句村里来是蛱蝶名"}
{"author":"晁说之","content":"沧海枯来失夜光，泰山走去误朝阳。可怜憔悴苍颜客，曾是呻吟黄卷郎。","dynasty":"宋代","title":"予三十年前为宿州教授今涂次见诸生一二人"}
{"author":"晁说之","content":"马解驮经度碧空，便令王许伴支公。山童野仆立如石，忘却侬曾在会中。","dynasty":"宋代","title":"予以四韵记陆大夫三高图自谓能省句矣後作绝"}
{"author":"晁说之","content":"风流何处有崔庐，委曲此君为我模。草梦枕仙幽意在，烛奴灯婢故情疏。偶人飘荡泥何恨，居士神通木谩书。叶可作冠聊复尔，恨为如意亦何如。","dynasty":"宋代","title":"余寄和冲弟竹夫人诗并寄子我六首后征其类"}
{"author":"晁说之","content":"山前霖雨霁，流水兴何长。曲涧通兰若，馀间到草堂。龙鳞应已备，鱼尾得令狂。奏凯入关阵，寻仙泛海航。月添波荡漾，风共影瀰茫。不作羇臣泪，明朝涸复常。","dynasty":"宋代","title":"雨霁闻溪流作"}
{"author":"晁说之","content":"雨中新种竹，波上旧来鸥。客子何时乐，幽人未肯愁。","dynasty":"宋代","title":"雨中"}
{"author":"晁说之","content":"寥寥兹夏晚，秋韵已萧然。风雨疏篱外，诗书曲几前。道心勤自厉，愁绪每相牵。秦树连烽火，吴鞋落海瓀。不能先到县，岂待晚归田。丹剂谁能遘，金炉试得烟。去天真一百，奏牍旧三千。藁草纷盈架，谁今宿瘤研。","dynasty":"宋代","title":"雨中即事"}
{"author":"晁说之","content":"欲谈无应莫吾容，悔不居身可否中。尽日小斋何所乐，芭蕉宜雨竹宜风。","dynasty":"宋代","title":"欲谈"}
{"author":"晁说之","content":"旧有山川旧夕阳，新秋新泪两茫茫。金陵王气知何在，玉树後庭闻已芳。情到义山能发问，事经小杜亦多伤。未须便作杨舲汁，即见元戎净入荒。","dynasty":"宋代","title":"欲为金陵之行而未果"}
{"author":"晁说之","content":"山行岂不恶，清音兴自长。风从嶻嶪来，不比人间凉。浮凉夸湛露，屈子自悲伤。披襟青苹末，玉也媚君王。驩见西王母，笑酌白玉浆。当今第几人，此乐可共当。车马邯郸道，侧身一相望。为谢南亭女，世方贱铅黄。","dynasty":"宋代","title":"欲自邯郸趋府复从中山行觉风异常马上作"}
{"author":"晁说之","content":"冰霜岁暮时，泽国更何为。菰米经寒涩，芦门避乱宜。小人夸羯虏，志士忆京师。欲语残僧笑，君归未可期。","dynasty":"宋代","title":"寓高邮禅居寺"}
{"author":"晁说之","content":"秋风来偏战，万叶倏奔亡。客子江海间，是时多慨慷。何事新来雁，矫翼过吾乡。吾乡多霜雪，岂不坂路长。思览万物表，试登千仞冈。徜徉未终乐，急景叹扶光。","dynasty":"宋代","title":"寓兴"}
{"author":"晁说之","content":"补陀风月在，处处得真居。一六同妙湛，三千皆宴如。","dynasty":"宋代","title":"元符二年十一月十六日赵德麟检校诸邑……寄"}
{"author":"晁说之","content":"不到清溪路，人间千过春。青溪人不老，应怜郭景纯。","dynasty":"宋代","title":"元符二年十一月十六日赵德麟检校诸邑……寄"}
{"author":"晁说之","content":"大夫既授玦，捐之湘江中。彼波到此潭，寂寂睡蛟龙。","dynasty":"宋代","title":"元符二年十一月十六日赵德麟检校诸邑……寄"}
{"author":"晁说之","content":"佳人谅诚素，鸣佩若可取。王孙忘情事，不学郑交甫。","dynasty":"宋代","title":"元符二年十一月十六日赵德麟检校诸邑……寄"}
{"author":"晁说之","content":"人间春色不须臾，芳草妒华不萦纡，杨花不分上空虚。宓妃一去百代无，不如云外万乐俱。南斗鼓瑟北斗竽，与酬酢者非君徒。","dynasty":"宋代","title":"园中戏作白紵"}
{"author":"晁说之","content":"纷纷既晚宜无恨，尚忆当年献策人。小子何能初跃马，大臣不肯旧垂绅。叔孙处处偏知毁，景监人人总作因。格律摅情如前得，难禁孤泪湿新春。","dynasty":"宋代","title":"圆机宠示览先人元佑末廷试初考倡和诗编长句"}
{"author":"晁说之","content":"神州钟鼓浃年丰，灯焰红绵照景龙。况有玉楚荣广内，不劳金甲老边封。同云出洞如人意，孤宦临岐歛病容。何事儒先诗思苦，欲抛万卷作三农。","dynasty":"宋代","title":"圆机宠以长句贺祷雪龙池辄次韵述谢"}
{"author":"晁说之","content":"去岁巢乾燕子归，生涯辛苦问何时。门前似觉酒徒散，坐上何尝笔力衰。郡印故人能若若，田庐晚友亦差差。莫嫌相望函关外，且是不为陶令嗤。","dynasty":"宋代","title":"圆机和邵大及予二诗可谓压倒五更枕上诵叹不"}
{"author":"晁说之","content":"借问高吟何所归，元和格律定同时。折除官职知多少，兼领才名孰盛衰。奏疏不为黄阁计，结庐且共白云期。君家博士归依佛，可笑夫君得计迟。","dynasty":"宋代","title":"圆机和邵大及予二诗可谓压倒五更枕上诵叹不"}
{"author":"晁说之","content":"淡墨书名二十年，从军未许勒燕然。只疑淡墨为君累，故遣陈玄去草玄。","dynasty":"宋代","title":"圆机用墨淡甚辄以上色三丸为好"}
{"author":"晁说之","content":"风雨关心一梦难，欲于何地见征鸾。街亭应念贬三等，垅坻须怜持两端。休听鼓鼙参将幕，已惊铅椠误儒冠。瑶音有底能相寄，不作龙锺俗吏看。","dynasty":"宋代","title":"圆机游秦州有诗相寄辄次韵作"}
{"author":"晁说之","content":"轫车邂逅便相亲，同是山公启事人。短发何堪临石镜，长怀谩自落泉绅。谈穷汉士三千牍，问尽胡僧十二因。茅屋乱山谁复识，当年曾醉上林春。","dynasty":"宋代","title":"圆机再赋绅字韵诗深得凄切之格降叹之余叙事"}
{"author":"晁说之","content":"根冷花难也自开，何须献纳在云台。几多得意人潜恨，江令伤心幽涧梅。","dynasty":"宋代","title":"圆机再以梅绝句为谢复作二绝"}
{"author":"晁说之","content":"此日梅花剩足依，明年归只咏公诗。不堪灞水匆匆别，待寄越膏重觅辞。","dynasty":"宋代","title":"圆机再以梅绝句为谢复作二绝"}
{"author":"晁说之","content":"远戎深入震中原，为问何人守蓟门。力业论天初已缪，和亲割地竟难存。将军不战喜三北，逐客何堪厌七奔。尚有微诚思献策，千行血泪叩天阍。","dynasty":"宋代","title":"远戎"}
{"author":"晁说之","content":"白发飘零远可嗟，百年居屋在京华。海涯更比天涯远，星斗沉沉入海涯。","dynasty":"宋代","title":"远叹"}
{"author":"晁说之","content":"约结无奇恨眼开，偷闲黎杖亦悠哉。晓风不让青山远，暮霭难禁明月来。关外关中浑浪漫，云南云北旧徘徊。自怜不注愍征赋，一世征衣愧不才。","dynasty":"宋代","title":"约结"}
{"author":"晁说之","content":"君何忘我不交关，为我胜君便不闲。豹雾人须归豹谷，鸡栖车且游鸡山。","dynasty":"宋代","title":"约圆机不至将出游鸡头山作二绝句"}
{"author":"晁说之","content":"君知我亦有柴关，我岂输君独自闲。把笔何人凤尾诺，杖藜望我鸡头山。","dynasty":"宋代","title":"约圆机不至将出游鸡头山作二绝句"}
{"author":"晁说之","content":"积雨晦沧溟，归期燕不灵。何能陪社饭，应为厌侯鲭。","dynasty":"宋代","title":"约圆机来吃社饭以雨不果"}
{"author":"晁说之","content":"真月夜夜满，妄见有盈亏。譬如匣中镜，一成岂合离。腥蟆与狡兔，谬及丹桂枝。我今尽扫荡，庶识真月为。","dynasty":"宋代","title":"月"}
{"author":"晁说之","content":"玉树开花媚绮窗，龙蟠如植冕旒降。只今江月交光夜，情似月明愁似江。","dynasty":"宋代","title":"月下渡金陵江"}
{"author":"晁说之","content":"今夜陇头月，往岁沃洲山。短发添尽白，遐观弥多闲。遥怜大定僧，注彩衲畦间。尘冠何可久，曳杖吾当还。胡不忘言休，自箴兹厚颜。","dynasty":"宋代","title":"月下作"}
{"author":"晁说之","content":"几岁庙堂生物怪，一朝胡虏幸天灾。颇闻北斗光芒见，未见东京消息来。志士此时忧国泪，将军他日望乡台。世间如有严夫子，时命应须更可哀。","dynasty":"宋代","title":"灾怪"}
{"author":"晁说之","content":"不知今岁是何年，铁马胡儿绕日边。虽有庙堂能格帝，更求岩穴与谈天。废兴谁识诗千首，消长难忘易二篇。卧雪诸孙心事苦，重湖颇愧汨罗渊。","dynasty":"宋代","title":"再和"}
{"author":"晁说之","content":"官共狐裘三十年，纷纷南北笑莺迁。未施云外射鵰手，且作山中骑虎仙。","dynasty":"宋代","title":"再和"}
{"author":"晁说之","content":"须臾变物止樊蝇，宛转迷人下马陵。何处周公勤小物，几时孔子又多能。堇荼自采还堪喜，菅蒯谁从便可憎。一到高堂荣采目，绝胜长道困钩膺。","dynasty":"宋代","title":"再和"}
{"author":"晁说之","content":"人生行乐留连耳，何用千锺贮宝玑。主簿休官如习早，使君下榻似陈稀。已看燕寝玉如意，更听雕梁金缕衣。莫道塞垣风景恶，开花何处待郎归。","dynasty":"宋代","title":"再和"}
{"author":"晁说之","content":"何事谢玄晖，临峦且怅齐。想非逢锦绣，应只见蒿藜。今日三千牍，昭天十六奎。煌煌鸣佩璐，灿灿动旌霓。服众称擒虎，超群许拔犀。品轻龙尾砚，时样凤头篦。弃若文公席，危如墨子梯。只宜驰大路，争可访幽蹊。我亦惭强韵，君能出巨题。笑言容委曲，良宴幸招携。黄菊开应满，清霜压莫低。谁人倾鲁酒，更复噉韩鸡。","dynasty":"宋代","title":"再和"}
{"author":"晁说之","content":"不肯喧喧奏子虚，何心江上惜三余。陆浑火但无家计，宣榭灾宜费图书。每恨血鳞能雨若，何堪脱角去焚如。知公辅弼关心处，不比他人乐退居。","dynasty":"宋代","title":"再和"}
{"author":"晁说之","content":"顷岁官尝傍紫虚，嵩云缑月笑谈余。惟知猿鹤乞骸疏，不录熊罴谏猎书。游寺但知能自与，焚舟不复问何如。岩廊德量谁能比，大令山阴难并居。","dynasty":"宋代","title":"再和"}
{"author":"晁说之","content":"丈人在何许，箕外颍中间。明映波心月，清余雨面山。短衣非旧甯，陋巷是今颜。不解湟州去，平超十八班。","dynasty":"宋代","title":"再和班字三首"}
{"author":"晁说之","content":"公来前有约，更望少微闲。烂醉新醅酒，能忘旧隐山。琼瑶虽并质，尘土会雕颜。永夜陶陶语，令人愧尹班。","dynasty":"宋代","title":"再和班字三首"}
{"author":"晁说之","content":"高躅人难解，当求古哲闲。韩康多在市，陶令懒游山。念我可憎面，无兄得解颜。公乎来早晚，荆坐要须班。","dynasty":"宋代","title":"再和班字三首"}
{"author":"晁说之","content":"一年春色已平开，始见芳香傍砚台。惭愧梁园飞雪里，几番玉斝醉新梅。","dynasty":"宋代","title":"再和圆机梅绝句"}
{"author":"晁说之","content":"思王二匝恨无依，枉费西园清夜诗。不得梅花发幽兴，甘输北□有英辞。","dynasty":"宋代","title":"再和圆机梅绝句"}
{"author":"晁说之","content":"十遇荒饥一遇丰，人间不见壁间龙。既悭雨泽空仓厄，仍广车舆小子封。俗吏教条徒自媿，滮池云物幸相容。怪来不与秦湫诅，应许多藏汉大农。","dynasty":"宋代","title":"再和圆机喜雪之作"}
{"author":"晁说之","content":"佳山陪四绝，名士出三齐。芬馥生兰茞，荒芜去菉藜。光华深北斗，气象到西奎。挥毫若吐霓。美求鲜鲤鱠，珍访辟尘犀。出众青钱士，翻经白玉篦。高张射鵰手，稳步上天梯。吾友由斯道，狂生不识蹊。淮南书有作，商隐赋无题。慷慨簪频击，吟哦手屡携。寒厅帘帟浅，深夜笑言低。慎莫嘲雕虎，从来学木鸡。","dynasty":"宋代","title":"再和资道"}
{"author":"晁说之","content":"君家父子真国器，弃逐那知上苑春。岚障城中尤自乐，浦珍市里本来贫。曾怜浊俗排阊阖，蹔屈清江纵羽鳞。我老相逢便相别，剧谈易象亦何因。","dynasty":"宋代","title":"再送先之"}
{"author":"晁说之","content":"海岳登临许远游，上乘云气下扁舟。可怜毕竟不闻道，妙翰神骓却得留。右军愤世犹怀古，何事一朝得支许。马足不动群奴痴，感深绝俗俱无语。","dynasty":"宋代","title":"再题王许支图"}
{"author":"晁说之","content":"乐只康州得娄丰，鼓箫欣喜有池龙。鱼由米穴多争出，泥在函关广费封。镇玉无时非北渚，磨圭在处是南容。胡然最爱田畴事，即日归休学老农。","dynasty":"宋代","title":"再用丰字韵对雪呈圆机"}
{"author":"晁说之","content":"江头再遇笔屠生，共听去年江水声。三副少多予自窘，一毫去取子能轻。","dynasty":"宋代","title":"再遇笔屠处士"}
{"author":"晁说之","content":"百叠荒山人迹绝，饥肠寒色自徘徊。多情只有谢康乐，美酒乐歌宁再来。","dynasty":"宋代","title":"再至直罗"}
{"author":"晁说之","content":"在边有底适予怀，舒惨无时亦异哉。醉到月前如失去，愁从骚里却招来。素心偶向三花尽，孤愤难教贰负催。好觅羌村残夜烛，待将何语与徘徊。","dynasty":"宋代","title":"在边"}
{"author":"晁说之","content":"日日江头骋望频，东风去岁旧相亲。庾郎于作披香赋，未有花开未是春。","dynasty":"宋代","title":"早春"}
{"author":"晁说之","content":"天街未见瞳曨日，御马来朝馺騀宫。不许蹔时超倒暴，欲将何事验真龙。","dynasty":"宋代","title":"早於城北逢御马"}
{"author":"晁说之","content":"苇管予何爱，轻圆称白毫。固知今独妙，旧数浙西曹。","dynasty":"宋代","title":"赠笔处士曹忠"}
{"author":"晁说之","content":"屠希祖是屠牛坦，今日却屠秋兔毫。自识有心三副健，可怜无副一心劳。","dynasty":"宋代","title":"赠笔处士屠希"}
{"author":"晁说之","content":"吾友陈无己，文会班生庐。是时与林侯，有若同队鱼。相见元无约，相别讵有谟。那知数岁後，聚首如当初。眷言二三子，今来安稳无。意气充眉宇，比昔姣且都。乃见松与柏，不似柳与蒲。怜我守枯禅，谈笑便甘腴。何如又为别，泪下青霜俱。男儿志四海，不辱黄金躯。试看习主簿，穷悴能著书。","dynasty":"宋代","title":"赠别蓬莱簿林希孟子醇"}
{"author":"晁说之","content":"老僧讲罢结茅庐，忆昔鸣琴着意余。一曲风前三百遍，十年不作作如初。","dynasty":"宋代","title":"赠道光"}
{"author":"晁说之","content":"山酝今朝熟，溪氛起正炎。醉予难酩酊，泣汝泪阑干。","dynasty":"宋代","title":"赠弟送山酝"}
{"author":"晁说之","content":"前世能歌田顺郎，今身追悔太昌昌。戏泥巧尽群儿态，休忆小姑初倚床。","dynasty":"宋代","title":"赠鄜州田玘"}
{"author":"晁说之","content":"仆射陂头鹭宿秋，使君行色晓云浮。几章乞得闲归去，平日将何事绊留。久幸沃心舒谠议，暂堪俯首眨忠谋。黄金带念多人有，乌角巾怜独自休。谈笑弟兄从此乐，杯盘宾客莫言愁。惭予本是山中士，可复魂劳陇上舟。","dynasty":"宋代","title":"赠韩侍郎"}
{"author":"晁说之","content":"闻道去年大雨雪，今年园林著花迟。梅已寂寞桃浅深，胶序闭门那得知。故人南来将二季，屋里衣香生春姿。黄蜂紫蝶自颠倒，从容却话初别时。二季未几能许大，我曹讳老宁非痴。酥酪醍醐俱可口，何但疗我渴与饥。本朝亦有江金紫，谁道陈留人物衰。","dynasty":"宋代","title":"赠江子和兄弟"}
{"author":"晁说之","content":"夷门子弟逞豪华，不念西京谷雨花。走马城东玉仙醉，著身海角敢咨嗟。","dynasty":"宋代","title":"赠京师少年在海陵者"}
{"author":"晁说之","content":"蓬头冰齿独徘徊，五百年前人姓雷。为部罗川何处好，笑言京洛总看来。","dynasty":"宋代","title":"赠雷僧"}
{"author":"晁说之","content":"东奔西走肯徘徊，言语相残听鼻雷。未料此生终作底，可知不为学诗来。","dynasty":"宋代","title":"赠雷僧"}
{"author":"晁说之","content":"留官莫去且徘徊，官有白茶十二雷。便觉罗川风景好，为渠明日更重来。","dynasty":"宋代","title":"赠雷僧"}
{"author":"晁说之","content":"莫道垂杨管别离，与春离别自依依。若教兼有征人恨，只恐鸦儿不肯归。","dynasty":"宋代","title":"赠柳三解"}
{"author":"晁说之","content":"海角那知有宫柳，故园春思尚依依。可怜风韵去人远，一日花开天际飞。","dynasty":"宋代","title":"赠柳三解"}
{"author":"晁说之","content":"桃李那知杨柳恨，故时风雨不依依。自从彭泽无人後，青眼虽开心事非。","dynasty":"宋代","title":"赠柳三解"}
{"author":"晁说之","content":"顾陆笔墨森威仪，身後犹为道子师。欲观道子观顾陆，陆孙定自有天资。或言苦学龙眠者，不颂世德夸义儿。肯为俗人落吾笔，王许支公实我知。傥非从容接笑语，安得生气今如兹。湖光万丈明珠满，对此佳客申愁眉。","dynasty":"宋代","title":"赠陆远大夫"}
{"author":"晁说之","content":"会稽城畔不见海，会稽城里海有声。此海之声三尺桐，渺如渤澥含太清。惜哉寂寥三十载，月出愁空不肯明。邂逅彼孙曰冲照，燕坐之余秋色横。摇手照乎休可已，悲风河水客心惊。我少学此今白发，念昔知音冢草生。亦复何人能子知，空问世身不得轻。庭鹤待此朝入馔，子食有禁宁无情。","dynasty":"宋代","title":"赠琴照"}
{"author":"晁说之","content":"西方石为简，东山人可与。不用量三江，聊以压四虎。","dynasty":"宋代","title":"赠然公界方"}
{"author":"晁说之","content":"驱驰疲朔马，邂逅见吴僧。便觉秋容净，弥怜客恨澄。青山寻旧赏，白社语新灯。他日扁舟去，侬家一笑能。","dynasty":"宋代","title":"赠天僧"}
{"author":"晁说之","content":"拂拭方山帽，安排一复巾。春秋书满架，整整莫因循。","dynasty":"宋代","title":"赠童子蚍蜉"}
{"author":"晁说之","content":"若说真州水，时人不道甘。天宁老谁识，板齿毛鬖鬖。","dynasty":"宋代","title":"赠仪真天宁讷老"}
{"author":"晁说之","content":"璧水衣冠明玉雪，市楼风月话江湖。莫学群儿败家法，入门无不曳长裾。","dynasty":"宋代","title":"赠张或"}
{"author":"晁说之","content":"咋舌何堪妾一鸣，三年一梦寄江城。春江细雨添清思，渐近归期更有情。","dynasty":"宋代","title":"咋舌"}
{"author":"晁说之","content":"斩将斩谁将，今多樊爱能。庶几威国俗，聊可讋边僧。缚虎何堪责，骑猪尚不胜。将军如自治，荡寇有先登。","dynasty":"宋代","title":"斩将"}
{"author":"晁说之","content":"君家丝糕何处丝，三月晴天荡漾时。茧头越女缲不得，却烦素手与晨炊。客子千头万绪苦，方寸五紽谁得知。","dynasty":"宋代","title":"张平叔家丝糕"}
{"author":"晁说之","content":"庭前枯树庾郎老，马首垂花太祝愁。槐叶冷淘来急吃，君家醪瓮却须休。","dynasty":"宋代","title":"招图机吃槐叶冷淘"}
{"author":"晁说之","content":"野狐泉畔昔人集，朱亥墓南今日豪。惭愧曾槐谁细摘，蹔抛汤饼属吾曹。","dynasty":"宋代","title":"招图机吃槐叶冷淘有狐泉之句辄复为谢"}
{"author":"晁说之","content":"蹇产久无赖，相羊忽有期。野马脱羁日，逐客赐环时。乡国眼中见，申肘犹云迟。夫子独不尔，西复到峨嵋。初非身世谋，无泪竹枝辞。岂是轩冕人，要路莫相疑。归来旧台阁，风霜尝路岐。曰予有末契，斯焉定何之。兴怀白象士，复自话别离。万行端难渝，短轴赏新诗。","dynasty":"宋代","title":"赵德麟书来言黄九闻移命後径游峨嵋慨然有作"}
{"author":"晁说之","content":"天地绵绵寄一水，上有浮羽下累块。时时出溢不自持，或蒙或渚物有底。人间妄见得雨名，穴居那解知其际。既久天地如卵毈，漏下涌上潜相继。日鸡月蟾喜潴污，力歛光明悭不费。兹复何时霖未休，万牛高木同茅刈。朽屋欹倾嗟莫支，好逐苴浮连一穗。何处红药媚芳妍，但见土花争点翠。被湿出门意憀栗，刺舟庭下却车骑。茫然谁与散此愁，文定诸孙森葆翳。青青稚齿口鼻哽，滂沱苦语天工弃。赵生十四识嵇康，谅知前言非我戏。","dynasty":"宋代","title":"赵君年十六作雨诗极奇验可畏说之辄次韵和之"}
{"author":"晁说之","content":"华州石缝无端芋，同谷斋中有恨翁。卯诗调来家法在，蹔时不哭此途穷。","dynasty":"宋代","title":"赵妹自咸阳寄华州石缝山芋来作绝句二首"}
{"author":"晁说之","content":"秦中欢喜迎吾祖，知道官家不用兵。今日曾孙何所负，华山芋蓣自多情。","dynasty":"宋代","title":"赵妹自咸阳寄华州石缝山芋来作绝句二首"}
{"author":"晁说之","content":"人间百感未能休，欲语无情谩九州。楼上角声山上月，共人割据一端愁。","dynasty":"宋代","title":"枕上"}
{"author":"晁说之","content":"据渭浮泾雪浪开，一君五后醉高台。侍臣不解供吟笔，落尽南山万树梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"梨园弟子强因依，羯鼓声中学御诗。十月胡雏来唤仗，新梅谁复增新辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"岂是梅花最早开，六霙先已发阳台。泾南渭北花如锦，太白山头只有梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"孤芳寒艳绝难依，邺下关中不赋诗。未必江南有才子，也应先是七三辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"莫道梅花取次开，馨香须侍百层台。不同碧玉小家女，宝策皇妃元姓梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"负雪披霜不得依，梅寒恨不出豳诗。身梁根治荒江介，情调犹输第一辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"霜女月娥愁不开，萼君西母宴瑶台。总将芳意传英彩，下降人间得有梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"织女机寒自失依，云霞扎扎似吟诗。女儿谢席雪无句，父子庾家梅有辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"白发来游宦，山公不我闻。邪犹在中等，政不占微分。孤泪沧溟感，微言上帝勋。何妨贫且贱，嵩岭有高云。","dynasty":"宋代","title":"选部中作"}
{"author":"晁说之","content":"六出花头万叠波，水云馆前不肯过。玉鸾素面如相语，人间清兴今如何。","dynasty":"宋代","title":"雪中怀水云馆"}
{"author":"晁说之","content":"煌煌斗柄垂南北，浩浩斯人江汉堂。横吹三川秋月远，雅歌九姓暮天长。颇闻病後精神好，最是秋来饭食强。谁识得名因伯氏，飞鸿送尽更茫茫。","dynasty":"宋代","title":"延安江汉堂上怀范五丈龙图堂是五丈所建"}
{"author":"晁说之","content":"客散平山堂上後，孰如子骏在扬州。解传鲍照旧辞赋，输尽芜城千古愁。","dynasty":"宋代","title":"扬州三绝句"}
{"author":"晁说之","content":"风常欢喜月常愁，愁有盈亏喜自由。客到扬州已迷路，不须特地上迷楼。","dynasty":"宋代","title":"扬州三绝句"}
{"author":"晁说之","content":"便风五两更悠悠，回望乡闾烟雾浮。若问无情唯颍水，不来随我到扬州。","dynasty":"宋代","title":"扬州三绝句"}
{"author":"晁说之","content":"平生笑杀诅楚文，今朝鄜畤祭湫神。嗟尔湫神何为者，上公衮冕皇恩新。日出辉辉收霰雪，仿佛拜命若可亲。湫神传云是杨班，填墓突兀自姚秦。当时功阀今不著，崔萧之史讨无因。将军得名宜勇哉，里俗所颂疑未真。黄蜂往媒康氏女，亲迎波间不敢嚬。至今七夕後二日，康家送女纷红巾。神视可已胡不已，清明之德先诸身。湫初来徙雷霆夜，鬼借百车载渊奫。宜囚厉鬼缚恶虎，螟螣何足烦怒嗔。邦人不困亦不饥，山可夜入耕阳春。初无粳稻劳灌溉，黄禾黑黍易与仁。敢言此水浅于旧，滂沱雨起云轮囷。千人一日酌不竭，神物所寓谁感尘。岂但萧鼓十州远，祭秩已入四渎伦。异时香火故允会，品极势重力益振。位浮于人神所殛，神忝厥职亦愧人。我劳再拜不私祷，上佐邦国下斯民。敢学韩子炭谷湫，嘲悭侮怪徒踆踆。","dynasty":"宋代","title":"杨班湫神恩加广应公以其诰祭之"}
{"author":"晁说之","content":"药裹白头翁，孜孜离乱中。道从前日证，愁与昔年空。食足思同饱，时危耻自容。愿将经济策，上疏大明宫。","dynasty":"宋代","title":"药裹"}
{"author":"晁说之","content":"夫君旧游地，圁洛我盘桓。旅梦朱弦断，荒山白发寒。文高惊小阮，达晚在长安。得慰相思处，琼瑶落手看。","dynasty":"宋代","title":"叶善养寺簿尝为鄜州从事有诗相送予至鄜作寄"}
{"author":"晁说之","content":"夜半江头清客耳，彷佛钟声风雨里。雨收风冷独严威，鼍号龙战江声徙。政是夫差破吴时，鼙鼓百万当者靡。白头嵩客柰此何，他年惯听山之阿。唯彼天地之中央，岫埙篪谷宁厌多。吾土信美小人哉，何不处处作好怀。","dynasty":"宋代","title":"夜大风"}
{"author":"晁说之","content":"天马锦轻谁得开，月儿罗薄挂香台。屈平宋玉浑无语，後辈何人敢咏梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"东皇太一下无依，桂酒椒浆细奠诗。却问人间梅几种，郭仙尔有古人辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"汉骑蜀兵下辩开，今朝惟有凤凰台。瑶凰琼凤方为瑞，此地宜多白玉梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"东郭先生谁与依，雪中意气后夔诗。香添皎洁成梅咏，好视江边黄绢辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"未须白眼便嫌开，早晚高低雪作台。春尽子山梅感叹，义山未腊已惊梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"云母屏风只暂依，金乡公主嫁迟诗。宁论鲍照梅花恨，不及从来不惜辞。","dynasty":"宋代","title":"枕上和圆机绝句梅花十有四首"}
{"author":"晁说之","content":"促织复促织，尔实借我职。语我以诗书，觉我以道德。胡然久不鸣，似知不如默。默而如见容，实惟已失则。不见容而疑，岂不云大惑。智或神於蓍，梦有不待卜。秋风日已高，太白光如植。予岂默默时，杀身徇吾国。","dynasty":"宋代","title":"枕上闻蛩忽久不鸣"}
{"author":"晁说之","content":"年华又已暮，客恨更难裁。寒雁背潮去，钟声随雨来。离骚今我读，时命昔人哀。但喜归期近，宁论白发催。","dynasty":"宋代","title":"枕上作"}
{"author":"晁说之","content":"百困身犹在，尪羸怯镜看。干戈朝食拙，风雨夜眠难。天际旄头远，淮南春首寒。病夫药裹外，兄弟为谋安。","dynasty":"宋代","title":"正月二十八日避难至海陵从先流寓兄弟之招仍"}
{"author":"晁说之","content":"脱身兵火欲何之，不料兹焉过所期。轩槛如僧萦橘柚，乡关似梦识蒿藜。弟兄朋友谈平昔，盗贼羌胡问几时。共约更明王道正，或能一语到天墀。","dynasty":"宋代","title":"正月二十八日避难至海陵从先流寓兄弟之招仍"}
{"author":"晁说之","content":"刺客传中轲绝伦，后来尪怯寂无人。秦人更甚燕人恨，不葬燕台留葬秦。","dynasty":"宋代","title":"过荆轲冢四绝句其三"}
{"author":"晁说之","content":"璧水衣冠明玉雪，市楼风月话江湖。莫学群儿败家法，入门无不曳长裾。","dynasty":"宋代","title":"赠张或"}
{"author":"晁说之","content":"罪斥云一纪，常亦守官箴。置身江海畔，放言麋鹿岑。大吏不诃谴，小吏自堪任。虾菜日异馔，著书敌南金。岂无二三子，善叩响不沈。更逢四高士，语妙何愔愔。俯揽尘土影，仰摅冰玉心。苦辛虽在昔，菑获实於今。归榜不忍速，故庐尚可寻。金闺朝轇轕，荃壁梦萧森。领阔贻尔诮，新贵使我瘖。饥寒一丈室，奔走九秋砧。长坂马难健，败絮虱易侵。池西别故旧，税驾雕山阴。白翟无曩迹，赫连有脱镡。幸哉廊庙术，勇不夸纵擒。誓表前日来，父子恩更深。战士老腐粟，癯儒适懦襟。羊肥卧沙种，酒美西凉斟。农武自先烈，五律勤窥临。礼乐被远俗，三叹斥哇淫。勉旃不再辱，聊尔容华簪。歛迹有余愧，难闻弦诵音。尚喜屋山阿，双泉如鸣琴。远明桑苎翁，品茶疑未谌。洞中有仙者，得度人駸駸。长生非敢望，却粒实所钦。肠空不贮愁，虑绝发奇祲。何劳东皋计，即日返幽林。难忘平昔兴，一为梁甫吟。","dynasty":"宋代","title":"初至鄜州感事"}
{"author":"晁说之","content":"抛尽图书避虏尘，楞伽读罢与谁亲。波涛远屿羇游梦，风雨幽斋默坐身。盏底不堪留酒客，句头何敢恼诗人。和诗送酒俱休问，只恐归期误此春。","dynasty":"宋代","title":"即事"}
{"author":"晁说之","content":"丈人在何许，箕外颍中间。明映波心月，清馀雨面山。短衣非旧宁，陋巷是今颜。不解湟州去，平超十八班。","dynasty":"宋代","title":"再和班字三首其一"}
{"author":"晁说之","content":"霜女月娥愁不开，萼君西母宴瑶台。总将芳意传英彩，下降人间得有梅。","dynasty":"宋代","title":"枕上和圆机绝句梅花十有四首"}
{"author":"晁说之","content":"花石倡优乐未央，四维忽绝失皇纲。犬戎便欲据中国，鹤驾知谁从上皇。云外安妃情已断，尘中仙伯恨空长。岂无拨乱济时策，久弃蒿莱不得将。","dynasty":"宋代","title":"花石题南庄壁"}
{"author":"晁说之","content":"令公头皓白，执拂妓殷红。绮席千觞醉，芳尘一夕空。颠狂援北斗，飘荡怨东风。得意伤春甚，癯儒况路穷。","dynasty":"宋代","title":"见诸公唱和暮春诗轴次韵作九首"}
{"author":"晁说之","content":"我昔柴门宜乐只，田园远近亦康哉。花摇笠顶唱歌去，草塞瓶头沽酒来。白叟披衣论甲子，青禽哺乳占莓苔。岂期一日胡尘起，南北东山俱可哀。","dynasty":"宋代","title":"我昔题南庄壁"}
{"author":"晁说之","content":"别离何用愁天涯，尘世来由百感赊。白雪恨难逢柳絮，东风悔不识梅花。诗书异户作何有，将相同时君莫夸。闻道近远思卜筑，好来嵩少共烟霞。","dynasty":"宋代","title":"寄韩君表"}
{"author":"晁说之","content":"胡儿直犯洛阳宫，蔼蔼园陵指点中。殄灭四夷心不遂，裕陵萧瑟独悲风。","dynasty":"宋代","title":"痛恨"}
{"author":"晁说之","content":"久息人间车马尘，香残红晻自相亲。尝看海散千波月，亦睹莲开百叶身。清世岂期逃虏骑，白头不是插花人。明朝若便西归去，岳寺花迟留得春。","dynasty":"宋代","title":"自赋亲字韵"}
{"author":"晁说之","content":"风雨关心一梦难，欲于何地见征鸾。街亭应念贬三等，垅坻须怜持两端。休听鼓鼙参将幕，已惊铅椠误儒冠。瑶音有底能相寄，不作龙锺俗吏看。","dynasty":"宋代","title":"圆机游秦州有诗相寄辄次韵作"}
{"author":"晁说之","content":"扁舟雪夜兴，千载风流存。诗画能幽绝，不似诸王孙。兴多却易尽，一世复何待。伧父莫骂予，犹且不见戴。","dynasty":"宋代","title":"题明发所画访戴图渠自有诗"}
{"author":"晁说之","content":"此是鄜州月，人间应更无。欲垂清夜泪，桂影莫扶疏。","dynasty":"宋代","title":"初至鄜州见月"}
{"author":"晁说之","content":"昏昏非所志，忽忽是何时。客恨潮声起，春愁柳色知。何烦连日雨，要剧故乡思。自顾囊中术，黄金未可为。","dynasty":"宋代","title":"昏昏"}
{"author":"晁说之","content":"沉沉何处有春柔，目极无垠风雨秋。底事须登七尺剑，要当自掖千金裘。图书虽满愧黄绢，桃李纵开嘲白头。事与愿违宜泯泯，愿违於事更悠悠。","dynasty":"宋代","title":"病目作近体诗五首"}
{"author":"晁说之","content":"不烦钟鼓强聊萧，自有诗书共郁陶。暖玉何年来比德，冷金即日得抽毫。","dynasty":"宋代","title":"试迈侄所寄冷金牋"}
{"author":"晁说之","content":"山色日夕改，我乐岂独今。相羊非一意，开簟枕遥岑。楞伽懒焚香，离骚幸可吟。吏隐两已适，虎鼠都不任。诗酒客亦恶，楼下那足寻。可怜谢玄晖，惝恍论此心。","dynasty":"宋代","title":"县楼对山作"}
{"author":"晁说之","content":"氛浊暑伏叹，夜久神宇清。鱼跃远池响，萤飞深竹明。扬州妙歌舞，驻跸盛公卿。植杖看牛斗，今年当太平。","dynasty":"宋代","title":"夜坐"}
{"author":"晁说之","content":"去秋今复号新秋，要使新愁入旧愁。四海元龙霖雨望，一生仲举国家谋。囚冠不脱凋蓬鬓，旅殡何堪败蒻舟。谁与此怀同涕泗，南山朝霭萶烟浮。","dynasty":"宋代","title":"七月一日作"}
{"author":"晁说之","content":"用旧为邦不务新，舜琴何事有埃尘。焚香秘殿期王母，跃马荒郊访异人。尔保丘园为尔土，吾怜盗贼本吾民。四愁不及一枝赋，谁许张衡社稷臣。","dynasty":"宋代","title":"次韵张姑夫感旧"}
{"author":"晁说之","content":"看去朱轓今已归，问予山郡几多时。盘绦绫样知能盛，带叶甘香定不衰。惜别荔枝红发{上髟下我}，恨看山岭碧参差。自怜藉手有何物，学把锄头不用嗤。","dynasty":"宋代","title":"又依韵一首"}
{"author":"晁说之","content":"羁旅无归不自任，重重白发巧相寻。扁舟前岁江湖客，匹马今朝关塞心。揽古岂无王霸略，穷途只有短长吟。故人憔悴多如此，谁解多情送好音。","dynasty":"宋代","title":"自延还鄜怀京师亲旧"}
{"author":"晁说之","content":"北斗垂几尺，东京路几千。大江复几深，腊尾难放船。岂无凋胡饭，疾病相后先。波涛日夜起，高枕相与眠。春风明日来，为我添华颠。沅湘盛春风，兰茝为人妍。沅湘无故人，耕钓异云烟。沅湘有故人，避地于我前。彼美媚学子，共讲中庸篇。","dynasty":"宋代","title":"将为枝江之行"}
{"author":"晁说之","content":"夫子在川上，悠然叹所逝。见逝不见水，身与水不二。天维及地轴，去矣不可制。日月徒劳劳，出入丈赤地。莫言此身微，久围待经济。或指波涛观，姑在蹄涔内。後人不及门，有口安足议。劣得蒙庄周，动与吕梁会。肇公识前波，不共後波系。庞公桥柱流，奔湍是谁事。熟夸观涛者，八月吴侬戏。瞪目不敢瞬，睫软蛟鼍噬。多谢曹仁熙，笔端落妙意。欲采甓社珠，於此观粲翠。","dynasty":"宋代","title":"曹仁熙画水壁"}
{"author":"晁说之","content":"叹惜芳菲尽，香腮越女红。帘垂啼鸟散，镜掩舞鸾空。梅短娇含雨，莼丝懒倚风。高歌君辈在，老子奈途穷。","dynasty":"宋代","title":"见诸公唱和暮春诗轴次韵作九首其三"}
{"author":"晁说之","content":"春残留几日，越女笑蚕红。江尽愁何尽，床空梦不空。燕多知近海，蝶少为饶风。底事吟诗健，吟诗正待穷。","dynasty":"宋代","title":"见诸公唱和暮春诗轴次韵作九首"}
{"author":"晁说之","content":"氛浊暑伏叹，夜久神宇清。鱼跃远池响，萤飞深竹明。扬州妙歌舞，驻跸盛公卿。植杖看牛斗，今年当太平。","dynasty":"宋代","title":"夜坐"}
{"author":"晁说之","content":"笙箫婉娈落人间，目极灵芝宫不还。犹喜遗音吾独识，且教明月住空山。","dynasty":"宋代","title":"山城闻笙箫思灵芝宫事作"}
{"author":"晁说之","content":"庾信终南眼忽开，横岑万仞接天台。纵横笔阵知强弱，留与游仙客咏梅。","dynasty":"宋代","title":"申前意和圆机绝句梅花"}
{"author":"晁说之","content":"春色真无赖，羁人自慨慷。莺能嘲客语，花解笑人忙。腰衱休含睇，栏干枉断肠。明当元几日，何处有流觞。","dynasty":"宋代","title":"春色"}
{"author":"晁说之","content":"为问谁今有好怀，园林春色不须来。王孙草向荒城短，驿使梅因战阵回。但道胡尘迷上苑，不闻汉诏出中台。痛心一日复一日，何日皇威遍九垓。","dynasty":"宋代","title":"痛心"}
{"author":"晁说之","content":"我家得姓自卫史，文王之昭锺厥美。西京御史府大夫，父兹子忠不惜死。至今墓上无曲棘，颍川岁时虔庙祀。中原丧乱厌风尘，南渡不及渡辽水。晚惟道武揽英雄，辽东之晁同兴起。世封颍川刺济州，子孙婵媛冠剑伟。唐有贤良如汉初，名动集贤为学士。是时海内图书家，一晁未议张与李。忠实文华入本朝，三祖百孙同一体。中祖颍川袭远封，东祖西祖复於济。自从决策罢兵来，平进不厌百寮底。即今门户益衰微，揽古怀今情曷已。上恩坱圠播无垠，宿莽心存春藿靡。漳州有母行百龄，疏封钿服明光里。夫人眼力尚针缕，拜恩不易从稚齿。初惟夫人有子贤，曰此布濩敢不。何劳梦帝血面论，直以微诚动旒扆。华堂白发喜更新，即看青袍子高第。寿斝千场日未央，膝下曾玄扶且倚。中眷有孙不能鸣，东眷孙文刊烨炜。","dynasty":"宋代","title":"积善堂"}
{"author":"晁说之","content":"厚矣皇恩得谢休，萧然白发更何求。雨声中夜生高兴，不似官人身外愁。","dynasty":"宋代","title":"致仕后间夜雨"}
{"author":"晁说之","content":"南宫妙极天下选，鸡舌喜君重得香。既自能诗似前辈，何为不作水曹郎。","dynasty":"宋代","title":"闻胡少汲再入省"}
{"author":"晁说之","content":"山前霖雨霁，流水兴何长。曲涧通兰若，馀间到草堂。龙鳞应已备，鱼尾得令狂。奏凯入关阵，寻仙泛海航。月添波荡漾，风共影瀰茫。不作羇臣泪，明朝涸复常。","dynasty":"宋代","title":"雨霁闻溪流作"}
{"author":"晁说之","content":"玉仙鸿福最先春，今日枝头历虏尘。千里无非逃难客，二年谁是看花人。偶来水国充饥易，况有儒冠请益频。天志虽穷吾道在，图书焚尽更重新。","dynasty":"宋代","title":"感事"}
{"author":"晁说之","content":"夜雨岂不好，久竹与芭蕉。可想春意足，不闻声萧萧。清梦江之南，云霓正逍遥。旧游二三子，为我吹笙箫。觉来耳余清，明日是何朝。","dynasty":"宋代","title":"夜雨"}
{"author":"晁说之","content":"四明唐中叶，处士有陈深。书既殚万象，诗想瑶华音。惜哉不并传，裔孙自苦吟。岂易识此孙，海底珊瑚沉。邂逅我见之，昔恨阻冲襟。念我理归棹，旅梦断遥岑。愿乞十九首，降尽河外心。","dynasty":"宋代","title":"偶见陈诚之一诗不胜钦叹辄纪赠求其巨篇深愧"}
{"author":"晁说之","content":"积雨深秋与恨翻，悠悠何力胜朝昏。久同下里饶诗句，乍学高人傍酒樽。径醉便知能傲世，狂吟更觉解招魂。颇怜陶令徒全美，只肯丁宁乞食言。","dynasty":"宋代","title":"乞酒"}
{"author":"晁说之","content":"清江长官空书来，朱玠妙笔空悠哉。恐是怕上万言书，恶嫌并命憎不才。","dynasty":"宋代","title":"钱德载以临江朱玠笔见赠以诗谢之德载与李先"}
{"author":"晁说之","content":"天上何曾有谪仙，一来下土便顽然。偶遭愁鬼栖迟厄，永结羇人寂寞缘。不得闲身从静志，徒思乐食与安眠。儿曹诗句来存问，尽贺朱家为发编。","dynasty":"宋代","title":"朱郎元章以予不得宫观与诸侄有唱和见寄揽之"}
{"author":"晁说之","content":"避难苍黄处处过，扁舟不复怯风波。禹功淮海施偏少，汉业东南得最多。几日兵强令虏退，今年米贱奈予何。孙公乡里仍堪住，愁访山斋空薜萝。","dynasty":"宋代","title":"初到高邮"}
{"author":"晁说之","content":"卓行高文司马陈，当年简牍指埃尘。身名暂振久青冢，见在凄凉海畔身。","dynasty":"宋代","title":"偶见司马公休无已书简感旧作绝句"}
{"author":"晁说之","content":"荆州持大橘，亦名作黄柑。","dynasty":"宋代","title":"句"}
{"author":"晁说之","content":"渚蒲淅淅风犹急，岸柳纤纤雨尚余。栖鹭宿鸥浑去尽，泝溪还有两三鱼。","dynasty":"宋代","title":"和新乡二十一弟华严水亭二首"}
{"author":"晁说之","content":"与君中山时，心乐得乐土。未始厌耳闻，宁或刺眼睹。风雨喜分散，乐事亡难补。看君青云编，翅堕不得举。荣滞正相半，田园馀几许。前年白马乱，不保使君诅。去从竟陵谪，竟陵人何慕。妻儿思北归，耕桑失寒暑。邂逅怪我存，魂招来奚数。强欲布露之，愧君健能赋。","dynasty":"宋代","title":"次韵和马子虚学士感事见赠"}
{"author":"晁说之","content":"我见刘颍川，昏困不暇寐。忽还便娟儿，白日思寝被。此头各未白，相逢当有地。讵惜草草别，但嗟言负意。是时菊正花，迸散青铅泪。摇策如骑电，到国何容易。莱衣媚家府，芳樽延国士。相知问阿侬，为言只尔耳。","dynasty":"宋代","title":"送斯立入京"}
{"author":"晁说之","content":"县官未肯斩西戎，谁信鄜州第一功。马似云颓青壁上，人如猿放晓林中。","dynasty":"宋代","title":"三月十一日大阅偶作三绝句"}
{"author":"晁说之","content":"上元灯火胡尘里，寒食田园野草生。文武坠来唯不寐，精神耗後更多情。片云忽作几日雨，众恨添号半夜声。从此无烦问春色，市无过客谩荒城。","dynasty":"宋代","title":"夜风雨声甚恶"}
{"author":"晁说之","content":"宋都为客喜还惊，无数霜天归雁横。夜半钟声何太哑，由来石霣五无声。","dynasty":"宋代","title":"夜间钟惜其不响"}
{"author":"晁说之","content":"不待功成逐赤松，腐儒毕竟若为功。田园破碎胡尘里，肠断当年夜雨舂。","dynasty":"宋代","title":"夜来枕上得四绝句因视王性之谢其相访也未专"}
{"author":"晁说之","content":"皇祚中兴彻九垓，不烦犹道宋王台。归鸿特比常年少，应恋黄麾不忍来。","dynasty":"宋代","title":"夜来枕上得四绝句因视王性之谢其相访也未专"}
{"author":"晁说之","content":"三川皆震大灾异，汴水绝流上帝仁。不使六龙远巡幸，兴王旧地福重新。","dynasty":"宋代","title":"夜来枕上得四绝句因视王性之谢其相访也未专"}
{"author":"晁说之","content":"井臼无供戢羽贫，未知何地老容身。更无一卷文书在，七录家藏许卜邻。","dynasty":"宋代","title":"夜来枕上得四绝句因视王性之谢其相访也未专"}
{"author":"晁说之","content":"岐汴无烦和协使，秦云送我入梁园。残灯半夜梦回雨，心事谁来恸哭论。","dynasty":"宋代","title":"夜听雨"}
{"author":"晁说之","content":"不眠无恨自凄凄，真听人间乌夜啼。明月未教尘镜掩，华堂歌舞乍高低。","dynasty":"宋代","title":"夜闻乌啼"}
{"author":"晁说之","content":"义乌此夜一何啼，明日欢欣事不迷。定是军回蓟南北，宁论贼退关东西。","dynasty":"宋代","title":"夜闻乌啼"}
{"author":"晁说之","content":"触热褦襶几许，我生何艰哉。九天星斗初转，汲井意徘徊。不解鸣珂帝所，踉蹡没尘埃。为问晚嫁卢姬，一笑为谁开。","dynasty":"宋代","title":"夜行自戏六五言"}
{"author":"晁说之","content":"夜雨听沈寂，颇似嵩少时。但怪越江上，非此严冬宜。重岗迷积霰，故山今付谁。潮头斯更健，鱼尾适自嬉。独如客子何，耿耿问心期。","dynasty":"宋代","title":"夜雨"}
{"author":"晁说之","content":"夜雨岂不好，久竹与芭蕉。可想春意足，不闻声萧萧。清梦江之南，云霓正逍遥。旧游二三子，为我吹笙箫。觉来耳余清，明日是何朝。","dynasty":"宋代","title":"夜雨"}
{"author":"晁说之","content":"几年飘泊敢何求，甘作伧公对楚囚。风转荣光新辇道，雨无时节旧扬州。陆公奏议同谁恨，屈子离骚亦独愁。岁暮长江癃病客，飘飘荆渚觅同游。","dynasty":"宋代","title":"夜雨不少住枕上作"}
{"author":"晁说之","content":"氛浊暑伏叹，夜久神宇清。鱼跃远池响，萤飞深竹明。扬州妙歌舞，驻跸盛公卿。植杖看牛斗，今年当太平。","dynasty":"宋代","title":"夜坐"}
{"author":"晁说之","content":"吴楚江淮接海涛，百龙有职驱鼋鳌。空中甍桷森然见，天上云霓不得高。穆穆冕旒严帝制，纷纷牲币自神皋。不知岳帝从何帝，要是天曹各有曹。南极祝融炎剑戟，东方太皞却旌旄。若容羲仲篡羲叔，亦许帝舜囚帝尧。牛斗吾乡如失位，奎娄鲁野岂专朝。人间职分已颠倒，愿正天纪尊嶢嶢。","dynasty":"宋代","title":"谒岳庙"}
{"author":"晁说之","content":"一舍终朝得自容，强如平昔慰涂穷。炉心搜火分香烬，砚首融冰护笔锋。愁极偶逢醽醁酒，梦回犹待景阳锺。庙堂未肯驱胡骑，四海九州思会同。","dynasty":"宋代","title":"一舍"}
{"author":"晁说之","content":"行尽三江失所夸，便教信美岂吾家。却回扬子江头去，看种瓜洲子母瓜。","dynasty":"宋代","title":"依韵和蔡天启任四明绝句三首时暂来四明便还"}
{"author":"晁说之","content":"真隐闲从鄮县来，三山仙蕊眼中开。此身自有华阳洞，肯学东阳叹老槐。","dynasty":"宋代","title":"依韵和蔡天启任四明绝句三首时暂来四明便还"}
{"author":"晁说之","content":"未识凉风宝殿西，宁惊海角有遗黎。玉筝无日尝瑶柱，金马何人赏木犀。","dynasty":"宋代","title":"依韵和蔡天启任四明绝句三首时暂来四明便还"}
{"author":"晁说之","content":"妙句之来墨妙同，信知吾道未全穷。岂容短棹千年恨，不贮长江五月风。眷恋孔鸾嗟叹外，磨研胶漆笑歌中。为予留取沧浪道，使挈儿童学钓翁。","dynasty":"宋代","title":"依韵和高二承宣歙墨长句"}
{"author":"晁说之","content":"东皇受籙增嘉运，晓坐明堂夜拜章。玉烛千年承瑞露，金龙万国镇青霜。风来紫极箫声静，人在丹台佩影凉。与子飘零逢盛旦，独无藻思颂瑶光。","dynasty":"宋代","title":"依韵和邵太子文兄八月总章朝归长句"}
{"author":"晁说之","content":"志士相逢属暮年，泪如有尽恨无边。空城鬼火随胡骑，满驿蓴丝倚楚天。愁外谁知餐玉术，醉来自咏钓竿篇。夫君心事有如此，何日骑鲸出九渊。","dynasty":"宋代","title":"依韵和袁秀才见赠之作"}
{"author":"晁说之","content":"即今时节总堪悲，寒食仍多雨意垂。几处垅头飘断纸，谁家碑额仆盘螭。江湖鱼糁聊为客，儿女米团难疗饥。即见胡尘都扫尽，张公诗思更温其。","dynasty":"宋代","title":"依韵和张姑夫主簿"}
{"author":"晁说之","content":"不脱征裘已到春，纵风横雨又经旬。期君独步入京国，与我相逢在水滨。愤世何言诗溅泪，愁心自醉酒生尘。胡然乘兴稽山去，为问流觞曲水人。","dynasty":"宋代","title":"依韵和锺离季才留别之作"}
{"author":"晁说之","content":"丹萼瑶英阆苑开，人间何处有琼台。妒嫌弄玉秦王女，讳说南山说楚梅。","dynasty":"宋代","title":"依韵谢圆机送梅绝句二首"}
{"author":"晁说之","content":"扬州梅发莫依依，曾得何郎一首诗。谩有渡江来小庾，始从今日得佳辞。","dynasty":"宋代","title":"依韵谢圆机送梅绝句二首"}
{"author":"晁说之","content":"红尘岁月晚，白社烟霞交。相思得相间，作底不逍遥。","dynasty":"宋代","title":"以李约交游晚岁重为韵作五绝句别韩二十七"}
{"author":"晁说之","content":"几岁不出门，一朝事远游。长安初岂远，孙客难淹留。","dynasty":"宋代","title":"以李约交游晚岁重为韵作五绝句别韩二十七"}
{"author":"晁说之","content":"菡萏露不迟，蒹葭霜岂晚。我生宁免愁，别离无近远。","dynasty":"宋代","title":"以李约交游晚岁重为韵作五绝句别韩二十七"}
{"author":"晁说之","content":"敝庐无良辰，荒田多荒岁。贫贱重离别，君乎休富贵。","dynasty":"宋代","title":"以李约交游晚岁重为韵作五绝句别韩二十七"}
{"author":"晁说之","content":"高人能画山中趣，凉吹晓从天际来。移尽此情纨扇上，人间何处有尘埃。","dynasty":"宋代","title":"以扇求冯元礼觐画山水"}
{"author":"晁说之","content":"北客而南征，蹇产非所志。问津人尚绝，後来狂避世。流离窜斥者，其数非一二。风流称南朝，文物始佳丽。要途在荆扬，僻左处吴会。吴会兴国来，乃以丹漆贵。若其大才豪，终是江南最。君家住江南，豫章生次第。非但吾言逼，正尔百忧似。易见岩下电，难识斗间气。结绶三十年，胆策未一试。譬如瑚与琏，讵落日中市。飘然渡浙江，式慰此憔悴。我屋粱园久，近卜嵩峰邃。海虫难下箸，粟浆有贱嗜。不读非圣书，忍更增疣赘。又不求甚解，未肯争破碎。排闷亦呤哦，清潦谁滋味。自从住囚籍，一语不敢谓。岂惟要绝言，自憎生此喙。因君发吾狂，明当保严誓。","dynasty":"宋代","title":"忆江南赠通叟年兄"}
{"author":"晁说之","content":"艳艳灯欺月，英英人胜灯。红绵开四照，金凤起千层。","dynasty":"宋代","title":"忆京师上元"}
{"author":"晁说之","content":"翡翠随潮月，琉璃共佛灯。沈香问远远，珠树间层层。","dynasty":"宋代","title":"忆四明上元"}
{"author":"晁说之","content":"然公嗟契阔，海岳阻招携。白法归龙树，清谈落虎溪。著书非草具，传业谩私题。岁暮茅楹客，临文处处迷。","dynasty":"宋代","title":"忆天台东掖然老"}
{"author":"晁说之","content":"醉公认得扬州路，堂上平山列酒樽。後日公荣来酩酊，赋诗可但属姚孙。","dynasty":"宋代","title":"因观刘侍读姚秘丞孙处士平山堂诗寄欧阳公唱"}
{"author":"晁说之","content":"肠断之鸡不解鸣，要须烦汝报升平。故知二虏非刘石，只是中原无祖生。","dynasty":"宋代","title":"因鸡鸣不响厉而作"}
{"author":"晁说之","content":"似隐还如吏，山亭何所宜。遥心回雁阵，倦意结蕉旗。使檄征钱急，乡书问卜迟。近郊有高士，慎莫道三痴。","dynasty":"宋代","title":"因借书作呈圆机"}
{"author":"晁说之","content":"既无武备擒戎虏，又乏文章骋国才。甓社湖中有明月，可怜不肯入君怀。","dynasty":"宋代","title":"因客谈湖中大珠作"}
{"author":"晁说之","content":"风雨连宵疾病增，幽忧到此果何胜。弟兄分散两三处，图史寻求万一能。鲁酒齐歌元不恶，吴酸楚酪乍须称。东皇太一仁恩大，终使白头见中兴。","dynasty":"宋代","title":"因事"}
{"author":"晁说之","content":"寂寞江边舍，欹斜架上书。焚香一童子，寻竹众鸡雏。更甚昔人懒，宁论今世疏。但惭为吏在，不得跨鲸鱼。","dynasty":"宋代","title":"因诵张司业无事焚香坐有时寻竹行之句拟其体"}
{"author":"晁说之","content":"二唐今日操，真视二龚多。不道荆州远，其如梁苑何。魂收苍壁梦，泪断绿珠歌。顾我非夫甚，嵩山空薜萝。","dynasty":"宋代","title":"因杨刑曹往荆南代书寄二唐高士"}
{"author":"晁说之","content":"阴山女汉服，初裁泪如雨。自看颜色宜汉装，琵琶岂复传胡谱。赤车使者传琵琶，翩然雌凤随凰去。岂不怜此女儿心，父母生身远有祖。平生父母九原恨，得幸一朝收拾取。使者高义重咨嗟，衣裳盟会其敢许。汉装汉曲阴山坟，七十年来愁暮云。即今山川还汉家，泉下女儿闻不闻。谁将一樽内库酒，招此芳魂亦何有。崔卢旧族自豪英，顾此女儿惭色否。巍巍之功惟陛下，万岁百男固宗社。赫赫雷电暂出车，陶陶韶濩咏归马。墨庄侍读如尚在，应有好辞献寿斝。","dynasty":"宋代","title":"阴山女歌"}
{"author":"晁说之","content":"白发萧条到海滨，秋风邂逅故园人。三千红锦巧为帐，百万黄金肯买邻。汉节陆离惊远俗，商歌窈窕会相亲。男儿跃马横戈志，收入诗坛更绝尘。","dynasty":"宋代","title":"引伴宣事惠诗六首过有褒称且及其叔子文之旧"}
{"author":"晁说之","content":"一世凄凉朋友恨，九原涕泪岁时深。逢君若自传家法，顾我宁堪话此心。却喜鸡鸣藏丽句，遥看凤阁散层阴。几多故旧问衰悴，说似羸师不足擒。","dynasty":"宋代","title":"引伴宣事惠诗六首过有褒称且及其叔子文之旧"}
{"author":"晁说之","content":"与君厌苦洛阳尘，望断今朝那得亲。为问红旗白马客，何如左蔗右螯人。醉来无意诛谗鬼，醒後倾身事麴神。辜负景锺勋业志，杜康庙里作忠臣。","dynasty":"宋代","title":"饮酒"}
{"author":"晁说之","content":"匆匆中夜辔，候馆若为容。山转时藏月，河分不割风。凭谁能食梦，总自解书空。省内吾难倚，诗书更使慵。","dynasty":"宋代","title":"迎客道中"}
{"author":"晁说之","content":"灯头异花垂永夜，占云名日当有赦。咄哉无烦汝报我，三年郊恩遍天下。知人所知岂神圣，偷欢送喜真便佞，犧卦箕疇汝讵知，冰冻火炎予不问。曈曨日出迎赦来，沸渭颂声何休哉，陛下万岁御九垓，王母献寿沧海杯，更看正仗单于陪。","dynasty":"宋代","title":"迎赦一首"}
{"author":"晁说之","content":"脚踏浮云身已老，访道修行恨不早。曾见商周全盛时，不及唐虞古风好。","dynasty":"宋代","title":"咏老"}
{"author":"晁说之","content":"香雾漫空玉作尘，五龙双凤细扶轮。君王不得须臾语，只有轮台哀痛身。","dynasty":"宋代","title":"用仙宫铺壁上诸人韵作"}
{"author":"晁说之","content":"幽斋无客自焚香，古像谁知静放光。秋色深来人寂寞，雁声断处月荒凉。病躯如似小损可，贼势流传大獗张。可笑韩公忧有分，人言忧责属岩廊。","dynasty":"宋代","title":"幽斋"}
{"author":"晁说之","content":"悠悠知作吏，泯泯送年华。勉强对残客，殷勤惜落花。真行惭不圣，潮汐恨空赊。却怕梁园去，家人问海涯。","dynasty":"宋代","title":"悠悠"}
{"author":"晁说之","content":"昔爱屏作山，今爱山作屏。还曲不可数，两目徒荧荧。须臾背负巘，恍惝面对陉。屯聚阵脚马，罗列仙女軿。秀色非有无，花气自芳馨。翠麓下靡靡，危峰上亭亭。借问深几何，飞鸟中暂停。众异者明孔，白昼观辰星。霜令殊未酷，黄蕊间青青。连岫鏁宝符，重壁藏修灵。世俗那得见，见形不识形。言念朗法师，于此老禅扃。应化今何到，空余虎上经。我如梦中游，梦梦入杳冥。尔来尘滓醉，不觉一朝醒。下山如梦断，独疑在茅厅。朝云到人世，飘飘细雨零。","dynasty":"宋代","title":"游灵岩山寺"}
{"author":"晁说之","content":"吏隐两非空百感，涂穷浪迹亦何哉。波涛远引月华去，风雨常将月色来。孤学有谁同慷慨，独愁无地重徘徊。谩谈景德祥符际，几许辞源赋八哀。","dynasty":"宋代","title":"有感"}
{"author":"晁说之","content":"天边鸿雁会记飞，白发婆娑敢庶几。哭子泪干心尚折，还山计就事仍非。交游几处闻捐玦，岩阜何人自采薇。海角再逢残岁雨，懒将梅叶洗征衣。","dynasty":"宋代","title":"有感"}
{"author":"晁说之","content":"日日苍黄出畏涂，自怜何事得虚除。天教豺虎露齿爪，好是哥奴不读书。","dynasty":"宋代","title":"有感"}
{"author":"晁说之","content":"帝室中兴运更赊，如闻庙议尚堪嗟。和亲费尽三公力，兵革伤残百姓家。解使亚夫营细柳，却教贾谊傅长沙。顾予岂是奔亡者，独抱寒枝愧暝鸦。","dynasty":"宋代","title":"有感"}
{"author":"晁说之","content":"有恨将何遣，轩车尽俊髦。官非十女婿，政鄙小儿曹。岁暮客悰急，涂穷马力劳。故山真可恋，筑室更增高。","dynasty":"宋代","title":"有恨"}
{"author":"晁说之","content":"兰菊不易糗，孔鸶难与仪。春事漫婵媛，焚香读楚辞。北斗仰欲援，南征俯自悲。胡为不痛饮，未肯歠其醨。君之门九重，举世莫余知。世父误见赏，中情自有奇。更愿媒美蓉，远举骖白螭。","dynasty":"宋代","title":"有客从伯父大夫问说之者伯父报之曰吾侄家中"}
{"author":"晁说之","content":"翡翠钩寒陪晓月，珊瑚枕净揖高丘。人间聚散何须问，梦断西陵更送秋。","dynasty":"宋代","title":"有客喜予为江东之役者辄效齐梁体"}
{"author":"晁说之","content":"世事独知谁谓然，衣冠直待见戈鋋。是非在彼从三刖，忠孝于身必两全。问膳彩衣还仆地，感时谏疏欲干天。膻胡猖獗须臾尔，仁泽昭陵亿万年。","dynasty":"宋代","title":"有喜"}
{"author":"晁说之","content":"客子吟哦聊遣闷，敢将鱼目报珠玑。寒来休事水流急，愁里更堪人住稀。使我难忘麋鹿性，多君已弃芰荷衣。山齐永夜宜清话，莫只山公倒载归。","dynasty":"宋代","title":"又和"}
{"author":"晁说之","content":"西州五帅议多攻，决策曾闻利不穷。今日一乘能心取，异时重译要皆通。明光喜霁甲兵雨，沙碛恩摇草木风。自顾腐儒何所补，骑猪难在虎狼中。","dynasty":"宋代","title":"又和西捷"}
{"author":"晁说之","content":"会稽内史勤笔墨，远游中坐无一物。何事支公爱神骏，团揭鼻齿映顶足。拄杖圆笠如意负，蓬发著巾俱肃肃。相向忘言在何许，望断高山空翠麓。","dynasty":"宋代","title":"又题陆大夫画逸少远游道林"}
{"author":"晁说之","content":"看去朱轓今已归，问予山郡几多时。盘绦绫样知能盛，带叶甘香定不衰。惜别荔枝红发{上髟下我}，恨看山岭碧参差。自怜藉手有何物，学把锄头不用嗤。","dynasty":"宋代","title":"又依韵一首"}
{"author":"晁说之","content":"人人讲德自元丰，何处荀家有八龙。白羽不施宁洗甲，赤云尝见预乾封。无烦禾黍如茨稼，自足鵷鸾琢玉容。稽首宝香通列毕，倾心御籴走良农。","dynasty":"宋代","title":"又再和"}
{"author":"晁说之","content":"多情杨畔儿，芙蓉生绕床。旧屋君未归，蒲池已凄凉。","dynasty":"宋代","title":"又再作"}
{"author":"晁说之","content":"世人不我与，自契黄龙心。竟复何远近，一瞬万古今。","dynasty":"宋代","title":"又再作"}
{"author":"晁说之","content":"负罪臣宗元，移书数问赦。仅如雁往来，羡君还里社。","dynasty":"宋代","title":"又再作"}
{"author":"晁说之","content":"竹匳苇管可幽居，前日曾藏万卷书。烽火不知南北渡，祝兹微物莫愁予。","dynasty":"宋代","title":"予笔多苇管近又得竹笔匣因作绝句"}
{"author":"陈德翁","content":"天柱峰头叠紫烟，遥看万玉耸相连。云深九锁疑无路，翠豁一区我有天。灵气袭人嘘石润，嗔雷飞雨响山泉。倏然不类人间世，今日自惊平地仙。","dynasty":"宋代","title":"大涤洞天留题"}
{"author":"晁端佐","content":"潇洒松陵江上亭，醉来一梦傲云屏。生前笑语君须惜，世事纷纷不用醒。","dynasty":"宋代","title":"醉眠亭四首"}
{"author":"晁端佐","content":"盘石幽亭乐未央，是非穷达两相忘。尘寰下望知何许，烂醉高眠自有乡。","dynasty":"宋代","title":"醉眠亭四首"}
{"author":"晁端佐","content":"尘埃收得一身闲，饮尽春瓶曝背眠。醉耳犹嫌山鸟聒，梦魂终日上高天。","dynasty":"宋代","title":"醉眠亭四首"}
{"author":"晁端佐","content":"一枕双湖意浩然，狂歌酒尽即高眠。吾生久与时相弃，好逐君归作二仙。","dynasty":"宋代","title":"醉眠亭四首"}
{"author":"傅德称","content":"天门传制拜新除，西入成都万里余。江上好风催去棹，邑中故老候来车。巴园五月收丹橘，丙穴三春馔白鱼。却忆文翁遗化在，何因公暇说诗书。","dynasty":"明代","title":"送田仲茂宰入四川"}
{"author":"陈思温","content":"尘踪犹隐豹，风采几临鸾。","dynasty":"宋代","title":"句"}
{"author":"陈达叟","content":"举头忽见衡阳雁。千声万字情何限。叵而薄情夫。一行书也无。泣归香阁恨。和泪掩红粉。待雁却回时。也无书寄伊。","dynasty":"宋代","tags":"宋词精选，写鸟，思念","title":"菩萨蛮·举头忽见衡阳雁"}
{"author":"陈达叟","content":"妾倚门，君上马。残月晓星犹挂。眉黛敛，泪珠凝。别离多少情。翠翘横，云鬓乱。复入绮衾犹暖。人独自，枕成双。争教不断肠。","dynasty":"宋代","title":"更漏子"}
{"author":"李朴","content":"皓魄当空宝镜升，云间仙籁寂无声。平分秋色一轮满，长伴云衢千里明。狡兔空从弦外落，妖蟆休向眼前生。灵槎拟约同携手，更待银河彻底清。","dynasty":"宋代","tags":"中秋节，月亮","title":"中秋"}
{"author":"李朴","content":"岩石凝清粹，端然绝世珍。清世轻楚玉，色润胜燕珉。","dynasty":"宋代","title":"端砚"}
{"author":"李朴","content":"春烟澄霁色，杖策出郊坰。叠嶂浮空翠，孤云罨断青。燕衔泥作垒，僧结草为亭。万树山风里，钟声下界听。","dynasty":"宋代","title":"游通天岩"}
{"author":"李朴","content":"皓魄当天晓镜升，云间仙籁寂无声。平分秋色一轮满，长伴云衢千里明。狡兔空从弦外落，妖蟆休向眼前生。灵槎拟约同携手，更待银河彻底清。","dynasty":"宋代","title":"中秋"}
{"author":"李朴","content":"天书远下事徵求，乡里同推马少游。世事已非三不可，年华却是一宜休。岂缘薄禄贻身累，祇为当时分主忧。筇杖芒鞋留我伴，伫闻谈笑即封侯。","dynasty":"宋代","title":"次韵玉岩应诏其一"}
{"author":"李朴","content":"掷饵求鱼计亦难，长鲸摇曳海波宽。狂风有待三秋起，健翮须教万里抟。直以逸民朝圣主，不随计吏上春官。庖刀休用援尸祝，巾笥宁封贡禹冠。","dynasty":"宋代","title":"次韵玉岩应诏其二"}
{"author":"李朴","content":"阿阁曾看紫凤栖，暮年江国拥旌麾。孤云南北本无定，浮世悲欢那可期。鹤顶丹砂埋药灶，鸭头绿水浸春陂。待公踏遍红尘地，景物归来似旧时。","dynasty":"宋代","title":"忆玉岩其一"}
{"author":"李朴","content":"秋风燕雀正关关，忽见篱边菊又斑。寒雁自知霜露重，海鸥常伴水云閒。百年往事丹心里，千古声名直道间。此意属公须慷慨，晚云成雨便归山。","dynasty":"宋代","title":"忆玉岩其二"}
{"author":"李朴","content":"天竺崎岖绝海边，何人分作赣江禅。鹫山巧叠三峰石，葛坞深疏两派泉。一醉风光能几许，十年尘迹尚依然。欲题豹隐还相笑，盼断长空簇暝烟。","dynasty":"宋代","title":"天竺山"}
{"author":"李朴","content":"处处香筵拂绮罗，为传神女渡天河。休嫌天上佳期少，已恨人间巧态多。齰舌自应工妩媚，方心谁更苦镌磨。独收至拙为吾事，笑指双针一缕过。","dynasty":"宋代","title":"乞巧"}
{"author":"李朴","content":"云根秀出碧芙蓉，烟晃霞飞瑞霭中。地脉九枝龙奋蛰，天河一派练横空。","dynasty":"宋代","title":"崆峒山"}
{"author":"李朴","content":"踏尽层峦上小亭，日华初泛晓烟清。尘埃不到门常静，身世相忘性自灵。","dynasty":"宋代","title":"马祖岩"}
{"author":"李朴","content":"金弋百战古虔州，滚滚双江日夜流。杯酒登台同极目，夕阳渔唱起沙鸥。","dynasty":"宋代","title":"八境台"}
{"author":"李朴","content":"晓庭天离，擎香肖紫，严瑞气满春彰。勋门旧擎，从来功在江南。二百岁中阴德去，今天府享潭潭。遵画一，记得那时，□□□□。且趁东风解冰，向柳梢青处，□□□□。□□听满，此夕何惜醺酣。醉挹寿卿春色，一帘花影转微蟾。千秋岁，愿祝算数□，多似彭聃。","dynasty":"宋代","title":"庆清朝"}
{"author":"仇伯玉","content":"飘香山径踏残花，来访仙乡隐处家。当日庙堂延至计，未应怀壁老烟霞。","dynasty":"宋代","title":"访王官谷休休亭二首"}
{"author":"仇伯玉","content":"山鸦营巢欲哺儿，晴杏拆早先离披。盘回一径穿碧绦，谷口数家耕水湄。","dynasty":"宋代","title":"访王官谷休休亭二首"}
{"author":"白恩佑","content":"闻道王巡检，当年此效忠。骨沈流水碧，血染战袍红。势迫心愈奋，官卑气自雄。我来访祠宇，懔懔想英风。","dynasty":"清代","title":"过吕堰驿访王听夫先生祠"}
{"author":"蔡銮扬","content":"酒罢客初卧，萧萧风叶稀。星河天外落，镫火雨中微。老树暗相失，湿萤寒不飞。门庭最清寂，如息汉阴机。","dynasty":"清代","title":"酒罢"}
{"author":"蔡銮扬","content":"长水长连钓石矶，廿年前事尚依稀。青杨旧舍无人过，白苎新塘有雁飞。离笛不堪愁里听，扁舟翻似梦中归。月波楼上邀同醉，只惜江东故旧非。","dynasty":"清代","title":"过嘉兴有感"}
{"author":"蔡銮扬","content":"残竹和烟冻未消，梦回池馆夜萧萧。却疑身倚乌篷立，重过江南旧板桥。","dynasty":"清代","title":"听雨"}
{"author":"蔡銮扬","content":"陂陁四五里，直西闻寺钟。入门波涛声，松栝皆天风。廊庑昼深黑，神鬼虚无中。不觉衣裳寒，如游星斗宫。老僧昔持钵，潭上制毒龙。至今雷雨交，鳞甲疑在空。故人读书舍，径没蓬蒿丛。祇余湿薪灶，时见夜火红。地废犹结赏，事往难追踪。仰屋发长叹，梦绕东陵东。","dynasty":"清代","title":"重游龙泉寺感怀寄周箌云秦中"}
{"author":"蔡銮扬","content":"陆生好文耻章句，台省荐贤曾不遇。箧中惟有夏侯经，坐上虚传左徒赋。裹粮三月未解贫，纵酒千场已非故。邺下才人那可攀，杜陵男子谁相顾。壮发蹉跎二十余，吹箫击筑过荒闾。空歌白马边头曲，但读黄牛道上书。东堂揖君手重把，三市招邀日游冶。黄纸多闻召侍中，皂囊不得干门下。接半倒且为欢，琅玕一编聊自写。五陵年少轻笑嗤，穷巷回车徒尔为。始知齐鲁诸生贼，不及幽并游侠儿。","dynasty":"清代","title":"放歌行赠陆费春帆至自天津"}
{"author":"蔡銮扬","content":"平兰落九峰，高馆旷西瞩。鸟道挂残云，人烟散疏木。浮岚蔼余景，明波荡空绿。隔水问渔家，武林深几曲。","dynasty":"清代","title":"建溪行馆其一"}
{"author":"蔡銮扬","content":"沧洲飞雨来，潭光忽凌乱。濑口人独归，石门鸟初散。泬寥空在赏，川涂已屡换。明发趁晨风，直度黄泥岸。","dynasty":"清代","title":"建溪行馆其二"}
{"author":"崇实","content":"既出阴平道，还从塞上来。相看杂悲喜，握手转疑猜。大地秋风起，边城画角哀。干戈方满目，努力济时才。","dynasty":"清代","title":"喜地山弟归自甘肃"}
{"author":"崇实","content":"千佛岩边景物幽，飞仙岭上更堪游。山青水绿嘉陵道，处处野花开石榴。","dynasty":"清代","title":"广元道上"}
{"author":"陈慧珠","content":"吴绵初熨帖，弹指已秋残。人月平分瘦，江天一色寒。窗虚风力峭，树老叶声乾。枨触西堂里，濡毫兴未阑。","dynasty":"清代","title":"冬初即目"}
{"author":"陈慧珠","content":"念子乍为客，扁舟下武昌。几朝风日好，一棹荇花香。去路江涛阔，山城落日黄。莫缘暂离别，俯首对斜阳。","dynasty":"清代","title":"送柳门弟之沔阳"}
{"author":"傅尧俞","content":"当利江头最僻州，怀人惟是数登楼。绿樽连日不成宴，飞盖满城无旧游。","dynasty":"宋代","title":"寄王微之"}
{"author":"傅尧俞","content":"吾屋虽諠卑，颇不甚芜秽。置席屋中间，坐卧群书内。横风吹急雨，入屋洒我背。展卷殊未知，心与古人会。有客自外来，笑我苦痴昧。且问何为尔，我初尚不对。强我不得已，起答客亦退。聊复得此心，沾湿安足悔。","dynasty":"宋代","title":"读书"}
{"author":"傅尧俞","content":"此时廊庙联三省，它日貂蝉定两公。","dynasty":"宋代","title":"句"}
{"author":"蒲道源","content":"暮秋天气，似堪悲、还有一般堪悦。憔悴黄花风露底，香韵自能招客。手当红牙，觞飞急羽，且为酬佳节。龙山依旧，不知谁是豪杰。我爱隐士风流，就开三径，欲往无能得。万事会须论一醉，非我非人非物。座上狂歌，尊前起舞，待向醒时说。傲霜枝在，莫教空老寒色。","dynasty":"元代","title":"酹江月次李寿卿侍西轩先生九日赏菊"}
{"author":"蒲道源","content":"天公何见戏，凡事每相乖。应知今夜秋半，故□放云霾。不遣＊娥窥户，空使骚人赏客，尊俎预安排。无复弄清影，只自黯愁怀。下帘栊，收绮席，罢金钗。谁能为我，叩广寒玉殿令开。待得良辰美景，却遇凄风苦雨，好事实难谐。高卧清无梦，檐溜滴空阶。","dynasty":"元代","title":"水调歌头癸未中秋雨闷中示德衡弟"}
{"author":"蒲道源","content":"燕城过长夏，乡思若为禁。故园松竹潇洒，久矣负幽寻。赖有仙坛诗伯，同寓玉堂清署，相顾意殊深。余暇尽谈笑，烦暑自消沉。绕长廊，临静砌，称闲心。飕飕树杪风至，流水入衣襟。尚愧无穷汗简，也预诸公奋笔，投迹是非林。何日了官事，倒佩脱冠簪。","dynasty":"元代","title":"水调歌头次权待制韵"}
{"author":"蒲道源","content":"长忆当年，读书窗下，岁寒留看孤芳。巡檐索笑，重到更彷徨。梅隐先生何在，清江外、新构茅堂。人应道、攀枝嗅蕊，那得救饥肠。多情余习气，芒鞋竹杖，未忍相忘。但年年依旧，疏影幽香。好是春风近也，犹记得、吟绕昏黄。开尊饮，参横斗转，同醉卧花旁。","dynasty":"元代","title":"满庭芳南营探梅至梅隐丈"}
{"author":"蒲道源","content":"数当今人物，问谁似，玉堂仙。但苏子才名，居中未几，补外何偏。天公意深有在，要周流、海内作师传。万古斯文正脉，一生前圣遗编。胸襟理胜自超然。虽老未华颠。念厚禄崇资，真成大耐，何计荣迁。心期岁丰民乐，更公庭、无讼酒如川。唤取梅花为寿，看他老桧千年。","dynasty":"元代","title":"木兰花慢寿王国宾总管"}
{"author":"蒲道源","content":"八旬今又八，说尚齿，更谁尊。况赐号司徒，跋封大国，荣及生存。白麻制词新宠，算一家、四世被皇恩。七十儿为内相，斑衣笑捧金尊。近闻迎驾到金门。亲奉玉音温。问父子行年，康宁寿考，定省晨昏。銮坡正须耆旧，道平时、致仕不宜论。这种灵椿丹桂，天公偏养深根。","dynasty":"元代","title":"木兰花慢寿刘邢公"}
{"author":"蒲道源","content":"堤柳风前影瘦，池荷雨后香残。高秋物色已阑珊。落日孤烟微暗。平野大家徐步，此身赢得长闲。路逢俗子笑相看。道我为欢冷淡。","dynasty":"元代","title":"西江月九日南城郊行"}
{"author":"蒲道源","content":"一罂甘露。来自东陵圃。五色金盘摩诘句。到□聊消沉痼。割开碧玉棱层。嚼时牙颊生冰。可惜这般风味，不当六月炎蒸。","dynasty":"元代","title":"清平乐李子文惠秋瓜"}
{"author":"蒲道源","content":"相门华胄。勋业谁居右。且向人间涵养就。鼎轴青毡依旧。＊延遗爱尤思。梁州新政方宜。处处邦民香火，祝君千岁而期。","dynasty":"元代","title":"清平乐寿赵总管"}
{"author":"蒲道源","content":"□年宫教。龙＊随天造。定策两朝儒者效。勋业更谁能到。玉堂暂得余闲。归□燕坐知还。待满令公书考，却回丝竹东山。","dynasty":"元代","title":"清平乐寿李平章"}
{"author":"蒲道源","content":"少日峥嵘，已看紫气冲牛斗。诗才神援。□辈宜缄口。莲暮风流，得见芝眉秀。空搔首。野梅官柳。先落君家手。","dynasty":"元代","title":"点绛唇次杜仲正经历怀古韵"}
{"author":"蒲道源","content":"西蜀咽喉，钩连阁道苍崖斗。□皇天授。故国□江口。往事浮云，依旧梁山秀。时延首。淡烟疏柳。欲画无奇手。","dynasty":"元代","title":"点绛唇·西蜀咽喉"}
{"author":"蒲道源","content":"一赋阿房，水之江汉星之斗。□□□授。不待形容口。□□□□，□□□□秀。宜称首。肯教韩柳。独擅文章手。","dynasty":"元代","title":"点绛唇·一赋阿房"}
{"author":"蒲道源","content":"深味遗编，无心禄仕求升斗。学惭师授。朱墨聊糊口。自笑疏顽，讵敢侪英秀。宁低首。五株门柳。闲袖春风手。","dynasty":"元代","title":"点绛唇·深味遗编"}
{"author":"蒲道源","content":"政感丰年，天公不禁兴之酒。金卮如斗。满献君侯寿。福禄川增，来处由宽厚。从今后。平登朝右。官与人长久。","dynasty":"元代","title":"点绛唇赵嘉议大尹寿席"}
{"author":"蒲道源","content":"二路滔滔方得意，从渠掉臂昂头。峥嵘笑杀楚累囚。功名虽自许，妻妾见应羞。吏隐羡君怀雅志，胸中自有嵩丘。且须夏葛与冬裘。随时无不可，未用赋归休。","dynasty":"元代","title":"临江仙次仲正经历韵三阕"}
{"author":"蒲道源","content":"俗务相仍何日了，纷纷百绪千头。空教萦绕似遭囚。情知鸥与鹭，亦解替人羞。春晓拂衣随父老，扶携寻壑经丘。本无肥马衣轻裘。闲身元自在，不问几宜休。","dynasty":"元代","title":"临江仙·俗务相仍何日了"}
{"author":"蒲道源","content":"闻说东庵梅最好，何须远访西湖。金衣相映玉肌肤。幽香俱可爱，颜色不妨殊。花主惜春仍好事，作诗清似林逋。冰＊雪萼正敷腴。只愁无客至，那怕酒须沽。","dynasty":"元代","title":"临江仙次解东庵学士咏梅韵"}
{"author":"蒲道源","content":"熊罢佳兆应神签。何必梦中占。看取隆颅犀角，不愁长守齐盐。今朝满＊，诸般排比，笔墨先拈。休道添丁无用，能教乃祖掀髯。","dynasty":"元代","title":"朝中措张允济子满啐"}
{"author":"蒲道源","content":"冷落寒芳一径幽。无诗无酒若为酬。一生几得花前醉，两鬓难禁客里秋。思往事，泪盈眸。共嗟日月去如流。短歌谩寄乡邻友，写入新笺字字","dynasty":"元代","title":"鹧鸪天和客中重九"}
{"author":"蒲道源","content":"好景良辰近上元。天公为闲产英贤。政声洋溢春风外，德泽流行汉水边。官一品，寿千年。应知仁者得兼全。凤凰池上恩波暖，指日丹墀步武","dynasty":"元代","title":"鹧鸪天寿杨同知"}
{"author":"蒲道源","content":"相君今日已登程。暂车马，驻西城。尊酒若为情。且唤取、双歌送行。远山颦蹙，秋波凝伫，清泪也盈盈。便有遏云声。怎留得、前头＊旌。","dynasty":"元代","title":"太常引送赵参政西城别筵"}
{"author":"蒲道源","content":"君家阴德多多种，重得读书郎。掌中惊看，隆颅犀角，黛抹朱妆。最堪欢处，灵椿未老，丹桂先芳。他年须记，于门高大，车马煌煌。","dynasty":"元代","title":"人月圆赵君锡再得雄"}
{"author":"蒲道源","content":"旭日东生，五云宫阙光辉映。百官班定。拜舞朝元正。春满瑶卮，万寿同称庆。边陲静。太平全盛。永赖吾君圣。","dynasty":"元代","title":"点绛唇·旭日东生"}
{"author":"蒲道源","content":"昌期遇。天齐九五符乾数。符乾数。今朝称贺，载逢初度。金茎玉屑和丹露。宝炉沉水腾香雾。腾香雾。祈君万寿，永承洪祚。","dynasty":"元代","title":"秦楼月"}
{"author":"蒲道源","content":"中山何处是，隐隐望孤城。远霭青林暗，斜阳白塔明。韩苏名不朽，辽宋恨应平。策马长途晚，风沙老客情。","dynasty":"元代","title":"将至中山"}
{"author":"蒲道源","content":"入树秋风早，惊心节序迁。晚云兼去鹤，凉雨静鸣蝉。得句因新意，耽书是宿缘。平生爱冲澹，何事亦华颠。","dynasty":"元代","title":"偶书"}
{"author":"蒲道源","content":"苒苒秋事杪，幽丛花始黄。直须彫众卉，才许见孤芳。重露洗金质，严风吹绿裳。陶翁如有酒，何日不重阳。","dynasty":"元代","title":"九月十八日黄菊始开时且禁酿谩成示德衡弟"}
{"author":"蒲道源","content":"冰雪肌肤出淤泥，伶俜寒影照涟漪。晓风浮冷梦初醒，夜月婵娟清更宜。未要露浓垂别泪，先看水滑洗凝脂。陶诗近体惊儿女，大笑庐山远法师。","dynasty":"元代","title":"觉和尚庵赏白莲"}
{"author":"蒲道源","content":"喔喔晨鸡唤梦醒，窗衔好月壁衔灯。宦情嚼蜡淡无味，世路登天吁可憎。十载飘零都是客，一廛寂寞静于僧。调羹事业无劳说，深谢诸公愧不能。","dynasty":"元代","title":"郭某席间赋"}
{"author":"蒲道源","content":"道傍笳鼓记迎新，又作长亭惜别人。千里畏途成雅俗，一言寒谷变阳春。朝廷有意归杨震，父老无从借寇恂。金印此行如斗大，西还遥望使车尘。","dynasty":"元代","title":"饯杨同知任满西归"}
{"author":"蒲道源","content":"雄视坤维有此楼，恍疑八表继神游。山连秦蜀相邻际，水接襄樊不尽头。阴阖阳开增伟观，月明风冷怯清秋。百年豪杰登临处，诗兴飘飘隘九州。","dynasty":"元代","title":"次耶律奉使镇南楼诗韵"}
{"author":"蒲道源","content":"溪水泠泠玉佩声，沿溪路转忽川平。襟怀郁滞得开豁，腰足痹顽时散行。几树霜红明夕照，数峰烟碧倚寒晴。兹游胜友相酬和，殆与秋光欲斗清。","dynasty":"元代","title":"九月同李子文罗寿甫行城南溪上"}
{"author":"蒲道源","content":"丰肌弱骨与秋宜，宿酒酣来不自持。岂为严霜成槁质，要凭初日发妍姿。燕姬入画犹嫌陋，蜀锦团窠未足奇。独对芳丛寄幽兴，子高真是遇仙时。","dynasty":"元代","title":"九月八日赋二种芙蓉二首其一红芙蓉"}
{"author":"蒲道源","content":"露凉风冷见温柔，谁挽春还九月秋。午醉未醒全带艳，晨妆初罢尚含羞。未甘白纻居寒素，也著绯衣入品流。若信牡丹南面贵，此花应是合封侯。","dynasty":"元代","title":"九月八日赋二种芙蓉二首其二转观芙蓉"}
{"author":"蒲道源","content":"朋友惟君气味投，相寻一笑果何由。暇中值雨唯思睡，贫里逢春只办愁。行乐忍令佳节负，光阴不为少年留。且看明日开晴霁，拄杖从公到处游。","dynasty":"元代","title":"次韵王仲礼"}
{"author":"蒲道源","content":"道途奔走四千馀，憔悴京城僦屋居。晓逐时英登馆阁，夜因羁梦到乡闾。将衰敢望功名显，临用应惭学术疏。落日孤云天一角，眼穿谁为附来书。","dynasty":"元代","title":"初至京城寓居言怀"}
{"author":"蒲道源","content":"野景荒寒霜意边，疏林僵立势参天。定应画妙王摩诘，故著诗清孟浩然。驴怯小桥鞭不动，风掀危帽整还偏。官閒老我叨君赐，红日三竿尚昼眠。","dynasty":"元代","title":"题答失帖木儿大夫所藏王维画寒林晓行图"}
{"author":"蒲道源","content":"六军严卫抱珠幡，晓发冲开宿雾寒。象辇尘清千里至，龙颜喜动万人看。践禾屡戒畋秋骑，献果争迎住夏官。自愧涓埃无以报，敢辞奔走候仪銮。","dynasty":"元代","title":"和霍思齐接驾"}
{"author":"蒲道源","content":"布谷声中雨散丝，晓窗浓睡正忺时。春来暖透黄紬被，老去甜归白粲糜。仕及引年何况病，官虽閒局亦当辞。为予多谢门前客，莫怪慵夫应接迟。","dynasty":"元代","title":"辞陕西儒学提举閒居言志"}
{"author":"蒲道源","content":"歌舞兰堂夜色深，烛花轻剪试钗金。分开小凤双飞翼，拨尽寒灰一寸心。玉泪乱随红袖落，蜡香留得碧云簪。短檠二尺挑寒雨，头白书生正苦吟。","dynasty":"元代","title":"金钗剪烛"}
{"author":"蒲道源","content":"迅速光阴一旅亭，功名不贷鬓毛青。此身未入云台画，半夜披衣望列星。","dynasty":"元代","title":"和赵君锡题王仲礼壁韵"}
{"author":"蒲道源","content":"吴山佳处梵王宫，楼阁峥嵘出断峰。不见子云当日字，暝烟残照但闻钟。","dynasty":"元代","title":"题王羲之凤墅续帖"}
{"author":"蒲道源","content":"萸如蝇子攒头赤，酒似鹅儿破壳黄。馈我真成两奇绝，为君大醉作重阳。","dynasty":"元代","title":"次德衡弟九日以萸酒来贶"}
{"author":"蒲道源","content":"一点芳心肯破悭，恨无红锦护朝寒。花如解语应须道，多谢诗人著眼看。","dynasty":"元代","title":"题洋州土神祠海棠"}
{"author":"蒲道源","content":"冷光翠色入疏棂，岁晚相看眼共青。静听萧萧有馀韵，似能和我读《黄庭》。","dynasty":"元代","title":"题苍玉亭卷"}
{"author":"蒲道源","content":"荆榛莽莽暗前村，间有花枝弄好春。谁料山禽解生事，一声肠断未归人。","dynasty":"元代","title":"次仇教授西乡道中言怀二首其一"}
{"author":"蒲道源","content":"花枝不管人为客，笑向春风满意开。忽忆寻芳年少事，梦魂曾绕故乡来。","dynasty":"元代","title":"次仇教授西乡道中言怀二首其二"}
{"author":"蒲道源","content":"春风不解惜琼英，可是招魂有客卿。记得小桥曾度处，数枝和月浸溪明。","dynasty":"元代","title":"题墨梅图"}
{"author":"蒲道源","content":"谁写骅骝草野间，身行万里骨如山。绝胜秣饲无他技，枉占君王十二闲。","dynasty":"元代","title":"题瘦马图"}
{"author":"蒲道源","content":"山川玉洁映朝晖，人世鸿濛果是非。只许诗家占清景，渔蓑偷载一船归。","dynasty":"元代","title":"题江皋雪霁卷"}
{"author":"蒲道源","content":"冈峦迤逦水悠悠，雁落沙洲古木秋。隔岸有人愁日暮，急须济我勿横舟。","dynasty":"元代","title":"题白汝明秋江晚渡卷"}
{"author":"蒲道源","content":"太平节物自欣欣，灯火鳌山闹彻晨。今夜月华依旧好，可怜只解照愁人。","dynasty":"元代","title":"己巳上元"}
{"author":"蒲道源","content":"枯树生荑色已娇，低垂江岸映溪桥。东君不惜黄金缕，散作春风十万条。","dynasty":"元代","title":"赋柳"}
{"author":"蒲道源","content":"短篱新见出梢梢，葱茜都无尺许高。茜色芳葩工点缀，莫教容易混蓬蒿。","dynasty":"元代","title":"赋石竹"}
{"author":"蒲道源","content":"彼美谁欤子，崭然早见称。缀文当世有，惟汝小年能。稚齿为星凤，清姿秀玉冰。联章成脉络，缉句合规绳。颖悟过长吉，推扬自少陵。可怜东鲁客，头白短檠灯。","dynasty":"元代","title":"偶记少时小年能缀文诗"}
{"author":"蒲道源","content":"蔼蔼府中英，夫谁可屈指。窦君长安人，众论共推美。气和更敏才，志锐方壮齿。留胸无芥蒂，出语有纲纪。一朝过我辞，试问其所以。庙堂新立法，为吏互迁徙。简书迫程期，信宿不容止。门当道途旁，所幸还乡里。闻之心惘然，别绪纷莫理。一杯送归鞯，一言赠吾子。人生重名节，不义深可耻。青云路虽高，欲致由践履。去去宜勉旃，好音行洗耳。","dynasty":"元代","title":"送府史窦彦立迁调奉元"}
{"author":"蒲道源","content":"古道不可作，转觉浇风长。人心所去就，但与时炎凉。燕石藏什袭，连城遗路傍。汝贤乃迂阔，汝直成狂徉。世味鼎一脔，人争染指尝。伊我澹无虑，箪瓢身世忘。处污奚害洁，视变皆为常。彼哉声利徒，末路空皇皇。","dynasty":"元代","title":"次德衡弟韵"}
{"author":"蒲道源","content":"客从长安回，叙阔访邻里。貌悴于去时，因而问所以。客悲向我言，此行幸脱死。长安遭饥荒，食尽到糠秕。升合贵不赀，珠金何足恃。凌晨出求籴，于于如栉比。暮归持空囊，菜色皆相似。老弱困且羸，行随墙壁倚。村墟向昏黑，剽掠群凶起。咸云田中麦，苗枯无雨水。今年如弗收，炊爨当易子。予闻重叹嗟，祸及乃至此。八政食为先，周书本微旨。天下苟有饥，稷思若由己。梁惠战国时，民粟知移徙。一夫不获所，古人心愧耻。如何填沟壑，遽忍立而视。此邦粗偷生，唇亡寒及齿。嗷嗷食口众，身不亲耒耜。今朝听此言，徒增惊悸耳。","dynasty":"元代","title":"閒居纪事二首其一"}
{"author":"蒲道源","content":"古人制昏礼，所贵在人伦。冠笄年既迈，受币方交亲。后世虽偷薄，十中五犹遵。如何至今日？彝典俱湮沦。男痴已合配，女幼皆成姻。安知虑夭寿，奚暇占吉辰。媒妁走市井，鼓吹喧城闉。百年祗仓卒，大事为因循。问之何遽然，诏云选佳人。传闻至太甚，意失非本真。正道难化俗，讹言易惑民。于初苟不慎，其末弊将臻。寄声秉钧者，风俗何时淳。","dynasty":"元代","title":"閒居纪事二首其二"}
{"author":"蒲道源","content":"山茶本冬花，憔悴遂开晚。侪辈斗芬芳，己独尚息偃。及兹春事深，渥丹始赫烜。参列姚魏前，正色无婉娩。因之观我生，平昔匪骄蹇。衡门自栖迟，临老遇推挽。朱紫皆少年，迹亲心自远。华颠岂怀荣，田里幸得返。功名船上滩，岁月轮下坂。抚树三叹息，岁寒同缱绻。","dynasty":"元代","title":"春晚山茶始开示德衡弟"}
{"author":"蒲道源","content":"两日东风何作恶，横将桃李花吹落。阳和歘忽变寒威，晓来陡觉春衫薄。纷纷扑面飞虫乱，细看六花惊雪作。须臾眼界失旧观，玉殿琼林起沙漠。细思节物恐差谬，始信化工难测度。初迁乔木悔新莺，久屈重泉愁尺蠖。仰天致诘不我酬，运候果谁司橐籥。便当努力战客阴，一扫晴空开六幕。","dynasty":"元代","title":"仲春十三日大风雪"}
{"author":"蒲道源","content":"韩云浮屠多技能，祗今复见龙岩僧。高閒怀素去已久，肯向死灰求续灯。手追心慕忽有得，笔底涣然无滞凝。云烟结瞑鬼神泣，雷电索怪蛟龙腾。悬崖百寻泻瀑布，老树千岁垂寒藤。铁为门限自兹始，但恐纸价相仍增。我闻雪庵亦工此，好事往往输缣缯。都城颜扁妙天下，骤得荣宠非阶升。龙岩更须追三昧，无俾斯人专美称。","dynasty":"元代","title":"赠龙岩上人草书"}
{"author":"蒲道源","content":"天风吹衣雨浥尘，卢沟晓别诗境新。石梁雄据天下津，群峰迤逦西北垠。草木点缀生精神，骄马驻足车停轮。纷纷追逐皆朝绅，相与祖饯为何人？閒閒嗣师方外臣，貌虽老氏心儒珍。恩许还家寿乃亲，翁媪年皆八十春。饶国启封降丝纶，上尊分赐光禄醇。道傍见者咨嗟频，此行岂为思鲈莼。觚棱远瞻恋严宸，青云我亦忝致身。先世赠典蒙深仁，但恨不及生存辰。因君此图泪沾巾。","dynasty":"元代","title":"送吴閒閒真人"}
{"author":"蒲道源","content":"人生天地洪炉中，形色散殊俱不同。画师笔底要真似，妙想乃与天机通。肖岩后出独超诣，睥睨众史如儿童。京师摹写富箱箧，奇厖福艾多王公。神情所赋各臻极，千变万化无终穷。遂为当代顾陆手，足配向来褒鄂雄。明窗副本得寓目，起敬毛发森寒风。祇今声价愈增重，姓字已彻明光宫。尘容俗状亦何者，年齿未及先成翁。既无开朗谪仙韵，又无图画凌烟功。君胡惠然肯相过，坐对熟视心神融。煤黳纸上略点画，稍类云月犹朦胧。须臾壁间出幻影，恍若面映新磨铜。人能肖吾不自肖，内发感愧颜生红。圣贤体貌等人尔，所贵践履惟能充。作诗答谢肖岩贶，但恨意远辞难工。","dynasty":"元代","title":"赠传神李肖岩"}
{"author":"蒲道源","content":"江山奇绝吴楚乡，画史又与生钱郎。钱郎下笔得天趣，意象髣髴开衡湘。浮空水光接巨浸，隔岸岚翠摩穹苍。幽岩梵宫半隐见，老树樵舍相迷藏。中流一叶泛小艇，远涧千尺横修梁。山居熙熙自太古，下视扰扰徒奔忙。我来京国行九轨，尘土眯目须眉黄。困馀偶作林壑梦，归计未遂惊彷徨。明窗豁然看此画，便觉胸次生清凉。何时挐舟径成往，长啸振衣千仞冈。","dynasty":"元代","title":"题钱舜举画烟江叠嶂图"}
{"author":"蒲道源","content":"骄阳行空势方烈，刈麦农夫宁惮热。天旋雷动飞玉尘，雾渤云蒸成曲糵。麦秋方罢还插秧，䆉稏西风千顷黄。腰镰肩担行相逐，共趁晴色催登场。碓舂糠秕光如雪，汲泉淅米令清洁。炊糜糁曲同糅和，元气絪缊未分裂。瓮中小沸微有声，鱼沫吐尽秋江清。脱巾且漉仍且饮，陶然自觉春风生。君不见渊明有田惟种秫，醉里作诗聊自述。又不见豳风十月穫稻忙，春酒介寿俱徜徉。但愿年年遇丰稔，更须三万六千场。","dynasty":"元代","title":"新曲米酒歌"}
{"author":"蒲道源","content":"皇都晓。尧阶奉引瞻天表。瞻天表。麒麟不动，御香轻袅。电光曾记枢星绕。升平自此开先兆。开先兆。尧天日月，万年长照。","dynasty":"元代","title":"忆秦娥"}
{"author":"蒲道源","content":"宸京里。玉卮为寿龙颜喜。龙颜喜。天开盛旦，日膺繁祉。蛮荒凯奏风尘弭。群臣虎拜同归美。同归美。山呼万岁，太平天子。","dynasty":"元代","title":"忆秦娥"}
{"author":"蒲道源","content":"龙楼宴。千官拜表俱欢忭。俱欢忭。今宵帝座，瑞光高见。觚棱引领心常恋。南山万寿殷勤献。殷勤献。皇天眷顾，必从臣愿。","dynasty":"元代","title":"忆秦娥"}
{"author":"蒲道源","content":"想天开阊阖，正元日、受朝仪。美出震居尊，承乾继统，行夏之时。梅花领将春到，更祥烟、浮动万年枝。丽日徐行黄道，和风细度丹墀。天颜有喜近臣知。称寿献瑶卮。道品物惟新，阳刚寖长，百禄咸宜。觚棱五云佳气，但遥瞻、百拜只心驰。记得华封馀祝，不妨借人新词。","dynasty":"元代","title":"木兰花慢"}
{"author":"蒲道源","content":"健笔兴来挥乐府，无愁可到眉头。可怜郊岛两诗囚。枯肠徒自恼，骍汗只供羞。我欲与君追李白，神游共访丹丘。千金不惜翠云裘。呼儿多换酒，一醉万缘休。","dynasty":"元代","title":"临江仙"}
{"author":"蒲道源","content":"玉蕊珑璁，绕篱盈树知谁种。碧云堆重。化作飞琼洞。句挽春衫，袅袅珠缨弄。风微动。行人飞鞚。更着清香送。","dynasty":"元代","title":"点绛唇赋野荼蘼"}
{"author":"蒲道源","content":"熊罴佳兆应神签。何必梦中占。看取隆颅犀角，不愁长守齑盐。今朝满晬，诸般排比，笔墨先拈。休道添丁无用，能教乃祖掀髯。","dynasty":"元代","title":"朝中措张允济子满晬"}
{"author":"蒲道源","content":"家□本吾儒，六韬能晓。从事和林十年了。一麾才把，尤被揶揄嗔早。漠城官满，人传道。郊次攀留，马前持抱。□□殷勤尽癃老。谓君到处，不见月鸟惊绕。天公终料理，桑榆好。","dynasty":"元代","title":"感皇恩次子骧节使示赵内翰韵"}
{"author":"蒲道源","content":"南箕月直，想青天、万里光芒生夕。谁料英灵如此赋，孤负生平胸臆。世事悠悠，尘缘衮衮，仰看晴空碧。利名余子，面骍羞汗长沥。幸自吾爱吾庐，南山招隐，洒扫躬厮役。但愿身强余庆在，流与子孙逢吉。畅饮遗情，浩歌乘兴，风月共呼集。从今数去，那朝非是生日。","dynasty":"元代","title":"酹江月次梅隐丈生旦感怀"}
{"author":"蒲道源","content":"霢沐春膏兆有年。街头粟贱不论钱。时机似见天心顺，物理端由刺史贤。人富贵，寿绵延。满城桃李动芳妍。邦民香火才收罢，黄阁声名次第传。","dynasty":"元代","title":"鹧鸪天寿耶律总管"}
{"author":"蒲道源","content":"花下提壶劝酒，桑间布谷催耕。甚欲晴天行乐，却因春雨关情。","dynasty":"元代","title":"漫题"}
{"author":"殷尧藩","content":"少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。","dynasty":"唐代","tags":"端午节，感叹，人生","title":"端午日"}
{"author":"殷尧藩","content":"鹤发垂肩尺许长，离家三十五端阳。儿童见说深惊讶，却问何方是故乡。","dynasty":"唐代","tags":"端午节，归乡","title":"同州端午"}
{"author":"殷尧藩","content":"窗户尽萧森，空阶凝碧阴。不缘冰雪里，为识岁寒心。","dynasty":"唐代","title":"竹"}
{"author":"殷尧藩","content":"骚灵不可见，楚些竟谁闻。欲采蘋花去，沧州隔暮云。","dynasty":"唐代","title":"楚江怀古"}
{"author":"殷尧藩","content":"黄道天清拥珮珂，东南王气秣陵多。江吞彭蠡来三蜀，地接昆仑带九河。凤阙晓霞红散绮，龙池春水绿生波。华夷混一归真主，端拱无为乐太和。","dynasty":"唐代","title":"金陵怀古"}
{"author":"殷尧藩","content":"明日城东看杏花，叮咛童子蚤将车。路从丹凤楼前过，酒向金鱼馆里赊。绿水满沟生杜若，暖云将雨湿泥沙。绝胜羊傅襄阳道，车骑西风拥鼓笳。","dynasty":"唐代","title":"春游"}
{"author":"殷尧藩","content":"玄都开秘箓，白石礼先生。上界秋光净，中元夜气清。星辰朝帝处，鸾鹤步虚声。玉洞花长发，珠宫月最明。扫坛天地肃，投简鬼神惊。倘赐刀圭药，还留不死名。","dynasty":"唐代","title":"中元日观诸道士步虚"}
{"author":"殷尧藩","content":"威名垂万古，勇力冠当时。回首三分国，何人赋黍离。","dynasty":"唐代","title":"张飞庙"}
{"author":"殷尧藩","content":"危楼高架泬寥天，上相闲登立彩旃。树色到京三百里，河流归汉几千年。晴峰耸日当周道，秋谷垂花满舜田。云路何人见高志，最看西面赤阑前。","dynasty":"唐代","title":"和赵相公登鹳雀楼（楼在河中府，前瞻中条，下瞰大河）"}
{"author":"殷尧藩","content":"柳花扑帘春欲尽，绿阴障林莺乱啼。只愁明日送春去，落日满园啼竹鸡。","dynasty":"唐代","title":"春怨"}
{"author":"殷尧藩","content":"临岐终日自裴回，干我茅斋半亩苔。山上乱云随手变，浙东飞雨过江来。一元和气归中正，百怪苍渊起蛰雷。千里稻花应秀色，酒樽风月醉亭台。","dynasty":"唐代","title":"喜雨"}
{"author":"殷尧藩","content":"吴王爱歌舞，夜夜醉婵娟。见日吹红烛，和尘扫翠钿。徒令勾践霸，不信子胥贤。莫问长洲草，荒凉无限年。","dynasty":"唐代","title":"吴宫"}
{"author":"殷尧藩","content":"凤凰台上望长安，五色宫袍照水寒。彩笔十年留翰墨，银河一夜卧阑干。三山飞鸟江天暮，六代离宫草树残。始信人生如一梦，壮怀莫使酒杯干。梧桐叶落秋风老，人去台空凤不来。梁武台城芳草合，吴王宫殿野花开。石头城下春生水，燕子堂前雨长苔。莫问人间兴废事，百年相遇且衔杯。","dynasty":"唐代","title":"登凤凰台二首"}
{"author":"殷尧藩","content":"长空鸟尽将军死，无复中原入马蹄。身向九泉还属汉，功超诸将合封齐。荒凉古庙惟松柏，咫尺长陵又鹿麋。此日深怜萧相国，竟无一语到金闺。","dynasty":"唐代","title":"韩信庙"}
{"author":"殷尧藩","content":"石家金谷旧歌人，起唱花筵泪满巾。红粉少年诸弟子，一时惆怅望梁尘。云满衣裳月满身，轻盈归步过流尘。五更无限留连意，常恐风花又一春。","dynasty":"唐代","title":"赠歌人郭婉二首"}
{"author":"殷尧藩","content":"晚市人烟合，归帆带夕阳。栖迟未归客，犹著锦衣裳。卧病茅窗下，惊闻两月过。兴来聊赋咏，清婉逼阴何。","dynasty":"唐代","title":"酬雍秀才二首"}
{"author":"殷尧藩","content":"客窗强饮太匆匆，急雨寒风意万重。蓦上心来消未得，梦回又听五更钟。一阳才动伏群阴，万物于今寓太音。若喜长生添线日，微微消息识天心。","dynasty":"唐代","title":"寄太仆田卿二首"}
{"author":"殷尧藩","content":"凄凄切切断肠声，指滑音柔万种情。花影深沈遮不住，度帏穿幕又残更。","dynasty":"唐代","title":"闻筝歌"}
{"author":"殷尧藩","content":"烟树寒林半有无，野人行李更萧疏。堠长堠短逢官马，山北山南闻鹧鸪。万里关河成传舍，五更风雨忆呼卢。寂寥一点寒灯在，酒熟邻家许夜沽。","dynasty":"唐代","title":"旅行（一作金陵道中）"}
{"author":"殷尧藩","content":"落日半楼明，琳宫事事清。山横万古色，鹤带九皋声。易作神仙侣，难忘父子情。道人应识我，未肯说长生。","dynasty":"唐代","title":"游王羽士山房"}
{"author":"殷尧藩","content":"万里飘零十二秋，不堪今倚夕阳楼。壮怀空掷班超笔，久客谁怜季子裘。瘴雨蛮烟朝暮景，平芜野草古今愁。酣歌欲尽登高兴，强把黄花插满头。","dynasty":"唐代","title":"九日"}
{"author":"殷尧藩","content":"三月初三日，千家与万家。蝶飞秦地草，莺入汉宫花。鞍马皆争丽，笙歌尽斗奢。吾师无所愿，惟愿老烟霞。曲水公卿宴，香尘尽满街。无心修禊事，独步到禅斋。细草萦愁目，繁花逆旅怀。绮罗人走马，遗落凤凰钗。","dynasty":"唐代","title":"上巳日赠都上人"}
{"author":"殷尧藩","content":"越女收龙眼，蛮儿拾象牙。长安千万里，走马送谁家。","dynasty":"唐代","title":"偶题"}
{"author":"殷尧藩","content":"瘴雨出虹蝀，蛮烟渡江急。尝闻岛夷俗，犀象满城邑。（《寄岭南张明甫》，见《方舆胜览》）。","dynasty":"唐代","title":"句"}
{"author":"殷尧藩","content":"异乡冬至又今朝，回首家山入梦遥。渐喜一阳从地复，却怜群沴逐冰消。梅含露蕊知迎腊，柳拂宫袍忆候朝。多少故人承宴赏，五云堆里听箫韶。","dynasty":"唐代","title":"冬至酬刘使君"}
{"author":"殷尧藩","content":"暝色护楼台，阴云昼未开。一尘无处著，花雨遍苍苔。","dynasty":"唐代","title":"生公讲台"}
{"author":"殷尧藩","content":"晓发龙江第一程，诸公同济似登瀛。海门日上千峰出，桃叶波平一棹轻。横锁已沈王濬筏，投鞭难阻谢玄兵。片时喜得东风便，回首钟声隔凤城。","dynasty":"唐代","title":"送白舍人渡江"}
{"author":"殷尧藩","content":"遐荒迢递五羊城，归兴浓消客里情。家近似忘山路险，土甘殊觉瘴烟轻。梅花清入罗浮梦，荔子红分广海程。此去定知偿隐趣，石田春雨读书耕。","dynasty":"唐代","title":"送刘禹锡侍御出刺连州"}
{"author":"殷尧藩","content":"闲出城南禁火天，路傍骑马独摇鞭。青松古墓伤碑碣，红杏春园羡管弦。徒说鸊鹈膏玉剑，漫夸蚨血点铜钱。世间尽是悠悠事，且饮韦家冷酒眠。","dynasty":"唐代","title":"寒食城南即事因访蓝田韦明府"}
{"author":"殷尧藩","content":"赤墀奉命使殊方，官重霜台紫绶光。玉节在船清海怪，金函开诏抚夷王。云晴渐觉山川异，风便宁知道路长。谁得似君将雨露，海东万里洒扶桑。","dynasty":"唐代","title":"送源中丞使新罗（一作姚合诗）"}
{"author":"殷尧藩","content":"嵩阳听罢讲经钟，远访庭闱锡度空。蒲履谩从归后织，衲衣犹记别时缝。地横龙朔连沙暝，山入乌桓碧树重。梵宇传来金贝叶，花前拜捧慰亲容。","dynasty":"唐代","title":"送景玄上人还山"}
{"author":"殷尧藩","content":"卸却宫妆锦绣衣，黄冠素服制相宜。锡名近奉君王旨，佩箓新参老氏师。白昼无情趋玉陛，清宵有梦步瑶池。绿鬟女伴含愁别，释尽当年妒宠私。","dynasty":"唐代","title":"宫人入道"}
{"author":"殷尧藩","content":"南国看花动远情，沈郎诗苦瘦容生。铁心自儗山中赋，玉笛谁将月下横。临水一枝春占早，照人千树雪同清。好风吹醒罗浮梦，莫听空林翠羽声。","dynasty":"唐代","title":"友人山中梅花"}
{"author":"殷尧藩","content":"天地一身在，头颅五十过。流年消壮志，空使泪成河。","dynasty":"唐代","title":"客中有感"}
{"author":"殷尧藩","content":"新霁飏林初，蘋花贴岸舒。故乡今夜月，犹得照孤庐。树拥溪边阁，山浮雨后岚。白头归未得，梦里望江南。","dynasty":"唐代","title":"忆家二首"}
{"author":"殷尧藩","content":"暝色沧州迥，秋声玉峡长。只因江上月，不觉过浔阳。晚泊长江口，寒沙白似霜。年光流不尽，东去水声长。","dynasty":"唐代","title":"江行二首"}
{"author":"殷尧藩","content":"高堂流月明，万籁不到耳。一听清心魂，飞絮春纷起。","dynasty":"唐代","title":"席上听琴"}
{"author":"殷尧藩","content":"百万王师下日边，将军雄略可图全。元勋未论封茅异，捷势应知破竹然。燕警无烽清朔漠，秦文有宝进蓝田。太平从此销兵甲，记取红羊换劫年。","dynasty":"唐代","title":"李节度平虏诗"}
{"author":"殷尧藩","content":"海国微茫散晓暾，郁葱佳气满乾坤。六朝空据长江险，一统今归圣代尊。西北诸峰连朔漠，东南众水合昆仑。愿从吾道禧文运，再使河清俗化淳。","dynasty":"唐代","title":"金陵上李公垂侍郎"}
{"author":"殷尧藩","content":"焕然文采照青春，一策江湖自在身。云锁木龛聊息影，雪香纸袄不生尘。谈禅早续灯无尽，护法重编论有神。拟扫绿阴浮佛寺，桫椤高树结为邻。","dynasty":"唐代","title":"赠惟俨师"}
{"author":"殷尧藩","content":"万木惊秋叶渐稀，静探造化见玄机。眼前谁悟先天理，去后还知今日非。树拥秣陵千嶂合，云开萧寺一僧归。汉廷累下征贤诏，未许严陵老钓矶。","dynasty":"唐代","title":"寄许浑秀才"}
{"author":"殷尧藩","content":"曲水公卿宴，香尘尽满街。无心修禊事，独步到禅斋。细草萦愁目，繁花逆旅怀。绮罗人走马，遗落凤皇钗。","dynasty":"唐代","title":"上巳日其二"}
{"author":"殷尧藩","content":"龙虎山河御气通，遥瞻帝阙五云红。英雄尽入江东籍，将相多收蓟北功。礼乐日稽三代盛，梯航岁贡万方同。都将俭德熙文治，淳俗应还太古风。","dynasty":"唐代","title":"帝京二首其二"}
{"author":"殷尧藩","content":"遐荒迢遰五羊城，归兴浓消客里情。家近似忘山路险，土甘殊觉瘴烟轻。梅花清入罗浮梦，荔子红分广海程。此去定知偿隐趣，石田春雨读书耕。","dynasty":"唐代","title":"送刘禹锡侍御出刺连州"}
{"author":"殷尧藩","content":"晚泊长江口，寒沙白似霜。年光流不尽，东去水声长。","dynasty":"唐代","title":"江行二首其二"}
{"author":"殷尧藩","content":"霍家有女字成君，年少教人著绣裙。枉杀宫中许皇后，椒房恩泽是浮云。","dynasty":"唐代","title":"汉宫词三首其二"}
{"author":"殷尧藩","content":"骏马金鞍白玉鞭，宫中来取李延年。承恩直日鸳鸯殿，一曲清歌在九天。","dynasty":"唐代","title":"汉宫词三首其三"}
{"author":"殷尧藩","content":"一阳才动伏群阴，万物于今寓太音。若喜长生添线日，微微消息识天心。","dynasty":"唐代","title":"寄太仆田卿二首其二"}
{"author":"殷尧藩","content":"凄凄切切断肠声，指滑音柔万种情。花影深沈遮不住，度帏穿幕又残更。","dynasty":"唐代","title":"闻筝歌"}
{"author":"殷尧藩","content":"云满衣裳月满身，轻盈归步过流尘。五更无限留连意，常恐风花又一春。","dynasty":"唐代","title":"赠歌人郭婉二首其二"}
{"author":"殷尧藩","content":"云收碧海连天水，风动红蕉滴露光。","dynasty":"唐代","title":"句"}
{"author":"殷尧藩","content":"笙歌只解闹花天，谁是敲冰掉小船。为觅潇湘幽隐处，夜深载月听鸣泉。","dynasty":"唐代","title":"夜过洞庭"}
{"author":"殷尧藩","content":"山中尽日无人到，竹外交加百鸟鸣。昨日小楼微雨过，樱桃花落晚风晴。踏碎羊山黄叶堆，天飞细雨隐轻雷。朗陵莫讶来何晚，不忍听君话别杯。","dynasty":"唐代","title":"游山南寺二首"}
{"author":"殷尧藩","content":"宫女三千去不回，真珠翠羽是尘埃。夫差旧国久破碎，红燕自归花自开。","dynasty":"唐代","title":"馆娃宫"}
{"author":"殷尧藩","content":"成帝夫人泪满怀，璧宫相趁落空阶。可怜玉貌花前死，惟有君恩白燕钗。霍家有女字成君，年少教人著绣裙。枉杀宫中许皇后，椒房恩泽是浮云。骏马金鞍白玉鞭，宫中来取李延年。承恩直日鸳鸯殿，一曲清歌在九天。","dynasty":"唐代","title":"汉宫词三首"}
{"author":"殷尧藩","content":"行迈南康路，客心离怨多。暮烟葵叶屋，秋月竹枝歌。孤鹤唳残梦，惊猿啸薜萝。对江翘首望，愁泪叠如波。","dynasty":"唐代","title":"送沈亚之尉南康"}
{"author":"殷尧藩","content":"散发风檐下，沈沈日渐曛。鹰拳擒野雀，蛛网猎飞蚊。群动能归计，吾生亦谩勤。尘缘难著眼，晚兴寄青云。","dynasty":"唐代","title":"奉送刘使君王屋山隐居"}
{"author":"殷尧藩","content":"文字饥难煮，为农策最良。兴来鉏晓月，倦后卧斜阳。秋稼连千顷，春花醉几场。任他名利客，车马闹康庄。","dynasty":"唐代","title":"寄许浑秀才"}
{"author":"殷尧藩","content":"吴国水中央，波涛白渺茫。衣逢梅雨渍，船入稻花香。海戍通盐灶，山村带蜜房。欲知苏小小，君试到钱塘。","dynasty":"唐代","title":"送客游吴"}
{"author":"殷尧藩","content":"衣冠零落久，今日事堪伤。厨起青烟薄，门开白日长。残梅欹古道，名石卧颓墙。山色依然好，兴衰未可量。","dynasty":"唐代","title":"陆丞相故宅"}
{"author":"殷尧藩","content":"云影蔽遥空，无端淡复浓。两旬绵密雨，二月似深冬。诗酒从教数，帘帏一任重。孰知春有地，微露小桃红。","dynasty":"唐代","title":"久雨"}
{"author":"殷尧藩","content":"酒熟送迎便，村村庆有年。妻孥亲稼穑，老稚效渔畋。红树青林外，黄芦白鸟边。稔看风景美，宁不羡归田。","dynasty":"唐代","title":"郊行逢社日"}
{"author":"殷尧藩","content":"身坐众香国，蒲团诗思新。一贫曾累我，此兴未输人。陋巷谁为俗，寒窗不染尘。石斋盟四友，年下顿生春。","dynasty":"唐代","title":"过友人幽居"}
{"author":"殷尧藩","content":"落叶下萧萧，幽居远市朝。偶成投辖饮，不待致书招。塞雁冲寒过，山云傍槛飘。此身何所似，天地一渔樵。","dynasty":"唐代","title":"过雍陶博士邸中饮（一作赠陈十四）"}
{"author":"殷尧藩","content":"春草正凄凄，知君过恶溪。莺将吉了语，猿共猓然啼。别路魂先断，还家梦几迷。定寻雷令剑，应识越王笄。树色多于北，潮声少向西。椰花好为酒，谁伴醉如泥。","dynasty":"唐代","title":"醉赠刘十二（一作寄岭南张明府）"}
{"author":"殷尧藩","content":"曙钟催入紫宸朝，列炬流虹映绛绡。天近鳌头花簇仗，风低豹尾乐鸣韶。衣冠一变无夷俗，律令重颁有正条。昨日钟山甘露降，玻璃满赐出宫瓢。","dynasty":"唐代","title":"早朝"}
{"author":"殷尧藩","content":"列郡征才起俊髦，万机独使圣躬劳。开藩上相颁龙节，破虏将军展豹韬。地入黄图三辅壮，天垂华盖七星高。迎春别赐瑶池宴，捧进金盘五色桃。龙虎山河御气通，遥瞻帝阙五云红。英雄尽入江东籍，将相多收蓟北功。礼乐日稽三代盛，梯航岁贡万方同。都将俭德熙文治，淳俗应还太古风。","dynasty":"唐代","title":"帝京二首"}
{"author":"殷尧藩","content":"悄悄深宫不见人，倚阑惟见石麒麟。芙蓉帐冷愁长夜，翡翠帘垂隔小春。天远难通青鸟信，风寒欲动锦花茵。夜深怕有羊车过，自起笼灯看雪纹。","dynasty":"唐代","title":"宫词"}
{"author":"殷尧藩","content":"碧树浓阴护短垣，苍江春暖渚凫喧。买鱼试唤鸣榔艇，寻鹤因行隔垄村。生理何凭文是业，世情纵遣酒盈樽。相逢谓我迂疏甚，欲辨还憎恐失言。","dynasty":"唐代","title":"郊居作"}
{"author":"殷尧藩","content":"茂苑闲居木石同，旋开小径翦蒿蓬。虚游心在鸿濛外，穴处身疑培塿中。花影一阑吟夜月，松声半榻卧秋风。百年寄傲聊容膝，何必高车驷马通。","dynasty":"唐代","title":"闲居"}
{"author":"殷尧藩","content":"为客山南二十年，愁来怳近落花天。阴云带雨连山脊，湿气成岚滴树巅。邻屋有声敲石火，野禽无语避茶烟。此时若遇孙阳顾，肯服盐车不受鞭。","dynasty":"唐代","title":"暮春述怀"}
{"author":"殷尧藩","content":"重阳开满菊花金，病起支床惜赏心。紫蟹霜肥秋纵好，绿醅蚁滑晚慵斟。眼窥薄雾行殊倦，身怯寒风坐未禁。沈醉又成来岁约，遣怀聊作记时吟。","dynasty":"唐代","title":"九日病起"}
{"author":"殷尧藩","content":"云冷江空岁暮时，竹阴梅影月参差。鸡催梦枕司晨早，更咽寒城报点迟。人事纷华潜动息，天心静默运推移。凭谁荡涤穷残候，入眼东风喜在期。","dynasty":"唐代","title":"寒夜"}
{"author":"殷尧藩","content":"原中多阴雨，惟留一室明。自宜居静者，谁得问先生。深井泉香出，危沙药更荣。全家笑无辱，曾不见戈兵。","dynasty":"唐代","title":"署中答武功姚合"}
{"author":"殷尧藩","content":"早学全身术，惟令耕近田。自输官税后，常卧晚云边。细草沿阶长，高萝出石悬。向来名姓茂，空被外情牵。","dynasty":"唐代","title":"赠龙阳尉马戴"}
{"author":"殷尧藩","content":"楼居溪上凉生早，坐对城头起暮笳。打鼓泊船何处客，捣衣隔竹是谁家。玉绳低转宵初迥，银烛高烧月近斜。得意引杯须痛饮，好怀那许负年华。","dynasty":"唐代","title":"夜酌溪楼"}
{"author":"殷尧藩","content":"十载驱驰倦荷锄，三年生计鬓萧疏。辛勤几逐英雄后，乙榜犹然姓氏虚。欲射狼星把弓箭，休将萤火读诗书。身贱自惭贫骨相，朗啸东归学钓鱼。","dynasty":"唐代","title":"下第东归作"}
{"author":"殷尧藩","content":"黄鹤山头雪未消，行人归计在今朝。城高铁瓮江山壮，地接金陵草木凋。北府市楼闻旧酒，南桥官柳识归桡。吏民莫见参军面，水宿风餐鬓发焦。","dynasty":"唐代","title":"还京口"}
{"author":"殷尧藩","content":"雪浪排空接海门，孤舟三日阻龙津。曹瞒曾堕周郎计，王导难遮庾亮尘。鸥散白云沈远浦，花飞红雨送残春。篙师整缆候明发，仍谒荒祠问鬼神。","dynasty":"唐代","title":"襄口阻风"}
{"author":"殷尧藩","content":"鹤发垂肩懒著巾，晚凉独步楚江滨。一帆暝色鸥边雨，数尺筇枝物外身。习巧未逢医拙手，闻歌先识采莲人。笑看斥鷃飞翔去，乐处蓬莱便有春。","dynasty":"唐代","title":"潭州独步"}
{"author":"殷尧藩","content":"去郭来寻隐者居，柳阴假步小篮舆。每期会面初偿约，却计论心旧得书。浅绿垣墙绵薜荔，淡红池沼映芙渠。为言肯共留连饮，涧有青芹罟有鱼。","dynasty":"唐代","title":"访许浑"}
{"author":"殷尧藩","content":"微云敛雨天气清，松声出树秋泠泠。窗户长含碧萝色，溪流时带蛟龙腥。一官到手不可避，万事役我徒劳形。飘然曳杖出门去，无数好山江上横。","dynasty":"唐代","title":"李舍人席上感遇"}
{"author":"殷尧藩","content":"伶儿竹声愁绕空，秦女泪湿燕支红。玉桃花片落不住，三十六簧能唤风。","dynasty":"唐代","title":"吹笙歌"}
{"author":"殷尧藩","content":"辘轳千转劳筋力，待得甘泉渴杀人。且共山麋同饮涧，玉沙铺底浅磷磷。","dynasty":"唐代","title":"新昌井"}
{"author":"殷尧藩","content":"巷底萧萧绝市尘，供愁疏雨打黄昏。悠然一曲泉明调，浅立闲愁轻闭门。","dynasty":"唐代","title":"经靖安里"}
{"author":"殷尧藩","content":"姑苏太守青娥女，流落长沙舞柘枝。坐满绣衣皆不识，可怜红脸泪双垂。","dynasty":"唐代","title":"潭州席上赠舞柘枝妓"}
{"author":"卜焕","content":"我非柴桑翁，素性亦爱菊。地不满数弓，所栽备种族。泥沾洗馀滓，天暑障素幅。插援聊扶倾，除蠹恐滋毒。爱护同家儿，日夕劳顾复。花时绕畦看，相于淡无欲。迟暮亦何妨，霜馀惬幽独。自号菊花农，头衔珍令仆。","dynasty":"清代","title":"爱菊"}
{"author":"庾吉甫","content":"怀古，怀古，废兴两字，干戈几度？问当时富贵谁家？陈宫后主。【踏莎行】残照底西风老树，据秦淮终是帝王都。爱山围水绕，龙蟠虎踞。依稀睹，六朝风物。【盖天旗】光阴迅速，多半晴天变雨。待拣搭溪山好处，吞一杯，嚎数曲。身有欢娱，事无荣辱。【应天长】引一仆，着两壶。谢老东山，黄花时好去。适意林泉游未足。烟波暮，堪凝伫，谪仙诗句。【尾】一线寄乌衣，二水分白鹭。台上凤凰游，井口胭脂污。想玉树后庭花，好金陵建康府。怀古，怀古，物换千年，星移几度。想当时帝子元婴，阎公都督。【踏莎行】彩射龙光，云埋铁柱。迷津烟暗，渡水平湖。高士祠堂，旌阳殿宇。洪恩路，藕花无数。【盖天旗】残碑淋雨，留得王郎佳句。信步携筇，登临闲伫。雁惊寒，衡阳浦。秋水长天，落霞孤鹜。【应天长】东接吴，南甸楚。绀坞荒村，苍烟古木。俯挹遥岑伤未足。夕阳暮，空无语，昔人何处？【尾】孤塔插晴空，高阁临江渚。栋飞南浦云，帘卷西山雨。观胜概，壮江山，叹鸣銮，罢歌舞。别况无语，无语，闷人怕到，江天日暮。大都来一种相思，柔肠万缕。【幺】嫩玉，肌肤，会调弦理管，能歌妙舞。从别后，有谁拘束？【垂丝钓】求神问卜，道须有团圆一处。奈目下佳期，未得相逢愁最苦。正值着秋光，暮天凄楚。【应天长】愁成阵，更压着宋玉。便是铁石人，也今宵耽不去。早是栖惶能对付。难禁处，凄凉景，窗儿外眼撮聚。【随煞】起一阵菊花风，下几点芭蕉雨。风送得菊花香，雨打得芭蕉絮。芭蕉雨敌庭梧，菊花风战槛竹。","dynasty":"元代","title":"【商角调】黄莺儿"}
{"author":"庾吉甫","content":"春风桃李繁，夏浦荷莲间，秋霜黄菊残，冬雪白梅绽。四季手轻翻，百岁指空弹。谩说周秦汉，徒夸孔孟颜。人间，几度黄粱饭；狼山，金杯休放闲。名缰厮缠挽，利锁相牵绊。孤舟乱石湍，羸马连云栈。宰相五更寒，将军夜渡关。创业非容易，升平守分难。长安，那个是周公旦；狼山，风流访谢安。韩侯一将坛，诸葛三分汉。功名纸半张，富贵十年限。行路古来难，古道近长安。紧把心猿系，牢将意马拴。尘寰，倒大无忧患；狼山，白云相伴闲。荒荒时务艰，急急光阴换。一局棋未终，腰斧柯先烂。百岁霎光间，莫惜此时闲。三两知心友，鲸杯且吸干。休弹，玉人齐声叹；狼山，兴亡一笑间。从他绿鬓斑，欹枕白石烂。回头红日晚，满目青山矸。翠立数峰寒，碧锁暮云间。媚景春前赏，晴岚雨后看。开颜，玉盏金波满；狼山，人生相会难。","dynasty":"元代","title":"【双调】雁儿落过得胜令_春风桃李繁"}
{"author":"庾吉甫","content":"环滁秀列诸峰，山有名泉，泻出其中。泉上危亭，僧仙好事，缔构成功。四景朝暮不同，宴酣之乐无穷，酒饮千钟。能醉能文，太守欧翁。滕王高阁江干，佩玉鸣銮，歌舞阑珊。画栋朱帘，朝云暮雨，南浦西山。物换星移几番？阁中帝子应笑，独倚危阑。槛外长江，东注无还。","dynasty":"元代","title":"【双调】蟾宫曲_环滁秀列诸"}
{"author":"庾吉甫","content":"思情迤逦秋来到，正露冷风寒，微雨初收，凉风儿透冽襟袖。自别来愁万感，遣离情不堪回首。【金菊香】到秋来还有许多忧，一寸心怀无限愁，离情镇日如病酒。似这等恹恹，终不肯断了风流。【凤鸾吟】题起来羞，这相思何日休，好姻缘不到头。饮几盏闷酒，醉了时罢手，则怕酒醒了时还依旧。我为他使尽了心，他为我添消瘦，都一般减了风流。【醋葫芦】人病久，何日休，思情欲待罢无由。哎！你个多情你可便怎下的辜负！子我知伊主意，料应来倚仗着脸儿羞。【尾声】本待要弃舍了你个冤家，别寻一个玉人儿成配偶。你道是强似你那模样儿的呵，说道我也不能够。我道来胜似你心肠儿的呵，到处里有。","dynasty":"元代","title":"【商调】定风波"}
{"author":"张华","content":"天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲？乘我大宛马，抚我繁弱弓。长剑横九野，高冠拂玄穹。慷慨成素霓，啸咤起清风。震响骇八荒，奋威曜四戎。濯鳞沧海畔，驰骋大漠中。独步圣明世，四海称英雄。","dynasty":"魏晋","tags":"乐府，感叹，人生，励志","title":"壮士篇"}
{"author":"张华","content":"游目四野外，逍遥独延伫。兰蕙缘清渠，繁华荫绿渚。佳人不在兹，取此欲谁与？巢居知风寒，穴处识阴雨。不曾远离别，安知慕俦侣？","dynasty":"魏晋","title":"情诗"}
{"author":"张华","content":"翩翩四公子，浊世称贤明。龙虎方交争，七国并抗衡。食客三千余，门下多豪英。游说朝夕至，辩士自纵横。孟尝东出关，济身由鸡鸣。信陵西反魏，秦人不窥兵。赵胜南诅楚，乃与毛遂行。黄歇北适秦，太子还入荆。美哉游侠士，何以尚四卿。我则异于是，好古师老、彭。","dynasty":"魏晋","tags":"乐府，赞颂，游侠","title":"游侠篇"}
{"author":"张华","content":"　　鹪鹩，小鸟也，生于蒿莱之间，长于藩篱之下，翔集寻常之内，而生生之理足矣。色浅体陋，不为人用，形微处卑，物莫之害，繁滋族类，乘居匹游，翩翩然有以自乐也。彼鹫鹗惊鸿，孔雀翡翠，或淩赤霄之际，或托绝垠之外，翰举足以冲天，觜距足以自卫，然皆负矰婴缴，羽毛入贡。何者？有用于人也。夫言有浅而可以托深，类有微而可以喻大，故赋之云尔。　　何造化之多端兮，播群形于万类。惟鹪鹩之微禽兮，亦摄生而受气。育翩翾之陋体，无玄黄以自贵。毛弗施于器用，肉弗登于俎味。鹰鹯过犹俄翼，尚何惧于罿罻。翳荟蒙笼，是焉游集。飞不飘扬，翔不翕习。其居易容，其求易给。巢林不过一枝，每食不过数粒。栖无所滞，游无所盘。匪陋荆棘，匪荣茞兰。动翼而逸，投足而安。委命顺理，与物无患。　　伊兹禽之无知，何处身之似智。不怀宝以贾害，不饰表以招累。静守约而不矜，动因循以简易。任自然以为资，无诱慕于世伪。雕鹖介其觜距，鹄鹭轶于云际。稚鸡窜于幽险，孔翠生乎遐裔。彼晨凫与归雁，又矫翼而增逝。咸美羽而丰肌，故无罪而皆毙。徒衔芦以避缴，终为戮于此世。苍鹰鸷而受譄，鹦鹉惠而入笼。屈猛志以服养，块幽絷于九重。变音声以顺旨，思摧翮而为庸。恋钟岱之林野，慕陇坻之高松。虽蒙幸于今日，未若畴昔之从容。　　海鸟鶢鶋，避风而至。条枝巨雀，踰岭自致。提挈万里，飘飖逼畏。夫唯体大妨物，而形瑰足玮也。阴阳陶蒸，万品一区。巨细舛错，种繁类殊。鹪螟巢于蚊睫，大鹏弥乎天隅。将以上方不足，而下比有余。普天壤以遐观，吾又安知大小之所如？","dynasty":"魏晋","title":"鹪鹩赋"}
{"author":"张华","content":"末世多轻薄，骄代好浮华。志意既放逸，赀财亦丰奢。被服极纤丽，肴膳尽柔嘉。僮仆馀梁肉，婢妾蹈绫罗。文轩树羽盖，乘马鸣玉珂。横簪刻玳瑁，长鞭错象牙。足下金鑮履，手中双莫邪。宾从焕络绎，侍御何芬葩。朝与金张期，暮宿许史家。甲笫面长街，朱门赫嵯峨。苍梧竹叶青，宜城九酝醝。浮醪随觞转，素蚁自跳波。美女兴齐赵，妍唱出西巴。一顾倾城国，千金不足多。北里献奇舞，大陵奏名歌。新声逾激楚，妙妓绝阳阿。玄鹤降浮云，鱏鱼跃中河。墨翟且停车，展季犹咨嗟。淳于前行酒，雍门坐相和。孟公结重关，宾客不得蹉。三雅来何迟？耳热眼中花。盘案互交错，坐席咸喧哗。簪珥或堕落，冠冕皆倾斜。酣饮终日夜，明灯继朝霞。绝缨尚不尤，安能复顾他？留连弥信宿，此欢难可过。人生若浮寄，年时忽蹉跎。促促朝露期，荣乐遽几何？念此肠中悲，涕下自滂沱。但畏执法吏，礼防且切蹉。","dynasty":"魏晋","tags":"乐府，叙事，生活，劝诫","title":"轻薄篇"}
{"author":"张华","content":"翩翩四公子。浊世称贤名。龙虎相交争。七国并抗衡。食客三千馀。门下多豪英。游说朝夕至。辩士自纵横。孟尝东出关。济身由鸡鸣。信陵西反魏。","dynasty":"魏晋","title":"游侠篇其一"}
{"author":"张华","content":"秦人不窥兵。赵胜南诅楚。乃与毛遂行。黄歇北适秦。太子还入荆。美哉游侠士。何以尚四卿。我则异于是。好古师老彭。","dynasty":"魏晋","title":"游侠篇其二"}
{"author":"张华","content":"侠客乐幽险，筑室穷山阴。獠猎野兽稀，施纲川无禽。岁慕饥寒至，慷慨顿足吟。穷令壮士激，安能怀苦心。干将坐自□，繁弱控馀音。耕佃穷渊陂，种粟著剑镡。收秋狭路间，一击重千金。栖迟熊罴穴，容与虎豹林。身在法令外，纵逸常不禁。","dynasty":"魏晋","title":"博陵王宫侠曲二首其一"}
{"author":"张华","content":"雄儿任气侠，声盖少年场。借友行报怨，杀人租市旁。吴刀鸣手中，利剑严秋霜。腰间叉素戟，手持白头镶。腾超如激电，回旋如流光。奋击当手决，交尸自纵横。宁为殇鬼雄，义不入圜墙。生从命子游，死闻侠骨香。身没心不徵，勇气加四方。","dynasty":"魏晋","title":"博陵王宫侠曲二首其二"}
{"author":"张华","content":"岁暮凝霜结，坚冰冱幽泉。厉风荡原隰，浮云蔽昊天。玄云晻■合，素雪纷连翩。鹰隼始击鸷，虞人献时鲜。严驾鸣俦侣，揽辔过中田。戎车方四牡，文轩驭紫燕。舆徒既整饬，容服丽且妍。武骑列重围，前驱抗修旃。倏忽似回飙，终绎若浮烟。鼓噪山渊动，冲尘云雾连。轻缯拂素霓，纤网荫长川。游鱼未暇窜，归雁不得还。由基控繁弱，公差操黄间。机发应弦倒，一纵连双肩。僵禽正狼藉，落羽何翻翻。积获被山阜，流血丹中原。驰骋未及倦，曜灵俄移晷。结罝弥薮泽，嚣声振四鄙。鸟惊触白刃，兽骇挂流矢。仰手接游鸿，举足蹴犀兕。如黄批狡兔，青骹撮飞雉。鹄鹭不尽收，凫鹥安足视。日冥徒御劳，赏勤课能否。野飨会众宾，玄酒甘且旨。燔炙播遗芳，金觞浮素蚁。珍羞坠归云，纤肴出渌水。四气运不停，年时何亹亹。人生忽如寄，居世遽能几。至人同祸福，达士等生死。荣辱浑一门，安知恶与美。游放使心狂，覆车难再履。伯阳为我诫，检迹投清轨。","dynasty":"魏晋","title":"游猎篇"}
{"author":"张华","content":"苏秦始为交。同学鬼谷先生。辩说剖毫厘。变诈入无形。巧言惑正理。人主莫不倾听。","dynasty":"魏晋","title":"纵横篇"}
{"author":"张华","content":"仁风导和气，勾芒御昊春。姑洗应时月，元巳启良辰。密云荫朝日，零雨洒微尘。飞轩游九野，置酒会众宾。临川悬广幕，夹水布长茵。徘徊存往古，慷慨慕先真。朋从自远至，童冠八九人。追好舞雩庭，拟迹洙泗滨。伶人理新乐，膳夫烹时珍。八音硼磕奏，肴俎从横陈。妙舞起齐赵，悲歌出三秦。春醴逾九酝，冬清过十旬。盛时不努力，岁暮将何因。勉哉众君子，茂德景日新。高飞抚凤翼，轻举攀龙鳞。","dynasty":"魏晋","title":"上巳篇"}
{"author":"张华","content":"吏道何其迫，窘然坐自拘。缨緌为徽纆，文宪焉可逾。恬旷苦不足，烦促每有馀。良朋贻新诗，示我以游娱。穆如洒清风，焕若春华敷。自昔同寮寀，于今比园庐。衰疾近辱殆，庶几并悬舆。散发重阴下，抱杖临清渠。属耳听莺鸣，流目玩鯈鱼。从容养馀日，取乐于桑榆。","dynasty":"魏晋","title":"答何劭诗三首其一"}
{"author":"张华","content":"洪钧陶万类，大块禀群生。明暗信异姿，静躁亦殊形。自予及有识，志不在功名。虚恬窃所好，文学少所经。忝荷既过任，白日已西倾。道长苦智短，责重困才轻。周任有遗规，其言明且清。负乘为我戒，夕惕坐自惊。是用感嘉贶，写心出中诚。发篇虽温丽，无乃违其情。","dynasty":"魏晋","title":"答何劭诗三首其二"}
{"author":"张华","content":"驾言归外庭，放志永栖迟。相伴步园畴，春草郁郁滋。荣观虽盈目，亲友莫与偕。悟物增隆思，结恋慕同侪。援翰属新诗，永欢有馀怀。","dynasty":"魏晋","title":"答何劭诗三首其三"}
{"author":"张华","content":"北方有佳人，端坐鼓鸣琴。终晨抚管弦，日夕不成音。忧来结不解，我思存所钦。君子寻时役，幽妾怀苦心。初为三载别，于今久滞淫。昔耶生户牖，庭内自成阴。翔鸟鸣翠偶，草虫相和吟。心悲易感激，俯仰泪流衿。愿托晨风翼，束带侍衣衾。","dynasty":"魏晋","title":"情诗五首其一"}
{"author":"张华","content":"明月曜清景，昽光照玄墀。幽人守静夜，回身入空帷。束带俟将朝，廓落晨星稀。寐假交精爽，觌我佳人姿。巧笑媚欢靥，联娟眸与眉。寤言增长叹，凄然心独悲。","dynasty":"魏晋","title":"情诗五首其二"}
{"author":"张华","content":"清风动帷帘，晨月叹幽房。佳人处遐远，兰室无容光。襟怀拥虚景，轻衾覆空床。居欢惜夜促，在戚怨宵长。拊枕独啸叹，感慨心内伤。","dynasty":"魏晋","title":"情诗五首其三"}
{"author":"张华","content":"君居北海阳，妾在江南阴。悬邈修涂远，山川阻且深。承欢注隆爱，结分投所钦。衔恩笃守义，万里托微心。","dynasty":"魏晋","title":"情诗五首其四"}
{"author":"张华","content":"驾言游东邑，东邑纷禳禳。婚姻及良时，嫁娶避当梁。窈窕出闺女，嬿婉姬与姜。素颜发红华，美目流清扬。韡炜众亲盛，于我犹若常。譬彼暮春草，荣华不再阳。","dynasty":"魏晋","title":"感婚诗"}
{"author":"张华","content":"晷度随天运，四时互相承。东壁正昏中，涸阴寒节升。繁霜降当夕，悲风中夜兴。朱火青无光，兰膏坐自凝。重衾无暖气，挟纩如怀冰。伏枕终遥昔，寤言莫予应。永思虑崇替，慨然独拊膺。","dynasty":"魏晋","title":"杂诗三首其一"}
{"author":"张华","content":"逍遥游春宫，容与缘池阿。白苹齐素叶，朱草茂丹华。微风摇蕖若，层波动芰荷。荣彩曜中林，流馨入绮罗。王孙游不归，修路邈以遐。谁与玩遗芳，伫立独咨嗟。","dynasty":"魏晋","title":"杂诗三首其二"}
{"author":"张华","content":"荏苒日月运，寒暑忽流易。同好逝不存，迢迢远离析。房栊自来风，户庭无行迹。蒹葭生床下，蛛蝥网四壁。怀思见不隆，感物重郁积。游雁比翼翔，归鸿知接翮。来哉彼君子，无然徒自隔。","dynasty":"魏晋","title":"杂诗三首其三"}
{"author":"张华","content":"云霓垂藻旒，羽袿扬轻裾。飘登清云间，论道神皇庐。箫史登凤音，王后吹鸣竽。守精味玄妙，逍遥无为墟。","dynasty":"魏晋","title":"游仙诗四首其一"}
{"author":"张华","content":"玉佩连浮星，轻冠结朝霞。列坐王母堂，艳体餐瑶华。湘妃咏涉江，汉女奏阳阿。","dynasty":"魏晋","title":"游仙诗四首其二"}
{"author":"张华","content":"乘云去中夏，随风济江湘。亹亹陟高陵，遂升玉峦阳。云娥荐琼石，神妃侍衣裳。","dynasty":"魏晋","title":"游仙诗四首其三"}
{"author":"张华","content":"游仙迫西极，弱水隔流沙。云榜鼓雾柂，飘忽陵飞波。","dynasty":"魏晋","title":"游仙诗四首其四"}
{"author":"张华","content":"君子有逸志，栖迟于一丘。仰荫高林茂，俯临渌水流。恬淡养玄虚，沈精研圣猷。","dynasty":"魏晋","title":"赠挚仲治诗"}
{"author":"张华","content":"隐士托山林，遁世以保真。连惠亮未遇，雄才屈不伸。","dynasty":"魏晋","title":"招隐诗二首其一"}
{"author":"张华","content":"栖迟四野外，陆沈背当时。循名掩不著，藏器待无期。羲和策六龙，弭节越崦嵫。盛年俯仰过，忽若振轻丝。","dynasty":"魏晋","title":"招隐诗二首其二"}
{"author":"张华","content":"混沌无形气，奚从生两仪。元一是能分，术极焉能离。玄为谁翁子，道是谁家儿。天行自西回，日月曷东驰。","dynasty":"魏晋","title":"诗"}
{"author":"张华","content":"清晨登陇首，坎壈行山难。岭阪峻阻曲，羊肠独盘桓。","dynasty":"魏晋","title":"诗"}
{"author":"张华","content":"乘马佚于野，泽雉苦于樊。役心以婴物，岂云我自然。","dynasty":"魏晋","title":"诗"}
{"author":"张华","content":"日南出野女，群行不见夫。其状精且白，裸袒无衣襦。","dynasty":"魏晋","title":"诗"}
{"author":"张华","content":"先生统大业，玄化渐八维。仪刑孚万邦，内训隆壶闱。皇英垂帝典，大雅咏三妃。执德宣隆教，正位理厥机。含章体柔顺，率礼蹈谦祗。螽斯弘慈惠，樛木逮幽微。徽时穆清风，高义邈不追。遗荣参日月，百世仰馀晖。","dynasty":"魏晋","title":"晋中宫所歌"}
{"author":"张华","content":"族燕明礼顺，啜食序亲亲。骨肉散不殊，昆弟岂他人。本枝笃同庆，棠棣著先民。于皇圣明后，天覆弘且仁。隆礼崇亲戚，旁施协族姻。式宴尽酣娱，饮御备羞珍。和光既宣洽，上下同欢欣。德教加四海，敦睦被无垠。","dynasty":"魏晋","title":"晋宗亲会歌"}
{"author":"张华","content":"重华隆帝道，戎蛮或不宾。徐夷兴有周，鬼方亦违殷。今在盛明世，寇虐动西垠。豺狼染牙爪，群生号穹旻。元帅统方夏，出车抚凉秦。众贞必以律，臧否实在人。威信加殊类，疏逖思自亲。单醪岂有味，挟纩感至仁。武功尚止戈，七德美安民。远迹由斯举，永世无风尘。","dynasty":"魏晋","title":"晋凯歌二首其一命将出征歌"}
{"author":"张华","content":"猃狁背天德，构乱扰邦畿。戎车震朔野，群帅赞皇威。将士齐心旅，感义忘其私。积势如𨎎弩，赴节如发机。嚣声动山谷，金光曜素晖。挥戟陵劲敌，武步蹈横尸。鲸鲵皆授首，北土永清夷。昔往冒隆暑，今来白雪霏。征夫信勤瘁，自古咏采薇。收荣于舍爵，燕喜在凯归。","dynasty":"魏晋","title":"晋凯歌二首其二劳还师歌"}
{"author":"张华","content":"荷生绿泉中，碧叶齐如规。𢌞荡流雾珠，映水逐条垂。照灼此金塘，藻曜君王池。不愁世尝绝，但畏盛明移。","dynasty":"魏晋","title":"咏荷"}
{"author":"张华","content":"大仪斡运，天回地游。四气鳞次，寒暑环周。星光既夕，忽焉素秋。凉风振落，熠耀宵流。吉士思秋，实感物化。日与月与，荏苒代谢。逝者如斯，曾无日夜。嗟尔庶士，胡宁自舍。仁道不遐，德輶如羽。求焉斯至，众鲜克举。大猷玄漠，将抽厥绪。先民有作，贻我高矩。虽有淑姿，放心纵逸。出般于游，居多暇日。如彼梓材，弗勤丹漆。虽劳朴斫，终负素质。养由矫矢，兽号于林。蒲芦萦缴，神感飞禽。末伎之妙，动物应心。研精耽道，安有幽深。安心恬荡，栖志浮云。体之以质，彪之以文。如彼南亩，力耒既勤。藨蓘致功，必有丰殷。水积成川，载澜载清。土积成山，歊蒸郁冥。山不让尘，川不辞盈。勉尔含弘，以隆德声。高以下基，洪由纤起。川广自源，成人在始。累微以著，乃物之理。纆牵之长，实累千里。复礼终明，天下归仁。若金受砺，若泥在钧。进德修业，辉光日新。隰朋仰慕，予亦何人。","dynasty":"魏晋","title":"励志诗"}
{"author":"张华","content":"赫赫大晋，奄有万方。陶以仁化，曜以天光。二迹陕西，实在我王。内饪玉铉，外惟鹰扬。四牡扬镳，玄辂振绥。庶寮群后，饯饮洛湄。感离欢凄，慕德迟迟。","dynasty":"魏晋","title":"祖道征西应诏诗"}
{"author":"张华","content":"崇选穆穆，利建明德。于显穆亲，时惟我王。禀姿自然，金质玉相。光宅旧赵，作镇冀方。休宠曲锡，备物焕彰。发轨上京，出自天邑。百寮饯行，缙绅具集。轩冕峨峨，冠盖习习。恋德惟德，永欢弗及。","dynasty":"魏晋","title":"祖道赵王应诏诗"}
{"author":"张华","content":"暮春元日，阳气清明。祁祁甘雨，膏泽流盈。习习祥风，启滞导生。禽鸟翔逸，卉木滋荣。纤条被绿，翠华含英。于皇我后，钦若昊乾。顺时省物，言观中园。燕及群辟，乃命乃延。合乐华池，祓濯清川。泛彼龙舟，溯游洪源。朱幕云覆，列坐文茵。羽觞波腾，品物备珍。管弦繁会，变用奏新。穆穆我皇，临下渥仁。训以慈惠，询纳广神。好乐无荒，化达无垠。咨予微臣，荷宠明时。忝恩于外，攸攸三期。犬马惟慕，天实为之。灵启其愿，遐愿在兹。于以表情，爰著斯诗。","dynasty":"魏晋","title":"太康六年三月三日后园会诗"}
{"author":"张华","content":"日月不留，四气回周。节庆代序，万国同休。庶尹群后，奉寿升朝。我有嘉礼，式宴百僚。繁肴绮错，旨酒泉渟。笙镛和奏，磬管流声。上隆其爱，下尽其心。宣其壅滞，训之德音。乃宣乃训，配享交泰。永载仁风，长抚无外。","dynasty":"魏晋","title":"晋冬至初岁小会歌"}
{"author":"张华","content":"亹亹我皇，配天垂光。留精日昃，经览无方。听朝有暇，延命众臣。冠盖云集，樽俎星陈。肴蒸多品，八珍代变。羽爵无算，究乐极宴。歌者流声，舞者投袂。动容有节，丝竹并设。宣畅四体，繁手趣挚。欢足发和，酣不忘礼。好乐无荒，翼翼济济。","dynasty":"魏晋","title":"晋宴会歌"}
{"author":"张华","content":"曰皇上天，玄鉴惟光。神器周回，五德代章。祚命于晋，世有哲王。弘济区夏，陶甄万方。大明垂耀，旁烛无疆。蚩蚩庶类，风德永康。皇道惟清，礼乐斯经。金石在县，万舞在庭。象容表庆，协律被声。轶武超沪，取节六英。同进退让，化渐无形。大和宣洽，通于幽冥。","dynasty":"魏晋","title":"晋正德大豫舞歌二首其一正德舞歌"}
{"author":"张华","content":"惟天之命，符运有归。赫赫大晋，三后重晖。继明绍世，光抚九围。我皇绍期，遂在璇玑。群生属命，奄有庶邦。慎徽五典，玄教遐通。万方同轨，率土咸雍。爰制大豫，宣德舞功。醇化既穆，王道协隆。仁及草木，惠加昆虫。亿兆夷人，悦仰皇风。不显大业，永世弥崇。","dynasty":"魏晋","title":"晋正德大豫舞歌二首其二大豫舞歌"}
{"author":"张华","content":"朱李生东苑，甘瓜出西郊。","dynasty":"魏晋","title":"真人篇"}
{"author":"张华","content":"阑径少行迹，玉台坐网丝。","dynasty":"魏晋","title":"诗"}
{"author":"张华","content":"青盖覆金鞍，樱桃含红萼。","dynasty":"魏晋","title":"诗"}
{"author":"张华","content":"重纩无暖气，轻被覆空床。","dynasty":"魏晋","title":"苦寒行"}
{"author":"程准","content":"船系钓台下，身寄碧云端。胸中千古风月，笔下助波澜。唤起羊裘仙魄，来伴蝉冠清影，星阁倚阑干。上想中兴事，名节重于山。濯沧浪，开玉鉴，照朱颜。平生多少英气，直欲斩楼兰。尽道诗书元帅，好作经纶上衮，勋业秉华丹。霄汉展鸾翼，雷雨震龙蟠。","dynasty":"宋代","title":"水调歌头"}
{"author":"程准","content":"船系钓台下，身寄碧云端。胸中千古风月，笔下助波澜。唤起羊裘仙魄，来伴蝉冠清影，星阁倚阑干。上想中兴事，名节重於山。濯沧浪，开玉鉴，照朱颜。平生多少英气，直欲斩楼兰。尽道诗书元帅，好作经纶上衮，勋业秉华丹。霄汉展鸾翼，雷雨震龙蟠。","dynasty":"宋代","title":"水调歌头·船系钓台下"}
{"author":"程准","content":"雨歇黄梅后，秋生麦熟前。偶同金马客，来访玉龙泉。竹叶一樽酒，榴花五月天。不妨扶拄杖，行到白云边。","dynasty":"宋代","title":"留题顶山止方"}
{"author":"程准","content":"帆带暮云归别浦，崖拖秋色落澄波。天连尺五银河挽，月倍寻常玉镜磨。","dynasty":"宋代","title":"明远楼"}
{"author":"贾弇","content":"江南孟夏天，慈竹笋如编。蜃气为楼阁，蛙声作管弦。","dynasty":"唐代","title":"状江南。孟夏"}
{"author":"冯善","content":"震泽春深涨碧漪，静涵天影漾玻璃。遥增越峤千寻阔，顿减吴山数尺低。红泛落花通别浦，绿含芳草漫长堤。钓舟昨夜归来晚，没却渔矶路亦迷。","dynasty":"明代","title":"太湖春涨"}
{"author":"冯善","content":"七级浮屠势壮哉，千年高枕古城隈。丹甍碧瓦排云起，朱户雕栏倚汉开。十里传闻金铎响，半天飞下玉龙来。几回登览舒长啸，声逐清风落九垓。","dynasty":"明代","title":"南禅宝塔"}
{"author":"张格","content":"龙华咫尺断来音，日夕空驰咏德心。禅月字清师号别，寿春诗古帝恩深。画成罗汉惊三界，书似张颠直万金。莫倚名高忘故旧，晓晴闲步一相寻。","dynasty":"唐代","title":"寄禅月大师"}
{"author":"高子凤","content":"地产枝莲异，莲宫自此兴。殊祥天不靳，奇艳雪堪陵。魄化疑吴女，碑传有蜀僧。何当寻胜概，吟断佛前灯。","dynasty":"宋代","title":"白莲花"}
{"author":"高子凤","content":"松泽亭前山色幽，洙泾渡口荻花秋。离钩三寸无人会，一棹东西独未休。","dynasty":"宋代","title":"松泽西亭其一"}
{"author":"高子凤","content":"野水閒云无定踪，一生空棹月明中。锦鳞才得翻船去，堪笑家风彻底穷。","dynasty":"宋代","title":"松泽西亭其二"}
{"author":"高子凤","content":"西亭无处认遗基，烟月空馀旧唱辞。欲问辞中端的意，渚花堤柳可能知。","dynasty":"宋代","title":"松泽西亭其三"}
{"author":"高子凤","content":"劈口两桡无剩法，点头三下不容声。谢师付授从今了，一段风流画不成。","dynasty":"宋代","title":"松泽西亭其四"}
{"author":"高子凤","content":"隔水遥山数朵青，送人依旧泊閒亭。此舟未信无重过，门枕蘋汀夜不扃。","dynasty":"宋代","title":"松泽西亭其五"}
{"author":"高子凤","content":"篱根玉瘦两三枝，为绕吟香夜不归。安得密林千亩月，仰眠吹笛看花飞。","dynasty":"宋代","title":"题杨补之墨梅卷"}
{"author":"程鸣凤","content":"古来何物支乾坤，除四书外旁无门。晦翁乘风游混沦，天宇扫净滔云昏。周程扶起周孔尊，只手闸断狂澜奔。当时正气横八垠，犹尔不免遭群喧。曾几何日班廷鸳，晓梦有栩枌榆村。翁已仙去谁招魂，有亭渠渠波沄沄。风烟苔径新屐痕，滕侯肯之弟昆。溪山荏苒更寒暄，空余碧树吟霜猿。人间兴废谁能论，桑田可变海可翻。翁之所恃无有焉，斯文不死道常存。","dynasty":"宋代","title":"晦庵亭"}
{"author":"程鸣凤","content":"汉宫粉黛应无数，明妃却向毡城路。自怜倾国不用金，翻被一生颜色误。世间那有真妍媸，明妃马上休伤悲。不信但看奇男子，多少尘埋未见知。","dynasty":"宋代","title":"明妃"}
{"author":"程鸣凤","content":"银河底穿不可塞，一泻砰砰下空碧。峰高云邃源荒茫，但见岩飞练千尺。我来导这赴苍壑，流出凌江散天泽。余波直赴黄木湾，飓卷鳌翻浪花白。竟从海若膏乾坤，岂但梅边活甘液。","dynasty":"宋代","title":"杨历岩"}
{"author":"冯骧","content":"时遭丧乱堕胡尘，赎转蛾眉竟有人。塞外云埋多少骨，累累半是汉家臣。","dynasty":"近代","title":"戊辰秋日和吴梅村先生戏题士女图十二绝句"}
{"author":"冯骧","content":"西蜀文章兆自汉，文翁讲学如天旦。前有相如后渊云，球琳玉石争璀璨。当时文运正隆盛，逮夫唐宋风不竞。眉山父子起其间，以文鸣世相辉映。老泉学术尚纵横，落笔能令风雨惊。议论虽然多杂霸，老凤清于雏凤声。轼辙二子承渊源，轰轰大地转双辕。天章云汉两手抉，扫尽浊世秕糠言。交争青苗字成血，两公之心月夜雪。无如权臣锢主聪，前后谏章空剀切。从此乌台起诗案，指摘诗篇为谤讪。珠玉沈埋数十年，世间无复坡词翰。为兄上书有子由，句含血泪字含秋。裕陵冰鋻不可及，鸱鸮虽恶空嘲啁。党人碑上目为奸，翻为两公开笑颜。设使当时无姓字，空悬肝胆照人间。我读公书废书叹，文字翻招边远窜。丰城剑气终难埋，至今瓣香长不断。","dynasty":"近代","title":"读三苏全集书后"}
{"author":"冯骧","content":"欲突不突蛤蟆山。欲流不流玻璃水。江水泱泱山苍苍，毓秀钟灵光图史。眉州城西环水清，纱线街头莽榛荆。仆夫鞭指路人告，苏公里第横丹楹。忆昔此地逆贼蟠，酋何人兮铁脚蛮。闬闳广厦供薪爨，灵祠灰烬赭衣冠。瓦毁土崩栋梁折，虏众闻之心胆裂。修葺曾来守赵公，岿然灵光长不灭。甘蕉百尺柳十围，拂檐舞槛花乱飞。观莲台畔雨初涨，兜罗绵上云生辉。老松蜿蜒龙腾沫，翠柏轮囷鹰鞲脱。龙眠画像生气存，骍券亲书山谷跋。苔斑藓蚀摩穹碑，螭首狰狞蚨灵龟。滁黄镌板恣题咏，沁脾炙口长春诗。旁人休拟扬雄宅，英光浩气朝复夕。文章千古八大家，经济一门三词客。怒号风雨蛟龙走，乘凤飞鸾孝且友。春蔬秋韭荐馨香，芳名终古三不朽。","dynasty":"近代","title":"拟王渔洋眉州谒三苏祠"}
{"author":"冯骧","content":"焦山寺前围似铁，鸟飞不过鱼虾绝。万舸军声涌怒潮，万丈潮头流碧血。血中突闻鼓声吼，子弟八千胆如斗。密布云罗数万重，阻逼蛟龙不敢走。一自胡马渡江来，烽火纷腾鼓角哀。光世溃逃杜充叛，声势赫赫轰如雷。女真奋勇相追逐，直使中原如破竹。明州屠罢又潭州，狐兔潜逃杜鹃哭。雄兵一夜集江中，百万车骑拜下风。大纛高牙标姓字，锦衣骢马韩相公。相公神勇真无偶，横空飞下杀人手。江北江南背嵬军，渺视金酋若刍狗。一破大仪兵，再全海州守。中兴武功第一人，肯使跳梁容小丑。形势先据金山顶，太子红袍空驰骋。展动长枪欲刺天，满船日耀兵戈影。杀气连天卷天黑，白浪摩空云无色。两岸草木皆雄兵，一江鹭鸥尽劲敌。牙樯林立峙如山，箭似飞蝗风雨击。横空鸟雀都难飞，戈戟丛中汗血滴。山头娘子军尤壮，锦伞绣旗屹相向。一阵涛回胥母狂，千军胆落黄天荡。黄天荡中两瓯鼓，江水去天只尺五。万顷波摇星斗寒，螓首蛾眉胭脂虎。乌珠搔首唤奈何，洛索仓黄难禦侮。生擒龙虎大王归，大兵指日平胡虏。献金帛，献名马，俯伏船头泪空洒。江干不筑受降城，软语温言胡为者。身似扶危郭汾阳，怀寄渡江祖士雅。誓欲亲迎二圣还，独木何难支大厦。战舰艨艟金人窘，刁斗森严日夜警。一旦凿通老鹳河，海鹘飞腾奔小艇。可怜四十八日中，帷幄机谋成画饼。可怜两河父老声，扼腕抚膺空引领。吁嗟刘锜破顺昌，沂中捷报自藕塘。和尚原头吴玠马，朱仙镇上岳家枪。岂期朝廷主和约，少保已含冤，秦桧方组阁，不如朝跨驴兮夕放鹤。夫妇偕老西湖滨，春秋共唱渔家乐。吁嗟乎，当年猛虎卧茅檐，今日巨鱼潜大壑。","dynasty":"近代","title":"韩世忠大战黄天荡歌"}
{"author":"冯骧","content":"杀气勃勃阵云黑，威镇山东控河北。百万军声涌怒潮，阻逼金酋归不得。一破郾城兵，再诛颖昌贼。麻扎刀利孰敢当，泰山军来如霹雳。雄心击碎玉唾壶，壮怀欲饮金人血。旌旗林立鼓殷天，朱仙镇中围似铁。此唤岳爷爷，彼嗟风猎猎。撼军信比撼山难，投诚争欲投矛戟。乌珠搔首唤奈何，达赉仓皇头破裂。大兵指日抵黄龙，雄竹豪丝声激越。迎我二圣还，仗尔三军力。整顿半壁天，表扬孤臣节。岂期十二金字牌，万里长城中道折。可怜两河哭震天，父老攀辕枉凄切。可怜十载恢复功，涅背精忠空报国。缚虎容易放虎难，伤哉七字误长舌。岂真天弃赵官家，不使金瓯补残缺。岂真帝安小朝廷，不使将军称无敌。至今黄茅白苇间，叱吒之声犹未绝。每当风雨斗长空，何异当年相攻击。吁嗟乎，何异当年相攻击。","dynasty":"近代","title":"岳武穆大战朱仙镇歌"}
{"author":"冯骧","content":"黑云压压红云烁，万仞蜀山齐束缚。独有双锋陡插天，全川门户此扃钥。小剑势崔嵬，大剑形峻崿。远连千佛岩，近接飞仙阁。锋芒直达霄汉间，毒雾阴风常喷薄。猿鸟飞走据危巅，蛟龙蜿蜒潜幽壑。光冲上界星斗寒，石借他山几攻错。宛若文笔峰，亦类芙蓉萼。白刃漫拟刻舟求，青萍不向延平跃。危峦左右耸长空，直使万马千骑北来诸军皆胆落。忆昔蚕丛及鱼凫，恃险凭临如城郭。金牛乍开力士死，名山不假五丁凿。我闻秦人伐蜀川，横磨万剑空剽掠。又闻邓艾度阴平，倚天长剑终无着。旗鼓尚敢出井陉，岂无奇峰似邪镆。天堑飞渡入金陵，千寻铁锁亦销铄。可知在德不在险，王者从来有远略。事无大小理则同，谁将得失咎霜锷。迄今栈道如通衢，冷月闲云争秀削。精光依旧贯长虹，浩气犹然钟磅礴。几多成败与兴衰，世运沧桑浑如昨。策杖关前一俯视，千山万岭皆卑弱。","dynasty":"近代","title":"剑门关"}
{"author":"冯骧","content":"杜陵叟，居杜曲，终岁胼手兼胝足。刈麦初罢又插秧，身劳岂畏泥涂辱。旱魃为虐苗皆枯，大风卷地更折谷。天灾厄人人无言，县官催租火迅速。哀鸿嗷未休，豺虎满人屋。粟帛献稍迟，金刚齐努目。竹笥搜尽寒冬衣，桑阴鬻我耕田犊。官钱虽纳杼柚空，谁将灾苦宣苍穹。苍穹明镜鉴万里，讵能察我茅檐蔀屋之私衷。","dynasty":"近代","title":"杜陵叟伤农夫之困也"}
{"author":"韩滉","content":"晦日新晴春色娇，万家攀折渡长桥。年年老向江城寺，不觉春风换柳条。","dynasty":"唐代","title":"晦日呈诸判官"}
{"author":"韩滉","content":"万事伤心对管弦，一身含泪向春烟。黄金用尽教歌舞，留与他人乐少年。","dynasty":"唐代","title":"听乐怅然自述（一作病中遣妓，一作司空曙诗）"}
{"author":"韩滉","content":"正法何曾执贝，空门不积馀财。白日既能赌博，通宵必醉尊罍。强说天堂难到，又言地狱长开。并付江神收管，波中便是泉台。","dynasty":"唐代","title":"判僧云晏五人聚赌喧诤语"}
{"author":"陈汝缵","content":"雁门春霭路，烟雨几重山。马迹遥程滑，樵歌冷韵间。岚浮横瀑影，径曲绣苔斑。转折深林外，村庐湿翠环。","dynasty":"清代","title":"雁门烟雨"}
{"author":"韩偓","content":"何处一屏风，分明怀素踪。虽多尘色染，犹见墨痕浓。怪石奔秋涧，寒藤挂古松。若教临水畔，字字恐成龙。","dynasty":"唐代","title":"草书屏风"}
{"author":"韩偓","content":"褭雨拖风不自持，全身无力向人垂。玉纤折得遥相赠，便似观音手里时。","dynasty":"唐代","tags":"咏柳","title":"咏柳"}
{"author":"韩偓","content":"眼意心期卒未休，暗中终拟约秦楼。光阴负我难相遇，情绪牵人不自由。遥夜定嫌香蔽膝，闷时应弄玉搔头。樱桃花谢梨花发，肠断青春两处愁。","dynasty":"唐代","tags":"女子，怀人，相思","title":"青春"}
{"author":"韩偓","content":"梅花不肯傍春光，自向深冬著艳阳。龙笛远吹胡地月，燕钗初试汉宫妆。风虽强暴翻添思，雪欲侵凌更助香。应笑暂时桃李树，盗天和气作年芳。","dynasty":"唐代","title":"梅花"}
{"author":"韩偓","content":"碧阑干外绣帘垂，猩血屏风画折枝。八尺龙须方锦褥，已凉天气未寒时。","dynasty":"唐代","tags":"唐诗三百首，婉约，爱情，写景","title":"已凉"}
{"author":"韩偓","content":"恻恻轻寒翦翦风，小梅飘雪杏花红。夜深斜搭秋千索，楼阁朦胧烟雨中。","dynasty":"唐代","tags":"寒食节，写景，秋千","title":"夜深/寒食夜"}
{"author":"韩偓","content":"旅舍残春宿雨晴，恍然心地忆咸京。树头蜂抱花须落，池面鱼吹柳絮行。禅伏诗魔归净域，酒冲愁阵出奇兵。两梁免被尘埃污，拂拭朝簪待眼明。","dynasty":"唐代","tags":"回忆，长安，爱国","title":"残春旅舍"}
{"author":"韩偓","content":"天际霞光入水中，水中天际一时红。直须日观三更后，首送金乌上碧空。","dynasty":"唐代","tags":"日出","title":"晓日"}
{"author":"韩偓","content":"侍女动妆奁，故故惊人睡。那知本未眠，背面偷垂泪。懒卸凤凰钗，羞入鸳鸯被。时复见残灯，和烟坠金穗。","dynasty":"唐代","tags":"女子，思夫","title":"生查子·侍女动妆奁"}
{"author":"韩偓","content":"纨扇相欹绿，香囊独立红。浸淫因重露，狂暴是秋风。逸调无人唱，秋塘每夜空。何繇见周昉，移入画屏中。","dynasty":"唐代","title":"荷花"}
{"author":"韩偓","content":"主暗臣忠枉就刑，遂教强国醉中倾。人亡建业空城在，花落西江春水平。万古壮夫犹抱恨，至今词客尽伤情。徒劳铁锁长千尺，不觉楼船下晋兵。","dynasty":"唐代","title":"吴郡怀古"}
{"author":"韩偓","content":"深院寥寥竹荫廊，披衣欹枕过年芳。守愚不觉世途险，无事始知春日长。一亩落花围隙地，半竿浓日界空墙。今来自责趋时懒，翻恨松轩书满床。","dynasty":"唐代","title":"守愚"}
{"author":"韩偓","content":"元宵清景亚元正，丝雨霏霏向晚倾。桂兔韬光云叶重，烛龙衔耀月轮明。烟空但仰如膏润，绮席都忘滴砌声。更待今宵开霁后，九衢车马未妨行。","dynasty":"唐代","title":"元夜即席"}
{"author":"韩偓","content":"关门愁立候鸡鸣，搜景驰魂入杳冥。云外日随千里雁。山根霜共一潭星。路盘暂见樵人火，栈转时闻驿使铃。自问辛勤缘底事，半年驱马傍长亭。","dynasty":"唐代","title":"早发蓝关"}
{"author":"韩偓","content":"早随真侣集蓬瀛，阊阖门开尚见星。龙尾楼台迎晓日，鳌头宫殿入青冥。暗惊凡骨升仙籍，忽讶麻衣谒相庭。百辟敛容开路看，片时辉赫胜图形。","dynasty":"唐代","title":"及第过堂日作"}
{"author":"韩偓","content":"褰裳拥鼻正吟诗，日午墙头独见时。血染蜀罗山踯躅，肉红宫锦海棠梨。因狂得病真闲事，欲咏无才是所悲。看却东风归去也，争教判得最繁枝。","dynasty":"唐代","title":"见花"}
{"author":"韩偓","content":"刺绣非无暇，幽窗自鲜欢。手香江橘嫩，齿软越梅酸。密约临行怯，私书欲报难。无凭谙鹊语，犹得暂心宽。","dynasty":"唐代","title":"幽窗（以下《香奁集》）"}
{"author":"韩偓","content":"梦啼呜咽觉无语，杳杳微微望烟浦。楼空客散燕交飞，江静帆飞日亭午。ok鱼苦笋香味新，杨柳酒旗三月春。风光百计牵人老，争奈多情是病身。","dynasty":"唐代","title":"江楼二首"}
{"author":"韩偓","content":"三月伤心仍晦日，一春多病更阴天。雄豪亦有流年恨，况是离魂易黯然。","dynasty":"唐代","title":"流年"}
{"author":"韩偓","content":"莫嫌谈笑与经过，却恐闲多病亦多。若遣心中无一事，不知争奈日长何。","dynasty":"唐代","title":"赠友人"}
{"author":"韩偓","content":"青桐承雨声，声声何重叠。疏滴下高枝，次打欹低叶。鸟湿更梳翎，人愁方拄颊。独自上西楼，风襟寒帖帖。","dynasty":"唐代","title":"雨中"}
{"author":"韩偓","content":"雁行斜拂雨村楼，帘下三重幕一钩。倚柱不知身半湿，黄昏独自未回头。","dynasty":"唐代","title":"雨村"}
{"author":"韩偓","content":"酥凝背胛玉搓肩，轻薄红绡覆白莲。此夜分明来入梦，当时惆怅不成眠。眼波向我无端艳，心火因君特地然。莫道人生难际会，秦楼鸾凤有神仙。","dynasty":"唐代","title":"偶见背面是夕兼梦"}
{"author":"韩偓","content":"甚感殷勤意，其如阻碍何。隔帘窥绿齿，映柱送横波。老大逢知少，襟怀暗喜多。因倾一尊酒，聊以慰蹉跎。","dynasty":"唐代","title":"个侬"}
{"author":"韩偓","content":"昼漏迢迢夜漏迟，倾城消息杳无期。愁肠泥酒人千里，泪眼倚楼天四垂。自笑计狂多独语，谁怜梦好转相思。何时斗帐浓香里，分付东风与玉儿。","dynasty":"唐代","title":"有忆"}
{"author":"韩偓","content":"睡髻休频拢，春眉忍更长。整钗栀子重，泛酒菊花香。绣叠昏金色，罗揉损砑光。有时闲弄笔，亦画两鸳鸯。","dynasty":"唐代","title":"信笔"}
{"author":"韩偓","content":"天遣多情不自持，多情兼与病相宜。蜂偷野蜜初尝处，莺啄含桃欲咽时。酒荡襟怀微駊騀，春牵情绪更融怡。水香剩置金盆里，琼树长须浸一枝。","dynasty":"唐代","title":"多情（庚午年在桃林场作）"}
{"author":"韩偓","content":"春融艳艳，大醉陶陶。漏添迟日，箭减良宵。藤垂戟户，柳拂河桥。帘幕燕子，池塘伯劳。肤清臂瘦，衫薄香销。楚殿衣窄，南朝髻高。河阳县远，清波地遥。丝缠露泣，各自无憀.","dynasty":"唐代","title":"春昼"}
{"author":"韩偓","content":"忆眠时，春梦困腾腾。展转不能起，玉钗垂枕棱。忆行时，背手挼金雀。敛笑慢回头，步转阑干角。忆去时，向月迟迟行。强语戏同伴，图郎闻笑声。","dynasty":"唐代","title":"三忆"}
{"author":"韩偓","content":"春楼处子倾城，金陵狎客多情。朝云暮雨会合，罗袜绣被逢迎。华山梧桐相覆，蛮江豆蔻连生。幽欢不尽告别，秋河怅望平明。一灯前雨落夜，三月尽草青时。半寒半暖正好，花开花谢相思。惆怅空教梦见，懊恼多成酒悲。红袖不干谁会，揉损联娟澹眉。此间青草更远，不唯空绕汀洲。那里朝日才出，还应先照西楼。忆泪因成恨泪，梦游常续心游。桃源洞口来否，绛节霓旌久留。","dynasty":"唐代","title":"六言三首"}
{"author":"韩偓","content":"碧桐阴尽隔帘栊，扇拂金鹅玉簟烘。扑粉更添香体滑，解衣唯见下裳红。烦襟乍触冰壶冷，倦枕徐欹宝髻松。何必苦劳魂与梦，王昌只在此墙东。","dynasty":"唐代","title":"昼寝"}
{"author":"韩偓","content":"倚醉无端寻旧约，却怜惆怅转难胜。静中楼阁深春雨。远处帘栊半夜灯。抱柱立时风细细，绕廊行处思腾腾。分明窗下闻裁翦，敲遍阑干唤不应。","dynasty":"唐代","title":"倚醉"}
{"author":"韩偓","content":"腕白肤红玉笋芽，调琴抽线露尖斜。背人细撚垂胭鬓。向镜轻匀衬脸霞。怅望昔逢褰绣幔，依稀曾见托金车。后园笑向同行道，摘得蘼芜又折花。","dynasty":"唐代","title":"咏手"}
{"author":"韩偓","content":"香侵蔽膝夜寒轻，闻雨伤春梦不成。罗帐四垂红烛背，玉钗敲著枕函声。","dynasty":"唐代","title":"闻雨"}
{"author":"韩偓","content":"院宇秋明日日长，社前一雁到辽阳。陇头针线年年事，不喜寒砧捣断肠。","dynasty":"唐代","title":"联缀体"}
{"author":"韩偓","content":"抬镜仍嫌重，更衣又怕寒。宵分未归帐，半睡待郎看。","dynasty":"唐代","title":"半睡"}
{"author":"韩偓","content":"清江碧草两悠悠，各自风流一种愁。正是落花寒食夜，夜深无伴倚南楼。","dynasty":"唐代","title":"寒食夜（一作深夜，一作夜深）"}
{"author":"韩偓","content":"鞭梢乱拂暗伤情，踪迹难寻露草青。犹是玉轮曾辗处，一泓秋水涨浮萍。","dynasty":"唐代","title":"重游曲江"}
{"author":"韩偓","content":"悲歌泪湿澹胭脂，闲立风吹金缕衣。白玉堂东遥见后，令人斗薄画杨妃。","dynasty":"唐代","title":"遥见"}
{"author":"韩偓","content":"一夜清风动扇愁，背时容色入新秋。桃花脸里汪汪泪，忍到更深枕上流。","dynasty":"唐代","title":"新秋"}
{"author":"韩偓","content":"蹋青会散欲归时，金车久立频催上。收裙整髻故迟迟，两点深心各惆怅。","dynasty":"唐代","title":"蹋青"}
{"author":"韩偓","content":"粉纭隔窗语，重约蹋青期。总得相逢处，无非欲去时。恨深书不尽，宠极意多疑。惆怅桃源路，惟教梦寐知。","dynasty":"唐代","title":"欲去"}
{"author":"韩偓","content":"秋寒洒背入帘霜，凤胫灯清照洞房。蜀纸麝煤沾笔兴，越瓯犀液发茶香。风飘乱点更筹转，拍送繁弦曲破长。散客出门斜月在，两眉愁思问横塘。","dynasty":"唐代","title":"横塘"}
{"author":"韩偓","content":"洞房深闭不曾开，横卧乌龙作妒媒。好鸟岂劳兼比翼，异华何必更重台。难留旋逐惊飙去，暂见如随急电来。多为过防成后悔，偶因翻语得深猜。已嫌刻蜡春宵短，最恨鸣珂晓鼓催。应笑楚襄仙分薄，日中长是独裴回。","dynasty":"唐代","title":"妒媒"}
{"author":"韩偓","content":"动静防闲又怕疑，佯佯脉脉是深机。此身愿作君家燕，秋社归时也不归。","dynasty":"唐代","title":"不见"}
{"author":"韩偓","content":"髻根松慢玉钗垂，指点花枝又过时。坐久暗生惆怅事，背人匀却泪胭脂。","dynasty":"唐代","title":"松髻"}
{"author":"韩偓","content":"眉如半月云如鬟，梧桐叶落敲井阑。孤灯亭亭公署寒，微霜凄凄客衣单。想美人兮云一端，梦魂悠悠关山难。空房展转怀悲酸，铜壶漏尽闻金鸾。","dynasty":"唐代","title":"寄远（在岐日作）"}
{"author":"韩偓","content":"东乌西兔似车轮，劫火桑田不复论。唯有风光与踪迹，思量长是暗销魂。","dynasty":"唐代","title":"踪迹"}
{"author":"韩偓","content":"风雨萧萧，石头城下木兰桡。烟月迢迢，金陵渡口去来潮。自古风流皆暗销，才魂妖魂谁与招？彩笺丽句今已矣，罗袜金莲何寂寥。","dynasty":"唐代","title":"金陵（杂言）"}
{"author":"韩偓","content":"去是黄昏后，归当胧fC时。叉衣吟宿醉，风露动相思。","dynasty":"唐代","title":"早归"}
{"author":"韩偓","content":"学梳松鬓试新裙，消息佳期在此春。为要好多心转惑，遍将宜称问傍人。","dynasty":"唐代","title":"新上头"}
{"author":"韩偓","content":"夜短睡迟慵早起，日高方始出纱窗。中庭自摘青梅子，先向钗头戴一双。","dynasty":"唐代","title":"中庭"}
{"author":"韩偓","content":"绝代佳人何寂寞，梨花未发梅花落。东风吹雨入西园，银线千条度虚阁。脸粉难匀蜀酒浓，口脂易印吴绫薄。娇饶意态不胜羞，愿倚郎肩永相著。","dynasty":"唐代","title":"意绪"}
{"author":"韩偓","content":"宫样衣裳浅画眉，晚来梳洗更相宜。水精鹦鹉钗头颤，举袂佯羞忍笑时。","dynasty":"唐代","title":"忍笑"}
{"author":"韩偓","content":"澹月照中庭，海棠花自落。独立俯闲阶，风动秋千索。雨后碧苔院，霜来红叶楼。闲阶上斜日，鹦鹉伴人愁。酒力滋睡眸，卤莽闻街鼓。欲明天更寒，东风打窗雨。罗幕生春寒，绣窗愁未眠。南湖一夜雨，应湿采莲船。","dynasty":"唐代","title":"效崔国辅体四首"}
{"author":"韩偓","content":"呵花贴鬓黏寒发，凝酥光透猩猩血。经过洛水几多人，唯有陈王见罗袜。","dynasty":"唐代","title":"密意"}
{"author":"韩偓","content":"缉缀小诗钞卷里，寻思闲事到心头。自吟自泣无人会，肠断蓬山第一流。","dynasty":"唐代","title":"思录旧诗于卷上，凄然有感，因成一章"}
{"author":"韩偓","content":"愿结交加梦，因倾潋滟尊。醒来情绪恶，帘外正黄昏。氤氲帐里香，薄薄睡时妆。长吁解罗带，怯见上空床。","dynasty":"唐代","title":"春闺二首"}
{"author":"韩偓","content":"动天金鼓逼神州，惜别无心学坠楼。不得回眸辞傅粉，便须含泪对残秋。折钗伴妾埋青冢，半镜随郎葬杜邮。唯有此宵魂梦里，殷勤见觅凤池头。","dynasty":"唐代","title":"代小玉家为蕃骑所虏后寄故集贤裴公相国"}
{"author":"韩偓","content":"见时浓日午，别处暮钟残。景色疑春尽，襟怀似酒阑。两情含眷恋，一饷致辛酸。夜静长廊下，难寻屐齿看。","dynasty":"唐代","title":"荐福寺讲筵偶见又别（一作别后）"}
{"author":"韩偓","content":"板閤数尊后，至今犹酒悲。一宵相见事，半夜独眠时。明朝窗下照，应有鬓如丝。","dynasty":"唐代","title":"半夜"}
{"author":"韩偓","content":"白下同归路，乌衣枉作邻。珮声犹隔箔，香气已迎人。酒劝杯须满，书羞字不匀。歌怜黄竹怨，味实碧桃珍。翦烛非良策，当关是要津。东阿初度洛，杨恽旧家秦。粉化横波溢，衫轻晓雾春。鸦黄双凤翅，麝月半鱼鳞。别袂翻如浪，回肠转似轮。后期才注脚，前事又含颦。纵有才难咏，宁无画逼真。天香闻更有，琼树见长新。斗草常更仆，迷阄误达晨。嗅花判不得，檀注惹风尘。","dynasty":"唐代","title":"倒押前韵"}
{"author":"韩偓","content":"秋雨五更头，桐竹鸣骚屑。却似残春间，断送花时节。空楼雁一声，远屏灯半灭。绣被拥娇寒，眉山正愁绝。","dynasty":"唐代","title":"五更"}
{"author":"韩偓","content":"厌花落，人寂寞，果树阴成燕翅齐，西园永日闲高阁。后堂夹帘愁不卷，低头闷把衣襟捻。忽然事到心中来，四肢娇入茸茸眼。也曾同在华堂宴，佯佯拢鬓偷回面。半醉狂心忍不禁，分明一任傍人见。书中说却平生事，犹疑未满情郎意。锦囊封了又重开，夜深窗下烧红纸。红纸千张言不尽，至诚无语传心印。但得鸳鸯枕臂眠，也任时光都一瞬。","dynasty":"唐代","title":"厌花落"}
{"author":"韩偓","content":"阡陌悬云壤，阑畦隔艾芝。路遥行雨懒，河阔过桥迟。雁足应难达，狐踪浪得疑。谢鲲吟未废，张硕梦堪思。有意通情处，无言拢鬓时。格高归敛笑，歌怨在颦眉。醉后金蝉重，欢馀玉燕欹。素姿凌白柰，圆颊诮红梨。粉字题花笔，香笺咏柳诗。绣窗携手约，芳草蹋青期。别泪开泉脉，春愁罥藕丝。相思不相信，幽恨更谁知。","dynasty":"唐代","title":"春闷偶成十二韵"}
{"author":"韩偓","content":"楼上澹山横，楼前沟水清。怜山又怜水，两处总牵情。","dynasty":"唐代","title":"两处"}
{"author":"韩偓","content":"拥鼻悲吟一向愁，寒更转尽未回头。绿屏无睡秋分簟，红叶伤心月午楼。却要因循添逸兴，若为趋竞怆离忧。殷勤凭仗官渠水，为到西溪动钓舟。","dynasty":"唐代","title":"拥鼻"}
{"author":"韩偓","content":"时光潜去暗凄凉，懒对菱花晕晓妆。初坼秋千人寂寞，后园青草任他长。","dynasty":"唐代","title":"闺怨"}
{"author":"韩偓","content":"褭娜腰肢澹薄妆，六朝宫样窄衣裳。著词暂见樱桃破，飞醆遥闻豆蔻香。春恼情怀身觉瘦，酒添颜色粉生光。此时不敢分明道，风月应知暗断肠。","dynasty":"唐代","title":"褭娜（丁卯年作）"}
{"author":"韩偓","content":"茶烟睡觉心无事，一卷黄庭在手中。欹枕卷帘江万里，舟人不语满帆风。","dynasty":"唐代","title":"使风"}
{"author":"韩偓","content":"平生情趣羡渔师，此日烟江惬所思。肥鳜香粳小艛艓，断肠滋味阻风时。","dynasty":"唐代","title":"阻风"}
{"author":"韩偓","content":"戍旗青草接榆关，雨里并州四月寒。谁会凭阑潜忍泪，不胜天际似江干。","dynasty":"唐代","title":"并州"}
{"author":"韩偓","content":"江海扁舟客，云山一衲僧。相逢两无语，若个是南能。","dynasty":"唐代","title":"与僧"}
{"author":"韩偓","content":"揭起青篷上岸头，野花和雨冷修修。春江一夜无波浪，校得行人分外愁。","dynasty":"唐代","title":"晚岸"}
{"author":"韩偓","content":"一炷心香洞府开，偃松皱涩半莓苔。水清无底山如削，始有仙人骑鹤来。","dynasty":"唐代","title":"仙山"}
{"author":"韩偓","content":"不悲霜露但伤春，孝理何因感兆民。景帝龙髯消息断，异香空见李夫人。","dynasty":"唐代","title":"过茂陵"}
{"author":"韩偓","content":"斜烟缕缕鹭鸶栖，藕叶枯香折野泥。有个高僧入图画，把经吟立水塘西。","dynasty":"唐代","title":"曲江秋日"}
{"author":"韩偓","content":"扫花虽恨夜来雨，把酒却怜晴后寒。吴质谩言愁得病，当时犹不凭阑干。","dynasty":"唐代","title":"阑干"}
{"author":"韩偓","content":"二月春风澹荡时，旅人虚对海棠梨。不如寄与星郎去，想得朝回正画眉。","dynasty":"唐代","title":"以庭前海棠梨花一枝寄李十九员外"}
{"author":"韩偓","content":"流云溶溶水悠悠，故乡千里空回头。三更犹凭阑干月，泪满关山孤驿楼。","dynasty":"唐代","title":"驿楼"}
{"author":"韩偓","content":"药诀棋经思致论，柳腰莲脸本忘情。频频强入风流坐，酒肆应疑阮步兵。","dynasty":"唐代","title":"频访卢秀才（卢时在选末）"}
{"author":"韩偓","content":"虽可忘忧矣，其如作病何。淋漓满襟袖，更发楚狂歌。","dynasty":"唐代","title":"答友人见寄酒"}
{"author":"韩偓","content":"细雨桃花水，轻鸥逆浪飞。风头阻归棹，坐睡倚蓑衣。","dynasty":"唐代","title":"野钓"}
{"author":"韩偓","content":"云物阴寂历，竹木寒青苍。水冷鹭鸶立，烟月愁昏黄。","dynasty":"唐代","title":"曲江晚思"}
{"author":"韩偓","content":"眉山暗澹向残灯，一半云鬟坠枕棱。四体著人娇欲泣，自家揉损砑缭绫。","dynasty":"唐代","title":"半睡"}
{"author":"韩偓","content":"云横峭壁水平铺，渡口人家日欲晡。却忆往年看粉本，始知名画有工夫。","dynasty":"唐代","title":"商山道中"}
{"author":"韩偓","content":"立意忘机机已生，可能朝市污高情。时人未会严陵志，不钓鲈鱼只钓名。","dynasty":"唐代","title":"招隐"}
{"author":"韩偓","content":"从无入有云峰聚，已有还无电火销。销聚本来皆是幻，世间闲口漫嚣嚣。","dynasty":"唐代","title":"寄禅师"}
{"author":"韩偓","content":"寸发如霜袒右肩，倚肩筇竹貌怡然。悬灯深屋夜分坐，移榻向阳斋后眠。刮膜且扬三毒论，摄心徐指二宗禅。清凉药分能知味，各自胸中有醴泉。","dynasty":"唐代","title":"访明公大德"}
{"author":"韩偓","content":"晚日催弦管，春风入绮罗。杏花如有意，偏落舞衫多。","dynasty":"唐代","title":"大酺乐"}
{"author":"韩偓","content":"泪滴珠难尽，容殊玉易销。傥随明月去，莫道梦魂遥。","dynasty":"唐代","title":"思归乐"}
{"author":"韩偓","content":"天意分明道已光，春游嘉景胜仙乡。玉炉烟直风初静，银汉云消日正长。柳带似眉全展绿，杏苞如脸半开香。黄莺历历啼红树，紫燕关关语画梁。低槛晚晴笼翡翠，小池波暖浴鸳鸯。马嘶广陌贪新草，人醉花堤怕夕阳。比屋管弦呈妙曲，连营罗绮斗时妆。全吴霸越千年后，独此升平显万方。","dynasty":"唐代","title":"御制春游长句"}
{"author":"韩偓","content":"树头初日照西檐，树底蔫花夜雨沾。外院池亭闻动锁，后堂阑槛见垂帘。柳腰入户风斜倚，榆荚堆墙水半淹。把酒送春惆怅在，年年三月病厌厌。","dynasty":"唐代","title":"春尽日"}
{"author":"韩偓","content":"高在酒楼明锦幕，远随渔艇泊烟江。古来幽怨皆销骨，休向长门背雨窗。","dynasty":"唐代","title":"咏灯"}
{"author":"韩偓","content":"骄马锦连钱，乘骑是谪仙。和裙穿玉镫，隔袖把金鞭。去带懵腾醉，归成困顿眠。自怜输厩吏，馀暖在香鞯。","dynasty":"唐代","title":"马上见"}
{"author":"韩偓","content":"浓烟隔帘香漏泄，斜灯映竹光参差。绕廊倚柱堪惆怅，细雨轻寒花落时。","dynasty":"唐代","title":"绕廊"}
{"author":"韩偓","content":"方寸肤圆光致致，白罗绣屟红托里。南朝天子欠风流，却重金莲轻绿齿。","dynasty":"唐代","title":"屐子"}
{"author":"韩偓","content":"别离终日心忉忉，五湖烟波归梦劳。凄凉身事夏课毕，濩落生涯秋风高。居世无媒多困踬，昔贤因此亦号咷.谁怜愁苦多衰改，未到潘年有二毛。","dynasty":"唐代","title":"夏课成感怀"}
{"author":"韩偓","content":"睡起褰帘日出时，今辰初恨间容辉。千行泪激傍人感，一点心随健步归。却望山川空黯黯，回看僮仆亦依依。定知兄弟高楼上，遥指征途羡鸟飞。","dynasty":"唐代","title":"离家第二日却寄诸兄弟"}
{"author":"韩偓","content":"早于喧杂是深雠，犹恐行藏坠俗流。高寺懒为携酒去，名山长恨送人游。关河见月空垂泪，风雨看花欲白头。除却祖师心法外，浮生何处不堪愁。","dynasty":"唐代","title":"游江南水陆院"}
{"author":"韩偓","content":"江南行止忽相逢，江馆棠梨叶正红。一笑共嗟成往事，半酣相顾似衰翁。关山月皎清风起，送别人归野渡空。大抵多情应易老，不堪岐路数西东。","dynasty":"唐代","title":"江南送别"}
{"author":"韩偓","content":"格卑尝恨足牵仍，欲学忘情似不能。入意云山输画匠，动人风月羡琴僧。南朝峻洁推弘景，东晋清狂数季鹰。惆怅后尘流落尽，自抛怀抱醉懵腾。","dynasty":"唐代","title":"格卑"}
{"author":"韩偓","content":"萧条古木衔斜日，戚沥晴寒滞早梅。愁处雪烟连野起，静时风竹过墙来。故人每忆心先见，新酒偷尝手自开。景状入诗兼入画，言情不尽恨无才。","dynasty":"唐代","title":"冬日"}
{"author":"韩偓","content":"去值秋风来值春，前时今日共销魂。颓垣古柏疑山观，高柳鸣鸦似水村。菜甲未齐初出叶，树阴方合掩重门。幽深冻馁皆推分，静者还应为讨论。","dynasty":"唐代","title":"再止庙居"}
{"author":"韩偓","content":"折枪黄马倦尘埃，掩耳凶徒怕疾雷。雪密酒酣偷号去，月明衣冷斫营回。行驱貔虎披金甲，立听笙歌掷玉杯。坐久不须轻矍铄，至今双擘硬弓开。","dynasty":"唐代","title":"老将"}
{"author":"韩偓","content":"绣帘临晓觉新霜，便遣移厨较猎场。燕卒铁衣围汉相，鲁儒戎服从梁王。搜山闪闪旗头远，出树斑斑豹尾长。赞获一声连朔漠，贺杯环骑舞优倡。军回野静秋天白，角怨城遥晚照黄。红袖拥门持烛炬，解劳今夜宴华堂。","dynasty":"唐代","title":"边上看猎赠元戎"}
{"author":"韩偓","content":"正叨清级忽从戎，况与燕台事不同。开口谩劳矜道在，抚膺唯合哭途穷。操心未省趋浮俗，点额尤惭自至公。他日陶甄寻坠履，沧洲何处觅渔翁。","dynasty":"唐代","title":"余自刑部员外郎为时权所挤值盘石出镇藩屏…长句寄所知"}
{"author":"韩偓","content":"任道骄奢必败亡，且将繁盛悦嫔嫱。几千奁镜成楼柱，六十间云号殿廊。后主猎回初按乐，胡姬酒醒更新妆。绮罗堆里春风畔，年少多情一帝王。神器传时异至公，败亡安可怨匆匆。犯寒猎士朝频戮，告急军书夜不通。并部义旗遮日暗，邺城飞焰照天红。周朝将相还无体，宁死何须入铁笼。","dynasty":"唐代","title":"北齐二首"}
{"author":"韩偓","content":"苦吟看坠叶，寥落共天涯。壮岁空为客，初寒更忆家。雨墙经月藓，山菊向阳花。因味碧云句，伤哉后会赊。相思凡几日，日欲咏离衿。直得吟成病，终难状此心。解衣悲缓带，搔首闷遗簪。西岭斜阳外，潜疑是故林。","dynasty":"唐代","title":"寄京城亲友二首"}
{"author":"韩偓","content":"野寺看红叶，县城闻捣衣。自怜痴病苦，犹共赏心违。高阁正临夜，前山应落晖。离情在烟鸟，遥入故关飞。","dynasty":"唐代","title":"野寺"}
{"author":"韩偓","content":"惜春连日醉昏昏，醒后衣裳见酒痕。细水浮花归别涧，断云含雨入孤村。人闲易有芳时恨，地迥难招自古魂。惭愧流莺相厚意，清晨犹为到西园。","dynasty":"唐代","tags":"苦闷，心情，感伤，悲叹","title":"春尽"}
{"author":"韩偓","content":"宿醉离愁慢髻鬟，六铢衣薄惹轻寒，慵红闷翠掩青鸾。罗袜况兼金菡萏，雪肌仍是玉琅玕，骨香腰细更沈檀。","dynasty":"唐代","tags":"婉约，写景，荷花","title":"浣溪沙·宿醉离愁慢髻鬟"}
{"author":"韩偓","content":"庭树新阴叶未成，玉阶人静一蝉声。相风不动乌龙睡，时有娇莺自唤名。","dynasty":"唐代","title":"夏日"}
{"author":"韩偓","content":"花前洒泪临寒食，醉里回头问夕阳。不管相思人老尽，朝朝容易下西墙。","dynasty":"唐代","title":"夕阳"}
{"author":"韩偓","content":"二月三月雨晴初，舍南舍北唯平芜。前欢入望盈千恨，胜景牵心非一途。日照神堂闻啄木，风含社树叫提壶。行看旦夕梨霜发，犹有山寒伤酒垆。","dynasty":"唐代","title":"村居"}
{"author":"韩偓","content":"鹅儿唼啑栀黄觜，凤子轻盈腻粉腰。深院下帘人昼寝，红蔷薇架碧芭蕉。","dynasty":"唐代","tags":"写景，咏物","title":"深院"}
{"author":"韩偓","content":"猛风飘电黑云生，霎霎高林簇雨声。夜久雨休风又定，断云流月却斜明。","dynasty":"唐代","title":"夏夜"}
{"author":"韩偓","content":"水自潺湲日自斜，尽无鸡犬有鸣鸦。千村万落如寒食，不见人烟空见花。","dynasty":"唐代","title":"自沙县抵龙溪县值泉州军过后村落皆空因有一绝"}
{"author":"韩偓","content":"手风慵展一行书，眼暗休寻九局图。窗里日光飞野马，案头筠管长蒲卢。谋身拙为安蛇足，报国危曾捋虎须。举世可能无默识，未知谁拟试齐竽。","dynasty":"唐代","tags":"抒怀，怀才不遇","title":"安贫"}
{"author":"韩偓","content":"小槛移灯灺，空房锁隙尘。额波风尽日，帘影月侵晨。香辣更衣后，钗梁拢鬓新。吉音闻诡计，醉语近天真。妆好方长叹，欢馀却浅颦。绣屏金作屋，丝幰玉为轮。致意通绵竹，精诚托锦鳞。歌凝眉际恨，酒发脸边春。溪纻殊倾越，楼箫岂羡秦。柳虚禳沴气，梅实引芳津。乐府降清唱，宫厨减食珍。防闲襟并敛，忍妒泪休匀。宿饮愁萦梦，春寒瘦著人。手持双豆蔻，的的为东邻。碧瓦偏光日，红帘不受尘。柳昏连绿野，花烂烁清晨。书密偷看数，情通破体新。明言终未实，暗祝始应真。枉道嫌偷药，推诚鄙效颦。合成云五色，宜作日中轮。照兽金涂爪，钗鱼玉镂鳞。渺瀰三岛浪，平远一楼春。堕髻还名寿，修蛾本姓秦。棹寻闻犬洞，槎入饮牛津。麟脯随重酿，霜华间八珍。锦囊霞彩烂，罗袜砑光匀。羞涩佯牵伴，娇饶欲泥人。偷儿难捉搦，慎莫共比邻。紫蜡融花蒂，红绵拭镜尘。梦狂翻惜夜，妆懒厌凌晨。茜袖啼痕数，香笺墨色新。","dynasty":"唐代","title":"无题"}
{"author":"韩偓","content":"甘向深村固不材，犹胜摧折傍尘埃。清宵玩月唯红叶，永日关门但绿苔。幽院菊荒同寂寞，野桥僧去独裴回。隔篱农叟遥相贺，□□□□膏雨来。","dynasty":"唐代","title":"深村"}
{"author":"韩偓","content":"浊世清名一概休，古今翻覆賸堪愁。年年春浪来巫峡，日日残阳过沔州。居杂商徒偏富庶，地多词客自风流。联翩半世腾腾过，不在渔船即酒楼。","dynasty":"唐代","title":"过汉口"}
{"author":"韩偓","content":"愿言未偶非高卧，多病无憀选胜游。一夜雨声三月尽，万般人事五更头。年逾弱冠即为老，节过清明却似秋。应是西园花已落，满溪红片向东流。","dynasty":"唐代","title":"惜春"}
{"author":"韩偓","content":"八月初长夜，千山第一程。款颜唯有梦，怨泣却无声。祖席诸宾散，空郊匹马行。自怜非达识，局促为浮名。","dynasty":"唐代","title":"离家"}
{"author":"韩偓","content":"一带清风入画堂，撼真珠箔碎玎珰。更看槛外霏霏雨，似劝须教醉玉觞。","dynasty":"唐代","title":"秋雨内宴（乙卯年作）"}
{"author":"韩偓","content":"何处遇蔷薇，殊乡冷节时。雨声笼锦帐，风势偃罗帏。通体全无力，酡颜不自持。绿疏微露刺，红密欲藏枝。惬意凭阑久，贪吟放醆迟。旁人应见讶，自醉自题诗。","dynasty":"唐代","title":"寒食日沙县雨中看蔷薇（己巳）"}
{"author":"韩偓","content":"非为亲贤展绮筵，恒常宁敢恣游盘。绿搓杨柳绵初软，红晕樱桃粉未干。谷鸟乍啼声似涩，甘霖方霁景犹寒。笙歌风紧人酣醉，却绕珍丛烂熳看。","dynasty":"唐代","title":"大庆堂赐宴元珰而有诗呈吴越王"}
{"author":"韩偓","content":"樱桃花下会亲贤，风远铜乌转露盘。蝶下粉墙梅乍坼，蚁浮金斝酒难干。云和缓奏泉声咽，珠箔低垂水影寒。狂简斐然吟咏足，却邀群彦重吟看。","dynasty":"唐代","title":"又和"}
{"author":"韩偓","content":"我有嘉宾宴乍欢，画帘纹细凤双盘。影笼沼沚修篁密，声透笙歌羯鼓干。散后便依书箧寐，渴来潜想玉壶寒。樱桃零落红桃媚，更俟旬馀共醉看。","dynasty":"唐代","title":"再和"}
{"author":"韩偓","content":"冷宴殷勤展小园，舞鞇柔软彩虬盘。篸花尽日疑头重，病酒经宵觉口干。嘉树倚楼青琐暗，晚云藏雨碧山寒。文章天子文章别，八米卢郎未可看。","dynasty":"唐代","title":"重和"}
{"author":"韩偓","content":"秋千打困解罗裙，指点醍醐索一尊。见客入来和笑走，手搓梅子映中门。","dynasty":"唐代","title":"偶见"}
{"author":"韩偓","content":"此间青草更远，不唯空绕汀洲。那里朝日才出，还应先照西楼。忆泪因成恨泪，梦游常续心游。桃源洞口来否，绛节霓旌久留。","dynasty":"唐代","title":"六言三首其三"}
{"author":"韩偓","content":"细雨桃花水，轻鸥逆浪飞。风头阻归棹，坐睡倚蓑衣。","dynasty":"唐代","title":"野钓"}
{"author":"韩偓","content":"正叨清级忽从戎，况与燕台事不同。开口谩劳矜道在，抚膺唯合哭途穷。操心未省趋浮俗，点额尤惭自至公。他日陶甄寻坠履，沧洲何处觅渔翁。","dynasty":"唐代","title":"余自刑部员外郎为时权所挤值盘石出镇藩屏…长句寄所知"}
{"author":"韩偓","content":"晓景山河爽，闲居巷陌清。已能消滞念，兼得散馀酲。汲水人初起，回灯燕暂惊。放怀殊未足，圆隙已尘生。","dynasty":"唐代","title":"晨兴"}
{"author":"韩偓","content":"立意忘机机已生，可能朝市污高情。时人未会严陵志，不钓鲈鱼只钓名。","dynasty":"唐代","title":"招隐"}
{"author":"韩偓","content":"他心明与此心同，妙用忘言理暗通。气运阴阳成世界，水浮天地寄虚空。劫灰聚散铢锱黑，日御奔驰茧栗红。万物尽遭风鼓动，唯应禅室静无风。","dynasty":"唐代","title":"寄禅师"}
{"author":"韩偓","content":"虽可忘忧矣，其如作病何。淋漓满襟袖，更发楚狂歌。","dynasty":"唐代","title":"答友人见寄酒"}
{"author":"韩偓","content":"春阴漠漠土脉润，春寒微微风意和。闲嗤入甲奔竞态，醉唱落调渔樵歌。诗道揣量疑可进，宦情刓缺转无多。酒酣狂兴依然在，其奈千茎鬓雪何。","dynasty":"唐代","title":"春阴独酌寄同年虞部李郎中（在湖南）"}
{"author":"韩偓","content":"社后重阳近，云天澹薄间。目随棋客静，心共睡僧闲。归鸟城衔日，残虹雨在山。寂寥思晤语，何夕款柴关。","dynasty":"唐代","title":"社后"}
{"author":"韩偓","content":"揭起青𦪪上岸头，野花和雨冷脩脩。春江一夜无波浪，校得行人分外愁。","dynasty":"唐代","title":"晚岸"}
{"author":"韩偓","content":"何处遇蔷薇，殊乡冷节时。雨声笼锦帐，风势偃罗帏。通体全无力，酡颜不自持。绿疏微露刺，红密欲藏枝。惬意凭阑久，贪吟放醆迟。旁人应见讶，自醉自题诗。","dynasty":"唐代","title":"寒食日沙县雨中看蔷薇（己巳）"}
{"author":"韩偓","content":"桥下浅深水，竹间红白花。酒仙同避世，何用厌长沙。","dynasty":"唐代","title":"花时与钱尊师同醉因成二十字"}
{"author":"韩偓","content":"插槿作藩篱，丛生覆小池。为能妨远目，因遣去闲枝。邻叟偷来赏，栖禽欲下疑。虚空无障处，蒙闭有开时。苇鹭怜潇洒，泥鳅畏日曦。稍宽春水面，尽见晚山眉。岸稳人偷钓，阶明日上基。世间多弊事，事事要良医。","dynasty":"唐代","title":"桃林场客舍之前有池半亩木槿栉比阏水遮山…五言八韵"}
{"author":"韩偓","content":"此心兼笑野云忙，甘得贫闲味甚长。病起乍尝新橘柚，秋深初换旧衣裳。晴来喜鹊无穷语，雨后寒花特地香。把钓覆棋兼举白，不离名教可颠狂。","dynasty":"唐代","title":"秋深闲兴"}
{"author":"韩偓","content":"风雨萧萧，石头城下木兰桡。烟月迢迢，金陵渡口去来潮。自古风流皆暗销，才魂妖魂谁与招？彩笺丽句今已矣，罗袜金莲何寂寥。","dynasty":"唐代","title":"金陵（杂言）"}
{"author":"韩偓","content":"一带清风入画堂，撼真珠箔碎玎珰。更看槛外霏霏雨，似劝须教醉玉觞。","dynasty":"唐代","title":"秋雨内宴（乙卯年作）"}
{"author":"韩偓","content":"馀霞残雪几多在，蔫香冶态犹无穷。黄昏月下惆怅白，清明雨后寥梢红。树底草齐千片净，墙头风急数枝空。西园此日伤心处，一曲高歌水向东。","dynasty":"唐代","title":"残花"}
{"author":"韩偓","content":"垂老何时见弟兄，背灯愁泣到天明。不知短发能多少，一滴秋霖白一茎。","dynasty":"唐代","title":"秋霖夜忆家（随驾在凤翔府）"}
{"author":"韩偓","content":"解寄缭绫小字封，探花筵上映春丛。黛眉印在微微绿，檀口消来薄薄红。缏处直应心共紧，砑时兼恐汗先融。帝台春尽还东去，却系裙腰伴雪胸。","dynasty":"唐代","title":"余作探使以缭绫手帛子寄贺因而有诗"}
{"author":"韩偓","content":"正怜标格出华亭，况是昂藏入相经。碧落顺风初得志，故巢因雨却闻腥。几时翔集来华表，每日沈吟看画屏。为报鸡群虚嫉妒，红尘向上有青冥。","dynasty":"唐代","title":"失鹤"}
{"author":"韩偓","content":"一尺红绡一首诗，赠君相别两相思。画眉今日空留语，解佩他年更可期。临去莫论交颈意，清歌休著断肠词。出门何事休惆怅，曾梦良人折桂枝。","dynasty":"唐代","title":"别锦儿（及第后出京，别锦儿与蜀妓）"}
{"author":"韩偓","content":"从无入有云峰聚，已有还无电火销。销聚本来皆是幻，世间闲口漫嚣嚣。","dynasty":"唐代","title":"寄禅师"}
{"author":"韩偓","content":"元宵清景亚元正，丝雨霏霏向晚倾。桂兔韬光云叶重，烛龙衔耀月轮明。烟空但仰如膏润，绮席都忘滴砌声。更待今宵开霁后，九衢车马未妨行。","dynasty":"唐代","title":"元夜即席"}
{"author":"韩偓","content":"药诀棋经思致论，柳腰莲脸本忘情。频频强入风流坐，酒肆应疑阮步兵。","dynasty":"唐代","title":"频访卢秀才（卢时在选末）"}
{"author":"韩偓","content":"晚日催弦管，春风入绮罗。杏花如有意，偏落舞衫多。","dynasty":"唐代","title":"大酺乐"}
{"author":"韩偓","content":"树头初日照西檐，树底蔫花夜雨沾。外院池亭闻动锁，后堂阑槛见垂帘。柳腰入户风斜倚，榆荚堆墙水半淹。把酒送春惆怅在，年年三月病厌厌。","dynasty":"唐代","title":"春尽日"}
{"author":"韩偓","content":"春楼处子倾城，金陵狎客多情。朝云暮雨会合，罗袜绣被逢迎。华山梧桐相覆，蛮江豆蔻连生。幽欢不尽告别，秋河怅望平明。","dynasty":"唐代","title":"六言三首其一"}
{"author":"韩偓","content":"职在内庭宫阙下，厅前皆种紫微花。眼明忽傍渔家见，魂断方惊魏阙赊。浅色晕成宫里锦，浓香染著洞中霞。此行若遇支机石，又被君平验海槎。","dynasty":"唐代","title":"甲子岁夏五月自长沙抵醴陵贵就深僻以便疏慵…聊寄知心"}
{"author":"韩偓","content":"梦啼呜咽觉无语，杳杳微微望烟浦。楼空客散燕交飞，江静帆飞日亭午。ok鱼苦笋香味新，杨柳酒旗三月春。风光百计牵人老，争奈多情是病身。","dynasty":"唐代","title":"江楼二首"}
{"author":"韩偓","content":"雾为襟袖玉为冠，半似羞人半忍寒。别易会难长自叹，转身应把泪珠弹。桃花脸薄难藏泪，柳叶眉长易觉愁。密迹未成当面笑，几回抬眼又低头。半身映竹轻闻语，一手揭帘微转头。此意别人应未觉，不胜情绪两风流。","dynasty":"唐代","title":"复偶见三绝"}
{"author":"韩偓","content":"纨扇相敧绿，香囊独立红。浸淫因重露，狂暴是秋风。逸调无人唱，秋塘每夜空。何繇见周昉，移入画屏中。","dynasty":"唐代","title":"荷花"}
{"author":"韩偓","content":"访戴船回郊外泊，故乡何处望天涯。半明半暗山村日，自落自开江庙花。数醆绿醅桑落酒，一瓯香沫火前茶。（缺二句）","dynasty":"唐代","title":"己巳年正月十二日自沙县抵邵武军将谋抚…偶成一篇"}
{"author":"韩偓","content":"何处遇蔷薇，殊乡冷节时。雨声笼锦帐，风势偃罗帏。通体全无力，酡颜不自持。绿疏微露刺，红密欲藏枝。惬意凭阑久，贪吟放醆迟。旁人应见讶，自醉自题诗。","dynasty":"唐代","title":"寒食日沙县雨中看蔷薇（己巳）"}
{"author":"韩偓","content":"枕流方采北山薇，驿骑交迎市道儿。雾豹只忧无石室，泥鳅唯要有洿池。不羞莽卓黄金印，却笑羲皇白接z5.莫负美名书信史，清风扫地更无遗。","dynasty":"唐代","title":"余卧疾深村闻一二郎官今称继使闽越笑余迂古…因成此篇"}
{"author":"韩偓","content":"恻恻轻寒翦翦风，小梅飘雪杏花红。夜深斜搭秋千索，楼阁朦胧烟雨中。","dynasty":"唐代","tags":"寒食节，写景，秋千","title":"夜深/寒食夜"}
{"author":"韩偓","content":"腕白肤红玉笋芽，调琴抽线露尖斜。背人细撚垂胭鬓。向镜轻匀衬脸霞。怅望昔逢褰绣幔，依稀曾见托金车。后园笑向同行道，摘得蘼芜又折花。","dynasty":"唐代","title":"咏手"}
{"author":"韩偓","content":"齿如冰雪发如黳，几百年来醉似泥。不共世人争得失，卧床前有上天梯。","dynasty":"唐代","title":"赠孙仁本尊师（在袁州）"}
{"author":"韩偓","content":"恻恻轻寒剪剪风，杏花飘雪小桃红。夜深斜搭秋千索，楼阁朦胧细雨中。","dynasty":"唐代","title":"寒食夜"}
{"author":"韩偓","content":"征人草草尽戎装，征马萧萧立路傍。尊酒阑珊将远别，秋山迤逦更斜阳。白髭兄弟中年后，瘴海程途万里长。曾向天涯怀此恨，见君呜咽更凄凉。","dynasty":"唐代","title":"见别离者因赠之"}
{"author":"韩偓","content":"无奈离肠日九回，强摅离抱立高台。中华地向城边尽，外国云从岛上来。四序有花长见雨，一冬无雪却闻雷。日宫紫气生冠冕，试望扶桑病眼开。","dynasty":"唐代","title":"登南神光寺塔院（一本题作登南台僧寺）"}
{"author":"韩偓","content":"深将宠辱齐，往往亦凄凄。白日知丹抱，青云有旧蹊。嗜咸凌鲁济，恶洁助泾泥。风雨今如晦，堪怜报晓鸡。","dynasty":"唐代","title":"凄凄"}
{"author":"韩偓","content":"白首穷经通秘义，青山养老度危时。门传组绶身能退，家学渔樵迹更奇。四海尽闻龟策妙，九霄堪叹鹤书迟。壶中日月将何用，借与闲人试一窥。","dynasty":"唐代","title":"赠易卜崔江处士（袁州）"}
{"author":"韩偓","content":"纷纭隔窗语，重约蹋青期。总得相逢处，无非欲去时。恨深书不尽，宠极意多疑。惆怅桃源路，惟教梦寐知。","dynasty":"唐代","title":"欲去"}
{"author":"韩偓","content":"绝代佳人何寂寞，梨花未发梅花落。东风吹雨入西园，银线千条度虚阁。脸粉难匀蜀酒浓，口脂易印吴绫薄。娇饶意态不胜羞，愿倚郎肩永相著。","dynasty":"唐代","title":"意绪"}
{"author":"韩偓","content":"秦钗枉断长条玉，蜀纸虚留小字红。死恨物情难会处，莲花不肯嫁春风。","dynasty":"唐代","title":"寄恨"}
{"author":"韩偓","content":"主暗臣忠枉就刑，遂教强国醉中倾。人亡建业空城在，花落西江春水平。万古壮夫犹抱恨，至今词客尽伤情。徒劳铁锁长千尺，不觉楼船下晋兵。","dynasty":"唐代","title":"吴郡怀古"}
{"author":"韩偓","content":"信知尤物必牵情，一顾难酬觉命轻。曾把禅机销此病，破除才尽又重生。","dynasty":"唐代","title":"病忆"}
{"author":"韩偓","content":"楼台掩映入春寒，丝竹铮鏦向夜阑。席上弟兄皆杞梓，花前宾客尽鸳鸾。孙弘莫惜频开閤，韩信终期别筑坛。削玉风姿官水土，黑头公自古来难。","dynasty":"唐代","title":"和王舍人抚州饮席赠韦司空"}
{"author":"韩偓","content":"个侬居处近诛茅，枳棘篱兼用荻梢。尽日风扉从自掩，无人筒钓是谁抛。城方四百墙阴直，江阔中心水脉坳。我亦好闲求老伴，莫嫌迁客且论交。","dynasty":"唐代","title":"赠渔者（在湖南）"}
{"author":"韩偓","content":"书墙暗记移花日，洗瓮先知酝酒期。须信闲人有忙事，早来冲雨觅渔师。","dynasty":"唐代","title":"即目"}
{"author":"韩偓","content":"轻风滴砾动帘钩，宿酒犹酣懒卸头。但觉夜深花有露，不知人静月当楼。何郎烛暗谁能咏，韩寿香焦亦任偷。敲折玉钗歌转咽，一声声作两眉愁。","dynasty":"唐代","title":"闺情"}
{"author":"韩偓","content":"呵花贴鬓黏寒发，凝酥光透猩猩血。经过洛水几多人，唯有陈王见罗袜。","dynasty":"唐代","title":"密意"}
{"author":"韩偓","content":"动静防闲又怕疑，佯佯脉脉是深机。此身愿作君家燕，秋社归时也不归。","dynasty":"唐代","title":"不见"}
{"author":"韩偓","content":"玉衔花马蹋香街，诏遣追欢绮席开。中使押从天上去，外人知自日边来。臣心净比漪涟水，圣泽深于潋滟杯。才有异恩颁稷契，已将优礼及邹枚。清商适向梨园降，妙妓新行峡雨回。不敢通宵离禁直，晚乘残醉入银台。","dynasty":"唐代","title":"锡宴日作"}
{"author":"韩偓","content":"征人草草尽戎装，征马萧萧立路傍。尊酒阑珊将远别，秋山迤逦更斜阳。白髭兄弟中年后，瘴海程途万里长。曾向天涯怀此恨，见君呜咽更凄凉。","dynasty":"唐代","title":"见别离者因赠之"}
{"author":"韩偓","content":"鼓声将绝月斜痕，园外闲坊半掩门。池里红莲凝白露，苑中青草伴黄昏。林塘阒寂偏宜夜，烟火稀疏便似村。大抵世间幽独景，最关诗思与离魂。","dynasty":"唐代","title":"曲江夜思"}
{"author":"韩偓","content":"云横峭壁水平铺，渡口人家日欲晡。却忆往年看粉本，始知名画有工夫。","dynasty":"唐代","title":"商山道中"}
{"author":"韩偓","content":"因极还应有甚通，难将粪壤掩神踪。斗间紫气分明后，擘地成川看化龙。","dynasty":"唐代","title":"宝剑"}
{"author":"韩偓","content":"银台直北金銮外，暑雨初晴皓月中。唯对松篁听刻漏，更无尘土翳虚空。绿香熨齿冰盘果，清冷侵肌水殿风。夜久忽闻铃索动，玉堂西畔响丁东。","dynasty":"唐代","title":"雨后月中玉堂闲坐"}
{"author":"韩偓","content":"虽可忘忧矣，其如作病何。淋漓满襟袖，更发楚狂歌。","dynasty":"唐代","title":"答友人见寄酒"}
{"author":"韩偓","content":"袅雨拖风不自持，全身无力向人垂。玉纤折得遥相赠，便似观音手里时。","dynasty":"唐代","title":"咏柳"}
{"author":"韩偓","content":"愿结交加梦，因倾潋滟尊。醒来情绪恶，帘外正黄昏。氤氲帐里香，薄薄睡时妆。长吁解罗带，怯见上空床。","dynasty":"唐代","title":"春闺二首"}
{"author":"韩偓","content":"氤氲帐里香，薄薄睡时妆。长吁解罗带，怯见上空床。","dynasty":"唐代","title":"春闺二首其二"}
{"author":"韩偓","content":"梅花不肯傍春光，自向深冬著艳阳。龙笛远吹胡地月，燕钗初试汉宫妆。风虽强暴翻添思，雪欲侵凌更助香。应笑暂时桃李树，盗天和气作年芳。","dynasty":"唐代","title":"梅花"}
{"author":"韩偓","content":"抬镜仍嫌重，更衣又怕寒。宵分未归帐，半睡待郎看。","dynasty":"唐代","title":"半睡"}
{"author":"韩偓","content":"茶烟睡觉心无事，一卷黄庭在手中。欹枕卷帘江万里，舟人不语满帆风。","dynasty":"唐代","title":"使风"}
{"author":"韩偓","content":"倚醉无端寻旧约，却怜惆怅转难胜。静中楼阁深春雨。远处帘栊半夜灯。抱柱立时风细细，绕廊行处思腾腾。分明窗下闻裁翦，敲遍阑干唤不应。","dynasty":"唐代","title":"倚醉"}
{"author":"韩偓","content":"春楼处子倾城，金陵狎客多情。朝云暮雨会合，罗袜绣被逢迎。华山梧桐相覆，蛮江豆蔻连生。幽欢不尽告别，秋河怅望平明。","dynasty":"唐代","title":"六言三首其一"}
{"author":"韩偓","content":"一尺红绡一首诗，赠君相别两相思。画眉今日空留语，解佩他年更可期。临去莫论交颈意，清歌休著断肠词。出门何事休惆怅，曾梦良人折桂枝。","dynasty":"唐代","title":"别锦儿（及第后出京，别锦儿与蜀妓）"}
{"author":"韩偓","content":"褭娜腰肢澹薄妆，六朝宫样窄衣裳。著词暂见樱桃破，飞醆遥闻豆蔻香。春恼情怀身觉瘦，酒添颜色粉生光。此时不敢分明道，风月应知暗断肠。","dynasty":"唐代","title":"褭娜（丁卯年作）"}
{"author":"韩偓","content":"寸发如霜袒右肩，倚肩筇竹貌怡然。悬灯深屋夜分坐，移榻向阳斋后眠。刮膜且扬三毒论，摄心徐指二宗禅。清凉药分能知味，各自胸中有醴泉。","dynasty":"唐代","title":"访明公大德"}
{"author":"韩偓","content":"社后重阳近，云天澹薄间。目随棋客静，心共睡僧闲。归鸟城衔日，残虹雨在山。寂寥思晤语，何夕款柴关。","dynasty":"唐代","title":"社后"}
{"author":"韩偓","content":"忆去时，向月迟迟行。强语戏同伴，图郎闻笑声。","dynasty":"唐代","title":"三忆其三"}
{"author":"韩偓","content":"袅雨拖风不自持，全身无力向人垂。玉纤折得遥相赠，便似观音手里时。","dynasty":"唐代","title":"咏柳"}
{"author":"韩偓","content":"日离黄道十年昏，敏手重开造化门。火帝动炉销剑戟，风师吹雨洗乾坤。左牵犬马诚难测，右袒簪缨最负恩。丹笔不知谁定罪，莫留遗迹怨神孙。金虎挻灾不复论，构成狂猘犯车尘。御衣空惜侍中血，国玺几危皇后身。图霸未能知盗道，饰非唯欲害仁人。黄旗紫气今仍旧，免使老臣攀画轮。簪裾皆是汉公卿，尽作锋铓剑血醒。显负旧恩归乱主，难教新国用轻刑。穴中狡兔终须尽，井上婴儿岂自宁。底事亦疑惩未了，更应书罪在泉扃。坐看包藏负国恩，无才不得预经纶。袁安坠睫寻忧汉，贾谊濡毫但过秦。威凤鬼应遮矢射，灵犀天与隔埃尘。堤防瓜李能终始，免愧于心负此身。","dynasty":"唐代","title":"八月六日作四首"}
{"author":"韩偓","content":"恻恻轻寒翦翦风，小梅飘雪杏花红。夜深斜搭秋千索，楼阁朦胧烟雨中。","dynasty":"唐代","tags":"寒食节，写景，秋千","title":"夜深/寒食夜"}
{"author":"韩偓","content":"元宵清景亚元正，丝雨霏霏向晚倾。桂兔韬光云叶重，烛龙衔耀月轮明。烟空但仰如膏润，绮席都忘滴砌声。更待今宵开霁后，九衢车马未妨行。","dynasty":"唐代","title":"元夜即席"}
{"author":"韩偓","content":"巧裁霞片裹神浆，崖蜜天然有异香。应是仙人金掌露，结成冰入茜罗囊。","dynasty":"唐代","title":"荔枝三首其三"}
{"author":"韩偓","content":"朦胧犹记管弦声，噤z9馀寒酒半醒。春暮日高帘半卷，落花和雨满中庭。","dynasty":"唐代","title":"日高"}
{"author":"韩偓","content":"呵花贴鬓黏寒发，凝酥光透猩猩血。经过洛水几多人，唯有陈王见罗袜。","dynasty":"唐代","title":"密意"}
{"author":"韩偓","content":"无奈离肠日九回，强摅离抱立高台。中华地向城边尽，外国云从岛上来。四序有花长见雨，一冬无雪却闻雷。日宫紫气生冠冕，试望扶桑病眼开。","dynasty":"唐代","title":"登南神光寺塔院（一本题作登南台僧寺）"}
{"author":"韩偓","content":"暑气檐前过，蝉声树杪交。待潮生浦口，看雨过山坳。才见兰舟动，仍闻桂楫敲。窣云朱槛好，终睹凤来巢。","dynasty":"唐代","title":"登楼有题"}
{"author":"韩偓","content":"句芒一夜长精神，腊后风头已见春。烟柳半眠藏利脸，雪梅含笑绽香唇。渐因闲暇思量酒，必怨颠狂泥摸人。若个高情能似我，且应欹枕睡清晨。","dynasty":"唐代","title":"早起探春"}
{"author":"韩偓","content":"云物阴寂历，竹木寒青苍。水冷鹭鸶立，烟月愁昏黄。","dynasty":"唐代","title":"曲江晚思"}
{"author":"韩偓","content":"蹋青会散欲归时，金车久立频催上。收裙整髻故迟迟，两点深心各惆怅。","dynasty":"唐代","title":"蹋青"}
{"author":"韩偓","content":"萧条古木衔斜日，戚沥晴寒滞早梅。愁处雪烟连野起，静时风竹过墙来。故人每忆心先见，新酒偷尝手自开。景状入诗兼入画，言情不尽恨无才。","dynasty":"唐代","title":"冬日"}
{"author":"韩偓","content":"息虑狎群鸥，行藏合自由。春寒宜酒病，夜雨入乡愁。道向危时见，官因乱世休。外人相待浅，独说济川舟。","dynasty":"唐代","title":"息虑"}
{"author":"韩偓","content":"两星残火地炉畔，梦断背灯重拥衾。侧听空堂闻静响，似敲疏磬褭清音。风灯有影随笼转，腊雪无声逐夜深。禅客钓翁徒自好，那知此际湛然心。","dynasty":"唐代","title":"地炉"}
{"author":"韩偓","content":"天长水远网罗稀，保得重重翠碧衣。挟弹小儿多害物，劝君莫近市朝飞。","dynasty":"唐代","title":"翠碧鸟（以上并在醴陵作）"}
{"author":"韩偓","content":"身情长在暗相随，生魄随君君岂知。被头不暖空沾泪，钗股欲分犹半疑。朗月清风难惬意，词人绝色多伤离。何如饮酒连千醉，席地幕天无所知。","dynasty":"唐代","title":"惆怅"}
{"author":"韩偓","content":"辛夷才谢小桃发，蹋青过后寒食前。四时最好是三月，一去不回唯少年。吴国地遥江接海，汉陵魂断草连天。新愁旧恨真无奈，须就邻家瓮底眠。","dynasty":"唐代","title":"三月"}
{"author":"韩偓","content":"一笼金线拂弯桥，几被儿童损细腰。无奈灵和标格在，春来依旧褭长条。","dynasty":"唐代","title":"柳"}
{"author":"韩偓","content":"轻寒著背雨凄凄，九陌无尘未有泥。还是平时旧滋味，慢垂鞭袖过街西。","dynasty":"唐代","title":"初赴期集"}
{"author":"韩偓","content":"绣裙斜立正销魂，侍女移灯掩殿门。燕子不来花著雨，春风应自怨黄昏。","dynasty":"唐代","title":"宫词"}
{"author":"韩偓","content":"曾愁香结破颜迟，今见妖红委地时。若是有情争不哭，夜来风雨葬西施。","dynasty":"唐代","title":"哭花"}
{"author":"韩偓","content":"信知尤物必牵情，一顾难酬觉命轻。曾把禅机销此病，破除才尽又重生。","dynasty":"唐代","title":"病忆"}
{"author":"韩偓","content":"秋千打困解罗裙，指点醍醐索一尊。见客入来和笑走，手搓梅子映中门。","dynasty":"唐代","title":"偶见"}
{"author":"韩偓","content":"往年同在鸾桥上，见倚朱阑咏柳绵。今日独来香径里，更无人迹有苔钱。伤心阔别三千里，屈指思量四五年。料得他乡遇佳节，亦应怀抱暗凄然。","dynasty":"唐代","tags":"寒食节，怀念，感伤","title":"寒食日重游李氏园亭有怀"}
{"author":"韩偓","content":"风流大抵是伥伥，此际相思必断肠。云薄月昏寒食夜，隔帘微雨杏花香。","dynasty":"唐代","title":"寒食夜有寄"}
{"author":"韩偓","content":"身情长在暗相随，生魄随君君岂知。被头不暖空沾泪，钗股欲分犹半疑。朗月清风难惬意，词人绝色多伤离。何如饮酒连千醉，席地幕天无所知。","dynasty":"唐代","title":"惆怅"}
{"author":"韩偓","content":"鹤帔星冠羽客装，寝楼西畔坐书堂。山禽养久知人唤，窗竹芟多漏月光。粉壁不题新拙恶，小屏唯录古篇章。孜孜莫患劳心力，富国安民理道长。","dynasty":"唐代","title":"朝退书怀"}
{"author":"韩偓","content":"侍女动妆奁，故故惊人睡。那知本未眠，背面偷垂泪。懒卸凤凰钗，羞入鸳鸯被。时复见残灯，和烟坠金穗。","dynasty":"唐代","tags":"女子，思夫","title":"生查子·侍女动妆奁"}
{"author":"韩偓","content":"玉衔花马蹋香街，诏遣追欢绮席开。中使押从天上去，外人知自日边来。臣心净比漪涟水，圣泽深于潋滟杯。才有异恩颁稷契，已将优礼及邹枚。清商适向梨园降，妙妓新行峡雨回。不敢通宵离禁直，晚乘残醉入银台。","dynasty":"唐代","title":"锡宴日作"}
{"author":"韩偓","content":"鞭梢乱拂暗伤情，踪迹难寻露草青。犹是玉轮曾辗处，一泓秋水涨浮萍。","dynasty":"唐代","title":"重游曲江"}
{"author":"韩偓","content":"阴沈天气连翩醉，摘索花枝料峭寒。拥鼻绕廊吟看雨，不知遗却竹皮冠。","dynasty":"唐代","title":"清兴"}
{"author":"韩偓","content":"鼓声将绝月斜痕，园外闲坊半掩门。池里红莲凝白露，苑中青草伴黄昏。林塘阒寂偏宜夜，烟火稀疏便似村。大抵世间幽独景，最关诗思与离魂。","dynasty":"唐代","title":"曲江夜思"}
{"author":"韩偓","content":"轻风滴砾动帘钩，宿酒犹酣懒卸头。但觉夜深花有露，不知人静月当楼。何郎烛暗谁能咏，韩寿香焦亦任偷。敲折玉钗歌转咽，一声声作两眉愁。","dynasty":"唐代","title":"闺情"}
{"author":"韩偓","content":"三月光景不忍看，五陵春色何摧残。穷途得志反惆怅，饮席话旧多阑珊。中酒向阳成美睡，惜花冲雨觉伤寒。野棠飞尽蒲根暖，寂寞南溪倚钓竿。","dynasty":"唐代","title":"伤春"}
{"author":"韩偓","content":"正怜标格出华亭，况是昂藏入相经。碧落顺风初得志，故巢因雨却闻腥。几时翔集来华表，每日沈吟看画屏。为报鸡群虚嫉妒，红尘向上有青冥。","dynasty":"唐代","title":"失鹤"}
{"author":"韩偓","content":"平生情趣羡渔师，此日烟江惬所思。肥鳜香粳小艛艓，断肠滋味阻风时。","dynasty":"唐代","title":"阻风"}
{"author":"韩偓","content":"江中春雨波浪肥，石上野花枝叶瘦。枝低波高如有情，浪去枝留如力斗。绿刺红房战褭时，吴娃越艳醺酣后。且将浊酒伴清吟，酒逸吟狂轻宇宙。","dynasty":"唐代","title":"三月二十七日自抚州往南城县舟行见拂水蔷薇因有是作"}
{"author":"韩偓","content":"卖卜严将卖饼孙，两贤高趣恐难伦。而今若有逃名者，应被品流呼差人。","dynasty":"唐代","title":"两贤"}
{"author":"韩偓","content":"夜短睡迟慵早起，日高方始出纱窗。中庭自摘青梅子，先向钗头戴一双。","dynasty":"唐代","title":"中庭"}
{"author":"韩偓","content":"纷纭隔窗语，重约蹋青期。总得相逢处，无非欲去时。恨深书不尽，宠极意多疑。惆怅桃源路，惟教梦寐知。","dynasty":"唐代","title":"欲去"}
{"author":"韩偓","content":"元宵清景亚元正，丝雨霏霏向晚倾。桂兔韬光云叶重，烛龙衔耀月轮明。烟空但仰如膏润，绮席都忘滴砌声。更待今宵开霁后，九衢车马未妨行。","dynasty":"唐代","title":"元夜即席"}
{"author":"韩偓","content":"呵花贴鬓黏寒发，凝酥光透猩猩血。经过洛水几多人，唯有陈王见罗袜。","dynasty":"唐代","title":"密意"}
{"author":"韩偓","content":"时节虽同气候殊，不积堪荐寝园无。合充凤食留三岛，谁许莺偷过五湖。苦笋恐难同象匕，酪浆无复莹玭珠。金銮岁岁长宣赐，忍泪看天忆帝都。","dynasty":"唐代","title":"湖南绝少含桃偶有人以新摘者见惠感事伤怀因成四韵"}
{"author":"韩偓","content":"细雨桃花水，轻鸥逆浪飞。风头阻归棹，坐睡倚蓑衣。","dynasty":"唐代","title":"野钓"}
{"author":"韩偓","content":"东乌西兔似车轮，劫火桑田不复论。唯有风光与踪迹，思量长是暗销魂。","dynasty":"唐代","title":"踪迹"}
{"author":"韩偓","content":"苦吟看坠叶，寥落共天涯。壮岁空为客，初寒更忆家。雨墙经月藓，山菊向阳花。因味碧云句，伤哉后会赊。","dynasty":"唐代","title":"寄京城亲友二首其一"}
{"author":"韩偓","content":"长贪山水羡渔樵，自笑扬鞭趁早朝。今日建谿惊恐后，李将军画也须烧。","dynasty":"唐代","title":"建谿滩波心目惊眩余平生溺奇境今则畏怯不暇因书…八字"}
{"author":"韩偓","content":"晚凉闲步向江亭，默默看书旋旋行。风转滞帆狂得势，潮来诸水寂无声。谁将覆辙询长策，愿把棼丝属老成。安石本怀经济意，何妨一起为苍生。","dynasty":"唐代","title":"有瞩"}
{"author":"韩偓","content":"鹅儿唼喋栀黄嘴，凤子轻盈腻粉腰。深院下帘人昼寝，红蔷薇架碧芭蕉。","dynasty":"唐代","title":"深院"}
{"author":"韩偓","content":"俟时轻进固相妨，实行丹心仗彼苍。萧艾转肥兰蕙瘦，可能天亦妒馨香。","dynasty":"唐代","title":"偶题"}
{"author":"韩偓","content":"残梦依依酒力馀，城头画角伴啼乌。平明未卷西楼幕，院静时闻响辘轳。","dynasty":"唐代","title":"春恨"}
{"author":"韩偓","content":"东乌西兔似车轮，劫火桑田不复论。唯有风光与踪迹，思量长是暗销魂。","dynasty":"唐代","title":"踪迹"}
{"author":"韩偓","content":"睡髻休频拢，春眉忍更长。整钗栀子重，泛酒菊花香。绣叠昏金色，罗揉损砑光。有时闲弄笔，亦画两鸳鸯。","dynasty":"唐代","title":"信笔"}
{"author":"韩偓","content":"神器传时异至公，败亡安可怨悤悤。犯寒猎士朝频戮，告急军书夜不通。并部义旗遮日暗，邺城飞燄照天红。周朝将相还无体，宁死何须入铁笼。","dynasty":"唐代","title":"北齐二首其二"}
{"author":"韩偓","content":"野寺看红叶，县城闻捣衣。自怜痴病苦，犹共赏心违。高阁正临夜，前山应落晖。离情在烟鸟，遥入故关飞。","dynasty":"唐代","title":"野寺"}
{"author":"韩偓","content":"闲人倚柱笑雷公，又向深山霹怪松。必若有苏天下意，何如惊起武侯龙。","dynasty":"唐代","title":"雷公"}
{"author":"韩偓","content":"戍旗青草接榆关，雨里并州四月寒。谁会凭阑潜忍泪，不胜天际似江干。","dynasty":"唐代","title":"并州"}
{"author":"韩偓","content":"曾愁香结破颜迟，今见妖红委地时。若是有情争不哭，夜来风雨葬西施。","dynasty":"唐代","title":"哭花"}
{"author":"韩偓","content":"封开玉笼鸡冠湿，叶衬金盘鹤顶鲜。想得佳人微启齿，翠钗先取一双悬。","dynasty":"唐代","title":"荔枝三首其二"}
{"author":"韩偓","content":"索寞襟怀酒半醒，无人一为解馀酲。岸头柳色春将尽，船背雨声天欲明。去国正悲同旅雁，隔江何忍更啼莺。莲花幕下风流客，试与温存谴逐情。","dynasty":"唐代","title":"寄湖南从事"}
{"author":"韩偓","content":"社后重阳近，云天澹薄间。目随棋客静，心共睡僧闲。归鸟城衔日，残虹雨在山。寂寥思晤语，何夕款柴关。","dynasty":"唐代","title":"社后"}
{"author":"韩偓","content":"追寻前事立江汀，渔者应闻太息声。避客野鸥如有感，损花微雪似无情。疏林自觉长堤在，春水空连古岸平。惆怅引人还到夜，鞭鞘风冷柳烟轻。","dynasty":"唐代","title":"重游曲江"}
{"author":"韩偓","content":"碧桐阴尽隔帘栊，扇拂金鹅玉簟烘。扑粉更添香体滑，解衣唯见下裳红。烦襟乍触冰壶冷，倦枕徐欹宝髻松。何必苦劳魂与梦，王昌只在此墙东。","dynasty":"唐代","title":"昼寝"}
{"author":"韩偓","content":"月若半环云若吐，高楼帘卷当南浦。应是石城艇子来，两桨咿哑过花坞。正值连宵酒未醒，不宜此际兼微雨。直教笔底有文星，亦应难状分明苦。","dynasty":"唐代","title":"南浦"}
{"author":"韩偓","content":"动非求进静非禅，咋舌吞声过十年。溪涨浪花如积石，雨晴云叶似连钱。干戈岁久谙戎事，枕簟秋凉减夜眠。攻苦惯来无不可，寸心如水但澄鲜。","dynasty":"唐代","title":"即目其二"}
{"author":"韩偓","content":"苦吟看坠叶，寥落共天涯。壮岁空为客，初寒更忆家。雨墙经月藓，山菊向阳花。因味碧云句，伤哉后会赊。相思凡几日，日欲咏离衿。直得吟成病，终难状此心。解衣悲缓带，搔首闷遗簪。西岭斜阳外，潜疑是故林。","dynasty":"唐代","title":"寄京城亲友二首"}
{"author":"韩偓","content":"池塘夜歇清明雨，绕院无尘近花坞。五丝绳系出墙迟，力尽才瞵见邻圃。下来娇喘未能调，斜倚朱阑久无语。无语兼动所思愁，转眼看天一长吐。","dynasty":"唐代","title":"秋千"}
{"author":"韩偓","content":"身情长在暗相随，生魄随君君岂知。被头不暖空沾泪，钗股欲分犹半疑。朗月清风难惬意，词人绝色多伤离。何如饮酒连千醉，席地幕天无所知。","dynasty":"唐代","title":"惆怅"}
{"author":"韩偓","content":"暑雨洒和气，香风吹日华。瞬龙惊汗漫，翥凤綷云霞。悬圃珠为树，天池玉作砂。丹霄能几级，何必待乘槎。黍谷纯阳入，鸾霄瑞彩生。岳灵分正气，仙卫借神兵。污俗迎风变，虚怀遇物倾。千钧将一羽，轻重在平衡。","dynasty":"唐代","title":"漫作二首"}
{"author":"韩偓","content":"月若半环云若吐，高楼帘卷当南浦。应是石城艇子来，两桨咿哑过花坞。正值连宵酒未醒，不宜此际兼微雨。直教笔底有文星，亦应难状分明苦。","dynasty":"唐代","title":"南浦"}
{"author":"韩偓","content":"寸发如霜袒右肩，倚肩筇竹貌怡然。悬灯深屋夜分坐，移榻向阳斋后眠。刮膜且扬三毒论，摄心徐指二宗禅。清凉药分能知味，各自胸中有醴泉。","dynasty":"唐代","title":"访明公大德"}
{"author":"韩偓","content":"方寸肤圆光致致，白罗绣屟红托里。南朝天子欠风流，却重金莲轻绿齿。","dynasty":"唐代","title":"屐子"}
{"author":"韩偓","content":"腕白肤红玉笋芽，调琴抽线露尖斜。背人细撚垂胭鬓。向镜轻匀衬脸霞。怅望昔逢褰绣幔，依稀曾见托金车。后园笑向同行道，摘得蘼芜又折花。","dynasty":"唐代","title":"咏手"}
{"author":"韩偓","content":"村寺虽深已暗知，幡竿残日迥依依。沙头有庙青林合，驿步无人白鸟飞。牧笛自由随草远，渔歌得意扣舷归。竹园相接春波暖，痛忆家乡旧钓矶。","dynasty":"唐代","title":"汉江行次"}
{"author":"韩偓","content":"水向东流竟不回，红颜白发递相催。壮心暗逐高歌尽，往事空因半醉来。云护雁霜笼澹月，雨连莺晓落残梅。西楼怅望芳菲节，处处斜阳草似苔。","dynasty":"唐代","title":"半醉"}
{"author":"韩偓","content":"猎犬谙斜路，宫嫔识认旗。马前双兔起，宣尔羽林儿。小镫狭鞦鞘，鞍轻妓细腰。有时齐走马，也学唱交交。蹀躞巴陵骏，毰毸碧野鸡。忽闻仙乐动，赐酒玉偏提。","dynasty":"唐代","title":"从猎三首"}
{"author":"韩偓","content":"疾愈身轻觉数通，山无岚瘴海无风。阳精欲出阴精落，天地包含紫气中。","dynasty":"唐代","title":"十月七日早起作时气疾初愈"}
{"author":"韩偓","content":"抬镜仍嫌重，更衣又怕寒。宵分未归帐，半睡待郎看。","dynasty":"唐代","title":"半睡"}
{"author":"韩偓","content":"睡髻休频拢，春眉忍更长。整钗栀子重，泛酒菊花香。绣叠昏金色，罗揉损砑光。有时闲弄笔，亦画两鸳鸯。","dynasty":"唐代","title":"信笔"}
{"author":"韩偓","content":"高阁群公莫忌侬，侬心不在宦名中。岩光一唾垂緌紫，何胤三遗大带红。金劲任从千口铄，玉寒曾试几炉烘。唯应鬼眼兼天眼，窥见行藏信此翁。","dynasty":"唐代","title":"此翁（此后在桃林场）"}
{"author":"韩偓","content":"桥下浅深水，竹间红白花。酒仙同避世，何用厌长沙。","dynasty":"唐代","title":"花时与钱尊师同醉因成二十字"}
{"author":"韩偓","content":"白首穷经通秘义，青山养老度危时。门传组绶身能退，家学渔樵迹更奇。四海尽闻龟策妙，九霄堪叹鹤书迟。壶中日月将何用，借与闲人试一窥。","dynasty":"唐代","title":"赠易卜崔江处士（袁州）"}
{"author":"韩偓","content":"抽毫连夜侍明光，执靮三年从省方。烧玉谩劳曾历试，铄金宁为欠周防。也知恩泽招谗口，还痛神祇误直肠。闻道复官翻涕泗，属车何在水茫茫。又挂朝衣一自惊，始知天意重推诚。青云有路通还去，白发无私健亦生。曾避暖池将浴凤，却同寒谷乍迁莺。宦途巇嶮终难测，稳泊渔舟隐姓名。","dynasty":"唐代","title":"病中初闻复官二首"}
{"author":"韩偓","content":"去值秋风来值春，前时今日共销魂。颓垣古柏疑山观，高柳鸣鸦似水村。菜甲未齐初出叶，树阴方合掩重门。幽深冻馁皆推分，静者还应为讨论。","dynasty":"唐代","title":"再止庙居"}
{"author":"韩偓","content":"雾为襟袖玉为冠，半似羞人半忍寒。别易会难长自叹，转身应把泪珠弹。桃花脸薄难藏泪，柳叶眉长易觉愁。密迹未成当面笑，几回抬眼又低头。半身映竹轻闻语，一手揭帘微转头。此意别人应未觉，不胜情绪两风流。","dynasty":"唐代","title":"复偶见三绝"}
{"author":"韩偓","content":"疏雨从东送疾雷，小庭凉气净莓苔。卷帘燕子穿人去，洗砚鱼儿触手来。但欲进贤求上赏，唯将拯溺作良媒。戎衣一挂清天下，傅野非无济世才。","dynasty":"唐代","title":"疏雨"}
{"author":"韩偓","content":"侵晓乘凉偶独来，不因鱼跃见萍开。卷荷忽被微风触，泻下清香露一杯。","dynasty":"唐代","title":"野塘"}
{"author":"韩偓","content":"他心明与此心同，妙用忘言理暗通。气运阴阳成世界，水浮天地寄虚空。劫灰聚散铢锱黑，日御奔驰茧栗红。万物尽遭风鼓动，唯应禅室静无风。","dynasty":"唐代","title":"寄禅师"}
{"author":"韩偓","content":"忆行时，背手挼金雀。敛笑慢回头，步转阑干角。","dynasty":"唐代","title":"三忆其二"}
{"author":"韩偓","content":"抬镜仍嫌重，更衣又怕寒。宵分未归帐，半睡待郎看。","dynasty":"唐代","title":"半睡"}
{"author":"韩偓","content":"二月三月雨晴初，舍南舍北唯平芜。前欢入望盈千恨，胜景牵心非一途。日照神堂闻啄木，风含社树叫提壶。行看旦夕梨霜发，犹有山寒伤酒垆。","dynasty":"唐代","title":"村居"}
{"author":"韩偓","content":"揭起青𦪪上岸头，野花和雨冷脩脩。春江一夜无波浪，校得行人分外愁。","dynasty":"唐代","title":"晚岸"}
{"author":"韩偓","content":"两重门里玉堂前，寒食花枝月午天。想得那人垂手立，娇羞不肯上秋千。","dynasty":"唐代","title":"想得（一作再青春）"}
{"author":"韩偓","content":"暑雨洒和气，香风吹日华。瞬龙惊汗漫，翥凤綷云霞。悬圃珠为树，天池玉作砂。丹霄能几级，何必待乘槎。黍谷纯阳入，鸾霄瑞彩生。岳灵分正气，仙卫借神兵。污俗迎风变，虚怀遇物倾。千钧将一羽，轻重在平衡。","dynasty":"唐代","title":"漫作二首"}
{"author":"韩偓","content":"鹤帔星冠羽客装，寝楼西畔坐书堂。山禽养久知人唤，窗竹芟多漏月光。粉壁不题新拙恶，小屏唯录古篇章。孜孜莫患劳心力，富国安民理道长。","dynasty":"唐代","title":"朝退书怀"}
{"author":"韩偓","content":"往年曾约郁金床，半夜潜身入洞房。怀里不知金钿落，暗中唯觉绣鞋香。此时欲别魂俱断，自后相逢眼更狂。光景旋消惆怅在，一生赢得是凄凉。","dynasty":"唐代","title":"五更"}
{"author":"韩偓","content":"鼓声将绝月斜痕，园外闲坊半掩门。池里红莲凝白露，苑中青草伴黄昏。林塘阒寂偏宜夜，烟火稀疏便似村。大抵世间幽独景，最关诗思与离魂。","dynasty":"唐代","title":"曲江夜思"}
{"author":"韩偓","content":"侵晓乘凉偶独来，不因鱼跃见萍开。卷荷忽被微风触，泻下清香露一杯。","dynasty":"唐代","title":"野塘"}
{"author":"韩偓","content":"万里清江万里天，一村桑柘一村烟。渔翁醉著无人唤，过午醒来雪满船。","dynasty":"唐代","title":"醉著"}
{"author":"韩偓","content":"万树绿杨垂，千般黄鸟语。庭花风雨馀，岑寂如村坞。依依官渡头，晴阳照行旅。","dynasty":"唐代","title":"早起五言三韵"}
{"author":"韩偓","content":"何劳谄笑学趋时，务实清修胜用机。猛虎十年摇尾立，苍鹰一旦醒心飞。神依正道终潜卫，天鉴衷肠竞不违。事历艰难人始重，九层成后喜从微。","dynasty":"唐代","title":"天鉴"}
{"author":"韩偓","content":"鹤非千岁饮犹难，莺舌偷含岂自安。光湿最宜丛菊亚，荡摇无奈绿荷干。名因霈泽随天眷，分与浓霜保岁寒。五色呈祥须得处，戛云仙掌有金盘。","dynasty":"唐代","title":"露"}
{"author":"韩偓","content":"碧玉眼睛云母翅，轻于粉蝶瘦于蜂。坐来迎拂波光久，岂是殷勤为蓼丛。","dynasty":"唐代","title":"蜻蜓"}
{"author":"韩偓","content":"电尾烧黑云，雨脚飞银线。急点溅池心，微烟昏水面。气凉氛祲消，暑退松篁健。丛蓼亚赪茸，擎荷翻绿扇。风期谁与同，逸趣余探遍。欲去更迟留，胸中久交战。","dynasty":"唐代","title":"暴雨"}
{"author":"韩偓","content":"愁多却讶天凉早，思倦翻嫌夜漏迟。何处山川孤馆里，向灯弯尽一双眉。","dynasty":"唐代","title":"已凉"}
{"author":"韩偓","content":"百舌唤朝眠，春心动几般。枕痕霞黯澹，泪粉玉阑珊。笼绣香烟歇，屏山烛焰残。暖嫌罗袜窄，瘦觉锦衣宽。昨夜三更雨，临明一阵寒。海棠花在否，侧卧卷帘看。","dynasty":"唐代","title":"懒起"}
{"author":"韩偓","content":"追寻前事立江汀，渔者应闻太息声。避客野鸥如有感，损花微雪似无情。疏林自觉长堤在，春水空连古岸平。惆怅引人还到夜，鞭鞘风冷柳烟轻。","dynasty":"唐代","title":"重游曲江"}
{"author":"韩偓","content":"再整鱼犀拢翠簪，解衣先觉冷森森。教移兰烛频羞影，自试香汤更怕深。初似洗花难抑按，终忧沃雪不胜任。岂知侍女帘帷外，剩取君王几饼金。","dynasty":"唐代","title":"咏浴"}
{"author":"韩偓","content":"矜严标格绝嫌猜，嗔怒虽逢笑靥开。小雁斜侵眉柳去，媚霞横接眼波来。鬓垂香颈云遮藕，粉著兰胸雪压梅。莫道风流无宋玉，好将心力事妆台。","dynasty":"唐代","title":"席上有赠"}
{"author":"韩偓","content":"罗囊绣两凤凰，玉合雕双鸂鶒。中有兰膏渍红豆，每回拈著长相忆。长相忆，经几春？人怅望，香氤氲。开缄不见新书迹，带粉犹残旧泪痕。","dynasty":"唐代","title":"玉合（杂言）"}
{"author":"韩偓","content":"李波小妹字雍容，窄衣短袖蛮锦红。未解有情梦梁殿，何曾自媚妒吴宫。难教牵引知酒味，因令怅望成春慵。海棠花下秋千畔，背人撩鬓道匆匆。","dynasty":"唐代","title":"后魏时相州人作李波小妹歌疑其未备因补之"}
{"author":"韩偓","content":"千金莫惜旱莲生，一笑从教下蔡倾。仙树有花难问种，御香闻气不知名。愁来自觉歌喉咽，瘦去谁怜舞掌轻。小叠红笺书恨字，与奴方便寄卿卿。","dynasty":"唐代","title":"偶见"}
{"author":"韩偓","content":"雾为襟袖玉为冠，半似羞人半忍寒。别易会难长自叹，转身应把泪珠弹。桃花脸薄难藏泪，柳叶眉长易觉愁。密迹未成当面笑，几回抬眼又低头。半身映竹轻闻语，一手揭帘微转头。此意别人应未觉，不胜情绪两风流。","dynasty":"唐代","title":"复偶见三绝"}
{"author":"韩偓","content":"两重门里玉堂前，寒食花枝月午天。想得那人垂手立，娇羞不肯上秋千。","dynasty":"唐代","title":"想得（一作再青春）"}
{"author":"韩偓","content":"秦钗枉断长条玉，蜀纸虚留小字红。死恨物情难会处，莲花不肯嫁春风。","dynasty":"唐代","title":"寄恨"}
{"author":"韩偓","content":"别绪静愔愔，牵愁暗入心。已回花渚棹，悔听酒垆琴。菊露凄罗幕，梨霜恻锦衾。此生终独宿，到死誓相寻。月好知何计，歌阑叹不禁。山巅更高处，忆上上头吟。","dynasty":"唐代","title":"别绪"}
{"author":"韩偓","content":"两星残火地炉畔，梦断背灯重拥衾。侧听空堂闻静响，似敲疏磬褭清音。风灯有影随笼转，腊雪无声逐夜深。禅客钓翁徒自好，那知此际湛然心。","dynasty":"唐代","title":"地炉"}
{"author":"韩偓","content":"洞庭湖上清秋月，月皎湖宽万顷霜。玉碗深沈潭底白，金杯细碎浪头光。寒惊乌鹊离巢噪，冷射蛟螭换窟藏。更忆瑶台逢此夜，水晶宫殿挹琼浆。","dynasty":"唐代","title":"洞庭玩月"}
{"author":"韩偓","content":"稻垄蓼红沟水清，荻园叶白秋日明。空坡路细见骑过，远田人静闻水行。柴门狼藉牛羊气，竹坞幽深鸡犬声。绝粒看经香一炷，心知无事即长生。","dynasty":"唐代","title":"秋村"}
{"author":"韩偓","content":"俟时轻进固相妨，实行丹心仗彼苍。萧艾转肥兰蕙瘦，可能天亦妒馨香。","dynasty":"唐代","title":"偶题"}
{"author":"韩偓","content":"北陆候才变，南枝花已开。无人同怅望，把酒独裴回。冻白雪为伴，寒香风是媒。何因逢越使，肠断谪仙才。","dynasty":"唐代","title":"早玩雪梅有怀亲属"}
{"author":"韩偓","content":"遐方不许贡珍奇，密诏唯教进荔枝。汉武碧桃争比得，枉令方朔号偷儿。封开玉笼鸡冠湿，叶衬金盘鹤顶鲜。想得佳人微启齿，翠钗先取一双悬。巧裁霞片裹神浆，崖蜜天然有异香。应是仙人金掌露，结成冰入蒨罗囊。","dynasty":"唐代","title":"荔枝三首（丙寅年秋到福州，自此后并福州作）"}
{"author":"韩偓","content":"因极还应有甚通，难将粪壤掩神踪。斗间紫气分明后，擘地成川看化龙。","dynasty":"唐代","title":"宝剑"}
{"author":"韩偓","content":"池塘夜歇清明雨，绕院无尘近花坞。五丝绳系出墙迟，力尽才瞵见邻圃。下来娇喘未能调，斜倚朱阑久无语。无语兼动所思愁，转眼看天一长吐。","dynasty":"唐代","title":"秋千"}
{"author":"韩偓","content":"恻恻轻寒剪剪风，杏花飘雪小桃红。夜深斜搭秋千索，楼阁朦胧细雨中。","dynasty":"唐代","title":"寒食夜"}
{"author":"韩偓","content":"袅雨拖风不自持，全身无力向人垂。玉纤折得遥相赠，便似观音手里时。","dynasty":"唐代","title":"咏柳"}
{"author":"韩偓","content":"天上梦魂何杳杳，宫中消息太沈沈。君恩不似黄金井，一处团圆万丈深。天上凤凰休寄梦，人间鹦鹉旧堪悲。平生心绪无人识，一只金梭万丈丝。","dynasty":"唐代","title":"长信宫二首"}
{"author":"韩偓","content":"轻风滴砾动帘钩，宿酒犹酣懒卸头。但觉夜深花有露，不知人静月当楼。何郎烛暗谁能咏，韩寿香焦亦任偷。敲折玉钗歌转咽，一声声作两眉愁。","dynasty":"唐代","title":"闺情"}
{"author":"韩偓","content":"天长水远网罗稀，保得重重翠碧衣。挟弹小儿多害物，劝君莫近市朝飞。","dynasty":"唐代","title":"翠碧鸟（以上并在醴陵作）"}
{"author":"韩偓","content":"此心兼笑野云忙，甘得贫闲味甚长。病起乍尝新橘柚，秋深初换旧衣裳。晴来喜鹊无穷语，雨后寒花特地香。把钓覆棋兼举白，不离名教可颠狂。","dynasty":"唐代","title":"秋深闲兴"}
{"author":"韩偓","content":"故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。","dynasty":"唐代","tags":"抒情，感慨，亡国，国家","title":"故都"}
{"author":"韩偓","content":"紫霄宫阙五云芝，九级坛前再拜时。鹤舞鹿眠春草远，山高水阔夕阳迟。每嗟阮肇归何速，深羡张骞去不疑。澡练纯阳功力在，此心唯有玉皇知。","dynasty":"唐代","title":"梦仙"}
{"author":"韩偓","content":"往年莺谷接清尘，今日鳌山作侍臣。二纪计偕劳笔研，一朝宣入掌丝纶。声名烜赫文章士，金紫雍容富贵身。绛帐恩深无路报，语馀相顾却酸辛。","dynasty":"唐代","title":"与吴子华侍郎同年玉堂同直怀恩叙恳因成…兼呈诸同年"}
{"author":"韩偓","content":"上苑离宫处处迷，相风高与露盘齐。金阶铸出狻猊立，玉树雕成狒cf啼，外使调鹰初得按，中官过马不教嘶。笙歌锦绣云霄里，独许词臣醉似泥。","dynasty":"唐代","title":"苑中"}
{"author":"韩偓","content":"谪宦过东畿，所抵州名濮。故里欲清明，临风堪恸哭。溪长柳似帷，山暖花如醭。逆旅讶簪裾，野老悲陵谷。暝鸟影连翩，惊狐尾纛簌。尚得佐方州，信是皇恩沐。","dynasty":"唐代","title":"出官经硖石县（天复三年二月二十二日）"}
{"author":"韩偓","content":"敏手何妨误汰金，敢怀私忿斅羊斟。直应宣室还三接，未必丰城便陆沈。炽炭一炉真玉性，浓霜千涧老松心。私恩尚有捐躯誓，况是君恩万倍深。征途安敢更迁延，冒入重围势使然。众果却应存苦李，五瓶惟恐竭甘泉。多端莫撼三珠树，密策寻遗七宝鞭。黄篾舫中梅雨里，野人无事日高眠。","dynasty":"唐代","title":"奉和峡州孙舍人肇荆南重围中寄诸朝士二篇时李…牵课"}
{"author":"韩偓","content":"职在内庭宫阙下，厅前皆种紫微花。眼明忽傍渔家见，魂断方惊魏阙赊。浅色晕成宫里锦，浓香染著洞中霞。此行若遇支机石，又被君平验海槎。","dynasty":"唐代","title":"甲子岁夏五月自长沙抵醴陵贵就深僻以便疏慵…聊寄知心"}
{"author":"韩偓","content":"避地淹留已自悲，况逢寒食欲沾衣。浓春孤馆人愁坐，斜日空园花乱飞。路远渐忧知己少，时危又与赏心违。一名所系无穷事，争敢当年便息机。","dynasty":"唐代","title":"避地寒食"}
{"author":"韩偓","content":"馀霞残雪几多在，蔫香冶态犹无穷。黄昏月下惆怅白，清明雨后寥梢红。树底草齐千片净，墙头风急数枝空。西园此日伤心处，一曲高歌水向东。","dynasty":"唐代","title":"残花"}
{"author":"韩偓","content":"炉炭烧人百疾生，凤狂龙躁减心情。四山毒瘴乾坤浊，一簟凉风世界清。楚调忽惊凄玉柱，汉宫应已湿金茎。豪强顿息蛙唇吻，爽利重新鹘眼睛。稳想海槎朝犯斗，健思胡马夜翻营。东南亦是中华分，蒸郁相凌太不平。","dynasty":"唐代","title":"喜凉"}
{"author":"韩偓","content":"水向东流竟不回，红颜白发递相催。壮心暗逐高歌尽，往事空因半醉来。云护雁霜笼澹月，雨连莺晓落残梅。西楼怅望芳菲节，处处斜阳草似苔。","dynasty":"唐代","title":"半醉"}
{"author":"韩偓","content":"山头水从云外落，水面花自山中来。一溪红点我独惜，几树蜜房谁见开。应有妖魂随暮雨，岂无香迹在苍苔。凝眸不觉斜阳尽，忘逐樵人蹑石回。","dynasty":"唐代","title":"太平谷中玩水上花"}
{"author":"韩偓","content":"浪蹙青山江北岸，云含黑雨日西边。舟人偶语忧风色，行客无聊罢昼眠。争似槐花九衢里，马蹄安稳慢垂鞭。","dynasty":"唐代","title":"江行"}
{"author":"韩偓","content":"世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。","dynasty":"唐代","tags":"写景，抒情，伤怀","title":"乱后春日途经野塘"}
{"author":"韩偓","content":"厌闻趋竞喜闲居，自种芜菁亦自锄。麋鹿跳梁忧触拨，鹰鹯搏击恐粗疏。拙谋却为多循理，所短深惭尽信书。刀尺不亏绳墨在，莫疑张翰恋鲈鱼。","dynasty":"唐代","title":"闲居"}
{"author":"韩偓","content":"行乐江郊外，追凉山寺中。静阴生晚绿，寂虑延清风。运塞地维窄，气苏天宇空。何人识幽抱，目送冥冥鸿。","dynasty":"唐代","title":"山院避暑"}
{"author":"韩偓","content":"暑雨洒和气，香风吹日华。瞬龙惊汗漫，翥凤綷云霞。悬圃珠为树，天池玉作砂。丹霄能几级，何必待乘槎。黍谷纯阳入，鸾霄瑞彩生。岳灵分正气，仙卫借神兵。污俗迎风变，虚怀遇物倾。千钧将一羽，轻重在平衡。","dynasty":"唐代","title":"漫作二首"}
{"author":"韩偓","content":"月若半环云若吐，高楼帘卷当南浦。应是石城艇子来，两桨咿哑过花坞。正值连宵酒未醒，不宜此际兼微雨。直教笔底有文星，亦应难状分明苦。","dynasty":"唐代","title":"南浦"}
{"author":"韩偓","content":"插槿作藩篱，丛生覆小池。为能妨远目，因遣去闲枝。邻叟偷来赏，栖禽欲下疑。虚空无障处，蒙闭有开时。苇鹭怜潇洒，泥鳅畏日曦。稍宽春水面，尽见晚山眉。岸稳人偷钓，阶明日上基。世间多弊事，事事要良医。","dynasty":"唐代","title":"桃林场客舍之前有池半亩木槿栉比阏水遮山…五言八韵"}
{"author":"韩偓","content":"坚辞羽葆与吹铙，翻向天涯困系匏。故老未曾忘炙背，何人终拟问苞茅。融风渐暖将回雁，滫水犹腥近斩蛟。万里关山如咫尺，女床唯待凤归巢。","dynasty":"唐代","title":"有感"}
{"author":"韩偓","content":"何曾解报稻粱恩，金距花冠气遏云。白日枭鸣无意问，唯将芥羽害同群。","dynasty":"唐代","title":"观斗鸡偶作"}
{"author":"韩偓","content":"日离黄道十年昏，敏手重开造化门。火帝动炉销剑戟，风师吹雨洗乾坤。左牵犬马诚难测，右袒簪缨最负恩。丹笔不知谁定罪，莫留遗迹怨神孙。金虎挻灾不复论，构成狂猘犯车尘。御衣空惜侍中血，国玺几危皇后身。图霸未能知盗道，饰非唯欲害仁人。黄旗紫气今仍旧，免使老臣攀画轮。簪裾皆是汉公卿，尽作锋铓剑血醒。显负旧恩归乱主，难教新国用轻刑。穴中狡兔终须尽，井上婴儿岂自宁。底事亦疑惩未了，更应书罪在泉扃。坐看包藏负国恩，无才不得预经纶。袁安坠睫寻忧汉，贾谊濡毫但过秦。威凤鬼应遮矢射，灵犀天与隔埃尘。堤防瓜李能终始，免愧于心负此身。","dynasty":"唐代","title":"八月六日作四首"}
{"author":"韩偓","content":"疏雨从东送疾雷，小庭凉气净莓苔。卷帘燕子穿人去，洗砚鱼儿触手来。但欲进贤求上赏，唯将拯溺作良媒。戎衣一挂清天下，傅野非无济世才。","dynasty":"唐代","title":"疏雨"}
{"author":"韩偓","content":"此地三年偶寄家，枳篱茅厂共桑麻。蝶矜翅暖徐窥草，蜂倚身轻凝看花。天近函关屯瑞气，水侵吴甸浸晴霞。岂知卜肆严夫子，潜指星机认海槎。","dynasty":"唐代","title":"南安寓止"}
{"author":"韩偓","content":"一手携书一杖筇，出门何处觅情通。立谈禅客传心印，坐睡渔师著背蓬。青布旗夸千日酒，白头浪吼半江风。淮阴市里人相见，尽道途穷未必穷。","dynasty":"唐代","title":"江岸闲步（此后壬申年作，在南安县）"}
{"author":"陈龙","content":"寒泉清见底，浑不染尘埃。廉是当时号，源从何处来。天光相照映，云影共徘徊。饮此襟怀洁，何辞酌满杯。","dynasty":"明代","title":"廉泉"}
{"author":"陈龙","content":"邮程十里又十里，山树一重还一重。滩急雨添新涨水，天晴云护最高峰。野人破屋牵萝补，畬妇香粳付水舂。即此便知为乐土，休将谪宦惜坡翁。","dynasty":"明代","title":"长乐道中"}
{"author":"陈龙","content":"南浦蒹葭覆钓舟，草堂人去水空流。凄凉烟月沧洲晚，憔悴霜风玉树秋。身世百年同逆旅，功名两字等浮沤。史臣异日书高洁，东汉严光是匹俦。","dynasty":"明代","title":"挽戴南湾"}
{"author":"陈龙","content":"庭户翛然爽似秋，筼筜祇护小堂幽。日光筛地碎金雨，岚气袭人空翠浮。乞笋僧来成坐久，论诗客至更迟留。明廷方下徵贤诏，未许追随二阮游。","dynasty":"明代","title":"赠戴竹堂"}
{"author":"鲜于必仁","content":"傲中兴百二山河，拂袖归来，税驾岩阿。物外闲身，云边老树，烟际沧波。犯帝座星明凤阁，钓桐江月冷渔蓑。富贵如何，万古清风，岂易消磨。　诸葛武侯　　草庐当日楼桑，任虎战中原，龙卧南阳。八阵图成，三分国峙，万古鹰扬。出师表谋谟庙堂，梁甫吟感叹岩廊。成败难量，五丈秋风，落日苍茫。　杜拾遗　　倦骑驴万里初归，可叹飘零，谁念栖迟？饭颗山头，锦官城外，典尽春衣。草堂里闲中布韦，曲江边醉后珠玑。难受尘羁，黄四娘家，几度斜晖。　李翰林　　醉吟诗误入平康，百代风流，一饷徜徉。玉雪丰姿，珠玑咳唾，锦绣心肠。五花马三春帝乡，千金裘万丈文光。才压班扬，草诏归来，两袖天香。　韩吏部　　羡当年吏部文章，还孔传轲，斥老排庄。秦岭云横，蓝关雪拥，万里潮阳。龙虎榜声名播扬，凤凰池翰墨流芳。此兴难量，巷柳园桃，恼乱春光。　晋处士　　羡柴桑处士高哉，绿柳新栽，黄菊初开。稚子牵衣，山妻举案，喜劝蒿莱。审容膝清幽故宅，倍怡颜潇洒书斋。隔断尘埃，五斗微官，一笑归来。　苏学士　　叹坡仙奎宿煌煌，俊赏苏杭，谈笑琼黄。月冷乌台，风清赤壁，荣辱俱忘。侍玉皇金莲夜光，醉朝云翠袖春香。半世疏狂，一笔龙蛇，千古文章。　太液秋风燕山八景　　护凉云万顷玻璃，寒射鸾元，香润龙。风潋金波，天闲银汉，烟远瑶池。泛莲叶仙人未归，赏芙蓉帝子初回。翠绕珠围，凤舞麟翔，鱼跃鸢飞。　琼岛春阴　　驾东风龙驭天来，百仞烟霄，十二楼台。琼草云封，琼林露暖，玉树花开。呼万岁尘清九垓，拥千官星列三台。鸾凤音谐，仙仗香中，人在蓬莱。　居庸叠翠　　耸颠崖万仞秋容，气共云分，势与天雄。玉润玻璃，翠开松桧，金削芙蓉。破山影低回去鸿，蘸岚光惊起游龙。往灭狐踪，尘冷边烽。海宇礼生，愿上东封。　卢沟晓月　　出都门鞭影摇红，山色空，林景玲珑。桥俯危波，车通远塞，栏倚长空。起宿霭千寻卧龙，掣流云万丈垂虹。路杳疏钟，似蚁行人，如步蟾宫。　蓟门飞雨　　阿香车推下晴云，早海卷江悬，电掣雷奔。几点翻飘，数声引鼓，一霎倾盆。启蛰户龙飞地间，望蟾宫鱼跃天门。到处通津，头角峥嵘，溥渥殊恩。　西山晴雪　　玉嵯峨高耸神京，峭壁排银，叠石飞琼。地展雄藩，天开图画，户判围屏。分曙色流云有影，冻晴光老树无声。醉眼空惊，樵子归来，蓑笠青青。　玉泉垂虹　　跨寒流低吸长川，截断生绢，界破苍烟。巽壁琼珠，悬空素练，泻月金笺。惊翠嶂分开玉田，似银河飞下瑶天。振鹭腾猿，来往游人，气宇凌仙。　金台夕照　　渺青霄十二云梯，谁曳长据，拥拜丹墀？万古罗贤，千年宗社，名与天齐。望老树斜阳影里，慨西风衰草荒基。壮志何奇，倚剑空吟，归去来兮。　琴　　拂瑶琴弹到鹤鸣，自谓防心，谁识高情，夜月当徽，秋泉应指，晚籁潜声。广陵散嵇康醉醒，越江吟易简词成。千古清名，一去钟期，无复能听。　棋　　烂樵柯石室忘归，足智神谋，妙理仙机。险似隋唐，胜如楚汉，败若梁齐。消日月闲中是非，傲乾坤忙里轻肥。不曳旌旗，寸纸关河，万里安危。　书　　送朝昏雪案萤灯，三绝韦编，万古群经。亥豕讹传，鲁鱼误辨，帝虎移形。横钿轴牙签整整，缀仙芸竹简层层。匡壁韩檠，孔思周情。为日孳孳，尽老求成。　画　　辋川图十幅生绡，老桧森森，古树萧萧。云抹林眉，烟藏水口，雨断山腰。韦偃去丹青自少，郭熙亡紫翠谁描？手挂掌坳，得意忘形，眼兴迢遥。","dynasty":"元代","title":"【双调】折桂令　严客星"}
{"author":"鲜于必仁","content":"水无痕，秋无际。光涵，影浸玻璃。龙嘶贝阙珠，兔走蟾宫桂。万顷沧波浮天地，烂银盘寒褪云衣。洞箫谩吹，篷窗静倚，良夜何其。　烟寺晚钟　　树藏山，山藏寺。藤荫杳昔，云影差差。疏钟送落晖，倦鸟催归翅。一抹烟岚寒光渍，问胡僧月下何之？逐朝夜时，扶筇到此，散步寻诗。　江天暮雪　　晚天昏，寒江暗。雪花<黑奄>々，云叶毵毵。渔翁倦欲归，久客愁多憾。浩浩汀洲船着缆，玉蓑衣不换青衫。闲情饱，高眠醉酣，世事休参。　潇湘夜雨　　白洲，黄芦岸。密云堆冷，乱雨飞寒。渔人罢钓归，客子推篷看。浊浪排空孤灯灿，想鼋鼍出没其间。魂消闷颜，愁舒倦眼，何处家山？　平沙落雁　　稻粱收，菰莆秀。山光凝暮，江影涵秋。潮平远水宽，天阔孤帆瘦。雁阵惊寒埋云岫，下长空飞满沧洲。西风渡头，斜阳岸口，不尽诗愁。　远浦帆归　　水云乡，烟波荡。平洲古岸，远树孤庄。轻帆走蜃风，柔橹闲鲸浪。隐隐牙樯如屏障。了吾生占断渔邦。船头酒香，盘中蟹黄，烂醉何妨。　山市晴岚　　似屏围，如图画。依依村市，簇簇人家。小桥流水间，古木疏烟下。雾敛晴峰铜钲挂，闹腥风争买鱼虾。尘飞乱沙，云开断霞，网晒枯槎。　渔村落照　　楚云寒，湘天暮。斜阳影里，几个渔夫。柴门红树村，钓艇青山渡。惊起沙鸥飞无数，倒晴光金缕扶疏。鱼穿短蒲，酒盈小壶，饮尽重沽。","dynasty":"元代","title":"【中吕】普天乐　洞庭秋月（潇湘八景）"}
{"author":"鲜于必仁","content":"飞絮粘蜂蜜，落花香燕泥，腻叶蟠云护锦机。宜，笙歌一派随。游人醉，半竿红日低。","dynasty":"元代","title":"【南吕】阅金经　春游"}
{"author":"鲜于必仁","content":"汉子陵，晋渊明，二人到今香汗青。钓叟谁称？农父谁名？去就一般轻。五柳庄月朗风清，七里滩浪稳潮平。折腰时心已愧，伸脚处梦先惊。听，千万古圣贤评。","dynasty":"元代","title":"【越调】寨儿令_汉子陵，晋"}
{"author":"蒋元龙","content":"叶暗乳鸦啼，风定老红犹落。蝴蝶不随春去，入薰风池阁。休歌金缕劝金卮，酒病煞如昨。帘卷日长人静，任杨花飘泊。","dynasty":"宋代","tags":"婉约，春天，写景","title":"好事近·叶暗乳鸦啼"}
{"author":"蒋元龙","content":"小桃落尽残红。夜来风。又是一番春事、不从容。翠屏掩。芳信断。转愁浓。可惜日长闲暇、小帘栊。","dynasty":"宋代","title":"乌夜啼"}
{"author":"胥偃","content":"昔作树头花，今为冢中骨。","dynasty":"唐代","title":"梦中诗"}
{"author":"胥偃","content":"昔作树头花，今作冢下骨。","dynasty":"宋代","title":"句"}
{"author":"董萝","content":"别向春闺十载深，家园无梦可追寻。酸风冷月凄官阁，瘴雨蛮烟度郁林。养老需卿扶健杖，怕寒怜我守孤衾。封侯未卜常滋愧，一寸程途一寸心。","dynasty":"宋代","title":"寄内"}
{"author":"陈铎","content":"到寺万缘绝，萧然宿峰顶。苍苍野色新，漠漠秋烟暝。相期话三生，夜坐石根冷。微凉入虚阑，老鹤语桐井。支郎翻经处，松子落古鼎。白露下高空，湿云压幽境。望极颠厓前，寒篱眇村径。谈久明月来，照我天地静。自汲石泉水，同僧瀹佳茗。天风在林末，空翠散复整。一乘演微机，开谿自惭省。疏竹何萧萧，云房乱灯影。","dynasty":"明代","title":"宿牛首寺"}
{"author":"陈铎","content":"夕阳峰顶一攀跻，万里川原望不迷。帆影远来江树外，山形多在石城西。苔荒辇路人稀到，花近禅房鸟乱啼。直到翠微亭子上，漫吟重续旧时题。","dynasty":"明代","title":"游清凉寺次藻庵韵"}
{"author":"陈铎","content":"春日春盘荐白鱼，地幽全胜野人居。诗篇静阅新晴后，茶臼闲敲午梦余。花落语莺还在树，竹深流水细通渠。将军莫厌过从数，几日东桥有报书。","dynasty":"明代","title":"春晚过程竹溪用韵"}
{"author":"陈铎","content":"金石交情老不移，尊前重睹旧丰仪。清风竹径临茶灶，细雨邻墙见酒旗。世事且归胡蝶梦，春情多寄海棠枝。西斋两月无清兴，病起逢君一赋诗。","dynasty":"明代","title":"春日喜程大祥见过"}
{"author":"陈铎","content":"卧病经年喜遇君，草堂清话到斜曛。浊醪拚取尊前醉，险韵何妨席上分。冷雨小蛩鸣切切，轻风残叶下纷纷。也知别后还相忆，何处钟声隔暮云。","dynasty":"明代","title":"次与仲和联句韵"}
{"author":"陈铎","content":"旧盟疏阔冷鸡坛，风雨清尊负四难。忙里寄书多草率，病中抛药赖轻安。几宵梦去清江迥，五月愁深白雨寒。清寂一官甘守拙，逢人弹铗笑冯驩。","dynasty":"明代","title":"用韵寄张文昭"}
{"author":"陈铎","content":"波映横塘柳映桥，冷烟疏雨暗亭皋。春城风景胜江郊。花蕊暗随蜂作蜜，溪云还伴鹤归巢。草堂新竹两三梢。","dynasty":"明代","title":"浣溪沙"}
{"author":"陈铎","content":"病影有灯知，心事无人问。上苑春光过二分，应少同游分。画障且相隈，曲几聊孤隐。窗外红梅开已齐，似识香闺闷。","dynasty":"明代","title":"卜算子题凭几图"}
{"author":"奥敦周卿","content":"西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃“上有天堂，下有苏杭。”","dynasty":"元代","tags":"咏物，西湖，抒情，依恋","title":"蟾宫曲·咏西湖"}
{"author":"奥敦周卿","content":"西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃上有天堂，下有苏杭。","dynasty":"元代","title":"太常引·西湖烟水茫茫"}
{"author":"奥敦周卿","content":"远归年深马骨高，尘惨貂裘敝。夜长鸳梦短，天阔雁书迟。急觅归期，不索寻名利。归心紧归去疾，恨不得袅断鞭梢，岂避千山万水！【梁州】龟卦何须再卜，料灯花已报先知。并程途不甫能来到家内，见庭闲小院，门掩昏闺，碧纱窗悄，斑竹帘垂。将个栊门儿款款轻推，把一个可喜娘脸儿班回。急惊列半晌荒唐，慢朦腾十分认得，呆答孩似醉如痴！又嗔，又喜。共携素手归兰舍，半含笑半擎泪。些儿春情云雨罢，各诉别离。【尾】我道因思翠袖宽了衣袂，你道是为盼雕鞍减了玉肌。不索教梅香鉴憔悴，向碧纱幮帐底，翠帏屏影里，厮揾着香腮去镜儿比。","dynasty":"元代","title":"【南吕】一枝花_远归年深马"}
{"author":"奥敦周卿","content":"平林暮霭收，远树残霞敛。疏星明碧汉，新月转虚檐。院宇深严，人寂静门初掩，控金钩垂绣帘。喷宝兽香篆初残，近绣榻灯光乍闪。【梁州】一会客上心来烦烦恼，恨不得没人处等等潜潜。想俺闷乡中直恁欢娱俭。本是连枝芳树，比翼鸣鹣，尺紧他遭坎坷，俺受拘箝。致欠得万种愁添，不离了两叶眉尖。自揽场不成不就姻缘，自把些不死不活病染，自担着不明不暗淹煎。情思，不欢。这相思多敢是前生欠，憔翠损杏桃脸。一任教梅香冷句儿口店，苦痛淹淹。【尾】蓝桥平地风浪险，袄庙腾空烈火炎。不由我意儿想，心儿思，口儿念。央及煞玉纤纤，纤纤，不住的偷弹泪珠点。","dynasty":"元代","title":"【南吕】一枝花_平林暮霭收"}
{"author":"宋若昭","content":"垂衣临八极，肃穆四门通。自是无为化，非关辅弼功。修文招隐伏，尚武殄妖凶。德炳韶光炽，恩沾雨露浓。衣冠陪御宴，礼乐盛朝宗。万寿称觞举，千年信一同。","dynasty":"唐代","title":"奉和御制麟德殿宴百僚应制"}
{"author":"褚荣槐","content":"九日登高会，羁人感物华。他乡时断酒，独客罢看花。病叶秋先坠，寒林日易斜。雁行吹不断，回首渺天涯。","dynasty":"清代","title":"九月忆舍弟"}
{"author":"褚荣槐","content":"腊鼓声中饯岁忙，屠苏递饮缓传觞。贫家行乐仍寒俭，老母加餐便吉祥。酒气暖融帘外雪，禅心深炷佛前香。寺钟未动晴云晓，已有春风到草堂。","dynasty":"清代","title":"除夕与诸弟饮即席"}
{"author":"郑綮","content":"日照四山雪，老僧门未开。冻瓶黏柱础，宿火陷炉灰。童子病归去，鹿麑寒入来。斋钟知渐近，枝鸟下生台。","dynasty":"唐代","title":"老僧"}
{"author":"郑綮","content":"九衢尘里一书生，多达逢时拥旆旌。醉里眼开金使字，紫旂风动耀天明。","dynasty":"唐代","title":"题卢州郡斋"}
{"author":"郑綮","content":"淮淝两水不相通，隔岸临流望向东。千颗泪珠无寄处，一时弹与渡前风。","dynasty":"唐代","title":"别郡后寄席中三兰（三妓并以兰为名）"}
{"author":"郑綮","content":"侧坡蛆蜫蜦，蚁子竞来拖。一朝白雨中，无钝无喽罗。","dynasty":"唐代","title":"题中书壁"}
{"author":"郑綮","content":"唯有两行公廨泪，一时洒向渡头风。","dynasty":"唐代","title":"别庐州郡人"}
{"author":"熊孺登","content":"汉家遗事今宵见，楚郭明灯几处张。深夜行歌声绝后，紫姑神下月苍苍。","dynasty":"唐代","title":"正月十五日"}
{"author":"熊孺登","content":"云身自在山山去，何处灵山不是归。日暮寒林投古寺，雪花飞满水田衣。","dynasty":"唐代","title":"送僧游山"}
{"author":"熊孺登","content":"八行银字非常草，六出天花尽是梅。无所与陈童子别，雪中辛苦远山来。","dynasty":"唐代","title":"雪中答僧书"}
{"author":"熊孺登","content":"故人交趾去从军，应笑狂生挥阵云。省得蔡州今日事，旧曾都护帐前闻。","dynasty":"唐代","title":"送马判官赴安南"}
{"author":"熊孺登","content":"家占溪南千个竹，地临湖上一群山。渔船多在马长放，出处自由闲不闲。深树黄鹂晓一声，林西江上月犹明。野人早起无他事，贪绕沙泉看笋生。","dynasty":"唐代","title":"青溪村居二首"}
{"author":"熊孺登","content":"江流如箭月如弓，行尽三湘数夜中。无那子规知向蜀，一声声似怨春风。","dynasty":"唐代","title":"湘江夜泛"}
{"author":"熊孺登","content":"日夜朝宗来万里，共怜江水引蕃心。若论巴峡愁人处，猿比滩声是好音。","dynasty":"唐代","title":"蜀江水（来自蕃界）"}
{"author":"熊孺登","content":"龙韬能致虎符分，万里霜台压瘴云。蕃客不须愁海路，波神今伏马将军。","dynasty":"唐代","title":"寄安南马中丞"}
{"author":"熊孺登","content":"武陵楼上春长早，甘子堂前花落迟。楚乐怪来声竞起，新歌尽是大夫词。","dynasty":"唐代","title":"甘子堂陪宴上韦大夫"}
{"author":"熊孺登","content":"征鞍欲上醉还留，南浦春生百草头。丞相新裁别离曲，声声飞出旧梁州。","dynasty":"唐代","title":"奉和兴元郑相公早春送杨侍郎"}
{"author":"熊孺登","content":"能骑竹马辨西东，未省烟花暂不同。第一早归春欲尽，庐山好看过湖风。","dynasty":"唐代","title":"送舍弟孺复往庐山"}
{"author":"熊孺登","content":"若为相见还分散，翻觉浮云亦不闲。何处留师暂且住，家贫唯有坐中山。","dynasty":"唐代","title":"野别留少微上人"}
{"author":"熊孺登","content":"碑折松枯山火烧，夜台从闭不曾朝。那将逝者比流水，流水东流逢上潮。","dynasty":"唐代","title":"经古墓"}
{"author":"熊孺登","content":"诗句能生世界春，僧家更有姓汤人。况闻暗忆前朝事，知是修行第几身。","dynasty":"唐代","title":"赠灵彻上人"}
{"author":"熊孺登","content":"三月踏青能几日，百回添酒莫辞频。看君倒卧杨花里，始觉春光为醉人。","dynasty":"唐代","title":"春郊醉中赠章八元"}
{"author":"熊孺登","content":"一年秪有今宵月，尽上江楼独病眠。寂寞竹窗闲不闭，夜深斜影到床前。","dynasty":"唐代","title":"八月十五夜卧疾"}
{"author":"熊孺登","content":"深树黄鹂晓一声，林西江上月犹明。野人早起无他事，贪绕沙泉看笋生。","dynasty":"唐代","title":"青溪村居二首其二"}
{"author":"熊孺登","content":"旃檀刻像今犹少，白石镌经古未曾。归去更寻翻译寺，前山应遇雁门僧。","dynasty":"唐代","title":"送准上人归石经院"}
{"author":"熊孺登","content":"拜扫无过骨肉亲，一年唯此两三辰。冢头莫种有花树，春色不关泉下人。","dynasty":"唐代","title":"寒食野望"}
{"author":"熊孺登","content":"水生风熟布帆新，只见公程不见春。应被百花撩乱笑，比来天地一闲人。","dynasty":"唐代","title":"祗役遇风谢湘中春色"}
{"author":"熊孺登","content":"水自山阿绕坐来，珊瑚台上木绵开。欲知举目无情罚，一片花流酒一杯。","dynasty":"唐代","title":"曲池陪宴即事上窦中丞"}
{"author":"熊孺登","content":"仁杰淫祠废欲无，枯枫老栎两三株。神乌惯得商人食，飞趁征帆过蠡湖。","dynasty":"唐代","title":"董监庙"}
{"author":"熊孺登","content":"一见清容惬素闻，有人传是紫阳君。来时玉女裁春服，剪破湘山几片云。","dynasty":"唐代","title":"赠侯山人"}
{"author":"熊孺登","content":"利及生人无更为，落花流水旧城池。逍遥楼上雕龙字，便是羊公堕泪碑。","dynasty":"唐代","title":"题逍遥楼伤故韦大夫"}
{"author":"熊孺登","content":"但恐红尘虚白首，宁论蹇逸分先后。莫占莺花笑寂寥，长安春色年年有。","dynasty":"唐代","title":"戏赠费冠卿"}
{"author":"熊孺登","content":"江逢九派人将别，猿到三声月为秋。不知相见更何日，此夜少年堪白头。","dynasty":"唐代","title":"与左兴宗湓城别"}
{"author":"熊孺登","content":"一年只有今宵月，尽上江楼独病眠。寂寞竹窗闲不闭，夜深斜影到床前。","dynasty":"唐代","title":"八月十五夜卧疾"}
{"author":"熊孺登","content":"贱子守柴荆，谁人记姓名。风云千骑降，草木一阳生。礼异江河动，欢殊里巷惊。称觞容侍坐，看竹许同行。遇觉沧溟浅，恩疑太岳轻。尽搜天地物，无谕此时情。","dynasty":"唐代","title":"至日荷李常侍过郊居"}
{"author":"熊孺登","content":"杳杳复苍然，无云日暮天。象分青气外，景尽赤霄前。渐吐星河色，遥生水木烟。从容难附丽，顾步欲澄鲜。但见收三素，何能测上玄。应非暂呈瑞，不许出山川。","dynasty":"唐代","title":"日暮天无云"}
{"author":"熊孺登","content":"已被月知处，斩新风到来。无人伴幽境，多取木兰栽。","dynasty":"唐代","title":"新成小亭月夜"}
{"author":"熊孺登","content":"更添十岁应为相，岁酒从今把未休。闻得一毛添五色，眼看相逐凤池头。","dynasty":"唐代","title":"和窦中丞岁酒喜见小男两岁"}
{"author":"陈长孺","content":"未免肝肠苦，庄骚一种才。碧萝山鬼语，黄叶酒人来。老屋疏于画，斜阳冷到苔。鸥踪飞不去，惆怅复徘徊。","dynasty":"清代","title":"重九后一日汤海秋郎中招宴集万柳堂未赴赋酬"}
{"author":"陈长孺","content":"万绿渺无际，村边与郭边。山如名士画，秋是酒人天。野径都环苇，斜阳尚咽蝉。登临触乡思，一步一缠绵。","dynasty":"清代","title":"偕吴秋伊山人咏之登窑台作"}
{"author":"陈长孺","content":"亭沼回环绿树遮，吟襟疏散契烟霞。败荷经雨瘦于叶，荒苇摇风凉欲花。落落吾生伤逆旅，茫茫尘事感天涯。幽栖依约清苕好，一桁峰鬟最忆家。","dynasty":"清代","title":"余芳园坐吟香榭作"}
{"author":"陈长孺","content":"将花未花早稻秀，欲雨不雨秋云凉。老夫心事复谁识，要替乱山留夕阳。","dynasty":"清代","title":"晚步偕莱仙作"}
{"author":"刘清之","content":"江南十月春风早。见枝上、梅英小。爱日初升清雾晓。绣筵中启，星图高挂，膝下斑衣烧。今年献寿多欢笑。弄玉新将二雏好。此曲尊前何所祷。十分康乐，十分强健，一树壮棒老。","dynasty":"宋代","title":"青玉案（子寿父）"}
{"author":"刘清之","content":"天孙岁晚会湘灵，倒泻银河合洞庭。上下天光唯一白，中间山色不多青。荆潭万里收尘滓，宇宙连宵失晦明。莫道人间少仙境，诗魂酒魄一时醒。","dynasty":"宋代","title":"洞庭湖"}
{"author":"刘清之","content":"谁云两州牧，择笏望辕门。渠亦髭须好，公今德义尊。","dynasty":"宋代","title":"和朱晦庵"}
{"author":"刘清之","content":"朝来拔脚尘埃底，共访人间小有天。唤醒几年朱墨梦，胸中丘壑故依然。","dynasty":"宋代","title":"游洪阳洞其一"}
{"author":"刘清之","content":"稚川仙去忆浮丘，携客岩前问旧游。怀古临风一杯酒，荻花枫叶不胜秋。","dynasty":"宋代","title":"游洪阳洞其二"}
{"author":"刘清之","content":"青山锁断红尘路，石柱干霄藏洞府。老蛟据窟不可窥，千古流泉替渠舞。真墟容我辄跻攀，心旷方知白日閒。飞仙一去忽已远，坐对松梢云往还。","dynasty":"宋代","title":"洞霄宫"}
{"author":"刘清之","content":"愁非为宋玉，亦不因莫愁。","dynasty":"宋代","title":"句"}
{"author":"宋琬","content":"倒泻银河事有无，掀天浊浪只须臾。人间更有风涛险，翻说黄河是畏途。","dynasty":"明代","tags":"黄河，感悟，人生","title":"渡黄河"}
{"author":"宋琬","content":"睡起无聊倚舵楼，瞿塘西望路悠悠。长江巨浪征人泪，一夜西风共白头。","dynasty":"清代","tags":"长江，仕途，思乡","title":"江上阻风"}
{"author":"宋琬","content":"月去疏帘才数尺，乌鹊惊飞，一片伤心白。万里故人关塞隔，南楼谁弄梅花笛？蟋蟀灯前欺病客，清影徘徊，欲睡何由得？墙角芭蕉风瑟瑟，生憎遮掩窗儿黑。","dynasty":"清代","tags":"婉约，月下，怀人","title":"蝶恋花·旅月怀人"}
{"author":"宋琬","content":"疏星耿耿逼人寒，清漏丁丁画角残。客泪久从悉外尽，月明犹许醉中看。栖乌绕树冰霜苦，哀雁横天关塞难。料得故园今夜梦，随风应已到长安。","dynasty":"清代","tags":"怀人，抒情，愤懑","title":"狱中对月"}
{"author":"宋琬","content":"茅茨深处隔烟霞，鸡犬寥寥有数家。寄语武陵仙吏道：莫将征税及桃花。","dynasty":"清代","title":"同欧阳令饮凤凰山下"}
{"author":"宋琬","content":"秋水芦花一片明，难同鹰隼共功名。樯边饭饱垂头睡，也似英雄髀肉生。","dynasty":"清代","title":"舟中见猎犬有感"}
{"author":"宋琬","content":"羡尔能高卧，莲华峰下居。青袍双鬓老，黄叶二陵疏。已著《潜夫论》，还陈灾异书。故人京洛遍，问讯近何如。","dynasty":"清代","title":"送东云雏孝廉"}
{"author":"宋琬","content":"壮志堪乘障，浮名悔入关。人疑龙性傲，官似马曹闲。板屋青羌俗，柴扉紫逻山。边城须卫霍，未许拂衣还。","dynasty":"清代","title":"寄怀胡苍恒宪副"}
{"author":"宋琬","content":"陇阪高无极，清秋望更赊。石林千叠水，板屋几人家。古驿羊酥饭，空山燕麦花。停骖问耆旧，井税说频加。","dynasty":"清代","title":"清水道中"}
{"author":"宋琬","content":"相逢哆落木，此别叹流萤。偃蹇羞郎署，饥寒逐客星。帘光摇竹翠，江雨带帆青。归日吾能待，新诗满敬亭。","dynasty":"清代","title":"夜雨留方尔止宿次日将之宣州"}
{"author":"宋琬","content":"越来溪上采莲舟。偷照蛾眉向浅流。女伴相呼怕举头。羡沙鸥。飞去飞来只自由。","dynasty":"清代","title":"忆王孙其二"}
{"author":"宋琬","content":"儿家门对白蘋洲。夫婿经年事远游。杨柳青青古渡头。恨轻舟。不载郎归载妾愁。","dynasty":"清代","title":"忆王孙其三"}
{"author":"宋琬","content":"空房胆怯梦多讹。长向花前敛翠蛾。幽恨诗成懒去歌。背吟哦。闷倚朱栏教八哥。","dynasty":"清代","title":"忆王孙其四"}
{"author":"宋琬","content":"刚到凤凰台上。无那骊驹三唱。愿作博山炉，魂逐沈烟游飏。罗帐。罗帐。高筑愁城千丈。","dynasty":"清代","title":"如梦令离情四首其一"}
{"author":"宋琬","content":"织女黄姑月月。偏受天公磨折。正尔拜双星，蓦地燕南越北。新月。新月。乍缺乍圆似妾。","dynasty":"清代","title":"如梦令其二"}
{"author":"宋琬","content":"小胆空房多悸。那更鸟啼蛩嚏。帘卷看银河，心与繁星俱碎。红泪。红泪。长浸合欢翠被。","dynasty":"清代","title":"如梦令其三"}
{"author":"宋琬","content":"别后云鬟慵整。蛛网鞶囊金镜。罗袜步空阶，几曲雕栏独凭。花影。花影。满地月明清冷。","dynasty":"清代","title":"如梦令其四"}
{"author":"宋琬","content":"大江东。五湖东。地主今无皋伯通。谁人许赁舂。听来鸿。送归鸿。夜雨霏霏舴艋中。寒山寺里钟。","dynasty":"清代","title":"长相思吴门夜泊"}
{"author":"宋琬","content":"明日杏初红，新来黄白瘦。栀子几时回，验取丁香扣。兔丝蔓已长，枳壳花开又。结哽画双蛾，青黛眉儿皱。","dynasty":"清代","title":"生查子春闺俱戏用药名"}
{"author":"宋琬","content":"二月算当归，于今将半夏。谁与醉菖蒲，芍药吹残也。啼鸟宿纱窗，清泪珍珠泻。红豆尽抛残，笑把林禽打。","dynasty":"清代","title":"生查子夏闺"}
{"author":"宋琬","content":"凉夜正悬参，贪看牵牛卧。欲睡复防风，故纸窗棂破。晓起郁金堂，篆里沈香盉。纤手泛茱萸，满地黄金涴。","dynasty":"清代","title":"生查子秋闺"}
{"author":"宋琬","content":"人言欢欲来，续断庞儿吠。寒夜转相思，相思增五倍。侬似款冬花，心为檀郎翠。十斛买香醪，此夕因沉醉。","dynasty":"清代","title":"生查子冬闺"}
{"author":"宋琬","content":"子夜清歌，隔帘疑在青天外。琼箫玉管。莫把莺喉碍。纱帽笼头，卸却残妆戴。娇羞坏。广场无奈。初学男儿拜。","dynasty":"清代","title":"点绛唇刘峻度席上听女郎度曲"}
{"author":"宋琬","content":"牧竖樵儿，斧斤渐逼筼筜谷。梅花有福，逃入幽人屋。甫里先生，邀我供茶粥。频来熟。丹经同读。床下眠麋鹿。","dynasty":"清代","title":"点绛唇简陆元见徵士"}
{"author":"宋琬","content":"乍暖犹寒二月天。玉楼长抱博山眠。沈香火冷少人添。残雪才消春鸟哢，画阑干外草芊绵。几时青得到郎边。","dynasty":"清代","title":"浣溪沙其二芳草"}
{"author":"宋琬","content":"良冶让天工，不怕铜山匮。铸就青蚨亿万缗，乱向枝头寄。鹅眼易飘零，贯朽还垂地。欲付新丰旧酒楼，少个开元字。","dynasty":"清代","title":"卜算子榆荚钱四首其一"}
{"author":"宋琬","content":"不见鼓洪炉，但见泉刀泻。袅袅垂杨欲聘梅，千万春风价。撒漫古城边，暴富田翁舍。斗草儿童扑满轮，一掷斜阳下。","dynasty":"清代","title":"卜算子其二"}
{"author":"宋琬","content":"宜向库中藏，却向林端挂。荡子东君不作家，散作莺花债。万选绕丛悬，赤仄连青霭。满地残英谁主人，贱把春光卖。","dynasty":"清代","title":"卜算子其三"}
{"author":"宋琬","content":"花作五铢衣，偏被桃花哂。女伴闲将归信占，恨杀无凭准。树也有贫时，俄看枝头窘。不信东风解爱钱，一夜偷将尽。","dynasty":"清代","title":"卜算子其四"}
{"author":"宋琬","content":"今春曾送回乡雁，欲赋归欤。欲赋归欤。为报闺人扫敝庐。今秋又见南飞雁，岁聿其除。岁聿其除。却悔今春枉寄书。","dynasty":"清代","title":"采桑子其二舟中见雁有感"}
{"author":"宋琬","content":"试将风格闲评品，谁得相宜。谁得相宜。除却湘妃定洛妃。枝头只许栖幽鸟，燕子来迟。燕子来迟。不见云英未嫁时。","dynasty":"清代","title":"采桑子梅花"}
{"author":"宋琬","content":"孤山之下。雨中正好看花也。待得晴时。杏嫁梅娠绿满枝。空囊乌有。三百青铜难贳酒。亟典春衣。莫待东君致政归。","dynasty":"清代","title":"减字木兰花招友人游湖"}
{"author":"宋琬","content":"桃腮杏靥春风面。车前马上曾相见。蝉鬓退鸦黄。氤氲苏合香。泪光云母惨。絮絮灯心短。螺黛麝兰膏。凭谁赠阿娇。","dynasty":"清代","title":"菩萨蛮闺情再用药名二首其一"}
{"author":"宋琬","content":"天门东畔天涯远。摧残豆蔻香痕浅。懊恼不留行。连敲砧杵声。细心挑锦字。远志侬愁记。翠钿共犀梳。封题好寄奴。","dynasty":"清代","title":"菩萨蛮其二"}
{"author":"宋琬","content":"杨花飞雪，荡子心肠铁。恨杀嫦娥圆复缺。不管人间离别。怕簪碧玉搔头。妆成懒下朱楼。楼上衔泥双燕，呢喃似替人愁。","dynasty":"清代","title":"清平乐春怨"}
{"author":"宋琬","content":"鼠肝虫臂。总是君王赐。一曲狂歌千日醉。管领鸥班鹭队。故人天上吹嘘。劝予重整簪裾。只恐山中毛颖，于今老不中书。","dynasty":"清代","title":"清平乐辇上故人有为予劝驾者作此词谢之"}
{"author":"宋琬","content":"梧桐落。秋来客睡何曾著。何曾著。万家砧杵，月明乌鹊。人间信有风波恶。纷纷世俗成轻薄。成轻薄。五陵裘马，少年同学。","dynasty":"清代","title":"忆秦娥秋感"}
{"author":"宋琬","content":"朱阑畔。莫愁娇小曾相见。曾相见。翠蛾羞敛，半遮团扇。画梁依旧巢双燕。藏鸦几度垂杨换。垂杨换。桃花临水，那时人面。","dynasty":"清代","title":"忆秦娥有忆"}
{"author":"宋琬","content":"春如绣。衔泥燕子黄昏后。黄昏后。受他双影，妒他双宿。悤悤过了梨花候。池塘不耐东风骤。东风骤。吹将波影，学人眉皱。","dynasty":"清代","title":"忆秦娥春闺"}
{"author":"宋琬","content":"梅花开已迟，却恨桃花晚。把酒问花神，何事今春懒。春风如画工，粉黛凭深浅。花是女儿家，迟早由他遣。","dynasty":"清代","title":"生查子暮春将半桃花始开"}
{"author":"宋琬","content":"仙仙蝴蝶衣，窄窄檀香板。纤体欲飞飏，只恨春风软。春葱玉指柔，香汗罗襦满。侍女笑相扶，倩把云鬟挽。","dynasty":"清代","title":"生查子秋千"}
{"author":"宋琬","content":"越瓯犀液试新茶。困来眠碧纱。梦中何事独长嗟。梅香猜著些。呼女伴，蹋晴沙。柳梢啼暮鸦。绣裙偏爱合欢花。来生得似他。","dynasty":"清代","title":"阮郎归春闺"}
{"author":"宋琬","content":"三月杨梅正作花。板桥敧侧俯晴沙。闲觅柴门无径路，柳阴遮。燕子悤忙营社稷，蜂儿辛苦作官衙。问著山翁都不识，野人家。","dynasty":"清代","title":"摊破浣溪沙西溪访陆处士作"}
{"author":"宋琬","content":"朝来沽酒典春衣。梅子雨初肥。杜鹃言语，枝头教诲，道不如归。十年踪迹沙鸥是，负却旧渔矶。邻翁相候，山间茅屋，松下柴扉。","dynasty":"清代","title":"眼儿媚忆故园作"}
{"author":"宋琬","content":"阅尽古今侠女，肝肠谁得如他。儿家郎罢太心多。金屋何须重锁。羞说馀桃往事，怜卿勇过庞娥。千呼万唤出来么。君曰期期不可。","dynasty":"清代","title":"西江月索林铁崖侍史絮铁不见作此嘲之"}
{"author":"宋琬","content":"姑射山头冰雪，仙人散作云霞。嫣红姹紫让夭斜。略似文君新寡。最爱章江木本，居然压倒群葩。娇香冷蕊较争些，婢学夫人其亚。","dynasty":"清代","title":"西江月秋花有名粉茉莉者"}
{"author":"宋琬","content":"倾国先呈皓齿，灵心暗托瓠犀。麝兰香沁茗瓯时。中有醍醐妙理。春笋纤纤半露，灯前低敛娥眉。禅心果否絮黏泥。珍重阿难戒体。","dynasty":"清代","title":"西江月无题"}
{"author":"宋琬","content":"渌水芙蓉掩映，青蛾欲展还颦。琉璃千顷碧无痕。恁敌横波一寸。画舫摇摇近岸，岸边偷觑防嗔。长年何幸得相亲。半晌输他福分。","dynasty":"清代","title":"西江月舟中见丽人"}
{"author":"宋琬","content":"白马千群浪涌，银山万叠天高。钱唐潮似广陵涛。近日潮声草草。往昔绿荫黄鸟，于今野水红桥。西陵松柏久萧条。何处孤坟苏小。","dynasty":"清代","title":"西江月钱唐门外作"}
{"author":"宋琬","content":"只合呼他豕犬，漫誇图画麒麟。与儿戏戴小纶巾。果否提戈取印。莫学王家镇恶，争如齐相田文。敢期他日大吾门。孝弟耕田有份。","dynasty":"清代","title":"西江月二男阿环日者家云长当学武三男阿端以五月五日生忽屈睟盘口号志喜"}
{"author":"宋琬","content":"老去霜颠种种，归来绣褓重重。辛盘银烛画堂中。第一生平好梦。争学传柑索枣，挽须交问衰翁。空囊更比少陵穷。那有天吴紫凤。","dynasty":"清代","title":"西江月久客杭州归云间度岁儿辈竞索衣帛作此自嘲"}
{"author":"宋琬","content":"寸余天似柴窑碧。修竹穿篱出。满地碎秋声，白鸟青虫，生长芙蓉国。森然奇鬼池边石。红叶缠青壁。屐齿意忘归，醉倚层楼，三弄枫林笛。","dynasty":"清代","title":"醉花阴闵园"}
{"author":"宋琬","content":"碧沼看鱼媵，雕栏放鼠姑。君来拍手唱乌乌。恰好枝头啼鸟、唤提壶。嫩白全羞粉，嫣红半点朱。醉眠堪卧锦氍毹。偏要戴花归倩、细君扶。","dynasty":"清代","title":"南歌子南国牡丹始开吴六益董苍水过饮薄暮方归"}
{"author":"宋琬","content":"宜伴铁兜牟。却在妆楼。文姬遗制尚风流。扶上云鬟频熨贴，紫玉搔头。临镜转含羞。笑展双眸。起来呵手戏藏□。密语檀郎低附耳，底是温柔。","dynasty":"清代","title":"浪淘沙昭君套"}
{"author":"宋琬","content":"风雨十分骄。怒似江潮。愁来我欲睡乡逃。促织多言偏不允，枕畔叨叨。强半客僧寮。琴剑萧条。一枝难稳愧鹪鹩。来岁西窗须记取，莫种芭蕉。","dynasty":"清代","title":"浪淘沙秋旅"}
{"author":"宋琬","content":"谁削玉嶙峋。千尺云根。蛟龙深护海西门。金碧楼台青黛树，小李将军。雁影落纷纷。唤起江豚。钟声两岸客边闻。登陟不如遥望好，倒影斜曛。","dynasty":"清代","title":"浪淘沙杨子中流望金山北面"}
{"author":"宋琬","content":"何处觅星槎。且住为佳。张融岸上屋堪赊。同在白鸥乡里宿，迭作邻家。有约看朝霞。每到栖鸦。南屏寺外藕初花。荡桨归来惊宿鹭，触破窗纱。","dynasty":"清代","title":"浪淘沙湖上三舟图成寄执玉奉常西樵吏部"}
{"author":"宋琬","content":"豹尾班中侍从频。滑稽似尔绝无伦。投壶那得天颜笑，只为恢谐郭舍人。枫欲落、雁来宾。芜城明月恰逢君。开元供奉今谁在，抵掌雍门泪满巾。","dynasty":"清代","title":"鹧鸪天赠说书韩修龄"}
{"author":"宋琬","content":"闻道明珠入掌中。充闾佳气霭融融。君家妙手如唐举，摩顶何须宝志公。金作埒、玉为骢。凤毛五色自超宗。弄璋错写休辞罚，试听啼声问阿翁。","dynasty":"清代","title":"鹧鸪天贺相者陈我白生子"}
{"author":"宋琬","content":"邓尉梅花二月天。欲携竹杖醉花边。无端甲子冥冥雨，不为游人巧作缘。三泖路、九峰烟。石尤风起缆难牵。轻帆半幅如飞鸟，羡杀东来鸭嘴船。","dynasty":"清代","title":"鹧鸪天同人约看玄墓梅花以雨不果返棹云间阻风四日舟中拨闷戏呈吴仲徵广文"}
{"author":"宋琬","content":"曾向车中看璧人。金丸珠勒冶城春。只今老作青溪长，犹是当时折角巾。姿卓荦、骨嶙峋。画师摩诘是前身。知君埋照饶深意，新筑糟丘号酒民。","dynasty":"清代","title":"鹧鸪天题樊会公小像"}
{"author":"宋琬","content":"作砺为舟社稷臣。衮衣应许近星辰。黑头宰相黄扉客，曾是维摩座上人。锵剑佩、握丝纶。安排图画到麒麟。梦回须记青莲句，金粟如来是后身。","dynasty":"清代","title":"鹧鸪天题佟寿民方伯三世图"}
{"author":"宋琬","content":"咄咄书空唤奈何，自怜身世转蹉跎。长卿已倦秋风客。坡老休嗔春梦婆。朝梵夹，暮渔蓑，闲中岁月易消磨。谁言白发无根蒂，只为穷愁种得多。","dynasty":"清代","title":"鹧鸪天遣怀"}
{"author":"宋琬","content":"殊方流落频生子。舐犊真堪喜。寻医觅乳费商量。何况他年婚嫁为他忙。生长东吴同燕旅。不解齐人语。故因犹有旧柴桑。待得青春作伴好还乡。","dynasty":"清代","title":"虞美人赋莉远游长儿子"}
{"author":"宋琬","content":"朱朱粉粉东风面。一夜开将遍。花神料得是针神。绣出枝枝叶叶一番新。黄鹂似向风姨诉。莫把花枝妒。赵家姊妹易相嗔。试看南枝如笑北枝颦。","dynasty":"清代","title":"虞美人看花作"}
{"author":"宋琬","content":"一从勘破邯郸梦。遇饮长须痛。醉乡只道可藏愁。却被塞鸿呼起又从头。吴头楚尾经年寓。岸上牵船住。非关王粲怯登楼。自是吾家家法善悲秋。","dynasty":"清代","title":"虞美人遣怀"}
{"author":"宋琬","content":"辟疆园傍春申曲。翠壑喷哀玉。画桥宛转客来稀。惊起一双鸂鶒破烟飞。钓船空系垂杨下。兴尽须归也。蒋家新酿不曾酤。却笑酒杯也似故人疏。","dynasty":"清代","title":"虞美人过锡山秦园访留仙太史不遇作"}
{"author":"宋琬","content":"草际持颐，泥中齧齿，别号虫中裸族。一讴群和为公平，偏则向、人前怒目。雄踞东陂，长吟下里，宛矣公孙在蜀。董生何事懒窥园，看不耐、汝曹边幅。","dynasty":"清代","title":"鹊桥仙井蛙"}
{"author":"宋琬","content":"钧天在耳，晨开阊阖，无奈浮云蔽日。嵇康曾答巨源书，道臣也、不堪有七。玉珂雕马，莫来莫往，尽是平生胶漆。孝标著论一何愚，笑劝百、何曾讽一。","dynasty":"清代","title":"鹊桥仙长安邸舍初罢稽勋作"}
{"author":"宋琬","content":"沙鸥睡稳，雨声惊起，竹里双扉开合。南屏一缕白云生，早失却、雷峰残塔。青苔妨屐，黄柑伴茗，松老应同僧腊。西风萧瑟柁楼寒，向弥勒、龛中下榻。","dynasty":"清代","title":"鹊桥仙雨中宿笑隐庵示笑鲁和尚"}
{"author":"宋琬","content":"东君忒巧，调朱搓粉，绣出红霞几幅。朝来细雨一丝丝，似妃子、温泉初沐。风前欲语，烟中如睡，只合锦禽双宿。枝闲啼罢不能巢，燕燕说、莺莺无福。","dynasty":"清代","title":"鹊桥仙寓园海棠"}
{"author":"宋琬","content":"枫落潇湘，雪深幽冀。霜风吹老芦花穗。捣衣时节却飞来，一声才断千行泪。带雨还飞，飘零无次。萧萧清影和云坠。郎边莫道少书来，长空写尽相思字。","dynasty":"清代","title":"踏莎行雁"}
{"author":"宋琬","content":"光淬芙蓉，魂惊魑魅。青苔石上娲皇泪。自从双剑作龙飞，空闻白虎眠幽隧。歌舞方酣，越人兵至。水犀惊醒夫差醉。鸱夷葬后馆娃空，镯镂似比干将利。","dynasty":"清代","title":"踏莎行虎丘试剑石"}
{"author":"宋琬","content":"忆在劳劳亭上别，吴江三落丹枫。洞庭西望水连空。共谁过赤壁，高唱大江东。准拟开樽还痛饮，小楼同听疏钟。布帆归去似飞鸿。寄将黄雀鲊，须趁鲤鱼风。","dynasty":"清代","title":"临江仙曹顾庵归自楚中闻余在白门不及晤而去留书为别赋此词奉答"}
{"author":"宋琬","content":"桃叶桃根艳冶，巫山巫峡嶙峋。高唐云雨昔曾闻。赋才今宋玉，臣梦果然真。十样眉誇螺黛，七弦琴拂龙唇。薛涛笺写洛川神。小窗图笔阵，亲学卫夫人。","dynasty":"清代","title":"临江仙艾石五兄纳姬白门善解琴书携之入蜀催妆赋此"}
{"author":"宋琬","content":"韦曲城南天尺五，翩翩公子豪奢。小平津外绿杨斜。金鞍雄百骑，蛮鼓醉三挝。一掷枭卢输百万，吴钩光闪龙蛇。春衣夜宿杜陵花。情人刘碧玉，侠客鲁朱家。","dynasty":"清代","title":"临江仙赠少年客"}
{"author":"宋琬","content":"窗外雨澌澌，凉飙戛竹枝。赖征鸿、唤起魂痴。安得波斯千里镜，重照见、晓妆时。孤馆被秋欺。啼螀搅梦思。写离愁、空费乌丝。纵有金针五色线，穿不起、泪珠儿。","dynasty":"清代","title":"唐多令孤馆"}
{"author":"宋琬","content":"扬旗击鼓，斩蛟射虎，头颅碎黄麻天使。鱄诸匕首信豪雄，信当日、一人而已。华表崔巍，松杉森肃，壮士千秋不死。从来忠义出屠沽，惭愧杀、干儿义子。","dynasty":"清代","title":"鹊桥仙五人墓"}
{"author":"宋琬","content":"一曲清淮围画阁。桃叶桃根，髻子新梳掠。不畏风波江上作。长篙自有王郎捉。谁向津头施略彴。高架虹梁，偃卧青龙角。寄语黄姑依样学。填河不复劳乌鹊。","dynasty":"清代","title":"蝶恋花桃叶渡旧用小舟乱流而济今易以桥往来差便而名实不符虑往迹之湮也作此词"}
{"author":"宋琬","content":"两两文禽长并宿。浅碧殷红，毛羽如新沐。共命迦陵真眷属。雕笼合用连枝木。飞去衔花归啄粟。雄往雌来，似恋黄金屋。毕竟斑鸠鹰眼毒。晴时相唤阴时逐。","dynasty":"清代","title":"蝶恋花相思鸟"}
{"author":"宋琬","content":"恨杀广寒宫里兔。闯入纱窗，无计驱他去。若是嫦娥怜妾苦。只应长伴愁人住。无奈团圆才十五。渐渐亏来，做出愁眉妩。说向天边儿女语。人间薄命侬和汝。","dynasty":"清代","title":"蝶恋花闺中秋月"}
{"author":"宋琬","content":"月去疏帘才几尺。乌鹊惊飞，一片伤心白。万里故人关塞隔，南楼谁弄梅花笛。蟋蟀灯前欺病客。清影徘徊，欲睡何由得。墙角芭蕉风瑟瑟，生憎遮掩窗儿黑。","dynasty":"清代","title":"蝶恋花旅月怀人"}
{"author":"宋琬","content":"借问东君何所似。骀荡风流，性格如游子。才过清明兼上巳。暼然兴尽思乡里。万树娇红千树紫。那忍相抛，便付东流水。春风也恐多情死。杜鹃声里潜归矣。","dynasty":"清代","title":"蝶恋花送春"}
{"author":"宋琬","content":"浅碧深红拥素裳。楚楚晨妆。淡淡残妆。霜姨雪姊伴昏黄。月在回廊。影在回廊。寂寞孤山处士庄。漠漠湖光。剪剪云光。思量谁将配孤芳。风里兰香，篆里沉香。","dynasty":"清代","title":"一剪梅梅花"}
{"author":"宋琬","content":"静女仙姝澹不群。猜作湘君。唤作文君。轻风娇雨护香温。朝展眉痕。夕带啼痕。欲谢还开映水纹。开是停云。谢是行云。几枝斜倚绿杨村。莺也销魂。燕也销魂。","dynasty":"清代","title":"一剪梅梨花"}
{"author":"宋琬","content":"飘泊东南剧可怜。朝采菱船。暮打渔船。愁中看遍好山川。莺脰湖边。罨画溪边。问余何日赋归田。说道今年。又是明年。故园消息久茫然。春燕来前。秋雁来前。","dynasty":"清代","title":"一剪梅思家作"}
{"author":"宋琬","content":"拔地千盘深黑，插天一线青冥。行旅远从鱼贯入，樵牧深穿虎穴行，高高秋月明。半紫半红山树，如歌如哭泉声。六月阴崖残雪在，千骑宵征画角清，丹青似李成。","dynasty":"清代","title":"破阵子关山道中"}
{"author":"宋琬","content":"竹西亭，歌吹地。廿四桥头，曾系青丝骑。坐上秋娘兼季次。侠客名姝，夜夜春风醉。孝廉船，丞相第。弦管凄凉，苔老朱门闭。燕子新从王谢例。太息回车，无限羊昙泪。","dynasty":"清代","title":"苏幕遮过广陵赵都宪故居怀友沂中翰泫然而作"}
{"author":"宋琬","content":"雪窖与冰天，孤臣泣血。鱼钥沉沉隔双阙。修罗劫满，等到乌头如雪。九重消息好，皋陶曰。幡下驺虞，鸡竿载揭。喜极沾巾转呜咽。妻孥相告，今日鹳鸣于垤。黄粱刚梦醒，炊还热。","dynasty":"清代","title":"感皇恩冤系二年一朝解网感荷天恩歌以代泣时癸卯十一月朔三日也"}
{"author":"宋琬","content":"曾记当年雨后，门前冠盖客，一何多。银烛西窗萤火乱，听枯荷。直到睛时方去，湿鸣珂。今日雨声犹昨。萧条三径里，有谁过。料得故人无疾病，却因何。只把天公埋怨，太滂沱。","dynasty":"清代","title":"旧雨来自度曲客金陵雨中作"}
{"author":"宋琬","content":"袁生至孝。乡国人争道。身既隐，亲将耄。鸳雏依膝下，瑞映金光草。五十载慈颜，今日方成笑。殊有超宗肖。骨相生来好。竹马戏，斑衣导。骅骝驰上苑，圭璧登天庙。羡只羡重堂，百岁九熊教。","dynasty":"清代","title":"千秋岁为吴门袁生题霜哺篇册"}
{"author":"宋琬","content":"大槐安国旧邦基。蚁垤尚垒垒。麒麟高冢祁连象，繁华梦、一枕龟兹。为问秦楼公主，琼箫曾否相随。朱轓皂盖画熊旗。千里罢征鼙。策勋带砺今何在，羊开府、身后同悲。吾欲题君隧道，南柯太守之碑。","dynasty":"清代","title":"风入松淳于棼墓"}
{"author":"宋琬","content":"雨花台畔访紫荆。匹练大江横。钟山紫翠斜阳外，虬龙影、几阵松声。曾共庐山高衲，小楼明月吹笙。短筇重过石头城。怀旧不胜情。徵君旧刹栖霞寺，梧桐老、白鹤相迎。为道二乡居士，来寻三影先生。","dynasty":"清代","title":"风入松访张瑶星于松风阁不遇"}
{"author":"宋琬","content":"红牙歌玉树，翠袖翻金缕。临春梳洗罢、调鹦鹉。陈家狎客，惯把江山赌。楼船天堑渡。床下军书，锦笺催写新句。旧宫眢井，栏外青苔古。明眸秋水绿、为黄土。海棠花落，一片胭脂雨。环佩归何处。泉下芳魂，至今遗恨擒虎。","dynasty":"清代","title":"满路花胭脂井"}
{"author":"宋琬","content":"怪石眠云，孤松偃盖。亭亭千尺连青霭。五粒曾沾仙掌露，一拳欲下南宫拜。谪仙人，元是李，蟠根大。伊吕功名方未艾。何事丹砂句漏外。邓禹封侯喜将届。梦松之占今验矣，黑头堪羡风云会。紫泥书，丹山凤，衔来快。","dynasty":"清代","title":"千秋岁引题长松柱石图为李含馥运长寿"}
{"author":"宋琬","content":"洗尽铅华。记苧萝西畔，曾浣溪纱。徵歌莺语滑，学舞燕飞斜。携暮雨，掩朝霞。别馆贮娇娃。采莲歌、魂销千载，何况夫差。婵娟偏在君家。羡朱楼罨画，杨柳藏鸦。鶤弦时一弄，羯鼓醉三挞。无限恨，向梅花。清泪染琵琶。待学他、鸱夷少伯，共泛仙槎。","dynasty":"清代","title":"意难忘为施校书宛西作"}
{"author":"宋琬","content":"易水东流，与西去、荆卿长别。祖帐处、三千宾客，衣冠如雪。督亢图中雷电作，咸阳殿上襟裾绝。恨夫人、匕首竟何为，同顽铁。渐离筑，笙歌咽。博浪铁，车轮折。纵奇功未竟，祖龙褫魄。一死翻令燕国蹙，九原悔与田光诀。叹千年、寒水尚萧萧，虹霓灭。","dynasty":"清代","title":"满江红燕台怀古"}
{"author":"宋琬","content":"花落钱塘，江流阔、潮痕初涨。问足下、何由至此，布帆无恙。倏尔波涛如梦里，跫然屐齿来天上。恰湘湖、蒪菜十分肥，为君饷。西湖畔，春波漾。疏柳外，归樵唱。有青油画舫，鸟程佳酿。风暖遥传灵隐磬，天晴急策韬光杖。倚危栏、百尺看银塘，龙蛇状。","dynasty":"清代","title":"满江红其一王西樵客游武林曹顾庵赋词志喜属予和之"}
{"author":"宋琬","content":"痛定追思，衢塘峡、怒涛飞涨。叹北寺、皋陶庙侧，何期无恙。庄舄悲歌燕市外，灵钧憔悴江潭上。问绨袍、高谊有还无，谁曾饷。愁万斛，东流漾。五噫句，春间唱。恨埋忧无地，中山须酿。故态狂奴仍未减，尊前甘蔗还堪杖。笑邯郸、梦醒恰三人，无殊状。","dynasty":"清代","title":"满江红其二予与顾庵西樵皆被奇祸得免"}
{"author":"宋琬","content":"北固城头，兼天涌、银涛奔涨。登览处、频经战伐，金焦无恙。鼓枻鼋鼍深窟畔，振衣鹳雀危巢上。手摩挲、瘗鹤古残碑，为馀饷。弓样月，波中漾。欸乃曲，桥边唱。望乡心倍切，浓于春酿。禽庆欲偕名岳屦，李邕倖免金吾杖。笑马迁、货殖强裁书，无聊状。","dynasty":"清代","title":"满江红其三西樵以南徐游览诸作见示"}
{"author":"宋琬","content":"春色阑珊，繁花谢、红销绿涨。山一似、西施瘦损，捧心微恙。堤上长吟苏白句，楼头高话羲黄上。喜清斋、久已绝猪肝，何须饷。风乍卷，轻销漾。烟欲瞑，金衣唱。爱信陵作达，沉埋醉酿。禹穴天台春正好，裹粮且办青藤杖。倩君侯、彩笔代丹青，云霞状。","dynasty":"清代","title":"满江红其四西樵长斋佞佛但不戒酒"}
{"author":"宋琬","content":"伏枕吴山，羁愁共、桐江春涨。喜邂逅、客星忽聚，酒徒无恙。杨恽南山歌太苦，邹阳北阙书难上。向精蓝、深处问枯禅，伊蒲饷。双燕外，游丝漾。六桥侧，红牙唱。惜杜康骨朽，无人能酿。我愧老饕难戒肉，君方强健何须杖。看白衣、苍狗任他忙，浮云状。","dynasty":"清代","title":"满江红其五刀俎馀生欲断荤者数矣奈茹素辄饥故篇中及之"}
{"author":"宋琬","content":"吾道榛芜，狂澜倒、百川争涨。赖砥柱、君家伯仲，安流无恙。龟策何劳詹尹卜，龙矕远过黄初上。况陈思、才藻气如虹，诗堪饷。请室耗，心旌漾。击瓦缶，乌乌唱。看霜侵两鬓，穷蒸愁酿。放逐谁怜亭伯困，登临愿借卢敖杖。坐西窗、剪烛话通宵，悲欢状。","dynasty":"清代","title":"满江红其六王西樵客游武林曹顾庵赋词志喜属予和之"}
{"author":"宋琬","content":"古陌邯郸，轮蹄路、红尘飞涨。恰半晌、卢生醒矣，龟兹无恙。三岛神仙游戏外，百年卿相蘧庐上。叹人间、难熟是黄粱，谁能饷。沧海曲，桃花漾。茅店内，黄鸡唱。阅今来古往，一杯新酿。蒲类海边征伐碣，云阳市上修罗杖。笑吾侪、半本未收场，如斯状。","dynasty":"清代","title":"满江红其七铁崖顾庵西樵雪洲小集寓中看演邯郸梦传奇殆为馀五人写照也"}
{"author":"宋琬","content":"归去来兮，东皋下、锦秋湖涨。有不腆、敝庐海曲，年来多恙。避地人辞金马后，游仙伴我方壶上。羡冰桃、火枣大如瓜，麻姑饷。微雨过，清溪漾。行乐耳，提壶唱。喜儿童学灌，山妻能酿。处士三间容膝屋，仙人九节齐眉杖。恨衰年、脚疾耳将聋，新来状。","dynasty":"清代","title":"满江红其八招隐也"}
{"author":"宋琬","content":"齐女门前，送归鹢、心旌摇漾。忽报导、石麟坠地，言观其韔。阿大中郎谁得似，吾家宅第非虚相。羡鸠车、竹马烂如云，乌衣巷。驹千里，龙媒贶。赉朱汗，精俶傥。喜元灯耿耿，后来能亢。蚌老珠胎应有验，渭阳滚滚肩相望。伴老夫、醉里蹋青山，扶筇杖。","dynasty":"清代","title":"满江红其二小女归次淮北举第三子真州闻报口占志喜寄五文婿"}
{"author":"宋琬","content":"玉磬山房，西窗下、论文剪烛。儿女辈、挽衣问讯，酒浆相续。往事堪惊如噩梦，新愁欲话难更仆。怅登山临水送将归，吾家玉。春草句，劳心曲。隋苑外，逢南菊。叹雪中鸿爪，去来何速。才子从来悲失路，斯人岂合栖空谷。约明春、邓尉看梅花，支公屋。","dynasty":"清代","title":"满江红赠既庭弟"}
{"author":"宋琬","content":"甬上簪缨，羡家世、夔龙相继。歌颂遍、青州父老，白门子弟。共道平反阴德盛，高车驷马于公第。果仙郎、高折一枝归，瑶台桂。丹凤翮，青麟罽。龙为友，神英锐。看追风籋电，腾骧天际。笛策江东偕计日，论年高密封侯岁。问传胪、第一属何人，凭当世。","dynasty":"清代","title":"满江红其二贺冯郡丞公子秋捷"}
{"author":"宋琬","content":"齐鲁之间，许君是、须眉男子。歌伏枥、壮怀消灭，减肉生髀。草檄百蛮功未展，裹粮五岳游方始。算春秋、三万六千场，平分矣。鸿鹄志，谁能拟。姜桂质，终难徙。肯随他、踰淮卢橘，化而为枳。孔北海豪杯斝在，孟东野老诗篇美。倚江楼、秋夜共吹箫，鱼龙起。","dynasty":"清代","title":"满江红寿方山其二时年五十有一"}
{"author":"宋琬","content":"公子才华，问骠骑、何如第五。几席上、千岩万壑，丹青佳谱。不分胸中藏岳渎，无端笔底惊烟雨。叹虎头、神妙米公颠，今其伍。神禹庙，松杉古。西子里，荆榛斧。记兰亭曲水，依稀曾睹。拙宦长惭疏屐齿，后游恨不生毛羽。爱云门寺与赤城霞，须君补。","dynasty":"清代","title":"满江红从姜九绮季索画"}
{"author":"宋琬","content":"不意能来此，高僧共默然。灯传无尽劫，花有再生缘。幻梦初弦月，微躯小劫年。画廊松影外，呵壁问诸天。","dynasty":"清代","title":"宿摩诃庵"}
{"author":"宋琬","content":"昔人乘雪往，而我溯风行。万壑穿云转，孤舟与石争。鱼游寒水见，鸥立夕阳明。安道留遗宅，寥寥千载名。","dynasty":"清代","title":"剡溪道中"}
{"author":"宋琬","content":"荡桨烟初破，回桡雨未收。樵归梅半斧，候暖麦将秋。云气藏山寺，江声抱郡楼。客怀俱拓落，不但为依刘。","dynasty":"清代","title":"和曹顾庵学士湖舟泛雨"}
{"author":"宋琬","content":"伏枕南屏寺，闻君脱罻罗。翻然具舟楫，及此问烟萝。惊定收双泪，悲来著《九歌》。惠连新句好，惆怅未同过。","dynasty":"清代","title":"喜王西樵至湖上其一"}
{"author":"宋琬","content":"惜别魂犹悸，相逢病欲苏。全身来北寺，留眼看西湖。白社期同往，青山道不孤。故人曹邺在，吟眺慰穷途。","dynasty":"清代","title":"喜王西樵至湖上其二"}
{"author":"宋琬","content":"旧与张常侍，同吟《桂树歌》。重来松鼠大，相对渚禽多。花气侵衣袖，茶烟隔薜萝。终焉遂疏懒，白首问渔蓑。","dynasty":"清代","title":"申园同姜如农作"}
{"author":"宋琬","content":"飘泊仍吴会，凄凉但越吟。乡遥悲去雁，春晚见来禽。老病初携杖，良朋喜盍簪。娄塘堤上柳，步屟定相寻。","dynasty":"清代","title":"寓侯记原秬园其一"}
{"author":"宋琬","content":"上巳迟三月，高斋自一家。鱼梁连竹屋，鸡栅缚藤花。万木偏能冷，群鸥未觉哗。临邛频送酒，莫遣豹奴赊。","dynasty":"清代","title":"寓侯记原秬园其二"}
{"author":"宋琬","content":"未忍辞君去，行行且复淹。酒枪朝尚卧，花箭夜来添。白鸟声相乱，黄鱼价稍廉。东邻如何问，龟策未须占。","dynasty":"清代","title":"寓侯记原秬园其三"}
{"author":"宋琬","content":"老作成都客，飘摇愧卜居。招魂词赋客，访古岁时书。鸟道王程远，猿啼乡信疏。同舟亲串喜，新食武昌鱼。","dynasty":"清代","title":"舟中即事"}
{"author":"宋琬","content":"试问哀蛬，缘底事、终宵呜咽。料得汝、前身多是，臣孤子孽。青琐闼边璎珞草，碧纱窗外玲珑月。况兼他、万户捣衣声，同凄切。梧叶落，西风冽。莲漏滴，征鸿灭。似杜鹃春怨，年年啼血。千里黄云关塞客，三秋纨扇长门妾。背银釭、和泪共伊愁，床前说。","dynasty":"清代","title":"满江红旅夜闻蟋蟀声作"}
{"author":"宋琬","content":"白眼看人，谁作俑、嗣宗为虐。从此后、争相模仿，传来衣钵。许史府中饶结驷，翟公门外堪罗雀。把乘车、戴笠旧时盟，成高阁。交道丧，多轻薄。思管鲍，何由作。笑云翻雨覆，一邱之貉。对面九疑谁得料，填胸五岳安能凿。愿休将、腐鼠嚇鹓雏，翔寥廓。","dynasty":"清代","title":"满江红有感"}
{"author":"宋琬","content":"白露苍烟，忆醉翁椽笔，曾记东园。高台画舫安在，风物依然。重阳近也，觅黄花、共倚危栏。枫林外，澄江如练，寒鸦千点飞翻。颇怪并州旧尹，早蒪鲈梦断，偃卧邱樊。故乡乌衣门巷，衰草荒阡。干戈满地，何从问、盘谷斜川。君笑曰、无如此处，濠梁秋水之间。","dynasty":"清代","title":"汉宫春秋日同姜如农给谏散步城隅欧阳公集有真州东园记此其遗址也"}
{"author":"宋琬","content":"皤然二老，似江左风流，惠连康乐。纶竿七尺，雨笠风蓑同著。长啸东临海若，携手入、天台采药。从公看弈仙家，拚取斧柯遗却。行脚。苍岩翠壑。笑肩拍洪崖，弟酬兄酢。山中留客，童子一双驯鹤。休恋烟霞高卧，看早晚、蒲轮西洛。须倩妙手长康，重画麒麟高阁。","dynasty":"清代","title":"双双燕题佟汇白中丞伯仲渔樵图"}
{"author":"宋琬","content":"何处逢君，落花时节，嫩杨乍啭莺簧。小阁深沉，鄂君绣被生香。红牙按罢浑无力，倚东风、更换霓裳。背兰缸、横波偷展，低问周郎。东君为汝徬徨。倩珊瑚作枕，玳瑁为梁。海燕同栖，一时娇艳无双。从此蛾眉参意画，应见惯、不辩鸾凰。漫猜他，佳人碧玉，夫婿王昌。","dynasty":"清代","title":"高阳台为朱鹤庵侍史王郎作"}
{"author":"宋琬","content":"弘农太守，挽羲轮三舍，乃心王室。龟策如神撩虿尾，臣命尽于今日。气作长虹，魂归华表，骨葬金鳌脊。冯夷舞罢，数声欸乃渔笛。安得温峤怀中，通天犀借我，下窥龙国。江左夷吾今在否，石马沉埋荆棘。铁瓮旌旗，金山钟磬，阅尽兴亡迹。中泠满酌，一帆高挂遥碧。","dynasty":"清代","title":"念奴娇郭璞墓"}
{"author":"宋琬","content":"辟疆池馆，是谁剪、瓜步江流馀沚。放逐馀生双不借，重看水穷云起。怪石㟏岈，孤亭窈窕，萝薜藏山鬼。行行且止，呼童为摘苍耳。堪叹沧海桑田，洛阳金谷，转眼荆榛里。舞榭歌台真可惜，愁杀乌衣燕子。百顷清潭，十围灌木，酮又生孙矣。故人携手，为言树犹如此。","dynasty":"清代","title":"念奴娇重过汪氏荣园"}
{"author":"宋琬","content":"昔人多事，把今日、名以佳名重九。青女连宵渲染作，浅碧深黄林薮。杰阁千寻，长江一泻，瓜步晴如豆。帆樯飞下，夕阳还系堤柳。休问高会龙山，参军同幕府，其人存否。古往今来属我侪，复共天涯杯酒。目闼飞鸿，诗成戏马，莫放持螯手。远公微笑，醉中应恕狂叟。","dynasty":"清代","title":"念奴娇九日王西樵姜如农程穆倩王尔调家伯献登慧光阁"}
{"author":"宋琬","content":"长干西畔，记鸦藏新柳，朱楼之下。问是卢家年十五，娇小莫愁未嫁。鹦鹉笼边，侍儿教演，曾把髯奴骂。秋千时节，玉箫声在帘罅。惆怅司马清狂，横琴三弄却，凤求凰也。鼙鼓揭来人世换，都付水流花谢。修竹依然，画栏何在，俯仰馀悲吒。唾壶敲缺，不禁清泪如泻。","dynasty":"清代","title":"念奴娇馆金陵驯象门今廿二年孙道宣以词见示赋此"}
{"author":"宋琬","content":"玉钩斜畔，最伤心游子，断肠难续。佳丽繁华谁领略，惟有清狂杜牧。我辈重来，为欢苦短，急办三条烛。天寒木落，佳人同倚修竹。况乃词客都豪，雍容车骑，落笔云烟族。乐莫乐兮今夕会，莫学阮公痴哭。绿酒黄橙，银筝翠袖，偷送初成目。朦胧别后，知他何处金屋。","dynasty":"清代","title":"念奴娇丙午小春善伯希韩招诸同人宴集红桥之韩园分韵"}
{"author":"宋琬","content":"闻道明珠入掌中。充闾佳气霭融融。君家妙手如唐举，摩顶何须宝志公。金作埒、玉为骢。凤毛五色自超宗。弄璋错写休辞罚，试听啼声问阿翁。","dynasty":"清代","title":"鹧鸪天贺相者陈我白生子"}
{"author":"宋琬","content":"只合呼他豕犬，漫誇图画麒麟。与儿戏戴小纶巾。果否提戈取印。莫学王家镇恶，争如齐相田文。敢期他日大吾门。孝弟耕田有份。","dynasty":"清代","title":"西江月二男阿环日者家云长当学武三男阿端以五月五日生忽屈睟盘口号志喜"}
{"author":"宋琬","content":"草际持颐，泥中齧齿，别号虫中裸族。一讴群和为公平，偏则向、人前怒目。雄踞东陂，长吟下里，宛矣公孙在蜀。董生何事懒窥园，看不耐、汝曹边幅。","dynasty":"清代","title":"鹊桥仙井蛙"}
{"author":"宋琬","content":"试将风格闲评品，谁得相宜。谁得相宜。除却湘妃定洛妃。枝头只许栖幽鸟，燕子来迟。燕子来迟。不见云英未嫁时。","dynasty":"清代","title":"采桑子梅花"}
{"author":"宋琬","content":"浅碧深红拥素裳。楚楚晨妆。淡淡残妆。霜姨雪姊伴昏黄。月在回廊。影在回廊。寂寞孤山处士庄。漠漠湖光。剪剪云光。思量谁将配孤芳。风里兰香，篆里沉香。","dynasty":"清代","title":"一剪梅梅花"}
{"author":"宋琬","content":"夸夫竞权势，志士怀荣名，杀身非一端，天道常患盈。汤汤桐柏水，有时浊且清。羲和无停策，日月东西征。自非空桑子，岂不念所生。宛彼鸣鸠诗，凄恻涕沾缨。","dynasty":"清代","title":"庚寅狱中感怀其二"}
{"author":"宋琬","content":"白发平头五十人。布衣曾未染京尘。往来求仲不嫌频。斗鸭栏边芳草合，凤凰台畔柳条春。批风抹月葛天民。","dynasty":"清代","title":"浣溪沙其三"}
{"author":"宋琬","content":"叹息吾衰，两两三三，霜雪盈颏。怪素丝若练，偷描病态，银茎如戟，硬作愁媒。面目生疏，主人讶客，何所闻而不速来。还防汝，入宫见妒，朋辈嫌猜。况逢贝锦蚊雷。更颠倒雌黄蛇与虺。叹黑云突起，九阍难叫，青蝇欲吊，只影堪哀。不自我先，不自我后，汝乃乘危得我灾。炎凉态，笑星星髯也，果小人哉。","dynasty":"清代","title":"沁园春谓白髭"}
{"author":"宋琬","content":"使君书札劝加餐，又报征车发贺兰。秦地关山留庾信，汉家盐铁问桓宽。飞鸿夜度朱弦冷，边马晨嘶白草寒。迁客陇头憔悴甚，故人传语到长安。","dynasty":"清代","title":"报唐采臣户部时自宁夏还朝"}
{"author":"宋琬","content":"古人为吏惜折腰，今人为吏愁吹毛。渭城小邑大如掌，百家杀尽十家逃。俞侯年少专城居，渭人始得归田庐。郭外行春策病马，壁间退食悬枯鱼。一朝微中考功法，拙宦违时乃承之。妻儿驴背坐复跌，担囊但有琴书压。君家旧在黄山曲，武溪千转清如玉。拂衣长啸山水间，回首风尘真仆仆。五柳门前菊欲黄，布帆高挂蒹葭苍。归去来兮倘相忆，陇雁飞时书数行。","dynasty":"清代","title":"送别俞眉仙归新安"}
{"author":"宋琬","content":"姑射山头冰雪，仙人散作云霞。嫣红姹紫让夭斜。略似文君新寡。最爱章江木本，居然压倒群葩。娇香冷蕊较争些，婢学夫人其亚。","dynasty":"清代","title":"西江月秋花有名粉茉莉者"}
{"author":"宋琬","content":"睡起无聊倚舵楼，瞿塘西望路悠悠。长江巨浪征人泪，一夜西风共白头。","dynasty":"清代","tags":"长江，仕途，思乡","title":"江上阻风"}
{"author":"宋琬","content":"两两文禽长并宿。浅碧殷红，毛羽如新沐。共命迦陵真眷属。雕笼合用连枝木。飞去衔花归啄粟。雄往雌来，似恋黄金屋。毕竟斑鸠鹰眼毒。晴时相唤阴时逐。","dynasty":"清代","title":"蝶恋花相思鸟"}
{"author":"宋琬","content":"君昔衔命赴临洮，少年意气何雄豪。狐白之裘秦复陶，裤靴帓首乌孙刀。雪深草浅牵旅獒，手格猛兽如童羔。绿熊赤豹远遁逃，生取苍兕拔其氂。屯田芜没愁耘薅，黄沙碛里飞蓬蒿。金城戍卒饥嗷嗷，翁孙方略徒烦劳。安西都护醉葡萄，诛求络绎穷秋毫。旋从丞相征哀牢，五月渡泸入不毛。苴兰城下血战鏖，蚕丛铁马随猿猱。李广数奇功则高，猿臂不得拥旌旄。长啸归来脱锦袍，黄公酒垆换浊醪。鲈鱼三寸莼可芼，安能俯仰同桔槔。美人环佩逢江皋，感君一曲求凰操。画眉笔染青螺膏，鸲鹆紫砚笺薛涛。调丝未央参翔翱，玉台新咏铿云璈。温柔有乡堪酕醄，何劳锦字贻窦滔。灞陵醉尉空嘈嘈，吴钩夜作蛟龙号。孙卢余孽阻风䬞，天威赫怒集征艘。楼船十万声喧嚣，何人为荐公孙敖。鍪弧重绣解弓韬，洗清瘴海为城壕。云台图画鄂与褒，道傍笳鼓惊儿曹。丈夫穷达信所遭。","dynasty":"清代","title":"赠马南宫参戎"}
{"author":"宋琬","content":"吾道榛芜，狂澜倒、百川争涨。赖砥柱、君家伯仲，安流无恙。龟策何劳詹尹卜，龙矕远过黄初上。况陈思、才藻气如虹，诗堪饷。请室耗，心旌漾。击瓦缶，乌乌唱。看霜侵两鬓，穷蒸愁酿。放逐谁怜亭伯困，登临愿借卢敖杖。坐西窗、剪烛话通宵，悲欢状。","dynasty":"清代","title":"满江红其六王西樵客游武林曹顾庵赋词志喜属予和之"}
{"author":"宋琬","content":"丝丝娇柳逐风斜。晓日瞳胧掩碧纱。强起还慵理鬓鸦。白杨花。犹自多情入妾家。","dynasty":"清代","title":"忆王孙闺怨四首其一"}
{"author":"宋琬","content":"羡尔能高卧，莲华峰下居。青袍双鬓老，黄叶二陵疏。已著《潜夫论》，还陈灾异书。故人京洛遍，问讯近何如。","dynasty":"清代","title":"送东云雏孝廉"}
{"author":"宋琬","content":"疏星耿耿逼人寒，清漏丁丁画角残。客泪久从悉外尽，月明犹许醉中看。栖乌绕树冰霜苦，哀雁横天关塞难。料得故园今夜梦，随风应已到长安。","dynasty":"清代","tags":"怀人，抒情，愤懑","title":"狱中对月"}
{"author":"宋琬","content":"坠叶岂更荣，流波无重回。哀哀古孝子，痛哭嗟瓶罍。喟余少薄祜，赋无《凌云》才。侧闻过庭训，爱惜如琼瑰。弱龄把铅椠，慈颜为之开。乾坤当百六，梁木忽然摧。譬彼玄鸟雏，巢倾雕梁灾。譬彼松下草，霜落成枯荄。自我歌鲜民，星纪凡屡该。况乃忝符节，陇山崔以巍。松阡渺何处，莫剪蒿与莱。飘萧生素发，膝下无婴孩。缅想夜台内，恻恻伤其怀。誓言守遗教，敢令官方乖。庶以清白风，稍酬罔极哀。","dynasty":"清代","title":"先大夫讳日"}
{"author":"宋琬","content":"萧条岁月孰华予，行步徘徊靡所如。刀俎堪惊身是鹿，云宵还念食无鱼。但留东海栽桑地，敢作南山种豆书。闻道宣房薪未塞，欲从太史问《河渠》。","dynasty":"清代","title":"怀王敬哉"}
{"author":"宋琬","content":"桃腮杏靥春风面。车前马上曾相见。蝉鬓退鸦黄。氤氲苏合香。泪光云母惨。絮絮灯心短。螺黛麝兰膏。凭谁赠阿娇。","dynasty":"清代","title":"菩萨蛮闺情再用药名二首其一"}
{"author":"宋琬","content":"沙鸥睡稳，雨声惊起，竹里双扉开合。南屏一缕白云生，早失却、雷峰残塔。青苔妨屐，黄柑伴茗，松老应同僧腊。西风萧瑟柁楼寒，向弥勒、龛中下榻。","dynasty":"清代","title":"鹊桥仙雨中宿笑隐庵示笑鲁和尚"}
{"author":"宋琬","content":"三台缥缈郁相望，俯眺中原接太行。凤觜香残歌舞散，鱼鳞瓦冷馆池荒。漆镫讵有千年焰，穗帐空施入尺床。何似金人汾水上，茂陵风雨泣刘郎。","dynasty":"清代","title":"铜雀台"}
{"author":"宋琬","content":"西子湖头，送君日、杨花飞雪。一万里、蛮烟瘴雨，朱门空谒。雁字不传滇海路，芦花正映清溪月。向莫愁、村畔话离愁，真奇绝。磨盾志，空悲咽。题柱愿，能消歇。惜白头成错，六州之铁。乡里儿曹偏面冷，丈夫拓落因肠热。取囊中、诗卷共青萍，灯前阅。","dynasty":"清代","title":"满江红李方山归自滇中喜而有赠二首其一"}
{"author":"宋琬","content":"白露苍烟，忆醉翁椽笔，曾记东园。高台画舫安在，风物依然。重阳近也，觅黄花、共倚危栏。枫林外，澄江如练，寒鸦千点飞翻。颇怪并州旧尹，早蒪鲈梦断，偃卧邱樊。故乡乌衣门巷，衰草荒阡。干戈满地，何从问、盘谷斜川。君笑曰、无如此处，濠梁秋水之间。","dynasty":"清代","title":"汉宫春秋日同姜如农给谏散步城隅欧阳公集有真州东园记此其遗址也"}
{"author":"宋琬","content":"梧桐落。秋来客睡何曾著。何曾著。万家砧杵，月明乌鹊。人间信有风波恶。纷纷世俗成轻薄。成轻薄。五陵裘马，少年同学。","dynasty":"清代","title":"忆秦娥秋感"}
{"author":"宋琬","content":"昔人多事，把今日、名以佳名重九。青女连宵渲染作，浅碧深黄林薮。杰阁千寻，长江一泻，瓜步晴如豆。帆樯飞下，夕阳还系堤柳。休问高会龙山，参军同幕府，其人存否。古往今来属我侪，复共天涯杯酒。目闼飞鸿，诗成戏马，莫放持螯手。远公微笑，醉中应恕狂叟。","dynasty":"清代","title":"念奴娇九日王西樵姜如农程穆倩王尔调家伯献登慧光阁"}
{"author":"宋琬","content":"衰柳平沙古渡村，传闻此地舞刘琨。鞭惟祖逖能先著，客有卢谌感旧恩。江左衣冠空北顾，古来天地此中原。鸡声依旧清霜晓，招得并州万里魂。","dynasty":"清代","title":"刘越石闻鸡处"}
{"author":"宋琬","content":"野鹤昂藏意。是当年、弹文柱后，杨球司隶。骢马连钱霄汉上，骑出五侯争避。谁通道、蛾眉见忌。飘泊东南天地外，长五湖、不待官家赐。逢醉尉，防其詈。虎头妙笔真无二。写元龙、豪举不似，三闾憔悴。历遍九州夷险路，惟有醉乡堪寄。更许我、入林把臂。二八婵娟弹锦瑟，傅尊前、暂阁英雄泪。歌既阕，唾壶碎。","dynasty":"清代","title":"贺新郎为侍禦杨琢庵题像"}
{"author":"宋琬","content":"羡尔能高卧，莲华峰下居。青袍双鬓老，黄叶二陵疏。已著《潜夫论》，还陈灾异书。故人京洛遍，问讯近何如。","dynasty":"清代","title":"送东云雏孝廉"}
{"author":"宋琬","content":"且系兰舟上小坡，闲看春社杖横拖。数家白板鱼鳞屋，几道青渠燕尾波。灯烂漫，舞婆娑。朱颜暂借酒微酡。小儿何似香山妪，爱听衰翁赤壁歌。","dynasty":"清代","title":"鹧鸪天五首其五"}
{"author":"宋琬","content":"卮酒为酒寿，四座请无暄。岁星应是方朔，聊复谪仙人间。叹息佳人空谷，天遣平章风月，暇菜五湖船。月下雪儿唱，新谱小游仙。泛沧海，窥禹穴，梦邯郸。绿瞳华发，先生骨貌转翛然。放迹烟霞之外，高卧羲皇以上，笑拍葛洪肩。莫向方壶去，少驻一千年。","dynasty":"清代","title":"水调歌头二首其一"}
{"author":"宋琬","content":"渌水芙蓉掩映，青蛾欲展还颦。琉璃千顷碧无痕。恁敌横波一寸。画舫摇摇近岸，岸边偷觑防嗔。长年何幸得相亲。半晌输他福分。","dynasty":"清代","title":"西江月舟中见丽人"}
{"author":"宋琬","content":"倾国先呈皓齿，灵心暗托瓠犀。麝兰香沁茗瓯时。中有醍醐妙理。春笋纤纤半露，灯前低敛娥眉。禅心果否絮黏泥。珍重阿难戒体。","dynasty":"清代","title":"西江月无题"}
{"author":"宋琬","content":"君不见梁州之谷斜与褒，中有栈道干云霄。仰手可以扪东井，下临长江浩汗汹波涛。大禹胼胝恐未到，帝遣五丁开神皋。巨灵运斧地维坼，然后南通巴蜀西羌髳。蛇盘萦纡六百里，千回万曲缘秋毫。悬车束马弗可以径度，飞腾绝壁愁猿猱。汉家留侯真妇女，烈火一炬嗟徒劳。噫嘻乎！三秦之人困征戍，军书蜂午如猬毛。衔枚荷戈戟，转粟穷脂膏。估客尔何来，万里竞锥刀。须臾失足几千仞，猛虎腹蛇恣贪饕。出险洒酒始相贺，磷磷鬼火闻呼号。泰运开，尚书来，恩如雨露威风雷。一呼集畚锸，再呼伐薪柴。醇醯浇山万夫发，坐看巉岩削尽为平埃。噫嘻乎！益烈山泽四千岁，火攻莫救苍生灾。昔也商旅鱼贯行，今也不忧狼与豺。昔也单车不得上，今也康庄之途足以走连䡨。僰童巴舞贡天府，桃笙賨布输邛崃。歌《豳风》，击土鼓，贾父之来何晚哉！丰功弈弈垂万祀，经济不数韦皋才。中朝衮衣待公补，璇玑在手平泰阶。西望剑阁高崔巍，侧身欲往空徘徊。大书深刻告来世，蛟龙岌嶪磨青崖。金穿石泐陵谷徙，我公之功不与伏波铜柱同尘埋。","dynasty":"清代","title":"栈道平歌为贾胶侯尚书作"}
{"author":"宋琬","content":"丝丝娇柳逐风斜。晓日瞳胧掩碧纱。强起还慵理鬓鸦。白杨花。犹自多情入妾家。","dynasty":"清代","title":"忆王孙闺怨四首其一"}
{"author":"宋琬","content":"风雨十分骄。怒似江潮。愁来我欲睡乡逃。促织多言偏不允，枕畔叨叨。强半客僧寮。琴剑萧条。一枝难稳愧鹪鹩。来岁西窗须记取，莫种芭蕉。","dynasty":"清代","title":"浪淘沙秋旅"}
{"author":"宋琬","content":"前身曾喜嫁周郎。近托柴桑处士庄。姊妹争如斗草强。效鸳鸯。偷得徐娘半面妆。","dynasty":"清代","title":"忆王孙菊花有名二乔者一朵中紫白各半盖异种也"}
{"author":"宋琬","content":"花落钱塘，江流阔、潮痕初涨。问足下、何由至此，布帆无恙。倏尔波涛如梦里，跫然屐齿来天上。恰湘湖、蒪菜十分肥，为君饷。西湖畔，春波漾。疏柳外，归樵唱。有青油画舫，鸟程佳酿。风暖遥传灵隐磬，天晴急策韬光杖。倚危栏、百尺看银塘，龙蛇状。","dynasty":"清代","title":"满江红其一王西樵客游武林曹顾庵赋词志喜属予和之"}
{"author":"宋琬","content":"恨杀广寒宫里兔。闯入纱窗，无计驱他去。若是嫦娥怜妾苦。只应长伴愁人住。无奈团圆才十五。渐渐亏来，做出愁眉妩。说向天边儿女语。人间薄命侬和汝。","dynasty":"清代","title":"蝶恋花闺中秋月"}
{"author":"宋琬","content":"东君忒巧，调朱搓粉，绣出红霞几幅。朝来细雨一丝丝，似妃子、温泉初沐。风前欲语，烟中如睡，只合锦禽双宿。枝闲啼罢不能巢，燕燕说、莺莺无福。","dynasty":"清代","title":"鹊桥仙寓园海棠"}
{"author":"宋琬","content":"两两文禽长并宿。浅碧殷红，毛羽如新沐。共命迦陵真眷属。雕笼合用连枝木。飞去衔花归啄粟。雄往雌来，似恋黄金屋。毕竟斑鸠鹰眼毒。晴时相唤阴时逐。","dynasty":"清代","title":"蝶恋花相思鸟"}
{"author":"宋琬","content":"月去疏帘才几尺。乌鹊惊飞，一片伤心白。万里故人关塞隔，南楼谁弄梅花笛。蟋蟀灯前欺病客。清影徘徊，欲睡何由得。墙角芭蕉风瑟瑟，生憎遮掩窗儿黑。","dynasty":"清代","title":"蝶恋花旅月怀人"}
{"author":"宋琬","content":"白发平头五十人。洪厓拍手笑相亲。会须骑鹤访三神。为爱烟波来角里，肯将名姓谒平津。莫釐峰下且垂纶。","dynasty":"清代","title":"浣溪沙其二"}
{"author":"宋琬","content":"易水东流，与西去、荆卿长别。祖帐处、三千宾客，衣冠如雪。督亢图中雷电作，咸阳殿上襟裾绝。恨夫人、匕首竟何为，同顽铁。渐离筑，笙歌咽。博浪铁，车轮折。纵奇功未竟，祖龙褫魄。一死翻令燕国蹙，九原悔与田光诀。叹千年、寒水尚萧萧，虹霓灭。","dynasty":"清代","title":"满江红燕台怀古"}
{"author":"宋琬","content":"昔君射策明光宫，腾骧燕市骅骝空。谁遣妖星逼天阙，鼎湖竟坠乌号弓。小臣攀髯死未得，重茧万里还乡国。剑阁嵯峨战血腥，豺狼窃据昏巴僰。八口凄凉何所归，穷途那免寒与饥。长镵作伴拾橡栗，短褐不完歌《采薇》。清谓滩头钓鲂鲤，诛茅结屋将已矣。亭边呵止故将军，驴背谁知前进士。青鞋竹笠秦川来，登高怀古羲皇台。酒酣拔剑《鸲鹆舞》，梦回巫峡秋猿哀。达人自古嗟飘荡，鼓刀而屠太公望。天子宵衣问隐沦，征书旦夕磻溪上。","dynasty":"清代","title":"赠蜀中李鹏海进士"}
{"author":"宋琬","content":"执戟沾微禄，栖迟仰大官。累臣天不吊，圣主法终宽。宗祀哀羊舌，身名笑鼠肝。须眉真自腼，书札报任安。","dynasty":"清代","title":"写哀"}
{"author":"宋琬","content":"身不必贤良书，名不必茂才举。便便饱五经，讵若工三语。乡里小儿车上舞，大字新衔谒府主。三年前在廊下趋，白头老儒徒踽踽。汉家公卿半刀笔，平阳之后有丙吉。家家小牢祀酂侯，有儿莫读《天人策》。驷马银鞍金作鱼，何足道哉二千石！","dynasty":"清代","title":"行路难"}
{"author":"宋琬","content":"倾国先呈皓齿，灵心暗托瓠犀。麝兰香沁茗瓯时。中有醍醐妙理。春笋纤纤半露，灯前低敛娥眉。禅心果否絮黏泥。珍重阿难戒体。","dynasty":"清代","title":"西江月无题"}
{"author":"宋琬","content":"谁削玉嶙峋。千尺云根。蛟龙深护海西门。金碧楼台青黛树，小李将军。雁影落纷纷。唤起江豚。钟声两岸客边闻。登陟不如遥望好，倒影斜曛。","dynasty":"清代","title":"浪淘沙杨子中流望金山北面"}
{"author":"宋琬","content":"试问哀蛬，缘底事、终宵呜咽。料得汝、前身多是，臣孤子孽。青琐闼边璎珞草，碧纱窗外玲珑月。况兼他、万户捣衣声，同凄切。梧叶落，西风冽。莲漏滴，征鸿灭。似杜鹃春怨，年年啼血。千里黄云关塞客，三秋纨扇长门妾。背银釭、和泪共伊愁，床前说。","dynasty":"清代","title":"满江红旅夜闻蟋蟀声作"}
{"author":"宋琬","content":"花落钱塘，江流阔、潮痕初涨。问足下、何由至此，布帆无恙。倏尔波涛如梦里，跫然屐齿来天上。恰湘湖、蒪菜十分肥，为君饷。西湖畔，春波漾。疏柳外，归樵唱。有青油画舫，鸟程佳酿。风暖遥传灵隐磬，天晴急策韬光杖。倚危栏、百尺看银塘，龙蛇状。","dynasty":"清代","title":"满江红其一王西樵客游武林曹顾庵赋词志喜属予和之"}
{"author":"宋琬","content":"玉磬山房，西窗下、论文剪烛。儿女辈、挽衣问讯，酒浆相续。往事堪惊如噩梦，新愁欲话难更仆。怅登山临水送将归，吾家玉。春草句，劳心曲。隋苑外，逢南菊。叹雪中鸿爪，去来何速。才子从来悲失路，斯人岂合栖空谷。约明春、邓尉看梅花，支公屋。","dynasty":"清代","title":"满江红赠既庭弟"}
{"author":"宋琬","content":"夸夫竞权势，志士怀荣名，杀身非一端，天道常患盈。汤汤桐柏水，有时浊且清。羲和无停策，日月东西征。自非空桑子，岂不念所生。宛彼鸣鸠诗，凄恻涕沾缨。","dynasty":"清代","title":"庚寅狱中感怀其二"}
{"author":"宋琬","content":"塞鸿犹未到芜城，载酒登楼雨乍晴。山色浅深随夕照，江流日夜变秋声。上方钟磬疏林满，十里笙歌画舫明。空负黄花羞短发，寒衣三浣客心惊。","dynasty":"清代","title":"九日同姜如农王西樵程穆倩诸君登慧光阁饮于竹圃分韵"}
{"author":"宋琬","content":"秋水芦花一片明，难同鹰隼共功名。樯边饭饱垂头睡，也似英雄髀肉生。","dynasty":"清代","title":"舟中见猎犬有感"}
{"author":"宋琬","content":"奋棹入西陵，实惟三峡首。耳目霍然新，乾坤划初剖。巴江万里来，莽莽开户牖。大禹驱龙蛇，群峰俨趋走。锦屏百叠张，翠壁千寻陡。崖谷异昏明，亭午气如酉。幂历青萝幽，茏葱白云厚。绘事让鸿濛，天然色丹黝。怪石何时崩，雷文辨蝌蚪。长年告中饭，步屟坐林薮。苔荒杖屦危，径仄趾相蹂。抨弓落雉媒，垂纶出鱼舅。挥杯劝吾侪，此乐良非偶。","dynasty":"清代","title":"南津关"}
{"author":"宋琬","content":"侧身东望独含愁，尺素俄传解我忧。党祸得无惊范母，故人来必是王修。欲投豺虎呼苍昊，肯使钱刀感白头。侠骨未妨频煅炼，若卢扉里醉乡游。","dynasty":"清代","title":"闻郭辉竹赴难志感其一"}
{"author":"宋琬","content":"阅尽古今侠女，肝肠谁得如他。儿家郎罢太心多。金屋何须重锁。羞说馀桃往事，怜卿勇过庞娥。千呼万唤出来么。君曰期期不可。","dynasty":"清代","title":"西江月索林铁崖侍史絮铁不见作此嘲之"}
{"author":"宋琬","content":"把酒花前，俛仰乾坤，犹剩吾曹。忆西清奉引，曾陪汲黯，南冠憔悴，同祭皋陶。谏草空焚，钓竿长把，三径荒芜仲蔚蒿。长安道，叹东门黄犬，几度悲号。于今华发萧萧，但痛饮狂歌兴未消。向莲社参禅，无人能解，醉乡娱老，有脱而逃。白眼看他，飞扬跋扈，蜾裸螟蛉之二豪。三年后，看两家儿子，谁似枚皋？","dynasty":"清代","title":"沁园春三首其一"}
{"author":"宋琬","content":"数枉山中信，江湖问逐臣。怜予常作客，知尔尚依人。刀俎惊前梦，渔蓑老此身。故园风俗薄，犹有葛天民。","dynasty":"清代","title":"喜表弟董樵书至"}
{"author":"宋琬","content":"拜杖端门下，孤臣命若丝。何堪天谴日，即是国亡时。谏草传梅尉，扁舟混子皮。似君幽隐处，独有白鸥知。","dynasty":"清代","title":"己酉过姜如农东莱草堂二首其一"}
{"author":"宋琬","content":"同时熊给谏，不异楚灵均。破衲称开士，残碑记党人。老从方外友，悟彼定中身。应据生公石，军持话宿因。","dynasty":"清代","title":"己酉过姜如农东莱草堂二首其二"}
{"author":"宋琬","content":"执戟沾微禄，栖迟仰大官。累臣天不吊，圣主法终宽。宗祀哀羊舌，身名笑鼠肝。须眉真自腼，书札报任安。","dynasty":"清代","title":"写哀"}
{"author":"宋琬","content":"冯公昔未遇，执戟叹淹留。一荐云中守，能宽汉主忧。古碑荒藓合，高柳暮鸦秋。自笑为郎拙，萧萧欲白头。","dynasty":"清代","title":"冯唐墓"}
{"author":"宋琬","content":"洞壑迷青霭，松杉隐白毫。客来秋已尽，坐久月初高。天外群峰小，云端板屋牢。明朝临绝顶，筋力未辞劳。","dynasty":"清代","title":"宿鸡山寺其一"}
{"author":"宋琬","content":"茸岭何年辟，鸡巢此地传。松声长似雨，峦气自成烟。梦散疏钟外，心清古佛前。欲从仙吏隐，结宇共栖禅。","dynasty":"清代","title":"宿鸡山寺其二"}
{"author":"宋琬","content":"看山心倍勇，闻磐夜何清。虎傍禅林穴，人从木抄行。振衣沾石色，高枕纳泉声。羡尔仇池长，频来屐齿轻。","dynasty":"清代","title":"宿鸡山寺其三"}
{"author":"宋琬","content":"衰柳平沙古渡村，传闻此地舞刘琨。鞭惟祖逖能先著，客有卢谌感旧恩。江左衣冠空北顾，古来天地此中原。鸡声依旧清霜晓，招得并州万里魂。","dynasty":"清代","title":"刘越石闻鸡处"}
{"author":"宋琬","content":"三台缥缈郁相望，俯眺中原接太行。凤觜香残歌舞散，鱼鳞瓦冷馆池荒。漆镫讵有千年焰，穗帐空施入尺床。何似金人汾水上，茂陵风雨泣刘郎。","dynasty":"清代","title":"铜雀台"}
{"author":"宋琬","content":"独上钩梯览大荒，秦关终古气苍苍。天开阊阖才寻尺，地界雍梁入渺茫。五粒松摇群帝佩，三浆露挹百神觞。仙人方罫青冥上，更欲凌风度石梁。","dynasty":"清代","title":"登华岳作其一"}
{"author":"宋琬","content":"宿草萋萋几度春，招魂不返大江滨。安知嗣祖非为福，况有要离可作邻。良友心期为楚些，孤儿风貌是吴人。西风似剪吹残烛，三复遗文泪满巾。","dynasty":"清代","title":"检阅故人姜筼筜遗稿泫然有作"}
{"author":"宋琬","content":"才从双屐探梅萼，忽送孤帆折柳条。唳鹤滩头春欲尽，鹔鹴坡上梦方遥。生徒南郡悲长笛，词客西京有洞箫。我亦因君动归思，那能长住伯通桥。","dynasty":"清代","title":"罗以献胡去骄将归武陵汉阳小集南园即席分韵"}
{"author":"宋琬","content":"漠漠阴风吹草莱，故人悲喜更衔杯。竞传河朔陈琳檄，谁念江南庾信哀。避地何如金马署，伤心莫问柏梁台。蛾眉自昔逢谣诼，嗟尔登高作赋才。","dynasty":"清代","title":"重晤李舒章"}
{"author":"宋琬","content":"白项乌啼接曙晖，条风依约满圜扉。非关潘岳为郎拙，自是虞翻与世违。沧海尚悬逋客泪，清霜宁为贱臣飞。故园鸥鹭应相诮，辜负三春薜荔衣。","dynasty":"清代","title":"元旦"}
{"author":"宋琬","content":"柳色依依边马鸣，故人万里赋西征。汉江旧绕褒斜谷，蜀道新悬骠骑营。碛里梅花春不度，楼中羌笛夜偏清。相看怀抱萧条尽，陇水秦云雁几声。","dynasty":"清代","title":"送顾勉斋督饷关中"}
{"author":"宋琬","content":"昭丘南望郁苍苍，有客鸣榔过武昌。楚国菁茅初入洛，汉臣词赋旧怀湘。月明挂席闻鸿雁，秋老登楼见凤凰。若到江南逢小谢，寄言幽梦满池塘。","dynasty":"清代","title":"送徐子九之任麻城"}
{"author":"宋琬","content":"侧身东望独含愁，尺素俄传解我忧。党祸得无惊范母，故人来必是王修。欲投豺虎呼苍昊，肯使钱刀感白头。侠骨未妨频煅炼，若卢扉里醉乡游。","dynasty":"清代","title":"闻郭辉竹赴难志感其一"}
{"author":"宋琬","content":"冰雪河梁送汝归，至今乌鹊尚惊飞。未辞羽翮悬弓𥐊，何事风波及钓矶。梁狱有书愁按剑，秦庭几客赋《无衣》。悬知执手还如梦，颜鬓年年半已非。","dynasty":"清代","title":"闻郭辉竹赴难志感其二"}
{"author":"宋琬","content":"步屟临皋芳草生，断崖千尺夕阳横。赋成《赤壁》人如梦，江到黄州夜有声。雪后归鸿频代谢，渚边孤鹤自哀鸣。烟波极目凭阑客，载酒还应酹月明。","dynasty":"清代","title":"癸丑上元游赤壁作"}
{"author":"宋琬","content":"何年攘臂此山头，风俗传闻两督邮。蜀国至今悲杜宇，楚人终是恋鸿沟。沧桑屡换身安属，朝市频更怒未休。怪事荒唐君莫笑，古来党祸本清流。","dynasty":"清代","title":"戏题督邮争界石"}
{"author":"宋琬","content":"贺兰西望郁嵯峨，使者乘春揽辔过。三辅征输何日尽，二陵风雨至今多。边城杨柳楼中笛，羌女葡萄塞下歌。君到坐传青海箭，不妨草檄倚雕戈。","dynasty":"清代","title":"送傅介侯督饷宁夏"}
{"author":"宋琬","content":"圜扉望断属车尘，闻道銮舆出禁闉。五夜斗杓初建子，孤臣霜鬓未逢辰。雉罗既说嗟何及，龙性谁言不可驯。犹有钟仪数行泪，南冠相对共沾巾。","dynasty":"清代","title":"狱中长至呈同系诸公"}
{"author":"宋琬","content":"萧条岁月孰华予，行步徘徊靡所如。刀俎堪惊身是鹿，云宵还念食无鱼。但留东海栽桑地，敢作南山种豆书。闻道宣房薪未塞，欲从太史问《河渠》。","dynasty":"清代","title":"怀王敬哉"}
{"author":"宋琬","content":"凡年松槚缺经营，负土荒原赖友生。曾赋《国殇》哀翟义，竟无佣保付王成。月明大鸟来华表，剑合双龙卷素旌。二陆冤魂应共语，云车风马笑相迎。","dynasty":"清代","title":"夏瑗公先生廿载浅土，门人盛珍示卜地葬之，以其夫人祔焉，诗以志美"}
{"author":"宋琬","content":"谁言才子竟蹉跎，天马西徕万里过。名姓在秦张禄贵，文章入洛陆机多。汉廷伫奏《凌云》笔，羌笛争传出塞歌。陇上梅花凭驿使，好将双鲤下黄河。","dynasty":"清代","title":"贺曾庭闻举孝廉"}
{"author":"宋琬","content":"丹梯千仞倚嵯峨，万转盘纡出薜萝。少华西来朝白帝，太行东望走黄河。欲从玉女窥莲井，须向仙人借斧柯。襆被同君星汉外，方知天上白榆多。","dynasty":"清代","title":"同东云雏王心古诸君登华山云台峰"}
{"author":"宋琬","content":"遥遥青黛削芙蓉，此日登临落雁峰。霄汉何人骑白鹿，天门有路跨苍龙。流沙弱水真杯勺，太白终南尽附庸。却忆巨灵开辟日，神功橐籥费陶熔。","dynasty":"清代","title":"华岳二首其一"}
{"author":"宋琬","content":"松风谡谡步虚声，杖策高寻卫叔卿。星近祠坛光欲堕，月临仙掌夜偏明。扶桑万里天鸡曙，箭括三更石马鸣。谁信扬雄擅词赋，不将彩笔记层城。","dynasty":"清代","title":"华岳二首其二"}
{"author":"宋琬","content":"使君书札劝加餐，又报征车发贺兰。秦地关山留庾信，汉家盐铁问桓宽。飞鸿夜度朱弦冷，边马晨嘶白草寒。迁客陇头憔悴甚，故人传语到长安。","dynasty":"清代","title":"报唐采臣户部时自宁夏还朝"}
{"author":"宋琬","content":"崔嵬杰阁玉为寮，白帝离宫倚绛霄。槛外河山三辅小，崖前觞豆百灵朝。明星环佩云来湿，仙掌芙蓉雨欲摇。会御长风凌绝巘，青鸾背上夜吹箫。","dynasty":"清代","title":"登西岳庙万寿阁"}
{"author":"宋琬","content":"雕笼万里托征鞍，辛苦何辞行路难。幽阁恰添娇女伴，方音犹作部民看。且分薄俸供粳稻，莫遣春风瘁羽翰。流水陇头相忆否，朔云边月不胜寒。","dynasty":"清代","title":"鹦鹉"}
{"author":"宋琬","content":"栈阁崔嵬涪水西，芙蓉十二与云齐。几年汉使迷金马，万里江流见石犀。讲学文翁今再觏，勒铭张载有新题。相思愁杀峨眉月，山木苍苍杜宇啼。","dynasty":"清代","title":"送张尉生明府之任剑州"}
{"author":"宋琬","content":"塞鸿犹未到芜城，载酒登楼雨乍晴。山色浅深随夕照，江流日夜变秋声。上方钟磬疏林满，十里笙歌画舫明。空负黄花羞短发，寒衣三浣客心惊。","dynasty":"清代","title":"九日同姜如农王西樵程穆倩诸君登慧光阁饮于竹圃分韵"}
{"author":"宋琬","content":"黄耳传书事不讹，松江高冢尚嵯峨。韩卢烹后功臣死，莫向淮阴祠下过。","dynasty":"清代","title":"舟中见猎犬有感而作其二"}
{"author":"宋琬","content":"年年作客雁先还，才说归期鬓已斑。落日片帆天际远，那能相送鹤儿山。","dynasty":"清代","title":"送何葵如归里"}
{"author":"宋琬","content":"楚媪祠边荐白蘋，谁将卮酒酹王孙。千金一饭犹思报，肯负高皇吐哺恩。","dynasty":"清代","title":"漂母祠"}
{"author":"宋琬","content":"银花烂漫委筠筐，铁带吴钩总擅长。千载专诸留侠骨，至今匕箸尚飞霜。","dynasty":"清代","title":"刀鱼"}
{"author":"宋琬","content":"中夜聊假寐，饥鼯啮我耳。拥褐步檐棂，众星粲可指。中有琴鼓声，清商激绿水。哀弦随悲风，曲终忽变徵。兹音久不作，勿乃邹阳子。沈忧荡精魂，欲诉谁为理。","dynasty":"清代","title":"庚寅狱中感怀其三"}
{"author":"宋琬","content":"古人为吏惜折腰，今人为吏愁吹毛。渭城小邑大如掌，百家杀尽十家逃。俞侯年少专城居，渭人始得归田庐。郭外行春策病马，壁间退食悬枯鱼。一朝微中考功法，拙宦违时乃承之。妻儿驴背坐复跌，担囊但有琴书压。君家旧在黄山曲，武溪千转清如玉。拂衣长啸山水间，回首风尘真仆仆。五柳门前菊欲黄，布帆高挂蒹葭苍。归去来兮倘相忆，陇雁飞时书数行。","dynasty":"清代","title":"送别俞眉仙归新安"}
{"author":"宋琬","content":"九峻山人聊玩世，伏波将军之苗裔。家在渼陂紫阁间，孤情独与烟霞契。弹筝叩缶本秦声，裂芰为衣皆楚制。儒冠误人几半生，秋风屡雪刘蕡涕。长焚笔砚事丹青，泼墨吮毫称绝艺。横皴酷似黄大痴，细染还宗吴仲圭。近代以来数文沈，嘉隆而后作者谁。山人工意不工似，匠心自出无专师。卢龙山水颇不恶，韩家钓台尤最奇。一峰高入白云里，登楼坐见海沧湄。游人欲绘每束手，譬如写照难须眉。一日坐我悠然堂，解衣䃲礴无人窥。须臾图成挂诸壁，高岩邃谷光参差。瀩澹旋涡渔艇立，窈冥洞口烟萝垂。主人韩生有狂癖，此台自尔高曾贻。见图再拜悲且喜，重之不啻商尊彝。便买贞珉勒山侧，酹酒欲告山灵知。山人此别欲何往，赠汝一枝筇竹杖。避世宜从麋鹿群，结庐高卧仙人掌。宁恤床头妻子饥，要令胸中丘壑长。我今持节越王城，兰渚剡溪恣偃仰。预拂霜绡以待君，一挥欲使群山响。记取雪深一丈时，山人须鼓山阴桨。","dynasty":"清代","title":"钓台图歌赠马兰台山人"}
{"author":"宋琬","content":"才买蒲帆指秣陵，青山此日兴堪乘。饥来自笑空仓雀，归去真如脱鞲鹰。荻岸风多摇鹭影，江潮夜落见渔灯。芜城八月枚生笔，欲起观涛病未能。","dynasty":"清代","title":"发鸠兹陈伯玑欲偕至维扬弗果次采石为别"}
{"author":"宋琬","content":"延陵季札贤公子，腰下芙蓉淬秋水。一片心期不忍寒，萧萧陇树虹霓紫。历聘诸侯未反命，鱼肠剚刃王僚死。躬耕三让宗家法，吴邦不受轻如屣。当时列辟尚权谋，剑客纵横仁义否。君臣父子竞相居，《谷风》之刺徒为耳。公子深忧在万古，聊因死友扶人纪。缟纻非无肸与侨，千金独向徐君委。朅来酹酒想遗风，荒台半圮埋寒丛。麒麟寂寞一抔土，谁其树之松柏桐。人言墓草似干将，辘轳镡鼻将无同。三十年来不复甲，枯根或化为蛟龙。水汤汤兮风烈烈，篝火黄昏读残碣。金石有时销，此谊长不灭。君不见交态纷纷等阡陌，任昉门前无吊客。","dynasty":"清代","title":"挂剑台"}
{"author":"宋琬","content":"近代八分复何有，专家独让莆田叟。莆田宋珏，善八分书。作者纷纷祖唐隶，臃肿支离转粗丑。郑君博物饶天姿，书法遒劲多离奇。老笔纵横森剑戟，尺幅光怪盘蛟螭。大书径尺悬赑屃，仿佛再见峄山碑。家藏图书半秦汉，陈仓石鼓宣王诗。岣嵝传疑夏王禹，之罘篆刻丞相斯。缥缃卷帙各精好，岩搜壑剔将无遗。我来焚香肆展阅，神游三代观鼎彝。主人爱客出斗酒，高斋日午桐阴移。况复髯兄善豪饮，醉挥三百金屈卮。君从壁上观人醉，独踞匡床作奇字。泼墨淋漓四座惊，咫尺苍茫风雨至。昔我持节陇首经。磨洗中郎《郙阁铭》，会将什袭称双绝。置向浮岚暖翠亭。余家藏黄大痴山水，曰《浮岚暖翠图》，因以名亭。","dynasty":"清代","title":"赠郑汝器歌"}
{"author":"宋琬","content":"商飙凉劲秋，昊天降霜露。采采孤葵根，展转愁其足。幽兰在庭柯，馨香莫能蠹。君子谅不惜，零落伤中路。庶事多贸理，人生信所遇。俯仰终古间，谁知龙与蠖。","dynasty":"清代","title":"庚寅狱中感怀其一"}
{"author":"宋琬","content":"夸夫竞权势，志士怀荣名，杀身非一端，天道常患盈。汤汤桐柏水，有时浊且清。羲和无停策，日月东西征。自非空桑子，岂不念所生。宛彼鸣鸠诗，凄恻涕沾缨。","dynasty":"清代","title":"庚寅狱中感怀其二"}
{"author":"宋琬","content":"仆夫橐饘粥，投箸谁能餐。徒隶向我语，庙室西南端。往者杨左辈，预血于此丹。恍惚阴雨时，绛节翳飞鸾。再拜招其魂，毅气不可干。嗟余亦何为，喟然伤肺肝。","dynasty":"清代","title":"庚寅狱中感怀其四"}
{"author":"宋琬","content":"君不见练川朱生称绝能，昆刀善刻琅玕青。仙翁对弈辨毫发，美人徙倚何娉婷。石壁巉岩入烟雾，涧水松风似可听。镂玉雕犀安足夸，玻璃可碎牺樽腥。白门濮生亦其亚，大朴不斫开新硎。虬须削尽见龙蜕，轮囷蟠屈鸱夷形。匠心奇创古无有，区区荷锸羞刘伶。妙制流传真者少，何侯得之为异宝。大书深刻作堂额，客至登堂多不晓。我来问名请纵观，锦笥才开称绝倒。黄侔蒸栗缜且坚，润比琼琚兼肉好。何侯啖我烧羊胛，华发临风除白帢。阶列唐昌观里花，栏余甫里先生鸭。美酒元从白堕留，新篘更得青州法。南人不惯北人欢，绳床坐听糟床压。君不见蔡邕笛，千年人去亭名柯。讵若龙钟古节大如斗，真堪一日十摩挲。铜盘绛烛朱颜酡，升君之堂为君歌。年来已厌乌程酿，客中十斛须相饷。沙棠树下牡丹丛，蓓蕾计日应全放。殷勤欲倩好风吹，痛饮还期明月上。预敕双童洗竹罂，待我醉卧青丝障。","dynasty":"清代","title":"竹罂草堂歌"}
{"author":"宋琬","content":"君昔衔命赴临洮，少年意气何雄豪。狐白之裘秦复陶，裤靴帓首乌孙刀。雪深草浅牵旅獒，手格猛兽如童羔。绿熊赤豹远遁逃，生取苍兕拔其氂。屯田芜没愁耘薅，黄沙碛里飞蓬蒿。金城戍卒饥嗷嗷，翁孙方略徒烦劳。安西都护醉葡萄，诛求络绎穷秋毫。旋从丞相征哀牢，五月渡泸入不毛。苴兰城下血战鏖，蚕丛铁马随猿猱。李广数奇功则高，猿臂不得拥旌旄。长啸归来脱锦袍，黄公酒垆换浊醪。鲈鱼三寸莼可芼，安能俯仰同桔槔。美人环佩逢江皋，感君一曲求凰操。画眉笔染青螺膏，鸲鹆紫砚笺薛涛。调丝未央参翔翱，玉台新咏铿云璈。温柔有乡堪酕醄，何劳锦字贻窦滔。灞陵醉尉空嘈嘈，吴钩夜作蛟龙号。孙卢余孽阻风䬞，天威赫怒集征艘。楼船十万声喧嚣，何人为荐公孙敖。鍪弧重绣解弓韬，洗清瘴海为城壕。云台图画鄂与褒，道傍笳鼓惊儿曹。丈夫穷达信所遭。","dynasty":"清代","title":"赠马南宫参戎"}
{"author":"宋琬","content":"囧伯寺前黄纸下，黔首不得畜匹马。输官者后罪无赦，騄駬骅骝弃中野。走马粪田史有书，房星天驷光模糊。柴车辚辚鸾哕哕，负轭者谁大宛驹。五陵富儿顾厮养，蹇驴价出龙媒上。素丝作鞭金络头，骄嘶奋鬣行长楸。","dynasty":"清代","title":"市驴行"}
{"author":"宋琬","content":"瑞雪峨峨照金罍，主人置酒临高台。座中有客操绿绮，使我徒御皆心哀。寒风萧飒空堂里，一曲未终栖鸦起。忽疑空山雷雨过，倒挂飞流声齿齿。又如班马之群鸣，千骑万骑行复止。山人本自雍门客，长裾耻向王侯宅。结友偏多侠少场，贫来独有丹青癖。醉时携得虎头笔，满壁云烟峰削戌。生绡高卷洞庭云，彩毫孤映蓬莱日。丝桐笔墨各有神，琴理真从图绘出。水仙海上雾濛濛，《广陵》绝调随春风。弦际何由识今古，胸无丘壑难为工。伊余自叹婴尘鞅，五岳空怀何日往。烦君为鼓一再行，能令宗炳群山响。赵郎善手写金徽，更为变徵泪沾衣。明月疏钟两摇落，满地清霜鸿雁飞。","dynasty":"清代","title":"雪夜蘋园听何山人弹琴歌"}
{"author":"宋琬","content":"双燕复双燕，去岁春明江上见。今年知我在网罗，飞飞万里来相唁。忽似天涯绝域中，跫然骤得逢亲串。支颐强起暂为欢，抚事哀歌泪如霰。吁嗟我生太荼苦，羽毛摧剥饥肤贱。鸿雁高翔那肯顾，鹡鸰梦断空凝盼。东风夜夜吹归心，故园桃李开应遍。燕兮少留听我语，狱吏虽苛不嗔汝。长安挟弹多少年，汝今衔泥向何处。楚馆吴宫久寂寥，野花烂漫萦遗础。翡翠楼头许暂栖，恐妨思妇梦金闺。荡子从军去不返，年年芳草春萋萋。碧纱窗外霏霏雨，恨杀南飞乌夜啼。","dynasty":"清代","title":"双燕歌"}
{"author":"宋琬","content":"我有匣中银凿落，碧山山人手所作。背镂至正壬寅字，点画形模今宛若。断节枯根纷错纠，中有仙人博望侯。衣冠甚古须髯苍，飘飘一似乘孤舟。肘后惜无筇竹杖，袖中或有安石榴。人言八月泛天汉，支机石畔逢牵牛。奇事流传见图画，炼师何意穷雕锼。当年亲致汗血马，饱历条支经大夏。安知骨貌久销歇，供人把玩充杯斝。金人已去柏梁台，玉液常沾白莲社。嗟我瓠落沟断同，潦倒赖尔衰颜红。有酒如渑不称意，欲求仙术寻壶公。跳身此槎之腹中，穷源再入冯夷宫。为侯改号鸱夷翁。胡为低眉偃蹇在尘世，枕蛟骑虎愁我躬。","dynasty":"清代","title":"古银槎歌"}
{"author":"宋琬","content":"舣舟背山郭，寒雨方凄凄。爱此澄江水，色映青玻璃。北岸殊不然，一石五斗泥。同流判清浊，势与泾渭齐。宵分星汉出，捩柁鸣晨鸡。虎牙既雄亘，荆门不可梯。群峰互方圆，参差璧与圭。层巅挂飞梁，千仞垂虹蜺。石子何磊磊，往往绝径蹊。榜人半赤脚，重茧如马蹄。小子但果腹，歌啸忘酸嘶。嗟余怀寸禄，远适瞿唐西。巫山渺安极，巘崿方端倪。晨夕展游眺，童稚相提携。快哉篷窗内，偃息成幽栖。","dynasty":"清代","title":"宜都阻雨入夜始霁自荆门虎牙山而上群峰络绎险怪万状蜀江之奇自此始"}
{"author":"宋琬","content":"百丈挽孤舟，譬诸御劲敌。黄头运长篙，森然列矛戟。伐鼓以为节，进止有成画。喧呼殷雷霆，鱼龙应辟易。草间觅微路，蜿蜒入山脊。蜀儿夸身手，攀缘类蜥蜴。乘风张素帆，眩目失青壁。蒙茸岩际花，斑驳沙边石。小市闻鱼腥，近郊留虎迹。夷陵楚西门，历年困兵革。黄牛未百里，江流疾如射。云岑莽亏蔽，波涛相委积。芜没明妃村，苍凉屈原宅。景物足留连，畏此简书迫。浩歌对鸥鸟，俯仰悲行役。","dynasty":"清代","title":"泊舟夷陵作"}
{"author":"宋琬","content":"奋棹入西陵，实惟三峡首。耳目霍然新，乾坤划初剖。巴江万里来，莽莽开户牖。大禹驱龙蛇，群峰俨趋走。锦屏百叠张，翠壁千寻陡。崖谷异昏明，亭午气如酉。幂历青萝幽，茏葱白云厚。绘事让鸿濛，天然色丹黝。怪石何时崩，雷文辨蝌蚪。长年告中饭，步屟坐林薮。苔荒杖屦危，径仄趾相蹂。抨弓落雉媒，垂纶出鱼舅。挥杯劝吾侪，此乐良非偶。","dynasty":"清代","title":"南津关"}
{"author":"宋琬","content":"群山夹江流，其形如囊橐。缅想太古前，神功劳斧削。直下塞坤维，高空插冥漠。崩浪屡洄漩，层峦迭参错。罨画象楼台，岧峣类城郭。翠含青黛光，白者为粉垩。沿回路已穷，侧转忽开拓。烟际见渔舟，遥遥一秋箨。涉险却恬嬉，胜赏反惊愕。浑似逢异书，披览得约略。行行止三舍，樵爨倚山脚。方音闻鹧鸪，暝色下猱玃。汹汹怒涛哀，凫凫山泉弱。兴来抽短毫，庶几慰飘泊。","dynasty":"清代","title":"黄茅滩"}
{"author":"宋琬","content":"新滩之险天下无，瞿唐以东称畏途。波涛壁立走雷电，下瞰疑是蛟龙都。骤窥澒洞破心胆，坐观笭箵成欢娱。渔人取鱼逐滩响，不劳乌鬼家家养。年年巴蜀雪消时，千百为群鱼大上。喷珠跋扈气成龙，触石惊跳力如象。腾身争欲挟云飞，红鬐翠鬣翻银浪。死生祸福只须臾，早见修鳞出罾网。已困泥沙尾尚摇，半衔苇索头还抢。宁论𩻖鲤与鲦鲿，百钱贱买充糇粮。不分流膏兼饲犬，可怜登俎共牴羊。我行见此欲掩鼻，鲍鱼之肆古所伤。落日回舟召亲友，吾侪幸脱鲸鲵口。计日应尝丙穴鱼，为君满酌郫筒酒。","dynasty":"清代","title":"捕鱼行"}
{"author":"宋琬","content":"江水远赴瞿唐门，建瓴而下势欲吞。东过秭归峡逾逼，双崖突起如藩垣。神龙在槛虎被缚，自然拿攫还腾奔。巨石中央列戈戟，云霾雨蛰磐孤根。潆洄未肯注东海，朝宗讵识天王尊。天吴九首作窟宅，当年割据哀公孙。老蛟昼号猿夜啸，估客万里伤心魂。疑是共工怒，头触昆仑折天柱。又似樊将军，毛发冲冠皆倒竖。丛祠血食饱淫昏，开凿无人念神禹。岸边林立黄头儿，负戴装囊半村女。攀萝扪葛胜丁男，头上银钗已非古。行旅纷纷学鱼贯，邻船隔舫更相唤。一舟才过万人呼，沙头杂坐忘餐饭。西来𦨴艚去如箭，死丧之色人人面。涛声断处即安澜，咫尺分明割乡县。舟人酾酒妻孥喜，历尽惊湍观已止。艰危莫漫数黄牛，鹿角狼头曹桧耳。","dynasty":"清代","title":"新滩歌"}
{"author":"宋琬","content":"天台石梁百余丈，缥缈丹梯不可上。匡庐瀑布垂云端，银河倒挂千岩间。苎溪之水西北来，发源月窟何雄哉。骊龙正睡老蛟蛰，何人鞭起生风雷。雪山峨峨仆冰柱，冯夷怒击灵鼍鼓。六鳌鼻额高崔巍，溅玉霏珠自吞吐。虹桥横跨出天然，元气浑茫绝斤斧。奔涛忽断咽不流，下穿双穴如咽喉。须臾溃决势莫御，动摇林壑风飕飗。万钧强弩齐注射，骅骝顿制金络头。我来濯缨还洗耳，酌之不异中泠水。猿啼虎啸车马绝，可怜汨没空山里。噫嘻乎！古来贤士轗轲亦如此，必逢困厄声名起。屈子《离骚》马迁《史》，不得其平应尔尔。残月辉辉搅醉眠，犹觉泉声撼窗纸。","dynasty":"清代","title":"天生桥歌"}
{"author":"宋琬","content":"坠叶岂更荣，流波无重回。哀哀古孝子，痛哭嗟瓶罍。喟余少薄祜，赋无《凌云》才。侧闻过庭训，爱惜如琼瑰。弱龄把铅椠，慈颜为之开。乾坤当百六，梁木忽然摧。譬彼玄鸟雏，巢倾雕梁灾。譬彼松下草，霜落成枯荄。自我歌鲜民，星纪凡屡该。况乃忝符节，陇山崔以巍。松阡渺何处，莫剪蒿与莱。飘萧生素发，膝下无婴孩。缅想夜台内，恻恻伤其怀。誓言守遗教，敢令官方乖。庶以清白风，稍酬罔极哀。","dynasty":"清代","title":"先大夫讳日"}
{"author":"宋琬","content":"昔君射策明光宫，腾骧燕市骅骝空。谁遣妖星逼天阙，鼎湖竟坠乌号弓。小臣攀髯死未得，重茧万里还乡国。剑阁嵯峨战血腥，豺狼窃据昏巴僰。八口凄凉何所归，穷途那免寒与饥。长镵作伴拾橡栗，短褐不完歌《采薇》。清谓滩头钓鲂鲤，诛茅结屋将已矣。亭边呵止故将军，驴背谁知前进士。青鞋竹笠秦川来，登高怀古羲皇台。酒酣拔剑《鸲鹆舞》，梦回巫峡秋猿哀。达人自古嗟飘荡，鼓刀而屠太公望。天子宵衣问隐沦，征书旦夕磻溪上。","dynasty":"清代","title":"赠蜀中李鹏海进士"}
{"author":"宋琬","content":"有客有客髯而紫，左挟秦弓右吴矢。自言家本关中豪，黄金散尽来江沚。年来倦上仲宣楼，裹粮且记侯赢里。腰间匕首徐夫人，河畔荒丘魏公子。悬知吊古有深愁，慷慨登车不可止。自从盗决黄河奔，大梁未有千家村。烽火但增新战垒，尘沙非复古夷门。短衣聊向将军幕，长剑终酬国士恩。落日驱车临广武，春风试马出轘辕。丈夫佩印乃恒事，安能郁郁老丘樊！王郎顾我深叹息，一见欢喜如旧识。此行不但为封侯，人生贵在抒胸臆。江上杨花白雪飞，梁园芳草青袍色。盾鼻犹堪试彩毫，莺声聊为停珠勒。醉后狂歌气若云，军中教战容如墨。春风拂地车斑斑，起看明月揽刀环。平台宾客久零落，至今汴水空潺湲。怜予偃蹇风尘际，年来罄折雕朱颜。已知苦被雕虫误，强弩欲挽不可关。待尔他年分虎竹，相从射猎终南山。","dynasty":"清代","title":"从军行送王玉门之大梁"}
{"author":"宋琬","content":"秋官署中有老吏，能说先朝诏狱事。当时国是日纷纭，太阿柄倒归阉寺。天子高居问尚公，公卿标榜排清议。遂有群凶作爪牙，贙虎苍鹰最毛鸷。长乐宫前传片纸，金吾夜半飞缇骑。卫尉将军身姓许，提点官旗北镇抚。谳决惟增王甫欢，累囚难解张汤怒。洗垢新悬沉命法，挥毫已入追魂簿。甫闻北阙杀刘陶，旋见西亭尸窦武。白骨交撑裹赭衣，残骸谁敢收黄土。尔曹自谓盘根株，杀人狐媚夸良图。岂知神理有反覆，昊天明明安可诬。神奸脱距竞菹醢，亦有然脐当路衢。长安万姓歌且舞，卖钗鬻钏沽醍醐。海水群飞桑亩移，俯仰乾坤又一时。三君八俊俱尘土，膺滂田窦无坟基。彤管堪嗟《酷吏传》，青苔半蚀《党人碑》。我今何为淹此室，圜扉白日啼寒鸱。冤魂欲招不敢出，但闻阴风萧飒中心悲。中心悲，泪盈把。酹酒呼皋陶，皋陶竟喑哑。古来万事难问天，蚕室谁怜汉司马。君不见城上乌，啄人曾不问贤愚。新鬼衔冤向都市，年年寒食声呜呜。","dynasty":"清代","title":"诏狱行"}
{"author":"宋琬","content":"身不必贤良书，名不必茂才举。便便饱五经，讵若工三语。乡里小儿车上舞，大字新衔谒府主。三年前在廊下趋，白头老儒徒踽踽。汉家公卿半刀笔，平阳之后有丙吉。家家小牢祀酂侯，有儿莫读《天人策》。驷马银鞍金作鱼，何足道哉二千石！","dynasty":"清代","title":"行路难"}
{"author":"宋琬","content":"君不见梁州之谷斜与褒，中有栈道干云霄。仰手可以扪东井，下临长江浩汗汹波涛。大禹胼胝恐未到，帝遣五丁开神皋。巨灵运斧地维坼，然后南通巴蜀西羌髳。蛇盘萦纡六百里，千回万曲缘秋毫。悬车束马弗可以径度，飞腾绝壁愁猿猱。汉家留侯真妇女，烈火一炬嗟徒劳。噫嘻乎！三秦之人困征戍，军书蜂午如猬毛。衔枚荷戈戟，转粟穷脂膏。估客尔何来，万里竞锥刀。须臾失足几千仞，猛虎腹蛇恣贪饕。出险洒酒始相贺，磷磷鬼火闻呼号。泰运开，尚书来，恩如雨露威风雷。一呼集畚锸，再呼伐薪柴。醇醯浇山万夫发，坐看巉岩削尽为平埃。噫嘻乎！益烈山泽四千岁，火攻莫救苍生灾。昔也商旅鱼贯行，今也不忧狼与豺。昔也单车不得上，今也康庄之途足以走连䡨。僰童巴舞贡天府，桃笙賨布输邛崃。歌《豳风》，击土鼓，贾父之来何晚哉！丰功弈弈垂万祀，经济不数韦皋才。中朝衮衣待公补，璇玑在手平泰阶。西望剑阁高崔巍，侧身欲往空徘徊。大书深刻告来世，蛟龙岌嶪磨青崖。金穿石泐陵谷徙，我公之功不与伏波铜柱同尘埋。","dynasty":"清代","title":"栈道平歌为贾胶侯尚书作"}
{"author":"宋琬","content":"郎有约，草草画双蛾。行到西陵松柏下，游人争似蜜蜂多。偷眼送春波。","dynasty":"清代","title":"梦江南湖上春早二首其一"}
{"author":"宋琬","content":"妆阁外，一带绿杨烟。冶叶倡条今尽矣，春来那得到三眠。何处繫郎船。","dynasty":"清代","title":"梦江南其二"}
{"author":"宋琬","content":"前身曾喜嫁周郎。近托柴桑处士庄。姊妹争如斗草强。效鸳鸯。偷得徐娘半面妆。","dynasty":"清代","title":"忆王孙菊花有名二乔者一朵中紫白各半盖异种也"}
{"author":"宋琬","content":"丝丝娇柳逐风斜。晓日瞳胧掩碧纱。强起还慵理鬓鸦。白杨花。犹自多情入妾家。","dynasty":"清代","title":"忆王孙闺怨四首其一"}
{"author":"陈耆卿","content":"莫惜花前泥酒壶。沙场千步锦平铺。将军闲试临边手，按出吴宫小阵图。清露里，晓霜馀。娇红淡白更怜渠。人间落木萧萧下，独倚秋江画不如。","dynasty":"宋代","title":"鹧鸪天（母侯置酒南教场赏芙蓉）"}
{"author":"陈耆卿","content":"艳朵珍丛间舞衣。蹴球场外打红围。小舆穿入花深处，且住簪花醉一卮。秋欲尽，最怜伊。江梅未破菊离披。情知不与韶华竞，回首西风怨阿谁。","dynasty":"宋代","title":"鹧鸪天（再赋）"}
{"author":"陈耆卿","content":"艳朵珍丛间舞衣。蹴球场外打红围。小舆穿入花深处，且住簪花醉一卮。秋欲尽，最怜伊。江梅未破菊离披。情知不与韶华竞，回首西风怨阿谁。","dynasty":"宋代","title":"鹧鸪天·艳朵珍丛间舞衣"}
{"author":"陈耆卿","content":"閒来情思浩无涯，徙倚东窗日未斜。乍雨乍晴莺唤柳，不寒不暖蝶穿花。读书有味慵拖杖，觅句新成自煮茶。未必贵游知此趣，乘除合付野人家。","dynasty":"宋代","title":"春日书怀"}
{"author":"陈耆卿","content":"千古陵阳芳桂丛，凌风擎出蕊珠宫。渥丹自是天然质，不学桃花点注红。","dynasty":"宋代","title":"代和陈郎中丹桂三首"}
{"author":"陈耆卿","content":"春兰愧死菊羞黄，世上龙涎不敢香。独有含香人晚步，搘筇一笑倚斜阳。","dynasty":"宋代","title":"代和陈郎中丹桂三首"}
{"author":"陈耆卿","content":"露沐烟梳冉冉时，朗然新月似蛾眉。傍人尽向天边觅，不信蟾宫在树枝。","dynasty":"宋代","title":"代和陈郎中丹桂三首"}
{"author":"陈耆卿","content":"一第声名动冕旒，渊源家学自梁丘。谁知雨化青衿日，最解风驰紫塞秋。幕府石洪嗟不作，河阳潘岳竟成要。雁行无复云边讯，愁绝萱堂正白头。","dynasty":"宋代","title":"代挽何知县二首"}
{"author":"陈耆卿","content":"才非似舅辱心知，露豁襟期喜溢眉。县组秦淮久依托，宾筵建邺又追随。闻君驯雉未多日，洎我分鱼己后时。徒对弦歌诵遗爱，西风涕泪强裁诗。","dynasty":"宋代","title":"代挽何知县二首"}
{"author":"陈耆卿","content":"要拓郊原眼，短筇扶我东。秧寒针怯水，麦熟浪酣风。古寺荒烟外，孤禽落照中。得醪嫌独醉，犹及灌园翁。","dynasty":"宋代","title":"东郊"}
{"author":"陈耆卿","content":"盘诰通凡民，风雅出贱隶。后世诸老生，怀疑以没世。喧呶挟训诂，洋溢满天地。多闻岂无取，大义恐憔悴。譬彼医之工，用药不相比。未足以愈病，或者反致崇。我欲刊众讹，引之於平易。当世无圣人，谁其哀此志。","dynasty":"宋代","title":"读经口占"}
{"author":"陈耆卿","content":"大信之信本不约，至诚之诚乃如神。欲识唐虞感通处，泊然无物自相亲。","dynasty":"宋代","title":"读商君传二首"}
{"author":"陈耆卿","content":"计事应须远作程，快心多酿后灾成。遁来关下无人舍，正为商君法太行。","dynasty":"宋代","title":"读商君传二首"}
{"author":"陈耆卿","content":"西原仙境即西山，流水桃花隔世间。自笑重来湖海客，红尘惹到白云关。","dynasty":"宋代","title":"访赵公戴"}
{"author":"陈耆卿","content":"久阔松楸信，因为龙澳来。四山黄恋叶，一水绿澄苔。地旷樵声出，天寒雁影回。无人且无酒，清坐兴悠哉。","dynasty":"宋代","title":"过龙潭澳"}
{"author":"陈耆卿","content":"剪水纷纷扑面来，须臾洒满旧琼台。今年不用笺丹极，闻说金穰百室开。","dynasty":"宋代","title":"和黄临海咏雪"}
{"author":"陈耆卿","content":"孟轲谈一本，孔子号无我。圣贤超警趣，不作流俗堕。故能贯堪舆，中立而不颇。黄冠宗无为，衲子只打坐。言若高峭甚，又与圣贤左。须於真实处，大海稳扶柁。须於疑似间，曲户牢着锁。世道震遂泥，人心履俱跛。竞作夔怜蟀，徒劳螟祝臝。芥庵之心镜，渊珠光彻颗。常时足欢娱，此日类坎轲。乃能贞其颐，不为名利杂。敲棋声落枰，哦诗气摧垛。此外澹一视，泰山如草蓏。未妨师孔孟，匪涉佛老情。汩余抱孤戆，匪惟絷庸琐。涉世虽云阔，诣理犹未妥。正性水下月，邪焰风中火。因子当自强，朝闻夕死可。","dynasty":"宋代","title":"和芥庵韵"}
{"author":"陈耆卿","content":"契阔芝眉两月中，往寻一笑思春融。知君近日能寻乐，款我昨宵多发蒙。快得联诗到侯喜，何当载酒过扬雄。交情须作霜松老，莫学翻翻桃李风。","dynasty":"宋代","title":"和清臣病后韵"}
{"author":"陈耆卿","content":"万化逐流水，一往不复回。昨日栏中花，今晨安在哉。焚香心如冰，未受寒暑催。赠花以片言，自落还自开。","dynasty":"宋代","title":"閒杂兴六首"}
{"author":"陈耆卿","content":"稷契不明经，伊傅不决科。方册镌勋名，千古光不磨。百年等一死，自立须嵯峨。啾啾候虫鸣，辛苦如之何。","dynasty":"宋代","title":"閒居杂兴六首"}
{"author":"陈耆卿","content":"墙西几筼筜，我昔手所种。年来饱风露，锦绷纷错综。种善如种竹，此语全擎诵。眇然方寸间，仁不可胜用。","dynasty":"宋代","title":"閒居杂兴六首"}
{"author":"陈耆卿","content":"我不学楚人，滋兰以自馥。亦未羡东陵，种瓜以混俗。富贵自有时，贫贱宁可欲。达则济四涨，穷则独善足。","dynasty":"宋代","title":"閒居杂兴六首"}
{"author":"陈耆卿","content":"狂飙卷春去，永日送夏来。天地一剧戏，役人如婴孩。借使长青春，人生能几回。仰羡松心坚，雪里常崔嵬。","dynasty":"宋代","title":"閒居杂兴六首"}
{"author":"陈耆卿","content":"炉烟上疎棂，闭户白日静。尧舜亦人耳，万善吾所性。纸上空支离，言外独辉映。一笑千载宽，此乐无终竟。","dynasty":"宋代","title":"閒居杂兴六首"}
{"author":"陈耆卿","content":"秋气重阳故故深，临栏极目一披襟。紫萸黄菊常年事，冷雨凄风此日心。节物将迎人易老，尘埃追逐我难任。笑驱万虑归何有，独自低头课楚吟。","dynasty":"宋代","title":"九日阻雨晚晴二首"}
{"author":"陈耆卿","content":"年年此日竞跻攀，今日柴门雨遣关。不见白衣人送酒，难偕鸟帽客登山。鸦声不断遥天暮，鸟影争乃落照间。未识明年谁健在，逢时只合暂开颜。","dynasty":"宋代","title":"九日阻雨晚晴二首"}
{"author":"陈耆卿","content":"感旧空黄叶，经时又绿苔。未应天上去，犹解梦中来。雪亦本幻尔，巢今安在哉。淋浪诗万轴，花鸟自惊猜。","dynasty":"宋代","title":"梦林雪巢"}
{"author":"陈耆卿","content":"蠹蚀宁堪久，挂揩长恨迟。浮云手底尽，明月眼中移。鉴垢浑能治，心尘不解医。休云磨者贱，此百主人师。","dynasty":"宋代","title":"磨镜"}
{"author":"陈耆卿","content":"声名早已压人寰，手握枢机鬓未斑。嘉会宛如鱼在水，远猷直放马归山。风生帷幄深沉处，春在边陲广莫间。闻说吴儿眠正熟，月明夜户不曾关。","dynasty":"宋代","title":"寿章参政"}
{"author":"陈耆卿","content":"缚茅本不傍孤村，尽日焚香深闭门。陌上红尘高没马，谁知巢父个中存。","dynasty":"宋代","title":"似村"}
{"author":"陈耆卿","content":"眼边英气郁嵯峨，甫及同堂奈别何。正心簿书观道力，且於言动卜天和。圣门克己勤登岸，后学褆身感逝波。三载归来话新益，梅花仍向腊前多。","dynasty":"宋代","title":"送叶子春赴官司慈溪"}
{"author":"陈耆卿","content":"閒庵笔底回三春，平生爱为梅写真。只今龙钟已八十，双瞳挟电摇青旻。芒鞋辙迹半天下，学语儿曹读君画。孤根踞铁几经年，转作平梢月倒挂。我家破屋同蜗牛，素壁悬来春复秋。试携纤练觅天巧，门外观者何其稠。真花著雪苔枝愧，君为描摸应添瘦。朝开暮落春不留，岂若墨本堪不朽，临风静玩意趣长，何当烂熳挥满床。孤山老人醉中见，便欲信手赋暗香。","dynasty":"宋代","title":"题汤正仲墨梅"}
{"author":"陈耆卿","content":"为讯华亭鹤唳无，琴声断处客悲渠。日边消息花争闹，露下光阴柳变疎。未叹子云新第宅，最怜定国旧门闾。风檐读罢閒居赋，向后何人奉板舆。","dynasty":"宋代","title":"挽陈知县"}
{"author":"陈耆卿","content":"冰把升沉挂舌端，排空剑气逼人寒。竟锄卉服功良易，及试花封事转难。病骨欲从閒里过，长身仍作梦中看。醒庵文献知多少，一子雍容尚耐官。","dynasty":"宋代","title":"挽王吉父知县"}
{"author":"陈耆卿","content":"淮上兵戈血染川，浙河饿莩骨盈船。又闻寇盗湖南起，不觉迟回夜半眠。食肉贵人无恙否，剥肤巧吏尚依然。吾皇圣德如天大，谁采吾言作奏篇。","dynasty":"宋代","title":"闻湖寇"}
{"author":"陈耆卿","content":"空庭杳已夜，孤坐悄无言。雨后山疑活，云中月欲吞。清愁难独遣，古意与谁论。听罢琴中操，呼童早闭门。","dynasty":"宋代","title":"夜坐"}
{"author":"陈耆卿","content":"商道昔波荡，周王纲九围。二子如冥鸿，翩然独高飞。周粟固可耻，薇亦周之薇。云胡挟孤愤，了不悟众诽。天地有正气，日月无斜晖。惜哉权一字，谬误无已时。武德纣之虐，贤者诚知之。为欲扶此教，之死不原违。吁嗟臣道薄，千载常凄其。欲上西山望，草际露未晞。","dynasty":"宋代","title":"夷齐咏"}
{"author":"陈耆卿","content":"日月不相贷，四序如昏晨。话秋即秋随，化工一何神。今年既悲秋，明年复怀春。人心有去来，天道无故新。","dynasty":"宋代","title":"以新凉入郊墟为韵简叶孟我丈"}
{"author":"陈耆卿","content":"警夜听鸣蛩，聒午闻啼醬。不知谁使令，万态俱悠扬。宋玉辩已非，欧阳赋何忙。正念有冰壶，日日如此凉。","dynasty":"宋代","title":"以新凉入郊墟为韵简叶孟我丈"}
{"author":"陈耆卿","content":"世事如车轮，可旋不可执。得者未须歌，失者何劳泣。我观人心躁，甚如西风急。役役几时休，山林可深入。","dynasty":"宋代","title":"以新凉入郊墟为韵简叶孟我丈"}
{"author":"陈耆卿","content":"平生一饱足，大宴非珍肴。秋月拓绮罗，秋风奏笙匏。问此有何乐，无乐乐乃高。琴书足匡坐，干旌谢在郊。","dynasty":"宋代","title":"以新凉入郊墟为韵简叶孟我丈"}
{"author":"陈耆卿","content":"萧散不耐事，常甘宾客疎。不见叶夫子，我心却踌躇。原勿寒前盟，相从带经锄。羲黄未埃尘，周孔不丘墟。","dynasty":"宋代","title":"以新凉入郊墟为韵简叶孟我丈"}
{"author":"陈耆卿","content":"沛公家业本无能，休责渠曹不治生。看取帝王他日事，方知俗眼未分明。","dynasty":"宋代","title":"咏史"}
{"author":"陈耆卿","content":"赤族诚非汉道洪，违时贾祸亦缘公。最怜老却从陈豨，不道先曾辟蒯通。","dynasty":"宋代","title":"咏史"}
{"author":"陈耆卿","content":"适兴相携步晚凉，琳宫因得纵徜徉。月翻杨柳尽头影，风擢芙蓉闹处香。纵论从来难得友，清游似此喜逢场。石栏坐久笑分袂，无酒浑疑在醉乡。","dynasty":"宋代","title":"与二三友游天庆观"}
{"author":"陈耆卿","content":"手种黄金花，摩挱待其成。朝来风雨过，万汇报秋{痒令}竮。起问花知不，独立常亭亭。尝於清霜下，退然得此生。南山与东篱，我亦学渊明。久落尘纲中，问花花不应。","dynasty":"宋代","title":"种菊"}
{"author":"陈耆卿","content":"新谷未升陈谷罄，宵人托麦以为命。今年种麦如去年，去年满怀今空田。吁嗟皇天毋乃戾，去年浙右当死岁。湘中死寇淮死兵，留得东州仅旒缀。只今艰食遽如斯，岂是造化有乘除。我无一语活四海，对之泣下徒沾裾。催租官吏如束湿，里正打门急复急。眼中安得豳风图，绘山麦田蓑与笠。","dynasty":"宋代","title":"种麦"}
{"author":"陈耆卿","content":"狂飙捲春去，永日送夏来。天地一剧戏，役人如婴孩。借使长青春，人生能几回。仰羡松心坚，雪里常崔嵬。","dynasty":"宋代","title":"閒居杂兴六首其五"}
{"author":"陈耆卿","content":"炉烟上疏棂，闭户白日静。尧舜亦人耳，万善吾所性。纸上空支离，言外独辉映。一笑千载宽，此乐无终竟。","dynasty":"宋代","title":"閒居杂兴六首其六"}
{"author":"陈耆卿","content":"艳朵珍丛间舞衣。蹴球场外打红围。小舆穿入花深处，且住簪花醉一卮。秋欲尽，最怜伊。江梅未破菊离披。情知不与韶华竞，回首西风怨阿谁。","dynasty":"宋代","title":"鹧鸪天其二再赋"}
{"author":"陈琦","content":"水色山光面面开，乾坤牢落此孤台。寒烟老屋巢沙燕，春雨残碑卧石苔。千载英风今可想，八州奇梦旧传来。輶车吊古增惆怅，重为先生辟草莱。","dynasty":"宋代","title":"读书台"}
{"author":"陈琦","content":"太白休愁横阁暝，少陵剩赋浣花春。金沙银铄巴中路，绿水红莲幕下宾。","dynasty":"宋代","title":"送行诗"}
{"author":"曹峻","content":"九峰苍翠逼眉端，楚水吴山此日还。遥望梅村深树里，白云依旧锁松关。","dynasty":"清代","title":"归梅村"}
{"author":"宗泽","content":"繖幄垂垂马踏沙，水长山远路多花。眼中形势胸中策，缓步徐行静不哗。","dynasty":"宋代","tags":"战争","title":"早发"}
{"author":"宗泽","content":"都人士女各纷华，列肆飞楼事事嘉。政恐皇都无此致，万家流水一城花。","dynasty":"宋代","title":"至洛"}
{"author":"宗泽","content":"一对龙湖青眼开，乾坤倚剑独徘徊。白云是处堪埋骨，京岘山头梦未回。","dynasty":"宋代","title":"葬妻京岘山结庐龙目湖上"}
{"author":"宗泽","content":"我君肇当阳，憸佞毕退听。示民以好恶，观此第一政。薛惟司马范，二老文且正。堂堂外王父，九牧称无尽。宸章粲褒贲，倬彼云汉盛。昭回天下来，光生万象俊。小臣行抱忧，中路得此庆。慨然夷望归，欣闻比干赠。伤心外王父，三黜坐谏争。未为召公保，亟上丞相印。群邪肆欺诬，不死仗元圣。阉童裂茅土，儇子执魁柄。十载卧江湖，赍志目不瞑。谁言堕黄壤，庙象饰绣衮。石槨安用营，金滕渠不信。因知日月星，虽晦终不泯。一旦遇雷风，浮云岂能病。","dynasty":"宋代","title":"渭南道中逢二蜀兵出印本手诏司马温公范文"}
{"author":"宗泽","content":"小雨疏风转薄寒，驼裘貂帽过秦关。道逢一涧兵徒涉，赤胫相扶独厚颜。","dynasty":"宋代","title":"晓渡"}
{"author":"宗泽","content":"杨赐岳所挺，严武金天晶。二子为时出，雇我非炳灵。维岳镇四方，气秀天骨青。巀嶭立千仞，力能产公卿。降神咏崧高，谶纬仍反经。取象到执珪，谲怪如洞冥。平生笑穷奇，立语心自惊。我质培塿耳，胸中固峥嵘。谁言华岳高，我山摩玉京。是中所包藏，丹碧参瑰琼。平居蛰云雷，飞雨溢四溟。此岂真有之，落笔纷纵横。发我文物秘，象渠膏泽倾。太华屹不摇，我山身载行。","dynasty":"宋代","title":"谒华岳"}
{"author":"宗泽","content":"关中黄壤黑壤，大是邦家利源。古者亩收十一，谁兴岁取十千。不用府无虚月，藏之斯民裕然。","dynasty":"宋代","title":"旧作感怀"}
{"author":"宗泽","content":"龙兴虎视诧周秦，王气东游作汴京。阴祝巨灵移此阴，大河为堑岳为城。","dynasty":"宋代","title":"马上口占"}
{"author":"宗泽","content":"千手一手用，千眼一眼观。用观无差殊，何必许多般。","dynasty":"宋代","title":"千手眼大悲偈"}
{"author":"宗泽","content":"忧国心如奔马，勤王毛有奇兵。一旦立诛祸乱，千载坐视太平。黄屋肇新巍巍。四方豪杰云来。片言之悮天也，一见而决时哉。","dynasty":"宋代","title":"述怀二首"}
{"author":"宗泽","content":"范公之乐后天下，维师温公乃独乐。二老致意出处间，殊涂同归两不恶。鄙夫杖藜访公隐，步无石砌登无阁。堂卑不受有美夺，地僻宁遭景华拓。始知前辈稽古力，晏子萧何非妄作。细读隶碑增慷慨，端正似之甘再拜。种药作畦医国手，浇花成林膏泽大。见山台上飞嵩高，高山仰止如公在。","dynasty":"宋代","title":"题独乐园"}
{"author":"宗泽","content":"青居曾露一丝头，谩示人能解牧牛。究竟本来无一物，未知能使阿谁休。一乘休去已忘机，恰似当初未牧时。云起云消本无迹。有为全体是无为。空余短笠与轻衰，道着休时事早多。更向中间问消息，夜深无奈月明何。","dynasty":"宋代","title":"题珣师休牧轩三首"}
{"author":"宗泽","content":"瑶瑛夹侍梅台，琴瑟自鸣松岛。山中野服相羊，足以亡忧遣老。凿池智有泉源，种木胸无芥蒂。螭头吐水涓涓，端是银潢一派。","dynasty":"宋代","title":"题赵园二首"}
{"author":"宗泽","content":"李翁卧亭午，春深掩柴荆。忽闻风雨响，疑是勤王兵。","dynasty":"宋代","title":"盘豆铺南李翁园"}
{"author":"宗泽","content":"回车胜母避柏人，不饮贪泉恶其名。道逢一铺榜全节，击马呼奖臣子情。","dynasty":"宋代","title":"憩全节铺爱其称为驻马久之"}
{"author":"宗泽","content":"览镜影还在，掩镜影还去。试问镜中人，却归什么处。","dynasty":"宋代","title":"览镜偈"}
{"author":"宗泽","content":"休问东西南北，莫说之乎者也。直饶神秀文□，不似老卢行者。","dynasty":"宋代","title":"卢行者偈"}
{"author":"宗泽","content":"翁拥麾幢我为儿，剩闻窃睹皆兵机。其中袭击不容瞬，飙行电制犹逶迤。戎人长驱越大河，天下震惊观阙危。肉食之谋殊未臧，我愤切骨其谁知。慨然奏疏金马门，力陈盟赂损国威。严尤下策尤可笑，晃错上书亦奚为，道路荆棘初剪除，花如步障吾东之。八年闭户尺蠖屈，一旦渡关匹马驰。行行侧身听戎捷，忽闻募士诏遣归。浓书大墨榜教诏，曰敌悔过今退师。羽檄向来召貔虎，乃咏出车歌杕杜。橐兵销刃兵犹怒，却把鉏犁农歌舞。君王神武今艺祖，尔如不归污我斧。","dynasty":"宋代","title":"道逢散遣之卒云讲和退师无所用之矣辄以二"}
{"author":"宗泽","content":"生笑长裾曳，仍羞下泽奔。据鞍非马援，叱驭岂王尊。汗血能观国，的卢终感恩。莫欺驺马瘦，挥策诸金门。","dynasty":"宋代","title":"道逢乡人笑仆驺马之瘦"}
{"author":"宗泽","content":"八年坐亲党，泯伏长安城。甘心傍松楸，申我儿子情。闭户慨岩廊，读书笑金籯。力田固为政，课童乃司兵。深病骨相寒，不蒙轩冕荣。维天临万邦，搜罗世豪英。我友挽出之，大人今继胆。古无忠孝全，泣涕去丘茔。为翁大门闾，翻然以东征。","dynasty":"宋代","title":"东上辞松楸一首"}
{"author":"宗泽","content":"后学要说禅，教人学团谜。佛祖意分明，但为传衣偈。","dynasty":"宋代","title":"佛说偈"}
{"author":"宗泽","content":"卿士辱多垒，天王愤蒙尘。御戎要虓将，谋国须隽臣。百战取封侯，未必亡其身。怀奸废忠义，胡颜以为人。吁嗟世道衰，大戮加缙绅。平居事奔竞，梁汴分云屯。一旦国步艰，四迸如星繁。辅相已择栖，守令仍逾藩。冠盖陆西竄，舳舻水南奔。鄙夫用慨然，策马趋修门。勤王羞尺柄，悟主期片言。时来倘云龙，峨冠拜临轩。逶迤上玉除，造膝伸元元。措世于泰宁，归来守丘樊。","dynasty":"宋代","title":"感时"}
{"author":"宗泽","content":"一雨崤函底，风少放我过。岳神犹假借，官吏莫谁何。堑断思航渡，城坚戒石摩。一夫工墨守，宁怯万夫多。","dynasty":"宋代","title":"过潼关"}
{"author":"宗泽","content":"千岩层出乱云飞，失我平生洞府期。夜据征鞍不交睫，举头弹指睡希夷。","dynasty":"宋代","title":"华下"}
{"author":"宗泽","content":"烟遮晃白初疑雪，日映斓斑却是花。马渡急流行小崦，柳丝如织映人家。菅茆作屋细家居，云碓风帘路不纡。坡侧杏花溪畔柳，分明摩诘纲川图。宁王画作金盆鸽，韩愈诗夸玉井莲。瓦缶泥泓村落小，乱茅群雀不堪传。","dynasty":"宋代","title":"华阴道中三首"}
{"author":"宗泽","content":"罢兵洵上策，试问可诚然。竟弃三军力，空抛半壁天。上林无旅雁，绝哉有啼鹃。羞见龙泉剑，飞光牛斗前。","dynasty":"宋代","title":"又赋一律"}
{"author":"宗泽","content":"燕北静胡尘，河南濯我兵。风云朝会合，天地昼清明。泣涕收横溃，焦枯赖发生。不辞关路远，辛苦向都城。荡涤真成快，氛霾不敢阴。万花恩泽了，二麦宠光深。地势胆仙掌，河源识帝心。马头迎霁色，诗句日边寻。","dynasty":"宋代","title":"雨晴渡关二首"}
{"author":"宗泽","content":"渥洼生骏驹，丹山生凤雏，家有宋馨子，庆自积善余。粹然秀眉宇，莹彻真璠玙。高声诵论语，健腕学大书。头头欲第一，气已凌空虚。想其雇复意，何止掌上珠。更期速腾达，尔祖立以须。","dynasty":"宋代","title":"赠鸡山陈七四秀才"}
{"author":"宗泽","content":"青居曾露一丝头，谩示人能解牧牛。究竟本来无一物，未知能使阿谁休。","dynasty":"宋代","title":"题珣师休牧轩"}
{"author":"宗泽","content":"荡涤真成快，氛霾不敢阴。万花恩泽了，二麦宠光深。地势瞻仙掌，河源识帝心。马头迎霁色，诗句日边寻。","dynasty":"宋代","title":"雨晴渡关二首其二"}
{"author":"宗泽","content":"伞幄垂垂马踏沙，水长山远路多花。眼中形势胸中策，缓步徐行静不哗。","dynasty":"宋代","title":"早发"}
{"author":"宗泽","content":"青居曾露一丝头，谩示人能解牧牛。究竟本来无一物，未知能使阿谁休。","dynasty":"宋代","title":"题珣师休牧轩其一"}
{"author":"宗泽","content":"空馀短笠与轻蓑，道著休时事早多。更向中间问消息，夜深无奈月明何。","dynasty":"宋代","title":"题珣师休牧轩其三"}
{"author":"宗泽","content":"翁拥麾幢我为儿，剽闻窃睹皆兵机。其中袭击不容瞬，飙行电掣犹逶迤。戎人长驱越大河，天下震惊观阙危。肉食之谋殊未臧，我愤切骨其谁知。慨然奏疏金马门，力陈盟赂损国威。严尤下策尤可笑，晁错上书亦奚为。道路荆棘初剪除，花如步障吾东之。八年闭户尺蠖屈，一旦渡关匹马驰。行行侧身听戎捷，忽闻募士诏遣归。浓书大墨榜教诏，曰敌悔过今退师。羽檄向来召貔虎，乃咏出车歌杕杜。櫜兵销刃兵犹怒，却把锄犁农歌舞。君王神武今艺祖，尔如不归污我斧。","dynasty":"宋代","title":"道逢散遣之卒云讲和退师无所用之矣辄以二十六句道胸臆"}
{"author":"宗泽","content":"忧国心如奔马，勤王笔有奇兵。一旦立诛祸乱，千载坐视太平。","dynasty":"宋代","title":"述怀二首其一"}
{"author":"宗泽","content":"黄屋肇新巍巍，四方豪杰云来。片言之误天也，一见而决时哉。","dynasty":"宋代","title":"述怀二首其二"}
{"author":"冯元","content":"南宗开士共推贤，语默忘机合自然。上国经游云出岫，故山归去鹤冲天。舣舟却指灵溪岸，烹茗还资瀑布泉。宴坐草堂诸念息，只应馀习在诗篇。","dynasty":"宋代","title":"送僧归护国寺"}
{"author":"顾起纶","content":"江驿临平望，渔洲带石梁。风吹阖庐棹，晚泊会稽乡。水国惟闻雁，寒原但植桑。前程多歧路，何处是康庄。","dynasty":"明代","title":"过吴江平望"}
{"author":"顾起纶","content":"清溪雨后碧山明，渡口泠泠绝涧声。谷鸟怯啼如汉语，岭梅零落故园情。沅陵客过无寒雁，楚国春来几日晴。万壑千溪烟瘴里，明朝何事向南征。","dynasty":"明代","title":"清溪渡"}
{"author":"顾起纶","content":"闻到吴门未解围，千家村郭爨烟微。长川白骨沧波冷，满地绿林豺虎肥。烽火迢迢中夜梦，云山渺渺几时归。故乡消息劳相问，惟有新城闭落晖。","dynasty":"明代","title":"初冬得报敝邑筑成防寇承澜沧周兵宪公枉书相问聊此代简"}
{"author":"顾起纶","content":"登高陟山阁，佳日授衣初。四壑俱摇落，极目情未舒。岂有素心侣，俗驾阗郊墟。荡舟出泾口，悠然返敝庐。采菊对樽酒，蔬食甘无鱼。拙养心所适，闭门十年余。屏迹澹尘想，吾生惟晏如。秋风日瑟瑟，向夕增欷歔。阳乌悄方至，寒蛩鸣已疏。物候疏经变，岁时良不居。栖栖鲁中叟，徒劳问溺沮。处世苟无术，再咏耽师书。","dynasty":"明代","title":"九日登龙山返舍独酌作"}
{"author":"李子卿","content":"山势抱西秦，初年瑞雪频。色摇鹑野霁，影落凤城春。辉耀银峰逼，晶明玉树亲。尚寒由气劲，不夜为光新。荆岫全疑近，昆丘宛合邻。馀辉倘可借，回照读书人。","dynasty":"唐代","title":"望终南春雪"}
{"author":"李子卿","content":"功成作乐兮帝力则那，乐正崇德兮雅颂则多，云门之典兮大吕之歌，金石节奏兮丝竹骈罗，天地已正兮神人以和，两阶舞羽兮三边止戈，击壤鼓腹兮不识其他。客有献成功之颂，九重深兮其若何！","dynasty":"唐代","title":"垂白之老击壤歌"}
{"author":"李子卿","content":"天之高兮无不覆，君之大兮无不祐。生人殖物，既庶且富。尔在于时，尔茅于昼。霜始降兮女工就，岁时穷兮寒衣授。","dynasty":"唐代","title":"授衣歌"}
{"author":"朱冲和","content":"三千里外布干戈，果得鲸鲵入网罗。今日宝刀无杀气，只缘君处受恩多。","dynasty":"唐代","title":"遗临平监吏"}
{"author":"朱冲和","content":"白在东都元已薨，兰台凤阁少人登。冬瓜堰下逢张祜，牛屎堆边说我能。","dynasty":"唐代","title":"嘲张祜"}
{"author":"杜耒","content":"寒夜客来茶当酒，竹炉汤沸火初红。寻常一样窗前月，才有梅花便不同。","dynasty":"宋代","tags":"古诗三百首，访友，写花，梅花，月色","title":"寒夜"}
{"author":"杜耒","content":"青灯夜深雨，破帽晓来风。","dynasty":"宋代","title":"句"}
{"author":"杜耒","content":"酿雪不成微有雨，被风吹散却为晴。","dynasty":"宋代","title":"句"}
{"author":"杜耒","content":"秋香烂熳入屏帷，金粟楼台富贵时。晓起旋收花上露，窗间闲写夜来诗。","dynasty":"宋代","title":"窗间"}
{"author":"杜耒","content":"尘事分清事。","dynasty":"宋代","title":"句"}
{"author":"杜耒","content":"生就石桥罗汉面，吟成雪屋阆仙诗。","dynasty":"宋代","title":"句"}
{"author":"杜耒","content":"晚立苕溪溪上头，往来无数采菱舟。采菱归去明朝卖，安识人闻乐与愁。","dynasty":"宋代","title":"苕溪"}
{"author":"杜耒","content":"风掠篷窗雨鬓秋，生涯无岁不扁舟。吟诗本欲相消遣，及到吟成字字愁。","dynasty":"宋代","title":"苕溪"}
{"author":"杜耒","content":"贵为五马只儒酸，都说先生大耐官。去国十年虽已久，爱君一念不曾寒。定知前辈如公少，好与今人作样看。归日不须囊薏苡，以书堪录荔堪乾。","dynasty":"宋代","title":"送吴太博赴莆中"}
{"author":"杜耒","content":"往年曾见赵天乐，数说君家书满床。成卷好诗人借看，盈壶名酒母先尝。对河却见桐阴合，隔壁应闻芸叶香。老不爱文空手出，从今烦为蓄仙方。","dynasty":"宋代","title":"题陈宗之"}
{"author":"杜耒","content":"将军忠愤世无双，忍见狂童作假王。全蜀不移唐日月，四州重著汉衣裳。节旄凛凛风霜在，兄弟班班史传香。若使中营星未殒，生擒颉利到龙荒。","dynasty":"宋代","title":"题李少保家传"}
{"author":"杜耒","content":"本作翠岩游，反成双岭留。云深山易晚，雨过寺如秋。野水连青竹，残僧半白头。上方成共宿，剧语到元幽。","dynasty":"宋代","title":"同紫芝宿双岭"}
{"author":"杜耒","content":"几番江上凭栏久，今在西山山里行。天遣得随三客后，春来无此一朝晴。方穿藤蔓寻源去，忽见烟霏趁步生。幽鸟向人作清哢，似应知我有诗成。","dynasty":"宋代","title":"同紫芝游西山"}
{"author":"杜耒","content":"一闲殊足乐，物物入吾诗。雨过苔逾碧，风来竹屡欹。日长思睡急，磨老出茶迟。近得边头信，今当六月师。","dynasty":"宋代","title":"小山即事二首"}
{"author":"杜耒","content":"当时尝爱酒，此夕更登楼。月有十分好，人无一点愁。云山开宿雾，灯火近清秋。何事太孤绝，前身是楚囚。","dynasty":"宋代","title":"小山即事二首"}
{"author":"杜耒","content":"官闲仍暇日，乘兴共寻芳。久雨山蹊润，新晴花气香。春偏藏古寺，水渐满闲塘。忽有隐居者，留人看海棠。","dynasty":"宋代","title":"游禅寂寺访隐居"}
{"author":"杜耒","content":"书窗隔湖水，寒气倍冯陵。集宿因重到，新诗得再承。月明山入坐，满渴夜敲冰。为尔二三友，令人去未能。","dynasty":"宋代","title":"重宿紫芝"}
{"author":"杜耒","content":"不到禅林又几春，依然风景自清新。竹窗松迳幽深处，只有黄花认着人。","dynasty":"宋代","title":"重游禅林寺"}
{"author":"杜耒","content":"闲官得趁宰官行，农务村村早办耕。燕子知时还记旧，社公合雨却成晴。登坛饮福虽无称，割肉怀归似有情。宿露尽披山历历，卖花人起欲天明。","dynasty":"宋代","title":"朱令招作社献"}
{"author":"杜耒","content":"不论南北与东西，但是春山有子规。啼到日边啼未了，何尝劝得二人归。","dynasty":"宋代","title":"子规"}
{"author":"顾可文","content":"寺古垂藤暗，林香满径幽。孤亭千嶂暝，双雁五湖秋。僧是青莲藏，经从白马邮。浮生无住著，何必问蒿邱。","dynasty":"明代","title":"宿华藏寺"}
{"author":"顾可文","content":"有客自于越，故乡烟水深。披图访海岳，载酒造园林。鸾啸发清籁，虬髯听朗吟。极知嵇叔夜，颇惬吕安心。","dynasty":"明代","title":"酬陈鸣野移尊见枉东林园亭"}
{"author":"顾可文","content":"丛丛黄菊绕畦栽，日日清溪抱瓮来。正是满林霜叶落，幽花偏对隐君开。","dynasty":"明代","title":"对菊"}
{"author":"杨行敏","content":"驽骀嘶叫知无定，骐骥低垂自有心。山上高松溪畔竹，清风才动是知音。杜鹃花里杜鹃啼，浅紫深红更傍溪。迟日霁光搜客思，晓来山路恨如迷。","dynasty":"唐代","title":"失题二首"}
{"author":"杨行敏","content":"杜鹃花里杜鹃啼，浅紫深红更傍溪。迟日霁光搜客思，晓来山路恨如迷。","dynasty":"唐代","title":"失题二首其二"}
{"author":"陈旅","content":"扬子江头水拍天，人家种柳住江边。吴娃荡桨潮生浦，楚客吹箫月满船。锦缆忆曾游此地，琼花开不似当年。竹西池馆多红药，日夜题诗舞袖前。","dynasty":"元代","title":"和维扬友人"}
{"author":"陈旅","content":"宝剑妆成即远游，郎心何似妾心忧。茜裙香湿芙蓉雨，翠袖凉生薜荔秋。江北长愁宁滞酒，周南多病莫登楼。海门潮落江瑶美，能把千金买越舟。","dynasty":"元代","title":"送宜黄刘县尹"}
{"author":"陈旅","content":"弭棹丹阳郭，鸣鞭白下山。晴原烟翳翳，幽树鸟关关。石液玻璃碧，云根玛瑙殷。佛岩开细菊，僧径入从菅。雨洗川容净，潮随野色还。六朝有遗事，尽在夕阳间。","dynasty":"元代","title":"陪赵公子游蒋山即席次李五峰韵"}
{"author":"陈旅","content":"江云生白石，水木澹幽姿。双松出丛薄，翠色集遥枝。落日明极浦，楚岫正参差。美人鼓兰枻，岁晏将何之。","dynasty":"元代","title":"题泛舟图"}
{"author":"陈旅","content":"闻子临川上，高楼万里并。兴来时独立，心与目俱行。野夕归鸿小，溪晴落木明。登临何日共，作赋写平生。","dynasty":"元代","title":"艾氏心远楼"}
{"author":"陈旅","content":"之子读书处，乱山生白云。林花晴冉冉，岩瀑暝纷纷。画此何为者，持之以赠君。谓宜作春雨，舒卷只成文。","dynasty":"元代","title":"方壶道士作荒山白云图寄豫章杨显民"}
{"author":"陈旅","content":"之子来京国，侯门即曳裾。只求毛义檄，未献贾生书。野树山前合，江帆雨外疏。故人正相望，且莫赋《閒居》。","dynasty":"元代","title":"送潘泽民还江南诗"}
{"author":"陈旅","content":"上国群公集，秋深画省开。虚檐河影近，凉苑树声来。独坐多幽趣，高吟有逸才。平明当献纳，骑马踏轻埃。","dynasty":"元代","title":"次韵阿容参政省中夜坐"}
{"author":"陈旅","content":"随牒游丹徼，春风骑气舒。蜑丁鸣鼓吹，鱼吏掌文书。浦屿烟霞远，村墟瘴疠除。石华肥可茹，无用脍蜛蝫。","dynasty":"元代","title":"送海丰刘巡检"}
{"author":"陈旅","content":"不学东方朔，归寻马子微。人间无药卖，海上有云飞。谷煖金鹅大，溪深土鸭肥。当年种桃种，高过石楼扉。","dynasty":"元代","title":"送项鍊师还天台"}
{"author":"陈旅","content":"窈窕麻姑宅，登临忆谢公。近闻好山色，都在小楼中。屋曙丹霞吐，城深翠雨通。石池正当户，人立藕花风。","dynasty":"元代","title":"建昌胡氏小有楼"}
{"author":"陈旅","content":"闻说黄家墅，开门入翠岚。细岑依舍北，流水出城南。雨暖兰抽笋，霜晴树落柑。千年读书地，更莫乞羊昙。","dynasty":"元代","title":"清漳黄氏北墅"}
{"author":"陈旅","content":"家在洞庭左，舟行湘水间。湍流多度竹，石耸不依山。野郭看花出，州田载稻还。旧闻官事少，幽兴转相关。","dynasty":"元代","title":"送余嘉宾赴常宁州判官"}
{"author":"陈旅","content":"万里青城叟，归寻江上山。瀑喧春雨过，汀暗暮云还。驻马白沙曲，怀人绿树间。蓟门有巢父，幽兴最相关。","dynasty":"元代","title":"张书巢画图"}
{"author":"陈旅","content":"握日台高雨气收，扶桑凉影动瀛洲。珠林错落三华露，宝稼离罗五色秋。邻曲夜机鲛有室，空中烟市蜃为楼。颇闻云锦张高士，曾与壶公汗漫游。","dynasty":"元代","title":"为张壶洲赋壶洲"}
{"author":"陈旅","content":"桂馆祠官持羽节，名山两地蹑丹梯。共誇曼倩来金马，大胜王褒祀碧鸡。杵涧暝痕消雨石，杼岩秋影动星溪。蕙肴椒醑登瑶席，定有神光起畤畦。","dynasty":"元代","title":"送张真人代祠武当龙虎两山追赋"}
{"author":"陈旅","content":"君向雷峰塔边住，诗成总在倚阑时。苏堤残柳凝烟小，葛坞閒云度水迟。衲子定回花绕屋，故人别后草生墀。相知不似相忘好，谁说庄周与惠施。","dynasty":"元代","title":"次韵本元上人相别"}
{"author":"陈旅","content":"苕霅归来俗事稀，偶然携客款郊扉。渚霞落椀松花熟，溪雨登柈石菌肥。薄宦不閒惭折简，高人相见定披衣。平生愿究中黄秘，安得茅君指化机。","dynasty":"元代","title":"次韵韩伯清访句曲外史"}
{"author":"陈旅","content":"弱水回风不受帆，三山只在大江南。使槎真带秋星湿，仙掌遥分夕露甘。琮玉礼神通景气，宝香随地结晴岚。泰坛建论昭灵贶，老我犹能效史谈。","dynasty":"元代","title":"送李盘中真人代祀江南三名山"}
{"author":"陈旅","content":"燕南幕府文章客，泽国相逢宴集齐。酒后鲈鱼霜作鲙，花边骢马月为题。千篇杰句谐金奏，一曲离歌听玉啼。别后寒云满江海，雁书何处落青泥？","dynasty":"元代","title":"次萨天锡韵"}
{"author":"陈旅","content":"往年京口郭天锡，学得房山高使君。画省归来人事少，烟岑间向客楼分。林扃暝落青枫雨，水郭寒生白蜃云。岁晚怀人增感慨，晴窗展玩到斜曛。","dynasty":"元代","title":"题韩伯清所藏郭天锡画"}
{"author":"陈旅","content":"幽人遁世入林间，林外高风况可攀。仲御偶然游洛水，黄公岂必在商山。春深溪雨流花出，日暮松云载鹤还。拓落尘中嗟我老，归欤无地可投閒。","dynasty":"元代","title":"林外诗为夏生作"}
{"author":"陈旅","content":"城市山林路不分，昼桥骑马是徵君。树头粉堞连青嶂，陌上红尘乱白云。水巷柳深莺唤友，阳坡草暖鹿为群。滑稽谁似东方朔，更向金门避世氛。","dynasty":"元代","title":"题城市山林图"}
{"author":"陈旅","content":"城东有客过吾庐，挥麈高谈逸气舒。金马岂无方朔伎，石渠今取夏侯书。沙堤老屋秋枫合，海浦归帆暮雨疏。我亦草玄官拓落，江南无地可耕锄。","dynasty":"元代","title":"送朱莲峰著书得官南归"}
{"author":"陈旅","content":"吴王台榭满汀洲，湖上风来暑雨收。坐拥红妆可娱老，市无赤米不教愁。采莲舟载烟岑晚，响屧廊通水殿幽。岁暮甬东宁有此，夜凉歌舞莫令休。","dynasty":"元代","title":"吴王纳凉图"}
{"author":"陈旅","content":"阿阁棱层羃晓阴，扶桑凉影映疏林。燕山北拥天都大，瀛海中涵月殿深。仙女乘鸾吹紫玉，才人骑马勒黄金。壮游偶结高阳客，无复临风动越吟。","dynasty":"元代","title":"次韵友人京华即事二首其一"}
{"author":"陈旅","content":"落拓綀衣阆苑间，江南游子醉长安。禁沟春过留香雨，宫树风来响翠澜。五卫旌旗秋甸里，千官剑佩晓云端。何人只献河清颂，宜向明时沥寸丹。","dynasty":"元代","title":"次韵友人京华即事二首其二"}
{"author":"陈旅","content":"甘泉宴罢雁声寒，桂树吹香出宝阑。翠辇遥临秋海白，霓旌高拂曙星残。毡城家拜银麇赐，棘院人争绣虎看。堪笑子云能作赋，独骑羸马后奚官。","dynasty":"元代","title":"院中闻大驾先还再和伯修韵"}
{"author":"陈旅","content":"皇帝斋明守镇圭，祠官奉节出金闺。北寻海渎瞻恒岳，南涉江淮上会稽。山下灵风吹桂棹，云边仙树拂丹梯。王褒空有《甘泉》颂，投老还乡祀碧鸡。","dynasty":"元代","title":"送王致道代祠北岳北海济渎南镇"}
{"author":"陈旅","content":"真人不似壶丘子，老去都忘杜德机。左乙象文令虎守，尚方凫舄背人飞。岩扉煖翠侵缃帙，江渚晴霞上羽衣。游子故园春似海，客窗长日听催归。","dynasty":"元代","title":"送毛真人南还"}
{"author":"陈旅","content":"武帝亲祠太乙神，流光汹旭动星辰。行宫典礼犹存汉，轵道山河已易秦。香径至今啼木客，露盘无复泣金人。红灯几点东风里，犹是元宵一度春。","dynasty":"元代","title":"元宵怀钱塘"}
{"author":"陈旅","content":"震泽三江入堰潴，今年春雨又生鱼。汉廷数月宽租诏，鲁史元无告籴书。沟洫已非神禹迹，东西空引白公渠。袖中夙有匡衡疏，也拟金门候属车。","dynasty":"元代","title":"和康庸田鲁瞻公言怀韵"}
{"author":"陈旅","content":"江城十日九风雨，骑马出门行紫苔。春草绿时犹作客，云山多处忽登台。青青野竹题诗去，小小吴姬唤酒来。漠漠候车乘早发，城东昨夜杏花开。","dynasty":"元代","title":"江城即事"}
{"author":"陈旅","content":"昔年种树不胜巢，老干今如屋脊高。屡许狙公分橡栗，时呼木客醉松醪。衣巾白日沾苍雪，枕簟西风梦海涛。岁晚淹留吾倦矣，借君丛桂续《离骚》。","dynasty":"元代","title":"题木斋卷"}
{"author":"陈旅","content":"道人种竹三千个，定有新巢宿凤凰。石上幽香飘露粉，檐间新绿袅风篁。天坛月白瑶笙近，水国春寒翠袖长。见说故人东海上，钓竿日暮倚扶桑。","dynasty":"元代","title":"题熊云巢竹石图"}
{"author":"陈旅","content":"海邦赤子穷无告，诏遣儒臣著绣衣。天禄阁中书灏灏，越王山下马騑騑。鱼风满港榕阴合，燕雨侵帘荔子肥。一道澄清俄顷事，使星还向紫垣飞。","dynasty":"元代","title":"送李彦方副使入闽"}
{"author":"陈旅","content":"黄牛峡口滩声急，楚女传芭水庙秋。此地殷勤祠魏武，何人辛苦得荆州。莫令故国无遗祀，不见中郎尽发丘。千载有人伸大义，高风全似故安侯。","dynasty":"元代","title":"申屠子迪为山南宪掾白部使者毁夷陵曹操庙"}
{"author":"陈旅","content":"晓日承恩紫殿深，都门祖道马骎骎。上书不奏唐蒙策，归橐宁将陆贾金。露入珠盘鲛室白，苔生铜柱象崖阴。为君临水歌《黄鹄》，天北天南万里心。","dynasty":"元代","title":"送赵子期使交趾"}
{"author":"陈旅","content":"九朝冠佩泰阶平，国有儒仙作上卿。碧海宵晴迎日出，黄庭春暖看云生。竹间自洗金鹅蕊，花外长留翠凤旌。莫学华阳贞白老，乞身神武听吹笙。","dynasty":"元代","title":"寿吴宗师"}
{"author":"陈旅","content":"与君相识三十载，邂逅都门白发生。南海珠明飞别鹤，上林花煖啭新莺。蜑丁浦口迎官舰，瘴母云头避使旌。自是升平游宦乐，不教泷吏恼吟情。","dynasty":"元代","title":"送杨田甫巡检之官潮阳"}
{"author":"崔颂","content":"优闲表政清，林薄赏秋成。江上悬晓月，往来亏复盈。天云抗真意，郡阁晦高名。坐啸应无欲，宁辜济物情。","dynasty":"唐代","title":"和张荆州九龄晨出郡舍林下"}
{"author":"吉中孚","content":"官称汉独坐，身是鲁诸生。绝域通王制，穷天向水程。岛中分万象，日处转双旌。气积鱼龙窟，涛翻水浪声。路长经岁去，海尽向山行。复道殊方礼，人瞻汉使荣。","dynasty":"唐代","title":"送归中丞使新罗册立吊祭"}
{"author":"吉中孚","content":"有山磋硪兮有水潺湲，王孙独往兮春草经年。溪路独行兮到时何处？渔父相见兮水上天边。犬吠前村兮极浦，回风入林兮微月映户。白石磷磷兮曲水疑衣，哀猿啾啾兮空山半雨。谷口苍茫兮天阴，人间离别兮年月深。花迷流水不知处，心忆君家难得寻。","dynasty":"唐代","title":"奉同秘书苗丞菘阳山闲居引"}
{"author":"陈宗远","content":"已是悲秋客，那堪送远人。乱山残照惨，落叶晚风频。去恨随帆远，回头转意亲。明朝相忆处，鳞雁达情真。","dynasty":"宋代","title":"安仁楼间晚晴时送默斋伯回星江"}
{"author":"陈宗远","content":"看来扰扰总何谋，且把行藏用酒酬。篱菊趁阴移别迳，江枫向晚落行舟。秋虫在壁催人织，归燕辞巢恋主愁。今日去年风物异，钱塘还在望山楼。","dynasty":"宋代","title":"八月初五日有怀旧事"}
{"author":"陈宗远","content":"事业书千卷，生涯菊一篱。约居悭间卜，多病颇知医。看镜癯添骨，挼髭笑解颐。闭门方得趣，不诵北山移。","dynasty":"宋代","title":"病起"}
{"author":"陈宗远","content":"曲迳禅房午，幽风动古林。泉声落涧静，磬韵隔云深。空谷留禽语，青山洗客心。顿然忘谷想，来此不妨吟。","dynasty":"宋代","title":"呈豹林伯进斋表叔"}
{"author":"陈宗远","content":"青帝东来驾彩鞯，烧灯过后少晴天。逢春已办穿花屐，阻雨先寻载酒船。但觉野云生树外，不知溪水涨滩前。落梅有恨香还湿，不得飞来傍舞筵。","dynasty":"宋代","title":"呈陈介叔"}
{"author":"陈宗远","content":"一片青莎没古槎，满变流水浸琼沙。早梅先点腊前蕊，败菊尚开秋后花。落叶尽随寒月少，好山还被晓云遮。人生到处须回首，暗里流年损鬓华。","dynasty":"宋代","title":"出村有题"}
{"author":"陈宗远","content":"北斗三魁夜吐芒，竞传胪唱擢王扬。遥知天上轮光满，先放人间桂籍芳。失笑月乌空绕匝，那知云雁不成行。姮娥留取十分好，万里清辉分外彰。","dynasty":"宋代","title":"传闻八月十四日唱名"}
{"author":"陈宗远","content":"狼藉残梅满地香，游蜂终日趁晴忙。芳堤细草鳞鳞绿，深院垂杨袅袅黄。暖雾未消山失木，春风无力晓侵裳。眼看景物关情甚，亟把诗吟送一觞。","dynasty":"宋代","title":"春日书景"}
{"author":"陈宗远","content":"静看何物不关情，屋角青梅子已成。巢拂旧尘迎社燕，花移新树欲流莺。寒生帘幙深春雨，暖卜园林甚日晴。病起无卿休把酒，东君去住亦堪惊。","dynasty":"宋代","title":"春雨遣兴"}
{"author":"陈宗远","content":"自上黄枢赞万机，曾将谋略定边陲。平淮便放裴公逸，去越犹嫌范相迟。潋滟池塘莲萬朵，婵娟亭馆竹千枝。居东賸有明农志，归衮应赓七月诗。","dynasty":"宋代","title":"代寿"}
{"author":"陈宗远","content":"当年禁履上星辰，便合登庸秉国钧。盖海旌幢纡出镇，济川舟楫已知津。但从渤澥清沂泗，肯把关河自越秦。酝酿早成六月雨，一朝翻手洗炎尘。","dynasty":"宋代","title":"代寿某帅二首"}
{"author":"陈宗远","content":"三年姬衮尚居东，官府清平冠六雄。仙洞蟠桃红映日，山亭修竹绿梳风。已将儒雅安时俗，更即人和验岁丰。俭幕栖身无以颂，元龟游戏出莲业。","dynasty":"宋代","title":"代寿某帅二首"}
{"author":"陈宗远","content":"勋业从来简帝聪，东溟还复奏肤公。庭前修竹添新绿，洞里蟠桃依旧红。野渡横舟人未老，大川作楫路将通。愿观整顿乾坤手，不负当年射六蓬。","dynasty":"宋代","title":"代寿某帅二首"}
{"author":"陈宗远","content":"笑谈樽俎有馀欢，不独民安吏亦安。竞喜鲰生兼盛赐，那堪鹗表录微官。投机已发千钧弩，速化仍资九转舟。青眼相逢尤异处，他年翘馆旧门阑。","dynasty":"宋代","title":"代寿某帅二首"}
{"author":"陈宗远","content":"欲看棠阴续世传，重移星履下鄞川。风薰辕戟清官府，日暖瀛壶小洞天。塞外不传青海箭，幕边稳泛绿池莲。个中便是神仙境，何必崆峒访偓佺。","dynasty":"宋代","title":"代寿帅书三首"}
{"author":"陈宗远","content":"檐乐无风静自鸣，开窗亦复使眸醒。投林倦鸟低翻翼，触纸痴蝇细有声。篱外半悬红子落，墙间少见绿莎明。阳生阴后春来近，准拟新诗为发萌。","dynasty":"宋代","title":"冬晚"}
{"author":"陈宗远","content":"蚕桑事已过，耕稼老农勤。桥断荒村雨，山埋半岭云。小松穿石出，野水落田分。茅店倾醨酒，相看亦论文。","dynasty":"宋代","title":"过横远途中"}
{"author":"陈宗远","content":"宝历登三禩，觚坛类两仪。居歆修大报，肇祀述前规。景迓初阳吉，斋严一月期。采章循节俭，縕豫屏纷离。辂象停方贡，兵骖却道驰。殊庭崇祝告，太室款灵娭。黄道晴曦丽，青郊湛露滋。龙常腾旎旖，蜺羽胜葳蕤。列戟森宾卫，严更警禁帷。苍圆尊上帝，黄粹见方只。馥郁阳宫燎，芬芳帝籍粢。非烟浮羽籥，叶气冒尊彝。济济锵圆玉，峨峨会采{王綦}。云裙纷下逮，月璧粲昭垂。合奏谐纯绎，登歌美缉熙。贰觞勤竢献，虚次迄亲祠。翊翊灵施佑，禳禳嘏致祠。招摇回左翿，阊阖敞南离。侍杖朝绅拥，升楼禁跸随。胪欢皆岳抃，驿赦霈皇慈。都号登瑶册，追思遗宝龟。燕谋端有自，鸿祉浩无私。肃穆东朝贺，登闳宣室釐。庆绵千岁统，欢奉万年户。盛事辉三古，庞恩被八维。至诚深可卜，满假务深思。兢业传家法，盈成保庆基。万方严表正，九篑戒功亏。帝寿齐南极，边尘静北陲。具臣怀美报，成命绎周诗。","dynasty":"宋代","title":"郊祀庆成诗"}
{"author":"陈宗远","content":"斜风吹雨打篷窗，独棹孤舟向晓江。沙岸竹洲烟漠漠，青山飞鹭一双双。","dynasty":"宋代","title":"灵溪舟中风雨"}
{"author":"陈宗远","content":"蜿虹绛彩垂霄路，白波渺渺散寒露。横空掷绮结飞梁，叆叇青云匝风御。飏金排玉水晶宫，鸾佩霓襦笑相遇。兔停玉杵取玄霜，吴质无端强猜妬。窥见腰中三尺冰，便疑斫却婆娑树。桂香广陌不得留，灼灼修娥谩回顾。天孙飞梭织冰纨，帝子吹笙湿香雾。笑指瑶台十二层，只怕结邻未相许。潋滟金枢烟水寒，会驾飞轮撇波去。","dynasty":"宋代","title":"梦游月宫"}
{"author":"陈宗远","content":"条桑事了蒸麻急，刈麦人兼种稻归。作苦那能衣食足，几多游冶厌轻肥。","dynasty":"宋代","title":"悯农"}
{"author":"陈宗远","content":"蚕丝图利人，利成身已烹。蛛丝图网物，网成身益倾。汉兴弓犬弃，楚乱萧艾生。祸福乃如此，吾道乌能亨。","dynasty":"宋代","title":"拟古"}
{"author":"陈宗远","content":"绿蔓如藤不用栽，淡青花绕竹篱开。披衣向晓还堪爱，忽见晴蜓带露来。","dynasty":"宋代","title":"牵牛花"}
{"author":"陈宗远","content":"三屿萦纡秀且奇，苕华琢采妙工倕。高罗绛帐声盈耳，戏着斑衣笑解颐。鱼藻留连依水密，凤筩准拟向阳吹。的知梅信传东阁，先访南宫第一枝。","dynasty":"宋代","title":"寿陈府博"}
{"author":"陈宗远","content":"寺深幽寂寂，四月似秋天。夜久听山雨，晚来添石泉。断岩风啸木，疏竹鸟栖烟。钟鼓林梢动，空堂已罢禅。","dynasty":"宋代","title":"寺深"}
{"author":"陈宗远","content":"送客来孤店，疏轩竹数茎。归帆出烟雨，群吏立沙汀。似我情何悄，如君事最荣。待无云隔岸，须看远山青。","dynasty":"宋代","title":"送洪宰西归少歌渔春渡是日风雨"}
{"author":"陈宗远","content":"黄梅浦远草萋萋，风细孤帆雨后低。渔笛一声何处作，故山回首白云迷。","dynasty":"宋代","title":"送友人"}
{"author":"陈宗远","content":"野畦新雨过，蛙杂水溅溅。风扫竹前地，月明柳外天。人过惊犬吠，妇绩趁蚕眠。舍北数声橹，夜归何处船。","dynasty":"宋代","title":"宿村"}
{"author":"陈宗远","content":"朱门虚老济川材，镜面芙蕖取次开。莫怪偷光邻士壁，绝胜附火乞儿堆。拂尘尚欠千寻竹，极目何须百尺台。鱼鳖不知谁是主，也随流水向东来。","dynasty":"宋代","title":"题汪表叔对袁府起借轩和韵"}
{"author":"陈宗远","content":"避喧宽结小茅庐，庭竹栽多引凤栖。满地松钗风啸木，隔窗渔艇月涵溪。归鸿目送云间失，贺燕巢成栋外低。料想春残曾有梦，谢家芳草绿将齐。","dynasty":"宋代","title":"题萧季贤雪涧轩"}
{"author":"陈宗远","content":"龙泉函气清，欧冶吐霞绮。干将堕龟文，莫邪潜漫理。藏锋金匣夜光芒，铜花玉晕相磨砥。雄雌一落东与西，相从不隔千山水。忆妾与君差池飞，送君挟策游京畿。暮云空碧雁度远，画梁寂寞燕来迟。但愿月宫分彩色，岂恨霜闺弄落晖。君方倦羁旅，妾亦厌枌土。锦水鸳鸯巢汉林，绮翼飞翔交媚妩。有时娇妬不自持，佯嗔不肯舒眉宇。逢君贫困泣牛衣，举案低蛾似顽鲁。谁知志满凌暴生，刚肠便不爱卿卿。望断犊车挥尘急，饱负虎嵎攘臂轻。松柏故无情，凌霄植根蒂。柔蔓托高翘，岁寒忻附丽。何为丝萝亲，反有荣悴异。昔日泪沾衣，长嗔失意同寒饥。今日衣拥泪，翻怨得意由轻肥。炎凉世态得失间，怨君却悔嗔君时。","dynasty":"宋代","title":"戏同舍与内竞"}
{"author":"陈宗远","content":"一派流泉绕坐奇，红尘不到客来稀。含烟竹坞朝常失，当户松阴晚自移。想有寒猿当月啸，应看孤鹤唳凤归。火云六月流金石，绝景应须称此时。","dynasty":"宋代","title":"萧季贤有斋名雪涧求鄙语置诸贤之后勉成四韵"}
{"author":"陈宗远","content":"芦花袅袅西风急，独立高楼闻雁声。志士最伤秋夜月，江南塞北两般明。","dynasty":"宋代","title":"谢石庵见示櫂歌欢时因以见意"}
{"author":"陈宗远","content":"甬东有异兽，俗名讹曰歆。其形类猴玃，或谓虎之精。逐人求口食，咿哑小儿声。满望乃谢去，不遂辄生嗔。利爪捥人目，乌喙啄其身。膏血尽且死，适意方欠伸。行道足一迹，深山昼掩门。众疑心是兽，何乃面如人。不知椎剥吏，人面而兽心。","dynasty":"宋代","title":"异兽"}
{"author":"陈宗远","content":"细雨冥冥风顿凄，微沾沙路不成泥。珠排檐网凝丝重，琼积荷盘压柄低。青草岸头三月暮，黄梅叶外一山迷。小塘水满鱼过堑，随浪流沟入古溪。","dynasty":"宋代","title":"因雨遣兴"}
{"author":"陈宗远","content":"天地不磈立，人为天地心。世无经济学，何以任弥纶。沛兴园绮隐，渊启虬髯惊。汉唐造草昧，数子留其名。我非烟霞徒，息养离世氛。我非云水客，眼空观劫尘。有身必有用，用世非荣身。善性自孟子，晋性由荀卿。气质诚有驳，良心乃其纯。荀卿言治气，孟子言养心。治如治稊稗，晋去善自生。养如养佳谷，善长晋亦亡。善善而恶恶，孟荀同臭馨。安用泥口耳，纷纷争异名。寥寥数千载，尘迹汗简青。麟死不可作，纪例存其文。世无公是非，安得真劝懲。西汉岂无人，气节冰雪清。东汉岂无人，长厚性质淳。特立违时好，心事竟埋堙。纷纷澜倒徒，空赢身后名。","dynasty":"宋代","title":"有感"}
{"author":"陈宗远","content":"呢喃燕贺厦，嘹呖鸿渐磐。恋主江南暖，来宾塞北寒。炎凉有变易，去就无留难。勿嫌乌鹊噪，朝朝止屋端。","dynasty":"宋代","title":"有感"}
{"author":"陈宗远","content":"鸥鹭滩头帆卸雨，牛羊影外草生烟。渔人撒网潮平晚，柳岸维舟取次眠。","dynasty":"宋代","title":"舟行"}
{"author":"陈宗远","content":"功成身退从来少，绿野超然洗俗埃。闲出西畴营六槚，胜传南极映三槐。迎门村妇携儿拜，遮道田翁带犬回。竞喜鸣珂归旧隐，争如鸥鹭不相猜。","dynasty":"宋代","title":"资政入村造寿器谩赋"}
{"author":"陈宗远","content":"曲径禅房午，幽风动古林。泉声落涧静，磬韵隔云深。空谷留禽语，青山洗客心。顿然忘俗想，来此不妨吟。","dynasty":"宋代","title":"呈豹林伯进斋表叔"}
{"author":"陈宗远","content":"宝历登三祀，觚坛类两仪。居歆修大报，肇祀述前规。景迓初阳吉，斋严一月期。采章循节俭，缊豫屏纷离。辂象停方贡，兵骖却道驰。殊庭崇祝告，太室款灵娭。黄道晴曦丽，青郊湛露滋。龙常腾旎旖，蜺羽胜葳蕤。列戟森宾卫，严更警禁帷。苍圆尊上帝，黄粹见方祇。馥郁阳宫燎，芬芳帝籍粢。非烟浮羽籥，叶气冒尊彝。济济锵圆玉，峨峨会采𤪌。云裙纷下逮，月璧粲昭垂。合奏谐纯绎，登歌美缉熙。贰觞勤俟献，虚次迄亲祠。翊翊灵施佑，禳禳嘏致祠。招摇回左翿，阊阖敞南离。侍仗朝绅拥，升楼禁跸随。胪驩皆岳抃，驿赦霈皇慈。都号登瑶册，追思遗宝龟。燕谋端有自，鸿祉浩无私。肃穆东朝贺，登闳宣室釐。庆绵千岁统，欢奉万年卮。盛事辉三古，庞恩被八维。至诚深可卜，满假务深思。兢业传家法，盈成保庆基。万方严表正，九篑戒功亏。帝寿齐南极，边尘静北陲。具臣怀美报，成命绎周诗。","dynasty":"宋代","title":"郊祀庆成诗"}
{"author":"毕士安","content":"多病眼昏书懒寄，烦君远寄密蒙花。愁无内史兼词翰，为写真方到海涯。","dynasty":"宋代","title":"答王黄门寄密蒙花"}
{"author":"毕士安","content":"三四百年寺，今来国又清。若非逢圣祚，从自有嘉名。月殿五峰色，风松十里怕。不缘君命束，便好脱尘缨。","dynasty":"宋代","title":"国清寺"}
{"author":"毕士安","content":"好文英主古难齐，宠重词臣意弗低。睿藻清新刊翠琰，神踪飞动在璇题。芸笺许效蓬莱阁，花槛容模罨画溪。乐圣朋侪开绮席，爱君诚抱挂金闺。买臣晚遇知多幸，犬子端忧思转稽。天地恩私无以报，只将克慎对芝泥。","dynasty":"宋代","title":"禁林讌会之什"}
{"author":"毕士安","content":"画师不肯传风蝶，故作枯乾逞奇绝。清秋未合结繁阴，深户何从洒飞雪。雪里鸭儿苦耐寒，眠沙枕浦白云团，黄芦槭槭枝叶乾。江头鸣雁恰飞起，恍如身到潇湘间。潇相洞庭云水隔，山路坡陁断行客。从来冬景画已难，况有翎毛似崔白。已觉冰漫稻梁少，更疑水宿溪垠窄。生平有道付沧洲，今日床头动行色。屏风主人家近远，我昔曾过浔阳县，田芦野雁尝亲见。出门解榻定相逢，借我家乡令对面。","dynasty":"宋代","title":"杨照承议芦雁枕屏"}
{"author":"张鎡","content":"绿云影里，把明霞织就，千重文绣。紫腻红娇扶不起，好是未开时候。半怯春寒，半便晴色，养得胭脂透。小亭人静，嫩莺啼破清昼。犹记携手芳阴，一枝斜戴，娇艳波双秀。小语轻怜花总见，争得似花长久。醉浅休归，夜深同睡，明日还相守。免教春去，断肠空叹诗瘦。","dynasty":"宋代","tags":"咏物，写花，怀人","title":"念奴娇·宜雨亭咏千叶海棠"}
{"author":"张鎡","content":"叹流光迅景，百年间、能醉几中秋。正凄蛩响砌，惊乌翻树，烟淡苹洲。谁唤金轮出海，不带一云浮。才上青林顶，俄转朱楼。人老欢情已减，料素娥信我，不为闲愁。念几番清梦，常是故乡留。倩风前、数声横管，叫玉鸾、骑向碧空游。谁能顾，黍炊荣利，蚁战仇雠。","dynasty":"宋代","title":"八声甘州（中秋夜作）"}
{"author":"张鎡","content":"天远山围，龙蟠淡霭，虎踞斜晖。几度功名，几番成败，浑似鸥飞。楼台一望凄迷。算到底、空争是非。今夜潮生，明朝风顺，且送船归。","dynasty":"宋代","title":"柳梢青（舟泊秦淮）"}
{"author":"张鎡","content":"幽梦初回，重阴未开，晓色吹成疏雨。竹槛气寒，莼畹声摇，新绿暗通南浦。未有人行，才半启、回廊朱户。无绪。空望极霓旌，锦书难据。苔径追忆曾游，念谁伴、秋千彩绳芳柱。犀奁黛卷，凤枕云孤，应也几番凝伫。怎得伊来，花雾绕、小堂深处。留住。直到老、不教归去。","dynasty":"宋代","title":"宴山亭"}
{"author":"张鎡","content":"月洗高梧，露漙幽草，宝钗楼外秋深。土花沿翠，萤火坠墙阴。静听寒声断续，微韵转、凄咽悲沈。争求侣，殷勤劝织，促破晓机心。儿时，曾记得，呼灯灌穴，敛步随音。任满身花影，犹自追寻。携向华堂戏斗，亭台小、笼巧妆金。今休说，从渠床下，凉夜伴孤吟。","dynasty":"宋代","title":"满庭芳（促织儿）"}
{"author":"张鎡","content":"月在碧虚中住，人向乱荷中去。花气杂风凉，满船香。云被歌声摇动，酒被诗情掇送。醉里卧花心，拥红衾。","dynasty":"宋代","tags":"夜晚，写景，抒情","title":"昭君怨·园池夜泛"}
{"author":"张鎡","content":"绿蜡芽疏雪一包。绽云梢。清香却暑置堂坳。晚风飘。冰雹无声栖碧叶，笑仍娇。相随茉莉展轻绡。伴凉宵。","dynasty":"宋代","title":"杨柳枝"}
{"author":"张鎡","content":"余曰：人间虚幻，子能毕辞荣宠，清净寡欲，当享万寿。惊觉，因赋此词，乙丑冬十二月也这番真个休休，梦中深谢仙翁教。浮生幻境，向来识破，那堪又老。苦我身心，顺他眼耳，思量颠倒。许多时打＿，鲇鱼上竹，被人弄、知多少。解放微官系缚，似笼槛、猿归林草。云山有约，儿孙无债，为谁烦恼。自古高贤，急流勇退，直须闻早。把忧煎换取，长伸脚睡，大开口笑。","dynasty":"宋代","title":"水龙吟"}
{"author":"张鎡","content":"野菊亭亭争秀。闲伴露荷风柳。浅碧小开花，谁摘谁看谁嗅。知否。知否。不入东篱杯酒。","dynasty":"宋代","title":"如梦令"}
{"author":"张鎡","content":"抚莲吟就，檐葡还曾赋。相伴更无花，倦炉熏、日长难度。柔桑叶里，玉碾小芙蕖，生竺国，长闽山，移向玉城住。池亭竹院，宴坐冰围处。绿绕百千丛，夜将阑、争开迎露。煞曾评论，妖媚胜江梅，香称月，韵宜风，消尽人间暑。","dynasty":"宋代","title":"蓦山溪"}
{"author":"张鎡","content":"暑云犹在，澄空欲变，入夜徘徊庭际。新秋知是昨宵来，爱残月、纤纤西坠。芭蕉老大，流萤衰倦，静里细观天意。轻风未有半分凉，奈人道、今宵好睡。","dynasty":"宋代","title":"鹊桥仙（立秋后一夕）"}
{"author":"张鎡","content":"玄霜凉夜铸瑶丹。飘落翠藤间。西风万颗，明珠巧缀，零露初漙。诗人那识风流品，马乳漫堆盘。玉纤旋摘，银罂分酿，莫负清欢。","dynasty":"宋代","title":"眼儿媚（水晶葡萄）"}
{"author":"张鎡","content":"种玉能延命，居山易学仙。青青一亩自锄烟。雾孕云蒸、肌骨更凝坚。熟梁蜂房蜜，清添石鼎泉。雪香酥腻老来便。煨芋炉深、却笑祖师禅。","dynasty":"宋代","title":"南歌子（山药）"}
{"author":"张鎡","content":"阴阴一架绀云凉。袅袅千丝翠蔓长。紫玉乳圆秋结穗，水晶珠莹露凝浆。相并熟，试新尝。累累轻翦粉痕香。小槽压就西凉酒，风月无边是醉乡。","dynasty":"宋代","title":"鹧鸪天（咏二色葡萄）"}
{"author":"张鎡","content":"烟淡波平。蓬松岸蓼，红浅红深。满院西风，连宵良月，几处清砧。区区宦海浮沈。幸隐去、将酬素心。两鬓吴霜，一屏秦梦，谁是知音。","dynasty":"宋代","title":"柳梢青（秋日感兴）"}
{"author":"张鎡","content":"雨后天涯。微云送晚，过尽归鸦。何处开尊，海棠亭小，飞燕风斜。有人粲玉娇花。更翳凤、曾游帝家。长远身心，温柔情态，不枉多他。","dynasty":"宋代","title":"柳梢青"}
{"author":"张鎡","content":"筠笼白雁得时双。一自戏回塘。冰魂问归何处，明月影中藏。苹蓼岸，镇相将。忍思量。晓昏应是，梦绕江湖，怕见鸳鸯。","dynasty":"宋代","title":"诉衷情（得二白雁，偶亡其一，感而歌之）"}
{"author":"张鎡","content":"无计长留月里花。收英巧付火前茶。绿尘飞处粉芳华。午夜露浓天竺径，一秋香满玉川家。扫除残梦入云涯。","dynasty":"宋代","title":"浣溪沙"}
{"author":"张鎡","content":"妆浓未试芙蓉脸。却扇凉犹浅。粉轻红袅一生娇。风外细香时伴、湿云飘。双飞属玉来还去。谁识幽闲趣。莫教疏雨黄昏。已是不禁秋色、怕销魂。","dynasty":"宋代","title":"虞美人（咏水＿花）"}
{"author":"张鎡","content":"晓来一阵金凤劣。把阆海、檀霞细屑。依就花儿，深藏叶底，不教人折。初开数朵谁知得。却又是、金风漏泄。吹起清芬，露成香露，月成香月。","dynasty":"宋代","title":"玉团儿（香月堂古桂数十株著花，因赋）"}
{"author":"张鎡","content":"凄风吹露湿银床。凉月到西厢。蛩声未苦，桐阴先瘦，愁与更长。起来没个人僽采，枕上越思量。眼儿业重，假饶略睡，又且何妨。","dynasty":"宋代","title":"眼儿媚（初秋）"}
{"author":"张鎡","content":"山矾风味木樨魂。高树绿堆云。水光殿侧，月华楼畔，晴雪纷纷。何如且向南湖住，深映竹边门。月儿照著，风儿吹动，香了黄昏。","dynasty":"宋代","title":"眼儿媚（女贞木）"}
{"author":"张鎡","content":"荷花闲拨。撑破玻璃滑。拂拂香风微度，吹雪乱、数根发。弄泉罗盖币。万颗真珠撒。唱我莲歌归去，凌波步、水仙袜。","dynasty":"宋代","title":"霜天晓角（泛池）"}
{"author":"张鎡","content":"人在骖鸾深院。误认落梅疏片。零乱舞东风，云淡水平天远。帘卷。帘卷。飞上绣裀不见。","dynasty":"宋代","title":"如梦令（雪）"}
{"author":"张鎡","content":"翠袖怯春寒。对雪偏宜傍彩阑。弱骨丰肌无限韵，凭肩。共看南窗玉数竿。羔酒莫留残。更觉娇随饮量宽。小立妖娇何所似，风前。柳絮飞时见牡丹。","dynasty":"宋代","title":"南乡子（春雪）"}
{"author":"张鎡","content":"月儿犹未全明。乞怜生。几片彩云来去、更风轻。应见我。行又坐。苦凝情。卷起帘儿不睡、到三更。","dynasty":"宋代","title":"乌夜啼（夜坐）"}
{"author":"张鎡","content":"前生曾是风流侣。返魂却向南枝住。疏影卧晴溪。恰如沙暖时。绿窗娇插鬓。依约犹交颈。微笑语还羞。愿郎同白头。","dynasty":"宋代","title":"菩萨蛮（鸳鸯梅）"}
{"author":"张鎡","content":"玉为楼观银为地。秋到中分际。淡金光衬水晶球，上碧虚、千万里。香风浩荡吹蟾桂。影落澄波底。揭天箫鼓要诗成，任惊觉、鱼龙睡。","dynasty":"宋代","title":"折丹桂（中秋南湖赏月）"}
{"author":"张鎡","content":"苍崖叠嶂。有路梯云上。忽见地平方数丈。坐石风林相向。凤膺时作龙声。夜深惊动寒星。几点光芒欲下，傍人头上来听。","dynasty":"宋代","title":"清平乐（题黄宁洞天吹笛台）"}
{"author":"张鎡","content":"秋淡淡。弥望暮天云黯。窗小新糊便老眼。不应疏酒盏。菊净橙香霜晚。何处数声来雁。飞下湖边红蓼岸。有诗方许看。","dynasty":"宋代","title":"谒金门（秋兴）"}
{"author":"张鎡","content":"何许住。不属西湖烟雨。雪后偏怜香猛处。全胜开半树。试倩暖云收贮。桃杏尽教羞妒。只把新词林下去。一春休著雨。","dynasty":"宋代","title":"谒金门（赏梅即席和洪内翰韵）"}
{"author":"张鎡","content":"一望清溪。两堤翠荫，半纸新诗。凉满衣裳，香生笔砚，风动窗扉。月明撑过船儿。载龙玉、双娥对吹。竹外山亭，花边水槛，不醉休归。","dynasty":"宋代","title":"柳梢青（适和轩）"}
{"author":"张鎡","content":"试霜池面浅粼粼。鹊飞晴。远峰明。蓬岛群仙，来过瑞云清。龙榜当年人第一，黄叔度，是前生。玉堂行见演丝纶。彩毫轻。思难停。醉里长鲸，翻浪吸东溟。谢女风流相称好，金母更，鬓常青。","dynasty":"宋代","title":"江城子（黄子由少监同内子慧齐奉岳母定齐相遇，席间因走笔次韵）"}
{"author":"张鎡","content":"常记十年前，共醉梅边路。别后频收尺素书，依旧情相与。早愿却来看，玉照花深处。风暖还听柳际莺，休唱闲居赋。","dynasty":"宋代","title":"卜算子（无逸寄示近作梅词，次韵回赠）"}
{"author":"张鎡","content":"骖鸾侣，娇小怯云期。柳戏花游能几日，顿抛尘幻学希夷。清梦到瑶池。霞袂稳，那顾缕金衣。自与长生分姓谱，恰逢长老铸丹时。此意有谁知。","dynasty":"宋代","title":"梦游仙（袓）"}
{"author":"张鎡","content":"晴昼永，闲步小园中。羽帔云轻苍佩响，宝冠星莹绀纱笼。波秀浅蛾峰。琳洞窈，人静理丝桐。泛指馀音摇桂影，过墙高韵入松风。月上翠楼东。","dynasty":"宋代","title":"梦游仙"}
{"author":"张鎡","content":"拂晓＿舟东去。细看荷花垂露。红绿总吹香。一般凉。会享人天清福。休把两眉轻蹙。谁道做神仙。戴貂蝉。","dynasty":"宋代","title":"昭君怨（游池）"}
{"author":"张鎡","content":"船过柳湾亭曲。万叶圆荷浮绿。月照水珠明。一池星。光透玻璃香蒂。梦入藕丝中戏。却上小金台。罢归来。","dynasty":"宋代","title":"昭君怨（月夜放船）"}
{"author":"张鎡","content":"连汀接渚，萦蒲带藻，万镜香浮光满。湿烟吹霁木兰轻，照波底、红娇翠婉。玉纤采处，银笼携去，一曲山长水远。采鸳双惯贴人飞，恨南浦、离多梦短。","dynasty":"宋代","title":"鹊桥仙（采菱）"}
{"author":"张鎡","content":"闲立飞虹远兴长。一方云锦荐疏凉。翻风翠盖无尘土，出水红妆有艳香。携靓侣，泛轻航。棹歌惊起野鸳鸯。同过清夏看新月，茉莉花园小象床。","dynasty":"宋代","title":"鹧鸪天（自兴远桥过清夏堂）"}
{"author":"张鎡","content":"不似琵琶不似琴。四弦陶写晋人心。指尖历历泉鸣涧，腹上锵锵玉振金。天外曲，月边音。为君转轴拟秋砧。又成雅集相依坐，清致高标记竹林。","dynasty":"宋代","title":"鹧鸪天（咏阮）"}
{"author":"张鎡","content":"眼，岁涂其一。今已过五十有二，怅然增感，戏题此词七个圈儿为岁数，年年用墨糊涂。一圈又胜半圈馀。看看云蔽月，三际等空虚。纵使古稀真个得，后来争免鸣呼。肯闲何必更悬车。非关轻得禄，自是没工夫。","dynasty":"宋代","title":"临江仙"}
{"author":"张鎡","content":"良宵无意贪游玩。奈邻友、闲呼唤。六街非是少人行，不似旧时风范。笙歌零落，绮罗销减，枉了心情看。思量往事堪肠断。怕频到、帘儿畔。朦胧月下却归来，指望阿谁收管。低头注定，两汪儿泪，百计难销遣。","dynasty":"宋代","title":"御街行（灯夕戏成）"}
{"author":"张鎡","content":"诗眼看青天，几多虚旷。雨过凉生气萧爽。白云无定，吹散作、鳞鳞琼浪。尚馀星数点，浮空上。明月飞来，寒光磨荡。彷佛轮间桂枝长。倚风归去，纵长啸、一声悠扬。响摇山岳影，秋悲壮。","dynasty":"宋代","title":"感皇恩（驾霄亭观月）"}
{"author":"张鎡","content":"杨柳秋千旗斗舞。漠漠轻烟，罩定黄鹂语。红滴海棠娇半吐。燕脂水似朝来雨。行过池边携手路。都把多情，变作无情绪。惟有东风知住处。凭君送取温存去。","dynasty":"宋代","title":"蝶恋花"}
{"author":"张鎡","content":"洒面松风凉似水。下看冰泉，喷薄溪桥底。叠叠层峰相对起。家居却在深山里。枝上凌霄红绕翠。飘下红英，翠影争摇曳。今夜岩扉休早闭。月明定有飞仙至。","dynasty":"宋代","title":"蝶恋花（挟翠桥）"}
{"author":"张鎡","content":"层层细剪冰花小。新随荔子云帆到。一露一番开。玉人催卖栽。爱花心未已。摘放冠儿里。轻浸水晶凉。一窝云影香。","dynasty":"宋代","title":"菩萨蛮"}
{"author":"张鎡","content":"芳丛簇簇水滨生。勾起午风清。六花大似天边雪，又几时、雪有三层。明艳射回蜂翅，净香薰透蝉声。晚檐人共月同行。疏影动银屏。指尖轻捻都如玉，听画栏、高啭流莺。道是花枝比得，不成花也多情。","dynasty":"宋代","title":"风入松"}
{"author":"张鎡","content":"千丈风漪。霁光明处，花柳高低。箫鼓声中，宝钗遥认，兰棹交驰。贪呆觑着帘儿。不好价、伊家怎知。便是重来，真情厮向，难似当时。","dynasty":"宋代","title":"柳梢青（西湖）"}
{"author":"张鎡","content":"先生心地等空虚。行处幻仙都。点缀玲珑花柳，翻腾窈窕规模。三杯两盏，五言十字，迟老工夫。受用南湖风月，何须更到西湖。","dynasty":"宋代","title":"朝中措（重葺南湖堂馆，小词落成）"}
{"author":"张鎡","content":"御路东风拂翠衣。卖灯人散烛笼稀。不知月底梅花冷，只忆桥边步袜归。闲梦淡，旧游非。夜深谁在小帘帏。罘罳儿下围炉坐，明处行人立地时。","dynasty":"宋代","title":"鹧鸪天"}
{"author":"张鎡","content":"玉照梅开，三百树、香云同色。光摇动、一川银浪，九霄珂月。幸遇勋华时世好，欢娱况是张灯夕。更不邀、名胜赏东风，真堪惜。盘诰手，春秋笔。今内相，斯文伯。肯闲纡轩盖，远过泉石。奇事人生能几见，清尊花畔须教侧。到凤池、却欲醉鸥边，应难得。","dynasty":"宋代","title":"满江红（小圃玉照堂赏梅，呈洪景庐内翰）"}
{"author":"张鎡","content":"公为时生，才真是、禁中颇牧。擎天手、十年犹在，未应藏缩。说项无人堪叹息，瞻韩有意因恢复。用真儒、同建太平功，心相属。忠与孝，荣和辱。武昌柳，南湖竹。一箪瓢非欠，万钟非足。知命何曾怀喜愠，轻身岂为干名禄。看可汗生缚洗烟尘，机神速。","dynasty":"宋代","title":"满江红（贺项平甫起复知鄂渚）"}
{"author":"张鎡","content":"登眺，因次来韵，代书奉酬城畔芙蓉，爱吹晴映水，光照园庐。清霜乍凋岸柳，风景偏殊。登楼念远，望越山、青补林疏。人正在，秋风亭上，高情远解知无。江南久无豪气，看规恢意概，当代谁如。乾坤尽归妙用，何处非予。骑鲸浪海，更那须、采菊思鲈。应会得，文章事业，从来不在诗书。","dynasty":"宋代","title":"汉宫春"}
{"author":"张鎡","content":"宿雨初干，舞梢烟瘦金丝袅。嫩云扶日破新晴，旧碧寻芳草。幽径兰芽尚小。怪今年、春归太早。柳塘花院，万朵红莲，一宵开了。梅雪翻空，忍教轻趁东风老。粉围香阵拥诗仙，战退春寒峭。现乐歌弹闹晓。宴亲宾、团圞同笑。醉归时候，月过珠楼，参横蓬岛。||","dynasty":"宋代","title":"烛影摇红（灯夕玉照堂梅花正开）"}
{"author":"张鎡","content":"看了梅花去。要东风、攀翻飞雪，与君同赋。海内从来天际眼，一笑平窥千古。待翦尽、烛花红吐。久矣南湖无此客，似乔松、万丈凌霄举。飞欬唾，扫尘土。承平气象森眉宇。想天家、骖鸾洞里，细烟冰雾。我亦秦关归未得，谁念干将醉扶。拚良夜、欹横冠屦。莫叹潇湘居尚远，拥戎轺万骑鸣笳鼓。云正锁，汴京路。","dynasty":"宋代","title":"贺新郎（李颐正路分见访，留饮，即席书赠）"}
{"author":"张鎡","content":"邂逅非专约。纪当年、林堂对竹，艳歌春酌。一笑乘鸾明月影，馀事丹青麟阁。待宇宙、长绳穿却。念我中原空有梦，渺风尘、万里迷长乐。愁易老，欠灵药。别来几度霜天鹗。厌纷纷、吞腥啄腐，狗偷乌攫。东晋风流兼慷慨，公自阳春有脚。妙悟处、不存毫发。何日相从云水去，看精神峭紧芝田鹤。书壮语，遍岩壑。","dynasty":"宋代","title":"贺新郎（次辛稼轩韵寄呈）"}
{"author":"张鎡","content":"领千岩万壑岂无人，惟欠稼轩来。正松梧秋到，旌旗风动，楼观雄开。俯槛何劳一笑，瀚海荡纤埃。馀事了凫鹜，闲命尊罍。江左风流旧话，想登临浩叹，白骨苍苔。把龙韬藏去，游戏且蓬莱。念乡关、偏怜霜鬓，爱盛名、何似展真才。怀公处，夜深凝望，云汉星回。","dynasty":"宋代","title":"八声甘州（秋夜奉怀浙东辛帅）"}
{"author":"张鎡","content":"对黄花犹自满庭开，那恨过重阳。凭阑干醉袖，依依晚日，飘动寒香。自叹平生豪纵，歌笑几千场。白发欺人早，多似清霜。谁信心情都懒，但禅龛道室，黄卷僧床。把偎红调粉，抛掷向他方。□唤汝、东山归去，正灯明、松户竹篱旁。关门睡，尽教人道，痴钝何妨。","dynasty":"宋代","title":"八声甘州（九月末南湖对菊）"}
{"author":"张鎡","content":"飞来冰雪冷无声。可中庭。骨毛清。卧看东南，和露两三星。蓦地神游天上去，呼彩凤，驾云軿。望舒宫殿玉峥嵘。桂千层。宝香凝。捣药仙童，邀我论长生。一笑归来人未睡，花送影，上窗棂。","dynasty":"宋代","title":"江城子（夏夜观月）"}
{"author":"张鎡","content":"小樊标韵称香山。压尽花间。便须著个楼儿住，彩鸾看、飞舞妖闲。珠佩时因醉解，云扉常为春关。耳边属付话儿奸。休放蛮檀。绿窗惟怕今宵梦，莺声巧、春满阑干。待把衷肠教与，却愁长远都难。","dynasty":"宋代","title":"风入松"}
{"author":"张鎡","content":"子寿右史、黄子由匠监、沈应先大著过桂隐即席作清明初过后，正空翠、霭晴鲜。念水际楼台，城隅花柳，春意无边。清时自多暇日，看连镳、飞盖拥群贤。朱邸横经满坐，紫微渊思如泉。高情那更属云天。语笑杂歌弦。向啼鴂声中，落红影里，忍负芳年。浮生转头是梦，恐他时、高会却难全。快意淋浪醉墨，要令海内喧传。","dynasty":"宋代","title":"木兰花慢"}
{"author":"张鎡","content":"晓来闲立回塘。一襟香。玉飐云松风外、数枝凉。相并浑如私语，恼人肠。飞去方知白鹭、在花旁。","dynasty":"宋代","title":"乌夜啼"}
{"author":"张鎡","content":"孤棹溯霜月，还过阖闾城。系船杨柳桥畔，吹袖晚寒轻。百尺层台重上，万事红尘一梦，回首几周星。风调信衰减，亲旧总凋零。认群峰，寻四塔，尘烟横。平生感慨，况逢佳处辄销凝。休说当时雕辇，不见后来游鹿，斜照水空明。猛把画阑拍，飞雁两三声。","dynasty":"宋代","title":"水调歌头（姑苏台）"}
{"author":"张鎡","content":"忠肝贯日月，浩气抉云霓。诗书名帅，谈笑果胜棘门儿。牛弩旁穿七札，虎将分行十道，先解近城围。一骑夜飞火，捷奏上天墀。畅皇威，宣使指，领全师。襄阳耆旧，请公直过洛之西。箪食欢呼迎处，已脱毡裘左衽，还著旧藏衣。笳鼓返京阙，风采震华夷。","dynasty":"宋代","title":"水调歌头（项平甫大卿索赋武昌凯歌）"}
{"author":"张鎡","content":"驾飙车直上，绛衣惹、彩云轻。过宝树千峰，东逾绿海，宫殿峥嵘。檐楹万花灿倚，映阶层、十二总雕琼。剑佩簪裳卫肃，序班真辅仙卿。瑶京。谁解有神升。为秘授玄经。拜九光霞里，轮金日耀，丹篆符明。龙鸾再催羽仗，报帝皇、新御紫阳城。归路梅花弄玉，数声月冷风清。","dynasty":"宋代","title":"木兰花慢（纪梦）"}
{"author":"张寿卿","content":"第一折(冲末扮刘太守引张千上，诗云)寒蛩秋夜忙催织，戴胜春朝苦劝耕。人若无心治家国，不知虫鸟有何情。小官姓刘名辅，字公弼。幼习儒业，颇看诗书。自中甲第以来，累蒙擢用，今除洛阳太守。某有同窗故友，乃是赵汝州，离别久矣。近日捎将一封书来与小官，书中的意思，说有谢金莲者，欲求一见。小官在此，不知此女子是何人？张千，你近前来，我问你咱；谢金莲是甚么人？(张千云)好着相公知道，这谢金莲是一个上厅行首。(太守云)原来如此。张千，你近前采，我分付你。(做打耳喑科，云)赵秀才来时，则说谢金莲嫁了人也。门首觑者，若来时，报复我知道。(张千云)理会得。(外扮赵汝州上)(诗云)虽是文章出众前，若无风月也徒然。请君试把嫦娥问，何事偏生爱少年。小生姓赵，双名汝州。我有同窗故友是刘公弼，在洛阳做太守。我先将一封书，寄与哥哥，欲求谢金莲相会一面。今日来到此处，则这里便是哥哥私宅。门上人，报复去，道有兄弟赵汝州，特来相访。(张千报科，云)禀相公得知，有赵汝州在于门首。(太守云)道有请。(张千云)请进。(做见科)(太守云)兄弟，别来久矣。请坐。(赵汝州云)不敢。(太守云)张千，安排酒来，与兄弟把一杯拂尘者。(赵汝州云)哥哥，不劳赐酒。前日书中所云，专求谢金莲一见。哥哥意下如何？(太守云)张千，唤将谢金莲来，与兄弟相见。(张千云)相公不知，谢金莲嫁人多时了也。(赵汝州云)这等无缘，既如此，小生告回。(太守云)兄弟，你可不为我来！且休要去。张千，收拾后花园中书房里，着兄弟安下，慢慢安排酒肴，与兄弟相叙去来。(下)(张千引赵汝州至后园科)(赵汝州云)嗨！我此一来，专为要见谢金莲而来，不想他嫁了人。哥哥便留我在书房中安住，也没甚么兴味。天色晚了也，张千，点过灯来。(张千云)灯在此，酒饭齐备了，请相公慢慢的自吃晚饭，小人回去也。(下)(赵汝州云)张千回去了，小生自饮几杯咱。(正旦扮谢金莲引梅香上，云)妾身谢金莲是也。奉相公的钧旨，教我假妆做王同知女儿，往后花园逗引那赵秀才。梅香，这是那里？(梅香云)这是太守家花园。(正旦云)梅香，咱去来。这早晚多早晚也？(梅香云)姐姐，这早晚初更时分了。(正旦云)是好花也呵。(唱)【仙吕】【点绛唇】恰才个满目繁华，可又早落红飞下，春潇洒。苔径轻踏，香衬凌波袜。【混江龙】则在夕阳西下，黄昏啼杀后栖鸦。看一庭花月，几缕烟霞。暮雨有情沾杏蕊，春风无处不杨花。我裙拖翡翠，鞋蹙鸳鸯，行过低矮矮这个荼藤架。我则见花穿曲径，草接平沙。(赵汝州云)我恰才饮了几杯酒，闲行几步看花去。(正旦见赵科，云)一个好秀才也。梅香，我久以后嫁人呵，则嫁这等风风流流的秀才。(梅香云)没来由嫁那秀才做甚么？他有甚么好处？(正旦云)这妮子是甚么言语那。(唱)【油葫芦】秀才每从来我羡他，提起来偏喜恰，攻书学剑是生涯。秀才每受辛苦下载寒窗下，久后他显才能一举登科甲。秀才每习礼义，学问答。哎，你一个小梅香今后休奸诈，只说那秀才每不当家。(梅香云)秀才每几时能勾发达？(正旦唱)【天下乐】你岂知他那有志题桥汉司马，怎不教人嗔怒发，是和非你心中自临察。端的个无礼法，只管里抵触咱，梅香你记着我这一顿打。(梅香云)姐姐，你待要嫁人，没来由烦恼，怎么便要打我？我有甚么罪过？(正旦云)这妮子，谁烦恼也？(梅香云)你烦恼哩。(正旦唱)【那吒令】这妮子我问着呵，没些儿个势沙；这妮子道着呵，将话儿对答；这妮子使着呵，早装聋做哑。泼贱才，堪人骂，再休来利齿能牙。(梅香云)我说甚的来？(正旦唱)【鹊踏枝】你可又不谦下，可又不贤达。迸定个腌臜不良鼻凹，丑嘴脸浑如蜡渣，直恁般性格儿诌吒。(云)梅香，你那里知道秀才每事，听我和你说咱。(唱)【寄生草】我这里从头说，你那里试听咱。有吴融八韵赋自古无人压，有杜甫五言诗盖吐人惊讶，有李白一封书吓的那南蛮怕。你只说秀才无路上云霄，却不道文官把笔平天下。(赵汝州做惊见旦科，云)呀！一个好女子也。不知谁氏之家？怎生得说一句话，可是好也。(正旦唱)【后庭花】俺将俏书生去问他，又怕这劣梅香瞧见咱。俺这里有意传心事，他那里无言指落花。争奈我是女孩儿家，做这一场活靶，可不的被傍人活笑杀。(赵汝州云)请问小娘子谁氏之家？姓甚名谁？(正旦唱)【金盏儿】这秀才忒撑达，将我问根芽。妾身住处兀那东直下，深村旷野不堪夸。俺那里遮藏红杏树，掩映碧桃花。兀良山前五六里，林外两三家。(赵汝州云)小娘子，你端的谁氏之家？(正旦云)妾身是王同知之女，今夜晚间，因看花来到太守花园里，不想遇着秀才。敢问秀才姓甚名谁？(赵汝州云)小生是太守相公的表弟赵汝州是也。小娘子既到此处，到我书房中饮几杯，有何不可？(正旦云)既然如此，同到书房中攀话去咱。(做进书房科)(赵汝州云)小娘子不嫌亵渎，请满饮一杯。(正旦云)秀才请。(赵汝州云)难得小娘子到此，多饮几杯。(正旦唱)【醉中天】笑哈哈捧流霞，我羞怯怯怎酬答。也不知前世今生甚的缘法，相会在花枝下。可知道刘郎喜杀，又值着我玉真未嫁，抵多少香饭胡麻。(赵汝州云)小娘子，今夜幸得相会，但不知后会何时？实难为别。(正旦云)妾明夜晚间，将一樽酒一瓶花，与秀才回礼。(赵汝州云)小生来日晚间专望也。(正旦唱)【赚煞】这早晚二更过，初更罢，扑粉面香风飒飒。夜静归来路儿滑，露溶溶湿润衣纱。哎！你个解元嗏，觑着这几朵梨花，更一片银河隔彩霞。贪和你书生打话，畅好是兜兜搭搭，因此上不知明月落谁家。(下)(赵汝州云)小生惭愧，有缘遇这个小娘子，许我明夜再会。果然若来时，和他吃几杯儿酒，添些春兴，扢搭帮放翻他。小娘子，只怕你苦哩。(下)第二折(赵汝州上，云)小生赵汝州是也。昨夜晚间，遇王同知家的小姐，他约道今夜晚间再来。如今天已晚了也。怎生还不见小姐来？(正旦同梅香捧花上，云)梅香，将这一樽酒一瓶花与那秀才回礼去。(梅香云)咱和你去。(正旦云)风清月白，端的好天气也呵。(唱)【南吕】【一枝花】花梢月正高，院宇人初静。为怜才子约，嫌煞月儿明。俺忍怕耽惊，俏俏的穿芳径。怕人来更犬惊，花阴里蹑足行行，柳影中潜身等等。【梁州第七】不离了这花阴柳影，也强如绣帏中冷冷清清。想才郎没半米儿尘俗性。他比着那谢东山后嗣，杜工部门生，潘安仁颜貌，曹子建才能，他生的才貌相应。虽不设海誓山盟，他、他、他，端的有千种风情，俺、俺、俺，办着个十分志诚，敢、敢、敢，成合了一世的前程。对着这良宵，媚景。玉纤重把罗衣整，露湿的绣鞋儿冷。绕遍园池过小亭，怎敢稍停？(梅香云)姐姐，夜深了，俺慢慢的行。(正旦唱)【隔尾】我为甚商抄过绿径慌忙迸，我则怕迟到蓝桥淹了尾生。则这窃玉偷香的急心性。冷落了那画屏，香消了宝鼎，这其间倚定鸳鸯枕头儿等。(梅香云)姐姐，可早来到也。俺和你过去。(赵汝州慌迎科，云)小娘子来了也。(正旦云)秀才，妾身无甚么礼物，则这一樽酒一瓶花儿，朵与你回礼。(赵汝州云)小娘子，小生久等多时了也。(正旦云)梅香，你先回去。则怕夫人问着，你可支吾咱。(梅香云)理会得，我先回去也。(下)(正旦云)秀才，你认的这瓶花么？(赵汝州云)小娘子，这瓶花是甚么花？(正旦云)你试猜咱。(赵汝州云)敢是海棠花么？(正旦唱)【哭皇天】待道是海棠呵杜子美无诗兴，(赵汝州云)敢是桃花么？(正旦唱)若是桃花呵怕阮肇却早共你争。(赵汝州云)敢是石榴花么？(正旦唱)那石榴花夏月开，这其间未过清明。(赵汝州云)敢是山茶花么？(正旦唱)若论山茶花却是冬暮景，(赵汝州云)敢是刺梅花么？(正旦唱)刺梅花初开未盛。(赵汝州云)敢是碧桃花么？(正旦唱)若说着碧桃花，那里讨墙外谁家凤吹声。(赵汝州云)我也猜不着。(正旦唱)枉将伊侯幸，说与你便省。【乌夜啼】这的是一朵红梨花，休猜做枯枝杏，恰便似佳人面晕微醒。他三春独掌着花权柄，枝叶儿青青，颜色儿荧荧。且休说四季牡丹亭，更休过黄花径。这花与灯，偏相称，灯光闪烁，花影轻盈。(赵汝州云)小娘子，既有如此好花，何不作一首诗？(正旦云)我单提着红梨花作诗一首。(赵汝州云)小娘子，你就表白咱。(正旦念诗科，云)本分天然白雪香，谁知今日却浓妆？秋千院落溶溶月，羞睹红脂睡海棠。(赵汝州云)妙、妙、妙。小生也做一首。(念诗科，云)换却冰肌玉骨胎，丹心吐出异香来。武陵溪畔人休说，只恐夭桃不敢开。(正旦云)好高才也。(唱)【贺新郎】听绝诗句猛然惊，早是他内性儿聪明，才调儿清正。这两般消的人钦敬，不枉了风流俊英。诗提着花酒为名，花娇如玉软，酒色似冰清。世间花酒济人兴，洒斟金潋滟，花列玉娉婷。(赵汝州云)对这好花好酒，又好良夜，知音相遇，岂不美哉。(正旦唱)【四块玉】我剔的这灯焰儿光，那的这花瓶儿正。我对着这烛底花前说叮咛，则愿的灯休灭花休谢人休另。这知音人存着志诚，似花枝常在瓶，似灯儿分外明。(净扮嬷嬷上，云)老身是这王同知的嬷嬷是也。夜深了，老夫人不见小姐，着我寻去，敢在太守家花园里。(做见科，云)您做的好勾当也。(正旦云)嬷嬷来了，怎生是了？(唱)【骂玉郎】莫不是安排着消息踏着应，便这等怒忿忿没人情，虽然奉着俺尊堂命。(嬷嬷扯赵科，云)您做的好勾当也。(正旦唱)怎敢紧揝住他角带鞓，走将来，寻争竞。【感皇恩】嬷嬷也老不以筋力为能，咱须是负屈高声。俺赏的这上阳花，饮的这长寿酒，烧的这短檠灯。正是银河耿耿，玉器泠泠，对着那一轮月，千里风，满大星。【采茶歌】俺从那期程，伴着这书生，直吃的碧桃花下月三更。你个嬷嬷夫人心休硬，便有合该罪犯俺招承。(云)我央及嬷嬷，你先回去，我便来也。(嬷嬷云)小姐，我先回去，你便来。你若来迟呵，老夫人行我替你愁哩。(下)(正旦云)秀才，我回去也。(赵汝州云)小娘子，这一去几时能勾再来？(正旦唱)【一煞】你休愁我衾寒枕剩人孤另，我则怕你酒醒灯昏梦不成，佳期漏泄无干净。慌出兰堂，四下眶天如悬镜。夜气扑人冷，一片闲云近玉绳，空余着银汉澄澄。(赵汝州云)小娘子，你回去呵，倘老夫人有些嗔责，小娘子，你也则是为小生而来，教小生如何放心得下？小娘子，见老夫人是必善回话咱。(正旦云)秀才。你放心者。(唱)【尾煞】我把一枝翠柳将身映，(赵汝州云)小娘子，你可仔细走。(正旦唱)这里不比十二瑶台独自行。曲栏傍月光净，粉墙边晚风劲。(云)呀，兀的不有人来也。(唱)只听的扑簌簌鞋底鸣，唬的我颤兢兢手脚冷。俺只索止安身躯注着眼睛，(带云)原来不是人呵。(唱)可正是云破月来花弄影。(下)(赵汝州云)小娘子去了也。恰才共他诗词酬和，正是有情。不想嬷嬷走将来，把小娘子唤的回去了，依旧留下小生一个在此。小娘子，则被你思量杀我也。(诗云)全凭着花月为媒，共佳人倡和传杯。被嬷嬷逼将回去，把一天喜都做伤悲。(下)第三折(太守引张千上，云)自从兄弟赵汝州来到，我着他在后花园书房里安下。我如今待要下乡劝农去也，则怕那秀才上朝应举去的忙，等不的我回来。留下花银两锭。全副鞍马一匹，春衣一套。你与秀才说知，道老夫再三传示，若是他去迟呵，等我回来，亲自送他。(张千云)理会的。(同下)(赵汝州上，云)自从那夜嬷嬷将小娘子唤将回去，并无一个信音。小娘子，几时得和你再能勾相见也。今日在书房中独坐，连张千也不见来问我的茶饭，好生纳闷。(正旦扮卖花三婆上，云)老身是卖花的三婆是也。今日去太守家里花园中去采几朵花儿，长街市上货卖的些钱物，养赡老身。须索走一遭去也呵。(唱)【中吕】【粉蝶儿】则为我年老也甘贫，携着个匾篮儿俨然厮趁，卖几朵及时花且度朝昏。则被这牡丹枝、蔷薇刺，将我这袖梢儿抓尽。见如今节遇三春，都不如洛阳丰韵。【醉春风】这蜂惹的满头香，蝶翻的两翅粉。原来是卖花人头下一枝春，把蜂蝶米引，引。红杏芳芬，碧桃初绽，海棠开喷。(云)来到这太守家花园里也，我与你采这几般花儿去货卖。采几朵桃花，采几朵海棠，采几枝竹叶，采几枝嫩柳，都放在这花篮里。我且回去。(赵汝州做见科，云)三婆，你那里去？你回来。(正旦做慌科，云)呀！兀的不唬杀我也。老身不知秀才哥哥在这里。(赵汝州云)你偷的我这花儿那里去？(正旦云)三婆不敢。(赵汝州云)你采这竹叶那里去？(正旦云)哥哥，不争你提这竹叶来呵。(唱)【迎仙客】唬的我湘娥般洒泪痕，你休节外把咱嗔，虚心儿告他折了你甚本？也则为揉损了青枝，唬的我慌搓玉笋。你那里便至本从根，哎，这叶儿又不曾传芳信。(赵汝州云)你采的我这桃花儿那里去？(正旦云)不争你提起这桃花来，三婆也有一节说。(唱)【红绣鞋】堪笑春风几阵，一帘红雨纷纷，飘香流水绕孤村。亲引上俺天台路，得见恁武陵人，哎，你一个阮郎直恁般狠。(赵汝州云)你采这海棠何用？(正旦云)这海棠花不可恋他。(唱)【石榴花】胭脂着雨色犹新，妆点出艳阳春。娇滴滴似带洒微醺，若是他梦魂，遇着东君。这花也端的多风韵，倚阑干睡足精神。也曾高烧银烛争窥认，则为他无兴上恼了诗人。【斗鹌鹑】这花儿曾莺燕邀留，更有那蜂蝶斗引。娇似嫣红，嫩如腻粉。你看何处园林不是春，我可便自暗晒。哎，你个折桂的书生，怎放不过偷花的妇人。(赵汝州云)你要杨柳做甚么？(正旦云)这杨柳，三婆也有说话。(唱)【快活三】这柳呵则会在长亭畔袅暗尘，阳关外送行人。渭城客舍斗清新，休惹起我离愁闷。【鲍老儿】我待请去章台上做个故人，不俫乘着些柳色黄金嫩。若近些门映着水滨，枉把你个五柳先生问。伴的是和风习习，轻云冉冉，落絮纷纷。(赵汝州云)这几般花，有甚么好处？(正旦云)这几般花儿，都不必恋他。听三婆说咱。(唱)【十二月】我和那海棠最亲，羡的是柳叶眉颦，喜的是桃花喷火，爱的是竹叶如云。四般儿都值的几文，则被你央煞俺穷民。【尧民歌】你去那百花园内逞精神，哎，你个惜花人刁蹬煞卖花人。你一春莫厌买花频，才见春来又残春，缤也波纷。飞花满绿茵，有多少东风恨。(赵汝州云)三婆，我有一瓶花，我看你认得么？(正旦云)你将来我看着。(赵汝州做取花科，云)兀的不是，三婆你看。(正旦看科，云)有鬼也，有鬼也。(赵汝州云)三婆，你见了这花，可怎生说有鬼也？你见甚么来？(正旦唱)【乱柳叶】则这一瓶花唬了我魂，悒悒的把身躯儿褪。俺孩儿正青春，犹兀自未三旬，直被他送的个病缠身，这便是灾星进。(赵汝州云)你这等慌做甚么？(正旦云)误了三婆卖花也，明日来和你说。(赵汝州云)三婆且休去，你且说与我。(正旦云)我说与你，则休害怕。(赵汝州云)你说来，我不怕。(正旦云)你道这花园是谁家的花园？(赵汝州云)这个是太守家的花园。(正旦云)不是太守家的花园，可是王同知家的花园。王同知有个女孩儿，为他要看那花，自家盖了这所花园。到的是春间天道，万花开绽，墙里一个佳人，墙外一个秀才，和那小姐四目相觑，各有春心之意，不能结为夫妇。那小姐到的家中，一卧不起，害相思病死了。那小姐爷娘，舍不的他，埋在这花园背后。他那一灵不散，怨气难消，长起一棵树来，开的可是红梨花。那小姐阴灵，近新来则缠搅的年纪小的。秀才，你道我是谁？(赵汝州云)你是卖花的三婆。(正旦云)我是李府尹的浑家。我有一个孩儿李秀才，为那城中熟闹，无处看书，也借了他这花园看书。正看书里，到这一更无事，二更悄然，到那三更前后，起了一阵怪风，一个如花似玉的小娘子，和我那孩儿四目相窥，各有春心之意，同到书房中，饮了几杯酒。那小娘子便要起身，对秀才说：我无甚么，明夜一樽酒一瓶花，与你回礼。到那第二晚间，俺那孩儿，又这般等他。到那一更无事，二更悄然，三更前后，那小姐引着一个梅香，将着一樽酒一瓶花，可来与俺孩儿回礼。在那书房里诗词歌赋，正饮酒中间，被他那嬷嬷撞见，那小姐一直的去了。我那孩儿不知道他是鬼，在那书房中一卧不起，害相思病死了。俺那孩儿在时，曾问他甚么模样，怎生打扮，我说与你听咱。(唱)【上小楼】他妆梳的异样儿新，眉分八字真。口吐樱桃，眼转秋波，鬓挽乌云。那小姐，怕不有，千般儿淹润，秀才也说着呵老身心困。(赵汝州云)这一会儿，不由的我也害怕起来。(正旦云)呸！有鬼，有鬼。(唱)【幺篇】足律律起阵旋风，刮起那黄登登几缕尘。正是那个婆娘，缠俺孩儿，狠毒冤魂。向这里，又将待，要咱亲近，拚的打您娘五千桃棍。(赵汝州云)三婆，你不说，我那里知道。兀的不唬杀我也。(赵汝州做扯住旦科)(正旦云)我回去也。(赵汝州云)这花园不干净，得你在这里伴我一伴也好。(正旦云)可不误了我卖花。(唱)【煞尾】俺孩儿一年来不得托生，秀才也你三更里撞着鬼魂。俺孩儿三年光。景无人问。(带云)哎，且喜波。(唱)可早有替代你的生天路儿稳。(下)(赵汝州云)三婆去了也。可怎生不见张千来？(张干上，云)我往书房中看秀才去。(见科)(赵汝州云)张千，相公在那里？(张千云)相公下乡劝农去了。(赵汝州云)相公曾分付你甚么来？(张干云)相公去时，分付我来，说公事忙，有好几时未得回哩。留下物件，着我交付与你。是花银两锭，春衣一套，全副鞍马一匹。(赵汝州云)既有此物，张千，多多的拜上您相公，则今日我就上朝取应去也。(张千云)相公还有分付，说秀才去的迟，便等相公回来，与你面别。(赵汝州云)我只是不等他了。(诗云)我不别仁兄不为过，只为后花园里难存坐。万一红梨花下那人来，可不与李家孩儿凑两个。(张于随下)第四折(太守引张千上，云)老夫刘公弼。自从去岁有兄弟赵汝州，来探望小官，后来不辞而去。不想今年他撺过卷子，一举成名，得了头名状元。所除在这洛阳为县令，是老夫属官，今日来参见老夫。令人，准备酒肴，这早晚敢待来也。(赵汝州上，云)满腹诗书七步才，绮罗衫袖拂香埃。今朝坐享逍遥福，不是读书何处来？小官赵汝州是也。自到京都阙下，撺过首卷，一举状元及第，所除洛阳县令。今日须索拜见太守去。可早来到也。左右，报复去，道有新县令特来参见。(张千报科，云)有新县令来参见相公。(太守云)道有请。(张千云)请进。(见科)(太守云)贤弟功名得意，可喜可贺。张千，收拾花园亭子上，安排酒肴，与县令拂尘咱。(赵汝州云)不敢重劳。您兄弟适才在衙门里饮过几杯酒也。(太守云)再饮不妨，咱去来。(赵汝州走，太守扯科，云)将酒来，兄弟满饮此杯。(赵汝州云)小官酒勾了，醉了也。(做睡科)(太守云)县令睡着了也。张千，与我唤将妓女，伏侍相公。(张千云)妓女每走动。(正旦谢金莲上，云)相公呼唤妾身做甚么？(太守云)你拿着一把扇子，折一枝红梨花，插在那扇子上，与县令招风打扇。小心在意者。(正旦云)理会的。(太守下)(正旦云)知他俺那赵汝州在那里也呵？(唱)【双调】【新水令】这红梨花依旧艳阳天，则不见那生之面。往常我樽前歌宛转，席上舞蹁跹。生疏厂品竹高弦，不承望侍欢宴。【沉醉东风】想着他风流少年，曾和俺在月下花前。虽不曾共绣衾，虽不得同罗荐，也两个诗酒留连。今日个将小扇轻纨出画筵，可知是非吾所愿。(张千云)相公分付，好生打扇哩。(正旦云)这扇呵，(唱)【雁儿落】堪宜桂影圆，可爱丹青面。清风随手生，皓月当胸现。【得胜令】呀！错认做陶令酒中仙，几时得豁这班女腹，下冤。不枉了下载寒窗下，则愿他清名四海传。哎，天也波天，天与人行方便。我这里轻扇，你个飇风小状元。(云)将一枝红梨花，插在扇上。(做插花扇上科)(赵汝州见惊科，云)有鬼也，有鬼也。兀那妇人，你是妖精鬼魅，靠后，休近前来。(正旦云)兀的不是赵汝州？(赵汝州云)你是鬼也。(正旦唱)【挂玉钩】我和他邂逅春风甚可怜，只道是有情人偏得多情眷。怎知他别后些儿没挂牵，竟不记的梨花面。倒着我莫近前，须避远，直恁般醉眼模糊，认不周全。(赵汝州云)卖花三婆说：你是鬼，如今白日都出来了，好怕人也。(正旦唱)【川拨棹】不甫能见英贤，又道我足鬼魂儿在眼边。唬的他对面无言，有似风颠。惊急力前合后偃。便有那张天师怎断遣？【七弟兄】别不上一年，两年，说不尽恨绵绵，负心人这搭儿卫重相见。初相逢看我似蕊珠仙，你今朝待送我到驱邪院。【梅花酒】呀！我恨杀这状元，我本是画阁婵娟，怎道我鬼魅相缠？今日个有口难言。我衣有缝身有影，敢是你无情我无缘。两下里各茫然，不能似扇团圆。(赵汝州云)兀的不是红梨花？我晓的这是你墓间之物，你不要缠我。待明日我做些好事，超度你生天便了。(正旦唱)【收江南】呀！你可为甚么一春常费头花钱？那些儿色胆大如天，把活人生扭做死人缠。这相逢也枉然，几时得笙歌引至画堂前。(太守上，云)县令，你这般慌甚么？(赵汝州云)这妇人是妖精鬼魅。(太守云)贤弟全然不知，听我说与你听。当初你寄书来，要见谢金莲，元来是个妓女。我怕你迷恋烟花，坠了你进取之志。是我分付张千，则说谢金莲嫁了人也。贤弟，你在后花园中书房里安下，我却暗暗的着此妇人，只做采花，与你相见。他不是别人，则他便是谢金莲。着他隐姓埋名。假说做王同知的女儿。后来又着三婆说他是鬼，迷死了他的儿子。以此贤弟吃惊，不辞而去了。我将这妇人乐籍上除了名字，另置别馆。今日贤弟来到，伏侍你，犹然不认的他。说兀的做甚？(涛云)自别佳人又一生。今朝着您两团圆。他不是下方作鬼同知女。正是上厅行首谢金莲。(赵汝州云)哥哥，则被你瞒杀您兄弟也。(太守云)则今日好良辰，就此席上，成合了你两口儿。(正旦同赵汝州谢科，云)多谢了相公。(唱)【水仙子】则我是洛阳城里谢金莲，好把宫花簪帽偏。玳瑁筵好作琼林宴．脱白襕好将紫绶穿。祗候人也得迁。虽然是刘公弼使的机变，赵汝州偏能顾恋，到底是红梨花结果了这一段姻缘。题目赵汝州风月白纨扇正名谢金莲诗酒红梨花","dynasty":"元代","title":"杂剧·谢金莲诗酒红梨花"}
{"author":"张寿卿","content":"第一折(冲末扮殿头官领张千上，云)淡淡濛濛映晓星，海潮捧现日东升。九重阊阖开宫殿，文武班齐贺圣明。小官殿头官是也。方今大汉，圣人在位，节俭宽洪，施恩布德，过尧舜之治化，迈汤武之宽仁。礼乐修明，彝伦叙正，感应的天下咸宁，八方肃靖。东夷西戎仰化，南蛮北狄归降。贡麟凤献瑞呈样，产禾苗丰年稔岁。自大汉以来，立社稷之坚固，保家邦之永昌。俺汉国乃建都之地，锦绣山河。到春来赏韶华霁景，步绿野红尘，往来车马争驰，赏不尽花光柳色。到夏来玩江山明媚，宴水阁凤亭，荷莲香满池塘，处处竹林松径。到秋来凉生暑退，登云岭层楼，赏黄花四野铺金，真乃是山明水秀。到冬来木凋松秀，赏雪寻梅，涤场圃讲武操兵，享富贵红炉暖阁。端的是四时花烂漫，八节景稀奇。乃鱼龙变化之乡，锦绣繁华之地。文臣善治安民，武将施谋定乱。方今圣人任贤使能，崇儒重道，好礼尚文，乃仁德之君也。小官忝掌朝纲之事，乃职所当为。今日早朝，奉圣人的命，为因朝中缺少文武英才，着小官访能干官员，去天下府州县驿，山间林下，但有文高武胜之人，荐举于朝，必当擢用。小官领了圣命，今差使臣天下采访去了。小官不敢久停久住，回圣人的话，走一遭也。圣人宽洪治万邦，纷纷四海隐贤良。怀才抱德须当用，保举于朝作栋梁。(下)(外扮蔡员外同卜儿领家童上)(蔡员外云)富贵荣华祖辈传，常行方便自然安。家生一子行忠孝，宝鼎香焚答谢天。老夫姓蔡，名宁，字以静，本贯汝南人也。嫡亲的四口儿家属，婆婆延氏，所生一子，乃是蔡顺，年二十岁也。孩儿幼习儒业，涉猎经史，讲明圣人经书，饱谙古今事理，学成满腹大才。为因父母在堂，未肯求进。媳妇儿李氏润莲，他乃宦门之女。这孩儿三从四德为先，贞烈贤达第一。针指女工，无不通晓。蔡顺与润莲十分孝道，昏定晨省，问安视寝，侍奉亲闱，无些须敢慢。老夫积祖以来，家中颇有赀财。老夫平素之间，多行善事，广积阴功。发慈悯布德施恩，行仁义宽洪海量。爱交善友良朋，并无邪僻之事，人皆员外呼之。时遇盛冬天气，朔风大凛，密布彤云，纷纷扬扬，下着这国家祥瑞。老夫今日在映雪堂上，安排酒筵，请几个年高长者，赏雪饮酒，取一时之乐。婆婆，酒肴之类，安排的停当了不曾？(卜儿云)老员外，我早间分付下兴儿，着他买些新鲜的按酒稀奇果品，不知停当了不曾？下次小的每，与我唤的兴儿来者。(家童云)理会的。(净扮兴儿上，云)自幼乖觉伶俐，不与儿童作戏。专以志诚为本，所事合着人意。醉了时丢砖掠瓦，到晚来飞檐走壁。常着人摔翻踢打，酒醒时后悔不及。气的我满腹疼痛，嗤嗤的则放大屁。猛可里一声响亮恰似我员外出气。(外呈答云)得也么？看这厮。(兴儿云)小人是蔡员外家中兴儿便是。时遇暮冬天气，纷纷扬扬，下着国家祥瑞。老员外不惜资财，在映雪堂上安排酒肴，请他那一般富豪长者，赏雪饮酒，施展他那富贵奢华。早间夫人分付，着我买些新鲜的按酒，与了俺十两银子，着我买办，我倒落下他七两九钱八分半。酒肴都预备停当了，员外在映雪堂上呼唤，须索走一遭去。可早来到也。(做见科，云)老员外唤兴儿怎么？(员外云)兴儿，我今日要赏雪饮酒，果卓都安排下了么？(兴儿云)员外，今日早间，奶奶分付了我一声，我打了个料帐，去那街市上，不一时把那应用的按酒果品，都买将来，安排的水陆俱备。别的不打紧，我七钱银子买了一只肥鹅，您孩儿是孝顺的心肠，着我自家宰了，退的干干净净的，煮在锅里，煮了两三个时辰。不想家里跟马的小褚儿走将来，把那锅盖一揭揭开，那鹅忒楞楞就飞的去了。(外呈答云)诌弟子孩儿。(兴儿云)我不敢说慌。我要说慌，就是老鼠养的。(外呈答云)得也么，泼说。(蔡员外云)这厮胡说。一壁厢预备果卓，家童门首觑者，若众长者来时，报复我知道。(家童云)理会的。(刘普能同周景和上)(刘普能云)瑞雪飞扬满太空，黎民深喜庆年丰。收成米麦盈仓廪，弦管笙歌乐盛冬。老夫姓刘，双名普能。这一位长者，是周景和。老夫幼习儒业，颇看诗书。田园数处，家道丰盈。牛羊孳畜成群，地方广阔千顷。非干老夫之能，托赖祖宗之阴也。时遇扬风搅雪，下着国家祥瑞。本处蔡员外，安排酒肴，请众位长者，在映雪堂上，赏雪饮酒。周景和，俺须索走一遭去。(周景和云)长者，时值严凝天气，朔风凛冽，瑞雪纷纷。这雪似梨花乱落长空，如柳絮飘扬霄汉。长者乃豪富之家，正好赏雪饮酒，同席欢会，俺走一遭去。可早来到也。家童报复去，道有刘普能、周景和来了也。(家童云)理会的。(报科，云)报得员外得知，有刘普能、周景和来了也。(蔡员外云)道有请。(家童云)理会的。有请。(做见科)(刘普能云)呀、呀、呀，老员外，量俺二人有何德能，着员外置酒张筵。俺难以克当也。(蔡员外云)不敢，不敢。二位长者，少待片时，等众位长者来全了时饮酒。这早晚敢待来也。(夏德闰、仇彦达上)(夏德闰云)盛世丰年宇宙清，万民安乐尽康宁。天公幸际垂祥瑞，酒泛羊羔享太平。老夫姓夏，双名德闰。这一位长者，是仇彦达。老夫幼习经典，勤于学问。祖代留传，家私广盛。一年收十载余粮，一倍增万倍之利。方今圣人在位，治平天下，肃靖边庭。感应的风调雨顺，大收禾稼。此时岁稔年丰，老夫当享太平之世。时遇冬暮天道，纷纷扬扬，下着如此般大雪。有本处蔡员外，是吾故友，在映雪堂上，请众位长者，赏雪饮酒。仇彦达，俺须索走一遭去。(仇彦达云)长者，这般大雪非常，方今太平盛世，此雪是国家之吉兆，单应来春天下青苗皆发，必然大收也。(夏德闰云)言者当也，俺一同赏去来。可早来到也。家童报复去，道有夏德闰、仇彦达来了也。(家童云)理会的。(报科，云)报的员外得知，有夏德闰、仇彦达来了也。(蔡员外云)道有请。(家童云)理会的。有请。(见科)(夏德闰云)有劳长者设此华筵，俺二人不胜感戴也。(蔡员外云)不敢，不敢。您二位长者，且待片时，等众员外来全了时饮酒。这早晚敢待来也。(二净扮王伴哥、白厮赖上)(王伴哥云)小子一生不受苦，外貌端庄内有福。我吹的龙笛品的箫，打的筋斗擂的鼓。我两个一生皮脸无羞耻，油嘴之中俺为祖。人家摆酒未邀宾，我仗着村浊性儿鲁。走到人家则管口赛，酒肉装满咱肚腹。我这个兄弟，他把骆驼一口咬断了筋，我在下把那癞象一口咽见了骨。这个兄弟嘴馋起来似饿狼，我在下嘴馋起来如病虎。我绕门踅户二十年，俺两个吃倒泰山不谢土。(外呈答云)馋弟子孩儿，得也么？(王伴哥云)自家姓王，双名是伴哥。这个兄弟姓白，双名是厮赖，又唤着白吃白嚼白口赛。(外呈答云)得也么？(王伴哥云)他新取了个媳妇，就唤做白萝卜儿。(外呈答云)得也么？(王伴哥云)俺两个是至交的好弟兄，绝伦的光棍。平日之间，别无什么买卖，全凭着舌剑唇枪，说嘴儿哄人的钱使。我这两兄弟，又比我能言快语。(白厮赖云)我说哥你少嘴舌罢。量你兄弟，不是贤兄挂齿，哥的那喉舌，何人敢及？古者有随何、蒯通、苏秦，虽为舌辩之士，若是见了哥，也拱手回容，他岂敢开口？量您兄弟拙口钝腮，真乃蛆皮而已。我若虚言，哥就是我的孙子。(外呈答云)这厮要便宜。得也么？(王伴哥云)兄弟，闲话休题。今日下着这般大雪，俺身上都单寒，肚里骨碌碌的响绕动了。我心上要吃些茶饭，手里又无钱，可怎么好？(白厮赖云)哥，有了主儿了，我着你饱吃一顿。(王伴哥云)兄弟，你敢请我？(白厮赖云)哥，你也不知道，蔡员外家安排酒席，在映雪堂上，请他一般儿富贵长者，赏雪饮酒哩。(王伴哥云)兄弟，这个是天假其便，也是俺两个甚口食分，撞席儿去。可早来到，俺自过去。(见科)(王伴哥云)众位长者支揖，恕俺两个来迟，休要见怪。若是见怪，先拿酒来，罚我几碗酒罢。(外呈答云)得也么？你看这厮。(白厮赖云)哥，我不要罚酒，着他捣蒜蘸胖蹄，我们先吃一顿。(蔡员外云)你两个休要搅扰。家童抬过果卓来者。(家童云)理会的。(抬果卓科)(蔡员外云)将酒来。(家童云)理会的。(蔡员外递酒科，云)众位长者，想圣人治世，普施洪恩，大行王道。见如今四夷咸伏，天下平定，君圣臣贤。万民欢乐。时遇盛冬天气，下着国家祥瑞。俺遇此丰稔之时，莫负眼前光景。老夫在此草舍，聊备小酌，敬请众位长者，盘桓一会，共赏国家祯祥，方表交情。悉皆欢饮，勿劳推辞。这一杯酒，先从刘普能长者起。长者满饮一杯。(刘普能云)老长者请。(蔡员外云)长者请。(刘普能云)不敢，老夫饮。(做饮科)(蔡员外云)再将酒来。这一杯酒，周长者满饮此杯。(周景和云)不敢，老夫饮。(做饮科)(蔡员外云)再将酒来。夏长者满饮一杯。(夏德闰云)不敢，老夫饮。(做饮科)(蔡员外云)再将酒来。仇长者满饮一杯。(仇彦达云)不敢，老夫饮。(做饮科)(王伴哥云)我说老蔡，你我们两个，也看不在眼里。好酒好肉，则与别人吃，不睬我两个。你有手，我没手？你不与我递酒，我自家不会吃？(王伴哥拿酒壶科，云)众位长者请酒了。罢、罢、罢！我嘴对嘴吃罢。(外呈答云)不像样，得也么？(白厮赖云)哥吃酒，我播菜儿。(做拿下饭与王伴哥递科)(王伴哥张口科)(白厮赖自吃科，云)香喷喷的米罕。(外呈答云)两个馋弟子孩儿，得也么？(蔡员外云)酒且慢行。家童与我唤蔡顺两口儿来，与众长者行一杯酒者。(家童云)理会的。(正末扮蔡顺同旦儿上)(正末云)小生姓蔡，名顺，字君仲，本贯汝南人也。嫡亲的四口儿家属，浑家李氏，一双父母年高。小生幼习文墨，苦志于寒窗之下，学成满腹文章。为因父母在堂，未曾进取功名。小生每行孝道，侍奉双亲。想人子立身，莫大于孝。孝乃百行之源，万善之本也。时遇暮冬天气，纷纷扬扬，下着国家的祥瑞。有父亲在映雪堂上，请众长者赏雪饮酒。家童唤俺两口儿。大嫂，须索走一遭去。当今圣人在位，是好丰稔之年也呵。(唱)【仙吕】【点绛唇】见如今雨顺风调，万民安乐，年光好。圣德过尧，则他这文共武行忠孝。(旦儿云)蔡顺，是好雪也。恰便是银妆成世界，粉填满山川。这雪润陇亩，滋禾稼，天下黎民皆喜也。(正末唱)【混江龙】上合天道，常垂甘露润田苗。这雪单注着多收五谷，广剩仓廒。乡下农民斟村洒，城中上户饮香醪。好收成端的民欢乐，托赖着一人有庆，因此上万国来朝。(云)可早来到也。不必报复，我自过去。(正末同旦儿见科)(正末亏)父亲，您孩儿来了也。(蔡员外云)蔡顺，你来了？今日下着国家祥瑞，我安排酒肴，请众位长者，赏雪饮酒。你同媳妇儿，与众位长者厮见者。(正末云)您孩儿理会的。(正末同旦儿见众长者科)(正末施礼科，云)众位尊长支揖。(旦儿云)万福。(众云)不敢，不敢。(蔡员外云)众位长者在此，非我自夸。此子蔡顺，虽无大才，颇读经典。孩儿行于孝道，不出仕于朝。那堪媳妇润莲，三从四德为先，贞烈贤达第一，朝暮问安视寝，终始无移。老夫知之于心，感于肺腑，十分的见喜。因此上唤他两口儿出来，与众长者捧一杯酒，尽老夫之情也。(刘普能云)据长者仁纯德厚，仗义疏财；富不侈其心，贵不骄其志；每行善事，多积阴功；为子者尽孝，为妇者大贤，皆是老长者修积也。(正末云)众位长者在上。凡人子侍其父母，当尽其孝敬之心。夫孝者，始于事亲，终于事君。盖事君则忠，事亲则孝。想父母养育之恩，至重难报。今蔡顺遵先王之道，读孔圣之书，切思父母深思，重若泰山，岂敢不行孝道也？(众云)先生说的深有理。(员外云)孩儿，你与众位长者，递一杯酒者。(正末云)理会的。大嫂执着壶，我与众位长者递一杯酒。大嫂将酒来。(旦儿云)理会的。酒在此。(正末云)这杯酒，刘普能尊长，满饮一杯。(刘普能云)蔡秀才请。(正末云)不敢，老尊长请。(刘普能云)蔡秀才，是好大雪也。顷刻云迷四野，须臾雪蔽山林。这雪蜂认梨花，采之无香；鹊迷日色，飞之无影。遇此胜时，正好围炉欢饮也。(做饮科)(正末唱)【油葫芦】你看瑞雪纷纷满目飘，将山川粉填了，恰便似蜂蝶乱嚷舞虚嚣。撏绵扯絮飞来到，恰便似杨花乱糁空中落。(刘普能云)蔡秀才，这场大雪，那田地上万种草木，到来春都皆发生也。(正末唱)这场雪润良田万物生，压瘴气滋稼苗。端的是遍街衢蔽阻长安道，恰便似风内剪鹅毛。(云)再将酒来。这杯酒可是周员外，满饮一杯。(周景和云)好波！将来老夫饮。蔡秀才，幸际太平时世，岁稔年丰，感谢天公，降宜时瑞雪，俺正好开筵饮酒也。(正末云)老员外道的是也。(唱)【天下乐】正值着千稔年光瑞雪飘，正好饮香也波醪。将珍羞摆列着，乐醄醄宴赏直到晓。宝鼎内香篆焚，暖炉中兽炭烧，俺可也尽开怀无处讨。(云)兴儿，将热酒来。(兴儿云)小哥，递些促掐酒儿。众位老员外，都是冻了。嘴头子热酒烫肿了，着他怎么吃下饭？(外呈答云)得也么？泼说。(正末云)这杯酒，夏员外满饮一杯。(夏德闰云)秀才请。(正末云)不敢，老员外请。(夏德闰云)秀才，这场大雪，非比寻常。恰便是空中糁玉，云外飞琼。冷飕飕行人迷径，白茫茫归鸟失巢。似这等红炉暖阁之中，理当赏雪饮酒也。(正末云)这雪越下的大了也。(唱)【醉中天】这雪更塞拥蓝关道，尽蔽了九重霄，岭畔寒梅恰便似舒玉梢。(云)将酒来，仇员外满饮一杯。(仇彦达云)老夫饮。这雪真乃国家祥瑞也。(正末唱)这雪普四海添吉兆，仰圣德黎民安乐。满斟白醪，贺丰年万姓歌瑶。(王伴哥云)白厮赖，恰才老蔡不与俺两个递酒。你看小蔡儿，也轻慢俺两个，也不递酒。他小觑俺两个。罢了，气杀也。(白厮赖云)哥不要上气，你若上气，显的就不是旧油嘴了。拿大碗来，倒着酒则管吃。灌的醉了，就打铺在那家里睡。哥，等他爷儿每若无礼，我把他鼻子都咬下他的来。(外呈答云)贼弟子孩儿，得也么？(蔡员外云)酒且慢行。众位长者，非老夫敢僭。则这般饮酒，也不能取其乐。列位长者，都是通文达理的人。幸遇冬寒雪降，指雪为题，每人吟一首诗。有诗者不饮酒，无诗者罚一杯。(仇彦达云)老长者，先从谁起？(蔡员外云)先从刘普能长者起。(白厮赖云)我说老蔡递酒也从他起，吟诗也从他起。他是那一个？他无故则是刘普能。他就是普贤菩萨，我也不让他。(王伴哥云)兄弟说的是。先从你起，你了是我，我了是你。两个油嘴胡说，到底吃的醉了，一齐调鬼。(外呈答云)泼说。(刘普能云)今蒙长者大设华筵，重意相待。老长者单指雪为题，要俺俱各吟诗一首，无诗者罚酒一杯。众位长者恕罪，老夫不才，强搜枯肠，作诗一首，众位长者污目者。(众云)不敢，不敢。洗耳愿闻。(刘普能吟诗，云)碎剪琼花满太空，彤云万里布寒风，拥炉画屋如春暖，诗酒高谈乐盛冬。(众云)高才，高才！(王伴哥云)他便高才，吃了酒了，可不高才。(外呈答云)不高才吃打。得也么？(周景和云)该老夫吟诗也。我诗就了，众位长者恕罪。(众云)不敢，不敢。洗耳愿闻。(周景和吟诗，云)蝶翅飞扬落地轻，风翻柳絮舞零零。滋禾润稼呈祥瑞，万姓讴歌乐太平。(众云)高才，高才！(白厮赖云)高裁做的好衣服。(外呈答云)怎的？(白厮赖云)我说是高裁。(外呈答云)那个高才，得也么？(夏德闰云)该老夫吟诗。我诗就了也，众长者恕罪。(众云)不敢，不敢。(夏德闰吟诗，云)扑面穿帘拂粉墙，飞琼糁玉六花扬。高堂映雪宜欢饮，烂醉笙歌锦瑟傍。(众云)高才，高才！(王伴哥云)我可是他能饮的伯伯。(外呈答云)得也么？这厮。(仇彦达云)该老夫吟诗。我诗就了也，众位长者恕罪。(众云)不敢，不敢。(仇彦达吟诗科，云)一色楼台尽粉妆，随风逐物弄轻狂。低垂帘幕陈佳宴，笑饮忘怀入醉乡。(众云)高才，高才！(白厮赖云)我可其实的快口赛。(外呈答云)得也么？这厮。(蔡员外云)众位长者，高才大德，博学广文，真乃古君子也。老夫疏于学问，草腹莱肠，对着众位长者，也吟诗一首，万望勿哂者。(众云)不敢，不敢。愿闻。(蔡员外云)老夫吟诗也。(做吟诗科，云)密布彤云遍九霄，飞空四野剪鹅毛。羊羔酒泛歌金缕，共享丰年乐事饶。(众云)高才，高才！(正末云)众位老尊长在上，小生无才，也吟诗一首，以尽人之欢也。诗中之意，倘有不周，望众位长者教训者。(众云)不敢，不敢。愿闻。(正末云)小生吟诗也。(做吟诗科，云)凛凛寒风透满怀，遥空顷刻冻云埋。纷纷祥瑞天街落，四海消除黎庶灾。(众云)高才，高才！(王伴哥云)他甚么高才？老蔡，我把你个老猢狲。我两个是客人，倒不让俺吟诗。你爷儿两个是东主，你倒先吟了诗。你意思道他两个是愚鲁之人，不知文义，小量俺两个。不是俺骗你那驴嘴，我把那五言诗八韵赋，长篇短文，我作了勿知其数。量这首雪诗，有何罕哉？拿酒来，我吃一碗，然后吟诗。若吟的不是，每人再罚我一碗。(外呈答云)得也么？倒好了你也。(王伴哥云)我吟诗也，众位长者勿罪。(做吟诗科，云)纷纷瑞雪满阶基，有似杨花上下飞。一轮红日当天照，管情化做一街泥。(外呈答云)可知是一街泥，得也么？(白厮赖云)好，哥也不枉了吟的好诗。真乃是文章的魁首，油嘴的班头。(外呈答云)得也么？这厮。(白厮赖云)古人说：凡会酒席吟诗，不可太多。我学生不吟诗，我如今指雪为题唱个小小的曲儿，曲子名是〔清江引〕，众位长者污耳者。(众云)你唱，你唱。(白厮赖云)曲儿不打紧，听我的歌声宛转。上古秦青善能歌唱，他若听见我唱，他也拱手而伏。众位长者，听我唱赏雪的曲儿。(唱)【清江引】这雪白来白似白厮赖，(云)这雪若还下在席子上，(唱)恰便似一床白绫被。铺在热炕上，盖着和衣儿睡，醒来时化了一身水。(外呈答云)诌弟子孩儿，不甚好。得也么？(夏德闰云)众长者，似这等寒冬雪降，那富豪之家，暖阁内簌毡帘，围炉中烧兽炭，银瓶内斟美酒，轻裘暖帽，骏马雕鞍，富贵任其所愿。有那等贫寒之家，身无遮体之衣，口无应饥之食，战战兢兢，无颜落色，冻剥剥的袖手低头。蔡秀才，你是读书的人，想人生于世，有钱的可是怎生？无钱的可是何如？你试说。我试听者。(正末唱)【那吒令】有钱人最好，锦貂裘暖帽；无钱人困遭，穿补衣衲袄；绕人家乞讨，忍饥寒冻倒。数九天怎过遣？大街上高声叫，战兢兢性命难逃。(夏德闰云)人生在天地之间，贫富分其两等，乃自然之理也。(正末唱)【鹊踏枝】富家郎逞英豪，显奢骄，他每便语话言谈，气势偏高。腆着脯向人前气傲，他把这贫民每当作儿曹。(仇彦达云)秀才言者当也。便好道：衣是人之威，钱是人之胆。今时人，享荣华，受富贵，穿锦绣，住兰堂，乃前生分定也。(正末云)这贫寒富贵，非同小可。(唱)【寄生草】有钱的高堂上常奢侈，无钱的遭贫寒居瓦窑。有钱的列金钗弦管可便心欢乐，无钱的受忄西惶寂寞伤怀抱。有钱的逞轩昂马践红尘道，无钱的向人前缩手口难开，则他这贫穷富贵是天道。(蔡员外云)众位长者，慢慢的饮酒。看有甚么人来？(解子押延岑上)(延岑云)猛烈刚强自古无，平生慷慨不尘俗。见义当为真男子，则是我正直无私大丈夫。某姓延，名岑，字均义。我早生好汉，刚强性鲁，膂力过人。我在那长街市上闲行，因见个年少的后生，赶着个年老的打。我路见不平，将那年少拉将过来，三拳两脚，过打死了。我出首到官，饶我死罪，脊杖了六十，罚我去郑州迭配牢城。时遇冬暮天气，纷纷扬扬的下着这般大雪，身上单寒，肚里无食。解子哥哥，你看这家儿人家，高房子，大门楼，门前马车嚷闹，必是个豪富之家。俺去讨些茶饭食用。(解子云)延岑，你可休走了。(延岑云)哥哥，小人身做身当，岂敢带累你也？(解子云)你若这般，便好。(延岑云)来到门首也。我试叫一声。大主人家，有那怜悯之心，用不了的茶饭，乞讨些食用。(正末云)甚么人在门首，大惊小怪的？我试看去者。(蔡员外云)孩儿也，你试看去。(正末出门见科，云)一条好汉也。兀那壮士，你因何带锁披枷来？(延岑云)哥哥不知。小人平昔之间，刚强怀勇，膂力过人。一日街上闲行，见一个年少后生，赶着个年老的打。我路见不平，把那年少的拉将过来，三拳两脚打死了。我出首到官，免我死罪，脊杖了六十，罚去郑州迭配牢城。身上单寒，肚中饥馁。路打门首过，见车马盈门，小人来乞讨些茶饭食用。(正末云)壮士，你少待片时。(正末进门科，云)俺这家私里外，无人照管。若得这个壮士，与我做护臂，可也好也。我对父亲母亲说去。(正末见蔡员外科)(蔡员外云)孩儿也，甚么人吵闹？(正末云)父亲，门首有小壮士，迭配郑州牢城去。身上单寒，肚中饥馁，来乞讨些茶饭食用。父亲，俺家私卫外，无人照觑。若得这个壮士，与我做了护臂，可也好也。(蔡员外云)孩儿也，与我唤过那壮士来。(正末云)理会的。(正末见延岑云)兀那壮士，俺父亲唤你哩。(延岑云)理会的。(见众长者科，云)众位老长者，小人施礼哩。(蔡员外云)兀那壮士，那里人氏？姓甚名谁？因甚带锁披枷？你说一遍者。(延岑云)小人姓延，名岑，字均义，乃济州历阳人也。我平日之间，刚直性勇，膂力过人。忽朝一日街上闲行，见一个年少的后生，赶着年老的打。我路见不平，将那年少的，三拳两脚打死了。小人出首到官，免我死罪，脊杖了六十，罚去郑州迭配牢城。下着如此般大雪，身上无衣，肚里无食。路打长者门首过，见车马盈门，特来乞讨些茶饭食用。(蔡员外云)哦！原来是这般。兴儿将热酒来，着壮士饮几杯。(兴儿云)烫口的热酒。(蔡员外云)来、来、来，壮士，你满饮一杯。(延岑云)老长者，量小人有何德能，着长者这等错爱？(蔡员外云)壮士，你在患难之中，不必多念。兴儿，将些茶饭来，着壮士食用。(兴儿云)老的也，留着好酒肉待客人，与他吃怎么？看他两个眼，剔留秃鲁的，他是个真贼。(外呈答云)得也么？这厮。(兴儿拿茶饭科，云)来、未、来，一盘卷子，一盘羊肉，你吃、你吃。(延岑云)解子哥哥，你吃一杯酒，吃些茶饭波。(解子云)我饿过了，吃不下也。(卜儿见蔡员外，云)老的，我有句话，可敢说么？(蔡员外云)婆婆有甚么话说？(卜儿云)老身姓延，这个壮士也姓延。我想来一般树上，那得两般花，俺五百年前是一家。我有心认义他做个侄儿，未知老的意下如何？(蔡员外云)婆婆，你心与我皆同，不知这壮士心下如何？你试问他者。(卜儿云)兀那壮士，老身姓延，你也姓延。俺老两口儿，止生了这个孩儿是蔡顺。我想来，一般树上，那得两般花，俺五百年前是一家。我有心认义你做个侄儿，你意下如伺？(延岑云)奶奶，你休逗小人耍。(卜儿云)我见你英雄，并无假意。(延岑云)是真个？多谢了父亲母亲也。(卜儿云)蔡顺，您两个拜你哥哥者。(正末云)哥哥受俺两口儿一拜。(延岑云)兄弟，多谢父亲母亲，一见如故。此恩重如泰山，异日峥嵘．此恩必当重报也。(正末唱)【金盏儿】哥哥你是英豪，逞雄骁。(延岑云)兄弟，我路见不平，把那年少的三拳两脚，就打死了也。(正末唱)致伤人命官司行告，郑州迭配见些功劳。有一日身荣为官爵。青史把名标。博一个马靴白象简，金带紫罗袍。(解子云)这早晚雪下的大了。延岑，俺还要赶程途哩。辞了长者，俺去来。(蔡员外云)家重将来。(家童拿砌末科，云)理会的。(蔡员外云)延岑，与你这一套暖衣，十两银子，做盘费。解子哥哥，与你这五两银子，路上看觑他者。(解子云)谢了长者，小人知道。(延岑拜科，云)谢了父母。(卜儿云)延岑，你路上小心在意者。(延岑云)父亲母亲，您孩儿只今便索长行。久以后不得峥嵘发达便罢，但得一身显耀，您孩儿口中衔铁，背上搭鞍，报今日父母之恩。哥哥、嫂嫂，善侍父母。众位长者恕罪。我出的这门来。解子哥哥，我想来，谁想今日，遇着这一家人家，将我认义做亲，与我衣服钱钞。此恩异日必当重报也。只因刚强性不容，致伤人命入牢城。异日风光身显耀，必报今朝济惠恩。(同下)(刘普能云)蔡长者，量俺有何德能，着长者重意相待。俺酒够了也，长者夫人告辞。(蔡员外云)普能再饮一杯。(刘普能云)不必了，长者恕罪，我出的这门来。周景和，天色晚了也，俺一同回去来。瑞雪纷纷四野垂，围炉开宴捧金杯。知心故友同酬兴，满头风雪醉扶归。(同下)(夏德闰云)刘普能、周景和他二人去了，仇彦达，俺也回去来。长者恕罪。出的这门来，天色晚了也。深蒙良友大张筵，美酒盈樽喜笑喧。忘杯横饮无拘系，不负三冬瑞雪天。(同下)(王伴哥云)白厮赖，他四位长者，都回去了。俺两个每人再吃两碗回去罢。(白厮赖云)哥也，俺打刺孙多了，您兄弟莎搭八了，俺牙不约儿赤罢。(外呈答云)且打番语，得也么？(王伴哥云)依着兄弟回去来。今日个俺来油嘴，吃东西恰是饿鬼。我如今跑到家里，再吃上五碗雪三盆凉水。(二净下)(蔡员外云)众位员外都回去了也。夫人媳妇儿，无甚事，俺回后堂中去来。(正末云)父亲？俺回后堂中去来。(唱)【尾声】俺可便离了画阁兰堂，举步登途道，赏瑞雪排筵罢却。(蔡员外云)孩儿也，为人在世，得欢当作乐，莫负眼前光景也。(正末唱)咱人便休把时光虚度了，(蔡员外云)今日赏雪饮酒，都皆沉醉也。(正末唱)尽今生乐酶酶，饮香醪，满捧羊羔。宝鼎龙涎香未消，则他这银台上蜡烧。他每都觥筹欢笑，(旦儿云)蔡顺，今日父母十分欢喜也。(正末云)俺为子者，要孝当竭力也。(唱)则愿的一双父母寿年高。(同下)第二折(卜儿抱病同蔡员外领净兴儿、旦儿上)(卜儿云)四肢老弱身无力，呵吁，两鬓斑皤病已深。老身延氏，为因上庙烧香去，我赶头香，起的早了些儿，感了些寒气，一卧儿不起，饮食少进，睡卧不宁。争奈老身年纪高大，肌体尫羸，我那里耽的这般病证？这两日身心恍惚。老的也，我的病越沉重了也。(蔡员外云)婆婆，便好道：天有不测风云，人有旦夕祸福。你这病是轻灾浮难，不必忧心。婆婆，将息病体，省可里烦恼也。(卜儿云)媳妇儿，蔡顺孩儿那里去了也？(旦儿云)蔡顺去街市上，与婆婆请医士去了也。(蔡员外云)婆婆，想人皆养子，无过蔡顺孝。俺幸遇此子，立身壮志．正好同堂欢乐。婆婆，你耐心守病也。(卜儿云)老的也，我这病有添无那减了也。媳妇儿，等孩儿来时，报复我知道。(旦儿云)理会的，我在门首望者，蔡顺这早晚敢待来也。(正末上云)小生蔡顺是也。为因老母，庙上烧香，感了些风寒，见今病枕着床。嗟乎！年纪高大，肌体尫羸，值此病证。俺为子者何忍乎？小生对天祷告：愿将己身之寿，减一半与母亲。愿母亲寿活百岁有余，方表人子之孝也。小生为母不安，这些时衣不解带，废寝忘餐，忧凄不止。似此可怎了？小生恰才去那周桥左侧，请下个医士，调治母亲的病证，太医随后便来也。小生见母亲，走一遭去。蔡顺也，切思老母养育之恩，何以报答也？(唱)【商调】【集贤宾】则俺那老萱亲在堂年迈高，小生我想恩养育痛悲号。俺母亲偎于湿三年乳哺，更怀耽十月劬劳。我母亲抬举的立志成名，生长的貌类清标。方信养生送死防备老，忆深恩我未报分毫。谁承望尊堂病已深，则俺这幼子泪如浇。(兴儿云)小哥少烦恼，奶奶年纪高大了也。奶奶睡倒身疲倦，起来不思馔。心恍神不宁，头晕眼睛转。脸上皱纹多，手上青筋乱。你若到家中，奶奶不死也气断。有的性命活，也是棺材楦。(外呈答云)贼弟子孩儿，得也么？(正末云)阿！好是烦恼人也呵。(唱)【逍遥乐】俺母亲骨岩岩身躯老耄，(带云)叹母亲这病，(唱)恰便似风里杨花，水亡幻泡。(兴儿云)小哥不要心焦，到家里把奶奶的病，我替他害了罢。(正末唱)好教我便展转的添焦，俺母亲眼睁睁病枕难熬。我可便心似油煎身如火燎，仰穹苍痛哭嚎啕。(带云)蔡顺一片孝心，惟天可表也。(唱)则愿的母病安妥，父命延长，子寿愿夭。(云)来到门首也。(见旦儿科，云)大嫂，你在这里做甚么？(旦儿云)蔡顺，母亲这一会儿，觉沉重了也。恰才唤你来，我说你请太医去了。你过去见母亲去。(正末云)似此可怎了也？我去见母亲去。(做见卜儿科，云)母亲，您孩儿恰才周桥左侧，请下个高手的医者，便来调理母亲的病证。母亲，今日病体如何？(卜儿云)孩儿，我这一会儿不见你，不由我心中思想。我这病看看至死，不久身亡，眼见的无那活的人也。(蔡员外云)孩儿也，你母亲寿年高大，值此风雪之寒，寝馔俱废，朝暮不能动履，命在顷刻之间，岂能相保？孩儿，如此如之奈何？(正末云)父亲，岂不闻圣人云：父母有疾，人子忧心，无所不用其情。怎敢时刻懈怠也？想母亲止生您孩儿一个，今立身成名，岂不知父母鞠养之恩？您孩儿为母不安，这些时衣不解带，寝食俱废，忧凄不止，行坐之间，犹如失魂丧魄。您孩儿对天祷告：愿将己身之寿，减一半与母亲，愿母亲寿享百岁有余，方称您孩儿之愿也。(卜儿云)孩儿也，想人子之心，奉母莫大于孝。你的孝情，我尽知也。今老身命已将危，乃人之大限，你父子免劳忧虑。儿也，我眼见的无那活的人也。(旦儿云)蔡顺，你请的太医，这早晚不见来？(正末云)大嫂，预备下茶汤，太医这早晚敢待来也。(正净扮太医上，云)我做太医最胎孩，深知方脉广文才。人家请我去看病，着他准备棺材往外抬。自家宋太医的便是，双名是了人。若论我在下手段，比众不同。我祖是医科，曾受琢磨。我弹的琵琶，善为高歌。好饮美酒，快口赛肥鹅。那害病的人请我，我下药就着他沉疴。活的较少，死者较多。(外呈答云)名不虚传，得也么？(太医云)我这门中，有个医士，姓胡，双名是突虫，他老子就唤是胡萝卜。我和他两个的手段，也差不多，俺因此上结为兄弟。有人家来请我看病，俺两个一同都去的，少一个也不行。我看病，兄弟便下药；兄弟看病，我便下药。俺两个说下咒愿：有一个私去看病的，嘴上就生僵疙疸。今日有本处蔡秀才来请我，说他母亲害病，请我去下药，我使人约兄弟去了也。我在周桥上等着兄弟，这早晚敢待来也。(净扮糊突虫上，云)我做太医温存，医道中惟我独尊。若论煎汤下药，委的是效验如神。古者有卢医扁鹊，他则好做我重孙。害病的请我医治，一贴药着他发昏。(外呈答云)得也么？这厮。(糊突虫云)在下是个太医，姓胡，双名是突虫，小名儿是胡十八，祖传三辈行医。若论我学生的手段，我指上不明，医经不通。人家看病，先打三钟两碗瓶酒，五个烧饼，吃将下去，就要发风。看病不济。我吃食倒有能。(外呈答云)两个一对儿，得也么？(糊突虫云)我这医门中有个医士，姓宋，双名是了人。俺两个的手段，都塌八四，因此上都结做弟兄。他为兄，我为弟。人家来请看病，俺两个都同去，少一个也不行。宋无胡而不走，胡无宋而不行。胡宋一齐同行，此为胡虎乎护也。(外呈答云)念等韵哩，得也么？(糊突虫云)早间宋先儿，使人来请我，说蔡秀才的母亲害病，请俺下药，有哥在周桥上等着我哩，见咱哥走一遭去。可早来到也。(做见科，云)哥也，你兄弟来迟，莫要见罪，若要见怪，哥就是虾蟆养的。(外呈答云)得也么？这厮。(太医云)你还说嘴哩？你平常派赖。冬寒天道，着我在这里久等，险些儿冻的我腿转筋。(糊突虫云)哥也，休怪您兄弟来迟。我有些心气疼的病，今日起的早了些儿，感了些寒气，把你兄弟争些儿不疼死了。你兄弟媳妇儿慌了，请了太医来，与了我一服药吃，我才不疼了。(外呈答云)你是太医，怎么又吃别人的药？(糊突虫云)我的药中吃，是我也吃了。(外呈答云)可怎么不中吃？(糊突虫云)我若吃了我自家的药呵，我这早晚，死了有两个时辰也。(外呈答云)你可是卢医不自医，得也么？(太医云)兄弟，自从俺打官司出来，一向无买卖。(外呈答云)为什么打官司来？(太医云)俺两个为医杀了人来。(外呈答云)两个一对儿油嘴，得也么？(太医云)兄弟，今日蔡长者家婆婆害病，请俺去下药。他是财富之家，俺到那里，他有一分病，俺说做十分病；有十分病，说做百分病。到那里胡针乱灸，与他服药吃。若是好了，俺两个多多的问他要东西钱钞。猛可里死了，背着药包，望外就跑。(外呈答云)得也么？这厮。(糊突虫云)哥也，言者当也。凭着俺两个一片好心，天也与半碗饭吃。(外呈答云)得也么？(太医云)兄弟俺去，可早来到也。报复去，道有两个高手的医士来了也。(家童云)您则在这里，我报复去。(做报科，云)报的长者得知：太医来了也。(蔡员外云)道有请。(家童云)理会的。有请。(糊突虫云)哥也，看仔细些，莫要掉将下来。(外呈答云)怎的？(糊突虫云)是！有请，有请。(外呈答云)慌做甚么？得也么？(太医云)俺是个官士大夫，上他门来看病，消不的他接待接待，就着俺过去？(外呈答云)你休要怪他，他家有病人。过去罢。(太医云)好儿，看着你的面上，老子过去罢。(外呈答云)这厮做大，得也么？(太医做让科，云)兄弟请了。(糊突虫云)不敢，兄长请。(太医云)贤弟请。(糊突虫云)兄长差矣。想在下虽不读孔孟之书，颇知先王之礼。岂不闻圣人云：徐行后长者谓之弟，疾行先长者谓之不弟。耕者让畔，行者让路。长者为兄，次者为弟。兄乃我之长，我乃兄之弟。既有长幼，须分尊卑。先王之礼，亦不差矣。我若先行，我就是驴马畜生。真油嘴也。(外呈答云)什么文谈？得也么？(糊突虫云)不敢，不敢。吾兄请。(太医云)不敢。贤弟乃善良君子，我乃是愚鲁之人，区区无寸草之能。贤弟有九江之德，据贤弟医于病，神功效验；治于病，多有良方。贤弟乃大成之人，我乃蛆皮而已。我若先行，我学生就是真狗骨头之类也。(外呈答云)得也么？泼说！过去了罢。(做见卜儿科)(太医云)老母恹恹身不快，(糊突虫云)太医下药除患害。(太医做拿左手科)(糊突虫做拿右手科)(太医云)看俺双双把脉。(太医拿卜儿左手科)(唱)【南青哥儿】入门来审了他这八脉，(糊突虫拿卜儿右手科)(唱)瘦伶仃有如麻秸。(太医唱)俺快把这药包儿忙解开。(糊突虫云)可怜也，脉息不好了。(唱)快疾忙去买，(太医唱)快疾忙占买。(正末云)太医，买甚么？(太医唱)去买一个棺材，(糊突虫唱)去买一个棺材。(外呈答云)几时了，得也么？(太医拿药包儿打倒卜儿科)(卜儿云)打杀我也。(外呈答云)他是病人，怎么打他？(太医云)不防事，不防事。还好哩，还知疼痛哩。(外呈答云)不知疼痛，可不死哩？得也么？(太医云)胡先儿，他这个是甚么病？(糊突虫云)吾兄！不是我夸嘴。我恰才觑了他面目，审了他脉息，你摸他这半身子如火相似，他害的是热病。(太医云)你又胡说了。他这个脉息，跳的有一寸高，你怎说是热病？你看他这半边身子，如冰一般凉，他害的是冷病。(糊突虫云)吾兄也，不难把老人家鼻子为界，用一条绳拴在他鼻头上，把这绳儿扯下来，就地下钉个橛儿拴住。你医这左半边冷病，我医这右半边热病。吾兄弟意下何如？(太医云)好、好、好。俺两个说的明白。假似你一服药，着老人家吃将下去，医杀了这右半边呵呢？(糊突虫云)管不于你那左半边的冷病事。(太医云)说的有理。(糊突虫云)假若你一服药，着这老人家吃将下去，医杀了你那左半边呵呢！(太医云)管不干你那右半边的热病事。(糊突虫云)我说假似走了手，都医杀了呵呢？(太医云)管大家没事。(外呈答云)诌弟子孩儿，得也么？(蔡员外云)太医，你如今下一服甚么药？(太医云)我如今下一服是夺命丹，第二服促死丸。(蔡员外云)你为甚么与他两样药吃？(太医云)你不知道，我有主意。两样药吃下去，着这老人家死也死不的。活又活不的。(外呈答云)得也么？这厮。(糊突虫云)蔡老官儿，你要你这婆婆好么？(蔡员外云)可知要好哩。(糊突虫云)我有个海上方儿，用一庄物件，你舍的么？(蔡员外云)要我这婆婆好，不问要甚么，都舍的。(糊突虫云)把你这两只眼，拿尖刀子剜将下来，用一钟热酒吃将下去，你这婆婆就好了。(蔡员外云)他便好了，我可怎么了？(糊突虫云)你敢柱着明杖儿走。(外呈答云)得也么？这厮胡说。(蔡员外云)住、住、住，你两个休要胡厮嚷。你二位端的那一位高强？让一个医了罢。(二净拿着药包，一递一个打着念科)(太医打糊突虫，云)我能调理四时伤寒，(糊突虫打太医，云)我善医治诸般杂证。(太医云)我厅小儿吐泻惊疳，(糊突虫云)我治妇女胎前产后。(太医云)我会医四肢八脉，(糊突虫云)我会医五劳七伤。(太医云)我会医左瘫右痪，(糊突虫云)我会医紧痨慢痨。(太医云)我会医两腿酸麻，(糊突虫云)我会医四肢沉困。(太医云)我会医口苦舌涩，(糊突虫云)我会医胸膈膨闷。(太医云)我会医瘸臁跛臂，(糊突虫云)我会医喑哑痴聋。(太医云)我会医发寒发热，(糊突虫云)我会医发傻发风。(太医云)我会医水蛊气蛊，(糊突虫云)我会医头疼额疼。(太医云)我会医胸膛上生着孤拐，(糊突虫云)我会医肩膀上害着脚疔。(太医云)老长者着俺下药，(糊突虫云)将这个老人家丧了这残生。(太医云)用凉水满满的一碗，(糊突虫云)用巴豆足足的半升。(太医云)着这一个老人家吃将下去，(糊突虫云)叫唤起满肚里生疼。(太医云)登时间直肠直肚，(糊突虫拿药包打倒卜儿科，云)泻杀这小老妈妈，也是场干净。(外呈答云)贼弟子的孩儿，去了罢！去了罢！(打二净下)(正末云)父亲，今母亲得病，积日之久。四肢无力，身体飘然，似此如之奈何？(蔡员外云)孩儿，我试问婆婆者。婆婆，你这些时饮食不进，你心中可想甚么食用？(卜儿云)老的也，我心中想一味东西食用。奈是冬寒天气，则怕无有此物。(正末云)母亲想什么食用？对您孩儿说者。(卜儿云)孩儿也，我想那春暮天桑堪子食用。但得三两枝儿吃下去，则怕我这病减了也。(正末云)既然母亲思想桑椹子食用，您孩儿不问那里，务要寻来奉侍母亲。(卜儿云)孩儿也，我这会有些昏沉。媳妇儿，扶我去后堂中去来。我冒风寒着床垂命，为子者堂前孝敬。但得那美甘甘桑椹充饥，医可了我恹恹疾病。(同下)(蔡员外云)孩儿也，你母亲思想桑椹食用。况值盛冬时节，万木凋零，便有黄金，也无处买也。你母之命，仰望神天加护。他病痛苦淹缠，良方治不痊。我暂把愁眉放，生死任从天。(下)(正末云)母亲思想桑椹子食用，奈是寒冬天气，可那得此物来？兴儿，与我后园中快设香案，安排祭祀礼物，我祷告神天去者。(兴儿云)小哥说的是。前堂上人杂，后园中静悄悄的。问神天求的几个桑椹子，救奶奶的命。若无桑椹子，马莲子也罢，吃下去倒消食。(外呈答云)得也么？这厮。(正末云)来到这后园中也。兴儿，抬过香案来者。(兴儿云)理会的。(做抬香案科，云)放下这香案，摆下三牲。小哥，都有了也。(正末云)兴儿，休要打搅。你且前后执料去者。(兴儿云)我也寒冷了。小哥，你便烧香，我灶窝里向火去也。(下)(正末烧香科，云)皇天后土，三界神祗。此一炷香不为别，有母延氏，年七十五岁。见今病枕在床，积日之久，未能得愈。切思父母之恩，未尝顷刻下怀。今母亲有疾，为子者岂可不尽其心！小生这些时衣不解带，寝食皆废，忧凄不止。今母亲沉重，投药不效，空劳无功。不期母亲思想桑椹子食用。寒冬天气，朔风遍起，万木凋零，怎生得那桑椹子来？伏望神明可怜，怎生得天上降下几个桑椹子来．救济俺母亲病体痊可。愿将蔡顺已身之寿，减一半与母亲。愿母亲寿活百岁余年，方表人子之道也。百行由来孝为先，人心尽孝理当然。椹子若能天降下，救济慈亲病体痊。(拜科)(唱)【梧叶儿】列香案虔诚拜，设奠祀专意祷。但能够那树上发柔条，结几个桑椹子，摘将来医济的好。我这里望青霄，哎！神也保祐的母安乐呵，惟愿的可便长生不老。(云)小生对着神天，将头也磕破了，滴下来的泪珠儿，可都成冰了。这一会儿。觉有些昏沉。我搭伏着这香案，暂且盹睡者。(做睡科)(增福神领鬼力上，云)荡荡神威气象宽，亲传敕令下瑶天。只因人子行纯孝，吾神驾雾腾云到世间。吾神乃上界增福神是也。我身居逍遥之境，自在之乡，掌管人间贵贱寿夭增福延寿之事。行善者增添福禄，作恶者减算除年。今因下方有一人，姓蔡，名顺，字君仲，其妻乃李氏润莲。他两人每行孝道，侍奉亲闱，朝暮问安视寝，未尝有懈心。他们母亲延氏，见今染病在床上，药饵不能调治。今冬寒时月，母思桑椹子食用。此人在后花园中设其香案祭物，对天祈祷，叩头出血，滴泪成冰，又愿将己身之寿，减一半与他母亲，愿他母寿活百岁有余。此人一念诚孝，通于天地，感动神灵。吾神亲传上帝敕令，将冬天变做春天。着大众神将，今夜晚间三更时分，降甘露瑞雪，满山遍峪。但有的桑树，都生桑椹子。着蔡顺摘将去，献与他母亲食了呵，他那病体必然痊可。有此人在后园中焚罢香，搭伏着吞案，盹睡着了也。恐防蔡顺不知，吾神驾起祥云，直至此人宅上托梦，走一遭去。按落云头，可早来到他家前堂上也。鬼力与我唤将蔡氏门中家宅六神来者。(鬼力云)理会的。蔡氏门中家宅六神安在？(门神、户尉上)(门神云)积善门阑瑞霭生，手执斧钺镇宅庭。刚强正直无邪僻，以此人间为正神。小圣乃蔡氏门中门神是也，此一位乃户尉之神。今有蔡顺的母亲，病枕在床，俺家宅六神不安。因蔡顺至孝，感动神明，通于天地。有增福神降临在堂，呼唤六神，俺二神见上圣去。可早来到这前堂上也。鬼力报复去，道有门神、户尉来了也。(鬼力云)理会的。报的上圣得知，有门神、户尉来了也。(增福神云)着他过来。(鬼力云)理会的，过去。(做见科)(门神云)呀、呀、呀，早知上圣来到，只合远接。接待不着，勿令见罪。上圣呼唤小圣有何法旨？(增福神云)门神、户尉，您且一壁有者。(外扮土地、井神同灶神、净厕神上)(土地云)吾乃土地神，秉性纯和福自臻。常居正道，永镇家庭。晨昏香火，悉把吾尊。招财进宝臻佳瑞，合家无虑保安存。(井神云)吾乃井泉神，节操坚刚民自称。将流波积聚，彻底澄清。身无点污，洁似寒冰。井中常喜祯祥现，兆应家宅百事亨。(灶神云)吾乃是灶神，一家之主我为尊。终朝火燎，每日烟熏。炭头般像貌，墨锭般法身。纵然荤素不离口，争奈终日缩灶门。(净厕神云)吾乃是厕神，我一生无始终。我坐的是净桶，玩的是粪坑。尿长溺一脸，屎长污一身。何曾得闻清香味？每日人来把屁熏。(外呈答云)两个一对，得也么？(土地云)众神都来了也。今有蔡顺母亲，病体不安。此子至孝，通于天地，感动上界。增福神在堂呼唤，不知为何？俺见上圣去。来到这前堂上。鬼力报复去，道有土地等神来了也。(鬼力云)理会得。(报科，云)报的上圣得知，有土地等神来了也。(增福神云)着他过来。(鬼力云)理会的。过去。(做见科)(土地云)呀、呀、呀，早知上圣到来，只合远接。接待不着，勿令见罪。(井神云)上圣，小圣失于迎迓，勿以见责也。(灶神云)早知来到，快跑远接。跑的紧了，一定吃跌。(外呈答云)甚么文谈？得也么？(厕神云)早知上圣来到，慌忙迎笑。若还不笑，凿个藜暴。(外呈答云)两个一对泼说，得也么？(土地云)上圣，呼唤俺家宅六神有何事也？(增福神云)您六神听者：为蔡顺母见今病枕不安，药饵不能医治。他母亲想桑椹子食用，奈是寒冬天气，无处求取。此子至孝，通于天地，感动上帝之心。今吾神传上帝敕令，特降桑椹子，救他母亲之病。恐此人不知，吾神故来托一梦警。有蔡顺在后园中，烧罢香昏沉而睡。您六神随着我托梦去来。(众云)有劳上圣下降，俺跟上圣去来。(增福神同六神见正末科)(增福神云)来到这后园中，此人真个睡着了也。我试唤他者，蔡顺！蔡君仲！(灶神云)蔡炒肉。(厕神云)蔡里虫。(外呈答云)这厮，得也么？(正末做惊醒科)(唱)【醋葫芦】不由我战兢兢的添怕怖，悠悠的魂魄消。我则见众神祗簇拥一周遭，莫不是身边犯下甚么罪恶？(增福神云)蔡顺休惊莫怕也。(正末唱)他可便单题着咱名号，我须索从头至尾问个根苗。(跪科，云)何方大圣？甚处灵神？通名显姓者。(厕神云)上圣，这小蔡儿最促掐。他前日望着我嘴头子上放了个屁。把我牙进掉了，我正要摆布他哩。(外呈答云)这厮且打搅。(增福神云)蔡顺，俺非外道邪魔。吾神乃上界增福神是也，这六位是您家宅六神。因你母亲病体不安，寒冬天气，想桑椹子食用。为你虔诚恳祷，祈求此物，叩头出血，滴泪成冰，愿将己身之寿，减一半与你母亲。因你至孝，感动天地。今吾神传上帝敕令，将冬天变做春天。今夜三更时分，命大众神祗降甘露瑞雪，满山遍峪，但有桑树，都生了椹子，任你摘来，与你母亲食用，自然病体安愈。你听者，这孝乃万善之本，百行之源。忠孝乃人之大节也，非忠不以为巨，非孝不以为子。凡人子事亲之际，无所不用其诚。要居则致其敬，养则致其乐，病则致其忧，丧则致其哀，祭则致其严，此是人子之大孝也。你听者：父母恩深比昊天，嗟乎病体实堪怜。子行大孝诸神祐，永播芳名万古传。(正末拜众神科，云)感谢上圣也。(唱)【后庭花】我怎消的众神灵下紫霄，驾祥云香雾绕。凛凛神威人，堂堂美像貌。赴天朝，亲传敕诏。为慈亲病重倒，因愚男尽孝道。后园中诚意祷，感天神来护保。枯桑上长出嫩条，香甘甘子结的饱。我摘将来盘内托，母亲行将孝意表，母亲行将孝意表。(增福神云)你那母亲，若食了这桑椹子，可自然病体安乐也。(正末唱)【青哥儿】吃了呵但能得尊堂、尊堂安乐，我做一坛水陆、水陆大醮。(增福神做推正末科，云)休推睡里梦里。(众神随下)(正末醒科)(唱)呀！原来是一枕南柯梦已觉。恰才那空中神道，与小生梦里相交，细说根苗，着我欢展眉梢。小生这些时耽着忧怀着闷受煎熬，恰才呵听说罢喜孜孜开怀抱。(旦儿上，云)蔡顺，你为何大惊小怪的？(正末云)大嫂，你不知。我因母亲思想桑椹子食用，奈是寒冬天气，无处寻取。我恰才祷告上天，觉一阵昏沉，睡着了，梦见增福神同家宅六神来托梦。增福神言说，因我孝心感动天地，把冬天变做春天。今夜三更时分，着大众神祗降甘露瑞雪，满山遍峪，但是桑树，都结桑椹子。着我摘来，孝奉母亲，他自然无病也。(旦儿云)蔡顺，你的孝意真诚，因此上有这等感应也。(正末云)兀的不天色阴了也。(旦儿云)蔡顺，这天色定然是雪也。(正末云)兀的不欢喜杀小生也。(唱)【尾声】可又早飕飕的风力峭，惨惨的冻云罩。他道是三更时分雪花飘，小生我深山中摘桑我可也不惮劳。怎敢把神灵违拗？(云)小生摘将那桑椹子来，母亲若吃下去呵。(唱)恰便是灵丹入腹可又早病儿消。(同旦儿下)第三折(桑树神上，云)园内开花我最奇，封为绫锦树神祗。蚕虫食叶生丝广，结果能充腹内饥。吾神乃桑树神是也。我枝叶荣旺，生长青肥。桑条弄翠影，桑叶有阴浓。那山妻采叶，喜柔条续续连青。稚子攀枝，爱紫椹重重带黑。吾神根蟠数丈，岁久年深，助蚕作茧，广织纱罗。吾神在园林中显耀，惟我独魁也。奉上帝敕令，封君神为绫锦之神。今因凡间有一人，姓蔡，名顺，字君仲。此人平生本分，孝顺双亲。因他母亲病体不安，如今冬寒天气，思想桑椹子食用。为此人孝心感动天地，奉上帝敕令，今夜三更时分，着大众神祗降甘露瑞雪，着吾神树上生桑椹子出来。蔡顺摘去，侍奉他母亲食用，就着他母亲病体安康。既有敕令，不敢有违。吾神往山林中知会众神，走一遭去。蒙敕令亲到山场，着那遍树上枝叶荣芳。桑椹子今宵就结，与蔡顺孝奉萱堂。(下)(风伯领鬼力上，云)巽位当权显耀雄，扬尘簸土罩乾坤。喜时清气人皆爽，怒后掀翻太华峰。吾神乃上界风伯神是也，专管一年四季和炎金朔。吾神随雷电震动乾坤，助飞雹浑弥宇宙。喜时尘土不动，怒时巨浪翻波。刮的那太岳山头岚峰动，地轴天关上下摇。今为下方为人者，姓蔡，名顺，字君仲。此人坚心孝道，因他母亲病体不安，思想桑椹子食用。况值冬寒时月，无处求取。此人至孝，感动天地，将冬天变做春天，着俺众神祗今夜三更时分，降甘露瑞雪，将山林下桑树，都滋长椹子出来，着蔡顺摘去，侍奉他母亲，病体自然痊可。吾神领了上帝敕令，待众神来时，自有主意。鬼力望者，这早晚众神敢待来也。(雪神同雨师领鬼力上)(雪神云)万里冰花六出寒，满空祥瑞蔽天关。顷刻变成银世界，须臾妆作玉江山。吾神乃上界雪神是也，这一位是雨师。吾神居于琉璃之宫，玉树之洞，住西天佛国世界。按乾坤之道，而分阴阳。温则为雨露，寒则成霜雪，能滋五谷，尽喜万民。今因下方有一人，姓蔡，名顺，字君仲。他母亲病体不安，孝心感动天地。上帝命俺众神，将冬天变做春天。今夜里三更时分，着吾神降雪，尊神降雨。将山中桑树，都生椹子，着蔡顺摘去，奉母病愈，方显俺的顺天感应也。有风神在空中等侯，速驾云端，走一遭去。远远的不是风神在此？(做见科)(雪神云)呀、呀、呀，吾神来迟，乞恕其罪也。(风神云)尊神，因蔡顺一事，既蒙上帝敕令，不敢有违。等雷公、电母来时，俺同降甘泽瑞雪，生出桑椹，救蔡顺的母亲病证。云头起处，敢是雷公、电母来也？(雷公、电母领鬼力上)(雷公云)隐隐声闻万里惊，电光雨势遍山村。天下一声雷震地，人间万物已知春。吾神乃上界雷公是也，这一位是电母。吾神形容猛壮，性烈刚强，震塌乾坤，劈开山岳。惊枯木而发生，震蛰虫而出户。怒轰云汉，恶荡百川。今因下方有一人，姓蔡，名顺，字君仲。他母亲染病，想桑椹子食用。有蔡顺孝心，感动天神。上帝命俺大众神祗，今夜三更，降甘露瑞雪，满山林中，但是桑树，都生桑椹子，着蔡顺摘去奉母治病，方显神灵鉴察也。俺众神既奉敕令，不敢有违。今有风神在空中等侯，电母，俺去来。那云端里，兀的不是众位尊神在此？(做见众神科)(雷公云)众位尊神，吾神与电母来了也。(风神云)雪神、雨神、雷公、电母，都来了。您众位尊神，为因下方蔡顺奉母一事，您都知上帝敕令么？(众神云)俺都知上帝敕令也。(风神云)既知上帝敕令，俺神灵岂敢有违？天色已晚也。今夜至三更，吾神显耀威力，起一阵寒风，着雪神微微的降一阵瑞雪。等雪住时，吾神再助一阵和风，将冬天变做春天。着雷公发一声霹雳，震动山林，电母荧煌闪烁，光走金蛇，雨师下一阵甘雨。着遍山野桑树上，舒青叶，长翠条，都生出桑椹子来，着蔡顺摘奉母亲，病体指日而安，方显神灵感应也。鬼力，是多早晚时候也？(鬼力报科，云)报的尊神得知，夜至三更也。(风神云)夜至三更也。您众神祗各显神力，吾神刮起寒风来。兀的不寒风起了也。(众神云)是好寒风也。(风神云)雪神可随着这风，下一阵瑞雪。(雪神云)吾神降一阵瑞雪。兀的雪下了也。(众神云)是好大雪也。(风神云)雪够了也。吾神将冬天变做春天，助起这和风来。兀的不和风起了也。(雷公云)吾神显耀威力，震一声霹雳。兀的不雷响了也。(雷响科)(众神云)是好雷声也，(风神云)电母，可随着雨师，行一阵甘雨者。(电母云)吾神掣起这电光来。(雨师云)吾神行一阵雨。兀的不雨下了也。(众神云)是好甘雨也。(风神云)风雷雨雪都有了。吾神不敢久停久住，俺众神只回上帝话，走一遭去。一夜枯桑尽发荣，寒冰天气转东风。年高母疾重安乐，着他寿享人间百岁终。(同下)(延岑领偻儸上，云)几番摆阵靠山崖，阔剑长枪雁翅排。半垓劣缺搊搜汉，俺这里杀死敌军誓不埋。某乃五娄大王延岑是也。某幼习战策，广看兵书，英雄出众，胆略过人。有拔刀相助之威，扶弱欺强之志。因我在前，路见不平，致伤人命。自己出首到官，谢勘官可怜，将我迭配郑州牢城。行至半途，值着风雪，身上单寒，肚中饥馁，去蔡员外家乞讨茶饭来。不料蔡员外的夫人，他也姓延。因与我同姓，认义我为侄男，我拜他两口儿做父母。老夫人跟前，止生了一子，名唤蔡顺，此人十分孝顺。多蒙老员外斋发了我暖衣一套，白银十两，又与了解子钱物。谁想那解子施恻隐之心，半途中开了枷锁，放了我。某不敢回家，不得已我也聚集了五千人马，在此山中落草为寇。这山名为五娄山。俺这里高山崄崚，阔涧湾环，山岭崚。，道路崎岖，树林密稠，水波汹涌。某声名传四野，敌兵唬胆寒。俺这里水欺东大海，山压太行山。人见某英勇，就呼某为五娄大王。某虽为贼盗，仗义疏财，索性公平，不夺小客之钱，岂图他人富贵。昨夜三更，下了一阵大雪，天气如春之暖。忽然雷声响亮，电掣金光，又下了一阵甘雨。未知主何凶吉？那山林中则怕有惊出来的狼虫虎豹，某如今领着半垓小偻儸，巡山走一遭去。昨宵雨雪净尘垓，今日英雄下峻崖。这一去军收锣鼓登山寨，马驮虎豹上山来。(同下)(正末同兴儿提篮儿上)(正末云)小生是蔡顺是也。昨日梦中见增福神，言说小生孝心感动神天，道三更时分，降甘泽瑞雪，那山林中，但是桑树上，都生出桑椹子来，任小生摘来，侍奉母亲。三更前后，果然降了一阵雪，下了一阵雨。小生今日，将着篮儿去山中摘桑椹子，走一遭去。俺母亲似这等身体不安，几时是好也？(唱)【中吕】【粉蝶儿】每日家腹内思量，则我这孝心肠岂能敢忘？忧的是老尊堂卧枕眠床。我可便受驱驰，耽辛苦，满腹愁何曾展放？不由我心内忄西惶。俺母亲害的个病容颜，全不是旧时模样。(云)则不小生行孝，想古者多有行孝之人也。(兴儿云)小哥，想上古贤人，那几个行孝？区区愚鲁，不知古往之事。小哥，试说一遍兴儿听者。(正末唱)【醉春风】有一个董永卖亲身，黄香扇枕凉，郯子鹿乳奉萱堂。这三人万代可便讲，讲。则愿的老母安康，病体健，町便是俺子孙兴旺。(兴儿云)小哥，昨夜三更，舒手不见掌。刮了阵风，下雪下雨，雷声闪电，一夜无休。雷骨碌碌的响将来，赶着我打，唬的我跪在灶窝里躲了。那雷骨碌碌响着寻我，他寻不着我也。他说：罢，罢，我还响了去罢。(外呈答云)诌弟子孩儿，得也么？(正末云)增福神说道：三更前后，降甘泽瑞雪，山中就有桑椹子，着我摘将来，侍奉母亲。果然降了一阵雪，下了一阵雨。这的是人有所愿，天必从之。(唱)【迎仙客】昨夜个瑞雪飘，雨汪洋，仰天外黑黯黯可便云雾长。融融的便暖如春，轰轰的便雷震响，影影的便电走金光，感应的祥瑞舞甘泽降。(兴儿云)小哥，你看这山林中，青山绿水，有如画意，堪入丹青之手也。(正末云)不觉的来到这大山中，是一派好山色景致也。(唱)【红绣鞋】看山色晴岚一样，看山峰高彻空苍，看山景叠翠蕊芬芳。看山林难描画，看山涧水流长，端的是山中堪玩赏。(云)我贪看这山中景致，可忘了去寻桑树。我转过这隅头，下的这山坡来。兀的不是个桑园。(做惊科，云)呀、呀、呀，你看这园中桑树上，都结下椹子。感谢神天保佑。小生放下这篮儿，我摘这桑椹子者。(兴儿云)小哥，你便摘，我便口赛。撑杀我，往家抬。(外呈答云)得也么？(正末做摘桑椹子科)(唱)【上小楼】我这里不索自忙，桑椹子园中开放。我可便举手攀枝，摘将下来，侍奉萱堂。一半红，一半黑，篮中各放，我这里便谢天公可怜垂降。(云)我将这椹子，摘满这篮儿也。(做提篮儿科，云)小生觉我这身子，有些困倦。我在这桑树下，暂且停止者。(兴儿云)小哥，我跟着你张罗这一日，我也打个盹，看有甚么人来？(延岑领偻儸冲上，云)巡山采猎独强霸，纵横放荡任非为。某乃是延岑也，领小偻儸去那山前山后，巡绰了一遭。不知怎生这山中，但是桑树，枝叶发生，都长出桑椹子来，好是奇怪也？小偻儸摆布的严整者。兀的不是个桑园？你看这桑树长的这等荣旺。(做见正末科，云)兀那桑树下，立着个年纪小的后生，领着个小厮，将着个篮子采桑。这厮好大胆也。小偻儸与我拿将他过来者。(偻儸云)理会的。(做拿正末科，云)过去跪者。(正末做跪科，云)太保饶性命。(兴儿云)太保留命喝汤罢。(延岑云)兀那厮，这是俺的境界，你怎敢在此采桑？侵犯我这山中。你这厮好大胆也。(偻儸云)大王，这小的倒将息的肥肥的，宰了罢。(外呈答云)得也么？这厮。(正末唱)【幺篇】看了恶相貌，不由我心下慌。(延岑云)小偻儸，把这厮拿到山寨上，我慢慢的问他。(正末唱)他可便口口声声，忙传将令，拿去山岗。可惜了这桑椹子，孝敬礼，萱堂想望，屈沉了那增福神梦中显像。(延岑云)来到这山寨上也。小楼儸，把那厮拿过来。(偻儸云)理会的。(正末做跪科)(延岑云)兀那厮，某在这五娄山落草为寇，一任那强兵猛将，谁敢来侵犯我这境界，你怎敢私来采桑？可不擒住了他的征夫，捉住的败将，某难以饶免。兀那厮，你是那里人？姓甚名谁？说的是，我自有个存活，若说的不是呵，小偻儸打下涧泉水，磨的刃锋利，某亲自下手也。(兴儿云)我说你有手，我也有手。你杀了他，管替他偿命。(外呈答云)得也么？泼说。(正末云)太保饶性命，听小生说一遍。小生乃汝南人也，姓蔡，名顺，嫡亲的四口儿家属：父亲蔡宁，母亲延氏，妻乃李氏。告太保可怜见。(延岑做沉吟科，云)母亲延氏？你莫不是蔡员外的儿男么？(正末云)小生是蔡员外的儿男。(延岑做惊科，云)险些儿不伤害了兄弟性命？天也，正是云影万重高士梦，月明千里故人来。(做扶正末科，云)兄弟，请起请起。你认的我么？(正末云)小生不认的太保。(延岑云)兄弟，你忘了我也。说兀的做甚？当日个感父母救我恩临，在山寨切切于心。今日个巡山采猎，见兄弟独立山林。听说罢家乡姓字，胜如得万两黄金。兄弟你是贵人多能忘事，则我是披枷锁迭配延岑。(正末云)原来是哥哥延岑。你怎生到这里来？(延岑云)兄弟，感谢母亲认义了我，与我了衣服盘缠，又与了我解子银物。多蒙那解子至半途中，施恻隐之心放了我。某难回故乡，就在那五娄山落草为寇，不想今日偶然间遇着兄弟。某一时间言语冲撞，恕某之罪。兄弟，一双父母安康么？(正末云)哥哥不知，今有母亲身体不安，想桑椹子食用。因小生孝心有感，神天保佑，冬月天气，生出桑椹子来。您兄弟摘他在盘中，回家侍奉老母。不想遇着哥哥在此也。(延岑云)原来母亲不安？兄弟有此孝敬，感动天地神灵，降生桑椹子。兄弟，你乃是贤哲君子也。小偻儸将那牛蹄粳米来者。(偻儸拿砌末，云)理会的。(延岑云)兄弟，无物可奉。山林野物，牛蹄一双，粳米三斗，你将去家中，侍奉父母亲。休嫌轻微也。(正末云)多谢哥哥厚礼也。(延岑云)兄弟，拜上母亲。我曾对天发誓：逢贤必住。等你回去了时，我将众兄弟小偻儸都散了，再不为贼盗也。如今大汉圣人，差官各府州县道，招安文武将士，量才擢用。某若到朝中，见了圣人，倘得任用了我呵，某定然保举你为官，报答父母之恩也。(正末云)谢了哥哥也。(唱)【耍孩儿】愿哥哥腰金衣紫为卿相，稳做着皇家栋梁。三檐伞下气昂昂，保忠臣护国安邦。则愿的功高位至官一品，竭力芳名万载扬。非夸奖，博一个乌靴象简，五带罗裳。(延岑云)兄弟言者当也，我则今日星夜长行也。(兴儿做背砌末科，云)这个东西，定是我背着。我说老延，你就不与我个牛蹄儿吃？(延岑云)兄弟稳登前路，多多拜上父母也。(正末云)哥哥，您兄弟知道了也。(唱)【尾声】哥哥你说的是壮士言，到京师见帝王。则要你去邪归正为良将，治国安邦万人讲。(同下)(延岑云)兄弟去了也。则今日将手下众兄弟都散了，某星夜起程，往京师见圣人，走一遭去。则今日便索登程，促行装亲赴神京。若为官举荐蔡顺，俺两个享富贵青史标名。(同下)第四折(卜儿同蔡员外领家童上)(卜儿云)药饵难医心上病，晨昏起坐要人扶。老身延氏，为因身体不安，朝则忘餐，夜则废寝，服药不效。我忽然思想桑椹子食用，奈是冬寒时月，无处寻取。有孩蔡顺，尽孝道之心，今日早间，去那深山中寻桑椹子去了。老的也，可怎生这早晚，还不见孩儿来？(蔡员外云)婆婆，如今是寒冬天气，此物未知有无。婆婆，你少要忧心也。家童门首觑者，看有甚么人来？(家童云)理会的。(正末做盘中捧桑椹子，同兴儿背砌末上)(正末云)小生蔡顺。谢天地可怜，到于山中，摘了这满满的一篮桑椹子。又遇着哥哥延岑，他听知的母亲不安，奉牛蹄一双，粳米三斗，着我将来，侍奉萱亲。兴儿，休误了母亲食用。将着这桑椹子，献母亲去来。(兴儿云)小哥行动些。奶奶正想中间，若奶奶口赛下这桑椹子去，管情百病消除了也。(正末云)兴儿，你说的是。想俺这孝道的人，天公可也不曾亏负了俺也。(唱)【正宫】【端正好】想怀耽，生身意，我可也报不的老母驱驰。则我这孝心肠感动天和地，俺可便行孝道无邪伪。【滚绣球】我焚香祭赛天，不觉的睡似痴，见一位增福神降临凡世。他说道半夜间响一阵春雷，他道是纷纷雪乱飞，淙淙雨下的疾。两般儿委实奇异，我醒来时心内猜疑。到天明我走到山间下，谁承望园内开花结果肥，椹子皆垂。(云)俺可早来到也。家童报复去，道俺来了也。(家童云)理会的。报的奶奶得知，有小哥来了也。(卜儿云)着孩儿过来。(家童云)理会的。过去。(正末见科，云)母亲，孩儿来了也。(卜儿云)孩儿，你来了也。你寻的桑椹子，可是有也无？(正末云)母亲，有了也。这盘中托的是桑椹子。(卜儿惊科，云)孩儿也，如今是寒冬时月，万木凋零，你可那里得这桑椹子来？(正末云)母亲，桑椹子非同容易。母亲，尽您孩儿孝道之心，你用几个者。(卜儿云)孩儿也，我正想他食用。将来我吃几个者。(正末做捧桑椹子科，云)母亲，请食用几个。(卜儿做吃科，云)孩儿，这桑椹子好甜也，我吃下去如酥蜜一般，甚是甘美，滋味更佳也。(兴儿云)我把你这个馋嘴的老婆子。(外呈答云)得也么？这厮骂的巧。(正末唱)【倘秀才】这桑椹子犹如蜜水，(卜儿云)孩儿也，我吃了他呵，正是如渴思浆，如热思凉也。(正末云)母亲，这桑椹子，休看的他轻也。(唱)他可便蒙雨露开花蕊。(卜儿云)将来，我吃几个。(兴儿云)你倒会吃也。(正末唱)母亲心内思想腹内饥。(卜儿云)孩儿也，我这病看看的好将来了也。(正末唱)好着我生欢悦，展愁眉，请街坊庆喜。(卜儿云)孩儿也，我吃的够了，与我抬了者。(正末云)母亲，这一会儿病体如何？(卜儿云)孩儿，我吃了这桑椹子，这一会身体，如旧时一般，觉我无了病也。(正末唱)【叨叨令】母亲，也你似那旧时节脉息通胸胃；恰才无半霎，就把你灾除退；(卜儿云)孩儿也，多亏你行这等孝顺之心也。(正末唱)则我这孝心肠，感动天和地。则愿的母亲年高百岁身荣贵。兀的不喜欢杀也波哥，喜欢杀也波哥，俺一家儿办诚心酬谢天和地。(卜儿云)孩儿，我不问你别。这牛蹄、粳米，是那里来的？(正末云)母亲，您孩儿大山之中，遇着延岑哥哥来。(卜儿云)延岑？他不去郑州迭配牢城，他在山中做些甚么那？(正末唱)【脱布衫】他在那大山里落草为贼，领半垓人马围随。枪刀摆旗幡招展，狼虎般显耀威势。(卜儿云)他在山中落草为寇，你可怎生撞见他来？(正末唱)【小梁州】他把我拿到营中要整理，谁承望认的真实。从前已往说端的，他喜则喜今日会，他说道相见在山溪。(卜儿云)孩儿，你在山中见了延岑，威严摆布，你惊慌之中，说些甚么来？(正末唱)【幺篇】我说道母亲病体实难退，俺哥哥听说罢两泪双垂。他说道老母的恩，心中记，他将这牛蹄和粳米，奉老母病将息。(卜儿云)此人他倒不忘俺旧日之恩也。(正末云)母亲，延岑哥哥说道：逢贤必住，永不为盗。散了手下偻儸，他去京师见大汉圣人去了。他若为官时，要举荐您孩儿为官哩。(卜儿云)孩儿也，可难为此人的心。俺慢慢的说话，看有甚么人来？(外扮使命上，云)雷霆驱号令，传宣急急行。自离京师地，不觉至门庭。小官天朝使命是也，为因延岑文武兼济，刀马过人。圣人见喜，官封太尉之职。延岑就举保一人，乃是蔡顺，说此人忠孝双全。奉圣人的命，着小官将着玄纁丹诏，来取蔡顺全家，前赴京师，加官赐赏。我问人来，这一家儿便是。不索报复，我自过去。(做见科，云)您一家儿都在此也。小官不是别人，乃天朝使命是也。(正末云)呀、呀，天朝使命大人到此，小生有失迎接也。(使命云)谁是蔡顺？(正末云)小生便是。(使命云)你是蔡顺？如今朝中有一人，乃是延岑，在圣人跟前，举保你为官，着小官取您一家儿全赴京师，加宫赐赏。(正末云)家童装香来。(家童云)理会的。(正末做焚香拜科，云)感谢圣恩。家童快安排果卓，管待使命大人。(使命云)小官不敢饮酒。贤士收拾行装，便索登程。小官不敢久停久住，回圣人的话，走一遭去。则今日就盼途程，乘骏马款款先行。到京师亲临丹陛，一一的奏说叮咛。(下)(正末云)使命大人去了也。父亲、母亲，俺则今日收拾行装，赴京师走一遭去也。(唱)【尾声】传宣降诏非容易，整办行装不可迟。俺可便盼程途去得疾，到朝中文武齐。见圣人习礼仪，受官爵加重职，俺博一个衣紫腰金贺声喜。(同众下)第五折(殿头官领张千上，云)朝去稳登金勒马，来时袍袖惹天香。小宫殿头官是也。为因大将延岑，到于京师。因此人文武兼济，刀马过人，圣人见喜，官封太尉之职。有延岑就举保他的认义兄弟，乃是蔡顺，说此人忠孝两全。圣人差使命，取蔡顺一家儿，全赴京师。今日早朝，奉圣人的命，着小宫在这相府中，聚众大人安排酒肴，与蔡顺并他一双父母庆喜，就与他加官赐赏。令人觑者，若众大人来时，报复我知道。(张千云)理会的。(延岑云)举善荐贤施政化，报恩答义显忠良。某延岑是也。想某在五娄山落草为寇，因见兄弟蔡顺贤明至孝，我就将手下半垓偻儸都散了，来到京师。见了圣人。为某文武兼济，官封重职。我就举保蔡顺忠孝兼全，圣人就着使命，将蔡顺并他父母，都取至京师。今日大人在相府中，安排酒肴，与蔡顺全家庆贺，就要加官赐赏。某须索走一遭去。可早来到也。令人报复去，道有某来了也。(张千云)理会的。报的大人得知：有延将军来了也。(殿头官云)道有请。(张千云)理会的。有请。(见科)(延岑云)大人，某来了也。(殿头官云)将军少待，等蔡顺一家儿来全，俺庆饮酒。这早晚敢待来也。(刘晋能同周景和上)(晋能云)为囚孝于身荣贵，远远登途贺喜来。老夫刘普能是也，这一位长者，是周景和。为因蔡顺于家行孝，于国尽忠。有延岑不忘他父母之恩，举保他一家儿，都取到京师。俺不避路途艰难，来到京师。说今日相府中安排筵宴，与蔡顺一者庆贺，二者加官。周景和，俺须索走一遭去。(周景和云)员外，看了蔡顺能文出众，才智过人，理当为官享禄，皇天岂负贤人也。可早来到也。令人报复去，有刘普能、周景和来见大人。(张千云)理会的。报的大人得知：有刘普能、周景和来见大人。(殿头官云)着他过来。(张千云)理会的。过去。(见科)(刘普能云)大人，俺村野之人，乍入京华，辇毂之下，幸遇大人尊颜，实乃老拙万幸也。(殿头官云)您两个员外，且一壁有者。(夏德闰、仇彦达同上，夏德闰云)不因侍亲行孝道，怎得加职表门闾。老夫夏德闰是也，这一位长者是仇彦达。今因蔡顺至孝感天，冬月降生桑椹子。又蒙延将军举保，说此人忠孝双全，将他一家儿都取至京师，赐宅居住。俺都至京师，与蔡顺特来庆贺。(仇彦达云)夏员外，似蔡顺忠于君王，孝于父母，人间少有，堪受皇家官位。可早来到也。令人报复去，道有夏德闰、仇彦达，来见大人。(张千云)理会的。报的大人得知：有夏德闰、仇彦达，来见大人。(殿头官云)着他过来。(张千云)理会的。过去。(做见科)(夏德闰云)大人，乡村老叟，无德无能，今日得观大人尊颜，是老拙之万幸也。(殿头官云)您两个员外，且一壁有者。(净王伴哥同白厮赖上，王伴哥云)俺二人登山涉水，与君仲特来庆美，又无甚羊酒花红，真一对虚头油嘴。自家王伴哥便是，这个是兄弟白厮赖，与俺两个，是出名的旧油嘴。今有蔡顺，取至京师，俺两个也来与他作贺。俺是精光棍，又无个驴儿骑，一路上则是步行。我若走的困了，着兄弟背着我走；兄弟走的困了，我大棍子赶着他跑。(外呈答云)你可怎生不背他？(王伴哥云)我管他死么？(外呈答云)得也么？这厮没天理。(王伴哥云)今日大人在相府中安排筵宴，与蔡顺一家儿庆贺，又说加官赐赏。兄弟，俺偌远的走这一遭，是要口赛要吃。(白厮赖云)今日我吃的醉了。哥，你若不背着我走，我把耳朵都咬掉了你的。(外呈答云)得也么？(白厮赖云)可早来到相府门首也。兀那小张儿，报复去，道有白厮赖、王伴哥来了也。(张千云)理会的。报的大人得知：有白厮赖、王伴哥来见大人。(殿头官云)着他过来。(张千云)理会的。过去。(二净做见科)(王伴哥云)老大儿，小人来了也，有甚么东西，拿来先吃着耍儿。(殿头官云)且一壁有者。(蔡员外同卜儿、旦儿上，蔡员外云)幸能子孝为良器，祖宗光显感洪恩。老夫蔡宁是也，这个是我夫人延氏，这个是媳妇润莲。为因延岑举荐蔡顺为官，谢天恩可怜，将俺全家儿都取到京师。今日大人在相府中安排筵宴，与俺庆贺，就加官赐赏。可早来到也。令人报复去，道有蔡顺家属来了也。(张千云)理会的。报的大人得知：有蔡顺家属来了也。(殿头宫云)道有请。(张千云)理会的。有请。(做见科)(蔡员外云)老汉三口儿家属，来见大人。(殿头宫云)蔡员外，您且一壁有者。令人门首觑者，若蔡顺来时，报复我知道。(张千云)理会的。(正末上，云)小生蔡顺是也。有延岑哥哥，到于朝中，因此人文武兼济，弓马熟闲，圣人见喜，重赏加官，哥哥就举荐小生。谢圣恩可怜，将我一家儿，都取到京师。今日大人在相府中安排筵宴，与小生全家儿庆贺，加官赐赏，须索走一遭去。谁想有今日也？(唱)【双调】【新水令】圣明天子重英贤，选儒流武十两件。文官扶社稷，良将保山川。端的是万载流传，今日个排筵会没佳宴。(云)可早来到也。令人报复去，道有蔡顺来了也。(张千云)理会的。报的大人得知：有蔡顺来了也。(殿头官云)道有请。(张千云)理会的。有请。(做见科)(正末云)大人，小生蔡顺来了也。(殿头官云)久闻贤士有颜回亚圣之学，曾参养亲之孝，仁宏德厚，至善光辉。忠尽于君，孝尽于亲。忠孝两美，驰名于朝野之中。未尝得睹尊颜，今日一见，乃小官万幸也。(正末云)不敢，不敢。量小生一介寒儒，素无才德，何敢着大人挂念也？(唱)【驻马听】幼小轻年，腹内孤穷学问浅。(殿头官云)久闻贤士广览诗书，堪为辅弼之臣也。(正末唱)你不劳挂念，我是个白衣人怎到得玉阶前？(殿头官云)说贤士文胜颜回，孝越曾参也。(正末云)大人，小人怎敢比先贤古人也？(唱)鸾鸣胜似鹊声喧，凤飞比雁先腾远。我自言小生腹空虚，怎敢比高儒选？(殿头官云)蔡秀才，你与延岑厮见者。(二人做见科)(正末云)呀、呀，哥哥，受您兄弟两拜。(做拜科，云)您兄弟多亏哥哥，在圣人跟前举荐。若不是哥哥，小生焉能得到此也？(延岑云)不敢。虽是某举荐，况贤弟忠孝双全，名播于朝。据贤弟胸怀锦绣，口吐珠玑，乃翰林之魁首，堪可国家任用。今日峥嵘，方称贤弟之志也。(正末云)多谢了哥哥抬举也。(殿头官云)蔡秀才，当日你母亲不安，冬寒天气，思想桑椹子食用，你可怎生得桑椹子来？你说一遍，我试听者。(正末唱)【雁儿落】想当日萱亲疾病缠，他可便思绫锦当时见。小生我焚香祷上苍，一梦里神灵现。(殿头官云)你梦中见神灵，说甚么来？(正末唱)【得胜令】呀！他道是冬寒月变做春天，半夜里雪花舞雨涟涟。枯桑上生棋子，我醒来时把梦圆。走到那山前，桑椹子都生遍。摘将来新鲜，俺母亲吃了体自然。(殿头官云)谁想你至孝，通天地，感神灵，将冬天变做春天，枯桑荣旺，椹子发生，保养你母亲病体安愈。孝名扬于四海，贯满皇都，堪可排宴庆贺。令人抬上果卓来者。(张千云)理会的。(做抬果卓科)(殿头官云)将酒来，这杯酒先从蔡员外来。老员外满饮此杯。(蔡员外云)老夫不敢。大人先饮。(殿头官云)今日与你一家儿庆贺，理当你先饮，不必过谦也。(蔡员外饮科，云)老夫依命先饮。(殿头官云)将酒来。这杯酒老夫人饮。(卜儿云)大人请。(殿头官云)这个孝道的儿男，不枉了生于人世。你满饮此杯。(卜儿饮科，云)老身饮。(殿头官云)再将酒来。这一杯酒贤士饮。(正末云)量小生有何德能？着大人如此用心？大人先请。(殿头官云)贤士饮过者。(正末饮科，云)不敢。小生饮。(殿头官云)贤士，小官奉命大开筵宴，一者与你庆贺，二者加官赐赏。此一会非同小可也。(正末唱)【沽美酒】感大恩重呵怜，招杰士纳英贤。端的足德似尧汤千古传，万万载江山固坚，好收成谢冲天。【太平令】四海内年年纳献，掌山河一统安然。万回来偏邦朝见，文共武随龙迁转。呀，谢圣恩可怜，就传将俺来便宣，一一的拜舞金銮宝殿。(殿头官云)您众人望阙跪者！听圣人的命：大汉朝一统疆封，万万载海晏河清。普天下军民乐业，遍乾坤黎庶安宁。则为这蔡君仲奉亲至孝，播皇朝万古留名。因老母身生疾病，告苍天血流成冰。办虔心至诚发愿，梦寐中亲见神灵。三更鼓甘泽雪降，绫锦树椹果枝生。他去那山林中摘来奉母，救萱堂一命安存。感延岑临朝举荐，一家儿取至京城。蔡顺封翰林学士，李氏赠贤德夫人。蔡员外治家有法，年高迈冠带荣身。老夫人心慈性善，钦赏你个锭花银。众员外都赐表里，封官罢各自回程。圣人喜的是义夫节妇，爱的是孝子贤孙。今日个加冠赐赏，朝帝阙拜谢皇恩。题目报恩义延岑举荐正名降桑椹蔡顺奉母","dynasty":"元代","title":"杂剧·降桑椹蔡顺奉母"}
{"author":"敖英","content":"军中频宴乐，醉后拥雕鞍。紫塞连天远，黄云拂地寒。羌儿叱拨马，胡女固姑冠。两两三三去，营门倚笑看。","dynasty":"明代","title":"塞上曲"}
{"author":"敖英","content":"千峰秀色倚天开，万壑春流绕地回。太子坡前一双鹤，迎人飞过石桥来。","dynasty":"明代","title":"太岳纪游（二首）"}
{"author":"敖英","content":"偶来云卧紫霄宫，露洗瑶台月浸空。夜半星官朝北斗，步虚声在万花中。","dynasty":"明代","title":"太岳纪游（二首）"}
{"author":"敖英","content":"蜀栈青骡不可攀，孤臣无计出秦关。华清风雨萧萧夜，愁杀江南庾子山。","dynasty":"明代","title":"辋川谒王右丞祠"}
{"author":"敖英","content":"池头一雨送新凉，小坐茅亭月近床。和得《竹枝》三百首，西风无雁寄潇湘。","dynasty":"明代","title":"秋兴呈华泉翁"}
{"author":"敖英","content":"哭君意不尽，观化竟如何。拟结香山社，俄闻《薤露》歌。漆灯寒雨暗，邻笛晚风多。他日南塘路，伤心不忍过。","dynasty":"明代","title":"挽萧南塘"}
{"author":"敖英","content":"吾乡无此老，故旧觉萧条。刻竹曾联句，寻芳忆并镳。酒船虚问字，花月罢吹箫。何日辽东鹤，归来感市朝。","dynasty":"明代","title":"挽符颍江"}
{"author":"卢照邻","content":"锦里开芳宴，兰缸艳早年。缛彩遥分地，繁光远缀天。接汉疑星落，依楼似月悬。别有千金笑，来映九枝前。","dynasty":"唐代","tags":"节日，元宵节","title":"十五夜观灯"}
{"author":"卢照邻","content":"浮香绕曲岸，圆影覆华池。常恐秋风早，飘零君不知。","dynasty":"唐代","tags":"咏物，荷花，抒情","title":"曲池荷"}
{"author":"卢照邻","content":"长安大道连狭斜，青牛白马七香车。玉辇纵横过主第，金鞭络绎向侯家。龙衔宝盖承朝日，凤吐流苏带晚霞。百尺游丝争绕树，一群娇鸟共啼花。(百尺一作：百丈）游蜂戏蝶千门侧，碧树银台万种色。复道交窗作合欢，双阙连甍垂凤翼。梁家画阁中天起，汉帝金茎云外直。楼前相望不相知，陌上相逢讵相识。借问吹箫向紫烟，曾经学舞度芳年。得成比目何辞死，愿作鸳鸯不羡仙。比目鸳鸯真可羡，双去双来君不见。生憎帐额绣孤鸾，好取门帘帖双燕。双燕双飞绕画梁，罗帷翠被郁金香。片片行云着蝉鬓，纤纤初月上鸦黄。鸦黄粉白车中出，含娇含态情非一。妖童宝马铁连钱，娼妇盘龙金屈膝。御史府中乌夜啼，廷尉门前雀欲栖。隐隐朱城临玉道，遥遥翠幰没金堤。挟弹飞鹰杜陵北，探丸借客渭桥西。俱邀侠客芙蓉剑，共宿娼家桃李蹊。娼家日暮紫罗裙，清歌一啭口氛氲。北堂夜夜人如月，南陌朝朝骑似云。南陌北堂连北里，五剧三条控三市。弱柳青槐拂地垂，佳气红尘暗天起。汉代金吾千骑来，翡翠屠苏鹦鹉杯。罗襦宝带为君解，燕歌赵舞为君开。别有豪华称将相，转日回天不相让。意气由来排灌夫，专权判不容萧相。专权意气本豪雄，青虬紫燕坐春风。自言歌舞长千载，自谓骄奢凌五公。节物风光不相待，桑田碧海须臾改。昔时金阶白玉堂，即今惟见青松在。(惟见一作：唯见)寂寂寥寥扬子居，年年岁岁一床书。独有南山桂花发，飞来飞去袭人裾。","dynasty":"唐代","tags":"咏史怀古","title":"长安古意"}
{"author":"卢照邻","content":"九月九日眺山川，归心归望积风烟。他乡共酌金花酒，万里同悲鸿雁天。","dynasty":"唐代","tags":"重阳节，饮酒，思乡","title":"九月九日登玄武山/九月九日玄武山旅眺"}
{"author":"卢照邻","content":"梅岭花初发，天山雪未开。雪处疑花满，花边似雪回。因风入舞袖，杂粉向妆台。匈奴几万里，春至不知来。","dynasty":"唐代","tags":"梅花，边塞，将士","title":"梅花落"}
{"author":"卢照邻","content":"关山客子路，花柳帝王城。此中一分手，相顾怜无声。","dynasty":"唐代","tags":"送别，亲情","title":"送二兄入蜀"}
{"author":"卢照邻","content":"京洛风尘远，褒斜烟露深。北游君似智，南飞我异禽。别路琴声断，秋山猿鸟吟。一乖青岩酌，空伫白云心。","dynasty":"唐代","tags":"送别，友人，思念","title":"送梓州高参军还京"}
{"author":"卢照邻","content":"将军出紫塞，冒顿在乌贪。笳喧雁门北，阵翼龙城南。雕弓夜宛转，铁骑晓参驔。应须驻白日，为待战方酣。","dynasty":"唐代","tags":"乐府，爱国，战争","title":"战城南"}
{"author":"卢照邻","content":"君不见长安城北渭桥边，枯木横槎卧古田。昔日含红复含紫，常时留雾亦留烟。春景春风花似雪，香车玉舆恒阗咽。若个游人不竞襻，若个倡家不来折。倡家宝袜蛟龙帔，公子银鞍千万骑。黄莺一向花娇春，两两三三将子戏。千尺长条百尺枝，丹桂青榆相蔽亏。珊瑚叶上鸳鸯鸟，凤凰巢里雏鹓儿。巢倾枝折凤归去，条枯叶落狂风吹。一朝零落无人问，万古摧残君炬知？人生贵贱无终始，倏忽须臾难久恃。谁家能驻西山日？谁家能堰东流水？汉家陵树满秦川，行来行去尺哀怜。自昔公卿二千石，咸拟荣华一万年。不见朱唇将白貌，惟闻素棘与黄泉。金貂有时须换酒，玉尘但摇莫计钱。寄言坐客神仙署，一生一死交情处。苍龙阙下君不来，白鹤山前我应去。云间海上邈难期，赤心会合在何时？但愿尧年一百万，长作巢由也不辞！","dynasty":"唐代","tags":"哲理","title":"行路难"}
{"author":"卢照邻","content":"虏骑三秋入，关云万里平。雪似胡沙暗，冰如汉月明。高阙银为阙，长城玉作城。节旄零落尽，天子不知名。","dynasty":"唐代","tags":"边塞","title":"雨雪曲"}
{"author":"卢照邻","content":"不知名利俭，辛苦滞皇州。始觉飞尘倦，归来事绿畴。桃源迷处肝，桂树可淹溜。迹异人间俗，禽同海上召。古苔依井被，新乳傍崖流。研老堪成鹤，山神或化鸠。泉呜碧涧底，花落紫岩幽。日暮餐龟壳，开寒掏鹿裘。不辨秦将汉，宁知春与秋。多谢青溪客，去去赤松游。","dynasty":"唐代","title":"过东山吝曰"}
{"author":"卢照邻","content":"一鸟启北燕，飞来向西蜀。单栖剑们上，独舞蜗山足。嗝藏多古貌，哀怨有新曲。群凤从之游，伺之何所欲。答言寒乡子，飘飘万徐里。不息恶木枝，不饮盗泉水。常思稻粱遇，愿栖梧桐树。智者不我邀，愚夫余不顾。所以成独立，耿耿岁云暮。日夕苦风霜，思归赴洛阳。羽刑毛衣短，关山道路长。朋月流客思，白云迷故乡。谁能惜凤便，一举凌苍苍。　","dynasty":"唐代","title":"赠益府群官"}
{"author":"卢照邻","content":"君不见长安城北渭桥边，枯木横槎卧古田。昔日含红复含紫，常时留雾亦留烟。春景春风花似雪，香车玉舆恒阗咽。若个游人不竞攀，若个倡家不来折。倡家宝袜蛟龙帔，公子银鞍千万骑。黄莺一向花娇春，两两三三将子戏。千尺长条百尺枝，丹桂青榆相蔽亏。珊瑚叶上鸳鸯鸟，凤凰巢里雏鹓儿。巢倾枝折凤归去，条枯叶落狂风吹。一朝零落无人问，万古摧残君讵知。人生贵贱无终始，倏忽须臾难久恃。谁家能驻西山日，谁家能堰东流水。汉家陵树满秦川，行来行去尽哀怜。自昔公卿二千石，咸拟荣华一万年。不见朱唇将白貌，惟闻素棘与黄泉。金貂有时须换酒，玉麈但摇莫计钱。寄言坐客神仙署，一生一死交情处。苍龙阙下君不来，白鹤山前我应去。云间海上邈难期，赤心会合在何时。但愿尧年一百万，长作巢由也不辞。","dynasty":"唐代","title":"杂曲歌辞·行路难"}
{"author":"卢照邻","content":"倡楼启曙扉，杨柳正依依。莺啼知岁隔，条变识春归。露叶凝愁黛，风花乱舞衣。攀折聊将寄，军中音信稀。","dynasty":"唐代","title":"折杨柳"}
{"author":"卢照邻","content":"南国佳人至，北棠罗荐开。长裙随凤管，促柱送鸾杯。云光身后落，雪态掌中回。到愁金谷晚，不怪玉山颓。","dynasty":"唐代","title":"辛法司"}
{"author":"卢照邻","content":"庭摇北风柳，院绕南溟禽。累宿恩方重，穷秋叹不深。","dynasty":"唐代","title":"宿玄武二首其二"}
{"author":"卢照邻","content":"日观仙云随凤辇，天门瑞雪照龙衣。繁弦绮席方终夜，妙舞清歌欢未归。","dynasty":"唐代","title":"登封大酺歌四首其二"}
{"author":"卢照邻","content":"翠凤逶迤登介丘，仙鹤裴回天上游。借问乾封何所乐，人皆寿命得千秋。","dynasty":"唐代","title":"登封大酺歌四首其三"}
{"author":"卢照邻","content":"千年圣主应昌期，万国淳风王化基。请比上古无为代，何如今日太平时。","dynasty":"唐代","title":"登封大酺歌四首其四"}
{"author":"卢照邻","content":"大汉昔云季，小人道遂振。玉帛委奄尹，斧锧婴缙绅。邈哉郭先生，卷舒得其真。雍容谢朝廷，谈笑奖人伦。在晦不绝俗，处乱不为亲。诸侯不得友，天子不得臣。冲情甄负甑，重价折角巾。悠悠天下士，相送洛桥津。谁知仙舟上，寂寂无四邻。","dynasty":"唐代","title":"咏史四首其二"}
{"author":"卢照邻","content":"公业负奇志，交结尽才雄。良田四百顷，所食常不充。一为侍御史，慷慨说何公。何公何为败，吾谋适不同。仲颖恣残忍，废兴良在躬。死人如乱麻，天子如转蓬。干戈及黄屋，荆棘生紫宫。郑生运其谋，将以清国戎。时来命不遂，脱身归山东。凛凛千载下，穆然怀春风。","dynasty":"唐代","title":"咏史四首其三"}
{"author":"卢照邻","content":"昔有平陵男，姓朱名阿游。直发上冲冠，壮气横三秋。愿得斩马剑，先断佞臣头。天子玉槛折，将军丹血流。捐生不肯拜，视死其若休。归来教乡里，童蒙远相求。弟子数百人，散在十二州。三公不敢吏，五鹿何能酬。名与日月悬，义与天壤俦。何必疲执戟，区区在封侯。伟哉旷达士，知命固不忧。","dynasty":"唐代","title":"咏史四首其四"}
{"author":"卢照邻","content":"岁去忧来兮东流水，地久天长兮人共死。明镜羞窥兮向十年，骏马停驱兮几千里。麟兮凤兮，自古吞恨无已。","dynasty":"唐代","title":"释疾文三歌其二"}
{"author":"卢照邻","content":"茨山有薇兮颍水有漪，夷为柏兮秋有实。叔为柳兮春向飞，倏尔而笑，汎沧浪兮不归。","dynasty":"唐代","title":"释疾文三歌其三"}
{"author":"卢照邻","content":"君不见长安城北渭桥边，枯木横槎卧古田。昔日含红复含紫，常时留雾亦留烟。春景春风花似雪，香车玉舆恒阗咽。若个游人不竞攀，若个娼家不来折。娼家宝袜蛟龙帔，公子银鞍千万骑。黄莺一一向花娇，青鸟双双将子戏。千尺长条百尺枝，月桂星榆相蔽亏。珊瑚叶上鸳鸯鸟，凤皇巢里雏鹓儿。巢倾枝折凤归去，条枯叶落任风吹。一朝零落无人问，万古摧残君讵知。人生贵贱无终始，倏忽须臾难久恃。谁家能驻西山日，谁家能堰东流水。汉家陵树满秦川，行来行去尽哀怜。自昔公卿二千石，咸拟荣华一万年。不见朱唇将白貌，唯闻素棘与黄泉。金貂有时换美酒，玉麈但摇莫计钱。寄言坐客神仙署，一生一死交情处。苍龙阙下君不来，白鹤山前我应去。云间海上邈难期，赤心会合在何时。但愿尧年一百万，长作巢由也不辞。","dynasty":"唐代","title":"杂曲歌辞行路难"}
{"author":"卢照邻","content":"闻有雍容地，千年无四邻。园院风烟古，池台松槚春。云疑作赋客，月似听琴人。寂寂啼莺处，空伤游子神。","dynasty":"唐代","title":"相如琴台"}
{"author":"卢照邻","content":"拂曙驱飞传，初晴带晓凉。雾敛长安树，云归仙帝乡。涧流漂素沫，岩景霭朱光。今朝好风色，延瞰极天庄。","dynasty":"唐代","title":"至陈仓晓晴望京邑"}
{"author":"卢照邻","content":"津谷朝行远，冰川夕望曛。霞明深浅浪，风卷去来云。澄波泛月影，激浪聚沙文。谁忍仙舟上，携手独思君。","dynasty":"唐代","title":"晚渡滹沱敬赠魏大"}
{"author":"卢照邻","content":"春归龙塞北，骑指雁门垂。胡笳折杨柳，汉使采燕支。戍城聊一望，花雪几参差。关山有新曲，应向笛中吹。","dynasty":"唐代","title":"和吴侍御被使燕然"}
{"author":"卢照邻","content":"兰署乘闲日，蓬扉狎遁栖。龙柯疏玉井，凤叶下金堤。川光摇水箭，山气上云梯。亭幽闻唳鹤，窗晓听鸣鸡。玉轸临风奏，琼浆映月携。田家自有乐，谁肯谢青溪。","dynasty":"唐代","title":"山庄休沐（一作和夏日山庄）"}
{"author":"卢照邻","content":"离人丹水北，游客锦城东。别意还无已，离忧自不穷。陇云朝结阵，江月夜临空。关塞疲征马，霜氛落早鸿。潘年三十外，蜀道五千中。送君秋水曲，酌酒对清风。","dynasty":"唐代","title":"送郑司仓入蜀"}
{"author":"卢照邻","content":"輶轩遵上国，仙佩下灵关。尊酒方无地，联绻喜暂攀。离言欲赠策，高辨正连环。野径浮云断，荒池春草斑。残花落古树，度鸟入澄湾。欲叙他乡别，幽谷有绵蛮。","dynasty":"唐代","title":"绵州官池赠别同赋湾字"}
{"author":"卢照邻","content":"籞宿花初满，章台柳向飞。如何正此日，还望昔多违。怅别风期阻，将乖云会稀。敛衽辞丹阙，悬旗陟翠微。野禽喧戍鼓，春草变征衣。回顾长安道，关山起夕霏。","dynasty":"唐代","title":"还赴蜀中贻示京邑游好"}
{"author":"卢照邻","content":"闲拂檐尘看，鸣琴候月弹。桃源迷汉姓，松径有秦官。空谷归人少，青山背日寒。羡君栖隐处，遥望在云端。","dynasty":"唐代","title":"酬杨比部员外暮宿琴堂朝跻书阁率尔见赠之作（作王维）"}
{"author":"卢照邻","content":"陇阪高无极，征人一望乡。关河别去水，沙塞断归肠。马系千年树，旌悬九月霜。从来共呜咽，皆是为勤王。","dynasty":"唐代","title":"陇头水"}
{"author":"卢照邻","content":"三秋违北地，万里向南翔。河洲花稍白，关塞叶初黄。避缴风霜劲，怀书道路长。水流疑箭动，月照似弓伤。横天无有阵，度海不成行。会刷能鸣羽，还赴上林乡。","dynasty":"唐代","title":"同临津纪明府孤雁"}
{"author":"卢照邻","content":"若有人兮山之曲，驾青虬兮乘白鹿，往从之游愿心足。披涧户，访岩轩，石濑潺湲横石径，松萝幂zx掩松门。下空濛而无鸟，上巉岩而有猿。怀飞阁，度飞梁。休余马于幽谷，挂余冠于夕阳。曲复曲兮烟庄邃，行复行兮天路长。修途杳其未半，飞雨忽以茫茫。山坱轧，磴连褰。攀旧壁而无据，溯泥溪而不前。向无情之白日，窃有恨于皇天。回行遵故道，通川遍流潦。回首望群峰，白云正溶溶。珠为阙兮玉为楼，青云盖兮紫霜裘。天长地久时相忆，千龄万代一来游。","dynasty":"唐代","title":"怀仙引"}
{"author":"卢照邻","content":"四序周缇籥，三正纪璿耀。绿野变初黄，旸山开晓眺。中天擢露掌，匝地分星徼。汉寝眷遗灵，秦江想馀吊。蚁泛青田酌，莺歌紫芝调。柳色摇岁华，冰文荡春照。远迹谢群动，高情符众妙。兰游澹未归，倾光下岩窈。","dynasty":"唐代","title":"七日登乐游故墓"}
{"author":"卢照邻","content":"独坐岩之曲，悠然无俗纷。酌酒呈丹桂，思诗赠白云。烟霞朝晚聚，猿鸟岁时闻。水华竞秋色，山翠含夕曛。高谈十二部，细核五千文。如如数冥昧，生生理氛氲。古人有糟粕，轮扁情未分。且当事芝朮，从吾所好云。","dynasty":"唐代","title":"赤谷安禅师塔"}
{"author":"卢照邻","content":"忽忽岁云暮，相望限风烟。长歌欲对酒，危坐遂停弦。停弦变霜露，对酒怀朋故。朝看桂蟾晚，夜闻鸿雁度。鸿度何时还，桂晚不同攀。浮云映丹壑，明月满青山。青山云路深，丹壑月华临。耿耿离忧积，空令星鬓侵。","dynasty":"唐代","title":"赠益府裴录事"}
{"author":"卢照邻","content":"闻有弦歌地，穿凿本多奇。游人试一览，临玩果忘疲。窗横暮卷叶，檐卧古生枝。旧石开红藓，新河覆绿池。孤猿稍断绝，宿鸟复参差。泛滟月华晓，裴回星鬓垂。今日删书客，凄惶君讵知。","dynasty":"唐代","title":"宿晋安亭"}
{"author":"卢照邻","content":"丁年游蜀道，班鬓向长安。徒费周王粟，空弹汉吏冠。马蹄穿欲尽，貂裘敝转寒。层冰横九折，积石凌七盘。重溪既下漱，峻峰亦上干。陇头闻戍鼓，岭外咽飞湍。瑟瑟松风急，苍苍山月团。传语后来者，斯路诚独难。","dynasty":"唐代","title":"早度分水岭"}
{"author":"卢照邻","content":"蹇蹇三事，师师百僚。群龙在职，振鹭盈朝。丰金辉首，珮玉鸣腰。青蒲翼翼，丹地翘翘。歌云佐汉，捧日匡尧。天工人代，邈邈昭昭。","dynasty":"唐代","title":"中和乐九章。歌公卿第八"}
{"author":"卢照邻","content":"长安重游侠，洛阳富才雄。玉剑浮云骑，金鞍明月弓。斗鸡过渭北，走马向关东。孙宾遥见待，郭解暗相通。不受千金爵，谁论万里功。将军下天上，虏骑入云中。烽火夜似月，兵气晓成虹。横行徇知己，负羽远从戎。龙旌昏朔雾，鸟阵卷寒风。追奔瀚海咽，战罢阴山空。归来谢天子，何如马上翁。","dynasty":"唐代","title":"杂曲歌辞。结客少年场行"}
{"author":"卢照邻","content":"炎图丧宝，黄历开璿.祖武类帝，宗文配天。玉銮垂日，翠华陵烟。东云干吕，南风入弦。山称万岁，河庆千年。金绳永结，璧丽长悬。","dynasty":"唐代","title":"中和乐九章。歌登封第一"}
{"author":"卢照邻","content":"穆穆圣皇，雍雍明堂。左平右墄，上圆下方。调均风雨，制度阴阳。四窗八达，五室九房。南通夏火，西瞰秋霜。天子临御，万玉锵锵。","dynasty":"唐代","title":"中和乐九章。歌明堂第二"}
{"author":"卢照邻","content":"遐哉庙略，赫矣台臣。横戈碣石，倚剑浮津。风丘佛箨，日域清尘。岛夷复祀，龙伯来宾。休兵宇县，献馘天闉。旆海凯入，耀辉震震。","dynasty":"唐代","title":"中和乐九章。歌东军第三"}
{"author":"卢照邻","content":"虔郊上帝，肃事圆丘。龙驾四牡，鸾旗九斿。钟歌晚引，紫炀高浮。日丽苍璧，云飞鸣球。皇之庆矣，万寿千秋。","dynasty":"唐代","title":"中和乐九章。歌南郊第四"}
{"author":"卢照邻","content":"祥游沙麓，庆洽瑶衣。黄云昼聚，白气宵飞。居中履正，禀和体微。仪刑赤县，演教椒闱。陶钧万国，丹青四妃。河洲在咏，风化攸归。","dynasty":"唐代","title":"中和乐九章。歌中宫第五"}
{"author":"卢照邻","content":"波澄少海，景丽前星。高禖诞圣，甲观升灵。承规翠所，问寝瑶庭。宗儒侧席，问道横经。山宾皎皎，国胄青青。黄裳元吉，邦家以宁。","dynasty":"唐代","title":"中和乐九章。歌储宫第六"}
{"author":"卢照邻","content":"合殿恩中绝，交河使渐稀。肝肠辞玉辇，形影向金微。汉宫草应绿，胡庭沙正飞。愿逐三秋雁，年年一度归。","dynasty":"唐代","title":"相和歌辞。王昭君"}
{"author":"卢照邻","content":"陇坂高无极，征人一望乡。关河别去水，沙塞断归肠。马系千年树，旌悬九月霜。从来共呜咽，皆是为勤王。","dynasty":"唐代","title":"横吹曲辞。陇头水"}
{"author":"卢照邻","content":"倡楼启曙扉，园柳正依依。鸟鸣知岁隔，条变识春归。露叶疑啼脸，风花乱舞衣。攀折聊将寄，军中书信稀。","dynasty":"唐代","title":"横吹曲辞。折杨柳"}
{"author":"卢照邻","content":"回中道路险，萧关烽候多。五营屯北地，万乘出西河。单于拜玉玺，天子按雕戈。振旅汾川曲，秋风横大歌。","dynasty":"唐代","title":"乐府杂曲。鼓吹曲辞。上之回"}
{"author":"卢照邻","content":"巫山望不极，望望下朝雰。莫辨啼猿树，徒看神女云。惊涛乱水脉，骤雨暗峰文。沾裳即此地，况复远思君。","dynasty":"唐代","title":"乐府杂曲。鼓吹曲辞。巫山高"}
{"author":"卢照邻","content":"闻有高踪客，耿介坐幽庄。林壑人事少，风烟鸟路长。瀑水含秋气，垂藤引夏凉。苗深全覆陇，荷上半侵塘。钓渚青凫没，村田白鹭翔。知君振奇藻，还嗣海隅芳。","dynasty":"唐代","tags":"初夏","title":"初夏日幽庄"}
{"author":"卢照邻","content":"筮仕无中秩，归耕有外臣。人歌小岁酒，花舞大唐春。草色迷三径，风光动四邻。愿得长如此，年年物候新。","dynasty":"唐代","title":"元日述怀（一作明月引）"}
{"author":"卢照邻","content":"夫何秋夜之无情兮，皎皛悠悠而太长。圜户杳其幽邃兮，愁人披此严霜。见河汉之西落，闻鸿雁之南翔。山有桂兮桂有芳，心思君兮君不将。忧与忧兮相积，欢与欢兮两忘。风袅袅兮木纷纷，凋绿叶兮吹白云。寸步千里兮不相闻，思公子兮日将曛。林已暮兮鸟群飞，重门掩兮人径稀。万族皆有所托兮，蹇独淹留而不归。","dynasty":"唐代","title":"狱中学骚体"}
{"author":"卢照邻","content":"独舞依磐石，群飞动轻浪。奋迅碧沙前，长怀白云上。","dynasty":"唐代","title":"浴浪鸟"}
{"author":"卢照邻","content":"岁将暮兮欢不再，时已晚兮忧来多。东郊绝此麒麟笔，西山秘此凤凰柯。死去死去今如此，生兮生兮奈汝何。岁去忧来兮东流水，地久天长兮人共死。明镜羞窥兮向十年，骏马停驱兮几千里。麟兮凤兮，自古吞恨无已。茨山有薇兮颍水有漪，夷为柏兮秋有实。叔为柳兮春向飞。倏尔而笑，泛沧浪兮不归。","dynasty":"唐代","title":"释疾文三歌"}
{"author":"卢照邻","content":"地道巴陵北，天山弱水东。相看万馀里，共倚一征蓬。零雨悲王粲，清尊别孔融。裴回闻夜鹤，怅望待秋鸿。骨肉胡秦外，风尘关塞中。唯馀剑锋在，耿耿气成虹。","dynasty":"唐代","tags":"离别","title":"西使兼送孟学士南游"}
{"author":"卢照邻","content":"明明天子兮圣德扬，穆穆皇后兮阴化康。登若木兮坐明堂，池濛汜兮家扶桑。武化偃兮文化昌，礼乐昭兮股肱良。君臣已定兮君永无疆，颜子更生兮徒皇皇。若有人兮天一方，忠为衣兮信为裳。餐白玉兮饮琼芳，心思荃兮路阻长。","dynasty":"唐代","title":"中和乐九章。总歌第九"}
{"author":"卢照邻","content":"风月清江夜，山水白云朝。万里同为客，三秋契不凋。戏凫分断岸，归骑别高标。一去仙桥道，还望锦城遥。","dynasty":"唐代","title":"还京赠别"}
{"author":"卢照邻","content":"顾步三春晚，田园四望通。游丝横惹树，戏蝶乱依丛。竹懒偏宜水，花狂不待风。唯馀诗酒意，当了一生中。田家无四邻，独坐一园春。莺啼非选树，鱼戏不惊纶。山水弹琴尽，风花酌酒频。年华已可乐，高兴复留人。","dynasty":"唐代","title":"春晚山庄率题二首"}
{"author":"卢照邻","content":"季生昔未达，身辱功不成。髡钳为台隶，灌园变姓名。幸逢滕将军，兼遇曹丘生。汉祖广招纳，一朝拜公卿。百金孰云重，一诺良匪轻。廷议斩樊哙，群公寂无声。处身孤且直，遭时坦而平。丈夫当如此，唯唯何足荣。大汉昔云季，小人道遂振。玉帛委奄尹，斧锧婴缙绅。邈哉郭先生，卷舒得其真。雍容谢朝廷，谈笑奖人伦。在晦不绝俗，处乱不为亲。诸侯不得友，天子不得臣。冲情甄负甑，重价折角巾。悠悠天下士，相送洛桥津。谁知仙舟上，寂寂无四邻。公业负奇志，交结尽才雄。良田四百顷，所食常不充。一为侍御史，慷慨说何公。何公何为败，吾谋适不同。仲颖恣残忍，废兴良在躬。死人如乱麻，天子如转蓬。干戈及黄屋，荆棘生紫宫。郑生运其谋，将以清国戎。时来命不遂，脱身归山东。凛凛千载下，穆然怀清风。昔有平陵男，姓朱名阿游。直发上冲冠，壮气横三秋。愿得斩马剑，先断佞臣头。天子玉槛折，将军丹血流。捐生不肯拜，视死其若休。归来教乡里，童蒙远相求。弟子数百人，散在十二州。三公不敢吏，五鹿何能酬。名与日月悬，义与天壤俦。何必疲执戟，区区在封侯。伟哉旷达士，知命固不忧。","dynasty":"唐代","title":"咏史四首"}
{"author":"卢照邻","content":"我家有庭树，秋叶正离离。上舞双栖鸟，中秀合欢枝。劳思复劳望，相见不相知。何当共攀折，歌笑此堂垂。","dynasty":"唐代","title":"望宅中树有所思"}
{"author":"卢照邻","content":"锦里淹中馆，岷山稷下亭。空梁无燕雀，古壁有丹青。槐落犹疑市，苔深不辨铭。良哉二千石，江汉表遗灵。","dynasty":"唐代","title":"文翁讲堂"}
{"author":"卢照邻","content":"封霜连锦砌，防露拂瑶阶。聊将仪凤质，暂与俗人谐。","dynasty":"唐代","title":"临阶竹"}
{"author":"卢照邻","content":"卧壑迷时代，行歌任死生。红颜意气尽，白璧故交轻。涧户无人迹，山窗听鸟声。春色缘岩上，寒光入溜平。雪尽松帷暗，云开石路明。夜伴饥鼯宿，朝随驯雉行。度溪犹忆处，寻洞不知名。紫书常日阅，丹药几年成。扣钟鸣天鼓，烧香厌地精。倘遇浮丘鹤，飘飖凌太清。","dynasty":"唐代","title":"羁卧山中"}
{"author":"卢照邻","content":"城狐尾独束，山鬼面参覃。（《诗式》）","dynasty":"唐代","title":"句"}
{"author":"卢照邻","content":"日掩鸿都夕，河低乱箭移。虫飞明月户，鹊绕落花枝。兰襟帐北壑，玉匣鼓文漪。闻有啼莺处，暗幄晓云披。","dynasty":"唐代","title":"凌晨"}
{"author":"卢照邻","content":"高情临爽月，急响送秋风。独有危冠意，还将衰鬓同。","dynasty":"唐代","title":"含风蝉"}
{"author":"卢照邻","content":"不知名利险，辛苦滞皇州。始觉飞尘倦，归来事绿畴。桃源迷处所，桂树可淹留。迹异人间俗，禽同海上鸥。古苔依井被，新乳傍崖流。野老堪成鹤，山神或化鸠。泉鸣碧涧底，花落紫岩幽。日暮餐龟壳，开寒御鹿裘。不辨秦将汉，宁知春与秋。多谢青溪客，去去赤松游。","dynasty":"唐代","title":"过东山谷口"}
{"author":"卢照邻","content":"汀葭肃徂暑，江树起初凉。水疑通织室，舟似泛仙潢。连桡渡急响，鸣棹下浮光。日晚菱歌唱，风烟满夕阳。凤杼秋期至，凫舟野望开。微吟翠塘侧，延想白云隈。石似支机罢，槎疑犯宿来。天潢殊漫漫，日暮独悠哉。","dynasty":"唐代","title":"七夕泛舟二首"}
{"author":"卢照邻","content":"倡楼启曙扉，杨柳正依依。莺啼知岁隔，条变识春归。露叶凝愁黛，风花乱舞衣。攀折聊将寄，军中音信稀。","dynasty":"唐代","title":"折杨柳"}
{"author":"卢照邻","content":"金碧禺山远，关梁蜀道难。相逢属晚岁，相送动征鞍。地咽绵川冷，云凝剑阁寒。倘遇忠孝所，为道忆长安。","dynasty":"唐代","title":"大剑送别刘右史"}
{"author":"卢照邻","content":"一鸟自北燕，飞来向西蜀。单栖剑门上，独舞岷山足。昂藏多古貌，哀怨有新曲。群凤从之游，问之何所欲。答言寒乡子，飘飖万馀里。不息恶木枝，不饮盗泉水。常思稻粱遇，愿栖梧桐树。智者不我邀，愚夫余不顾。所以成独立，耿耿岁云暮。日夕苦风霜，思归赴洛阳。羽翮毛衣短，关山道路长。明月流客思，白云迷故乡。谁能借风便，一举凌苍苍。","dynasty":"唐代","title":"赠益府群官"}
{"author":"卢照邻","content":"塞坦通碣石，虏障抵祁连。相思在万里，明月正孤悬。影移金岫北，光断玉门前。寄言闺中妇，时看鸿雁天。","dynasty":"唐代","title":"关山月"}
{"author":"卢照邻","content":"星陈帝子，岳列天孙。义光带砺，象著乾坤。我有明德，利建攸存。苴以茅社，锡以牺尊。藩屏王室，翼亮尧门。八才两献，夫何足论。","dynasty":"唐代","title":"中和乐九章。歌诸王第七"}
{"author":"卢照邻","content":"芳树本多奇，年华复在斯。结翠成新幄，开红满旧枝。风归花历乱，日度影参差。容色朝朝落，思君君不知。","dynasty":"唐代","title":"乐府杂曲。鼓吹曲辞。芳树"}
{"author":"卢照邻","content":"骝马照金鞍，转战入皋兰。塞门风稍急，长城水正寒。雪暗鸣珂重，山长喷玉难。不辞横绝漠，流血几时干。","dynasty":"唐代","title":"横吹曲辞。紫骝马"}
{"author":"卢照邻","content":"刘生气不平，抱剑欲专征。报恩为豪侠，死难在横行。翠羽装剑鞘，黄金饰马缨。但令一顾重，不吝百身轻。","dynasty":"唐代","title":"横吹曲辞。刘生"}
{"author":"卢照邻","content":"洞庭波起兮鸿雁翔，风瑟瑟兮野苍苍。浮云卷霭，明月流光。荆南兮赵北，碣石兮潇湘。澄清规于万里，照离思于千行。横桂枝于西第，绕菱花于北堂。高楼思妇，飞盖君王。文姬绝域，侍子他乡。见胡鞍之似练，知汉剑之如霜。试登高而极目，莫不变而回肠。","dynasty":"唐代","title":"琴曲歌辞。明月引"}
{"author":"卢照邻","content":"锦节衔天使，琼仙驾羽君。投金翠山曲，奠璧清江濆。圆洞开丹鼎，方坛聚绛云。宝贶幽难识，空歌迥易分。风摇十洲影，日乱九江文。敷诚归上帝，应诏在明君。独有南冠客，耿耿泣离群。遥看八会所，真气晓氤氲。","dynasty":"唐代","title":"赠李荣道士"}
{"author":"卢照邻","content":"风烟彭泽里，山水仲长园。由来弃铜墨，本自重琴尊。高情邈不嗣，雅道今复存。有美光时彦，养德坐山樊。门开芳杜径，室距桃花源。公子黄金勒，仙人紫气轩。长怀去城市，高咏狎兰荪。连沙飞白鹭，孤屿啸玄猿。日影岩前落，云花江上翻。兴阑车马散，林塘夕鸟喧。","dynasty":"唐代","title":"三月曲水宴得尊字"}
{"author":"卢照邻","content":"跻险方未夷，乘春聊骋望。落花赴丹谷，奔流下青嶂。葳蕤晓树滋，滉漾春江涨。平川看钓侣，狭径闻樵唱。蝶戏绿苔前，莺歌白云上。耳目多异赏，风烟有奇状。峻阻将长城，高标吞巨舫。联翩事羁靮，辛苦劳疲恙。夕济几潺湲，晨登每惆怅。谁念复刍狗，山河独偏丧。","dynasty":"唐代","title":"奉使益州至长安发钟阳驿"}
{"author":"卢照邻","content":"寂寂南轩夜，悠然怀所知。长河落雁苑，明月下鲸池。凤台有清曲，此曲何人吹。丹唇间玉齿，妙响入云涯。穷巷秋风叶，空庭寒露枝。劳歌欲有和，星鬓已将垂。","dynasty":"唐代","title":"和王奭秋夜有所思"}
{"author":"卢照邻","content":"提琴一万里，负书三十年。晨攀偃蹇树，暮宿清泠泉。翔禽鸣我侧，旅兽过我前。无人且无事，独酌还独眠。遥闻彭泽宰，高弄武城弦。形骸寄文墨，意气托神仙。我有壶中要，题为物外篇。将以贻好道，道远莫致旃。相思劳日夜，相望阻风烟。坐惜春华晚，徒令客思悬。水去东南地，气凝西北天。关山悲蜀道，花鸟忆秦川。天子何时问，公卿本亦怜。自哀还自乐，归薮复归田。海屋银为栋，云车电作鞭。倘遇鸾将鹤，谁论貂与蝉。莱洲频度浅，桃实几成圆。寄言飞凫舄，岁晏同联翩。","dynasty":"唐代","title":"于时春也，慨然有江湖之思，寄赠柳九陇"}
{"author":"卢照邻","content":"圣图夷九折，神化掩三分。缄愁赴蜀道，题拙奉虞薰。隐辚度深谷，遥袅上高云。碧流递萦注，青山互纠纷。涧松咽风绪，岩花濯露文。思北常依驭，图南每丧群。无由召宣室，何以答吾君。","dynasty":"唐代","title":"至望喜瞩目言怀贻剑外知己"}
{"author":"卢照邻","content":"塞垣通碣石，虏障抵祁连。相思在万里，明月正孤悬。影移金岫北，光断玉门前。寄书谢中妇，时看鸿雁天。","dynasty":"唐代","title":"横吹曲辞。关山月"}
{"author":"卢照邻","content":"陇阪长无极，苍山望不穷。石径萦疑断，回流映似空。花开绿野雾，莺啭紫岩风。春芳勿遽尽，留赏故人同。","dynasty":"唐代","title":"入秦川界"}
{"author":"卢照邻","content":"三秋北地雪皑皑，万里南翔渡海来。欲随石燕沉湘水，试逐铜乌绕帝台。帝台银阙距金塘，中间鹓鹭已成行。先过上苑传书信，暂下中州戏稻粱。虞人负缴来相及，齐客虚弓忽见伤。毛翎频顿飞无力，羽翮摧颓君不识。唯有庄周解爱鸣，复道郊哥重奇色。惆怅惊思悲未已，裴回自怜中罔极。传闻有鸟集朝阳，讵胜仙凫迩帝乡。云间海上应鸣舞，远得鹍弦犹独抚。金龟全写中牟印，玉鹄当变莱芜釜。愿君弄影凤凰池，时忆笼中摧折羽。","dynasty":"唐代","title":"失群雁"}
{"author":"卢照邻","content":"古墓芙蓉塔，神铭松柏烟。鸾沉仙镜底，花没梵轮前。铢衣千古佛，宝月两重圆。隐隐香台夜，钟声彻九天。","dynasty":"唐代","title":"石镜寺"}
{"author":"卢照邻","content":"江水向涔阳，澄澄写月光。镜圆珠溜彻，弦满箭波长。沉钩摇兔影，浮桂动丹芳。延照相思夕，千里共沾裳。","dynasty":"唐代","title":"江中望月"}
{"author":"卢照邻","content":"归休乘暇日，饁稼返秋场。径草疏王彗，岩枝落帝桑。耕田虞讼寝，凿井汉机忘。戎葵朝委露，齐枣夜含霜。南涧泉初冽，东篱菊正芳。还思北窗下，高卧偃羲皇。","dynasty":"唐代","title":"山林休日田家"}
{"author":"卢照邻","content":"倚棹春江上，横舟石岸前。山暝行人断，迢迢独泛仙。","dynasty":"唐代","title":"葮川独泛"}
{"author":"卢照邻","content":"宝地乘峰出，香台接汉高。稍觉真途近，方知人事劳。","dynasty":"唐代","title":"游昌化山精舍"}
{"author":"卢照邻","content":"明君封禅日重光，天子垂衣历数长。九州四海常无事，万岁千秋乐未央。日观仙云随凤辇，天门瑞雪照龙衣。繁弦绮席方终夜，妙舞清歌欢未归。翠凤逶迤登介丘，仙鹤裴回天上游。借问乾封何所乐，人皆寿命得千秋。千年圣主应昌期，万国淳风王化基。请比上古无为代，何如今日太平时。","dynasty":"唐代","title":"登封大酺歌四首"}
{"author":"卢照邻","content":"昔余与夫子，相遇汉川阴。珠浦龙犹卧，檀溪马正沉。价重瑶山曲，词惊丹凤林。十年睽赏慰，万里隔招寻。毫翰风期阻，荆衡云路深。鹏飞俱望昔，蠖屈共悲今。谁谓青衣道，还叹白头吟。地接神仙涧，江连云雨岑。飞泉如散玉，落日似悬金。重以瑶华赠，空怀舞咏心。","dynasty":"唐代","title":"酬张少府柬之"}
{"author":"卢照邻","content":"方池开晓色，圆月下秋阴。已乘千里兴，还抚一弦琴。庭摇北风柳，院绕南溟禽。累宿恩方重，穷秋叹不深。","dynasty":"唐代","title":"宿玄武二首"}
{"author":"卢照邻","content":"落落树阴紫，澄澄水华碧。复有翻飞禽，裴回疑曳舄。","dynasty":"唐代","title":"九陇津集"}
{"author":"卢照邻","content":"二条开胜迹，大隐叶冲规。亭阁分危岫，楼台绕曲池。长薄秋烟起，飞梁古蔓垂。水鸟翻荷叶，山虫咬桂枝。游人惜将晚，公子爱忘疲。愿得回三舍，琴尊长若斯。","dynasty":"唐代","title":"宴梓州南亭得池字"}
{"author":"卢照邻","content":"万里烟尘客，三春桃李时。事去纷无限，愁来不自持。狂歌欲叹凤，失路反占龟。草碍人行缓，花繁鸟度迟。彼美参卿事，留连求友诗。安知倦游子，两鬓渐如丝。","dynasty":"唐代","title":"山行寄刘李二参军"}
{"author":"卢照邻","content":"寂寂罢将迎，门无车马声。横琴答山水，披卷阅公卿。忽闻岁云晏，倚仗出檐楹。寒辞杨柳陌，春满凤凰城。梅花扶院吐，兰叶绕阶生。览镜改容色，藏书留姓名。时来不假问，生死任交情。","dynasty":"唐代","title":"首春贻京邑文士"}
{"author":"卢照邻","content":"闻道上之回，诏跸下蓬莱。中枢移北斗，左辖去南台。黄山闻凤笛，清跸侍龙媒。曳日朱旗卷，参云金障开。朝参五城柳，夕宴柏梁杯。汉畤光如月，秦祠听似雷。寂寂芸香阁，离思独悠哉。","dynasty":"唐代","title":"赠许左丞从驾万年宫"}
{"author":"卢照邻","content":"我行背城阙，驱马独悠悠。寥落百年事，裴回万里忧。途遥日向夕，时晚鬓将秋。滔滔俯东逝，耿耿泣西浮。长虹掩钓浦，落雁下星洲。草变黄山曲，花飞清渭流。迸水惊愁鹭，腾沙起狎鸥。一赴清泥道，空思玄灞游。","dynasty":"唐代","title":"晚渡渭桥寄示京邑游好"}
{"author":"卢照邻","content":"蓟北三千里，关西二十年。冯唐犹在汉，乐毅不归燕。人同黄鹤远，乡共白云连。郭隗池台处，昭王尊酒前。故人当已老，旧壑几成田。红颜如昨日，衰鬓似秋天。西蜀桥应毁，东周石尚全。灞池水犹绿，榆关月早圆。塞云初上雁，庭树欲销蝉。送君之旧国，挥泪独潸然。","dynasty":"唐代","title":"送幽州陈参军赴任寄呈乡曲父老"}
{"author":"卢照邻","content":"金曹初受拜，玉地始含香。翻同五日尹，遽见一星亡。贺客犹扶路，哀人遂上堂。歌筵长寂寂，哭位自苍苍。岁时宾径断，朝暮雀罗张。书留魏主阙，魂掩汉家床。徒令永平帝，千载罢撞郎。","dynasty":"唐代","title":"哭金部韦郎中"}
{"author":"卢照邻","content":"缔欢三十载，通家数百年。潘杨称代穆，秦晋忝姻连。风云洛阳道，花月茂陵田。相悲共相乐，交骑复交筵。始谓调金鼎，如何掩玉泉。黄公酒炉处，青眼竹林前。故琴无复雪，新树但生烟。遽痛兰襟断，徒令宝剑悬。客散同秋叶，人亡似夜川。送君一长恸，松台路几千。","dynasty":"唐代","title":"哭明堂裴主簿"}
{"author":"卢照邻","content":"文学秋天远，郎官星位尊。伊人表时彦，飞誉满司存。楚席光文雅，瑶山侍讨论。凤词凌汉阁，龟辩罩周园。已陪东岳驾，将逝北溟鲲。如何万化尽，空叹九飞魂。白马西京驿，青松北海门。夜台无晓箭，朝奠有虚尊。一代儒风没，千年陇雾昏。梁山送夫子，湘水吊王孙。仆本多悲泪，沾裳不待猿。闻君绝弦曲，吞恨更无言。","dynasty":"唐代","title":"同崔录事哭郑员外"}
{"author":"卢照邻","content":"绝顶横临日，孤峰半倚天。裴回拜真老，万里见风烟。","dynasty":"唐代","title":"登玉清"}
{"author":"卢照邻","content":"高情临爽月。急响送秋风。独有危冠意，还将衰鬓同。","dynasty":"唐代","title":"含凤蝉"}
{"author":"卢照邻","content":"倚掉春江上，横舟石岸前。山螟行人断，迢迢独泛仙。","dynasty":"唐代","title":"衷川独泛"}
{"author":"卢照邻","content":"落落树阴紫，橙橙水华碧。复有赐飞禽，裴回疑曳易。","dynasty":"唐代","title":"九陇漳集"}
{"author":"卢照邻","content":"拢阪长无极，苍山望不穷。石径索疑断，回流映似空。花开绿野雾，莺啭紫岩风。春芳勿遽尽，留赏故人同。","dynasty":"唐代","title":"人秦川界"}
{"author":"卢照邻","content":"甫国佳人至，北堂罗荐开。长裙随凤管，促柱送驾杯。云光身后落，雪态掌中回。到愁金谷晚，不怪玉山颓。","dynasty":"唐代","title":"辛法司"}
{"author":"卢照邻","content":"篮仕无中秩，归耕有外臣。人歌小岁酒，花舞大唐春。草色迷三径，风光动四邻。愿得长如此，年年物候新。","dynasty":"唐代","title":"元日述怀"}
{"author":"卢照邻","content":"佛曙驱飞传，初晴带晓凉。雾敛长安树，云归仙帝乡。涧流漂素沫，岩景霭朱光。今朝好风色，延瞰极天庄。","dynasty":"唐代","title":"至陈仓晓晴望京邑"}
{"author":"卢照邻","content":"汀葭萧徂暑，江树起初凉。水疑通织室，舟似泛仙潢。连桡渡急响，鸣棹下浮光。日晚菱歌唱，风烟满夕阳。","dynasty":"唐代","title":"七夕泛舟二首"}
{"author":"卢照邻","content":"京洛风尘远，褒斜烟雾深。北游君似智，南飞我异禽。别路琴声断，彼山猿鸟府。一乖青岩酌，空仁白云心。","dynasty":"唐代","title":"送粹州高参军还京"}
{"author":"卢照邻","content":"金碧禹山远，关梁蜀道难。相逢属婉岁，相送动征鞍。地咽绵川冷，云凝剑阁寒。倘遇忠孝所，为道忆长安。","dynasty":"唐代","title":"大剑送别刘右史"}
{"author":"卢照邻","content":"闲摊檐尘看，鸣琴候月弹。桃源迷汉姓，松径有秦官。空谷归人少，青山背阴寒。羡君栖隐处，遥望在云端。","dynasty":"唐代","title":"酬杨比部员夕卜暮宿琴"}
{"author":"卢照邻","content":"惺有雍容地，千年无四邻。园院风烟古，他台松杨春。云馄作赋客，月似听琴人。寂寂啼茸处，空伤游子神。","dynasty":"唐代","title":"相如琴台"}
{"author":"卢照邻","content":"江水向愕阳，橙澄写片光。镜圆珠溜彻，骇满箭波长。谤勾摇兔影，浮桂动丹芳。延照相思夕，千里共沾裳。","dynasty":"唐代","title":"江中望月"}
{"author":"卢照邻","content":"落卧明歌席，行云逐舞人。江前飞暮雨，粱上下轻尘。冶服看疑画，妆楼望似春。葛车勿速返，长袖欲相亲。","dynasty":"唐代","title":"益州城西张超亭观妓"}
{"author":"卢照邻","content":"佛财驱飞传，初晴带晓凉。雾敛长妾树，云归仙帝乡。涧流漂素沫，岩景瞩朱光。今朝好风色，延瞰极天庄。","dynasty":"唐代","title":"至陈仓晓晴望京虽"}
{"author":"卢照邻","content":"商人丹水北，游客锦城东。别意还无已，寓忧自不穷。优云朝结阵，江月夜临空。关塞疲征马，霜氛落早鸿。潘年三十外，蜀道五千中。送君秋水曲，伽酒对清风。","dynasty":"唐代","title":"送郑司仓人蜀"}
{"author":"卢照邻","content":"朝轩遵上国，仙佩下灵关。尊酒方无地，联绪喜暂攀。离言欲赠策，启辨正连环。厨径浮云断，荒池春草斑。残花落古树，度鸟入澄湾。欲叙他乡别，幽谷有绵蛮。","dynasty":"唐代","title":"绵州官池赠别同赋湾字"}
{"author":"卢照邻","content":"樊宿花初满，迂台柳向飞。如何正此日，还望昔多违。怅别凤期阻，将乖云会稀。敛袄辞丹闷，悬旗涉翠微。野禽喧戌鼓，春草变征衣。徊顾长安道，关山起夕罪。","dynasty":"唐代","title":"还赴蜀中贻示京虽游好"}
{"author":"卢照邻","content":"伺有高踪客，耿介坐幽庄。卞哩人事少，风烟鸟路长。瀑水含秋气，垂藤引夏凉。苗深全覆陇，荷上半径塘。钓诸青鬼没，才田白鸳翔。知君振奇藻，还嗣海隅芳。","dynasty":"唐代","title":"初夏且幽庄"}
{"author":"卢照邻","content":"兰署乘闲召，毛日震遁栖。龙柯疏玉井，凤叶下金堤。川光摇水箭，山气上云梯。亭幽闻嗅鹤，窗晓听鸠。玉珍临风奏，琼浆殃月携。田家自有乐，推肯谢青溪。","dynasty":"唐代","title":"山汪休沐夏日山庄"}
{"author":"卢照邻","content":"扫休乘暇日，谊稼返秋场。径草疏王答，岩枝落帝桑。耕田虞讼寝，凿井汉机忘。戎葵朝委露，齐草夜含霜，南润泉初冽，东篱菊正芳。还思北窗下，高卧倡蠢皇。","dynasty":"唐代","title":"山林休日曰家"}
{"author":"卢照邻","content":"闻道上之徊，招躁下蓬菜。中枢移北斗，左辖去南台。黄山浑凤笛，清晔侍龙媒。曳日朱旗卷，参云金障开。朝参五城柳，夕宴柏梁杯。汉峙光如月，秦词听似雷。寂寂姜香厨，离思独悠哉。","dynasty":"唐代","title":"赠许左丞从驾万年宫"}
{"author":"卢照邻","content":"我行背城风，驱马独悠悠。寥寥中年事，裴回万里忧。途遥日向夕，对晚鬓将秋。滔滔俯东逝，耿耿位西浮。长虹掩钧捕，落雁下垦洲。草变黄山曲，花飞清渭流。迸水惊愁鸳，腾沙起押鸥。一赴清泥道，空思玄靥游。","dynasty":"唐代","title":"晚渡渭桥寄示京邑游好"}
{"author":"卢照邻","content":"三秋违北雁。万里向南翔。河洲花稍白，关塞叶初黄。避缴风霜劲，怀书道路长。水流疑箭动，月照似弓伤。横夭无有阵，度海不成行。会刷能鸣羽，还赴上林乡。","dynasty":"唐代","title":"同临漳纪明府孤雁"}
{"author":"谢应芳","content":"青龙地脉土酥香。产玉似昆冈。可怜不入瑶池宴，到冰壶、风味凄凉。忽忆故园时序，春盘春酒羔羊。青丝生菜韭芽黄。银缕染红霜。桃花人面柔荑手，酒微酣、象箸频将。鼙鼓一声惊散，六年地老天荒。","dynasty":"元代","title":"风入松辟兵青龙，食萝卜有感"}
{"author":"谢应芳","content":"神仙有无？安居华屋，即是蓬壶。榴花也学红裙舞，燕雀喧呼。水晶盘馔供麟脯，珊瑚钩帘卷虾须。吹龙笛，击鼍鼓，年年初度，长日尽欢娱。　　横山翠屏，藏龙古井，走马长汀。四时花竹多风景，胜似丹青。好儿郎天生宁馨，好时节日见升平。氛埃静，年年寿星，光照望云亭。","dynasty":"元代","title":"【中吕】满庭芳_神仙有无？"}
{"author":"谢应芳","content":"无端汤武，吊伐功成了。赚尽几英雄，动不动、东征西讨。七篇书后，强辨竟无人，他两个，至诚心，到底无分晓。髑髅满地，天也还知道。谁解挽银河，教净洗、乾坤是好。山妻笑我，长夜饭牛歌，这一曲，少人听，徒自伤怀抱。","dynasty":"元代","title":"蓦山溪遣闷，至正丙申作"}
{"author":"谢应芳","content":"冷笑班超，要觅封侯，弃了毛锥。看今来古往，虚名何用，朝荣夕悴，浮世堪悲。老我衣冠，傍人篱落，赖有平生铁砚随。西庄上，对溪山如画，鸥鹭忘机。相逢喜得新知。更不用黄金铸子期。把胸中磊块，时时浇酒，眼前光景，处处题诗。轻帽簪花，柔茵藉草，时复尊前一笑嬉。沈酣后，任南山石烂，东海尘飞。","dynasty":"元代","title":"沁园春丁酉春，寓堠山钱氏写怀"}
{"author":"谢应芳","content":"玉雪梨涡，锦云桃扇，紫箫双凤和鸣。觥船初棹，烟绕博山青。最喜清和天气，绿阴静、梅雨初晴。高斋里，马融书帐，风卷绛纱轻。华年才几许，培风健翮，曾试修程。偶归来林下，间听松声。笑道葵花似我，芳心在、向日长倾。黄河水，如今重看，朝□暮还清。","dynasty":"元代","title":"满庭芳四月钱梦弼出妓，为陆文迪寿，邀仆"}
{"author":"谢应芳","content":"雪压新年，花开想迟，莺来甚难。喜杯有屠苏，春风滟滟，盘余苜蓿，朝日团团。六十年来，寻常交际，江海鸥盟总不寒。移家处，每涉园成趣，居谷名盘。忘情世味心酸。但吟得新诗似得官。尽教我低头，三间茅屋，从他高步，百尺危竿。白首无成，苍生应笑，不是当年老谢安。琴书里，且消磨晚景，受用清欢。","dynasty":"元代","title":"沁园春晨起对雪，复写余怀"}
{"author":"谢应芳","content":"兰雪衣衿，芝雪冠佩，＊唾动成珠玉。芳草萋迷，蓬莱杳渺，皎皎白驹空谷。濯发沧洲，怡颜芳树，乐甚从伶丝竹。问天生、湖海元龙豪气，肯令消缩。君不见二陆联芳，三苏接武，声动九重黄屋。天上碧桃，日边红杏，真足快人心目。拂袖东胶，出门西笑，莫恋故园松菊。看浊河、流水重清，齐唱太平遗曲。","dynasty":"元代","title":"苏武慢赠徐伯枢"}
{"author":"谢应芳","content":"怪底春风，要将我、船儿翻覆。行囊里、是群贤相赠，数篇珠玉。江上青山吹欲倒，湖中白浪高于屋。幸年来、阮籍惯穷途，无心哭。归去也，瓶无粟。吟啸处，居无竹。看造物、怎生安顿，老夫盘谷。第四桥边寒食夜，水村相伴沙鸥宿。问客怀、那有许多愁，三千斛。","dynasty":"元代","title":"满江红吴江阻风"}
{"author":"谢应芳","content":"梅花折去一枝春。人在太湖滨。天生襟度容江海，每开尊、坐客如云。此日醉逢蓬矢，吾儿应吐花茵。湖光山色净无尘。鱼鸟总情亲。姑苏台上遥相望，见湖山、如见伊人。绿发年华全盛，白眉声誉方新。","dynasty":"元代","title":"风入松寄朱原道为生日贺"}
{"author":"谢应芳","content":"岁寒心事旧相知。相别去年时。如今重观春风面，此年时、消瘦些儿。天上玉堂何在，人间金鼎频移。风尘不染素罗衣。脉脉倚柴扉。桃根桃叶争春媚，尽教他、浓抹胭脂。老我扬州何逊，陇头谁为题诗。","dynasty":"元代","title":"风入松梅花"}
{"author":"谢应芳","content":"细雨清明日，扁舟过玉山。传书元有误，飞鸟竟无还。芳草萋萋碧，落花点点斑。题名墙外竹，黄鸟正间关。","dynasty":"元代","title":"顾仲瑛避地嘉兴几二年闻回昆山往不见遇作诗寄之末章兼简白西长老二首其一"}
{"author":"谢应芳","content":"客来常问信，书去半沈浮。两度黄梅雨，相思白发秋。樵渔今短笠，山水古长洲。寄语天宁老，龟巢赋咏不？","dynasty":"元代","title":"顾仲瑛避地嘉兴几二年闻回昆山往不见遇作诗寄之末章兼简白西长老二首其二"}
{"author":"谢应芳","content":"腊月无多日，行年七十三。浮生空自老，往事日多惭。南国山皆赭，东郊草未蓝。萧条江郭外，云瞑雪毵毵。","dynasty":"元代","title":"腊月"}
{"author":"谢应芳","content":"逃难居频徙，幽怀孰与论。昆山一舍地，湓浦数家村。老去仍为客，朝来又抱孙。雨馀春韭绿，生意满东园。","dynasty":"元代","title":"迁居"}
{"author":"谢应芳","content":"病卧碧山久，愁添白发新。一冬无雨雪，四海有风尘。妻子移家远，亲朋折简频。梅花应笑我，出语欲惊人。","dynasty":"元代","title":"次韵徐伯枢寄二首其一"}
{"author":"谢应芳","content":"客夜牛衣薄，王春凤历新。东南蛙角地，多少马蹄尘。鼙鼓依然急，壶觞莫厌频。君看塞翁马，得失岂由人。","dynasty":"元代","title":"次韵徐伯枢寄二首其二"}
{"author":"谢应芳","content":"乾坤如许大，老病此江滨。无酒可留客，青山应笑人。幅巾方竹杖，青草落花茵。卖得《长门赋》，相如未是贫。","dynasty":"元代","title":"老病"}
{"author":"谢应芳","content":"过客应相笑，衰翁未得閒。酒经方补注，诗稿又重删。藜杖家家竹，篮舆处处山。数朝天色冷，高卧掩柴关。","dynasty":"元代","title":"结茅东郭岁晚言怀"}
{"author":"谢应芳","content":"风冷柴门闭，斋居缩似蜗。小桥平陆里，识字老农家。野饭常留客，村醪颇胜茶。早梅溪上折，斜插胆瓶花。","dynasty":"元代","title":"次韵言怀二首其一"}
{"author":"谢应芳","content":"贫居家事少，客去跋溪閒。茅屋牵萝补，兰阶择草删。雪添南浦水，雪暗北窗山。孰谓寒如许，鸡鸣客度关。","dynasty":"元代","title":"次韵言怀二首其二"}
{"author":"谢应芳","content":"脱屐红尘，移家碧山，娑罗树边。有两儿冠带，眼前腾踏，诸孙文采，膝下联翩。石几焚香，冰瓯涤笔，重注羲经得异传。余无事，但观云默坐，听雨高眠。龟巢幸与相连。饮湖水清如饮菊泉。问绛人甲子，今逾四百，皇家钟乳，何用三千。银艾忘情，玉枝无憾，一味清闲足引年。升平也，看天恩赐帛，雪发垂肩。","dynasty":"元代","title":"沁园春寿杜默齐，时至仕，寓吴门僧舍，吾"}
{"author":"谢应芳","content":"老大无人青眼，凄凉柰尔黄花。秋来杯酌断流霞。兀对江山如画。梦里去寻东老，觉来欲唤西家。山童羞说未能赊。报道点茶来也。","dynasty":"元代","title":"西江月秋暮，简友人索酒"}
{"author":"谢应芳","content":"缘树云林＊窕，青苔石磴萦纡。两人杯下曳长裾。应是山中巢许。空谷似闻樵斧，危桥不断徵车。谁来为我借茅庐。来与白云同住。","dynasty":"元代","title":"西江月题画"}
{"author":"谢应芳","content":"看东风、柳摇金缕。精神顿美如许。独怜老我双蓬鬓，无复少年张绪。桃叶渡。任山水清妍，可柰非吾土。借人茅屋，但有客相过，清茶淡话，闲与论今古。伤心处。客去卧听鼙鼓。看花浑在烟雾。姑苏台榭笙歌散，麋鹿又如前度。谁恁误。教无限苍生，命堕颠崖苦。蒹葭洲渚。赖有个扁舟，三竿钓竹，相伴闲鸥鹭。","dynasty":"元代","title":"摸鱼子早春作"}
{"author":"谢应芳","content":"战骨缟如雪，月色惨中秋。照我三千白发，都是乱离愁。犹喜淞江西畔，张绪门前杨柳，堪系钓鱼舟。有酒适清兴，何用上南楼。＊金甲，驰铁马，任封侯。青鞋布袜，且将吾道付沧洲。老桂吹香未了，明月明年重看，此曲为谁讴。长揖二三子，烦为觅菟裘。","dynasty":"元代","title":"水调歌头中秋言怀"}
{"author":"谢应芳","content":"铜驼泪湿翠苔茵。落地花如堕玉人。可是东君不惜春。问花神。海变","dynasty":"元代","title":"忆王孙和熊元修苏州感兴"}
{"author":"谢应芳","content":"秋色净如洗，南极瑞光多。秦驻山中隐者，弧矢挂烟萝。野老敲门看竹，珍重主人留客，呼酒泻金荷。为问春秋多少，笑道明年六十，勋业竟蹉跎。万钟禄，千驷马，待如何。洛阳城市，又看荆棘卧铜驼。且喜阶前玉树，五色＊雏俱好，把此瑟琴和。一曲华胥引，双鬓雪儿歌。","dynasty":"元代","title":"水调歌头茅仲良初度席上赋"}
{"author":"谢应芳","content":"故复和前韵，以述其情，并以留别吴下诸友。时十三年六月初也牙齿豁来久，老气尚横秋。买得归耕黄犊，儿辈幸无愁。相近六龙城下，只在三家村里，结屋小如舟。倚树览山色，且免赋登楼。看官爵，都不似，醉乡侯。里翁闲话，便同学士坐瀛洲。寄语东吴朋友，乘兴能来＊浦，舣棹听渔讴。无酒不须虑，解我破貂裘。","dynasty":"元代","title":"水调歌头洪武九年秋，余下居千墩，尝作水"}
{"author":"谢应芳","content":"尘拂风生，熏炉烟袅，剧谈天上人间。冯夷击鼓，白凤舞昆山。惊倒五陵年少，听三老、□角鸣湍。江南好，梅前菊后，天气带微寒。客来虽话别，重歌旧曲，不是阳关。笑闲云似我，时去时还。最喜烽烟尽息，青天净、一镜团团。重来也，寻盟鸥鹭，访竹问平安。","dynasty":"元代","title":"满庭芳熊元修席上次韵"}
{"author":"谢应芳","content":"七十年前，抱麟虚负双亲梦。一襟空洞。生世曾何用。老我东门，瓜也无心种。松醪雍。泻如铅汞。时与渔樵共。","dynasty":"元代","title":"点绛唇初度作"}
{"author":"谢应芳","content":"海上归来，鬓毛枯似经霜草。薄田些少。茅屋园池小。三子犁锄，三妇供萍藻。村居好。兔园遗稿。是我传家宝。","dynasty":"元代","title":"点绛唇·海上归来"}
{"author":"谢应芳","content":"老眼犹明，着书未了余生债。客来休怪。淡饭黄斋菜。踏雪观梅，清兴依然在。南门外。夜来寻载。扶醉驮驴背。","dynasty":"元代","title":"点绛唇·老眼犹明"}
{"author":"谢应芳","content":"点检龟巢，素琴弦断余何有。夫妻白首。相敬如宾友。三四孙儿，五色斑斓袖。梅花酒。为翁称寿。罗拜爷娘后。","dynasty":"元代","title":"点绛唇·点检龟巢"}
{"author":"谢应芳","content":"借问黄花，过了重阳，如何始开。为客中陶令，逢他初度，尊前杜举，要我相陪。十日秋香，百年晚景，一笑今朝酒莫推。风光好，正凉生沆瀣，净洗氛埃。胸中华岳崔嵬。下笔处、长江滚滚来。且折花簪帽，剧谈清事，引杯看剑，聊适幽怀。健翮低云，修鳞蹭蹬，人道公非百里才。还知否，那黄河清也，白日悠哉。","dynasty":"元代","title":"沁园春（原作沁春元，据丁藏精钞本改）无"}
{"author":"谢应芳","content":"六载远相忆，一日似三秋。别后雪添蓬鬓，着述遣穷愁。几度欲寻安道，溪上片帆飞去，兴尽复回舟。明月出东海，隐约见琼楼。唤龙伯，击鼍鼓，舞阳侯。何时杯酒，重歌芦叶旧汀洲。多谢寄来双鲤，白雪阳春数曲，为我和巴讴。什袭付儿辈，好学制弓裘。","dynasty":"元代","title":"水调歌头再和寄酬袁子英萧寺"}
{"author":"谢应芳","content":"赤手拨鲸牙。长安早看花。竟春风、百里桑麻。柳色宫袍银束带，亲受赐，玉皇家。＊鼓报朝衙。桑弓挂绿蛇。拜双亲、杯捧流霞。只恐哦松哦未了，天上去，又乘槎。","dynasty":"元代","title":"南楼令寿陈县丞"}
{"author":"谢应芳","content":"十里横山，一湾流水，东洲蕞尔孤村。称来田舍，山水对衡门。老我无能为矣，犁锄事、付与儿孙。湖田上，黄梅雨足，蛙鼓□声喧。亲朋三四老，须眉雪白，言笑春温。每携手相过，清事闲论。坐挹山光水色，茅柴酒、倾倒夸尊。章台路，马蹄尘土，不到紫苔痕。","dynasty":"元代","title":"满庭芳夏五雨窗言怀"}
{"author":"谢应芳","content":"鸡犬相闻，溪山如画，梅花只在前村。逍遥杖屦，不过翟公门。前度春风已老，对芳草、还忆王孙。长安市，看花人去，车马正争喧。向来东海上，水南水北，如石如温。念鸥冷诗盟，何日重论。老我蓬蒿三径，开怀抱、赖有琴尊。公知否，萧斋雨漏，四壁篆书痕。","dynasty":"元代","title":"水调歌头寄江叔廉"}
{"author":"谢应芳","content":"锋棱磨尽方藏拙。老怀羞对天孙说。风叶动清商。依稀似九章。飘萧双鬓雪。卧看弯弯月。月缺有时圆。人无再少年。","dynasty":"元代","title":"菩萨蛮七夕作"}
{"author":"谢应芳","content":"玉杵捣灵药，丹鼎养芙蓉。城市山林小隐，家住驿桥东。况是南州高裔，更欲上池真液，冰雪炯心胸。医国手初试，在处起疲癃。种阴德，方寸地，继颐翁。活人多少，满林新植杏花红。遮莫南山石烂，又复瀛洲不浅，都付笑谈中。刮目看尘表，黄鹄驾天风。","dynasty":"元代","title":"水调歌头代陈氏谢徐彦铭"}
{"author":"谢应芳","content":"往古来今，何人不道闲居好。忙多闲少。应被青山笑。蒲柳衰颜，我独惊秋早。茅斋小。几番掀倒。风雨都湿了。","dynasty":"元代","title":"点绛唇和林韵"}
{"author":"谢应芳","content":"孤舟浪打石尤风。霹雳浪声中。布帆喜得归无恙，系长桥、闲似渔篷。蛟渚如今寂寂，鸥波依旧溶溶。秋花开到雁来红。金菊对芙蓉。一襟磊块都浇去，饮红灰、如饮黄封。睡到日高三丈，从他衙鼓逢逢。","dynasty":"元代","title":"风入松贺宜兴殷伯贤远回"}
{"author":"谢应芳","content":"彩翼双凫，寄来一幅天机锦。纯绵绝品。将意何勤恁。岁晚空山，不怕冰霜凛。西风紧。便添袍＊。被德吾无隐。","dynasty":"元代","title":"点绛唇谢万仲理惠帛"}
{"author":"谢应芳","content":"记年时东走避风尘，随处觅桃源。偶相逢一笑，堠山西畔，乔木参天。百尺元龙楼上，下榻许高眠。鼓我瓠巴瑟，鱼鸟欣然。每日春风池馆，有竹林诸阮，醉袖联翩。要簪花捧砚，常挟两飞仙。又安知、桑田变海，竟飘零、老去雪盈颠。绨袍外、故人余意，肝胆雕镌。极是。周咏先又补此三首，误矣。","dynasty":"元代","title":"八声甘州寄无锡钱梦弼此下丁藏付藏钞本，"}
{"author":"谢应芳","content":"旧家金谷园林，尽随海变桑田了。一湾流水，一枝修竹，菟裘将老。潇洒轩窗，波光隐映，笔床茶灶。但溪无六逸，林无诸阮，谁相与，论怀抱。不用沧洲洗耳，听风前、此君清啸。黄金台上，尽教尘土，聘车争道。鱼鸟情亲，渔樵邂逅，不时谈笑。看古来行路难行，真个是闲居好。","dynasty":"元代","title":"水龙吟题曹德祥水居"}
{"author":"谢应芳","content":"吴淞旧雨相邻住。喜复来今雨。那时因遇。十年艰险，剑头炊黍。如今相见，衰颜醉酒，似经霜红树。湖山佳处。登高望远，遍题诗去。","dynasty":"元代","title":"贺圣朝马公振见访，以词留别，喜而和之"}
{"author":"谢应芳","content":"旧约寻梅，蹉跎过、小春时节。忽陇头人至，一枝先折。喜见春风颜色好，缟衣不受缁尘＊。把十年、湖海旧相知，从头说。三江上，沧洲雪。千墩下，珠林月。似许询支遁，总皆清绝。重看青山携素手，此情方解相思结。待＊湖、冰泮柳风清，孤舟发。","dynasty":"元代","title":"满江红送马公振"}
{"author":"谢应芳","content":"笠泽东头，翠竹渔庄，沧洲钓船。看三江雪浪，烟波如画，一篷风月，随处留连。巨□鲈鱼，团脐螃蟹，坐饮篷窗醉即眠。蒹葭畔，□不收＊＊，意若忘筌。向来四海戈＊。好战舰都成赤壁烟。笑痴儿航海，空寻蓬岛，渔郎失路，漫说桃源。鸥社盟寒，歌声断续，烟水寥寥数百年。玄真子，有家传旧曲，重扣吾舷。","dynasty":"元代","title":"沁园春自述"}
{"author":"谢应芳","content":"青年去了。青衫破了。旧日青毡无了。一时清兴未能除，说与故人知道。春花春好。秋花秋好。每日看花尤好。人生沽酒买花钱，消得杖头多","dynasty":"元代","title":"鹊桥仙寄汪南轩"}
{"author":"谢应芳","content":"昆冈火烈去年时，玉也灰飞。石也灰飞。鹤长凫短总休提。善有天知。恶有天知。今年快活保妻儿。歌也相宜。舞也相宜。挥金如土醉如泥。休负佳期。莫负佳期。","dynasty":"元代","title":"一翦梅三首寓意寄故人"}
{"author":"谢应芳","content":"去年今日泻天瓢。水滔滔。断蓝桥。阻我群仙，鸾鹤赴蟠桃。独有商羊偏喜雨，跳且舞，上山椒。今年南极见丹霄。射金蕉。瑞光摇。浇去胸中，磊块尽＊＊。莫厌琵琶弹旧曲，长听取，郁轮袍。","dynasty":"元代","title":"江城子五月十二寿万拙齐"}
{"author":"谢应芳","content":"，余闻而嘉之，故作此以赠满眼青山如画。说甚玉堂金马。头戴鹿皮冠，穿个布袍冬夏。都罢。都罢。心上了无牵挂。","dynasty":"元代","title":"如梦令陈彦真居昆陵鹤溪之阴，中年以来，"}
{"author":"谢应芳","content":"一带鹤溪环绕。溪上石田多少。春雨驾龙耕，种得玉芝瑶草。堪笑。堪笑。海水几番乾了。","dynasty":"元代","title":"如梦令·一带鹤溪环绕"}
{"author":"谢应芳","content":"松菜酒香春瓮。更有麻姑相送。日日泻流霞，添我胸中铅汞。珍重。珍重。浮世本来如梦。","dynasty":"元代","title":"如梦令·松菜酒香春瓮"}
{"author":"谢应芳","content":"阿翁初度宴重闱。正熙熙。醉如泥。春到阶庭，玉树长孙枝。座客持杯停寿曲，都听取，凤雏啼。明年蓬矢两弧垂。对佳期。试周期。看取干戈，俎豆弄金龟。彭祖春秋应八百，孙似祖，与年齐。","dynasty":"元代","title":"江城子贺萧墅张克让戊申正月九日初度生孙"}
{"author":"谢应芳","content":"且自为埋铭，及赋诗自挽。既而失去行囊之资用，然康强无恙。余故作生死隔年期。刘伶老似痴。动教人、负锸相随。惊得青蚨飞去了，无酒饮，却攒眉。春暖典春衣。还堪醉似泥。趁清明、雨后游嬉。杨柳池塘桃杏坞，春水漫，夕阳迟。","dynasty":"元代","title":"南楼令老友刘景仪，去秋以星术之书推测年"}
{"author":"谢应芳","content":"阳羡溪山，辋川烟雨，隐然画里观诗。芳草王孙，别来几度春归。最怜屋壁藏蝌蚪，化劫灰、飞入昆池。好阶墀。书带青青，竹雪霏霏。相逢共约归期。待玄龟出洛，朱凤鸣岐。丘壑幽寻，正须重置荷衣。斩蛟射虎都休问，有白鸥、堪与忘机。近西枝。移我龟巢，邻尔渔矶。","dynasty":"元代","title":"高阳台题张德机荆南精舍图"}
{"author":"谢应芳","content":"泉石膏盲，尘土驱驰，还家鬓霜。想吟边茗碗，清风习习，醉中琴操，流水洋洋。口不雌黄，眼无青白，凫鹤从教自短长。闲居好，有溪篷钓具，林馆书床。春风宾主壶觞。坐慈竹轩中挹翠香。尽剧谈千古，神游混沌，高歌一曲，兴在沧浪。老我牛衣，怀人马帐，谁似彭宣到后堂。都传语，问鱼书久绝，兔颖何忙。","dynasty":"元代","title":"沁园春寄昆山友人并自述"}
{"author":"谢应芳","content":"每忆岩房，端石玄云，宣毫紫霜。想笔端风雨，不时萧飒，胸中渊海，无底潢洋。枫落寒江，草生春梦，欲说天机话甚长。知音者，有真能入室，好与连床。梅花窗下茶觞。小团月、烹来宝乳香。览吴淞夜月，珠江莹洁，昆山□□，□液淋浪。不出门庭，那知世态，金玉家家要满堂。长安市，似遗腥蝇聚，采□□□。","dynasty":"元代","title":"沁园春寄询讲主"}
{"author":"谢应芳","content":"去年今日访庞公。也匆匆。去城中。回首青山，带雨汗颜同。茅屋破来风转急，愁杀我，浣花翁。今年一笑喜相逢。海榴红。照帘栊。休把闲愁，牵系废歌钟。请看灰飞千里草，金满坞，总成空。","dynasty":"元代","title":"江城子前作五月十二日寿万拙齐词，意有未"}
{"author":"谢应芳","content":"十载不歌金缕，秋娘已负青年。朝云飞过画楼前。无复为人留恋。默坐鹧鸪声里，寻思白石词仙。好将花样更流传。重观春风人面。","dynasty":"元代","title":"西江月与邓景文先生干借姜尧章词"}
{"author":"谢应芳","content":"秋暑贾余勇，怀抱方焚如。故人江上来，风雨与之俱。遂令沸羹鼎，化为寒露壶。幽寻陟崇丘，飘飘素霞裾。同游得名缁，吟啸兴不孤。大树倚高盖，小酌欢有余。三江五湖上，群峰开画图。独怜我乡土，烟尘尚模糊。安知艰虞世，得此暇日娱。一笑百虑忘，松风奏笙竽。","dynasty":"元代","title":"倪元镇过娄江寓舍因偕智愚隐游姜公墩得如字"}
{"author":"谢应芳","content":"台州别驾不之官，烟水孤村共岁寒。偶有浊醪留晚酌，旋挑生菜簇春盘。三年邻里通家好，四海兵戈行路难。且喜门前金色柳，东风堪作画图看。","dynasty":"元代","title":"赠庆别驾"}
{"author":"谢应芳","content":"蝌蚪残书补未全，斋居一榻坐来穿。杨花绕屋白如雪，溪水出湖青接天。冠盖不来骑马客，鸥凫长傍钓鱼船。多时欲问平安信，伏日题诗寄竹边。","dynasty":"元代","title":"怀詹伯远"}
{"author":"谢应芳","content":"天人交敷，牺画马图。文明九丘，科斗六经。于昭日星，漆书汗青。姬公宣尼，斯文缉熙。为世范仪，百家之多。继圣惟轲，如江如河。竹兮素兮，文所寓兮。开牖户兮，尔于其中。朴斫磨砻，德业攸崇。苟习其辞，舍己弗治。虽多奚为，余言若兹。亶弗尔欺，亦以自规。","dynasty":"元代","title":"竹素斋"}
{"author":"谢应芳","content":"大邦浙河西，吴郡称第一。淮夷著柘黄，来作豺虎窟。交邻无善道，西顾拒劲敌。一鹗婴罔罗，同气顿萧瑟。正朔仍奉汉，天恩满床笏。赋粟岁倍蓰，郿坞金日积。非无舶棹风，海运不挂席。包藏狼子心，反覆莫可测。台阁两重臣，忍为枭獍食。井蛙自尊大，出入复警跸。爱弟日宠骄，开府门列戟。提兵几百万，势热手可炙。甲第连青云，圊溷亦丹碧。瑶池长夜饮，天魔舞倾国。帷幄皆面谀，忠鲠即摈斥。权门竞豪奢，婪夫务怀璧。淮南旧巢穴，坐视成弃掷。出师理侵疆，所向辄败绩。邻兵贾馀勇，一举数州得。群凶纳降去，敛戍独坚壁。奈何围数重，楼橹比如栉。炮车拂云汉，昼夜飞霹雳。宠弟既齑粉，左右皆股栗。短兵屡相接，苗獠与戮力。南濠百花洲，流血水尽赤。闭关甫期月，人面多菜色。蔬茹犹八珍，骸骨爨下析。众叛已不知，豕突犹亲出。前徒忽投戈，回骑不数匹。一炬齐云楼，红粉随烟灭。缚虎送台城，咆哮气方息。嗟哉尔淮夷，亡命起仓卒。衡行十五载，贵富亦已极。雕墙底灭亡，斯理信弗忒。","dynasty":"元代","title":"淮夷篇"}
{"author":"谢应芳","content":"忆昔走避兵，弃别乡井去。意将朝莫归，行行重回顾。安知逾一纪，方踏去时路。四郊皆蔓草，白日暝如雾。披榛访闾里，隔水拜丘墓。伤哉脊令原，黄蒿走狐兔。别墅破垣在，邮亭乃新作。邻儿二三辈，衡茅昼扃户。初若不相识，熟视肖厥父。坐久泣且言，为我话亲故。什九死兵戈，余亡不知处。其词吐未终，我泪已如注。对食不能餐，相期归蚁聚。吾将语吾儿，卖书买农具。归耕滆上田，宜若乌反哺。吾其正丘首，此心庶无负。","dynasty":"元代","title":"归故里"}
{"author":"谢应芳","content":"余生寡谐俗，老去得知己。论交固云晚，莫逆良可喜。联翩诸侯客，寂寞著书事。夜分青藜光，日并乌皮几。几回论班马，一笑易亥豕。烟云挥洒外，风月吟啸里。蚶杯酌流霞，兽炉坰沈水。佳哉《水调》词，清我尘俗耳。朱弦听者希，《白雪》和能几。别来怀盍簪，梦见承倒屣。帷林大江边，瓢巷横山趾。秋风响梧叶，甘雨熟菰米。相望不三舍，相过堪一苇。诗筒继元白，通家犹孔李。况于阿戎谈，亦与诸任齿。尚友古之人，厥德薰晋鄙。","dynasty":"元代","title":"简张希尹"}
{"author":"谢应芳","content":"呜呼玉山翁，先世吴右族。生逢全盛时，当路屡推毂。辞荣乐萧散，竟韫石中玉。早持万金产，转手授家督。不为五岳游，家园莳花竹。读书数千卷，旁核聃与竺。非无酒如渑，过客佳乃肃。徒见驷马车，未若一儒服。缁黄粲然者，待遇情亦笃。常言性嗜诗，隽永过粱肉。兴来抉云汉，毫端注飞瀑。词林采英华，琰刻播芬馥。诗名满朝野，啸傲心自足。世故一变更，十室九颠覆。幽栖绰山下，人疑王官谷。时余逃难来，憔悴如病鹄。踵门通姓字，一见已刮目。夜饮嘉树轩，明朝杯又续。高堂桂花秋，金钗剪银烛。双歌棹觥船，洗我愁万斛。一留两月余，坐客常五六。写图纪觞咏，坠水亦有曲。连床可诗斋，清话屡同宿。择邻为移家，岁晚安且燠。奈何鼙鼓声，又若雷震屋。娄人悉惊散，我亦猿共木。萍漂甫里东，卖文如卖卜。感翁数相过，馈则慰穷蹙。翁亦客槜李，远避赋蛇毒。山川郁相望，诗筒时往复。陵谷复一变，翁归理松菊。松鞠理未能，蒺藜伐困辱。余舟榜笠泽，访旧宿西塾。夜深屏舆隶，促膝写心腹。春风旧池馆，荒烟秋草绿。朝廷更化初，召役事重樛。挈家赴临濠，星言去程速。送行愧邹游，口占谢龟缩。诗去秋复春，客来书满幅。念我及兄辈，举室蒙记录。自言多疾疢，经年在床褥。郁攸娄惊吓，使我长觳觫。尚须手颤定，亲札寄篇牍。安知仅逾月，遽尔闻不禄。初疑传者讹，细问泪盈掬。嗟余老异乡，知己失鲍叔。芜辞叙畴曩，悲吟甚于哭。神交死如生，歆此杯中醁。","dynasty":"元代","title":"祭顾仲瑛诗"}
{"author":"谢应芳","content":"赤眉横行食人肉，逃我昆山采黄独。上书不伏光范门，忍饥宁负将军腹。玉山燕客客满堂，黄柑新带永嘉霜。分金四座炫人眼，漱玉三咽清诗肠。山中椰瓢大如斗，吴姬擘来荐春酒。酒酣遥指洞庭山，为问木奴曾贡不。频年两浙阅兵戈，黄甘陆吉不相过。此时共食此佳果，胡不取醉花前歌。愿言海内无征战，汉廷还有传柑宴。白发吴侬能上天，野芹亦献蓬莱殿。","dynasty":"元代","title":"至正丁酉冬昆山顾仲瑛会客芝云堂适时贵自海"}
{"author":"谢应芳","content":"南山烂尽苍云根，飘风势欲倾昆仑。老靦作镞几千载，神镵鬼削秋无痕。沈沙不随戈戟折，太阴玄精壮冰结。五丁手抉出重泉，犹带尧时九乌血。鸺鹠惊破胆，罔两走折足。独有老于菟，坐啸风满谷。猿臂将军骨已枯，苍头庐儿金仆姑，时乎时乎奈尔靦！","dynasty":"元代","title":"石箭头歌（并序）"}
{"author":"谢应芳","content":"我昔过北邙，立马山之隈。为问陇头树，皆云后人栽。生前尊酒谁不有，无人到此自对青山开。屋堆黄金五侯贵，难免白骨生苍苔。道旁多弃夜光璧，爨下谁惜丝桐材。玉山先生达观者，胸次不著闲悲哀。清秋携客坟上饮，曲车载酒山童推。大笑胥魂乘白马，深惭鲧魄化黄能。墓铭自制诗自挽，视身不翅轻于埃。鹤群长绕嘉树舞，龟趺并载穹碑来。鸾翔凤翥玉箸篆，虎踞龙蟠金粟堆。长吟复短吟，此兴何悠哉。秋风无情摧万物，芙蓉亦老胭脂腮。笑言他年翁仲共寂寞，何如此时宾客相追陪。功名本愁根，富贵真祸胎。百年能几日？一日能几杯？从兹秉烛长夜饮，犹恐四蛇二鼠忙相催。主人沈醉客亦醉，绝倒不顾旁人咍。北望中州数千里，人家尽作兵前灰。髑髅委荒郊，孰辨贤与才。伯夷空忍首阳饿，屈原徒作湘江累。神仙初无不死药，方士浪说寻蓬莱。君不见无边之海白淼淼，无名之山青巍巍。长鲸嘘吸成风雷，徐市一去何曾回。","dynasty":"元代","title":"和顾仲瑛金粟冢燕集"}
{"author":"谢应芳","content":"我昔昆山鉏白云，高轩访我麋鹿群。我今长洲钓明月，君复过此寂寞滨。感君相知式相好，与君谈笑开怀抱。坐分半席白瓯沙，满目青山净如扫。社公雨晴风不作，村北村南花自落。劝农来往落花间，鸡犬不惊田舍乐。君归哦松坐松阴，我舟更入菰蒲深。钓钩无饵勿语人，但说烟波无处寻。","dynasty":"元代","title":"赠杨君济县丞"}
{"author":"谢应芳","content":"脱屣东华尘，结庐太湖滨。蓬藋开小径，桑麻接比邻。金门玉堂梦不到，烟蓑雨笠情相亲。东风二月桃花雨，布谷飞来向人语。一犁初破陇头春，黄犊出栏健如虎。西山不知谁采薇，南山不知谁采芝。我耕我田食我粟，岁晚复有冰壶齑。悲歌笑甯戚，夜半犹未已。人间闲是非，何用污牛耳。绿阴系牛春昼闲，樵童随我看青山。日莫归来一壶酒，牛棘花前开笑口。笑问侬家子若孙，知我犁锄佳趣否？岂不见苏秦为无二顷田，六印累累苦奔走。到了落祸阬，虚名何足取。鹿门庞，真我友。","dynasty":"元代","title":"具区耕隐歌为盛征士作"}
{"author":"谢应芳","content":"时方用武我业儒，超也卖笔来吾庐。曰予制笔似轮扁，妙不能言徒叹吁。宣城阻兵十三载，犹喜山中老在。拔来紫颖带秋霜，制得笔成时世改。乡年草创供玉堂，玉堂仙人云锦裳。三缣一字不易得，笔价亦与时俱昂。莫怪年来弃如土，扫除风尘必斨斧。尔今卖笔我卖文，何异适越资章甫。呼儿为我买一束，亟用写成怀古录。一书永字三叹赏，八法以之随意足。我有佳音语尔知，用笔将见文明时。诸公笔谏佐明主，老我笔耕笺古诗。诗成未若相如倦，毛颖更须重作传。牵联为尔书姓名，霅上溪山亦葱蒨。中秋适逢酒禁开，椰瓢酌我新绿醅。酒酣仰视月中兔，长啸一声归去来。","dynasty":"元代","title":"赠制笔王世超"}
{"author":"谢应芳","content":"忆言雨别去涂难，喜得云归旧谷盘。郡乘手挥狐史笔，斋居头戴鹿皮冠。草生林馆皆书带，竹老溪园可钓竿。为问咸阳殷博士，有无书尺报平安？","dynasty":"元代","title":"寄卢公武兼问殷孝伯安信（时殷为咸阳县教官"}
{"author":"谢应芳","content":"阖闾城下柳，新种绿阴成。树系浮江马，枝迁出谷莺。朝家方用武，僧寺总屯兵。犹喜湖田熟，街头米价平。¤","dynasty":"元代","title":"吴下咏怀（八首）"}
{"author":"谢应芳","content":"近闻哀痛诏，使者又江东。兵革何时已，车书四海同。落梅春雨后，芳草夕阳中。欲作菟裘计，桃源路不通。","dynasty":"元代","title":"吴下咏怀（八首）"}
{"author":"谢应芳","content":"系马庱亭东，题诗野店中。长河飞白雨，高树洒清风。州界才相接，乡音遽不同。齐梁陵寝地，犹得问樵翁。","dynasty":"元代","title":"避雨"}
{"author":"谢应芳","content":"国破家何在，穷途更莫年。七歌同谷里，再拜杜鹃前。胡羯长安满，骑驴短褐穿。画图憔悴色，犹足见忧天。","dynasty":"元代","title":"题杜拾遗像"}
{"author":"谢应芳","content":"客来喜得平安信，萧洒楼居日掩扃。潮近浪摇窗影白，地偏苔没履痕青。群贤方结莲花社，小楷尤抄贝叶经。岁晚归舟经甫里，好寻渔父过寒汀。","dynasty":"元代","title":"万法寺喜书"}
{"author":"谢应芳","content":"闻道庞公近入城，还家风雨过清明。催租人去诗仍好，市药童归病已轻。尚喜竹林青笋出，不嫌花径紫苔生。路逢缁侣传安信，候问姑迟数日程。","dynasty":"元代","title":"洪武初闻顾仲瑛以召役入城婴疾而归寻喜勿药"}
{"author":"谢应芳","content":"马图毋怪出河迟，世事方如理乱丝。莲叶有巢龟已老，竹花无实凤仍饥。篱边艇子供垂钓，林下樵童许看棋。苜蓿一盘三丈日，山妻白首案齐眉。","dynasty":"元代","title":"遣兴和马公振韵"}
{"author":"谢应芳","content":"濠上人来书数行，开缄如对语琅琅。酒杯已辨弓蛇误，药杵无劳玉兔将。少待天公舒老眼，剩收云母束归装。旧家池馆花狼籍，春水依然绿漫塘。","dynasty":"元代","title":"顾仲瑛临濠惠书词甚慷慨诗以代简"}
{"author":"谢应芳","content":"一榻青苔对雪，五湖春水流嘶。欲遣长须觅酒，聊将短札题诗。","dynasty":"元代","title":"简钱士远"}
{"author":"谢应芳","content":"孤峰云叠叠，旧邑草萧萧。觅石敲新火，挐舟趁早潮。沙田红稻熟，溪网白鱼跳。寂寞悲秋客，篷窗酒一瓢。","dynasty":"元代","title":"昆山时州治移居太仓"}
{"author":"谢应芳","content":"偶识庐山远，山庄借屋居。拨云分腊酒，踏雪送寒蔬。门俯溪光迥，窗含野色虚。相过两不厌，灯火案头书。","dynasty":"元代","title":"赠道传上人"}
{"author":"谢应芳","content":"甫里水东头，垂萝系客舟。客心清似水，吟鬓白于鸥。词赋知无用，干戈苦未休。篷窗三日雨，农事忆西畴。","dynasty":"元代","title":"漫兴"}
{"author":"谢应芳","content":"五十不富贵，蹉跎又六年。新愁添鹤发，故国暗狼烟。白帽看云坐，青灯听雨眠。痴儿书懒读，翻笑腹便便。","dynasty":"元代","title":"漫兴其二"}
{"author":"谢应芳","content":"吴地方千里，齐民总荷戈。人生无可奈，天运竟如何。米市黄金贱，沙场白骨多。故山时一望，老眼泪悬河。","dynasty":"元代","title":"漫兴其三"}
{"author":"谢应芳","content":"伐木烧官炭，中林霹雳飞。穷猿无可择，飞鹊更何依。野雨生稊稗，山风长蕨薇。儿曹能采拾，犹足慰年饥。","dynasty":"元代","title":"漫兴其四"}
{"author":"谢应芳","content":"吴女何多巧，《吴趋》作楚声。市廛方易肆，朱粉复倾城。压酒桃花坞，弹筝细柳营。将军正年少，相顾若为情。","dynasty":"元代","title":"漫兴其五"}
{"author":"谢应芳","content":"阖闾城下柳，谁种绿阴成。树系浮江马，枝迁出谷莺。朝家方用武，僧寺总屯兵。犹喜湖田熟，街头米价平。","dynasty":"元代","title":"漫兴其六"}
{"author":"谢应芳","content":"田舍方东作，州家要义兵。濒湖团水寨，斸石甃山城。柳暗村烟暖，芹香润雨晴。荷锄归未得，布谷为谁鸣。","dynasty":"元代","title":"漫兴其七"}
{"author":"谢应芳","content":"尽道从军好，封侯甚不难。羽书频报捷，相府即除官。北鄙烟尘远，东风雨雪寒。腐儒人共笑，白首鹿皮冠。","dynasty":"元代","title":"漫兴其八"}
{"author":"谢应芳","content":"太湖三百里，流血水云腥。战鼓有时歇，渔歌无处听。飘零孤雁白，惨澹远山青。题橘音书断，令人忆洞庭。","dynasty":"元代","title":"漫兴其九"}
{"author":"谢应芳","content":"近闻哀痛诏，使者出江东。兵革何时息？车书四海同。落梅春雨后，芳草夕阳中。俯仰长流涕，穷涂一老翁。","dynasty":"元代","title":"漫兴其十"}
{"author":"谢应芳","content":"春草绿如许，之人犹未归。江东云度水，马上雨沾衣。王事驱驰久，家乡信息稀。多情旧时燕，还绕画梁飞。","dynasty":"元代","title":"舟中怀辛至善"}
{"author":"谢应芳","content":"风吹雨脚断，月到天心明。孤鹤有清梦，荒鸡非恶声。南浦明朝别，西湖几日程。棹歌人正苦，莫上石头城。","dynasty":"元代","title":"玉山邀至同里法喜寺饮别是夕酒醒梦回宿雨初霁月明可喜即景赋诗兼写送别之意"}
{"author":"谢应芳","content":"相约揽秋色，淞江来小舟。留人十日雨，洗耳百花洲。祖逖鞭方著，张良箸欲筹。吾庐吾自爱，霜菊晚香幽。","dynasty":"元代","title":"赠章彦复省掾"}
{"author":"廖莹中","content":"恨个侬无赖，卖娇眼、春心偷掷。苍苔花落，先印下一双春迹。花不知名，乔才闻气，似月下箜篌，蒋山倾国。半解罗襟，蕙薰微度，镇宿粉、栖香双蝶。语态眠情，感多情、轻怜细阅。体问望宋墙高，窥韩路隔。寻寻觅觅。又暮雨凝碧。花径横烟，红扉映月，尽一刻、千金堪值。卸袜熏笼，藏灯衣桁，任裹臂金斜，搔头玉滑。更恨檀郎，恶怜深惜。尽颤袅、周旋倾侧。软玉香钩，怪无端、凤珠微脱。多少怕晓听钟，琼钗暗擘。","dynasty":"宋代","title":"个侬"}
{"author":"廖莹中","content":"请诸君著眼，来看我、福华编。记江上秋风，鲸嫠涨雪，雁徼迷烟。一时多人物，只我公、只手护山川。争睹阶符瑞象，又扶红日中天。因怀下走奉橐鞬。磨盾夜无眠。知重开宇宙，活人万万，合寿千千。凫鹥太平世也，要东还、赴上是何年。消得清时钟鼓，不妨平地神仙。","dynasty":"宋代","title":"木兰花慢（寿贾师宪）"}
{"author":"房元阳","content":"惊年嗟未极，别绪复相依。雁随春北度，人共水东归。夜月临轩尽，残灯入晓微。哀怨一罢曲，幽桂徒芳菲。","dynasty":"唐代","title":"送薛大入洛"}
{"author":"房元阳","content":"流月泛艳兮露色团，拂孤□兮弄清弦。幽态窈窕兮断复连，惊风中路兮迢流年。浮荣轻薄兮欲何贤，流商激楚兮不能宣。","dynasty":"唐代","title":"秋夜弹棋鼓琴歌"}
{"author":"宠畹","content":"夫婿长贫老岁华，生憎名字满天涯。席门却有闲车马，自拔金钗付酒家。","dynasty":"清代","title":"琐窗杂事二首其一"}
{"author":"宠畹","content":"春雨春寒过落梅，连宵不禁晚风催。闲园收拾残花片，供得儿曹靧面来。","dynasty":"清代","title":"琐窗杂事二首其二"}
{"author":"邓剡","content":"水天空阔，恨东风不惜世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪？堂堂剑气，斗牛空认奇杰。那信江海余生，南行万里，属扁舟齐发。正为鸥盟留醉眼，细看涛生云灭。睨柱吞嬴，回旗走懿，千古冲冠发。伴人无寐，秦淮应是孤月。","dynasty":"宋代","tags":"爱国，励志","title":"酹江月·驿中言别"}
{"author":"邓剡","content":"水天空阔，恨东风不惜世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪。堂堂剑气，斗牛空认奇杰。那信江海余生，南行万里，属扁舟齐发。正为鸥盟留醉眼，细看涛生云灭。睨柱吞嬴，回旗走懿，千古冲冠发。伴人无寐。秦淮应是孤月。","dynasty":"宋代","tags":"爱国，咏史怀古，惜别","title":"酹江月·驿中言别友人"}
{"author":"邓剡","content":"雨过水明霞。潮回岸带沙。叶声寒、飞透窗纱。堪恨西风吹世换，更吹我、落天涯。寂寞古豪华。乌衣日又斜。说兴亡、燕入谁家。惟有南来无数雁，和明月、宿芦花。","dynasty":"宋代","tags":"写景，孤独，感伤","title":"唐多令·雨过水明霞"}
{"author":"邓剡","content":"疏雨洗天清，枕簟凉生。井桐一叶做秋声。谁念客身轻似叶，千里飘零？梦断古台城，月淡潮平。便须携酒访新亭。不见当时王谢宅，烟草青青。","dynasty":"宋代","tags":"怀古，哲理","title":"浪淘沙·疏雨洗天清"}
{"author":"邓剡","content":"瑶尊蘸翠。短长亭送别，风恋晴袂。腊树迎春，一路清寒，能消几日羁思。霜华不惜阳关柳，悄莫系、行人嘶骑。对梅花、一笑分携，胜约别来相寄。人物仙蓬妙韵，瑞鸾敛迅翼，聊憩香枳。见说使君，好语先传，付与芙蓉清致。客来欲问荆州事，但细语、岳阳楼记。梦故人，剪烛西窗，已隔洞庭烟水。","dynasty":"宋代","title":"疏影（笋薄之平江）"}
{"author":"邓剡","content":"王母仙桃，亲曾醉、九重春色。谁信道、鹿衔花去，浪翻鳌阙。眉锁娇娥山宛转，髻梳堕马云欹侧。恨风沙、吹透汉宫衣，余香歇。霓裳散，庭花灭。昭阳燕，应难说。想春深铜雀，梦残啼血。空有琵琶传出塞，更无环佩鸣归月。又争知、有客夜悲歌，壶敲缺。","dynasty":"宋代","title":"满江红"}
{"author":"邓剡","content":"郢雪歌高，天教鹤子参鸣和。薰风旌节瑞华□，光动垂弧左。早是烟楼撞破。更明珠、重添一颗。镜容中夜，摩顶欣然，石麟天堕。未羡眉山，两峰儿子中峰我。推贤世世珥金貂，何况阴功大。欲写弄獐书贺。愧无功、难消玉果。摩挲老眼，曾识英雄，试啼则个。","dynasty":"宋代","title":"烛影摇红（雪楼得次子，行台时治金陵）"}
{"author":"邓剡","content":"蛮烟塞雪。天老梅花骨。还著锦衣游戏，清江上、管风月。木兰归海北。竹梧侵户碧。三十六峰苍玉，驾白鹿、友仙客。","dynasty":"宋代","title":"霜天晓角（寿文文溪，时守清江）"}
{"author":"邓剡","content":"步凉飔绿野，□钟鼓、□园林。有骑竹更生，扶藜未老，歌舞棠阴。金鞭半横玉带，爆神人、风度五云深。大耐自应鹤骨，活人总是天心。寿蒲香晚尚堪斟。梧竹对潇森。早问道燕城，衣裁绣衮，台筑黄金。天瓢正消几滴，化中原、焦土作甘霖。却伴赤松未晚，碧桃花下横琴。","dynasty":"宋代","title":"木兰花慢（寿周耐轩府尹）"}
{"author":"邓剡","content":"问庐陵、米作何价。棠阴又绿今夏。活人手段依然在，独乐园中司马。初度也。算几处篝香，手额你多谢。风亭月榭。尽隐橘观棋，折荷筒酒，花竹秀而野。阶庭树，满目鱼鱼雅雅。千金难买清暇。纷纷征榷尘如梦，谁有似公闲者。天怎舍。趁绿鬓朱颜，须入凌烟画。海天不夜。管岁岁安期，采蒲为寿，高宴碧桃下。","dynasty":"宋代","title":"摸鱼儿（寿周耐轩府尹，是岁起义仓）"}
{"author":"邓剡","content":"睡起怯春寒。海棠花、开未开间。莫言春色三分二，朱颜绿鬓，栽花种竹，谁似群闲。侯印旧家毡。早天边、飞诏催还。从今几岁岁称觞处，人如玉雪，花如锦绣，福寿如山。","dynasty":"宋代","title":"促拍丑奴儿（寿孟万户）"}
{"author":"邓剡","content":"笑钗符、恰正带宜男。还将寿花簪。早风薰竹醉，松凉鹤健，午坐存庵。三十六峰玉立，隔尘听玄谈。何似人难老，三十才三。闻得天边好语，第一流人物，偏重江南。满玻璃春绿，十载受棠甘。青青鬓、尽堪图画，趁紫岩、年纪作枢参。却归宴、瑶池未晚，荷日红酣。","dynasty":"宋代","title":"八声甘州（寿胡存齐）"}
{"author":"邓剡","content":"桃脸破初寒，笑问刘郎前度。为说正元朝上，缥缈年桥午。百年方半日来多，且醉且吟去。须信剑南万首，胜侯封千户。","dynasty":"宋代","title":"好事近（寿刘须溪）"}
{"author":"邓剡","content":"笑平生、布帆无恙，堂堂稳送君去。江声悲壮崖殷血，曾是英雄行处。今亦古。甚一点东风，天不周郎怀。城幡夜坚。几铜爵春残，战沙秋冷，华发遽如许。东坡老，千载风流赋。余音不绝如缕。临皋一笑三生梦，还认岷峨乡语。挥玉尘，尽不碍灯前，痛饮檐花雨。雪堂在否。管驾鹤归来，为君细赏，蝴蝶上阶句。|<‘官闲无一事，蝴蝶飞上阶。’黄州朱教授载诗也，坡公深赏之。>|","dynasty":"宋代","title":"摸鱼儿（杨教之齐安任）"}
{"author":"邓剡","content":"王母仙桃，亲曾醉、九重春色。谁信道、鹿衔花去，浪翻鳌阙。眉锁娇娥山宛转，髻梳堕马云欹侧。恨风沙、吹透汉宫衣，余香歇。霓裳散，庭花灭。昭阳燕，应难说。想春深铜雀，梦残啼血。空有琵琶传出塞，更无环佩鸣归月。又争知、有客夜悲歌，壶敲缺。","dynasty":"宋代","title":"满江红·王母仙桃"}
{"author":"邓剡","content":"步凉颸绿野，□锺鼓、□园林。有骑竹更生，扶藜未老，歌舞堂阴。金鞭半横玉带，烨神人、风度五云深。大耐自应鹤骨，活人总是天心。寿蒲香晚尚堪斟。梧竹对潇森。早问道燕城，衣裁绣衮，台筑黄金。天瓢正消几滴，化中原、焦土作甘霖。却伴赤松未晚，碧桃花下横琴。","dynasty":"宋代","title":"木兰花慢·步凉颸绿野"}
{"author":"邓剡","content":"笑平生、布帆无恙，堂堂稳送君去。江声悲壮崖殷血，曾是英雄行处。今亦古。甚一点东风，天不周郎与。城幡夜竖。几铜爵春残，战沙秋冷，华发遽如许。东坡老，千载风流两赋。馀音不绝如缕。临皋一笑三生梦，还认岷峨乡语。挥玉麈。尽不碍灯前，痛饮檐花雨。雪堂在否。管驾鹤归来，为君细赏，蝴蝶上阶句。","dynasty":"宋代","title":"摸鱼儿·笑平生"}
{"author":"邓剡","content":"夜起诗翁吟骨健，雪寒梅瘦月初生。谁教霜月闲描画，景物和人成五清。","dynasty":"宋代","title":"跋刘敏叔画杨诚斋先生探梅图"}
{"author":"邓剡","content":"我是人间未了僧，苍崖如梦昔经行。炉中香愿犹馀烬，石上精魂又一生。绝嶂猿啼惊犬吠，四山屏合护钟声。何当缘业人间满，孤拥秋衾坐五更。","dynasty":"宋代","title":"报先寺"}
{"author":"邓剡","content":"流水桃花又避秦，诛茅西崦结为邻。如公尚友浮丘伯，顾我早师梅子真。棋酒从容新里社，衣冠萧散古遗民。他年史传收芳迹，应许牵联作隐人。","dynasty":"宋代","title":"避乱至乌岩山赠承节赵公"}
{"author":"邓剡","content":"皓月流华光，微霄暧虚碧。空庭四无人，及此美□夕。霏微弄香雾，淡荡舒玉色。离离花影斜，梢梢兰露滴。颓然意忘倦，欲起还自惜。春情谅难得，后夜空相忆。","dynasty":"宋代","title":"步月"}
{"author":"邓剡","content":"盈盈当春月，含情隔幽棂。好怀不自制，起坐可一庭。娟娟吐微云，迢迢映华星。不寝步芳阴。裴回惜娉娉。百虫未敢怨，卉木正葱青。馀光散草露，乃复似秋萤。","dynasty":"宋代","title":"步月"}
{"author":"邓剡","content":"一迳两山合，迢迢入青空。前横交剑流，后倚叠云屏。平生三笑图，此日丹元庭。双瀑隐如画，可玩不可听。东瀑更飘洒，珠玑落青冥。丹井久湮芜，蜕骨何由灵。何年老鹤归，松桧语丁宁。苦竹不肯笋，知此味甘馨。秋深石坛冷，液液枕参横。","dynasty":"宋代","title":"简寂观"}
{"author":"邓剡","content":"斜阳客如画，路围丛薄间。惊禽忽冲起，似石投前山。","dynasty":"宋代","title":"砻山"}
{"author":"邓剡","content":"岁云暮矣可奈何，云愁雨湿阴风多。林壑摧残海惊波，惨淡一色无山河。哀鸣嗷嗷旧枝柯，飞天不容忧虞罗。深山短景孤鸟过，会看明午风日和。","dynasty":"宋代","title":"书乌龙山"}
{"author":"邓剡","content":"暑夕不能寐，起坐林间亭。齿鼠欺黑月，流萤乱飞星，星河光淡泊，不辨草树青。泥泥凉露下，稍稍残梦醒。幽虫故儿女，私语如相应。邻钟自何来，迢迢入孤听。","dynasty":"宋代","title":"暑夕"}
{"author":"邓剡","content":"丰山背后钟，霜月平原定。夜半响鲸音，隐隐天地应。山灵鹤梦醒，独听还独咏。萧萧蓬蒿中，收入杜陵径。","dynasty":"宋代","title":"题龙山钟"}
{"author":"邓剡","content":"落魄平生马少游，不将乡时博封侯。肯缘儿辈断屐齿，谁忆平生醉杖头。老去焉知尧壤力，乱来初识楚天忧。新坟似与欧阡近，许见衣冠夜月游。","dynasty":"宋代","title":"挽李行甫"}
{"author":"邓剡","content":"战艺时人北，受书吾道东。俊图开熟路，怒翼碍回风。勇往千人废，豪来一世空。深山埋玉气，得失付鸡虫。","dynasty":"宋代","title":"挽唐如晦二首"}
{"author":"邓剡","content":"法护何妨短，元龙故自豪。交情如水淡，义气与秋高。贫不沾三釜，年方见二毛。魂兮如可返，痛饮读离骚。","dynasty":"宋代","title":"挽唐如晦二首"}
{"author":"邓剡","content":"客谈剪髻德，邻识断机心。梭壁风云早，谖春雨露深。安舆神物相，归旐路足钦。滂母犹难比，生儿振古今。","dynasty":"宋代","title":"挽文魁母齐魏国夫人三首"}
{"author":"邓剡","content":"色养从予季，全忠付伯兮。一心陵事汉，数语贾兴刘。海岭太多幸，崦嵫日遽西。犹怜兼国命，鸾诰湿金泥。","dynasty":"宋代","title":"挽文魁母齐魏国夫人三首"}
{"author":"邓剡","content":"两公兄弟我，我亦母夫人。侍疾番禺药，行封海道纶。孤穷空后死，俯仰欲谁亲。不尽西州泪，陶阡杳去尘。","dynasty":"宋代","title":"挽文魁母齐魏国夫人三首"}
{"author":"邓剡","content":"忆公泪悬河，九地无处泻。想公骑赤龙，请命苍梧野。世人醉生死，翻笑独醒者。焉知千载英，精爽皎不夜。义士无废兴，时运有代谢。念昔丧乱初，公骑使君马。奋袂起勤王，忼慨泪盈把。须臾三万众，如自九天下。灯棋书檄交，笑语杂悲咤。捧土障洪河，一绳维大厦。至哉朝宗性，百折终不舍。身北冠自南，血碧心肯化。颜钩凛忠劲，杜诗蔚骚雅。晋阳骨肉冤，东市刀兵解。精诚揭天日，气魄动夷夏。丈夫如此何，一死尤足怕。田横老宾客，白发馀息假。有时梦岩电，意悟当飘洒。非无中丞传，杀青自谁写。魂归哀江南，千秋俎乡社。","dynasty":"宋代","title":"挽文文山"}
{"author":"邓剡","content":"朝望夫，暮望夫，一夕化作山石枯。潮水去却回，行人来不来。","dynasty":"宋代","title":"望夫山"}
{"author":"邓剡","content":"目煌煌兮疏星晓寒，气英英兮晴雷殷山。头碎柱而璧完，血化碧而心丹。呜呼，谁谓斯人不在世间。","dynasty":"宋代","title":"文文山画像赞"}
{"author":"邓剡","content":"隔帘迟日午风微，社燕惊寒未肯归。读了丹经成默坐，时时一片杏花飞。","dynasty":"宋代","title":"午坐后亭"}
{"author":"邓剡","content":"晓风吹众绿，中含露气清。振袂起行散，逍遥觉身轻。爱彼檐卜香，淡然无世情。依稀庞家女，提篮映篱行。虽无膏沐意，皓质玉雪明。相看味禅悦，何必话无生。","dynasty":"宋代","title":"晓迳"}
{"author":"邓剡","content":"西风响高明树，乡梦去帆前。稚子衡门下，先茔乱叶边。老来多一出，归去恰经年。海燕巢何晚，秋期落尔先。","dynasty":"宋代","title":"夜闻风声归思浩然"}
{"author":"邓剡","content":"行不得也哥哥。瘦妻弱子羸牸驮，天长地阔多网罗。南音渐少北音多，肉飞不起可奈何。行不得也哥哥。","dynasty":"宋代","title":"鹧鸪"}
{"author":"邓剡","content":"法护何妨短，元龙故自豪。交情如水淡，义气与秋高。贫不沾三釜，年方见二毛。魂兮如可返，通饮读离骚。","dynasty":"宋代","title":"挽唐如晦二首其二"}
{"author":"邓剡","content":"西风响高树，乡梦去帆前。稚子衡门下，先茔乱叶边。老来多一出，归去恰经年。海燕巢何晚，秋期落尔先。","dynasty":"宋代","title":"夜闻风声归思浩然"}
{"author":"邓剡","content":"倘使平生马少游，不将乡里博封侯。肯缘儿辈断屐齿，谁忆平生醉杖头。老去焉知尧壤力，乱来初识楚天忧。新坟似与欧阡近，许见衣冠夜月游。","dynasty":"宋代","title":"挽李行甫"}
{"author":"邓剡","content":"客谈剪髻德，邻识断机心。梭壁风云早，谖春雨露深。安舆神物相，归旐路足钦。滂母犹难比，生儿振古今。","dynasty":"宋代","title":"挽文魁母齐魏国夫人三首其一"}
{"author":"邓剡","content":"两公兄弟我，我亦母夫人。侍疾番禺药，行封海道纶。孤穷空后死，俯仰欲谁亲。不尽西州泪，陶阡杳去尘。","dynasty":"宋代","title":"挽文魁母齐魏国夫人三首其三"}
{"author":"邓剡","content":"一径两山合，迢迢入空青。前横交剑流，后倚叠云屏。平生三笑图，此日丹元庭。双瀑隐如画，可玩不可听。东瀑更飘洒，珠玑落青冥。丹井久湮芜，蜕骨何由灵。何年老鹤归，松桧语丁宁。苦竹不肯笋，知此味甘馨。秋深石坛冷，液液枕参横。","dynasty":"宋代","title":"简寂观"}
{"author":"邓剡","content":"琮琤何得，响空濛、却似鸣榔声沸。望里平江横雪岭，驾断虹梁渔市。若有神驱，如遵帝遣，瞬息层峦峙。南阳龙奋，滹沱凝合犹此。遥想苏武穷边，霜鸿夜渡，蒿目吟寒视。铁骑街枚还疾走，瑟瑟风摇旗帜。月白沙明，云凝地裂，四野悲徊至。羁魂牢落，我身今在何世。","dynasty":"宋代","title":"念奴娇冰澌"}
{"author":"邓剡","content":"疏雨洗天晴。枕簟凉生。井梧一叶做秋声。谁念客身轻似叶，千里飘零。梦断古台城。月淡潮平。便须携酒访新亭。不见当时王谢宅，烟草青青。","dynasty":"宋代","title":"浪淘沙令"}
{"author":"邓剡","content":"王母仙桃，亲曾醉、九重春色。谁信道、鹿衔花去，浪翻鳌阙。眉锁娇娥山宛转，髻梳堕马云敧侧。恨风沙、吹透汉宫衣，馀香歇。霓裳散，庭花灭。昭阳燕，应难说。想春深铜雀，梦残啼血。空有琵琶传出塞，更无环佩鸣归月。又争知、有客夜悲歌，壶敲缺。","dynasty":"宋代","title":"满江红其一"}
{"author":"邓剡","content":"酹酒天山，今方许、征鞍少歇。凭铁胁、千磨百炼，丈夫功烈。整顿乾坤非异事，云开万里歌明月。笑向来、和议总蛙鸣，何关切。铙吹动，袍生雪。军威壮，笳声灭。念祖宗养士，忍教残缺。洛鼎无亏谁敢问，幕南薄洒膻腥血。快三朝、慈孝格天心，安陵阙。","dynasty":"宋代","title":"满江红其二"}
{"author":"邓剡","content":"笑平生、布帆无恙，堂堂稳送君去。江声悲壮崖殷血，曾是英雄行处。今亦古。甚一点东风，天不周郎与。城幡夜竖。几铜爵春残，战沙秋冷，华发遽如许。东坡老，千载风流两赋。馀音不绝如缕。临皋一笑三生梦，还认岷峨乡语。挥玉麈。尽不碍灯前，痛饮檐花雨。雪堂在否。管驾鹤归来，为君细赏，蝴蝶上阶句。","dynasty":"宋代","title":"摸鱼儿杨教之齐安任"}
{"author":"马致远","content":"枯藤老树昏鸦，小桥流水人家，古道西风瘦马。夕阳西下，断肠人在天涯。","dynasty":"元代","tags":"初中古诗，秋天，写景，羁旅，悲秋","title":"天净沙·秋思"}
{"author":"马致远","content":"天将暮，雪乱舞，半梅花半飘柳絮。江上晚来堪画处，钓鱼人一蓑归去。","dynasty":"元代","tags":"写雪，渔人，生活","title":"寿阳曲·江天暮雪"}
{"author":"马致远","content":"夕阳下，酒旆闲，两三航未曾着岸。落花水香茅舍晚，断桥头卖鱼人散。","dynasty":"元代","tags":"高中古诗，写景，渔人","title":"寿阳曲·远浦帆归"}
{"author":"马致远","content":"咸阳百二山河，两字功名，几阵干戈。项废东吴，刘兴西蜀，梦说南柯。韩信功兀的般证果，蒯通言那里是风魔？成也萧何，败也萧何；醉了由他！东篱半世蹉跎，竹里游亭，小宇婆娑。有个池塘，醒时渔笛，醉后渔歌。严子陵他应笑我，孟光台我待学他。笑我如何？倒大江湖，也避风波。","dynasty":"元代","tags":"咏史，感叹，人生","title":"蟾宫曲·叹世"}
{"author":"马致远","content":"菊花开，正归来。伴虎溪僧、鹤林友、龙山客，似杜工部、陶渊明、李太白，在洞庭柑、东阳酒、西湖蟹。哎，楚三闾休怪！","dynasty":"元代","tags":"田园，生活","title":"拨不断·菊花开"}
{"author":"马致远","content":"楔子(冲末扮番王引部落上，诗云)毡帐秋风迷宿草，穹庐夜月听悲笳。控弦百万为君长，款塞称藩属汉家。某乃呼韩耶单于是也。若论俺家世，久居朔漠，独霸北方，以射猎为生，攻伐为事。大王曾避俺东徙，魏绛曾怕俺讲和。獯鬻犭严狁，逐代易名：单于可汗，随时称号。当秦汉交兵之时，中原有事，俺国强盛，有控弦甲士百万。俺祖公冒顿单于，围汉高帝于白登七日，用娄敬之谋，两国讲和，以公主嫁俺国中。至惠帝、吕后以来，每代必循故事，以宗女归俺番家。宣帝之世，我众兄弟争立不定，国势稍弱。今众部落立我为呼韩耶单于，实是汉朝外甥。我有甲士十万，南移近塞，称藩汉室。昨曾遣使进贡，欲请公主，未知汉帝肯寻盟约否？今日天高气爽，众头目每，向沙堤射猎一番，多少是好！正是：番家无产业，弓矢是生涯。(下)(净扮毛延寿上，诗云)为人雕心雁爪，做事欺大压小。全凭谄佞奸贪，一生受用不了。某非别人，毛延寿的便是。现在汉朝驾下，为中大夫之职。因我百般巧诈，一味谄谀，哄的皇帝老头儿十分欢喜，言听计从。朝里朝外，那一个不怕我，那一个不敬我？我又学的一个法儿，只是教皇帝少见儒臣，多昵女色，我这宠幸才得牢固。道尤末了，圣驾早上。(正末扮汉元帝引内官、宫女上，诗云)嗣传十叶继炎刘，独掌乾坤四百州。边塞久盟和议策，从今高枕已无忧。某汉元帝是也。俺祖高皇帝，奋布衣，起丰沛，灭秦屠项，挣下这等基业。传到朕躬，已是十代。自朕嗣位以来，四海晏然，八方宁静。非朕躬有德，皆赖众文武扶持。自先帝晏驾之后，宫女尽放出宫去了。今后宫寂寞，如何是好！(毛延寿云)陛下，田舍翁多收十斛麦，尚欲易妇，况陛下贵为天子，富有四海。合无遣官遍行天下，选择室女。不分王侯宰相、军民人家，但要十五以上，二十以下者，容貌端正，尽选将来，以充后宫，有何不可？(驾云)卿说的是。就加卿为选择使，赍领诏书一通，遍行天下刷选。将选中者各图形一轴送来，朕按图临幸。待卿成功回时，别有区处。(唱)【仙吕】【赏花时】四海平安绝士马，五谷丰登没战伐。寡人待刷室女选宫娃，你避不的驰驱困乏。看那一个合属俺帝王家。(下)第一折(毛延寿上，诗云)大块黄金任意挝，血海王条全不怕。生前只要有钱财，死后那管人唾骂。某毛延寿，领着大汉皇帝圣旨，遍行天下，刷选室女，已选够九十九名。各家尽肯馈送，所得金银却也不少。昨日来到成都秭归县，选得一人，乃是王长者之女，名唤王嫱，字昭君。生得光彩射人，十分艳丽，真乃天下绝色。争奈他本是庄农人家，无大钱财。我问他要百两黄金，选为第一。他一则说家道贫穷，二则倚着他容貌出众，全然不肯。我本待退了他。(做忖科，云)不要倒好了他！眉头一纵，计上心来，只把美人图点上些破绽，到京师必定发入冷宫，教他受苦一世。正是：恨小非君子，无毒不丈夫。(下)(正旦扮王嫱引二宫女上，诗云)一日承宣入上阳，十年未得见君王。良宵寂寂谁来伴，唯有琵琶引兴长。妾身王嫱，小字昭君，成都秭归人也。父亲王长者，平生务农为业。母亲生妾时，梦月入怀，复坠于地，后来生下妾身。年长一十八岁，蒙恩选充后宫。不想使臣毛延寿问妾身索要金银，不曾与他，将妾影图点破，不曾得见君王，现今退居永巷。妾身在家颇通丝竹，弹得几曲琵琶。当此夜深孤闷之时，我试理一曲消遣咱。(做弹科)(驾引内官提灯上，云)某汉元帝。自从刷选室女入宫，多有不曾宠幸，煞是怨望咱。今日万机稍暇，不免寻宫走一遭，看那个有缘的，得遇朕躬也呵。(唱)【仙吕】【点绛唇】车碾残花，玉人月下，吹箫罢。未遇宫娃，是几度添白发。【混江龙】料必他竹帘不挂，望昭阳一步一天涯。疑了些无风竹影，恨了些有月窗纱。他每见弦管声中寻玉辇，恰便似斗牛星畔盼浮槎。(旦做弹科)(驾云)是那里弹的琵琶响？(内官云)是。(正末唱)是谁人偷弹一曲，写出嗟呀？(内官云)快报去接驾。(驾云)不要。(唱)莫便要忙传圣旨，报与他家。我则怕乍蒙恩，把不定心儿怕，惊起宫槐宿鸟、庭树栖鸦。(云)小黄门，你看是那一宫的宫女弹琵琶，传旨去教他来接驾，不要惊吓着他。(内官报科，云)兀那弹琵琶的是那位娘娘？圣驾到来，急忙迎接者。(旦趋接科)(驾唱)【油葫芦】恕无罪，吾当亲问咱。这里属那位下？休怪我不曾来往乍行踏。我特来填还你这泪揾湿鲛鱼肖帕，温和你露冷透凌波袜。天生下这艳姿，合是我宠幸他。今宵画烛银台下，剥地管喜信爆灯花。(云)小黄门，你看那纱笼内烛光越亮了，你与我挑起来看咱。(唱)【天下乐】和他也弄着精神射绛纱。卿家，你觑咱，则他那瘦岩岩影儿可喜杀。(旦云)妾身早知陛下驾临，只合迎接。接驾不早，妾该万死。(驾唱)迎头儿称妾身，满口儿呼陛下，必不是寻常百姓家。(云)看了他容貌端正，是好女子也呵！(唱)【醉中天】将两叶赛宫样眉儿画，把一个宜梳裹脸儿搽；额角香钿贴翠花，一笑有倾城价。若是越勾践姑苏台上见他，那西施半筹也不纳，更敢早十年败国亡家。(云)你这等模样出众，谁家女子？(旦云)妾姓王名嫱，字昭君，成都秭归县人。父亲王长者。祖父以来务农为业，闾阎百姓，不知帝王家礼度。(驾唱)【金盏儿】我看你眉扫黛，鬓堆鸦，腰弄柳，脸舒霞。那昭阳到处难安插，谁问你一梨两坝做生涯？也是你君恩留枕簟，天教雨露润桑麻。既不沙俺江山千万里，直寻到茅舍两三家。(云)看卿这等体态，如何不得近幸？(旦云)妾父王长者，止生妾身，当初选时，使臣毛延寿索要金银，妾家贫寒无凑，故将妾眼下点成破绽，因此发入冷宫。(驾云)小黄门，你取那影图来看，(黄门取图看科)(驾唱)【醉扶归】我则问那待诏别无话，却怎么这颜色不加搽？点得这一寸秋波玉有暇。端的是卿眇目，他双瞎？便宣的八百姻娇比并他，也未必强如俺娘娘带破赚丹青画。(云)小黄门，传旨说与金吾卫，便拿毛延寿斩首报来。(旦云)陛下，妾父母在成都见隶民籍，望陛下恩典宽免，量与些恩荣咱。(驾云)这个容易。(唱)【金盏儿】你便晨挑菜，夜看瓜，春种谷，夏浇麻。情取棘针门粉壁上除了差法，你向正阳门改嫁的倒荣华。俺官职颇高如村社长，这宅院刚大似县官衙。谢天地可怜穷女婿，再谁敢欺负俺丈人家！(云)近前来，听寡人旨，封你做明妃者。(旦云)量妾身怎生消受的陛下恩宠！(做谢恩科)(驾唱)【赚煞】且尽此宵情，休问明朝话。(旦云)陛下明朝早早驾临，妾这里侯驾。(驾唱)到明日，多管是醉卧在昭阳御榻。(旦云)妾身贱微，虽蒙恩宠，怎敢耍望与陛下同榻？(驾唱)休烦恼，吾当且是耍，斗卿来便当真假。恰才家辇路儿熟滑，怎下的真个长门再不踏！明夜里西宫阁下，你是必悄声儿接驾，我则怕六宫人攀例拨琵琶。(下)(旦云)驾回了也。左右，且掩上宫门，我睡些去。(下)　第二折(番王引部落上，云)某呼韩单于。昨遣使臣款汉，请嫁公主与俺。汉皇帝以公主尚幼为辞，我心中好不自在。想汉家宫中，无边宫女，就与俺一个，打甚不紧？直将使臣赶回。我欲待起兵南侵，又恐怕失了数年和好。且看事势如何，别做道理。(毛延寿上，云)某毛延寿。只因刷选宫女，索要金银，将王昭君美人图点破，送入冷宫。不想皇帝亲幸，问出端的，要将我加刑。我得空逃走了，无处投奔。左右是左右，将着这一轴美人图，献与单于王，着他按图索要，不怕汉朝不与他。走了数日，来到这里，远远的望见人马浩大，敢是穹庐也。(做问科，云)头目，你启报单于王知道，说汉朝大臣来投见哩。(卒报科)(番王云)着他过来。(见科，云)你是甚么人？(毛延寿云)某是汉朝中大夫毛延寿。有我汉朝西宫阁下美人王昭君，生得绝色。前者大王遣使求公主时，那昭君情愿请行，汉主舍不的，不肯放来。某再三苦谏，说：\"岂可重女色，失两国之好？\"汉主倒要杀我。某因此带了这美人图，献与大王。可遣使按图索要，必然得了也。这就是图样。(进上看科)(番王云)世间那有如此女人！若得他做阙氏，我愿足矣。如今就差一番官，率领部从写书与汉天子，求索王昭君与俺和亲。若不肯与，不日南侵，江山难保。就一壁厢引控甲士，随地打猎，延入塞内，侦候动静，多少是好！(下)(旦引宫女上，云)随身王嫱。自前日蒙恩临幸，不觉又旬月。主上昵爱过甚，久不设朝。闻的升殿去了，我且向妆台边梳妆一会，收拾整齐，只怕驾来好服侍。(做对镜科)(驾上，云)自从西宫阁下得见了王昭君，使朕如痴似醉，久不临朝。今日方才升殿，等不的散了，只索再到西宫看一看去。(唱)【南吕】【一枝花】四时雨露匀，万里江山秀。忠臣皆有用，高枕已无忧。守着那皓齿星眸，争忍的虚白昼。近新来染得些症候，一半儿为国忧民，一半儿愁花病酒。【梁州第七】我虽是见宰相似文王施礼，一头地离明妃，早宋玉悲秋。怎奈他带天香着莫定龙衣袖。他诸余可爱，所事儿相投；消磨人幽闷，陪伴我闲游；偏宜向梨花月底登楼，芙蓉烛下藏阄。体态是二十年挑剔就的温柔，姻缘是五百载该拨下的配偶，脸儿有一千般说不尽的风流，寡人乞求他左右，他比那落伽山观自在无杨柳，见一面得长寿。情系人心早晚休，则除是雨歇云收。(做望见科，云)且不要惊着他，待朕悄悄地看咱。(唱)【隔尾】恁的般长门前抱怨的宫娥旧，怎知我西宫下偏心儿梦境熟。爱他晚妆罢，描不成画不就，尚对菱花自羞。(做到旦背后看科)(唱)我来到这妆台背后，原来广寒殿嫦娥在这月明里有。(旦做见接驾科)(外扮尚书、丑扮常侍上，诗云)调和鼎鼐理阴阳，秉轴持钧政事堂。只会中书陪伴食。何曾一日为君王。某尚书令五鹿充宗是也。这个是内常侍石显。今日朝罢，有番国遣使来索王嫱和番，不免奏驾。来到西宫阁下，只索进去。(做见科，云)奏的我主得知：如今北番呼韩单于，差一使臣前来，说毛延寿将美人图献与他，索要昭君娘娘和番，以息刀兵。不然，他大势南侵，江山不可保矣。(驾云)我养军千日，用军一时。空有满朝文武，那一个与我退的番兵！都是些畏刀避箭的，您不去出力，怎生教娘娘和番！(唱)【牧羊关】兴废从来有，干戈不肯休。可不食君禄，命悬君口。太平时卖你宰相功劳，有事处把俺佳人递流。你们干请了皇家奉，着甚的分破帝王忧？那壁厢锁树的怕弯着手，这壁厢攀栏的怕攧破了头。(尚书云)他外国说，陛下宠昵王嫱，朝纲尽废，坏了国家。若不与他，兴兵吊伐。臣想纣王只为宠妲己，国破身亡，是其鉴也。(驾唱)【贺新郎】俺又不曾彻青霄，高盖起摘星楼。不说他伊尹扶汤，则说那武王伐纣。有一朝身到黄泉后，若和他留侯、留侯厮遘，你可也羞那不羞？您卧重裀食列鼎，乘肥马衣轻裘。您须见舞春风嫩柳宫腰瘦，怎下的教他环佩影摇青冢月，琵琶声断黑江秋！(尚书云)陛下，咱这里兵甲不利，又无猛将与他相持，倘或疏失，如之奈何？望陛下割恩与他，以救一国生灵之命。(驾唱)【斗虾蟆】当日个谁展英雄手，能枭项羽头，把江山属俺炎刘？全亏韩元帅九里山前战斗，十大功劳成就。您也丹犀里头，枉被金章紫绶；您也朱门里头，都宠着歌衫舞袖。恐怕边关透漏，央及家人奔骤。似箭穿着雁口，没个人敢咳嗽。吾当僝僽，他也、他也红妆年幼无人搭救。昭君共你每有甚么杀父母冤仇？休、休，少不的满朝中都做了毛延寿！我呵，空掌着文武三千队，中原四百州，只待要割鸿沟。陡恁的千军易得，一将难求！(常侍云)现今番使朝外等宣。(驾云)罢、罢、罢，教番使临朝来。(番使入见科，云)呼韩耶单于差臣南来，奏大汉皇帝：北国与南朝，自来结交和好，曾两次差人求公主不与。今有毛延寿，将一美人图献与俺单于。特差臣来，单索昭君为阏氏，以息两国刀兵。陛下若不从，俺有百万雄兵，刻日南侵，以决胜负。伏望圣鉴不错。(驾云)且教使臣馆驿中安歇去。(番使下)(驾云)您众文武商量，有策献来，可退番兵，免教昭君和番。大抵是欺娘娘软善，若当时吕后在日，一言之出，谁敢违拗！若如此，久已后也不用文武，只凭佳人平定天下便了。(唱)【哭皇天】你有甚事疾忙奏，俺无那鼎镬边滚热油。我道您文臣安社稷，武将定戈矛；您只会文武班头，山呼万岁，舞蹈扬尘，道那声诚惶顿首。如今阳关路上，昭君出塞；当日未央宫里，女主垂旒。文武每，我不信你敢差排吕太后。枉以后、龙争虎斗，都是俺鸾交凤友。(旦云)妾既蒙陛下厚恩，当效一死，以报陛下。妾情愿和番，得息刀兵，亦可留名青史。但妾与陛下闱房之情，怎生抛舍也！(驾云)我可知舍不的卿哩！(尚书云)陛下割恩断爱，以社稷为念，早早发送娘娘去罢。(驾唱)【乌夜啼】今日嫁单于，宰相休生受，早则俺汉明妃有国难投，它那里黄云不出青山岫。投至两处凝眸，盼得一雁横秋。单注着寡人今岁揽闲愁，王嫱这运添憔瘦。翠羽冠，香罗绶，都做了锦蒙头暖帽，珠络缝貂裘。(云)卿等今日先选送明妃到驿中，交付番使，待明日朕亲出灞陵桥，送饯一杯去。(尚书云)只怕使不的，惹外夷耻笑。(驾云)卿等所言，我都依着。我的意思，如何不依？好歹去送一送。我一会家只恨毛延寿那厮。(唱)【三煞】我则恨那忘恩咬主贼禽兽，怎生不画在凌烟阁上头？紫台行都是俺手里的众公侯，有那椿儿不共卿谋，那件儿不依卿奏，争忍教第一夜梦迤逗？从今后不见长安望北斗，生扭作织女牵牛！(尚书云)不是臣等强逼娘娘和番，奈番使定名索取。况自古以来，多有因女色败国者。(驾唱)【二煞】虽然似昭君般成败都皆有，谁似这做天子的官差不自由！情知他怎收那膘满的骅骝。往常时翠轿香兜，兀自倦朱帘揭绣，上下处要成就。谁承望月自空明水自流，恨思悠悠。(旦云)妾身这一去，虽为国家大计，争奈舍不的陛下。(驾唱)【黄钟尾】怕娘娘觉饥时吃一块淡淡盐烧肉，害渴时喝一杓儿酪和粥。我索折一枝断肠柳，饯一杯送路酒。眼见得赶程途趁宿头，痛伤心重回首。则怕他望不见凤阁龙楼，今夜且则向灞陵桥畔宿。(下)第三折(番使拥旦上，奏胡乐科，旦云)妾身王昭君。自从选入宫中，被毛延寿将美人图点破，送入冷宫。甫能得蒙恩幸，又被他献与番王形像。今拥兵来索，待不去，又怕江山有失。没奈何将妾身出塞和番。这一去，胡地风霜，怎生消受也！自古道\"红颜胜人多薄命，莫怨春风当自嗟。\"(驾引文武内官上，云)今日灞桥饯送明妃，却早来到也。(唱)【双调】【新水令】锦貂裘生改尽汉宫妆，我则索看昭君图画模样。旧恩金勒短，新恨玉鞭长。本是对金殿鸳鸯，分飞翼怎承望！(云)您文武百官计议，怎生退了番兵，免明妃和番者？(唱)【驻马听】宰相每商量，大国使还朝多赐赏。早是俺夫妻悒怏，小家儿出外也摇装。尚兀自渭城衰柳助凄凉，共那灞桥流水添惆怅。您偏不断肠。想娘娘那一天愁都撮在琵琶上。(做下马科)(与旦打悲科)(驾云)左右慢慢唱者，我与明妃饯一杯酒。(唱)【步步娇】您将那一曲阳关休轻放，俺咫尺如天样。慢慢捧玉觞，朕本意待尊前捱些时光。且休问劣了宫商，您则与我半句儿俄延着唱。(番使云)请娘娘早行，天色晚了也。(驾唱)【落梅风】可怜俺别离重，你好是归去的忙。寡人心先到他李陵台上。回头儿却才魂梦里想，便休题贵人多忘。(旦云)妾这一去，再何时得见陛下？把我汉家衣服都留下者。(诗云)正是：今日汉宫人，明朝胡地妾。忍着主衣裳，为人作春色。(留衣服科)(驾唱)【殿前欢】说甚么留下舞衣裳，被西风吹散旧时香。我委实怕宫车再过青苔巷，猛到椒房，那一会想菱花镜里妆，风流相，兜的又横心上。看今日昭君出塞，几时似苏武还乡？(番使云)请娘娘行罢，臣等来多时了也。(驾云)罢罢罢，明妃，你这一去，休怨朕躬也。(做别科，驾云)我那里是大汉皇帝！(唱)【雁儿落】我做了别虞姬楚霸王，全不见守玉关征西将。那里取保亲的李左车，送女客的萧丞相？(尚书云)陛下不必挂念。(驾唱)【得胜令】那里也架海紫金梁？枉养着那边庭上铁衣郎。您也要左右人扶持，俺可甚糟糠妻不下堂！您但提起刀枪，却早小鹿儿心头撞。今日央及煞娘娘，怎做的男儿当自强！(尚书云)陛下，咱回朝去罢。(驾唱)【川拨棹】怕不待放丝缰，咱可甚鞭敲金镫响。你管燮理阴阳，掌握朝纲。治国安邦，展土开疆。假若俺高皇，差你个梅香，背井离乡，卧雪眠霜。若是他不恋您春风画堂，我便官封你一字王。(尚书云)陛下，不必苦死留他，着他去了罢。(驾唱)【七兄弟】说甚么大王、不当、恋王嫱，兀良，怎禁他临去也回头望！那堪这散风雪旌节影悠扬，动关山鼓角声悲壮。【梅花酒】呀！俺向着这回野悲凉：草已添黄，兔早迎霜；犬褪得毛苍，人搠起缨枪；马负着行装，车运着粮，打猎起围场。他、他、他伤心辞汉主，我、我、我携手上河梁。他部从入穷荒，我銮舆返咸阳。返咸阳，过宫墙；过宫墙，绕回廊；绕回廊，近椒房；近椒房，月昏黄；月昏黄，夜生凉；夜生凉，泣寒螀，绿纱窗；绿纱窗，不思量。【收江南】呀！不思量除是铁心肠。铁心肠也愁泪滴千行。美人图今夜挂昭阳，我那里从养，便是我高烧银烛照红妆。(尚书云)陛下回銮罢，娘娘去远了也。(驾唱)【鸳鸯煞】我则索大臣行说一个推辞谎，又则怕笔尖儿那火编修讲。不见他花朵儿精神，怎趁那草地里风光？唱道伫立多时，徘徊半响；猛听的塞雁南翔，呀呀的声嘹亮。却原来满目牛羊，是兀那载离恨的毡车半坡里响。(下)(番王引部落拥昭君上，云)今日汉朝不弃旧盟，将王昭君与俺番家和亲。我将昭君封为宁胡阏氏，坐我正宫。两国息兵，多少是好。众将士，传下号令，大众起行，望北而去。(做行科)(旦问云)这里甚地面了？(番使云)这是黑龙江，番汉交界去处。南边属汉家，北边属我番国。(旦云)大王，借一杯酒，望南浇奠；辞了汉家，长行去罢。(做奠酒科，云)汉朝皇帝，妾身今生已矣，尚待来生也。(做跳江科)(番王惊救不及，叹科，云)嗨，可惜可惜！昭君不肯入番，投江而死。罢罢罢，就葬在此江边，号为青冢者。我想来，人也死了，枉与汉朝结下这般仇隙，都是毛延寿那厮搬弄出来的。把都儿，将毛延寿拿下，解送汉朝处治。我依旧与汉朝结和，永为甥舅，却不是好！(诗云)则为他丹青画误了昭君，背汉主暗地私奔；将美人图又来哄我，要索取出塞和亲。岂知道投江而死，空落的一见消魂。似这等奸邪逆贼，留着他终是祸根。不如送他去汉朝哈剌，依还的甥舅礼，两国长存。(下)第四折(驾引内官上，云)自家汉元帝。自从明妃和番，寡人一百日不曾设朝。今当此夜景萧索，好生烦恼。且将这美人图挂起，少解闷怀也呵。(唱)【中吕】【粉蝶儿】宝殿凉生，夜迢迢六宫人静。对银台一点寒灯，枕席间、临寝处，越显的吾身薄幸。万里龙廷，知他宿谁家一灵真性。(云)小黄门，你看炉香尽了，再添上些香。(唱)【醉春风】烧尽御炉香，再添黄串饼。想娘娘似竹林寺不见半分形，则留下这个影、影。未死之时，再生之日，我可也一般恭敬。(云)一时困倦，我且睡些儿。(唱)【叫声】高唐梦苦难成，那里也爱卿、爱卿，却怎生无些灵圣？偏不许楚襄王枕上雨云情。(做睡科，)(旦上，云)妾身王嫱，一番到北地，私自逃回。兀的不是我主人！陛下，妾身来了也。(番兵上，云)恰才我打了个盹，王昭君就偷走回去了。我急急赶来，进的汉宫，兀的不是昭君！(做拿旦下)(驾醒科，云)恰才见昭君回来，这些儿如何就不见了？(唱)【剔银灯】恰才这搭儿单于王使命，呼唤俺那昭君名姓。偏寡人唤娘娘不肯灯前应，却原来是画上的丹青。猛听得仙音院凤管鸣，更说甚萧韶九成。【蔓青菜】白日里无承应，教寡人不曾一觉到天明，做的个团圆梦境。(雁见科)(唱)却原来雁叫长门两三声，怎知道更有个人孤另。(雁叫科)(唱)【白鹤子】多管是春秋高，筋力短，莫不是食水少，骨毛轻？待去后，愁江南网罗宽；待向前，怕塞北雕弓硬。【幺篇】伤感似替昭君思汉主，哀怨似作薤露哭田横，凄怆似和半夜梦歌声，悲切似唱三叠阳关令。(雁叫科)(云)则被那泼毛团叫的凄楚人也。(唱)【上小楼】早是我神思不安，又添个冤家缠定。他叫得慢一会儿紧一声儿，和尽寒更。不争你打盘旋，这搭里同声相应，可不差讹了四时节令？【幺篇】你却待寻子卿、觅李陵，对着银台，叫醒咱家，对影生情。则俺那远乡的汉明妃虽然得命，不见你个泼毛团也耳根清净。(雁叫科)(云)这雁儿呵。(唱)【满庭芳】又不是心中爱听，大古似林风瑟瑟，岩溜冷冷。我只见山长水远天如镜，又生怕误了你途程。见被你冷落了潇湘暮景，更打动我边塞离情，还说甚雁过留声。那堪更瑶阶夜永，嫌杀月儿明。(黄门云)陛下省烦恼，龙体为重。(驾云)不由我不烦恼也。(唱)【十二月】休道是咱家动情，你宰相每也生憎。不比那雕梁燕语，不比那锦树莺鸣。汉昭君离乡背井，知他在何处愁听！(雁叫科)(唱)【尧民歌】呀呀的飞过蓼花汀，孤雁儿不离了凤凰城。画檐间铁马响丁丁，宝殿中御榻冷清清。寒也波更，萧萧落叶声，烛暗长门静。【随煞】一声儿绕汉宫，一声儿寄渭城；暗添人白发成衰病，直恁的吾家可也劝不省。(尚书上，云)今日早朝散后，有番国差使命绑送毛延寿来，说因毛延寿叛国败盟，致此祸衅。今昭君已死，情愿两国讲和。伏候圣旨。(驾云)既如此，便将毛延寿斩首祭献明妃。着光禄寺大排筵席，犒赏来使回去。(诗云)叶落深宫雁叫时，梦回孤枕夜相思。虽然青冢人何在，还为蛾眉斩画师。题目沉黑江明妃青冢恨正名破幽梦孤雁汉宫秋","dynasty":"元代","title":"杂剧·破幽梦孤雁汉宫秋"}
{"author":"马致远","content":"山市晴岚花村外，草店西，晚霞明雨收天霁。四围山一竿残照里，锦屏风又添铺翠。远浦帆归夕阳下，酒旆闲，两三航未曾着岸。落花水香茅舍晚，断桥头卖鱼人散。平沙落雁南传信，北寄书，半栖近岸花汀树。似鸳鸯失群迷伴侣，两三行海门斜去。潇湘夜雨渔灯暗，客梦回，一声声滴人心碎。孤舟五更家万里，是离人几行情泪。烟寺晚钟寒烟细，古寺清，近黄昏礼佛人静。顺西风晚钟三四声，怎生教老僧禅定？渔村夕照鸣榔罢，闪暮光，绿杨堤数声渔唱。挂柴门几家闲晒网，都撮在捕鱼图上。江天暮雪天将暮，雪乱舞，半梅花半飘柳絮。江上晚来堪画处，钩鱼人一蓑归去。洞庭秋月芦花谢，客乍别，泛蟾光小舟一叶。豫章城故人来也，结末了洞庭秋月。","dynasty":"元代","title":"【双调】寿阳曲_山市晴岚花"}
{"author":"马致远","content":"九重天，二十年，龙楼凤阁都曾见。绿水青山任自然，旧时王谢堂前燕，再不复海棠庭院。叹寒儒，谩读书，读书须索题桥柱。题柱虽乘驷马车，乘车谁买《长门赋》？且看了长安回去。路旁碑，不知谁，春苔绿满无人祭。毕卓生前酒一杯，曹公身后坟三尺，不如醉了还醉。怨离别，恨离别，君知君恨君休惹。红日如奔过隙驹，白头渐满杨花雪，一日一个渭城客舍。孟襄阳，兴何狂！冻骑驴灞陵桥上，便纵有些梅花入梦香，到不如风雪销金帐，慢慢的浅斟低唱。笑陶家，雪烹茶，就鹅毛瑞雪初成腊，见蝶翅寒梅正有花，怕羊羔美酒新添价，拖得人冷斋里闲话。菊花开，正归来。伴虎溪僧鹤林友龙山客，似杜工部陶渊明李太白，有洞庭柑东阳酒西湖蟹。哎！楚三闾休怪。浙江亭，看潮生，潮来潮去原无定，惟有西山万古青。子陵一钓多高兴，闹中取静。酒杯深，故人心，相逢且莫推辞饮。君若歌时我慢斟，屈原清死由他恁。醉和醒争甚？瘦形骸，闷情怀，丹枫醉倒秋山色，黄菊雕残戏马台，白衣盼杀东篱客，你莫不子猷访戴？布衣中，问英雄，王图霸业成何用！禾黎高低六代宫，楸梧远近千官冢，一场恶梦。竞江山，为长安，张良放火连云栈，韩信独登拜将坛，霸王自刎乌江岸，再谁分楚汉。子房鞋，买臣柴，屠沽乞食为僚宰，版筑躬耕有将才。古人尚自把天时待，只不如且酩子里胡捱。莫独狂，祸难防，寻思乐毅非良将，直待齐邦扫地亡，火牛一战几乎丧，赶人休赶上。立峰恋，脱簪冠。夕阳倒影松阴乱，太液澄虚月影宽，海风汗漫云霞断，醉眠时小童休唤。","dynasty":"元代","title":"【双调】拨不断_九重天，二"}
{"author":"马致远","content":"无也闲愁，有也闲愁，有无间愁得白头。花能助喜，酒解忘忧。对东篱，思北海，忆南楼。【庆宣和】过了重阳九月九，叶落归秋，残菊胡蝶强风流。劝酒，劝酒。【锦上花】莫莫休休，浮生参透。能得朱颜，几回白昼。野鹤孤云，倒大自由。去雁来鸿，催人皓首。位至八府中，谁说百年后？则落得庄周，叹打骷髅。爱煞当年，鲁连乘舟。那个如今，陶潜种柳。【清江引】青云兴尽王子猷，半路里干生受。马踏街头月，耳听宫前漏，知他恁羡甚么关内侯。【碧玉箫】莺也似歌喉，佳节若为酬，傀儡棚头，题甚么抱官囚，自也羞，则不如一笔勾。锦瑟左右，红妆前后，朦胧醉眸，觑只头黄花瘦。【离亭宴带歇指熬】花开但愿人长久，人闲难得花依旧，夕阳暂留。酒中仙，尘外客，林间友。黄橙带露时，紫蟹迎霜候，香醪羡篘，酒和花，人共我，无何有。细杖藜，宽袍袖，断送了西风罢手。常待做快活头，永休开是非口。","dynasty":"元代","title":"【双调】行香子"}
{"author":"马致远","content":"百岁光阴百岁光阴一梦蝶，重回首往事堪嗟。今日春来，明朝花谢，急罚盏夜阑灯灭。【乔木查】想秦宫汉阙，都做了蓑草牛羊野，不恁么渔樵没话说。纵荒坟横断碑，不辨龙蛇。【庆宣和】投至狐踪与兔穴，多少豪杰。鼎足虽坚半腰里折，魏耶？晋耶？【落梅风】天教你富，莫太奢，没多时好天良夜。富家儿更做道你心似铁，争辜负了锦堂风月。【风入松】眼前红日又西斜，疾似下坡车。不争镜里添白雪，上床与鞋履相别。休笑巢鸠计拙，葫芦提一向装呆。【拨不断】利名竭，是非绝。红尘不向门前惹。绿树偏宜屋角遮。青山正补墙头缺，更那堪竹篱茅舍。【离亭宴煞】蛩吟罢一觉才宁贴，鸡鸣时万事无休歇。何年是彻？看密匝匝蚁排兵，乱纷纷蜂酿蜜，急攘攘蝇争血。裴公绿野堂，陶令白莲社，爱秋来时那些：和露摘黄花，带霜烹紫蟹，煮酒烧红叶。想人生有限杯，浑几个重阳节？人问我顽童记者：便北海探吾来，道东篱醉了也。","dynasty":"元代","title":"【双调】夜行船_百岁光阴百"}
{"author":"马致远","content":"十二月正月春城春宵无价，照星桥火树银花。妙舞清歌最是他，翡翠坡前那人家，鳌山下。二月前村梅花开尽，看东风桃李争春。宝马香车陌上尘，两两三三见游人，清明近。三月风流城南修禊，曲江头丽人天气。红雪飘香翠雾迷，御柳宫花几曾知，春归未。四月东风园林昨暮，被啼莺唤将春去。煮酒青梅尽醉渠，留下西楼美人图，闲情赋。五月榴花葵花争笑，先生醉读《离骚》。卧看风檐燕垒巢，忽听得江津戏兰桡，船儿闹。六月冰壶瑶台天远，逃炎蒸莫要逃禅。约下新秋数日前，闲与仙人醉秋莲，凌波殿。七月梧桐初雕金井，月纤妍人自娉婷。独对青娥翠面屏，闲只管银河问双星，无蹊径。八月铜壶半分更漏，散秋香桂娥将就。天远云归月满楼，这清兴谁教庾江州，能消受。九月前年维舟寒濑，对蓬窗丛菊花开。陈迹犹存戏马台，说道丹阳寄奴来，愁无奈。十月玄冥偷传春信，只多为腊蕊冰痕。山远楼高雪意新，锦帐佳人会温存，添风韵。十一月当年东君生意，在重泉一阳机会。与物无心总不知，律管儿女漫吹灰，闲游戏。十二月隆冬寒严时节，岁功来待将迁谢。爱惜梅花积下雪，分付与东君略添些，丰年也。","dynasty":"元代","title":"【仙吕】青哥儿"}
{"author":"马致远","content":"絮飞飘白雪，鲊香荷叶风，且向江头作钓翁。穷，男儿未济中，风波梦，一场幻化中。担头担明月，斧磨石上苔，且做樵夫隐去来。柴，买臣安在哉？空岩外，老了栋梁材。夜来西风里，九天鵰鄂飞，困煞中原一布衣。悲，故人知未知？登楼意，恨无上天梯。","dynasty":"元代","title":"【南吕】金字经_絮飞飘白雪"}
{"author":"马致远","content":"半世逢场作戏，险些儿误了终焉计。白发劝东篱，西村最好幽栖，老正宜。茅庐竹径，药井蔬畦，自减风云气。嚼蜡光阴无味，旁观世态，静掩柴扉。虽无诸葛卧龙冈，原有严陵钓鱼矶，成趣南园，对榻青山，绕门绿水。【耍孩儿】穷则穷落觉囫囵睡，消甚奴耕婢织？荷花二亩养鱼池，百泉通一道青溪。安排老子留风月，准备闲人洗是非，乐亦在其中矣。僧来笋蕨，客至琴棋。【二】青门幸有栽瓜地，谁羡封侯百里？桔槔一水韭苗肥，快活煞学圃樊迟。梨花树底三杯酒，杨柳阴中一片席，倒大来无拘系。先生家淡粥，措大家黄虀。【三】有一片冻不死衣，有一口饿不死食。贫无烦恼知闲贵，譬如风浪乘舟去，争似田园拂袖归？本不爱争名利。嫌贫污耳，与鸟忘机。【尾】喜天阴唤锦鸠，爱花香哨画眉。伴露荷中烟柳外风蒲内，绿头鸭黄莺儿啅七七。","dynasty":"元代","title":"般涉调·哨遍·半世逢场作戏"}
{"author":"马致远","content":"第一折(冲末扮白乐天同外扮贾浪仙、孟浩然上)(白诗云)宴游饮食渐无味，杯酒管弦徒绕身。宾客欢从童仆喜，始知官职为他人。小生姓白名居易，字乐天。太原人氏。现任吏部侍郎。这二位老兄，一位是贾浪仙，一位是孟浩然。他都是翰林院编修。方今大唐天下，宪宗即位。时遇春三月，在公廨中闷倦，待往街市上私行一遭。更了衣衫，只作白衣秀士。听的人说，这教坊司有个裴妈妈家一个女儿，小字兴奴。好生聪明，尤善琵琶是这京师出名的角妓。咱三人同访一遭去来。(贾浪仙云)咱三人去来。(诗云)高兴出尘外，携尊玩物华。(孟浩然诗云)偷将休沐暇，出访狭邪家。(老旦扮卜儿上，云)老身姓李，是这教坊司裴五之妻。夫主亡化已过，止生下一个女儿，叫做兴奴。生得颜色出众，聪明过人，吹弹歌舞，诗词书算，无所不通。自小时曾拜曹善才为师，学得一手琵琶。官员子弟，闻名都来吃酒。只是孩儿养的娇了，一来性儿好自在，二来有些拣择人。这早晚还不起来，只怕有人来吃酒。孩儿起来罢！(正旦扮裴兴奴引梅香上，云)妾身裴兴奴是也。在这教坊司乐籍中现应官妓。虽则学了几曲琵琶，争奈叫官身的无一日空闲。这门衣食，好是低微。大清早母亲叫，只得起来。天色还早哩。(唱)【仙吕】【点绛唇】从天未拔白，酒旗挑在歌楼外。呀地门开，早送旧客迎新客。【混江龙】好教我出于无奈，泼前程只办的好栽排。想着这半生花月，知他是几处楼台？经板似课名排日唤，落叶似官身吊名差。(带云)俺这老母呵，(唱)更怎当他银堆里舍命，银眼里安身，挂席般出落着孩儿卖。几时将缠头红锦，换一对插鬓荆钗！(做见科，云)母亲万福。唤你孩儿有何话说？(卜儿云)没甚么话说。只是咱这等人家，要早起些，光头净面，打扮的娇媚着些。倘有俊俫来，赚他几文钱养家。你只管里睡觉，谁送钱来与你！(正旦唱)【油葫芦】俺娘不殢酒时常髱髻歪，一鼻凹衠是乖。看看两鬓雪霜般白，我则道过中年人老朱颜改，谁想他扑郎君虎瘦雄心在。折倒的我形似鬼，熬煎的我骨似柴。似恁的女残废不敢怨娘害，则叹自己年月日时该。(卜儿云)你则管里说甚么？快打扮了，则怕有客来。(正旦唱)【天下乐】则索倚定门儿手托腮，想别人家奴胎，也得个自在；轮到我根脚里，都世袭了烟月牌。他管甚桃李开，风雨筛，更问甚青春不再来。(白乐天同贾、孟上，云)走了这半日，人说道这是裴妈妈家。不好进去，我咳嗽一声。(卜儿云)是谁在外边？(出见科)原来是三位进士公，请里面坐。(白乐天同贾、孟云)妈妈祗揖。(卜儿云)兴奴孩儿，来陪三位进士公。快抬桌儿，看酒来！(正旦觑科，云)好是奇怪，娘见了三个秀才踏门，怎生便教看酒？(唱)【醉扶归】送了几辈儿茶员外，都是这一副儿酒船台。俺娘吃不的荤腥教酒肉搋，待觅厌饫的新黄菜。他手里怎容得这几个酸寒秀才？(带云)我知道了也。(唱)俺娘八分里又看上他那条乌犀带。(正旦出见科)三位万福。(白乐天同贾、孟云)大姐祗揖了。(正旦唱)【后庭花】这里是风尘花柳街，又不是王侯宰相宅。我忙着笑脸儿迎将去，学士是甚风儿吹到来？(白乐天云)我等久慕高名，特来一拜。(正旦唱)是几个俊秀才，偏他还咱一拜，怎做的内心儿不敬色。(云)敢问官人尊姓大名？(白乐天云)小生是侍郎白居易。这二位是学士贾浪仙、孟浩然。因此春日，公衙无事，换了衣服来街市闲行。久慕大姐德容，一径的来拜望。(正旦云)不敢不敢。学士大人不弃下贱，小酌三杯如何？(白乐天云)好便好，只是不敢取扰。(正旦把酒科)(贾浪仙云)今日幸遇大姐，咱多饮几杯。(孟浩然云)我还有人求的几首诗未了，少吃醉些。(正旦唱)【金盏儿】一个笑哈哈解愁怀，一个酸溜溜卖诗才。休强波灞陵桥踏雪寻梅客，便是子猷访戴，敢也冻回来。咱这里酥烹金盏酒，香揾玉人腮；不强如前村深雪里，昨夜一枝开。(贾、孟作意科，云)我醉了也。咱回去罢。(白乐天云)再坐一会，怕做甚么！(正旦唱)【后庭花】你待赚鳌鱼钓颊腮，怎想与刘伶装布袋？我这怪脸儿奸如鬼，你酒肠宽似海。(贾、孟云)我们都已醉了，不要过了酒戒，不吃罢。(正旦唱)畅开怀，都似你朦胧酒戒，那醉乡侯安在哉？(卜儿云)二位学士醉了，侍郎再坐一坐。(贾、孟云)乐天侍郎，咱且回去，明日再来。(白乐天云)平白里打扰了一日，怎生就空去了？(正旦唱)【金盏儿】我不曾流水出天台，你怎么走马到章台。(乐天云)定害了你这一日。(正旦唱)更待要秦楼夜访金钗客，索甚么恶叉白赖闹了洛阳街。兀那酒丧门临本命，饿太岁犯家宅。虽是我管待这两个穷秀士，权当一百日血光灾！(贾、孟云)咱去罢，则管缠甚么？(卜儿云)白侍郎要住下，着这二位催逼的慌，好生败兴。(白乐天云)下官有心待住下，二位醉了，不好独回。待下官送他回去，明日自己再来。只是大姐费了茶酒，定害这一日，容下官陪补。(正旦云)侍郎说那里话。(唱)【赚煞】稍似间有些钱，抵死里无多债，权做这场折本买卖。若信着俺当家老奶奶，把惜花心七事儿分开。哎，你个俏多才，不是我相择，你更怕辱没着俺门前下马台！俺娘山河易改，解元每少怪。(带云)侍郎记者，(唱)怕你再行踏，休引外人来。(同下)楔子(外扮唐宪宗引内官上，诗云)励精图治在勤民，宿弊都将一洗新。虽则我朝词赋重，偏嫌浮藻事虚文。寡人唐宪宗皇帝是也。承祖宗基业，嗣守天位。自安史之乱，藩镇强盛，寡人用裴度之谋，渐次削夺。争奈文臣中多尚浮华，各以诗酒相胜，不肯尽心守职。中间白居易、刘禹锡、柳宗元等，尤以做诗做文误却政事。若不加谴责，则士风日漓矣。内侍每，传与中书省，可将白居易贬江州司马，柳宗元柳州司马，刘禹锡播州司马，如敕奉行。(内官云)领圣旨。(随下)(白乐天上，云)小官白乐天。平生以诗酒为乐，因号醉吟先生。目今主上图治心切，不尚浮藻，将其左迁江州司马，刻日走马之任。别事都罢，只是近日与裴兴奴相伴颇洽，谁料又成远别。须索与他说一声，我去的也放心。(正旦引梅香上，诗云)世间好物不坚牢，彩云易散琉璃脆。妾身裴兴奴。自从与白侍郎相伴，朝来暮去，又早半年光景。相公在妾身上十分留意，妾身也有终身之托。近日闻的人说，白侍郎左迁江州司马，就要起行。天那，谁想有这一场恶别离也！梅香，安排下酒肴，待侍郎来时，与他奉饯一杯，多少是好。(梅香云)理会的。(白乐天上，云)早来到兴奴门首。无人在此，我自过去。(见旦科)大姐祗揖。(正旦云)相公万福。(白乐天云)大姐，实指望相守永久，谁想又成远别。(正旦云)妾之贱躯，得事君子，誓托终身。今相公远行，兀的不闪杀人也！(乐天云)下官这一去，多则一年，少则半载，回来再相会也。(正旦云)只是一时间放心不下。梅香，将酒来，与相公奉饯一杯。(把酒科)(唱)【仙吕】【端正好】有意送君行，无计留君住，怕的是君别后有梦无书。一尊酒尽青日暮，我揾翠袖泪如珠。你带落日践长途，情惨切意踌躇，你则身去心休去！(云)相公，此别之后，妾身再不留人，专等相公早些回来。(白乐天云)大姐，则要着志者，下官决不相负。我去也。(旦随下)第二折(卜儿上，云)自从白侍郎去了，孩儿兴奴也不梳妆，也不留人，只在房里静坐。俺这唱的人家，再靠些甚么？昨日茶坊里张小闲来说，有个浮梁茶客刘一郎，要来和孩儿吃酒，孩儿百般不肯。今日他说要自来，等来时再做计较。(丑扮小闲引净刘一郎上，诗云)都道江西人，不是风流客。小子独风流，江西最出色。小子刘一郎是也，浮梁人氏。带着三千引细茶，来京师发卖。听的人说，教坊司裴妈妈家有个女儿，名兴奴。昨日央张二哥说知，老妈叫我今日自去。走了一会儿，来到门首也。张二哥，咱进去咱。(丑见卜科，云)妈妈，刘员外来了也，(卜儿云)请进来。(净见卜科，云)妈妈拜揖。(卜儿云)客官拜了。(净云)久闻令爱大姐大名，小子有三千引细茶，特来做一场子弟。(卜儿云)俺孩儿只为白侍郎，再不留人。我如今叫他出来，好歹教他伴你。若再不肯，你写一封假书，只说白侍郎已死，他可待肯了。(丑云)此计大妙。妈妈，你叫大姐出来陪着，我就去做假书，不要迟了。(下)(卜儿云)兴奴孩儿，有客在此，快来快来！(正旦上，云)妾身裴兴奴。自从白侍郎别后，尽着老虔婆百般啜哄，我再不肯接客求食。近日有一个茶客刘一郎，待要与我作伴，我那里肯从。争奈老虔婆被他钱买转了，似这般怎生是好？兀的不烦恼人也呵！(唱)【正宫】【端正好】命轻薄，身微贱，好人死万万千。世间儿女别离遍，也敷不上俺那阳关怨！(带云)侍郎，不争你去了，教我倚靠何人？(唱)【滚绣球】你好下得白解元，闪下我女少年。道不得可怜而见，他又不曾故违着天子三宣。(云)人说白侍郎吟诗吃酒误了政事，前人也有这等的。(唱)只那长安市李谪仙，他向酒里卧酒里眠，尚古自得贵妃捧砚，常走马在五凤楼前。偏教他江州迭配三千里，可不道吏部文章二百年，甚些的纳士招贤？(见卜科，云)母亲，叫你孩儿怎么？(卜儿云)白侍郎一去杳无音信，咱家柴没米没，怎生过活？如今浮梁刘官人有三千引茶，又标致又肯使钱。你留下他，赚些钱养家。(正旦云)母亲，我与白侍郎有约在前，我再不留人了。(卜儿云)我说你也不信，请刘官人自家来和你说。(净见旦科，云)大姐拜揖，小人久慕大名，拿着三千引茶来与大姐焐脚，先送白银五十两做见面钱。(正旦云)过一边去！好不知高低。我做了白侍郎之妻，休来缠我！(卜儿云)你不肯陪我刘员外，好个白侍郎夫人！如今白侍郎那里敢颓气了也。(正旦唱)【倘秀才】这姻缘成不成在天，你休见兔儿起呵漾砖。情知普天下虔婆那一个不爱钱。(带云)刘员外呵，(唱)他便是贵公子、赵平原，你也要过遣。(净云)你家是卖俏门庭，我来做一程子弟，你不留我，如何倒拒绝我？(正旦唱)【滚绣球】这的是我逆耳言，休厮缠、厮缠着舞裙歌扇，这两般儿曾风流断没了家缘。刘员外你若识空便，早动转，倒落得满门良贱。休觑着我这陷人坑，似误入桃源；我怕你两尖担脱了孤馆思乡客，三不归翻了风帆下水船，枉受熬煎。(净云)小子世来你家，大姐不要说闲话，咱两个吃钟儿酒。(做劝酒科)(正旦云)拿开，我不吃！(卜儿怒科，云)好贱人！上门好客，你怎么不顺从？和钱赌鳖，打死你这奴才！(正旦唱)【呆骨朵】我觑着眼前人，即世里休相见。我又不曾亸着你脸上直拳，好生地人也似揪他，他驴也似调蹇。他着酒儿将咱劝，我索屎做糕糜咽。我须打是惜骂是怜。娘呵，可休穷厮炒，饿厮煎！(卜儿云)这小贱人不听我说，只想白侍郎，他那里想着你哩！左右是左右，员外多拿些钱来，我嫁与你将去。(净云)随老妈妈要多少钱，小子出的起。(正旦起)我心在那里，你则管胡缠我。(唱)【倘秀才】这些时但合眼早怀儿里梦见，则是俺吃倒赚江州乐天。(卜儿云)见钟不打，更去炼铜。乐天乐天，在那里？(净云)小子也看的过，咱做一程夫妻，怕做甚么？(正旦唱)谁教你闷向秦楼列管弦？(带云)刘员外，(唱)休信我，醉中言，说则说在前。(云)天那！怎生教我陪伴这样人也！(唱)【滚绣球】往常我春心寄锦笺，离情接断弦，风流煞谢家庭院。到如今刬地教共猪狗同眠。(净云)大姐，仕路上大官都是我乡亲，小子金银又多，又波俏，你不陪我，却伴那样人？(正旦唱)那厮正拽大拳，使大钱，这其间枉了我再三相劝。怎当他痴迷汉，苦死歪缠。想着那蒙山顶上春风细，肯分地扬子江心月正圆。也是天使其然。(丑扮寄书人上，云)小人是江州一个皂隶。俺白司马老爹在任，偶感病症，写了这一封书，教我送与教坊司裴兴奴家。写下书，俺司马相公就死了。小人不免捎与他去。走了半月，方到京师。问人说，这里是他家，不免进去。(做见卜儿科，云)老人家作揖。(卜儿云)大哥是那里来的？(丑云)我是江州白司马老爹差来下书的。(卜儿云)你老爹好吗？(丑云)俺老爹打发了书，就死了也。(卜儿云)谁这等说？拿书来我看。(丑呈书科)(卜儿云)孩儿你看。(正旦接书，念云)寓江州知末白居易，书奉裴小娘子：向在宅上扰聒，自别来魂驰梦想，此心无时刻得离左右也。满望北归，以偿旧约，不料偶感时疾，医药不效，死在旦夕。专人走告，勿以死者为念。别结良缘，以图永久。临楮不胜哽咽，伏冀情谅。(旦裴科，云)兀的不痛杀我也！闪杀我也！(卜儿云)孩儿，白侍郎已死了，夫人也做不得了，再不必说。你如今可嫁刘员外去罢。(净云)小子可等着了。(丑云)小人去罢。(正旦云)吃了饭去。(丑云)不必了。(下)(正旦唱)【叨叨令】我这两日上西楼，盼望三十遍；空存得故人书，不见离人面。听的行雁来也，我立尽吹箫院；闻得声马嘶也，目断垂杨线。相公呵，你原来死了也么哥？你原来死了也么哥？从今后越思量越想的冤魂儿现！(净云)妈妈既许了亲事，小人奉白银五百两为聘礼。小子归家心切，就请小娘子上船。(卜儿云)老身已许了你，岂肯退悔？就打发孩儿去罢。(正旦云)罢罢罢，刘员外既要成亲，容我与侍郎瀽一碗浆水，烧一陌纸钱咱。(净云)这也使得。(正旦烧纸浇酒科，云)侍郎活时为人，死后为神。(哭科，云)则被你闪得我苦也！(唱)【倘秀才】侍郎呵，你往常出入在皇宫内院，只合生死在京师帝辇，也落得个金水河边好墓田。(带云)刘员外，(唱)你且离了我跟前，他从来有些腼腆。【滚绣球】你文章胜贾浪仙，诗篇压孟浩然。不能够侍君王在九间朝殿，怎想他短卒律命似颜渊。今日扑通的瓶坠井，支楞的琴断弦，怎能够眼前面死魂活现？你若有灵圣，显形影向月下星前。则这半提淡水招魂纸，侍郎也，当得你一盏阴司买酒钱。止不住雨泪涟涟。(做化纸起旋风科)(云)这一阵旋风，兀的不是侍郎来了也。(做悲科)(唱)【醉太平】烧一陌纸儿钱，叙几句儿衷言。待不啼哭，夫乃妇之天，抛闪杀我也少年！只见一个来来往往旋风足律即留转，吓的我慌慌张张手脚滴羞笃速战。一个俏魂灵不离了我打盘旋，我做人的解元。(净云)大姐，纸也烧了，夫妇之情也尽了，请上船罢。(正旦唱)【一煞】兴奴也，你早则不满梳绀发挑灯剪，一炷心香对月燃。我心下情绝，上船恩断；怎舍他临去时舌奸，至死也心坚。到如今鹤归华表，人老长沙，海变桑田。别无些挂恋，须索何红蓼岸绿杨川。(净云)大姐去罢。这等哭，哭到几时？(正旦唱)【二煞】少不的听那惊回客梦黄昏犬，聒碎人心落日蝉。止不过临万顷苍波，落几双白鹭；对千里青山，闻两岸啼猿。愁的是三秋雁字，一夏蚊雷，二月芦烟。不见他青灯黄卷，却索共渔火对愁眠。(卜儿云)员外等久了，云罢。(正旦唱)【三煞】赤紧的大姨夫缘分咱身上浅，老太母心肠这壁厢偏。谁想司马坟边，彩云零落；茶客船头，明月团圆。娘呵，你早则皂裙儿拖地，柱杖儿过头，髱髻入稍天；却下的这拳槌不善，教我空捱那没程限的窦娥冤！(云)母亲，我是你生亲之女，替你挣了一生。只为这几文钱，千乡万里卖了我去。母亲好狠也！(唱)【四煞】怎想他能捱磨扇似风车转，更合着梦见槐花要黄袄儿穿。我虚度三旬，是这婆娘亲女；受用了十年，是这赵妈妈金莲。我也曾有厅上待客，后阁内留宾，只不曾坐车上当辕。偌来大穷坑火院，只央我一身填。(云)罢罢罢，母亲，我也顾不的你了，我去也。(净云)妈妈，小子去也。多承厚意，来年捎细茶来吃。(正旦唱)【尾煞】不甫能一声金缕辞哥扇，刬地听半夜钟声到客船。少年的人，苦痛也天；狠毒呵娘，好使的钱。你好随的方就的圆，可又分的愚别的贤？女爱的亲，娘不顾恋；娘爱的钞，女不乐愿。今日我前程事已然。有一日你无常到九泉，只愿火炼了你教镬汤滚滚煎，碓捣罢教牛头磨磨研。直把你念到关津渡口前，活咒到天涯海角边。都道这风尘是宿缘，明理会得穷神解不的冤。(带云)娘呵，(唱)你只把我早嫁浔阳一二年，怎到的他干贬去江州四千里远！(同下)第三折(白乐天引左右上，云)下官白居易。自左迁司马，来此江州，又早一年光景。昨日驿中报来，说故人元微之有事江南，打从这里经过。不免分付左右，预备饮馔，伺候则个。(外扮元微之上，云)小官姓元名稹字微之。现任廉访使之职。昨蒙圣恩，差来采访民风，经过江州。我想此处司马白乐天，乃某至交契友，不免上岸探望他一遭。来到这州衙门首。左右报复去，道有故人元稹来访。(左右报科，云)有故人元老爹来访。(白乐天云)道有请。(左右云)请。(进见科)(白乐天云)微之，甚风吹得你来？贵脚踏贱地，使下官喜从天降。(元微之云)乐天久居江乡，牢落殊甚，下官常切怀抱。奈拘职守，不得相从。今幸天假其便，再瞻眉宇，岂胜庆幸！(白乐天云)左右将酒过来。微之，少屈片时。(元微之云)不必留坐，下官行李俱在船上。下官正要与乐天文叙一会，可将这酒席称到船上，送我一程如何？(白乐天云)下官亦有此心，咱就同去。左右，快携酒肴来者。(同下)(净上，云)小子刘一郎。自从娶得裴兴奴，又早半年光景。众朋友日日置酒相招，无有虚日。今日又是王官人相邀。大姐，好生看家，小子吃酒去来。(下)(正旦引梅香上，云)妾身裴兴奴。不想狠毒虔婆贪钱，为我不肯留客求食，把我卖与茶客刘一郎为妻，随他茶船来到这里。问人说来，这里正是江州。那单俫吃酒去了，不在船上。对着这般江天景物，想起那故人乐天，不由人不感伤也呵。(唱)【双调】【新水令】正夕阳天阔暮江迷，倚晴空楚山叠翠。冰壶天上下，云锦树高低。谁倩王维，写愁入画图内？【驻马听】常教他尽醉方归，是他拂茶客青山沽酒旗；伴着我死心搭地，是兀那隐离人望眼钓鱼矶。(带云)这江那里是江，(唱)则是递流花草武陵溪，幽囚风月蓝桥驿。直恁的天阔雁来稀，莫不是衡阳移在江州北？(云)天色将晚，那厮吃酒去了，甚时回来？梅香，拂了床，我自家睡去罢。(唱)【步步娇】这个四幅罗衾初做起，本待招一个内流婿，怎知道如今命运低。长独自托冰鉴两头偎，恁的般受孤忄西，知他是谁唤你做鸳鸯被？(云)本待睡儿，怎生睡得着？梅香，将那琵琶过来，对此明月，写我愁怀咱。(做抱琵琶科)(唱)【搅筝琵】都是你个琵琶罪，少欢乐足别离。为你引商妇到江南，送昭君出塞北。紫檀面拂金猊，越引的我伤悲。想故人何日回归，生被这四条弦拨俺在两下里，到不如清夜闻笛。(做弹琵琶科)(白乐天同元微之上，云)来到这舟中，一江明月，万顷苍波，秋光可人。微之，咱慢慢地对饮几杯。(做听科)(元微之云)那里琵琶响？(左右云)是那对过客船上，有人弹的琵琶哩。(白乐天云)左右，你将船棹近些。(做移船科)(白乐天云)这琵琶不是野调，好似裴兴奴指拨。(元微之云)左右的，你去着他过来弹一曲，怕做甚么？(左右见旦科，云)小娘子，那边船上两位老爹请一见。(正旦云)我就去。(做见白乐天认科)(正旦唱)【雁儿落】我则道是听琴钟子期，错猜作待月张君瑞；又不是归湖的越范蠡，却原来是遭贬的白居易！(旦做怕回避科)(白乐天云)兴奴，你躲我怎么？(正旦唱)【小将军】肯分的月色如白日，他不说，我的知道是鬼！相公呵，怕你要做好事，兴奴尽依得；你则休渐渐来跟底。(白乐天云)兴奴，你是甚意思，越躲的远了。(正旦唱)【沉醉东风】我观觑了衣服样势，审察了言语高低。你且自靠那边，俺须有生人气。远些儿个好生商议。（做取钱投水科）(白乐天云)你丢钱怎的？(正旦唱)我为甚将几陌黄钱漾在水里？便死呵，也博个团圆到底！(白乐天云)兴奴，你近前来。(正旦又认科)(白乐天云)你如何来到这里？(正旦云)这等看来，还是活的。(叹科，云)相公，你做的好勾当！弄的我这等，还推不知哩。(唱)【拨不断】但犯着吃黄虀，这不是好东西！想着那引萧娘写恨书千里，搬倩女离魂酒一杯，携文君逃走琴三尺，恁秀才每那一椿儿不该流递！(白乐天云)我自相别，来此江州。无时不思念大姐。只是无心腹人，不好寄书。你却等不的我回家，就跟着这商船来了，到说我的不是。(正旦悲科，云)苦死人也！教我一言难尽。(白乐天云)你说。(正旦云)自从与相公分别之后，妾再不留人求食，专等相公回来，以谐终身之托。不想老虔婆逐日吵闹，百般啜哄，妾身只是不从。那一日走进那茶客刘一郎，带的钱多，要来请我，妾抵死不肯。老虔婆和那蛮子设计，送到相公一封书，说相公病危死了。妾捱不过虔婆贪钱，把妾卖与他，来到这里。听的人说是江州，妾身正要打听相公的消息。今日那俫又吃酒去了，妾身思想无奈，对月弹一曲琵琶遣怀，不想得见相公，实天赐其便也。这位相公是谁？(白乐天云)是我心友廉访元微之。(做悲科)(元微之云)乐天不必烦恼，这厮捏写假书，妄称人死，骗人之妾，自有罪犯，慢慢治他。(白乐天云)适间我做了一篇《琵琶行》，写在这里，大姐试看咱。(正旦接科，念云)浔阳江头夜送客，枫叶荻花秋瑟瑟。忽闻水上琵琶声，主人忘归客不别。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。低眉信手续续弹，说尽心中无限事。轻拢慢捻拨复挑，初为《霓裳》后《六幺》。曲终抽拨当心画，四弦一声如裂帛。自言家在京城住，名属教坊第一部。曲罢常教善才服，妆成每被秋娘妒。今年欢笑复明年，秋月春花等闲度。门前冷落鞍马稀，老大嫁作商人妇。我闻琵琶已叹息，又闻此语重唧唧。同是天涯沦落人，相逢何必曾相识。我从去年辞帝京，谪居卧病浔阳城。其间旦暮闻何物，杜鹃啼血猿哀鸣。岂无山歌与村笛，讴哑啁唽难为听。今夜闻君弹一曲，为君翻作《琵琶行》。却坐促弦弦转急，满座闻之皆掩泣。就中泣下谁最多？江州司马青衫湿。(正旦云)相公好高才也！(梅香慌上，云)姐姐，员外回来了也！(正旦唱)【挂搭沽】恰打算别离苦况味，见小玉言端的，又惊散鸳鸯两处飞。咱须索权回避。我这里淹粉泪，怀愁戚，忙蹙金莲，紧荡罗衣。(白、元虚下)(净带酒上，云)大姐那里？我醉了，扶我一扶者。(正旦唱)【咕美酒】我则道蒙山茶有价例，金山寺里说交易。每日江头如烂泥，把似噇不的少吃。则被你殃煞我吃敲贼！【太平令】常教我羡鸂鶒鸳鸯贪睡，看落霞孤鹜齐飞。(净云)大姐过来，扶着我睡去。(正旦唱)听不上蛮声獠气，倒敢恁烦天恼地！搂只、抱只、爱你，休醉汉扶着越醉。(净云)我娶到的老婆，如何不服侍我？我醉了。(正旦唱)【川拨棹】厮禁持，这是谁跟前撒殢滞？吃得来眼脑迷希，口角涎垂。觑不的村沙样势，也是我前缘厮勘对。【七兄弟】从早至晚夕，知他在那里，咱是甚夫妻？撇得我孤另另难存济。我凄凄楚楚告他谁，你朝朝日日醺醺地。(净做醉睡科)(正旦云)这厮醉的睡着了。我如今就过白相公船上去罢！(唱)【梅花酒】我只待便摘离，把头面收拾，倒过行李，休心意徘徊，正愁烦无了期。(白乐天上，云)大姐叫我怎的？(旦云)单俫沉醉睡着，妾随相公去罢。(唱)恰相逢在今夕，相公你还待要候甚的？和俺有情人一搭里。那俫正昏睡，囫囵课你拿只，江茶引我抬起，比及他觉来疾。【收江南】我教他满船空载月明归，三更难拨棹歌齐。我把这画船权作望夫石，便去波莫迟，却不道五湖西子嫁鸱夷。(白乐天云)趁此秋清夜静，咱过船撑将开去，他那里寻我？(元微之云)乐天，等小官回朝奏知圣人，取你上京，先奏辨此事，决得与兴奴明日完聚。(白乐天云)微之，若得如此，咱两个感恩非浅。(正旦唱)【水仙子】再不见洞庭秋月浸玻璃，再不见鸦噪渔村落照低；再不听晚钟烟寺催鸥起，再不愁平沙落雁悲；再不怕江天暮雪霏霏，再不爱山市晴岚翠；再不被潇湘暮雨催，再不盼远浦帆归。(白乐天云)谁想今日又重相会，使初心得遂，实天所赐也。(正旦唱)【太清歌】莫不是片帆饱得西风力，怎能够谢安携出东山坡？此行不为鲈鱼脍，成就了佳期，无个外人知。那厮正茶船上和衣睡，黑娄娄地鼻息如雷。比及杨柳岸风唤起，人已过画桥西。【二煞】咱两个离愁虽似茶烟湿，归心更比江流急。离江州谢天地，出烟波渔父国，遮莫他耳听春雷，茶吐枪旗。着那厮正赶到五岭三湘建溪，干相思九公里。(白乐天云)开了船去罢。(正旦唱)【鸳鸯煞】若不是浮梁茶客十分醉，怎奈何江州司马千行泪？早则你低首无言，仰面悲啼；畅道情血痕多，青衫泪湿。不因这一曲琵琶成佳配，泪似把推，险添满浔阳半江水。(同下)(净做酒醒慌上，云)吃的醉了，一觉醒着，醒来不见了大姐，可往那里去了？只怕落在江中。怎么箱笼开着？一定是走了。地方，拿人拿人！(杂当扮地方，云)这船上是甚么人？半夜三更，大呼小叫的。(净云)是小子新娶的娘子，不知逃走那里去了。一定有个地头鬼拐着他去，你们与我拿一拿。(地方云)口走，胡说，这明月满江，又静悄悄无一只船来往，只是你这船在此，走往那里去？想是你致死了，故意找寻。我拿你到州衙见官去来。(地方锁净科)(净诗云)我刘一郎何曾捣鬼，小老婆多应失水。(地方诗云)这里面定有欺心，送官去敲折大腿。(同下)第四折(元微之上，云)小官元稹。前者江南采访回来，面奏圣人，说白居易无罪远谪。蒙圣人可怜，已将他宣唤回朝，仍复旧积。他谢恩毕，便奏知刘员外计骗人妾，假称死亡。蒙圣人准归本夫。今日旨意下来，御断此事，只得先报乐天知道。(下)(唐宪宗引内官上，云)寡人唐宪宗。昨日廉访使元稹奏白居易无罪远谪，朕也惜他才华，已取回京，复他侍郎之职。他又奏称侧室裴兴奴，原是乐籍，他去之任，被茶商刘某妄报他死，拐骗为妻。昨在江州撞见夺回，于例该归前去。内侍们，宣白居易来者。(内官云)领圣旨。白居易安在？(白乐天上，云)小官白居易。前蒙放逐江乡，多亏故人元微之举保，重得回京，复还原职。下官因将裴兴奴之事奏闻，蒙圣恩许归本夫。今日朝堂宣呼，须索走一遭去。(做见驾科，云)侍郎臣白居易，钦取回京朝见。(驾云)卿在江州多有辛苦。尔所奏裴兴奴被人计骗，例该归从前夫。但中间缘故未详，必须宣裴兴奴问个端的。(内官云)领圣旨。裴兴奴安在？圣人呼唤哩。(正旦冠帔上，云)谁想有今日来。兴奴质本下贱，幸得瞻天仰圣，非同小可也呵。(唱)【中吕】【粉蝶儿】秋月春花，都出在侍郎门下。比及我博的个富贵荣华，恰便似盼辰勾，逢大赦，得重回改嫁。今日里圣旨宣咱，吉和凶索问天买卦。(云)来到这朝门，好怕人也。(唱)【醉春风】又不比顺子弟意前行，就郎君心上打。只见两行武士列金瓜，这里敢不是耍、耍。他教我与樊素齐肩，受小蛮节制，圣机难察。(内侍云)宣到裴兴奴见驾。(正旦拜、舞科)(唱)【迎仙客】无礼法，妇人家，山呼委实不会他。只办得紧低头，忙跪下，愿陛下海量宽纳，听臣妾说一套儿伤心话。(驾云)那妇人是裴兴奴吗？(正旦云)臣妾便是裴兴奴。(驾云)你将始末缘由细细说来，不可欺隐。(正旦唱)【石榴花】妾自来楚云湘水度年华，谁乐这生涯！俺娘把门儿倚定看甚人踏。当日见他，放了旬假，老虔婆意中只待频悊刮。先陪了四瓶酒十饼香茶，其是一位多奸猾，只待要大雪里探梅花。【斗鹌鹑】一个待咏月嘲风，一个待飞觞走斝。谈些古是今非，下学上达。一个球子心肠到手滑，和贱妾勾勾搭搭。但得个车马盈门，这便是钱龙入家。(云)妾本教坊乐籍，曾师曹善才，学成琵琶。忽一日侍郎白居易放假，同孟浩然、贾浪仙到妾家吃酒，妾因留伴白侍郎，因此认的。(驾云)既如此，怎生又有后来这场说话。(正旦唱)【上小楼】俺那白头妈妈，年纪高大。见他每带系乌犀，衣着白襕，帽里乌纱，怎生地使手法，待席罢敲他一下。倒噎的俺老虔婆血糊淋剌。【幺篇】从此日娘嗔女，妾爱他。爱他那走笔题诗，出口成章，顶针续麻。是他百般地，奶奶行、过从不下，怎当那獠姨夫物抬高价。(云)妾身自从见了白侍郎，俺那虔婆见他是个官人，心中要敲他一下。不想又没甚么大钱，好生埋怨。妾见侍郎人品高，才华富，遂有终身之托。只是打发老虔婆不下，谁想又走将这个茶客来。(驾云)这茶客来却怎生地？(正旦唱)【红芍药】那厮每贩的是紫草红花，蜜蜡香茶。宜舞东风斗虾蟆，巾帻是青纱。听不得蛮声气死势煞，无过在客船上随波上下。那厮分不的两部鸣蛙，所事村沙。(云)这茶客是江西人，拿着三千引茶要来伴宿。妾因侍郎分上，坚意不从他。(唱)【红绣鞋】他有数百块名高月峡，两三船玉屑金芽。原来他准备下一场说谎天来大。本待要绿珠辞卫尉，则说道贾谊没长沙，可不这寄哀书的该万剐！(云)老虔婆与茶客设计，寄假书一封，说侍郎死了，使妾无倚，逼令嫁与茶客。(驾云)既有假书，你如何主张？(正旦唱)【喜春来】既道是江州亡化白司马，因此上飞入寻常百姓家。俺那爱钱娘一日坐八番衙，不由妾不随顺他，有分看些个驼腰柳钓鱼槎。(云)那虔婆不由分说，把妾嫁与茶客。妾强不过，只得随他而去。(驾云)既嫁茶客，怎生又归白氏？(正旦唱)【普天乐】到浔阳，无牵挂。吊英魂何处，渡口残霞。思往事，空嗟呀。半夜灯前长吁罢，泪和愁付与琵琶。寒波漾漾，芳心脉脉，明月芦花。(驾云)原来你弹琵琶来？那白居易可在那里听见，得与你相会？你再说咱。(正旦唱)【快活三】俺本待兰舟看月华，见渔灯映蒹葭。他便似莽张骞天上泛浮槎，可原来不曾到黄泉下。(云)那一夜茶客不在，妾身对月理琵琶。忽见别船上二客，细视之，乃是白侍郎。方知他不曾死，妾身就跟白侍郎来了。(唱)【鲍老儿】秀才每，八怪洞里妖精也觑上了他，那一个不色胆天来大？投到俺啼哭出烟村四五家，央及杀青衫袖香罗帕。故人见后，浔阳怕甚水地湫凹；今日个君王召也，长安避甚，道路兜搭。(驾云)兴奴，你认这文武班中那个是白居易？(正旦做认科)(唱)【叫声】这都是一般儿的执象简戴乌纱，好着我眼花、眼花。只得偷睛抹，去向那文武班中试寻咱。(做见三人科，云)这是贾学士，这是孟学士，这是白侍郎。(唱)【剔银灯】旧主顾先生好么？新女婿郎君煞惊吓，那翰林学士行无多话。则这白侍郎正是我生死的冤家从头认，都不差，可怎行装聋作哑？(驾云)兴奴，你仔细认者，敢不是他么？(正旦唱)【蔓菁菜】他怎敢面欺着当今驾？他当日为寻春色到儿家，便待强风情下榻。俺只道他是个诗措大、酒游花，却原来也会治国平天下。(驾云)一行人跪着，听朕剖断。(众跪科)(词云)自古来整齐风化，必须自男女帏房。但只看《关雎》为首，诗人意便可参详。裴兴奴生居乐籍，知伦礼立志刚方。见良人终身有托，要脱离风月排场。老虔婆羊贪狼狠，逼令他改嫁茶商。裴兴奴心坚不变，只待待司马还乡。老虔婆使奸定计，写假书只说身亡。遂将他嫁为商妇，一帆风送于浔阳。正值着江干送客，闻琵琶相遇悲伤。与故人生死相别，弹一曲情泪千行。放逐臣偏多感叹，两悲啼泪湿衣裳。从前夫自有明例，便私奔这也何妨。今日个事闻禁阙，断令您永效凤凰。白居易仍居旧职，裴夫人共享荣光。老虔婆决杖六十，刘一郎流窜遐方。这赏罚并无私曲，总之为扶植纲常。便揭榜通行晓谕，示臣民恪守王章。(众谢恩科)(正旦唱)【随煞】恰才来万里天涯，早愁鬓萧萧生白发。俺把那少年心撇罢，再不去趁春风攀折凤城花！题目浔阳商妇琵琶行正名江州司马青衫泪","dynasty":"元代","title":"杂剧·江州司马青衫泪"}
{"author":"马致远","content":"第一折(净扮酒保上，诗云)俺家酒儿清，一贯买两瓶。灌得肚儿胀，溺得膫儿疼。自家店小二是也。在这岳阳楼下开着一个酒店。但是南来北往经商客旅，做买做卖，都来这楼上饮酒。今日早晨间，我将这镟锅儿烧的热了，将酒望子挑起来。招过客，招过客！(正末扮吕洞宾提墨篮上，云)贫道姓吕名岩字洞宾，道号纯阳子。先为唐朝儒士，后遇钟离师父点化，得成仙道。贫道在蟠桃会上饮宴，忽见下方一道青气，上彻云霄，此下必有神仙出现。贫道视之，却在岳州岳阳郡。不免按落云头，扮作一个卖墨的先生，长街市上来往。君子，都来买贫道好墨也！(唱)【仙吕】【点绛唇】这墨光照文房，取烟在太华顶上仙人掌。更压着五李三张，入砚松风响。【混江龙】梭头琴样，助吟毫清彻看书窗。恰行过一区道院，几处斋堂。竹几暗添龙尾润，布袍常带麝脐香。早来到洞庭湖畔，百尺楼旁。(做上楼科，云)是好一座高楼也。(唱)端的是凭凌云汉，映带潇湘。俺这里蹑飞梯，凝望眼，离人间似有三千丈。则好高欢避暑，王粲思乡。(酒保云)我在这门首觑者，看有甚么人来。(正末唱)【油葫芦】俺只见十二栏干接上苍。(酒保云)招过客，招过客！(正末云)休叫，休叫。(酒保云)你怎生着我休叫？(正末唱)我则怕惊着玉皇，谁着你直侵北斗建糟坊。(酒保云)你看我这楼上有牌，牌上有字，上写着世间无此酒，天下有名楼。(正末唱)写道是岳阳楼形胜偏雄壮，更压着你洞庭春好酒新炊荡。(酒保云)老师父，你看这边景致。(正末唱)翠巍巍当着楚山。(酒保云)休道是楚山，连太山、华山都看见了。师父，你看这边景致。(正末唱)浪淘浪临着汉江。(酒保云)不要说汉江，连洞庭湖、鄱阳湖、青草湖都看见了。(正末云)正是鸡肥蟹壮之时。(唱)正菊花秋不醉倒陶元亮？(酒保云)师父，你来迟了，我这酒已卖尽，无了酒也。(正末云)你道是无酒呵，(唱)怎发付团脐蟹一包黄？(酒保云)这里有酒呵，把甚么与我做酒钱？(正末云)至如我无有钱呵。(唱)【天下乐】我则待当了一环绦醉一场。(酒保云)说便这等说，实是无了酒也。(正末云)你道无酒，你闻波。(唱)那里这般清甘滑辣香？(酒保云)酒有，只你醉了不好下楼去。(正末唱)但将老先生醉死不要你偿。(酒保云)师父，这楼上好凉快哩。(正末唱)我特来趁晚凉，趁晚凉入醉乡。(酒保云)老师父，天色将晚了。(正末云)还早哩。(唱)争知俺仙家日月长。(云)小二哥，你供养的是一尊甚么神道？(酒保云）这是初造酒的杜康。我供养着他，这酒客日日常满。(正末唱)【那吒令】我待和你唤上、那登真的伯阳，你觑当、更悬壶的长房，不强似你供养、那招财的杜康。(酒保云)师父，我买活鱼来做按酒。(正末唱)休更说钓锦鳞刍新酿，待邀留他过往经商。【鹊踏枝】自隋唐，数兴亡，料着这一片青旗，能有的几日秋光。对四面江山浩荡，怎消得我几行儿醉墨淋浪。(酒保云)师父，我这酒赛过琼浆玉液哩。(正末唱)【寄生草】说甚么琼花露，问甚么玉液浆。想鸾鹤只在秋江上，似鲸鲵吸尽银河浪，饮羊糕醉杀销金帐。这的是烧猪佛印待东坡，抵多少骑驴魏野逢潘阆。(酒保云)小人听得说，王弘送酒，刘伶荷锸，李白摸月，也不似先生这等贪杯。(正末唱)【幺篇】想那等尘俗辈，恰便似粪土墙。王弘探客在篱边望，李白扪月在江心丧，刘伶荷锸在坟头葬。我则待朗吟飞过洞庭湖，须不曾摇鞭误入平康巷。(云)小二哥，打二百长钱酒来。(酒保云)先交了钱，然后吃酒。(正末云)你也说的是，与你这一锭墨，便当二百文钱的酒。(酒保云)笑杀我也。量这一锭墨有甚么好处，那里便值二百文钱？(正末云)我这墨非同小可，便当二百文钱也不多哩。(唱)【后庭花】这墨瘦身躯无四两，你可便消磨他有几场。万事皆如此，(带云)酒保也，(唱)则你那浮生空自忙。他一片黑心肠，在这功名之上。(酒保云)我不要这墨，你则与我钱。(正末云)墨换酒，你也不要？(唱)敢糊涂了纸半张。(酒保云)他是个出家人，我那里不是积福处，留下这墨写帐，也有用处。罢罢，打二百文钱酒与他。老师父，酒便与你，自己吃不了，请几个道伴来吃。(正末云)小二哥，你也说的是。你看着，我请几个道伴来者。疾！你来，你来！(酒保云)在那里？(正末云)疾！你也来，你也来。(酒保云)你看这先生风了。(正末云)一个舞者，一个唱者，一个把盏者，直吃的尽醉方归。(酒保云)我说这先生风了，当真风了。把袍袖往东一拂，道你来，你来；往西一拂，道你也来，你也来。一个舞者，一个唱者，一个把盏者，都在那里？(正末云)可知你不见哩。(唱)【金盏儿】我这里据胡床，望三湘，有黄鹤对舞仙童唱。主人家宽洪海量，醉何妨。直吃的卷帘邀皓月，再谁想开宴出红妆。但得一尊留墨客，(带云)我困了也，(唱)我可是两处梦黄粱。(正末做睡科)(酒保云)如何？我说你吃不了二百钱的酒。我说你请几个道伴来吃，你不肯，兀的不醉了！他睡着了，可怎生是好？我这楼上妖精鬼魅极多，害了他性命，怎生是好？我索唤起他来。(做唤科)师父，你起来。这楼上妖精极多，鬼魅极广，枉害了你性命。(正末不醒科)(酒保云)他睡着了，叫他不醒，怎生是好？且下楼去，收了镟锅儿，落了这酒望子，上了这板闼，我再上楼去叫他去。可扑可扑。老师父，你不起来，妖精出来吃了你，不干我事。我自去也。(下)(外扮柳树精上，诗云)翠叶柔丝满树枝，根科荣茂正当时。为吾屡积阴功厚，上帝加吾排岸司。小圣乃岳阳楼下一株老柳树是也。我在此千百余年。又有杜康庙前一株白梅花在此作崇。我上楼巡绰一遭，可是为何？恐怕他伤害了人性命。今日天晚，须索上楼巡绰一遭。好奇怪，我往常间上这楼来，坦然而上，今日如何心中惧怯？既来，难道回去？须索上去。(做见科)呀！上仙在此，须索回避咱。(正末喝云)业畜，那里去？回来！(柳云)早知上仙在此，只合远接。接待不着，勿令见罪。(正末云)好可怜人也！(唱)【醉中天】我见他拄着条过头杖，恰便似老龙王。(柳云)早知上仙在此，合当参拜。(正末唱)你这般曲脊驼腰，来我跟前有甚勾当？(带云)我看你本相(唱)我这里斜倚定栏干望。(柳云)师父，望甚么？(正末云)你道我望甚么？(唱)原来是挂望子门前老杨。(柳云)小圣在此千百余年也。(正末云)噤声！(唱)你道是埋根千丈，你如今絮沾泥，则怕泄漏春光。(云)柳也，你有几般儿歹处哩。(柳云)师父，我有甚么歹处？(正末唱)【忆王孙】亚夫营里晚天凉，炀帝宫中春昼长。按舞罢楚台人断肠，你只为春忙。(柳云)再有甚么歹处？(正末唱)饿得那楚宫女腰肢一捻香。(云)兀那老柳，这岳阳楼上作崇的元来是你！(柳云)不干小圣事，是杜康庙前一株白梅花在此作崇。(正末云)待我看来。真是个杜康庙前一株白梅在此作崇。好好，兀那老柳，你跟我出家去罢。(柳云)师父，我去不得。(正末云)你为何去不得？(柳云)我根科茂盛，枝叶繁多，去不得。(正末云)他是土木形骸，到发如此之语。(唱)【金盏儿】我是个吕纯阳，度你个绿垂杨。你则管伴烟伴雨在溪桥上，舞东风飘荡弄轻狂。如今人早晨栽下树，到晚来要阴凉。则怕你滋生下些小业种，久已后干撇下你个老孤桩。(云)老柳，你跟我出家去来。(柳云)既领师父教训，情愿跟师父出家。但我土木形骸，未得人身，怎生成的仙道？(正末云)你也说的是。土木之物，未得人身，难成仙道。兀那老柳，你听着，你往下方岳阳楼下卖茶的郭家为男身，名为郭马儿；着那梅花精往贺家托生为女身，着你二人成其夫妇。三十年后，我再来度脱你。(做与墨篮科，云)你与我将着这物。(柳做头顶科，云)师父，我这般将着是么？(正末云)不是，再将者。(三科)(正末云)都不是，将来，将来。他是土木之物，未曾得人身，如何便能知道。你看者。(正末抱篮科，唱)【赚煞】似我这般抱定墨篮儿。(柳抱篮科，云)师父，这般将着可好么？(正末唱)兀的不才似一个人模样。(柳云)师父，你怎生识的小圣来。(正末唱)我底根儿把你来看生见长。(柳云)师父仙乡何处？(正末唱)我家住在白云缥缈乡。(柳云)那里幽静么？(正末唱)俺那里无乱蝉鸣聒噪斜阳。(柳云)徒弟去则去，则是舍不的这一派水也。(正末唱)量湖光，不大似半亩芳塘。(柳云)徒弟省了也。(正末唱)你险做了长亭系马桩。(柳云)敢问师父两句言语，合道不合道是怎么说？(正末云)你一句句问将来。(柳云)师父，合道是怎生？(正末唱)合道在章台路旁。(柳云)不合道可是怎生？(正末唱)不合道你则在灞陵桥上。(云)你若肯跟我出家，教你学取一个。(柳云)学取那一个？(正末唱)我着你学那吕岩前松柏耐风霜。(同下)第二折(柳改扮郭马儿引旦儿上。诗云)龙团凤饼不寻常，百草前头早占芳。采处未消顶峰雪，烹时犹带建溪香。自家郭马儿是也。这是我浑家贺腊梅。在这岳阳楼下开着一座茶坊，但是南来北往经商客旅，都来我这茶坊中吃茶。我听得老的曾说来，三十年前，这岳阳楼上卖酒，如今轮着俺这一辈卖茶。俺两口儿自成夫妇，已经数载，寸男尺女皆无。但是那过往的人剩下的残茶，我都吃了他的。可是为何？这个唤作偷阴功积福力，但生得一男半女，也不绝了郭氏门中香火。今日开开茶坊，我烧的镟锅儿热了。我昨日多饮了几杯，今日有些害酒。大嫂，茶客也未来哩，我且在这客子里歇一歇，若有茶客来时，着我知道。(旦儿云)理会的。(郭马睡科)(正末上，云)徐神翁，你与我缆住小舟，我度脱了郭马儿，咱两个同舟而归。贫道当初在这岳阳楼下度了一株柳树，因他是土木之物，不得成道，教他托生为人。如今岳阳楼下卖茶郭马儿便是。又着白梅花精托生在贺家为女，他两个配为夫妇，可又早三十年矣。过往君子吃剩的残茶，此人便吃了。虽然如此，争奈浊骨凡胎，无人点化。常言道：玉不琢不成器，人不磨不成道。休道是他，至如吕岩，当初是个白衣秀士，未遇书生，上朝求官，在那邯郸道王化店遇着钟离师父，再三点化，才得成仙了道。假如遇不着钟离师父呵。(唱)【南吕】【一枝花】犹兀自骑着个大肚驴，吃几顿黄粱饭。则今日有缘游阆苑，可正是无梦到邯郸。(云)有人说道，你这等醉生梦死的，那神仙大道却怎生得来？(唱)休笑我行步艰难，无症候装些残患。如今便岳阳楼来了两番，空听的骇浪惊涛，(带云)呆汉子，(唱)洗不净愚眉肉眼。(云)我这般东倒西歪，前合后偃的。(唱)【梁州第七】我为甚不带酒佯推醉里？(带云)人问先生尘世如何？(唱)我可甚点头来会尽人间。休笑我形骸土木腌臜扮，强如紫绶，胜似白襕。袖藏着宝剑，腹隐着金丹，消磨尽绿鬓朱颜，恰离了云幌星坛。(带云)世俗人休笑俺神仙无定也。(唱)早来到绿依依采灵芝徐福蓬莱，恰行过高耸耸卧仙台陈抟华山，又过了勃腾腾来紫气老子函关，把船弯、此间，正江楼茶罢人初散。你这郭上灶吃人赞，则俺乞化先生左右难，来寻你下塌陈蕃。(正末寻郭科，云)这个阁子里无有，这个阁子里也无有。(做见科，云)这厮在这里。马儿也，如今桃花放彻，柳眼未开。(打郭科)(郭惊云)倒吓我一跳，早是不曾打着我的耳朵。(正末云)打了你耳朵，不曾伤了你六阳魁首。马儿，你看波。(郭云)你着我看甚么？(正末云)兀的不是乌江岸。(郭云)乌江岸在那里？(正末云)兀的不是华容路。(郭云)华容路在那里？(正末哭笑科)(郭云)这师父风僧狂道，着我看兀的不是乌江岸，兀的不是华容路，哭了又笑，笑了又哭，正是个风魔的哩。(正末云)古人英雄，今安在哉？华容路这壁是曹操遗迹，乌江岸那壁是霸王故址。曹操奸雄，夜眠圆枕，日饮鸩酒三分；霸王有喑哑叱咤之勇，举鼎拔山之力，今安在哉？(唱)【贺新郎】你看那龙争虎斗旧江山。(郭云)你笑甚么？(正末唱)我笑那曹操奸雄。(郭云)你哭甚么？(正末唱)我哭呵，哀哉霸王好汉。(郭云)老师父，你怎么哭了又笑，笑了又哭？(正末唱)为兴亡笑罢还悲叹，不觉的斜阳又晚。咱想这百年人则在这捻指中间。(郭云)不争老师父在楼上玩赏，可不搅了我茶客。(正末唱)空听得楼前茶客闹，争似江上野鸥闲。百年人光景皆虚幻。(正末看科)(郭云)我也学你看一看。(正末唱)我觑你一株金线柳，犹兀自闲凭着十二玉栏干。(郭云)老师父，你来我这里有甚勾当？(正末云)我来问你化一盏茶吃。(郭云)化一盏茶吃，你可是甜言美语的出家人。那里不是积福处！大嫂，造一个茶来与师父吃。(正末云)我不这般吃。你则依着我，丁字不圆，八字不正，深深的打个稽首：\"上告我师，吃个甚茶？\"我便说与你茶名。(郭云)你看么，我见他是出家人，则这般与他个茶吃，他又这般饶舌。也罢，依着他，左右茶客未来哩。他又风，我又九伯，俺大家耍一会。我依着他，丁字不圆，八字不正，深深的打个稽首：\"上告我师，吃个甚茶？\"(正末云)我吃个木瓜。(郭云)哎哟，好大口也，吊了下巴！我说道你吃个甚茶，说道我吃个木瓜。(正末云)郭马儿，你学谁哩？(郭云)我学你哩。(正末云)但学的我尽够了也。(郭云)学你腌臜头一世。罢罢，大嫂造个木瓜来。(正末吃茶科)(郭云)将盏儿来。(正末云)我不与你盏儿。(郭云)怎生不与我盏儿？(正末云)你则依着我，丁字不圆，八字不正，深深的打个稽首：\"上告我师，茶味如何？\"我便与你盏儿。(郭云)罢罢，我便依着你，这些不必说了。师父稽首，茶味如何？(正末云)这茶敢不好。(郭云)好波，你与我贴招牌哩。(正末云)罚一个。(郭云)怎生罚一个？(正末云)依旧的问将来。(郭云)我依着你，依旧打个稽首，师父要吃个甚茶？(正末云)我吃个酥佥。(郭云)好紧唇也。我说道师父吃个甚茶？他说道吃个酥佥。头一盏吃了个木瓜，第二盏吃了个酥佥。这师父从来一口大一口小。(正末云)郭马儿，我是一口大一口小。(郭云)一口大一口小，不是个吕字？旁边再一个口，我这茶绝品高茶。罢罢，大嫂，造个酥佥来与师父吃。(正末接茶科，云)郭马儿，你这茶里面无有真酥。(郭云)无有真酥，都是甚么？(正末云)都是羊脂。(郭云)羊脂昨日浇了烛子，那里得羊脂来？(正末云)插上你呵，多少羊脂哩。(郭云)恁怎么样说，我是柳树了。(正末吃茶科)(郭云)将盏儿来。(正末云)我不与你盏儿，依旧的问将来。(郭云)我依着你。师父，茶味如何？(正末云)这茶敢又不好。(郭云)可早两遭儿。(正末云)再罚一个，你依旧问将来。(郭云)就依你。问师父要吃个甚茶？(正末云)我吃个杏汤。(郭云)这师父倒会吃，头一盏儿吃了个木瓜，第二盏吃了个酥佥，第三盏吃个杏汤，再着上些干粮，倒饱了半日。(正末云)马儿，你若不是我呵，是做了干梁也。(郭云)看将起来，我是块木头。罢罢，大嫂，造个杏汤来与师父吃。(旦儿云)杏汤便有，无有板儿也。(郭云)师父，杏汤便有，无有板儿也。(正末云)你说杏汤便有，无了板儿。三十年前解开你，都是板儿。(郭云)师父，我怎当的你这一句那一句。大嫂，造一个杏汤来。(正末吃茶科)(郭云)将盏儿来。(正末云)我不与你盏儿，依旧的问将来。(郭云)我依着你。师父，茶味如何？(正末云)郭马儿，你这茶……(郭云)敢又不好？(正末云)你怎生搀了我的？(郭云)我学你道哩。(正末云)则要你学我道哩。(郭口忝茶盏科)(正末云)郭马儿，我见你两次三番口忝。(郭云)口忝甚么？(正末云)口忝我这茶盏底，是何缘故？(郭云)师父，你不知。我与浑家贺腊梅自做夫妻，数载有余，寸男尺女俱无。但是南来北往经商客旅，做买做卖，都来我这楼上吃茶，剩下残茶，我都吃了。却是为何？这是偷阴功积福德，但得一男半女，也绝不了郭氏门中香火。(正末云)原来如此。我着你大积些阴功，如何？(郭云)恁的呵，更好。(正末云)将盏儿来。郭马儿，你吃了我吐的残茶，教你有子嗣。(正末吐科)(郭做意不吃科)(背云)看了他那嘴脸，我吃他吐的茶，就绝户了也成不的。我哄他一哄，看他说甚么。师父，你肯吃我的剩饭，我便吃你的残茶。(正末云)将你那剩饭来。(唱)【梧桐树】你道是两碗通轻汗，独不闻一粒度三关。管甚么锟饨皮馒头馅和和剩饭，总是个有酒食先生馔。(正末又吐科)(郭云)可碜杀我也！(正末云)你吃了我的残茶，我便吃你的剩饭。(郭云)我和你说，我也不吃你残茶，也不要你吃我的剩饭。你披着半片羊皮，乞儿模样好嘴脸。(正末唱)【隔尾】你休道这乞儿披定羊皮懒，你会首休猜做大卧单。(云)马儿，你吃了三盏茶，无一盏真的。(郭云)怎生无有一盏真的？(正末唱)我吐与你木瓜里枣、酥佥里脂、杏汤里瓣。(云)马儿，你吃了者。(郭云)吃不得。只恁般左难、右难。(云)马儿，吃了者。(郭云)其实吃不得。(正末云)你不吃，接了盏者。(正末哄科，云)打碎了盏儿也。(郭云)倒吓我一惊。(正末唱)我看你怎发付松风兔毛盏。(带云)马儿，你看我吐的不小可也。(唱)【牧羊关】这吐也无那竹叶云涛泛，也无那石铛雪浪翻。这吐呵但开口满帘香散，更压着仙酒延年，更压着蟠桃般驻颜。也不索采蒙顶山头雪，也不索茶点鹧鸪斑。比尔你吸引扬子江心水，(带云)马儿也，(唱)可强似汤生螃蟹眼。(云)马儿吃了者。(郭云)吃不得。(正末云)贺腊梅，你吃了者。(旦儿吃科，云)稽首，弟子省了也。(正末云)你怕不省也，郭马儿还不省哩。将盏儿来。(正末抹盏底残茶与郭科)(郭云)好东西也，吃下去醍醐灌顶，甘露洒心，好东西也。师父，才抹到我口里，是甚么东西？(正末云)我恰才抹到你口里的，可是那残茶。(郭云)在那里？再与我些吃。(正末云)都无了。(郭云)往那里去了？(正末云)贺腊梅吃了也。(郭云)他吃了可怎么说？(正末云)他吃了先得了道也。(郭云)我呢？(正末云)你还在道旁边哩。(郭云)看起来我是柳树。(正末云)谁说你是榆树来。(郭云)我吃了你这残茶怎么说？俺浑家吃了你这残茶怎么说？(正末云)你吃了我这残茶，你是我的道伴；你浑家吃了我这残茶，他是我的仙友。(郭云)且住者。我吃了他的残茶，我是他道伴；俺浑家吃了他的残茶，倒和他为仙友。道伴也罢，这仙友可难为。看起来俺老婆养着你哩！(做怒打正末科)(正末唱)【红芍药】把一片岁寒心烧做了火炎山，哎，你弟子好是凶顽。(郭扯袍科)(正末唱)把一领布袍襟扯住不容还，碎纷纷直似灵幡。(郭打科)(正末唱)打的我比春牛少片板，总是我不合劝修行吐尽心肝。(云)郭马儿，你休恼了我也。(郭云)恼了你，可怎么的我？(正末唱)把岳阳楼翻做鬼门关，休只管卖弄拳儇。(郭打科)(正末唱)【菩萨梁州】打的我死狗儿弯足全，青泥也腐烂，头披也髻散。呀，葫芦里瀽了些灵丹。(郭云)甚么灵丹，都是些羊屎弹子。(正末唱)扭回头遥望北邙山。(郭云)正是个风僧狂道。(正末唱)知他是你痴呆、我是风魔汉？(郭云)大嫂，炉中添上些炭。(旦儿云)理会的。(正末唱)炉中有火休添炭，大都来有几年限。打、打、打先生不动弹，更怕甚圣手遮拦。(末做架住起身科，云)郭马儿，跟我出家去来。(郭云)这师父打不改的。(正末唱)【哭皇天】我着你早寻个香火新公案，煞强似久堕风尘大道间。只为你瘦伶仃无人盼，才长大便争攀。若不是我把长条自挽，则你在洞庭湖上，扬子江边，受了些风吹日炙，雪压霜欺，险些儿做了这岳阳楼、岳阳楼酒望竿。(郭云)我就跟你出家去，有甚么好处？(正末唱)我着你逍遥散诞，你自待偎慵惰懒。【乌夜啼】愁甚么楚王宫陶令宅隋堤岸，我已安排下玉砌雕阑。则要你早回头静坐把功程办，参透玄关，勘破尘环。待学他严子陵隐在钓鱼滩，管甚么张子房烧了连云栈。竞利名，为官宦；都只为半张字纸，却做了一枕槐安。【三煞】想人能克己身无患，事不欺心睡自安，便百年能得几时闲？去向那石火光中，急措手如何迭办？你何不早回看，直到落日桑榆暮景残，方才道倦鸟知还。【二煞】争如我盖间茅屋临幽涧，披片麻衣坐法坛。倒也躲是非忘宠辱无牵绊，不强似你在人我场中，把个茶博士终朝淘渲。(做笑科，云)郭马儿，你及早省悟，也是迟了。(唱)我笑你忒愚顽，枉了我度你亲身三两番，还不省也天上人间。(云)郭马儿，跟我出家去来。(郭云)我跟你出家去，你那里有甚么道伴？(正末云)你若肯出家，我着你看两个道伴。(郭云)那两个道伴？(正末唱)【黄钟尾】我着你看蓝采和舞春风六扇云阳板。(郭云)那一个呢？(正末唱)我着你看韩湘子开冬雪双茎锦牡丹。疾回头莫怠慢。(郭云)师父，我送你下楼去。(正末唱)下江楼近水湾。(云)呀，徐神翁等不的我，先去了也。(郭云)在那里？(正末唱)你与我撑开船，挂起帆。(云)郭马儿，上船来。(郭云)你先上船。(正末云)我先上船。(郭推正末科，云)推他娘在这水里。(正末云)呀，这厮险些儿不闪我在水里！(唱)行至蓬莱宫方丈山，俺那伙送行人世不曾西出阳关，早则不凝望渭城和泪眼。(下)(郭云)那师父去了也。今日茶也不曾卖的，被他打搅了一日。天色已晚了，收拾了镟锅儿，闭了茶肆。大嫂，咱还家中去来。(下)楔子(郭马上，云)自家郭马儿。自从见了那个师父，但合眼便见他道：郭马儿跟我出家去来。我可怎生出的家？我如今不卖茶了，在这岳阳楼下卖酒。我今日打点些按酒去。我不往前街去，怕撞着那师父，我往这后街里去。(正末冲上，云)郭马儿，你往那里去？(郭云)我躲他，正撞在怀里。师父，我如今不卖茶了，在岳阳楼下卖酒。请师父吃三钟。(正末云)你请我吃三钟，我在你这楼上醉了两醉也。你再请我吃一醉？(做行科)(郭云)上的这楼来。师父，你吃一碗。(正末云)你也吃一碗。(郭云)师父，你再吃一碗。(正末云)你也再吃一碗。(郭云)师父，你再吃一碗。(正末云)你送我下楼去。(郭云)我送师父下楼去。(正末云)郭马儿，跟我出家去来。(郭云)我怎生出的家？我若跟你出家，可把我媳妇发付在那里？(正末云)你杀了你媳妇者。(郭云)杀了我媳妇，可着谁偿命？(正末云)敢是你偿命。(郭云)可知哩。我便要杀俺媳妇，可也无兵刃。(正末云)兀的不是一口剑。(郭云)师父，是一口好剑。(正末唱)【仙吕】【赏花时】这剑曾伴我三十年来海上游，夜夜光芒射斗牛。(云)郭马儿，我与你这一口剑，要些回答的礼物。(郭云)可要甚么回奉的礼物？(正末唱)要一颗血沥沥妇人头。(郭云)好容易也。(正末唱)为你这墙花路柳，(带云)若不是恁两个呵，(唱)谁肯三醉岳阳楼。(下)(郭云)这师父正是风僧狂道，好没生与我一口剑，教我杀了俺媳妇儿。我可怎生舍的？这一口剑拿到家中切菜，也有用处。今日又被他歪死缠，不曾卖的酒，且回家中去来。(下)第三折(郭马儿上，云)自从那师父与了我一口剑，拿到家中，三更前后，不知甚么人把我媳妇杀了。剑上写着四句诗道：\"朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。\"后面写着\"洞宾作。\"我如今先告知社长，然后见官去也未迟哩。可早来到社长门首。我试唤他一声：社长在家么？(丑扮社长上，云)谁叫门哩？我开开这门看。(见科)(郭云)社长拜揖了。昨日有个不知姓名的胡先生，与了我一口剑，着我拿到家里。三更前后，不知甚么人把俺媳妇杀了。剑上写着四句诗道：\"朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。\"后面写着\"洞宾作\"。(社长云)你媳妇杀了么？(郭云)杀了。(社长云)杀了罢，干我膫儿事？(郭云)你是当坊社长，不和你说和谁说？(社长云)马儿，我和你说，\"洞宾作\"，想必是洞中一块宾铁拿来打成这口剑，则怕是这个杀了你媳妇儿。(郭云)不是。(社长云)既然不是，依着你怎么说？(郭云)我如今和你告官去，讨一纸勾头文书，长街市上寻那个道人去。但有人念这四句诗的，便是他杀了俺媳妇儿。(社长云)这也说的是。(郭诗云)我如今先去找寻他，慢慢的告请官差捕。(社长诗云)便纵然寻着胡先生，也当不得你这丑媳妇。(同下)(正末愚鼓简子上)(词云)披蓑衣，戴箬笠，怕寻道伴；半简子，挟愚鼓，闲看中原。打一回，歇一回，清人耳目；念一回，唱一回，润俺喉咽。穿茶房，入酒肆，牢拴意马；践红尘，登紫陌，系住心猿。跨彩鸾，先飞到，西天西里；驾青牛，后走到，东海东边。灵芝草，长生草，二三万岁；娑罗树，扶桑树，八九千年。白玉楼，黄金殿，烟霞霭霭；紫微宫，青霄阁，环珮翩翩。鹦鹉杯，凤凰杯，满斟玉液；狮子炉，狻猊炉，香喷龙涎。吹的吹，唱的唱，仙童拍手；弹的弹，舞的舞，刘衮当先。做厮儿，做女儿，水煎水燎；或鸡儿，或鹅儿，酱炒油煎。来时节，刚才得，安眉带眼；去时节，只落得，赤手空拳。劝贤者，劝愚者，早归大道；使老的，使小的，共结良缘。人身上，明放着，四百四病；我心头，暗藏着，三十三天。风不着，雨不着，岂知寒署；东不管，西不管，便是神仙。船到江心牢把柁，箭安弦上慢张弓。今生不与人方便，念尽弥陀总是空。(唱)【正宫】【端正好】我劝你世间人，休争气，及早的归去来兮。可乾坤做一床黄绸被，单搦着陈抟睡。【滚绣球】我穿着领布懒衣，不吃烟火食。淡则淡淡中有味，又不是坐崖头打当牙椎。人问我姓甚的，住那里，要寻我煞是容易：酒排沙紧对着钟离。怕你虎狼丛吃闪呆獐般看，是非海淹着死马儿医。树倒风吹。(郭同社长，云)兀的不是那道人来了！听他念甚的。(正末云)朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。(郭云)好也，可是你杀了我媳妇，你逃走到那里去！(做扯末科)(正末唱)【倘秀才】你在当街上把师父扯曳，这是我劝弟子修行的气力。(郭打科，云)我打你个弟子孩儿！(正末云)你打不的。(唱)打、打、打今世饶人不是痴，天生下、这顽皮，壮吃。(正末顿脱郭手科)(唱)【滚绣球】好生地放了者，我为甚不惹你？赤紧的简子唤作惜气，但行处愚鼓相随。愚是不省的，鼓是没眼的。柳呵今日蕝葱般人脆，一口气不回来，教你落絮沾泥。则俺那洞中有客鹤来早，抵多少秋后无霜叶落迟，看那个便宜。(云)郭马儿，你当街截住我是怎的？(郭云)你因何杀了我媳妇儿？我如今撞见你，有甚话说。(正末唱)【叨叨令】则为这泼家私满镜里月髭鬘，熬煎得铁汤瓶一肚皮长吁气。一头把老先生推在荒郊内，哎，你个浪婆娘又搂着别人睡。不杀了要怎么也波哥，不杀了要怎么也波哥？争如我梦周公高卧在三竿日。(郭云)你赖不过，我今告着你哩。(正末云)你凭甚么勾我？(郭云)我凭勾头文书勾你。(正末云)你文书那里？(郭出文书科)(正末云)你念听。(郭念云)奉州官台旨，即勾唤杀人贼一名胡道人。是你不是你？(正末云)将来我看。(做换文书科，云)疾！你再读，看是谁就拿谁。(郭云)是。读，看是谁就拿谁。(念科云)奉州官台旨，即勾唤杀人贼一名郭马儿。(惊科)这上面可怎么写着我？(正末唱)【倘秀才】我不信那官人敢断谁，则为你愚不省将勾头来吊你，正是俺自有心猿百字碑。哎，村物事，泼东西，怎到得那里？【滚绣球】俺那里白云自在飞，仙鹤出入随。俺那里洞门不闭。(郭云)师父，则怕那里有俺媳妇么？(正末唱)你可也再休题家有贤妻。(郭云)师父，这里是那里？(正末云)马儿，你看波。(唱)这壁银河织女机，那壁洞中玉女扉，怎发付你那酒色财气。则你那送行人何曾道展眼舒眉，你是个红尘道上千年柳，你觑波白玉堂前一树梅。(旦儿上)(郭见科，云)兀的不是我浑家贺腊梅哩！(正末云)疾！(旦下)(郭云)师父，俺媳妇那里去了？才在这里，怎生不见了！(正末唱)怎知这就里玄机。(郭云)我也道花枝般好媳妇被你杀了不成？快教他出来，还了我罢。(正末唱)【伴读书】你道是花枝儿媳妇天然美，又道是笋条儿一对青年纪；端的谁遣来两个成匹配，到今日又谁拆散你这芳连理？可怎生不解其中意，还认作儿女夫妻！(郭云)你藏了我媳妇儿，我便肯干罢？社长，你也帮我一帮，扭他见官去来。(社长云)勾头文书原着我协同着你拿这胡道人，我帮你，我帮你。(正末唱)【笑和尚】我、我、我要你媳妇儿做甚的，你、你、你扭住我欲何为？敢、敢、敢挟着这一纸文书的势，看、看、看你媳妇儿在那里；有、有、有谁是个杀人贼，来、来、来咱和你去当官对。(郭云)社长，适才我那媳妇你也看见的，到官去你与我做个质证。(社长云)你不要等他唱曲，只拿他到官司里去。(正末唱)【煞尾】再休想一枝逗漏春消息，则要你三岛追随路不迷。拜辞了潇湘洞庭水，同去蟠桃赴仙会。酒泛天浆滋味美，乐奏云璈音调奇。绛树青琴左右立，都是玉骨冰肌世无比。我劝你这片凡心早收拾，莫为娇妻苦萦系。(郭云)你拐了我媳妇儿，更待干罢！社长，你帮我拖他到官去，好歹要还我媳妇来。(正末云)这呆汉昏迷不省，枉了我三遭儿也。(唱)似这等呆脑呆头劝不回，呸，可不干赚了我奔走红尘九千里。(做顿袖脱科)(下)(郭云)好两个后生，拿一个先生被他溜了。我不问那里赶上去。(社长云)这里有两条路，你往这头，我往那头，两路抄将来，不怕他会飞上天去。(郭云)说的是。赶赶赶！(同下)第四折(正末打愚鼓简子上，云)罗浮道士谁同流，草衣木食轻王侯。世间甲子管不得，壶里乾坤只自由。数着残棋江月晓，一声长啸海门秋。饮余回首话归路，笑指白云天际头。(郭马儿冲上拿科，云)拿住！我如今再不等你溜了，和你见官去来。(正末唱)【双调】【新水令】则这杀人贼须是你护身符，教你做神仙悟也不悟。你看承我做酒布袋，请看这药葫芦；不是村夫，还有三卷天书。(郭云)甚么天书，敢是化缘的疏头。(正末唱)你休猜做化缘疏。(郭扯末云)告官去来。(正末唱)【驻马听】你将我袍袖揪捽，误了你龙麝香茶和露煮；将我环绦扯住，怎教凤城春色典琴沽。建溪别馆觅钱簏，蓬莱仙岛休家去。(郭云)你杀了人，往那里去？(正末唱)我若是见人债负，俺那里白云满地无寻处。(郭云)我的媳妇儿，你送的那里去了？(正末云)不是你的媳妇。(郭云)倒是你的媳妇？(正末唱)【沉醉东风】是我绾角儿缩缘伴侣，垂髫时儿女妻夫。是我的媳妇儿？泼男女，尚古自参不透野花村务。(郭云)你是个出家人，如何要老婆？(正末唱)道士须当配道姑。(带云)呆汉！(唱)则俺两口儿先生姓吕。(郭云)你不要强，和你告官去来。(正末唱)【七兄弟】由你到大处、告去，只拣爱的做。你道是\"踏破铁鞋无觅处，算来全不费工夫\"，可干吃了半碗腌臜吐。【梅花酒】想您个匹夫，不识贤愚。蠢蠢之物，落落之徒，休猜俺做左道术。俺自拿着捩鼻木，您拽着我布道服；俺急切里要回去，您当街里缠师父。俺为甚的不言语，您心下儿自踌躇。【收江南】俺则待朗吟飞过洞庭湖，您在茶坊中说甚蜜和酥。(外扮孤一行上，云)甚么人乱嚷，与我拿过来者！(正末唱)扇圈般一部落腮胡，更狠似道录，马头前不慌杀了贺仙姑。(郭云)这个道人杀了我的媳妇，大人与我做主咱！(孤云)兀那道人，清平世界，浪荡乾坤，你怎敢杀人！(正末云)郭马儿告我杀了他媳妇儿，他媳妇贺腊梅见在，不曾死。(孤云)贺腊梅在那里？叫来我看。(正末云)现在此处。疾！(旦儿上，云)师父，唤你徒弟那厢使用？(正末云)这不是他媳妇儿！(孤云)郭马儿，你告道人杀了你媳妇儿，如今你媳妇现在，做的个告人徒自己徒。左右，推出去杀坏了者。(孤一行下)(郭云)可怎了也？(正末云)郭马儿？你告着我杀了你媳妇儿，如今你媳妇现在，做了个诬告人死罪，自己反坐。如今要杀坏你，要我救你不救？(郭云)可知要救我哩。(外扮钟离引众仙上，云)郭马儿，你认的我么？(郭云)怎生官人也不见了？祗侯也不见了？都是一伙先生。敢是我错走在五龙坛里来了。(正末云)郭马儿，你认的这众仙么？(郭云)这位做官的胡子是谁？(正末唱)【水仙子】这一个是汉钟离现掌着群仙箓。(郭云)这位拿着拐儿的不是皂隶？(正末唱)这一个是铁拐李发乱梳，(郭云)兀那位着绿襕袍的不是令史哩？(正末唱)这一个是蓝采和板撒云阳木。(郭云)这老儿是谁？(正末唱)这一个是张果老赵州桥倒骑驴，(郭云)这位背葫芦的是谁？(正末唱)这一个是徐神翁身背着葫芦。(郭云)这位携花蓝的是谁？(正末唱)这一个是韩湘子韩愈的亲侄。(郭云)这位穿红的是谁？(正末唱)这一个是曹国舅宋朝的眷属。(郭云)敢问师父你可是谁？(正末云)贫道姓吕名岩字洞宾，道号纯阳子。(唱)则我是吕纯阳爱打的简子愚鼓。(郭云)是了！三十年前我是岳阳楼下老柳树，俺浑家贺腊梅就是杜康庙前白梅树。后来托生下方，配为夫妇，直待师父三度点化，才归正道。稽首，我弟子早省悟了也。(钟离云)你二人既得省悟，听吾指示。(词云)你本是人间土木之物，差洞宾将你引度。今日个行满功成，跨苍鸾同登仙路。(郭、旦拜谢科)(正末唱)【收尾】则我向岳阳楼来往经三度，指引你双归紫府。方才识仙家的日月长，再不受人间的斧斤苦。题目郭上灶双赴灵虚殿正名吕洞宾三醉岳阳楼","dynasty":"元代","title":"杂剧·吕洞宾三醉岳阳楼"}
{"author":"马致远","content":"叹世拔山力，举鼎威，暗鸣叱咤千人废。阴陵道北，乌江岸西，休了衣锦东归，不如醉还醒，醒而醉。明月闲旌旆，秋风助鼓鼙，帐前滴尽英雄泪。楚歌四起，乌骓漫嘶，虞美人兮，不如醉还醒，醒而醉。三顾茅庐问，高才天下知，笑当时诸葛成何计？出师未回，长星坠地，蜀国空悲，不如醉还醒，醒而醉。夸才智，曹孟德，分香卖履纯狐媚。奸雄那里？平生落的，只两字征西。不如醉还醒，醒而醉。画筹计，堕泪碑，两贤才德谁相配？一个力扶汉基，一个恢张晋室，可惜都寿与心违，不如醉还醒，醒而醉。珊瑚树，高数尺，珍奇合在谁家内？便认做我的，岂不知财多害己，直到东市方知。则不如醉还醒，醒而醉。","dynasty":"元代","title":"【双调】庆东原_叹世拔山力"}
{"author":"马致远","content":"恬退绿鬓衰，朱颜改，羞把尘容画麟台，故园风景依然在。三顷田，五亩宅，归去来。绿水边，青山侧，二顷良田一区宅，闲身跳出红尘外。紫蟹肥，黄菊开，归去来。翠竹边，青松侧，竹影松声两茅斋，太平幸得闲身在。三径修，五柳栽，归去来。酒旋沽，鱼新买，满眼云山画图开，清风明月还诗债。本是个懒散人，又无甚经济才，归去来。","dynasty":"元代","title":"【南吕】四块玉_恬退绿鬓衰"}
{"author":"马致远","content":"第一折(冲末扮东华帝君上，诗云)阆苑仙人白锦袍，海山银阙宴蟠桃。三峰月下鸾声远，万里风头鹤背高。贫道东华帝君是也。掌管群仙籍录。因赴天斋回来，见下方一道青气，上彻九霄。原来河南府有一人，乃是吕岩，有神仙之分。可差正阳子点化此人，早归正道。这一去使寒暑不侵其体，日月不老其颜。神垆仙鼎，把玄霜绛雪烧成；玉户金关，使姹女婴儿配定。身登紫府，朝三清位列真君；名记丹书，免九族不为下鬼。阎王簿上除生死，仙吏班中列姓名。指开海角天涯路，引的迷人大道行。(下)(正旦扮王婆上，云)老身黄化店人氏，王婆是也。我开着这个打火店，我烧的这汤锅热着，看有甚么人来。(外扮吕洞宾骑驴背剑上，诗云)策蹇上长安，日夕无休歇。但见槐花黄，如何不心急。小生姓吕名岩，字洞宾。本贯河南府人氏。自幼攻习儒业，今欲上朝进取功名。来到这邯郸道黄化店，饥渴之际，不免做些茶饭吃。到的这店门首，将这蹇卫拴下。将这二百文长钱，籴些黄粱。兀那打火的婆婆，央你做饭与我吃。行人贪道路，你快些儿。(王婆云)客官你好急性也，饶一把儿火者。(洞宾云)我巴不的选场中去哩。(正末上，云)贫道复姓钟离，名权，字云房，道号正阳子，京兆咸阳人也。自幼学得文武双全，在汉朝曾拜征西大元帅。后弃家属。隐遁终南山，遇东华真人，授以正道，发为双髻，赐号太极真人，常遗颂于世。(颂云)生我之门死我户，几个惺惺几个悟。夜来铁汉自寻思，长生不死由人做。今奉帝君法旨，教贫道下方度脱吕岩。来到这邯郸道黄化店，见紫气冲气，当必在此。我想世间人好不识贤愚也呵！(唱)【仙吕】【点绛唇】混沌初分，生人厮慁。谁推持论，旋转乾坤？这都是太上传心印。【混江龙】当日个曾逢关尹，至今遗下五千文。大刚来玄虚为本，清净为门。虽然是草舍茅庵一道士，伴着这清风明月两闲人。也不知甚的秋，甚的春，甚的汉，甚的秦，长则是习疏狂、躯懒散、佯妆钝，把些个人间富贵，都做了眼底浮云。(云)想世人争名夺利，何苦如此！(唱)【油葫芦】莫厌追欢笑语频，但开怀好会宾，寻思离乱可伤神。俺闲遥遥独自林泉隐，你虚飘飘半纸功名进。你看这紫塞军、黄阁臣，几时得个安闲分，怎如我物外自由身。【天下乐】他每得到清平有几人，何不早抽身，出世尘，尽白云满溪锁洞门，将一函经手自翻，一垆香手自焚。这的是清闲真道本。(笑云)原来神在这里！(做入店见科)(洞宾云)一个先生好道貌也！(正末云)敢问足下高姓？(洞宾云)小生姓吕名岩，字洞宾。(正末云)你往那里去？(洞宾云)上朝应举去。(正末云)你只顾那功名富贵，全不想生死事急，无常迅速。不如跟贫道出家去。(洞宾云)你这先生，敢是风魔的。我学成满腹文章，上朝求官应举去，可怎生跟你出家！你出家人有甚好处？(正末云)俺出家人自有快活处，你怎知道？(唱)【金盏儿】上昆仑，摘星辰，觑东洋海则是一掬寒泉滚，泰山一捻细微尘。天高三二寸，地厚一鱼鳞，抬头天外觑，无我一般人。(洞宾云)这先生开大言。似你出家的，有甚么仙方妙诀，驱的甚么神鬼？(正末云)出家人长生不老，炼药修真，降龙伏虎，到大来悠哉也呵！(唱)【后庭花】我驱的是六丁六甲神，七星七曜君。食紫芝草千年寿，看碧桃花几度春。常则是醉醺醺、高谈阔论，来往的尽是天上人。(洞宾云)俺做了官，也有受用处。(正末云)你做官受用得几多？俺这神仙的快乐，与你俗人不同。你听我说那快乐处。(唱)【醉中天】俺那里自泼村醪嫩，自折野花新。独对青山酒一尊，闲将那朱顶仙鹤引。醉归去松阴满身，冷然风韵，铁笛声吹断云根。(云)你跟我出家去来。(洞宾云)俺为官居兰堂，住画阁。你这出家人，无过草衣木食，干受辛苦，有甚么受用快活处？(正末唱)【金盏儿】俺那里地无尘，草长春，四时花发常娇嫩。更那翠屏般山色对柴门，雨滋棕叶润，露养药苗新。听野猿啼古树，看流水绕孤村。(洞宾云)我学成文武双全，应过举，做官可待，富贵有期。你教出家去呵，怎生便得神仙做？(正末云)你自不知。你不是个做官的，天生下这等道貌，是个神仙中人。常言道，一子悟道，九族升天。不要错过了。(唱)【醉雁儿】你有那出世超凡神仙分，击一条一抹绦，带一顶九阳巾。君，敢着你做真人。(洞宾云)俺为官的，身穿锦缎轻纱，口食香甜美味。你出家人草履麻绦，餐松啖柏，有甚么好处？(正末云)功名二字，如同那百尺高竿上调把戏一般，性命不保，脱不得酒色财气这四般儿。笛悠悠，鼓冬冬，人闹吵，在虚空。怎如的平地上来，平地上去，无灾无祸，可不自在多哩。(唱)【后庭花】酒恋清香疾病因，色爱荒淫患难根；财贪富贵伤残命，气竞刚强损隐身。这四件儿不饶人。你若是将他断尽，便神仙有几分。(洞宾云)我十年苦志，一举成名，是荷包里东西，拿得定的。神仙事渺渺茫茫，有甚么准程，教我去做他？(正末唱)【醉中天】假饶你手段欺韩信，舌辩赛苏秦，到底个功名由命不由人，也未必能拿准。只不如苦志修行谨慎，早图个灵丹腹孕，索强似你跨青驴踯躅风尘。(洞宾云)听他说甚么，不觉神思困倦，且睡一会咱。(做睡科)(正末云)正说着话，他就睡了，好蠢人也！(唱)【一半儿】如今人宜假不宜真，则敬衣衫不敬人。题起修行耳怕闻，直恁的没精神，一半儿应承一半儿盹。(云)这人俗缘不断。吕岩也，你既然要睡，我教你大睡一会，去六道轮回中走一遭。待醒来时，早已过了十八年光景，见了些酒色财气，人我是非。那其间方可成道。(诗云)气为强弱志为先，努力须当莫换肩。捱出这番难境界，更添疾苦一番仙。(唱)【金盏儿】比及你米淘了尘，水烧的滚，我教这一颗米内藏时运，半升铛里煮乾坤。投至得黄粱炊未熟，他清梦思犹昏，我教他江山重改换，日月一番新。(云)你睡着了。贫道自赴蟠桃会去也。(唱)【赚煞】羽衣轻，霓旌迅，有十二金童接引。万里天风归路稳，向蓬莱顶上朝真。笑欣欣。袖拂白云，宴罢瑶池酒半醺。争奈你个唐吕岩性蠢，偏不肯受汉钟离教训，又则索跨苍鸾飞上九天门。(下)(洞宾梦上，云)兀那王婆，那先生去了也。(王婆云)去久了。(洞宾云)饭熟也未？(王婆云)还饶一把火儿。(洞宾云)王婆，我也等不的你那饭了，误了我程途。我上的蹇驴，便索长行去也。(下)(王婆云)吕岩去了也。他那里知道我非凡人，乃骊山老母一化。上仙法旨，着吕岩看破了酒色财气，人我是非，那其间才得返本朝元，重回正道。(诗云)汉钟离点化玄机，度吕岩省悟心回。待此人功成行满，同共赴阆苑瑶池。(下)楔子(正末改扮高太尉同旦儿两俫上，云)老夫殿前高太尉的便是。嫡亲的三口儿家属。夫人早亡，止有个女孩儿，唤做翠娥。自十七年前，吕岩应过举，拜兵马大元帅，老夫见他好武艺，就招他为婿。所生一儿一女，近日蔡州反了吴元济，好生猖獗。朝廷着吕岩领兵征讨。他如今辞别了老夫前去。我索丁宁嘱付他几句言语。这早晚敢待来也。(洞宾扮元帅上，诗云)平生慷慨习阴符，秉钺临戎出帝都。男儿三十不得志，枉作堂堂大丈夫。某吕岩。自到京都，弃文就武，加某为兵马大元帅。与高太尉作赘，可早十八年光景，得了一双儿女。今有蔡州吴元济反乱，圣人的命，着某统兵征讨。今日辞别了岳父，便索长行也。(做见科云)您孩儿点就人马，则今日便行。父亲好觑当一双儿女者。(高太尉云)孩儿，你此一去，这妻子身上。有我在此，再不必留心。你与国家好生出力。千经万典，忠孝为先。你须恤军爱民，不义之财，少要贪图。岂不闻金玉满堂，未之能守。富贵而骄，自遗其咎。我这般说呵，也只为你执掌军权，怕你重利而轻义，失了道心。你切记者。左右将酒来，我亲手与孩儿把一杯送行。(做把酒科唱)【仙吕】【赏花时】则我是皓首苍颜高太尉，别无甚亲人则觑着你。儿幼小女娇痴，想为人在世，最苦是生离。(云)孩儿再饮一杯。(洞宾云)我吃不得了。(高太尉唱)【幺篇】满饮阳关酒一杯。(洞宾做吐科，云)您孩儿吃不得了，心中有些不好，吐了两口血。这酒元来伤人。您孩儿再也不吃这酒了。(高太尉云)既是伤着你心，再也休吃这酒罢。(洞宾云)父亲放心，您孩儿不吃了，辞别父亲，便索长行。(高太尉云)你休忘了我的言语，着心记者。(唱)则要你在意扶持唐社稷，嘱付了又重题。但愿的功成破敌，早唱凯歌回。(下)(洞宾云)则今日领本部人马，收捕吴元济走一遭去。(诗云)贼寇无端逞凶顽，杀声振地撼天关。托赖圣人洪福大，不得成功誓不还。(下)第二折(旦儿上，云)妾身翠娥，是高太尉的女儿。自从父亲招了吕岩为婿，又早十八年光景。他跟前得了一双儿女。如今吕岩收捕吴元济去了，我和魏尚书的儿子魏舍，有些不伶俐的勾当。约定今日相会，怎生不见来？(净扮魏舍上，云)湛湛青天不可欺，两个碓嘴拨天飞。则有一个飞不动，争奈身上没穿的。自家姓魏，我父亲是魏尚书。人皆称我为魏舍。我和吕岩的浑家，有些不伶俐的勾当。吕岩征西去，他教我今日来他家走一走。来到这门首，前后没一人。我叫一声：\"高大姐开门来。\"(做见科)(旦儿云)你来了也。我正等你哩。咱两个家里吃几杯酒。打开这吊窗，若有人来，便往这窗子里出去。(净云)正是。咱且慢慢的饮洒耍子。(洞宾上，云)某乃吕岩。奉圣人的命，统领三军，收捕吴元济。到的阵面上，卖了一阵，与了我三斗珍珠，一提黄金，领军回还。来到家门首。接了马者！老院公也不见，前后无一个人，夫人也不知在那里，进到这卧房门首，有人在里边说话。我试听咱。(旦儿云)咱两个正好吃酒哩。(净云)若阵亡了吕岩，我就娶你。(旦儿云)吕岩死了，我不嫁你嫁那个？(洞宾云)兀的不有奸夫了！我踏开这门咱(做踏门科)(净云)不好了，有人来也！我往吊窗里跳出去，走、走、走。(洞宾云)奸夫走了也。我问你，吃酒的是谁？(旦儿云)没人。(洞宾云)你说没人！这顶帽子，是谁掉下的？(净上，云)哥，是我的。(下)(洞宾云)好也！我现授大元帅之职，你是太尉的女儿，你这般羞辱我，我好歹杀了你个淫妇！(正末改扮院公拿拄杖慌上，云)老汉是高太尉家一个院公。有俺姐夫吕岩，做了征西大元帅，收捕反贼，去了一年。恰才小的每道吕姐夫回来了，老汉不信。若是暗暗的回来，必定做下不公的勾当。既不是呵，怎生一个大将军回来，可没一个人来报知，也不差人迎接？这小的每眼见的说谎，逗我耍哩。休问有无，我看一看去。(唱)【商调】【集贤宾】报道前厅上侍长恰到来。(带云)即是来到了呵，(唱)却怎生不听的把玳筵排？(洞宾云)这妇人忒无礼，瞒着我做这等勾当！(正末做听科，云)真个来了！(唱)有甚事炒炒七七？(旦儿哭科，云)我是为害眼，许下愿心来。(正末唱)没来由怨怨哀哀，我这里七林林转过庭槐，慢腾腾行过厅阶，孤桩桩靠定明亮隔。(洞宾云)好老婆，我不在家，你养着奸夫吃酒！老院公那老匹夫在那里？(正末唱)听说罢撧耳揉腮。(洞宾云)我则杀了这妇人。(正末云)这事怎了？(唱)我这里伤心空跌脚，低首自渐胲。【逍遥乐】夫人也，想着你那百年恩爱、半世夫妻；好也啰你做下这一场丑态。(洞宾云)我吃这妇人气杀我也！(正末唱)休道是浊骨凡胎，便是释迦佛也恼下莲台。早难道侯门深似海，两步那为一蓦。(做推门科，唱)我这里一双手到、半壁身挨，可早两扇门开。(洞宾云)这个老匹夫！你来这里做甚么？(正末云)自从大人出征去后，老相公早亡化过了半年也。大人今日来家，为甚这等恼躁？(洞宾云)我心中的事，你怎生知道？不干你事，你快去！(正末云)上项的事，老汉已听人了。大人停嗔息怒，难道是老汉无罪？大人记的你临行时，老相公嘱付的话道，着老院公单管打扫花园。咱后花园离前厅却是多远？老汉无事也不到这前面来，有甚么勾当？相公当初将这两个孩儿和夫人，交付在老汉身上。今日有这等是非，老汉八十五岁年纪，便死老汉也甘心去。(洞宾掣剑科云)不干你事，我只杀了这妇人。(正末唱)【金菊香】这一个怒横着三尺剑当怀。(旦儿云)兀的不屈杀我也！(正末唱)好也啰那一个倚定门儿手托腮。似恁地怎生将手腕解，又不是少米无柴。是夫人自跳下舍身崖！(旦儿云)老院公，你不知，我为他害眼来，许下的愿心。他说我养汉来，我做的不是了。老院公你救我一命咱。(正末云)教老汉怎生救你？(唱)【醋葫芦】又不是别人相唬吓、厮展赖，是你男儿亲自撞将来。你浑身是口难分解，赤紧的并脏拿贼，你看他死临侵不敢把头抬。(旦儿做跪科，云)我实做的不是了。看着两个孩儿面皮，饶了我性命者。(正末唱)【幺篇】夫人你便有随何陆贾舌，张仪苏秦才，百般难免这场灾。是你辱门败户先自歪，做的来漏虀搭菜，把花言巧语枉铺排。(洞宾云)我做着天下兵马大元帅，你和伴当私通欺压，兀的不气杀我也！(正末云)夫人，你听的元帅说来。想元帅顶天立地，铺眉苫眼，做着个兵马大元帅。你却做这等勾当，是何道理？(唱)【幺篇】你男儿有八面威，七步才，现带着征西金印虎头牌。他在那长朝殿前班部里摆。你教他把屎盆儿顶戴，兀的不屈沉杀了拜将筑坛台。(云)老汉有甚么面皮？大人，可怜见一双儿女，饶过夫人者。(唱)【幺篇】大人见义为，夫人知过改。不是中间老汉厮支划，若是外人知道来，休恁的大惊小怪。丑名儿出去怎生揩！(洞宾仗剑杀旦科)(正末跪云)你发慈心，饶了夫人者。(唱)【幺篇】问甚你夫妻好共歹，觑孩儿瘦更呆，便怎生教碜可可血泊里倘着尸骸？男子汉那一个不妒色。(带云)不争夫人死呵！(唱)枉乞两的两个小冤家不快，那凄凉日月索耽捱。(云)大人，饶夫人一命，胜造七级浮屠。(唱)【幺篇】觑哥哥千般儿慷慨，道不的一声叫善哉。只待剑光挥三尺水晶牌，你权做个南海岸救苦难观自在。我这里磕头礼拜。(洞宾云)我看着老院公面皮，饶你这一命。(正末云)好惭愧也。(唱)听言说教我笑咍咍。(旦儿拜科，云)若不是老院公，谁救我一命？深谢你这厚恩。(正末唱)【幺篇】我见他掩了泪眼，改了面色，笑靥儿攒破旱莲腮，直从那针关儿透得命到来，恰便似九霄云外，滴溜溜飞下一纸赦书来。(末扮使命上，云)小官天朝使命是也。因元帅吕岩卖了阵，受了钱，私自还家。某奉圣人的命，着我来取他首级。可早来到也。(做见科，云)某奉圣人的命，为你卖阵受财，私自还家，着我来取你首级哩。(洞宾云)今日教谁人救我咱！(正末云)兀的怎了也？(唱)【幺篇】朝廷将使命差，前厅上把圣旨开。道是西边上卖阵走回来。谁教你贪心爱他不义财。今日个脱空须败，恶支沙将这等罪名揣。(旦儿云)吕岩，你要杀我，谁着你卖了阵，受了钱，私自还家？干的好事也！(做叫街坊科)(洞宾云)嗨，原来这钱真是害人。今日我对天发愿，将这钱半分也不要。吕岩也，你怎生做读书人来？颜子也曾一单食一瓢饮，居于陋巷。量这几贯钱，值得甚么！不想到今日可着谁救我？想当日我临行时，俺岳翁与我送行，我对天发愿，断了酒。今日断了财。吕岩也，你有甚难见处？因我回家，我妻有奸夫，明明是他出首来的。罢罢罢，将纸笔来，写一纸休书，任从改嫁，并不争论。写休书，写休书，我今日又断了色也！(旦儿云)哎哟！你今日休了我，你早则管不着我了。你眼见的是死人也！(又使命上云)吕岩本待要斩首，圣人的命，体上天好生之德，饶你项上一刀，迭配远恶军州。解子何在？(丑扮解子上，云)叫小的那里使用？(使命云)着你押解吕岩，迭配沙门岛去。(使命下)(旦儿云)解子哥，吕岩是犯罪的人，你怎生教他自在，不上刑法？(解子云)这也说的是。将行枷来。(做上枷科)(旦儿云)，吕岩，你如今还杀的我么？兀的不欢喜杀我也！(正末云)夫人，你怎生没些夫妻情分，说这等言语做甚么？(唱)【幺篇】也是你慈悲生患害，俺哥哥除死无大灾。何须你畅叫厮花白。(旦儿云)我是高太尉女儿，养汉来，养汉来。如今你休了我，谁管的我？(正末唱)闹垓垓幺喝十字街。(带云)他今日声声说是高太尉女儿养汉来。(唱)直恁的恶叉白赖，婆娘家情性恁般乖。(解子云)去罢，误了程限到几时。(正末唱)【幺篇】昨日上官时似花正开，今日迭配呵风乱筛。都是犯着年月日时该。(带云)休道咱小民呵，(唱)隋江山生扭做唐世界，也则是兴亡成败，怎禁那公人狠劣似狼豺。(旦儿云)吕岩，你是死的人，留下我的孩儿，不要将去。(洞宾云)我的儿女，我不领着，留下与谁？(旦儿云)你犯下了罪，干俺儿女甚么事？(夺科)(洞宾拖科，云)解子哥，你慢着些儿。着这贼妇送了我也，我和两个孩儿，死在一处。(正末顾洞宾并俫科，云)解子哥，可怜见，容俺哥哥和孩儿住一两日去，打甚么不紧。(解子云)误了限期，使不的。(做打洞宾并俫正末劝科，唱)【后庭花】我则见飕飕的枷棒摔，打的他纷纷的皮肉开。见他可擦擦拖将去，我与你气丕丕赶上来。痛哀哉，身遭残害，他如何敢挣扎。我其实无百刂划，平白地招罪责，从今日离院宅。【双雁儿】哥哥也恰如赵杲送灯台，便道不的。山河易改。恁时节和尚在钵盂在，今日个、福气衰，看何时、冤业解。(解子推洞宾并俫行)(末扯住)(解子推末倒科云)老无知去罢。(正末唱)【高过浪里来】俺如今髩发苍白，身体囊揣，则恁的东倒西歪，推一交险颠破天灵盖。(解子打二俫科)(正末云)哥哥息怒。(唱)我这里割舍了老性命，搭救这两个小婴孩。空教我忿气冲怀，两泪盈腮，将两只手扛抬。(解子押洞宾并俫下)(正末唱)把双眼揉开，趁起身来，望不见娇客。(旦儿云)吕岩去了，我收拾一房一卧，嫁魏舍去来。(下)(正末云)哥哥去的远了也。(做叫洞宾。内应科)(正末唱)又被这半凋谢的垂杨树间隔。【随调煞】好教我回去艰难，谁似你步行的快。望不见。走上望高台，空目断一天残照霭。不知俺哥哥安在？(做叫科云)哥哥！(洞宾远应科)(正末唱)看时节隔疏林风送过哭声来。(下)第三折(洞宾带枷引二俫随解子上)(解子云)吕岩行动些。(洞宾云)念吕岩自卖了阵，迭配我无影牢城。我死不争，可怜见这一双儿女，眼见的三口儿无那活的人也。解子哥，怎生可岭见，方便一二。(解子云)兀那吕岩，我也是好义的人，到这深山旷野中，我回去也。你三口儿自逃你那性命去。(做开枷科)(洞宾云)谢了哥哥。小生口中衔铁，背上搭鞍，此恩必重报。(解子云)你逃命去，我回去也。(下)(洞宾云)好苦也！你看纷纷下的那雪越大了也，迷踪失路，不知往那里去。怎生得个指路的人来可也好！(正末扮改樵夫上云)小人是一个樵夫。砍的这柴回来，遇着这一天风雪，好冻人天气也呵！(唱)【大石调】【六国朝】风吹羊角，雪剪鹅毛，飞六出海山白，冻一壶天地老。便有丹青巧，画笔难描。俺这里遥望千山表，是谁将粉黛扫？幽窗下寒敲竹叶，前村里冷压梅梢。撩乱野云低，微茫江树杳。【归塞北】为甚春归早，既不沙可怎生蝶翅舞飘飘？梅蕊粉填合长安道。柳花绵迷却灞陵桥。山馆酒旗遥。【初问口】想那捕鱼叟蓑笠纶竿，他向那寒潭独钓，和俺这采樵人迷却归来道。则见冻雀又飞，寒鸦又噪，古木林中蓦听的山犭员叫。【怨别离】园林无处不萧条，春归也犹未觉。满地梨花无人扫。寒料峭，遥望见一点青山，兀良、却又早不见了。【归塞北】白云岛，则听得孤鬼吼荒郊。九天女鼓风驱造化，六丁神挥剑斩长蛟。既不沙，可怎生就地卷风涛。【幺篇】孤村晓，稚子道犹自月明高。青女翦冰寒不散，黑云喷雨冻难消，无处觅渔樵。(洞宾云)孩儿行动些。如此大风大雪，又迷踪失路，眼见的是死人也。(做椎胸科，云)天口乐！这雪住一住可也好，越下的恶躁了。(正末云)这来的是吕岩，可也该省悟了。(唱)【雁过南楼】我则见冻剥剥一行老小。(洞宾云)冻杀我也！(正末唱)战钦钦四体频摇。这一个骨耸着肩，那一个拳联着脚，正扬风搅雪天道。(俫云)爹爹，我饿的慌口乐。(洞宾云)儿也行动些，到兀那里就有饭吃。(正末唱)儿扯定老父悲，父对着孩儿告。那吃饭处霎时间行到。【六国朝】早是朔风凛冽，途路迢遥。(二俫冻倒，洞宾护科，云)俺三个都冻倒了，谁救孩儿咱。(正末唱)我则见三个人走将来，一时间扑地倒。(做叫科，云)兀那君子，你苏醒者，苏醒者。怎生好？(唱)我这里用手忙扶策，紧攥住头梢。这一个早直挺了躯壳，那一个又答剌了手脚。我这里款款的把衣襟解放，只见悠悠的魄散魂消。(二俫做醒科)(洞宾云)惭愧，醒转来了。(正末唱)我救的这两个心坎上恰温和。(又救洞宾科，唱)呀，那一个又把牙关紧噤了。(洞宾醒，云)险些儿冻死也！两个孩儿都醒了。是谁救活我来？(正末云)是我救你来。(洞宾跪云)不是哥哥救了俺父子，那里得俺性命来？(正末云)吕岩也，你那里去？(洞宾背云)好奇怪，他怎生认得我是吕岩？(回云)不瞒哥哥说，我如今披枷带锁，迭配沙门岛去。遇见这等大雪，冻倒在此处。若不是哥哥救活俺三口儿，那里得我的性命来。如今我身上无衣，肚里无食，又迷踪失路。哥哥，这里往那里去？(正末云)早知这道，你去了多时了也。君子，你迷了道也。我说与你道，传与你道，指与你道。(洞宾云)哥哥说的话，小人不省的。(正末云)君子，这条道我不知道。这山前有一个草团标，那里面有个先生，他须知道。(洞宾云)哥哥，你说与我咱。(正末唱)【归塞北】过了这条抄直道，那里一横涧搭着一横桥。白茫茫雪迷山拽脚，淡濛濛雾锁草团标，松桧列周遭。(洞宾云)那先生好歹，哥哥说与我听。(正末云)君子，你要见他，我说与你知道。(唱)【擂鼓体】那先生浩歌拍手舞黄鹤，家住瑶池阆苑，十洲三岛。一曲横笛秋气高，数着残棋江月晓。(洞宾云)哥哥，那先生是出家人，怎生有这本事？(正末唱)【归塞北】那先生服的是长生药，不许外人学。三弄琴声弹落叶，九重春色醉仙桃，白日上青霄。(洞宾云)敢问哥哥，那先生是怎生模样，你再说一遍咱。(正末唱)【净瓶儿】那先生两手摇山岳，一对眼瞅邪妖。剑挥星斗，胸卷江涛。天教恶相貌，伏的虎，降的龙，德行高。他则是个活神道，也曾跨苍鸾亲把玉皇朝。(云)君子，你过的山崦儿，你望见团标，你问那先生路去。(唱)【玉翼蝉煞】那先生自舞自歌，吃的是仙酒仙桃，住的是草舍茅庵，强如龙楼凤阁。白云不扫，苍松自老；青山围绕，淡烟笼罩。黄精自饱，灵丹自烧。崎岖峪道，凹答岩壑；门无绰楔，洞无销钥；香焚石桌，笛吹古调；云黯黯，水迢迢，风凛凛，雪飘飘，柴门静，竹篱牢。过了那峻岭尖峰，曲涧寒泉，长林茂草，便望见那幽雅仙庄，这些是道。(带云)君子，你休迷了正道。你听者，(唱)你可也休错去了。(下)(洞宾云)孩儿也，你才听的那哥哥说来，兀那山崦里有一家人家，吃的也有，穿的也有，宿处也有。咱直到那里觅一宵宿去来。(同下)　第四折(旦扮卜儿上，云)老身终南山人氏。在此在家出家，盖了一座团标，前后并无人家。我有个孩儿，虽是出家人，性子十分躁暴，每日在山中打猎为生。孩儿去了也，我安排下些茶饭，等他回来吃。(洞宾引俫上，云)自家吕岩。自从卖了阵，迭配无影牢城，到这深山里。时遇冬天，大风大雪将俺三口儿争些冻杀。多亏了打柴的樵夫，救了俺性命。说这个山峪里，有个草庵。我到那里寻些茶饭，与两个孩儿吃用。你看我那命。天色又晚来了，逢着个独木桥，偌深的一个阔涧，怎生得过去？我将着两个孩儿，待先送过这小厮去，恐怕这狼虎伤着这女孩儿。我待先送过女孩儿去，又怕伤了小厮儿。罢罢罢，且放下女孩儿，先送过小厮儿去。(做送儿俫科)(女俫云)爹爹，大虫来咬我也。(洞宾悲科云)孩儿，我便来取你也。我放下这小厮，我可过去取女孩儿去。(做过涧科)(儿俫云)爹爹，大虫来咬我也。(洞宾云)端的教我顾谁的是？(又过涧科云)兀的真个是一个草团标儿。你跟着我去，寻些茶饭与你吃。(做问科云)庵里有人么？(卜儿上云)谁叫我？开开这门，呀！原来是吕岩，引着一双儿女，这早晚怎生得到这里来。(洞宾背云)好奇怪，这姑姑怎生也认的吕岩？既然姑姑认的我，可也好。姑姑，因为我卖了阵，将我这三口儿迭配无影牢城，如今天色晚了也，有甚么残茶剩饭，与俺两个孩儿些吃。我就觅一宵宿，天明了，便索长行。(卜儿云)君子，不中。我怕不留你在此处宿。争奈我的孩儿性子利害，每日山中打猎为主。他无酒还好，吃了酒，便要杀人。(洞宾云)姑姑不知，当日我征西时，我丈人与我送行，吃了三杯酒，吐了两口血，当日断了酒。次后到阵上，卖了阵，圣人知道，饶我一命，将我迭配无影牢城，我因此断了财。来到家中，我浑家瞒着我有奸夫，被我亲身拿住，我就将浑家休了，断了色。今日到此处，若有师父来，便打我一顿，我也忍了。从今已后，我将气也不争了。(卜儿云)吕岩你忍的么？(洞宾云)我忍的。(卜儿云)既然你忍的，你且休进我家里来。他若来时，再做个商量。(正末改扮邦老上，云)适才我多买几杯酒，吃醉了。回家见母亲去咱。这山中委实的好快活也呵！(唱)【正宫】【端正好】路兜答，人寂寞，山势恶险峻嵯峨。俺不羡玉掌臣列鼎食重裀卧，只愿把猩猩血染头巾裹。【滚绣球】寻思来，那快活，这半月多遇几个滥官员经过，打动下些金银段匹绫罗。昨日共那几个，今日共这一火。从不曾离了侧坐，仰天的大笑呵呵。将那泼醅酒虢虢连糟咽，杀人剑蚩蚩带血磨。常则是烂醉无何。(二俫云)爹爹，饿杀我也。(洞宾云)姑姑，有甚么茶饭，与这小的些吃？(卜儿云)无甚么与他吃。(正末向前用手扳洞宾回看科，云)哎哟，吓杀我也，是人那是鬼？(正末唱)【倘秀才】不索你絮叨叨，则管里问他，则这个杀人的爷爷是我。(洞宾云)好个恶相也。(正末唱)你则管里缠我娘亲待怎么？(洞宾云)师父，我讨些茶饭与孩儿吃来。(正末唱)他怀里又没点点，与孩儿每讨餑餑。(末拿住男俫科，唱)我揪住这小子领窝。(洞宾救科)(正末怒云)你这厮无礼！(打洞宾科唱)【叨叨令】我一拳打的你牙关挫。(做丢男俫在涧科)(洞宾云)可怜见！(正末唱)这厮死尸骸也济得狼虫饿。(拖女俫科)(洞宾云)留下这小的者。(正末唱)至如将小妮子抬举的成人大，也则是害爹娘不争气的赔钱货。不摔杀要怎么也波哥，不摔杀要怎么也波哥？觑着你泼残生我手里难逃脱。(洞宾云)你是个出家人，怎生将我两个孩儿摔死了？我和你见官去。(正末唱)【倘秀才】我为贼盗呵杀人放火，不似你贪财呵披枷带锁。你得了斗来大黄金印一颗，为元帅、佐山河，倒大来显豁。(带云)吕岩，你贪财恋酒，误了军情。(唱)【滚绣球】你那罪过，怎过活，做的来实难结末，自揽下千丈风波。谁教你向界河，受财货，将咱大军折挫？似这等不义财贪得如何，道不的\"殷勤过日灾须少，侥幸成家祸必多\"，枉了张罗。(洞宾云)不好了，我不问那里逃命去来。(正末仗剑赶洞宾。躲科)(正末唱)【笑和尚】我我我没揣的猿臂绰，翰翰翰禁声的休回和，来来来宝剑似吹毛过。(洞宾云)我这性命谁救我来？(正末唱)休休休怎避躲，是是是决难活，呀呀呀脖项上钢刀剉。(做杀洞宾。倒科)(正末下改扮钟离)(卜儿下改扮王婆上)(洞宾醒科云)有杀人贼也！(做摸颈科)(正末唱)【叨叨令】我这里稳丕丕土坑上迷飇没腾的坐，那婆婆将粗剌陈米来喜收希和的播，那蹇驴儿柳阴下舒着足乞留恶滥的卧，那汉子去脖项上婆婆没索的摸。(洞宾云)一觉好睡也。(正末扳洞宾觑科，云)洞宾也(唱)你早则醒来了也么哥？(洞宾云)我这一觉睡了几时(正末云)十八年了。(洞宾云)可怎生一觉睡十八年？(正末唱)你早则醒来了也么哥，可正是窗前弹指时光过。(洞宾云)饭熟了未？(王婆云)还饶一把火儿。(洞宾云)直恁般一觉好睡也。(正末云)吕岩，我问你咱，你那岳父高太尉曾劝你么？(洞宾云)曾劝我来，教我休吃酒。(正末云)那里是高太尉，是贫道一化。你临行时老院公可曾劝你来？(洞宾云)他也曾劝我来。(正末云)那里是院公，也是贫道一化。你可曾见樵夫指路来么？(洞宾云)有个樵夫指与我道来。(正末云)那个樵夫也是贫道一化，怕你迷了正路。恰才杀你的壮士，也是贫道化来。这王婆和山中道姑，是骊山老母。这十八年间，酒色财气，你都见了也。(唱)【倘秀才】你早则省得浮世风灯石火，再休恋儿女神珠玉颗。咱人百岁光阴有几何，端的日月去、似撺梭。想你那受过的坎坷。【滚绣球】你梦儿里见了么，心儿里省得么？这一觉睡早经了二十年兵火，觉来也依旧存活。瓢古自放在灶窝，驴古自映着树科；睡朦胧无多一和，半霎儿改变了山河。兀的是黄粱未熟荣华尽，世态才知髩发皤。早则人事蹉跎。(云)吕岩，你省得了么？(洞宾云)师父，我弟子省了也。(正末诗云)汉朝得道一将军，故来尘世度凡人。十八年来一梦觉，点化唐朝吕洞宾。(唱)【煞尾】你正果正是修行果，你灾咎皆因我度脱。早则绝忧愁、没恼聒，行处行，坐处坐，闲处闲，陀处陀。屈着指，自数过，真神仙，是七座，添伊家，总八个。道与哥哥，非是风魔，这个爱吃酒的钟离便是我。(东华帝君领群仙上云)吕岩，你省悟了么？(洞宾云)弟子省了也。(东华云)你既省悟了，一梦中十八年，见了酒色财气，人我是非，贪嗔痴爱，风霜雨雪。前世面见分明，今日同归大道。位列仙班，赐号纯阳子。(诗云)你不是凡胎浊骨，迷本性人间受苦。正阳子点化超凡，又差下骊山老母。一梦中尽见荣枯，觉来时忽然省悟。则今日证果朝元，拜三清同归紫府。题目汉钟离度脱唐吕公正名邯郸道省悟黄粱梦","dynasty":"元代","title":"杂剧·邯郸道省悟黄粱梦"}
{"author":"马致远","content":"云笼月，风弄铁，两般儿助人凄切。剔银灯欲将心事写，长吁气一声吹灭。","dynasty":"元代","tags":"女子，爱情，伤怀","title":"寿阳曲·云笼月"}
{"author":"马致远","content":"第一折(冲末扮范仲淹同外扮宋公序上，诗云)龙楼凤阁九重城，新筑沙堤宰相行。我贵我荣君莫羡，十年前是一书生。老夫姓范名仲淹字希文，累蒙擢用，颇有政声。今谢圣恩可怜，除老夫为天章阁学士之职。这个是老夫幼年朋友，姓宋名公序。还有一个同堂小弟，姓张名镐字邦彦。老夫自登仕途以来，与兄弟张镐数载不能相会，未知进取功名也流落四方？老夫常切切于心，拳拳在念。今奉圣人命，着老夫江南采访贤士，宋公序所除扬州为理。只今日俺两个便索登程去也。(宋公序云)哥哥，您兄弟已行，别无他事，止有一女，未曾许聘他人。哥哥可有甚么好亲事保举，将来就劳哥哥主婚，成就这门亲事。(范仲淹云)相公放心。我有一同堂小弟张镐，论此生的才学，不在老夫之下。我若有书呈到于相公跟前，便成就了这门亲事。(宋公序云)多谢哥哥，您兄弟谨领。则今日辞了哥哥，便往扬州之任走一遭去。(先下)(范仲淹云)宋公序去了也。老夫不敢久停住，则今便往江南采访贤士走一遭去来。(下)(净扮张浩上，诗云)段段田苗接远村，太公庄上戏儿孙。庄农只得锄刨刀，答贺天公雨露思。自家是个庄家，姓张名浩字仲泽，在张家庄居住。广有庄田，牛羊孳畜不知其数，我做个大户。近新来有一个秀才，到我这庄上。我问他名字，他也姓张，名镐字邦彦。此人满腹文章，留在庄上教些学生读书。我偷听他几句言语\"知之为知之，不知为不知\"。我今日无甚事，看了田禾，我去书房里望那秀才，走一遭去。(下)(正末扮张镐引学生上，云)小生汴京人氏，姓张名镐字邦彦，幼小父母双亡。我有八拜至交的哥哥，乃是范仲淹。他为翰林学士之职，数载不曾相见。小生飘零湖海，流落天涯。在于潞州长子县张家庄上。有一人姓张名浩字仲泽，他见我和他同名同姓，留我在他庄上教着几个蒙童度日。张镐，几时是你那发达的时节也呵！(唱)【仙吕】【点绛唇】我本是那一介寒懦，半生埋没红尘路。则我这七尺身躯，可怎生无一个安身处？【混江龙】常言道七贫七富，我便似阮籍般依旧哭穷途。我住着半间儿草舍，再谁承望三顾茅庐。则我这饭甑有尘生计拙，越越的门庭无径旧游疏。(带云)常言道\"三寸舌为安国剑，五言诗作上天梯。\"(唱)既有这上天梯，可怎生不着我这青霄步？我可便望兰堂画阁，刬地着我瓮牖桑枢。(云)学生每，门首觑着，看有甚么人来。(学生云)理会的。(范仲淹上，云)老夫范学士。自离了汴京，随咱采访贤士，来到这潞州长子县，打听的我那兄弟张镐在于张家庄上教学。老夫直来到此处，探望我那兄弟走一遭去。可早来到也。祗候人接了马者。学童，你师父在家么？(学生云)师父家里有。(范仲淹云)你报复去，道有范学士特来相访。(学生报云)有范学士在于门首。(正末云)道有请。(范仲淹云)贤弟别来无恙？(正末云)哥哥请坐，受您兄弟两拜。(唱)【后庭花】哥哥也，咱可便相识了数载余。哎，你个故人音信疏；远阻隔三千里。你可便近新来安乐无？(云)比及哥哥来，我早知道了也。(范仲淹云)兄弟，我又不曾有书信来，你如何知道？(正末唱)我昨夜看文书，猛抬头，疑怪他这灯花儿结聚，今日个果门迎你个长者车。(范仲淹云)贤弟，论你高才大德，博学广文，为何不进取功名，刬地在此教学为生，可是主何意？(正末云)哥哥，你兄弟一言难尽！(唱)【油葫芦】则这断简残编孔圣书，常则是养蠹鱼。我去这六经中枉下了死工夫。冻杀我也《论语》篇、《孟子》解、《毛诗》注，饿杀我也《尚书》云、《周易》传、《春秋》疏。比及道河出图、洛出书，怎禁那水牛背上乔男女，端的可便定害杀这个汉相如！【天下乐】这世里难乘驷马车，想贤也波愚，不并居。我干受了漏星堂半世活地狱。(范仲淹云)你积攒下些甚么囊箧？(正末唱)我浑攒下不到六七斤家麻，五四斗家粟，几时能够播清风一万古？(范仲淹云)贤弟受窘。你肯谒托一两个朋友呵，必有济惠。得些盘费，进取功名，可不好那！(正末云)哥哥，如今难投托人，今人与古人不同。(唱)【那吒令】当日个结交有周瑜鲁肃，当日个量宽有王阳贡禹，今日个义让无管仲鲍叔。则我这运未通、时难遇，枉了狂图。【鹊踏枝】我如今带儒冠，着儒服，知他我那命里有公侯也伯子男乎？我左右来无一个去处，天也，则索阁落里韫椟藏诸！(范仲淹云)兄弟也，你是看书的人，便好道\"富家不用买良田，书中自有千钟粟；安居不用架高堂，书中自有黄金屋；出门莫恨无人随，书中车马多如簇；娶妻莫恨无良媒，书中有女颜如玉。\"前贤遗语，道的不差也。(正末唱)【寄生草】想前贤语，总是虚。可不道\"书中车马多如簇\"，可不道\"书中自有千钟粟\"，可不道\"书中有女颜如玉\"；则见他白衣便得一个状元郎，那里是绿袍儿赚了书生处。【幺篇】这壁拦住贤路，那壁又挡住仕途。如今这越聪明越受聪明苦，越痴呆越享痴呆福，越糊突越有了糊突富！则这有银的陶令不休官，无钱的子张学干禄。【六幺序】我想那今世里真男子，更和那大丈夫，我战钦钦拨尽寒炉。则这失志鸿鹄，久困鳌鱼，倒不如那等落落之徒。枉短檠三尺挑寒雨，消磨尽这暮景桑榆。我少年已被儒冠误，羞归故里，懒睹乡闾。【幺篇】则这寒儒，则索村居，教伴哥读书，牛表描朱。为甚么怕去长安应举？我伴着伙士大夫，穿着些百衲衣服，半露皮肤。天公与小子何辜，问黄金谁买《长门赋》？好不直钱也者也之乎！我平生正直无私曲，一任着小儿簸弄，山鬼揶揄。(范仲淹云)贤弟，似此训蒙呵，几时是你发达时节也！(正末云)您兄弟吃这些学生每定害杀我也。(唱)【金盏儿】出来的越顽愚，忒乖疏；便有文宣王哲剑难拘束。一个个拴缚着纸毽子，一个个装画闷葫芦。一个撮着那布裙踏竹马，一个舒着那臁肕跳灰驴。他每那里省的鸦窝里出凤雏，您兄弟常则是油瓮里捉鲇鱼。(范仲淹云)兄弟，请你那东道出来，我和他厮见。(请科，净上，云)我如今无甚事，学堂里望那张镐去。(正末云)老兄，我哥哥范学士来在此，你和他厮见咱。(做见科)(范仲淹云)老兄，贤弟在此多蒙垂顾。(净云)知之为知之，不知为不知。(正末云)小生往常曾说，此便是小生的哥哥范学士。(净云)多劳相公远降，有失迎迓。知之为知之，不知为不知。(范仲淹云)贤弟，这厮也是个愚理之人。(正末云)哥哥，量他何足道哉！(唱)【醉扶归】这厮蠢则蠢家豪富，富则富腹中虚。(带云)哥哥，(唱)便道东道和门馆德不孤，他纯经义不词赋，他识字呵不抵死十分看书；他则是个中选的锄田户。(净云)老相公请坐，我执料些茶饭去。知之为知之，不知为不知。(下)(范仲淹云)兄弟，你身边有何功课。(正末云)您兄弟积下万言长策，哥哥你试看咱。(范仲淹云)兄弟，我将此万言长策献上圣人，保举你为官，意下如何？(正末云)此处岂你兄弟久远安身之地？(范仲淹云)兄弟，既然你要转动，我与你三封书，投托三个人去。头一封书洛阳黄员外，你投托他去。他见我书呈，你那衣食盘费都在此封书上。第二封书是黄州团练副使刘仕林。他见我书呈必有厚赠。这第三封书是最要紧，是扬州太守宋公序，你下到这封书呵，休说你那盘缠鞍马，就是前程事，都在此封书上。兄弟也，你着意者。你若不得第时，权在张家庄上住，我着人来取你为官。你意下如何？(正末云)多谢哥哥赐我这三封书。我辞别东家，便索长行也。(净上，云)弟子孩儿不中用，烧着一只鹅，却揭开锅盖，可被他飞的去了。(正末云)长者，小生在此多多混践。着众学生各自还家去，等我回时，可教他再来读书。哥哥，小弟收拾了琴剑书箱，便索起程也。(唱)【赚煞】您兄弟先谒信安君，后记扬州牧，看小子今番命福。你兄弟一片功名心更速，岂不闻光阴如过隙白驹。我将这护身符，你着我变几贯青蚨。(带云)长者。(唱)我投人须投大丈夫。则这新丰一旅，将着马周来不遇。(带云)哥哥，你可放心也。(唱)你看我专等常何的那一纸荐贤书。(下)(范仲淹云)兄弟去了也。长者恕罪。老夫就将着这万言长策去献与圣人，保举兄弟为官。不敢久停久住。祗候将马来，别处采访贤士走一遭去来。(同下)楔子(旦上，云)妾身是黄员外的浑家。是好烦恼人也！昨日有个秀才投下一封书，俺员外接过书呈看罢，不知怎生，当夜晚间，员外害急心疼亡了。兀的不痛杀我也！(正末上，云)自从张家庄上与哥哥约别之后，小生一径的来到洛阳，投奔那黄员外。昨日下了书呈，在店肆中安下。今日无甚事，黄员外宅上走一遭去。哦，可怎生门首挂着纸钱那？(做唤门科，云)门里有人吗？(旦云)是谁？(正末云)小生是昨日下书的张秀才。(旦云)你是那下书的？兀那秀才，你听者，自从你昨日下了书呈，将俺员外急心疼一夜，妨杀了。今日有甚脸上我门来？你若入门时，抓了你那脸。猝风暴雨，不入寡妇之门。你快回去！(正末云)谁死了？(旦云)员外死了。(正末做哭科，云)张镐，你好命薄也呵！哥哥与我三封书，头一封书投与洛阳黄员外，昨日下了书，一夜急心疼死了那员外也。小生不避驱驰，索往黄州投着团练副使刘仕林走一遭去罢。(唱)【仙吕】【赏花时】我恰做访戴山阴王子猷，身似飘飘没缆舟，为活计拙如鸠。则这客僧投寺宿，措大谒儒流。【幺篇】投至得千里书回碧树秋，则怕这一夜霜天白发愁。王粲谒荆州，我想那朝中故友，休教我空倚定仲宣楼！(下)第二折(范仲淹同使官上，云)老夫范学士。自从江南采贤士，到于朝中，老夫就将兄弟张镐所作万言长策献与圣人。谢圣恩可怜，就加张镐为吉阳县令。老夫本待亲身自去，争奈公事冗杂。老夫差一使命去加官赐赏。使命，你近前来，我嘱付你：你去潞州长子县张家庄上，有一个是张镐，为他献了万言长策，圣人的命，加他为吉阳县令，教他走马到任。小心在意，疾去早来。(下)(使官云)领了老相公言语，直到潞州长子县张家庄上，加官赐赏走一遭去。(下)(净上，云)自家张浩。自从那张秀才散了学生，去了许多时也。我今日看了田禾，回来无甚事，且闲坐些儿则个。(使官上，云)来到也。左右接了马者。张浩，听圣人的命。(净云)呀！快装香来！知之为知之，不知为不知。(做跪科，使官云)张浩，为你献了万言长策，圣人见喜，加你为吉阳县令，教你走马上任。谢恩。(净拜科，云)待茶饭了去。(使官云)不必了。小官事忙。将马来，回圣人话去。(下)(净云)知之为知之，不知为不知。嗨，我几曾有那万言长策来？是那张镐的，错加了官也。且由他，有谁知道？我如今不可久停久住，收拾鞍马，便索理任去也。(下)(正末上，云)小生张镐。收拾琴剑书箱，且往黄州投奔团练使刘仕林走一遭去呵！(唱)【正宫】【端正好】恨天涯，空流落。投至到玉关外，我则怕老了班超。发了愿青霄有路终须到，刬地着我又上黄州道。【滚绣球】这一遭，下不着，孔融好等你那弥衡一鹗。哥也，我便似望鹏抟万里青霄。你搬的我撒了学，置下袍，去这布衣中莽跳。空着我绕朱门，恰便似燕子寻巢。比及见这四方豪士频插手，我争如学五柳先生懒折腰，枉了徒劳。小生幼年间攻习儒业，学成满腹文章，指望一举状元及第，峥嵘发达。谁想今日波波碌碌，受如此般辛勤也。(唱)【叨叨令】往常我青灯黄卷学王道，刬地来红尘紫陌寻东道。如今十个九个人都道，都道是七月八月长安道。兀的不困杀人也么哥！看书生何日得朝闻道？（云)贫乃士之常。圣人道：\"君子固穷，小人穷斯滥矣。\"(唱)【滚绣球】虽然我住破窑使破瓢，我犹自不改其乐，后来便为官也富而无骄。洛阳书坐化了，黄州书自窨约。比及那时节有一个秀才来投托，这世里谁似晏平仲善与人交？(云)到那财主门首，报复将去，有个秀才下书。那财主便道：着他门首等者。(唱)他腆着胸脯，眼见的昂昂傲。(带云)要他那赍发呵，(唱)将我这羞脸儿怀揣着慢慢的熬。(带云)投至得他那几贯钱呵！(唱)轻可等半月十朝。(云)这里是个三叉路，不知那条路往黄州去？天色喧热，就在这柳阴直下歇一歇，等一个来往的人问路咱。(正末坐地科)(行者上，云)好热也，晒杀我也！(正末云)一个出家人来了。我问讯咱。(唱)【倘秀才】敢问你个禅师长老。(行者云)问甚么？(正末唱)这条路去黄州也不错？(行者云)正是黄州大路。(正末唱)长老也，则他这钟不宜时，为甚敲？(行者云)是无常钟，死了人便撞这钟。(正末唱)我道死了人的不是个锄田汉。(行者云)不是。(正末唱)必然是个富官僚。(行者云)可知哩。(正末云)这官人姓甚名谁？(行者云)我说与你，死了的官人是黄州团练使刘仕林。(正末唱)我听的他道了。(做叹气科)(唱)【醉太平】争些儿把我撞着，可着我心痒难揉。扬州太守听消耗，你这其间莫不害倒？第一封书已自无着落，第二封书打发谁行要？我将这第三封扯做纸题条。(带云)张镐，(唱)则好去深村做教学。(行者云)吓我这一跳。秀才，你闲也是忙？忙便罢，闲便来寺里吃酸馅来。(正末云)长老恕罪。张镐也，怎生如此般命蹇？哥哥与了三封书，妨杀了两个人。第三封书谒托扬州剌史，罢、罢、罢，我不往扬州去，我则加那潞州长子县张家村上，等哥哥消耗，可不好那。(下)(龙神上，诗云)独魁南海作龙神，兴云降雨必躬亲。曾因误受天公罚，至今不敢借凡人。吾神乃南海赤须龙是也。奉玉帝敕旨，着吾神行雨。身体困倦，在于庙中歇息片时，有何不可。(正末上云)好大雨也！兀的是个龙神庙，我则那里避雨去咱。(唱)【倘秀才】则他这香火冷，把他庄家赛倒。莫不是雨雪少，把这黎民来瘦却？古庙荒凉饿鬼嚎，我权捻土做香烧，怨书生的命薄。(云)供桌上有一个珓儿，我试问神道路。小生张镐，流落在潞州长子县张家庄，教着几个村学。当时一日，有我的哥哥范学士为访小生，将我万言长策进了，保举我为官；又与我三封书，两封书妨杀两个人。第三封书，小生不曾往扬州去。如今则回潞州长子县，去张家庄上等待哥哥消耗。小生若是能够为官，便与三个上上大吉；若是不能够为官，便与我三个下下不合神道。(唱)【滚绣球】将碑珓儿咒愿了，香炉上度了几遭。(做掷珓科，云)原来是个下下不合神道。(三科)(唱)可怎生一掷一个不合神道？和这块臭珓泥也折贵攀高。遮莫是角木珓、氐土貉，大古里是今秋水落。你下、下、下，淹了我大段田苗。将我些有金银富汉都亡过，我和你无祭享泥神两个厮撞着。(带云)我骂你呵，(唱)那里也雨顺风调！(云)这披鳞的曲蟮，带甲的泥鳅！我歹杀呵是国家白衣卿相，你岂敢戏弄我！怎生出的这恶气？我则题破这庙宇，便是我平生之愿。取出我这笔墨来。有这檐间滴水，磨的这墨浓，蘸的这笔饱，就这捣椒壁上写下四句诗。(做写科，云)诗写就了，我表白一遍咱。(诗云)雨旸时若在仁君，鼎鼐调和有大臣。同舍若能知此事，谩将香火赛龙神。我题罢这诗也，觉一阵昏沉，就这殿角边歇息咱。(末做睡科)(龙神云)叵耐张镐无礼！你自命蹇福薄，时运未至，却怨恨俺这神祗，将吾毁骂，题破我这庙宇，更待干罢！你行一程，我赶一程；行两程，我赶两程。张镐，你听者：(诗云)你亏心折尽平生福，行短天教一世贫。古庙题诗将俺这神灵骂，你本是儒人，我着你今后不如人！(下)(正末做醒科，云)天色晴了，日影儿出来也。我赶程途去，便索长行。(下)(净骑马上，云)自家张浩的便是。托赖祖宗余荫，得了这官，如今去赴吉阳县令。万言长策不是我的，是那个张镐的。我就混赖了他的，有谁知道？今日走马赴任，行动咱。知之为知之，不知为不知。(正末上云)兀的不是张仲泽，仲泽！(净云)不中，我索走走走。(下)(正末唱)【呆骨朵】我这里高阜处不住的呀呀叫。(曳剌上云)一匹好马也。(正末唱)见一个带牌子的曳剌随着。(云)敢问吗？(曳剌云)你问甚么？(正末唱)这个姓甚名谁？(曳剌云)姓张是张浩。(正末唱)他那年纪儿是大小？(曳剌云)三十岁也。(正末唱)莫不在长子县村中住？(曳剌云)是长子县居住。(正末唱)因甚上为官爵？(曳剌云)为他献了万言长策来。(正末云)他那里有万言长策？(唱)我则这旧相知张仲泽。(带云)哥哥休怪。(唱)管是我眼睛化，将他错认了。(曳剌云)傻屌放手！我赶相公去。(下)(正末云)他那里取万言长策来？世上多有同名同姓的，我则回潞州长子县张家庄上，待等哥哥消耗便了。(下)(净骑马上，云)知之为知之，不知为不知。天色晴了也。我走了这一日，觉的有些困倦，且下这马来，拴在柳树上，在这绿阴之下暂歇息咱。(曳剌上，云)好块子马，脚打着脑杓子走，赴不上。兀的不是那块子马，相公敢在这里。(曳剌见净科)(净云)兀那厮是甚么人？(曳剌云)洒家是个曳剌，接相公来，则被那块子马走的紧，洒家紧赶着跟不上，接不着相公。(净云)你知道你那罪过吗？(曳剌云)洒家不知道。(净云)你要饶你那罪过吗？(曳剌云)可知要饶哩。(净云)你路上曾见个秀才么？(曳剌云)洒家见来。(净云)你杀了他去，我便饶了你罪过。(曳剌云)洒家知道，我杀那傻屌去。且慢者，乞个罪名。(净云)他拐了我梅香，偷了我壶瓶台盏，你杀了他去！(曳剌云)我便去。(净云)你回来！倘若你不杀他呵，你休瞒了我；要你三件信物:要他那衣襟衫子、刀上有血、挣命的土刻滩子。三体都有，你便回话。(下)(正末上，云)天色暄势，打破了我这脚。我慢慢的行波。(曳剌赶上，云)兀的不是那傻屌。兀那秀才，你住者，我和你说话。(正末云)那骑马的可正是张钟泽吗？(曳剌云)俺那相公认的你，着我与你十两枣穰金，在我这腿曲裢子里打着，你自取去。(正末云)在那里？(做低头取科)(曳剌云)你黄泉做鬼休怨我！(做杀末科)(正末云)哥哥饶俺生命！小生其实冤屈，死于九泉之下，我不告张仲泽，我则告着你。(曳剌放末科，云)兀那秀才，他道你拐了他梅香，偷了他壶瓶台盏，教我来杀你。你可说你怎生冤屈，你试慢慢说一遍咱。(正末云)哥哥，你停嗔息怒，听小生从头至尾告诉得来。小生姓张名镐字邦彦，他姓张名浩字仲泽，因与俺同名同姓，他留小生在他庄儿上教着几个村童。当初一日，有我的哥哥是范学士来相访小生，将我的万言长策收了，又与了我三封书。两封书妨杀了两个人。有第三封书，小生不曾往扬州去。眼见的小生离了那庄上，哥哥着人来喧唤我为官，小生可不在。他也姓张名浩，我也姓张名镐，同名同姓，赖了我这官爵。他恐怕久后白破他这事，故意着哥哥来杀坏小生，他自封妻荫子。哥哥，你没来由替别人做甚么？(曳剌云)恁的呵，是俺那傻屌的不是。(正末云)小生到不怪那张仲泽，则怪我那范学士哥哥。(曳剌云)兀那秀才，你休胡说，那范学士你怎生怨他？(正末唱)【倘秀才】我则为他三封书把我这前程来误却，万言策被人赖了。大道上肯分的轴头儿厮抹着，他请我在庄儿上教村学，也曾看成的我至好。(曳剌云)兀那秀才，他也姓张名浩，你也姓张名镐。他是那一个浩字，你是那一个镐字？你试说我听咱。(正末云)哥哥不知，听小生说。(唱)【滚绣球】我是金字边着个高。(曳剌云)可他呢？(正末唱)他是点水边着个告，因此上一般名号。(曳剌云)那加官的管着甚么来？(正末唱)谁想这送宣的再也不辨个根苗。他道是盖世豪，我道是儿女曹，咱两个非同管鲍，哥也，则你那十两枣穰金是鞘里藏刀。俺两个一时本是知心友，不想道半路里翻为刎颈交。他怎肯将我耽饶？(曳剌云)兀那秀才，你不说呵，我怎么知道。既然这等，饶你性命，不杀你。(正末云)谢了哥哥。(做行科)(曳剌云)兀那秀才转来，问你要三件信物。(正末云)那三件信物？(曳剌云)要你那衣衫襟、刀子有血、挣命的土刻滩子。你与我这三件儿，你便去。(正末云)哥哥，你要衣服，可割一块云。(曳剌云)将来。(做割科，云)衣襟有了也。这刀子上要有血。(正末云)怎么能够这刀子有血？(曳剌云)兀那秀才，拣你那不痛处，我扎一刀子。(正末做怕科，云)哥哥，那答儿是不疼的(曳剌云)兀那秀才，你打破鼻子。(正末做打鼻科)(曳剌云)你重些打。(正末云)哥哥，怎么打？(曳剌自做打鼻出血科，云)这般打。(正末云)哥也，打破你的鼻子，就着那血抹在那刀子上罢，省的我打。(曳剌云)倒好了你也。那秀才，你躲了！(做跌倒科)(正末云)哥也，你甚么？(曳剌云)傻屌也，可是那挣命的土刻滩子。(正末云)感谢哥哥，此恩念异日必当重报。敢问哥哥姓甚名谁？(曳剌云)我姓赵，是赵实。你久后得官呵，休忘了赵实。(正末云)哥哥是赵实，我牢记着哩。小生一句话敢说么？(唱)【煞尾】你是必兴心儿再认下这搭沙和草，哥也，你可休不挂意揩抹了这把带血刀。(带云)张浩，(唱)休想天公把你饶！鞭牛汉平白的赖了官爵，采桑妇没来由受了郡诰。我空向他乡走一遭，千里投人怕的是到。若不是吾兄义气高，若不是哥哥怎生了？山海也似恩临决然报！异日峥嵘厮撞着，请一个传神巧待诏，一幅丹青写容貌。堂上铺陈挂幔幕，罗列杯盘置椅桌，百味珍羞不教少。一炷明香旦暮烧，将你那救我命的恩人，(带云)你是赵实哥哥，(唱)直供养到老！(下)(曳剌云)秀才去了也。三件信物都有了，我回相公话去。(下)(净上，云)这厮好不干事，这早晚不来回话。(曳剌上，见净云)相公，洒家回来了也。(净云)你杀了那秀才不曾？(曳剌云)我赶上只一刀，杀了那秀才，三般验证都有。衣衫襟、刀子有血，相公怕不信呵，去看那挣命的土刻滩子。(净云)这厮好男子，我饶了你接不着的罪过。(背云)秀才也杀了，这厮久后说出来可怎了？则除是这般。兀那曳剌，你去了一日光景，马不曾饮水，兀那里有井，你那里打些水饮马去。(曳剌云)洒家知道。(曳剌做打水，净推科)(曳剌云)有人推我！(做转身按倒净科，云)叫有杀人贼也！(宋公序引随从冲上，云)小官宋公序。今取回京师去也。来到此处，是甚么人吵闹？拿近前来！你是甚么人？你说。(曳剌云)洒家是吉阳县伺候，教小人接新官去，接着这个傻屌。他道，你怎么误了接待我？洒家便道，那马走的紧，小人赶不上。他便道，你要饶你吗？洒家便道，可知要饶哩。他便道，你路上曾见一个秀才来？我便道，见来。他道，你去杀了他去。我便道，乞个罪名。这个傻吊便道，他拐了我梅香，偷了壶瓶台盏。他又怕我不肯杀他，问我要三个信物验证，要衣衫襟、刀子有血、挣命的土刻滩子。洒家赶上秀才，说了他项上事。那秀姓张名镐，道傻屌也姓张名浩，他两个一般名字。他混赖了他万言长策，得了他官爵。洒家听的说，我放的秀才去了，回这傻屌的话。他久后怕我说出来，着我饮马去。我到井边，恰待打水，这傻屌便要推我在井里。相公，我死呵不打紧，我有八十岁的母亲，可着谁侍养？说兀的做甚！(词云)小人说从头至尾，说的来不差半米。杀了秀才又淹死洒家，傻屌也你做的个损人利己。(宋公序云)我多听的范学士哥哥说一个张镐的名儿。这个未知是不是？祗候人，拿住这两个人，跟随我去到于京师，见了范学士亲问明白。我自有个主意。左右，那里将马来，赴京师走一遭去。(净云)知之为知之，不知为不知。(同下)第三折(范仲淹上，云)老夫范学士。自从将兄弟张镐加为吉阳县令，至今音信皆无。老夫今奉圣人的命，差老夫饶州公干。收拾行装，便索往饶州走一遭去来。(下)(外扮长老上，词云)涧水煎茶烧竹枝，袈裟零落任风吹。看经只在明窗下，花开花落总不知。贫僧乃荐福寺长老。自幼出家剃度为僧，经文佛法无不通晓。我这寺中碑亭内有一统碑文，是颜真卿写的，就是他亲手镌的。书法精妙，寺中以为至宝，等闲人不得见。近日有一人姓张名镐，是范学士的朋友。因持三封书投托人，妨杀了两个人，流落在此，贫僧每日斋食管待。今日无甚事，请到方丈中与此人攀话。这早晚敢待来也。(正末上，云)打听的范学士哥哥在此饶州为剌史，小生一径的投到饶州来。不想哥哥又宣的回去，将小生淹留在这荐福寺中安下，多多的定害这长老。早间使人来请小生，须索方丈中走一遭去呵！(唱)【中吕】【粉蝶儿】千里而来，早则不兴阑了子猷访戴，干赔了对践红尘踏路的芒鞋。则俺那守饶州、范学士，故人安在？哥也，不争你日转千阶，我便是第三番又劫着个空寨。【醉春风】行杀我也客路远如天，闪杀我也侯门深似海。趁着这木鱼声，每日上堂斋；秀才也，更做甚么客、客？谢长老慈悲，为小生贫困，将我做上宾看待。(见长老科，云)长老，小生在此多混践长老也。(长老云)不敢。请坐。敢问先生学成满腹文章，为何不进取功名，刬地流落四方，是何主意？(正末云)长老不问呵，小生不敢说。休赚絮烦，听小生说一遍咱。(长老云)先生慢慢说一遍。(正末唱)【石榴花】小生可便等三年一度选场开，守村院看书斋。(长老云)当初范学士可怎生相访来？(正末唱)不想俺那月明千里故人来，他见我便困在、万丈尘埃。(长老云)说道了与你三封书，去投奔人如何？(正末唱)倚仗着他三封书，还了我这饥寒债。(带云)好处托生也。(唱)先妨杀一个洛阳的员外，奔黄州早则无方碍，半路里先引的一个旋风来。(长老云)先生但肯谒托一两个朋友呵，必有济惠。(正末唱)【斗鹌鹑】只为他财散人离，闪的我天宽地窄。抵死待要屈脊低腰，又不会巧言令色，况兼今日十谒朱门九不开。休道有七步才，他每道十二金钗，强似养三千剑客。(长老云)先生何不进取功名，自甘流落？(正末云)小生待要往京师去，争奈缺少盘缠。(长老云)既然如此，你若进取功名呵，我无物相赠，我这碑亭中有一通碑文，乃是颜真卿书法，我将一千张纸，几锭墨，教小和尚打做法帖，卖一贯钱一张，往京师去一路上做盘缠，意下如何？(正末唱)【普天乐】谢吾师，倾心爱，有田文义气、赵胜的胸怀。打一统法帖碑，去向京师卖。到处里书生都相待，谁肯学有朋自远方来？那里取鸣时的凤麟，则别些个喧檐的燕雀，当路的狼豺。(长老云)先生，今日天色晚了，到来日着行者与你打法帖。老僧回方丈中去也。(下)(正末云)我闭上这门，就方丈中宿过一夜。明日五更前后，打了这碑文，慢慢的上路便了。(内做雷响科)(云)兀的雷响，不下雨也！我开了这门试看咱。好大雨也呵！(唱)【红绣鞋】本待看金色清凉境界，霎时间都做了黄公水墨楼台。多管是角木蛟当直圣亲差，把黄河移得至，和东海取将来，抵多少长江风送客。(带云)这雨越下的大也。(唱)【上小楼】这雨水平常有来，不似今番特煞。这场大雨非为秋霖，不是甘泽，遮莫是箭杆雨、过云雨，可更淋漓辰霭。(带云)我今夜不读书。(唱)看你怎生飘麦。(带云)兀的不吓杀我也！(唱)【幺篇】振乾坤雷鼓鸣，走金蛇电影开。他那里撼岭巴山，搅海翻江，倒树摧崖。这孽畜，更做你这般神通广大，也不合佛顶上大惊小怪。(龙神上，云)鬼力轰碎了碑文。这张镐，你听者。(诗云)莫瞒天地神祗，祸福如同烛影随。善恶到头终有报，只争来早与来迟。(下)(正末云)天色明了，我看那碑文。呀！一夜雷轰碎了这碑文也！(唱)【满庭芳】粉碎了阎浮世界，今年是九龙治水，少不少珠露成灾。将一统家丈三碑，霹雳做了石头块，这的则好与妇女捶帛。把似你便逞头角欺俺这秀才，把似你便有牙爪近取那澹石，周处也曾除三害。我若得那魏征剑来，我可也敢驱上斩龙台。(云)怎生不见长老到来？(长老上，云)张先生，一夜雷雨不住，可是怎生？(正末云)长老，一夜雷轰碎了这碑文也。(长老云)你因甚恼着雷神来？(正末唱)【快活三】你不去五台山里且逃乖，干把个梵王宫密云埋。则待要倒天河淹没了讲经台，那里取日月光琉璃界。【鲍老儿】当日个七个女思凡，养着俺这秀才，那其间可不好霹碎了天灵盖。古庙里题诗，是我骂来。我不曾学了煮海张生怪。我腹怀锦绣，剑挥星斗，胸卷江淮，饶你冲开海狱，磨昏日月，崩塌山崖。(云)长老，小生命运如此，是天不容小生也。这殿角边有株槐树，要我这性命做甚么？倒不如撞槐身死。(范仲淹冲上拖末，云)蝼蚁尚且贪生，为人何不惜命？(正末唱)【十二月】我为甚么的做鉏麑触槐，拚舍了这土木形骸？(范仲淹云)孔子有言：\"吾岂匏瓜也哉！\"好着我无处安排。(范仲淹云)我不曾与你三封书来？(正末唱)再休题三封书与我添些儿气概，怎知道救不得我月值年灾。【尧民歌】做了场蒺藜沙上野花开。(范仲淹云)指望你金榜标名。(正末唱)但占着龙虎榜，谁思量这远乡牌？那里是扬州车马五侯宅，今日个洛阳花酒一时来？哀也波哉，西风动客杯，空着我流落在天涯外！(范仲淹云)兄弟也，你则今日跟的我往京师见圣人去来。(正末云)小生情愿跟的哥哥走一遭去。(唱)【耍孩儿】更怕我东南倦上红尘陌，空惹的行人赛色。可不骑鹤人枉沉埋，把着个颜回瓢也叫化的回来。未曾结庐山长老白莲社，正遇着东海龙王大会垓。他共我冤仇大，将这座药师佛海会，都变作赵太祖凶宅。【二煞】若不是八金刚护着寺门，险些儿四天王值着水灾。偏这条龙不受佛家戒。恰才禅灯老衲开青眼，可又早荐福碑文卧绿苔。空悲慨！他风云已遂，我日月难捱。【一煞】虽然相公回百姓安，则怕小生行雨又来，也是我曾经着蛇咬自惊怪。我则见一株松影横僧舍，错认做个千尺苍龙卧殿阶，真无奈。今日贵神迎见喜，我问甚么青龙洞求财。【煞尾】相公文章欺董仲舒，诗才过李白。则为这三封书赍发我做十年客，你则休教八辅相葫芦提了那万言策。(同下)(长老云)贫僧无甚事，陪着范学士同赴京师走一遭去来。(下)第四折(范仲淹上，云)老夫范学士，自与兄弟张镐同到京师，见了圣人，日不移影，对策百篇。圣人见喜，加为头名状元。今日驿亭中安排茶饭，管待状元。令人请去了，这早晚敢待来也。(正末上，云)张镐怎想有今日也呵！(唱)【双调】【新水令】往常我望长安心急马行迟，谁承望坐请了一个状元及第。恕面生也白象笏，少拜识也紫朝依。今日个列鼎而食，煞强如淡饭黄虀。到今日恰回味。【驻马听】当日个废寝忘食，铸铁砚长分磨剑的水；到今日攀蟾折桂，步金阶才觅着上天梯。得青春割断管宁席，险白头掷却班超笔。谢罢礼，君恩敕赐平身立。(做见科)(范仲淹云)兄弟峥嵘之日，奋发有时。若不是这一番举荐呵，岂有今日？(正末云)不干哥哥事。(范仲淹云)果然不干我事，是兄弟的才学过人。(正末云)也不是。(范仲淹云)都不是呵，凭甚么得这官来？(正末唱)【雁儿落】都则为范张鸡黍期，今日得龙虎风云会。你休夸举荐心，我非得文章力。【得胜令】都则为那平地一声雷，今日对文武两班齐。想当初在古庙里题诗句，谁承望老龙王劈破面皮。其实、驱逼的我无存济；谁知、可元来运通也有发迹。(长老云)贫僧来到这京师，听知的张镐中了头名状元，在于驿亭中。我望相公走一遭去。(做进见科)(范仲淹云)长老间别无恙？(正末云)长老勿罪。(长老云)恭喜相公已得美除。(正末唱)【落梅风】当日个荐福碑，多谢你老禅师倒陪了纸墨。不想那避乖龙肯分的去碑上起，可早霹雳做粉零麻碎。(宋公序上，云)小官宋公序。听知的范学士哥哥在驿亭中，我先去见哥哥去。赵实，你休着走了那张浩，只在这里等着。来到门首，我自过去。(做见范科，云)哥哥一别许久。(范仲淹云)相公，你与这相公厮见。(宋问科，云)敢问哥哥，这位是谁？(范仲淹云)则这个便是张镐。(看张云)呆弟，这个便是扬州太守宋公序。(正末唱)【水仙子】枉自有三封书札袖中携，我则索拨尽寒炉一夜灰。眼睁睁现放着傍州例，我则去那菜馒头处拖狗皮。早两桩儿送的来路绝人稀。(范仲淹云)兄弟，那死的死了，扬州为何不去？(正末唱)便道你扬州牧能义气，我则怕又做了死病难医。(宋公序云)哥哥不知，您兄弟路上拿住一个假张浩也。(范仲淹云)在那里？拿将过来。(正末云)张仲泽，我和你有甚冤仇，着人杀坏我来？(净云)知之为知之，不知为不知。(正末唱)【川拨棹】你道你便老实，你不知为不知，你只会拽耙扶犁，抱瓮浇畦。万言策谁人做的？你待要狐假虎威。哎，你个贾长沙省气力。【七弟兄】就里、端的，现放着试金石。这是万邦取则鱼龙地，对金銮壮志吐虹霓，不比你那看青山满眼骑驴背。【梅花酒】呀，张仲泽你忒下得，说小生当日，正波迸流移，无处可也依栖。他倚恃着黄金浮世在，我险些儿白发故人稀。当日在，村庄里、村庄里，教学的；教学的，谢天地；谢天地，遂风雷；遂风雷，脱白衣；脱白衣，上丹墀；上丹墀，帝王知；帝王知，我身亏；我身亏，那一日；那一日，便心坦克；便心里，得便宜。【收江南】呀，你今日讨便宜翻做了落便宜。你待将沤麻坑，索换我那凤凰池。(净云)可怜见我父亲年纪高大，又有疾病哩。(正末唱)你道你父亲年老更残疾，他也不是个好的。常言道\"老而不死是为贼。\"(云)只不见我那大恩人在那里？(曳剌云)相公认的洒家吗？只我便是赵实。(末云)哥哥，受张镐两拜。(曳剌云)洒家不敢，相公请起。(范仲淹云)兄弟，你为甚么拜他？(正末云)哥哥不知，我当此一日，若不是他饶了我性命呵，岂有今日！(范仲淹云)原来有这等事。你一行人听我下断：假张浩暗赖了万言长策，诈图官爵，杀坏平人，市曹中明正典刑；赵实见义当为，不行邪径，就加你为吉阳县令；荐福寺长老加为紫衣太师；宋公序选吉日良辰，就招女婿张镐过门。老夫杀羊造酒，做一个喜庆的筵席。(众谢科)(正旦唱)【鸳鸯煞】则这远公休结白莲会，谢安却被苍生起，谁知也有这日。成就了宰相荐贤心，才趁了男儿仗义胆，白破了贼汉拖刀计。倒招了个女娇娃结眷姻，和你这老禅师为交契。大都来是书生命里，不争将黄阁玉堂臣，几乎的做了违宣抗敕鬼。题目三封书揭扬州牧正名半夜雷轰荐福碑","dynasty":"元代","title":"杂剧·半夜雷轰荐福碑"}
{"author":"马致远","content":"野兴樵夫觉来山月底，钓叟来寻觅。你把柴斧抛，我把鱼船弃。寻取个稳便处闲坐地。绿蓑衣紫罗袍谁是主，两件儿都无济，便作钓鱼人，也在风波里。则不如寻个稳便处闲坐地。山禽晓来窗外啼，唤起山翁睡。恰道不如归，又叫行不得。则不如寻个稳便处闲坐地。天之美禄谁不喜？偏则说刘伶醉，毕卓缚瓮边，李白沉江底。则不如寻个稳便处闲坐地。楚霸王火烧了秦宫室，盖世英雄气。阴陵迷路时，船渡乌江际。则不如寻个稳便处闲坐地。林泉隐居谁到此？有客清风至。会作山中相，不管人间事。争甚么半张名和纸！西村日长人事少，一个新蝉噪。恰待葵花开，又早蜂儿闹，高枕上梦随蝶去了东篱本是风月主，晚节园林趣。一枕葫芦架，几行垂杨树，是搭儿快活闲住处。","dynasty":"元代","title":"【双调】清江引"}
{"author":"马致远","content":"寰海清夷，扇祥风太平朝世，赞尧仁洪福天齐。乐时丰，逢岁稔，天开祥瑞，万世皇基，股肱良庙堂之器。【迎仙客】寿星捧玉杯，王母下瑶池，乐声齐众仙来庆喜。六合清，八辅美，九五龙飞，四海升平日。【喜春来】凤凰池暖风光丽，日月袍新扇影低，雕阑玉砌彩云飞，才万里，锦绣簇华夷。【满庭芳】皇封酒美，帘开紫雾，香喷金貌。望枫宸八拜丹墀同，衮龙衣垂抚无为。龙蛇动旌旗影里，燕雀高宫殿风微。道德天地，尧天舜日，看文武两班齐。【尾】祝吾皇万万年，镇家邦万万里。八方齐贺当今帝，稳坐盘龙亢金椅。","dynasty":"元代","title":"【中吕】粉蝶儿"}
{"author":"马致远","content":"春将暮，花渐无，春催得落花无数。春归时寂寞景物疏，武陵人恨春归去。一阵风，一阵雨，满城中落花飞絮。纱窗外蓦然闻杜宇，一声声唤回春去。云笼月，风弄铁，两般儿助人凄切。剔银灯欲将心事写，长吁气一声欲灭。磨龙墨，染兔毫，倩花笺欲传音耗。真写到半张却带草，叙寒温不知个颠倒。从别后，音信绝，薄情种害煞人也。逢一个见一个因话不说，不信你耳轮儿不热。从别后，音信杳，梦儿里也曾来到。问人知行到一万遭，不信你眼皮儿不跳。心间事，说与他，动不动早言两罢。罢字儿碜可可你道是耍，我心里怕那不怕。人初静，月正明，纱窗外玉梅斜映。梅花笑人休弄影，月沉时一般孤另。八千里，愁万缕，望不断野烟汀树。一会价上心来没是处，恨不得待跨鸾归去。研香汁，展素纸，蘸霜毫略传心事。和泪谨封断肠词，小书生再三传示。实心儿待，休做谎话儿猜，不信道为伊曾害，害时节有谁曾见来，瞒不过主腰胸带。江梅态，桃杏腮，娇滴滴海棠颜色。金莲肯分迭半折，瘦厌厌柳腰一捻。思今日，想去年，依旧绿杨庭院。桃花嫣然三月天，只不见去年人面。蝶慵戏，莺倦啼，方是困人天气。莫怪落花吹不起，珠帘外晚风无力。他心罢，咱便舍，空担着这场风月。一锅滚水冷定也，再撺红几时得热。相思病，怎地医？只除是有情人调理。相偎相抱诊脉息，不服药自然圆备。心窝儿兴，奶陇儿情，低低的啀声相应。舌尖抵着牙缝冷，半合儿使的成病。香罗带，玉镜台，对妆奁懒施眉黛。落红满阶愁似海，问东君\"故人安在\"？青纱帐，白象床，晚凉生月轮初上。谁家玉箫吹凤凰，教断肠人越添惆怅。如年夜，人乍别，角声寒玉梅惊谢。梦回酒醒灯尽也，对着冷清清半窗残月。蔷薇露，荷叶雨，菊花霜冷香庭户。梅梢月斜人影孤，恨薄情四时辜负。琴愁操，香倦烧，盼春来不知春到。日长也小窗前睡着，卖花声把人惊觉。因他害，染病疾，相识每劝咱是好意。相识若知咱就里，和相识也一般憔悴。","dynasty":"元代","title":"【双调】寿阳曲_春将暮，花"}
{"author":"马致远","content":"悟迷世事饱谙多，二十年漂泊生涯。天公放我平生假，剪裁冰雪，追陪风月，管领莺花。【归塞北】当日事，到此岂堪夸，气概自来诗酒客，风流平昔富豪家，两鬓与生华。【初问口】云雨行为，雷霆声价，怪名儿到处里喧驰的大。没期程，无时霎，不如一笔都勾罢。【怨别离】再不教魂梦反巫峡，莫燃香休剪发，柳户花门从潇洒，不再蹅，一任教人道情分寡。【擂鼓体】也不怕薄母放讶掐，谙知得性格儿从来织下，颠不剌的相知不绻他，被莽壮儿的哥哥截替了咱。【赚煞】休更道咱身边没撏剥，便有后半毛也不拔，活缋儿从他套共搨，沾泥絮怕甚狂风刮。唱道尘虑俱绝，兴来诗吟罢酒醒时茶。兀的不快活煞，乔公事心头再不罣。","dynasty":"元代","title":"【大石调】青杏子_悟迷世事饱"}
{"author":"马致远","content":"第一折(冲末扮马丹阳上，诗云)雪瓮冰齑满箸黄，沙瓶豆粥隔篱香。就中滋味无人识，傲杀羊羔乳酪浆。贫道祖居宁海莱阳人也。俗姓马，名从义，乃伏波将军马援之后。钱财过万倍之余，田宅有半州之盛。家传秘行，世积阴功。初蒙祖师点化，不得正道，把我魂魄摄归阴府，受鞭笞之苦。忽见祖师来救，化作天尊，令贫道似梦非梦，方觉死生之可惧也。因此遂弃其金珠，抛其眷属，身挂一瓢，顶分三髻。按天地人三才正道，正一髻受东华帝君指教，去其四罪，是人、我、是、非；右一髻受纯阳真人指教，去其四罪，是富、贵、名、利；左一髻受王祖师指教，去其四罪，是酒、色、财、气。方成大道，正授白云洞主，丹阳抱一无为普化真人阴符中道，人身难得，中土难逢。假是得生，正法难遇。贫道昨宵看见青气冲天，下照终南山甘河镇，半一方之地都化的不吃腥荤。你道为何？此人是屠户之家，他见我化的一方之地都吃了斋素，搅了他买卖，他必然来伤害我性命。他若来时，点化此人归于正道。(诗云)我与他阎王簿上除生互，紫府宫中立姓名。指开海角天涯路，引得迷人大道行。(下)(正末扮任屠同旦李氏上，云)自家终南山甘河镇人氏，姓任，是个操刀屠户。为我每日好吃那酒，人口顺都叫我任风子。颇有些家私，但见兄弟每生受的，我便借与他些钱物做本，并不要利息，因此上相识伴当每能将我厮敬。嫡亲的两口儿家属。浑家李氏，近新来生了一个小厮儿。今日是我生辰之日，又是孩儿满月，众兄弟送些礼物来。大嫂，你去安排酒食茶饭，等待兄弟每。这早晚敢待来也。(旦云)理会的。(众屠户上，云)俺都是甘河镇屠户。俺有一个哥哥是任屠，俺的本钱是他的。近新来不知是那里走的个师父来，头挽着三个丫髻，化的俺这一方之人尽都吃了斋素。俺屠行买卖都迟了，本钱消折。今日是任屠哥哥生辰之日，又是他孩儿满月，一来与哥哥做生日，二来问哥哥借些本钱。说话中间，可早来到了也。(众见正末科，云)哥哥，你兄弟来迟也。(正末云)恰才道罢，兄弟们早来了也。量任屠有何德能，动劳列位，请坐。(众云)哥哥请坐。(正末云)大嫂，将酒来。兄弟每慢慢饮一杯。(众云)俺兄弟每又无厚礼，倒来定害哥哥嫂嫂。(正末云)兄弟，一回相见一回老，能有几年做弟兄也呵。(唱)【仙吕】【点绛唇】朋友相怜，弟兄错见，任屠面。今日何缘，因贱降来宅院。【混江龙】俺屠家开宴，端的是肉如山岳酒如川。都是些吾兄我弟，等辈齐肩。直吃的月上化梢倾尽酒，风吹荷叶倒垂莲。客喧席上，酒到跟前；何曾摘厌，并不推言。一盏盏接入手，可都干干的咽。卖弄他掂斤播两，拨万论千。(众云)酒够了，俺吃不得了也。(正末云)众兄弟可早醉也。(唱)【油葫芦】你着那些扎手风乔人酒量浅，他吃不的一谜里瀽，他将那吃不了的牛肉着指头填。恰便似饿狼般撞入肥羊圈，乞儿般闹了悲田院。吃的来眼又睁，撑的来气又喘。都是些猪脖脐狗奶子乔亲眷，都坐满一圆圈。【天下乐】可正是画戟门排见醉仙。(带云)大嫂。(唱)则我这家缘，不少了你吃共穿，生下这魔合罗般好儿天可怜。花谢了花再开，月缺了月再圆。咱人老何曾再少年。(众云)你兄弟都折少本钱，问哥哥再借些钞做本钱。(正末云)大嫂，兄弟每无本钱呵，借与他些。(旦云)咱那里得那钱来，你好忒自专也。(正末唱)【那吒令】非任屠自专，大河里有船；相知每共言，囊橐里有钱。(旦云)俺那里有那钱来？(正末云)你这般恶叉白赖的！(唱)哎，这婆娘不贤，头直上有天。任屠非自夸，你亲曾见，做屠户的这些行院？【鹊踏枝】一个道少人钱，一个道缺盘缠。怕不待鼓脑争头，争奈他赤手空拳。俺这里谢天，葫芦提过遣，咱比他稍有些水陆庄田。(云)大嫂，去后面看些茶饭来。(旦云)理会的。(下)(正末云)我开了这箱子，取出些钱钞来，与你一家两锭做本钱。兄弟也，我去年借与你许多本钱，都那里去了？(众云)哥哥不知，去年借的本钱都折了。近新来不知那里走将一个先生来，化的这甘河镇一方之地都吃了斋素，因此上折了本钱。(正末唱)【寄生草】你道他都修善，不吃膻；你道是先生每闹了终南县，道士每住满全真院，庄家每闲看《神仙传》，姑姑每屯满七真堂，我道来摇车儿摆满三清殿。(众云)哥哥，似这等，人家都吃了斋，着咱屠户每怎生做买卖？(正末云)你休闹。可不道\"搅人买卖，如杀父母\"。如今那个敢杀那先生去？(众云)俺去！(正末云)你如今白厮打，赢的便杀那先生去。(众云)说的是，说的是！俺众人打你一个。(正末云)打将来！(做打科，众倒科)(正末云)你都近不的我。(唱)【金盏儿】一个拳来到眼跟前，轻躲过臂忙扇。一个被我搬的一似风车儿转。一个拳来先躲过，似放过一蚕椽。这一个明堂里可早叉翻背，这一个嘴缝上中直拳。这一个扑的腮揾土，这一个亨的脚朝天。(众云)哥哥，俺近不的你，是你去。(正末云)我去。(众云)虽然这等，还怕那先生有神通，你到那里小心在意者。(正末云)兄弟每，我明日五更前后，便去杀那先生。你放心者。(唱)【赚煞尾】想着我扑乳牛力气全，杀劣马心非善，但提起这泼性命，我可早身轻体健。俺两个若还厮撞见，不着那厮巧语花言。遮莫你驾云轩，平地升仙，将我这摘胆剜心手段展。须直赶到玉皇殿前，撞入那月宫里面，我把他死羊般拖下九重天。(下)(众云)哥哥醉一也。俺众人回家去来。(下)第二折(马丹阳上，云)贫道马丹阳。离了仙乡，来此终南县甘河镇，化一草庵居住。不够半年，将此一方的人都化的吃了斋素。果然这任屠杀生太众，性如烈火。如今要杀贫道，或白昼而来，或黑夜而至，可用俺神通秘法点化此人。俗说：\"能化一罗刹，莫度十乜斜\"。我教他眼前见些恶境头，然后点化此人。这早晚敢待来也。(正末同旦上，云)我昨日和众兄弟每打赌赛，今日杀那先生去。我昨日吃的酒多了些，今日宿酒未醒。我索杀那先生走一遭去。(唱)【正宫】【端正好】添酒力晚风凉，助杀气秋云暮，尚兀自脚趔趄醉眼模糊。他化的俺一方之地都食素，单则是俺这杀生的无缘度。(旦云)你这早晚往那里去？(正末云)我是杀那先生去。(唱)【滚绣球】你可也休怕怖，我心中不恍忽，常言道避着不做。(旦云)他是个出家人，和你往日无冤，近日无仇，你杀他怎的？(正末云)任大嫂，你莫不养着那先生来？(旦云)呸！你听是甚言语？(正末唱)你莫不和马丹阳是绾角儿妻夫？(旦云)我看你到那里怎的。(正末唱)我到那里一只手揪住系腰，一只手揝住道服，把那厮轻轻抬举，滴溜扑撺下街衢。我是个敲牛宰马任风子。(旦云)你休去，带累我也！(正末唱)带累你抱侄携男鲁义姑。我言语无虚。(旦云)我苦劝你，不听我言语！(正末唱)【倘秀才】你道是苦劝着不依你个妇女，那先生坏衣饭如杀父母。自古无毒不丈夫。(云)大嫂，咱那孩儿在那里？(旦云)孩儿在家睡哩。(正末唱)则那亲生子快啼哭，你与我觑去。(旦云)我好也要你家去，歹也要你家去！(正末云)大嫂，那先生和我往日无冤，近日无仇，我没来由杀他怎的？那庄里有几个头口儿，我则怕别的屠户赶了去，我只推杀那先生，其实赶头口去，你家去磨下刀，烧下汤，我便赶将头口来也。(旦云)哦，我可知道\"杀人偿命，欠债还钱\"。你这般说才是。我如今便去烧的汤热，磨得刀快，你早些儿来家。(下)(正末云)婆娘家性如水，我三两句话说的他回去了。我今去杀那先生去。可早来到也。我跳过这墙去。(唱)【滚绣球】我骗土墙腾的跳过来，转茅檐厌的行过去，退身在背阴黑处。(带云)兀的不有人来也。(唱)莫不是马丹阳有埋伏？我则见悄悄的有人言，原来是潇潇的风弄竹；晃的这月华明闪、云来云去，似人行竹影扶疏。原来这害丹阳刺客心头怕，杀劣马贼人胆底虚。使不着胆大心粗。(云)我自过去。(做见科)(丹阳云)任屠，你来了也。(正末背云)好奇怪，他怎生认的我？(回云)我来了也。(丹阳云)你来做甚么？(正末云)我来杀你哩。(丹阳云)我是个出家人，与你往日无冤，近日无仇，你如何来杀我？(正末云)我是个屠户之家，你化的一方之地都不吃荤腥，坏了俺屠行买卖，我因此来杀你。(丹阳云)你道我化的这一方之地都不吃荤腥，坏了你这买卖，因此来杀贫道。是我搅了你买卖。也罢也罢，贫道受死，你与我快性者。(正末云)你有甚么神通广大，使出来！(丹阳云)贫道那里有神通。(正末唱)【倘秀才】遮莫你摄伏下北极真武，便请下东华帝主，我道你敢是个南方左道术。便有甚缩地法，混天书，我与你个快取。(外扮神子仗剑上)(扳末科)(正末唱)【穷河西】我这里观绝了悠悠的五魂也无，原来这丹阳师父领着一个护身符。他不是跨鹤来，可怎生有这般翅羽？他把我当拦住，则我这泼性命向他跟前怎生过去？(神子杀正末科，下)(正末云)有杀人贼也！(丹阳云)任屠，你做甚么？(正末云)哎哟，有杀人贼也，还我头来！(丹阳云)你才要杀我，倒问我要头，你自摸你那头去。(正末云)师父，放任屠回家去罢。(丹阳云)你要去自去，谁当着你哩。(正末云)师父，我来时一条路，如今三条路，不知往那条路去？(丹阳云)你来处来，去处去，休迷了正道。(正末云)是是是，来处来，去处去。(做寻思科，云)父母生我，是来处来，我若死了，便去处去。他着我休迷了正道，这先生敢教我跟他出家去？罢罢罢，稽首，任屠情愿跟师父出家。(丹阳云)你要出家，你可是甚么善男善女？你恰才提短刀越墙而过，要杀我，如今可要跟我出家。你听者：(诗云)将你那娇妻幼子都休顾，便有玉海金山也不慕。一心唯想你生身何处来，我方才指与你条大道长生路。俺这神仙则许神仙做，你那凡夫则寻你凡夫去。(正末唱)【叨叨令】师父道\"神仙则许神仙做，凡夫则寻你凡夫去。\"爷娘枉说爷娘苦。(云)则是我那魔合罗孩儿，嗨，父母恩养尚且报不的，量他打甚么不紧。(唱)常言道\"儿孙自有儿孙福。\"(云)儿女是金枷玉锁，欢喜冤家。师父，稽首。(唱)任屠却省省得也么哥，却省省得也么哥，告师父指与我一条长生路。(丹阳云)任屠，你坚心要出家么？(正末云)情愿与师父做个徒弟。(丹阳云)任屠，你既要出家，抛弃了你那妻子，方可出家。(正末云)你徒弟既要出家，量他打甚么不紧，徒弟都舍了也。(丹阳云)你真个要出家，我与你十戒：一戒酒色财气，二戒人我是非，三戒因缘好恶，四戒忧愁思虑，五戒口慈心毒，六戒吞腥啖肉，七戒常怀不足，八戒徇己害人，九戒马劣猿颠，十戒怕死贪生。此十戒是万罪之缘，万恶之种。既要学道，必当戒之，将你俗衣都尽去了，身穿着道袍，腰系着杂彩绦，每日在菜园中修行办道。早晨打五百桶水，日中打五百桶水，天晚打五百桶水。缴辘轳，偎陇儿，拨畦儿，打勤劳，受辛苦。口诵《道德经》云：\"道可道，非常道；名可名，非常名。\"(诗云)你那气无强弱志为先，努力须当莫换肩。离得这番凡境界，着你生身别上一重天。(正末云)师父着我早晨打五百桶水，午间打五百桶水，晚夕打五百桶水，一日一千五百桶水。量这眼小井，却不打的干了那。(唱)【三煞】从今后栽下这五株绿柳侵门户，种下这三径黄花近草庐。学师父伏虎降龙，跨鸾乘凤，谁待要宰马敲牛，杀狗屠驴。谢师父救了我这蠢蠢之物，泛泛之才，落落之徒。虽然愚鲁，从小里看过文书。【二煞】高山流水知音许，古木苍烟入画图。学列子乘风，子房归道，陶令休官，范蠡归湖。虽然是平日凡胎，一旦修真，无甚功夫。撇下这砧刀什物，情取那轻卷药葫芦。【煞尾】再谁想泥猪疥狗生涯苦，玉免金乌死限拘。修无量乐有余，朱顶鹤献花鹿；唳野猿啸风虎，云满窗月满户；花满蹊酒满壶，风满帘香满炉。看读玄元《道德》书，习学清虚庄、列术。小小茅庵是可居，春夏秋冬总不殊。春景园林赏花木，夏日山间避炎屠。秋天篱边玩松菊，冬雪檐前看梅竹。皓月清风为伴侣，酒又不饮色又无，财又不贪气不出。我准备麻绳拽辘轳，提挈荆筐担粪土。锄了田苗，种了菜蔬。老做庄稼小做屠。(带云)我兀的到这中年，做你一个徒弟。(唱)哎，师父，我可也打的你那勤劳受的你那苦。(下)(丹阳云)且喜任屠仙胎可在，便要出家。看他修行如何，再传秘法，点化他成仙了道。(词云)任屠，不是我故意的磨灭经年，也只为修仙事全要精专。待他时有一日功成行满，才许你离尘世证果朝元。(下)第三折(旦上，云)妾身任屠浑家是也。自从那日任屠吃了几杯酒，被他众人撺掇着打赌赛，杀那先生去了，至今不见来家。则怕他落在人彀中。又听的说他出了家。我如今锁了门，抱着孩儿去小叔叔家问一声。早来到也。小叔叔开门来！(小叔上，云)谁叫门哩？我开开这门。呀？嫂嫂你那里去来？(旦云)小叔叔，自从你哥哥任屠杀那先生去了，至今不见回来。(小叔云)俺哥哥往那里去了？(旦云)听的说道跟着那先生出家去了。我如今抱着孩儿，不问那里，寻将他去。(小叔云)我和嫂嫂寻俺哥哥去来。(同下)(丹阳上，云)贫道马丹阳。自从任屠跟我出家，可早数日光景了。今日任屠的魔头至也，我且看他如何发付那。(正末挑荆筐上，云)\"道可道，非常道；名可名，非常名。\"(做放下担子科，云)自从跟着师父出家，打水浇畦，口里念\"道可道，非常道；名可名，非常名\"，脱离了酒色财气，人我是非，倒大来好幽哉快活也呵！(唱)【中吕】【粉蝶儿】每日在园内修持，裁排下久长活计。若不是我参透玄机，则这利名场、风波海，虚耽了一世。吃的是淡饭黄虀，淡则淡淡中有味。【醉春风】石鼎内烹茶芽，瓦瓶中添净水。听得一声鸡叫五更初，我又索起、起。识破这眨眼流光，迅指急景，转头浮世。(小叔同旦上，云)嫂嫂，敢在这个菜园儿里。(旦做见正末科，云)兀的不是任屠！好也，你怎生这般模样！(正末云)稽首，你寻我做甚么？(唱)【红绣鞋】我自撇下酒色财气，谁曾离茶药琴棋。(旦云)你住这里做甚么营生？(正末唱)听杜鹃一声声叫道不如归。（旦云）你莫不云阆苑瑶池来？（正末唱)又不曾赴瑶池。(旦云)你可在那里？(正末唱)止不过在终南山色里。(小叔云)哥哥，你想起甚么来，真个在这里？(旦云)任屠，你在这里做甚么？咱家去来。(正末云)大嫂，我如今不比往日了。(唱)【石榴花】每日把辘轳绳直缴到众星稀，我可甚爱日月夜眠迟。则我在这春里夏里秋里冬里受驱驰。(旦云)你可休后悔。(正末唱)更怕甚后悔，又无人把我央及。(旦云)早是我哩，若是别人家妇人呵，怎了。(正末唱)哎，你个婆娘妇女夸贤会，直寻到这搭儿田地。想当日范杞良在长城内，干迤逗的个孟姜女送寒衣。【半鹌鹑】又不比那万水千山。(旦云)我从来三从四德。(正末云)着别人说波。(唱)卖弄他三从四德。(旦云)任屠，你撇下娇妻幼子、家缘家计，跟着那先生出家，几时能够做神仙？我好也要你去，歹也要你去！(正末云)这波娘好是无礼也。你不家去，我敢打你！(唱)我这里便扬起我这拳头。(旦挨正末科，云)你打你打，可又不敢打我。(正末唱)他那揣与我个面皮。(带云)稽首。(唱)常言道今世饶人不算痴，咱两个原是善知识。(旦云)任屠，咱家去来。(正末唱)世来到林下山间，再休想星前月底。(旦云)任屠，可不道夫唱妇随，夫荣妻贵哩。(正末唱)【上小楼】你道是夫唱妇随，夫荣妻贵；我从那早起晚息，掘菜挑虀，打水浇洼。(旦云)你若不家去，我就在这里觅个死处。(正末唱)你待要向这里，撒滞殢。寻个自缢。(带云)不中。(唱)赤紧的菜园中撧葱般人脆。(旦云)我和你一同家去来。(小叔云)哥哥，依着嫂嫂，我每家去来。(正末唱)【幺篇】往常时你劝我，今日个我劝你。那时昧己瞒心，劈两分星，细切薄批。(小叔云)自从哥哥来了，俺这买卖都折了本也。(正末唱)你道是这几日，做屠的伤折了本利。(带云)兄弟，咱宰了一个牲口儿，与他个快性儿。要往人口里过度的茶饭，打当的干净。可不道个\"谨行俭用，十年不富，天之命也。\"任屠也，你出了家也。(唱)你管他甚么猪肥羊贵。(旦云)你在家里，则是宰的几个牲口儿，谁敢劳动着你挑着这等重担子，受这等苦楚。(正末唱)【满庭芳】这担儿便轻如恁的，你道我担荆筐受苦，比你那担火院便宜。(带云)担着这的呵，(唱)止不过两头来往搬兴废，不强似你耽是耽非。(旦云)你敢待学张子房从赤松子修仙学道那？(正末唱)我虽不似张子房休官弃职，我待学陶渊明归去来兮。咱两个都休罪，我和你便今番厮离。(旦云)你着我那里去那？(正末云)由你波。(唱)遮莫你做张郎妇李郎妻。(旦云)你不家去呵，与你个倒断。你休了我者。(小叔云)说的是。哥哥，你若休了嫂嫂，我就收了罢。(正末云)你要休书，等我问师父去。(旦云)你当初娶我时，可不曾问师父。(小叔云)也罢，就着师父与我做个媒人。(正末见丹阳科，云)师父，俺浑家问你徒弟要休书。我休呵好，不休呵好？借问师父纸墨笔砚。(丹阳云)你媳妇问你要休书，怎么与你将经纸写休我这纸笔是写《黄庭》、《道德经》的，怎么与你将经纸写休书？从那里起你那一念？妻是你的谁，谁是你的妻？休呵在的你，不休不在你。(正末云)师父说休呵便在我，不休呵不在我。罢罢罢，我知道了也，师父则是教我休了的是。(唱)【普天乐】我世跳出虎狼丛，拜辞了鸳鸯会。(云)我要写又无纸。(旦云)我这里有手帕。(正末唱)这手帕中做布捻，好做铺尺，菜园中无纸笔，将手帕铺在田地，就着这水渠中，插手在青泥内，打与你个泥手模，便当休离。咱两个恩断义绝，花残月缺，再谁恋锦帐罗帏。(旦扯正末云)任屠，你好下的也！(正末云)你休烦恼，听我说与你。(唱)【耍孩儿】想咱人生在六合乾坤内，活到七十岁有几？人身幻化比芳菲，人愁老花怕春归。人贫人富无多限，花落花开有几日？则是这三寸元阳气，贯串着凡胎浊骨，使作着肉眼愚眉。【二煞】一来我女色再不贪，二来香醪再不吃，堆金积玉成何济！人生一世心都爱，谁为三般事不迷？世跳出红尘内，我则寻泛游槎天浪，下烂斧柯仙棋。【三煞】我则要仙鹤出入随，谁恋你香腮左右偎，你那绣衾不如我这粗绸被。我闲弹夜月琴三弄，谁待细看春风玉一围。咱两个发连理，你爱的是百年姻眷，我怕的是六道轮回。(旦云)任屠，你好下的也！(正末云)你回去了罢。(唱)【四煞】我则见匆匆月出东，厌厌日落西，秋鸿春燕相催逼。(小叔云)哥哥，你看这花朵儿浑家，怎生割舍的出了家？(正末唱)玉天仙妻儿你是你。(旦云)任屠，你看这孩儿。(正末唱)将来魔合罗孩儿，(做摔科)知他谁是谁。(旦哭云)任屠，你怎么把孩儿摔杀了！(正末唱)我见他揾不住腮边泪，休想他水泡般性命，顾不的你花朵似容仪。（旦云）你休了我罢，怎生把孩儿摔死了？我儿也！(正末唱)【五煞】由你待叫吖吖叫到明，哭啼啼哭到黑，打悲歌休想我有还俗意。(旦云)任屠，咱家去罢。(正末唱)哎，你个绿豆皮儿姐姐疾忙退。(小叔云)哥哥，跟俺嫂嫂家去罢。(正末唱)哎，你个无梁桶的哥哥枉了提。休则管闲淘气，絮的你口困，休想我心回。【煞尾】由你死共死活共活，我二则二一则一。我休了娇妻，摔杀幼子，你便是我亲兄弟，跳出俺那七代仙灵将我来劝不得！(下)(旦云)小叔叔，任屠不肯回家去，把孩儿又摔杀了，可怎生了也？(小叔云)真个苦恼。你不还俗便罢，又将孩儿摔死了，这般下的。嫂嫂，你如今真个不好过日子，不如跟着我一同回去住罢。(同下)(丹阳云)此人省悟了。菜园中摔死了幼子，休弃了娇妻，功行将至。再教他见妻子恶姻缘，然后引度他归于正道，未为迟也。(下)第四折(正末上，云)自从跟着师父出家，在这菜园里打勤劳，修行办道，可早十年光景也。(唱)。【双调】【新水令】我虽不曾倒骑鹤背上青霄，今日个任风子积功成道。编四围竹寨篱，盖一座草团瓢。近着这野水溪桥，再不听红尘中是非闹。【驻马听】散诞逍遥，虽不曾阆苑仙家采瑞草，又无甚忧愁烦恼，海山银阙赴蟠桃。新种下黄花三径有谁浇，白云满地无人扫。人道我归去早，春花秋月何时了。(六贼上，云)奉师父法旨，魔障任屠走一遭去。可早来到也。任屠开门来！(正末唱)【川拨棹】那里这般有贼盗，庵门前谁闹吵？俺这里松柏周遭，山川围着；疏竹潇潇，落叶飘飘。有人来到，言语低高，则道是鹤鸣九皋。开开门观觑了，山庵中静悄悄。(六贼云)任屠，我问你要些金珠财宝。(正末云)俺出家人那里得金珠财宝？(六贼云)兀的不是。(正末云)敢是俺师父的，你要将去。(六贼云)我问你要那猿。(正末云)俺出家人那里得那猿来？(六贼云)兀的不是。(正末云)敢是俺师父的，你要将去。(六贼云)我问你要那马。(正末云)我出家人那里得那马来？(六贼云)兀的不是。(正末云)敢是俺师父的，你要将去。(唱)【雁儿落】我只道人不知鬼不觉，却原来你空叫咱空闹。(带云)金珠财宝都将的去，师父来问，我说些甚么？哥哥，你姓甚名谁？(六贼云)我名可名，无姓名。(正末唱)你道是名可名无姓名。(带云)俺出家的东西你将的去。(唱)可正是道可道非常道。(六贼云)任屠，你怎生骂我？(做揪住科)(正末唱)【得胜令】呀，走将来揪住吕公绦。(六贼推倒正末科)(正末唱)哎哟，险跌破许由瓢。鹤泣霜天表，猿啼夜月高，他将那骏马牵着。(带云)那马嘶喊咆哮，回头有顾主之心。(唱)可正是马有垂缰报。(带云)稽首。(唱)把性命相饶，怎生教人无刎颈交。(六贼下)(俫儿上，云)自家是任屠的孩儿。十年前在菜园中摔杀了，我如今问他索命走一遭去。任屠开门来！(正末云)又是谁叫门？我开开这门。小哥哥，做甚么？(俫云)我问你要件东西。(正末云)你要甚么那？(俫云)我要你那绦儿。(正末云)你半的去了，我可系甚么那？(俫云)你不与我，我就杀了你！(正末云)你要将的去。(俫云)我再问你要件东西。(正末云)你又要甚么那？(俫云)我要你那领袍。(正末云)你将的去了，我可穿甚么那？(俫云)你不与我，我就杀了你！(正末云)你要呵，将的去。(俫云)我再问你要件东西。(正末云)你又要甚么那？(俫云)我问你要那颗头。(正末云)哥哥也，连着筋哩。哥也，我和你有甚么仇？(俫云)你记的十年前菜园中摔死了我，今日偿我命来，快将头来！(正末唱)【川拨棹】吓的我五魂消，怎提防笑里刀。他待显耀雄豪，乱下风雹。天也，我几时能够金蝉脱壳？可不道家有老敬老、有小敬小？(俫云)将头来。(正末唱)【七兄弟】我这里劝着、道着，他不采分毫，别人的首级他强要。他小心儿不肯自量度，可不道\"君子不夺人之好\"。(俫云)将头来！(正末唱)【梅花酒】你敢忍不的也，我敢显躁暴。我揝住你那头梢，我敢烂臜臜打碎你脑，我敢各支支撧折你腰。(俫云)你撧波。(正末云)稽首。(唱)师父道且忍着。我又不曾宴蟠桃，又不曾炼丹药，不死呵几时了。【收江南】呀，我则索咬着牙，又吃你这杀人刀。(俫杀正末科)(下)(正末云)有杀人贼也！(丹阳上，云)任屠，你省也吗？(正末唱)原来是马丹阳使的这圈套，险把个泼残生倾在小儿曹。师父又撞着，我则索终朝每日打勤劳。(丹阳云)任屠，你见了么？那六个人是你身边六贼，那小孩儿是你菜园中摔死的小的。今日见了酒、色、财、气，人、我、是、非，你今日功成行满。你听着。(诗云)为你有终始，救你无生死。贫道马丹阳，三度任风子。(众仙各执乐器迎科)(正末唱)【尾】众神仙都来到，把任屠摄赴蓬莱岛。今日个得道成仙，到大来无是无非快活到老。(并下)","dynasty":"元代","title":"杂剧·马丹阳三度任风子"}
{"author":"马致远","content":"世途人易老，幻化自空闹。蜂衙蚁阵黄粮觉，人间归去好。【锦上花】选甚谁低谁高，谁强谁弱。则不如开放柴扉，打下浊醪。山展屏风，列一周遭，花不知名，分外娇。【幺】磁鸥喜潋艳，听水任低高，偃仰在藤床上，醉魂漂渺。啼鸟惊回，叽叽淘淘；窗外三竿，红日未高。【清江引】都想着吃登登马头前挑着照道，闹炒炒昏鸦噪，点点铜壶催，氵急氵急残星落，立在紫微垣天未晓。【碧玉箫】便有敕牒官诰，则是银汉鹊成桥，便有钞堆金窑，似梁间燕营巢。为甚石崇睡不着，陈抟常睡着，被那转世宝，隔断长生道。恁若肯抄，摆着手先亚以。【歇指煞】千钟苟窃人之好，一瓢知足天之道，有那等愚浊尽教，尽教向愚海内钻、红尘中聚、白身里跳。争如俺拂袖归，掀髯笑。恁头见三径边渊明醉倒，怕不恁北阙利名多，我道俺东篱下是非少。","dynasty":"元代","title":"【双调】乔牌儿_世途人易老"}
{"author":"马致远","content":"夜来西风里，九天鹏鹗飞。困煞中原一布衣。悲，故人知未知？登楼意，恨无上天梯！","dynasty":"元代","tags":"吊古伤今，感慨，愤懑","title":"金字经·夜来西风里"}
{"author":"马致远","content":"人初静，月正明。纱窗外玉梅斜映。梅花笑人偏弄影，月沉时一般孤零。","dynasty":"元代","tags":"月亮，写花，抒情，孤寂","title":"落梅风·人初静"}
{"author":"马致远","content":"送客时，秋江冷。商女琵琶断肠声。可知道司马和愁听。月又明，酒又酲，客乍醒。","dynasty":"元代","tags":"怀古，历史，抒情","title":"四块玉·浔阳江"}
{"author":"马致远","content":"睡海棠，春将晚。恨不得明皇掌中看。霓裳便是中原乱。不因这玉环，引起那禄山，怎知蜀道难！","dynasty":"元代","tags":"怀古，历史，感慨","title":"四块玉·马嵬坡"}
{"author":"马致远","content":"担挑山头月，斧磨石上苔。且做樵夫隐去来。柴，买臣安在哉？空岩外，老了栋梁材。","dynasty":"元代","tags":"写人，抒怀，怀才不遇，壮志未酬，苦闷","title":"金字经·樵隐"}
{"author":"马致远","content":"布衣中，问英雄。王图霸业成何用！禾黍高低六代宫，楸梧远近千官冢。一场恶梦。","dynasty":"元代","tags":"怀古，追忆，历史，感慨","title":"拨不断·布衣中"}
{"author":"马致远","content":"春风骄马五陵儿，暖日西湖三月时，管弦触水莺花市。不知音不到此，宜歌宜酒宜诗。山过雨颦眉黛，柳拖烟堆鬓丝，可喜杀睡足的西施。","dynasty":"元代","tags":"西湖，写景","title":"水仙子·春风骄马五陵儿"}
{"author":"马致远","content":"蔷薇露，荷叶雨，菊花霜冷香庭户。梅梢月斜人影孤，恨薄情四时辜负。","dynasty":"元代","title":"落梅风·蔷薇露"}
{"author":"马致远","content":"心间事，说与他。动不动早言两罢。罢字儿碜可可你道是耍，我心里怕那不怕？","dynasty":"元代","tags":"爱情，抒怀","title":"落梅风·心间事"}
{"author":"马致远","content":"题西湖四时湖水镜无瑕，布江山自然如画。雄宴赏，聚奢华。人不奢华，山景本无价。【庆东原】暖日宜乘轿，春风堪信马，恰寒食有二百处秋千架。向人娇杏花，扑人衣柳花，迎人笑桃花。来往画船游，招飐青旗挂。【枣乡词】纳凉时，波涨沙，满湖香芰荷蒹葭。莹玉杯，青玉斝，恁般楼台正宜夏，都输他沉李浮瓜。【挂玉钩】曲岸经霜落叶滑，谁道是秋潇洒。最好西湖卖酒家，黄菊绽东篱下。自立冬，将残腊，雪片似江梅，血点般山茶。【石竹子】锦绣钱塘富贵家，簪缨画戟官宦衙。百岁能欢几时价，可惜韶华过了他。【山石榴】橹摇摇，声嗟呀，每华一梦天来大，风物逐人化。虚名争甚那？孤舟驾，功名已在渔樵话，更饮三杯罢。【醉娘子】真个醉也么沙，真个醉也么沙。笑指南峰，却道西楼，真个醉也么沙。【一锭银】欲赋终焉力不加，囊箧更俱乏。自赛了儿婚女嫁，却归来林下。【驸马还朝】想象间神仙宫类馆娃，俯仰间飞来峰胜巫峡。葛仙翁郭璞家，几点林樱似丹砂。【胡十八】云外塔，日边霞，桥上客，树头鸦，水亭山阁日西斜。哎，老子，醉么？宜阆苑泛浮槎。【阿纳忽】山上栽桑麻，湖内寻生涯，枕头上鼓吹鸣蛙，江上听甚琵琶。【尾】渔村偏喜多鹅鸭，柴门一任绝车马。竹引山泉，鼎试雷芽。但得孤山寻梅处，苫间草夏，有林和靖是邻家，喝口水西湖上快活煞。","dynasty":"元代","title":"【双调】新水令_题西湖四时"}
{"author":"马致远","content":"枯藤老树昏鸦，小桥流水人家。古道西风瘦马，夕阳西下，断肠人在天涯。","dynasty":"元代","title":"天净沙秋思"}
{"author":"马致远","content":"酒杯深，故人心，相逢且莫推辞饮。君若歌时我慢斟，屈原清死由他恁。醉和醒争甚？","dynasty":"元代","tags":"饮酒，抒情","title":"拨不断·酒杯深"}
{"author":"马致远","content":"和卢疏斋《西湖》春风骄马五陵儿，暖日西湖三月时，管弦触水莺花市。不知音不到此，宜歌宜酒宜诗。山过雨颦眉黛，柳拖烟堆鬓丝。可喜杀睡足的西施。采莲湖上画船儿，垂钓滩头白鹭鸶。雨中楼阁烟中寺，笑王维作画师。蓬莱倒影参差。薰风来至，荷香净时。清洁煞避暑的西施。金卮满劝莫推辞，已是黄柑紫蟹时。鸳鸯不管心事，便白头湖上死。爱园林一抹胭脂，霜落在丹枫上，水飘着红叶儿。风流煞带酒的西施。人家篱落酒旗儿，雪压寒梅老树枝。吟诗未稳推敲字，为西湖捻断髭，恨东坡对雪无诗。休道是苏学士，韩退之，难装煞傅粉的西施。","dynasty":"元代","title":"【双调】湘妃怨_和卢疏斋《"}
{"author":"马致远","content":"天台路采药童，乘鸾客，怨感刘郎下天台。春风再到人何在？桃花又不见开。命薄的穷秀才，谁教你回去来！紫芝路雁北飞，人北望，抛闪煞明妃也汉君王。小单于把盏呀剌剌唱。青草畔有收酪牛，黑河边有扇尾羊，他只是思故乡。浔阳江送客时，秋江冷，商女琵琶断肠声。可知道司马和愁听。月又明，酒又酲，客乍醒。马嵬坡睡海棠，春将晚，恨不得明皇掌中看。《霓裳》便是中原患。不因这玉环，引起那禄山，怎知蜀道难！凤凰坡百尺台，堆黄壤，弄玉吹箫送萧郎。送萧郎共上青霄上。到如今国已亡，想当初事可伤，再几时有凤凰？蓝桥驿玉杵闲，玄霜尽，何敢蓝桥望行云？裴航自有神仙分。原是个窃玉人，做了个赏月人，成就了折桂人。洞庭湖画不成，西施女，他本倾城却倾吴。高哉范蠡乘舟去。那里是泛五湖？若纶竿不钓鱼，便索他学楚大夫。临邛市美貌才，名家子，自驾着个私奔坐车儿。汉相如便做文章士。爱他那一操儿琴，共他那两句儿诗，也有改嫁时。巫山庙暮雨迎，朝云送，暮雨朝云去无踪。襄王谩说阳台梦。云来也是空，雨来也是空，怎捱十二峰。海神庙彩扇歌，青楼饮，自是知音惜知音。桂英你怨王魁甚？但见一个傅粉郎，早救了买笑金，知他是谁负心？","dynasty":"元代","title":"【南吕】四块玉_天台路采药"}
{"author":"马致远","content":"思情天涯自他为去客，黄犬信音乖。日日凌波袜冷，湿透青苔。向东风不倚朱扉，傍斜阳也立闲阶，扑通地石沉大海，人更在青山外。倦题宫叶字，羞见海棠开。【幺】春光有钱容易买，秋景最伤杯。他便似无根蓬草，任飘零不厌尘埃。假饶是线断风笋，落谁家也要个明白。近来自知浮世窄，少负他惹多苦债，别离期限数，占卜卦钱排。【金菊香】敢投了招婿相公宅，多就了除名烟月牌，迷留没乱处猜。柳叶眉儿好，等你过章台。【浪来里】更漏永，怎地捱？砧声才住角声哀。有灯光恨杀无月色，是何相待？姮娥影占了看书斋。【尾】听夜雨无情，哨纱窗紧慢有三千解，韵欺蛩入耳，点共泪盈腮。疏竹响，晚风筛。刬地将芭蕉叶儿摆。意中人何在？猛随风雨上心来！","dynasty":"元代","title":"【商调】集贤宾"}
{"author":"马致远","content":"借马近来时买得匹蒲梢骑，气命儿般看承爱惜。逐宵上草料数十番，喂饲得漂息胖肥。但有些秽污却早忙刷洗，微有些辛勤便下骑。有那等无知辈，出言要借，对面难推。【七煞】懒设设牵下槽，意迟迟背后随，气忿忿懒把鞍来鞴。我沉吟了半晌语不语，不晓事颓人知不知？他又不是不精细，道不是\"他人弓莫挽，他人马休骑。\"【六】不骑呵西棚下凉处拴，骑时节拣地皮平处骑。将青青嫩草频频的喂。歇时节肚带松松放，怕坐的困尻包儿款款移。勤觑着鞍和辔，牢踏着宝镫，前口儿休提。【五】饥时节喂些草，渴时节饮些水。着皮肤休使麄毡屈，三山骨休使鞭来打，砖瓦上休教稳着蹄。有口话你明明的记：饱时休走，饮了休驰。【四】抛粪时教干处抛，尿绰时教净处尿，拴时节拣个牢固桩橛上系。路途上休要踏砖块，过水处不教溅起泥。这马知人文，似云长赤兔，如益德乌骓。【三】有汗时休去檐下拴，渲时休教侵着颓，软煮料草铡底细。上坡时款把身来耸，下坡时休教走得疾。休道人忒寒碎，休教鞭飏着马眼，休教鞭擦损毛衣。【二】不借时恶了弟兄，不借时反了面皮。马儿行嘱咐叮咛记：鞍心马户将伊打，刷子去刀莫作疑。则叹的一声长吁气，哀哀怨怨，切切悲悲。【一】早晨间借与他，日平西盼望你，倚门专等家内。柔肠寸寸因他断，侧耳频频听你嘶。道一声\"好去\"，早两泪双垂。【尾】没道理没道理，忒下的忒下的。恰才说来的话君专记，一口气不违借与了你。","dynasty":"元代","title":"【般涉调】耍孩儿_借马近来时"}
{"author":"马致远","content":"酒病花愁何日彻，劣冤家省可里随斜。见气顺的心疼，脾和的眼热，休没前程外人行言说。【幺】但有半米儿亏伊天觑者，图个甚意断恩绝。你既不弃旧怜新，休想我等闲心趄，合受这场抛撇。【鸳鸯煞】据他有魂灵宜赛多情社，俺心合受这相思业。牵惹情杯，愁恨千叠，唱道但得半米儿有担擎底九千纸教天赦。怕有半米儿心别，教不出的房门化做血。","dynasty":"元代","title":"【双调】夜行船_酒病花愁何"}
{"author":"马致远","content":"长江风送客冯客苏卿先配成，愁杀风流双县令。扑簌簌泪如倾，凄凉愁损，相伴着短檠灯。【幺】愁恨厌厌魂梦惊，两处相思一样情。风送片帆轻，天涯隐隐，船去似驭云行。【赚煞】碧波清，江天静，既解缆如何住程？灭烛掀帘风越紧，转回头又到山城。过沙汀，烟水澄澄，千里洪波良夜永。蛾眉月明，恰才风定，猛抬头观见豫章城。孤馆雨留人鞍马区区山路遥，月暗星稀天欲晓，云气布荒郊。前途店少，仅此避风雹。【幺】客舍骎骎过几朝，雨哨纱窗魂欲消。离故国路途遥。柴门静悄，无意饮香醪。【赚煞】听林间，寒鸦噪，野店江村未晓。风刮得关山叶乱飘，料前村冷落渔樵。闷无聊，心内如烧，昏惨惨孤灯不住挑。浓云渐消，月明斜照，送清香梅绽灞陵桥。掬水月在手古镜当天秋正磨，玉露瀼瀼寒渐多，星斗灿银河。泉澄潦尽，仙桂影婆娑。【幺】不觉楼头二鼓过，慢撒金莲鸣玉珂。离香阁近花科，丫环唤我，渴睡也去来呵。【赚煞】紧相催，闲笃磨，快道与茶茶嬷嬷。宝鉴妆奁准备着，就这月华明乘兴梳裹，喜无那，非是咱风魔，伸玉指盆池内蘸绿波。刚绰起半撮，小梅香也歇和，分明掌上见嫦娥。弄花香满衣丽日迟迟帘影筛，燕子来时花正开。闲绣阁冷妆台，兜鞋信步，后园里遣闷怀。【幺】万紫千红娇弄色，娇态难禁风力摆。时乱点尘埃，见秋千挂起，芳草上层阶。【赚煞】猛观绝，宜簪带，行不顾香泥绿苔。晓露未晞移绣鞋，爱寻香频把身挨。喜盈腮，折得向怀揣，就手内游蜂斗争采，不离人左侧。风流可爱，贴春衫又引得个粉蝶儿来。","dynasty":"元代","title":"【仙吕】赏花时_长江风送客"}
{"author":"马致远","content":"叹世两鬓皤，中年过，图甚区区苦张罗？人间庞辱都参破。种春风二顷田，远红尘千丈波动，倒大来闲快活。子孝顺，妻贤惠，使碎心机为他谁？到头来难免无常日。争名利，夺富贵，都是痴。带野花，携村酒，烦恼如何到心头。谁能跃马常食肉？二顷田，一具牛，饱后休。佐国心，拿云手，命里无时莫刚求。随时过遣休生受。几叶绵，一片绸，暖后休。带月行，披星走，孤馆寒食故乡秋。妻儿胖了咱消瘦。枕上忧，马上愁，死后休。白玉堆，黄金垛，一日无常果如何？良辰媚景休空过。琉璃钟琥珀浓，细腰舞皓齿歌，倒大来闲快活。风内灯，石中火，从结灵胎便南柯，福田休种儿孙祸。结三生清净缘，住一区安乐窝，到大来闲快活。月满轮，花成朵，信马携仆到鸣珂，选一间岩嵌房儿坐，浅斟着金曲卮，低讴着白雪歌，倒大来闲快活。甑有尘，门无锁，人海从教斗张罗。共诗朋闲访相酬和，尽场儿吃闷酒，即席间发淡科，倒大来闲快活。","dynasty":"元代","title":"【南吕】四块玉_叹世两鬓皤"}
{"author":"马致远","content":"第一折(冲末扮赵大舍引净扮郑恩上，诗云)志量恢弘纳百川，邀游四海结英贤。夜来剑气冲牛斗，犹是男儿未遇年。自家赵玄郎是也。祖居洛阳夹马营人氏。父乃洪殷，为殿前点检指挥使。某生时异香三月不绝，人皆呼为香孩儿。某生来颇有奇志，幼年间略读诗书，兼持枪棒，逢场作戏，遇博争雄。每纵酒，路见不平，拔刀相助，颇生事端。因避难远游关之东西、河之南北，也结识了许多未遇的英雄。这个汉子乃是我义弟郑恩，表字子明。此人虽是性子恶劣，倒也有些慷慨粗直。某与他患难相同，功名共保。不知这运几时来到，我不免和兄弟向竹桥边寻一个卖卦先生买一卦，可不是好也！(问郑恩科，云)兄弟，我与你到竹桥边走一会何如？(郑恩云)哥哥待要上天，我就随着上天；哥哥待要探海，我就随着探海。任哥哥那里去，兄弟愿随鞭镫。(赵云)既然如此，我和你竹桥边去来。(下)(正末道扮陈抟上，诗云)术有神功道已仙，闲来卖卦竹桥边。吾徒不是贪财客，欲与人间结福缘。贫道姓陈名抟字图南的便是，能识阴阳妙理，兼通遁甲神书。因见五代间世路干戈，生民涂炭，朝梁暮晋，天下纷纷，隐居太华山中，以观时变。这几日于山顶上观见中原地分旺气非常，当有真命治世。贫道因下山到这汴梁竹桥边，开个卦肆指迷，看有甚人到来。(唱)【仙吕】【点绛唇】定知死生，指迷归正，皆神应。蓍插方瓶，香繻雷文鼎。【混江龙】开坛讲命，六爻搜尽鬼神惊。传圣人清高道业，指君子暗昧前程。袍袖拂开八卦图，掌中躔度一天星。也不论冠婚宅葬，也不论出入经营，但有那辨荣枯问吉凶，买卦的心尊敬，我也则全凭圣典，不顺人情。(赵同郑上，云)兀的那壁有个卖卦先生，咱且听他说些甚的。(正末唱)【油葫芦】古圣传留周易经，有几人能穷究的精？诵读如坐井，不能明。(带云)这易呵，(唱)伏羲以上无人定，仲尼之下无人省。俺下的数又真，传的课又灵。待要避凶趋吉知天命，试来帘下问君平。(赵云)兄弟，好个先生也！(郑恩云)哥哥怎见的？(赵云)中消数言之间，包罗古今上下，参透阴阳表里。(郑恩云)是好先生也！咱再听他说一会者。(正末唱)【天下乐】凭着八字从头断一生，叮咛、不教差半星。论旺气，相死囚，凭五行。似这般暗夺鬼神机，豫知天地情，堪教高士听。(赵云)这么一个先生，无有人识他。咱过去买卦去来。(与末相见科)(赵云)有劳先生，将我两人贱造看一看(正末作失惊科)(唱)【醉中天】我等你呵，似投吴文整；你寻我呵，似觅吕先生。教我空踏断草鞋双带鞓，你君臣每原来在这搭儿相随定。这五代史里胡厮杀，不曾住程，休则管埋名隐姓，却教谁救那苦恹恹天下生灵？(赵云)这是区区的八字，先生仔细看一看，莫要容情。(正末算科)(唱)【后庭花】这命干是丙丁戊己庚，乾元亨利贞。正是一字连珠格，三重坐禄星。你休道俺不着情，不应后我敢罚银十锭，未酬劳先早陪了几瓶。(赵云)先生向后推一推，看我流年大运如何？(正末唱)【金盏儿】到这戌字上呵，水形成火长生，避垂龙大小运今年并：后交的丙辰一运大峥嵘。日犯空亡为将相，时逢禄马作公卿。你是南方赤帝子，上应北极紫微星。(公)请二公到僻静酒肆中闲叙数句。(赵云)先生有请。(正末云)二公先行。(入肆作接驾科，云)早知陛下到来，只合远接；接待不着，勿令见罪。(赵扯末云)先生，休的呼皇道寡，倘有人知，反速罪戾。(正末云)贫道阅人多矣，平生未见此命，他日必为太平天子也。(唱)【后庭花】黄河一旦清，东方日已明。有兴处饮醁醑千钟醉，没人处倒山呼万岁声。贫道呵，索是失逢迎。遇着这开基真命，拚今朝醉不醒。(赵云)先生，实不相瞒，区区见五代之乱，天下涂炭极矣。常有拨乱反治之志，奈无寸土为阶。倘皇天不没此心，成的些小基业，不知天下形势何处为可守，何处为不可守？(正末云)陛下欲知兴龙之地，莫如汴梁。听贫道说来便见。(唱)【金盏儿】左关陕，右徐青，背怀孟，附襄荆；用兵的形势连着唐、邓，太行天险壮神京。江山埋旺气，草木助威灵。欲寻那四百年兴龙地，除是这八十里卧牛城。(郑恩云)兀那先生，你也与我算上一算。(正末唱)【醉中天】你是五霸诸侯命，一品大臣名，干打哄胡厮哝过了半生。(郑恩云)你说我是个五霸诸侯，我如何瞎了一目？(正末唱)注定你不带破多残病，命中有、愁甚眼睛？兀那明郎群星虽盛，怎如的孤月偏明！(赵云)请问先生高名大姓，何处仙居？今日之言，他年倘或应口，必须物色，以共富贵，不敢忘也。(正末云)贫道陈抟，隐居西华山中。不求人间富贵，无烦酬谢，但愿二公保重者。(唱)【金盏儿】投至我石枕上梦魂清，布袍底白云生。但睡呵，一年半载没干净，则看您朝台暮省干功名。我睡呵，黑甜甜倒身如酒醉，忽喽喽酣睡似雷鸣；谁理会的五更朝马动，三唱晓鸡声。【赚煞】治世圣人生，指日乾坤定。(赵云)天下果有平定之时，那时节拜请先生下山，共享太平之福。(正末唱)何须把山野陈抟拜请。(指郑科，唱)若久后休忘了这青眼相看旧弟兄，不索重酬劳卖卦先生。从今后罢刀兵，四海澄清，且放闲人看太平。我又不似出师的孔明、休官的陶令，则待学那钓鱼台下老严陵。(并下)第二折(外扮使臣引卒子捧砌末上，云)小官党继恩是也，乃太慰党进之子。今奉官里诏书，将着安车蒲轮、币帛玄纁，向西华山请那陈抟先生。此系王命，不可怠慢，须索走一遭去者。(下)(正末上，云)贫道自从汴梁竹桥边算了那两个君臣之命，归到山中，醒时炼药，醉时高眠，倒大快活清闲也呵。(唱)【南吕】【一枝花】我往常读书求进身，学剑随时混；文能匡社稷，武可定乾坤。豪气凌云，似莘野商伊尹，佐成汤救万民；扫荡了海内烽尘，早扶策沟中愁困。【梁州第七】从逢着那买卦的潜龙帝王，饶了个算命的开国功臣，便即时拂袖归山隐。全不管人间甲子，单则守洞里庚申。降伏尽婴儿姹女，将炼成丹汞黄银。思飘飘出世离群，乐陶陶礼圣参真。想他那乱扰扰红尘内争利的愚人，更和那闹攘攘黄阁上为官的贵人，争如这闲摇摇华山中得道的仙人。一身驾云，九垓八表神游尽，觑浮世暗中哂。坐看蟠桃几度春，岁月常新。【隔尾】则与这高山流水同风韵，抵多少野草闲花作近邻，满地白云扫不尽。你与我紧关上洞门，休放个客人，我待静倚蒲团自在盹。(末盹睡科，使臣上，云)这些时不觉来到华山，端的是好山也！则见云台观中一缕白云，上接丹霄，想必是那先生隐居的去处。我不免将金钟撞动，使那先生知道。(撞钟，末醒，接使臣科)(唱)【牧羊关】我恰才游仙阙，谒帝阍，惊的我跨黄鹤飞下天门。为甚的玉节忙持，金钟煞紧？又不是红窗明觉晓，布被暖和春。惊的那梦庄周蝶飞去，尚古自炊黄粱锅未滚。(相见科，使臣云)下官党继恩，奉官里敕旨，领着安车蒲轮、币帛玄纁，敬到仙山来请先下下山。圣人甚是怀念，望先生早些收拾行者。(正末云)贫道物外之人，无心名利，望天使回朝方便奏咱。(唱)【红芍药】开基创业圣明君，舜德尧仁；玉帛万国尽来尊，一统乾坤。眼见得灭狼烟、息战氛，早则是泽及黎民。又待要招贤纳士礼殷勤，币帛降玄纁。【菩萨梁州】特遣天臣，把贤良访问；当今至尊，重酬劳卖卦山人。虽然是前言不忘是君恩，争奈我烟霞不忆风雷信，琴鹤自有林泉分。想名利有时尽，乞的田园自在身，我怎肯再入红尘。【隔尾】俺只待下棋白日闲消困，高枕清风睡杀人。世事无由恼方寸，则除你个继恩使臣，方便向君王行奏得准。(使臣云)方今圣人在上，乾坤一统，万国来宾；山间林下，并无遗贤。况先生乃天子之故人，天下高士，自当归朝，以慰圣人之意。(正末唱)【牧羊关】既然海岳归明主，敢放巢由作外臣，怎望您吊千年高冢麒麟。谁待要老去攀龙，则不如闲来卧云。试看蓬莱寻药客，商岭采芝人；天下已归汉，山中犹避秦。【贺新郎】我往常鸡鸣舞剑学刘琨，看三卷天书，演八门五遁。我也曾遍游诸国占时运，则为卖卦处逢着圣君，以此的入山来专意修真。看猿鹤知导引，观山水爽精神，大都来性于远、习于近。则这黄冠野服一道士，伴着清风明月两闲人。(使臣云)久闻先生有黄白住世之术，不知仙教可使凡夫亦得闻乎？(正末云)神仙荒唐之事，此非将军所宜问也。(唱)【牧羊关】则你这一身拜将悬金印，万里封侯守玉门；现如今际明良千载风云，怎学的河上仙翁、关门令尹？可不道朝中随圣主，却甚的林下访闲人。既受了雨露九天恩，怎还想云霞三市隐？(使臣云)先生既如此说，何不仕于朝廷，为生民造福者？(正末唱)【哭皇天】酒醉汉难朝觐，睡魔王怎做的宰臣？穿着这紫罗袍似酒布袋，执着这白象笏似睡馄饨。若做官后每日价行眠立盹，休休休枉笑杀凌烟阁上人。有这般疏庸愚钝，孤陋寡闻？【乌夜啼】幸然法正天心顺，索甚我横枝儿治国安民？我则有住山缘，那里有为官分。乐道安贫，谁羡画戟朱门？丹砂好炼养闲身，黄金不铸封侯印。我其实戴不的幞头紧，穿不的朝衣坌。倒不如我这拂黄尘的布袍，洒浑酒的纶巾。(使臣云)天恩不可辜负，请先生就车即便行者。(正末云)既蒙天使到来，圣恩不敢违背，必须下山走一遭去也。(唱)【黄钟煞】也不索雕轮冉冉登程进，也不索骏马骎骎践路尘。既然是圣旨紧，请将军勿心困。尽教山列着屏，草展着茵，鹤看着家，云锁着门。只消的顺天风驾一片白云，煞强似你那宣使乘的紫藤兜轿稳。(同下)第三折(赵改扮驾引侍臣上，诗云)两手指摩新日月，一番整理旧乾坤。殿廷聚会风云气，华夏沾濡雨露恩。寡人宋太祖是也。数年之前，曾与汝南王兄弟在竹桥边买卦，遇见陈抟先生，被他拨开混沌乾坤，指出太平天子。寡人临御以来，好生想他。昨差使臣物色访问，喜的他不弃寡人而来，今在寅馆中，尚未朝见。寡人欲拟其官爵，然后召他入朝，他又百般不受。且先加他道号希夷先生，赐鹤氅金冠玉圭，待朝会间，那时再作计较。黄门官领旨，去寅宾馆请那先生来。(侍臣领旨科，下)(正末上，诗云)家舍久从方外地，布袍重惹陌头尘。道人原不求名利，名利何曾系道人？贫道陈抟，下的西岳华山，来到东京梁，见了尘世纷纷，浮生攘攘。想我此行实非本意也呵。(唱)【正宫】【端正好】下云台，来朝会，不听的华山里鹤唳猿啼。道人非为苍生起，只是报圣主招贤意。【滚绣球】俺便是那闲云自在飞，心情与世违。可又不贪名利，怎生来教天子闻知？是未发迹，卦铺里，那时节相识，曾算是他南面登基。(使臣上，云)陈先生恭喜，官里赐来衣冠道号，望阙谢恩。(正末拜谢科，唱)因此上将龙庭御宝皇宣诏，赐与我鹤氅金冠碧玉圭，道号希夷。(使臣云)先生在那隐居处，山野荒凉，得如俺这朝署中这般富贵吗？(正末唱)【倘秀才】俺那里草舍花栏药畦，石洞松窗竹几；您这里玉殿朱楼未为贵。您那人间千古事，俺只松下一盘棋，把富贵做浮云可比。(使臣云)官里一心等着先生，请先生早些入朝去者。兀的又有使命到也！(驾上，立住科)(正末唱)【滚绣球】不住的使命催，奉御逼；便教咱早趋朝内，只是野人般不知这远近高低。至禁帏，上凤池；近临宝砌，列鹓鸾帘卷班齐。玉阶前风摆龙影，金殿上风吹日月旗，天仗朝衣。(见驾打稽首科，唱)【倘秀才】无那舞蹈扬尘体例，只打个稽首权充拜礼。(驾云)故人别来无恙？今蒙不弃，喜慰平生，就在殿廷赐坐，好叙闲阔。(正末唱)愿陛下圣寿齐天万万岁。如今黄阁功臣少，白发故人稀，见贫道且自喜。(驾云)希夷先生，今日得见仙颜，寡人喜不自胜。愿侍同朝，以为臣民之望，不知先生意下如何？(正末云)贫道山野懒人，不愿为官。(唱)【叨叨令】向那华山中已觅终焉计，怎生都堂内才看旁州例。议公事枉损了元阳气，理朝纲怕搅了安眠睡。贫道做不的官也么哥，做不的官也么哥！不要紫罗袍，只乞黄绸被。(驾云)先生如何做不的官？(正末云)听贫道说来便见。(唱)【倘秀才】我但睡呵，十万根更筹转刻，七八瓮铜壶漏水，恨不的生扭死窗前报晓鸡。休想我惜花春早起，爱月夜眠迟，这般的道理。(驾云)先生若肯做官，寡人与先生选一个闲散衙门，除一个清要的官职。无案牍劳形，必不妨于政事。(正末云)贫道怎做得官也呵。(唱)【滚绣球】贫道呵，爱穿的蔀落衣，爱吃的藜藿食；睡时节幕天席地，黑喽喽鼻息如雷，二三年唤不起。若在那省部里，敢每日画不着卯历。有句话对圣主先提，贫道呵贪闲身外全无事，除睡人间总不知，空教人目占眼舒眉。(驾云)先生为己则是矣，但未知大人之道。大人以四海为家，万物一体，无我无人，勿固勿必，所谓君子周而不比。先生当扩其独乐之怀，普其兼善之量也，替寡人整理些朝纲，可不是好。(正末唱)【倘秀才】陛下道君子周而不比，贫道呵小人穷斯滥矣。俺须索志于道、依于仁、据于德，本待用贤退不肖，怎倒做举枉错诸直，更是不宜。(驾云)先生休要推辞。似这朝中为官，却不强如山中学道也？(正末云)这为官的好处，贫道也尽知了。(唱)【滚绣球】三千贯两千石，一品官二品职，只落的故纸上两行史记，无过是重茵卧列鼎而食。虽然道臣事君以忠，君使臣以礼，哎，这便是死无葬身之地，敢向那云阳市血染朝衣。(带云)贫道呵，(唱)本居林下绝名利，自不合刬下山来惹是非，不如归去来兮。(驾云)你说为官不好，可说那学仙的好处与朕听者。(正末唱)【倘秀才】道有个治家治国，索分个为人为己，不患人之不己知。石床绵被暖，瓦钵菜羹肥，是山人乐矣。【三煞】身安静宇蝉初蜕，梦绕南华蝶正飞。卧一榻清风，看一轮明月，盖一片白云，枕一块顽石。直睡的陵迁谷变，石烂松枯，斗转星移。长则是抱元守一，穷妙理造玄机。【二煞】鸡虫得失何须计，鹏鷃逍遥各自知。看蚁阵蜂衙，龙争虎斗，燕去鸿来，兔走乌飞。浮生似争穴聚蚁，光阴似过隙白驹，世人似舞瓮醯鸡。便搏得一阶半职，何足算，不堪提。(驾云)先生，你有甚么便宜处，也说来者。(正末唱)【煞尾】俺那里云间太华烟霞细，鼎内还丹日月迟；山上高眠梦寐稀，殿下朝元剑佩齐；玉阙仙阶我曾履，王母蟠桃我曾吃，欲醉不醉酒数杯，上天下天鹤一只；有客相逢问浮世，无事登临叹落辉；危坐谈玄讲《道德》，静室焚香诵《秋水》；滴露研朱点《周易》，散诞逍遥不拘系。赴召离山到朝里，央及陈抟受宣敕。送上都堂入八位，掌管台衡总百揆。御史台纲索省会，六部当该各详细；攘攘垓垓不伶俐，是是非非无尽期。好教我战战兢兢睡不美。(下)第四折(郑恩扮汝南王引色旦上，诗云)平生泼赖曾为盗，一运峥嵘却做官。使尽机谋常是饱，锦衣纨袴不知寒。自家郑恩，官封汝南王之职，便是某幼年间与今上圣人为八拜之交，患难相同，枪刀不避，不想今日也同享富贵。今奉官里之命，领着御酒十瓶，御膳一席，宫中美女十人，去寅宾馆待希夷先生。他如今尚未出朝，不免打发美女进去，安排供具。我且躲在一壁，待那先生来时，再作计较。您每好生在意者。(色旦云)理会的。(同下)(正末上，诗云)上林无兴看花开，春色何人送的来？处士不生巫峡梦，空烦云雨下阳台。贫道陈抟，早朝见上，蒙圣人念旧，待我甚是欢喜。但是我云水之身，山林之鸟，难在这尘凡之中也呵。(唱)【双调】【新水令】半生不识晓来霜，把五更寒打在老夫头上。笑他满朝朱紫贵，怎知我一枕黑甜乡。揭起那翠巍巍太华山光，这一幅绣帏帐。(色旦上，待直，云)妾等官里送来，与先生作传奉，愿奉枕席之欢。(正末唱)【驻马听】白酒樽旁，闲慰眼金钗十二行；误了我清风岭上，不翻身恶睡一千场。您则待泛桃花到处觅刘郎，我委实画蛾眉不会学张敞。没好酌量，出家儿怎受闲魔障。(色旦装醉戏末科，云)先生休拿那道人铁面皮，怎么脸上和刮霜的一般？俺每都是未放的官化，谁曾经这等折挫？望先生少要弃嫌。(正末云)你每靠后者，你怎知我出家人的道心？(唱)【步步娇】遮莫胡厮缠到晨钟撞，休想我一点狂心荡。(色旦云)你来，我与你有句话说。(正末唱)唤陈抟有甚勾当？命不快遭烽着这火醉婆娘，干误了我晚夕参圣一炉香，半夜里观乾象。(色旦云)俺与先生奉一杯酒咱。(正末云)俺道人每从来戒酒，不用他。(色旦云)我与先生奉一杯茶，先生试尝这茶味何如？(正末云)是好茶也。(唱)【沉醉东风】这茶呵采的是一旗半枪，来从五岭三湘。泛一瓯瑞雪香，生两腋松风响，润不得七碗枯肠。辜负一醉无忧老杜康，谁信您卢仝健忘。(云)您每各自安置，我待睡也。(做睡，色旦扯末科，云)俺每都陪先生，怎敢舍的先生孤孤忄西忄西、凄凄冷冷的。(正末唱)【搅筝琵】你好是轻薄相，我又不寂寞恨更长。干把那蝶梦惊回，多管葫芦提害痒。早则是卧破月昏黄，直睡到日出扶桑。慌忙，猛听得净鞭三下响，又待要颠倒衣裳。(郑恩上，云)好个没理会的先生。待我自家过去。(相见科，云)下官退朝较晚，乞恕探望来迟之罪。(正末云)多谢大王不忘旧故。(郑恩云)先生好神算也。当日竹桥边，先生曾许我是个五霸诸侯，今日果应其言。(正末唱)【雁儿落】曾道你官封一字王，位列斗厅相，那里是有官的我预知，也则是你没眼的天将降。(郑恩云)那宫女每好生歌舞，我奉劝先生一杯。(正末云)又教这个大王傒幸杀我也。(唱)【川拨棹】恰离高唐，躲巫娥一壁厢。客舍凄凉，仙梦悠扬；只想着邯郸道上，原来在佳人锦瑟旁。(色旦劝酒科)(正末唱)【七兄弟】这场厮央，不相当。你便有粉白黛绿装宫样，茜裙罗袜缕金裳，则我这铁卧单有甚风流况？(郑恩云)圣人有云：\"食、色，性也。\"好色之心，人皆有之。又云：\"吾未见好德如好色者。\"先生独非人乎？独无人情乎？(正末唱)【梅茶酒】你可也忒莽撞，则道你燮理阴阳，却惜玉怜香。撮合山错了眼光，就儿里我也仓皇。你休使着这智量，俺乐处是天堂。(云)贫道从来贪眼，我且盹睡片时，大王休怪。(做睡科)(郑恩与色旦背云)须索如此如此。(郑作关门科，云)我把这门儿来带上者。随时且作窗前月，付与梅花自主张。(下)(正末惊觉科，唱)【收江南】呀，你敢硬将咱送上云雨场，则待高烧银烛照红妆。出家儿心地本清凉，怎禁得直恁般闹攘！便是一千年不见，也不思量。【水仙子】我恰才神游八表放金光，礼拜三清朝玉皇。不争你拽双环呀的门关上，缠杀我也瞎大王，惊的那下三山鹤梦翱翔。俺只待丹鼎内降龙虎，谁教咱锦巢边宿凤凰，枉羞杀金殿鸳鸯。(云)只因我轻易下山，惹起这番勾当，倒惹那山灵见笑也。(唱)【太平令】现如今山鬼只打显象，野猿抢笔题墙。怕腐烂了芒鞋竹杖，尘没了蒲团纸帐。纵有那女娘、艳妆、洞房，早盹睡了都堂里宰相。(郑恩上，云)天已明了，我把这门来开者。呀！好个古忄敞先生，还在那壁披衣据床、秉景待旦哩。(正末云)大王，教你傒倖杀我也。(郑云)惭愧惭愧，我即奏官里，宫中盖一道观，使先生住持，封为一品真人。(正末唱)【离亭宴带歇指煞】把投林高鸟西风里放，也强如衔茶野兔深宫里养。你待要加官赐赏，教俺头顶紫金冠，手执碧玉简，身着白鹤氅。昔年旧草庵，今日新方丈。贫道呵，除睡外别无伎俩。本不是贪名利世间人，则一个乐琴书林下客，绝宠辱山中相。推开名利关，摘脱英雄网，高打起南山吊窗。常则是烟雨外种莲花，云台上看仙掌。(并下)题目识真主卞梁卖课念故知征贤敕佐正名寅宾馆天使遮留西华山陈抟高卧","dynasty":"元代","title":"杂剧·西华山陈抟高卧"}
{"author":"马致远","content":"天地之间人寄居，来生去死嗟吁。就里荣枯，暗中贫富，人力不能除取。【乔牌儿】自然天付与，强得来也不坚固。有人参透其中趣，何须巧对付？【锦上花】富贵无骄，贫穷何辱。贫不忧愁，富莫贪图。富依公，天能祐护。贫富人生，各人命福。富呵亨富来，贫呵乐贫去。就里无钱，尚良欢娱。袖有黄金，到有嗟吁。一日勾来，如何做做主。【江儿水】人生百年如过驹，暗里流年度。似晓露红莲香，落日夕阳暮，没可里使心干受苦。【碧玉箫】春满皇都，快兴到金壶。凉意人郊墟，何可忆鲈鱼，量有无，好光阴不可辜。携着良友生，觅着闲游处。四景又俱，羡甚功劳部。【离亭宴带歇指煞】公卿自有公卿禄，儿孙自有儿孙福。神心自语，恁麒麟阁上图。凤凰池中立，不如俺鹦鹉州边住。黄纸上名，不如俺软瓯中物，谁知野夫。列翠围四屏山，引寨练一溪水，盖蜗舍三椽屋。我头低气不低，身屈心难屈，一任教风云卷舒。饭饱一身安，心间万事足。","dynasty":"元代","title":"【双调】夜行船_天地之间人"}
{"author":"马致远","content":"六艺礼夙兴夜寐尊师行，动止浑绝浮浪名，身潜诗礼且陶情。柳溪中，人世小蓬瀛。乐宫商律吕随时奏，散虑焚香理素琴，人和神悦在佳音。不关心，玉漏滴残淋。射古来射席观其德，今向樽前自乐心，醉横壶矢卧蓑阴。且闲身，醒踏月明吟。御昔驰铁骑经燕赵，往复奔腾稳似船，今朝两鬓已成斑。机自参，牛背得身安。书笔尖落纸生云雾，扫出龙蛇惊四筵，蛮书写毕动君颜。酒中仙，一恁醉长安。数盈虚妙自胸中蓄，万事幽传一掌间，不如长醉酒垆边。是非潜，终日乐尧年。","dynasty":"元代","title":"【中吕】喜春来_六艺礼夙兴"}
{"author":"马致远","content":"帘外西风飘落叶，扑簌簌落满阶砌。晚景消疏，秋声呜咽，又是断肠时节。【乔牌儿】寸心愁万叠，业眼怎交睫？孤帏难捱半夜，凄凉何日彻！【风入松】劣冤家真个负心别，陡恁的随邪。好姻缘取次磨灭，谩交人感叹伤叹！楚岫被云遮，袄庙火烧绝。【鸳鸯煞】谁承望半路思他心起，待刚来自家冤业。宝鉴分开，玉簪掂折。喝道薄幸亏人，神天觑者。到如今着坚心儿捱，不消分别。负德辜恩见去也。又一片花飞春意减，休直到绿愁红惨。夜拥鸳衾，晓临鸾鉴，病恹恹粉憔胭淡。【风入松】再休将风月檐儿担，就里尴尬。付能捱得离坑陷，又钻入虎窟蛟潭。使不着狂心怪胆，恁却甚饱轻谙。【阿忽令】才见了明暗，且做些搠淹，倘忽间被他啜赚，那一场羞惨。【鸳鸯煞】有魂灵晓事伊台鉴，没寻思休惹人嚼啖。恁便坐守行监，少不得个面北眉南。唱道小可何堪，他亲怎敢。恁那鬼厮扑恩情忺，得时暂委实受过吃苦难甘，恁时节冤家信得俺。夜行船不合青楼酒半酣，据些呵小生该斩。楚岫云迷，蓝桥水淹，没气性休交人啜赚。【风入松】对人前排得话儿岩，就是尴尬。吓破风流胆，这一场吃苦难甘。相知每无些店三，般得人面北眉南。【阿忽令】觑了他行赚，呼了它言谈。动不动口儿泼忏，道的人羞惨。【鸳鸯煞】尽教他统镘的姨夫喊，岂无晓事相知鉴。俺不是曾花里钻延，酒楼上贪婪。唱道俺气般看他，他心肝般看俺。想这场聚散别离寻思好淡。若是奶奶肯权耽，俺这合死的敲牙再不敢。","dynasty":"元代","title":"【双调】夜行船_帘外西风飘"}
{"author":"马致远","content":"惜春夺残造化功，占断繁华富，芳名喧上苑，和气满皇都。论春秀谁如，一任教浪蕊闲花坞。正是断人肠三月初，本待学煮海张生，生扭做游春杜甫。【梁州】齐臻臻珠围翠绕，冷清清绿暗红疏，但合眼梦里寻春去。春光堪画，春景堪图，春心狂荡，春梦何如？消春愁不曾两叶眉舒，殢春娇一点心酥。感春情来来往往蜂媒，动春意哀哀怨怨杜宇，乱春心乔乔怯怯莺雏。春光，怎如？绿窗犹唱留春住，怎肯把春负？长要春风醉后扶，春梦似华胥。【隔尾】休耽阁一天柳絮如绵舞，满地残花似锦铺，九十日春光等闲赠。云窗月户，狂风聚雨，休没乱杀东君做不得主。","dynasty":"元代","title":"【南吕】一枝花_惜春夺残造"}
{"author":"马致远","content":"四公子宅赋春画堂春暖绣帏重，宝篆香微动。此外虚名要何用？醉乡中，东风唤醒梨花梦。主人爱客，寻常迎送，鹦鹉在金笼。夏映帘十二挂珍珠，燕子时来去。午梦薰风在何处？问青奴，冰敲宝鑑玎珰玉。兀的不胜如，石家争富，击破紫珊瑚。秋碧纱人歇翠纨闲，觉后微生汗。乞巧楼空夜筵散，袜生寒，青苔砌上观银汉。流萤几点，井梧一叶，新月曲阑干。冬两轩修竹凤凰栖，雪压玲珑翠。惯得闲人日高睡，赖花医，扶头枕上多风味。门前怪得，狂风无力，家有辟寒犀。","dynasty":"元代","title":"【越调】小桃红_四公子宅赋"}
{"author":"马致远","content":"张玉岩草书自唐晋倾亡之后，草书扫地无踪迹。天再产玉岩翁，卓然独立根基。甚纲纪？胸怀洒落，意气聪明，才德相兼济。当日先生沉醉，脱巾露顶，裸袖揎衣。霜毫历历蘸寒泉，麝墨浓浓浸端溪。卷展霜缣，管握铜龙，赋歌赤壁。【幺】仔细看六书八法皆完备，舞凤戏翔鸾韵美。写长空两脚墨淋漓，洒东窗燕子衔泥。甚雄势！斩钉截铁，缠葛垂丝，似有风云气。据此清新绝妙，堪为家宝，可上金石。二王古法梦中存，怀素遗风尽真习。料想方今，寰宇四海，应无赛敌。【五煞】尽一轴，十数尺，从头一扫无凝滞。声清恰似蚕食叶，气勇浑同猊抉石。超先辈，消翰林一赞，高士留题。【四】写的来狂又古，颠又实，出乎其类拔乎萃。软如杨柳和风舞，硬似长空霹雳摧。真堪惜！沉沉着着，曲曲直直。【三】画一画如阵云，点一点似怪石，撇一撇如展鵾鹏翼。栾环怒偃乖龙骨，峻峭横拖巨蟒皮。特殊异，似神符堪咒，蚯蚓蟠泥。【二】写的来娇又嗔，怒又喜，千般丑恶十分媚。恶如山鬼拔枯树，媚似扬妃按羽衣。谁堪比，写黄庭换取，道士鹅归。【一】颜真卿苏子瞻，米元章黄鲁直，先贤墨迹君都得。满箱拍塞数千卷，文锦编挑满四围。通三昧，磨崖的本，画赞初碑。【尾】据划画难，字样奇，就中浑穿诸家体，四海纵横第一管笔。","dynasty":"元代","title":"【般涉调】哨遍"}
{"author":"马致远","content":"天赋两风流，须知是福惠双修。骖鸾仙子骑鲸友，琼姬子高，巫娥宋玉，织女牵牛。【憨郭郎】当垆心既有，题柱志须酬，莫向风尘内，久淹留。【还京乐】标格江梅清秀，腰肢宫柳轻柔，岂止兰心蕙性，不惟皓齿明眸。芳名美誉，镇平康冠金斗，压尽滹阳十丑。体面妖娆，精神抖擞。作来酒令诗筹，坐间解使并州客，绿鬓先秋。飞燕体翩翻舞袖，回鸾态飘飖翠被，遏云声口留喨歌喉。情何似情何在？恐随彩云易收，丁香枝上，骓蔻梢头。【净瓶儿】莫效临岐柳，折入时人手，许持箕帚，愿结绸缪。娇羞，试穷究，博个天长和地久，从今后，莫教恩爱等闲休。【随煞】休道姻缘难成就，好处要人消受，终须是配偶，偏甚先教沈郎瘦。","dynasty":"元代","title":"【大石调】青杏子_天赋两风流"}
{"author":"马致远","content":"咏庄宗行乐宠教坊荷叶杯，踏金顶莲花爨；常忘了治国心，背记了《谒食酸》。镜新磨无端，把李天下题名儿唤。但传喧声口賴里喘。教得些年小的宫娥都唱，喜春来和风渐暖。【梁州】听得那静鞭响燋燋聒聒，听得杖鼓鸣恰早喜喜欢欢。近着那独杨宫创盖一座宜春馆。则这是治梨园的周武，掌乐府的齐桓。向三垂岗左右、湖柳坡周遭，则见沙场上白骨漫漫，别人见心似锥剜。那里也石敬瑭前部先锋，周德威行营的总管？那里也二皇兄乐乐停鉴？这社稷则是覆盆硗梁江山，生纽做宋天下，结髦儿是狗家疃，投至刹了朱温、坏了黄巢、占得汴梁、刚得那半载儿忄匆宽。【隔尾三煞】不肯省刑法、薄税敛、新条款，每每殢酒色、恋徘优，恣淫乱。国政民修心无叛，可惜英君十三，上石门寺里保驾，朱节儿镇谋十五载，朝属梁，暮属晋，刚挣揣得个散令伶官。【二】内藏院本三千段，抹上搽炭数百般，愿求在坐一席欢。天子龙袍扇面儿也待团圞，贯金线细沿伴。它那里颤颤巍巍带着一顶爨巾，知它是何代衣冠。【尾】迟和疾内藏库内无了歪镘；早晚，尚书省散了些火伴。守下次的官家等交搀，做杂剧那院酸，拴些艳段。我则怕长朝殿里勾栏儿做不满。","dynasty":"元代","title":"【南吕】一枝花_咏庄宗行乐"}
{"author":"马致远","content":"叹寒儒，谩读书，读书须索题桥柱。题柱虽乘驷马车，乘车谁买《长门赋》？且看了长安回去！","dynasty":"元代","tags":"抒怀，感慨，怀才不遇","title":"拨不断·叹寒儒"}
{"author":"马致远","content":"絮飞飘白雪，鲊[1]香荷叶风。且向江头作钓翁。穷，男儿未济中。风波梦，一场幻化中。","dynasty":"元代","title":"金字经·絮飞飘白雪"}
{"author":"马致远","content":"因他害，染病疾，相识每劝咱是好意。相识若知咱就里，和相识也一般憔悴。","dynasty":"元代","tags":"女子，爱情，相思","title":"落梅风·因他害"}
{"author":"马致远","content":"雁北飞，人北望，抛闪煞明妃也汉君王。小单于把盏呀刺刺唱。青草畔有收酪牛，黑河边有扇尾羊，他只是思故乡。","dynasty":"元代","title":"南吕·四块玉"}
{"author":"马致远","content":"林泉隐居谁到此，有客清风至。会作山中相，不管人间事。争甚么半张名利纸！","dynasty":"元代","title":"清江引"}
{"author":"马致远","content":"渔灯暗，客梦回，一声声滴人心碎。孤舟五更家万里，是离人几行情泪。","dynasty":"元代","title":"双调·寿阳曲"}
{"author":"马致远","content":"百岁光阴如梦蝶，重回首往事堪嗟。今日春来，明朝花谢。急罚盏夜阑灯灭。〈乔木查〉想秦宫汉阙，都做了衰草牛羊野。不恁渔樵无话说。纵荒坟横断碑，不辨龙蛇。〈庆宣和〉投至狐踪与兔穴，多少豪杰。鼎足三分半腰折，魏耶？晋耶？〈落梅风〉天教富，莫太奢。无多时好天良夜。看钱奴硬将心似铁，空辜负锦堂风月。〈风入松〉眼前红日又西斜，疾似下坡车。晓来清镜添白发，上床与鞋履相别。莫笑鸠巢计拙，葫芦提一向装呆。〈拨不断〉名利竭，是非绝。红尘不向门前惹，绿树偏宜屋角遮，青山正补墙头缺，竹篱茅舍。〈离亭宴煞〉蛩吟一觉方宁贴，鸡鸣万事无休歇。争名利，何年是彻？密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来那些：和露摘黄花，带霜烹紫蟹，煮酒烧红叶。人生有限杯，几个登高节？嘱咐俺顽童记者：便北海探吾来，道东篱醉了也。","dynasty":"元代","title":"双调·夜行船"}
{"author":"马致远","content":"夕阳下，酒旆闲。两三航未曾着岸。落花水香茅舍晚，断桥头卖鱼人散。","dynasty":"元代","title":"落梅风·夕阳下"}
{"author":"马致远","content":"带月行，披星走。孤馆寒食故乡秋，妻儿胖了咱消瘦。枕上忧，马上愁，死后休。","dynasty":"元代","title":"四块玉·带月行"}
{"author":"马致远","content":"酒旋沽，鱼新买，满眼云山画图开。清风明月还诗债。本是个懒散人，又无甚经济才，归去来。","dynasty":"元代","title":"四块玉·酒旋沽"}
{"author":"马致远","content":"绿鬓衰，红颜改，羞把尘容画麟台。故园风景依然在；三顷田，五亩宅，归去来。","dynasty":"元代","title":"四块玉·绿鬓衰"}
{"author":"马致远","content":"美貌娘，名家子，自驾着个私奔车儿。汉相如便做文章士，爱他那一操儿琴，共他那两句儿诗。也有改嫁时。","dynasty":"元代","title":"四块玉·美貌娘"}
{"author":"马致远","content":"画堂春暖绣帏重，宝篆香微动。此外虚名要何用？醉乡中，东风唤醒梨花梦。主人爱客，寻常迎送，鹦鹉在金笼。","dynasty":"元代","tags":"抒怀，感慨，人生，追求","title":"小桃红·画堂春暖绣帏重"}
{"author":"马致远","content":"带野花，携村酒，烦恼如何到心头。谁能跃马常食肉？二顷田，一具牛，饱后休。佐国心，拿云手，命里无时莫刚求。随时过遣休生受。几叶绵，一片绸，暖后休。戴月行，披星走，孤馆寒食故乡秋。妻儿胖了咱消瘦。枕上忧，马上愁，死后休。","dynasty":"元代","tags":"感慨，时间，人生","title":"四块玉·叹世三首"}
{"author":"马致远","content":"眼前红日又西斜，疾似下坡车。晓来清镜添白发，上床与鞋履相别。莫笑鸠巢计拙，葫芦提一向装呆。","dynasty":"元代","title":"风入松"}
{"author":"马致远","content":"投至狐踪与兔穴，多少豪杰。鼎足三分半腰折，魏耶？晋耶？","dynasty":"元代","title":"庆宣和"}
{"author":"马致远","content":"百岁光阴如梦蝶，重回首往事堪嗟。今日春来，明朝花谢。急罚盏夜阑灯灭。","dynasty":"元代","title":"夜行船"}
{"author":"马致远","content":"夜来西风里，九天雕鹗飞。困煞中原一布衣。悲，故人知未知？登楼意，恨无天上梯！","dynasty":"元代","title":"金字经"}
{"author":"马致远","content":"天教富，莫太奢。无多时好天良夜。看钱奴硬将心似铁，空辜负锦堂风月。","dynasty":"元代","title":"落梅风"}
{"author":"马致远","content":"心间事，说与他。动不动早言两罢。罢字儿碜可可你道是耍，我心里怕那不怕？","dynasty":"元代","title":"落梅风"}
{"author":"马致远","content":"美貌娘，名家子，自驾着个私奔车儿。汉相如便做文章士，爱他那一操儿琴，共他那两句儿诗。也有改嫁时。","dynasty":"元代","title":"四块玉"}
{"author":"马致远","content":"绿鬓衰，红颜改，羞把尘容画麟台。故园风景依然在；三顷田，五亩宅，归去来。","dynasty":"元代","title":"四块玉"}
{"author":"马致远","content":"想秦宫汉阙，都做了衰草牛羊野。不恁渔樵无话说。纵荒坟横断碑，不辨龙蛇。","dynasty":"元代","title":"乔木查"}
{"author":"马致远","content":"名利竭，是非绝。红尘不向门前惹，绿树偏宜屋角遮，青山正补墙头缺，竹篱茅舍。","dynasty":"元代","title":"拨不断"}
{"author":"马致远","content":"蛩吟一觉方宁贴，鸡鸣万事无休歇。争名利，何年是彻？密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来那些：和露摘黄花，带霜烹紫蟹，煮酒烧红叶。人生有限杯，几个登高节？嘱咐俺顽童记者：便北海探吾来，道东篱醉了也。","dynasty":"元代","title":"离亭宴煞"}
{"author":"樊增祥","content":"纳兰昔御仪鸾殿，曾以宰官三召见。画栋珠簾霭御香，金床玉几开宫扇。明年西幸万人哀，桂观蜚廉委劫灰。虏骑乱穿驿道走，汉宫重见柏梁灾。白头宫监逢人说，庚子灾年秋七月。六龙一去万马来，柏灵旧帅称魁桀。红巾蚁附端郡王，擅杀德使董福祥。愤兵入城恣淫掠，董逃不获池鱼殃。瓦酋入据仪鸾座，凤城十家九家破。武夫好色胜贪财，桂殿清秋少眠卧。闻道平康有丽人，能操德语工德文。状元紫诰曾相假，英后殊施并写真。柏灵当日人争看，依稀记得芙蓉面。隔越蓬山十二年，琼华岛畔邀相见。隔水疑通银汉槎，催妆还用天山箭。彩云此际泥秋衾，云雨巫山何处寻？忽报将军亲折简，自来花下问青禽。徐娘虽老犹风致，巧换西妆称人意。百环螺髻满簪花，全匹鲛绡长拂地。鸦娘催上七香车，豹尾银枪两行侍。细马遥遵辇路来，袜罗果踏金莲至。历乱宫帷飞野鸡，荒唐御座拥狐狸。将军携手瑶阶下，未上迷楼意已迷。骂贼翻嗤毛惜惜，入宫自诩李师师。言和言战纷纭久，乱杀平人及鸡狗。彩云一点菩提心，操纵夷獠在纤手。胠箧休探赤侧钱，操刀莫逼红颜妇。始信倾城哲妇言，强于辩士仪秦口。后来虐婢如虺蝮，此日能言赛鹦鹉。较量功罪相折除，侥幸他年免缳首。将军七十虬髯白，四十秋娘盛钗泽。普法战罢又今年，枕席行师老无力。女闾中有女登徒，笑捋虎鬚亲虎额。不随槃瓠卧花单，那得驯狐集城阙？谁知九庙神灵怒，夜半瑶台生紫雾。火马飞驰过凤楼，金蛇舕舚燔鸡树。此时锦帐双鸳鸯，皓躯惊起无襦袴。见古乐府。小家女记入抱时，夜度娘寻凿坏处。撞破烟楼闪电窗，釜鱼笼鸟求生路。一霎秦灰楚炬空，依然别馆离宫住。朝云暮雨秋复春，坐见珠槃和议成。一闻红海班师诏，可有青楼惜别情？从此茫茫隔云海，将军也有连波悔。君王神武不可欺，遥识军中妇人在。有罪无功损国威，金符铁券趣销毁。太息联邦虎将才，终为旧院蛾眉累。蛾眉重落教坊司，已是琵琶弹破时。白门沦落归乡里，绿草依稀具狱词。世人有情多不达，明明祸水寨裳涉。玉堂鹓鹭愆羽仪，碧海鲸鱼丧鳞甲。何限人间将相家，墙茨不扫伤门阀。乐府休歌杨柳枝，星家最忌桃花煞。今者株林一老妇，青裙来往春申浦。北门学士最关渠，西幸丛谈亦及汝。古人诗贵达事情，事有阙遗须拾补。不然落溷退红花，白发摩登何足数。","dynasty":"近代","title":"后彩云曲"}
{"author":"樊增祥","content":"堂堂幕府即离宫，坐踞三貂气势雄。岂谓解元唐伯虎，不如残寇郑芝龙。蜉蝣天地波涛里，蝼蚁君臣梦寐中。十日台疆作天子，凝旒南面太匆匆。","dynasty":"清代","title":"书台北事"}
{"author":"樊增祥","content":"纶扉家世动华夷，四十年来侍玉墀。出入三朝称国老，周旋二帝作经师。君臣鱼水同休戚，父子鳌峰接履綦。白发内人浑记得，显皇新擢状元时。","dynasty":"清代","title":"上翁尚书"}
{"author":"樊增祥","content":"挨过一春愁。莫便归休。伯通草屋巷西头。似尔双飞来赁庑，我亦温柔。独自上帘钩。残照当楼。年年离别在清秋。菡萏花时添一闰，一倍勾留。","dynasty":"清代","title":"浪淘沙"}
{"author":"樊增祥","content":"一角青旗。销魂地、残阳澹著枫枝。短篷斜系，刚遇冷雁飞时。几折红栏都靠水，倚栏人在柳条西。更沈吟，杜郎旧句，无限萋迷。依稀南陵水面，正上弦月小，曳练云低。远山点黛，不似当日蛾眉。秋江白蘋自发，问鸦鬓、单衫何处归。天涯泪，莫泥他纤指，弹上罗衣。","dynasty":"清代","title":"新雁过妆楼"}
{"author":"樊增祥","content":"啼鸟唤春分。细雨销魂。故园花悴女儿坟。岁岁辛夷开似雪，流水无人。马上几黄昏。月子如银。自家寻梦与温存。恰似铜垆烟一小穟，消也无痕。","dynasty":"清代","title":"浪淘沙旅中寒食"}
{"author":"樊增祥","content":"筝语悽红，琴心黯碧，星星梦飐香篝。丝雨黄昏，消他几曲清讴。载来千斛馀杭酒，到如今、都化閒愁。甚心情、诉遍哀弦，冷到银彄。蟆陵二月生春水，怎落红流尽，不送归舟。飞絮光阴，离人蚤暮登楼。泪痕不散春衫晕，怅天涯、处处江州。剩今宵、怕倚阑干，怕上帘钩。","dynasty":"清代","title":"高阳台"}
{"author":"樊增祥","content":"听江笛、烟中悽语。唤起汀洲，断鸿无数。渺渺晴川，暮帆摇曳、向前浦。月痕娟楚，刚照入、牙台去。除却酒樽时，祇载得、焦琴玉麈。凝伫。把山公高致，写入淡烟轻素。黄骢去也，又相送、晚枫江路。蕙带结、满握愁红，柳枝怨、明湖秋雨。算剩有琴边，一叶残云无主。","dynasty":"清代","title":"长亭怨慢"}
{"author":"樊增祥","content":"复袖熨香痕。浅酒金樽。罗衾不似向时温。炙暖银釭閒抱影，楼上黄昏。回首望吴云。江雁呼群。春朝一雨断人魂。旧日桐花今又发，碧树当门。","dynasty":"清代","title":"浪淘沙和兰当词人来韵"}
{"author":"樊增祥","content":"黄昏庭院，轻寒帘幕，低花小几纤瓶。衾冷玉鹅，香焦宝鸭，绵宵漏板无声。栏外雨冥冥。料炉灰和梦，多半零星。珠箔飘灯，照人心眼是疏棂。无言懒炙银筝。怕弦凄调促，月暗花醒。春事水流，年光箭短，禁他百样飘零。曲槛那时凭。记屧廊西畔，立尽残更。不听啼鹃，也应无睡到天明。","dynasty":"清代","title":"望海潮次韵和子珍"}
{"author":"樊增祥","content":"栏楯栖香，园林换叶，忺人薄暖轻阴。熟到青梅，晚来润逼吴襟。相逢苦说江南好，写青山、酷似家林。甚情怀、走马章台，长是愁侵。近来心力抛何处，在需头墨牒，押尾红钤。花管摧残，金荃旧句谁寻。桃笙重听当年雨，怕萧萧、潘鬓难禁。且今宵、起傍灯花，浅醉闲吟。","dynasty":"清代","title":"高阳台"}
{"author":"樊增祥","content":"绣户乳燕依依。玉人赠我将离。海棠风里住，柳花香里去。昨宵银烛泪、替人垂。朝雨浥，红鹃泣，殷勤相送碧油归。楼上立，车声急。魂乍销，情如远水迢迢。野店罗衾薄，粉槛灯花落。同不睡、度今宵。苔阶碧，弓鞋迹。相思一夜发红蕉。","dynasty":"清代","title":"离别难"}
{"author":"樊增祥","content":"春明梦痕渐远，怅流光电逝。写心素、多在瑶笺，忍教花叶轻弃。探怀袖、芳香未灭，书中历历开元事。怕珍珠，密字经年，化为红泪。十载京华，夜雨剪韭，度东风廿四。听新曲、传唱旗亭，旧纱犹护萧寺。数风流、香山洛下，论清望、欧公颍尾。更相逢，学士煎茶，赋情浓至。红兰易萎，粉絮轻飘，剩扬云老矣。别后忆、剪灯深院，坠策闲坊，澹月成烟，软尘如水。黄垆咫尺，深深埋玉，人间犹有邹枚在。甚相如、忍为琴痟死。元亭书掩，无人与注玄文，老怀几许凄戾。兰成此日，郁郁关中，叹一官如寄。莫更诩、灵和风貌，横海功名，览镜萧然，鬓丝如此。鱼书望断，琅玕重把，平生师友无多在，愿黄金、牢铸江东蠡。还期子晋归来，白鹤云中，玉笙月里。","dynasty":"清代","title":"莺啼序"}
{"author":"樊增祥","content":"飞絮。春暮。柳依依。微雨花堤燕飞。绿阴满庭人未归。蔷薇。淡红三两枝。天涯处处生芳草。归来好。叶底青梅小。合欢床。檀枕长。绣囊。染人罗袂香。","dynasty":"清代","title":"河传春思"}
{"author":"樊增祥","content":"莲叶。莲叶。掩映画裙金蝶。宿花两两鵁鶄。秋水南塘镜明。明镜。明镜。照见玉钗双鬓。","dynasty":"清代","title":"调笑令城隅荷花特盛，以小令写之，亦前溪子夜之遗也"}
{"author":"樊增祥","content":"金翡翠，凭汝报瑶京。自听销魂桥下水，关中三见柳条青。愁煞纸裘生。","dynasty":"清代","title":"望江南"}
{"author":"樊增祥","content":"怜樱桃花开，又铜街钿毂，轻转圆雷。见说韩潭春冷，玉扉生苔。谁劝汝，流霞杯。待月中、罗衫归来。好粉白重揩，鸦青细刷，销尽左风怀。烦遥寄，一枝梅。慰关中庾信，心事寒灰。最忆绿窗茶具，玉奁诗牌。中散俊，东方谐，比醥醪、卿言尤佳。料今夜兰堂，丁丁箭虬花际催。","dynasty":"清代","title":"寿楼春寄镜渔都门"}
{"author":"樊增祥","content":"剔红药，雕础苔花晕深碧。空廊暗雨，古墙落粉阴虫泣。寒袍绽纸，冷笛遗钿，一夜玉鹅红冰积。料小楼也被西风，打入绡窗润琴漆。寥寂。井桐悽语，燕泥轻坠，楚簟微澜荡秋魄。恰似吴船闻雁，梦中烟水枫桥驿。残更倦枕，搅碎风铃，官马萧萧嘶寒枥。又晓来断云，零落野戍，凄凉泪金狄。","dynasty":"清代","title":"罥马索"}
{"author":"樊增祥","content":"朱楼桂馆参差起。章台绣毂如流水。骄马骤骎骎。那知芳草心。故宫春在否。约略无多柳。飞上旧时莺。销魂第一声。","dynasty":"清代","title":"罥马索其一"}
{"author":"樊增祥","content":"人言灞水清如剑。离肠总到桥边断。柳弱不胜蝉。夕阳青可怜。霸城门外路。那是灵和树。残月晓风时。微寒马上知。","dynasty":"清代","title":"罥马索其二"}
{"author":"樊增祥","content":"秦台最小如花女。参差凤管烟中语。锦幄绣芙蓉。薄鬟金翠重。吹箫人似玉。夜夜银河曲。双笑倚红鸾。焉知沈下贤。","dynasty":"清代","title":"菩萨蛮其三"}
{"author":"樊增祥","content":"延秋门上乌啼曙。流杯亭下春光暮。尽日转雕轮。故乡无此声。看云楼上立。朝暮南山碧。漫说古长安。长安在日边。","dynasty":"清代","title":"菩萨蛮其四"}
{"author":"樊增祥","content":"玉柄霜缨麈尾，泥金云篆书签。飞琼居处在花南。娟娟静女，合署秀才衔。卐字鸳鸯锦带，连珠孔雀罗衫。莲花碧玉道人簪。晚妆拜月，重对水精奁。","dynasty":"清代","title":"临江仙"}
{"author":"樊增祥","content":"飐西风，蛛网飘丝上帘竹。藜床睡起，满天凉雨梅初熟。秦𥱧语涩，楚衣香润，小槅蝉纱秋烟绿。更晚来滴碎芭蕉，故与尊前破幽独。遥嘱。乍疏仍密，似喧还静，画舫斋头泻鸣玉。夜夜总如秋夜，与君同剪西窗烛。风亭水榭，梦里江南，忆否潇潇吴娘曲。待晓晴倚楼，凝望远岫，烟鬟赛新沐。","dynasty":"清代","title":"罥马索长夏苦雨，西屏再谱此调，徵予继声"}
{"author":"樊增祥","content":"墙上花冠唤午晴。垂垂风柳不胜青。印床终日嫩苔生。好是绿窗新睡觉，空堂闻坠燕泥声。起来花外断虹明。","dynasty":"清代","title":"浣溪纱"}
{"author":"樊增祥","content":"对镜窥红敛翠眉。含愁拭泪坐相思。念人一去许多时。近日为谁开笑靥，眼中心上两依依。忆来不语但成悲。","dynasty":"清代","title":"浣溪纱"}
{"author":"樊增祥","content":"对镜窥红眉翠薄，临窗愁坐含颦。相思泪裛石榴裙。念伊一去，江上几多程。记隔疏帷通眼语，近前笑靥还生。心怀心想甚分明，忆人不语，含恨独吞声。","dynasty":"清代","title":"临江仙"}
{"author":"樊增祥","content":"双成佩玉雕兰翠。似得香中意。锦缄云碧雁飞斜。远寄淡泥金画并头花。罗纹碧色秋窗晓。断梦萝烟袅。拂花惊燕见相思。别久扇纨齐写定情诗。","dynasty":"清代","title":"虞美人其一回文"}
{"author":"樊增祥","content":"花丛一色深春晚。恋蝶斜枝软。玉敲风竹不胜寒。翠袖酒醒初凭小红栏。眉山远黛愁中画。楚楚衣罗砑。柳如腰细水如烟。小院紫微花映月西偏。","dynasty":"清代","title":"虞美人其二"}
{"author":"樊增祥","content":"娟娟月似纤罗袜。浥露莲香发。夜凉池玉起微波。脸障紫鸾轻扇倚清歌。愁多莫弄秋床笛。静夜流萤碧。里衣罗薄玉肌明。露透绿绡烟样藕丝裙。","dynasty":"清代","title":"虞美人其三"}
{"author":"樊增祥","content":"肠回九曲栏花亚。黯黯香生夜。雪肌纱系有谁知。恨此柳丝金蹙燕来时。屏风障玉雕花碧。倚笑云鬟湿。露霏丛桂碧绡轻。扇画月中花是故人情。","dynasty":"清代","title":"虞美人其四"}
{"author":"樊增祥","content":"下楼珠络金鞍马。马鞍金络珠楼下。鸳袖紫丝鞭。鞭丝紫袖鸳。白蘋香水隔。隔水香蘋白。归意绿杨垂。垂杨绿意归。","dynasty":"清代","title":"重叠金其一"}
{"author":"樊增祥","content":"雪衣罗绣花斑蝶。蝶斑花绣罗衣雪。单袖小红栏。栏红小袖单。醉心香鸭睡。睡鸭香心醉。人样玉珑玲。玲珑玉样人。","dynasty":"清代","title":"重叠金其二"}
{"author":"樊增祥","content":"手纤春试香冰酒。酒冰香试春纤手。红断脸波溶。溶波脸断红。箔珠弹粉落。落粉弹珠箔。茶是那人佳。佳人那是茶（","dynasty":"清代","title":"重叠金其三"}
{"author":"樊增祥","content":"绿荷风动双鸳浴。浴鸳双动风荷绿。归燕翠帘垂。垂帘翠燕归。品棋知玉冷。冷玉知棋品。凉榭水沈香。香沈水榭凉。","dynasty":"清代","title":"重叠金其四"}
{"author":"樊增祥","content":"漾风花縠冰纹帐。帐纹冰縠花风漾。红袜覆薰笼。笼薰覆袜红。绿绡烟隐玉。玉隐烟绡绿。秋色柳西楼。楼西柳色秋。","dynasty":"清代","title":"重叠金其五"}
{"author":"樊增祥","content":"绿波帘影摇风竹。竹风摇影帘波绿。蝉玉堕松鬟。鬟松堕玉蝉。小奁秋月皎。皎月秋奁小。金镂蝶衣轻。轻衣蝶镂金。","dynasty":"清代","title":"重叠金其六"}
{"author":"樊增祥","content":"小窗红桂秋香袅。袅香秋桂红窗小。斜鬓玉簪花。花簪玉鬓斜。瘦腰裙样旧。旧样裙腰瘦。回雁锦书催。催书锦雁回。","dynasty":"清代","title":"重叠金其七"}
{"author":"樊增祥","content":"翠桐疏雨抛珠泪。泪珠抛雨疏桐翠。愁黛远山秋。秋山远黛愁。影娥窥绿井。井绿窥娥影。红蕙晚庭中。中庭晚蕙红。","dynasty":"清代","title":"重叠金其八"}
{"author":"樊增祥","content":"绿烟如梦茶香熟。熟香茶梦如烟绿。飞凤紫茸衣。衣茸紫凤飞。靥花桃赛雪。雪赛桃花靥。无睡引薰垆。垆薰引睡无。","dynasty":"清代","title":"重叠金其九"}
{"author":"樊增祥","content":"染香绒袖金泥浅。浅泥金袖绒香染。刀剪玉奴抛。抛奴玉剪刀。画屏秋雨夜。夜雨秋屏画。苔径几时来。来时几径苔。","dynasty":"清代","title":"重叠金其十"}
{"author":"樊增祥","content":"腻笺红泪思相寄。寄相思泪红笺腻。钗燕玉人来。来人玉燕钗。苦心鹃夜语。语夜鹃心苦。谁共合欢杯。杯欢合共谁。","dynasty":"清代","title":"重叠金其十一"}
{"author":"樊增祥","content":"靠窗纱索萧郎笑。笑郎萧索纱窗靠。香屧绣成双。双成绣屧香。渡河秋信误。误信秋河渡。红泪冷怜侬。侬怜冷泪红。","dynasty":"清代","title":"重叠金其十二"}
{"author":"樊增祥","content":"蛮榼何来，茶封春焙，密割冬房。木瓜报汝，磊落不盈筐。户外春风又到，琴鱼白、楚橘新黄。长安好，红笺往复，忘是他乡。的的好年光。邀旧雨、春蔬试斗吴娘。金盘彩胜，叶对复花当。想见柔荑昨夜，金刀剪、喜字成双。休辞醉，红房果熟，素楪饧香。","dynasty":"清代","title":"东风齐著力馈岁"}
{"author":"樊增祥","content":"花径。花径。草色帘波相映。阑干不奈情何。曾凭春风袖罗。罗袖。罗袖。淡月梨花依旧。","dynasty":"清代","title":"转应曲其一"}
{"author":"樊增祥","content":"双燕。双燕。曾识桃花娇面。别时黄柳初垂。又见高楼絮飞。飞絮。飞絮。那得不教春去。","dynasty":"清代","title":"转应曲其二"}
{"author":"樊增祥","content":"春暮。春暮。捉搦裙裾不住。销魂杜宇声中。冷烛无言泪红。红泪。红泪。一夜棠妃无睡。","dynasty":"清代","title":"转应曲其三"}
{"author":"樊增祥","content":"重午。重午。华屋薰风燕乳。红榴著色无多。写入秋云扇罗。罗扇。罗扇。好与谢娘方便。","dynasty":"清代","title":"转应曲其四"}
{"author":"樊增祥","content":"似流水、年光别去，镜里苕颜，忍教轻负。百日黄鸡，唱到吴歌、尽情处。送君归矣，休折损、河梁树。举酒属梅花，好待取、春风吹汝。歧路。笑葫芦画就，此别一年一度。灯屏顾影，怎禁得、鬓丝飘素。正纤手、雪水煎茶，又春夜、红楼听雨。算祇有韶光，偿得离人心苦。","dynasty":"清代","title":"长亭怨慢别岁"}
{"author":"樊增祥","content":"两岸春山中有溪。圩田雨足罢耕犁。镜中每对青丫髻，树里时闻白画眉。撑小艇，泛清漪。秦人洞口白云迷。二千年后溪边水，照出桃花似旧时。","dynasty":"清代","title":"鹧鸪天其一徐俟斋画山水屏题词"}
{"author":"樊增祥","content":"大好楼台欲住难。暂寻幽事画桥边。树含龙井明前雨，帆带潇湘转处烟。寻药去，采芝还。水天闲话鬓丝寒。归来拣得松针笔，细写溪南数朵山。","dynasty":"清代","title":"鹧鸪天其二"}
{"author":"樊增祥","content":"南浦销魂第一程。萋萋芳草怨西征。烟鬟送客参差出，春水如愁日夜生。芳雨歇，绮云平。莫将兰桨击空明。烟波可是明妃面，费尽丹青貌不成。","dynasty":"清代","title":"鹧鸪天其三"}
{"author":"樊增祥","content":"谁写渔梁落照痕。乱鸦疏处见烟村。数家桑柘临溪水，一棹桃花访故人。樵唱远，梵钟闻。亭亭一塔倚松云。时人若问庞居士，石壁烟萝是鹿门。","dynasty":"清代","title":"鹧鸪天其四"}
{"author":"樊增祥","content":"罨画溪山玉不如。安排庭榭待潜夫。捣辛好佐双弓米，放子初成二寸鱼。临水畔，种双梧。偶然一叶下阶除。奚童净扫南檐地，叩齿焚香读道书。","dynasty":"清代","title":"鹧鸪天其五"}
{"author":"樊增祥","content":"点点寒鸦薄薄云。数峰鼠尾郭家皴。斜阳黄到西山寺，残柳疏于白下门。堤上马，水边人。吴枫摇落易销魂。烟波若问吾归处，黄叶江南别有村。","dynasty":"清代","title":"鹧鸪天其六"}
{"author":"樊增祥","content":"打叠云山入画图。拂檐青玉两三株。解栽杨柳惟陶令，合婿梅花只老逋。呼鹤子，饲雕胡。当年五斗久销除。饥来但采桐花咽，此是吾家小凤雏。","dynasty":"清代","title":"鹧鸪天其七"}
{"author":"樊增祥","content":"万壑千岩玉有声。九天鸾鹤下呼群。飞泉细答笙簧响，上药时逢琥珀根。餐白石，濯清泠。移家真欲傍通明。山中相业知何有，领取松风与白云。","dynasty":"清代","title":"鹧鸪天其八"}
{"author":"樊增祥","content":"腊醅新上口。看书吃果，灯前厮守。残夜新春，只判一声清漏。不用占鸡卜镜，但愿得、花红人寿。君信否。垂帘一晌，春词琢就。不解格五弹棋，祇色子玲珑，称伊纤手。玉雪娇儿，可要软饧酥豆。斜倚薰笼不睡，任消尽、博山香兽。看镜久。青青鬓丝依旧。","dynasty":"清代","title":"玉漏迟守岁"}
{"author":"樊增祥","content":"午晴楼上弄妆迟。似花枝。映花枝。小颊绯桃，薄薄远山眉。幸是屏风遮隔了，梳洗处，褪罗衣。此行难与定归期。怕相思。莫相思。不愿封侯，消息绿杨知。愿作郁金堂里燕，无早暮，总双栖。","dynasty":"清代","title":"江城子"}
{"author":"樊增祥","content":"集号联珠，词名漱玉，红房对擘吟笺。低鬒吹笙，分明并蒂双莲。花间打叠相思谱，怕双声、绛树偷传。是灵均、一脉湘愁，付与婵娟。彩鸾已伴文箫住，剩小乔未嫁，幽独谁怜。夫婿相如，琴心消渴年年。销魂弟一霓裳序，检题名、彼此嫣然。胜当时、刘阮匆匆，赘与神仙。","dynasty":"清代","title":"高阳台"}
{"author":"樊增祥","content":"芳草城南舍。遍长安、莺花狼籍，让人游冶。廿载春婆成一梦，说甚承明金马。任潦倒、风尘之下。闭户著书还种菜，问一州、斗大谁能假。君不语，看秋华。隐囊纱帽春风画。署头衔、杯湖聱叟，染溪愚者。昨送河东君归矣，蝉鬓茶烟暗惹。恰便似、文君新寡。世事悠悠何所恋，且饮醇、近女消长夜。君笑谢，吾衰也。","dynasty":"清代","title":"金缕曲其一戏题石笙刺史小像"}
{"author":"樊增祥","content":"春午花枝亚。掩重门、熏垆茶臼，煮香庭榭。君是江南老名士，记得开天旧话。又恰似、江州司马。闲向紫桐花下立，怅下邽、明日清明也。抛手版，对芳斝。梅花老屋钟山下。燕飞来、斜阳不见，旧时王谢。庾信生平萧瑟意，醉后溪藤自写。难得是、西园良夜。绣谷春风今寂寞，忍白头、重看扬州画。银烛泪，为君泻。","dynasty":"清代","title":"金缕曲其二"}
{"author":"樊增祥","content":"钿合深缄，玉珰遥寄，绛灯初上帘栊。怨瓶落井，素绠漾西风。我是江南谢女，十年梦、长在愁中。知天壤、王郎何限，幽恨几人同。玲珑歌一曲，香山俊句，应付纱笼。又淡云微雨，掩抑秋容。依旧初三好夜，浑不见、新月如弓。惟是有，珍珠做泪，和露滴梧桐。","dynasty":"清代","title":"满庭芳九月初三夜写香山诗意"}
{"author":"樊增祥","content":"漏水声沈，蓬山路近。金扉半掩灯花晕。如今都下似江南，小屏酥雨单衣润。打马谁赢，踏青可定。玉奴睡也休相问。床头一緉绣鞋儿，偷将钿尺量分寸。","dynasty":"清代","title":"踏莎行"}
{"author":"樊增祥","content":"雁不堪闻，鸡还无用。五更风里银釭冻。纸窗犹道月光明，罗衾祇觉春寒重。玉树朝新，雕轮晓动。马蹄踏破琼瑶巷。江南已是牡丹时，并门尚作梨花梦。","dynasty":"清代","title":"踏莎行三月初五日宿彭善村，夜雨寒甚，晓起雪积寸许，因赋"}
{"author":"樊增祥","content":"春在竹篱头。溪水悠悠。厩奴探得一枝柔。误引泥金双蝶去，过了并州。细马载春愁。艳𣿙香鞲。小红相送到秦邮。好似江南根与叶，并坐兰舟。","dynasty":"清代","title":"浪淘沙车中折桃花一枝"}
{"author":"樊增祥","content":"火里种青莲，根蒂在何许。尽道莲心彻底红，谁识心头苦。薄命始为花，何况花无主。除是应官走马人，知我伤心语。","dynasty":"清代","title":"卜算子其一"}
{"author":"樊增祥","content":"卿是雨中花，侬是风中絮。花絮飘飖不自由，万事凭天付。俱是不如人，岁月风尘误。红袖青衫泣数行，点点花梢露。","dynasty":"清代","title":"卜算子其二"}
{"author":"樊增祥","content":"带露昨宵来，听鼓明朝去。不独卿怜我自怜，付与檀槽诉。命也不如人，文采都成误。卿作鸳鸯我作仙，归结知何处。","dynasty":"清代","title":"卜算子其三"}
{"author":"樊增祥","content":"水驿蓦相逢，夜久疏星度。怀里逤逻烛下人，门外垂杨树。生长北河滨，近在墙东住。二月梨花薄媚时，记我销魂处。","dynasty":"清代","title":"卜算子其四"}
{"author":"樊增祥","content":"关中柳，殊有故人情。二月青丝堪络马，一春金缕不离莺。流水带红亭。三年别，车骑此重经。好是南山与君眼，春来不改旧时青。认得弃繻生。","dynasty":"清代","title":"双调望江南"}
{"author":"樊增祥","content":"催画双蛾午尚慵。殢人娇眼镇惺忪。更衣每觉新香袭，索茗因知宿酒浓。思往事，十年中。瑶台月下几相逢。闲来检校群芳谱，祇有梨花似玉容。","dynasty":"清代","title":"鹧鸪天"}
{"author":"樊增祥","content":"宫样梳鬟一段云。欠伸回倚小灯屏。宝炉临睡又重薰。小玉眠来微放诞，娇儿乳罢一殷勤。罗帷才放玉钩鸣。","dynasty":"清代","title":"浣溪纱"}
{"author":"樊增祥","content":"人日过，春在绣帷中。银烛影，落梅风。灯屏尽画桃花马，帘旌双绣柳条龙。可怜宵，切莫放，玉尊空。消尽也、红檐霜与雪。且料理、铜街花与月。休更忆，凤城东。金莲宣赐知何日，金鳌缥缈是何峰。又三年，浑不见，软尘红。","dynasty":"清代","title":"最高楼灯夕书感"}
{"author":"樊增祥","content":"燕试风襟，蜗留雨篆，深春闲过书帷。唱名才了，小吏问诗题。门外春蚕食叶，重檐下、碧树刚齐。幽深地、花如处女，寂寞少人知。冬烘，犹故态，三间破屋，来试茶旗。问隐囊纱帽，何事归迟。多少凝香昼寝，谁似我、闲看酴醾。春阴重，才晴又雨，归骑溅香泥。","dynasty":"清代","title":"满庭芳"}
{"author":"樊增祥","content":"新水养蒲茸。棐几玲珑。晚榴才试一花秾。待得瑶房红子熟，应是秋中。轻燕拂帘栊。午梦惺忪。不知昨酒为谁浓。自取西窗茶碾子，捣尽松风。","dynasty":"清代","title":"浪淘沙"}
{"author":"樊增祥","content":"雨初晴，莺始哢。唤起棠妃，唤起棠妃梦。绡扇白团纤手弄。半画桐花，半画桐花凤。佩声迟，帘影动。临去秋波，临去秋波送。珠押领头金压缝。云比罗衫，云比罗衫重。","dynasty":"清代","title":"苏幕遮堆絮体"}
{"author":"樊增祥","content":"挂屩枫天，吹箫月夜，几年轻负鸥盟。一水萝溪自绿，板阁深清。淡黄绫锦墩边柳，小红纱縠巷中灯。难忘是，春雨小楼，雕栏六曲深凭。而今。吟渭树，浑不见，河桥酒幔摇青。陇雁西来空寄，醉墨零星。草堂双入王家燕，玉鞭三听霸桥莺。相思意，惟是峡云关柳，两处愁生。","dynasty":"清代","title":"昼锦堂寄桑园"}
{"author":"樊增祥","content":"垂柳扬州驿。甚无端、天风吹散，紫鹣双翼。二十四桥重经过，小玉开门不识。经几度、江边寒食。骑凤吹箫今何处，向月中、独凭红栏立。罗袖冷，泪痕湿。平山残照伤心碧。付白门、辛家斑管，染香弹墨。十二碧城红楼峭，楼上双星的的。怅风絮、凭谁捉搦。一掬春波惊鸿影，便稽山、化土端相觅。休更擪，绿阴笛。","dynasty":"清代","title":"金缕曲"}
{"author":"樊增祥","content":"可是鲈香恼季鹰。愔愔斋阁覆青绫。宜城酒好力难胜。春雨珍珠园里菜，秋风玛瑙院中灯。不如归去理鱼罾。","dynasty":"清代","title":"浣溪纱闻蓝洲病却寄"}
{"author":"樊增祥","content":"春女淮南赋，冬儿白下词。柳条金嫩不胜垂。莫认前身小小与师师。纱扇持遮面，宫螺与画眉。晴窗茧纸界乌丝。学得瘦金书体写唐诗。","dynasty":"清代","title":"南歌子"}
{"author":"樊增祥","content":"玉人秋浦。认霜雁来时，钿笛吹处。才了锁厅缘，送仙凫、翩然北去。琼瑶一握，也抵得、雪儿歌舞。容与。让石湖、独有千古。生朝且宜闭阁，早梅边、微吟杜句。丈室方床，自散维摩花雨。旧日田郎，鬓丝添缕，那堪题柱。凭寄语。靴衫莫过西府。","dynasty":"清代","title":"石湖仙"}
{"author":"樊增祥","content":"封了麟符，巡檐处、钿朵小梅开否。渐有春风入幔，水蘸鹅黄新柳。女儿纤手。暂莫弄、一方红籀。花迎玉佩，香绕戟衣，帘卷清昼。一年墨牒光阴，需头押尾，彀侬消受。此夕红莲幕里，不住银筝催酒。牡丹开又。直暖过、西京烟九。好景娱人，只在海棠前后。","dynasty":"清代","title":"玉女迎春慢封印日偶书"}
{"author":"樊增祥","content":"旧历才余十日，凄凄天雨霜。带暝色、万点寒鸦，归飞急、故趁斜阳。风催谯门画角，楼台悄、渐隐灯烛光。问五纹、绣线谁添，倾东海、未抵宫漏长。记得雨棂雪艭。当年洗马，横江百感茫茫。老矣韦郎。少年事、莫思量。闲时倚楼看镜，楪子面、尽端相。中书万羊。何如理安寺，僧粥香。","dynasty":"清代","title":"绮寮怨"}
{"author":"樊增祥","content":"淡月幽窗如画，墨梅横一枝。四五点、冷蕊疏花，无人处、自照冰池。霜柯惊飞冻鹊，谁家笛、故学秦女吹。想弄珠、玉指生寒，蟾辉里、缟袂归去迟。瘦沈自宽带围。轻裘紫绮，针神几费柔荑。闷拨垆灰。这情绪、有谁知。银屏雪儿何在，觅旧谱、自填词。相逢甚时。明灯照棋局，应有期。","dynasty":"清代","title":"绮寮怨其一冬夜"}
{"author":"樊增祥","content":"好是昭州颜色，软帘新退红。试玉砚、冰缬微凝，朱扉掩、绮日云烘。家常羊肝半臂，黄绵袭、暖甚金线狨。侧帽纱、索笑南檐，梅花下、处处逢放翁。小盏试斟紫茸。煎茶素手，何时竹里相逢。寄语渠侬。一瓯雪、待春风。文园十分消渴，掌上露、不胜浓。霜华暗融。西台一株柏，青到冬。","dynasty":"清代","title":"绮寮怨其二"}
{"author":"樊增祥","content":"试酌凤酒，金幡转、又东风。温温煮枣房栊。看软糕切玉，更芳茗舒茸。昭阳太极辇路，柳条依约翠烟中。三九玉梅寒信过，貂裘紫领和融。第一番花讯，有木笔新红。花前捉尘会客，角巾潇洒林宗。","dynasty":"清代","title":"临江仙引"}
{"author":"樊增祥","content":"巷陌太平鼓，千门爆竹，并作春声。少年事、朱楼系马弹筝。新正。有金船酒，银桥月、气象承平。逢人日，看定王红萼，别有风情。香清。韦郎昼寝，一晌茶熟诗成。好栽培芳树，待燕停莺。飞觥。对昆池水，南山雪、老眼常明。江南路，又杏花春雨，迎接先生。","dynasty":"清代","title":"临江仙慢第二体"}
{"author":"樊增祥","content":"海红步障双紫鸳。午窗晴、烘透水仙。读画久，煎茶熟，悄房栊、花气似烟。年头墨牍无多许，问西楼、谁斗管弦。且侧帽，梅花下，背东风、偷学少年。","dynasty":"清代","title":"恋绣衾其一新岁鲽舫即事有怀"}
{"author":"樊增祥","content":"黄金鞳膝苏合裘。暖帘垂、香满被篝。去年见，今年忆，画春山、人在小楼。妆成独自薰香坐，红毡熨、银叶酒舟。绣斜领，金排扣，系雕龙、双玉佩不。","dynasty":"清代","title":"恋绣衾其二"}
{"author":"樊增祥","content":"东风未绿百草芽。袅鹅黄、新柳带鸦。小儿女，春妆丽，蘸胭脂、弹上杏花。去年人日书红纸，记柔荑、黏贴翠纱。玉窗静，重门锁，燕归来、犹认谢家。","dynasty":"清代","title":"恋绣衾其三"}
{"author":"樊增祥","content":"明波织簟西子湖。袖罗香、游女弄珠。昨梦到，孤山侧，万梅花、齐拜老逋。抱琴打点杭州去，问钱王、十锦在无。陌上走，花开候，绣衣人、真入画图。","dynasty":"清代","title":"恋绣衾其四"}
{"author":"樊增祥","content":"粉捏狮蛮，菜挦龙鹤，年光媚。绿脚茶甘，紫芽姜嫩，刚了先生饭事。饶阶行、有药蔓三青，筇枝九紫。问百子池头，蕃釐观里，几多红翠。拟向金门问夜，绣陌朝天，还待日边青鸟至。蓟北江南，弄梅搴杏，取宫帘、丹毫进止。长亭柳，才绿便含销魂意。笛声起。这离情、有如灞水。","dynasty":"清代","title":"斗百草早春即事"}
{"author":"樊增祥","content":"置酒立春前一日，彩毫常侍题诗。台乌粉项报春迟。葡萄腰褥锦，木笔胆瓶枝。打遍青门珠络鼓，南檐新柳成丝。老来风趣镜神知。掠须花玳瑁，笼眼圣琉璃。","dynasty":"清代","title":"临江仙立春前一日作"}
{"author":"樊增祥","content":"青鼠帽，紫貂褕。春暖百花初。井华满注水精盂。窗日晒红鱼。中庭悄，雏尼报。池北朱梅开早。慵拈针线罢温书。花底学摴蒱。","dynasty":"清代","title":"喜迁莺新岁赠小儿女"}
{"author":"樊增祥","content":"落灯风。又吹起、曲水仙杏红。今朝燕九晴和，歌管不到楼东。梨花一钟酒，记个人、小靥现芙蓉。围绮席、画烛金尊，去年情绪难同。想像帝里春融。问长春旧径，可驻香骢。彩燕金幡刚过了，纸鸢毬杖又相逢。今宵月、双照燕秦，伴玉缸、蕙炷寂寥中。底事姗迟，药娥怕上帘栊。","dynasty":"清代","title":"尉迟杯去年灯期两填此调，今年灯事寥落，燕九日酒罢，魫窗寂坐，药娥未来，用晁无咎平韵体以写岑况。"}
{"author":"樊增祥","content":"荑柳缃桃，斗艳冶、平分一半春风。瑶台月下人，记桂堂深处，曾几相逢。双莲冉冉凌波，独立芝田晓露中。又并肩、私语移时，角巾钗索挂珑璁。画梅燕子梁空。满地余香，可怜斑竹薰笼。屏心周昉画，貌海棠春睡，粉媠脂慵。啼痕点点沾衣，可似相思豆子红。待锦笺、说与相思，定蹙双翠峰。","dynasty":"清代","title":"忆瑶姬"}
{"author":"樊增祥","content":"红杏开时，又金钱买夜，火树争霞。万点明星，七十二重花。奈昨夜、铜街酥雨，画蝉微湿宫纱。月姊不意，光门尔许妍华。今宵舞裙歌扇，有红蕖百朵，趁逐莲娃。翠水瑶姬，骑凤落烟沙。更领略、街西妍唱，定场别奏琵琶。有意夺锦，龙头知属谁家。","dynasty":"清代","title":"金盏倒垂莲"}
{"author":"樊增祥","content":"清閟小幅，溪山黯青绿。丝雨弄晴，二月东风，今朝初六。草色苔光交旖旎，又还我、一庭芳缛。借春阴，直到花朝，红棠开足。泉响谷，清似玉。树绕屋，翠如幄。且抖擞官身，勾当春事，日日闭门休沐。雪积一分二分水，花亚十竿百竿竹。便随分携尊，总人间清福。","dynasty":"清代","title":"帝台春"}
{"author":"樊增祥","content":"记前年、雪打花朝，今年又湿燕羽。婢剪香苏，奴芟翠蔓，一院梨花雨。半阴岑，半和煦。恰到春光最佳处。容与。且供支鹤料，平章琴谱。绿笺奏天姥。海棠巢、乞借轻阴护。趁方空未著。接䍦倒戴，闲过围棋墅。紫桃稊，碧桐乳。净洗看花眼中雾。留住。九十日春，休教虚度。","dynasty":"清代","title":"定风波"}
{"author":"樊增祥","content":"擘麝添香，分泉试茗，窗外竹声敲晚。薄暝帘栊，犹有细蝉轻燕。池塘畔、几日西风，早瘦了、藕花一半。更禁他、素绠银床，萧萧落叶暗蛩满。悲秋谁似宋玉，聊借筒杯送酒，绮怀同遣。试读新词，可要素筝低按。忆桐花、小阁灯凉，无奈是、吟秋人远。剩今宵、谱入琴丝，曼音和漏转。","dynasty":"清代","title":"绮罗香"}
{"author":"樊增祥","content":"江头黯送别。隐约遥峰愁黛结。飘落渚莲似雪。剩瘦雁啼花，素波流叶。残红半涅，是麝巾、清泪凝血。飘零恨、小篷单烛，屡照旧衾褶。凄咽。暗开金箧，有远道、芳音未灭。风流争似小谢。露下吹笙，柳边晞发。素蟾看又缺。想湖上、菱歌也歇。芳洲畔、翠绡裙幅，可似雁云裂。","dynasty":"清代","title":"霓裳中序第一"}
{"author":"樊增祥","content":"年年来去明湖路。打桨依花步。女郎家住水香村。一路低荷软柳似青墩。今年重泛明湖曲。秋水莹寒玉。荷花浑不似当年。只有断桥垂柳尚依然。","dynasty":"清代","title":"虞美人"}
{"author":"樊增祥","content":"灯院云娇，药房烟细，昨宵帘幕微寒。晓来陌上，蝶子趁花钿。记得将离赠后，相思梦、难到尊前。消魂处、玉河照影，衫鬓又今年。应怜。春事好，桃边画扇，柳外秋千。且莫问他乡，莫听啼鹃。点点红心似我，天涯路、芳草芊绵。青门外，湔裙嫩约，依旧丽人天。","dynasty":"清代","title":"满庭芳京邸上巳用兰当旧韵成解"}
{"author":"樊增祥","content":"半钩淡月，又照见、玉阶人影。记楚佩轻捐，吴笺遥递，天际芳音伫冷。钿晕罗衫如烟薄，怎禁得、相如秋病。除燕子再来，娇棠全放，始堪临镜。寻省。当时别酒，兰襟犹凝。甚叶上题诗，花间擪笛，离梦从头唤醒。妻镜新书，哥瓷淡荈，消领晚春光景。又却是，深夜帘栊下了，睡凫烟静。","dynasty":"清代","title":"二郎神用徐干臣韵赠子珍"}
{"author":"樊增祥","content":"玉勒青鞯游冶路，萝阴似水还清。映窗窈窕数花明。衣香多近水，扇影总疑云。燕子飞来还又去，柳枝长是多情。野塘清浅照人行。西南眉子月，又傍女墙生。","dynasty":"清代","title":"临江仙江亭和子珍韵"}
{"author":"樊增祥","content":"柳花无力。点上春衫碧。几曲回廊閒伫立。过尽蝶双莺支。秾花一树谁看。单衣小径风寒。消得玉人一凭，新来祇有阑干。","dynasty":"清代","title":"清平乐极乐寺海棠花下，同子珍彦清"}
{"author":"樊增祥","content":"微月黄昏，又恰是、小院青桐如玉。门外芳草成烟，笼灯照香毂。刚办得、生衣小扇，趁花底、茗香初熟。镜里铅颦，襟边碧唾，前梦应续。玉阶畔、多少芳心，有一抹朱弦破幽独。都把明妃清怨，付春风一曲。看满眼、花光做泪，甚杜郎、旧鬓犹绿。惟仗祓恨清樽，照妆银烛。","dynasty":"清代","title":"琵琶仙春莫与子珍饮桐花下"}
{"author":"樊增祥","content":"红泪一襟，是湘水、碎花零叶。剩点点芳心，吹上粉奁似雪。碧鸡梦杳，但倚竹、暗伤离别。想夜寒月上，旧事和谁同说。此日天涯，飘零如我，一样凄绝。且微雨黄昏，消受烛红茗热。湘帘垂后，蕙熏渐歇。还怕听、化外数声啼鴂。","dynasty":"清代","title":"蕙兰芳引"}
{"author":"樊增祥","content":"古槐青似盖，冷淘荐了，散髻上西楼。尊前风味好，替写白团，还倩小银钩。温温黍梦，梦江蓠、祇在汀洲。甚眼前、野塘清浅，不著采兰舟。回眸。湘波如镜，翠蒻成林，正思乡时候。空忆得、香囊缀虎，画鬓簪榴。怜渠玉骨清如许，劝等閒、休照冰彄。归去也，粉笺同写新愁。","dynasty":"清代","title":"渡江云"}
{"author":"樊增祥","content":"花屿。烟浦。雨初晴。垂柳红亭晚莺。苎萝女儿鸦髻青。采菱。木兰双桨轻。鸭头阑入花深处。斜阳暮。且傍鸳鸯住。杏衫红。莲叶东。芙蓉。一生烟水中。","dynasty":"清代","title":"河传"}
{"author":"樊增祥","content":"团扇风香，熏炉烟润，花下初掩重门。清歌月夜，惆怅不堪闻。多少天涯归思，家山远、望断红鳞。新来瘦、奚囊药裹，相伴病馀身。怀人。当此际，刚如燕子，主换巢分。傍旧家帘幕，空度黄昏。户外明河似画，盈盈水、不渡流云。凭传与，花笺密字，倚烛一销魂。","dynasty":"清代","title":"满庭芳"}
{"author":"樊增祥","content":"藕花深处晚凉多。橹声和。柳边过。一角遥山，轻点镜中螺。月下红楼楼下水，人不见，但闻歌。生衣著酒玉颜酡。不寻他。奈情何。又道沅江，烟水软于罗。欲采蘋花将尺素，难寄与，托微波。","dynasty":"清代","title":"江城子"}
{"author":"樊增祥","content":"倚高楼、万重烟水，风荷撩乱如许。夕阳十刹今何在，打桨谩寻前浦。芳草渡。看水面、虹梁遥接天边路。红墙又阻。但忆得当时，云房雾阁，玉辇往来处。西风起，内苑萧兰漫赋。鸾肠无限悽楚。春阴琼岛苔花涩，好把御题封护。君且住。看白塔。当帘远出烟中树。宫莺自语。问昔日妆楼，珊钩反挂，阅尽几朝莫。","dynasty":"清代","title":"买陂塘"}
{"author":"樊增祥","content":"暗草栖萤，香巢絮燕，嫩凉初润琴弦。消尽年光，费伊几缕垆烟。一春不听西堂雨，问今宵、梦到谁边。最凄然、水上青荷，枝上红鹃。美人可是青天月，祇一重帘押，隔断婵娟。何况新来，万重又隔蓬山。回文玉簟凉如水，剩残釭、冷照无眠。有谁怜、玉漏沈沈，自写银笺。","dynasty":"清代","title":"高阳台雨夜寄子珍"}
{"author":"樊增祥","content":"细雨墙东，一树樱桃湿。正玉骨、单衣花下立。酒绵红来无气力。强起煎茶，旋闻索蜜。忏他生、化作频伽长比翼。便万本、心经书也值。丝绣观音悬素壁。暮暮朝朝，与卿合十。","dynasty":"清代","title":"侍香金童调子珍二解"}
{"author":"樊增祥","content":"醉尉销金，负了绮窗晴雪。谢娘心事，在煎茶解渴。春梦唤醒，那是潇湘根叶。红兰移浦，了无颜色。几许伤心，隔银屏、似远别。旧题团扇，倚香怀尚热。青青柳枝，总被他人轻折。今生长似，柳梢残月。","dynasty":"清代","title":"传言玉女前题"}
{"author":"樊增祥","content":"新竹娟娟映旧苔。翠帘刚为雨余开。消魂一晌在天涯。字里珍珠香翰去，花间蜜炬玉人来。来时宫漏莫相催。","dynasty":"清代","title":"浣溪沙"}
{"author":"樊增祥","content":"水边风日美，芳莲坠粉，都似晚霞红。深深垂柳暗，浅绿明漪，闲系小筝篷。鸳鸯隔浦，总双双、花底相逢。无避处、扇光如雪，低障夕阳中。匆匆。香车去也，小阁沈熏，有春人寻梦。应自笑、软晴芳草，未试青骢。汀洲纵有重来约，怕秋心、凉到芙蓉。青鸟去，明珠还寄楼东。","dynasty":"清代","title":"渡江云和子珍《游十刹海》韵"}
{"author":"樊增祥","content":"花髻吹笙，弓衣绣蝶，老辈风流如此。凭几笔、云林淡墨，便皴出江南烟水。料诗情、祇在青山，浑不似、朝罢归来花底。更傍柳添鸦，背枫摇橹，尽在霞头烟尾。试认先生行卷里。把岚翠溪光，做成乡思。人家外、明漪几曲，行吟处、梅花十里。祇恩深、尚恋承明，纵梦绕平泉，忍商归计。剩画里吴装，青帘篾舫，小现五湖心事。","dynasty":"清代","title":"金明池题叶香士《小沤波馆诗意画册》，为潘星斋侍郎属赋"}
{"author":"樊增祥","content":"水软新罗，山明秀黛，旧垂纶处。青溪一舸，依约风帆隔前浦。平波三尺桃花色，定载得、鸳鸯稳渡。更一枝黄笛，临风吹起，万重烟絮。延伫。江关暮。甚冷落汀洲，旧盟鸥鹭。长安倦旅。漫抛花外烟屿。待君宫锦归来日，好再把、渔蓑换取。倩舵尾、樵青闲倚，红亭按谱。","dynasty":"清代","title":"月下笛题羊辛楣同年《花溪渔笛图》"}
{"author":"樊增祥","content":"户外青青柳。倚东风、回廊几曲，断魂时候。细燕轻狸都不隔，卐字玲珑嵌透。消几度、玉罗衫袖。一树东头白梨影，熨春寒、总在花前后。同徙倚，听清漏。如今得似花时否。绕银墙、轻红一抹，西风吹旧。录曲凝尘曾拍遍，空认指痕纤瘦。甚响屧、邻家轻逗。划遍相思都无迹，剩回文、不断苔花绣。明月底，怕回首。","dynasty":"清代","title":"金缕曲阑干词，同爱师缜子"}
{"author":"樊增祥","content":"落叶下银床。玉露为霜。梦和残月转西廊。记得小屏红烛影，昨夜成双。金鸭懒添香。减尽年光。玉环分付可能忘。无限燕支吹作粉，愁煞韦郎。","dynasty":"清代","title":"浪淘沙"}
{"author":"樊增祥","content":"暗玉敲窗银烛背，芳绪渺无涯。罗衣翻酒都成晕，似脸波、初上微霞。蕙草长时，春潭涸后，空忆韩家。门前何处香车。梦绕旧窗纱。泥人一晌半晌小坐，帘纹如水低斜。为问镜中眉语，可能瞒却灯花。","dynasty":"清代","title":"越溪春和子珍《雨中有忆》，用欧公韵"}
{"author":"樊增祥","content":"断雁写秋光。远寄明珰。小篷听水几回肠。不料玉鞭残照里，我亦凄凉。牵马上河梁。官柳微霜。回波中有泪千行。便作胥潮流入海，直到钱唐。","dynasty":"清代","title":"浪淘沙良乡道中读子珍寄书，悢然有怀，为成是解"}
{"author":"樊增祥","content":"钿合金筝梦已空。不教留影镜屏中。香烧心字和灰热，烛晕啼痕到晓红。琴沼侧，桂堂东。归来长动五更钟。如今祇是成追忆，满鬓黄尘满袂风。","dynasty":"清代","title":"鹧鸪天车中寄长安同好"}
{"author":"樊增祥","content":"玉箫凄咽，坐幽窗畔暗数遥夕。星星影事犹记，伤心祇有，雪衣能说。纵得双栖似燕，奈眉翠长结。况旧梦、浑是春灯浅浅，银釭片时竭。一般镜里花难折。剩粉笺、脆语伤离别。春时底处相见，修竹外、小桃如雪。碎佩铢衣，梦里分明，未忍轻绝。待觅取、青鸟衔书，寄与瑶台月。","dynasty":"清代","title":"雨淋铃追步爱伯师韵"}
{"author":"樊增祥","content":"香消未成寝，帘幕风凄。斜月冷照乌啼。垂垂碧树已如帚，夜寒犹拣霜枝。城楼故巢不见，但延秋门外，露草萋迷。惊翻坠叶，听萧萧响入深池。一自桑乾北渡，任是月明时。不向南飞。谁劝王孙归去，啼鹃不到，烟柳空垂。愁多梦少，倚熏垆、划遍寒灰。分今宵无睡，祇愁玉箸，湿尽红蕤。","dynasty":"清代","title":"夜飞鹊莲池多乌，占树争巢，终夕鸣动。天寒漏永，愁思黯然，和美成解，以纾羁怨"}
{"author":"樊增祥","content":"垂柳江干，小桃门外，玉鞭两度经过。恁单衣瘦屧，正倦倚斜柯。算春在、屏山曲处，细闻吴语，轻度横波。甚游骢北去，纤云遮断银河。谢娘眉妩，料如今、懒画烟螺。剩旧写宫词，新弹粉泪，犹在香罗。几许镜中青鬓，不堪向、别里消磨。盼东风吹，聚竹西佳讯如何。","dynasty":"清代","title":"扬州慢子珍用石帚自度腔调赠韬父，予亦继声"}
{"author":"樊增祥","content":"薄暝欺花，轻寒罨梦，雨中闲数垆熏。门外芳苔，印他金齿无痕。近来祇惯吟春草，纵题书、不寄朝云。听灯前、一晌潇潇，冷了芳樽。天涯兄弟圆如月，好香羹频絮，佳茗同温。几日东风，吹来软梦如尘。连昌旧种无多柳，甚听来、未觉消魂。且今宵、刻烛西堂，同赋婪春。","dynasty":"清代","title":"高阳台"}
{"author":"樊增祥","content":"青杏生仁，紫桐吹絮，雨余春事将阑。旧行觞地，芳草未应残。花暗一重槅子，当花处、休掩红蛮。江南路、青鸾信杳，日莫此凭栏。姗姗。红烛底，招来旧燕，细语相关。算双瞳爱水，也抵桑乾。莫怨东风扫地，玉阶畔、红药轻翻。新来事，银笺叠谱，还借素筝弹。","dynasty":"清代","title":"满庭芳丰楼饯春，同子珍步子宜韵"}
{"author":"樊增祥","content":"镇无聊，琐窗闲炷檀沈。已是黍梦温时，浑未散轻阴。一样斗茶萧寺，算去年花下，不似而今。甚小楼前后，迷藏一晌，没处追寻。微吟秀句，宫罗昨赐，花醑新斟。夺锦年华，偏忆得、楚乡烟水，长耗归心。红榴镜阁，怎禁他、十度春深。数旧梦、剩白团扇底，江花一剪，曾照罗襟。","dynasty":"清代","title":"湘春夜月午日次子珍韵"}
{"author":"樊增祥","content":"照影情波里。映秋汀、菱花一剪，晚霞明丽。镜里春人红裳薄，刚似芙蓉并蒂。有无限、夕阳诗思。蘸取明珠多少泪，染情天、一抹鲛绡紫。浑未隔，绛河水。潇湘旧爱牵芳芷。甚新来、凉蘋罢采，玉珰双系。侧帽花间填词客，祇合香吟粉醉。早料理、双鬟钗费。一舸霞川寻梦去，唤杨枝、作姊桃根妹。谁会得，五湖意。","dynasty":"清代","title":"金缕曲为爱伯师题《秋江菱榜晚霞图》"}
{"author":"樊增祥","content":"晓起绿窗匀面了，鬟云一镜松。碧苔庭院，幽花数剪，春在帘栊。曲栏深处坐，教雪衣、低唱玲珑。曼声引，更弓鞋轻点，袅尽钗茸。匆匆。玉烟吹散，翠苕不耐晓霜中。绣帏垂地，啼莺不语，残月朦胧。莫翻金缕曲，怕百花、扫地都空。画堂东。剩兰心一点，还发春红。","dynasty":"清代","title":"瑶台第一层《兰簃读曲图》，为杨定夫同年索赋"}
{"author":"樊增祥","content":"小花私贮罗囊底。玉釭前、一种温黁初试。纨扇恁轻盈，更泥他纤指。一握真珠亲赠与，当纕佩、襟便长系。风细。问素月圆时，好花开未。别有却扇风情，且茶瓯罢点，鬓翘休缀。不借彩丝穿，怎尽成连理。喜字回环三十六，最难得、花花相对。临睡。定罗帐风来，暗香如醉。","dynasty":"清代","title":"珍珠帘小伶以茉莉饰团扇，爱伯师赏之以词，即同其调"}
{"author":"樊增祥","content":"怜芳时开樽。正金鞍载到，侧帽词人。漫说秋宵寒重，画屏围春。珠箔卷，蟾光新，照烛边、绡裳如云。笑画里明姿，词中绮语，花下暂时身。歌初阕，香犹温。怅流霞不驻，荑手轻分。过尽碧天新雁，绛河如银。朱户隔，黄尘亲，怕月中、吹箫犹闻。莫寻梦西楼，花阴露凉逢玉真。","dynasty":"清代","title":"寿楼春秋气渐深，旋归有日，子宜至自保阳，寻当复去，连夕侍爱伯师饮丰楼，同赋是解"}
{"author":"樊增祥","content":"灵鹊枝头久不闻。闷来无意近芳樽。纱窗几点清明雨，一院青苔自掩门。银叶冷，画瓷温。禁烟时候易黄昏。墙东三度如钩月，断送梨花又一春。","dynasty":"清代","title":"鹧鸪天戊寅寒食日作"}
{"author":"樊增祥","content":"粉墙遮，有绯桃似火，隔屋绽新花。秀靥低窥，轻脂淡拂，晓妆初试铅华。忆前度、清明相见，是小帘、朱户那人家。一信东风，几回寒食，如许夭斜。宋玉而今渐老，赋东邻颜色，才思都差。斗草阑干，弄花襟袖，年年轻负流霞。蓦一片、芳阴送雨，怕玉沟、流水到天涯。还倩夕阳片影，写上窗纱。","dynasty":"清代","title":"一萼红东邻桃花一树横枝侧出，映入小窗，红萼窥人，嫣然欲笑。爱玩既久，倚此赋之"}
{"author":"樊增祥","content":"正晚寒轻，单衣润，幽幌初添明烛。潇潇帘外雨，甚繁红都洗，未收梅溽。水驿烟昏，僧廊月暗，愁诵虞兮遗曲。当年歌楼上，但凉欹笛簟，暖围箫局。又谁道而今，冷云哀雁，鬓痕凋绿。幽怀还暗触。叹中岁、吾亦伤哀乐。是几度、山屏寻梦，水舫携歌，蓦回头、水重山复。未便朱颜换，先换却、昔时心目。况萧瑟、窗前竹。垂泪都尽，犹自风敲鸣玉。怎堪伴人幽独。","dynasty":"清代","title":"大酺夏夜雨中读竹山《虞美人》词，悢然有身世之感，赋此寄一二故人"}
{"author":"樊增祥","content":"雕轮试碾瀛洲路，萋萋又生芳草。锦树垂灯，冰河试艇，约略春回琼岛。花砖步早。看袖拂宫黄，御烟微袅。苑柳依依，认人犹是旧时貌。离人江上望极，倩青禽寄与，芳绪多少。解玉烟皋，传梅水驿，别是新来怀抱。风情渐老。自小别吴江，便疏歌笑。回首瑶京，碧天云缥缈。","dynasty":"清代","title":"齐天乐己卯春初寄子珍都门"}
{"author":"樊增祥","content":"湘屏几叠，罨晚云如梦，春阴如墨。昨夜绿章初下，点点紫绵和露坼。可奈东风，吹花调粉，化作东栏数枝雪。香靥销红，仙肌凝素，掩映绣帘隙。猩英占断芳菲色。纵飞琼相妒，依然倾国。莫忆红罗小亭侧。聘与梅花，玉冷天寒，怎生禁得。且傍珍丛，故烧银烛，看取晚妆明婳。","dynasty":"清代","title":"春云怨今岁海棠作花甚繁，已破萼矣，忽雨雪累日，恐遂伤损，倚此慰之"}
{"author":"樊增祥","content":"紫桐细乳，黄鸟轻飞，春丽如画。约略溪桥，总有倩红相亚。细柳腰身轻似燕，小桃颜色娇于马。更东来，问经过多少，曲台花榭。已负了、南园佳约，西竺香期，芳事都罢。甚处惊鸿，也似浣纱娴雅。照影羞临春水曲，避人遥在垂杨下。谢东风，那边来，暗飘衣麝。","dynasty":"清代","title":"倦寻芳积雨初晴，春暄极美，独步至绿萝溪上，归赋此词"}
{"author":"樊增祥","content":"黯秋山，数声啼宇，落红又送行舟。甚竹外桃花全放，水边红豆都生。峭寒未收。春江曲曲东流。拾翠漫寻南浦，折梅好下西洲。待拣取蘋花，殷勤赠与，草香波嫩，路绵天晚，惟余侧帽依依望远，含情脉脉登楼。莫勾留。归时翠梧报秋。","dynasty":"清代","title":"八六子子丹将入吴，倚此为赠"}
{"author":"樊增祥","content":"柳外星三五。绣帘前、娟娟月样，似人眉妩。十斛明珠连乾马，才可轻盈换与。似解唱、微云词句。一点灵犀芳心透，是维摩、侧畔拈花女。微笑处，散花雨。莺年燕月休轻负。剪芳兰、玲珑结佩，小红辛苦。漫说藏春须金屋，留伴焦琴玉麈。问贺监、乞湖归否。回首霞西波如镜，定何时、同听春江橹。团扇曲，为伊度。","dynasty":"清代","title":"贺新郎贺爱伯师纳姬"}
{"author":"樊增祥","content":"粉絮轻吹，青梅始弄，闰春兼闰春阴。水样轻寒，海红帘下谁禁。桃花不似年时面，对东风、各自沈吟。甚江南、燕子重来，黯了红衿。袖中花叶珍珠字，望蓬山一角，青羽沈沈。曾记相如，罗帏病过秋深。当时已恨风情薄，算凄凉、未抵而今。倩何人、为作秋鸿，寄与愁心。","dynasty":"清代","title":"高阳台己卯闰春客沪上，悽寂之况有甚往年，适兰当远惠新词，即次其韵"}
{"author":"樊增祥","content":"粉蝶花间醉。小頞宫黄退。梦中唤取小名儿，翠翠翠。梅熟犹酸，梨红更酢，可人风味。楼下玻瓈水。枕上珍珠泪。渡江双楫几时来，未未未。兰叶溪边，枇杷门里，一般无睡。","dynasty":"清代","title":"醉春风调仁怀时司榷兰溪"}
{"author":"樊增祥","content":"暗减幺红，潜移嫩碧。楼头无限伤心色。晚桃几点断肠花，垂杨一树含颦叶。无恙窗纱，依然屏格。苔廊不见双钩屧。旧时和月凭栏杆，如今惟有栏杆月。","dynasty":"清代","title":"踏莎行其一感旧"}
{"author":"樊增祥","content":"斗笠云轻，茸衫寒退。雨丝乍歇晴犹未。衰桃几片不成霞，新苔一径难为翠。坐树莺娇，探泥燕慧。随人新月娟娟媚。独怜幽草过桥行，晚风吹皱寒塘水。","dynasty":"清代","title":"踏莎行其二雨后至城东行散"}
{"author":"樊增祥","content":"当年乐。豹钱骢子黄金络。黄金络。锦貂玉貌，少年京洛。今年海上东风恶。旗亭携手罗衣薄。罗衣薄。相逢又是，江南花落。","dynasty":"清代","title":"忆秦娥沪上遇京师故人"}
{"author":"樊增祥","content":"七茎花上春云热。鹧斑点点明金屑。莫遣两头然。鼻尘须细参。香心灰也未。忏尽相思字。趺坐写经时。玉奴添一枝。","dynasty":"清代","title":"菩萨蛮藏香，以下四解和周会生同年"}
{"author":"樊增祥","content":"细擘娑罗，赛尽越绫瓯绮。认花纹、玲珑骰子。小时跳月春山里。一幅文鸳，和著银彄系。见红棉又开，个侬情思。似机中、阑干卐字。更不须、轻薄橦花絮，耐人饥处，也换桃花米。","dynasty":"清代","title":"锦缠道徭布"}
{"author":"樊增祥","content":"妥玉安花，盘龙四角戗金细。明奁似水。曾照王家翠。朱鸟窗边，长锁玲珑屉。春眠起。一窝云腻。不学江南髻。","dynasty":"清代","title":"点绛唇倭奁"}
{"author":"樊增祥","content":"玉钉圆转。叶叶轻云展。好趁鸭江春水便。买取东风一面。祇怜玉笥秋深。婕妤一样沈吟。争怪昔人惆怅，兰衰菊秀光阴。","dynasty":"清代","title":"清平乐高丽扇"}
{"author":"樊增祥","content":"天际芝云，吹隓绮户，年时杜曲相见。鬲叶疑莺，当花误蝶，的的风情不浅。犹隔帘栊，早隐约、波明山远。越髻低扶，秦音半改，可人心眼。欲倩青禽将密款。奈长被、微波划断。覆盎春云，连昌夜雨，觉此情难遣。定何时、明烛底，携宫袖、临风细看。茗艼花前，道相逢、今生未晚。","dynasty":"清代","title":"氐州第一西伶党灵芝色艺冠时，镜渔翰林悦之，无由自达，倚此为赠"}
{"author":"樊增祥","content":"微雨黄昏，又娇云荡绮，淡月笼银。倚襟初问姓，密坐始销魂。相思曾记在阑春，费伊几多，罗巾泪痕。刚挨到，荔子熟、玉颜才近。香烬，欢未尽。为问斛珠，可有楼东分。竹泪明江，蕙怀萋锦，无限人间酸恨。待得东风采蘼芜，好持缣素从郎问。须相怜，下山时、秀靥红晕。","dynasty":"清代","title":"换巢鸾凤戏赠蕖城孝廉，同爱师调"}
{"author":"樊增祥","content":"记西风、画船归去，江南无限烟水。万花如梦春如海，输尔燕欢莺喜。秋色里。剩一抹、轻霞裁作江妃帔。蛾眉老矣。且明圣湖边，苎萝村畔，还我浣纱地。春波暖，太液花光似绮。菱歌一曲新试。芙蓉镜里簪花出，换了白鸥身世。铅泪洗。也不分、莲心省识东风味。清溪十里。待眉月生时，玉箫停后，重认第三妹。","dynasty":"清代","title":"买陂塘"}
{"author":"樊增祥","content":"粉镜全抛，衣香尽灭，更无梦到楼西。为道潘郎文采，渐减当时。惟有年年今夜，多情月、长照虚帷。尘封处，犹余锦瑟，长与人齐。天涯又逢肠断，正晚花庭榭，萤点罗衣。香篆里、初温玉茗，小荐红栀。惆怅十三年事，无人觉、鬓已成丝。绳河转，移灯别谱秋词。","dynasty":"清代","title":"凤凰台上忆吹箫"}
{"author":"樊增祥","content":"轻粉钩花，明金簇蕊，九华谁写宫扇。钿朵幽丛，露甃几番曾见。月上时、玉鬓新扶，风动处、罗帷香满。轻展。看湘筠几摺。瑶华一面。老辈风流未远。更密字银钩，和歌清婉。一段秋心，诉与蛩悽蝶泫。料有人、明玉窗前，暗回忆、素馨斜畔。香暖。记珠江画舸，燕钗敲晚。","dynasty":"清代","title":"月华清题余秋室画《晚香玉》便面，为南海叶南雪前辈赋"}
{"author":"樊增祥","content":"一幅岁朝图样好，玉梅花底三更。绣帘风约一钩银。清娱便了，都是画中人。殿阁催班慵不赴，今年今夜闲身。风光莫遣酒杯贫。花红烛喜，重见一年春。","dynasty":"清代","title":"临江仙除夕和爱师韵"}
{"author":"樊增祥","content":"万花繁密。夺尽江郎笔。赐与紫衣矜宠极。个是东风第一。圆阴深护兰阇，休言画日天涯。乞借红瓷清水，养他绝小莲花。","dynasty":"清代","title":"清平乐潭柘寺木笔花下"}
{"author":"樊增祥","content":"青子含酸，红檎带酢，讨春前度来迟。记丁娘居处，茆舍疏篱。风前一树垂杨碧，赚萧郎、侧帽多时。青禽方便，赠伊萱草，报我将离。昨夜灯烬孤帏。叹伯劳一世，未解双飞。问离魂倩女，此去何依。芳苔铲尽凌波迹，便杏花江店都非。再休想像，楼心乞巧，花下弹词。","dynasty":"清代","title":"金菊对芙蓉其一"}
{"author":"樊增祥","content":"镜背花寒，井眉瓶坠，玉烟摇曳空帷。叹从今萧寺，长掩秋扉。生前已当空花看，纵埋香、未是凄其。佛堂深闭，猧儿惊起，碎了琉璃。临水自结茅茨。记泼醅江面，曾照罗衣。甚青山似剑，不似蛾眉。无人解画桃花面，祇秋棠泪脸同伊。断肠诗句，断肠花色，并作相思。","dynasty":"清代","title":"金菊对芙蓉其二再调季簪"}
{"author":"樊增祥","content":"玉波暖，朝朝陌上，垂杨惯驻雕𨏥。翠笺珠字满，为约水边，兰艇轻唤。绯裙试浣。可抵得、西湖一半。此后秦云万叠，怕明镜里花枝，也水流天远。依约绮疏六扇。明眸剪水，隐映纹纱茜。待将花作伴，可奈东劳，妨伊西燕。东风不管。任回避、如花娇面。为道寻芳未晚。更休待、翠云深，红情浅。","dynasty":"清代","title":"角招"}
{"author":"樊增祥","content":"池馆愔愔睡起迟。庭前红豆长春枝。道人元是解相思。七个蒲团供打坐，两行银烛照填词。旧欢新梦觉来时。","dynasty":"清代","title":"浣溪纱其一题会生《忏梦盦填词图》"}
{"author":"樊增祥","content":"公瑾当年玉不如。小乔新嫁渡江初。春风栏槛并观书。几笔泥金衣上蝶，半圜凉玉口中鱼。世间能著此人无。","dynasty":"清代","title":"浣溪纱其二"}
{"author":"樊增祥","content":"飏尽茶烟绣幕风。蕊珠经里悟真空。飞琼来去忒匆匆。打马聪明图卷里，乘鸾风致扇罗中。蘧蘧庄蝶可怜虫。","dynasty":"清代","title":"浣溪纱其三"}
{"author":"樊增祥","content":"在地当为连理枝。在天当作紫鹣飞。通明殿里有青词。愿得冠巾成妙丽，更容铅黛转男儿。报他拥髻与颦眉。","dynasty":"清代","title":"浣溪纱其四"}
{"author":"樊增祥","content":"绰约湘灵望不还。象床花簟泪筠斑。凭将词赋遣萧闲。净拭湘屏图女几，醉欹纱帽梦君山。似闻瑶瑟怨人间。","dynasty":"清代","title":"浣溪纱其五"}
{"author":"樊增祥","content":"旧宅城南叫画眉。故香经雨发春泥。王孙随处有天涯。酒渴倩谁温茗待，朝回不见理妆迟。退红帘下断肠时。","dynasty":"清代","title":"浣溪纱其六"}
{"author":"樊增祥","content":"残照渐低迷。倦马愁嘶。入门先自拂尘衣。犹有雁来红一簇，影与人齐。白酒两三卮。欲卧还迟。销魂今夜板桥西。露似珍珠云似粉，月似蛾眉。","dynasty":"清代","title":"浪淘沙板桥题壁，八月初三日夜"}
{"author":"樊增祥","content":"似此中秋未算贫。曲墙雕砌露红新。玉钗私语深深院，璧月微开淡淡云。佳节酒，异乡人。故园忆我陇头行。谁知汾上初寒夜，银烛秋花对细君。","dynasty":"清代","title":"鹧鸪天中秋宿灵石县，秋花满庭，房栊新净。夜与内子待月，漫赋此解"}
{"author":"樊增祥","content":"当年柳，都学汉宫颦。飞絮密于关外雪，轻阴铺作陇头云。愁煞倚栏人。今日个，真傍灞桥行。几叶修眉临浅水，一襟红泪点秋尘。那得不销魂。","dynasty":"清代","title":"双调望江南"}
{"author":"樊增祥","content":"郭外山斜，倚瘦藤来访，杜曲人家。冷径苔荒，古祠云暗，疏树乱点寒鸦。若比瀼西精舍，浑不似、门掩溪花。网虫遮，看诗墙一角，细绾秋蛇。霜笳又催冷蕊，早绽了檀心，掩映纹纱。数点蜂黄，一双翠羽，依然春在天涯。折得一枝归去，刚宜称、素手煎茶。斗风华、怕临风倚竹，翠袖寒些。","dynasty":"清代","title":"春从天上来十月既望，游杜子祠，折黄梅花一枝，归遗细君。"}
{"author":"樊增祥","content":"风光好，轻𨏥出花间。半臂泥金新雨后，一枝烟玉晚风前。此际可人怜。归来夜，宫烛照无眠。名字拆来歌里唱，粉真乞取镜中安。偷傍枕屏看。","dynasty":"清代","title":"双调望江南戏讯镜渔"}
{"author":"樊增祥","content":"谁家烟玉。趁粉苞未吐，金鸦先斸。换叶移根，宛转风前倚修竹。可是伤春静女，都不掼、玉阶华屋。且乞与、细土清泉，低亚旧栏角。清旭。映窗縠。喜暖雨弄晴，翠枝新沐。细君暗祝，未要东风与拘束。忏却将离小字，刚换得、带围金簇。待说与、扬州梦，慢斟缥醁。","dynasty":"清代","title":"红情奴子移芍药三本，植之庭隅，时已立夏数日，恐遂蕉萃。适得好雨，经宿而活，喜赋是解"}
{"author":"樊增祥","content":"平林雪霁烟光湿。夕阳浮动金明驿。西望是榆关。马头无限山。沙中春雁语。似说经湘楚。南望楚江头。教侬特地愁。","dynasty":"清代","title":"菩萨蛮其一正月六日至延安作"}
{"author":"樊增祥","content":"离肠九曲河中水。一宵流过银川尾。水北是丹州。东风昨夜柔。湘屏围六曲。楼上春人独。无绪对春山。画眉人未还。","dynasty":"清代","title":"菩萨蛮其二"}
{"author":"樊增祥","content":"洗砚池荒，写经窗暗，奚僮不扫闲阶。一树红棠，含苞犹映书帷。雕栏曲榭无人到，睇春风、旧燕还来。最凄凉、尘榻依然，重过萧斋。著书辛苦知何用，叹丝桐麈尾，都付尘薶。侧帽花间，当时曾几徘徊。董陵下马逢寒食，问花枝、今为谁开。怕明朝、点点啼猩，滴损苍苔。","dynasty":"清代","title":"高阳台二月廿五日过近林精舍，海棠一株，始舒红萼，徘徊久之，率成是解，吊山长李稚和先生"}
{"author":"樊增祥","content":"双燕。相见。雨霏霏。茆店清溪酒旗。玉壶买春花片飞。柳丝。似人金缕衣。闰年较觉清明晚。东风软。做弄梨云懒。板桥斜。芳援遮。谁家。粉墙山杏花。","dynasty":"清代","title":"河传春日偶忆江乡风景，寄东湖故人"}
{"author":"樊增祥","content":"丁字水，渺渺下前溪。芳树外，断虹垂。青山尽在栏杆北，柳花吹度女墙西。悄无言，溪上思，有谁知。残照里、单衣闲伫立，剪不断、天涯芳草碧，临曲岸，俯清漪。风前曾记人如玉，镜中已是鬓成丝。洗尘容，归旧隐，是何时。","dynasty":"清代","title":"最高楼晚至玉带桥行散，倚栏照水，悢然有怀"}
{"author":"方行","content":"中都会面得从容，两载同听长乐钟。天近君门严虎豹，地宽人海混鱼龙。承恩自合归宣室，论道安能老辟雍？江柳春花增别恨，白头何日更相逢？","dynasty":"元代","title":"送贾彦临训导霍丘"}
{"author":"方行","content":"江花绕琼阙，绿水带朱楼。开宴坐清夜，飞觞凌素秋。美人明月佩，仙客紫云裘。生世真飘忽，应当秉烛游。","dynasty":"元代","title":"清丽曲"}
{"author":"方行","content":"天目青逾蓝，上有危峰横空插汉高巉岩。沧海深莫测，下有六鳌迭负蓬壶方丈于其侧。山峻极兮水波澜，千盘万折行路难。愁看混沌开凿处，尚有斧迹留人间。殳山仙翁发如雪，脑蟠太和吐日月。手中炼石轻女娲，五色曾将补天裂。忆闻羽客从之游，青霞光乱云锦裘。金鸡叫海白日惨，桂树四落空山愁。昔年寒月照樽俎，明珠百斛轻于土。君山铁笛悲向人，羞杀堂前柳枝舞。君归东吴怀故庐，明星古宅非吾居。会稽泱漭浙江险，谁探千载太史禹穴之遗书。兴因东归发，遂作《东归谣》。他年相忆五情热，应知泪湿双龙绡。","dynasty":"元代","title":"东归谣送贝仲琚回吴中"}
{"author":"方行","content":"五松小姑龙帝女，绰绰飞珰夜行雨。天吴移海醉不归，江色千年作谁主。漂星辗月流翠滑，青霓曳裾玳窗八。同心镂结寄玉郎，复叠毾?制霞袜。玉罂转水月独漉，綷縩香裾蹙兰屋。闲掷明珠赠宓妃，一片长眉写新绿。罦罳瑶殿罩何年，排空凤管冲九天。割鲜不食起鸣弦，水波帖玉无惊烟。","dynasty":"元代","title":"和马贯五松小龙女歌"}
{"author":"方行","content":"东方龙君降灵女，腾飙曳烟轧腥雨。扑花扫海神为悲，玉帝封为九河主。贝宫铜龙刺云滑，彤台斗玉蛟柱八。琼丝络凤骑紫霞，金帖珑珑水晶袜。鳌头牵波月簌漉，翠幄银屏沓珠屋。倒窣天瓢浇火龙，九点齐州一时绿。挝钟欢饮邀万年，花宫盘盘象青天。湘妃献乐鼓冰弦，下窥四海销氛烟。","dynasty":"元代","title":"复和五松小龙女歌"}
{"author":"方行","content":"一室安禅久，三生结愿频。传经来帝子，送食下天神。水月虚空相，山云自在身。慈航如可渡，应许姓庞人。","dynasty":"元代","title":"赠相虚中上人"}
{"author":"方行","content":"震泽留遗号，行人指太湖。封疆连旧垒，形势压全吴。水落鱼龙蛰，天寒雁鹜呼。扁舟思范蠡，吾亦老樵苏。","dynasty":"元代","title":"过太湖"}
{"author":"方行","content":"此地曾经驻跸来，秦皇遗迹尚崔嵬。采穷沧海无灵药，归到骊山有劫灰。万里黑风迷鬼国，一杯弱水隔蓬莱。诗人吊古应多思，落日高丘首重回。","dynasty":"元代","title":"登秦住山"}
{"author":"方行","content":"吴越中分两岸开，怒涛千古响奔雷。子胥不作忠臣死，勾践终非霸主材。岁月消磨人自老，江山壮丽我重来。鸱夷铁箭俱安在，目断洪波万里回。","dynasty":"元代","title":"登子胥庙因观钱塘江潮"}
{"author":"方行","content":"博士才名成老翁，又随声教向关中。百年礼乐今重见，万国车书喜会同。泰华云开仙掌出，昆明水冷劫灰空。他时太史瞻星地，应说奎光聚井东。","dynasty":"元代","title":"送殷文学（奎）之关中"}
{"author":"方行","content":"韶华无限暗中消，摇荡春光几万条。却怪晚来风定后，雪花飞满赤栏桥。","dynasty":"元代","title":"杨柳词（二首）"}
{"author":"方行","content":"白玉帘开露气浮，芙蓉花近紫金钩。阳春一曲无人识，空拂银筝下翠楼。","dynasty":"元代","title":"题美人图"}
{"author":"方行","content":"弦管春深绕画楼，微风吹动玉帘钩。倡条冶叶俱无恙，相伴丁香结暮愁。","dynasty":"元代","title":"闲居"}
{"author":"方行","content":"暖风晴娇杜若洲，沙头狂客系兰舟。采蘋多少江南女，摇荡春光不自由。","dynasty":"元代","title":"江南词"}
{"author":"方行","content":"延陵怀季子，遗迹古城东。异代丹青在，千年祭祀同。高情思挂剑，远识纪观风。欲问吴封处，苍烟落照中。","dynasty":"元代","title":"过延陵"}
{"author":"方行","content":"城隅分守地，江上断肠时。感此一日旧，坐令千里思。青云当自力，白发不须悲。泽国多鸿雁，南来好寄诗。","dynasty":"元代","title":"寄苏太史"}
{"author":"方行","content":"分经莲漏下，幽径石苔封。却笑此时别，更于何日逢。敲门思看竹，解榻爱听松。明发孤舟去，江云千万重。","dynasty":"元代","title":"留别选禅师"}
{"author":"方行","content":"北极高临复道低，金银台殿与云齐。山中日月开新教，海内文章忆旧题。西涧水深龙已化，东峰树老鹤同栖。清游更拟陪诸老，绝壑天风散杖藜。","dynasty":"元代","title":"游槎峰"}
{"author":"方行","content":"可叹浮云无定栖，锡飞还向浙河西。杯从杨子江前渡，诗到生公石上题。说法莲台花雨坠，安禅芝室夜星低。他年元亮如同社，相送无劳限虎溪。","dynasty":"元代","title":"送僧游浙西"}
{"author":"方行","content":"山木烧馀远寄将，色如玄玉浅含霜。光浮上室三冬煖，气逼寒炉五夜长。吐出葛洪惊满口，吞来豫让岂充肠。从今煨芋岩前客，笑指东风石鼎香。","dynasty":"元代","title":"谢山中惠炭"}
{"author":"方行","content":"仙人高隐五云边，煮石曾令夜不眠。世上已闻餐玉法，山中休种采芝田。丹炉药与青猿守，瀛海书从白鹤传。歌罢洞庭明月里，祇应微响落中天。","dynasty":"元代","title":"陈虚中外史煮石窝"}
{"author":"方行","content":"从容就死更题诗，才德兼全两不遗。恨骨已归江海葬，芳名长共古今垂。节高蔡琰胡笳曲，义重班姬述祖词。再拜魏公忠献后，有孙端可正民彝。","dynasty":"元代","title":"读列女传赋巴陵韩氏女"}
{"author":"方行","content":"日落大江黑，月上万山静。独客坐寒窗，孤云起前岭。","dynasty":"元代","title":"山窗独坐"}
{"author":"方行","content":"曲江南陌乱垂烟，勾引春风入管弦。惆怅几枝憔悴尽，与人长系别离船。","dynasty":"元代","title":"杨柳词二首其二"}
{"author":"方行","content":"满溪流水碧于苔，无客重登旧钓台。惟有多情沙上鸟，向人飞去又飞来。","dynasty":"元代","title":"山中绝句"}
{"author":"方行","content":"暖气晴娇杜若洲，沙头狂客系兰舟。采蘋多少江南女，摇荡春光不自由。","dynasty":"元代","title":"江南词"}
{"author":"方行","content":"兰釭灭尽换寒更，一枕馀香玉雪清。怪杀无情楼上笛，搅人春梦到天明。","dynasty":"元代","title":"夜坐"}
{"author":"方行","content":"青松百千尺，亭亭蔽浮云。下有蝼蚁穴，上有乌鹊群。兔丝附其枝，茯苓荫其根。盘踞托厚地，实维造化神。玄冬霜霰繁，积雪埋昆崙。万卉皆冻死，此物独孤存。我将比蟠木，坐阅三千春。","dynasty":"元代","title":"古意"}
{"author":"方行","content":"仙人散发悬双瞳，能移昆崙开华嵩。为我一扫瀛洲趣，中有千年不死青芙蓉。飘飘烟霞入君手，深林蔽羃桃源口。苍烟飒飒鸾竞飞，丹崖恍恍龙惊走。赤城掩霭天姥回，石梁倒挂双琼台。桃花半壁镜中见，古木尽化青猿哀。素娥回飙下瑶殿，明星玉女长相见。邀余为作商山歌，坐看桑田几经变。丹霞乱飞桂树表，手翳琼枝拂瑶草。天风吹入西瑶池，王母秋眉飒衰老。瑶池花暖春未凋，三十六宫散琼瑶。青霓锦帔耀云日，上元月下来吹箫。吹凤箫兮系霜丝，君亦胡为弄参差。他年傥惠金鹅蕊，寄声蓬岛长相思。","dynasty":"元代","title":"题边文进仙山楼观图"}
{"author":"方行","content":"在昔多宿愿，志藏岩壑间。朝看飞鸟出，暮逐浮云还。微雨南涧来，凉飙满空山。振衣千仞外，逸驾谁能攀。","dynasty":"元代","title":"和蒲庵禅师查峰夜坐二首其一"}
{"author":"徐元杰","content":"花开红树乱莺啼，草长平湖白鹭飞。风日晴和人意好，夕阳箫鼓几船归。","dynasty":"宋代","tags":"古诗三百首，春游，西湖，写景","title":"湖上"}
{"author":"徐元杰","content":"横波泪竹纹铺簟，叠雪轻罗香剪衣。清夏槐生风细细，新秋麦涨雨霏霏。","dynasty":"宋代","title":"初夏"}
{"author":"徐元杰","content":"点勘窗前昼景舒，豁人双眼绿阴敷。明方寸地通三级，会一理中该万殊。静体阳工生意思，密融心匠活工夫。丁宁后会秋风鹗，万里青冥是坦涂。","dynasty":"宋代","title":"别旴江易耕道"}
{"author":"徐元杰","content":"粉署窗前小竹林，子孙蛰蛰得春深。土膏肥迸苍龙角，地发抽迟紫玉簪。檐近十分饶宿溜，墙高终日硋层阴。南风昨夜阳和透，放出参天劲节森。","dynasty":"宋代","title":"部中观新竹有感"}
{"author":"徐元杰","content":"平分风月两悠哉，胜践春浓花未摧。萧寺适今重建阁，兰亭怀古共流杯。典型二老溪山重，唱咏诸公今日开。慙我枯肠元蹇涩，底教头上片云催。","dynasty":"宋代","title":"次韵何陆二别驾同游灵山阁三首"}
{"author":"徐元杰","content":"闻说精蓝颇壮哉，天教杰栋起崔嵬。檐前山色呈螺髻，槛外溪光献玉杯。对景自应双眼豁，忧时应得笑颜开。唤回忠定遗芳躅，衮衮云霄步武催。","dynasty":"宋代","title":"次韵何陆二别驾同游灵山阁三首"}
{"author":"徐元杰","content":"彼美前修亦伟哉，岿然风雨不能摧。人新人古怀斯阁，春去春来付一杯。游兴漫随流水去，衰眸长对好山开。销凝往事凭栏久，杜宇一声烟际催。","dynasty":"宋代","title":"次韵何陆二别驾同游灵山阁三首"}
{"author":"徐元杰","content":"儒宫新创俯青溪，上挹魁躔踵旧规。鹗荐联名充赋日，龙飞亲策采言时。指迷承学云中路，珍重贤侯席上诗。只有梅花知此意，东君著眼是先期。","dynasty":"宋代","title":"次章守鹿鸣宴韵"}
{"author":"徐元杰","content":"邦侯光价擅文场，密印心胸书传香。鸣鹿载歌苹野什，骄骅群跨杏园芳。阳春有脚葭吹管，生意无边柳著行。已报主人环玉立，与观宝句递春坊。","dynasty":"宋代","title":"次赵守鹿鸣宴韵"}
{"author":"徐元杰","content":"疏烟落日路三叉，败叶乾风屋数家。场圃毕工梁月出，傍檐红女绩丝麻。","dynasty":"宋代","title":"村家"}
{"author":"徐元杰","content":"诗翁雅镇玉溪山，褒玺飞来玉节还。为报佳音天日近，南薰殿里正催班。","dynasty":"宋代","title":"以琴送郡守二首"}
{"author":"徐元杰","content":"天朝交口重声名，公自翛然物外情。氓有焦桐旌往恋，当年靖献与俱清。","dynasty":"宋代","title":"以琴送郡守二首"}
{"author":"徐元杰","content":"三才中立囿形均，昧者拘拘利乃身。不道有身皆有血，岂应知我不知人。其间一物容亏性，是即四肢顽不仁。洞洞八荒皆我闼，豁然窥见等天真。","dynasty":"宋代","title":"咏以人与天地万物为一体刻印章诗"}
{"author":"徐元杰","content":"目断天鹅影不留，梵风吹落鹫峰头。野堂四大无窗壁，散诞当年个野牛。","dynasty":"宋代","title":"游鹫峰赠埜堂和尚"}
{"author":"徐元杰","content":"腊雪多为瑞，丰穰隔岁知。林峦银劒戟，苑囿玉壶池。映几孙书饱，卧冰祥母饥。疾风看正色，余事付清诗。","dynasty":"宋代","title":"又用韵答何上舍"}
{"author":"徐元杰","content":"歆艳清朝作贵官，人人都把命来看。未言造化穷天理，且据干支铺卦盘。富贵热中从古有，功名向上每才难。荣枯勘破花开落，始识霜松自岁寒。","dynasty":"宋代","title":"又赠日者曰清朝贵官"}
{"author":"徐元杰","content":"儒流今以术为资，满腹星躔洞隐微。自号镜台须自照，逢人休浪泄天机。","dynasty":"宋代","title":"又赠术士薛镜台二首"}
{"author":"徐元杰","content":"始吾为养喜徼荣，今恨孤孱感慨增。白发满头何所用，只存忧愿数年登。","dynasty":"宋代","title":"又赠术士薛镜台二首"}
{"author":"徐元杰","content":"太湖之阳景绝奇，乾坤轩豁呈端倪。分将一派清涟漪，南宫幻出红琉璃。朝暾未吐烟露垂，碧纱裯里眠江妃。六月火繖张赫曦，姑射山寒冰雪肌。妖嫺万态不敢窥，净洗却面凝西施。欲雨未雨多峰奇，霞生岛上乘冯夷。来从西蜀江水肥，似绚吴江枫落时。水乡月午舟叶携，何处更觅昆明池。问渠为此堂者谁，人与鸥鹭相忘机。丹心缅慕周濂溪，爱其莹质生淤泥。推门清风故人来，一一君子遍追随。六郎姿貌当年非，肝肠染透铅与脂。拈花摘叶儿女痴，弛却蚕丝牵藕丝。纷华一扫金飚吹，皮肤剥尽实不亏。昼清人静茶烟飞，观云叶叶无停披。千骑万缬古宝遗，底用漫天锦障帏。恶其文著尚絅衣，浇灌道义培根基。氤氲妙毓山泽姿，肤寸弥满天地维。","dynasty":"宋代","title":"云锦堂"}
{"author":"徐元杰","content":"念佛直须参佛透，看经容易悟经难。声音未必如来见，盂钵长教岭上观。了得含嗔痴一集，更超戒定慧三般。祖师食尽人间蔗，千古留楂咬嚼看。","dynasty":"宋代","title":"赞勉昶道者题经"}
{"author":"徐元杰","content":"玉堂窗外小池深，香雾朝浮花气沈。村杪亭亭鸦点墨，萍根发发鲤跳金。中涵一勺渊泉定，上有九重天日临。充广恩波无尽意，敢渝洁白寸丹心。","dynasty":"宋代","title":"早起玉堂窗前俯方池有感"}
{"author":"徐元杰","content":"刀镊王生勇黜妻，痛怜白发有亲慈。纷纷世上私妻子，闻有斯人死愧之。","dynasty":"宋代","title":"赠刀镊王诚三首"}
{"author":"徐元杰","content":"汝家住近里仁坊，不恋妻儿恋侍旁。父子性天非可夺，亲亲仁也盍揄扬。","dynasty":"宋代","title":"赠刀镊王诚三首"}
{"author":"徐元杰","content":"妇人盖亦有仁心，只为冥顽溺爱深。今此警之当愧死，何妨重理旧弦琴。","dynasty":"宋代","title":"赠刀镊王诚三首"}
{"author":"徐元杰","content":"介石翁来契所思，骚吟风雅尽追随。庾清鲍逸可无酒，岛瘦郊寒只有诗。原不染尘圭窦适，未能忘世璧雍驰。赋违恰限江天雪，说向梅花心事知。","dynasty":"宋代","title":"赠方介石"}
{"author":"徐元杰","content":"世道支撑尽要人，阅人多后眼通神。一朝相去三丞相，今昔同归识认亲。","dynasty":"宋代","title":"赠风鉴神眼"}
{"author":"徐元杰","content":"方寸无尘眼有筋，如他图了几勋臣。更烦提起丹青手，写出惊天动地人。","dynasty":"宋代","title":"赠鉴堂"}
{"author":"徐元杰","content":"莫讶书斋小，其中天地宽。毓成岐嶷粹，立取本原端。掇拾童科易，恢弘道术难。好培丛桂种，休作浪花看。","dynasty":"宋代","title":"赠临川胡丈文求丛桂书院字"}
{"author":"徐元杰","content":"弹琴须会钟子期，画梅莫逊杨补之。墨妙坡仙助挥扫，雪晴霜夜月明时。","dynasty":"宋代","title":"赠毛梅谷"}
{"author":"徐元杰","content":"中朝耆旧半沦亡，忧爱胡为畎亩忘。我病不禁心痛折，天灾惟有涕流滂。救时议论须知体，医国文章要识方。期子声名相照映，好风天际雁成行。","dynasty":"宋代","title":"赠欧阳奇父偕弟卿赴省"}
{"author":"徐元杰","content":"谭天玄彻李成斋，豫讯东风著早梅。自昔不离三正备，谓予带得五行来。穷通於我何加者，演测如君亦伟哉。说到常人难说处，灵台湛处现星台。","dynasty":"宋代","title":"赠日者李成斋"}
{"author":"徐元杰","content":"雪庵笑我头如雪，雪干须知立岁寒。会面炎炎朱夏日，门庭雪澹自相看。","dynasty":"宋代","title":"赠日者林雪庵"}
{"author":"徐元杰","content":"相逢未纵谈天口，开口便教侬赋诗。我语只堪供覆瓿，子行聊赠若为资。忘忧对草閒供咏，溅泪看花重感时。何日重来当刮目，只谈风月得舒眉。","dynasty":"宋代","title":"赠日者庐生"}
{"author":"徐元杰","content":"烂柯山客命能知，人事更番一局棋。甜卦易穷行苦卦，此时相语验他时。穷通任理胡不可，灾福缘人要自持。我老只堪渔钓隐，衰慵梦不到苍姬。","dynasty":"宋代","title":"赠日者杨应斋"}
{"author":"徐元杰","content":"至诚之道可前知，知命如君亦甚奇。二十八星轮指掌，两三年事印蓍龟。春来春去无元尽，花落花开自有时。门外青山知此意，只教松柏镇如新。","dynasty":"宋代","title":"赠谈星叶生"}
{"author":"徐元杰","content":"近代骚人咏性情，随心而发自分明。吐吞风月咽喉爽，咀嚼江山齿颊清。溪邑近闻工比兴，君诗端可派宗盟。马头雪絮吟鞭快，好办佳篇奏集英。","dynasty":"宋代","title":"赠香溪留君东上"}
{"author":"徐元杰","content":"鉴堂均此号，兄与弟相先。画以名家显，神於活法传。以眸蟾皎洁，两袖羽蹁跹。落笔人人似，柯山本是仙。","dynasty":"宋代","title":"赠徐鉴堂"}
{"author":"徐元杰","content":"满门贤粹鹗横秋，文藻如君行愈修。道本虚灵天内有，学於平实地中求。坚凝力量诚无息，收敛精神外不浮。充养腴丰随用显，大而敦化小川流。","dynasty":"宋代","title":"赠章酉仲"}
{"author":"徐元杰","content":"倦倚阑干小院东，蜘蛛惊雀堕虚空。细看缕缕挂枝上，旋复丝丝收腹中。偶尔得生诚险道，幸而不堕赖无风。如何薄相才安迹，便欲经营网众虫。","dynasty":"宋代","title":"蜘蛛"}
{"author":"徐元杰","content":"清和时候玉堂宣，愚亦何人厕讲筵。但觉梦回深夜爽，不知身在九宵眠。志裨君德从容地，恋切宸恩咫尺天。愿散辉光烛幽隐，肯专荣耀贲金莲。","dynasty":"宋代","title":"直宿禁中"}
{"author":"徐元杰","content":"和籴存和气，春生垦辟时。民庸天上见，岁事腊前知。吾谚诸侯度，谁褰使者帷。乐民之乐者，犁雨趣耕治。","dynasty":"宋代","title":"和袁守"}
{"author":"徐元杰","content":"吾侪坚世好，心事老天知。梦寐符前说，轩翔定此时。故家当有后，造物本无私。雪里阳春脚，梅开第一枝。","dynasty":"宋代","title":"送尹子潜赴省"}
{"author":"徐元杰","content":"亲养九旬馀，先生寿亦如。学充淇澳美，训释济南书。诸老经筵送，俞音宠渥疏。惜非程子聘，中沮亦时欤。","dynasty":"宋代","title":"挽克斋陈先生四首其二"}
{"author":"徐元杰","content":"师承心独切，于道愧无闻。几载钻坚叹，前年枉教勤。墨车回可赞，晋鄙善潜薰。道脉惟其寿，天胡遽丧文。","dynasty":"宋代","title":"挽克斋陈先生四首其三"}
{"author":"徐元杰","content":"眷义门墙旧，交游手足如。方勤来妣赙，忍写慰公书。继世多先烈，诸郎总令誉。观音山路黯，飞些重欷歔。","dynasty":"宋代","title":"挽辛宪若五首其五"}
{"author":"徐元杰","content":"衮衣日月炳当轩，光逮刍荛采众言。内外修攘明治体，忧勤终始养心源。英髦瑞列霜中干，治化春回雪里根。愿溥需云苏物槁，九垓滂沛洽君恩。","dynasty":"宋代","title":"甲辰恭和御制"}
{"author":"徐元杰","content":"见说庭阶玉树芳，薰教书史郁心香。郤诜林峙应难并，燕窦枝繁未足方。莫羡三槐森钜府，且看三桂列华堂。多闻直谅成三益，松竹梅花共雪霜。","dynasty":"宋代","title":"题金氏三桂堂"}
{"author":"徐元杰","content":"彊支疲薾此跻攀，屈指曾游十载间。方丈喜添千佛阁，双眸陟豁四围山。可无可有僧衣钵，随得随供佛面颜。门外雪深知几许，只消透得个重关。","dynasty":"宋代","title":"登灵鹫千佛阁为往山野堂绍祖留题"}
{"author":"徐元杰","content":"审是须防自是偏，四通八达路平平。伊周孔孟是心一，尧舜汤文是道传。善恶正邪书里月，行藏用舍性中天。圣贤万语千言订，个字来从太极先。","dynasty":"宋代","title":"梦神人曰公当以是字名庵觉来赋是庵诗"}
{"author":"徐元杰","content":"客有携来端水珉，天然中界玉圭形。送君早入薇垣紫，结劄先登藜阁青。要看濡毫香典籍，直须提笔福生灵。端凝正笏如山立，匪石斯心社稷经。","dynasty":"宋代","title":"饯上饶推幕叶西涧召为国子录二首其二"}
{"author":"徐元杰","content":"翰墨绝畦径，言词中律度。笔落风雨惊，诗得江山助。不食烟火语，说到精髓处。升堂必入室，由道谁不户。达者无后先，成贤特指顾。要亦认意思，初不在章句。伊欲登坛场，且阔著地步。其中有活法，此理若大路。所差只毫釐，相去已冠屦。兰室味本同，莲社约此去。把定心鸿鹄，直须盟鸥鹭。多才夙究明，一见已颖悟。貂续不胜情，用得以布露。","dynasty":"宋代","title":"和祝子寿作诗须索意韵"}
{"author":"徐元杰","content":"身忝蓬莱客，抠衣谒使臣。麈谈频款曲，樽酒屡殷勤。政事钦前迹，诗书耸旧文。话言犹在耳，不忍哭公坟。","dynasty":"宋代","title":"挽求志居士王料院二首其二"}
{"author":"徐元杰","content":"丛桂论文旧，辛酸话早年。齑盐朝惯苦，膏火夜无眠。一第酬初志，殊勋策步仙。激昂英气宇，缓步赤霄躔。","dynasty":"宋代","title":"挽宜春赵别驾二首其一"}
{"author":"徐元杰","content":"诗债松边了，锄荒剩种花。云程衡麓雁，风味仰山茶。白玉楼成速，金銮事可嗟。桃源千古恨，寒日惨啼鸦。","dynasty":"宋代","title":"挽宜春赵别驾二首其二"}
{"author":"徐元杰","content":"震畏四知，我畏我知。心之所畏，天不可欺。","dynasty":"宋代","title":"自戒"}
{"author":"徐元杰","content":"似玉仙人，三载相见，西湖清客。撷不碎、一团和气，只伊消得。雪里水中霜态度，腊前冬后春消息。看帘垂、清昼一张琴，中间著。寒谷里，轻回脚。魁手段，堪描摸。唤东风吹上，兰台芸阁。只怕傅岩香不断，摩挲商鼎羹频作。管一番滋味一番新，今如昨。","dynasty":"宋代","title":"满江红（以梅花柬铅山宰）"}
{"author":"徐元杰","content":"大巧工夫本不全，清光凿破未教圆。岂无妙补苍穹手，修满冰轮送上天。","dynasty":"宋代","title":"大巧"}
{"author":"徐元杰","content":"强支疲薾此跻攀，屈指曾游十载间。方丈喜添千佛阁，双眸陟豁四围山。可无可有僧衣钵，随得随供佛面颜。门外雪深知几许，只消透得个重关。","dynasty":"宋代","title":"登灵鹫千佛阁为往山野堂绍祖留题"}
{"author":"徐元杰","content":"山名仙掌足盘桓，未醉黄花半日閒。更上一层高着眺，此身拟可透天关。","dynasty":"宋代","title":"登仙人掌山"}
{"author":"徐元杰","content":"愚生何幸圣明遭，官府宫墙上界高。冰雪身心参宿列，日星条令揭天曹。二南美意存周召，九德淳风慨禹皋。我亦空餐慙汝士，谆谆惟切痛民膏。","dynasty":"宋代","title":"供铨部职"}
{"author":"徐元杰","content":"赤城乌府家，忠信以为宝。当年璧海珍，摛文绚春藻。光焰万丈余，膏丐渊浩浩。梯级丹霄宽，声名日杲杲。几载造笋班，细武历蓬岛。恬淡简世味，真实契穹昊。兴感秋风莼，梦绕春色草。有欲为留行，不可夺所抱。乃眷古江城，姑烦寄牙纛。除目出修门，驩颂生野老。清透溪冰寒，明映岩月好。心倾子衿青，魄禠猾隶皂。饥岁忍流甿，烈风助淫潦。其如来暮何，弗翅苏雨槁。疾驱召父车，增峻尹铎堡。顾余学独晚，遇李愧弗早。兹尾群士僚，乃阶二天造。恩休到松槚，庆色满粱稻。赋别无佳言，劼毖有真祷。只恐难久外，端不竣及考。宠褒腾玺书，虚竚副旒璪。其以公之归，出手扶世道。","dynasty":"宋代","title":"馆中分韵钱李大著出守上饶"}
{"author":"徐元杰","content":"失脚天台绝顶峰，又来怀玉乱山中。琼桥去后无消息，禅月重重有案公。","dynasty":"宋代","title":"和怀玉本老"}
{"author":"徐元杰","content":"大学融智门，至善在所止。明德与新民，贯通无异理。万折水必东，千古吾晦翁。考亭追杏坛，犹存舞雩风。昔者学易堂，粤山宽閒野。此道闻而知，笃信无虚假。尚有刘静春，至理共乐循。我登二老门，天方寿斯文。服膺善恐失，适正杜邪曲。当时片言下，问道不隔宿。学易堂已空，谁与鞭凡庸。静春正耆庞，抠衣尽从容。襟谊子崇笃，远来顾茕独。作诗念清新，愧我言腐熟。四海皆弟兄，尚友惟辅仁。春草正碧色，话别同敷陈。","dynasty":"宋代","title":"和金兄"}
{"author":"徐元杰","content":"丹成会见君身蜕，我欲从之更问天。唤醒横江孤鹤梦，凭君持此叩坡仙。","dynasty":"宋代","title":"和李文溪送青云道人归杭韵"}
{"author":"徐元杰","content":"胸次秋风涧底苹，坐间那得此嘉宾。诗来香迸宵人屋，笑杀元规尘汙人。","dynasty":"宋代","title":"和汪君"}
{"author":"徐元杰","content":"和糴存和气，春生垦闢时。民庸天上见，岁事腊前知。吾谚诸侯度，谁褰使者帷。乐民之乐者，犂雨趣耕治。","dynasty":"宋代","title":"和袁守"}
{"author":"徐元杰","content":"文昌因祖饯，郎宿问斋名。枉驾一朝款，寒窗千载荣。未花梅索赋，堪杖竹径行。自得来青句，出泉不可清。","dynasty":"宋代","title":"和章宰访祝子寿来青书院韵"}
{"author":"徐元杰","content":"翰墨绝畦私迳，言词中律度。笔落风雨惊，诗是江山助。不食烟火语，说到精髓处。升堂必入室，由道谁不户。达者无后先，成贤特指顾。要亦认意思，初不在章句。伊欲登坛场，且阔著地步。其中有活法，此理若大路。所差只毫厘，相去已冠屦。兰室味本同，莲社约此去。把定心鸿鹄，直须盟鸥鹭。多才夙究明，一见已颖悟。貂续不胜情，用得以布露。","dynasty":"宋代","title":"和祝子寿作诗须索意韵"}
{"author":"徐元杰","content":"鼓角声中璧月光，竹舆十里绕横塘。碧摇仙子凌波袜，红散天丝织锦裳。仿佛若耶溪上路，栖迷太华井边凉。入城不觉东方白，吹散一身风露香。","dynasty":"宋代","title":"荷花"}
{"author":"徐元杰","content":"峥嵘头角见龙神，画者微茫画得真。一夜风雷捲将去，沛为膏泽下於民。","dynasty":"宋代","title":"画龙"}
{"author":"徐元杰","content":"圣朝天子荐临轩，嘉与愚臣究本原。天地两间拊景运，唐虞三代印微言。慙无一德酬清问，猥玷初班误圣恩。一节誓坚忠与孝，立身端不负乾坤。","dynasty":"宋代","title":"及第谢恩"}
{"author":"徐元杰","content":"衮衣日月烟当轩，光逮刍荛采众言。内外修攘明治体，忧勤终始养心源。英髦瑞列霜中干，治化春回雪里根。愿溥需云苏物槁，九垓滂沛洽君恩。","dynasty":"宋代","title":"甲辰恭和御制"}
{"author":"徐元杰","content":"天上玉堂辞宠荣，却持玉节按江城。惟刑之恤民不悦，不怒而威吏胆惊。有脚春来陶化日，无心云出雨苍生。个中运量常提醒，元气循环昼夜行。","dynasty":"宋代","title":"饯江东绣使庸斋赵玉堂二首"}
{"author":"徐元杰","content":"福星分野大江东，道味蓬山聚话中。漠漠暮云诗兴感，依依何日酒樽同。虚心无我爰咨度，养气知言协粹冲。望切衮归基宥密，可能无梦到周公。","dynasty":"宋代","title":"饯江东绣使庸斋赵玉堂二首"}
{"author":"徐元杰","content":"乐事迟回致岁丰，几多遗爱在湘中。须知楚水枫林下，不似初闻长乐钟。","dynasty":"宋代","title":"饯刘恭父二首"}
{"author":"徐元杰","content":"魁耀来从古赤城，三年冰水一般清。莲池婉婉中流砥，米廪行行要路程。悟主谠言须启沃，康时伟业待恢宏。却慙疎窳深知遇，别后音书等弟兄。","dynasty":"宋代","title":"饯上饶推幕叶西涧召为国子录二首"}
{"author":"徐元杰","content":"客有携来端水珉，天然中界玉圭形。送君早入薇垣紫，结劄先登藜阁青。要看濡毫香典籍，直须提笔福生灵。端凝正笏如山立，匪石斯心社稷经。","dynasty":"宋代","title":"饯上饶推幕叶西涧召为国子录二首"}
{"author":"徐元杰","content":"世道圆通更直方，松阴庭院亦声光。眼明英簜公题品，身入芙蓉婉赞襄。田里叹愁从此达，公私幽枉待君扬。更烦好干东君造，一道奸贪凛雪霜。","dynasty":"宋代","title":"饯永丰易丞赴庾檄"}
{"author":"徐元杰","content":"百花只被一晴催，一出郊行花尽开。携杖奚奴趁先去，路迷青草却回来。","dynasty":"宋代","title":"郊行"}
{"author":"徐元杰","content":"塞满乾坤本是仁，更无一物不洪钧。山桃自不知粗俗，也与梅花斗早春。","dynasty":"宋代","title":"来青书院桃花"}
{"author":"徐元杰","content":"荒居雨醒已昏黄，败壁张灯四散光。相待村炊同坐久，更陪幽梦入更长。屋头鸡唱惊孤枕，门外马嘶催晓装。僮仆告行吾亦去，空房留尔重凄凉。","dynasty":"宋代","title":"旅舍灯"}
{"author":"徐元杰","content":"审是须防自是偏，四通八达路平平。伊周孔孟是心一，尧舜汤文是道传。善恶正邪书里月，行藏用舍性中天。圣贤万语千言订，个字来从太极先。","dynasty":"宋代","title":"梦神人曰公当以是字名庵觉来赋是庵诗"}
{"author":"徐元杰","content":"丹墀密勿对尧言，忠款拳拳实恋轩。帝学缉熙方显行，圣心左右已逢原。光昭宝画敷明训，仪侈琼林匝异恩。百拜赓歌天日皎，报君惟有此心存。","dynasty":"宋代","title":"琼林宴恭和御制"}
{"author":"徐元杰","content":"温温中旨肃传宣，鲁语书陈诵说专。圣意聿宗伊洛训，愚臣谨绎考亭编。寸心普物根源地，百拜承颜咫尺天。尧舜吾君持所学，敢陈他道对王前。","dynasty":"宋代","title":"入讲论语二首"}
{"author":"徐元杰","content":"躬承清问及年丰，蚕麦今还与旧同。稼穑艰难周圣虑，农桑劝课即田功。志民深闵僖公雨，勤业犹存豳国风。恳恳召和关主德，我皇心直与天通。","dynasty":"宋代","title":"入讲论语二首"}
{"author":"徐元杰","content":"步绕青秧绿水间，春畦交错路回环。老翁牵得牛当路，恐碍人行却复还。","dynasty":"宋代","title":"山行"}
{"author":"徐元杰","content":"太极即人极，坤爻德不孤。直方真主宰，敬静实功夫。老桧霜中干，寒梅雪里株。常惺惺法处，收敛物俱无。","dynasty":"宋代","title":"书安象祖静轩有感"}
{"author":"徐元杰","content":"盟缔慈恩十四年，匆匆话别戍梅仙。便家泽国冰溪壤，得庇皇华刺史天。事到直须行已志，官卑最喜近氓编。许多静定清修力，警戒声名企昔贤。","dynasty":"宋代","title":"送陈国珍之官鄱阳"}
{"author":"徐元杰","content":"郎围师阃重王人，朝绩民庸简帝宸。屈此偏州何小小，伟哉仁牧自肫肫。下车福十余万户，褒玺朞三百六旬。廉恕公勤持四字，癢疴疾痛切吾身。显幽一理初开镇，抚字丹心肃告神。动有发明基学力，略无凝滞见情真。智常周物能容物，政每近民深得民。居理家庭培玉植，烛临官吏皎冰轮。行其无事州闾靖，急所当先夙夜寅。溪以玉名闻莹洁，岩如日色共晶新。吟肩峭若灵峰峙，诗骨清於南涧滨。坐啸中和堂上邃，犹存正始古音淳。无心云出当年岫，有脚阳生此地春。不忍一毫伤赤子，了知方寸即苍旻。邦人镂胆交相语，糴事关心尤至仁。往者过征罗罹暴虐，甚而乾没启嚣嚚。炎天陆运枯膏血，累月肩担摧骨筋。五百里程陪搭斛，四千钱费各沾巾。农夫搔动征夫苦，行者攫挐居者嗔。所幸天高常耳下，惟公露祷悉言谆。一分宽受一分赐，半减谁知半减因。问谷几何先给直，作舟用济广通津。听民乐与官为市，如己隐忧眉辄颦。怨气收声回逸乐，欢谣鼓腹饱轮囷。时暘时雨孚祈祷，不豫不游忘苦辛。泉漏有恩详审处，药伤无地不咨询。昔襦今袴同歌范，万口一辞方借恂。邦计索程随日了，后来成轨要人遵。眷怀趣趁周行武，德意难忘召父亲。将指观风兼畀节，举头近日蚤垂绅。甘棠蔽芾思留躅，英簜瞻依忍出闉。倪旄攀辕风解愠，旌旗遮道雨清尘。筠笼映日成清閟，秧马衔烟布绿茵。旧治密邻新治壤，徐行便直部行巡。建台及境虽迎徯，过阙留班定侃闇。准拟助和商鼎鼐，雍容成道汉丝纶。职亲地近訏谟密，言听谏行膏泽均。局面转新棋著定，方书如古药材抡。公私节用纾民力，勇智合谋恢地垠。襄汉经营蚕路闢，江淮联络雁臣宾。年登所至粮栖亩，令信何难楮即缗。君相简知惟笃实，古今难泯只忠纯。吾家自有青毡物，时节合参洪化钧。一州一道推而准，此土此民同所珍。自揆偶然声气叶，相亲深处髓肌沦。送行万兔难密尽，歌此以旌良吏循。","dynasty":"宋代","title":"送郡守"}
{"author":"徐元杰","content":"天下邑无不可为，在人忍耐自为之。信能宁心办坚苦，事到难处天扶持。民吾同胞痛癢切，何忍横敛类剥肌。心诚求之若子保，人亦怀之如母慈。上饶迩来号凋剧，苟焉称贷负赖随。况多权官惨剥割，又肆席捲公化私。吏奸得售科罚计，等第输钱与断词。词人欲休休不得，充庭塞狱缠累累。公来愤悱感动处，与认前时已贷赀。谓令亲民民必及，民固可欺天莫欺。民脂民膏供我禄，胡宁又割民膏脂。催科仅仅欲逃责，毫分不忍科罚施。奉公洗手附庸邑，一孔一粒归州司。请俸有时不给用，月索庄课来助支。屡典缗钱代月解，几回过我同攒眉。听讼元不以惮烦，使之无讼而民宜。相安田里閒耆保，懒出市廛讴耄倪。日长喧雀堪罗设，星散饥乌靡孑遗。花酣满县春风遍，草茂虚囹天意滋。君之来也蹙頞告，蹈此汤镬出未期。屡效渊明归去感，不求赫赫声名驰。自甘阳城书考下，谁曰闷闷政术卑。隐隐绰有棠阴地，忽乃遽及瓜戍期。自上而下有公论，辕辙依依动去思。吏卒将迎相告语，东君政化尤可推。义居孝友能为长，睦族慈幼存成规。里仁为美典型在，居家既理官可移。此番政事行无事，默与古者气象追。君今既展朝天旆，行人路上口成碑。予岂栖栖为佞者，特告方来共鉴兹。","dynasty":"宋代","title":"送上饶皇甫宰"}
{"author":"徐元杰","content":"八年于外与民宜，遍历穹台阃又麾。襟度乾坤无忤物，鬓髯霜雪却缘谁。宽平到底人怀去，廉靖如初帝简知。受善如流闻义勇，真诚端以古求之。","dynasty":"宋代","title":"送绍兴叶帅改当涂"}
{"author":"徐元杰","content":"人言禹会即当涂，上曰芜湖抵鉴湖。姑少副公求去尔，匪伊有诏盍归乎。知心霜月浑无滓，回首春风定与俱。慙愧蓬莱宾客后，愿言陪侍入天衢。","dynasty":"宋代","title":"送绍兴叶帅改当涂"}
{"author":"徐元杰","content":"春风行李万篇诗，明月归舟几片碑。千载岫云佳话柄，两年怀玉淡生涯。已闻北阙飞丹诏，早趁南薰度赤墀。历历口开天下事，直声元是九重知。","dynasty":"宋代","title":"送畏斋何监簿添倅解替东归"}
{"author":"徐元杰","content":"吾侪怪世好，心事老天知。梦寐符前说，轩翔定此时。故家当有后，造物本无私。雪里阳春脚，梅开第一枝。","dynasty":"宋代","title":"送尹子潜赴省"}
{"author":"徐元杰","content":"得隽文场气勿盈，便扣捧玉谨持盈。乡邦毕竟辰年好，冰雪身心上帝京。","dynasty":"宋代","title":"送俞兄赴省"}
{"author":"徐元杰","content":"炎方典礼始郊迎，夜宿铨闱暑气清。万物洪纤俱夏长，九天宽大遍春生。眼明剔蠹牙签滑，手倦驱蚊玉箑轻。我自黑甜深帐稳，不容形遁晓窗明。","dynasty":"宋代","title":"宿部观铨法苦蚊"}
{"author":"徐元杰","content":"佳景环深院，开门远俗邻。径幽通鸟雀，溪迥隔风尘。客过宜樽酒，时来与物春。好风为我至，萧散足怡神。","dynasty":"宋代","title":"题方氏绿野园三首"}
{"author":"徐元杰","content":"众木欣欣茂，扶筇到故家。楼高春月晓，池曲暮烟斜。物公迁无定，徘徊兴自嘉。悠然尘外想，随意乐年华。","dynasty":"宋代","title":"题方氏绿野园三首"}
{"author":"徐元杰","content":"春昼情无限，欣看绿野丛。折花红带露，种竹晓生风。自有悠閒趣，何须绘画工。名园多胜致，高咏与谁同。","dynasty":"宋代","title":"题方氏绿野园三首"}
{"author":"徐元杰","content":"至矣前人惠后人，爱之无不用吾情。寸心千虑规前定，六世一门家太平。愈久愈教同保守，不容不念始经营。业为可继宜休养，夜夜春雷鼻息鸣。","dynasty":"宋代","title":"题金华徐伯光义聚规约"}
{"author":"徐元杰","content":"每慨人无善后图，荡然家检亦何疎。眼前漫不知由己，身后谁能管得渠。喜见双溪今轨范，更绵一脉古诗书。了知斯聚更斯义，散及宗枝广义居。","dynasty":"宋代","title":"题金华徐伯光义聚规约"}
{"author":"徐元杰","content":"见说庭阶玉树芳，薰教书史郁心香。郤诜林峙应难并，燕窦枝繁未足方。莫羡三槐森钜府，且看三桂列华堂。多闻直谅成三益，松竹梅花共雪霜。","dynasty":"宋代","title":"题金氏三桂堂"}
{"author":"徐元杰","content":"主静非专在静时，至於动处亦随之。圣贤学问惟知止，敬义工夫要夹持。所养勿忘由勿助，其中何虑又何思。莫教鹘突名轩意，物诱情迁几坐驰。","dynasty":"宋代","title":"题静轩"}
{"author":"徐元杰","content":"云本无心出，庄非有意名。午供雷腹实，晓带月痕耕。身世随舒卷，山村任晦明。饭疏浮富贵，畎亩但存诚。","dynasty":"宋代","title":"题李氏云庄"}
{"author":"徐元杰","content":"相公提笔福苍生，印得当年命术精。钧翰珍藏塞翁马，六丁严护不容惊。","dynasty":"宋代","title":"题日者李成斋所藏李文清幅"}
{"author":"徐元杰","content":"天遣溪山付客星，翠屏中界玉澄泓。无边潇洒寸心远，有分登临双眼明。净洗胸中参范老，细於诗里勘元英。千年相望神相入，一脉清风要主盟。","dynasty":"宋代","title":"题严陵潇洒亭"}
{"author":"徐元杰","content":"浅清溪浒瘦山巅，净洗肌肤冰雪天。偏向书窗伴幽独，不教尘俗滓婵娟。","dynasty":"宋代","title":"题俞簿梅阜书院"}
{"author":"徐元杰","content":"愚山山上谪仙徒，到底真愚却不愚。山色长供诗料富，山居赢得俗尘无。逍遥天地南华子，隐约箪瓢陋巷癯。定力不同山不改，一生双眼不渠孤。","dynasty":"宋代","title":"题赵南卿愚山"}
{"author":"徐元杰","content":"人之生也直，此君亦如是。我酷爱此君，臭味相本相似。方其出地初，一种根萌异。刚特俨不回，钧石莫障蔽。日夜之所息，雨露之所渍。玉成修茂姿，表表在天地。其静专似仁，其动闢似智。其肃然似礼，其凝然似义。虚中纯白生，似信不容伪。在人该五常，在天足五气。六月苍苍寒，不附炎热势。雨雪披猖中，弹压万凋瘁。似正色立朝，忠诚著於世。似广厦万间，共荫足以庇。似闻伯夷风，顽廉懦立志。似坚子卿节，夷险无二致。似见鲁仲连，不复论鄙事。似识元紫芝，顿消名与利。子陵钓严滩，太公钓璜渭。风月一竿中，相从神骨契。持此叩竹洲，考功言外意。","dynasty":"宋代","title":"题竹洲"}
{"author":"徐元杰","content":"魁望西来职秘丘，年家托好叙绸缪。身为僚友两三月，公肃皇华百八州。列纬载班清剧耀，高风遽耀，高风遽勇急中流。讣闻落晚呼天咽，涕泗交颐重所忧。","dynasty":"宋代","title":"挽都大王郎中二首"}
{"author":"徐元杰","content":"一门孝友古难为，坚苦端凝更自持。如此典型今代少，粹然言论满朝推。若人已矣嗟何及，魂气信乎无不之。楚水芗溪生死地，英灵上诉九原知。","dynasty":"宋代","title":"挽都大王郎中二首"}
{"author":"徐元杰","content":"貌与心俱古，岁寒松桧苍。学高眸炯月，吟苦鬓先霜。能赋秋宾早，收功晚节香。满门弓冶趣，有鹗待云翔。","dynasty":"宋代","title":"挽分宁张少仙二首"}
{"author":"徐元杰","content":"当路知公谂，搜扬入剡科。才难行志易，官小及民多。北部劳人耳，东皈奈命何。邮音嗟忽断，空有泪滂沱。","dynasty":"宋代","title":"挽分宁张少仙二首"}
{"author":"徐元杰","content":"家传山谷旧簪缨，志业刚豪早有声。二子学文能绍志，一官拜命竟辞荣。琴斋不听惊人语，钺阃空留荐剡名。借问松坡谁是主，疎梅淡月两凄清。","dynasty":"宋代","title":"挽黄制属"}
{"author":"徐元杰","content":"薰炙儒先早，朱门授受亲。去寻颜巷乐，归咏点雩春。道妙穷精一，心传有省循。乐天知命者，忧道不忧贫。","dynasty":"宋代","title":"挽克斋陈先生四首"}
{"author":"徐元杰","content":"亲养九旬余，先生寿亦如。学充淇澳美，训释济南书。诸老经筵送，俞音宠渥疏。惜非程子聘，中沮亦时欤。","dynasty":"宋代","title":"挽克斋陈先生四首"}
{"author":"徐元杰","content":"师承心独切，於道愧无闻。几载钻坚叹，前年枉教勤。墨车回可赞，晋鄙善潜薰。道脉惟其寿，天胡遽丧文。","dynasty":"宋代","title":"挽克斋陈先生四首"}
{"author":"徐元杰","content":"痛惨哲人痿，愚缠丧母悲。遡风怀绋路，泣雨写哀词。学本藏诸用，行皆笃所知。惟余经训在，交付有孙枝。","dynasty":"宋代","title":"挽克斋陈先生四首"}
{"author":"徐元杰","content":"泣别监州隔死生，薄云兹义更何人。草青彭蠡湖边晓，花满江郎峰畔春。每慨共官惟气直，略无片语不情真。西芹香火家家意，所欠笺天泽徙薪。","dynasty":"宋代","title":"挽前南剑添倅杨料院"}
{"author":"徐元杰","content":"奕叶文宗盛，如公罕与俱。源流传紫橐，题品重洪枢。淛左清名凛，江南政绩殊。二难芗共荐，生死亦同涂。","dynasty":"宋代","title":"挽求志居士王料院二首"}
{"author":"徐元杰","content":"身忝蓬莱客，抠衣谒使臣。麈谈频款曲，樽酒屡殷勤。政事钦前迹，诗书耸旧文。话言犹在耳，不忍哭公坟。","dynasty":"宋代","title":"挽求志居士王料院二首"}
{"author":"徐元杰","content":"徼好年家后，知公月旦先。宠荣身外物，孝友性中天。趣自怡堂得，诗从犹子传。故园遗迹恨，月落早无边。","dynasty":"宋代","title":"挽王迪功"}
{"author":"徐元杰","content":"壮岁能官不厌卑，怆怀霜露蚤知几。扣其学问中心得，如此典型今代希。天子诏之坚逊避，朝端达者夙瞻依。甲辰重晤言前定，痛述生平泪忍挥。","dynasty":"宋代","title":"挽吴准斋"}
{"author":"徐元杰","content":"在昔我先翁，礼廑先正隆。潭潭带湖府，凛凛玉溪风。夜韭觞筹里，春花唱咏中。怀哉秋水去，世好孰如公。","dynasty":"宋代","title":"挽辛宪若五首"}
{"author":"徐元杰","content":"荣显宜超躐，威声憺外陲。边疆多嶮历，麾节两朝推。范子甲兵有，张名草木知。急流缘底勇，路口岘山碑。","dynasty":"宋代","title":"挽辛宪若五首"}
{"author":"徐元杰","content":"十载居间学，瓢泉映洁清。陶潜黄菊趣，杜老白鸥盟。云自无心出，春随有脚行。知非古巴蜀，使指若为情。","dynasty":"宋代","title":"挽辛宪若五首"}
{"author":"徐元杰","content":"旌廉优召节，丐佚得临漳。静退家庭旧，清芬滋味长。病中知命见，力上赴冠章。了了遗言善，虽亡实不亡。","dynasty":"宋代","title":"挽辛宪若五首"}
{"author":"徐元杰","content":"着义门墙旧，交游手足如。方勤来妣赙，忍写慰公书。继世多先烈，诸郎总令誉。观音山路黯，飞些重欷嘘。","dynasty":"宋代","title":"挽辛宪若五首"}
{"author":"徐元杰","content":"丛桂论文旧，辛酸话早年。虀盐朝惯苦，膏火夜无眠。一第酬初韦，殊勋策步仙。激昂英气宇，缓步亦霄躔。","dynasty":"宋代","title":"挽宜春赵别驾二首"}
{"author":"徐元杰","content":"诗债松边了，鉏荒賸种花。云程衡麓雁，风味仰山茶。白玉楼成速，金銮事可嗟。桃源千古恨，寒日惨啼鸦。","dynasty":"宋代","title":"挽宜春赵别驾二首"}
{"author":"徐元杰","content":"明庭亲策广蒐贤，识治朋来谊少年。肆秩琼林宾燕衎，载颁宾画宠光延。此时礼乐三千字，他日丹青数百篇。蝼蚁怀忠赓帝咏，相先事业誓神仙。","dynasty":"宋代","title":"戊戌恭和御制"}
{"author":"徐元杰","content":"圣明钦恤重皋陶，一日飞星五使轺。方幸蓬山陪末属，遽瞻英簜隔层霄。谆谆天语扶邦计，念念民生弼教条。轻重适权孚简眷，金鸡山色谶鸡翘。","dynasty":"宋代","title":"戊戌馆中分韵饯刘秘书"}
{"author":"徐元杰","content":"清泉白石诱登临，净瞰轩窗竹一林。隽永如君真有味，膏肓和我不须鍼。流行坎止人难必，果育蒙亨力要深。一笑相逢邀一勺，喜渠介洁似侬心。","dynasty":"宋代","title":"席间和周颖斋韵"}
{"author":"徐元杰","content":"瓦声初听响疏疏，顷刻庭除百斛珠。寒雀不知来啄米，群鸡粥粥亦相呼。","dynasty":"宋代","title":"雪"}
{"author":"徐元杰","content":"竹林饥午隐禅扉，合傍鸾栖亦此栖。时一参寮茶供罢，可能无语到双溪。","dynasty":"宋代","title":"讯剑浦主簿詹栋斋"}
{"author":"徐元杰","content":"丫头不是女丫鬟，把作坚牢担拄看。撑定东南天半壁，镇教双耸碧云端。","dynasty":"宋代","title":"丫头岩"}
{"author":"董渊","content":"{左石右畾}硌弥沙界，谽谺古洞天。门邻金布地，桥枕玉鸣泉。庭鹤归迷主，龛龙去失年。扫云嫌俗驾，题壁托诗仙。胜景无今古，居人有后先。不知游者驭，谁见海为田。","dynasty":"宋代","title":"灵峰院龙龛山和蔡君谟"}
{"author":"董渊","content":"风际有云多世态，海中无底是人心。可堪更问碁山话，一局闲争古到今。","dynasty":"宋代","title":"碁山院"}
{"author":"董渊","content":"石屏树幄白云端，溪路生苔树石间。闲访禅家问尘世，总言尘事不相干。","dynasty":"宋代","title":"瑞峰院"}
{"author":"董渊","content":"势凌筹谷接苍苍，十二交龙绣作裳。虎豹关中千树色，凤凰池上万花香。白云路隔青云暮，金涧泉通玉涧凉。圣代君臣忻际会，安知磐石镇无疆。","dynasty":"宋代","title":"太常山"}
{"author":"董渊","content":"礧硌弥沙界，谽谺古洞天。门邻金布地，桥枕玉鸣泉。庭鹤归迷主，龛龙去失年。扫云嫌俗驾，题壁诧诗仙。胜景无今古，居人有后先。不知游者驭，谁见海为田。","dynasty":"宋代","title":"灵峰院龙龛山和蔡君谟"}
{"author":"吴兢","content":"　　观二年，京师旱，蝗虫大起。太宗入苑视禾，见蝗虫，掇数枚而曰：“人以谷为命，而汝食之，是害于百姓。百姓有过，在予一人。尔其有灵，但当蚀我心，无害百姓。”将吞之，左右遽谏曰：“恐诚疾，不可！”太宗：“所冀移灾朕躬，何疾之避！”遂吞之。","dynasty":"唐代","tags":"初中文言文，忧国忧民，故事","title":"唐太宗吞蝗"}
{"author":"吴兢","content":"秾华从妇道，釐降适诸侯。河汉天孙合，潇湘帝子游。关睢方作训，鸣凤自相求。可叹凌波迹，东川遂不流。","dynasty":"唐代","title":"永泰公主挽歌二首其一"}
{"author":"吴兢","content":"舜华徂北渚，宸思结南阳。盩绶哀荣备，游轩宠悼彰。三川谋远日，八水宅连冈。无复秦楼上，吹箫下凤皇。","dynasty":"唐代","title":"永泰公主挽歌二首其二"}
{"author":"吴兢","content":"罗敷十五六，采桑城南道。","dynasty":"唐代","title":"拟采桑曲"}
{"author":"吴兢","content":"秾华从妇道，釐降适诸侯。河汉天孙合，潇湘帝子游。关雎方作训，鸣凤自相求。可叹凌波迹，东川遂不流。舜华徂北渚，宸思结南阳。盭绶哀荣备，游轩宠悼彰。三川谋远日，八水宅连冈。无复秦楼上，吹箫下凤凰。","dynasty":"唐代","title":"永泰公主挽歌二首"}
{"author":"颜令宾","content":"气馀三五喘，花剩两三枝。话别一尊酒，相邀无后期。","dynasty":"唐代","title":"临终召客（一作病中见落花）"}
{"author":"颜令宾","content":"气余三五喘，花剩两三枝。话别一尊酒，相邀无后期。","dynasty":"唐代","title":"临终召客（一作病中见落花）"}
{"author":"韩湘","content":"青山云水窟，此地是吾家。后夜流琼液，凌晨咀绛霞。琴弹碧玉调，炉炼白朱砂。宝鼎存金虎，元田养白鸦。一瓢藏世界，三尺斩妖邪。解造逡巡酒，能开顷刻花。有人能学我，同去看仙葩。","dynasty":"唐代","title":"言志"}
{"author":"韩湘","content":"举世都为名利醉，伊予独向道中醒。他时定是飞升去，冲破秋空一点青。","dynasty":"唐代","title":"答从叔愈"}
{"author":"裴光庭","content":"乐贤闻往诰，褒德偶兹辰。端揆升元老，师谋择累仁。紫庭崇让毕，粉署礼容陈。既荷恩荣旧，俱承宠命新。天文悬瑞色，圣酒泛华茵。杂遝喧箫鼓，欢娱洽搢绅。掖垣招近侍，虚薄厕清尘。共保坚贞节，常期雨露均。","dynasty":"唐代","title":"奉和御制左丞相说右丞相璟太子少傅乾曜同日上官…赐诗"}
{"author":"蔡廷秀","content":"旌旗小小将军队，行李萧萧郎罢船。一水白随鸥鹭去，万山青逐虎龙眠。","dynasty":"元代","title":"句"}
{"author":"陈若水","content":"某恭审某官受天异禀，间世笃生。光辅三朝，伟甚忠清之节；退发一壑，粹然恬淡之风。帝眷耆英，神绥福祉。某不量寸朽，切庇万间。心之所祈，姑寄沁园春之赋；仁者必寿，愿同庄椿岁之多。俯伏露忱，仰祈电盼。拂袖归来，懒踏前回，京华欢麈。算宦游虽好，何如生处，急流勇退，赢得闲人。身羡仙翁，萧然野服，笑永东溪溪上亭。头犹黑、甚丰姿鹤瘦，标致梅清。今年转觉精神。便次第平头八十人。肯又抛渭钓，似周尚父，且来洛社，作宋耆英。报答明恩，一时分付，贤子贤孙事业新。丹心在，尚瓣香岁岁，遥祝尧龄。","dynasty":"宋代","title":"沁园春（寿游侍郎）"}
{"author":"高鐈","content":"溪山无俗情，云梦深昏晓。归访素心人，路闇光已杳。看烟投一林，霜满孤村小。镫火夜方静，清言佐佳醥。淡月影沈沈，衡宇幽花绕。","dynasty":"清代","title":"题杨生壁"}
{"author":"张白","content":"武陵春色好，十二酒家楼。大醉方回首，逢人不举头。是非都不采，名利混然休。戴个星冠子，浮沈逐世流。","dynasty":"唐代","title":"武陵春色"}
{"author":"张白","content":"武陵城里崔家酒，地上应无天上有。南游道士饮一斗，卧向白云深洞口。","dynasty":"唐代","title":"赠酒店崔氏"}
{"author":"张白","content":"六亲恸哭还复苏，我笑先生泪个无。脱履定归天上去，空坟留入武陵图。","dynasty":"唐代","title":"哭陆先生"}
{"author":"杜兼","content":"倩俸写来手自校，汝曹读之知圣道，坠之鬻之为不孝。","dynasty":"唐代","title":"题书卷后语"}
{"author":"王感化","content":"旌旗赴天台，溪山晓色开。万家悲更喜，迎佛送如来。","dynasty":"唐代","title":"建州节帅更代，筵上献诗"}
{"author":"王感化","content":"碧岩深洞恣游遨，天与芦花作羽毛。要识此来栖宿处，上林琼树一枝高。","dynasty":"唐代","title":"奉元宗命咏苑中白野鹊"}
{"author":"王感化","content":"草中误认将军虎，山上曾为道士羊。（《题怪石》八句，皆用故事，今但存其一联）","dynasty":"唐代","title":"句"}
{"author":"刘开","content":"　　君子之学必好问。问与学，相辅而行者也。非学无以致疑，非问无以广识；好学而不勤问，非真能好学者也。理明矣，而或不达于事；识其大矣，而或不知其细，舍问，其奚决焉？　　贤于己者，问焉以破其疑，所谓“就有道而正”也。不如己者，问焉以求一得，所谓“以能问于不能，以多问于寡”也。等于己者，问焉以资切磋，所谓交相问难(nàn)，审问而明辨之也。《书》不云乎？“好问则裕。”孟子论：“求放心”，而并称曰“学问之道”，学即继以问也。子思言“尊德性”，而归于“道问学”，问且先于学也。　　古之人虚中乐善，不择事而问焉，不择人而问焉，取其有益于身而已。是故狂夫之言，圣人择之，刍荛(ráo)之微，先民询之，舜以天子而询于匹夫，以大知而察及迩言，非苟为谦，诚取善之弘也。三代而下，有学而无问，朋友之交，至于劝善规过足矣，其以义理相咨访，孜孜焉唯进修是急，未之多见也，况流俗乎？　　是己而非人，俗之同病。学有未达，强以为知；理有未安，妄以臆度。如是，则终身几无可问之事。贤于己者，忌之而不愿问焉；不如己者，轻之而不屑问焉；等于己者，狎xiá之而不甘问焉，如是，则天下几无可问之人。人不足服矣，事无可疑矣，此唯师心自用耳。夫自用，其小者也；自知其陋而谨护其失，宁使学终不进，不欲虚以下人，此为害于心术者大，而蹈之者常十之八九。　　不然，则所问非所学焉：询天下之异文鄙事以快言论；甚且心之所已明者，问之人以试其能，事之至难解者，问之人以穷其短。而非是者，虽有切于身心性命之事，可以收取善之益，求一屈己焉而不可得也。嗟乎！学之所以不能几(jī)于古者，非此之由乎？　　且夫不好问者，由心不能虚也；心之不虚，由好学之不诚也。亦非不潜心专力之敌，其学非古人之学，其好亦非古人之好也，不能问宜也。　　智者千虑，必有一失。圣人所不知，未必不为愚人之所知也；愚人之所能，未必非圣人之所不能也。理无专在，而学无止境也，然则问可少耶？《周礼》，外朝以询万民，国之政事尚问及庶人，是故贵可以问贱，贤可以问不肖，而老可以问幼，唯道之所成而已矣。　　孔文子不耻下问，夫子贤之。古人以问为美德，而并不见其有可耻也，后之君子反争以问为耻，然则古人所深耻者，后世且行之而不以为耻者多矣，悲夫！","dynasty":"清代","tags":"小学文言文，学习，哲理","title":"问说"}
{"author":"刘开","content":"高树夜凉起，小楼秋思长。含情问鹦鹉，伏枕梦鸳鸯。露滴自成响，衾寒犹有芳。妾身似秋草，摇落不胜霜。","dynasty":"清代","title":"闺情"}
{"author":"刘开","content":"天上余孤月，人间独此楼。惟公堪一醉，与我共千秋。碧树迷仙迹，青山忆旧游。登临无限意，云水自悠悠。","dynasty":"清代","title":"月夜过太白楼"}
{"author":"刘开","content":"回首征车出故林，浮云满地起层阴。临行已觉无他语，别去偏多不尽心。人事半从春后改，江波流过汉阳深。东归久报芳洲隔，更听孤鸿月下音。","dynasty":"清代","title":"寄家书偶怀"}
{"author":"刘开","content":"落叶萧萧下古丘，人家遥隔楚江流。云无定影朝穿牖，树有残声夜语秋。半载心情愁北渚，一城风雨对西楼。蓬莱仙阙分明是，辛苦刘伶作醉侯。","dynasty":"清代","title":"即事"}
{"author":"刘开","content":"怪雨盲风苦梦思，故人作吏久天涯。全家渡海非吾意，万里腾声动主知。烟树瘴消春晓日，鱼龙气静夜谈时。可能豪荡还如昔，银烛高筵坐咏诗。","dynasty":"清代","title":"寄怀石甫"}
{"author":"刘开","content":"日饮长江水，谁知江上心。烟波渺无极，只为别离深。","dynasty":"清代","title":"偶成"}
{"author":"刘开","content":"白傅风流迹尚存，萧条亭外又黄昏。人间多少英雄眼，不把青衫拭泪痕。","dynasty":"清代","title":"琵琶亭"}
{"author":"刘开","content":"相知乐今夕，华月共芳筵。宁知君见爱，乃在三载前。鸾鹤本同心，不计时后先。感君期我厚，起坐为流连。旨酒有余欢，何必罗清鲜。天寒气萧瑟，倏忽驹影迁。流云未得归，竟与回风旋。此行君莫惜，江水深无极。","dynasty":"清代","title":"赠别金三资舫"}
{"author":"刘开","content":"东方冥冥烟初生，晨光半敛含空明。流莺百舌不住语，似欲带晓呼春晴。幽人独向空山宿，风起微寒入岩壁。一枕西窗梦未残，门外落红深几尺。","dynasty":"清代","title":"春晓词"}
{"author":"刘开","content":"江东年少愁风雨，独立空亭望空渚。行行江上止复去，烟水接天天不语。自云作客沦风尘，可怜未识江南春。前逐飞鸢后乌鹊，山木争号疑怒人。天涯池馆多旧识，哀管繁弦泪如积。日暮高吟动鬼神，曲终月落无人惜。当时一顾劳孙阳，挺立奇骨腾龙骧。精灵已与物摩荡，意气不为人飞扬。十一年来霄路阻，慈孤爱割去乡土。骨肉支离惊梦魂，云物高寒森极浦。临歧未敢久延伫，似有旁人穷尔汝。愁深难作欢笑言，长恐相逢问寒暑。闻君此语重太息，江水悠悠竟何极。思归未归君莫悲，我已早岁离庭帏。","dynasty":"清代","title":"江东年少行"}
{"author":"刘开","content":"午窗睡起间花落，酒香不解秋怀渴。茶铛风细炉烟清，半瓯绿浅浓如酪。东坡酷爱密云龙，君之嗜好毋乃同。《茶经》熟读意未足，制器精巧非人工。饮虽小道总师古，我宗杜康君陆羽。座上休夸醒酒功，酌久才知味甘苦。品茶品水须两全，水清宜用活火煎。问君日试西湖水，何似金山第一泉。","dynasty":"清代","title":"题周南卿品茶图"}
{"author":"苏晋","content":"主人病且闲，客来情弥适。一酌复一笑，不知日将夕。昨来属欢游，于今尽成昔。努力持所趣，空名定何益。","dynasty":"唐代","title":"过贾六"}
{"author":"苏晋","content":"方汉比周年，兴王合在宣。亟闻降虏拜，复睹出师篇。祈父万邦式，英猷三略传。算车申夏政，茇舍启戎田。严问盟胡苑，军容济洛川。皇情怅关旆，诏饯列郊筵。路接禁园草，池分御井莲。离声轸去角，居念断归蝉。三捷岂云尔，七擒良信然。具僚诚寄望，奏凯秋风前。","dynasty":"唐代","title":"奉和圣制送张说巡边"}
{"author":"苏晋","content":"的的黄金色，□□白玉辉。既能明自照，何用暗中飞。","dynasty":"唐代","title":"咏萤"}
{"author":"郑露","content":"延绵不可穷，寒光彻云际。落石早雷鸣，溅空春雨细。","dynasty":"唐代","title":"彻云涧"}
{"author":"顾梦麟","content":"千编蠹走鱼，三写焉成乌。流传不足征，笔削何如无？寻源准之宋，正讹同索逋。旁观昧所从，或谓正者诬。古今几纪载，半讫余已图。当时两官书，将恐供樵苏。何况正史外，百杂如散珠。一阁此贯穿，上下缥缃俱。我来耳目眩，譬海泛一壶。尝闻莲华藏，亦假轮藏扶。熏染即其缘，经言岂欺吾？","dynasty":"清代","title":"题汲古阁"}
{"author":"陈迁鹤","content":"高人素有山水癖，抱树作堂依先构。柯皮垂髯比龙虬，参天黛色射星宿。南望平畴绿野开，炯炯芊芊水满隈。大江绕郭四十里，人烟北辏越王台。四时佳景一盼收，最喜春和及清秋。明蟾曳练碧如画，东风吹拂翠光浮。有时烟雨淡天半，流云飞喷入高楼。亭宇玲珑分四面，气候温凉随节变。恋巢好鸟不归山，名花别种丽葱茜。过客闻知园林好，停车每爱踏芳草。主人肴酒相为将，题咏缤纷粲霞藻。顾谓善手写辋川，一幅嘉陵海内传。携此东西复南北，方壶随侍左右侧。名园未识景何如，请君披卷看翰墨。","dynasty":"清代","title":"题榕庵"}
{"author":"陈昌","content":"小窗灯火客愁多，未饮先酣怪酒魔。五十功名成潦倒，廿年交谊藉渐磨。漫论明月清风价，谁和阳春白雪歌。几度欲归归未得，一身牢落竟如何。","dynasty":"明代","title":"感怀用吴克温太史韵"}
{"author":"陈昌","content":"朝鲜东去是高丽，若说辽阳更在西。马谷春冰和雪冻，龙城秋草拂云齐。千家明月无砧杵，万垒寒风有鼓鼙。却叹浮生江海客，年来几处听晨鸡。","dynasty":"明代","title":"送魏汝贤之辽阳其一"}
{"author":"陈昌","content":"滦河日日北风多，岁晚犹乘一棹过。土屋人家低似垤，壁门军垒小如窝。避人饥鼠偷红粟，呼伴鸣鸿下绿莎。今夜龙沙城外宿，相思其柰故园何。","dynasty":"明代","title":"送魏汝贤之辽阳其二"}
{"author":"陈昌","content":"八月龙冈草木凋，名王射猎出天骄。绒绦背日翻金鹘，羽箭穿云落皂雕。得隽未颁红匼匝，割鲜齐进紫蒲萄。阏氏醉倒穹庐底，回首长安月正高。","dynasty":"明代","title":"送魏汝贤之辽阳其三"}
{"author":"陈昌","content":"广州南望海冥冥，百丈牵江几日程。鲸浪打船风不息，蜃灰涂屋雨初晴。蛮巫祭鬼凭鸡卜，岛寇编氓事象耕。从此海隅成乐土，尉陀焉敢更言兵。","dynasty":"明代","title":"送吴素行之广西"}
{"author":"陈昌","content":"竹里清泉竹外溪，隐居浑似浣花西。年深不问苍龙蛰，夜静常留彩凤栖。十亩浓阴漙翡翠，一泓寒碧浸玻璃。有时煮茗诗成处，就向琅玕节下题。","dynasty":"明代","title":"竹泉"}
{"author":"陈昌","content":"多病休文减带围，一官迢递岭南归。双鸾赐诰恩犹在，五马行春事已非。黄菊半篱閒暮雨，紫荆双树自春晖。从今懒过西州路，只恨平生故旧稀。","dynasty":"明代","title":"悼沈公礼太守"}
{"author":"陈昌","content":"笔床茶灶寄生涯，来往烟波到处家。帆影拂云过九泽，猿声啼月下三巴。黄陵庙古多春草，白帝城空有暮鸦。寂莫不须伤往事，且沽樽酒涴梨花。","dynasty":"明代","title":"江湖胜览"}
{"author":"陈昌","content":"少年通藉向金闺，帝命观风下浙西。三尺龙阿持绣斧，五花骢马凿霜蹄。范滂威望人争仰，桓典声华孰与齐。此日轺车巡已遍，仍陪鸳鹭上丹梯。","dynasty":"明代","title":"送陈佥宪之京"}
{"author":"陈昌","content":"谢却红尘懒出山，片云孤石伴身閒。散堆花径何须砌，深护柴扉不用关。曾见白羊朝化去，惯看苍狗暮飞还。此中便是华阳景，谁道华阳隔世间。","dynasty":"明代","title":"云石"}
{"author":"陈昌","content":"虬髯年少羽林郎，曾侍先皇伐鬼方。玉帐风高围壁垒，牙旗云冷卓沙场。非关卫霍功勋大，自是孙吴计策长。料得将门原有种，麟台图像晓苍苍。","dynasty":"明代","title":"和澉浦李千户韵"}
{"author":"陈昌","content":"鹦鹉湖头泊钓槎，杏林仙子到仙家。陈蕃下榻缘徐子，管仲寻盟为叔牙。鱼向荻花江上买，酒从杨柳渡头赊。相逢莫谓贫相弃，共剪青灯话岁华。","dynasty":"明代","title":"徐济民见访"}
{"author":"陈昌","content":"风风雨雨禁烟时，过尽春光总不知。桃李野垣花落早，蘼芜江国燕来迟。夜深檐溜寒无寐，日晏厨烟湿未炊。多少同年皆显达，独惭衰朽困天涯。","dynasty":"明代","title":"暮春写怀"}
{"author":"陈昌","content":"龙脑香消宝钏温，梨花明月淡黄昏。自缘妾命生来薄，非是羊车不到门。","dynasty":"明代","title":"宫人望月图"}
{"author":"陈昌","content":"笔床茶灶载孤篷，家住吴江震泽东。斗鸭声沈烟水冷，何人知是陆龟蒙。","dynasty":"明代","title":"陆鲁望像"}
{"author":"陈昌","content":"金盘和露捣胭脂，写出江南第一枝。好似太真初睡起，春寒赐浴华清池。","dynasty":"明代","title":"红梅"}
{"author":"陈昌","content":"鹧鸪声里雨班班，一去銮舆杳不还。日暮东风芳草绿，无人更上望夫山。","dynasty":"明代","title":"兰竹石图其一"}
{"author":"陈昌","content":"紫茎绿叶谩纷纷，鶗鴂声中欲断魂。回首楚湘春水阔，不知何处望王孙。","dynasty":"明代","title":"兰竹石图其二"}
{"author":"陈昌","content":"唐家羯鼓寝园空，犹有棠梨一树红。幽鸟似关兴废事，白头无语立东风。","dynasty":"明代","title":"棠梨白头公"}
{"author":"陈昌","content":"万壑千岩冻不开，琼楼玉宇似天台。黄精香冷无寻处，误却刘郎采药来。","dynasty":"明代","title":"雪山图"}
{"author":"陈昌","content":"秋来风露渐凄凉，色褪宫黄粉褪香。不比未央年少日，一双飞上玉钗梁。","dynasty":"明代","title":"秋蝶"}
{"author":"陈昌","content":"九转神丹已脱胎，麻姑约我到蓬莱。三花树底盘桓久，只待秋风白鹤来。","dynasty":"明代","title":"题道士扇"}
{"author":"陈昌","content":"雾鬣风鬃汗血过，也曾千里渡流沙。丝缰不受黄门控，閒向东风滚落花。","dynasty":"明代","title":"衮尘马图"}
{"author":"陈昌","content":"宴罢瑶池夜未央，归来带得紫云浆。刘郎命薄无仙分，只识金盘露水凉。","dynasty":"明代","title":"蒲萄"}
{"author":"陈昌","content":"小桃花谢又花开，閒却当初玉镜台。为问白头花底鸟，刘郎去后几时来。","dynasty":"明代","title":"桃花白头公"}
{"author":"陈昌","content":"不到临邛市上沽，春禽终日叫提壶。绿阴遮满城南路，忘却文君旧酒垆。","dynasty":"明代","title":"桧树提壶"}
{"author":"陈昌","content":"炮烙烟生醢鄂侯，人心天命已归周。如何未入非熊兆，尚向磻溪下直钩。","dynasty":"明代","title":"太公钓鱼图"}
{"author":"陈昌","content":"一片荒凉艮岳峰，竹枝歌罢寝园空。不知龙驾归何处，閒却棠梨一树红。","dynasty":"明代","title":"竹石棠梨"}
{"author":"陈昌","content":"一从恩谴出銮坡，辞却襄王到汨罗。渔父不知忧国恨，相逢但和濯缨歌。","dynasty":"明代","title":"屈原渔父图"}
{"author":"陈昌","content":"楚天空阔暮云收，银汉无声淡欲流。十二栏干明月夜，人间看得几中秋。","dynasty":"明代","title":"玩月图"}
{"author":"陈昌","content":"出山尘土入山云，斫尽青山几担春。便是会稽乘五马，也应羞见后车人。","dynasty":"明代","title":"买臣负薪"}
{"author":"陈昌","content":"莫叹穷经未遇时，绢囊萤火夜光微。他年自有金莲炬，天语从容敕赐归。","dynasty":"明代","title":"车胤囊萤"}
{"author":"陈昌","content":"天宝繁华事已休，銮舆西幸剑门游。野棠零落春无主，啼得山禽也白头。","dynasty":"明代","title":"海棠白头公"}
{"author":"陈昌","content":"茜红衫子玉肌香，南国风流十八娘。若得青禽传信早，不教鼙鼓动渔阳。","dynasty":"明代","title":"荔枝山鸟"}
{"author":"陈昌","content":"绿幕黄帘紫府深，甘棠无树不成阴。应知衔得金鱼袋，来向东风送好音。","dynasty":"明代","title":"鸲鹆"}
{"author":"陈昌","content":"东风暗折锦云堆，不待花奴羯鼓催。兴庆池头春宴罢，天香留得九霞杯。","dynasty":"明代","title":"粉红牡丹"}
{"author":"陈昌","content":"妆罢红绵玉镜台，花前含笑戏婴孩。分明五采丹山凤，飞入春风掌上来。","dynasty":"明代","title":"仕女戏婴图"}
{"author":"陈昌","content":"芙蓉城阙倚朝霞，十二瑶台帝子家。绛节霓旌何处去，碧桃开落几番花。","dynasty":"明代","title":"仙山城楼"}
{"author":"陈昌","content":"秋风白战楚江涛，雪捲空山见海鳌。一夜灵妃眠不稳，月明飞佩过湘皋。","dynasty":"明代","title":"钩勒竹"}
{"author":"陈昌","content":"懿彼女萝草，托根空谷中。青青好颜色，相将附长松。长松何矫矫，女萝仍袅袅。同根谅同心，百年愿终保。岂知赋命薄，严霜殒飞藿。长松竟枯死，女萝安所托。上有孤凤巢，中夜声啁啾。岂无他山凤，不如我同俦。同俦日已远，未得成缱绻。天寒音信稀，寤寐空展转。生既无所依，死亦无所归。不如自雉经，同向泉台居。泉台倘相见，庶足偿素愿。昔如单栖鹈，今作双飞燕。我观烈女诗，日落悲风来。欲上望夫石，哀哉首重回。","dynasty":"明代","title":"陈烈女辞"}
{"author":"陈昌","content":"五岳岱居长，自古称泰山。巍然表东极，可望不可扳。七十二代君，封建犹孱颜。中有玉册书，窃弄造化关。读之可毛羽，升仙谅非难。","dynasty":"明代","title":"泰山"}
{"author":"陈昌","content":"鹑火既云退，零露日以浓。草虫促经纬，鸣我堂之东。昨日发尚玄，今朝已如蓬。人生非金石，安得长寿终。不如饮美酒，委身大化中。","dynasty":"明代","title":"拟古"}
{"author":"陈昌","content":"玄化无停机，四序迭交易。青春几何时，鬓发飒已白。有生穹壤间，满者孰能百。胡为劳其生，汨汨受形役。务学须及时，孳孳在晨夕。尺璧谅非宝，寸阴当是惜。彼哉蚩蚩氓，白首竟何益。擿埴类冥行，伥伥奚所适。周公古圣人，尚能戒无逸。进脩苟力勤，终造圣贤域。","dynasty":"明代","title":"进脩斋为彭进士题"}
{"author":"陈昌","content":"种花须种兰，兰香颇清远。采采被菉葹，安能浼幽艳。种树须种玉，玉性颇温润。抵鹊奚足多，连城价难论。玉可藉旒缫，兰可充佩帏。所以古君子，比德良自宜。","dynasty":"明代","title":"兰玉轩为刘世亨题"}
{"author":"陈昌","content":"车遥遥，去何之，丈夫年少轻别离。袖中三尺青蛇跃，立功成名须及时。出门千里万里道，萧飒长亭短亭草。不恨缁尘染素衣，但谋官执金吾早。长安二月千花开，龙楼凤阁黄金台。康庄之衢容九轨，诸侯冠盖纷如雷。知君心恋君恩富，贱妾光阴等閒误。愿君太行云栈无崎岖，遥遥车行复回顾。","dynasty":"明代","title":"车遥遥"}
{"author":"陈昌","content":"丹山两鸣凤，五彩好羽仪。朝饮玉池冰，暮栖琼树枝。一飞九千仞，鸣声何喈喈。自从故雌毙，其雄错莫无光辉。天寒岁晚竹花死，凤兮凤兮将安归。","dynasty":"明代","title":"孤凤行"}
{"author":"陈昌","content":"君不见唐家开元全盛时，长安坊中卖饼师。有妻淑德颇温润，一朝选作宁王妃。身居椒房岂不乐，紫云步障流苏幕。岁时忽遇旧良人，红泪飞花泫然落。又不见荀奉倩，经年不见同心面。青鸾镜破难再圆，中夜相思寄哀怨。人生伉俪如鸳鸯，岂知中道成参商。伯劳东飞燕西去，黄姑织女空相望。空相望，向何处。长歌一曲白头吟，花落棠梨泪如雨。","dynasty":"明代","title":"寓古"}
{"author":"陈昌","content":"绿窗有贫女，年纪方及笄。不复理铅粉，学上流黄机。流黄机头中夜织，万缕千丝望成匹。岂知丝断头绪多，背立孤灯向人泣。一朝媒妁相通辞，嫁为西家荡子妻。荡子仳离不复返，三星在户愆佳期。君不见红颜自古多命薄，愁见花开又花落。","dynasty":"明代","title":"拟古"}
{"author":"陈昌","content":"马卿子，清而癯。狂非狂，迂非迂。不爱养浮丘伯之黄鹤，不爱钓任公子之巨鱼。年来只爱江湖居。江湖风月足清兴，笔床茶灶寻常俱。船头红拂唱巴曲，船尾黄帽歌吴歈。歌吴歈，唱巴曲，妙舞清商间丝竹。白日欢游殊未足，复向黄昏秉银烛。人生处世如白驹，百年过隙何须臾。功名富贵草头露，争如周流四表穷八区。朝发金陵城，暮薄瓜州埠。三山天末耸青螺，二水中流分白鹭。金陵自古帝王州，虎踞龙蟠王气浮。六朝割据不足数，大明建国如金瓯。片帆明月发京口，铁瓮城南试沽酒。扣舷迤逦过南徐，遥望姑苏隔杨柳。杨柳荷花满目生，西施去后有谁争。凭高吊古日将夕，寒山寺里来钟声。钟声悠悠断还续，且向垂虹桥下宿。三高出处但闻名，欲采江蓠奠醽醁。","dynasty":"明代","title":"题江湖胜览册"}
{"author":"陈昌","content":"君不见东家郎，千金买得姚家黄。又不见西家子，万金买得魏家紫。姚黄魏紫虽繁华，金多方才买得花。一朝金尽花亦尽，东家胡蝶飞西家。争似东阳隐君好，不种閒花与閒草。屋头梅树八九株，舍下泉流刚一沼。疏泉种梅梅已成，梅皎洁兮泉清泠。万顷寒光浸明月，一枝疏影涵清冰。翠禽亭亭花外宿，白鸟洋洋波面浴。天然画出西子湖，彷佛移来博罗谷。隐君真能耐岁寒，迥无半点红尘干。或时对花鼓焦尾，或时汲月煎龙团。左招姑射仙，右揖凌波女。翩然跨青鸾，调笑启玉齿。我方受此尘网缠，因风渴想梅花泉。安得饮泉花底眠，我歌君和逍遥篇。抛却宇宙三千年。","dynasty":"明代","title":"题梅泉"}
{"author":"陈昌","content":"登山莫登兮太行，过峡莫过兮瞿塘。太行羊肠路九曲，前车未倾后车覆。瞿塘风浪高于山，往往能沈舟万斛。何如存素心自足，终岁无荣亦无辱。青蔬种熟五亩园，绿萝结就三间屋。裁夏箨兮为冠，制秋荷兮为服。风姿皎若冰壶清，宁肯纷纷溷流俗。有时醉击土鼓兮歌豳风，有时醒捧洼樽兮饮溪渌。但得安贫随所欲，一任朱门厌粱肉。君不闻吴子胥，功成败越栖会稽。云何竟赐属镂剑，遗尸溅血乘鸱夷。又不闻秦李斯，掀天相业何巍巍。一朝云阳受诛戮，却思上蔡东门时。古来英雄人，得丧尽如此。有功何足云，有势何足恃。但将存素当良田，毌使嘉苗混丰芑。","dynasty":"明代","title":"存素堂为钓滩郑璠赋"}
{"author":"陈昌","content":"东南岛夷居海中，鸡鸣夜半扶桑红。何年徐福来仙药，至今宗派传无穷。平居自负乘潮惯，累岁频年作边患。来如鬼蜮少人知，去若乌鸢忽惊散。堂堂天朝临九州，虎头将军材且优。号令一出重山岳，突上万斛龙骧舟。风樯阵马不可遏，烈火飙驰星箭发。穷追极讨际三韩，要使根株尽巢穴。归去中流扬凯歌，揭天画鼓喧灵鼍。搥牛酾酒遍行飨，三军鼓舞欢声多。乃知圣明今用武，不在深沟与高垒。乘机应变捷有神，万斛龙艘最轻利。况逢四海为一家，东踰若木西流沙。寸天尺地皆入贡，梯航玉帛来京华。如何黑子弹丸地，尚学怒螳奋双臂。跳踉贾勇当车前，安得不成齑粉碎。龙骧兮龙骧，尔能禦海安边疆。一朝遽作断沟弃，使我抆泪含悲伤。君不见晋朝王师破吴日，万橹千艘一时集。横江铁锁竟销沈，独数龙骧功第一。","dynasty":"明代","title":"惜去青船杨同府命作"}
{"author":"陈昌","content":"朝歌湘灵曲，暮吟卫武诗。绿竹久不见，俛仰令人思。绿竹猗猗今在目，千竿万竿森似束。月来琐碎影筛金，风过玲珑声戛玉。初疑家居渭水濆，又疑身住淇园村。鹧鸪朝朝叫阴雨，凤皇夜夜宿寒云。红尘半点不能入，苍雪寻常随衣湿。六逸风流岂足誇，七贤潇洒应难及。客来几度问平安，旋挑紫笋煎龙团。阳春白雪有佳句，往往留在青琅玕。如此轩居良不俗，此君相对温如玉。何须更种海棠花，西园夜夜烧银烛。","dynasty":"明代","title":"瞻绿轩"}
{"author":"陈昌","content":"君不见夏履癸，宠妺喜。酒池运龙船，糟堤长十里。又不见吴夫差，宠西子。姑苏台上宴良宵，烛光烧云半空紫。彼惟尚色不尚金，穷奢极侈耽荒淫。一朝运去金亦去，国亡家破蘼芜深。何如醉閒翁，花前挂壶酒。呜呜唱铜鞮，款款拍铜斗。醉来一任玉山颓，凉飔吹堕白接䍦。乌飞兔走俱不管，龙争虎斗何曾知。人知醉閒名，不识醉閒意。醉人閒处可全生，醒人忙处遭颠踬。王醉乡，刘中山，吾将与尔同一閒。剖污樽，碎土鼓，饮中八仙齐醉舞。回头却笑楚三闾，留得虚名亦何补。","dynasty":"明代","title":"醉閒歌"}
{"author":"陈昌","content":"九龙煖吐沈香水，洗出金盆雪花纸。半点纤尘不敢污，分明只隔珠宫里。冯夷南来骑大鹏，倒握雷斧驱雷丁。夜深偷入娑竭窟，琤琤斲碎玻瓈冰。初疑鲛绡脱机杼，又疑白茧离霜杵。一幅开来一幅新，压倒寻常千万楮。东倭玉版不足称，西蜀薛涛空有名。连城重价人莫识，千金抵换犹嫌轻。伊昔黄门蔡伦造，鱼网麻头尽称好。尔来八万四千秋，流落人间为至宝。至宝原来不易逢，君侯得自波斯中。一朝分赐到茅屋，阴崖便觉春融融。从此光芒动星斗，欃枪乱落旄头吼。欲脩五凤文明楼，不是公输运斤手。况今作者多如云，腾蛟起凤何纷纷。长杨献赋总班马，去去好策凌烟勋。既无五色锦绣段，又无一双青玉案。负侯之德良亦深，一度开缄一汗颜。愿侯早晚登三台，大展济世经纶才。熙熙玉烛调春台，一瓢甘雨从天来。普令四海消炎埃，千年泰运重重开。","dynasty":"明代","title":"奉谢杨同府惠笺"}
{"author":"孟迟","content":"中分岂是无遗策，百战空劳不逝骓。大业固非人事及，乌江亭长又何知。","dynasty":"唐代","title":"乌江"}
{"author":"孟迟","content":"脉脉低回殷袖遮，脸横秋水髻盘鸦。莲茎有刺不成折，尽日岸傍空看花。","dynasty":"唐代","title":"莲塘"}
{"author":"孟迟","content":"我来淮阴城，千江万山无不经。山青水碧千万丈，奇峰急派何纵横！又闻九华山，山顶连青冥。太白有逸韵，使我西南行。一步一攀策，前行正鸡鸣。阴云冉冉忽飞起，千里万里危峥嵘。譬如天之有日蚀，使我昏沈犹不明。人家敲镜救不得，光阴却属贪狼星。恨亦不能通，言亦不足听。长鞭挥马出门去，是以九华为不平。","dynasty":"唐代","title":"发蕙风馆遇阴不见九华山有作"}
{"author":"孟迟","content":"壮士何曾悲，悲即无回期。如何易水上，未歌泪先垂。","dynasty":"唐代","title":"壮士吟"}
{"author":"孟迟","content":"晓月千重树，春烟十里溪。过来还过去，此路不知迷。","dynasty":"唐代","title":"徐波渡"}
{"author":"孟迟","content":"树顶烟微绿，山根菊暗香。何人独鞭马，落日上嘉祥。","dynasty":"唐代","title":"题嘉祥驿"}
{"author":"孟迟","content":"风兰舞幽香，雨叶堕寒滴。美人来不来，前山看向夕。","dynasty":"唐代","title":"怀郑洎"}
{"author":"孟迟","content":"山上有山归不得，湘江暮雨鹧鸪飞。蘼芜亦是王孙草，莫送春香入客衣。","dynasty":"唐代","title":"闺情"}
{"author":"孟迟","content":"由来恶舌驷难追，自古无媒谤所归。勾践岂能容范蠡，李斯何暇救韩非。巨拳岂为鸡挥肋，强弩那因鼠发机。惭愧故人同鲍叔，此心江柳尚依依。","dynasty":"唐代","title":"寄浙右旧幕僚"}
{"author":"孟迟","content":"梁王池苑已苍然，满树斜阳极浦烟。尽日回头看不见，两行愁泪上南船。","dynasty":"唐代","title":"还淮却寄睢阳"}
{"author":"孟迟","content":"汉帝英雄重武材，崇山险处凿门开。如今更有将军否，移取潼关向北来。","dynasty":"唐代","title":"新安故关"}
{"author":"孟迟","content":"红绕高台绿绕城，城边春草傍墙生。隋家不向此中尽，汴水应无东去声。","dynasty":"唐代","title":"广陵城（一作赵嘏诗）"}
{"author":"孟迟","content":"冷日微烟渭水愁，华清宫树不胜秋。霓裳一曲千门锁，白尽梨园弟子头。","dynasty":"唐代","title":"过骊山（一作赵嘏诗）"}
{"author":"孟迟","content":"宫门两片掩埃尘，墙上无花草不春。谁见当时禁中事，阿娇解佩与何人。","dynasty":"唐代","title":"兰昌宫"}
{"author":"孟迟","content":"云惨烟愁苑路斜，路傍丘冢尽宫娃。茂陵不是同归处，空寄香魂著野花。","dynasty":"唐代","title":"宫人斜"}
{"author":"孟迟","content":"天地有时饶一掷。江山无主任平分。（过垓下，《纪事》）","dynasty":"唐代","title":"句"}
{"author":"邹弢","content":"　　济阴之贾人，渡河而亡其舟，栖于浮苴之上，号呼救命。有渔者以舟往救之。未至，贾人曰：\"我富者也，能救我，予尔百金！\"渔者载而登陆，则予十金。渔者曰：\"向许百金而今但予十金？\"贾人勃然作色曰：\"若渔者也，一日捕鱼能获几何？而骤得十金犹为不足乎？\"渔者黯然而退。他日，贾人浮吕梁而下，舟薄于石，又覆，而渔者在焉。或曰：\"何以不就？\"渔者曰：\"是许金而不酬者也！\"未久，贾人没。","dynasty":"清代","tags":"初中文言文，诚信，寓言，故事","title":"贾人食言"}
{"author":"顿起","content":"七盘一何高，苍翠净寥廊。夜雨濯杉桧，春风散芝药。细云散岩色，细迳度危筰。邑改井已泥，空余汉城郭。土瘠漫生茶，人稀时走玃。苔藓囹圄空。尘埃簿书合。县圃何萧条，半樱半零落。偃蹇大夫松，委蛇君子鹤。试登三友堂，借问何人作。皆云杨先生，好诗心淡泊。乘兴山水间，此君供献酢。琅玕无俗韵，仁智有真乐。取友信可人，自待宜不薄。我来宴坐久，寂寥无唯诺。明月来徘徊，清风自萧萦。因留风与月，相对成清酌。蟾光照金尊，余辉射杯酒。轻飔入朱弦，彷佛奏箫勺。醺然造忘形，神交通博约。醉号五贤堂，醒来资一噱。","dynasty":"宋代","title":"元符二年二月七日按部过邛州火井县三友堂小"}
{"author":"顿起","content":"尝闻赵清献，恤孤慰亡友。至今西蜀人，谈美不容口。二喻出儒家，清贫一无有。零丁依老姑，破屋僧堂后。相对诵诗书，未尝窥户牖。圭折玉弥方，山寒松更茂。县宰初闻名，咨嗟为之久。从容语其配，夫人曾见否。长者二十三，次亦十八九。青裾长蔽膝，荆簪短在首。我欲效清献，言不为人取。近於吾邑中，选婿得豪右。夫人相宰意，鱼蔬荐樽酒。屈致二喻来，呼名老与寿。女子当有行，诗称远父母。饥寒日月长，蓬荜风雨漏。大喻前致词，洒泪湿衣袖。荷德固已深，缄情亦须剖。上言亲未葬，心欲土自负。下述妹未笄，{左女右上旬下子}{左女右上旬下子}无傅姆。还家复献书，自伤叙贫且陋。铅华世所悦，铜华世所悦，铜臭非吾偶。肯效闾闬间，碌碌逐鸡狗。世无梁伯鸾，应嫌孟光丑。孔明若再生，承女甘箕箒。陈义一何高，夫人惊拊手。至今书稿在，光辉射星斗。董子慕高风，喜日真吾妇。吾亲双白发，吾弟室未授。睠言姊妹贤，可以相先后。五两弊虽轻，意则千金厚。辎轩双造门，观者竞奔走。女子尚能尔，男儿宜自守。重聘或不来，岂欲终畎亩。畜德尚未充，高位亦虚受。寄语事君者，慎勿轻去就。","dynasty":"宋代","title":"赠广都寓舍贤妇二喻诗"}
{"author":"顿起","content":"七盘一何高，苍翠净寥廓。夜雨濯杉桧，春风散芝药。细云散岩色，细径度危笮。邑改井已泥，空馀汉城郭。土瘠漫生茶，人稀时走玃。苔藓囹圄空，尘埃簿书閤。县圃何萧条，半樱半零落。偃蹇大夫松，委蛇君子鹤。试登三友堂，借问何人作。皆云杨先生，好诗心淡泊。乘兴山水间，此君共献酢。琅玕无俗韵，仁智有真乐。取友信可人，自待宜不薄。我来宴坐久，寂寥无唯诺。明月来徘徊，清风自萧索。因留风与月，相对成清酌。蟾光照金尊，馀辉射杯酒。轻飔入朱弦，彷佛奏箫勺。醺然造忘形，神交通博约。醉号五贤堂，醒来资一噱。","dynasty":"宋代","title":"元符二年二月七日按部过邛州火井县三友堂小酌杨公天隐尝令此邑令此邑以山水竹为三友余益以风月为五贤云"}
{"author":"韩璜","content":"秋光如水。酿作鹅黄蚁。散入千岩佳树里。惟许修门人醉。轻钿重上风鬟。不禁月冷霜寒。步障深沉归去，依然愁满江山。","dynasty":"宋代","title":"清平乐（向伯恭韵木犀）"}
{"author":"韩璜","content":"愿为靖节妃。","dynasty":"宋代","title":"句"}
{"author":"刘秉忠","content":"干荷叶，色苍苍，老柄风摇荡。减了清香，越添黄。都因昨夜一场霜，寂寞在秋江上。干荷叶，映着枯蒲，折柄难擎露。藉丝无，倩风扶。待擎无力不乘珠，难宿滩头鹭。根摧折，柄欹斜，翠减清香谢。恁时节，万丝绝。红鸳白鹭不能遮，憔悴损干荷叶。干荷叶，色无多，不奈风霜锉。贴秋波，倒枝柯。宫娃齐唱《采莲歌》，梦里繁华过。南高峰，北高峰，惨淡烟霞洞。宋高宗，一场空。吴山依旧酒旗风，两度江南梦。夜来个，醉如酡，不记花前过。醒来呵，二更过。春衫惹定茨蘼科，绊倒花抓破。干荷叶，水上浮，渐渐浮将去。跟将你去，随将去。你问当家中有媳妇？问着不言语。脚儿尖，手儿纤，云髻梳儿露半边。脸儿甜，话儿粘。更宜烦恼更宜忺，直恁风流倩。","dynasty":"元代","title":"【南吕】干荷叶"}
{"author":"刘秉忠","content":"盼和风春雨如膏，花发南枝，北岸冰销。夭桃似火，杨柳如烟，穰穰桑条。初出谷黄莺弄巧，乍衔泥燕子寻巢。宴赏东郊，杜甫游春，散诞逍遥。炎天地热如烧，散发披襟，纨扇轻摇。积雪敲冰，沉李浮瓜，不用百尺楼高。避暑凉亭静扫，树阴稠绿波池沼。流水溪桥，右军观鹅，散诞逍遥。梧桐一叶初凋，菊绽东篱，佳节登高。金风飒飒，寒雁呀呀，促织叨叨。满目黄花衰草，一川红叶飘飘。秋景萧萧，赏菊陶潜，散诞逍遥。朔风瑞雪飘飘，暖阁红炉，酒泛羊羔。如飞柳絮，似舞胡蝶，乱剪鹅毛。银砌就楼台殿阁，粉妆成野外荒郊。冬景寂寥，浩然踏雪，散诞逍遥。","dynasty":"元代","title":"【双调】蟾宫曲"}
{"author":"刘秉忠","content":"南北短长亭，行路无情客有情。年去年来鞍马上，何成！短鬓垂垂雪几茎。孤舍一檠灯，夜夜看书夜夜明。窗外几竿君子竹，凄清，时作西风散雨声。","dynasty":"元代","tags":"漂泊，生活","title":"南乡子·南北短长亭"}
{"author":"刘秉忠","content":"干荷叶，色苍苍，老柄风摇荡，喊了清香。越添黄。都因昨夜一场霜，寂寞在秋江上。","dynasty":"元代","title":"干荷叶·干荷叶"}
{"author":"刘秉忠","content":"芦花远映钓舟行，渔笛时闻两三声。一阵西风吹雨散，夕阳还在水边明。","dynasty":"元代","title":"溪上"}
{"author":"刘秉忠","content":"到闲人闲处，更何必，问穷通。但遣兴哦诗，洗心观易，散步携筇。浮云不堪攀慕，看长空、淡淡没孤鸿。今古渔樵话里，江山水墨图中。千年事业一朝空。春梦晓闻钟。得史笔标名，云台画像，多少成功。归来富春山下，笑狂奴、何事傲三公。尘事休随夜雨，扁舟好待秋风。","dynasty":"元代","title":"木兰花慢·到闲人闲处"}
{"author":"刘秉忠","content":"笑平生活计，渺浮海，一虚舟。任紫塞风沙，鸟蛮瘴雾，即处林丘。天地几番朝暮，问夕阳、无语水东流。白首王家年少，梦魂正绕扬州。凤城歌舞酒家楼。肯管世闲愁。奈麋鹿疏情，烟霞痼疾，难与同游。桃花为春憔悴，念刘郎、双鬓也成秋。旧事十年夜雨，不堪重到心头。","dynasty":"元代","title":"木兰花慢·笑平生活计"}
{"author":"刘秉忠","content":"望乾坤浩荡，曾际会，好风云。想汉鼎初成，唐基始建，生物如春。东风吹遍原野，但无言、红绿自纷纷。花月流连醉客，江山憔悴醒人。龙蛇一屈一还伸。未信丧斯文。复上古淳风，先王大典，不贵经纶。天君几时挥手，倒银河、直下洗嚣尘。鼓舞五华鸑鷟，讴歌一角麒麟。","dynasty":"元代","title":"木兰花慢混一后赋"}
{"author":"刘秉忠","content":"书帙省淹留，人间事，一笑不须愁。红日半窗，梦随蝴蝶，碧云千里，归骤骅骝。酒杯里、功名浑琐琐，今古两悠悠。汉代典刑，萧曹画一，晋朝人物，王谢风流。冠盖照神州。春风弄丝竹，胜处追游。诗兴笔摇牙管，字字银钩。遇美景良辰，寻芳上苑，赏心乐事，取醉南楼。好在五湖烟浪，谁识归舟。","dynasty":"元代","title":"风流子·书帙省淹留"}
{"author":"刘秉忠","content":"山谷家风，萧原作潇，据抄本改闲情味，只君能识。会友论文，哦诗遣兴，此乐谁消得。壶中天地，目前今古，今日还明日。似南华蝶梦醒来，秋雨数声残滴。诗书有味，功名应小，云散碧空幽寂。北海洪尊，南山佳气，清赏今犹昔。一天明月，几行征鹰，楼上有人横笛。想醉中、八表神游，不劳凤翼。","dynasty":"元代","title":"永遇乐·山谷家风"}
{"author":"刘秉忠","content":"背阴花木锦成丛，幽谷莺啼上苑中。李白桃红杨柳绿，天涯无处不春风。","dynasty":"元代","title":"三月"}
{"author":"刘秉忠","content":"雨过幽庭长绿苔，东风时为扫尘埃。无人曾见春来处，门外桃花只自开。","dynasty":"元代","title":"有怀遂长老四首其一"}
{"author":"刘秉忠","content":"山叠崔嵬水渺茫，故人万里未相忘。飘零更惜天边雁，独驾秋风不入行。","dynasty":"元代","title":"有怀遂长老四首其二"}
{"author":"刘秉忠","content":"孤城寒角噎南楼，黄叶关山过雁秋。忆起滹沱相别处，一窗风雨梦西州。","dynasty":"元代","title":"有怀遂长老四首其三"}
{"author":"刘秉忠","content":"堂上笙歌醉耳红，牡丹香散一帘风。谢家鹦鹉金笼里，笑杀池边绿继翁。","dynasty":"元代","title":"有怀遂长老四首其四"}
{"author":"刘秉忠","content":"衔泥旧燕垒新巢，来往如辞曲折劳。蜗舍虽微足容尔，画梁争得几多高。","dynasty":"元代","title":"留燕"}
{"author":"刘秉忠","content":"剑气从教犯斗牛，百川横放海难收。九天直上无凝滞，更看银河一派流。","dynasty":"元代","title":"读遗山诗四首其一"}
{"author":"刘秉忠","content":"北里笙歌劝酒杯，南邻门巷冷如灰。秋风万里方摇落，叫杀孤鸿春不回。","dynasty":"元代","title":"读遗山诗四首其二"}
{"author":"刘秉忠","content":"青云高兴入冥搜，一字非工未肯休。直到雪消冰泮后，百川春水自东流。","dynasty":"元代","title":"读遗山诗四首其三"}
{"author":"刘秉忠","content":"云霞闪灿动霓旌，轰磕征鼙震地声。千里折冲归指画，将坛孙子独论兵。","dynasty":"元代","title":"读遗山诗四首其四"}
{"author":"刘秉忠","content":"百花眼底乱飘零，绿满池塘草又生。绝色海棠春也妒，况他风雨本无情。","dynasty":"元代","title":"暮春"}
{"author":"刘秉忠","content":"海棠微露湿胭脂，杨柳轻风弄碧丝。一片春光都是恨，佳人睡起倚楼时。","dynasty":"元代","title":"春晓"}
{"author":"刘秉忠","content":"四月新来三月还，一春光景镜中看。东风也逐情浓处，吹落桃花放牡丹。","dynasty":"元代","title":"新开牡丹"}
{"author":"刘秉忠","content":"锦里春光晓望中，雨馀花润草蒙茸。青山尚在浮烟里，楼上分明见几峰。","dynasty":"元代","title":"雨过登楼"}
{"author":"刘秉忠","content":"帘捲东风户半开，閒庭烟锁绿纹苔。海棠花上黄昏月，曾照金鸾几度来。","dynasty":"元代","title":"宫中曲"}
{"author":"刘秉忠","content":"驼顶丁当响巨铃，万车轧轧一齐鸣。当年不离沙陀地，辗断金原鼓笛声。","dynasty":"元代","title":"驼车行"}
{"author":"刘秉忠","content":"小溪流水碧如油，终日忘机羡白鸥。两岸桃花春色里，可能容个钓鱼舟。","dynasty":"元代","title":"小溪"}
{"author":"刘秉忠","content":"楼头凝眺倚晴晖，山势长看水附堤。燕子双双衔不遍，凤凰城里落花泥。","dynasty":"元代","title":"晴望"}
{"author":"刘秉忠","content":"居庸春色限燕台，山杏凝寒花未开。驿马萧萧云日晚，一川风雨过怀来。","dynasty":"元代","title":"清明后一日过怀来"}
{"author":"刘秉忠","content":"千里家山入寸眸，碧天无际月横钩。书成得得秋风夜，一线微鸿独倚楼。","dynasty":"元代","title":"閒书"}
{"author":"刘秉忠","content":"新染蔷薇一扑黄，梨花乱舞白霓裳。凭谁收拾春风去，催发酴醾满架香。","dynasty":"元代","title":"春深"}
{"author":"刘秉忠","content":"春回三月过西州，芳草青青不断头。多少冻溪凝住水，尽随归客向东流。","dynasty":"元代","title":"征西回"}
{"author":"刘秉忠","content":"霜落江寒鸣雁稀，倚楼人定怨归迟。笛声唤起山头月，飞上青天照别离。","dynasty":"元代","title":"远别离"}
{"author":"刘秉忠","content":"客馆萧条动客情，飞萤个个傍窗明。楼头鼓角风吹断，漏下银壶第一声。","dynasty":"元代","title":"客馆"}
{"author":"刘秉忠","content":"三月南州草木长，落花飞絮满池塘。东君也惜天涯客，尽放春光过界墙。","dynasty":"元代","title":"春始来"}
{"author":"刘秉忠","content":"春风吹灭小檠釭，梦断炉香结翠幢。檐外杏花横素月，恰如梅影在西窗。","dynasty":"元代","title":"焚胜梅香"}
{"author":"刘秉忠","content":"草色如波照碧空，新开一朵玉芙蓉。雄风吹断襄王梦，高捲巫山十二峰。","dynasty":"元代","title":"亭帐"}
{"author":"刘秉忠","content":"天荒地老物消磨，赢得诗人感慨多。两鬓黄尘秋色里，又投东胜过黄河。","dynasty":"元代","title":"东胜道中"}
{"author":"刘秉忠","content":"乾荷叶，映枯蒲。柄折难擎露。藕丝芜。倩风扶。待擎无力不成珠。难盖宿、滩头鹭。","dynasty":"元代","title":"乾荷叶"}
{"author":"刘秉忠","content":"念我行藏有命，烟水无涯。嗟去雁，羡归鸦。半生形累影，一事鬓生华。东山客，西蜀道，且还家。壶中日月，洞里烟霞。春不老，景长嘉。功名眉上锁，富贵眼前花。三杯酒，一觉睡，一瓯茶。","dynasty":"元代","title":"三奠子"}
{"author":"刘秉忠","content":"一片残阳树上明。百禽争啅噪、雨初晴。西风鸿雁落沙汀。归舟远，渔笛两三声。烟草逐人行。前山青未了、后山横。山川人物斗峥嵘。黄尘路，鞍马笑平生。","dynasty":"元代","title":"小重山"}
{"author":"刘秉忠","content":"衲衣藤杖是吾缘。好归去，旧林泉。富贵任争先。总不较、诸公著鞭。雁飞汾水，鹤归华表，人事又千年。沧海变桑田。谁知有、壶中洞天。","dynasty":"元代","title":"太常引"}
{"author":"刘秉忠","content":"青山憔悴锁寒云。站路上，最伤神。破帽鬓沾尘。更谁是、阳关故人。颓波世道，浮云交态，一日一番新。无地觅松筠。看青草、红芳斗春。","dynasty":"元代","title":"太常引"}
{"author":"刘秉忠","content":"既天生万物，自随分，有安排。看鸑鷟云霄，骅骝道路，斥鴳蒿莱。东君更相料理，著春风、吹处百花开。战马频投北望，宾鸿又自南来。紫垣星月隔尘埃。千载拆中台。叹麟出非时，风归何日，草满金台。江山阅人多矣，计古来、英物总沉埋。镜里不堪看鬓，尊前且好开怀。","dynasty":"元代","title":"木兰花慢"}
{"author":"刘秉忠","content":"山谷家风，萧闲情味，只君能识。会友论文，哦诗遣兴，此乐谁消得。壶中天地，目前今古，今日还明日。似南华蝶梦醒来，秋雨数声残滴。诗书有味，功名应小，云散碧空幽寂。北海洪尊，南山佳气，清赏今犹昔。一天明月，几行征鹰，楼上有人横笛。想醉中、八表神游，不劳凤翼。","dynasty":"元代","title":"永遇乐"}
{"author":"刘秉忠","content":"闲云不肯狂驰骋。向晚自来栖峰顶。野人无事也关门，一炷古香焚小鼎。惊鸟有恨无人省。飞去飞来明月影。夜阑万籁寂中闻，破牖透风微觉冷。","dynasty":"元代","title":"玉楼春"}
{"author":"刘秉忠","content":"翠微掩映农家住。水满玉溪花满树。青山随我入门来，黄鸟背人穿竹去。烟霞隔断红尘路。试问功名知此趣。一壶春酒醉春风，便是太平无事处。","dynasty":"元代","title":"玉楼春"}
{"author":"刘秉忠","content":"酒醒梦回时，小鼎串烟初灭。留得瘦梅疏竹，弄窗间素月。起来幽绪转清幽，幽处更难说。一曲竹枝歌罢，满襟怀冰雪。","dynasty":"元代","title":"好事近"}
{"author":"刘秉忠","content":"檀板称歌喉。唱到消魂韵转幽。便觉丝簧难比似，风流。一串骊珠不断头。惟酒可忘忧。况复卢家有莫愁。醉倒不知天早晚，云收。花影侵窗月满楼。","dynasty":"元代","title":"南乡子"}
{"author":"刘秉忠","content":"夜户喜凉飙。秋入关山暑气消。句引客情缘底物，鹪鹩。落日凄清叫树梢。古寺漏长宵。一点青灯照寂寥。暮雨夜深犹未住，芭蕉。残叶萧疏不柰敲。","dynasty":"元代","title":"南乡子"}
{"author":"刘秉忠","content":"季子解纵横。六印累累拜上卿。凤鸟不来人渐老，谋生。二顷田园也易成。尊酒醉渊明。菊有幽香竹有声。吹破北窗千古梦，风清。小鸟喧啾噪晓晴。","dynasty":"元代","title":"南乡子"}
{"author":"刘秉忠","content":"憔悴寄西州。赋得登楼懒上楼。魂梦不知关塞远，悠悠。疏雨梧桐客里秋。往事起新愁。九曲回肠不自由。见说世间离别苦，休休。一夜相思了白头。","dynasty":"元代","title":"南乡子"}
{"author":"刘秉忠","content":"游子绕天涯。才离蛮烟又塞沙。岁岁年年寒食里，无家。尚惜飘零看落花。闲客卧烟霞。应笑劳生鬓早华。惊破石泉槐火梦，啼鸦。扫地焚香自煮茶。","dynasty":"元代","title":"南乡子"}
{"author":"刘秉忠","content":"李杜放诗豪。万丈晴虹吸海涛。六义不传风雅变，离骚。金玉无言价自高。春日对春醪。短咏长歌慰寂寥。幽鸟落来花里悟，从教。彩凤飘飘上九霄。","dynasty":"元代","title":"南乡子"}
{"author":"刘秉忠","content":"翠袖捧离觞。济楚儿郎窈窕娘。别曲一声双泪落，悲凉。纵不关情也断肠。今古利名忙。谁信长安道路长。昔日去家年正少，还乡。故国惊嗟两鬓霜。","dynasty":"元代","title":"南乡子"}
{"author":"刘秉忠","content":"仓陈五斗，价重珠斛。陶令家贫苦无畜。倦折腰闾里，弃印归来，门外柳、春至无言自绿。山明水秀，清胜宜茅屋。二顷田园一生足。乐琴书雅意，无个事，卧看北窗松竹。忽清风、吹梦破鸿荒，爱满院秋香，数业黄菊。","dynasty":"元代","title":"洞仙歌"}
{"author":"刘秉忠","content":"桃花乱落如红雨。闪下西城碧树。寂寞琐窗朱户。最是春深处。一尊酒尽青山暮。楼外轻云犹渡。远水悠悠下住。流得年光去。","dynasty":"元代","title":"桃源忆故人"}
{"author":"刘秉忠","content":"夜来霜重。帘外寒风劲。横笛楼头才一弄。惊破绿窗幽梦。起来情绪如何。开门月色犹多。照我如常如画，更谁能似姮娥。","dynasty":"元代","title":"清平乐"}
{"author":"刘秉忠","content":"白日无停，青山有暮。功名两字将人误。褊怀先著酒浇开，放心又被书收住。一味闲情，十分幽趣。梦哦芳草池塘句。东风吹彻满城花，无人曾见春来处。","dynasty":"元代","title":"踏莎行"}
{"author":"刘秉忠","content":"碧水东流，白云西去。旌旗卷尽西山雨。淡烟寒露黄昏，伤怀又是别来处。双眼增明，青山如故。故人怪我来何暮。征鼙声震五更风，梦魂惊散无踪绪。","dynasty":"元代","title":"踏莎行"}
{"author":"刘秉忠","content":"水满青溪月满楼。客怀须赖酒消愁。风回玉宇三更夜，露滴金茎八月秋。情脉脉，思悠悠。星河织女隔牵牛。乘槎欲把仙乡问，也似浮生有白头。","dynasty":"元代","title":"鹧鸪天"}
{"author":"刘秉忠","content":"柳映清溪漾玉流。火榴开罢芰荷秋。一声鱼笛烟波上，宜著蓑翁泛小舟。红蓼岸，白蘋洲。闲鸥闲鹭更优游。斜阳影里山偏好，独倚兰阑懒下楼。","dynasty":"元代","title":"鹧鸪天"}
{"author":"刘秉忠","content":"垂柳风边拂万丝。春光照眼惜花枝。凤城好景谁来赏，忙杀悠悠世上儿。歌近耳，酒盈卮。十分劝饮欲推辞。人生休听渔家曲，一日风波十二时。","dynasty":"元代","title":"鹧鸪天"}
{"author":"刘秉忠","content":"残月低檐挂玉钩。东风帘幕思如秋。梦魂不被杨花搅，池面还添翠压稠。红叱拨，翠骅骝。青山隐隐水悠悠。行人更在青山外，不许朝朝不上楼。","dynasty":"元代","title":"鹧鸪天"}
{"author":"刘秉忠","content":"清夜哦诗对月明。诗魂偏向月边清。欲成小梦还惊破，无柰洋河聒枕声。红日晓，碧天晴。风沙扑面过鸡鸣。漯阳川里鱼龙混，四海青山拱一城。","dynasty":"元代","title":"鹧鸪天"}
{"author":"刘秉忠","content":"花满尊前酒满卮。不开笑口是痴儿。山林钟鼎都休问，且听双蛾合一词。春烂处，夜晴时。玉壶香袅冷胭脂。海棠影转梧桐月，吟到梨花第一枝。","dynasty":"元代","title":"鹧鸪天"}
{"author":"刘秉忠","content":"午眠正美，觉来风雨满红楼。卷帘情思悠悠。望断碧波烟渚，苹蓼不胜秋。但冥冥天际，难识归舟。大夫骨朽。算空把，汨罗投。谁辨浊泾清渭，一任东流。而今不醉，苦一日醒醒一日悠。薄薄酒、且放眉头。","dynasty":"元代","title":"望月婆罗门引"}
{"author":"刘秉忠","content":"年来懒看，古今文字纸千张。酒中悟得天常。闲杀＊前好月，不肯照西厢。任昏昏一醉，石枕艟藤床。名途利场。物与我，两相望。目断霜天鸿＊，沙漠牛羊。一庭秋草，教粉蝶黄峰自任忙。花老也、尚有余香。","dynasty":"元代","title":"望月婆罗门引"}
{"author":"刘秉忠","content":"平生行止懒编排。住蒿莱。走尘埃。社燕秋鸿，年去复年来。看尽好花春睡稳，红兴紫，任他开。紫微天上列三台。问英才。几沉埋。沧海遗珠，当著在鸾台。兴世浮沉惟酒可，如有酒，且开怀。","dynasty":"元代","title":"江城子·平生行止懒编排"}
{"author":"刘秉忠","content":"琼华昔日贺新成。与苍生。乐升平。西望长山，东顾限沧溟。翠辇不来人换生，天上月，自虚盈。树分残照水边明。雨初晴。气还清。醉却兴亡，惟有酒多情。收取晋人腮上泪，千载后，几新亭。","dynasty":"元代","title":"江城子游琼华岛"}
{"author":"刘秉忠","content":"松苍竹翠岁寒天。雁山前。凤城边。回首燕南，一别又三年。长爱故人心似月，人不见，月还圆。小窗寂寂锁凝烟。一灯然。一诗联。诗若灯青，孤影伴无眠。明日酒中余思在，挥醉墨，洒云笺。","dynasty":"元代","title":"江城子·松苍竹翠岁寒天"}
{"author":"刘秉忠","content":"同是天涯流落客，君还先到襄城。云南关险梦犹惊。记曾明月底，高枕远江声。年去年来人渐老，不堪苦事功名。倾开怀抱酒多情。几时同一醉，挥手谢公卿。","dynasty":"元代","title":"临江仙·同是天涯流落客"}
{"author":"刘秉忠","content":"满路红尘飞不去，春风弄我华颠。故园桃李酒尊前。赏心逢美景，此事古难全。若智若痴人总笑，夕阳空袅吟鞭。马头山色翠相连。不知山下客，何日是归年。","dynasty":"元代","title":"临江仙·满路红尘飞不去"}
{"author":"刘秉忠","content":"堂上箫韶人不奏，凤凰何处飞鸣。黄尘扰扰马纵横。谁能知乐毅，志不在齐城。后辈谩搜前辈错，到头义重功轻。海隅四面尽苍生。东风吹绿草，布谷劝春耕。","dynasty":"元代","title":"临江仙·堂上箫韶人不奏"}
{"author":"刘秉忠","content":"冰雪肌肤香韵细，月明独倚阑干。游丝萦惹宿烟环。东风吹不散，应为护轻寒。素质不宜添彩色，定知造物非悭。杏花才思又凋残。玉容春寂寞，休向雨中看。","dynasty":"元代","title":"临江仙梨花"}
{"author":"刘秉忠","content":"一别仙源无觅处，刘郎鬓欲成丝。兰昌千树碧参差。芳心应好在，时复问蜂儿。报到洞门长闭着，只今未有开时。杏花容冶没人司。东家深院宇，墙外有横枝。","dynasty":"元代","title":"临江仙桃花"}
{"author":"刘秉忠","content":"十日狂风才是定，满园桃李纷纷。黄蜂粉蝶莫生嗔。海棠贪睡著，留得一枝春。便是徐熙相对染，丹青不到天真。雨余红色愈精神。夜眠清早起，应有惜花人。","dynasty":"元代","title":"临江仙海棠"}
{"author":"刘秉忠","content":"诗酒休惊误一生。黄尘南北路、几功名。枝头乌鹊梦频惊。西州月，夜夜照人明。枕上数寒更。西风残漏滴、两三声。客中新感故园情。音书断，天晓雁孤鸣。","dynasty":"元代","title":"小重山·诗酒休惊误一生"}
{"author":"刘秉忠","content":"云去风来雨乍晴。断烟分远树、夕阳明。夕阳无处雁斜横。山重叠，山外更入行。千古短长亭。别离浑是苦、柰西征。欲凭双鲤寄幽情。东流水，几日到襄城。","dynasty":"元代","title":"小重山·云去风来雨乍晴"}
{"author":"刘秉忠","content":"晓起清愁酒盎空。清愁缘底事、别离中。登临无地与君同。青山色，山外更重重。落尽海棠红。蔷薇新破萼、露华浓。牡丹芳信一帘风。寻幽梦，曾到小园东。","dynasty":"元代","title":"小重山·晓起清愁酒盎空"}
{"author":"刘秉忠","content":"漠北云南路九千。旧年鞍马上、又新年。玉梅寂寞老江边。东风软，杨柳得春先。斜月照吟鞭。可人难似月、缺还圆。桃花流水杏花天。欢娱地，谁斗酒尊前。","dynasty":"元代","title":"小重山·漠北云南路九千"}
{"author":"刘秉忠","content":"芳草洲前道路，夕阳楼上阑干。碧云何处望归鞍。从军客，耽乐不思还。洞里仙人种玉，江边楚客滋兰。鸳鸯沙＊＊＊寒。菱花镜，不柰鬓毛","dynasty":"元代","title":"江月晃重山"}
{"author":"刘秉忠","content":"杜宇声中去住，蜗牛角上输赢。金瓯名字尽人争。秋鸿影，湖水镜般明。杨柳烟凝露重，莲花月冷风清。万年枝稳鹊休惊。邻家笛，夜夜故园","dynasty":"元代","title":"江月晃重山"}
{"author":"刘秉忠","content":"太白诗成对酒，仲宣赋就登楼。思乡怀古两悠悠。黄尘路，风雨鬓惊秋。三岛云随鹤驭，五湖月载归舟。青山西塞水东流。功名好，欢伯笑人","dynasty":"元代","title":"江月晃重山"}
{"author":"刘秉忠","content":"红雨斜斜作阵，绿云碎碎成堆。武陵溪口几人迷。桃花水，流入不流回。夏日董风殿阁，秋宵宝月楼台。仙凡境界隔尘埃。青鸾客，归去又归","dynasty":"元代","title":"江月晃重山"}
{"author":"刘秉忠","content":"李杜放诗豪。万丈晴虹吸海涛。六义不传风雅变，离骚。金玉无言价自高。春日对春醪。短咏长歌慰寂寥。幽鸟落来花里悟，从教。彩凤飘飘","dynasty":"元代","title":"南乡子·李杜放诗豪"}
{"author":"刘秉忠","content":"酒酌花开对月明。醒中醉了醉中醒。无花无酒仍无月，愁杀耽诗杜少陵。三品贵，一时名。众人争处不须争。流行坎止何忧喜，笑泣穿途阮步","dynasty":"元代","title":"鹧鸪天酒"}
{"author":"刘秉忠","content":"残月低帘挂玉钩。东风帘＊思如秋。梦魂不被杨花搅，池面还添翠压稠。红叱拨，翠骅骝。青山隐隐水悠悠。行人更在青山外，不许朝朝不上","dynasty":"元代","title":"鹧鸪天·残月低帘挂玉钩"}
{"author":"刘秉忠","content":"长安三唱晓鸡声。谁不被，利名惊。搅镜照星星。都老却、当年后生。山林苍翠，江湖烟景，归去没人争。休望濯尘缨。几时得、沧浪水清。","dynasty":"元代","title":"太常引·长安三唱晓鸡声"}
{"author":"刘秉忠","content":"衲衣藤杖是吾缘。好归去，旧林泉。富贵任争先。总不较、诸公著鞭。雁飞汾水，鹤归华表，人事又千年。沧海变桑田。谁知有、壶中洞天。","dynasty":"元代","title":"太常引·衲衣藤杖是吾缘"}
{"author":"刘秉忠","content":"青山憔悴锁寒云。站路上，最伤神。破帽鬓沾尘。更谁是、阳关故人。颓波世道，浮云交态，一日一番新。无地觅松筠。看青草、红芳斗春。","dynasty":"元代","title":"太常引·青山憔悴锁寒云"}
{"author":"刘秉忠","content":"桃花流水鳜鱼肥。青＊笠，绿蓑衣。风雨不须归。管甚做、人间是非。两肩云衲，一枝筇杖，尽日可忘机。之子欲何为。归去来、山猿怪迟。","dynasty":"元代","title":"太常引·桃花流水鳜鱼肥"}
{"author":"刘秉忠","content":"当时六国怯强秦。使群策，日纷纷。谈笑却三军。算自古、谁如此君。一心忠义，满怀冰雪，功就便抽身。富贵若浮云，本是个、江湖散人。","dynasty":"元代","title":"太常引鲁仲连"}
{"author":"刘秉忠","content":"至人视有一如无。见义处，便相扶。三顾出茅庐。莫不是、先生有图。拯危当世，觉民斯道，佩玉已心枯。遗恨失吞吴。真个是、男儿丈夫。","dynasty":"元代","title":"太常引武候"}
{"author":"刘秉忠","content":"杯休侧。为君送别城南陌。城南陌。茸茸芳草，万家春色。阳关一曲愁肠结。吟鞭斜袅黄昏月。黄昏月。长安古道，洛阳游客。","dynasty":"元代","title":"秦楼月"}
{"author":"刘秉忠","content":"斜阳暮。西风落叶关山路。关山路。归鸿巢燕，笑人来去。我歌一曲君听取。人生聚散如今古。如今古。湘江秋水，渭川春树。","dynasty":"元代","title":"秦楼月"}
{"author":"刘秉忠","content":"调羹手。残枝莫折离亭柳。离亭柳。年年春尽，为谁消瘦。海棠过雨愁红皱。行人驻马空搔首。空搔首。秦楼花月，凤城歌酒。","dynasty":"元代","title":"秦楼月"}
{"author":"刘秉忠","content":"山河萦带九州横。深谷几为陵。千年万年兴废，花月洛阳城。图富贵，论功名。我无能。一壶春酒，数首新诗，实诉衷情。","dynasty":"元代","title":"诉衷情·山河萦带九州横"}
{"author":"刘秉忠","content":"春寒薄。睡起宿酲生恶。枕上家山都梦却。东风吹月落。留客定知西阁。有酒兴谁同酌。别手临歧曾记握。君心真可托。","dynasty":"元代","title":"谒金门·春寒薄"}
{"author":"刘秉忠","content":"醪虽薄。再四劝君无恶。林到面前须饮却。莺啼花未落。束置功名高阁。两日三朝留酌。绿柳来年无可握。春情凭底托。","dynasty":"元代","title":"诉衷情·醪虽薄"}
{"author":"刘秉忠","content":"桃李尽飘零，风雨更休怀恶。细把牡丹遮护，怕因循吹落。平芜望断更青山，楼外数峰削。野鸟不知归处，把行云随着。","dynasty":"元代","title":"好事近·桃李尽飘零"}
{"author":"刘秉忠","content":"月明风劲。花弄窗间影。一夜玉壶秋水冷。梧叶乍凋金井。世间日月如梭。人生会少离多。篱畔黄花开尽，相逢不醉如何。","dynasty":"元代","title":"清平乐·月明风劲"}
{"author":"刘秉忠","content":"渔舟横渡。云淡西山暮。岸草汀花谁作主。狼籍一江秋雨。随身箬笠蓑衣。斜风细雨休归。自任飞来飞去，伴他鸥鹭忘机。","dynasty":"元代","title":"清平乐·渔舟横渡"}
{"author":"刘秉忠","content":"彩云盘结。何处歌声噎。歌罢彩云归绛阙。掉下阶前明月。月华千古分明。照人一似无情。不道天涯离客，梦回愁对三更。","dynasty":"元代","title":"清平乐·彩云盘结"}
{"author":"刘秉忠","content":"晓角才初弄。惊觉幽人梦。珠压花梢的的圆，春露昨宵重。小鼎香浮动。闲把新诗诵。坐客同尝碧月团，擘破双飞凤。","dynasty":"元代","title":"卜算子·晓角才初弄"}
{"author":"刘秉忠","content":"桃李无言一径深。客愁春恨莫相寻。看花酌酒且开襟。白雪浩歌真快意，朱弦未绝有知音。月明千里故人心。","dynasty":"元代","title":"浣溪沙"}
{"author":"刘秉忠","content":"衣冠零落暮春花。飘卷满天涯。好把中原麟凤，网来祥瑞皇家。白云丹嶂，青泉绿树，几换年华。认取随时达节，莫教系定匏瓜。","dynasty":"元代","title":"朝中措赋赠章仲一"}
{"author":"刘秉忠","content":"布衣蓝缕曳无裾。十载苦看书。别有照人光彩，骊龙吐出明珠。天人学业，风云气象，可困泥涂。随着传岩霖雨，大家济润焦枯。","dynasty":"元代","title":"朝中措书怀"}
{"author":"刘秉忠","content":"一川芳景，一壶春酒，一襟幽绪。今朝好天色，又无风无雨。水满清溪花满树。有闲鸥、伴人来去。行云望逾远，更青山无数。","dynasty":"元代","title":"桃花曲"}
{"author":"刘秉忠","content":"青山千里，沧波千里，白云千里。行程问行客，更无穷山水。青史功名都半纸。念刘郎、鬓先如此。桃源觅无路，对溪花红紫。","dynasty":"元代","title":"桃花曲"}
{"author":"刘秉忠","content":"茸茸芳草，漫漫长路，匆匆行李。佳人在何许，渺云山千里。莫惜千金沽一醉。道刘郎、不宜憔悴。春归寂寞语，恨桃花流水。","dynasty":"元代","title":"桃花曲"}
{"author":"刘秉忠","content":"十载风霜，玉关紫塞都游遍。驿途方远。夜雨留孤馆。灯火青荧，莫把吴钩看。歌声软。酒斟宜浅。三盏清愁散。","dynasty":"元代","title":"点绛唇·十载风霜"}
{"author":"刘秉忠","content":"古寺萧条，十年再到经行路。旧题新句。总是关心处。睡起西轩，转觉添幽趣。斜阳暮。淡烟疏雨。湿遍山前树。","dynasty":"元代","title":"点绛唇·古寺萧条"}
{"author":"刘秉忠","content":"客梦初惊，雪晴风冷千山晓。塞烟沙草。又上邮亭道。石窟萝龛，为我君应扫。何时到。放怀吟啸。相伴山间老。","dynasty":"元代","title":"点绛唇·客梦初惊"}
{"author":"刘秉忠","content":"寂寂珠帘，凤楼人去箫声住。断肠诗句。彩笔无题处。花褪残红，绿满西城树。蘅皋暮。客愁何许。梅子黄时雨。","dynasty":"元代","title":"点绛唇·寂寂珠帘"}
{"author":"刘秉忠","content":"天上春来，满前芳草迷归路。楚山湘浦。朝暮谁云雨。凤吹初听，认是吹箫侣。刘郎去。碧桃千树。世外无寻处。","dynasty":"元代","title":"点绛唇·天上春来"}
{"author":"刘秉忠","content":"立尽黄昏，袜尘不到凌波处。雪香凝树。懒作阳台雨。一水相系，脉脉难为语。情何许。向人如诉。寂寞临江渚。","dynasty":"元代","title":"点绛唇梨花"}
{"author":"刘秉忠","content":"策杖寻芳，小溪深雪前村路。暗香时度。更在清幽处。一见冰容，便有西湖趣。题新句。句成梅许。折得南枝去。","dynasty":"元代","title":"点绛唇梅"}
{"author":"刘秉忠","content":"恰破黄昏，一湾新月稍稍共。玉溪流汞。时有香浮动。别后清风，馥郁添多种。如相送。未忘珍重。已入幽人梦。","dynasty":"元代","title":"点绛唇·恰破黄昏"}
{"author":"刘秉忠","content":"昨朝信马凤城西，鞭约垂杨过小堤。春色满园花胜锦，黄鹂只拣好枝啼。","dynasty":"元代","title":"城西游"}
{"author":"刘秉忠","content":"铁色皴皮带老霜，含英咀美入诗肠。舌根未得天真味，鼻观先通圣妙香。海上精华难品第，江南草木属寻常。待将肤凑浸微汗，毛骨生风六月凉。","dynasty":"元代","title":"尝云芝茶"}
{"author":"刘秉忠","content":"沙白江青落照红，沧波老树动秋风。天光与水浑相似，山面如人了不同。千古周郎馀事业，一时曹孟谩英雄。东南几许繁华地，长在元戎指画中。","dynasty":"元代","title":"江边晚望"}
{"author":"刘秉忠","content":"雨霁轻烟锁翠岚，五更残月照征骖。王戈定指何方去，天意仍教我辈参。霸气堂堂在西北，长庚朗朗照东南。江山如旧年年换，谁把功名入笑谈？","dynasty":"元代","title":"岭北道中"}
{"author":"刘秉忠","content":"凌云气节鬓惊秋，书剑荒寒事远游。万里岚光乘马背，一川红叶上鳌头。西风不管参军帽，绝塞空凋季子裘。谁把茱萸念行役？凭高拭目望神州。","dynasty":"元代","title":"九日满坦山"}
{"author":"刘秉忠","content":"军中无酒慰飘零，辜负沙头双玉瓶。鞍马几年南北路，关河千古短长亭。好风到枕客愁破，残月入帘归梦醒。梦断故山人不见，晓来江上数峰青。","dynasty":"元代","title":"江上寄别"}
{"author":"刘秉忠","content":"江边缭绕惜芳丛，绝笔天真在眼中。素艳乍开珠蓓蕾，暗香微度玉玲珑。一枝倒影斜斜月，满树浮光细细风。明日行经山下路，几回特地驻青骢。","dynasty":"元代","title":"江边梅树"}
{"author":"刘秉忠","content":"世外徒闻说洞天，桃源迷路再无缘。摩青磈磊谁能凿？绣白玲珑自可穿。别有一壶藏日月，正看万窍吐云烟。劳生得遇崆峒客，炼诀还丹问隐仙。","dynasty":"元代","title":"过玲珑山"}
{"author":"刘秉忠","content":"万仞昆崙顶上头，颓然委□下林丘。九随地势曲千里，一返天源经百州。积石西边才北转，太行南下已东流。□匀一线穿沧海，直接银河浸斗牛。","dynasty":"元代","title":"黄河"}
{"author":"刘秉忠","content":"雨洗芳尘绝点埃，桃花零落海棠开。沈香亭小围红树，太液池清映绿苔。夜月也曾悬汉殿，朝云何只在阳台。六宫帘捲东风软，一派仙音翠辇来。","dynasty":"元代","title":"春日效宫体"}
{"author":"刘秉忠","content":"悠悠离阔感中年，我辈情钟岂不然。好景与时浑易过，可人和月只难圆。五更残梦鸡声里，千里归心雁影前。漠北云南空浪走，今春又负杏花天。","dynasty":"元代","title":"寄友人"}
{"author":"刘秉忠","content":"西风落叶共萧飕，百感中来不自由。豪客空携铁如意，舞嬛徒费锦缠头。曳过雨脚云归岫，涌出山头月满楼。一曲清歌一杯酒，为君洗尽古今愁。","dynasty":"元代","title":"劝友人酒"}
{"author":"刘秉忠","content":"关河牢落别离中，到处题诗记转蓬。啼鸟不知春是客，落花还逐水流东。云开千里远山碧，楼映半溪残照红。雌蝶雄蜂不同类，双双相趁舞回风。","dynasty":"元代","title":"客兴"}
{"author":"刘秉忠","content":"穹庐悄悄夜漫漫，午醉醒来坐席寒。富贵有媒皆豹变，功名无分独璃蟠。子陵实愧三公爵，靖节非轻一县官。高捲毡帘对明月，秋风一曲入琴弹。","dynasty":"元代","title":"宋义甫弹秋风"}
{"author":"刘秉忠","content":"客散关门厌事哗，炉香满屋卧烟霞。人辞故里凡三载，僧到伽蓝自一家。梦破小窗浮月色，漏残寒角奏梅花。天明又上滹阳道，鸳水归程渐有涯。","dynasty":"元代","title":"宿中山乾明寺"}
{"author":"刘秉忠","content":"车箱来往若流泉，绝壁巉嵓倚翠烟。限破中州四十里，凿开大路几千年。函关不谓平如地，蜀道无知险似天。万里挥鞭犹咫尺，谁能掌上保幽燕？","dynasty":"元代","title":"过居庸关"}
{"author":"刘秉忠","content":"半纸功名满地愁，都教白了少年头。早应未拜曹参相，终不当封李广侯。曲水乱山红树晚，西风残照白云秋。归鸦一片投林去，自笑劳生未解休。","dynasty":"元代","title":"秋日途中"}
{"author":"刘秉忠","content":"山水清佳自在游，利名莫莫复休休。瘦筇此日真忘世，长笛何人效倚楼？鸦落点成千树墨，雁飞横绝一天秋。归来小院松梢上，新月低斜玉一钩。","dynasty":"元代","title":"晚游"}
{"author":"刘秉忠","content":"睡起重持金曲卮，要凭芳酒缓离思。醉魂屡作还山梦，吟兴多因寄友诗。千里波光风定后，一楼山色雨晴时。碧云望断佳人远，投树栖鸦已满枝。","dynasty":"元代","title":"楼上"}
{"author":"刘秉忠","content":"连岁驱驰万里程，碧台歌舞笑争名。山中猿鹤丹心在，塞上风烟白发生。对客倦谈当世事，向人难悉未归情。雪花乱打西窗急，总似芭蕉夜雨声。","dynasty":"元代","title":"睡起"}
{"author":"刘秉忠","content":"春光满眼酒盈尊，难得同观易见分。秋气著人凉似水，晚山和我淡如云。清歌月影檐头转，残梦钟声枕上闻。玄鸟欲归黄鸟断，诗哦伐木正思君。","dynasty":"元代","title":"寄张平章仲一"}
{"author":"刘秉忠","content":"云冷风高天井关，太行岭上看河湾。九州占绝中原地，一堑拦回左界山。王霸分争图未捲，英雄鏖战血犹殷。华阳春草年年绿，汗马南来不放闲。","dynasty":"元代","title":"过天井关其一"}
{"author":"刘秉忠","content":"树锁苍烟白鸟鸣，春风花满凤凰城。无才难料人间事，有酒何求纸上名。分别是非谁得正？摩挲今古自宜平。闲愁枉压眉头重，且放襟怀伴曲生。","dynasty":"元代","title":"过天井关其二"}
{"author":"刘秉忠","content":"青楼歌舞碧城春，王谢风流日斗新。洛下残花犹殢客，璠间馀酒也狂人。无田易佩苏秦印，有扇难遮庾亮尘。白昼锦衣多睥睨，一廛何处不安贫。","dynasty":"元代","title":"过天井关其三"}
{"author":"刘秉忠","content":"三冬蛰物听雷惊，二月馀寒尚旅亭。春色未归桃李树，剑光空射斗牛星。待船客子思同济，酤酒人家竟独醒。一曲沧浪洗烟雨，汩罗江上楚山青。","dynasty":"元代","title":"过天井关其四"}
{"author":"刘秉忠","content":"东君号令忽传新，一点阳和处处匀。白玉花残梅过腊，黄金条嫩柳回春。雁离湘浦独淹客，莺啭皇州已可人。睡杀海棠吹不醒，风前桃李看精神。","dynasty":"元代","title":"过天井关其五"}
{"author":"刘秉忠","content":"地老天荒雪亦苍，车声轧轧转羊肠。短衣蓬鬓沙陀路，一岁三番过界墙。","dynasty":"元代","title":"过界墙"}
{"author":"释圆","content":"新缝纸被烘来暖，一觉安眠到五更。闻得上方钟鼓动，又添一日在浮生。","dynasty":"宋代","title":"偈"}
{"author":"曹忱","content":"当年去，不信别离长。红叶树头红泪落，绿鬓枕上倚云香。一刻几回肠。江头忆，五日住金山。竞渡锦标夸水戏，满城红袖泊船湾。归去落珠环。","dynasty":"清代","title":"望江南秋怀"}
{"author":"曹忱","content":"山茗开笼，江鲥穿柳，好事都入熏风。昼长人静，蝴蝶梦魂中。枝上残花犹落，闲情看，葵萼成丛。春归去，朱明节近，吹锦到帘栊。阴浓。莺语处，开同芍药，烂若芙蓉。且追陪杖履，谈笑从容。拨取床头斗酒，拼一醉，亭上称翁。还堪羡，江郎有笔，挥洒尽如龙。","dynasty":"清代","title":"满庭芳葵花"}
{"author":"曹忱","content":"万事如云，一腔如雪，幸有诗卷长留。看尽溪山佳境，更上南楼。天外晚风衔落日，柳边秋水浴闲鸥。闲携杖，偶到欢场，漫檀板歌喉。焉求。书满架。饥难疗，商量舌在奚忧。且束愁肠高阁，采菊丹邱。朗吟曾与吾侪共，诙谐不让少年游。休言老，行乐及时何待，斗酒扁舟。","dynasty":"清代","title":"昼锦堂述怀"}
{"author":"何绍基","content":"短笠团团避树枝。初凉天气野行宜。溪云到处自相聚，山雨忽来人不知。马上衣巾任沾湿，村边瓜豆也离披。新晴尽放峰峦出，万瀑齐飞又一奇。","dynasty":"清代","title":"山雨·短笠团团避"}
{"author":"何绍基","content":"新闸才开老闸过，楼台金碧照江波。愁风闷雨人无寐，海国平分鬼气多。","dynasty":"清代","title":"沪上杂书"}
{"author":"何绍基","content":"晓色澹无边，游凭足力先。石根深不土，山色古于天。日上高霞直，氛清大地圆。俯看登陟处，人事起炊烟。","dynasty":"清代","title":"同子毅弟早起至岱顶"}
{"author":"何绍基","content":"沧海茫茫粒米身，摩夷何处问前因。梦从醒后方知幻，花到开时不算春。看破浮云怜世味，生来瘦骨见天真。漫随摇曳东风里，一任垂杨冷笑人。","dynasty":"清代","title":"解嘲"}
{"author":"何绍基","content":"羊戈辛爵虢周钟，让老图形注考工。家学未荒蟫藻碧，古光先证雁镫红。珊瑚错落交柯树，竹屋辉煌贯月虹。却笑木庵心似木，间中雕尽古来虫。","dynasty":"清代","title":"题程木庵所藏彝器拓本"}
{"author":"何绍基","content":"主客携樽共一痴，明窗读画且谈碑。镂成书苑千家石，笼得才人几辈诗。能使古贤依我活，感怀时事更谁推。肯教白日堂堂过，跌宕还思幼好奇。","dynasty":"清代","title":"九月二十日潘德舆招饮海山仙馆即事有作其一"}
{"author":"何绍基","content":"看山欲遍岭南头，送尽人间烂漫秋。花气化云成宝界，海光如镜照飞楼。千林暮色生凉思，一发中原感客游。风浪无声天浩荡，可能容易著间鸥。","dynasty":"清代","title":"九月二十日潘德舆招饮海山仙馆即事有作其二"}
{"author":"何绍基","content":"桂子香余菊正开，朋簪回首二年杯。木奴坐看千头熟，查客谁期万里来。云水空明入图画，海天清宴好楼台。面纹未觉观河皱，一笑何曾岁月催。","dynasty":"清代","title":"九月二十日潘德舆招饮海山仙馆即事有作其三"}
{"author":"何绍基","content":"修梧密竹带残荷，燕子帘栊翡翠窠。妙有江南烟水意，却添湾上荔支多。萧斋旧制多藏画，吴舫新裁称蹋莎。万绿茫茫最深处，引人幽思到岩阿。","dynasty":"清代","title":"九月二十日潘德舆招饮海山仙馆即事有作其四"}
{"author":"何绍基","content":"蕙抱兰怀祇自怜，美人遥在碧云边。东风不救红颜老，恐误青春又一年。","dynasty":"清代","title":"柬魏默深"}
{"author":"何绍基","content":"巉巉玉骨画禅余，仿佛枯藤劲铁书。谁似小鸥波里景，桃花红煞钓人居。","dynasty":"清代","title":"潘星斋少宰属题渐江和上画卷因其近有桃花句余甚喜之辄题小句"}
{"author":"何绍基","content":"平居意兀兀，闭户忘饥困。故人千里书，恻恻念餐饭。祇因行路难，兼之别离远。强学儿女词，慰我豪士恨。自念秋涉冬，未免逐尘坌。仅留半卷书，晨昏相缱绻。古人心上血，积纸厚一寸。郁为九光霞，吸之起疲顿。吾乃今之愚，学古是其愿。神追穷奥窔，目眯苦沈闷。虽知力已竭，魂窘不敢遁。光怪时自发，烛花作星喷。","dynasty":"清代","title":"得黄大书却寄"}
{"author":"何绍基","content":"累累拳石醇而痴，寸铁蹴起旋风驰。掔底礌硠动真宰，怒云夜挟精灵垂。肇自籀文迄小篆，摹印古法多纷歧。我家兄弟夙好此，操刀未敢同儿嬉。祇惭才腐力尤蹇，自哂目效神难追。君畜佳珉等球璧，谬令雕琢为华滋。漫诩秦文轶𧒘匾，当酬鲁酒饶罂甀。迁延赧缩不及谢，区区寸语陈其私。从来文物以人重，况乃姓字森厜㕒。欧公笔格范公笏，观者宝溢千樽彝。愿君祓躬峻厥德，庶几蔚郁隆声施。此印千年永示后，动摇云日光陆离。宏才博古袭元雅，一一钩釽穷根涯。创自何人出何手，道光元祀春之基。咄哉法物不可玩，疑有神鬼来摩持。斯时尔我介仙籍，定当拍手欢脱颐。不然南山白石烂，刺眼笑拾诃牛儿。非朴非郁黯无色，大恨不换枣与梨。纵有缇楹宝康瓠，烟尘雾露谁占睎。噫唏贱子念及此，春风古泪如延縻。勖哉百年励荣节，决除滓垢相磨治。若使鸿名镇寥落，嗟予小技徒尔为。","dynasty":"清代","title":"偶与仲弟研芸为周子坚作小印数方蒙以小词招饮研芸既和其词余亦先以诗谢"}
{"author":"何绍基","content":"天为百世生我公，奎光夜落玄云从。冰霜正值岁寒节，使之遇啬名则丰。我公才笔敌牛弩，苏门余子那堪数。挥霍万象动有神，扶持正气作之主。大言独唱谁能和，要使穷黎醒饥饿。胸怀落落含太和，文字棱棱生坎坷。噫吁公本西蜀人，宦辙周历东南滨。浩然之气塞宇宙，宁劳祠祀羞寒蘋。平生足迹不到处，穷发之山向北去。尺书赞普傥能招，万里卢龙尚如故。买田阳羡囊无钱，藤床瓦枕茶瓯连。一日歌啸足不朽，漫将磨蝎悲前缘。蜜酒松醪制都废，髯兮不饮乐人醉。空庭飞雪战鳞甲，莫讶槐龙舞交翠。","dynasty":"清代","title":"腊月十九日季寿丈招同人拜坡公生日有诗命次韵其一"}
{"author":"何绍基","content":"平生尚友惟三公，渊明老去韩苏从。清风迢递一千载，义熙长庆迄元丰。驹隙堂堂箭离弩，谁欤论世从头数。莫为之后前弗传，我公岿作儒林主。柴桑乞食诗曾和，余米可炊差疗饿。晚年记题柏石图，颇讶退之愁轗轲。退之去后无替人，公也相寻南海滨。庙食书碑岂阿好，爆牲鸡卜同薠蘋。最忆斜川旧游处，未获竟舁篮舆去。移居饮酒归田园，吟边仿佛知其故。叩囊不乏沽酒钱，青山那怕浮云连。《归去来词》《盘谷序》，晋唐文字非无缘。公若有灵事未发，招邀共向雪堂醉。我当遍酹三人豪，清醪满注花瓷翠。","dynasty":"清代","title":"腊月十九日季寿丈招同人拜坡公生日有诗命次韵其二"}
{"author":"何绍基","content":"忆昔赤壁寿长公，有客擪笛扬舲从。时公年正四十七，江山枕馈亦已丰。丈人耐官如习弩，年已如公堪指数。退思厅壁礼遗像，公与先生互宾主。手抱遗编苦追和，砚水流涎笔头饿。心公心乃文公文，何事长吟悲轗轲。少时作吏如仙人，扁舟几载西湖滨。春风酒杯浸杨柳，秋江诗句摇菰蘋。此是坡翁吟赏处，行行竟别苏堤去。眉隅山色犹照人，湖上梅花傥如故。间来一梦值万钱，况拌岁月长留连。会须投帻仰天笑，与公老订松菊缘。即今有祀未尝废，贱子无才敢辞醉。醉呵冻墨含雨腥，飞烟一剪孤山翠。","dynasty":"清代","title":"腊月十九日季寿丈招同人拜坡公生日有诗命次韵其三"}
{"author":"何绍基","content":"诗人之腹饥生芒，作气恣跃为文章。天公吝我以稻粱，要以万象塞我肠。使冬始寒天雨霜，一镫伴客惨不光。雷鸣腹底自礌硠，忽尔坐念心忧伤。我从髫岁离故乡，山中田事惭已忘。我翁一官系朝廊，年年红粟分太仓。东洲回首云荒荒，负郭曾无半亩粮。计惟狂歌与慨慷，咀嚼道妙捐秕糠。百年饥渴免思量，是为东山陆氏庄。何须早计归耕桑，画饼成诗强自慰，江神大笑吾非狂。","dynasty":"清代","title":"十一月初八日舟中夜坐饥甚"}
{"author":"何绍基","content":"江波不响泥潜龟，晴回雪起鸥不知。飘飖已惊客子听，渐沥讶有清飙吹。推窗剧望杳无际，青山不辨眉与髭。奔腾元气裹万象，钩扰夜雾疑春澌。循卑不逐埼岸转，陵险未觉重冈危。弥江幂林走浩浩，嘘帘拂幔来丝丝。奇哉洪纤尽涵络，我思造物诚何为。惟天生物爱如子，阴阳煦妪劳携持。年丰岁晏百事罢，恐有滞燠烦肤肌。巧出奇葩破岑寂，更敷琼乳膏其儿。却嗤蒲柳避寒节，不偕梅竹娱良时。祇余孤艇浪迎枕，仰触断篷霜压帏。强呵冻指嚼残笔，忽睹丽景惭幽姿。安得枯肠脱寒瘦，竞吟瑞语纷淋漓。刻画元功夺神柄，铺扬嘉颂陈天墀。不然柴关裹足寐，却顾梅萼连山披。僻行喜见宿麦吐，步猎更试重环驰。奈何两者俱不就，恋此清夜双残卮。独欣联床有叔子，片帆千里行相随。今宵苦冷未可卧，梦中归路茫何之。","dynasty":"清代","title":"宜阳舟中大雪用坡公江上值雪韵"}
{"author":"何绍基","content":"忆昔戊子冬十月，舟行瑟缩抵樊口。芒鞋徒步叩郡阁，骑马携朋陟岘首。诸葛羊杜莽销歇，万古斜阳照杯酒。归途却过鹿门院，空堂断坡垂古柳。眼明忽见唐两碣，俨若彝釴森左右。西城梁君夏侯氏，词翰流传均不朽。细扪尘壁仞题字，知是吴君手蒐取。波涛莽齧失堆陇，文字突出灿星斗。使君为我屡吁唶，襄州近事君谂否。江堤坏自十年来，神沙恒见白日走。高楼大屋化浮槎，古冢漂流更何有。安得人人似吴君，功同掩髂意长久。咄嗟拓赠呼毡椎，閟匿收藏俪琼玖。五秋历录长相忆，一笑长安乍携手。金石恢我眼中福，风论妙参霞外友。今日何日烟雨冷，入门告君以重九。菊花琐屑君不嫌，破帽欹斜吾岂偶。古光空复绚苏斋，春艇回思探越纽。却还视我襄上拓，记忆夙昔神斗擞。云空雨歇诗梦寒，叹息当年贤太守。","dynasty":"清代","title":"题吴子苾襄阳唐志拓本"}
{"author":"何绍基","content":"忆昨泊浔阳，蹑屩登庐山。中途乃却走，风雨相追奔。飘飘清夜梦，长绕香炉烟。扁舟捷于鹭，拍浪栖吴门。觥觥林丈人，持节抚此民。威惠既摩刜，文章括流源。银烛为我张，酒杯能使温。图史出奇{匚曶}，手眼罗球珍。就中书律精，批引劳绳斤。为言当代笔，惟有东武尊。欣然出缇袭，相与参骨筋。横帧若云舒，细字宛珠连。真韵澹逾即，古光深可扪。渊哉书意远，气如敷浅原。颉颃五岳形，吐纳九派川。知其心手际，涵抱气化元。适然写此记，意象宛肖焉。心神我已移，面目喜遇真。平生嗜八法，颇亦厌拘牵。安得万里景，归此一捥悬。行观海门潮，更袖岱岳云。登峰欲造颠，𣶮水当求津。请看汶领游，谆谆果其缘。山阴有法乳，何日许重论。","dynasty":"清代","title":"林少穆丈出石庵相国书庐山记卷子书后"}
{"author":"何绍基","content":"坡诗洋洋海波注，疏川导浍得施顾。施书舛削顾名湮，宋邵何心错同铸。吴兴山水接吴郡，多少峨仙旧游处。两公铅椠亘冥搜，盖代英灵傥来护。析薪负荷仓曹贤，补缀低行得依据。松烟枣版剧珍重，傅十八官欧楷著。为期凿楹寿先业，岂止酬缣恤贫故。风雨荒庵老学尊，文章法乳眉山付。论交新旧快提奖，序酬武子诗赠傅。如何景定郑吴门，遽抱遗编叹漫冱。六十年才电去疾，七万字山星列附。印本惊逢郑补前，初脱自木神采具。匑匑锡山桂坡老，实始收藏等琼璐。迭经毛宋几沦芜，直待苏斋发扃锢。归依今得南海公，古椠英英压书库。当时苏斋拜生日，年年蹋雪我公与。双屐一笠神来思，两施一顾祀应袝。七百载阅沧桑多，卅一卷犹星凤翥。今晨秋馆疏雨歇，为展檀函古香赴。我公嗜古重表微，何不重将贞木锯。一为雪堂张羽翼，宁止西陂纠缪误。我虽蹇劣如策驽，傥许校仇勤扫蠹。坡词补注竟零落，莫由合并同豁露。争传铁绰大江东，谁解忽雷长短句。","dynasty":"清代","title":"中丞吴荷屋丈人出示宋椠苏诗施顾注本喜赋长句"}
{"author":"何绍基","content":"著述匑匑吾老默，今日絜园真请客。杯盘好在不经意，正似征人有行色。霜余果味方满园，读书养亲天所恩。今古微言恣深讨，又闻精猛课宗门。","dynasty":"清代","title":"扬州魏默深留饱絜园"}
{"author":"何绍基","content":"上人家在衡山陬，好奇早作黔山游。锡飞杯渡不知远，荒山宴坐忘春秋。中年乡思不可鞚，七十二峰时入梦。于今了了复玄玄，如叶脱枝茧离瓮。山中宝相比月圆，楼阁虚明秋照天。我心怀归不能语，却觅来途下山去。","dynasty":"清代","title":"宝相山赠心印上人"}
{"author":"何绍基","content":"苦瓜之前雪个后，吾乡画禅来石溪。直从幽异入坚浑，与两佛子殊町畦。云游日被洞壑裹，笔落能使狌鼯啼。此幅著意更深远，烟雨一黑天为黳。荒荒水光树不辨，黯黯苔气云含凄。入佛入魔信有此，湘君山鬼群来栖。蒙君持赠副所愿，既到画处心沈迷。挂壁两日侧卧视，傍偟悚仄不能携。","dynasty":"清代","title":"罗苏溪前辈赠石溪上人画幅"}
{"author":"何绍基","content":"桑下佛缘恋难去，况我眉州十日住。高风景跂三苏祠，古荫婆娑双柏树。竹阴逭暑嘉宴开，倒冠落佩方裴回。主人敬客还拘礼，客多酒勇纷喧豗。雷声下天来卷屋，电光倒吸杯中渌。池底龟鱼迅欲飞，镫前雨脚森成束。乌乎坡老神乎神，不解自饮喜饮人。赏余疥壁好诗句，快雨为洗筵间尘。坡诗道雨妙如雨，我能洛诵清肺腑。杯停雨歇天宇空，坠句零篇尚堪咀。颓然一卧凉浸肌，梦里犹呼事大奇。天晴日出成挥手，却和渊明《止酒》诗。","dynasty":"清代","title":"眉州试院喜雨大醉次日即别去"}
{"author":"何绍基","content":"坡翁与涪翁，生日别寒暑。涪诗令人沧，坡诗令人煦。从来造化穷，正赖文章补。今年炎热甚，不复分子午。遗容获瞻拜，正气满庭宇。复展冰雪文，增我神骨古。{坜力换屰}惟我涪翁，孝友植根矩。大节是不俗，名论砭懦腐。忧患真饱经，志事弥坚树。纵横翰墨场，岿作西江主。最爱说茗香，还工赋笋苦。草书到神速，小词饶媚妩。余事烂珠璧，诗心独机杼。居然黄并苏，远匹李与杜。坡公近太白，公乎肖臣甫。自多我公去，谁复堪指偻。六义竟寥阒，千年空仰俯。林子闽中杰，儤直天尺五。榕坛学绪绵，左海文澜辅。何处得公像，陶庐旧摹取。陶庐诗宗陶，向往存图谱。王孟韦柳余，宋士不得伍。乃于双井翁，别奉瓣香炷。虽云有章列，未免分门户。我昔使蜀州，遗趼前贤聚。两处流杯池，和诗照戎叙。于缘盖不薄，攀仰公宜许。清风飒然至，炎气渺何所。介雅来八人，分韵拈两语。公乎信有灵，吾其老羁旅。","dynasty":"清代","title":"林颖叔招同宗涤楼朱伯韩叶润臣孔绣山王少鹤刘炯甫拜黄文节公生日以日问月学旅人念乡分韵得旅字"}
{"author":"何绍基","content":"菊花不比昔年好，更叹人家酒杯少。一秋吟事颇岑寂，未免独酌凄怀抱。消寒初集集吾舍，一为诸公涤烦恼。旷园主人续有约，又见雪泥印鸿爪。冬葵一味有何奇，难得滋含风露饱。顿令八簋失芳腴，再进百觥尽倾倒。","dynasty":"清代","title":"恕堂老兄招集旷寄园为消寒弟二集佳肴纷进冬葵后出乃园畦新摘者隽味无比竟为薄醉诗以美之"}
{"author":"何绍基","content":"诗人之识靡不空，泰山化入秋毫中。诗人之才无不有，一弹指现琼瑶宫。怪公刻画到霜叶，要将染缋分天工。五莲双劳本一气，直赴东海如奔龙。正好奇游构妙圣，全收昔遁傲髯翁。如何舍去不一顾，径与海若论雌雄。我思楼阁城市世上景，沧溟所乏非为穷。假借人间作奇幻，无乃滞相难销融。况闻瀛裨接浩淼，悬乌菟色万灵钟。本自初天混空有，肯与浮世争啬丰。道人语我生灭性，尘镜渐露新磨铜。还将蠡见重叩请，大言静听泱泱风。","dynasty":"清代","title":"雨舲中丞赐和拙诗兼和坡公海市篇见柬奉答两篇其一"}
{"author":"何绍基","content":"吾生往事过眼空，三四十年真梦中。回思冠岁侍蜺节，学造险语投鲛宫。于今望洋已却走，自甘老懒难求工。先生卓然道战胜，诗力如虎书如龙。岂惟惊走钓鳌客，正宜游戏狎鸥翁。噫余辇下久留滞，纷纷坛坫连群雄。江河畎浍各异量，工拙何问通与穷。名篇叠枉珠玉赠，性光果与文章融。痴孙索看强解事，扶床作赋怜阿钟。寻梅渐作岁寒计，盼雪又祝来年丰。谬期陶铸到多士，自愧印劣如顽铜。衮衣归来定何日，輶轩采遍三齐风。","dynasty":"清代","title":"雨舲中丞赐和拙诗兼和坡公海市篇见柬奉答两篇其二"}
{"author":"何绍基","content":"营门大开不须款，主人迟客欲忘盥。十余年别果精进，刬尽才华归朴坦。群才延访日匑匑，宦味澹余能侃侃。兼资文武根道力，举世同声叹微管。雪夜联床语微至，病驱却药意怡衎。君言时弊苦末疾，医者宜求和与缓。将才日出循吏希，军务方长民事短。务敦悃愊苏疮痍，未宜驰骤矜威断。杀贼容易固圉难，此意有谁窥奥窾。我言君疾正同此，贵以优游平剽悍。一身肩任军国重，万士归依肝胆满。精神惟仗自存固，箴石岂容偏峻暖。且迟归计向湘水，暂可新春同酒碗。忍将别泪弹向君，愧我江湖恣间散。","dynasty":"清代","title":"十二月二五日立春太湖留别咏芝君久抱病盖误服温剂余小住三日不令服药眠食谈饮乃俱健胜"}
{"author":"周弘亮","content":"三百六十日云终，故乡还与异乡同。非唯律变情堪恨，抑亦才疏命未通。何处夜歌销腊酒，谁家高烛候春风。诗成始欲吟将看，早是去年牵课中。","dynasty":"唐代","title":"故乡除夜"}
{"author":"周弘亮","content":"何处风尘岁，云阳古驿前。三冬不再稔，晓日又明年。春入江南柳，寒归塞北天。还伤知候客，花景对韦编。","dynasty":"唐代","title":"除夜书情"}
{"author":"周弘亮","content":"江亭闲望处，远近见秦源。古寺迟春景，新花发杏园。萼中轻蕊密，枝上素姿繁。拂雨云初起，含风雪欲翻。容辉明十地，香气遍千门。愿莫随桃李，芳菲不为言。","dynasty":"唐代","title":"曲江亭望慈恩寺杏园花发"}
{"author":"傅为霖","content":"相逢一笑解征騑，又访云亭上翠微。去日雪花迎面落，归时杨柳绕衣飞。半年风雨驰驱惯，千古河山感慨非。把臂细谈天下事，一樽相对已斜晖。","dynasty":"清代","title":"喜杨清渠北归因就问北来事得诗四首(选二)其一"}
{"author":"傅为霖","content":"河朔风云拥帝都，谁教烽火彻天衢。九华楼阁沉烟里，万顷轮舟出海隅。蓟北岂无廉孟子，江南还有管夷吾。谁将一种忧时泪，洒向燕台吊望诸。","dynasty":"清代","title":"喜杨清渠北归因就问北来事得诗四首(选二)其二"}
{"author":"傅为霖","content":"清淮门外涌平岗，一塔淩霄俯夕阳。唐代丛林安国寺，魏公春草读书堂。千秋胜迹空文藻，六代雄藩认武昌。最是隔江如画处，西山云气晚苍苍。","dynasty":"清代","title":"春兴八首(选四)其一"}
{"author":"傅为霖","content":"年来鲸浪满江湖，电气高悬不夜珠。燐火千艘航印度，层冰万里抱单于。虬髯兵法无红拂，𨚗子英雄想赤乌。怅望东风一洒泪，纶巾羽扇吊周瑜。","dynasty":"清代","title":"春兴八首(选四)其二"}
{"author":"傅为霖","content":"杨柳青青满玉关，汉家亭障裹楼兰。两军瀛海波涛壮，万骑天山雨雪寒。铜柱边烽环百越，金辽旧部锁三韩。那堪鹣鲽无空阔，滚滚行星宇宙宽。","dynasty":"清代","title":"春兴八首(选四)其三"}
{"author":"傅为霖","content":"鄂渚樊山控上游，大江难锁一春愁。昌黎南海驯蛟鳄，博望西番贯斗牛。三月正逢寒食节，百年端抱杞人忧。刚携周易焚香坐，又见楼船上石头。","dynasty":"清代","title":"春兴八首(选四)其四"}
{"author":"傅为霖","content":"郁郁卢龙塞上山，瀛环岱岳拱雄关。谈天幻出乾坤外，列国奇分昴毕间。瓴水直从高屋建，鼓声那计左轮殷。南宫不少中兴将，谁是差强吴子颜。","dynasty":"清代","title":"读工部诸将五首感次其韵其一"}
{"author":"傅为霖","content":"虎门深锁五羊城，摩垒何时靡禦旌。西旅不开獒贡驿，南蛮空置象林兵。百年蜂虿甘遗毒，四海鲸鲵苦未清。谁塞夷庚堙海运，令人长忆李西平。","dynasty":"清代","title":"读工部诸将五首感次其韵其二"}
{"author":"傅为霖","content":"苍瀛辽海接传烽，遮莫腥潮几万重。猛将不难三箭定，谋臣翻藉一丸封。卅年铁舰倾中夏，亿万金钱拟正供。至竟边防归一掷，谁将国计问司农。","dynasty":"清代","title":"读工部诸将五首感次其韵其三"}
{"author":"傅为霖","content":"王庭戈壁耸云标，北海层冰郁不销。紫塞烽烟围月晕，缁流经典弱参寥。近闻新轨穿元兔，时见名王珥汉貂。安得雄藩生戚畹，凯歌重上紫宸朝。","dynasty":"清代","title":"读工部诸将五首感次其韵其四"}
{"author":"傅为霖","content":"浣花无复少陵来，慷慨何人赋八哀。南粤须眉瞻洗马，西征部曲想轮台。何当印度通巴勒，无那班禅走渡杯。共道韦皋是诸葛，筹边终藉栋梁才。","dynasty":"清代","title":"读工部诸将五首感次其韵其五"}
{"author":"傅为霖","content":"程子读汉书，一字不轻过。诸葛隆中吟，乃独观大略。处则为名儒，出则为王佐。殊途而同归，卷舒无不可。拙哉边孝先，碌碌将何作。","dynasty":"清代","title":"读书"}
{"author":"傅为霖","content":"玻璃江水摇山绿，千峰万峰排云出。一夜仙风吹雪来，苍崖千尺削寒玉。仙人腰绾淩云绶，夜向檐前摘星斗。朝来爽气满帘栊，妙语天然夺山秀。我自云间窥凹凸，神随佛现同飞越。相期明岁杏花天，策杖来攀金顶月。","dynasty":"清代","title":"望峨一首寄翰臣学博"}
{"author":"傅为霖","content":"大别山，小如蚁。江汉流，一杯水。火轮一叶舟，地球九万里。日月跳双丸，古今一瞬耳。我与君，渺何许。岘山亭，泪如雨。","dynasty":"清代","title":"同肖岩登大别山"}
{"author":"傅为霖","content":"广武山头涌翠屏，黄河腾踔如奔鲸。去年重九汗漫游，今朝尚带鱼龙腥。大江滚滚从西来，东流到海归蓬莱。纵横睥睨五千里，兹山矗立银涛堆。穿云蹑屐淩绝顶，当风岸帻恣徘徊。丛祠秋菊荐元老，冠裳簪笔搜琼瑰。登楼四望天地阔，洪流漠漠如飞埃。西卷欧洲南印度，东泻扶桑水一杯。迩来鬼怪穷禹鼎，不周一触烦神娲。南海臣佗今不祀，彭台烽火郁风霾。何人为我招黄鹤，仰叩天关开橐籥。一挥壮士挽天河，倾向沧溟洗蛟鳄。醉中抵掌发狂歌，短发垂垂乌帽落。","dynasty":"清代","title":"重九登蛇山"}
{"author":"傅为霖","content":"绣旆扬朱鸟，天风作奇字。廿年旧梦呼不醒，万壑苍松鸣玉佩。水晶楼阁五云中，乱泻飞泉滴空翠。莫教惊起鸾凤吟，恐有骊龙抱珠睡。","dynasty":"清代","title":"庚午岁肄业锦江梦中有句云绣旆扬朱鸟天风作奇字今十八年矣又得水晶楼阁五云中乱泻飞泉滴空翠二语因补缀成篇"}
{"author":"辛替否","content":"洪慈均动植，至德俯深玄。出豫从初地，登高适梵天。白云飞御藻，慧日暖皇编。别有秋原藿，长倾雨露缘。","dynasty":"唐代","title":"奉和九月九日登慈恩寺浮图应制"}
{"author":"辛替否","content":"送君青门外，远诣沧海汜。凫舄游帝乡，羽衣飞故里。术妙焚金鼎，丹成屑琼蕊。追饯会群僚，属文降天旨。秦吴称异域，少别犹千祀。黄鹤寓辽阳，应明城郭是。","dynasty":"唐代","title":"送贺秘监归会稽诗"}
{"author":"范祥","content":"全蜀兵符重，霄宸注念劳。临戎号人杰，分组得时髦。军府威名播，斋坛世阀高。历桥题驷马，扬旆启三刀。矍铄前谋大，澄清此志豪。忠臣希子贡，民颂继王褒。腊市繁千盖，春江涨万艘。浣溪云粉簿，公暇废援毫。","dynasty":"宋代","title":"送成都护戎韩舍人"}
{"author":"唐求","content":"路傍古时寺，寥落藏金容。破塔有寒草，坏楼无晓钟。乱纸失经偈，断碑分篆踪。日暮月光吐，绕门千树松。","dynasty":"唐代","title":"古寺"}
{"author":"唐求","content":"茫茫驱一马，自叹又何之。出郭见山处，待船逢雨时。晓鸡鸣野店，寒叶堕秋枝。寂寞前程去，闲吟欲共谁。","dynasty":"唐代","title":"发邛州寄友人"}
{"author":"唐求","content":"维舟镜面中，迥对白盐峰。夜静沙堤月，天寒水寺钟。故园何日到，旧友几时逢。欲作还家梦，青山一万重。","dynasty":"唐代","title":"舟行夜泊夔州"}
{"author":"唐求","content":"深山道者家，门户带烟霞。绿缀沿岩草，红飘落水花。半庭栽小树，一径扫平沙。往往溪边坐，持竿到日斜。","dynasty":"唐代","title":"题杨山人隐居"}
{"author":"唐求","content":"门户寒江近，篱墙野树深。晚风摇竹影，斜日转山阴。砌觉披秋草，床惊倒古琴。更闻邻舍说，一只鹤来寻。","dynasty":"唐代","title":"友人见访不值因寄"}
{"author":"唐求","content":"岁月客中销，崎岖力自招。问人寻野寺，牵马渡危桥。为雨疑天晚，因山觉路遥。前程何处是，一望又迢迢。","dynasty":"唐代","title":"涂次偶作"}
{"author":"唐求","content":"蜀国初开棹，庐峰拟拾萤。兽皮裁褥暖，莲叶制衣馨。楚水秋来碧，巫山雨后青。莫教衔凤诏，三度到中庭。","dynasty":"唐代","title":"送友人江行之庐山肄业"}
{"author":"唐求","content":"趋名逐利身，终日走风尘。还到水边宅，却为山下人。僧教开竹户，客许戴纱巾。且喜琴书在，苏生未厌贫。","dynasty":"唐代","title":"山居偶作"}
{"author":"唐求","content":"披霞戴鹿胎，岁月不能催。饭把琪花煮，衣将藕叶裁。鹤从归日养，松是小时栽。往往樵人见，溪边洗药来。","dynasty":"唐代","title":"赠道者"}
{"author":"唐求","content":"寂寞邛城夜，寒塘对庾楼。蜀关蝉已噪，秦树叶应秋。道路连天远，笙歌到晓愁。不堪分袂后，残月正如钩。","dynasty":"唐代","title":"邛州水亭夜宴送顾非熊之官"}
{"author":"唐求","content":"数里缘山不厌难，为寻真诀问黄冠。苔铺翠点仙桥滑，松织香梢古道寒。昼傍绿畦薅嫩玉，夜开红灶撚新丹。钟声已断泉声在，风动茅花月满坛。","dynasty":"唐代","title":"题青城山范贤观"}
{"author":"唐求","content":"休将如意辩真空，吹尽天花任晓风。共看玉蟾三皎洁，独悬金锡一玲珑。岩间松桂秋烟白，江上楼台晚日红。依旧曹溪念经处，野泉声在草堂东。","dynasty":"唐代","title":"送僧讲罢归山"}
{"author":"唐求","content":"寓居无不在天涯，莫恨秦关道路赊。缭绕城边山是蜀，弯环门外水名巴。黄头卷席宾初散，白鼻嘶风日欲斜。何处一声金磬发，古松南畔有僧家。","dynasty":"唐代","title":"题友人寓居"}
{"author":"唐求","content":"铜梁剑阁几区区，十上探珠不见珠。卞玉影沈沙草暗，骅骝声断陇城孤。入关词客秋怀友，出户孀妻晓望夫。吴水楚山千万里，旅魂归到故乡无。","dynasty":"唐代","title":"伤张玖秀才"}
{"author":"唐求","content":"寻得仙家不姓梅，马嘶人语出尘埃。竹和庭上春烟动，花带溪头晓露开。绕岸白云终日在，傍松黄鹤有时来。何年亦作围棋伴，一到松间醉一回。","dynasty":"唐代","title":"题李少府别业"}
{"author":"唐求","content":"曾闻半偈雪山中，贝叶翻时理尽通。般若恒添持戒力，落叉谁算念经功。云间晓月应难染，海上虚舟自信风。长说满庭花色好，一枝红是一枝空。","dynasty":"唐代","title":"赠楚公"}
{"author":"唐求","content":"红藤一柱脚常轻，日日缘溪入谷行。山下有家身未老，灶前无火药初成。经秋少见闲人说，带雨多闻野鹤鸣。知到蓬莱难再访，问何方法得长生。","dynasty":"唐代","title":"赠王山人"}
{"author":"唐求","content":"月笼翠叶秋承露，风亚繁梢暝扫烟。知道雪霜终不变，永留寒色在庭前。","dynasty":"唐代","title":"庭竹"}
{"author":"唐求","content":"桂冷香闻十里间，殿台浑不似人寰。日斜回首江头望，一片晴云落后山。","dynasty":"唐代","title":"题常乐寺"}
{"author":"唐求","content":"风急云轻鹤背寒，洞天谁道却归难。千山万水瀛洲路，何处烟飞是醮坛。","dynasty":"唐代","title":"题刘炼师归山"}
{"author":"唐求","content":"无客不言云外见，为文长遣世间知。一声松径寒吟后，正是前山雪下时。","dynasty":"唐代","title":"酬舒公见寄"}
{"author":"唐求","content":"细腰宫尽旧城摧，神女归山更不来。唯有楚江斜日里，至今犹自绕阳台。","dynasty":"唐代","title":"巫山下作"}
{"author":"唐求","content":"恰似有龙深处卧，被人惊起黑云生。（《临池洗砚》，见《纪事》）","dynasty":"唐代","title":"句"}
{"author":"唐求","content":"寻师拟学空，空住虎溪东。千里照山月，一枝惊鹤风。年如流去水，山似转来蓬。尽日都无事，安禅石窟中。","dynasty":"唐代","title":"夜上隐居寺"}
{"author":"唐求","content":"松门一径微，苔滑往来稀。半夜闻钟后，浑身带雪归。问寒僧接杖，辨语犬衔衣。又是安禅去，呼童闭竹扉。","dynasty":"唐代","title":"山东兰若遇静公夜归"}
{"author":"唐求","content":"三千护塞儿，独自滞边陲。老向二毛见，秋从一叶知。地寒乡思苦，天暮角声悲。却被交亲笑，封侯未有期。","dynasty":"唐代","title":"边将"}
{"author":"唐求","content":"故人何处望，秋色满江濆。入水溪虫乱，过桥山路分。鹤归松上月，僧入竹间云。莫惜中宵磬，从教梦里闻。","dynasty":"唐代","title":"秋寄□江舒公"}
{"author":"唐求","content":"掩门江上住，尽日更无为。古木坐禅处，残星鸣磬时。水浇冰滴滴，珠数落累累。自有闲行伴，青藤杖一枝。","dynasty":"唐代","title":"赠著上人"}
{"author":"唐求","content":"冷气生深殿，狼星渡远关。九城鼙鼓内，千骑道途间。凤髻随秋草，鸾舆入暮山。恨多留不得，悲泪满龙颜。","dynasty":"唐代","title":"马嵬感事"}
{"author":"唐求","content":"不知名利苦，念佛老岷峨。衲补云千片，香烧印一窠。恋山人事少，怜客道心多。日日斋钟后，高悬滤水罗。","dynasty":"唐代","title":"赠行如上人"}
{"author":"唐求","content":"鹤鸣山下去，满箧荷瑶琨。放马荒田草，看碑古寺门。渐寒沙上雨，欲暝水边村。莫忘分襟处，梅花扑酒尊。","dynasty":"唐代","title":"送友人归邛州"}
{"author":"唐求","content":"败叶填溪路，残阳过野亭。仍弹一滴水，更读两张经。暝鸟烟中见，寒钟竹里听。不多山下去，人世尽膻腥。","dynasty":"唐代","title":"和舒上人山居即事"}
{"author":"唐求","content":"彤云将欲罢，蝉柳响如秋。雾散九霄近，日程三伏愁。残阳宿雨霁，高浪碎沙沤。袪足馀旬后，分襟任自由。","dynasty":"唐代","title":"酬友生早秋"}
{"author":"唐求","content":"旅馆候天曙，整车趋远程。几处晓钟断，半桥残月明。沙上鸟犹在，渡头人未行。去去古时道，马嘶三两声。","dynasty":"唐代","title":"晓发"}
{"author":"唐求","content":"上山下山去，千里万里愁。树色野桥暝，雨声孤馆秋。南北眼前道，东西江畔舟。世人重金玉，无金徒远游。","dynasty":"唐代","title":"客行"}
{"author":"唐求","content":"不信最清旷，及来愁已空。数点石泉雨，一溪霜叶风。业在有山处，道成无事中。酌尽一尊酒，病夫颜亦红。","dynasty":"唐代","title":"题郑处士隐居"}
{"author":"萧嵩","content":"帝曰简才能，旌贤在股肱。文章礼一变，礼乐道逾弘。芸阁英华入，宾门鹓鹭登。恩筵过所望，圣泽实超恒。夏叶开红药，馀花发紫藤。微臣亦何幸，叨此预文朋。","dynasty":"唐代","title":"奉和圣制送张说上集贤学士赐宴（赋得登字）"}
{"author":"萧嵩","content":"审官思共理，多士属惟唐。历选台庭旧，来熙帝业昌。入朝师百辟，论道协三光。垂拱咨元老，亲贤辅少阳。登庸崇礼送，宠德耀宸章。御酒飞觞洽，仙闱雅乐张。荷恩思有报，陈力愧无良。愿罄公忠节，同心奉我皇。","dynasty":"唐代","title":"奉和御制左丞相说右丞相璟太子少傅乾曜同日上官…赐诗"}
{"author":"萧嵩","content":"帝曰简才能，旌贤在股肱。文章体一变，礼乐道逾弘。芸阁英华入，宾门鹓鹭登。恩筵过所望，圣泽实超恒。夏叶开红药，馀花发紫藤。微臣亦何幸，叨此预文朋。","dynasty":"唐代","title":"奉和圣制送张说上集贤学士赐宴"}
{"author":"罗志仁","content":"危榭摧红，断砖埋玉，定王台下园林。听樯干燕子，诉别后惊心。尽江上、青峰好在，可怜曾是，野烧痕深。付潇湘渔笛，吹残今古锁沈。妙奴不见，纵秦郎、谁更知音。正雁妾悲歌，雕奚醉舞，楚户停砧。化碧旧愁何处，魂归些、晚日阴阴。渺云平铁坝，凄凉天也沾襟。","dynasty":"宋代","title":"扬州慢"}
{"author":"罗志仁","content":"君王曾惜如花面。往事多恩怨。霓裳和泪换袈裟。又送鸾舆北去、听琵琶。当年未削青螺髻。知是归期未。天花丈室万缘空。结绮临春何处、泪痕中。","dynasty":"宋代","title":"虞美人（净慈尼）"}
{"author":"罗志仁","content":"汉家糜粟诏，将不醉、饱生灵。便收拾银瓶，当垆人去，春歇旗亭。渊明权停种秫，遍人间，暂学屈原醒。天子宜呼李白，妇人却笑刘伶。提葫芦更有谁听。爱酒已无星。想难变春江，蒲桃酿绿，空想芳馨。温存鸬鹚鹦鹉，且茶瓯淡对晚山青。但结秋风鱼梦，赐酺依旧沈冥。","dynasty":"宋代","title":"木兰花慢"}
{"author":"罗志仁","content":"晓莺催起。问当年秀色，为谁料理。怅别后、屏掩吴山，便楼燕月寒，鬓蝉云委。锦字无凭，付银烛、尽烧千纸。对寒泓静碧，又把去鸿，往恨都洗。桃花自贪结子。道东风有意，吹送流水。谩记得当日、心嫁卿卿，是日暮天寒，翠袖堪倚。扇月乘鸾，尽梦隔、婵娟千里。到嗔人、从今不信，画檐鹊喜。","dynasty":"宋代","title":"菩萨蛮"}
{"author":"罗志仁","content":"齧雪苏郎受苦辛，庾公老作北朝臣。当年龙首黄扉者，犹是衡门一样人。","dynasty":"宋代","title":"讽留梦炎"}
{"author":"罗志仁","content":"冷吸蝉吭露，清摇鹤背霜。","dynasty":"宋代","title":"句"}
{"author":"罗志仁","content":"歌舞儿嬉度岁年，当时先是忆龙川。绝怜遗俗依然在，日日百花金胜船。","dynasty":"宋代","title":"题汪水云诗十首"}
{"author":"罗志仁","content":"八盘九曲已荒凉，四圣三贤半在亡。乍见少年犹眼缬，只缘山色与湖光。","dynasty":"宋代","title":"题汪水云诗十首"}
{"author":"罗志仁","content":"斜阳葛岭少人行，一片荒山系废兴。留得临湖春雨观，东风摇落木香棚。","dynasty":"宋代","title":"题汪水云诗十首"}
{"author":"罗志仁","content":"灵隐冷泉图画开，奇峰西竺远飞来。天然苍翠都消减，无奈满山金碧堆。","dynasty":"宋代","title":"题汪水云诗十首"}
{"author":"罗志仁","content":"绿幕红帘没柁船，船头日日扑花钱。笙歌水面盈盈去，过眼笙歌正可怜。","dynasty":"宋代","title":"题汪水云诗十首"}
{"author":"罗志仁","content":"西子西湖只一般，翠云珠髻恣君看。世间万物移人处，高鼻虬须也被瞒。","dynasty":"宋代","title":"题汪水云诗十首"}
{"author":"罗志仁","content":"销尽黄金是此窝，高人欹枕看晴波。钱塘门里九曲寺，得似先生一曲多。","dynasty":"宋代","title":"题汪水云诗十首"}
{"author":"罗志仁","content":"曾住西湖画幅间，楚乡久客亦良难。先生道眼无分别，浙水江云一样看。","dynasty":"宋代","title":"题汪水云诗十首"}
{"author":"罗志仁","content":"丰乐华楼已劫灰，涌金春色未尘埃。道人有道轩窗静，那处湖光不好来。","dynasty":"宋代","title":"题汪水云诗十首"}
{"author":"罗志仁","content":"杨柳苏堤欠补栽，谁能瀛屿种添梅。去年我兴西湖别，健在明年又会来。","dynasty":"宋代","title":"题汪水云诗十首"}
{"author":"罗志仁","content":"长爱秦郎绝妙词，荒寒暗合辋川诗。斜阳万点寒鸦处，流水孤村又一奇。","dynasty":"元代","title":"题水村图"}
{"author":"罗志仁","content":"湿苔青，妖血碧，坏垣红。怕精灵、来往相逢。荒烟瓦砾，宝钗零乱隐鸾龙。吴峰越山献，翠颦锁、苦为谁容。浮屠换、昭阳殿，僧磬改、景阳钟。兴亡事、泪老金铜。骊山废尽，更无宫女说元宗。角声起，海涛落，满眼秋风。","dynasty":"宋代","title":"金人捧露盘（丙午钱塘）"}
{"author":"罗志仁","content":"来鸿又去燕。看罢江潮收画扇。湖曲雕阑倚倦。正船过西陵，快篙如箭。凌波不见。但陌花、遗曲凄怨。怨。孤山路，晚蒲病柳，淡绿锁深院。谁恨。五云深处宫殿。记旧日、曾游翠辇。青红如写便面。下鹄池荒，放鹤人远。粉墙随岸转。漏碧瓦、残阳一线。蓬莱梦，人间那信，坐看海涛浅。","dynasty":"宋代","title":"霓裳中序第一（四圣观）"}
{"author":"罗志仁","content":"歌咽翠眉低。湖船客、尊酒谩重携。正断续齐钟，高峰南北，飘零野褐，太乙东西。凄凉处，翠凉处，翠连松九里，僧马溅障泥。葛岭楼台，梦随烟散，吴山宫阙，恨与云齐。灵峰飞来久，飞不去，有落日断猿啼。无限风荷废港，露柳荒畦。岳公英骨，麒麟旧冢，坡仙吟魄，莺燕长堤。欲吊梅花无句，素壁慵题。","dynasty":"宋代","title":"风流子（泛湖）"}
{"author":"陈彦敏","content":"方离岭海逾千里，才出潇湘第一州。","dynasty":"宋代","title":"句"}
{"author":"曹嘉","content":"独树红桃太放花，主人折赠众宾誇。当筵雨□□犹湿，倚槛风枯午更斜。剩有琴书分秀色，岂容蜂蝶乱芳华。英朋海内如君少，拟报琼瑶醉紫霞。","dynasty":"明代","title":"陶君誇其分司桃花独树予往观之次其韵"}
{"author":"曹嘉","content":"菊酿新开承露盘，浚郊出赏尽银鞍。风林一叶地逾静，塞雁双飞天自宽。亭榭傍云秋动色，旌旗夹水昼生寒。南州榻宴名今古，未信风流胜此欢。","dynasty":"明代","title":"秋日东庄宴集"}
{"author":"曹嘉","content":"湖上晴游即镜中，轻烟淡霭静浮空。岸回舟自蒹葭入，塔迥云从殿阁通。惊吹鱼龙时出没，傍筵鸥鹭晚西东。回桡更泛桃花水，不辨秋林返照红。","dynasty":"明代","title":"寺前秋泛限韵"}
{"author":"曹嘉","content":"舅家石几何玲珑，瑶色金姿花树丛。拂玩自成今日会，扣歌真见古人风。苍烟野径双樽里，碧簟凉云小阁东。独喜馆甥重有处，百年吟卧此心同。","dynasty":"明代","title":"双溪方伯夏初见过就饮石几留诗次韵"}
{"author":"曹嘉","content":"连翩升紫塞，嘹呖过秋城。帛染传书泪，砧催捣练声。云深飞总近，风细落还轻。此夜高楼笛，怀人几度横。","dynasty":"明代","title":"闻雁"}
{"author":"曹嘉","content":"文武应时用，兼才在明哲。嗟嗟我石生，为国之俊杰。入侍于皇闼，出则登九列。威检肃青徐，风发宣吴裔。畴昔谬同位，情至过鲁卫。分离逾十载，思远心增结。愿子鉴斯诚，寒暑不逾契。","dynasty":"魏晋","title":"赠石崇诗"}
{"author":"曹嘉","content":"直谏匡前代，孤忠激后臣。光犹争日月，色岂变松筠。吊古千行泪，投荒万里身。回思犯颜日，斧钺在枫宸。","dynasty":"明代","title":"谪蜀过谒双忠之祠"}
{"author":"曹嘉","content":"雨后青骢马，风前绿绮琴。槛纷兰菊色，林响鹿麋音。野鸟随人性，秋虫助客吟。烦襟应尽解，接屣坐松阴。","dynasty":"明代","title":"王豸使至"}
{"author":"曹嘉","content":"野庙瞻遗像，英威尚出群。戢场没沙水，尽壁起风云。铁马长驱志，金兵累胜勋。自遭谗谮死，罪复静胡氛。","dynasty":"明代","title":"朱迁镇庙二首其一"}
{"author":"曹嘉","content":"虎战收功近，龙威召将还。中原无社稷，外寇有关山。野鸟啼残恨，苍松凛旧颜。平生吊忠义，独此泪痕斑。","dynasty":"明代","title":"朱迁镇庙二首其二"}
{"author":"曹嘉","content":"皎皎秋圆月，亭亭夜迥台。光随车马上，步接斗牛回。赋雪邹枚迹，临风李杜杯。犹怜朱绂客，不共坐莓苔。","dynasty":"明代","title":"王豸使既返东月皎升乃与李曹二子径觞吹台之巅口占柬黄子同赋"}
{"author":"曹嘉","content":"两度徽官谪，孤身绝塞行。汉廷收堕泪，蜀道轸离情。玉垒蚕丛国，龙标剑阁城。乾坤形胜地，何处挂冠缨。","dynasty":"明代","title":"次答李梦阳送甥嘉之茂州次玉溪侍御韵三首其一"}
{"author":"曹嘉","content":"我有龙渊物，谁云鸟道难。桥横江不阔，岭度雪空盘。感慨悲前事，威棱想旧官。投荒吾不恨，指佞万人看。","dynasty":"明代","title":"次答李梦阳送甥嘉之茂州次玉溪侍御韵三首其二"}
{"author":"曹嘉","content":"障海功难就，排山力渐消。花心伤绣斧，鸟步习绳桥。郡国西羌尽，星辰北极遥。赐环竟何日，含泪望中朝。","dynasty":"明代","title":"次答李梦阳送甥嘉之茂州次玉溪侍御韵三首其三"}
{"author":"曹嘉","content":"独坐玄洲钓，深栖仲蔚蓬。人呼白衣相，家有玉环童。泽近蛟常雨，林空鸟易风。蒹葭霜露里，谁采最高丛。","dynasty":"明代","title":"赠陈生嘉言"}
{"author":"曹嘉","content":"新亭面皎月，高宴列中秋。地敞蟾疑动，窗空雾自流。杯倾承露掌，榻下摘星楼。宾客梁园胜，今宵尽醉游。","dynasty":"明代","title":"中秋亭会"}
{"author":"曹嘉","content":"灯光皎河汉，寒夜倍生春。况是繁华国，能堪吏隐人。千家馀凤管，九陌竞香尘。独和閒居咏，憎看月胜银。","dynasty":"明代","title":"次李梦阳戊子元夕示甥嘉韵"}
{"author":"曹嘉","content":"太初仙逝早，少谷暝游深。讵谓方山客，同随秋草阴。野云飘素幔，寒日下空林。重念群芳歇，临风涕满襟。","dynasty":"明代","title":"闻郑生死丰沛舟中二首其一"}
{"author":"曹嘉","content":"已返河梁棹，难招楚泽魂。何人收旅衬，有客酹清樽。浦月沉帆影，山花没屐痕。梁园旧游地，风色自黄昏。","dynasty":"明代","title":"闻郑生死丰沛舟中二首其二"}
{"author":"高应奎","content":"碧社梅花散，春泉细细流。晴岚浮谷口，好鸟语枝头。海迅波无溢，时占麦有秋。醉来仍散步，遐想洛中游。","dynasty":"明代","title":"乙卯二月二日从川举吟社邀予同赋"}
{"author":"顾况","content":"故枥思疲马，故窠思迷禽。浮云蔽我乡，踯躅游子吟。游子悲久滞，浮云郁东岑。客堂无丝桐，落叶如秋霖。艰哉远游子，所以悲滞淫。一为浮云词，愤塞谁能禁。驰归百年内，唯愿展所钦。胡为不归欤，坐使年病侵。未老霜绕鬓，非狂火烧心。太行何难哉，北斗不可斟。夜静星河出，耿耿辰与参。佳人夐青天，尺素重于金。泬寥群动异，眇默诸境森。苔衣上闲阶，蟋蟀催寒砧。立身计几误，道险无容针。三年不还家，万里遗锦衾。梦魂无重阻，离忧罔古今。胡为不归欤，辜负匣中琴。腰下是何物，牵缠旷登寻。朝与名山期，夕宿楚水阴。楚水殊演漾，名山窅岖嶔。客从洞庭来，婉娈潇湘深。橘柚在南国，鸿雁遗秋音。下有碧草洲，上有青橘林。引烛窥洞穴，凌波睥天琛。蒲荷影参差，凫鹤雏淋涔。浩歌惜芳杜，散发轻华簪。胡为不归欤，泪下沾衣襟。鸢飞戾霄汉，蝼蚁制鳣鱏。赫赫大圣朝，日月光照临。圣主虽启迪，奇人分湮沈。层城登云韶，王府锵球琳。鹿鸣志丰草，况复虞人箴。","dynasty":"唐代","tags":"写景，抒怀，思乡，壮志未酬","title":"游子吟"}
{"author":"顾况","content":"板桥人渡泉声，茅檐日午鸡鸣。莫嗔焙茶烟暗，却喜晒谷天晴。","dynasty":"唐代","tags":"江南，山乡，劳动","title":"过山农家"}
{"author":"顾况","content":"长乐宫连上苑春，玉楼金殿艳歌新。君门一入无由出，唯有宫莺得见人。","dynasty":"唐代","tags":"女子，宫怨，无奈","title":"宫词"}
{"author":"顾况","content":"鸟啼花发柳含烟，掷却风光忆少年。更上高楼望江水，故乡何处一归船。","dynasty":"唐代","tags":"写景，思乡，愁绪","title":"登楼望水"}
{"author":"顾况","content":"故园黄叶满青苔，梦破城头晓角哀。此夜断肠人不见，起行残月影徘徊。","dynasty":"唐代","tags":"思念，家乡","title":"听角思归"}
{"author":"顾况","content":"玉楼天半起笙歌，风送宫嫔笑语和。月殿影开闻夜漏，水晶帘卷近秋河。","dynasty":"唐代","tags":"宫怨，孤独","title":"宫词五首·其二"}
{"author":"顾况","content":"不知何世界，有处似南朝。石路无人扫，松门被火烧。断幡犹挂刹，故板尚支桥。数卷残经在，多年字欲销。","dynasty":"唐代","title":"经废寺（前半首一本作五言绝句）"}
{"author":"顾况","content":"君不见担雪塞井空用力，炊砂作饭岂堪食。一生肝胆向人尽，相识不如不相识。冬青树上挂凌霄，岁晏花凋树不凋。凡物各自有根本，种禾终不生豆苗。行路难，行路难，何处是平道。中心无事当富贵，今日看君颜色好。君不见少年头上如云发，少壮如云老如雪。岂知灌顶有醍醐，能使清凉头不热。吕梁之水挂飞流，鼋鼍蛟蜃不敢游。少年恃险若平地，独倚长剑凌清秋。行路难，行路难。昔少年，今已老。前朝竹帛事皆空，日暮牛羊占城草。君不见古人烧水银，变作北邙山上尘。藕丝挂在虚空中，欲落不落愁杀人。睢水英雄多血刃，建章宫阙成煨烬。淮王身死桂树折，徐福一去音书绝。行路难，行路难，生死皆由天。秦皇汉武遭不脱，汝独何人学神仙。","dynasty":"唐代","title":"行路难三首"}
{"author":"顾况","content":"江清白鸟斜，荡桨罥蘋花。听唱菱歌晚，回塘月照沙。","dynasty":"唐代","title":"江上"}
{"author":"顾况","content":"故枥思疲马，故巢思迷禽。浮云蔽我乡，踯躅游子吟。游子悲久滞，浮云郁东岑。客堂无丝桐，落叶如秋霖。艰哉远游子，所以悲滞淫。一为浮云词，愤塞谁能禁。驰晖百年内，惟愿展所钦。胡为不归欤，坐使年病侵。未老霜绕鬓，非狂火烧心。太行何艰哉，北斗不可斟。夜晴星河出，耿耿辰与参。佳人夐青天，尺素重于金。泬寥群动异，眇默诸境森。苔衣上闲阶，蜻蛚催寒砧。立身计几误，道险无容针。三年不还家，万里遗锦衾。梦魂无重阻，离忧因古今。胡为不归欤，孤负丘中琴。腰下是何物，牵缠旷登寻。朝与名山期，夕宿楚水阴。楚水殊演漾，名山杳岖嶔。客从洞庭来，婉娈潇湘深。橘柚在南国，鸿雁遗秋音。下有碧草洲，上有青橘林。引烛窥洞穴，凌波睥天琛。蒲荷影参差，凫鹤雏淋涔。浩歌惜芳杜，散发轻华簪。胡为不归欤，泪下沾衣襟。鸢飞戾霄汉，蝼蚁制鳝鲟。赫赫大圣朝，日月光照临。圣主虽启迪，奇人分堙沉。层城发云韶，玉府锵球琳。鹿鸣志丰草，况复虞人箴。","dynasty":"唐代","title":"杂曲歌辞。游子吟"}
{"author":"顾况","content":"少微不向吴中隐，为个生缘在鹿门。行入汉江秋月色，襄阳耆旧几人存。","dynasty":"唐代","title":"送少微上人还鹿门"}
{"author":"顾况","content":"武帝祈灵太乙坛，新丰树色绕千官。那知今夜长生殿，独闭山门月影寒。","dynasty":"唐代","title":"宿昭应"}
{"author":"顾况","content":"东晋王家在此溪，南朝树色隔窗低。碑沈字灭昔人远，谷鸟犹向寒花啼。","dynasty":"唐代","title":"题琅邪上方"}
{"author":"顾况","content":"楼台采翠远分明，闻说仙家在此城。欲上仙城无路上，水边花里有人声。","dynasty":"唐代","title":"安仁港口望仙人城"}
{"author":"顾况","content":"青嶂青溪直复斜，白鸡白犬到人家。仙人住在最高处，向晚春泉流白花。","dynasty":"唐代","title":"望简寂观"}
{"author":"顾况","content":"竿头五两风褭褭，水上云帆逐飞鸟。送君初出扬州时，霭霭曈曈江溢晓。","dynasty":"唐代","title":"五两歌送张夏"}
{"author":"顾况","content":"此是昔年征战处，曾经永日绝人行。千家寂寂对流水，唯有汀洲春草生。此去临溪不是遥，楼中望见赤城标。不知叠嶂重霞里，更有何人度石桥。家在双峰兰若边，一声秋磬发孤烟。山连极浦鸟飞尽，月上青林人未眠。","dynasty":"唐代","title":"临海所居三首"}
{"author":"顾况","content":"天下如今已太平，相公何事唤狂生。个身恰似笼中鹤，东望沧溟叫数声。","dynasty":"唐代","title":"酬柳相公"}
{"author":"顾况","content":"野人本自不求名，欲向山中过一生。莫嫌憔悴无知己，别有烟霞似弟兄。","dynasty":"唐代","title":"题明霞台"}
{"author":"顾况","content":"楚客停桡欲问谁，白沙江草麹尘丝。生公手种殿前树，唯有花开鶗鴂悲。","dynasty":"唐代","title":"哭绚法师"}
{"author":"顾况","content":"鸣笳已逐春风咽，匹马犹依旧路嘶。遥望柳家门外树，恐闻黄鸟向人啼。","dynasty":"唐代","title":"送柳宜城葬"}
{"author":"顾况","content":"万里飞来为客鸟，曾蒙丹凤借枝柯。一朝凤去梧桐死，满目鸱鸢奈尔何。","dynasty":"唐代","title":"海鸥咏"}
{"author":"顾况","content":"身执金吾主禁兵，腰间宝剑重横行。接舆亦是狂歌者，更就将军乞一声。","dynasty":"唐代","title":"赠韦清将军"}
{"author":"顾况","content":"家住义兴东舍溪，溪边莎草雨无泥。上人一向心入定，春鸟年年空自啼。出头皆是新年少，何处能容老病翁。更把浮荣喻生灭，世间无事不虚空。","dynasty":"唐代","title":"赠僧二首"}
{"author":"顾况","content":"野人爱向山中宿，况在葛洪丹井西。庭前有个长松树，夜半子规来上啼。","dynasty":"唐代","title":"山中（一作朱放诗，题作山中听子规）"}
{"author":"顾况","content":"野客归时无四邻，黔娄别久案常贫。渔樵旧路不堪入，何处空山犹有人。","dynasty":"唐代","title":"赠朱放"}
{"author":"顾况","content":"桃花岭上觉天低，人上青山马隔溪。行到三姑学仙处，还如刘阮二郎迷。","dynasty":"唐代","title":"寻桃花岭潘三姑台"}
{"author":"顾况","content":"（上古，愍农也。）遐哉上古，生弃与柱。句龙是生，乃有甫田。惟彼甫田，有万斯年。开利之源。无乃塞源。一廛亦官，百廛亦官，啬夫孔艰。浸兮暵兮，申有螽兮。惟馨祀是患，岂止馁与寒。啬夫咨咨，禾秀盛苗衰。耕之耰之，袯襫锄犁，手胼足胝。水之蛭螾，吮喋我肌。我姑自思，胡不奋飞。东人利百，西人利百。有匪我心，胡为不易。河水活活，万人逐末。俾尔之愉悦兮。","dynasty":"唐代","title":"上古之什补亡训传十三章·上古一章"}
{"author":"顾况","content":"（囝，哀闽也。）囝生闽方，闽吏得之，乃绝其阳。为臧为获，致金满屋。为髡为钳，如视草木。天道无知，我罹其毒。神道无知。彼受其福。郎罢别囝，吾悔生汝。及汝既生，人劝不举。不从人言，果获是苦，囝别郎罢，心摧血下。隔地绝天，乃至黄泉，不得在郎罢前。","dynasty":"唐代","title":"上古之什补亡训传十三章·囝一章"}
{"author":"顾况","content":"化佛示持帚，仲尼称执鞭。列生御风归，饲豕如人焉。曹溪第六祖，踏碓逾三年。伊人自何方，长绶趋遥泉。开士行何苦，双瓶胝两肩。萧寺百馀僧，东厨正扬烟。露足沙石裂，外形巾褐穿。若其有此身，岂得安稳眠。独出违顺境，不为寒暑还。大圣于其中，领我心之虔。万法常空灭，无生因忍全。一国一释迦，一灯分百千。永愿遗世知，现身弥勒前。潜容偏虚空，灵响不可传。智慧舍利佛，神通自乾连。阿若憍陈如，迦叶迦旃延。左右二菩萨，文殊并普贤。身披六铢衣，亿劫为大仙。宝塔宝楼阁，重檐交梵天。譬如一明珠，共赞光白圆。天魔波旬等，降伏金刚坚。野叉罗刹鬼，亦赦尘垢缠。乃致金翅鸟，吞龙护洪渊。一十一众中，身意皆快然。八河注大海，中有楞伽船。佛法付国王，平等无颇偏。天子事端拱，大臣行其权。玉堂无蝇飞，五月冰凛筵。尽力答明主，犹自招罪愆。九族无白身，百花动婵娟。神圣恶如此，物华不能妍。禄山一微胡，驱马来自燕。宛彼宫阙丽，如何犬羊膻。苦哉千万人，流血成丹川。此辈之死后，镬汤所熬煎。业风吹其魂，猛火烧其烟。独有丁行者，无忧树枝边。市头盲老人，长者乞一钱。韬照多密用，为君吟此篇。","dynasty":"唐代","title":"归阳萧寺有丁行者能修无生忍担水施僧况归命"}
{"author":"顾况","content":"钅及镂银盘盛炒虾，镜湖莼菜乱如麻。汉儿女嫁吴儿妇，吴儿尽是汉儿爷。","dynasty":"唐代","title":"和知章诗"}
{"author":"顾况","content":"明徵君旧宅，陈后主题诗。迹在人亡处，山空月满时。宝瓶无破响，道树有低枝。已是伤离客，仍逢靳尚祠。","dynasty":"唐代","title":"题歙"}
{"author":"顾况","content":"不知何世界，有处似南朝。石路无人扫，松门被火烧。断幡犹挂刹，故板尚支桥。数卷残经在，多年字欲销。","dynasty":"唐代","title":"经废寺"}
{"author":"顾况","content":"何处吊灵均，江边一老人。汉仪君已接，楚奏我空频。直道其如命，平生不负神。自伤庚子日，鵩鸟上承尘。","dynasty":"唐代","title":"酬唐起居前后见寄二首其二"}
{"author":"顾况","content":"襄城秋雨晦，楚客不归心。亥市风烟接，隋宫草路深。离忧翻独笑，用事感浮阴。夜夜空阶响，唯馀蚯蚓吟。","dynasty":"唐代","title":"历阳苦雨"}
{"author":"顾况","content":"凝笳催晓奠，丹旐向青山。夕照新茔近，秋风故吏还。本朝光汉代，从此扫胡关。今日天难问，浮云满世间。","dynasty":"唐代","title":"相国晋公挽歌二首其二"}
{"author":"顾况","content":"风摆莲衣乾，月背鸟巢寒。文鱼翻乱叶，翠羽上危栏。","dynasty":"唐代","title":"芙蓉榭"}
{"author":"顾况","content":"珂佩逐鸣驺，王孙结伴游。金丸落飞鸟，乘兴醉青楼。","dynasty":"唐代","title":"洛阳陌二首其二"}
{"author":"顾况","content":"此去临溪不是遥，楼中望见赤城标。不知叠嶂重霞里，更有何人度石桥。","dynasty":"唐代","title":"临海所居三首其二"}
{"author":"顾况","content":"家在双峰兰若边，一声秋磬发孤烟。山连极浦鸟飞尽，月上青林人未眠。","dynasty":"唐代","title":"临海所居三首其三"}
{"author":"顾况","content":"玉阶容卫宿千官，风猎青旂晓仗寒。侍女先来荐琼蕊，露浆新下九霄盘。","dynasty":"唐代","title":"宫词五首其三"}
{"author":"顾况","content":"九重天乐降神仙，步舞分行踏锦筵。嘈囋一声钟鼓歇，万人楼下拾金钱。","dynasty":"唐代","title":"宫词五首其四"}
{"author":"顾况","content":"出头皆是新年少，何处能容老病翁。更把浮荣喻生灭，世间无事不虚空。","dynasty":"唐代","title":"赠僧二首其二"}
{"author":"顾况","content":"弥天释子本高情，往往山中独自行。莫怪狂人游楚国，莲花只在淤泥生。","dynasty":"唐代","title":"寻僧二首其二"}
{"author":"顾况","content":"钑镂银盘盛炒虾，镜湖莼菜乱如麻。汉儿女嫁吴儿妇，吴儿尽是汉儿爷。","dynasty":"唐代","title":"和知章诗"}
{"author":"顾况","content":"昔年家住太湖西，常过吴兴罨画溪。水阁筠帘春似海，梨花影里睡凫鹥。","dynasty":"唐代","title":"题梨花睡鸭图"}
{"author":"顾况","content":"幽居盼天造，胡息运行机。春葩妍既荣，秋叶瘁以飞。滔滔川之逝，日没月光辉。所贵法乾健，于道悟入微。任彼声势徒，得志方誇毗。","dynasty":"唐代","title":"拟古三首其二"}
{"author":"顾况","content":"浮生果何慕，老去羡介推。陶令何足录，彭泽归已迟。空负漉酒巾，乞食形诸诗。吾惟抱贞素，悠悠白云期。","dynasty":"唐代","title":"拟古三首其三"}
{"author":"顾况","content":"少年胆气粗，好勇万人敌。仗剑出门去，三边正艰厄。怒目时一呼，万骑皆辟易。杀人蓬麻轻，走马汗血滴。丑虏何足清，天山坐宁谧。不有封侯相，徒负幽并客。","dynasty":"唐代","title":"从军行二首其二"}
{"author":"顾况","content":"月出江林西，江林寂寂城鸦啼。昔人何处为此曲，今人何处听不足。城寒月晓驰思深，江上青草为谁绿。","dynasty":"唐代","title":"乌啼曲二首其二"}
{"author":"顾况","content":"赠君金珰太霄之玉佩，金锁禹步之流珠。五岳真君之秘箓，九天丈人之宝书。东井沐浴辰已毕，先进洞房上奔日。借问君欲何处来，黄姑织女机边出。","dynasty":"唐代","title":"金珰玉佩歌"}
{"author":"顾况","content":"曲龙丈人冠藕花，其颜色映光明砂。玉绳金枝有通籍，五岳三山如一家。遥指丛霄沓灵岛，岛中晔晔无凡草。九仙傲倪折五芝，翠凤白麟回异道。石台石镜月长明，石洞石桥连上清。人间妻子见不识，拍云挥手升天行。摩天截汉何潇洒，四石五云更上下。下方小兆更拜焉，愿得骑云作车马。","dynasty":"唐代","title":"曲龙山歌其一"}
{"author":"顾况","content":"子欲居九夷，乘桴浮于海，圣人之意有所在。曲龙何在在海中，石室玉堂窅玲珑。其下琛怪之所产，其上灵栖复无限。无风浪顶高屋脊，有风天晴翻海眼。愿逐刚风骑吏旋，起居按摩参寥天。凤皇颊骨流珠佩，孔雀尾毛张翠盖。下看人界等虫沙，夜宿层城阿母家。","dynasty":"唐代","title":"曲龙山歌其二"}
{"author":"顾况","content":"道该房前石竹丛，深浅紫，深浅红。婵娟灼烁委清露，小枝小叶飘香风。上人心中如镜中，永日垂帘观色空。","dynasty":"唐代","title":"道该上人院石竹花歌"}
{"author":"顾况","content":"昔人乘鹤玉京游，翮遗仙洞何悠悠。我来寻觅空彝犹，烟霞万壑明清秋。何当骑麟翳凤登瀛洲，倏忽能消万古愁。","dynasty":"唐代","title":"委羽山"}
{"author":"顾况","content":"新妇矶边月明。女儿浦口潮平。沙头鹭宿鱼惊。","dynasty":"唐代","title":"渔父引"}
{"author":"顾况","content":"遐哉上古，生弃与柱。句龙是生，乃有甫田。惟彼甫田，有万斯年。开利之源，无乃塞源。一廛亦官，百廛亦官。啬夫孔艰，浸兮暵兮，申有螽兮。惟馨祀是患，岂止馁与寒。啬夫咨咨，䅎盛苗衰。耕之耰之，袯襫锄犁。手胼足胝，水之蛭螾。吮喋我肌，我姑自思。胡不奋飞，东人利百。西人利百，有匪我心。胡为不易，河水活活。万人逐末，俾尔之愉悦兮。","dynasty":"唐代","title":"上古之什补亡训传十三章其一上古"}
{"author":"顾况","content":"左车有庆，万人犹病。曷可去之，于党孔盛。敏尔之生，胡为波迸。","dynasty":"唐代","title":"上古之什补亡训传十三章左车二章之一其二"}
{"author":"顾况","content":"左车有赫，万人毒螫。曷可去之，于党孔硕。敏尔之生，胡为草戚。","dynasty":"唐代","title":"上古之什补亡训传十三章左车二章之二其三"}
{"author":"顾况","content":"筑城登登，于以作固。咨尔寺兮，发郊外冢墓。死而无知，犹或不可。若其有知，惟上帝是愬。","dynasty":"唐代","title":"上古之什补亡训传十三章筑城二章之一其四"}
{"author":"顾况","content":"筑城奕奕，于以固敌。咨尔寺兮，发郊外冢甓。死而无知，犹或不可。若其有知，惟上帝是谪。","dynasty":"唐代","title":"上古之什补亡训传十三章筑城二章之二其五"}
{"author":"顾况","content":"持斧持斧，无剪我松柏兮。柏下之土，藏吾亲之体魄兮。","dynasty":"唐代","title":"上古之什补亡训传十三章其六持斧"}
{"author":"顾况","content":"十月之郊，群木肇生。阳潜地中，舒达句萌。曀其蔚兮，不可以游息。乃熂蒺藜，乃夷荆棘。乃繇彼曲直，匠氏度思。登斧以时，泽梁蓁蓁。无或夭枝，有巨根蒂。生混茫际，呼吸群籁。万人挥斤，坎坎有厉。陆迁水济，百力殚弊。审方面势，姑博其制。作为公室，公室既成。禦燥湿风日，栋之斯厚。榱之斯密，如翼于飞。如鳞栉比，缭以周墉。墄以崇阶，俯而望之。矗与云齐，啸玞珷玞。藻井旋题，丹素之燝兮。椒挂之馥兮，高阁高阁。珠缀结络，金铺烂若。不集于鸟雀，绘事告毕。宾筵秩秩，乃命旨酒琴瑟。琴瑟在堂，莫不静谧。周环掩辟，仰不漏日。冬日严凝，言纳其阳。和风载升，夏日郁蒸。言用于阴，凉封飒兴。有匪君子，自贤不已。乃梦乘舟，乃梦乘车。梦人占之，更爽其居。炎炎则移，皎皎则亏。木实之繁兮，明年息枝。爰处若思，胡宁不尔思。","dynasty":"唐代","title":"上古之什补亡训传十三章其七十月之郊"}
{"author":"顾况","content":"燕燕于巢，缀葺维戊。甲兮乙兮，不宜有谬。飞龙在天，云掩于斗。曷日于雨，乃曰庚午。彼日之差，亦孔斯丑。昔在羲和，湎淫不修。我筮我龟，莫我告繇。胤乃征之，彝伦九畴。君子授律，是祃是禷。三五不备，罔克攸遂。惠此蒸人，毋废尔事。尔莫我从，维来者是冀。","dynasty":"唐代","title":"上古之什补亡训传十三章其八燕于巢"}
{"author":"顾况","content":"苏方之赤，在胡之舶。其利乃博，我土旷兮。我居阗兮，我衣不白兮。朱紫烂兮，传瑞晔兮，相唐虞之维百兮。","dynasty":"唐代","title":"上古之什补亡训传十三章其九苏方"}
{"author":"顾况","content":"陵霜之华，我心忧嗟。阴之胜矣，而阳不加。坱轧陶钧，乃帝乃神。乃舒乃屯，烈烈严秋。熙熙阳春，职生有伦。今华发非其辰，辰属东方之仁。遐想三五，黄帝登云。尧年百馀，二仪分位。六气不渝，二景如璧，五星如珠。陵霜之华兮，何不妄敷。","dynasty":"唐代","title":"上古之什补亡训传十三章其十陵霜之华"}
{"author":"顾况","content":"囝生闽方，闽吏得之。乃绝其阳，为臧为获。致金满屋，为髡为钳。如视草木，天道无知。我罹其毒，神道无知。彼受其福，郎罢别囝。吾悔生汝，及汝既生。人劝不举，不从人言。果获是苦，囝别郎罢。心催血下，隔地绝天。及至黄泉，不得在郎罢前。","dynasty":"唐代","title":"上古之什补亡训传十三章其十一囝"}
{"author":"顾况","content":"我行自东，山海其空。旅棘有丛，我行自西。垒与云齐，雨雪凄凄。我行自南，烈火满林。日中无禽，雾雨淫淫。我行自北，烛龙寡色，何枉不直。我忧京京，何道不行兮？","dynasty":"唐代","title":"上古之什补亡训传十三章其十二我行自东"}
{"author":"顾况","content":"采采者蜡，于泉谷兮。煌煌中堂，烈华烛兮。新歌善舞，弦柱促兮。荒岩之人，自取其毒兮。","dynasty":"唐代","title":"上古之什补亡训传十三章其十三采蜡"}
{"author":"顾况","content":"野人误向人閒老，为谢金华洞里云。莫言归去无人伴，自有中天月正明。","dynasty":"唐代","title":"句"}
{"author":"顾况","content":"君不见少年头上如云发，少壮如云老如雪。岂知灌顶有醍醐，能使清凉头不热。吕梁之水挂飞流，鼋鼍蛟蜃不敢游。少年恃险若平地，独倚长剑凌清秋。行路难，行路难，昔少年，今已老。前朝竹帛事皆空，日暮牛羊占城草。","dynasty":"唐代","title":"行路难三首其二"}
{"author":"顾况","content":"君不见古人烧水银，变作北邙山上尘。藕丝挂在虚空中，欲落不落愁杀人。睢水英雄多血刃，建章宫阙成煨烬。淮王身死桂树折，徐福一去音书绝。行路难，行路难，生死皆由天。秦皇汉武遭不脱，汝独何人学神仙。","dynasty":"唐代","title":"行路难三首其三"}
{"author":"顾况","content":"云门路上山阴雪，中有玉人持玉节。宛委山里禹馀粮，石中黄子黄金屑。剡溪剡纸生剡藤，喷水捣后为蕉叶。欲写金人金口经，寄与山阴山里僧。手把山中紫罗笔，思量点画龙蛇出。政是垂头蹋翼时，不免向君求此物。","dynasty":"唐代","title":"剡纸歌"}
{"author":"顾况","content":"荣辱不关身，谁为疏与亲。有山堪结屋，无地可容尘。白发偏添寿，黄花不笑贫。一樽朝暮醉，陶令果何人。","dynasty":"唐代","title":"闲居自述"}
{"author":"顾况","content":"明征君旧宅，陈后主题诗。迹在人亡处，山空月满时。宝瓶无破响，道树有低枝。已是伤离客，仍逢靳尚祠。","dynasty":"唐代","title":"题歙山栖霞寺"}
{"author":"顾况","content":"迥步游三洞，清心礼七真。飞符超羽翼，焚火醮星辰。残药沾鸡犬，灵香出凤麟。壶中无窄处，愿得一容身。","dynasty":"唐代","title":"步虚词（太清宫作）"}
{"author":"顾况","content":"尽日陪游处，斜阳竹院清。定中观有漏，言外证无生。色界聊传法，空门不用情。欲知相去近，钟鼓两闻声。","dynasty":"唐代","title":"鄱阳大云寺一公房"}
{"author":"顾况","content":"衣挥京洛尘，完璞伴归人。故国青山遍，沧江白发新。邻荒收酒幔，屋古布苔茵。不用通名姓，渔樵共主宾。","dynasty":"唐代","title":"送友失意南归"}
{"author":"顾况","content":"沧州老一年，老去忆秦川。处处逢珠翠，家家听管弦。云车龙阙下，火树凤楼前。今夜沧州夜，沧州夜月圆。","dynasty":"唐代","title":"上元夜忆长安"}
{"author":"顾况","content":"塔上是何缘，香灯续细烟。松枝当麈尾，柳絮替蚕绵。浮草经行遍，空花义趣圆。我来虽为法，暂借一床眠。","dynasty":"唐代","title":"酬扬州白塔寺永上人"}
{"author":"顾况","content":"鄱阳中酒地，楚老独醒年。芳桂君应折，沈灰我不然。洛桥浮逆水，关树接非烟。唯有残生梦，犹能到日边。","dynasty":"唐代","title":"送韦秀才赴举"}
{"author":"顾况","content":"天中洛阳道，海上使君归。拂雾趋金殿，焚香入琐闱。山亭倾别酒，野服间朝衣。他日思朱鹭，知从小苑飞。","dynasty":"唐代","title":"送使君"}
{"author":"顾况","content":"人境年虚掷，仙源日未斜。羡君乘竹杖，辞我隐桃花。鸟去宁知路，云飞似忆家。莫愁客鬓改，自有紫河车。","dynasty":"唐代","title":"送李道士（一本题下有归桃花崦四字）"}
{"author":"顾况","content":"愁人空望国，惊鸟不归林。莫话弹冠事，谁知结袜心。霜凋树吹断，土蚀剑痕深。欲作怀沙赋，明时耻自沉。何处吊灵均，江边一老人。汉仪君已接，楚奏我空频。直道其如命，平生不负神。自伤庚子日，鵩鸟上承尘。","dynasty":"唐代","title":"酬唐起居前后见寄二首"}
{"author":"顾况","content":"玉帝居金阙，灵山几处朝。简书犹有畏，神理讵能超。鹤庙新家近，龙门旧国遥。离怀结不断，玉洞一吹箫。","dynasty":"唐代","title":"奉酬茅山赠赐并简綦毋正字"}
{"author":"顾况","content":"莫信梅花发，由来谩报春。不才充野客，扶病送朝臣。阙下摇青珮，洲边采白蘋.临流不痛饮，鸥鸟也欺人。","dynasty":"唐代","title":"白蘋洲送客"}
{"author":"顾况","content":"旧馆绝逢迎，新诗何处呈。空留封禅草，已作岱宗行。柳蠹风吹析，阶崩雪绕平。无因重来此，剩哭两三声。","dynasty":"唐代","title":"伤大理谢少卿"}
{"author":"顾况","content":"不知山吏部，墓作石桥东。宅兆乡关异，平生翰墨空。夜泉无晓日，枯树足悲风。更想幽冥事，唯应有梦同。","dynasty":"唐代","title":"经徐侍郎墓作"}
{"author":"顾况","content":"江城吹晓角，愁杀远行人。汉将犹防虏，吴官欲向秦。布帆轻白浪，锦带入红尘。将底求名宦，平生但任真。","dynasty":"唐代","title":"别江南"}
{"author":"顾况","content":"玉节朝天罢，洪炉造化新。中和方作圣，太素忽收神。盛德横千古，高标出四邻。欲知言不尽，处处有遗尘。凝笳催晓奠，丹旐向青山。夕照新茔近，秋风故吏还。本朝光汉代，从此扫胡关。今日天难问，浮云满世间。","dynasty":"唐代","title":"相国晋公挽歌二首"}
{"author":"顾况","content":"鱼轩海上遥，鸾影月中销。双剑来时合，孤桐去日凋。夕阳迷陇隧，秋雨咽笳箫。画翣无留影，铭旌已度桥。","dynasty":"唐代","title":"晋公魏国夫人柳氏挽歌"}
{"author":"顾况","content":"弄玉吹箫后，湘灵鼓瑟时。月边丹桂落，风底白杨悲。杂珮分泉户，馀香出繐帷。夜台飞镜匣，偏共掩蛾眉。","dynasty":"唐代","title":"义川公主挽词"}
{"author":"顾况","content":"春还不得还，家在最深山。蕙圃泉浇湿，松窗月映闲。薄田临谷口，小职向人间。去处但无事，重门深闭关。","dynasty":"唐代","title":"忆山中"}
{"author":"顾况","content":"醉中还有梦，身外已无心。明镜唯知老，青山何处深。","dynasty":"唐代","title":"梦后吟"}
{"author":"顾况","content":"觉地本随身，灵山重结因。如何战鸟佛，不化捕鱼人。","dynasty":"唐代","title":"题灵山寺（战鸟）"}
{"author":"顾况","content":"群峰过雨涧淙淙，松下扉扃白鹤双。香透经窗笼桧柏，云生梵宇湿幡幢。蒲团僧定风过席，苇岸渔歌月堕江。谁悟此生同寂灭，老禅慧力得心降。","dynasty":"唐代","title":"宿湖边山寺"}
{"author":"顾况","content":"鸣雁嘹嘹北向频，渌波何处是通津。风尘海内怜双鬓，涕泪天涯惨一身。故里音书应望绝，异乡景物又更新。便抛印绶从归隐，吴渚香莼漫吐春。","dynasty":"唐代","title":"湖南客中春望"}
{"author":"顾况","content":"日长鼓腹爱吾庐，洗竹浇花兴有馀。骚客空传成相赋，晋人已负绝交书。贫居谪所谁推毂，仕向侯门耻曳裾。今日思来总皆罔，汗青功业又何如。","dynasty":"唐代","title":"闲居怀旧"}
{"author":"顾况","content":"山川重复出，心地暗相逢。忽忆秋江月，如闻古寺钟。湖平南北岸，云抱两三峰。定力超香象，真言摄毒龙。风中何处鹤，石上几年松。为报烟霞道，人间共不容。","dynasty":"唐代","title":"寄江南鹤林寺石冰上人"}
{"author":"顾况","content":"六气铜浑转，三光玉律调。河宫清奉赆，海岳晏来朝。地绝提封入，天平赐贡饶。扬威轻破虏，柔服耻征辽。曙色黄金阙，寒声白鹭潮。楼船非习战，骢马是嘉招。帝女飞衔石，鲛人卖泪绡。管宁虽不偶，徐市倘相邀。独岛缘空翠，孤霞上泬寥。蟾蜍同汉月，螮蝀异秦桥。水豹横吹浪，花鹰迥拂霄。晨装凌莽渺，夜泊记招摇。几路通员峤，何山是沃焦。飓风晴汩起，阴火暝潜烧。鬓发成新髻，人参长旧苗。扶桑衔日近，析木带津遥。梦向愁中积，魂当别处销。临川思结网，见弹欲求鸮.共散羲和历，谁差甲子朝。沧波伏忠信，译语辨讴谣。叠鼓鲸鳞隐，阴帆鹢首飘。南溟垂大翼，西海饮文鳐。指景寻灵草，排云听洞箫。封侯万里外，未肯后班超。","dynasty":"唐代","title":"送从兄使新罗"}
{"author":"顾况","content":"引烛踏仙泥，时时乱乳燕。不知何道士，手把灵书卷。","dynasty":"唐代","title":"山春洞"}
{"author":"顾况","content":"吹沙复喷石，曲折仍圆旋。野客漱流时，杯粘落花片。","dynasty":"唐代","title":"石窦泉"}
{"author":"顾况","content":"远山谁放烧，疑是坛边醮。仙人错下山，拍手坛边笑。","dynasty":"唐代","title":"古仙坛"}
{"author":"顾况","content":"遥闻林下语，知是经行所。日暮香风时，诸天散花雨。","dynasty":"唐代","title":"题山顶寺"}
{"author":"顾况","content":"五十馀年别，伶俜道不行。却来书处在，惆怅似前生。","dynasty":"唐代","title":"天宝题壁"}
{"author":"顾况","content":"故人行迹灭，秋草向南悲。不欲频回步，孀妻正哭时。","dynasty":"唐代","title":"哭李别驾"}
{"author":"顾况","content":"靃靡汀草碧，淋森鹭毛白。夜起沙月中，思量捕鱼策。","dynasty":"唐代","title":"白鹭汀"}
{"author":"顾况","content":"终日吟天风，有时天籁止。问渠何旨意，恐落凡人耳。","dynasty":"唐代","title":"千松岭"}
{"author":"顾况","content":"时菊凝晓露，露华滴秋湾。仙人酿酒熟，醉里飞空山。","dynasty":"唐代","title":"黄菊湾"}
{"author":"顾况","content":"薜荔作禅庵，重叠庵边树。空山径欲绝，也有人知处。","dynasty":"唐代","title":"薜荔庵"}
{"author":"顾况","content":"老病力难任，犹多镜雪侵。鲈鱼消宦况，鸥鸟识归心。急雨江帆重，残更驿树深。乡关殊可望，渐渐入吴音。","dynasty":"唐代","title":"南归"}
{"author":"顾况","content":"弭节结徒侣，速征赴龙城。单于近突围，烽燧屡夜惊。长弓挽满月，剑华霜雪明。远道百草殒，峭觉寒风生。风寒欲砭肌，争奈裘袄轻。回首家不见，候雁空中鸣。笳奏遝以哀，肃肃趣严程。寄语塞外胡，拥骑休横行。少年胆气粗，好勇万人敌。仗剑出门去，三边正艰厄。怒目时一呼，万骑皆辟易。杀人蓬麻轻，走马汗血滴。丑虏何足清，天山坐宁谧。不有封侯相，徒负幽并客。","dynasty":"唐代","title":"从军行二首"}
{"author":"顾况","content":"（囝，哀闽也。）囝生闽方，闽吏得之，乃绝其阳。为臧为获，致金满屋。为髡为钳，如视草木。天道无知，我罹其毒。神道无知。彼受其福。郎罢别囝，吾悔生汝。及汝既生，人劝不举。不从人言，果获是苦，囝别郎罢，心摧血下。隔地绝天，乃至黄泉，不得在郎罢前。","dynasty":"唐代","title":"上古之什补亡训传十三章。囝一章"}
{"author":"顾况","content":"我欲升天天隔霄，我欲渡水水无桥。我欲上山山路险，我欲汲井井泉遥。越人翠被今何夕，独立沙边江草碧。紫燕西飞欲寄书，白云何处逢来客。","dynasty":"唐代","title":"悲歌二（一作《悲歌》，一作《短歌行》）"}
{"author":"顾况","content":"国府乐手弹箜篌，赤黄绦索金鎝头。早晨有敕鸳鸯殿，夜静遂歌明月楼。起坐可怜能抱撮，大指调弦中指拨。腕头花落舞制裂，手下鸟惊飞拨剌。珊瑚席，一声一声鸣锡锡；罗绮屏，一弦一弦如撼铃。急弹好，迟亦好；宜远听，宜近听。左手低，右手举，易调移音天赐与。大弦似秋雁，联联度陇关；小弦似春燕，喃喃向人语。手头疾，腕头软，来来去去如风卷。声清泠泠鸣索索，垂珠碎玉空中落。美女争窥玳瑁帘，圣人卷上真珠箔。大弦长，小弦短，小弦紧快大弦缓。初调锵锵似鸳鸯水上弄新声，入深似太清仙鹤游秘馆。李供奉，仪容质，身才稍稍六尺一。在外不曾辄教人，内里声声不遣出。指剥葱，腕削玉，饶盐饶酱五味足。弄调人间不识名，弹尽天下崛奇曲。胡曲汉曲声皆好，弹著曲髓曲肝脑。往往从空入户来，瞥瞥随风落春草。草头只觉风吹入，风来草即随风立。草亦不知风到来，风亦不知声缓急。爇玉烛，点银灯；光照手，实可憎。只照箜篌弦上手，不照箜篌声里能。驰凤阙，拜鸾殿，天子一日一回见。王侯将相立马迎，巧声一日一回变。实可重，不惜千金买一弄。银器胡瓶马上驮，瑞锦轻罗满车送。此州好手非一国，一国东西尽南北。除却天上化下来，若向人间实难得。","dynasty":"唐代","title":"李供奉弹箜篌歌"}
{"author":"顾况","content":"草露前朝事，荆茅圣主封。空传馀竹帛，永绝旧歌钟。清镜无双影，穷泉有几重。笳箫最悲处，风入九原松。","dynasty":"唐代","tags":"怀古","title":"酅公合祔挽歌"}
{"author":"顾况","content":"此观十年游，此房千里宿。还来旧窗下，更取君书读。","dynasty":"唐代","title":"题元阳观旧读书房赠李范"}
{"author":"顾况","content":"汗浥新装画不成，丝催急节舞衣轻。落花绕树疑无影，回雪从风暗有情。","dynasty":"唐代","title":"王郎中妓席五咏。舞"}
{"author":"顾况","content":"何地避春愁，终年忆旧游。一家千里外，百舌五更头。客路偏逢雨，乡山不入楼。故园桃李月，伊水向东流。","dynasty":"唐代","title":"洛阳早春"}
{"author":"顾况","content":"谷中谁弹琴，琴响谷冥寂。因君扣商调，草虫惊暗壁。","dynasty":"唐代","title":"弹琴谷"}
{"author":"顾况","content":"风摆莲衣干，月背鸟巢寒。文鱼翻乱叶，翠羽上危栏。","dynasty":"唐代","title":"芙蓉榭"}
{"author":"顾况","content":"湛湛碧涟漪，老松欹侧卧。悠扬绿萝影，下拂波纹破。","dynasty":"唐代","title":"欹松漪"}
{"author":"顾况","content":"新茶已上焙，旧架忧生醭。旋旋续新烟，呼儿劈寒木。","dynasty":"唐代","title":"焙茶坞"}
{"author":"顾况","content":"水边垂柳赤栏桥，洞里仙人碧玉箫。近得麻姑音信否，浔阳江上不通潮。","dynasty":"唐代","title":"题叶道士山房"}
{"author":"顾况","content":"不到山阴十二春，镜中相见白头新。此生不复为年少，今日从他弄老人。","dynasty":"唐代","title":"越中席上看弄老人"}
{"author":"顾况","content":"子夜新声何处传，悲翁更忆太平年。即今法曲无人唱，已逐霓裳飞上天。","dynasty":"唐代","title":"听刘安唱歌"}
{"author":"顾况","content":"万里行人欲渡溪，千行珠泪滴为泥。已成残梦随君去，犹有惊乌半夜啼。","dynasty":"唐代","title":"代佳人赠别"}
{"author":"顾况","content":"带水摘禾穗，夜捣具晨炊。县帖取社长，嗔怪见官迟。","dynasty":"唐代","title":"田家"}
{"author":"顾况","content":"不爇香炉烟，蒲团坐如铁。尝想同夜禅，风堕松顶雪。","dynasty":"唐代","title":"宿山中僧"}
{"author":"顾况","content":"白石盘盘磴，清香树树梅。山深不吟赏，辜负委苍苔。","dynasty":"唐代","title":"梅湾"}
{"author":"顾况","content":"采莲溪上女，舟小怯摇风。惊起鸳鸯宿，水云撩乱红。","dynasty":"唐代","title":"溪上"}
{"author":"顾况","content":"城边路，今人犁田昔人墓。岸上沙，昔时江水今人家。今人昔人共长叹，四气相催节回换。明月皎皎入华池，白云离离度清汉。我欲升天天隔霄，我思渡水水无桥，我欲上山山路险，我欲汲井井泉遥。越人翠被今何夕，独立沙边江草碧。紫燕西飞欲寄书，白云何处逢来客。新系青丝百尺绳，心在君家辘轳上。我心皎洁君不知，辘轳一转一惆怅。何处春风吹晓幕，江南绿水通朱阁。美人二八面如花，泣向东风畏花落。临春风，听春鸟。别时多，见时少。愁人夜永不得眠，瑶井玉绳相向晓。轩辕皇帝初得仙，鼎湖一去三千年。周流三十六洞天，洞中日月星辰连。骑龙驾景游八极，轩辕弓剑无人识，东海青童寄消息。","dynasty":"唐代","title":"相和歌辞。短歌行六首"}
{"author":"顾况","content":"王母欲过刘彻家，飞琼夜入云輧车。紫书分付与青鸟，却向人间求好花。上元夫人最小女，头面端正能言语。手把梁生画花看，凝嚬掩笑心相许。心相许，为白阿娘从嫁与。","dynasty":"唐代","title":"梁广画花歌"}
{"author":"顾况","content":"襄城秋雨晦，楚客不归心。亥市风烟接，隋宫草路深。离忧翻独笑，用事感浮阴。夜夜空阶响，唯馀蚯蚓吟。","dynasty":"唐代","title":"历阳苦雨"}
{"author":"顾况","content":"旧馆绝逢迎，新诗何处呈。空留封禅草，已作岱宗行。柳蠹风吹析，阶崩雪绕平。无因重来此，剩哭两三声。","dynasty":"唐代","title":"伤大理谢少卿"}
{"author":"顾况","content":"崦合桃花水，窗鸣柳谷泉。（题柳谷泉，见《应天府志》）颓垣化为陂，陆地堪乘舟。（以下并见张为《主客图》）汀洲渺渺江篱短，疑是疑非两断肠。巫峡朝云暮不归，洞庭春水晴空满。龙吟四泽欲兴雨，凤引九雏警宿乌。（七星管歌《通典》）新妇矶边月明，女儿浦口潮平。（渔父词，《野客丛谈》）","dynasty":"唐代","title":"句"}
{"author":"顾况","content":"带水摘禾穗，夜捣具晨炊。县帖取社长，嗔怪见官迟。","dynasty":"唐代","title":"田家"}
{"author":"顾况","content":"天中洛阳道，海上使君归。拂雾趋金殿，焚香入琐闱。山亭倾别酒，野服间朝衣。他日思朱鹭，知从小苑飞。","dynasty":"唐代","title":"送使君"}
{"author":"顾况","content":"灵芝产遐方，威凤家重霄。严生何耿洁，托志肩夷巢。汉后虽则贵，子陵不知高。糠秕当世道，长揖夔龙朝。扫门彼何人，升降不同朝。舍舟遂长往，山谷多清飙。","dynasty":"唐代","title":"严公钓台作"}
{"author":"顾况","content":"何地避春愁，终年忆旧游。一家千里外，百舌五更头。客路偏逢雨，乡山不入楼。故园桃李月，伊水向东流。","dynasty":"唐代","title":"洛阳早春"}
{"author":"顾况","content":"（陵霜之华，伤不实也。）陵霜之华，我心忧嗟。阴之胜矣，而阳不加。坱轧陶钧，乃帝乃神，乃舒乃屯。烈烈严秋，熙熙阳春，职生有伦。今华发非其辰，辰属东方之仁，遐想三五。黄帝登云，尧年百馀。二仪分位，六气不渝。二景如璧，五星如珠。陵霜之华兮，何不妄敷。","dynasty":"唐代","title":"上古之什补亡训传十三章。陵霜之华一章"}
{"author":"顾况","content":"下泊降茅仙，萧闲隐洞天。杨君闲上法，司命驻流年。崦合桃花水，窗分柳谷烟。抱孙堪种树，倚杖问耘田。世事休相扰，浮名任一边。由来谢安石，不解饮灵泉。","dynasty":"唐代","title":"山居即事"}
{"author":"顾况","content":"野客归时无四邻，黔娄别久案常贫。渔樵旧路不堪入，何处空山犹有人。","dynasty":"唐代","title":"赠朱放"}
{"author":"顾况","content":"魏帝宫人舞凤楼，隋家天子泛龙舟。君王夜醉春眠晏，不觉桃花逐水流。","dynasty":"唐代","title":"杂曲歌辞。桃花曲"}
{"author":"顾况","content":"故枥思疲马，故巢思迷禽。浮云蔽我乡，踯躅游子吟。游子悲久滞，浮云郁东岑。客堂无丝桐，落叶如秋霖。艰哉远游子，所以悲滞淫。一为浮云词，愤塞谁能禁。驰晖百年内，惟愿展所钦。胡为不归欤，坐使年病侵。未老霜绕鬓，非狂火烧心。太行何艰哉，北斗不可斟。夜晴星河出，耿耿辰与参。佳人夐青天，尺素重于金。泬寥群动异，眇默诸境森。苔衣上闲阶，蜻蛚催寒砧。立身计几误，道险无容针。三年不还家，万里遗锦衾。梦魂无重阻，离忧因古今。胡为不归欤，孤负丘中琴。腰下是何物，牵缠旷登寻。朝与名山期，夕宿楚水阴。楚水殊演漾，名山杳岖嶔。客从洞庭来，婉娈潇湘深。橘柚在南国，鸿雁遗秋音。下有碧草洲，上有青橘林。引烛窥洞穴，凌波睥天琛。蒲荷影参差，凫鹤雏淋涔。浩歌惜芳杜，散发轻华簪。胡为不归欤，泪下沾衣襟。鸢飞戾霄汉，蝼蚁制鳝鲟。赫赫大圣朝，日月光照临。圣主虽启迪，奇人分堙沉。层城发云韶，玉府锵球琳。鹿鸣志丰草，况复虞人箴。","dynasty":"唐代","title":"杂曲歌辞。游子吟"}
{"author":"顾况","content":"万里行人欲渡溪，千行珠泪滴为泥。已成残梦随君去，犹有惊乌半夜啼。","dynasty":"唐代","title":"代佳人赠别"}
{"author":"顾况","content":"草露前朝事，荆茅圣主封。空传馀竹帛，永绝旧歌钟。清镜无双影，穷泉有几重。笳箫最悲处，风入九原松。","dynasty":"唐代","tags":"怀古","title":"酅公合祔挽歌"}
{"author":"顾况","content":"终日吟天风，有时天籁止。问渠何旨意，恐落凡人耳。","dynasty":"唐代","title":"千松岭"}
{"author":"顾况","content":"桃花岭上觉天低，人上青山马隔溪。行到三姑学仙处，还如刘阮二郎迷。","dynasty":"唐代","title":"寻桃花岭潘三姑台"}
{"author":"顾况","content":"轻薄儿，面如玉，紫陌春风缠马足。双镫悬金缕鹘飞，长衫刺雪生犀束。绿槐夹道阴初成，珊瑚几节敌流星。红肌拂拂酒光狞，当街背拉金吾行。朝游冬冬鼓声发，暮游冬冬鼓声绝。入门不肯自升堂，美人扶踏金阶月。","dynasty":"唐代","title":"公子行"}
{"author":"顾况","content":"人境年虚掷，仙源日未斜。羡君乘竹杖，辞我隐桃花。鸟去宁知路，云飞似忆家。莫愁客鬓改，自有紫河车。","dynasty":"唐代","title":"送李道士（一本题下有归桃花崦四字）"}
{"author":"顾况","content":"花落深宫莺亦悲，上阳宫女断肠时。君恩不闭东流水，叶上题诗寄与谁。","dynasty":"唐代","title":"叶上题诗从苑中流出"}
{"author":"顾况","content":"陵霜之华，我心忧嗟。阴之胜矣，而阳不加。坱轧陶钧，乃帝乃神。乃舒乃屯，烈烈严秋。熙熙阳春，职生有伦。今华发非其辰，辰属东方之仁。遐想三五，黄帝登云。尧年百馀，二仪分位。六气不渝，二景如璧，五星如珠。陵霜之华兮，何不妄敷。","dynasty":"唐代","title":"上古之什补亡训传十三章其十陵霜之华"}
{"author":"顾况","content":"古庙枫林江水边，寒鸦接饭雁横天。大孤山远小孤出，月照洞庭归客船。","dynasty":"唐代","title":"小孤山"}
{"author":"顾况","content":"白石盘盘磴，清香树树梅。山深不吟赏，辜负委苍苔。","dynasty":"唐代","title":"梅湾"}
{"author":"顾况","content":"悠悠南国思，夜向江南泊。楚客断肠时，月明枫子落。","dynasty":"唐代","title":"忆鄱阳旧游"}
{"author":"顾况","content":"绝顶茅庵老此生，寒云孤木伴经行。世人那得知幽径，遥向青峰礼磬声。","dynasty":"唐代","title":"山僧兰若"}
{"author":"顾况","content":"始上龙门望洛川，洛阳桃李艳阳天。最好当年二三月，上阳宫树千花发。疏家父子错挂冠，梁鸿夫妻虚适越。","dynasty":"唐代","title":"洛阳行送洛阳韦七明府"}
{"author":"顾况","content":"轻薄儿，面如玉，紫陌春风缠马足。双镫悬金缕鹘飞，长衫刺雪生犀束。绿槐夹道阴初成，珊瑚几节敌流星。红肌拂拂酒光狞，当街背拉金吾行。朝游冬冬鼓声发，暮游冬冬鼓声绝。入门不肯自升堂，美人扶踏金阶月。","dynasty":"唐代","title":"公子行"}
{"author":"顾况","content":"好鸟共鸣临水树，幽人独欠买山钱。若为种得千竿竹，引取君家一眼泉。","dynasty":"唐代","title":"送李山人还玉溪"}
{"author":"顾况","content":"相公宅前杨柳树，野鹊飞来复飞去。东家斫树枝，西家斫树枝。东家西家斫树枝，发遣野鹊巢何枝。相君处分留野鹊，一月生得三个儿。相君长命复富贵，口舌贫穷徒尔为。","dynasty":"唐代","title":"柳宜城鹊巢歌"}
{"author":"顾况","content":"筑城登登，于以作固。咨尔寺兮，发郊外冢墓。死而无知，犹或不可。若其有知，惟上帝是愬。","dynasty":"唐代","title":"上古之什补亡训传十三章筑城二章之一其四"}
{"author":"顾况","content":"明徵君旧宅，陈后主题诗。迹在人亡处，山空月满时。宝瓶无破响，道树有低枝。已是伤离客，仍逢靳尚祠。","dynasty":"唐代","title":"题歙"}
{"author":"顾况","content":"（上古，愍农也。）遐哉上古，生弃与柱。句龙是生，乃有甫田。惟彼甫田，有万斯年。开利之源。无乃塞源。一廛亦官，百廛亦官，啬夫孔艰。浸兮暵兮，申有螽兮。惟馨祀是患，岂止馁与寒。啬夫咨咨，el盛苗衰。耕之耰之，袯襫锄犁，手胼足胝。水之蛭螾，吮喋我肌。我姑自思，胡不奋飞。东人利百，西人利百。有匪我心，胡为不易。河水活活，万人逐末。俾尔之愉悦兮。","dynasty":"唐代","title":"上古之什补亡训传十三章。上古一章"}
{"author":"顾况","content":"莺声满御堤，堤柳拂丝齐。风送名花落，香红衬马蹄。珂珮逐鸣驺，王孙结伴游。金丸落飞鸟，乘兴醉青楼。","dynasty":"唐代","title":"洛阳陌二首"}
{"author":"顾况","content":"帝子苍梧不复归，洞庭叶下荆云飞。巴人夜唱竹枝后，肠断晓猿声渐稀。","dynasty":"唐代","title":"杂曲歌辞。竹枝"}
{"author":"顾况","content":"鸣笳已逐春风咽，匹马犹依旧路嘶。遥望柳家门外树，恐闻黄鸟向人啼。","dynasty":"唐代","title":"送柳宜城葬"}
{"author":"顾况","content":"琴调秋些，胡风绕雪。峡泉声咽，佳人愁些。","dynasty":"唐代","title":"琴曲歌辞。琴歌"}
{"author":"顾况","content":"故人曾任丹徒令，买得青山拟独耕。不作草堂招远客，却将垂柳借啼莺。","dynasty":"唐代","title":"送郭秀才"}
{"author":"顾况","content":"始上龙门望洛川，洛阳桃李艳阳天。最好当年二三月，上阳宫树千花发。疏家父子错挂冠，梁鸿夫妻虚适越。","dynasty":"唐代","title":"洛阳行送洛阳韦七明府"}
{"author":"顾况","content":"陵霜之华，我心忧嗟。阴之胜矣，而阳不加。坱轧陶钧，乃帝乃神。乃舒乃屯，烈烈严秋。熙熙阳春，职生有伦。今华发非其辰，辰属东方之仁。遐想三五，黄帝登云。尧年百馀，二仪分位。六气不渝，二景如璧，五星如珠。陵霜之华兮，何不妄敷。","dynasty":"唐代","title":"上古之什补亡训传十三章其十陵霜之华"}
{"author":"顾况","content":"不知何世界，有处似南朝。石路无人扫，松门被火烧。断幡犹挂刹，故板尚支桥。数卷残经在，多年字欲销。","dynasty":"唐代","title":"经废寺（前半首一本作五言绝句）"}
{"author":"顾况","content":"身执金吾主禁兵，腰间宝剑重横行。接舆亦是狂歌者，更就将军乞一声。","dynasty":"唐代","title":"赠韦清将军"}
{"author":"顾况","content":"欲写人间离别心，须听鸣凤似龙吟。江南曲尽归何处，洞水山云知浅深。","dynasty":"唐代","title":"王郎中妓席五咏。笙"}
{"author":"顾况","content":"出头皆是新年少，何处能容老病翁。更把浮荣喻生灭，世间无事不虚空。","dynasty":"唐代","title":"赠僧二首其二"}
{"author":"顾况","content":"凄凄百卉病，亭亭双松迥。直上古寺深，横拂秋殿冷。轻响入龟目，片阴栖鹤顶。山中多好树，可怜无比并。","dynasty":"唐代","title":"萧寺偃松"}
{"author":"顾况","content":"鲜于仲通正当年，章仇兼琼在蜀川。约束蜀儿采马鞭，蜀儿采鞭不敢眠。横截斜飞飞鸟边，绳桥夜上层崖颠。头插白云跨飞泉，采得马鞭长且坚。浮沤丁子珠联联，灰煮蜡楷光烂然。章仇兼琼持上天，上天雨露何其偏。飞龙闲厩马数千，朝饮吴江夕秣燕。红尘扑辔汗湿鞯，师子麒麟聊比肩。江面昆明洗刷牵，四蹄踏浪头枿天。蛟龙稽颡河伯虔，拓羯胡雏脚手鲜。陈闳韩干丹青妍，欲貌未貌眼欲穿。金鞍玉勒锦连乾，骑入桃花杨柳烟。十二楼中奏管弦，楼中美人夺神仙。争爱大家把此鞭，禄山入关关破年。忽见扬州北邙前，只有人还千一钱。亭亭笔直无皴节，磨捋形相一条铁。市头格是无人别，江海贱臣不拘绁。垂窗挂影西窗缺，稚子觅衣挑仰穴。家童拾薪几拗折，玉润犹沾玉垒雪。碧鲜似染苌弘血，蜀帝城边子规咽。相如桥上文君绝，往年策马降至尊，七盘九折横剑门。穆王八骏超昆仑，安用冉冉孤生根。圣人不贵难得货，金玉珊瑚谁买恩。","dynasty":"唐代","title":"露青竹杖歌"}
{"author":"顾况","content":"（筑城，刺临戎也。寺人临戎，以墓砖为城壁。）筑城登登，于以作固。咨尔寺兮，发郊外冢墓。死而无知，犹或不可；若其有知，惟上帝是愬。筑城奕奕，于以固敌。咨尔寺兮，发郊外冢甓。死而无知，犹或不可。若其有知，惟上帝是谪。","dynasty":"唐代","title":"上古之什补亡训传十三章。筑城二章"}
{"author":"顾况","content":"苇萧中辟户，相映绿淮流。莫讶春潮阔，鸥边可泊舟。","dynasty":"唐代","title":"寄淮上柳十三"}
{"author":"顾况","content":"左车有赫，万人毒螫。曷可去之，于党孔硕。敏尔之生，胡为草戚。","dynasty":"唐代","title":"上古之什补亡训传十三章左车二章之二其三"}
{"author":"顾况","content":"玉节朝天罢，洪炉造化新。中和方作圣，太素忽收神。盛德横千古，高标出四邻。欲知言不尽，处处有遗尘。凝笳催晓奠，丹旐向青山。夕照新茔近，秋风故吏还。本朝光汉代，从此扫胡关。今日天难问，浮云满世间。","dynasty":"唐代","title":"相国晋公挽歌二首"}
{"author":"顾况","content":"宛转若游丝，浅深栽绿崦。年年立春后，即被啼莺占。","dynasty":"唐代","title":"山径柳（以下十四首一作临平坞杂题）"}
{"author":"顾况","content":"采莲溪上女，舟小怯摇风。惊起鸳鸯宿，水云撩乱红。","dynasty":"唐代","title":"溪上"}
{"author":"顾况","content":"国府乐手弹箜篌，赤黄绦索金鎝头。早晨有敕鸳鸯殿，夜静遂歌明月楼。起坐可怜能抱撮，大指调弦中指拨。腕头花落舞制裂，手下鸟惊飞拨剌。珊瑚席，一声一声鸣锡锡；罗绮屏，一弦一弦如撼铃。急弹好，迟亦好；宜远听，宜近听。左手低，右手举，易调移音天赐与。大弦似秋雁，联联度陇关；小弦似春燕，喃喃向人语。手头疾，腕头软，来来去去如风卷。声清泠泠鸣索索，垂珠碎玉空中落。美女争窥玳瑁帘，圣人卷上真珠箔。大弦长，小弦短，小弦紧快大弦缓。初调锵锵似鸳鸯水上弄新声，入深似太清仙鹤游秘馆。李供奉，仪容质，身才稍稍六尺一。在外不曾辄教人，内里声声不遣出。指剥葱，腕削玉，饶盐饶酱五味足。弄调人间不识名，弹尽天下崛奇曲。胡曲汉曲声皆好，弹著曲髓曲肝脑。往往从空入户来，瞥瞥随风落春草。草头只觉风吹入，风来草即随风立。草亦不知风到来，风亦不知声缓急。爇玉烛，点银灯；光照手，实可憎。只照箜篌弦上手，不照箜篌声里能。驰凤阙，拜鸾殿，天子一日一回见。王侯将相立马迎，巧声一日一回变。实可重，不惜千金买一弄。银器胡瓶马上驮，瑞锦轻罗满车送。此州好手非一国，一国东西尽南北。除却天上化下来，若向人间实难得。","dynasty":"唐代","title":"李供奉弹箜篌歌"}
{"author":"顾况","content":"（囝，哀闽也。）囝生闽方，闽吏得之，乃绝其阳。为臧为获，致金满屋。为髡为钳，如视草木。天道无知，我罹其毒。神道无知。彼受其福。郎罢别囝，吾悔生汝。及汝既生，人劝不举。不从人言，果获是苦，囝别郎罢，心摧血下。隔地绝天，乃至黄泉，不得在郎罢前。","dynasty":"唐代","title":"上古之什补亡训传十三章。囝一章"}
{"author":"顾况","content":"渺渺春生楚水波，楚人齐唱竹枝歌。与君皆是思归客，拭泪看花奈老何。","dynasty":"唐代","title":"早春思归有唱竹枝歌者坐中下泪"}
{"author":"顾况","content":"故园黄叶满青苔，梦破城头晓角哀。此夜断肠人不见，起行残月影徘徊。","dynasty":"唐代","tags":"思念，家乡","title":"听角思归"}
{"author":"顾况","content":"江清白鸟斜，荡桨罥蘋花。听唱菱歌晚，回塘月照沙。","dynasty":"唐代","title":"江上"}
{"author":"顾况","content":"回步游三洞，清心礼七真。飞符超羽翼，禁火醮星辰。残药沾鸡犬，灵香出凤麟。壶中无窄处，愿得一容身。","dynasty":"唐代","title":"杂歌谣辞。步虚词"}
{"author":"顾况","content":"方丈玲珑花竹闲，已将心印出人间。家家门外长安道，何处相逢是宝山。弥天释子本高情，往往山中独自行。莫怪狂人游楚国，莲花只在淤泥生。","dynasty":"唐代","title":"寻僧二首"}
{"author":"顾况","content":"江村日暮寻遗老，江水东流横浩浩。竹里闲窗不见人，门前旧路生青草。","dynasty":"唐代","title":"江村乱后"}
{"author":"顾况","content":"龙宫月明光参差，精卫衔石东飞时，鲛人织绡采藕丝。翻江倒海倾吴蜀，汉女江妃杳相续，龙王宫中水不足。","dynasty":"唐代","title":"琴曲歌辞。龙宫操"}
{"author":"顾况","content":"我行自东，山海其空。旅棘有丛，我行自西。垒与云齐，雨雪凄凄。我行自南，烈火满林。日中无禽，雾雨淫淫。我行自北，烛龙寡色，何枉不直。我忧京京，何道不行兮？","dynasty":"唐代","title":"上古之什补亡训传十三章其十二我行自东"}
{"author":"顾况","content":"野人误向人閒老，为谢金华洞里云。莫言归去无人伴，自有中天月正明。","dynasty":"唐代","title":"句"}
{"author":"顾况","content":"故枥思疲马，故窠思迷禽。浮云蔽我乡，踯躅游子吟。游子悲久滞，浮云郁东岑。客堂无丝桐，落叶如秋霖。艰哉远游子，所以悲滞淫。一为浮云词，愤塞谁能禁。驰归百年内，唯愿展所钦。胡为不归欤，坐使年病侵。未老霜绕鬓，非狂火烧心。太行何难哉，北斗不可斟。夜静星河出，耿耿辰与参。佳人夐青天，尺素重于金。泬寥群动异，眇默诸境森。苔衣上闲阶，蟋蟀催寒砧。立身计几误，道险无容针。三年不还家，万里遗锦衾。梦魂无重阻，离忧罔古今。胡为不归欤，辜负匣中琴。腰下是何物，牵缠旷登寻。朝与名山期，夕宿楚水阴。楚水殊演漾，名山窅岖嶔。客从洞庭来，婉娈潇湘深。橘柚在南国，鸿雁遗秋音。下有碧草洲，上有青橘林。引烛窥洞穴，凌波睥天琛。蒲荷影参差，凫鹤雏淋涔。浩歌惜芳杜，散发轻华簪。胡为不归欤，泪下沾衣襟。鸢飞戾霄汉，蝼蚁制鳣鱏。赫赫大圣朝，日月光照临。圣主虽启迪，奇人分湮沈。层城登云韶，王府锵球琳。鹿鸣志丰草，况复虞人箴。","dynasty":"唐代","tags":"写景，抒怀，思乡，壮志未酬","title":"游子吟"}
{"author":"顾况","content":"（苏方，讽商胡舶舟运苏方，岁发扶南林邑，至齐国立尽）苏方之赤，在胡之舶，其利乃博。我土旷兮，我居阗兮，我衣不白兮。朱紫烂兮，传瑞晔兮。相唐虞之维百兮。","dynasty":"唐代","title":"上古之什补亡训传十三章。苏方一章"}
{"author":"顾况","content":"苏方之赤，在胡之舶。其利乃博，我土旷兮。我居阗兮，我衣不白兮。朱紫烂兮，传瑞晔兮，相唐虞之维百兮。","dynasty":"唐代","title":"上古之什补亡训传十三章其九苏方"}
{"author":"顾况","content":"高阁成长望，江流雁叫哀。凄凉故吴事，麋鹿走荒台。","dynasty":"唐代","title":"登楼"}
{"author":"顾况","content":"不知何世界，有处似南朝。石路无人扫，松门被火烧。断幡犹挂刹，故板尚支桥。数卷残经在，多年字欲销。","dynasty":"唐代","title":"经废寺（前半首一本作五言绝句）"}
{"author":"顾况","content":"老夫哭爱子，日暮千行血。声逐断猿悲，迹随飞鸟灭。老夫已七十，不作多时别。","dynasty":"唐代","title":"伤子"}
{"author":"顾况","content":"魏帝宫人舞凤楼，隋家天子泛龙舟。君王夜醉春眠晏，不觉桃花逐水流。","dynasty":"唐代","title":"杂曲歌辞。桃花曲"}
{"author":"顾况","content":"野人夜梦江南山，江南山深松桂闲。野人觉后长叹息，帖藓粘苔作山色。闭门无事任盈虚，终日欹眠观四如。一如白云飞出壁，二如飞雨岩前滴，三如腾虎欲咆哮，四如懒龙遭霹雳。嶮峭嵌空潭洞寒，小儿两手扶栏干。","dynasty":"唐代","title":"苔藓山歌"}
{"author":"顾况","content":"凄清回泊夜，沦波激石响。村边草市桥，月下罟师网。","dynasty":"唐代","title":"青弋江"}
{"author":"顾况","content":"百舌春来哑，愁人共待晴。不关秋水事，饮恨亦无声。","dynasty":"唐代","title":"春雨不闻百舌"}
{"author":"顾况","content":"卷幕参差燕，常衔浊水泥。为黏珠履迹，未等画梁齐。旧点痕犹浅，新巢缉尚低。不缘频上落，那得此飞栖。","dynasty":"唐代","title":"空梁落燕泥"}
{"author":"顾况","content":"花落深宫莺亦悲，上阳宫女断肠时。君恩不闭东流水，叶上题诗寄与谁。","dynasty":"唐代","title":"叶上题诗从苑中流出"}
{"author":"顾况","content":"崦里桃花逢女冠，林间杏叶落仙坛。老人方授上清箓，夜听步虚山月寒。","dynasty":"唐代","title":"崦里桃花"}
{"author":"顾况","content":"古庙枫林江水边，寒鸦接饭雁横天。大孤山远小孤出，月照洞庭归客船。","dynasty":"唐代","title":"小孤山"}
{"author":"顾况","content":"禁柳烟中闻晓乌，风吹玉漏尽铜壶。内官先向蓬莱殿，金合开香泻御炉。玉楼天半起笙歌，风送宫嫔笑语和。月殿影开闻夜漏，水精帘卷近银河。玉阶容卫宿千官，风猎青旂晓仗寒。侍女先来荐琼蕊，露浆新下九霄盘。九重天乐降神仙，步舞分行踏锦筵。嘈囋一声钟鼓歇，万人楼下拾金钱。金吾持戟护新檐，天乐声传万姓瞻。楼上美人相倚看，红妆透出水精帘。","dynasty":"唐代","title":"宫词五首"}
{"author":"顾况","content":"东瓯传旧俗，风日江边好。何处乐神声，夷歌出烟岛。","dynasty":"唐代","title":"永嘉"}
{"author":"顾况","content":"春色依依惜解携，月卿今夜泊隋堤。白沙洲上江蓠长，绿树村边谢豹啼。迁客比来无倚仗，故人相去隔云泥。越禽唯有南枝分，目送孤鸿飞向西。","dynasty":"唐代","title":"送大理张卿（一题作送张卫尉）"}
{"author":"顾况","content":"采莲溪上女，舟小怯摇风。惊起鸳鸯宿，水云撩乱红。","dynasty":"唐代","title":"溪上"}
{"author":"顾况","content":"佳人玉立生此方，家住邯郸不是倡。头髻pE鬌手爪长，善抚琴瑟有文章。新妍笼裙云母光，朱弦绿水喧洞房。忽闻斗酒初决绝，日暮浮云古离别。巴猿啾啾峡泉咽，泪落罗衣颜色暍。不知谁家更张设，丝履墙偏钗股折。南山阑干千丈雪，七十非人不暖热。人情厌薄古共然，相公心在持事坚。上善若水任方圆，忆昨好之今弃捐。服药不如独自眠，从他更嫁一少年。","dynasty":"唐代","title":"宜城放琴客歌（柳浑封宜城县伯）"}
{"author":"顾况","content":"高阁成长望，江流雁叫哀。凄凉故吴事，麋鹿走荒台。","dynasty":"唐代","title":"登楼"}
{"author":"顾况","content":"五湖秋叶满行船，八月灵槎欲上天。君向长安余适越，独登秦望望秦川。","dynasty":"唐代","title":"送李秀才入京"}
{"author":"顾况","content":"瑶草春，杳容与，江南艳歌京西舞。执心轻子都，信节冠秋胡。议以腰支嫁，时论自有夫。蝉鬓蛾眉明井底，燕裙赵袂萦辘轳。李生闻之泪如绠。不忍回头看此井。月中桂树落一枝，池上唳孤影。露桃秾李自成谿，流水终天不向西。翠帐绿窗寒寂寂，锦茵罗荐夜凄凄。瑶草春，丹井远，别后相思意深浅。","dynasty":"唐代","title":"瑶草春"}
{"author":"顾况","content":"轻薄儿，面如玉，紫陌春风缠马足。双镫悬金缕鹘飞，长衫刺雪生犀束。绿槐夹道阴初成，珊瑚几节敌流星。红肌拂拂酒光狞，当街背拉金吾行。朝游冬冬鼓声发，暮游冬冬鼓声绝。入门不肯自升堂，美人扶踏金阶月。","dynasty":"唐代","title":"公子行"}
{"author":"顾况","content":"王母欲过刘彻家，飞琼夜入云輧车。紫书分付与青鸟，却向人间求好花。上元夫人最小女，头面端正能言语。手把梁生画花看，凝嚬掩笑心相许。心相许，为白阿娘从嫁与。","dynasty":"唐代","title":"梁广画花歌"}
{"author":"顾况","content":"长安道，人无衣，马无草，何不归来山中老。","dynasty":"唐代","title":"横吹曲辞。长安道"}
{"author":"顾况","content":"城边路，今人犁田昔人墓。岸上沙，昔时江水今人家。今人昔人共长叹，四气相催节回换。明月皎皎入华池，白云离离度清汉。我欲升天天隔霄，我思渡水水无桥，我欲上山山路险，我欲汲井井泉遥。越人翠被今何夕，独立沙边江草碧。紫燕西飞欲寄书，白云何处逢来客。新系青丝百尺绳，心在君家辘轳上。我心皎洁君不知，辘轳一转一惆怅。何处春风吹晓幕，江南绿水通朱阁。美人二八面如花，泣向东风畏花落。临春风，听春鸟。别时多，见时少。愁人夜永不得眠，瑶井玉绳相向晓。轩辕皇帝初得仙，鼎湖一去三千年。周流三十六洞天，洞中日月星辰连。骑龙驾景游八极，轩辕弓剑无人识，东海青童寄消息。","dynasty":"唐代","title":"相和歌辞。短歌行六首"}
{"author":"顾况","content":"（十月之郊，造公室也。君子居公室，当思布德行化焉。）十月之郊，群木肇生。阳潜地中，舒达句萌。曀其蔚兮，不可以游息。乃熂蒺藜，乃夷荆棘，乃繇彼曲直，匠氏度思。登斧以时，泽梁蓁蓁。无或夭枝，有巨根蒂。生混茫际，呼吸群籁。万人挥斤，坎坎有厉。陆迁水济，百力殚弊。审方面势，姑博其制，作为公室。公室既成，御燥湿风日。栋之斯厚，榱之斯密。如翼于飞，如鳞栉比。缭以周墉。墄以崇阶。俯而望之，矗与云齐。eF砆碔砆，藻井旋题。丹素之燝兮，椒桂之馥兮。高阁高阁，珠缀结络。金铺烂若，不集于鸟雀。绘事告毕，宾筵秩秩，乃命旨酒琴瑟。琴瑟在堂，莫不静谧。周环掩辟，仰不漏日。冬日严凝。言纳其阳，和风载升。夏日郁蒸，言用于阴，凉风飒兴。有匪君子，自贤不已，乃梦乘舟，乃梦乘车。梦人占之，更爽其居。炎炎则移，皎皎则亏。木实之繁兮，明年息枝。爰处若思，胡宁不尔思。","dynasty":"唐代","title":"上古之什补亡训传十三章。十月之郊一章"}
{"author":"顾况","content":"君不见古来烧水银，变作北邙山上尘。藕丝挂身在虚空，欲落不落愁杀人。睢水英雄多血刃，建章宫阙成灰烬。淮王身死桂枝折，徐氏一去音书绝。行路难，行路难，生死皆由天。秦皇汉武遭下脱，汝独何人学神仙。君不见担雪塞井徒用力，炊砂作饭岂堪吃。一生肝胆向人尽，相识不如不相识。冬青树上挂凌霄，岁晏花凋树不凋。凡物各自有根本，种禾终不生豆苗。行路难，行路难，何处是平道。中心无事当富贵，今日觉君颜色好。君不见少年头上如云发，少壮如云老如雪。岂知灌顶有醍醐，能使清凉头不热。吕梁之水挂飞流，鼋鼍蛟蜃不敢游。少年恃险若平地，独倚长剑凌清秋。行路难，行路难，昔少年，今已老。前朝竹帛事皆空，日暮牛羊古城草。","dynasty":"唐代","title":"杂曲歌辞。行路难三首"}
{"author":"顾况","content":"一别二十年，依依过故辙。湖上非往态，梦想频虚结。二子伴我行，我行感徂节。后人应不识，前事寒泉咽。一别二十年，人堪几回别。","dynasty":"唐代","title":"上湖至破山赠文周萧元植"}
{"author":"顾况","content":"刘兄本知命，屈伸不介怀。南州管灵山，可惜旷土栖。樵隐同一径，竹树薄西斋。鸟陵嶂合杳，月配波徘徊。薄宦修礼数，长景谢谭谐。愿为南州民，输税事鉏犁。胡为走不止，风雨惊邅回。","dynasty":"唐代","title":"酬信州刘侍郎兄"}
{"author":"顾况","content":"朝与佳人期，碧树生红萼。暮与佳人期，飞雨洒清阁。佳人窅何许，中夜心寂寞。试忆花正开，复惊叶初落。行骑飞泉鹿，卧听双海鹤。嘉愿有所从，安得处其薄。","dynasty":"唐代","title":"苦雨（一本题下有思归桃花崦五字）"}
{"author":"顾况","content":"乐府只传横吹好，琵琶写出关山道。羁雁出塞绕黄云，边马仰天嘶白草。明妃愁中汉使回，蔡琰愁处胡笳哀。鬼神知妙欲收响，阴风切切四面来。李陵寄书别苏武，自有生人无此苦。当时若值霍骠姚，灭尽乌孙夺公主。","dynasty":"唐代","title":"刘禅奴弹琵琶歌（感相国韩公梦）"}
{"author":"顾况","content":"故人西去黄鹄楼，西江之水上天流，黄鹄杳杳江悠悠。黄鹄徘徊故人别，离壶酒尽清丝绝。绿屿没馀烟，白沙连晓月。","dynasty":"唐代","title":"黄鹄楼歌送独孤助"}
{"author":"顾况","content":"郑女八岁能弹筝，春风吹落天上声。一声雍门泪承睫，两声赤鲤露鬐鬣，三声白猿臂拓颊。郑女出参丈人时，落花惹断游空丝。高楼不掩许声出，羞杀百舌黄莺儿。","dynasty":"唐代","title":"郑女弹筝歌"}
{"author":"顾况","content":"不种自生一株橘，谁教渠向阶前出，不羡江陵千木奴。下生白蚁子，上生青雀雏。飞花檐卜旃檀香，结实如缀摩尼珠。洞庭橘树笼烟碧，洞庭波月连沙白。待取天公放恩赦，侬家定作湖中客。","dynasty":"唐代","title":"谅公洞庭孤橘歌"}
{"author":"顾况","content":"送行人，歌一曲，何者为泥何者玉。年华已向秋草里，春梦犹传故山绿。","dynasty":"唐代","title":"送行歌"}
{"author":"顾况","content":"惆怅多山人复稀，杜鹃啼处泪沾衣。故园此去千馀里，春梦犹能夜夜归。","dynasty":"唐代","title":"忆故园"}
{"author":"顾况","content":"谁家无春酒，何处无春鸟。夜宿桃花村，踏歌接天晓。","dynasty":"唐代","title":"听山鹧鸪"}
{"author":"顾况","content":"宛转若游丝，浅深栽绿崦。年年立春后，即被啼莺占。","dynasty":"唐代","title":"山径柳（以下十四首一作临平坞杂题）"}
{"author":"顾况","content":"空山无鸟迹，何物如人意。委曲结绳文，离披草书字。","dynasty":"唐代","title":"石上藤"}
{"author":"顾况","content":"采藕平湖上，藕泥封藕节。船影入荷香，莫冲莲柄折。","dynasty":"唐代","title":"临平湖"}
{"author":"顾况","content":"下泊降茅仙，萧闲隐洞天。杨君闲上法，司命驻流年。崦合桃花水，窗分柳谷烟。抱孙堪种树，倚杖问耘田。世事休相扰，浮名任一边。由来谢安石，不解饮灵泉。","dynasty":"唐代","title":"山居即事"}
{"author":"顾况","content":"春来绣羽齐，暮向竹林栖。禁苑衔花出，河桥隔树啼。寻声知去远，顾影念飞低。别有无巢燕，犹窥幕上泥。","dynasty":"唐代","title":"春鸟词送元秀才入京"}
{"author":"顾况","content":"襄城秋雨晦，楚客不归心。亥市风烟接，隋宫草路深。离忧翻独笑，用事感浮阴。夜夜空阶响，唯馀蚯蚓吟。","dynasty":"唐代","title":"历阳苦雨（一作夜雨）"}
{"author":"顾况","content":"洁眼朝上清，绿景开紫霞。皇皇紫微君，左右皆灵娥。曼声流睇，和清歌些；至阳无谖，其乐多些；旌盖飒沓，箫鼓和些；金凤玉麟，郁骈罗些；反风名香，香气遐些；琼田瑶草，寿无涯些；君著玉衣，升玉车些；欲降琼宫，玉女家些；其桃千年，始著花些。萧寥天清而灭云，目琼琼兮情感。珮随香兮夜闻，肃肃兮愔愔。启天和兮洞灵心，和为丹兮云为马。君乘之觞于瑶池之上兮，三光罗列而在下。","dynasty":"唐代","title":"朝上清歌"}
{"author":"顾况","content":"百舌犹来上苑花，游人独自忆京华。遥知寝庙尝新后，敕赐樱桃向几家。","dynasty":"唐代","title":"樱桃曲"}
{"author":"顾况","content":"杜宇冤亡积有时，年年啼血动人悲。若教恨魄皆能化，何树何山著子规。","dynasty":"唐代","title":"子规"}
{"author":"顾况","content":"江村日暮寻遗老，江水东流横浩浩。竹里闲窗不见人，门前旧路生青草。","dynasty":"唐代","title":"江村乱后"}
{"author":"顾况","content":"青草湖边日色低，黄茅嶂里鹧鸪啼。丈夫飘荡今如此，一曲长歌楚水西。","dynasty":"唐代","title":"湖中（一作洞庭秋日）"}
{"author":"顾况","content":"不觉老将春共至，更悲携手几人全。还将寂寞羞明镜，手把屠苏让少年。","dynasty":"唐代","title":"岁日作/岁日口号"}
{"author":"顾况","content":"日暮衔花飞鸟还，月明溪上见青山。遥知玉女窗前树，不是仙人不得攀。","dynasty":"唐代","title":"夜中望仙观"}
{"author":"顾况","content":"世间只有情难说，今夜应无不醉人。若向洞庭山下过，暗知浇沥圣姑神。","dynasty":"唐代","title":"送李侍御往吴兴（一作送李侍郎从宣城取洞庭路往吴兴）"}
{"author":"顾况","content":"不能经纶大经，甘作草莽闲臣。青琐应须长别，白云漫与相亲。","dynasty":"唐代","title":"思归"}
{"author":"顾况","content":"一别长安路几千，遥知旧日主人怜。贾生只是三年谪，独自无才已四年。","dynasty":"唐代","title":"寄秘书包监"}
{"author":"顾况","content":"暂出河边思远道，却来窗下听新莺。故人一别几时见，春草还从旧处生。","dynasty":"唐代","title":"赠远"}
{"author":"顾况","content":"渺渺春生楚水波，楚人齐唱竹枝歌。与君皆是思归客，拭泪看花奈老何。","dynasty":"唐代","title":"早春思归有唱竹枝歌者坐中下泪"}
{"author":"顾况","content":"故人曾任丹徒令，买得青山拟独耕。不作草堂招远客，却将垂柳借啼莺。","dynasty":"唐代","title":"送郭秀才"}
{"author":"顾况","content":"嵩山石壁挂飞流，无限神仙在上头。采得新诗题石壁，老人惆怅不同游。","dynasty":"唐代","title":"送李秀才游嵩山"}
{"author":"顾况","content":"灵溪宿处接灵山，窈映高楼向月闲。夜半鹤声残梦里，犹疑琴曲洞房间。","dynasty":"唐代","title":"从剡溪至赤城"}
{"author":"顾况","content":"栖霞山中子规鸟，口边血出啼不了。山僧后夜初出定，闻似不闻山月晓。","dynasty":"唐代","title":"听子规（一本题上有摄山二字）"}
{"author":"顾况","content":"方丈玲珑花竹闲，已将心印出人间。家家门外长安道，何处相逢是宝山。弥天释子本高情，往往山中独自行。莫怪狂人游楚国，莲花只在淤泥生。","dynasty":"唐代","title":"寻僧二首"}
{"author":"顾况","content":"稚子比来骑竹马，犹疑只在屋东西。莫言道者无悲事，曾听巴猿向月啼。","dynasty":"唐代","title":"悼稚"}
{"author":"顾况","content":"绝顶茅庵老此生，寒云孤木伴经行。世人那得知幽径，遥向青峰礼磬声。","dynasty":"唐代","title":"山僧兰若"}
{"author":"顾况","content":"崦合桃花水，窗鸣柳谷泉。（题柳谷泉，见《应天府志》）颓垣化为陂，陆地堪乘舟。（以下并见张为《主客图》）汀洲渺渺江篱短，疑是疑非两断肠。巫峡朝云暮不归，洞庭春水晴空满。龙吟四泽欲兴雨，凤引九雏警宿乌。（七星管歌《通典》）新妇矶边月明，女儿浦口潮平。（渔父词，《野客丛谈》）","dynasty":"唐代","title":"句"}
{"author":"顾况","content":"fk镂银盘盛炒虾，镜湖莼菜乱如麻。汉儿女嫁吴儿妇，吴儿尽是汉儿爷。","dynasty":"唐代","title":"和知章诗"}
{"author":"顾况","content":"驻马上山阿（茅山秀才），风来屎气多。","dynasty":"唐代","title":"续茅山秀才吟"}
{"author":"顾况","content":"曲龙丈人冠藕花，其颜色映光明砂。玉绳金枝有通籍，五岳三山如一家。遥指丛霄沓灵岛，岛中晔晔无凡草。九仙傲倪折五芝，翠凤白麟回异道。石台石镜月长明，石洞石桥连上清。人间妻子见不识，拍云挥手升天行。摩天截汉何潇洒，四石五云更上下。下方小兆更拜焉，愿得骑云作车马。子欲居九夷，乘桴浮于海。圣人之意有所在，曲龙何在在海中。石室玉堂窅玲珑，其下琛怪之所产，其上灵栖复无限。无风浪顶高屋脊，有风天晴翻海眼。愿逐刚风骑吏旋，起居按摩参寥天。凤凰颊骨流珠佩，孔雀尾毛张翠盖。下看人界等虫沙，夜宿层城阿母家。","dynasty":"唐代","title":"曲龙山歌"}
{"author":"顾况","content":"相公宅前杨柳树，野鹊飞来复飞去。东家斫树枝，西家斫树枝。东家西家斫树枝，发遣野鹊巢何枝。相君处分留野鹊，一月生得三个儿。相君长命复富贵，口舌贫穷徒尔为。","dynasty":"唐代","title":"柳宜城鹊巢歌"}
{"author":"顾况","content":"道该房前石竹丛，深浅紫，深浅红。婵娟灼烁委清露，小枝小叶飘香风。上人心中如镜中，永日垂帘观色空。","dynasty":"唐代","title":"道该上人院石竹花歌"}
{"author":"顾况","content":"江南无处不闻歌，晦日中军乐更多。不是风光催柳色，却缘威令动阳和。","dynasty":"唐代","title":"奉和韩晋公晦日呈诸判官"}
{"author":"顾况","content":"山中好处无人别，涧梅伪作山中雪。野客相逢夜不眠，山中童子烧松节。","dynasty":"唐代","title":"山中赠客"}
{"author":"顾况","content":"玉作搔头金步摇，高张苦调响连宵。欲知写尽相思梦，度水寻云不用桥。","dynasty":"唐代","title":"王郎中妓席五咏。箜篌"}
{"author":"顾况","content":"柳拂青楼花满衣，能歌宛转世应稀。空中几处闻清响，欲绕行云不遣飞。","dynasty":"唐代","title":"王郎中妓席五咏。歌（一作王郎中席歌妓）"}
{"author":"顾况","content":"秦声楚调怨无穷，陇水胡笳咽复通。莫遣黄莺花里啭，参差撩乱妒春风。","dynasty":"唐代","title":"王郎中妓席五咏。筝"}
{"author":"顾况","content":"欲写人间离别心，须听鸣凤似龙吟。江南曲尽归何处，洞水山云知浅深。","dynasty":"唐代","title":"王郎中妓席五咏。笙"}
{"author":"顾况","content":"好鸟共鸣临水树，幽人独欠买山钱。若为种得千竿竹，引取君家一眼泉。","dynasty":"唐代","title":"送李山人还玉溪"}
{"author":"刘山老","content":"跛子年来，形容何似，俨然一部髭须。世间许大，拐上做工夫。选甚南州北县，逢著处、酒满葫芦。醺醺醉，不知明日，何处度朝晡。洛阳，花看了，归来帝里，一事全无。又远与瓠羹，再作门徒。蓦地思量下水，浪纲上、芦席横铺。呵呵笑，睢阳门外，有个大南湖。","dynasty":"宋代","title":"满庭芳"}
{"author":"冯敬可","content":"试镫风里送香来，檐外冰花映雪开。徙倚窗前谁作伴，一轮明月上瑶台。","dynasty":"清代","title":"梅花"}
{"author":"尤侗","content":"鹧鸪声里夕阳西，陌上征人首尽低。遍地关山行不得，为谁辛苦尽情啼？","dynasty":"清代","tags":"古诗三百首，写鸟，思乡，感叹","title":"闻鹧鸪"}
{"author":"尤侗","content":"秋雨，秋雨。滴碎琼宫霓羽。清歌妙舞阑珊。阵阵霜风夜寒。寒夜，寒夜。寄语嫦娥睡罢。","dynasty":"明代","title":"转应曲其二中秋雨"}
{"author":"尤侗","content":"春命短，寒食雨来芳草满。梨花梦去东风懒。惜春人倚雕栏畔。腰肢剪。流莺又把闲愁管。","dynasty":"明代","title":"归自谣春思"}
{"author":"尤侗","content":"一捻宫腰削素，独舞朱楼深处。有意送春归，也向天涯飞去。且住，且住，为道章台日暮。","dynasty":"明代","title":"如梦令其一柳絮"}
{"author":"尤侗","content":"半似醉乡情趣，半似睡乡心绪。怯怯病中身，则待放他何处？无据，无据，一任西风吹去。","dynasty":"明代","title":"如梦令其二病呓"}
{"author":"尤侗","content":"六幅裙儿半挂，八字眉儿半画。笑问若耶人，何事西施未嫁。长夜，长夜，为语新妆休卸。","dynasty":"明代","title":"如梦令其三戏赠小伶"}
{"author":"尤侗","content":"春梦偶然失晓，催起数声娇鸟。软立倚郎肩，宿黛无心重扫。罢了，罢了，粗服乱头都好。","dynasty":"明代","title":"如梦令其四春梦"}
{"author":"尤侗","content":"晏坐袈裟垂地，玉蕊从空飞坠。摩诘转王维，天女自然游戏。如是，如是，应证雨花三昧。","dynasty":"明代","title":"如梦令其五题王阮亭雨花园"}
{"author":"尤侗","content":"山中小园，园中小山。闲闲十亩之间。与白鸥往还。竹枝一竿。柳枝一弯。新来添设花栏。唤橐驼种兰。","dynasty":"明代","title":"醉太平山中"}
{"author":"尤侗","content":"朝捲帘，暮捲帘。帘捲西风风捲烟。烟寒风雨寒。倚栏杆，泪栏杆。听尽哀鸿听怨蝉。愁魂飞暮天。","dynasty":"明代","title":"长相思其一捲帘"}
{"author":"尤侗","content":"紫塞雁，望南飞。写乌丝。一画破。八分齐。鹤衔书，鹅换帖，不如伊。征戍客，寄相思。却无题。荡子妇，夜眠迟。惊回头，仿佛见，那人儿。","dynasty":"明代","title":"三字令雁字"}
{"author":"尤侗","content":"长亭回首暮云遮。今夜宿谁家。马上晓风，渡头残月，催送到天涯。小眉不画鬓儿斜。镇日背菱花。记得当时，手斟杯酒，阁泪拨琵琶。","dynasty":"明代","title":"少年游离情"}
{"author":"尤侗","content":"金母团成金粟，天妃散乱天花。王孙山里大排衙。不许兰称王者。分付吴刚休斫，偷香有个虾蟆。此身已坐广寒家。仰叫素娥飞下。","dynasty":"明代","title":"西江月其一桂花"}
{"author":"尤侗","content":"月下云翘卸早，灯前罗帐眠迟。今宵犹是女孩儿。明日居然娘子。小婢偷翻翠被，新郎初试蛾眉。最怜妆罢见人时。尽道一声恭喜。","dynasty":"明代","title":"西江月其二新嫁娘"}
{"author":"尤侗","content":"燕子不归绣户，画帘空锁斜阳。春风吹梦到池塘。芳草对人惆怅。杨柳挂愁百尺，杜鹃啼泪千行。晚来特地倚纱窗。为问落花无恙。","dynasty":"明代","title":"西江月其三春恨"}
{"author":"尤侗","content":"意气纷纷斗蚁，功名恋恋游蜂。道人打彻五更钟。惊醒十年噩梦。心事半销秋雨，鬓丝难系春风。今来古往夕阳红。牛背笛声三弄。","dynasty":"明代","title":"西江月其四自惊"}
{"author":"尤侗","content":"五道蚕丛初辟，三盆虎圈俄修。采桑秦女自风流。翻学下车冯妇。浴罢恰如得子，缫成便可封侯。彩丝束缚挂钗头。傍向盘龙欲斗。","dynasty":"明代","title":"西江月梅村作物幻八诗颇极巧妙予谓其近于词为小调足之，茧虎其五"}
{"author":"尤侗","content":"小菜放于牧野，太牢起自田家。樊迟老圃大开衙。演出伯牛司马。入瓮莫愁觳觫，着鞭却喜丫叉。儿童牵线笑喧哗。唱道夕阳来下。","dynasty":"明代","title":"西江月其六茄牛"}
{"author":"尤侗","content":"闻说枯鱼欲泣，何为化鹤来归。霓裳玉佩自清辉。入肆终惭形秽。北海已成速柘，南山几见高飞。鲲鹏变化是耶非。小作逍遥游戏。","dynasty":"明代","title":"西江月其七鲞鹤"}
{"author":"尤侗","content":"齐女一朝怨死，王孙再世嬉游。三声哀叫断肠秋。却恨当年无口。跳掷不忧螳臂，沸羹早兆羊头。从来蝉冕拜通候。问是沐猴冠否。","dynasty":"明代","title":"西江月其八蝉猴"}
{"author":"尤侗","content":"书带草生笔冢，墨池人在芦中。白头翁变黑头公。夜夜飞花入梦。画荻教成孺子，编蒲学近儒宗。雁行衔去向江东。写出锦书珍重。","dynasty":"明代","title":"西江月其九芦笔"}
{"author":"尤侗","content":"金颗千头火树，玉荷四照霜花。书生怀袖向窗纱。长伴红衣不夜。心事任教分剖，风光尚费周遮。美人对影暗嗟呀。决意为郎吹罢。","dynasty":"明代","title":"西江月其十橘灯"}
{"author":"尤侗","content":"种自玄都道士，载从渡口渔翁。小儿偷出碧云宫。顷刻帆樯飞动。芦苇似来江上，竹枝疑泛图中。桃根桃叶棹歌同。两桨春风吹送。","dynasty":"明代","title":"西江月其十一核桃船"}
{"author":"尤侗","content":"妾比芙蓉解语，郎如碧藕多思。个人憔悴倒悬时。知道无心怜子。空洞此中无物，崛起犹昔孤支。乱头粗服貌如斯。未必六郎相似。","dynasty":"明代","title":"西江月其十二莲蓬人"}
{"author":"尤侗","content":"侍女休催绣，才郎莫画眉。春来常倩梦追随。只为罗衣、不耐晓风吹。垂手嫌红袖，凭肩恋锦帷。生憎花影学人窥。央得鹦哥、传语却忘谁。","dynasty":"明代","title":"南柯子其一懒懒和卿谋韵"}
{"author":"尤侗","content":"土雨埋荒草，金风剪败荷。行人滑滑奈泥何。不道梦魂、夜夜渡滹沱。遣兴搜书里，关愁伴枕窝。孤衾早怯晓寒多。试问江南、小阁尚轻罗。","dynasty":"明代","title":"南柯子其二旅中苦雨"}
{"author":"尤侗","content":"消磨白日浑无计。算只有短眠长睡。归梦做来千万次。纸上重重牢记。相思样子都相类。换不出思乡新意。悬知闺梦多佳事。得个书儿题寄。","dynasty":"明代","title":"杏花天旅思"}
{"author":"尤侗","content":"海棠夜向西风哭。瘦损枝头玉。秋雨冷啼妆，半枕红痕，泪染罗裙绿。药烟细袅湘帘曲。镜掩芙蓉褥。闲杀画眉人，懊恼文君，倒犯相如狱。","dynasty":"明代","title":"醉花阴其一闺病"}
{"author":"尤侗","content":"春光百五浑依旧。细雨宵来凑。未到落红时，默默东风，已向桃花咒。江城客居孤单候。白日清寒透。天意也销魂，捲尽疏烟，禁得垂杨瘦。","dynasty":"明代","title":"醉花阴其二寒食"}
{"author":"尤侗","content":"清早起，天色趁新晴。飞鬓斜拖双燕翠，画衣薄衬小鸦青。素裹玉丁丁。回镜照，时样称人情。多分拼教游子看，私先殃及侍儿评。公论是轻盈。","dynasty":"明代","title":"双调望江南其一西山烧香曲"}
{"author":"尤侗","content":"呼女伴，好趁一春闲。红板浪船行缓缓，白藤山轿坐端端。低扇避人看。拜佛罢，本意不相关。戏买粉孩敲木棒，强分叶子赌金环。图得大家顽。","dynasty":"明代","title":"双调望江南其二西山烧香曲"}
{"author":"尤侗","content":"赢得许多愁。岁月悠悠。秋风秋雨冷双眸。欲赠湘君搴杜若。难问芳洲。长啸倚南楼。霜鬓飕飕。栏杆拍遍把吴钩。惆怅归来无个事，又上灯篝。","dynasty":"明代","title":"浪淘沙其一楼上愁和卿谋韵"}
{"author":"尤侗","content":"回首仲宣楼。浩浩江流。楚云湘雨几家收。画角西风声一片，烽火神州。准拟泛新愁。一叶扁舟。珠帘捲尽雁行秋。无赖梦魂飞不定，何处相留。","dynasty":"明代","title":"浪淘沙其二楼上愁和卿谋韵"}
{"author":"尤侗","content":"一握小丁貂。艳色茸毛。金珰满座总粗豪。妆向美人头上去，别样妖娆。双尾鬓云交。秀映眉梢。若教上马更多娇。从此香闺添小字，唤作昭昭。","dynasty":"明代","title":"浪淘沙其三咏昭君套"}
{"author":"尤侗","content":"故旧半凋残。满目青山。姓名恍惚古人看。追忆平生都似梦，今日魂还。老去鬓毛斑。努力加餐。百年应作六如观。世事浮云君莫管，还我渔竿。","dynasty":"明代","title":"浪淘沙其四感旧"}
{"author":"尤侗","content":"红树满青山。涧水潺潺。烟霞无恙洞门关。前度刘郎今又至，绿鬓微斑。花下倚双鬟。一笑追欢。胡麻屑饭劝加餐。莫学淮南天上去，鸡犬云间。","dynasty":"明代","title":"浪淘沙其五题刘六皆桃源图"}
{"author":"尤侗","content":"口咏金经手采香。自言自笑自相忘。云游瑶碧三山远，舟戏珊瑚一水长。花筑榭，树回廊。闲持藜杖逐流光。何人松下敲棋坐，子落丁丁犹费忙。","dynasty":"明代","title":"鹧鸪天其一和叶小鸾梦中作"}
{"author":"尤侗","content":"拂水佳人堕马妆。春来响屧满横塘。绣襦甲帐无消息，暮雨潇潇空断肠。笔翡翠，砚鸳鸯。吴绫三尺写红窗。青山碧水无人处，乱点桃花赚阮郎。","dynasty":"明代","title":"鹧鸪天其二题吴冰仙画"}
{"author":"尤侗","content":"新年吉利。华胜妆钗，宜春贴字。檀郎把酒，屠苏索醉。道儿家得岁。闹蛾满路鳌山会。猜灯谜。输了鸳鸯翠。却拉邻家姊妹。紫姑相伴戏。","dynasty":"明代","title":"河传戏拟闺中十二月乐词其一正月"}
{"author":"尤侗","content":"春半社来飞燕。丽日花朝。茜裙扑蝶过红桥。垂腰折柳条。汉宫寒食新传火。贻雕卵。耍笑郎家果。墙头马上看秋千。喧阗。争分白打钱。","dynasty":"明代","title":"河传其二二"}
{"author":"尤侗","content":"春午红雨。湔裙曲水，采兰江渚。万花舆。百子襦。伴侣。踏青芳草舞。拾来斗合鸳鸯谱。瑶环赌。赢取同心缕。晚还家。倚碧纱。周遮。金铃偷护花。","dynasty":"明代","title":"河传其三三"}
{"author":"尤侗","content":"红英已谢。绿枝方亚。拂拂薰风。一番谷雨，晓来香透帘栊。鼠姑红。罗敷日日条桑下。缫丝罢。梅润罗裙钗。小窗闲处，提壶自试新茶。换轻纱。","dynasty":"明代","title":"河传其四四"}
{"author":"尤侗","content":"佳辰重午。钗悬艾虎。臂缠彩缕。龙舟两两竞渡。画鼓。雕弓射角黍。兰汤浴罢蒲觞泛。红生面。窈窕摇葵扇。凭栏杆。亸髻鬟。阑珊。乞郎半夏丸。","dynasty":"明代","title":"河传其五五"}
{"author":"尤侗","content":"玉骨冰肌，天然无汗。纨素风来，鬘华香散。小池边。棹船歌采莲。昼长独抱青奴卧。桐阴破，枕畔金钗堕。起看明月上纱窗。萧郎。桃笙今夜凉。","dynasty":"明代","title":"河传其六六"}
{"author":"尤侗","content":"高楼乞巧。綵花飞起，云霞缭绕。金钿七孔试穿针，袅袅。穿出双头巧。戏呼乌鹊填河去。凌波步。便唤郎来渡。渡来时。赴佳期。水嬉。银盆弄化儿。","dynasty":"明代","title":"河传其七七"}
{"author":"尤侗","content":"琼楼玉宇。紫云霓羽。广寒何处。有人问月府。白衣歌舞。是嫦娥小女。月圆正值人圆夜。箫楼下。彩凤应同跨。泛金卮，弹锦丝。红儿。为郎折桂枝。","dynasty":"明代","title":"河传其八八"}
{"author":"尤侗","content":"重九。酌酒。茱萸遍插，频开笑口。小楼帘捲也登高。相邀。同餐小鹿糕。自怜人比黄花瘦。垂罗袖。瑞脑薰金兽。背罘罳。步庭墀。秋思。题诗梧叶儿。","dynasty":"明代","title":"河传其九九"}
{"author":"尤侗","content":"春小。暖早。鹦哥报道。海棠开了。妆台乍晓。云髻新添通草。画衣飞翠鸟。琐窗容易斜阳下。香奁卸。无计消长夜。剪金凫。倒玉壶。胡庐。偷窥秘戏图。","dynasty":"明代","title":"河传其十十"}
{"author":"尤侗","content":"冬至。亚岁。日初长。八尺花间细量。新添宫线绣鸳鸯。尊章。檠将履袜双。六出花飞风絮起。毡炉底。瑞炭煎沉水。饮羊羔。弹凤槽。蛮腰。何妨夜夜娇。","dynasty":"明代","title":"河传其十一十一"}
{"author":"尤侗","content":"岁暮。腊鼓。悬螺画虎。爆竹争喧，藏钩戏赌。女伴馈节如何。口脂翠管多。黄金泻水成双凤。梅妃弄。拟献椒花颂。向围炉劝酒，妾意与郎同。火儿红。","dynasty":"明代","title":"河传其十二十二"}
{"author":"尤侗","content":"川犬。民眼。凄凄孤馆。悠悠日晚，醒来谁伴。只剩残书败卷。昼长嫌梦短。天涯怅望云中树。江南路。点点疏星吐。何不归。何日归。相催。春风叫子规。","dynasty":"明代","title":"河传其十三旅"}
{"author":"尤侗","content":"玉钩画烛。金风箫鼓，迎送鹊桥云雨。鸳鸯债欠许多时，着意在、今宵赔补。才郎乞巧，佳人穿缕，痴绝不知甘苦。夜深宛颈睡双浓，那听得、人间私语。","dynasty":"明代","title":"鹊桥仙其一七夕"}
{"author":"尤侗","content":"月眉星眼，烟鬟雾髻，浑是一天妆束。尤云殢雨更风流，甘折却、人间庸福。莺莺燕燕，红红翠翠，删尽侍儿名录。鸳鸯谱样总平常，新翻出、怜欢题目。","dynasty":"明代","title":"鹊桥仙其二佳人"}
{"author":"尤侗","content":"乍晴乍雨，乍寒乍暖，做作几般天气。个人犹自不禁持，何计教、花魂回避。正青芳草，未衰杨柳，只短夭桃年纪。落红万点总无情，赚多少、香闺清泪。","dynasty":"明代","title":"鹊桥仙其三落花"}
{"author":"尤侗","content":"红雨晓阑珊。寂寞梨花泪未干。飞絮满庭人倦起，偷怜。尽日鹦哥话夜寒。巫峡梦云单。懊恼春光一半残。索性闭门推却去，孤眠。独让东风自倚栏。","dynasty":"明代","title":"南乡子其一春愁"}
{"author":"尤侗","content":"弱骨怯天冬。满地黄花憔悴同。云母屏边休伫立。防风。乌头却似白头翁。自笑寄生穷。愁脉难将草木通。泉石膏肓甘遂老，从容。领取云山药饵功。","dynasty":"明代","title":"南乡子其二病集药名"}
{"author":"尤侗","content":"榾柮暖炉烟。笑劝屠苏称合欢。自爇沉檀供绣佛，低言。愿妾红颜胜旧年。隔夜整钗钿。守着梅花不去眠。更有一椿郎谶取，团圆。预乞明朝拜节钱。","dynasty":"明代","title":"南乡子其三闺中除夕"}
{"author":"尤侗","content":"灯下了妆奁。玳瑁堂前春色添。万福归来无一事，憨憨。自揭薰笼换绣衫。迎喜出门檐。笑看家家下竹帘。瓜子满阶人莫扫，纤纤。曾带脂香唾舌尖。","dynasty":"明代","title":"南乡子其四闺中元旦"}
{"author":"尤侗","content":"华屋委荒丘。萧瑟西风十二楼。留下空梁巢燕，啾啾。梦忆珠帘碧玉钩。歌舞彩云流。野草斜阳伴客愁。惟有青山依旧在，悠悠。看尽红颜又白头。","dynasty":"明代","title":"南乡子其五吊邹氏废园"}
{"author":"尤侗","content":"珠箔舞蛮靴。浅立氍歈宛转歌。忽换猩袍红烛艳，瞧科。锦伞将军小黛蛾。鬒发尚盘螺。一瓣丝鞭燕尾拖。为待情人亲解取，谁何。春草江南细马驮。","dynasty":"明代","title":"南乡子其六席上戏赠女伶文玉"}
{"author":"尤侗","content":"晓星稀。晓风低。晓月如霜冷射衣。晓鸡啼。晓鸡啼。啼上征鞍，朦胧古道西。水声呜咽行人泪。雁声嘹呖归人字。影凄其。影凄其。斑马频嘶，前村望酒旗。","dynasty":"明代","title":"梅花引晓行"}
{"author":"尤侗","content":"病魔才别书帷去。又借香奁住。恹恹瘦骨怯春纱。犹向药烟影里问残花。晓来强起妆台立。揽镜愁眉窄。侍儿且罢掠云鬟。恐怕春风多厉不胜寒。","dynasty":"明代","title":"虞美人其一怜病"}
{"author":"尤侗","content":"重华昔向苍梧死。羽亦重瞳子。至今舞草号虞兮。可似黄陵斑竹泣湘妃。君王莫恨江东小。暖日花光好。开时常对杜鹃红。一样暗伤亡国月明中。","dynasty":"明代","title":"虞美人其二虞美人花"}
{"author":"尤侗","content":"李家妹子陶家姊。甘逐封姨死。石家房老剩翾风。好把小名醋醋换红红。艳妆底事心如火。生日逢重午。萧郎笑插玉人头。问道留侬侬去若为留。","dynasty":"明代","title":"虞美人其三石榴花"}
{"author":"尤侗","content":"官街听彻三更鼓。缩脚寒衾苦。无眠终夜眼常开。那得巫山湘水梦魂来。隔江望断家乡路。小雪冬垂暮。扁舟归去未嫌迟。正是纸窗炉火芋香时。","dynasty":"明代","title":"虞美人其四思归"}
{"author":"尤侗","content":"柔肠最怕伤心赋。听说埋香泪便堕。红颜惯是误青春，断送桃花一夜雨。飞琼携手瑶台路。应驾钿车游戏去。可堪抛向玉钩斜，梦散彩云无觅处。","dynasty":"明代","title":"玉楼春其一为黄大宗悼亡郭少君"}
{"author":"尤侗","content":"落花急似三更漏。弱质盈盈才十九。杜鹃哭杀少年坟，小字彤碑碧血绣。萧郎梦断蘼芜后。宝镜鸳鸯难再偶。可怜薄命玉容人，值得挽歌三十首。","dynasty":"明代","title":"玉楼春其二为黄大宗悼亡郭少君"}
{"author":"尤侗","content":"独上妆楼，青山如昨。画眉彩笔春来阁。休弹红雨湿花梢，泪珠自向心头落。可恨东风，年年轻薄。天涯不管人漂泊。漫将薄幸比杨花，杨花犹解穿罗幕。","dynasty":"明代","title":"踏莎行其一闺怨"}
{"author":"尤侗","content":"坐月青莲，浣花工部。闺房之秀兼佳趣。燃脂写出丽人行，风鬟雨髻姗姗步。碧杜红兰，明珠翠羽。药房移傍湘君住。可怜荡子不归家，长吟荡妇秋思赋。","dynasty":"明代","title":"踏莎行其二题周宝蹬坐月浣花图"}
{"author":"尤侗","content":"放诞文君，风流樊素。殢人更在仓庚妒。武昌新柳自青青，生憎隔岸晴川树。欢晕红凝，愁眉绿聚。幽情难向狂夫诉。莫携此卷渡江来，津头有个兴风雨。","dynasty":"明代","title":"踏莎行其三题周宝蹬坐月浣花图"}
{"author":"尤侗","content":"残月在林，晨钟动野。行人惯听乌啼夜。一鞭古道又斜阳，村田看尽羊牛下。草席泥床，瓦盆茅舍。东餐西宿何时罢。孤灯半枕梦江南，隔帘惊起萧萧马。","dynasty":"明代","title":"踏莎行其四客店"}
{"author":"尤侗","content":"依旧青山绕建康。南朝佳丽地、草茫茫。景阳脂井冷银床。秦淮月，犹照故宫墙。吊古石头冈。大江流日夜、几兴亡。鸡笼鼠雀满祠堂。君莫问，策蹇下斜阳。","dynasty":"明代","title":"小重山其一金陵怀古"}
{"author":"尤侗","content":"锦缆牙樯金犊车。竹西歌吹地、斗繁华。闲来独吊玉钩斜。隋宫女，为我诉琵琶。客梦绕天涯。江山虽窈窕、不如家。二分明月广陵花。一分月，斜照小窗纱。","dynasty":"明代","title":"小重山其二维扬旅思"}
{"author":"尤侗","content":"昨夜饯冬三寸雪，晓光俄报春回。绿杨青草媵红梅。东风齐着力，送入我门来。箫鼓綵毬迎去也，游人蚁走长街。珠帘影里笑金钗。老姬驮瘦马，儿戏唱低牌。","dynasty":"明代","title":"临江仙其一迎春"}
{"author":"尤侗","content":"搔首问天天不语，光阴无计消磨。挑灯看剑自摩挲。浇胸冷热酒，拍手短长歌。遮莫英雄老去也，山林经济如何。平章重事到烟波。铙吹传玉鸭，水战教金鹅。","dynasty":"明代","title":"临江仙遣兴二首其二"}
{"author":"尤侗","content":"少日驱车兼跃马，锦裘风雪行边。十年回首鬓萧然。蹇驴花下路，短笠渡头船。凭寄壮心歌舞地，绿樽翠袖红弦。不然散发事金仙。蒲团香影里，横槊自参禅。","dynasty":"明代","title":"临江仙其三"}
{"author":"尤侗","content":"六代青山依旧在，霸图吹断西风。行人驻马问离宫。游船建业水，旧寺景阳钟。百战精灵应未散，周郎独步江东。旌旗夜拥紫髯翁。漫追亡国恨，又见孝陵松。","dynasty":"明代","title":"临江仙其四旧内"}
{"author":"尤侗","content":"十四楼前歌舞地，珠帘画障神仙。月明花底弄红弦。无双桃叶曲，最小莫愁年。战鼓催残金粉尽，空寻坠舄遗钿。香销南国忆婵娟。东风芳草绿，裙带我犹怜。","dynasty":"明代","title":"临江仙其五旧院"}
{"author":"尤侗","content":"二十四桥佳丽地，砚斋十二平分。江郎梦笔助奇文。情深聊尔尔，才妙漫云云。二十五弦弹夜月，花间锦瑟横陈。春风鬓影看文君。一窗三妇艳，谁雨复谁云。","dynasty":"明代","title":"临江仙其六题汪蛟门锦瑟图"}
{"author":"尤侗","content":"丝竹东山自有，烟花南部偏多。红儿起舞雪儿歌。人生行乐耳，但日饮亡何。喑呜叱咤，文章者也之乎。不如老子兴婆娑。珠帘披毳衲，玉笛卧渔蓑。","dynasty":"明代","title":"临江仙其七寿查"}
{"author":"尤侗","content":"秋气悲哉秋景肃。引出秋声，夜到西南哭。聚族新忧无计逐。踌躇独去逃深屋。枫自飘红榆自绿。蟋蟀莎鸡，争唱凉风曲。雁阵惊寒音断续。披衣起写相思牍。","dynasty":"明代","title":"蝶恋花其一悲秋"}
{"author":"尤侗","content":"雨雨风风飘曲院。点点丁丁，滴碎柔肠断。听说阑珊春又半。无端惹起伤春怨。料峭轻寒犹拂面。况是啼鸠，日向愁人唤。司马青衫红泪溅。倚栏惆怅綦巾伴。","dynasty":"明代","title":"蝶恋花其二书闷"}
{"author":"尤侗","content":"彤管不随春梦度。留与人间，啼哭相思句。一本青编红泪注。离魂缩入香奁住。仿佛真真纸上语。为雨为云，飘渺无凭据。行到吴江枫落处。自携一叶归家去。","dynasty":"明代","title":"蝶恋花其三吊返生香"}
{"author":"尤侗","content":"铁作衾裯冰作枕。天意萧条，也学人情冷。薄酒三杯容易醒。辘轳万事心头滚。数尽铜壶玉漏永。茅舍荒鸡，啼断阳关引。泪点双眸开炯炯。纸窗浸破霜花影。","dynasty":"明代","title":"蝶恋花其四寒夜"}
{"author":"尤侗","content":"风残月过三生。风里呈身。月下归魂。自怜薄命六铢轻。憔悴黄裙。冷落红尘。家姊妹两般分。夜合随君。夜落随君。春光真不值分文。虽有钱神。难买花神。","dynasty":"明代","title":"一剪梅其一夜落金钱化"}
{"author":"尤侗","content":"何物风流白面郎。粉捏何郎。香和韩郎。天教撮合紫云娘。玉琢萧娘。锦制苏娘。翠管催成宫样妆。山画眉妆。云想衣妆。银灯低照合欢床。弦配琴床。蒂并花床。","dynasty":"明代","title":"一剪梅其二花烛词"}
{"author":"尤侗","content":"五綵双缠午未郎。伯楷王郎。仲楷王郎。七香并驾杜韦娘。大妇珠娘。小妇琼娘。一夜春风两面妆。雪点梅妆。月照梨妆。鼓琴鼓瑟喜连床。坦腹东床。交臂西床。","dynasty":"明代","title":"一剪梅其三王氏孪生子同夜成婚用前韵"}
{"author":"尤侗","content":"不着衣衫不扫妆。天边赵盾逼人忙。安得芳姿乞作婢。唤至。手将团扇扇王郎。却羡摩诃池上路。行去。花梢口吸露珠凉。携手归来竹簟睡。枕臂。玉鱼吐出口脂香。","dynasty":"明代","title":"定风波纳凉"}
{"author":"尤侗","content":"一捻脂红。百和香浓。半醉娇声半醒态。在坐亸鬟云，步摇佩玉，卧曲鞋弓。斜睇檀郎不语，谁惯汝、漫留侬。问此处、不留何处去，道朝上秦楼，晚游洛浦，暮宿巫峰。","dynasty":"明代","title":"好女儿其一佳人"}
{"author":"尤侗","content":"彼美人兮。半面风姿。谁向妆台描五色，有顾恺传神，何郎傅粉，张敞休眉。可惜红颜黄土，立而望、是耶非。问若个、小名君识否。是罢舞西施，停歌子夜，不笑褒姬。","dynasty":"明代","title":"好女儿其二泥美人"}
{"author":"尤侗","content":"天下滔滔皆是也。风波满地江河假。鼓枻行歌君莫讶。谁知者。离骚庄子吾其亚。一尺莲舟桨打。绿蓑青笠人如画。泼剌黄鱼穿柳挂。收纶罢。提壶闲共樵夫话。","dynasty":"明代","title":"渔家傲其一渔父"}
{"author":"尤侗","content":"梦锁重楼春信杳。彩丝偷把花魂钓。笼内鹦哥没紧要。频嘶叫。墙角海棠谁折了。左右懒妆和闷倒。上裙蟢子惊人跳。作怪鸦头扯谎报。才郎到。愁眉错对菱花笑。","dynasty":"明代","title":"渔家傲其二春闺"}
{"author":"尤侗","content":"我梦吴江烟水皱。纶竿拟挂垂虹口。不道逋翁濯足久。枕且漱。沧浪一曲天如斗。深院玉人闲谱绣。粉香妙写溪山友。宛转彩丝盘素手。林下秀。小名独占毛诗首。","dynasty":"明代","title":"渔家傲其三题沈关关绣顾茂伦濯足图"}
{"author":"尤侗","content":"朔云寒，边月苦。觱栗西风，吹乱黄沙舞。夜半雪深三尺许。毡帐驼峰，倒载琵琶女。打围来，圈地去。银管炊烟，茶煮乌羊乳。蛮府将军穷塞主。匹马随他，看射南山虎。","dynasty":"明代","title":"苏幕遮其一塞上"}
{"author":"尤侗","content":"塞垣长，寒信早。画角呜呜，吹破霜天晓。一阵哀鸿残月小。梦绕南云，泪湿征衫老。拄青山，吟白草。燕雀排衙，公事弹琴了。又报黄旗前队到。手板匆匆，走马辽西道。","dynasty":"明代","title":"苏幕遮其二塞上"}
{"author":"尤侗","content":"雪花天，泥滑地。漠漠同云，压破山头翠。山接平芜田接水。望断村烟，只在青天外。五更愁，千里思。茅舍孤灯，草草留人睡。放着枕头没处倚。角角鸡声，啼出思乡泪。","dynasty":"明代","title":"苏幕遮其三行旅用范希文韵"}
{"author":"尤侗","content":"郑公乡，梅尉市。安石墩头，王谢争端起。谁似南州徐孺子。天付吾庐，预注高人里。十三经，廿一史。架屋堆床，啸咏乌皮几。竹舍茅庐何陋尔。君子居之，即是名山水。","dynasty":"明代","title":"苏幕遮其四徐石兄卜居徐庄"}
{"author":"尤侗","content":"蒲叶端阳寓。又看银河渡。江山何事苦留人，住。住。住。破屋颓垣，古槐荒草，满庭秋雨。泥滑长安路。马首无停处。一鞭落日又西风，去。去。去。茅店孤灯，故乡回首，梦中云树。","dynasty":"明代","title":"怨东风其一客思"}
{"author":"尤侗","content":"秋暑蝇成阵。西日长如闰。无聊所事不宜人，闷。闷。闷。薄酒初醒，孤灯半灭，残书独枕。愁缕萦方寸。华发添双鬓。无端读史更悲歌，恨。恨。恨。剑废荆轲，骓忘项羽，弓藏韩信。","dynasty":"明代","title":"怨东风其二旅闷"}
{"author":"尤侗","content":"江城萧索愁如此。门无客、床无史。歌舞无人能作伎。无花无酒，无山无水，大抵皆无耳。旅人却喜闲无事。只有梦来长伴尔。梦醒空题诗一纸。不如归去，纵然寂寞，万事看家里。","dynasty":"明代","title":"青玉案无聊"}
{"author":"尤侗","content":"郎上长安，怎好说些烦恼。但叮咛、马蹄芳草。自来月下，把泪痕偷告。梦儿中、教郎知道。一纸家书，不觉低鬟微笑。报平安、归期尚杳。金钗翠凤，送香车须早。怕春去、燕残莺老。","dynasty":"明代","title":"风中柳其一和孙夫人韵"}
{"author":"尤侗","content":"枫落吴江，一望烟波凝绿。问东轩、谁家茅屋。南窗丛菊。北窗修竹。倚胡床、酒香茶热。渔夫相逢，应许菰芦借宿。扣舷歌、离骚一曲。烽烟满目。荆榛满足。任澜翻、长安棋局。","dynasty":"明代","title":"风中柳其二题沈耕道"}
{"author":"尤侗","content":"江城佳节也清明。喜新晴。午风轻。寡柳孤桃妆点可怜生。罗袜绣鞋人不见，空辜负，满堤青。客游随分踏莎行。冷旗亭。隔花屏。无限家山绿水画船横。宝马云麾香过处，看玉手，拨银筝。","dynasty":"明代","title":"江城子清明旅思"}
{"author":"尤侗","content":"紫陌金车。绿浦兰槎。共追寻、大地芳华。三分春色，分与谁家。有一分山，一分水，一分花。雨打檐牙。月落窗纱。恨韶光、转盼天涯。小庭寂寞，底事争哗。是一声莺，一声燕，一声鸦。","dynasty":"明代","title":"行香子其一春暮"}
{"author":"尤侗","content":"一个敦丘。一个泥沟。小经营、水尾山头。烟霞旧管，草木新收。有杏花春，荷花夏，菊花秋。万里封侯。四海登楼。问何如、樵斧渔钩。主人高卧，有客来游。是酒刘伶，诗李白，梦庄周。","dynasty":"明代","title":"行香子其二小园漫兴"}
{"author":"尤侗","content":"呀呀掠尽碧天寒。墨影满青山。太和门外常相见，乌衣队争点朝班。应笑西风哀雁，衔芦辛苦榆关。槎枒枯树倦飞还。一幅画图间。谁怜羁旅金闺客，乌啼夜、归思阑珊。借问几时头白，早看改了朱颜。","dynasty":"明代","title":"风入松寒鸦"}
{"author":"尤侗","content":"玉炉残，银烛暗，画楫维南浦。黯淡东风，早洒泪痕雨。恼他顺水船儿，几株杨柳，甚力把、征帆拴住。空相觑。欲将心事叮咛，题多总难数。独夜思量，记起枕边语。算来万种春愁，妾担不起，分一半、与郎随去。","dynasty":"明代","title":"祝英台近忆别用稼轩晚春韵"}
{"author":"尤侗","content":"落花帘外。点点残红退。云穗乱，风筝碎。愁拈翡翠管，恨拆鸳鸯带。薄幸煞，燕儿难捉鹦哥对。梦想瑶台会，绣被同舟盖。锦字杳，遗香在。星移银汉断，雨散巫峰改。魂去也，化成精卫填青海。","dynasty":"明代","title":"千秋岁其一感旧用少游韵"}
{"author":"尤侗","content":"文通能赋。梦笔如风雨。采杜若，潇湘浦。驱车越峤远，岸帻吴山暮。衙放了，锦帆花月迎明府。佳节逢端午。胜事传三楚。系彩线，穿菰黍。寿杯菖叶酒，乐语离骚句。讴歌者，芙蓉江上喧龙鼓。","dynasty":"明代","title":"千秋岁其二午日祝江明府"}
{"author":"尤侗","content":"深衣革履。道貌如秋水。挥玉麈，依香儿。心空四句偈，目击三爻理。蒲团上，卧游五岳华胥睡。今日长筵会。戏彩高堂喜。萼绿舞，飞琼吹。洪崖酌鹤顶，黄石羞麟髓。谨谢客，先生笑饮茶而已。","dynasty":"明代","title":"千秋岁其三寿何湘来"}
{"author":"尤侗","content":"花飞飞，絮飞飞。绿上眉山红上衣，妆楼日又西。蝶飞飞，燕飞飞。飞向雕檐等伴栖，吹箫人不归。","dynasty":"明代","title":"长相思其二春闺"}
{"author":"尤侗","content":"何处贪杯酒。愁杀闺中妇。尚喜晚还家。刚留一盏茶。扶得和衣睡。冷却鸳鸯被。不敢骂檀郎。喃喃咒杜康。","dynasty":"明代","title":"醉公子本意"}
{"author":"尤侗","content":"兰汤沐。湘裙束。懒把秋千蹴。侬自理秦筝，郎自歌吴曲。花冠一笑偏，翠袖三薰足。芙蓉帐底眠，春梦同郎续。","dynasty":"明代","title":"醉花间春闺"}
{"author":"尤侗","content":"月白风清。今夜谁家住去。过长亭，接短渡。傍孤城。知君马上听鸡鸣。妾也朝朝早起。剔残灯，空庭里。拜三星。","dynasty":"明代","title":"酒泉子离情"}
{"author":"尤侗","content":"昨夜风鞭雨打。金屋晓来飘瓦。尺土葬鹅衣。哭江妃。正是天寒日暮。空谷佳人何处。云鬓惜馀香。试啼妆。","dynasty":"明代","title":"昭君怨其一吊腊梅"}
{"author":"尤侗","content":"不见落花飞絮，满目土风沙雨。飘泊可怜人，奈何春。地下杳无消息，盼断画衣香舄。百日掩青帘，梦江南。","dynasty":"明代","title":"昭君怨其二春尽"}
{"author":"尤侗","content":"掩绣阁，镜台封。鬓云松。聊聊私语小窗中。骂春风。整日恹恹沉睡，侍儿问怎朦胧。却是背人偷揾泪，枕痕红。","dynasty":"明代","title":"春光好春闺"}
{"author":"尤侗","content":"青楼年少，走马章台驰道。倚逍遥。急雨桃花滚，轻风燕子骄。春芽拥翠髻，香汗发红潮。辔儿跑不住，抱鞍桥。","dynasty":"明代","title":"女冠子美人走马"}
{"author":"尤侗","content":"梦破帘开，隔墙谡谡风声乱。徘徊池畔。绿影浮波面。闭鸟藏花，收拾春光暗。遮不遍。新愁一段。缭绕天涯散。","dynasty":"明代","title":"点绛唇其一绿荫"}
{"author":"尤侗","content":"新绿排衙。问伊何事轻妆卸。夭斜顽耍。惹得黄鹂骂。无主东风，来去随他罢。怜今夜。落红偷嫁。同宿雕栏下。","dynasty":"明代","title":"点绛唇其二杨花"}
{"author":"尤侗","content":"人间天上。富贵真无量。三鼎甲，同驴唱。五花封邑诰，九节延年杖。称万寿，鸾台凤阁新官样。满屋黄金榜。满座青绫障。藻绶舞，翚衣飏。儿觞浮玉酒，妇馈连珠酱。福备矣，蓬莱王母犹谦让。","dynasty":"明代","title":"千秋岁其四寿徐太夫人"}
{"author":"尤侗","content":"江村踏踏半平沙。木槿缚篱笆。谁引刘郎来洞口，隔墙见、人面桃花。数曲栏杆，几条书画，也算小山家。主人白发话烟霞。虚阁倚风斜。池边指点平安竹，谷雨近、芍药抽芽。新出笋尖，旧藏桂子，撮合点新茶。","dynasty":"明代","title":"一丛花游朱氏园亭"}
{"author":"尤侗","content":"出神京，临绝塞，是卢龙。想榆关、血战英雄。南山射虎，将军霹雳吼雕弓。大旗落日，鸣笳起、万马秋风。问当年，人安在，流水咽，古城空。看雨抛、金锁苔红。健儿白发，闲驱黄雀野田中。参军岸帻，戍楼上、独数飞鸿。","dynasty":"明代","title":"金人捧露盘卢龙怀古"}
{"author":"尤侗","content":"抛官去，乞得小山居。偃仰此生馀。何用食为十斛麦，未之学也五车书。时还读，亦已种，则何如。待讨个、渔童名便了。再配个、樵青名大好。赛赤脚，胜长须。奴更养奴千树橘，婢还钓婢百头鱼。挈山妻，同稚子，且相于。","dynasty":"明代","title":"最高楼漫兴"}
{"author":"尤侗","content":"登楼极目，又见斜阳下。远近两三峰，一点点、翠眉如画。莺簧蝉鼓，杨柳舞轻风，人闲暇。天潇洒。惆怅如何夜。白衣苍狗，阅尽云真假。今古总悠悠，叹举世、尘埃野马。青天难问，搔首且归来，沉醉也。高眠罢。月上葡萄架。","dynasty":"明代","title":"蓦山溪夏兴"}
{"author":"尤侗","content":"春色佳哉。报吴宫花柳，羯鼓方催。羽林千骑去，华屋万家回。罗帐地，锦衣街。灯火上楼台。看满城、星桥高揭，火树丛开。月明车马如雷。有舞旋鲍老，歌打洪崖。香尘移画舄，玉烛袅金钗。帘幌下，影徘徊。听笑语诙谐。百忙里、阄成灯谜，掷与郎猜。","dynasty":"明代","title":"意难忘元宵"}
{"author":"尤侗","content":"愁人影共。残灯语、夜寒何处寻梦。淡月微笼，酸风乍咽，严更徐动。孤衾自拥。听声声、如迎似送。想依稀、长歌短泣，数阕谯楼弄。多少朱门客，锦瑟弹蛟，玉箫吹凤。凄凉伴我，吉丁当、打入心孔。断续随风，又接着、晓钟鸣空。问鸡人、铜壶漏水几点冻。","dynasty":"明代","title":"凄凉犯寒更"}
{"author":"尤侗","content":"好个夷吾，渡江后、久窥神器。谁更念、神州未复，江河顿异。堪笑一生苏武节，曾无半点新亭泪。问乱臣、贼子出臣家，谁之罪。王与马，久分据。敦与导，还同计。算败终为相，成当为帝。漫惜伯仁由我死，太真拔舌斯何意。叹谁将、赵盾弑君看，书其事。","dynasty":"明代","title":"满江红其一偶览稗史载王文成梦郭景纯极言王导之奸反导阴主之也因为赋此"}
{"author":"尤侗","content":"我醉欲眠，且收了、眼光青白。分付与、死便埋我，陶家之侧。天下山川吞八九，腹中人物容千百。任诸君、拍手笑狂生，乾坤窄。破面鬼，焦头客。乌帽吏，黄巾贼。问何人请剑，何人投笔。我梦化为蝴蝶舞，醒来敲碎珊瑚缺。叹一腔、热血洒何时，青衫湿。","dynasty":"明代","title":"满江红其二感遇"}
{"author":"尤侗","content":"铸错难成，空赢得、头颅如许。君不见、此中有鬼，英雄无主。世事梦回关塞月，文章泪尽潇湘雨。叹茫茫、宇宙此身多，无归处。山岩里，聊容与。竹林下，方延伫。但看他白眼，科头箕踞。背后好遮王导扇，手中只少渔阳鼓。携一杯、自祝画图前，魂相语。","dynasty":"明代","title":"满江红其三生日自题小影"}
{"author":"尤侗","content":"岁寒寻老友。只萧寺乔松，交情耐久。吾衰甚矣惫。故人喜相见，支离群叟。春风桃柳。满长安、红争绿斗。让髯公、沐雨梳霜，到底青青依旧。安否。九逵哄处，五市开时，货财辐凑。衣冠奔走。洒斯辱，浇杯酒。劝怒涛休吼，晨钟暮鼓，且共佛灯厮守。更呼来、鹤唳长空，一天星斗。","dynasty":"明代","title":"瑞鹤仙慈仁寺松"}
{"author":"尤侗","content":"西园公子妙谈棋，南国娇娆工扫眉。云雨凄凉《神女赋》，江山寥落党人碑。妆楼镫火低鬟影，禅榻茶烟飏鬓丝。画里浮家风景好，吴宫花发早春时。","dynasty":"明代","title":"冒辟疆移家诗"}
{"author":"尤侗","content":"宋玉高唐赋。更相逢、洛川绣枕，袁家新妇。碧杜红兰香不已，间以明珠翠羽。正解佩、吴宫春暮。蝶粉蜂黄都褪了，看雕梁、燕燕交交乳。衣带缓，低眉妩。梦中神女亲携付。宁馨儿、天上石麟，人间绣虎。才听啼声知大物，豪气略如其父。请脱帽、为公狂舞。玉果金钱汤饼会，愧无功、厚赉吾能与。只愁写，弄璋句。","dynasty":"明代","title":"贺新郎其二贺荔裳纳姬举子"}
{"author":"尤侗","content":"重九。酌酒。茱萸遍插，频开笑口。小楼帘捲也登高。相邀。同餐小鹿糕。自怜人比黄花瘦。垂罗袖。瑞脑薰金兽。背罘罳。步庭墀。秋思。题诗梧叶儿。","dynasty":"明代","title":"河传其九九"}
{"author":"尤侗","content":"秋雨急如筝，弹破江南梦。野外西风叶叶吹，撼起栖鸦动。夜永惜灯残，衾薄知寒重。飞尽征鸿莫寄书，曲冷文君弄。","dynasty":"明代","title":"卜算子其一夜忆"}
{"author":"尤侗","content":"蒲叶端阳寓。又看银河渡。江山何事苦留人，住。住。住。破屋颓垣，古槐荒草，满庭秋雨。泥滑长安路。马首无停处。一鞭落日又西风，去。去。去。茅店孤灯，故乡回首，梦中云树。","dynasty":"明代","title":"怨东风其一客思"}
{"author":"尤侗","content":"红雨晓阑珊。寂寞梨花泪未干。飞絮满庭人倦起，偷怜。尽日鹦哥话夜寒。巫峡梦云单。懊恼春光一半残。索性闭门推却去，孤眠。独让东风自倚栏。","dynasty":"明代","title":"南乡子其一春愁"}
{"author":"尤侗","content":"是何年少，向长城饮马、沙场结客。台上呼鹰垆下醉，尚弄数行题墨。投笔归来，东山射虎，大羽犹能没。画图留取，黄云万里秋色。我亦蛮府参军，短衣长剑，喜逐将军猎。回首卢龙成旧梦，变作阳关三叠。仰屋看书，叩门乞食，恨少朱家侠。相逢痛饮，头颅如许堪惜。","dynasty":"明代","title":"念奴娇其九题席次文出猎图和梅村韵"}
{"author":"尤侗","content":"有美人兮，携手同行，其乐只且。喜化为蝴蝶，中宵起舞，唤他啼鸟，野店提壶。一唱高山，再歌流水，听者钟期鼓者俞。长太息，曲高而和寡，其信然欤。顾君与我何如。彼天下纷纷安足拘。叹故人千里，远遗端绮，主人仓卒，遽赠文无。蕙带荷衣，倏来忽逝，乌有先生对子虚。开户视，不见其处矣，搔首踟蹰。","dynasty":"明代","title":"沁园春其六梦"}
{"author":"尤侗","content":"秋暑蝇成阵。西日长如闰。无聊所事不宜人，闷。闷。闷。薄酒初醒，孤灯半灭，残书独枕。愁缕萦方寸。华发添双鬓。无端读史更悲歌，恨。恨。恨。剑废荆轲，骓忘项羽，弓藏韩信。","dynasty":"明代","title":"怨东风其二旅闷"}
{"author":"尤侗","content":"回车哭罢，忽仰天大笑、冠缨索绝。大抵长安局似弈，正打辘轳双劫。东阁除书，西台弹事，早暮分凉热。一言以蔽，无财不可为悦。君看游客纷纷，吹竽鼓瑟，槐柳森齐列。何异乞儿争向火，转眼灰飞烟灭。或问先生，何为至此，仆亦无言答。掉头归去，闭门独卧寒雪。","dynasty":"明代","title":"念奴娇其八归兴"}
{"author":"尤侗","content":"华屋委荒丘。萧瑟西风十二楼。留下空梁巢燕，啾啾。梦忆珠帘碧玉钩。歌舞彩云流。野草斜阳伴客愁。惟有青山依旧在，悠悠。看尽红颜又白头。","dynasty":"明代","title":"南乡子其五吊邹氏废园"}
{"author":"尤侗","content":"不着衣衫不扫妆。天边赵盾逼人忙。安得芳姿乞作婢。唤至。手将团扇扇王郎。却羡摩诃池上路。行去。花梢口吸露珠凉。携手归来竹簟睡。枕臂。玉鱼吐出口脂香。","dynasty":"明代","title":"定风波纳凉"}
{"author":"尤侗","content":"今日华筵，珠帘深处，唤出苗哥。看头角硗硗，宛然玉粒，双眸炯炯，秀似琼禾。花帽荷衣，深躬浅喏，年少偏生礼数多。问其岁，是卯君诞降，月窟婆娑。岂惟字识之无。便好应朝廷童子科。算唐室校书，八龄刘晏，秦家相国，十二甘罗。第五之名，何如第九，笑问先生喜若何。先生笑，谓诸君醉矣，为我高歌。","dynasty":"明代","title":"沁园春其十四司农招饮携五苗出揖客复次前调奉赠"}
{"author":"尤侗","content":"家在芙蓉江畔住。两桨沙棠桃叶渡。天风吹我北溟来，芒羊一望无穷处。漫将秋水注。此时好读玄虚赋。倚危楼，不闻呼啸，满耳惊雷雨。却怪冯夷缘底怒。白马乘潮鸣急鼓。鲛人又喜起楼台，璇宫出市珊瑚树。风鬟雾髻女。戏弹宝瑟来迎汝。趁渔舟，一声欸乃，送我蓬壶去。","dynasty":"明代","title":"归朝欢澄海楼"}
{"author":"尤侗","content":"漫寻尔雅。见介士横行，郭索盈野。最爱绀甲青匡，金膏雪炙。吴江公子肠应断，甚西风、酒旗潇洒。相逢何处，沙汀渔火，村庄茅舍。记卓女、长卿初嫁。为彭越低眉，停箸不下。我亦蝤蛑，暗想妆台愁把。香橙手劈吴盐细，欲持螯、谁传杯斝。霜华满地，黄花已老，玉人去也。","dynasty":"明代","title":"桂枝香其二咏蟹"}
{"author":"尤侗","content":"春命短，寒食雨来芳草满。梨花梦去东风懒。惜春人倚雕栏畔。腰肢剪。流莺又把闲愁管。","dynasty":"明代","title":"归自谣春思"}
{"author":"尤侗","content":"曲江芳草年年碧，郎君骑马胭脂色。白首苦低垂，花间扶杖归。逢场曾作戏，乔扮参军势。浓笑写官衔，排行无二三。","dynasty":"明代","title":"菩萨蛮丁巳九月病中有感八首其十七"}
{"author":"尤侗","content":"忧来畏白日，颇喜夜气深。空梁漏明月，桐风翻秋衾。静然无所思，思起弹玉琴。不弹琴中曲，独弹琴中心。鸣蛩皆有意，能写空山音。仰观天宇旷，星斗光萧森。苍烟所聚处，下有阆风岑。我欲往从之，精神远追寻。相忘澹如此，谁知世古今。但恐梦中去，愁境横来侵。","dynasty":"明代","title":"独夜"}
{"author":"尤侗","content":"整日数归期，数了回头数。不信朝朝暮暮思，历本看掀破。特地倚门妆，依旧空床卧。多分宵来梦不应，今夜拼重做。","dynasty":"明代","title":"卜算子其二闺思"}
{"author":"尤侗","content":"沙星畔扶风马。看绿鬓、白眉相亚。月里嫁吴刚，桂殿鸳鸯瓦。娇儿玉雪妆台下。自句读、焉哉乎也。生日在豳风，君子歌需雅。","dynasty":"明代","title":"海棠春其五为吴茵次韵寿马少君"}
{"author":"尤侗","content":"九灵山人泛东海，《麦秀》《黍离》歌慷慨。席帽山人隐吴门，残山剩水声常吞。二子不仕亦不死，惟有子中所为极难耳。江西复，广东破，变姓名，北山卧。弃妻子，浮江湘，足已折，身难藏。使者来，引鸠觞，辞亲友，歌《七章》。歌《七章》，悲元亡。呜呼，元亡乃有文天祥！","dynasty":"明代","title":"歌七章"}
{"author":"尤侗","content":"昨夜风鞭雨打。金屋晓来飘瓦。尺土葬鹅衣。哭江妃。正是天寒日暮。空谷佳人何处。云鬓惜馀香。试啼妆。","dynasty":"明代","title":"昭君怨其一吊腊梅"}
{"author":"尤侗","content":"坐月青莲，浣花工部。闺房之秀兼佳趣。燃脂写出丽人行，风鬟雨髻姗姗步。碧杜红兰，明珠翠羽。药房移傍湘君住。可怜荡子不归家，长吟荡妇秋思赋。","dynasty":"明代","title":"踏莎行其二题周宝蹬坐月浣花图"}
{"author":"尤侗","content":"著书自苦徒为尔，千秋万岁谁传此。前后两茫茫，三生人断肠。黄金空铸错，彩线难缝络。何处度余年，除非离恨天。","dynasty":"明代","title":"菩萨蛮其二十四"}
{"author":"尤侗","content":"春来矣。春风细剪春林绮。春林绮。梦随春住，情随春使。春妆含笑春衫泪。春光活泼春心死。春心死。一番春恨，一番春喜。","dynasty":"明代","title":"忆秦娥感春"}
{"author":"尤侗","content":"云气盘山，雨痕黏草，海天遥识龙睡。细剪香涎，平分瑞脑，泛水渗沙同腻。烟鬟雾髻，仿佛见、织绡娘子。檀口唾花几点，丝丝篆成心字。犹忆琐窗半闭。袅金凫、共消残醉。惆怅遗芳梦杳，蘅芜谁寄。聚窟返魂何处。空留下、馀薰旧鸳被。赢取鲛人，玉盘珠泪。","dynasty":"明代","title":"天香咏龙涎香"}
{"author":"尤侗","content":"榾柮暖炉烟。笑劝屠苏称合欢。自爇沉檀供绣佛，低言。愿妾红颜胜旧年。隔夜整钗钿。守着梅花不去眠。更有一椿郎谶取，团圆。预乞明朝拜节钱。","dynasty":"明代","title":"南乡子其三闺中除夕"}
{"author":"尤侗","content":"画帘捲断珊瑚索，绣床小梦随风落。残月杏花堤，晓莺恰恰啼。美人和笑立，露叶牵衣湿。待得侍儿来，妆奁一半开。","dynasty":"明代","title":"菩萨蛮无题八首其四"}
{"author":"尤侗","content":"鹧鸪声里夕阳西，陌上征人首尽低。遍地关山行不得，为谁辛苦尽情啼？","dynasty":"清代","tags":"古诗三百首，写鸟，思乡，感叹","title":"闻鹧鸪"}
{"author":"尤侗","content":"才子仙人，坐春水、泖湖新涨。从此去、黄河千里，布帆无恙。玉殿传胪原日下，金门待诏还天上。料至尊、早办大官厨，为卿饷。斜日下，雕旗漾。芳草路，骊歌唱。送关山牙棨，一樽清酿。使客自骑沙苑马，野人独倚柴门杖。倘诸公、闻讯仆何如，穷愁状。","dynasty":"明代","title":"满江红其十一即席送绎堂宪副北上并寓都中同好"}
{"author":"尤侗","content":"世间奇事，看木公金母、合成百岁。夫妇平分大衍数，阳进因而阴退。进若有余，退非不足，损益刚相配。乃生男子，美哉则百之端。以是名曰百龄。在百家姓上，百官图内。好似百花兰桂发，百鸟鸾凤出类。书读百篇，财盈百宝，百禄天生备。贺君百喜，百壶索取同醉。","dynasty":"明代","title":"念奴娇其十一羡门五十一岁夫人四十九岁十月得子名曰百龄是可贺也调百字令"}
{"author":"尤侗","content":"抛官去，乞得小山居。偃仰此生馀。何用食为十斛麦，未之学也五车书。时还读，亦已种，则何如。待讨个、渔童名便了。再配个、樵青名大好。赛赤脚，胜长须。奴更养奴千树橘，婢还钓婢百头鱼。挈山妻，同稚子，且相于。","dynasty":"明代","title":"最高楼漫兴"}
{"author":"尤侗","content":"去年杀韩信，今年醢彭越；徐常幸前死，诸公宁望活？丞相戮，将军诛，觖望恣肆固有迹，坐以谋反疑有无，罪止及身或收孥。杀胡党，杀蓝党，万十万人保无枉？文武军民打一网。一斗粟，一座城，一条龙，一连鹰，革左塌何纷纷，得非此辈之冤魂！","dynasty":"清代","title":"胡蓝狱"}
{"author":"尤侗","content":"此君一个，与我周旋林下坐。新出三竿，官样青袍玉笋班。萧萧风动，惊破西堂春草梦。旧箨还裁，好放些儿月影来。","dynasty":"明代","title":"减字木兰花其三新竹"}
{"author":"尤侗","content":"朝捲帘，暮捲帘。帘捲西风风捲烟。烟寒风雨寒。倚栏杆，泪栏杆。听尽哀鸿听怨蝉。愁魂飞暮天。","dynasty":"明代","title":"长相思其一捲帘"}
{"author":"尤侗","content":"丝竹东山自有，烟花南部偏多。红儿起舞雪儿歌。人生行乐耳，但日饮亡何。喑呜叱咤，文章者也之乎。不如老子兴婆娑。珠帘披毳衲，玉笛卧渔蓑。","dynasty":"明代","title":"临江仙其七寿查"}
{"author":"尤侗","content":"花台日暮莺辞去，暖风吹散胭脂雨。春困晚梳头，珠帘不上钩。乱红随地扫，又见宜男草。半醉倚残妆，花间待阮郎。","dynasty":"明代","title":"菩萨蛮其七"}
{"author":"尤侗","content":"最是高难问，青天隔九重。亭皋一搔首，风雨满千峰。野色生新黍，秋声入暮钟。十年摇落意，泽畔老芙蓉。","dynasty":"明代","title":"重阳登高"}
{"author":"尤侗","content":"甲帐琼台，彩鸾初嫁年华妙。红窗窈窕日无愁，但见嫣然笑。笑尽珠围翠绕。谁解受、笔封墨诰。画帘乍捲，香篆微闻，湘纨淡扫。金石摩挲，青编粉印看新稿。酒阑灯灺忆当年，梦破巫山晓。应是胡麻饭饱。映桃花、风姿不老。拼试轻鞭，几时搔背，麻姑乌爪。","dynasty":"明代","title":"烛影摇红其一寿吴冰仙夫人"}
{"author":"尤侗","content":"空谷佳人，淡红衫子天然艳。风清露浅。脉脉凝啼眼。恰似伤秋，倚徙湖山遍。怜谁伴。重帘不捲。有个人肠断。","dynasty":"明代","title":"点绛唇其三秋海棠"}
{"author":"尤侗","content":"漏天何日了，高卧尺篷孤。但听水呜咽，不知山有无。春心黏柳絮，客梦冷菰蒲。却羡溪边叟，纶竿入画图。","dynasty":"明代","title":"舟中连雨"}
{"author":"尤侗","content":"乍晴乍雨，乍寒乍暖，做作几般天气。个人犹自不禁持，何计教、花魂回避。正青芳草，未衰杨柳，只短夭桃年纪。落红万点总无情，赚多少、香闺清泪。","dynasty":"明代","title":"鹊桥仙其三落花"}
{"author":"尤侗","content":"齐女一朝怨死，王孙再世嬉游。三声哀叫断肠秋。却恨当年无口。跳掷不忧螳臂，沸羹早兆羊头。从来蝉冕拜通候。问是沐猴冠否。","dynasty":"明代","title":"西江月其八蝉猴"}
{"author":"尤侗","content":"鹧鸪声里夕阳西，陌上征人首尽低。遍地关山行不得，为谁辛苦尽情啼？","dynasty":"清代","tags":"古诗三百首，写鸟，思乡，感叹","title":"闻鹧鸪"}
{"author":"尤侗","content":"妾比芙蓉解语，郎如碧藕多思。个人憔悴倒悬时。知道无心怜子。空洞此中无物，崛起犹昔孤支。乱头粗服貌如斯。未必六郎相似。","dynasty":"明代","title":"西江月其十二莲蓬人"}
{"author":"尤侗","content":"闻说枯鱼欲泣，何为化鹤来归。霓裳玉佩自清辉。入肆终惭形秽。北海已成速柘，南山几见高飞。鲲鹏变化是耶非。小作逍遥游戏。","dynasty":"明代","title":"西江月其七鲞鹤"}
{"author":"尤侗","content":"花神戏法，向园林剪彩，点缀残腊。磐口玲珑，荷盖团圞，仿佛香生金鸭。前身本是江妃种，催妆早、先来一霎。恰阿娇、初染鹅黄，纤指栏边偷捻。耐尽霜偎雪压，爱自然幽雅，不近蜂蝶。我梦罗浮，错认佳人，赚得翠禽嘈杂。当年倚袖天寒日，插蝉鬓、夜藏犀合。到而今、携向纱窗，空有泪花凝蜡。","dynasty":"明代","title":"疏影黄梅花"}
{"author":"尤侗","content":"玉骨冰肌，天然无汗。纨素风来，鬘华香散。小池边。棹船歌采莲。昼长独抱青奴卧。桐阴破，枕畔金钗堕。起看明月上纱窗。萧郎。桃笙今夜凉。","dynasty":"明代","title":"河传其六六"}
{"author":"尤侗","content":"一般明月夜。最春园花里，秋山林下。玉阶如水，枕簟也消夏。三冬都告罢。殿额广寒高挂。顾影无人，只天边青女，相伴素娥寡。我独徘徊旅舍。梦想游仙，飘渺阆风野。冰丸一颗，品色冷相射。御风疑羽化。何须歌舞台榭。但买春醪，呼酒徒痛饮，编作客窗话。","dynasty":"明代","title":"梦芙蓉寒月"}
{"author":"尤侗","content":"我醉欲眠，且收了、眼光青白。分付与、死便埋我，陶家之侧。天下山川吞八九，腹中人物容千百。任诸君、拍手笑狂生，乾坤窄。破面鬼，焦头客。乌帽吏，黄巾贼。问何人请剑，何人投笔。我梦化为蝴蝶舞，醒来敲碎珊瑚缺。叹一腔、热血洒何时，青衫湿。","dynasty":"明代","title":"满江红其二感遇"}
{"author":"尤侗","content":"万里归来，管宁无恙，吾谷闲行。但觅取虎头，传神阿堵，携将麟角，绕膝如馨。君善秦声，妇能鼓瑟，画里家山聊遣情。相尔汝，惟日沽一斗，笑看三星。十年辽海飘零。曾短布驱车铁岭城。记汉殿凌云，马卿献赋，梁园雨雪，枚叟谈经。阊阖天高，巫阳梦远，仆亦悲歌泪满缨。空凝望叹王孙桂树，芳草青青。","dynasty":"明代","title":"沁园春其十五题孙赤厓携孙小像"}
{"author":"尤侗","content":"五綵双缠午未郎。伯楷王郎。仲楷王郎。七香并驾杜韦娘。大妇珠娘。小妇琼娘。一夜春风两面妆。雪点梅妆。月照梨妆。鼓琴鼓瑟喜连床。坦腹东床。交臂西床。","dynasty":"明代","title":"一剪梅其三王氏孪生子同夜成婚用前韵"}
{"author":"尤侗","content":"兴至超然到上头，凭虚萧瑟见高秋。诸天冥冥人非想，大地茫茫我亦愁。俯听苍蝇喧万瓦，遥看白马走中流。海神未许探幽窟，倏忽风烟起蜃楼。","dynasty":"明代","title":"登天宇浮屠绝顶望海"}
{"author":"尤侗","content":"岁暮。腊鼓。悬螺画虎。爆竹争喧，藏钩戏赌。女伴馈节如何。口脂翠管多。黄金泻水成双凤。梅妃弄。拟献椒花颂。向围炉劝酒，妾意与郎同。火儿红。","dynasty":"明代","title":"河传其十二十二"}
{"author":"尤侗","content":"一阶芳草茸茸绿，乱飞蛱蝶无人扑。欲摘小蔷薇，嫌他棘刺衣。昼长停绣谱，私共双鬟语。心怯越梅酸，只将纤手抟。","dynasty":"明代","title":"菩萨蛮夏闺二首其十三"}
{"author":"尤侗","content":"漏天何日了，高卧尺篷孤。但听水呜咽，不知山有无。春心黏柳絮，客梦冷菰蒲。却羡溪边叟，纶竿入画图。","dynasty":"明代","title":"舟中连雨"}
{"author":"尤侗","content":"侍女休催绣，才郎莫画眉。春来常倩梦追随。只为罗衣、不耐晓风吹。垂手嫌红袖，凭肩恋锦帷。生憎花影学人窥。央得鹦哥、传语却忘谁。","dynasty":"明代","title":"南柯子其一懒懒和卿谋韵"}
{"author":"尤侗","content":"春午红雨。湔裙曲水，采兰江渚。万花舆。百子襦。伴侣。踏青芳草舞。拾来斗合鸳鸯谱。瑶环赌。赢取同心缕。晚还家。倚碧纱。周遮。金铃偷护花。","dynasty":"明代","title":"河传其三三"}
{"author":"尤侗","content":"何处贪杯酒。愁杀闺中妇。尚喜晚还家。刚留一盏茶。扶得和衣睡。冷却鸳鸯被。不敢骂檀郎。喃喃咒杜康。","dynasty":"明代","title":"醉公子本意"}
{"author":"尤侗","content":"韩愈高文传李汉，扬雄奇字付侯芭。谁知江夏先生集，又出清河公子家。三径松风常放鹤，一帘谷雨自煎茶。此中图画堪招隐，莫问门前白鼻騧。","dynasty":"明代","title":"题张德符方瓢册"}
{"author":"尤侗","content":"蒲叶端阳寓。又看银河渡。江山何事苦留人，住。住。住。破屋颓垣，古槐荒草，满庭秋雨。泥滑长安路。马首无停处。一鞭落日又西风，去。去。去。茅店孤灯，故乡回首，梦中云树。","dynasty":"明代","title":"怨东风其一客思"}
{"author":"尤侗","content":"春梦偶然失晓，催起数声娇鸟。软立倚郎肩，宿黛无心重扫。罢了，罢了，粗服乱头都好。","dynasty":"明代","title":"如梦令其四春梦"}
{"author":"尤侗","content":"彤管不随春梦度。留与人间，啼哭相思句。一本青编红泪注。离魂缩入香奁住。仿佛真真纸上语。为雨为云，飘渺无凭据。行到吴江枫落处。自携一叶归家去。","dynasty":"明代","title":"蝶恋花其三吊返生香"}
{"author":"尤侗","content":"兰汤沐。湘裙束。懒把秋千蹴。侬自理秦筝，郎自歌吴曲。花冠一笑偏，翠袖三薰足。芙蓉帐底眠，春梦同郎续。","dynasty":"明代","title":"醉花间春闺"}
{"author":"尤侗","content":"新年吉利。华胜妆钗，宜春贴字。檀郎把酒，屠苏索醉。道儿家得岁。闹蛾满路鳌山会。猜灯谜。输了鸳鸯翠。却拉邻家姊妹。紫姑相伴戏。","dynasty":"明代","title":"河传戏拟闺中十二月乐词其一正月"}
{"author":"尤侗","content":"玉懒香颓，支瘦腕、行行立立。颇藜枕、鹧鸪屏外，衬花茵席。行雨梦飞巫峡上，随风笑踏江南陌。恨高楼、故故恼人眠，吹长笛。揽衣起，斜阳侧。临宝镜，修山额。沾芙蓉粉汗，倩郎温拭。罗带小开锦翡翠，云鬟斜插金鸂鶒。倚香奁、一晌晚妆成，西窗黑。","dynasty":"明代","title":"满江红春闺"}
{"author":"尤侗","content":"春愁脉脉损铅华。独自妆成坐碧纱。荡子经年不到家。隔天涯。一夜相思杨白花。","dynasty":"明代","title":"忆王孙其二闺怨"}
{"author":"尤侗","content":"秋气悲哉秋景肃。引出秋声，夜到西南哭。聚族新忧无计逐。踌躇独去逃深屋。枫自飘红榆自绿。蟋蟀莎鸡，争唱凉风曲。雁阵惊寒音断续。披衣起写相思牍。","dynasty":"明代","title":"蝶恋花其一悲秋"}
{"author":"尤侗","content":"梵刹新凉起薜萝，征衣萧瑟问如何。四山古木弹声急，一夜西风蛩语多。芳草似啼垂玉露，美人有梦隔银河。闲将客思题梧叶，翘首天南无雁过。","dynasty":"明代","title":"客思"}
{"author":"尤侗","content":"侍女休催绣，才郎莫画眉。春来常倩梦追随。只为罗衣、不耐晓风吹。垂手嫌红袖，凭肩恋锦帷。生憎花影学人窥。央得鹦哥、传语却忘谁。","dynasty":"明代","title":"南柯子其一懒懒和卿谋韵"}
{"author":"尤侗","content":"作客三年矣。到中秋、天门街上，月明如水。为问古时月尚在，照过今人有几。几欢笑、几人泣涕。明月原无圆缺恨，只人间、离合悲如此。一霎变，风和雨。我今为月徘徊耳。念家山、乱云遮断，美人千里。待挹酒浆倾北斗，吞尽兔儿桂子。更莫管、明生魄死。但得嫦娥相顾盼，放白头、醉舞霓裳里。听水调，歌头起。","dynasty":"明代","title":"贺新郎其九中秋再和"}
{"author":"尤侗","content":"急丈田，长洲县。田几何，百馀万。奉部文，一年限。朝廷丈田除浮粮，浮粮若除须补亡。下跨河水上山冈，菜畦菱荡都抵当。插旗四角周中央，男奔女走群慞惶。上官督县令，县令责里正。里正不识弓尺寸，转雇狙狯代持筹，长短方圆一手定。一手定，一手更。私田缩，官田盈。移重挪轻无不有，田主瞠眼不敢争。县家覆丈岂能遍，但取溢额可考成。急丈田，限一年。官经票，吏索钱。官田未见增什一，民钱已闻费万千。君不见一县图书七百四十一，日造黄册堆积高于山。","dynasty":"明代","title":"民谣"}
{"author":"尤侗","content":"江南陌，袅袅东风弄色。垂杨畔、宝马香车，芳草王孙自相索。美人云鬓侧。梦破残红半碧。寻春去、莺送燕迎，十二栏干夜犹立。繁华等陈迹。但雨涩莓苔，风动葵麦。游丝漠漠和愁织。试目极千里，断烟寒食，邻鸡野哭如昨日。落花泪盈尺。追忆。恨何及。问老去东君，争似书客。天荒地远无人识。算往事只付，数声渔笛。今宵沉醉舞短剑，歌昔昔。","dynasty":"明代","title":"兰陵王伤春"}
{"author":"尤侗","content":"小菜放于牧野，太牢起自田家。樊迟老圃大开衙。演出伯牛司马。入瓮莫愁觳觫，着鞭却喜丫叉。儿童牵线笑喧哗。唱道夕阳来下。","dynasty":"明代","title":"西江月其六茄牛"}
{"author":"尤侗","content":"春愁脉脉损铅华。独自妆成坐碧纱。荡子经年不到家。隔天涯。一夜相思杨白花。","dynasty":"明代","title":"忆王孙其二闺怨"}
{"author":"尤侗","content":"掩绣阁，镜台封。鬓云松。聊聊私语小窗中。骂春风。整日恹恹沉睡，侍儿问怎朦胧。却是背人偷揾泪，枕痕红。","dynasty":"明代","title":"春光好春闺"}
{"author":"尤侗","content":"回首仲宣楼。浩浩江流。楚云湘雨几家收。画角西风声一片，烽火神州。准拟泛新愁。一叶扁舟。珠帘捲尽雁行秋。无赖梦魂飞不定，何处相留。","dynasty":"明代","title":"浪淘沙其二楼上愁和卿谋韵"}
{"author":"尤侗","content":"依旧青山绕建康。南朝佳丽地、草茫茫。景阳脂井冷银床。秦淮月，犹照故宫墙。吊古石头冈。大江流日夜、几兴亡。鸡笼鼠雀满祠堂。君莫问，策蹇下斜阳。","dynasty":"明代","title":"小重山其一金陵怀古"}
{"author":"尤侗","content":"春乎欲去，何以赠之双泪雨。回首东风，一缕飘魂赶落红。绿兮满树，花影半窗秋色暮。人倚栏杆，愁听空梁燕语寒。","dynasty":"明代","title":"减字木兰花其二春去"}
{"author":"尤侗","content":"吾生祈一梦，将进酒、结客少年场。愿贵比五官，芙蓉车盖，艳齐三妇，玳瑁钗梁，封侯事，建牙刑白马，挽箭射黄獐。鼓吹归来，角巾辞去，拍肩泰华，濯足沧浪。醒来都不是，看衣鹑马狗，两鬓秋霜。赢得一官孤竹，三径柴桑。只宋玉招魂，偶逢神女，相如草赋，曾视君王。且向樽前醉也，长短歌行。","dynasty":"明代","title":"风流子醉中作"}
{"author":"尤侗","content":"金母团成金粟，天妃散乱天花。王孙山里大排衙。不许兰称王者。分付吴刚休斫，偷香有个虾蟆。此身已坐广寒家。仰叫素娥飞下。","dynasty":"明代","title":"西江月其一桂花"}
{"author":"尤侗","content":"关山戎马惊鼙鼓，军书百道征徭苦。风急雁哀叫，荒田寸草无。千家闻野哭，鬼火逃亡屋。叹息返柴庐，当门立吏胥。","dynasty":"明代","title":"菩萨蛮其二十一"}
{"author":"尤侗","content":"红树满青山。涧水潺潺。烟霞无恙洞门关。前度刘郎今又至，绿鬓微斑。花下倚双鬟。一笑追欢。胡麻屑饭劝加餐。莫学淮南天上去，鸡犬云间。","dynasty":"明代","title":"浪淘沙其五题刘六皆桃源图"}
{"author":"尤侗","content":"郎上长安，怎好说些烦恼。但叮咛、马蹄芳草。自来月下，把泪痕偷告。梦儿中、教郎知道。一纸家书，不觉低鬟微笑。报平安、归期尚杳。金钗翠凤，送香车须早。怕春去、燕残莺老。","dynasty":"明代","title":"风中柳其一和孙夫人韵"}
{"author":"尤侗","content":"愁倚东风唱踏莎。画屏十二自腾那，殃及斑鸠天外去，唤哥哥。无限翠颦低远岫，几番红泪上横波。却与落花千万点，一般多。","dynasty":"明代","title":"摊破浣溪沙其一春闺"}
{"author":"尤侗","content":"江南陌，袅袅东风弄色。垂杨畔、宝马香车，芳草王孙自相索。美人云鬓侧。梦破残红半碧。寻春去、莺送燕迎，十二栏干夜犹立。繁华等陈迹。但雨涩莓苔，风动葵麦。游丝漠漠和愁织。试目极千里，断烟寒食，邻鸡野哭如昨日。落花泪盈尺。追忆。恨何及。问老去东君，争似书客。天荒地远无人识。算往事只付，数声渔笛。今宵沉醉舞短剑，歌昔昔。","dynasty":"明代","title":"兰陵王伤春"}
{"author":"尤侗","content":"先生休矣，叹元龙豪气、俯同群碎。借问史公牛马走，岂苦烂羊都尉。满座貂蝉，狗偷鼠窃，偶尔乘天醉。何如寻取，当年初服堪遂。君见入市者乎，朝来骈足，日暮成空肆。损益盈虚都似此，所以步兵思脍。紫绶耶叉，绯衣罗刹，群小皆名鬼。署门谢客，主人今日鼾睡。","dynasty":"明代","title":"念奴娇其四和羡门韵"}
{"author":"尤侗","content":"柔肠最怕伤心赋。听说埋香泪便堕。红颜惯是误青春，断送桃花一夜雨。飞琼携手瑶台路。应驾钿车游戏去。可堪抛向玉钩斜，梦散彩云无觅处。","dynasty":"明代","title":"玉楼春其一为黄大宗悼亡郭少君"}
{"author":"尤侗","content":"妾比芙蓉解语，郎如碧藕多思。个人憔悴倒悬时。知道无心怜子。空洞此中无物，崛起犹昔孤支。乱头粗服貌如斯。未必六郎相似。","dynasty":"明代","title":"西江月其十二莲蓬人"}
{"author":"尤侗","content":"空谷佳人，淡红衫子天然艳。风清露浅。脉脉凝啼眼。恰似伤秋，倚徙湖山遍。怜谁伴。重帘不捲。有个人肠断。","dynasty":"明代","title":"点绛唇其三秋海棠"}
{"author":"尤侗","content":"梦草凄凉，汉宫遗下搔头玉。淡妆素束。一顾倾红绿。清露晨流，仿佛香盈掬。娱幽独。广寒留宿。疑舞霓裳曲。","dynasty":"明代","title":"点绛唇其四玉簪花"}
{"author":"尤侗","content":"空房夜夜垂罗幕。雁柱抛弦索。又报海棠零落。香径欲行还却。红腮枕上羞托。知郎春梦绕天涯，不肯到、秋千院落。","dynasty":"明代","title":"伊川令和范夫人韵"}
{"author":"尤侗","content":"日影笼烟小阁明，侍儿初掠晓妆成。画楼何处又歌声。故掩珠帘惊燕燕，戏抛红豆打莺莺。晚来独傍落花行。","dynasty":"明代","title":"浣溪沙其一春闺"}
{"author":"尤侗","content":"小盏低斟不当差，粉腮红晕早堆霞。春风带雨颤桃花。强对檀郎妆挣挫，慢扶小玉露夭斜。和衣睡倒太娇些。","dynasty":"明代","title":"浣溪沙其二美人醉"}
{"author":"尤侗","content":"胜裤新裁蝉翼纱，锦靿自织凤头靴。春风不耐碧油车。金步摇飞金勒动，玉跳脱袅玉鞭斜。满堤青草衬红霞。","dynasty":"明代","title":"浣溪沙其三马上见"}
{"author":"尤侗","content":"闻道王娘旧姓西，采莲重出若耶溪。淡妆羞学捧心啼。春水锦帆娇白纻，秋风香径印红泥。昵郎子夜醉乌栖。","dynasty":"明代","title":"浣溪沙有客为王校书索赠漫题二阕其字浣若为调浣溪纱其名西也以西字为韵其四"}
{"author":"尤侗","content":"家住阊门西复西，凤凰桥上夜乌啼。绿杨巷曲画帘低。宛转腰身飞乳燕，聪明性格点灵犀。粉墙拂袖待留题。","dynasty":"明代","title":"浣溪沙其五"}
{"author":"尤侗","content":"陌上家家挂纸钱，东风客舍泪潸然。难携杯酒滴重泉。朱户几人同插柳，青山何事尚含烟。江南梦绕断肠天。","dynasty":"明代","title":"浣溪沙清明悼亡二首其六"}
{"author":"尤侗","content":"少女长安歌踏春，鸾靴翠袜已成尘。棠梨时候独沾巾。宫草几年堆燕冢，土花终夜照鱼灯。君王犹自望昭陵。","dynasty":"明代","title":"浣溪沙其七"}
{"author":"尤侗","content":"水晶帘下看梳头。宛转小眉修。自然宫样，远山欲笑，新月如钩。绛仙何用供螺黛，淡扫恰风流。张郎多事，横添一笔，带出闲愁。","dynasty":"明代","title":"眼儿媚画眉"}
{"author":"尤侗","content":"拂水佳人堕马妆。春来响屧满横塘。绣襦甲帐无消息，暮雨潇潇空断肠。笔翡翠，砚鸳鸯。吴绫三尺写红窗。青山碧水无人处，乱点桃花赚阮郎。","dynasty":"明代","title":"鹧鸪天其二题吴冰仙画"}
{"author":"尤侗","content":"思陵在位十七载，四海分崩成瓦解。去年失楚今失秦，大梁水决武昌焚。虎豹九关谁与守，三军倒戈百姓走。君王仗剑死煤山，母后宫中殉玉环。桐棺一寸道旁置，故老行人多掩涕。入庙应呼十四皇，儿家何罪致天亡？新鬼号咷旧鬼哭，钟虡惨裂灯无光。高勿哀，文勿怒，自古兴亡有天数，顺处得来顺处去。君不见宋家遗骨瘗冬青，昌平郁郁松楸树。","dynasty":"明代","title":"思陵痛"}
{"author":"尤侗","content":"少日驱车兼跃马，锦裘风雪行边。十年回首鬓萧然。蹇驴花下路，短笠渡头船。凭寄壮心歌舞地，绿樽翠袖红弦。不然散发事金仙。蒲团香影里，横槊自参禅。","dynasty":"明代","title":"临江仙其三"}
{"author":"尤侗","content":"一声啼雁铺沙白，白沙铺雁啼声一。孤枕夜凉初，初凉夜枕孤。捣砧和梦悄，悄梦和砧捣。愁客望高楼，楼高望客愁。","dynasty":"明代","title":"菩萨蛮其二十九"}
{"author":"尤侗","content":"五更风，三点雨。并作零钟断鼓。残叶影，落花魂。凄凄来叩门。天涯雁，飞声乱。叫出伤心一片。倚半枕，拥孤衾。相思睡不成。","dynasty":"明代","title":"更漏子其一独夜"}
{"author":"尤侗","content":"卷帘但见飞花，何时开起何时坠。玉人如梦，随风游戏，几多愁思。为问章台，青青在否？宫眉应闭。剩蛮腰解舞，飘飖上下，还学三眠三起。分付雕梁燕子，好衔将、小巢萦缀。谢娘纤手，搓来捏去，团成复碎。忽地伤心，人间天上，落花流水。倩软绵堪拭，此中洗面，只馀清泪。","dynasty":"明代","title":"水龙吟其二杨花和东坡韵"}
{"author":"尤侗","content":"忧来畏白日，颇喜夜气深。空梁漏明月，桐风翻秋衾。静然无所思，思起弹玉琴。不弹琴中曲，独弹琴中心。鸣蛩皆有意，能写空山音。仰观天宇旷，星斗光萧森。苍烟所聚处，下有阆风岑。我欲往从之，精神远追寻。相忘澹如此，谁知世古今。但恐梦中去，愁境横来侵。","dynasty":"明代","title":"独夜"}
{"author":"尤侗","content":"一阶芳草茸茸绿，乱飞蛱蝶无人扑。欲摘小蔷薇，嫌他棘刺衣。昼长停绣谱，私共双鬟语。心怯越梅酸，只将纤手抟。","dynasty":"明代","title":"菩萨蛮夏闺二首其十三"}
{"author":"尤侗","content":"无可奈何，旧事南柯，新恨东流。叹易变人情，幻如演戏，难猜世法，闷似藏钩。闭户无容，出门有碍，何况崎岖历九州。不堪者，看宫中狗监，关内羊侯。头颅如许谁酬。但醉里乾坤姿拍浮。算冥冥高飞，于人无怨，悠悠行迈，谓我何求。蝴蝶前身，杜鹃今日，伯仲之间海上鸥。乃所愿，学丈人荷蓧，男子披裘。","dynasty":"明代","title":"沁园春其八和阮亭偶兴"}
{"author":"尤侗","content":"侍女休催绣，才郎莫画眉。春来常倩梦追随。只为罗衣、不耐晓风吹。垂手嫌红袖，凭肩恋锦帷。生憎花影学人窥。央得鹦哥、传语却忘谁。","dynasty":"明代","title":"南柯子其一懒懒和卿谋韵"}
{"author":"尤侗","content":"若有人兮，蒲柳风姿，憔悴支离。恨雍容司马，抛残赋草；风流沉约，瘦损腰肢。扁鹊低头，巫咸束手，丈室维摩亦皱眉。数其罪，合先诛二竖，后斩三户。飘然与彼长辞。况苦口良方我有之。倩冀州坐客，挥毫草檄；少陵野老，信口吟诗。左援桐君，右携欢伯，楚客高谈七发词。涣乎一，涊然其汗出，是乃良医。","dynasty":"明代","title":"沁园春其三遣病"}
{"author":"尤侗","content":"问东君、赚春何意，春来还见春去。满园花事刚三五，都付断肠风雨。花尚尔。又况是红颜、薄命愁眉妩。美人日暮。便红豆歌成，翠盘舞罢，难买君王顾。看千古，总是风流易误。秭归空筑青墓。梅妃休怨楼东赋，吊取马嵬黄土。君莫诉。君不见英雄、失路还悲古。楚歌楚舞。试去听琵琶，青衫红袖，双泪几行数。","dynasty":"明代","title":"摸鱼儿其一春怨"}
{"author":"尤侗","content":"秋暑蝇成阵。西日长如闰。无聊所事不宜人，闷。闷。闷。薄酒初醒，孤灯半灭，残书独枕。愁缕萦方寸。华发添双鬓。无端读史更悲歌，恨。恨。恨。剑废荆轲，骓忘项羽，弓藏韩信。","dynasty":"明代","title":"怨东风其二旅闷"}
{"author":"尤侗","content":"陌上家家挂纸钱，东风客舍泪潸然。难携杯酒滴重泉。朱户几人同插柳，青山何事尚含烟。江南梦绕断肠天。","dynasty":"明代","title":"浣溪沙清明悼亡二首其六"}
{"author":"尤侗","content":"青楼年少，走马章台驰道。倚逍遥。急雨桃花滚，轻风燕子骄。春芽拥翠髻，香汗发红潮。辔儿跑不住，抱鞍桥。","dynasty":"明代","title":"女冠子美人走马"}
{"author":"尤侗","content":"李家妹子陶家姊。甘逐封姨死。石家房老剩翾风。好把小名醋醋换红红。艳妆底事心如火。生日逢重午。萧郎笑插玉人头。问道留侬侬去若为留。","dynasty":"明代","title":"虞美人其三石榴花"}
{"author":"尤侗","content":"春小。暖早。鹦哥报道。海棠开了。妆台乍晓。云髻新添通草。画衣飞翠鸟。琐窗容易斜阳下。香奁卸。无计消长夜。剪金凫。倒玉壶。胡庐。偷窥秘戏图。","dynasty":"明代","title":"河传其十十"}
{"author":"尤侗","content":"百年弹指，奈头颅渐秃、肝肠如碎。飞将高皇时不遇，却遇灞陵亭尉。感慨何为，不如归去，也学糊涂醉。文章九命，此生万事难遂。眼看世态悠悠，西江有水，不到枯鱼肆。脱了青衫披绿箬，且饱银丝鲜脍。弃蚁亡羊，于鱼得计，吾读徐无鬼。人间不乐，相忘惟一回睡。","dynasty":"明代","title":"念奴娇其三和羡门韵"}
{"author":"尤侗","content":"兴至超然到上头，凭虚萧瑟见高秋。诸天冥冥人非想，大地茫茫我亦愁。俯听苍蝇喧万瓦，遥看白马走中流。海神未许探幽窟，倏忽风烟起蜃楼。","dynasty":"明代","title":"登天宇浮屠绝顶望海"}
{"author":"尤侗","content":"少日驱车兼跃马，锦裘风雪行边。十年回首鬓萧然。蹇驴花下路，短笠渡头船。凭寄壮心歌舞地，绿樽翠袖红弦。不然散发事金仙。蒲团香影里，横槊自参禅。","dynasty":"明代","title":"临江仙其三"}
{"author":"尤侗","content":"弱骨怯天冬。满地黄花憔悴同。云母屏边休伫立。防风。乌头却似白头翁。自笑寄生穷。愁脉难将草木通。泉石膏肓甘遂老，从容。领取云山药饵功。","dynasty":"明代","title":"南乡子其二病集药名"}
{"author":"尤侗","content":"故旧半凋残。满目青山。姓名恍惚古人看。追忆平生都似梦，今日魂还。老去鬓毛斑。努力加餐。百年应作六如观。世事浮云君莫管，还我渔竿。","dynasty":"明代","title":"浪淘沙其四感旧"}
{"author":"尤侗","content":"汉京雅重严夫子，未许桐江把钓竿。重起千门看橐笔，传闻三省喜弹冠。天回紫塞龙鳞动，日射青蒲鹿角寒。又见趋庭真御史，一家骢马满长安。","dynasty":"明代","title":"送严给谏入都"}
{"author":"尤侗","content":"春风香，秋月弄。断送十年残梦。如意曲，定情诗。相思不自持。巫山高，湘水远。惆怅彩鸾缘浅。霍小玉，董双成。他生定遇卿。","dynasty":"明代","title":"更漏子其二有怀"}
{"author":"尤侗","content":"古人安在，总上场优孟、下场翁仲。天壤之间存我辈，聊尔一觞一咏。伧父左思，老兵阮籍，歌辨衙官宋。当杯行令，戏猜三两横纵。酒后耳热狂呼，濡毫呵壁，欲把天公控。趁取吴宫春未老，甘与梨花同梦。银烛方长，铜壶初滴，路近东西弄。诸君且住，床头尚满青瓮。","dynasty":"明代","title":"念奴娇其六飞涛其年云客既庭御之枉叙草堂和飞涛韵"}
{"author":"尤侗","content":"新年吉利。华胜妆钗，宜春贴字。檀郎把酒，屠苏索醉。道儿家得岁。闹蛾满路鳌山会。猜灯谜。输了鸳鸯翠。却拉邻家姊妹。紫姑相伴戏。","dynasty":"明代","title":"河传戏拟闺中十二月乐词其一正月"}
{"author":"尤侗","content":"遍皇州玉龙纷舞，千门六花绕。燕台高眺，见一点西山，装作琼岛。翠微低处斜阳照。朔风飘不了。掩映着、瑶林琪树，烟中飞白鸟。我来蓟丘，笑行囊空馀几两屐，卧游难到。灞桥畔，趁不上、剡溪一棹。翻追忆、故园雪夜，万峰里、梅花消息早。只好倩、小楼铁笛，吹霜天角晓。","dynasty":"明代","title":"花犯西山晴雪"}
{"author":"尤侗","content":"五綵双缠午未郎。伯楷王郎。仲楷王郎。七香并驾杜韦娘。大妇珠娘。小妇琼娘。一夜春风两面妆。雪点梅妆。月照梨妆。鼓琴鼓瑟喜连床。坦腹东床。交臂西床。","dynasty":"明代","title":"一剪梅其三王氏孪生子同夜成婚用前韵"}
{"author":"尤侗","content":"世间奇事，看木公金母、合成百岁。夫妇平分大衍数，阳进因而阴退。进若有余，退非不足，损益刚相配。乃生男子，美哉则百之端。以是名曰百龄。在百家姓上，百官图内。好似百花兰桂发，百鸟鸾凤出类。书读百篇，财盈百宝，百禄天生备。贺君百喜，百壶索取同醉。","dynasty":"明代","title":"念奴娇其十一羡门五十一岁夫人四十九岁十月得子名曰百龄是可贺也调百字令"}
{"author":"尤侗","content":"雪花天，泥滑地。漠漠同云，压破山头翠。山接平芜田接水。望断村烟，只在青天外。五更愁，千里思。茅舍孤灯，草草留人睡。放着枕头没处倚。角角鸡声，啼出思乡泪。","dynasty":"明代","title":"苏幕遮其三行旅用范希文韵"}
{"author":"尤侗","content":"青青柳，正藏鸦。借问风吹多少，霓裳一舞自堪夸。旧杨家。可恨销魂桥畔路。送去征人无数。却教闺梦变飞花。向天涯。","dynasty":"明代","title":"柳含烟杨柳"}
{"author":"尤侗","content":"咄咄汪生，少年行乐，三好兼全。只饮酒离骚，便称名士，吹箫弄玉，定作神仙。椽烛隃麋，远山丽竖，小宋风流剧可怜。谁消受，疑梦游蓬岛，醉享钧天。画图到处流传。得饱看红妆也有缘。但酒癖书淫，恐妨万事，歌残舞散，难驻千年。仆病停沽，吾衰畏解，文籍先生高枕眠。君休矣，是有虽可喜，无亦欣然。","dynasty":"明代","title":"沁园春其十二题蛟门三好图"}
{"author":"尤侗","content":"清早起，天色趁新晴。飞鬓斜拖双燕翠，画衣薄衬小鸦青。素裹玉丁丁。回镜照，时样称人情。多分拼教游子看，私先殃及侍儿评。公论是轻盈。","dynasty":"明代","title":"双调望江南其一西山烧香曲"}
{"author":"尤侗","content":"问谁家、吹箫深处，锦丝袅就连理。十分崖蜜三分脆，更胜枣儿堪嗜。长安市。喜今夕同探、官茧灯檠底。君须尝此。是元日膏饧，都城风俗，卖取胶牙齿。还停箸，忽忆西京杂记。娙娥别样新制。白头宫监传遗样，曾识开元妃子。形虽似。空夜雨昭阳、不见红尘荔。关卿何事。但肠断东风，灞桥杨柳，愁看游丝细。","dynasty":"明代","title":"摸鱼儿其三咏窝丝糖和其"}
{"author":"尤侗","content":"七叶门风，三槐世德，先生作述无忧。笔精墨妙，名下更空俦。富贵公家自有，但称寿、八十平头。等而上、老彭八百，大树八千秋。优游兴不浅，西田依杖，风月嘲讴。看儿孙戏綵，白马青裘。笑问香山洛社，齐年者、犬斗同浮。吾家老、与君成二，来往亦风流。","dynasty":"明代","title":"满庭芳其四王烟客太常八十"}
{"author":"尤侗","content":"依旧青山绕建康。南朝佳丽地、草茫茫。景阳脂井冷银床。秦淮月，犹照故宫墙。吊古石头冈。大江流日夜、几兴亡。鸡笼鼠雀满祠堂。君莫问，策蹇下斜阳。","dynasty":"明代","title":"小重山其一金陵怀古"}
{"author":"尤侗","content":"万里归来，管宁无恙，吾谷闲行。但觅取虎头，传神阿堵，携将麟角，绕膝如馨。君善秦声，妇能鼓瑟，画里家山聊遣情。相尔汝，惟日沽一斗，笑看三星。十年辽海飘零。曾短布驱车铁岭城。记汉殿凌云，马卿献赋，梁园雨雪，枚叟谈经。阊阖天高，巫阳梦远，仆亦悲歌泪满缨。空凝望叹王孙桂树，芳草青青。","dynasty":"明代","title":"沁园春其十五题孙赤厓携孙小像"}
{"author":"尤侗","content":"寄语青山，为我筑、数椽茅舍。更计较、凿斯池也，衡门之下。屋后十弓放笋竹，墙边五亩栽桑柘。还留些、隙地种梅花，依台榭。北海钓，南山射。东墅弈，西园画。有邻翁来往，鸡豚春社。笑问老妻能去否，蒿簪藜杖归休罢。但囊中、尚乏买山钱，从天借。","dynasty":"明代","title":"满江红其五思隐"}
{"author":"尤侗","content":"韩愈高文传李汉，扬雄奇字付侯芭。谁知江夏先生集，又出清河公子家。三径松风常放鹤，一帘谷雨自煎茶。此中图画堪招隐，莫问门前白鼻騧。","dynasty":"明代","title":"题张德符方瓢册"}
{"author":"尤侗","content":"汉汾阴，得宝鼎。歊浮云，吐金景。后作者，何纷纭。八阵图，五千文。齐人真，鲁人赝。千百年，谁能辨。呜呼孝子有邓公，作庙翼翼宫雍雍。于豆于登罔不供，若求弗得心忡忡。天开神物出土中，龙文炳焕琢鬼工。东西南北云逢逢，是为宝鼎二樽从。陈之高阁疏布封，以荐彝罍考鼓钟。考鼓钟，衎宗祖。奏缓歌，起会舞。钟山风，摄山雨。灵连蜷，憺容与，歆尔子孙祚多祜。我铭斯，大复古，嗟哉邓公正考父。","dynasty":"明代","title":"邓元昭太史古鼎歌"}
{"author":"尤侗","content":"风残月过三生。风里呈身。月下归魂。自怜薄命六铢轻。憔悴黄裙。冷落红尘。家姊妹两般分。夜合随君。夜落随君。春光真不值分文。虽有钱神。难买花神。","dynasty":"明代","title":"一剪梅其一夜落金钱化"}
{"author":"尤侗","content":"阿嫲曾梦江都好，迷楼一炬空荒草。何处教吹箫，凄凉廿四桥。西风吹客舍，落叶隋堤下。谁唱望江南，惟闻昔昔盐。","dynasty":"明代","title":"菩萨蛮扬州怀古二首其二十五"}
{"author":"尤侗","content":"山出篱前，水周堂下，高轩插架朱藤。亭台新绿，曲径隐斜曛。正好清和天气，黄鹂唤、游女如云。羁栖客、苦无柑酒，独坐吊残春。当年行乐地，青帘白舫，夜醉红裙。听钿筝瑶管，歌舞芳尘。不见富平公子，楼中燕、空怨黄昏。湖山畔、萧萧松柏，明月照孤坟。","dynasty":"明代","title":"满庭芳其二游娄东张氏园"}
{"author":"尤侗","content":"问东君、赚春何意，春来还见春去。满园花事刚三五，都付断肠风雨。花尚尔。又况是红颜、薄命愁眉妩。美人日暮。便红豆歌成，翠盘舞罢，难买君王顾。看千古，总是风流易误。秭归空筑青墓。梅妃休怨楼东赋，吊取马嵬黄土。君莫诉。君不见英雄、失路还悲古。楚歌楚舞。试去听琵琶，青衫红袖，双泪几行数。","dynasty":"明代","title":"摸鱼儿其一春怨"}
{"author":"尤侗","content":"马蹄踏遍天涯草，杜鹃啼破东风小。花落碧栏桥，翠楼红袖招。断香随路宿，懊恼枝头绿。春去不须留，担他一段愁。","dynasty":"明代","title":"菩萨蛮其十一"}
{"author":"尤侗","content":"何物文心，笔阵老、墨池飞涨。贾馀勇、吟成八咏，撚髭无恙。公子七哀传邺下，大夫九辨赓江上。惊从而和者曲弥高，三缣饷。倒词峡，真潢漾。短歌阕，长歌唱。只江郎才尽，渴求杯酿。我倦欲投斑竹管，公豪任夺青藜杖。问红笺、填得许多愁，难于状。","dynasty":"明代","title":"满江红顾庵复和八首见示赋此答之并贻既庭其十六"}
{"author":"尤侗","content":"委鬼当头坐，茄花满地红。赵娆曹节私相通，老祖太太配公公。月华门前车斗风，涿州道上马游龙。内操挝鼓鸣刀弓，犴狴流血朝班空。祠堂昭德兼崇功，干儿义子多如虫。读史至此惟三叹，殆哉岌岌将作难！满朝弹章君不见，中宫独看《赵高传》。","dynasty":"明代","title":"赵高传"}
{"author":"尤侗","content":"珠箔舞蛮靴。浅立氍歈宛转歌。忽换猩袍红烛艳，瞧科。锦伞将军小黛蛾。鬒发尚盘螺。一瓣丝鞭燕尾拖。为待情人亲解取，谁何。春草江南细马驮。","dynasty":"明代","title":"南乡子其六席上戏赠女伶文玉"}
{"author":"尤侗","content":"谁踞词坛，天下健者，独有董公。曾北上燕台，东游越峤，南寻隋苑，西问秦宫。慷慨悲歌，滑稽笑骂，左把刀钩右酒钟。挥毫罢，令雪儿起舞，唱彻回风。君才十倍吴蒙。更林下夫人兴致同。看绿绮低弹，风吹鬓影，青蛾淡扫，月上眉峰。放棹探梅，拥炉煨芋，乐事相于闺阁中。还索取，将红桥锦字，好配林鸿。","dynasty":"明代","title":"沁园春其十六赠董舜民"}
{"author":"尤侗","content":"子好游乎，游必有方，吾语子游。惟辇上贵人，峨冠博带，堂中公子，肥马轻裘。十日交驩，千金解赠，主既逢迎客亦留。非然者，恐闭门不纳，怀刺谁投。况君白发盈头。便鼓瑟吹箫枉自羞。奈弹铗而歌，食终不饱，执鞭以御，富也难求。莼鲙秋风，一官久弃，肯向侯门走马牛。君休矣，听数声欸乃，雪夜归舟。","dynasty":"明代","title":"沁园春其十戒游"}
{"author":"尤侗","content":"乍晴乍雨，乍寒乍暖，做作几般天气。个人犹自不禁持，何计教、花魂回避。正青芳草，未衰杨柳，只短夭桃年纪。落红万点总无情，赚多少、香闺清泪。","dynasty":"明代","title":"鹊桥仙其三落花"}
{"author":"尤侗","content":"掩绣阁，镜台封。鬓云松。聊聊私语小窗中。骂春风。整日恹恹沉睡，侍儿问怎朦胧。却是背人偷揾泪，枕痕红。","dynasty":"明代","title":"春光好春闺"}
{"author":"尤侗","content":"疏风细雨和春语，扁舟欲载花魂去。燕子不归家，盼他午日斜。落红一晌颤，界破残妆面。收拾护花铃，鹦哥报压惊。","dynasty":"明代","title":"菩萨蛮其十"}
{"author":"尤侗","content":"紫玉雕歌扇，红绡织舞裙。年华小小貌真真。锦字写双文。花蕊当窗见，兰香隔座闻。莫愁春信夜来分。入梦有朝云。","dynasty":"明代","title":"巫山一段云其二集美人名"}
{"author":"尤侗","content":"对酒当歌，君休说、麒麟图画。行乐耳、柳枝竹叶，风亭月榭。满目山川汾水雁，半头霜雪燕台马。问何如、变姓隐吴门，吹箫者。兰亭褉，香山社。桐江钓，华林射。更平章花案，秤量诗价。作史漫嗤牛马走，咏怀却喜渔樵话。看孟广、把盏与眉齐，皋桥下。","dynasty":"明代","title":"满江红其八余淡心初度和梅村韵"}
{"author":"尤侗","content":"七叶门风，三槐世德，先生作述无忧。笔精墨妙，名下更空俦。富贵公家自有，但称寿、八十平头。等而上、老彭八百，大树八千秋。优游兴不浅，西田依杖，风月嘲讴。看儿孙戏綵，白马青裘。笑问香山洛社，齐年者、犬斗同浮。吾家老、与君成二，来往亦风流。","dynasty":"明代","title":"满庭芳其四王烟客太常八十"}
{"author":"尤侗","content":"竹鸠唤起斜阳梦，杨花倒挂金泥凤。独自摘青梅，鞋弓印翠苔。罗衫薄不绾，衬得东风软。一捻小香脂，无端蜂蝶知。","dynasty":"明代","title":"菩萨蛮其六"}
{"author":"尤侗","content":"一春心事付眉尖。小院无人风雨纤。落尽桃花倚绣奁。思淹淹。燕子归家不卷帘。","dynasty":"明代","title":"忆王孙其三闺情"}
{"author":"尤侗","content":"清和天气晓寒余，客梦江干赋索居，风动琐□绿满除。漫摊书，一半儿斜阳一半儿雨。","dynasty":"清代","title":"北仙吕·一半儿"}
{"author":"尤侗","content":"君山行尽是黄山，山脊中分大石湾。帆影忽来千树里，江声若出万峰间。水云自起羁愁合，野鸟高飞客思闲。临去尚劳回首望，美人日暮绾湘鬟。","dynasty":"明代","title":"由君山入黄山"}
{"author":"尤侗","content":"春夜梦，香魂花影红。无人见，啼笑月明中。","dynasty":"明代","title":"十六字令梦"}
{"author":"尤侗","content":"委鬼当头坐，茄花满地红。赵娆曹节私相通，老祖太太配公公。月华门前车斗风，涿州道上马游龙。内操挝鼓鸣刀弓，犴狴流血朝班空。祠堂昭德兼崇功，干儿义子多如虫。读史至此惟三叹，殆哉岌岌将作难！满朝弹章君不见，中宫独看《赵高传》。","dynasty":"明代","title":"赵高传"}
{"author":"尤侗","content":"严夏两家鸡相斗，曾铣仇鸾袒左右。严鸡方胜夏鸡孤，铣欲劾鸾何为乎？套未复，身先死。朝玺书，暮西市。将军横尸何足言，宰相骈首宁无冤？君莫哭，君不见金牌召后风波狱。","dynasty":"明代","title":"河套冤"}
{"author":"尤侗","content":"五更风，三点雨。并作零钟断鼓。残叶影，落花魂。凄凄来叩门。天涯雁，飞声乱。叫出伤心一片。倚半枕，拥孤衾。相思睡不成。","dynasty":"明代","title":"更漏子其一独夜"}
{"author":"尤侗","content":"山上云为雨，山下雨为烟。不分烟与云处、只听雨潺湲。旧雨送春归去，今雨倩人留住，去住总堪怜。春入远天外，人立晚风前。试煎茶，宜折柳，共题笺。干戈未定、药酒今夕惜流年。为问千人石上，妙舞娇歌何处，空谷一诗筵。日暮下山去，骑马似乘船。","dynasty":"明代","title":"水调歌头其五平远堂雨中送春"}
{"author":"尤侗","content":"江城佳节也清明。喜新晴。午风轻。寡柳孤桃妆点可怜生。罗袜绣鞋人不见，空辜负，满堤青。客游随分踏莎行。冷旗亭。隔花屏。无限家山绿水画船横。宝马云麾香过处，看玉手，拨银筝。","dynasty":"明代","title":"江城子清明旅思"}
{"author":"尤侗","content":"家住阊门西复西，凤凰桥上夜乌啼。绿杨巷曲画帘低。宛转腰身飞乳燕，聪明性格点灵犀。粉墙拂袖待留题。","dynasty":"明代","title":"浣溪沙其五"}
{"author":"尤侗","content":"古人安在，总上场优孟、下场翁仲。天壤之间存我辈，聊尔一觞一咏。伧父左思，老兵阮籍，歌辨衙官宋。当杯行令，戏猜三两横纵。酒后耳热狂呼，濡毫呵壁，欲把天公控。趁取吴宫春未老，甘与梨花同梦。银烛方长，铜壶初滴，路近东西弄。诸君且住，床头尚满青瓮。","dynasty":"明代","title":"念奴娇其六飞涛其年云客既庭御之枉叙草堂和飞涛韵"}
{"author":"尤侗","content":"新年吉利。华胜妆钗，宜春贴字。檀郎把酒，屠苏索醉。道儿家得岁。闹蛾满路鳌山会。猜灯谜。输了鸳鸯翠。却拉邻家姊妹。紫姑相伴戏。","dynasty":"明代","title":"河传戏拟闺中十二月乐词其一正月"}
{"author":"尤侗","content":"朔云寒，边月苦。觱栗西风，吹乱黄沙舞。夜半雪深三尺许。毡帐驼峰，倒载琵琶女。打围来，圈地去。银管炊烟，茶煮乌羊乳。蛮府将军穷塞主。匹马随他，看射南山虎。","dynasty":"明代","title":"苏幕遮其一塞上"}
{"author":"尤侗","content":"问东君、赚春何意，春来还见春去。满园花事刚三五，都付断肠风雨。花尚尔。又况是红颜、薄命愁眉妩。美人日暮。便红豆歌成，翠盘舞罢，难买君王顾。看千古，总是风流易误。秭归空筑青墓。梅妃休怨楼东赋，吊取马嵬黄土。君莫诉。君不见英雄、失路还悲古。楚歌楚舞。试去听琵琶，青衫红袖，双泪几行数。","dynasty":"明代","title":"摸鱼儿其一春怨"}
{"author":"尤侗","content":"百年弹指，奈头颅渐秃、肝肠如碎。飞将高皇时不遇，却遇灞陵亭尉。感慨何为，不如归去，也学糊涂醉。文章九命，此生万事难遂。眼看世态悠悠，西江有水，不到枯鱼肆。脱了青衫披绿箬，且饱银丝鲜脍。弃蚁亡羊，于鱼得计，吾读徐无鬼。人间不乐，相忘惟一回睡。","dynasty":"明代","title":"念奴娇其三和羡门韵"}
{"author":"尤侗","content":"吾生祈一梦，将进酒、结客少年场。愿贵比五官，芙蓉车盖，艳齐三妇，玳瑁钗梁，封侯事，建牙刑白马，挽箭射黄獐。鼓吹归来，角巾辞去，拍肩泰华，濯足沧浪。醒来都不是，看衣鹑马狗，两鬓秋霜。赢得一官孤竹，三径柴桑。只宋玉招魂，偶逢神女，相如草赋，曾视君王。且向樽前醉也，长短歌行。","dynasty":"明代","title":"风流子醉中作"}
{"author":"尤侗","content":"谁踞词坛，天下健者，独有董公。曾北上燕台，东游越峤，南寻隋苑，西问秦宫。慷慨悲歌，滑稽笑骂，左把刀钩右酒钟。挥毫罢，令雪儿起舞，唱彻回风。君才十倍吴蒙。更林下夫人兴致同。看绿绮低弹，风吹鬓影，青蛾淡扫，月上眉峰。放棹探梅，拥炉煨芋，乐事相于闺阁中。还索取，将红桥锦字，好配林鸿。","dynasty":"明代","title":"沁园春其十六赠董舜民"}
{"author":"尤侗","content":"半百年过意不如，看云藜仗倚荒庐。平生最拙惟谋食，一事差强已废书。萧瑟江关哀庾信，飘摇风树泣皋鱼。何当燕市寻屠狗，洒酒荒天吊望诸。","dynasty":"明代","title":"生日志感"}
{"author":"尤侗","content":"才子仙人，坐春水、泖湖新涨。从此去、黄河千里，布帆无恙。玉殿传胪原日下，金门待诏还天上。料至尊、早办大官厨，为卿饷。斜日下，雕旗漾。芳草路，骊歌唱。送关山牙棨，一樽清酿。使客自骑沙苑马，野人独倚柴门杖。倘诸公、闻讯仆何如，穷愁状。","dynasty":"明代","title":"满江红其十一即席送绎堂宪副北上并寓都中同好"}
{"author":"尤侗","content":"铸错难成，空赢得、头颅如许。君不见、此中有鬼，英雄无主。世事梦回关塞月，文章泪尽潇湘雨。叹茫茫、宇宙此身多，无归处。山岩里，聊容与。竹林下，方延伫。但看他白眼，科头箕踞。背后好遮王导扇，手中只少渔阳鼓。携一杯、自祝画图前，魂相语。","dynasty":"明代","title":"满江红其三生日自题小影"}
{"author":"尤侗","content":"落花帘外。点点残红退。云穗乱，风筝碎。愁拈翡翠管，恨拆鸳鸯带。薄幸煞，燕儿难捉鹦哥对。梦想瑶台会，绣被同舟盖。锦字杳，遗香在。星移银汉断，雨散巫峰改。魂去也，化成精卫填青海。","dynasty":"明代","title":"千秋岁其一感旧用少游韵"}
{"author":"尤侗","content":"关山戎马惊鼙鼓，军书百道征徭苦。风急雁哀叫，荒田寸草无。千家闻野哭，鬼火逃亡屋。叹息返柴庐，当门立吏胥。","dynasty":"明代","title":"菩萨蛮其二十一"}
{"author":"尤侗","content":"侧帽轻衫古意多，乌丝襕写懊侬歌。红儿解唱定风波。翠管吟残浇一斗，玉箫吹破敛双蛾。酒阑曲罢奈髯何。","dynasty":"明代","title":"浣溪沙其八题陈其年小影"}
{"author":"尤侗","content":"鹦哥啄碎花须落，晓风低弄秋千索。刚上一重楼，青山又送愁。几番寒食雨，柳絮依人舞。春梦晚归家，小池闻暮蛙。","dynasty":"明代","title":"菩萨蛮春愁二首其一"}
{"author":"尤侗","content":"春风婀娜飘帘幕，玉钩踏破花阴薄。绿柳旧长堤，王孙骄马嘶。误听新燕语，倚遍栏杆午。权把泪痕收，东君不解愁。","dynasty":"明代","title":"菩萨蛮其二"}
{"author":"尤侗","content":"雨声碎滴琅玕竹，风声轻戛珊瑚玉。月影又模糊，和烟上鹧鸪。湿萤游古屋，蟋蟀悲秋菊。罗帐蕙香残，幽人晓梦寒。","dynasty":"明代","title":"菩萨蛮其三听雨"}
{"author":"尤侗","content":"画帘捲断珊瑚索，绣床小梦随风落。残月杏花堤，晓莺恰恰啼。美人和笑立，露叶牵衣湿。待得侍儿来，妆奁一半开。","dynasty":"明代","title":"菩萨蛮无题八首其四"}
{"author":"尤侗","content":"乌衣双燕穿帘舞，衔花故坠金钗股。陌上柳丝飞，锦屏人未归。小窗沉昼闭，山枕留香睡。春梦杳如烟，知他向那边。","dynasty":"明代","title":"菩萨蛮其五"}
{"author":"尤侗","content":"竹鸠唤起斜阳梦，杨花倒挂金泥凤。独自摘青梅，鞋弓印翠苔。罗衫薄不绾，衬得东风软。一捻小香脂，无端蜂蝶知。","dynasty":"明代","title":"菩萨蛮其六"}
{"author":"尤侗","content":"花台日暮莺辞去，暖风吹散胭脂雨。春困晚梳头，珠帘不上钩。乱红随地扫，又见宜男草。半醉倚残妆，花间待阮郎。","dynasty":"明代","title":"菩萨蛮其七"}
{"author":"尤侗","content":"梨花带雨飘香雪，乱蛙啼出西窗月。庭砌绿阴浓，罗衣惹暮风。画梁新燕乳，宿梦呢喃语。唤我掩湘帘，夜深清露寒。","dynasty":"明代","title":"菩萨蛮其八"}
{"author":"尤侗","content":"香兰笑向银屏吐，小蛮起作回风舞。日静绿纱空，美人春梦中。箫声吹月白，柳带笼烟碧。芳草满江南，相思一夜深。","dynasty":"明代","title":"菩萨蛮其九"}
{"author":"尤侗","content":"疏风细雨和春语，扁舟欲载花魂去。燕子不归家，盼他午日斜。落红一晌颤，界破残妆面。收拾护花铃，鹦哥报压惊。","dynasty":"明代","title":"菩萨蛮其十"}
{"author":"尤侗","content":"马蹄踏遍天涯草，杜鹃啼破东风小。花落碧栏桥，翠楼红袖招。断香随路宿，懊恼枝头绿。春去不须留，担他一段愁。","dynasty":"明代","title":"菩萨蛮其十一"}
{"author":"尤侗","content":"彩线斜袅金跳脱，篆符戏绾同心结。酌酒劝檀郎，蒲花衬口香。兰汤初罢浴，窗外调雊𨿜。刚抹守宫斑，明朝点点残。","dynasty":"明代","title":"菩萨蛮其十二午日"}
{"author":"尤侗","content":"一阶芳草茸茸绿，乱飞蛱蝶无人扑。欲摘小蔷薇，嫌他棘刺衣。昼长停绣谱，私共双鬟语。心怯越梅酸，只将纤手抟。","dynasty":"明代","title":"菩萨蛮夏闺二首其十三"}
{"author":"尤侗","content":"锦葵花底弹棋坐，一帘明月留人卧。粉汗湿红襕，倩郎摇素纨。云鬟胡乱挽，罗帐金钩捲。笑掷竹夫人，无端一面嗔。","dynasty":"明代","title":"菩萨蛮其十四"}
{"author":"尤侗","content":"远山新吐蛾眉月，半钩飞入梧桐叶。刚得照妆台，昵人脱燕钗。风吹裙带急，花下凭肩立。细数旧时欢，低头屈指尖。","dynasty":"明代","title":"菩萨蛮其十五月夜"}
{"author":"尤侗","content":"翠钿尽卸香云绿，红衫松扣纤纤玉。旖旎揭罗帷，移灯匿笑时。闭门霜月去，不减春宵味。炉火酿馀烟，氤氲初睡还。","dynasty":"明代","title":"菩萨蛮其十六冬闺"}
{"author":"尤侗","content":"曲江芳草年年碧，郎君骑马胭脂色。白首苦低垂，花间扶杖归。逢场曾作戏，乔扮参军势。浓笑写官衔，排行无二三。","dynasty":"明代","title":"菩萨蛮丁巳九月病中有感八首其十七"}
{"author":"尤侗","content":"六宫闹扫芙蓉镜，君王偶爱飞蓬鬓。殿脚惜空同，昭阳天几重。江南春雨晚，红豆新歌满。流落杜秋娘，琵琶忆上皇。","dynasty":"明代","title":"菩萨蛮其十八"}
{"author":"尤侗","content":"少年悔读高唐赋，片云片雨无寻处。欲买美人图，吴宫香粉无。三山青鸟断，萼绿何时见。夜梦是耶非，玉钗金缕衣。","dynasty":"明代","title":"菩萨蛮其十九"}
{"author":"尤侗","content":"平生脱手千金剑，衣鹑马狗今谁盼。负负复何言，饥来难叩门。白衣应送酒，凝望终无有。不见夜飞蝉，山妻剧可怜。","dynasty":"明代","title":"菩萨蛮其二十"}
{"author":"尤侗","content":"关山戎马惊鼙鼓，军书百道征徭苦。风急雁哀叫，荒田寸草无。千家闻野哭，鬼火逃亡屋。叹息返柴庐，当门立吏胥。","dynasty":"明代","title":"菩萨蛮其二十一"}
{"author":"尤侗","content":"短衣匹马卢龙道，冰霜千里催人老。白发影婆娑，秋风鬼病多。苦寒还苦热，飞梦惊明灭。何物返魂丹，空囊无一钱。","dynasty":"明代","title":"菩萨蛮其二十二"}
{"author":"尤侗","content":"白云冉冉苍梧下，晓猿夜鹤依茅舍。此地岂蓬壶，梦游疑有无。一生几两屐，愿作山中客。只乏买山钱，桃源不在天。","dynasty":"明代","title":"菩萨蛮其二十三"}
{"author":"尤侗","content":"著书自苦徒为尔，千秋万岁谁传此。前后两茫茫，三生人断肠。黄金空铸错，彩线难缝络。何处度余年，除非离恨天。","dynasty":"明代","title":"菩萨蛮其二十四"}
{"author":"尤侗","content":"阿嫲曾梦江都好，迷楼一炬空荒草。何处教吹箫，凄凉廿四桥。西风吹客舍，落叶隋堤下。谁唱望江南，惟闻昔昔盐。","dynasty":"明代","title":"菩萨蛮扬州怀古二首其二十五"}
{"author":"尤侗","content":"青楼小杜扬州梦，纱灯万点觥船弄。书记纵才高，怜才思太牢。途穷悲逆旅，一饭今谁主。翠袖薄寒时，却吟老杜诗。","dynasty":"明代","title":"菩萨蛮其二十六"}
{"author":"尤侗","content":"步摇颗颗珠环小，裙拖滴滴金泥巧。早起傍妆台，笑兜红绣鞋。名香罗带染，碧玉钩帘捲。度曲喜双声，呼郎并合笙。","dynasty":"明代","title":"菩萨蛮其二十七佳人集曲名"}
{"author":"尤侗","content":"冷霜凝月摇空影，影空摇月凝霜冷。花落晚窗纱，纱窗晚落花。断肠人字雁，雁字人肠断。啼梦晓风西，西风晓梦啼。","dynasty":"明代","title":"菩萨蛮秋思回文二首其二十八"}
{"author":"尤侗","content":"一声啼雁铺沙白，白沙铺雁啼声一。孤枕夜凉初，初凉夜枕孤。捣砧和梦悄，悄梦和砧捣。愁客望高楼，楼高望客愁。","dynasty":"明代","title":"菩萨蛮其二十九"}
{"author":"尤侗","content":"凤婿名萧史，珠娘号丽华。春风初长合昏花。门驻碧钿车。佳话玉如意，新妆香辟邪。红窗蜡烛小侯家。臂系汉宫纱。","dynasty":"明代","title":"巫山一段云其一贺侯大年新婚"}
{"author":"尤侗","content":"紫玉雕歌扇，红绡织舞裙。年华小小貌真真。锦字写双文。花蕊当窗见，兰香隔座闻。莫愁春信夜来分。入梦有朝云。","dynasty":"明代","title":"巫山一段云其二集美人名"}
{"author":"尤侗","content":"春来秋去何时了，昨日阴山。今日阳关。白发黄鸡弹指间。只求梦里流年好，今夜邯郸。明夜巫山。睡过三生亦喜欢。","dynasty":"明代","title":"丑奴儿令偶感"}
{"author":"尤侗","content":"秋雨急如筝，弹破江南梦。野外西风叶叶吹，撼起栖鸦动。夜永惜灯残，衾薄知寒重。飞尽征鸿莫寄书，曲冷文君弄。","dynasty":"明代","title":"卜算子其一夜忆"}
{"author":"尤侗","content":"整日数归期，数了回头数。不信朝朝暮暮思，历本看掀破。特地倚门妆，依旧空床卧。多分宵来梦不应，今夜拼重做。","dynasty":"明代","title":"卜算子其二闺思"}
{"author":"尤侗","content":"忆别燕双双，新燕添三五。教妾空房羞独眠，打碎巢边土。莫更摘花来，且自衔书去。唤得萧郎早早归，与汝重修补。","dynasty":"明代","title":"卜算子其三忆别"}
{"author":"尤侗","content":"青青柳，正藏鸦。借问风吹多少，霓裳一舞自堪夸。旧杨家。可恨销魂桥畔路。送去征人无数。却教闺梦变飞花。向天涯。","dynasty":"明代","title":"柳含烟杨柳"}
{"author":"尤侗","content":"重门深掩，不道背人归去远。倦燕娇莺，啼出阳关第四声。含愁想问，飘泊天涯何处定。梦断罗帷，今夜明朝睡起迟。","dynasty":"明代","title":"减字木兰花其一送春"}
{"author":"尤侗","content":"春乎欲去，何以赠之双泪雨。回首东风，一缕飘魂赶落红。绿兮满树，花影半窗秋色暮。人倚栏杆，愁听空梁燕语寒。","dynasty":"明代","title":"减字木兰花其二春去"}
{"author":"尤侗","content":"此君一个，与我周旋林下坐。新出三竿，官样青袍玉笋班。萧萧风动，惊破西堂春草梦。旧箨还裁，好放些儿月影来。","dynasty":"明代","title":"减字木兰花其三新竹"}
{"author":"尤侗","content":"春来矣。春风细剪春林绮。春林绮。梦随春住，情随春使。春妆含笑春衫泪。春光活泼春心死。春心死。一番春恨，一番春喜。","dynasty":"明代","title":"忆秦娥感春"}
{"author":"尤侗","content":"奈何许。欲说近来愁绪。愁到依然无一语。罗衫几点雨。旧事子规催去。新恨鹧鸪留住。梦逐东风无歇处。飘零随柳絮。","dynasty":"明代","title":"谒金门其一愁"}
{"author":"尤侗","content":"人寂寂。一派暮愁天色。风剪轻寒落渐侧。纸窗吹半黑。正对孤灯萧瑟。又听孤鸿嘹呖。庭外黄花清露滴。泪痕依样湿。","dynasty":"明代","title":"谒金门其二寒夜"}
{"author":"尤侗","content":"休相忆。红叶不传消息。燕锁雕梁路未识。旧巢难再觅。风捲杨花无力。浪打萍花无迹。永巷夜台同寂寂。土花凝血碧。","dynasty":"明代","title":"谒金门其三代和"}
{"author":"尤侗","content":"鹃红稿。静照恰同清照。最是销魂新句好。回身将梦抱。叵耐氤氲颠倒。彩凤教随乌鸟。晓镜画眉添懊恼。红颜祈速老。","dynasty":"明代","title":"谒金门其四题龚静照鹃红稿"}
{"author":"尤侗","content":"他乡无处不凄其。晚春人易悲。杨花飘泊水蛄啼。高楼忆别离。宿酒醒，篆烟微。愁来眉渐低。满帘风雨断肠时。一声玉笛吹。","dynasty":"明代","title":"阮郎归旅思"}
{"author":"尤侗","content":"五更风，三点雨。并作零钟断鼓。残叶影，落花魂。凄凄来叩门。天涯雁，飞声乱。叫出伤心一片。倚半枕，拥孤衾。相思睡不成。","dynasty":"明代","title":"更漏子其一独夜"}
{"author":"尤侗","content":"春风香，秋月弄。断送十年残梦。如意曲，定情诗。相思不自持。巫山高，湘水远。惆怅彩鸾缘浅。霍小玉，董双成。他生定遇卿。","dynasty":"明代","title":"更漏子其二有怀"}
{"author":"尤侗","content":"唐学士，李青莲。公子更翩翩。荷衣总角赋高轩。名字报红笺。曲江宴，樱桃畔。争看紫骝白面。嫦娥应遣小婵娟。花插帽檐边。","dynasty":"明代","title":"喜迁莺令贺李丹壑秋捷时年十六岁"}
{"author":"尤侗","content":"烟姿玉骨。淡淡东风色。勾引春光一半出。犹带几分羞涩。陇头倚雪眠霜。寒肌密抱疏香。待得罗浮梦破，美人打点新妆。","dynasty":"明代","title":"清平乐其一梅蕊"}
{"author":"尤侗","content":"秋风泽畔。小草霜华染。比似杨花吹不断。却被雁衔天半。月明野渡苍茫。伴他枫叶吴江。堪笑白头老子，夜寒尚倚红妆。","dynasty":"明代","title":"清平乐其二芦花"}
{"author":"尤侗","content":"懒妆草草。怕说春光好。几日伤春吟未了。一幅乌丝残稿。昼长午梦初醒。碧桃花下微行。闲唤侍儿消遣，小楼偷放风筝。","dynasty":"明代","title":"清平乐其三春闺"}
{"author":"尤侗","content":"更衣斗帐流苏响。拂舞镜、垂垂丝网。一片美人云，弄影秋波漾。小鬟帮衬新兴样。梳掠罢、口脂相赏。飞鬓恼春风，莫放罘罳敞。","dynasty":"明代","title":"海棠春其一晚妆和阮亭韵"}
{"author":"尤侗","content":"氤氲绣幕香生足。欹山枕、弓腰低曲。一搦藕肢柔，刚贴芙蓉褥。梦中辅体靡红肉。蓦惊起、坠钗寒玉。笑看抱谁眠，却是夫人竹。","dynasty":"明代","title":"海棠春其二午睡和韵"}
{"author":"尤侗","content":"画帘双燕争花影。睡未足、海棠惊醒。玉骨六铢轻，心怯温泉冷。起来弄色芙蓉镜。分外好、髻松鬟整。无力倚薰笼，呼点龙团饼。","dynasty":"明代","title":"海棠春其三晚浴和韵"}
{"author":"尤侗","content":"井梧叶落声如雨。又风送、小楼砧杵。淡月隐屏山，花底闻私语。空床好梦抛人去。厮守尽、更更更鼓。不见谢郎归，烛影摇松尘。","dynasty":"明代","title":"海棠春其四夜坐和韵"}
{"author":"尤侗","content":"沙星畔扶风马。看绿鬓、白眉相亚。月里嫁吴刚，桂殿鸳鸯瓦。娇儿玉雪妆台下。自句读、焉哉乎也。生日在豳风，君子歌需雅。","dynasty":"明代","title":"海棠春其五为吴茵次韵寿马少君"}
{"author":"尤侗","content":"愁倚东风唱踏莎。画屏十二自腾那，殃及斑鸠天外去，唤哥哥。无限翠颦低远岫，几番红泪上横波。却与落花千万点，一般多。","dynasty":"明代","title":"摊破浣溪沙其一春闺"}
{"author":"尤侗","content":"燕子楼中燕子飞。鹧鸪屏外鹧鸪啼。笑看萧郎盘细马，画桥西。鹅管笙囊调艳曲，凤花箫局试香衣。怪底游人争指道，使君妻。","dynasty":"明代","title":"摊破浣溪沙其二即事"}
{"author":"尤侗","content":"水晶帘下看梳头。宛转小眉修。自然宫样，远山欲笑，新月如钩。绛仙何用供螺黛，淡扫恰风流。张郎多事，横添一笔，带出闲愁。","dynasty":"明代","title":"眼儿媚画眉"}
{"author":"安守范","content":"偶到天台院，因逢物外僧。——安守范忘机同一祖，出语离三乘。——杨鼎夫树老中庭寂，窗虚外境澄。——周述片时松影下，联续百千灯。——李仁肇","dynasty":"唐代","title":"天台禅院联句"}
{"author":"陈恕可","content":"素姬初宴瑶池，佩环误落云深处。分香华井，洗妆湘渚，天姿淡泞。碧盖吹凉，玉冠迎晓，盈盈笑语。记当时乍识，江明夜静，只愁被、婵娟误。几点沙边飞鹭。旧盟寒、无迷烟雨。相思未尽，纤罗曳水，清铅泣露。玉镜台空，银瓶绠绝，断魂何许。待今宵试探，中流一叶，共凌波去。","dynasty":"宋代","title":"水龙吟（浮翠山房拟赋白莲）"}
{"author":"陈恕可","content":"碧柯摇曳声何许，阴阴晚凉庭院。露湿身轻，风生翅薄，昨夜绡衣初翦。琴丝宛转。弄几曲新声，几番凄惋。过雨高槐，为渠一洗故宫怨。清虚襟度漫与，向人低诉处，幽思无限。败叶枯形，残阳绝响，消得西风肠断。尘情已倦。任翻鬓云寒，缀貂金浅。蜕羽难留，顿觉仙梦远。","dynasty":"宋代","title":"齐天乐（余闲书院拟赋蝉）"}
{"author":"陈恕可","content":"蜕仙飞佩流空远，珊珊数声林杪。薄暑眠轻，浓阴听久，勾引凄凉多少。长吟未了。想犹怯高寒，又移深窈。与整绡衣，满身风露正清晓。微薰庭院昼永，那回曾记得，如诉幽抱。断响难寻，余悲独省，叶底还惊秋早。齐宫路杳。叹往事魂消，夜阑人悄。谩省轻盈，粉奁双鬓好。","dynasty":"宋代","title":"齐天乐（同上）"}
{"author":"陈恕可","content":"西风故国。记乍免内黄，归梦溪曲。还是秦星夜映，楚霜秋足。无肠枉抱东流恨，任年年、褪匡微绿。草汀篝火，芦洲纬箔，早寒渔屋。叙旧别、芳篘荐玉。正香擘新橙，清泛佳菊。依约行沙乱雪，误惊窗竹。江湖岁晚相思远，对寒灯、谩怀幽独。嫩汤浮眼，枯形蜕壳，断魂重续。","dynasty":"宋代","title":"桂枝香（天柱山房拟赋蟹）"}
{"author":"程嘉燧","content":"细雨春风花落时，金华腊酒解酴醾。当垆少妇知留客，不动朱唇动翠眉。","dynasty":"明代","title":"青楼曲"}
{"author":"程嘉燧","content":"凉风四起秋云急，门巷萧森鸟雀飞。黄叶年年惊岁晚，沧江日日待人归。经时茅屋淹行李，一系扁舟换客衣。回首昔曾悲故国，于今临眺意多违。","dynasty":"明代","title":"山居秋怀"}
{"author":"程嘉燧","content":"相逢多别酒，归路欲何之。江水曹娥庙，湖山贺监祠。乡愁兼雨重，旅望入秋悲。倘忆江东侣，论文复几时。","dynasty":"明代","title":"四明徐汇阳庄太峰余泰灵秋尽先后言别"}
{"author":"程嘉燧","content":"海近雨冥冥，分携怆驿亭。朋情春更觉，酒气别能醒。潮满炊烟白，山移睥睨青。还乡无限意，寂寞向郊坰。","dynasty":"明代","title":"雨中太仓津亭别子柔泊舟昆山"}
{"author":"程嘉燧","content":"水树风帆隐伎楼，微明远岸浊河流。也知一望堪肠断，暮雨无人在上头。","dynasty":"明代","title":"水上倡楼"}
{"author":"程嘉燧","content":"人生良会难再遇，常将骨肉等行路。昔居山中无世情，汝未胜冠余未娶。谁知衣食旋相驱，坐令流落那能顾。频冬岭北厌冰雪，长岁江东足烟雾。去日艰难真可惜，后来离别知无数。相逢且暂同遨游，狂波对酒升高楼。江边女弟留十日，风雨赋诗殊未休。汝更请为离别吟，试听长歌足哀音，余愁一歌伤汝心。汝今又向海门去，能识江流深不深。","dynasty":"明代","title":"江上送超宗弟游海门"}
{"author":"程嘉燧","content":"日昃山路闲，林木纷如结。环沟引湖流，经桥见曲折。路枉寺门出，高榆对森列。连冈亘城堤，玦断宛当枌。斜日射山翠，玲珑映松彻。香气行客闻，心闲忘分别。","dynasty":"明代","title":"自茶磨入治平寺"}
{"author":"程嘉燧","content":"僧房高下居，闭门秋色闲。阳树挺幽径，阴崖仰层关。周垣若涧底，疏翠当窗间。窗中如有人，闻声杳难攀。遥知纵目处，树杪见前湾。白日山后没，好月湖中还。念此来何时，使我舒心颜。","dynasty":"明代","title":"入殿左僧舍下遵曲径仰见崖端高轩绝可舒瞩"}
{"author":"程嘉燧","content":"荒村何所有，枵腹但古树。小艇缘港入，疏舂闭门度。港穷见山径，接近引闲步。青苍正相射，山照亘斜雨。平生未经过，一览似再遇。","dynasty":"明代","title":"经紫微村"}
{"author":"程嘉燧","content":"暮倚城楼江日曛，晓过山县市烟分。回峰冻雨皆成雪，出雾危峦半是云。沙际年光催鸟啭，冰间寒溜动鸥群。吴江越峤千余里，春赏何由早寄闻。","dynasty":"明代","title":"富阳桐庐道中早春即目柬吴中朋旧"}
{"author":"程嘉燧","content":"寺门桥下独徘徊，谿树笼烟黯不开。月出可忘携策到，泥深曾几泛舟回。冬青香满花堆雪，苦楝风多径糁苔。从此经时踪迹断，更谁冲雨亦能来。","dynasty":"明代","title":"五月一日雨中过东林轩惜别"}
{"author":"程嘉燧","content":"雪中分手地，亦在暮江边。栖泊长如此，心期共渺然。落帆千步柳，到寺一声蝉。为扫清谿石，还家与醉眠。","dynasty":"明代","title":"孙士徵甘露僧房话旧"}
{"author":"程嘉燧","content":"吴宫旧事满陈荄，伍相残碑剔藓苔。碧血未随荒沼没，素车空驾怒潮来。但闻楚水犹金濑，莫问秦庭已炬灰。落日寒鸦倍惆怅，百花原上一僧回。","dynasty":"明代","title":"伍相废祠（百花洲上有元人郑元祐碑，偶同不"}
{"author":"程嘉燧","content":"不知残腊即春朝，时见村翁过野桥。欲访寒梅愁信远，稀闻爆竹觉人遥。自开画幅闲寻壑，共对铜瓶晚听潮。释子诗朋相间信，莫嫌还往日萧条。","dynasty":"明代","title":"元日同唐孟先垫巾楼晏坐"}
{"author":"程嘉燧","content":"山楼梅萼垂垂夜，把烛低回小倚栊。坐久心情元约略，酒阑头鬓太冬烘。流年灯罢残更月，旧事庭前半树风。却喜故人今未贵，依然萧寂类禅公。","dynasty":"明代","title":"正月十八夜宿长蘅家感旧和前次醉阁诗韵"}
{"author":"程嘉燧","content":"荒林几点隔江山，犹是离心落照间。从此邗沟自明月，寒鸦无数夜飞还。","dynasty":"明代","title":"书去年临别画疏林暮鸦与季康"}
{"author":"程嘉燧","content":"经时魂梦暂周旋，徙倚楼中望去船。冻雨湿云怜泼墨，长更疏点认鸣弦。床留瓮面同开酒，瓶贮山头共汲泉。更有一般惭独享，纸窗灯火近残年。","dynasty":"明代","title":"雨夜怀比玉"}
{"author":"程嘉燧","content":"山中客到栖山寺，时有兰舟载酒迎。丰草卧来元似鹿，春花飞尽只啼莺。水边人簇新图见，月出歌残旧恨生。闲夜泬寥清磬后，荒萤野沼自纵横。","dynasty":"明代","title":"同方季康栖虎丘铁佛房即事"}
{"author":"程嘉燧","content":"经年不见东林远，闻住峰头看瀑飞。古寺正如昏壁画，层湖都作水田衣。相逢不厌陶潜饮，细倒松肪貌翠微。","dynasty":"明代","title":"闻等慈师在拂水有寄"}
{"author":"程嘉燧","content":"远寻禅老叩林霏，松栝藏门尽十围。好事只余投白社，娱人况复自清晖。帆前雨重怜峰去，寺杪湍惊想瀑飞。休夏再来曾有约，何时心迹两皈依。","dynasty":"明代","title":"雨中别等慈师拂水山房寄怀一首"}
{"author":"程嘉燧","content":"子行无复倚门亲，相见何堪涕泗频。歧路残春长断信，一家圆月正伤神。还山已荷埋身锸，隐阁仍危塾角巾。寄语江边杨柳树，自今愁作渡江人。","dynasty":"明代","title":"八月中秋示鲍甥将赴扬州"}
{"author":"程嘉燧","content":"影事兰皋断水前，孤鸿落照尚依然。凄凉旧曲逢人唱，一段风情恼少年。","dynasty":"明代","title":"题扇"}
{"author":"程嘉燧","content":"烟萝一径入僧寮，谁冒寒风共寂寥。柏子满庭铺柳叶，月明人影在空条。","dynasty":"明代","title":"东庵夜归作霜月寒林"}
{"author":"程嘉燧","content":"帝城灯罢雪嵯峨，二月风光峭未和。驰道残霙犹骇马，龙池新柳已如鹅。蒋山出雾春罗薄，秦水含星晓镜多。日暮歌钟何处发，五侯门馆夜经过。","dynasty":"明代","title":"书去春画钟陵霁雪"}
{"author":"程嘉燧","content":"兼程风雪赴江天，一木音容已隔泉。归到食贫长并日，看来死别又经年。更谁同气知余拙，忍复含凄话汝贤。心欲营斋肠迸断，春光双泪寺门前。","dynasty":"明代","title":"正月八日亡妹忌日感述"}
{"author":"程嘉燧","content":"皋桥流水带城皞，庑下何由见隐沦。逢世生涯无奈老，浪游心事况禁春。谁堪去去因人热，已觉拘拘损我神。莫对梅花说憔悴，君来开即口佳辰。","dynasty":"明代","title":"将之吴门李茂初诗邀看梅止余楼中次韵酬答"}
{"author":"程嘉燧","content":"清溪百叠远含风，樵路渔源望欲通。一段乡愁何处着，伤春无味夕阳中。","dynasty":"明代","title":"题画（题帕二绝）"}
{"author":"程嘉燧","content":"客路无媒类转逢，人间薄命是丹枫。胭脂纵似桃花色，难挽春光二月红。","dynasty":"明代","title":"题画（题帕二绝）"}
{"author":"程嘉燧","content":"草堂寂历自禅居，山下春光正祓除。邻犬人归纤月后，木鱼风落妙香初。萧疏远岫云林画，映带清流内史书。乘兴寻师相赏处，笔床经案独踌躇。","dynasty":"明代","title":"三月三日泊虞山下步寻等慈师不遇"}
{"author":"程嘉燧","content":"老去何辞嫌我真，疏帘元不隔红尘。春山染出还如笑，莫为栖栖也笑人。","dynasty":"明代","title":"阊门庑隐居题画"}
{"author":"程嘉燧","content":"湖边春草忆佳期，重放扁舟夏木滋。游戏自来通绘事，安禅久已废吟诗。半江塔影迎帆远，曲巷经声出院迟。曾访本师乘野月，旧房空老碧梧枝。","dynasty":"明代","title":"重过虞山塔院兰公话旧"}
{"author":"程嘉燧","content":"无数轻鲦莲叶东，泳芳吹沫竞浮空。疑追戏蝶来天上，误饵游丝没镜中。点额冷光如吸露，濯鳞香阵微飧风。相忘乐事江湖外，捉影还看嚼蜡同。","dynasty":"明代","title":"和比玉赋游鱼啖花影"}
{"author":"程嘉燧","content":"年来渔父已无家，长负篱间九日花。偶共轻舟寻窈窕，尚怜行步趁欹斜。人归月下仍逢酒，病起风前只嗅茶。寥落孤云无住着，爱君天末自朱霞。","dynasty":"明代","title":"九日次比玉韵"}
{"author":"程嘉燧","content":"来往扁舟岁聿除，流年风雨一萧疏。众山未去残缣在，四壁虽存丈室虚。短气生涯新鬻砚，雰颜归路老佣书。只余雪后萱丛好，巢燕相将识旧居。","dynasty":"明代","title":"除夕"}
{"author":"程嘉燧","content":"别馆风花急，停舟问数移。莫辞经夜宿，已值暮春时。身远归难定，家贫出每迟。消魂南浦上，不觉泪如丝。","dynasty":"明代","title":"雨中宿受之馆惜别"}
{"author":"程嘉燧","content":"去年梅发话匆匆，短烛残杯矮阁中。能得几回还夜雪，相看一笑又春风。值君暖眼寒偏好，知我疏狂老更穷。明日雪消头并白，莫将闲闷惹青铜。","dynasty":"明代","title":"雪后立春酬茂初见访"}
{"author":"程嘉燧","content":"婆裟枯柳尚毵毵，白发青骊泪满衫。一路残花仍汴水，十年春梦落江潭。黄河岸徙孤蓬直，明月巢空越鸟南。旧侣重来余半死，敢论生意叹何堪。","dynasty":"明代","title":"感道傍枯柳"}
{"author":"程嘉燧","content":"迷方到处即为家，元夕山城罢放衙。身槁欲灰逢火树，眼昏生晕乱银花。愿看辽水烽狼净，喜见并州竹马哗。佳节太平难际遇，传柑灯宴说京华。","dynasty":"明代","title":"潞安元夕"}
{"author":"程嘉燧","content":"客心降尽转悠悠，见月闻歌已不愁。当日绛唇空寂寞，何时雪顶共依投。衰年自照犹残烛，长夏行吟祇敝裘。送远可能忘故国，浮云西北有高楼。","dynasty":"明代","title":"客愁"}
{"author":"程嘉燧","content":"逢君春向暮，相送忽深秋。长夏无蝉噪，高天极鸟投。闲阶松叶碧，空院菊花留。晓月临山驿，寒风满县楼。人行落木戍，马识渡河愁。不谓平生泪，还因别思流。","dynasty":"明代","title":"九月既望次瑞卿惜别诗"}
{"author":"程嘉燧","content":"去秋寒早天多雪，今夕冬暄月似春。淡境味长堪送老，醉乡户小恰容身。客中两度逢南至，酒后终宵向北辰。莫笑杞人忧国泪，时看云物一沾巾。","dynasty":"明代","title":"冬至月下即事"}
{"author":"程嘉燧","content":"移居无复垫巾楼，归梦依然在上头。元与江湖豪士卧，似闻风雪故人投。窗间塔影池边小，寺外村光雨后收。仿佛昔时同舍客，月明阑槛并船游。","dynasty":"明代","title":"梦后怀垫巾楼"}
{"author":"程嘉燧","content":"残春已过八十日，桃树初开三五枝。瞥眼红颜刚一笑，举头纤月正如眉。未缘悟道空身老，宁复还家歊面衰。闻说城边新买得，隔花流水一茅茨。","dynasty":"明代","title":"桃树下作"}
{"author":"程嘉燧","content":"少小曾嗟时命违，不才敢齿宦情微。半生空长蓬三径，几死真成樗十围。马骨岂须酬美价，虎头终亦悔雄飞。残年莫计无归着，处处春山满蕨薇。","dynasty":"明代","title":"时命"}
{"author":"程嘉燧","content":"当年饯腊有秋茶，添却庭梅点岁华。争喜小儿仍爱客，只嫌老子不归家。池塘无梦伤春草，门巷多时厌雪花。贫病亦知难慰意，漫图枯木向君夸。","dynasty":"明代","title":"画枯木怪石次比玉除夕诗韵"}
{"author":"程嘉燧","content":"别路江南已数程，清樽细雨复江城。残魂如梦闻莺断，旧恨随潮立马生。皈佛一心怜伴在，驱人十口悔身轻。临歧共有沾衣泪，却使衰羸暗抚缨。","dynasty":"明代","title":"扬州方季康馆同张伯美诸人惜别（戊午四月）"}
{"author":"程嘉燧","content":"层冰积雪漫嵯嵯，易水流澌自涌波。迁史至今疏剑术，酒人从此送荆轲。羽声变后寒风急，虹影消来白日过。千古暮云京阙下，吴佣且莫浪悲歌。","dynasty":"明代","title":"过易水怀古"}
{"author":"程嘉燧","content":"久客怀人百事慵，春归几日是残冬。长安雪后无来往，报国门前独看松。","dynasty":"明代","title":"除夕"}
{"author":"程嘉燧","content":"漱壑淘林殷户雷，冥冥松际失崔嵬。山窗五月寒如水，知是湖桥暮雨来。","dynasty":"明代","title":"七夕同受之坐雨偶吮墨作中峰夜雨因忆拂水山"}
{"author":"程嘉燧","content":"山郭拏舟夜别师，竹房松阁总幽期。影堂月落泉呜咽，无复疏帘看弈戺。","dynasty":"明代","title":"七夕同受之坐雨偶吮墨作中峰夜雨因忆拂水山"}
{"author":"程嘉燧","content":"故衾何意托交欢，得共高人寤寐宽。不分秋风破茅屋，从教夜雪满长安。空床独枕琴三尺，远札相遗绮一端。早晚平津谁与报，布衣思庇九州寒。","dynasty":"明代","title":"答江似孙谢遗锦衾（叠用寒字）"}
{"author":"程嘉燧","content":"都门残腊忽经三，集别围炉话小庵。六载归程犹泽潞，几人乡国并东南。天涯涕泪遥难忍，塞外风沙老讵堪。即日遂良须尽白，还家弥勒与同龛。","dynasty":"明代","title":"仲冬同周虞卿葛震甫郭圣胎恒光牧隐二上人石"}
{"author":"程嘉燧","content":"燕南蓟北限春光，瞥见江梅剧断肠。花被雪禁犹黯淡，影遭风横正郎当。斜临官道窥邮骑，开傍旗亭扑酒香。才是玉门关外客，莫凭羌苗诉昏黄。","dynasty":"明代","title":"姑孰道中见梅花"}
{"author":"程嘉燧","content":"八年远客一归来，又见江南两度梅。旧曲偶随新侣唱，欢颜犹逐故人回。烧灯院落俄残月，绕树池亭已半苔。更约拏舟同出郭，商量嫩蕊莫齐开。","dynasty":"明代","title":"正月十八日同仲和侯园看梅因期同出西郭即事"}
{"author":"程嘉燧","content":"送客留髡饮正忺，江城清夜月如镰。双楼海燕巢金屋，十月流莺隔画帘。香泽微闻尘袅袅，星河欲堕漏厌厌。老夫忽忆西园事，衫袖龙钟已半淹。","dynasty":"明代","title":"十月十日汪九飒哉宅中闻歌作"}
{"author":"程嘉燧","content":"命驾论文复几时，孤怀怆别愿春迟。君豪视昔长中酒，我老于前并废诗。晚节风尘那可傍，旧游花月若为思。扁舟十日东城曲，辜负西窗话雨期。","dynasty":"明代","title":"山居夜雨迟比玉不至惜别"}
{"author":"程嘉燧","content":"乘兴停舟草岸时，落帆高树鸟先知。茶神句里看云过，草圣行间识露垂。洗砚池香萦墨细，解巾松月逗眠迟。夫君不浅中林意，流水空山待子期。","dynasty":"明代","title":"答朱子暇见访同牧斋次韵三首（庚午春）"}
{"author":"程嘉燧","content":"湖山风月属新收，一片高寒百尺头。试手步檐曾不夜，振衣风磴已知秋。平疑素魄来窥发，直上青天可溯流。何处鹊飞还绕树，八年看我走三州。","dynasty":"明代","title":"八月十二夜次牧斋韵（秋水阁初成，共凭阑作"}
{"author":"程嘉燧","content":"云軿月驾要人收，合着亭台在上头。曳影轩窗含远瀑，行空阿阁俯高秋。招延风物争人胜，揽驻湖山放月流。何得更言官酝美，世间应笑鹤扬州。","dynasty":"明代","title":"十三夜叠前韵"}
{"author":"程嘉燧","content":"水边林外夕阳楼，已分残年伴送秋。谁谓孤云亡住著，自吟丛桂可淹留。剩添风月闲家具，凭占烟波小钓舟。君肯放忙相料理，不妨斜日到林丘。","dynasty":"明代","title":"十四夜和招友人"}
{"author":"程嘉燧","content":"节物阴晴总不愁，思家时复一低头。空劳拄杖中宵待，未遣倾罍向月羞。放客惺惺归别院，任他晻晻下西楼。嫦娥亦是人间意，想像含颦耐九秋。","dynasty":"明代","title":"十五夜无月和韵"}
{"author":"程嘉燧","content":"湖山斯夕与斯晨，不觉园梅又放春。蜂似解衣延画史，泉来穿户款茶神。宁须守岁过咸舍，何用辞年恼比邻。深愧皇天私老眼，东家贳我作闲人。","dynasty":"明代","title":"庚午除夕"}
{"author":"程嘉燧","content":"望入山腰古寺晨，坐深蓝尾一家春。且娱灯烛喧儿女，不用哀丝动鬼神。梅试寒香移北涧，池添新水出西邻。风光合度阳阿曲，自觉尊前少和人。","dynasty":"明代","title":"辛未人日即事"}
{"author":"程嘉燧","content":"谁怜地下老明经，宿草坟头又化萤。朽骨尚应思驾驭，朱颜终自惜娉婷。一生辛苦为玄白，何处流传付杀青。独有中郎铭不没，断虹斜日贯幽扃。","dynasty":"明代","title":"钱纯中挽诗"}
{"author":"程嘉燧","content":"千古伤心为绝弦，老人流泪过残年。春寒澒洞风床殷，夜火青荧雨屋燃。乱落暗泉虚榻畔，繁枝晴昊豁崖前。扁舟欲往愁花事，白昼昏昏闭閤眠。","dynasty":"明代","title":"夜雨伤娄兄兼怀拂水山居"}
{"author":"程嘉燧","content":"心境难调缓急弦，住山空度一年年。逐时蔓草徒劳铲，去日寒灰莫更然。北里笙歌传水上，西湖书记到花前。寻常忆得除禅语，次第无过省醉眠。","dynasty":"明代","title":"壬申春初返山庄得吴巽之书叠前韵"}
{"author":"程嘉燧","content":"花溪雨过有樵风，出郭琴尊会瀼东。万柳晴熏黄曲动，半篙云破绿醅融。醉吟正好追池上，啸傲何嫌入竹中。此地春游多乐事，新知难值故交同。","dynasty":"明代","title":"雨后东皋宴集"}
{"author":"程嘉燧","content":"万金一曲艺偏殊，谁效工颦学步趋。水上盈盈逢洛女，桑间冉冉见罗敷。腰肢结束元难有，杨柳风流得似无。瞥眼繁华易惆怅，何如丈室对疏芜。","dynasty":"明代","title":"和牧斋观剧四首次韵"}
{"author":"程嘉燧","content":"侍郎载歌奚川图，后人讽歌如按图。诗成相示劝之和，才尽气索其如吾。枯肠无沈难饮墨，但恣夕歠还朝袴。迫来长句谁子敌，况当述祖诗格殊。世家文彩剩粉绘，列圣德泽余张铺。侯王忠孝遗第宅，江海硕大田泥涂。明堂梓材老勿剪，连城宝玉韫莫沽。身当承平俗殷富，弦歌耕凿游康衢。一川东下百谷应，伟哉二惠钟菰芦。风流冠盖四走集，渊深木茂相招呼。柳森溪堂读书处，种竹万个中盘纡。摩挲商周出彝鼎，啸咏日夕倾觞壶。是时景泰富才子，画师剑客兼博徒。为梁置驿动成市，百货集杭与苏。茅茨晓驱推书犊，瓜锄晚带巢冠乌。清门孙枝见隆楝，白云宰树皆连趺。画走那知六丁索，图出定有神明扶。石田先生上仙久，飘然八景来坐隅。焚香盥手再拂拭，袭以锦段红氍毹。荐陈家庙侑盏斝，夸燕宗尚阝繁笙竽。传家信有万金产，识字不独分之无。他年会是大手笔，簪橐侍从仍操觚。抱看睨视细指点，对客问事时挽须。蝇头卷尾复书罢，举手向我重嗟吁。天吴耐可补褐缀，宝绘忍复残膏污。强歌形秽恍自失，何当白璧邻碔砆。咄哉无盐漫刻画，人言东里颦女恐尔愚，胡然东里颦女恐尔愚。","dynasty":"明代","title":"和牧斋题沈石田奚川八景图歌"}
{"author":"程嘉燧","content":"烈风振山石欲落，亭午高眠缩双脚。髯郎叩门二客俱，好事经耳宛如昨。青春豪丝醉白发，绿水华灯荡朱阁。米家船从何处来，但说东皋好林薄。朱门如山酒肉待，却犯颠风抵穷壑。缆舟尽日不得去，白浪喧豗断烟郭。自巡寒庖有湿苇，走问东家无郭索。樵苏清淡亦恒事，倚壁呻吟如可怍。老夫犹云幸免俗，且未烧琴思煮鹤。","dynasty":"明代","title":"周敏仲同客过拂水庄阻风山厨萧寂戏作"}
{"author":"程嘉燧","content":"徐君神宇和且清，翩翩浊世称达生。但持一杯蟹螯足，能挥万事鸿毛轻。自言百年在行乐，千金买歌恣欢谑。尊傍二豪与七贵，醉后五白兼六博。宁藉疏家有赐金，那识洛阳亡负郭。鸟雀门中结驷来，蛟龙壁上缠头作。少小当筵唤奈何，年来老尽怕闻歌。君家歌儿动心魄，半出已觉魂傞傞。暗思沉吟还绝倒，恰似看花被花恼。空惹颠狂气味存，难遣歌词风格老。九龄十龄解音律，本事家门俱第一。黄口天教与擅场，白头自叹曾入室。金陵洞房今老大，柘湖歌台久萧瑟。凭谁写向丹青里，如画天魔娆居士。仿佛花间按曲时，恍欲扬蛾发皓齿。便上九天歌一声，不惜此声无此耳。","dynasty":"明代","title":"赠徐君图按曲图歌"}
{"author":"程嘉燧","content":"清明院落夜溶溶，宠柳娇花让雪丛。乱搅三眠飞絮白，浪搀百子石榴红。烧残高烛东风后，掩却重门细雨中。闻向花间歌法曲，应怜江海白头翁。","dynasty":"明代","title":"周家清明植梨花六月盛开邀客赋诗"}
{"author":"程嘉燧","content":"何人曾送草堂赀，几首巡檐索笑诗。东阁去逢春动候，西溪邀宿月明时。山空翠袖禁寒薄，雪紧青灯放焰迟。烟角霜钟断消息，窗前一夜为相思。","dynasty":"明代","title":"题诘溪郁振公梅花草堂二首"}
{"author":"程嘉燧","content":"风雨山楼鸡喔然，一声中夜感流年。春生柏子心枯后，香到梅花鬓雪边。赴壑蛇难遮尾驻，脱池鱼好救头燃。心空唯有庞居士，解得饥飧与困眠。","dynasty":"明代","title":"甲戌元日闻鸡警悟一首"}
{"author":"程嘉燧","content":"西郭端居已嗒然，野人争席不知年。远梅晴昊移筇外，斜日林丘到水边。池面薙苔连土气，松头爇酒带花燃。兴阑纤月沿归艇，正值陶公醉欲眠。","dynasty":"明代","title":"张翁携酒见过用前韵"}
{"author":"程嘉燧","content":"十见家园春草芳，才看通籍谒明光。骅骝道路争年少，乌鸟庭帏恋日长。衣上不劳慈母线，禁中犹惮直臣章。欲知世美承颜在，图史从来许范滂。","dynasty":"明代","title":"送侯豫瞻谒选"}
{"author":"程嘉燧","content":"仙侣移舟晚更邀，兴来东阁是今朝。竹间老树苔花活，池上繁枝雨点消。薄暝酒香延澒洞，嫩寒云白护岩峣。回船秉烛何愁远，拂水崖当第五桥。","dynasty":"明代","title":"花朝谭生载酒看梅"}
{"author":"程嘉燧","content":"移家门向竹林中，小院时闻松柏风。来往每思同长老，见知真愧自儿童。汪陂洵合称颜子，樗散何由比郑公。久欲净袪诗酒污，远师庞蕴了诸空。","dynasty":"明代","title":"和韵酬黄蕴生二首"}
{"author":"程嘉燧","content":"城晚舟回一水香，被花恼彻只颠狂。兰膏初上修蛾绿，粉汗微消半额黄。主客琅玕情烂熳，神仙冰雪戏迷藏。谁能载妓随波去，长醉佳人锦瑟傍。","dynasty":"明代","title":"朝云诗五首"}
{"author":"程嘉燧","content":"百日全家药裹间，不论风雨不开关。篱边秋水愁中路，郭外春湖梦里山。时倚瓶花滋起色，漫悬梁月见衰颜。南村剩客如相忆，好就茅斋一宿还。","dynasty":"明代","title":"秋雨端居有怀"}
{"author":"程嘉燧","content":"隔岁寒梅压路横，过年风槛纸窗鸣。岩扉静掩涓涓户，山阁俄开郁郁城。新表伫归华鹤语，生刍与怅白驹行。松堂丙舍仍招隐，投老看君誓墓情。","dynasty":"明代","title":"重过拂水山居经宿遂撤新楼开竁域主人复申墓"}
{"author":"程嘉燧","content":"归舫夜发促春盘，少长随肩各尽欢。花鸟装春迎宿雨，天云酿雪作朝寒。何嫌趋走同儿戏，便许风流比画看。晕碧裁红古来事，醉痕狼藉任阑干。","dynasty":"明代","title":"丙子立春和尔宗春宴即事"}
{"author":"程嘉燧","content":"南屏云木晚苍苍，潦倒交情未可忘。药裹春携停楚帆，山经秋写属吴装。寒灯正字风驱叶，轻箑斜题雨漏床。林月池凉廿年地，肯来随意宿僧房。","dynasty":"明代","title":"宿南屏柬城中朋旧"}
{"author":"程嘉燧","content":"尊中有酒曾不留，囊中无钱能不忧。莫言八十渐衰老，叱咤可走千貔貅。相逢掀髯但一笑，意气尚欲横九州。少君十年慕禅寂，吟诗北窗叹何益。老手犹堪戏貌君，碧瞳烂烂霜髯戟。","dynasty":"明代","title":"题画赠戚四丈八十"}
{"author":"程嘉燧","content":"朝檐天外鹊来声，夜烛花前太喜生。婪尾宴收灯放节，扫眉人到月添明。香尘澒洞歌梅合，钗影差池宿燕争。等待揭天丝管沸，彩云縆定不教行。¤","dynasty":"明代","title":"纟互云诗八首次韵"}
{"author":"程嘉燧","content":"闲坊归处有莺声，白发伤春泪暗生。无计和胶粘日驻，枉拚不睡泥天明。千场绿酒双丸泻，一朵红妆百镒争。不见等闲歌舞散，风前化作彩云行。","dynasty":"明代","title":"纟互云诗八首次韵"}
{"author":"程嘉燧","content":"贮得瑶华桃李时，寻花舍此复何之。陶情供具衰年乐，送老生涯画史痴。地僻扶携窥粉黛，林深枕藉共糟醨。祇传吹角城头早，秉烛留欢恨每迟。","dynasty":"明代","title":"同李茂初沈彦深郊游次韵"}
{"author":"程嘉燧","content":"客来兰气满幽斋，少住春游兴亦佳。霞引秾桃褰步障，天粘碧草度弓鞋。烟花径袅婵娟入，山水亭孤竹肉谐。醉爱雨声笼笑语，不知何事怨空阶。","dynasty":"明代","title":"二月上浣同云娃踏青归雨宴达曙用佳字"}
{"author":"程嘉燧","content":"寻得伊人在水湄，移舟同载复同移。心随湖草闲偏乱，愁似横波远不知。病起尚怜妆黛浅，情来颇觉笑颜迟。一樽且就新知乐，莫道明朝有别离。","dynasty":"明代","title":"六月鸳湖饮朱子暇夜归与云娃惜别"}
{"author":"程嘉燧","content":"自古蛾眉叹入宫，也多失马塞垣翁。人间岁月私蟠木，天上雷霆宥爨桐。抱叶蝉吟圜室雨，倚空鸾啸半岩风。屋梁月落疑颜色，时见残缸几穗红。","dynasty":"明代","title":"久留湖上昭庆慈受僧舍得牧斋岁暮见怀诗次韵"}
{"author":"程嘉燧","content":"主客琅玕烂熳同，快哉谁为乞天公。低昂霞绮船头浪，狼藉玻璃碗面风。蠲暑可忘吹大小，析酲聊复辨雌雄。飞花度水来何处，折尽西陂劝酒筒。","dynasty":"明代","title":"张卿子汤稚舍泛舟看荷花"}
{"author":"程嘉燧","content":"废苑荒台杨柳生，曾将艳曲教倾城。画衫钿扇今谁在，无限西园坐客情。","dynasty":"明代","title":"西湖逢曹莘野二首（丁卯在金陵汪景纯旧馆，"}
{"author":"程嘉燧","content":"樽前犹见古秦青，传似韩娥旧典型。千载伤心事何限，长流哀怨入青冥。","dynasty":"明代","title":"西湖逢曹莘野二首（丁卯在金陵汪景纯旧馆，"}
{"author":"程嘉燧","content":"聚首何嗟两鬓蓬，开怀且付百壶中。辞寒未要封条雪，占稔先宜夹囤风。守岁银花飞水白，朝玄笼烛殷山红。去年今夕残缸里，百炼相思寄浙东。","dynasty":"明代","title":"戊寅除夜拂水山庄和牧斋韵二首"}
{"author":"程嘉燧","content":"尝言数见便成亲，十载相怜病与贫。拈出清诗同讽咏，窨来白酒馈比邻。山中古栎看为社，谷口闲云喜似人。残腊檐梅初放萼，尚堪索笑两三巡。","dynasty":"明代","title":"和李孟芳山中话旧"}
{"author":"程嘉燧","content":"不嫌朱户有蒿蓬，且喜阳和转谷中。人语半空山殿晓，佛香匝地洞门风。酒随天意留青缥，诗与春光斗碧红。况值朋来好乘兴，肯因瀼滑限西东。","dynasty":"明代","title":"己卯元旦和牧翁韵"}
{"author":"程嘉燧","content":"劳生真厌老来忙，但喜残年相见长。禁火风光春断酒，浴蚕时月夜舂粮。陶公日没思燔烛，仲子辰佳可命觞。独爱幽栖身懒动，敢将衰病学嵇康。","dynasty":"明代","title":"和时圣昭兼酬刘原博"}
{"author":"程嘉燧","content":"相看转觉此生浮，风月佳时不敢愁。鸟鹊星河千里夜，暗蛩凉宇一年秋。书回故国无黄耳，家远清宵总白头。还忆阑干秋水阔，谢公无客自登楼。","dynasty":"明代","title":"八月十三夜同考子弟作有怀拂水"}
{"author":"程嘉燧","content":"日嗟筋力不如前，饱饭相随得几年。纱帽鬓丝婪尾席，玉箫金管两头船。已拖拂水来新筑，更插繁花向远天。若问扬州旧风月，也曾骑鹤贯腰钱。","dynasty":"明代","title":"庚辰元日和叔翁韵"}
{"author":"程嘉燧","content":"山庄水步傍春华，忽送归舟起叹嗟。唐老舍前三月路，沈郎阑畔一年花。近来句好看余子，数去杯宽尚几家。寂寂林塘寒食过，纸钱枯柳乱啼鸦。","dynasty":"明代","title":"拂水值黄蕴生清明归省感怀一首"}
{"author":"程嘉燧","content":"百年一宿总蘧庐，憔悴何堪倚卜居。秋水濠间问园吏，桃花源上狎秦渔。卧游四壁神仙画，行把残编老易书。屋上青山依旧色，新泉冷冽味何如。","dynasty":"明代","title":"次韵和牧斋移居六首"}
{"author":"程嘉燧","content":"翩然水上见惊鸿，把烛听诗讶许同。何意病夫焚砚后，却怜才子扫眉中。菖蒲花发公卿梦，芍药春怀士女风。此夕樽前相料理，故应恼彻白头翁。","dynasty":"明代","title":"庚辰十二月二日虞山舟次值河东君用韵辄赠"}
{"author":"程嘉燧","content":"早闻南国翠娥愁，曾见书飞故国楼。远客寒天须剪烛，美人清夜恰同舟。玉台传得争千首，金管吹来坐两头。从此烟波好乘兴，万山春雪五湖流。","dynasty":"明代","title":"又次老牧泛舟韵"}
{"author":"程嘉燧","content":"何处珠帘拥莫愁，笛床歌席近书楼。金炉银烛平原酒，远浦寒星剡曲舟。望里青山仍北郭，行时沟水向东头。老怀不为生离苦，双泪无端只自流。","dynasty":"明代","title":"感别半野堂叠前韵"}
{"author":"程嘉燧","content":"居然林下有家风，谁谓千金一笑同。杯近仙源花潋潋，云来神峡雨濛濛。弹丝吹竹吟偏好，抉石锥沙书更雄。诗酒已无驱使分，熏炉茗碗得相从。","dynasty":"明代","title":"同牧老韵再赠河东君用柳原韵"}
{"author":"程嘉燧","content":"千里论文惭裹粮，二僮一马出相望。未缘竟日留佳客，犹带春星问草堂。鸟雀荒庭无洒扫，龙蛇素壁有篇章。吾庐不厌秋风破，屋漏新痕已满行。","dynasty":"明代","title":"辛巳三月廿四日未至桐庐廿里老钱在官舫扬帆"}
{"author":"程嘉燧","content":"归来锦里夜留宾，小筑南漪狎所亲。冢上仙人但冥漠，灯前兄弟半埃尘。河山邈邈生刍阔，风雨绵绵别泪频。青眼新知今白首，经过何事不伤神。","dynasty":"明代","title":"和牧翁宿方给谏旧馆有怀孟阳"}
{"author":"程嘉燧","content":"结伴携壶集小亭，砂瓶活火试中泠。乳浮瓯面雪花白，石现潭心天骨青。远出俗尘堪洗耳，闲窥容发悔劳形。当歌尚喜清狂在，免使群贤笑独醒。","dynasty":"明代","title":"曹季野余抡仲招集古岩寺洗泉即事"}
{"author":"程嘉燧","content":"再约提壶坐翠微，偶缘情话逗林霏。已烦社老持觞待，先喜家童负水归。倒载接?乘好月，闻钟篮舆恋清晖。自怜抱病支离叟，犹喜重来兴不违。","dynasty":"明代","title":"十一月十二再赴洗泉即事"}
{"author":"程嘉燧","content":"出郭不知远，沿林新笋成。柳桥尘乍染，枳径雪初明。客到山云起，鱼跳春水生。岩扉对轩敞，遥识读书声。","dynasty":"明代","title":"石冈园杂诗二首其一"}
{"author":"程嘉燧","content":"风散桐花松月开，上方楼殿踏歌来。携将芦管新调曲，吹向生公旧讲台。","dynasty":"明代","title":"虎丘"}
{"author":"程嘉燧","content":"红楼细雨燕飞斜，玉面珠帘相映遮。三月江南春色尽，却行江北见梅花。","dynasty":"明代","title":"雨中过伎家饮书赠陈翠"}
{"author":"程嘉燧","content":"蓬户居然昼不开，消忧佳客数能来。水晶盐尽调冰屑，新酝缸倾杂旧醅。雄辩满筵才五斗，挥毫落纸更三杯。人生莫论无多屐，相见何妨日几回。","dynasty":"明代","title":"蓬户"}
{"author":"程嘉燧","content":"水关新涨曲通沟，力疾邀人夜弄舟。暗竹背城思岭月，平畦裛露忆湖秋。行随老伴添衣出，回触歌场趁曲留。远吹更闻无奈返，微风小橹不胜愁。","dynasty":"明代","title":"夜泛（同丘五、张二丈、孙二兄）"}
{"author":"程嘉燧","content":"平分南北是江流，南岸相期北岸留。惟有寒风吹向北，为君留客醉瓜洲。","dynasty":"明代","title":"瓜洲渡头风雪欲回南岸不得"}
{"author":"程嘉燧","content":"金阊潭水写金波，画烛红楼歌吹多。长夜牵愁无远近，山塘一望似秋河。","dynasty":"明代","title":"金阊曲"}
{"author":"程嘉燧","content":"村边废宅少人居，闻道生徒共扫除。书札浮沉三月后，交游显晦廿年余。小岩原上归僧远，长石冈头旅骑疏。知尔含情望天末，苍烟落日几踌躇。","dynasty":"明代","title":"寄方伯雨"}
{"author":"程嘉燧","content":"巷南秋雨过君家，独掩闲门几日斜。无那别来偏皎月，即看归到负黄花。春江在眼新安郭，暮雪惊心梁苑沙。欲去念君仍未决，穷愁相见莫相嗟。","dynasty":"明代","title":"子柔将归忆别漫赋"}
{"author":"程嘉燧","content":"空斋愁雨壁四悬，囊中十日无一钱。北城贫生老好事，出须凭舆走且颠。南邻两脚差快健，伛偻待试同拘牵。张翁爱酒惯索饮，经年海舶松门边。春前南桥和歌者，半月归耜东林田。洞箫拍板置无用，短簦双屐闲可怜。心忆风流故司马，见雪期放寻花船。今年春雪不到地，梅开已盈东窗前。贳酒苦游恐不乐，袖手欲歇心茫然。独夜展转耿难寐，娇儿懒慢仍稳眠。不见丘翁茅屋朝来破欲葺，雨雪入户寒无烟。","dynasty":"明代","title":"空斋行"}
{"author":"程嘉燧","content":"出郭春流十里赊，故人田舍即吾家。风情缸面清明酒，节物山头谷雨茶。忽见远交浑是梦，难期世事总如花。寻常欢笑休轻别，若计浮生信有涯。","dynasty":"明代","title":"过孙履正东林庄居（同方民表丈）"}
{"author":"程嘉燧","content":"吟君诗送春归日，我正颠狂欲湿衣。烛灭清歌高阁罢，酒醒疏雨小船归。慵拈雪镜愁边照，判遣风花醉里飞。预恐老添情转剧，明年春到兴先违。","dynasty":"明代","title":"送春同子柔作二首其一"}
{"author":"程嘉燧","content":"中酒闲眠日掩扉，弄寒窗雨故霏霏。花怜经眼关情剧，游忆同心见面稀。江上一番仍节换，天涯何处不春归。遥知弱女千山里，乍改罗裳定湿衣。","dynasty":"明代","title":"送春同子柔作二首其二"}
{"author":"程嘉燧","content":"莫论楚客易悲哀，况值经秋信始回。抱影不知江上住，连宵微觉浪声来。镜中白发千梳雪，屋里乌皮一寸埃。若问身心调伏否，相将都是不燃灰。","dynasty":"明代","title":"秋后戏柬吴中亲知二首其一"}
{"author":"程嘉燧","content":"朝寒霢霢荡舟行，渚柳江花白浪生。客到杯香怜閤小，兴移墨漫爱窗明。檐前树缺春山出，桥外天低野寺平。共道主人能下榻，不愁风雨断柴荆。","dynasty":"明代","title":"雨中同茂初闲孟过子薪村居即事"}
{"author":"程嘉燧","content":"婆娑枯柳尚毵毵，白发青骊泪满衫。一路残花仍汴水，十年春梦落江潭。黄河岸徙孤蓬直，明月巢空越鸟南。旧侣重来余半死，敢论生意叹何堪。","dynasty":"明代","title":"感道傍枯柳"}
{"author":"程嘉燧","content":"生死论交二十年，他乡消息总茫然。新诗刻烛还成泪，老兴将灰未灭烟。今夕樽前拌玉倒，别时衣上有珠悬。衙斋天与闲人作，好办饥餐和困眠。","dynasty":"明代","title":"汪侨孙酒间道故灯下有作依韵口号"}
{"author":"程嘉燧","content":"曾无文绮赠交欢，聊尔同裯恋一寒。长枕正思裁十幅，高眠尽可拥三竿。休嫌吟苦蒙时污，应笑书痴画处刓。博得新诗酬锦段，衙斋传比练裙看。","dynasty":"明代","title":"答江似孙谢遗锦衾"}
{"author":"程嘉燧","content":"幽栖元不厌山深，把臂何人共入林。树下凉风中散客，窗间白日上皇心。青苔果落空庭得，流水花香别涧寻。但恐鹤书知处所，不容高卧只如今。","dynasty":"明代","title":"答朱子暇见访同牧斋次韵三首"}
{"author":"程嘉燧","content":"招得无家一布袍，留连酒圣狎诗豪。林端水聒归潭静，云里峰来跂石高。晓案晴光研竹露，夜瓢明月煮松涛。山中入夏先凉冷，便约湖心弄小舠。","dynasty":"明代","title":"答朱子暇见访同牧斋次韵三首其二"}
{"author":"程嘉燧","content":"山中还往亦无期，行乐何缘不暂随。顾曲那禁穷相眼，狂言容迕破颜时。一群娇鸟花相逐，四壁寒蝇冻似痴。少小也谙曹植舞，灯前长袖自倭迟。","dynasty":"明代","title":"和牧斋观剧四首次韵其一"}
{"author":"程嘉燧","content":"游丝无力罥春长，急盏从挥白日忙。烛下邀来偏巧笑，曲终不见只颠狂。迷花未散尝侵晓，和雪难教更引商。浣处似闻遗石在，相逢或恐是同乡。","dynasty":"明代","title":"和牧斋观剧四首次韵其三"}
{"author":"程嘉燧","content":"远寻禅老叩林霏，松栝藏门尽十围。好事只余投白社，娱人况复自清晖。帆前雨重怜峰去，寺杪湍惊想瀑飞。休夏再来曾有约，何时心迹两皈依。","dynasty":"明代","title":"雨中别等慈师拂水山房寄怀一首"}
{"author":"程嘉燧","content":"山郭拿舟夜别师，竹房松阁总幽期。影堂月落泉呜咽，无复疏帘看弈戺。","dynasty":"明代","title":"七夕同受之坐雨偶吮墨作中峰夜雨因忆拂水山居旧事漫书口号二首其二"}
{"author":"程嘉燧","content":"客心降尽转悠悠，见月闻歌已不愁。当日绛唇空寂寞，何时雪顶共依投。衰年自照犹残烛，长夏行吟祇敝裘。送远可能忘故国，浮云西北有高楼。","dynasty":"明代","title":"客愁"}
{"author":"程嘉燧","content":"江边一别两悠悠，湖上想思且滞留。千里星河同此夜，廿桥明月自三秋。无由结伴还乡国，况欲因人作远游。潦倒更于何地会，见君空已雪盈头。","dynasty":"明代","title":"七夕怀平仲扬州"}
{"author":"程嘉燧","content":"斜日轻舟远背城，野中一见一含情。乍过门巷多相似，遥识衣冠已出迎。岸岸水生芳草绿，家家梅向晚天清。频来自觅题诗处，绕槛巡檐仔细行。","dynasty":"明代","title":"早春同茂修过东林庄居"}
{"author":"程嘉燧","content":"雨余来谷口，春草被山长。不识涧花落，惟闻潭水香。听莺迁密树，憎鹊踏新篁。欲就豁山阁，明灯扫一床。","dynasty":"明代","title":"石冈园杂诗二首"}
{"author":"程嘉燧","content":"当年饯腊有秋茶，添却庭梅点岁华。争喜小儿仍爱客，只嫌老子不归家。池塘无梦伤春草，门巷多时厌雪花。贫病亦知难慰意，漫图枯木向君夸。","dynasty":"明代","title":"画枯木怪石次比玉除夕诗韵"}
{"author":"程嘉燧","content":"六年光景未题诗，画得如尘似梦时。断雨湿云休细看，看来容易鬓成丝。","dynasty":"明代","title":"许儆韦白下寄丙午所画秦准秋雨索题"}
{"author":"程嘉燧","content":"婆娑枯柳尚毵毵，白发青骊泪满衫。一路残花仍汴水，十年春梦落江潭。黄河岸徙孤蓬直，明月巢空越鸟南。旧侣重来余半死，敢论生意叹何堪。","dynasty":"明代","title":"感道傍枯柳"}
{"author":"程嘉燧","content":"自从君去少经过，霖雨柴门有啸歌。怀袖尺书三岁在，江关萧瑟暮年多。过淮落木空明月，到海青山祇白波。闻道儿郎转聪慧，比来樽酒兴如何。","dynasty":"明代","title":"寄孙三庐江"}
{"author":"程嘉燧","content":"林风却立小楼边，红烛邀迎暮雨前。潦倒玉山人似月，低迷金缕黛如烟。欢心酒面元相合，笑靥歌颦各自怜。数日共寻花底约，晓霞初旭看新莲。","dynasty":"明代","title":"朝云诗五首其三"}
{"author":"程嘉燧","content":"出郭春流十里赊，故人田舍即吾家。风情缸面清明酒，节物山头谷雨茶。忽见远交浑是梦，难期世事总如花。寻常欢笑休轻别，若计浮生信有涯。","dynasty":"明代","title":"过孙履正东林庄居（同方民表丈）"}
{"author":"程嘉燧","content":"水树风帆隐伎楼，微明远岸浊河流。也知一望堪肠断，暮雨无人在上头。","dynasty":"明代","title":"水上倡楼"}
{"author":"程嘉燧","content":"去年寒食杏花新，扶杖犹同过北邻。酒熟欲浇中圣客，花红来哭下泉人。白杨但种看成柱，蒲柳虽存合作尘。更有伤心无可道，空山一别六回春。","dynasty":"明代","title":"清明拜张二丈墓（同子柔作）"}
{"author":"程嘉燧","content":"旧识园梅与径蓬，新泉照眼后堂中。松明涧道余寒雪，草色筵开上日风。颜面过年梁月白，欢娱今夕烛花红。它时守岁招呼近，只在藤萝水石东。","dynasty":"明代","title":"戊寅除夜拂水山庄和牧斋韵二首其一"}
{"author":"程嘉燧","content":"客路无媒类转逢，人间薄命是丹枫。胭脂纵似桃花色，难挽春光二月红。","dynasty":"明代","title":"题画（题帕二绝）"}
{"author":"程嘉燧","content":"山庄水步傍春华，忽送归舟起叹嗟。唐老舍前三月路，沈郎阑畔一年花。近来句好看余子，数去杯宽尚几家。寂寂林塘寒食过，纸钱枯柳乱啼鸦。","dynasty":"明代","title":"拂水值黄蕴生清明归省感怀一首"}
{"author":"程嘉燧","content":"僧榻书廊卧夕曛，兴来吟啸每过君。梅残烛烬疏窗雨，雪沍香浓小閤云。茶作松风先破睡，墨添山气待微醺。自从一别莲花府，月下笳箫忆共闻。","dynasty":"明代","title":"寄庄将军"}
{"author":"程嘉燧","content":"别路江南已数程，清樽细雨复江城。残魂如梦闻莺断，旧恨随潮立马生。皈佛一心怜伴在，驱人十口悔身轻。临歧共有沾衣泪，却使衰羸暗抚缨。","dynasty":"明代","title":"扬州方季康馆同张伯美诸人惜别（戊午四月）"}
{"author":"程嘉燧","content":"谁怜地下老明经，宿草坟头又化萤。朽骨尚应思驾驭，朱颜终自惜娉婷。一生辛苦为玄白，何处流传付杀青。独有中郎铭不没，断虹斜日贯幽扃。","dynasty":"明代","title":"钱纯中挽诗"}
{"author":"程嘉燧","content":"东林还往近如何，客里春寒忽忽过。望远不堪芳草遍，开书应对落花多。天边帆影扬州路，雪后江声滟滪波。为报心情萧飒尽，相逢无复旧悲歌。","dynasty":"明代","title":"次韵寄子柔兄兼柬所亲"}
{"author":"程嘉燧","content":"江月酣林水透霜，水精禅院旧绳床。邻房僧起啼鸦散，塔里残灯鹔晓光。","dynasty":"明代","title":"昆山题画"}
{"author":"程嘉燧","content":"劳生真厌老来忙，但喜残年相见长。禁火风光春断酒，浴蚕时月夜舂粮。陶公日没思燔烛，仲子辰佳可命觞。独爱幽栖身懒动，敢将衰病学嵇康。","dynasty":"明代","title":"和时圣昭兼酬刘原博"}
{"author":"程嘉燧","content":"雨余来谷口，春草被山长。不识涧花落，惟闻潭水香。听莺迁密树，憎鹊踏新篁。欲就豁山阁，明灯扫一床。","dynasty":"明代","title":"石冈园杂诗二首"}
{"author":"程嘉燧","content":"雪中分手地，亦在暮江边。栖泊长如此，心期共渺然。落帆千步柳，到寺一声蝉。为扫清谿石，还家与醉眠。","dynasty":"明代","title":"孙士徵甘露僧房话旧"}
{"author":"程嘉燧","content":"十见家园春草芳，才看通籍谒明光。骅骝道路争年少，乌鸟庭帏恋日长。衣上不劳慈母线，禁中犹惮直臣章。欲知世美承颜在，图史从来许范滂。","dynasty":"明代","title":"送侯豫瞻谒选"}
{"author":"程嘉燧","content":"尊中有酒曾不留，囊中无钱能不忧。莫言八十渐衰老，叱咤可走千貔貅。相逢掀髯但一笑，意气尚欲横九州。少君十年慕禅寂，吟诗北窗叹何益。老手犹堪戏貌君，碧瞳烂烂霜髯戟。","dynasty":"明代","title":"题画赠戚四丈八十"}
{"author":"程嘉燧","content":"曾怜古调背同时，廿载心期老曲师。为是唱情听不得，鬓边先着几茎丝。","dynasty":"明代","title":"曲中听黄问琴歌分韵八首"}
{"author":"程嘉燧","content":"湖山风月属新收，一片高寒百尺头。试手步檐曾不夜，振衣风磴已知秋。平疑素魄来窥发，直上青天可溯流。何处鹊飞还绕树，八年看我走三州。","dynasty":"明代","title":"八月十二夜次牧斋韵（秋水阁初成，共凭阑作"}
{"author":"程嘉燧","content":"烟萝一径入僧寮，谁冒寒风共寂寥。柏子满庭铺柳叶，月明人影在空条。","dynasty":"明代","title":"东庵夜归作霜月寒林"}
{"author":"程嘉燧","content":"徵歌排日斗妆新，买笑留欢不计旬。倾国总矜堂上艳，逢场曾作坐中人。玲珑争劝尚书醉，啄木谁言学士贫。省识春风向来面，沄人宜喜复宜瞋。","dynasty":"明代","title":"和牧斋观剧四首次韵其二"}
{"author":"程嘉燧","content":"去年寒食杏花新，扶杖犹同过北邻。酒熟欲浇中圣客，花红来哭下泉人。白杨但种看成柱，蒲柳虽存合作尘。更有伤心无可道，空山一别六回春。","dynasty":"明代","title":"清明拜张二丈墓（同子柔作）"}
{"author":"程嘉燧","content":"抹月涂风画有声，等闲人见也愁生。听莺桥下波仍绿，走马台边月又明。芳草路多人去远，梅花春近鸟衔争。残更亡寐难同梦，为雨为云只自行。","dynasty":"明代","title":"䨑云诗八首次韵其二"}
{"author":"程嘉燧","content":"买断铅红为送春，殷勤料理白头人。蔷薇开遍东山下，芍药遗将南浦津。香泽暗菲罗袂解，歌梁声揭翠眉颦。颠狂真被寻花恼，出饮空床动涉旬。","dynasty":"明代","title":"朝云诗五首其一"}
{"author":"程嘉燧","content":"绿云一散寂无声，此际何人太瘦生。香纵返魂应断续，花曾解语欠分明。白团画识春风在，红烛歌残夕泪争。从此朝朝仍暮暮，可能空逐梦中行。","dynasty":"明代","title":"䨑云诗八首次韵其一"}
{"author":"程嘉燧","content":"来禽半啮手分尝，风里唇脂对口香。教就魏郎零落谱，琼花台下漫《霓裳》。","dynasty":"明代","title":"次宋大韵即事与梁五二绝句其一"}
{"author":"程嘉燧","content":"缓节安歌妙入神，玉盘铃走串珠匀。小姬情事防人觉，挽着双蛾不肯颦。","dynasty":"明代","title":"曲中听黄问琴歌分韵八首"}
{"author":"程嘉燧","content":"一年春尽送春时，万事伤心独咏诗。梦里楚江昏似墨，画中湖雨白于丝。空烦儿女啼书札，应有亲朋覆酒卮。明日夏云徒极目，断魂摇曳各天涯。","dynasty":"明代","title":"春尽感怀"}
{"author":"程嘉燧","content":"昨夜风前柔橹声，无情南浦绿波生。飞花自带归潮急，残月犹悬宿舸明。泖色晓分娄苑尽，人烟暗杂语溪争。春云倏忽随春梦，难卜灯花问远行。","dynasty":"明代","title":"䨑云诗八首次韵其六"}
{"author":"程嘉燧","content":"故人相望眇天涯，久客伤心忆岁华。城上雪声游子屐，县南风色酒人家。邮筒近隔钱塘路，归缆遥牵歙浦沙。乡国清明正愁绝，凭将双泪湿梨花。","dynasty":"明代","title":"因舍弟归柬山中亲知"}
{"author":"程嘉燧","content":"城南遍兰若，兹山何穹窿。鞍马上几盘，迫察势犹雄。崖昃日半倾，光射东南峰。阑干倚峻壁，毫末纷玲珑。路回见塔寺，到门罗杉松。积翠扶层阶，暝色带远江。高殿夜突兀，古木枝巃嵸。尚骇仰睇赊，未觉俯历崇。细路绕殿角，欲上闻鸣钟。扪萝踏深影，林幽径难通。悄然心神凄，却顾来惊风。下归白云梯，微月光朣胧。明当上绝顶，冥搜恣所穷。兴剧耿无寐，清宵殊未终。","dynasty":"明代","title":"宿牛首"}
{"author":"程嘉燧","content":"忆昨南徐官舍东，江心遥夜与君同。重看焦岭终宵月，却话松寥彻晓风。病眼向梅空脉脉，旅愁兼雪太匆匆。可怜襆被寻君处，暝雨寒烟野寺中。","dynasty":"明代","title":"东林寺雨中张次孙丈话旧"}
{"author":"程嘉燧","content":"男儿远图几年志未得，引领弯弧向属国。秋风辞家今始归，颜状惨淡气抑塞。忆昨荐士尚书郎，知尔善射闻四方。中丞侧耳识名字，辕门长揖生辉光。西秦猛士产灵夏，长弓大刀仍善马。令与较射丛万人，齐声共呼出君下。来趋幕府何逡巡，报国无阶自致身。里中轻薄休相笑，陶母厨间正苦辛。","dynasty":"明代","title":"送李茂修还山省母"}
{"author":"程嘉燧","content":"我爱城西张仲居，天寒鸟雀下阶除。弹琴响动游山帖，隐几风开种树书。留客添灯尝蜜酒，呼儿吸水煮河鱼。寻常自爱吾庐好，若到君家愧不如。","dynasty":"明代","title":"题张仲复西康草堂"}
{"author":"程嘉燧","content":"吴洲四月尚春衣，日暮停舟转翠微。又喜清辉山顶见，不妨疏雨树头飞。黄鹂入寺浑相识，白月当门恰送归。灌木阴阴萍沼绿，重游心念故人违。","dynasty":"明代","title":"过虎丘寻君实尔常夜归忆前月同伯美于此送客"}
{"author":"程嘉燧","content":"安稳茅斋水郭东，沙围曲映绿杨中。余寒出浦三春酒，片雨横江五月风。远意几因高士发，清游难得故人同。斜阳醉眼怜归路，野翠烟岚半彩虹。","dynasty":"明代","title":"瓜洲东郭访王隐士同方平仲"}
{"author":"程嘉燧","content":"斜日轻舟远背城，野中一见一含情。乍过门巷多相似，遥识衣冠已出迎。岸岸水生芳草绿，家家梅向晚天清。频来自觅题诗处，绕槛巡檐仔细行。","dynasty":"明代","title":"早春同茂修过东林庄居"}
{"author":"程嘉燧","content":"菊花閤里殷勤唱，芍药园中仔细闻。此后但逢歌曲伴，何曾听罢不言君。","dynasty":"明代","title":"听曲赠赵五老四首（太仓人。名淮，字长源，"}
{"author":"程嘉燧","content":"好友相邀不用催，况闻君到我须陪。茶香酒辣浑闲事，且趁朝凉听一回。","dynasty":"明代","title":"听曲赠赵五老四首（太仓人。名淮，字长源，"}
{"author":"程嘉燧","content":"纷纷酒事少心情，只办停杯斗耳明。翻恨听时心太切，归来摹得不多声。","dynasty":"明代","title":"听曲赠赵五老四首（太仓人。名淮，字长源，"}
{"author":"程嘉燧","content":"逐调安排见典刑，缘情巧妙是心灵。寄言度曲红颜子，白却髭须始解听。","dynasty":"明代","title":"听曲赠赵五老四首（太仓人。名淮，字长源，"}
{"author":"程嘉燧","content":"蛾眉蟾月两婵娟，忆遇如花胜会仙。近逐歌喉须闯席，遥开笑靥待过船。灯前坠马妆仍好，酒后惊鸿态更偏。才调直欺文字饮，风骚横逞士夫筵。闲偎钏迹圆留面，戏剧鞋痕曲印肩。并背银缸和影坐，对拢香袖熨寒眠。曾教狂客宵挝鼓，爱着妖童夜辊弦。笑语偷分鹦舌巧，齿牙明斗贝光鲜。随车每及霜垂地，送棹何辞雨满天。累月朱门添酒宴，连朝彩笔废诗篇。邀来便觉欢无价，忆却方知会有缘。断送半生心似铁，被君赚作有情颠。","dynasty":"明代","title":"戏效长庆律体即事与高文倩"}
{"author":"程嘉燧","content":"风雨鸡鸣百感萦，披衣起坐到天明。饥寒未保心肠惯，干谒先愁项领成。漫论田园方乐志，细思沟壑亦虚名。来朝客路休看镜，白发羞从一夜生。","dynasty":"明代","title":"风雨（王珣伯欲余谒顾司马，临发风雨不寐）"}
{"author":"程嘉燧","content":"丈夫身无羽翰长逼侧，江水滔滔阻相识。白首逢君大道间，一笑寒灰吐颜色。五山低昂波浪高，扁舟掀舞同秋毫。截江破浪赴知己，侯门噂沓讥徒劳。世人豪举皆如此，朱弦半绝心欲死。颜厚难教伺贵人，舌存未遣忧妻子。城中泥淖十尺深，多君款曲投知音。宁须百钱一斗酒，自有片语千黄金。男儿感激会下泪，莫缘失路沾衣襟。","dynasty":"明代","title":"走笔答赠胡京孺（名拱极）"}
{"author":"程嘉燧","content":"少年好文兼爱武，一朝破产谁比数。得君昂藏未可轻，不用人看尚如虎。嚣然材气凌万夫，安能低头自拜趋。旧京公侯拥貔虎，食舍歌鱼知有无。书生衮衮登枢要，时清只合容常调。何由顿使一军惊，且须先与群儿笑。如吾万事无可为，饥来也忍贤妻诮。","dynasty":"明代","title":"醉中走笔送茂修赴留京督府幕"}
{"author":"程嘉燧","content":"寺外风江断去津，峰头木脱月相亲。僧斋归处窗如烛，始觉寒风是主人。","dynasty":"明代","title":"寒月独归题松寥壁（时湛公在西湖）"}
{"author":"程嘉燧","content":"达士志匡时，经纬随弛张。小儒竞枝叶，雕绘攻词章。张翁磊落人，所思济时康。上下数千年，抵掌如倾囊。治乱本代兴，史乘记多方。搜罗到根源，补苴见周防。贾生著《过秦》，荀卿法后王。河汾述元经，斟酌唯行藏。惜哉时命违，白首徒栖遑。材大不谋身，仅饱核与糠。伊余为童儿，见翁吾师旁。开口据上坐，大声论兴亡。斯岂古人欤，自分不得当。何图卅年间，折节夷辈行。扣门来相求，令我神扬扬。谓余可与言，勖之以自强。云堪托子孙，怀此何能忘。萧萧伯通庑，峨峨德公床。过从风雪晨，斗酒激中肠。相彼岁寒松，摧颓阅冰霜。孰知岩壑姿，可以栋明堂。","dynasty":"明代","title":"赠张翁茂仁二丈"}
{"author":"程嘉燧","content":"疏松历落映层台，绿字岩间覆锦苔。谁扫青天屏障出，独摇红粉酒船来。歌移滩下凉风入，诗借峰头暮雨催。此日川光容易夕，相呼秉烛莫言回。","dynasty":"明代","title":"载伎重游王潭马砦岩"}
{"author":"程嘉燧","content":"中酒闲眠日掩扉，弄寒窗雨故霏霏。花怜经眼关情剧，游忆同心见面稀。江上一番仍节换，天涯何处不春归。遥知弱女千山里，乍改罗裳定湿衣。","dynasty":"明代","title":"送春同子柔作二首"}
{"author":"程嘉燧","content":"年去贫来不自由，暗伤颜面向交游。他乡且斗孤身健，此日徒悬西壁愁。纸裹已空难爱惜，瓶储欲罄未知谋。何缘忽致监河粟，莫是枯鳞尚有求。","dynasty":"明代","title":"友人饷粟书感"}
{"author":"程嘉燧","content":"故人不见岁将穷，临别风烟在眼中。岳院夜眠春涧雨，浦楼寒醉雪山风。谿南邮使明朝发，江北来帆二月通。廿载东桥歌酒伴，他乡残腊梦应同。","dynasty":"明代","title":"岁暮怀孙履和李茂修"}
{"author":"程嘉燧","content":"僧榻书廊卧夕曛，兴来吟啸每过君。梅残烛烬疏窗雨，雪沍香浓小閤云。茶作松风先破睡，墨添山气待微醺。自从一别莲花府，月下笳箫忆共闻。","dynasty":"明代","title":"寄庄将军"}
{"author":"程嘉燧","content":"雨余来谷口，春草被山长。不识涧花落，惟闻潭水香。听莺迁密树，憎鹊踏新篁。欲就豁山阁，明灯扫一床。","dynasty":"明代","title":"石冈园杂诗二首"}
{"author":"程嘉燧","content":"昨夜南桥有报书，侵晨骑马过郊居。江村月出风阴后，花木凉生宿雨余。新句意多难较稳，故人情在亦从疏。清秋不浅茅斋兴，摇荡浮云信所如。","dynasty":"明代","title":"张鲁生遣马迎过郊居话别"}
{"author":"程嘉燧","content":"夜扫歌楼集钿车，白头占曲点红牙。梁间三日余音在，偷得新腔遍狭邪。","dynasty":"明代","title":"曲中听黄问琴歌分韵八首"}
{"author":"程嘉燧","content":"莫论歌难听亦稀，坐中有客欲沾衣。不看天上行云驻，试辨林端木叶飞。","dynasty":"明代","title":"曲中听黄问琴歌分韵八首"}
{"author":"程嘉燧","content":"曾怜古调背同时，廿载心期老曲师。为是唱情听不得，鬓边先着几茎丝。","dynasty":"明代","title":"曲中听黄问琴歌分韵八首"}
{"author":"程嘉燧","content":"歌郎酒客尽知名，画烛红妆作队迎。檐竹萧萧香閤里，花丛十月坐流莺。","dynasty":"明代","title":"曲中听黄问琴歌分韵八首"}
{"author":"程嘉燧","content":"缓节安歌妙入神，玉盘铃走串珠匀。小姬情事防人觉，挽着双蛾不肯颦。","dynasty":"明代","title":"曲中听黄问琴歌分韵八首"}
{"author":"程嘉燧","content":"十分飞盏任君衔，四座无声罢酒监。更请白头歌一曲，不须看舞越罗衫。","dynasty":"明代","title":"曲中听黄问琴歌分韵八首"}
{"author":"程嘉燧","content":"江上杨花覆白蘋，对君犹喜见残春。云山家在难乘兴，风月闲来自怆神。旁舍盘飧留客共，向人怀抱好谁亲。山中只是空相忆，漫道天涯即比邻。","dynasty":"明代","title":"春暮与鲍谿父言怀"}
{"author":"程嘉燧","content":"秋阴沄客思腾腾，木末荒台尽日登。谁信到家翻远忆，雨斋含墨画金陵。","dynasty":"明代","title":"忆金陵二首（杂题画扇）"}
{"author":"程嘉燧","content":"最忆西风长板桥，笛床禅阁雨潇潇。只今画里犹知处，一抹寒烟似六朝。","dynasty":"明代","title":"忆金陵二首（杂题画扇）"}
{"author":"程嘉燧","content":"袈裟相伴踏清秋，健即闲行懒即休。记得罢琴吹笛夜，雨声茅屋小如舟。","dynasty":"明代","title":"昆山响梵阁怀季常上人游九峰二首"}
{"author":"程嘉燧","content":"九峰几点小窗间，知尔遥临泖上山。同是爱山须尽兴，闲云且莫自飞还。","dynasty":"明代","title":"昆山响梵阁怀季常上人游九峰二首"}
{"author":"程嘉燧","content":"江月酣林水透霜，水精禅院旧绳床。邻房僧起啼鸦散，塔里残灯鹔晓光。","dynasty":"明代","title":"昆山题画"}
{"author":"程嘉燧","content":"自从君去少经过，霖雨柴门有啸歌。怀袖尺书三岁在，江关萧瑟暮年多。过淮落木空明月，到海青山祇白波。闻道儿郎转聪慧，比来樽酒兴如何。","dynasty":"明代","title":"寄孙三庐江"}
{"author":"程嘉燧","content":"去年寒食杏花新，扶杖犹同过北邻。酒熟欲浇中圣客，花红来哭下泉人。白杨但种看成柱，蒲柳虽存合作尘。更有伤心无可道，空山一别六回春。","dynasty":"明代","title":"清明拜张二丈墓（同子柔作）"}
{"author":"程嘉燧","content":"小塘潮落碧氤氲，画舫青丝系绿筠。野老襟期同夜雨，故人诗态似春云。忘形饮痛披衣惯，捉鼻歌轻拥被闻。如此风流俱合写，不吟举白便浮君。","dynasty":"明代","title":"过唐正叔郊居漫题索和"}
{"author":"程嘉燧","content":"怅望吴阊百里余，故园兄弟日应疏。多年华鬓丝相似，三月春愁水不如。歌扇旧分桃叶渡，钓船今傍藕花居。扫眉才子何由见，一讯桥边女较书。","dynasty":"明代","title":"阊门访旧作"}
{"author":"程嘉燧","content":"援毫心常慵，临诀意弥永。吾所欲赠子，不语各自领。间兹南北居，谁能不怲怲。夸人毗荣名，达士劝深省。凿方吾自量，輹壮子当骋。康路方多虞，窘步亦思整。与子尚有心，胡能置形影。","dynasty":"明代","title":"送李长蘅北上二首"}
{"author":"程嘉燧","content":"野翁犹自爱贫家，一笑柴门起暮鸦。柏叶细倾元日榼，松萝频泼小春茶。沉沉带雨檐花落，淅淅无风径竹斜。破榻尚堪留十日，墙头浊酒未须赊。","dynasty":"明代","title":"正月四日张次公先生过遇琴馆留宿对雪即事"}
{"author":"程嘉燧","content":"江枫落后见君迟，欲雪前林又别时。多病酒杯难共醉，独行归路更相思。家人望远愁腰带，旧侣逢春问鬓丝。身世飘蓬何日定，楚云淮水各凄其。","dynasty":"明代","title":"病中送履和兼怀李茂修"}
{"author":"程嘉燧","content":"青鞋白发好禁春，乘兴时为独往人。江上梅花残雪后，竹间茅屋腊醅新。风林待月闲眠晚，野墅烧灯中酒频。归卧空床把诗卷，经旬出饮一伤神。","dynasty":"明代","title":"郊游归答朱丈见讯次韵"}
{"author":"程嘉燧","content":"当时相送向京华，同见秋杨起叹嗟。君自客回侬又客，漫天春恨似杨花。","dynasty":"明代","title":"过长蘅画柳叹别"}
{"author":"程嘉燧","content":"湖头城角雨如麻，宿酒残歌夜斗茶。自笑经过无此客，欲寻好事更谁家。留连别梦犹芳杜，早晚归帆已楝花。人事年光应共惜，相逢烂醉是生涯。","dynasty":"明代","title":"再过杭州访许成之同鲍谿父话旧"}
{"author":"程嘉燧","content":"六年光景未题诗，画得如尘似梦时。断雨湿云休细看，看来容易鬓成丝。","dynasty":"明代","title":"许儆韦白下寄丙午所画秦准秋雨索题"}
{"author":"程嘉燧","content":"不上渐江又过春，家山云水想难真。米颠墨法休相较，一段荒寒自损神。","dynasty":"明代","title":"西湖杂题二首"}
{"author":"程嘉燧","content":"风堤雾塔欲分明，阁雨萦阴两未成。我试画君团扇上，船窗含墨信风行。","dynasty":"明代","title":"西湖杂题二首"}
{"author":"程嘉燧","content":"旬月拟来此，同游亦偶然。经行适多暇，喧寂自俱禅。出寺半峰雨，归房终夜泉。独惭心住著，仍是爱幽偏。","dynasty":"明代","title":"同闻上人作"}
{"author":"程嘉燧","content":"双峰径转石林苍，携客扪萝宿上方。涧饮断虹明积翠，湖飞片雨乱斜阳。东来岛屿吞江郭，西去云山指故乡。夜久禅心同寂历，松风诸岭一何长。","dynasty":"明代","title":"同闻师兄鲍谿父登北高峰宿绝顶僧舍即事"}
{"author":"程嘉燧","content":"江边一别两悠悠，湖上想思且滞留。千里星河同此夜，廿桥明月自三秋。无由结伴还乡国，况欲因人作远游。潦倒更于何地会，见君空已雪盈头。","dynasty":"明代","title":"七夕怀平仲扬州"}
{"author":"程嘉燧","content":"郭外西风片雨晴，灯前倚棹百壶清。纤纤初月生寒细，淅淅残潮到晓平。旅病祇悬遥夕梦，送归还上小山行。共知别后嵇康懒，况隔衡阳少雁声。","dynasty":"明代","title":"十月二日亲朋拏舟追饯有同至昆山者时谿父卧"}
{"author":"程嘉燧","content":"十年曾宿焦山寺，浪急天寒少客行。明日片帆仍远道，一时双眼复孤城。暮山欲尽离尊歇，黄叶全稀白发生。别后故人无限忆，隔江同见月初盈。","dynasty":"明代","title":"十六夜登瓜洲城看月怀旧寄所亲"}
{"author":"程嘉燧","content":"半似春还半似秋，不成估舶不成游。幸无冰雪伤离思，且有云山遮客愁。远雁如尘飞水面，乱帆疑叶下吴头。明年更鼓潇湘柁，老泪凭添万里流。","dynasty":"明代","title":"李洋河舟中戏为俚体遣意"}
{"author":"程嘉燧","content":"虚舟早已逐萍蓬，环堵依然半亩宫。勋业不劳看镜里，生涯聊复闭门中。携来茗饮仍吴饷，隔绝人烟断楚风。譬是在家禅丈室，多时未与故交通。","dynasty":"明代","title":"秋后戏柬吴中亲知二首"}
{"author":"程嘉燧","content":"少小听歌怕唱愁，一声楚尾与吴头。如今身在伤心地，但见春光莫上楼。","dynasty":"明代","title":"登楼"}
{"author":"程嘉燧","content":"东林还往近如何，客里春寒忽忽过。望远不堪芳草遍，开书应对落花多。天边帆影扬州路，雪后江声滟滪波。为报心情萧飒尽，相逢无复旧悲歌。","dynasty":"明代","title":"次韵寄子柔兄兼柬所亲"}
{"author":"程嘉燧","content":"少小兹晨喜欲狂，相邀结束踏春场。暗思豪兴随年减，空愧浮生向老忙。游队懒追依酒伴，歌棚嫌闹憩僧房。明年祇有还山约，愿醉松傍与竹傍。","dynasty":"明代","title":"感春"}
{"author":"程嘉燧","content":"清明寒食山头哭，到处犹传旧风俗。无家自愧百年身，有情共伤千里目。汉阳渡口柳依依，江风作花雪打衣。经旬始过道士洑，五日未离黄鹤矶。吴王庙前乌衔肉，又搅崩江作银屋。叉鱼艇子不敢行，昼傍官船愁水宿。春光忽开三月三，红桃写镜江拖蓝。烟花才下两孤北，松楸正在九华南。蟂矶亭亭落日孤，春原尽处是芜湖。青烟白道人归去，纸钱挂树啼鸢乌。","dynasty":"明代","title":"清明舟中"}
{"author":"程嘉燧","content":"朝寒霡霡荡舟行，渚柳江花白浪生。客到杯香怜閤小，兴移墨漫爱窗明。檐前树缺春山出，桥外天低野寺平。共道主人能下榻，不愁风雨断柴荆。","dynasty":"明代","title":"雨中同茂初闲孟过子薪村居即事"}
{"author":"程嘉燧","content":"轻舟出郭信风扬，过雨陂塘五月凉。山槛水添平入户，野亭树密远生香。村中客少过逢简，醉后情深笑语长。频到不须仍载酒，自煎花乳闲黄粱。","dynasty":"明代","title":"仲夏偶过长蘅水槛即事"}
{"author":"程嘉燧","content":"新赏由来兴不违，忍逢高唱独言归。共穿疏雨牵花艇，自载清樽款竹扉。红蜡泪多时见跋，娇莺声断一沾衣。已拌白发从今尽，莫放梁尘到晓飞。","dynasty":"明代","title":"雨中过张鲁生清夜听曲"}
{"author":"程嘉燧","content":"一年春尽送春时，万事伤心独咏诗。梦里楚江昏似墨，画中湖雨白于丝。空烦儿女啼书札，应有亲朋覆酒卮。明日夏云徒极目，断魂摇曳各天涯。","dynasty":"明代","title":"春尽感怀"}
{"author":"程嘉燧","content":"茅生轻舟如画阁，自嫌浮家不得泊。我栖一楼如冻蝇，跬步出游还不能。安得逐子东西去，载酒千斛长如渑。买断乌程与顾渚，松醪松风泻花乳。兴酣贳我千兔豪，乱扫谿藤落风雨。随手澜翻乞与人，自豪快意无所取。茅生叩门肝胆露，知我平生重毫素。只今十指如悬槌，生花吐颖将何为。床头大剑且无用，愧尔徒赠双毛锥。","dynasty":"明代","title":"毛锥行"}
{"author":"程嘉燧","content":"送客西楼落木风，鬓丝吹断酒帘空。危廊千尺云居寺，霜叶仍欺二月红。","dynasty":"明代","title":"题扇送客怀长蘅湖上"}
{"author":"程嘉燧","content":"约看西湖十月红，掉头归计又成空。年光如水心如梦，人在西楼暮雨中。","dynasty":"明代","title":"题扇送客怀长蘅湖上"}
{"author":"程嘉燧","content":"闽客不见雪，流霰在鸣琴。兹晨何飘瞥，快作崩山音。七弦正凝结，万象回幽阴。南思九仙远，北望三湘深。江水萦后期，春气动前林。毋令招隐曲，荒涂空古今。","dynasty":"明代","title":"塾巾楼中宋比玉对雪鼓琴余戏作图便面漫题时"}
{"author":"程嘉燧","content":"老惜光阴并日游，及看春尽恨悠悠。已拌浓艳随黄土，转觉欢娱恼白头。兰叶醉痕沾旧扇，烛花红泪在空楼。不因千里伤春目，领断江南一味愁。","dynasty":"明代","title":"春尽"}
{"author":"李璮","content":"腰刀首帕从军，戍楼独倚间凝眺。中原气象，狐居兔穴，暮烟残照。投笔书怀，枕戈待旦，陇西年少。欢光阴掣电，易生髀肉，不如易腔改调。世变沧海成田，奈群生、几番惊扰。干戈烂漫，无时休息，凭谁驱扫。眼底山河，胸中事业，一声长啸。太平时、相将近也，稳稳百年燕赵。","dynasty":"宋代","tags":"忧国忧民，抒情，愿望","title":"水龙吟·腰刀首帕从军"}
{"author":"邹绍先","content":"枫叶下秋渚，二妃愁渡湘。疑山空杳蔼，何处望君王。日落水云里，油油心自伤。","dynasty":"唐代","title":"琴曲歌辞。湘夫人"}
{"author":"梁栋","content":"憔悴城南短李绅，多情乌帽染黄尘。读书不了平生事，阅世空存后死身。落日江山宜唤酒，西风天地正愁人。任他蜂蝶黄花老，明月园林是小春。","dynasty":"宋代","tags":"忧国忧民，爱国，壮志难酬","title":"金陵三迁有感"}
{"author":"梁栋","content":"一声两声松子落，一片两片枫叶飞。夕阳在山新月上，道人相伴一僧归。","dynasty":"宋代","title":"送存书记"}
{"author":"梁栋","content":"人生几百年，胡为在远道。游子悲故乡，王孙怨芳草。有田归去来，无田归亦好。","dynasty":"宋代","title":"送李北山归建康"}
{"author":"梁栋","content":"贫贱有饿死，富贵履危机。东海不可渔，西山采无薇。四方已一气，我今将安归。","dynasty":"宋代","title":"送李北山归建康"}
{"author":"梁栋","content":"人生自是人间客，月亦天边寄此身。彼此虚空无著处，谁欤是主复谁宾。","dynasty":"宋代","title":"题叶东叔宾月堂"}
{"author":"梁栋","content":"深巷浑无市井喧，主人有客便开樽。数竿修竹三间屋，几树间花一亩园。楚岫和云移怪石，秦淮流月下高源。此身且此渊明乐，母在高常子候门。","dynasty":"宋代","title":"题寅叔小园"}
{"author":"梁栋","content":"纤腰冻欲折，来探前村雪。幽禽莫相猜，岁寒心似铁。","dynasty":"宋代","title":"谢氏梅园"}
{"author":"梁栋","content":"我家元住君邻州，我父当时亦故侯。中原百年龙战野，南滨一日鳌吞钩。遗黎常恨旧隔绝，故乡喜遇新交游。路人行行望骢马，山中却为诗淹留。","dynasty":"宋代","title":"谒御史张月卿"}
{"author":"梁栋","content":"春中景物尚凄然，小立崇台古树边。潮信不嫌城寂莫，山光似与客留连。英雄马鬣无余地，气势龙蟠得几年。眼底兴亡总闲事，不如有酒醉花前。","dynasty":"宋代","title":"雨花台"}
{"author":"梁栋","content":"忆昔青龙在戊辰，马蹄同踏杏园春。归田令尹空书晋，执戟郎君尽美新。万事不醒中酒圣，一贫无奈讼钱神。相逢莫效穷途泣，自古求仁要得仁。","dynasty":"宋代","title":"赠嘉兴徐同年"}
{"author":"梁栋","content":"行不得也哥哥，湖南湖北春水多。九嶷山前叫虞舜，柰此乾坤无路何。行不得也哥哥。","dynasty":"宋代","title":"四禽言四首其三"}
{"author":"梁栋","content":"冥云生八荒，骤雨忽然至。中宵揭屋破，漏湿无处避。床床不得乾，僵立见憔悴。娇儿莫啼哭，少须待晴霁。","dynasty":"宋代","title":"久雨有感二首其一"}
{"author":"梁栋","content":"人生无百年，胡为在远道。游子悲故乡，王孙怨芳草。有田归去来，无田归亦好。","dynasty":"宋代","title":"送李北山归建康其一"}
{"author":"梁栋","content":"贫贱有饿死，富贵履危机。东海不可渔，西山采无薇。四方已一气，我今将安归。","dynasty":"宋代","title":"送李北山归建康其二"}
{"author":"梁栋","content":"不如归去，锦宫宫殿迷烟树。天津桥上两三声，叫破中原无住处！不如归去。","dynasty":"宋代","title":"四禽言其二"}
{"author":"梁栋","content":"提葫芦，今年酒贱频频沽。众人皆醉我亦醉，哀哉谁问醒三闾！提葫芦。","dynasty":"宋代","title":"四禽言其三"}
{"author":"梁栋","content":"行不得也哥哥，湖南湖北秋水多。九疑山前叫虞舜，奈此乾坤无路何！行不得也哥哥。","dynasty":"宋代","title":"四禽言其四"}
{"author":"梁栋","content":"杖藜绝顶穷追寻，青山世路争岖嵚。碧云遮断天外眼，春风吹老人间心。大龙上天宝剑化，小龙入海明珠沈。无人更守玄帝鼎，有客欲问秦皇金。巅崖谁念受辛苦，古洞未易潜幽深。神光不破幽暗恼，山鬼空作离骚吟。我来俯仰一慷慨，山川良昔人民今。安得长松撑日月，华阳世界收层阴。长啸一声下山去，草木为我留清音。","dynasty":"宋代","title":"登大茅峰"}
{"author":"梁栋","content":"枕寒流、碧萦衣带，高台平与云倚。燕来莺去谁为主，磨灭谪仙吟墨。愁思里。待说与山灵，还又羞拈起。箫韶已矣。甚竹实风摧，桐阴雨瘦，景物变新丽。江山在，认得刘郎何寄。年来声誉休废。英雄不博胭脂井，谁念故人衰悴。时有几。便凤去台空，莫厌频游此。兴亡过耳。任北雪迷空，东风换绿，都付梦和醉。","dynasty":"宋代","title":"摸鱼儿登凤凰台"}
{"author":"梁栋","content":"行不得也哥哥，湖南湖北春水多。九疑山前叫虞舜，奈此乾坤无路何。行不得也哥哥。","dynasty":"元代","title":"四禽言其三"}
{"author":"梁栋","content":"枕寒流、碧萦衣带，高台平与云倚。燕来莺去谁为主，磨灭谪仙吟墨。愁思里。待说与山灵，还又羞拈起。箫韶已矣。甚竹实风摧，桐阴雨瘦，景物变新丽。江山在，认得刘郎何寄。年来声誉休废。英雄不博胭脂井，谁念故人衰悴。时有几。便凤去台空，莫厌频游此。兴亡过耳。任北雪迷空，东风换绿，都付梦和醉。","dynasty":"宋代","title":"摸鱼儿·枕寒流"}
{"author":"梁栋","content":"怨东风。把韶华付去，秾李小桃红。黄落山空，香销水冷，此际才与君逢。敛秋思、愁肠九结，拥翠袖、应费剪裁工。晕脸迎霜，幽姿泣露，寂寞谁同。休笑梳妆淡薄，看浮花浪蕊，眼底俱空。夜帐云闲，寒城月浸，有人吟遍深丛。自前度、王郎去後，旧游处、烟草接吴宫。惟有芳卿寄言，蹙损眉峰。","dynasty":"宋代","title":"一萼红·怨东风"}
{"author":"梁栋","content":"不如归去，锦官宫殿迷烟树。天津桥上一两声，叫破中原无住处。不如归去。","dynasty":"宋代","title":"四禽言"}
{"author":"梁栋","content":"脱却布裤，贫家能有几尺布。织尽寒机无得裁，可人不来廉叔度。脱却布裤。","dynasty":"宋代","title":"四禽言"}
{"author":"梁栋","content":"行不得也哥哥，湖南湖北春水多。九嶷山前叫虞舜，奈此乾坤无路何。行不得也哥哥。","dynasty":"宋代","title":"四禽言"}
{"author":"梁栋","content":"提葫芦，年来酒贱频频沽。众人皆醉我亦醉，哀哉谁问醒三闾。提葫芦。","dynasty":"宋代","title":"四禽言"}
{"author":"梁栋","content":"渊明无心云，才出便归岫。东皋半顷秫，所种不常有。苦恨无酒钱，闲却持杯手。今朝有一壶，携之访亲友。惜无好事人，能消几壶酒。区区谋一醉，岂望名不朽。闲吟篱下菊，自传门前柳。试问刘寄奴，还识此人不。","dynasty":"宋代","title":"渊明携酒图"}
{"author":"梁栋","content":"前村雨过溪流乱，行路迷漫都间断。孤洲尽日少人来，小舟系在垂杨岸。主人空有济川心，坐见门前水日深。袖手归来茅屋下，任他鸥鸟自浮沈。","dynasty":"宋代","title":"野水孤舟"}
{"author":"梁栋","content":"荆溪水腥泊船早，落日无人行古道。髑髅有眼不识春，东风吹出青青草。荒基犹认是人家，败栅曾将当城堡。当时压境兵百万，不脱靴尖堪蹴倒。短兵相接逾四旬，毒手尊拳日攻计。内储外援可消沈，一缕人心坚自保。孤臣可守土性命，赤子效死涂肝脑。朝迁有爵愧降附，幽壤无恩泽枯槁。愿笺司命录英雄，收拾忠魂畀穹昊。","dynasty":"宋代","title":"哀毗陵"}
{"author":"梁栋","content":"已昔东风御柳斜，枯肠一日万周车。壮心难起泥中絮，老眼羞看雾裹花。巷柏几家无主燕，池塘一种为官蛙。江南寒食无烟火，白书沈沈似月华。","dynasty":"宋代","title":"春日郊游和友人韵"}
{"author":"梁栋","content":"听彻哀吟独倚楼，碧天无际思悠悠。谁知尽是中原恨，吹到东南第一州。","dynasty":"宋代","title":"登镇海楼闻角声赋"}
{"author":"梁栋","content":"思归不觉岁华侵，倦抚旌旗感慨深。旧日家乡今日客，一年时序百年心。城余故址元非铁，山得虚名不是金。槛外长江成底事，英雄对酒话蹄涔。","dynasty":"宋代","title":"多景楼"}
{"author":"梁栋","content":"家贫忽暴富，菜种二十七。痴儿不解事，问我何从得。于义苟有违，吾宁饥不食。","dynasty":"宋代","title":"赋蔬"}
{"author":"梁栋","content":"乾坤有正气，间色皆为臣。名葩据中央，红紫谁敢邻。倾日不忘君，卫足恐伤身。冥然无知识，忠孝出本真。林林天地间，戴履而为人。明灵秀万物，孰不尊君亲。嗟嗟叔季后，利欲泯天伦。邈哉望帝国，产生瑞世珍。九夏不趋炎，三月不争春。高秋风露冷，孤标出清尘。背时还独立，揽芳泪沾巾。","dynasty":"宋代","title":"黄葵"}
{"author":"梁栋","content":"六代俄然又一唐，青山坐阅几兴亡。心知江左非王业，口说中原是帝乡。落日有时登北固，春风吹梦过钱塘。荆坟桧宅依然在，留与乌衣话短长。","dynasty":"宋代","title":"金陵废宫"}
{"author":"梁栋","content":"冥云先八荒，骤雨忽然至。中宵揭屋破，漏湿无处避。床床不得乾，僵立见惟悴。娇儿莫啼哭，少须待晴霁。","dynasty":"宋代","title":"久雨有感二首"}
{"author":"梁栋","content":"少年不学稼，老大生理拙。入山采黄精，穷冬一尺雪。虎狼正纵横，原野有白骨。伤心重伤心，吾饥何足恤。","dynasty":"宋代","title":"久雨有感二首"}
{"author":"梁栋","content":"浮云暗不见青天。","dynasty":"宋代","title":"句"}
{"author":"梁栋","content":"千株守红死，一点反魂归。","dynasty":"宋代","title":"句"}
{"author":"梁栋","content":"一场春梦，待从头、说与傍人听著。罨画溪山红锦障，舞燕歌莺台阁。碧海倾春，黄金买夜，犹道看承薄。雕香剪玉，今生今世盟约。须信欢乐过情，闲嗔冷妒，一阵东风恶。韵白娇红消瘦尽，江北江南零落。骨朽心存，恩深缘浅，忍把罗衣著。蓬莱何处，云涛天际冥漠。","dynasty":"宋代","title":"念奴娇（春梦）"}
{"author":"梁栋","content":"枕寒流、碧萦衣带，高台平与云倚。燕来莺去谁为主，磨灭谪仙吟墨。愁思里。待说与山灵，还又羞拈起。箫韶已矣。甚竹实风摧，桐阴雨瘦，景物变新丽。江山在，认得刘郎何寄。年来声誉休废。英雄不博胭脂井，谁念故人衰悴。时有几。便凤去台空，莫厌频游此。兴亡过耳。任北雪迷空，东风换绿，都付梦和醉。","dynasty":"宋代","title":"摸鱼儿（登凤凰台）"}
{"author":"梁栋","content":"怨东风。把韵华付去，农李小桃红。黄落山空，香销水冷，此际才与君逢。敛秋思、愁肠日结，拥翠袖、应费剪裁工。晕脸迎霜，幽姿泣露，寂寞谁同。休笑梳妆淡薄，看浮花浪蕊，眼底俱空。夜帐云闲，寒城月浸，有人吟偏深丛。自前度、王郎去后，旧游处、烟草接吴宫。惟有芳卿寄言，蹙损眉峰。","dynasty":"宋代","title":"一萼红（芙蓉和友人韵）"}
{"author":"赵以夫","content":"十里春风，二分明月，蕊仙飞下琼楼。看冰花翦翦，拥碎玉成毬。想长日、云阶伫立，太真肌骨，飞燕风流。敛群芳、清丽精神，都付扬州。雨窗数朵，梦惊回、天际香浮。似阆苑花神，怜人冷落，骑鹤来游。为问竹西风景，长空淡、烟水悠悠。又黄昏，羌管孤城，吹起新愁。","dynasty":"宋代","tags":"写花，赞美，惆怅，感慨","title":"扬州慢·十里春风"}
{"author":"赵以夫","content":"翠绡心事，红楼欢宴，深夜沈沈无暑。竹边荷外再相逢，又还是、浮云飞去。锦笺尚湿，珠香未歇，空惹闲愁千缕。寻思不似鹊桥人，犹自得、一年一度。","dynasty":"宋代","tags":"七夕节，离别，怀人","title":"鹊桥仙·富沙七夕为友人赋"}
{"author":"赵以夫","content":"为二花著语梁苑吟新，高阳饮散，玉容寂寞妆楼。故人应念我，折赠水晶球。不须倩、东风说与，吹箫云路，解珮江流。似天涯、邂逅相逢，低问东州。为花更醉，细＿香、酒面酥浮。记桥月同看，帘风共笑，仙枕曾游。无奈乍晴还雨，江天暮、飞絮悠悠。莫先教偷取，春归满地清愁。","dynasty":"宋代","title":"扬州慢"}
{"author":"赵以夫","content":"梅花度曲，被多情勾引，枝枝看遍。暗忆孤山今夜月，疏影横斜镜面。萼绿凌风，云英怯冷，未放瑶池宴。人间蜂蝶，也知无计迷恋。闻道管领多才，清词好句，泥落空梁燕。好唤蕊珠供彩笔，莫待随风面旋。千岁蟠虬，双栖么凤，咫尺蓬莱殿。湖边春暗，料应日日酬劝。","dynasty":"宋代","title":"念奴娇"}
{"author":"赵以夫","content":"江南春早。问江上寒梅，占春多少。自照疏星冷，只许春风到。幽香不知甚处，但迢迢、满汀烟草。回首谁家竹外，有一枝斜好。记当年、曾共花前笑。念玉雪襟期，有谁知道。唤起罗浮梦，正参横月小。凄凉更吹塞管，漫相思、鬓华惊老。待觅西湖半曲，对霜天清晓。","dynasty":"宋代","title":"孤鸾（梅）"}
{"author":"赵以夫","content":"乍冷还暄，小春时候今朝转。三分历日二分休，镜里清霜满。云幕低垂不展。矮窗明、红麟初暖。老来活计，浊酒三杯，黄庭一卷。万里关河，朔风吹到边声远。倚楼脉脉数归鸿，谁会愁深浅。最苦山寒日短。但梅花、相看岁晚。何人金屋，巧啭歌莺，慢调筝雁。","dynasty":"宋代","title":"烛影摇红"}
{"author":"赵以夫","content":"葵扇秋来贱。阿谁知、初回轻暑，又教题遍。不是琵琶知音少，无限如簧巧啭。倩说似、长门休怨。莫把蛾眉与人妒，但疏梅、淡月深深院。临宝鉴，欲妆懒。少时声价倾梁苑。到中年、也曾落魄，雾收云卷。待入汉庭金马去，洒笔长江衮衮。好留取、才名久远。过眼荣华俱尘土，听关睢、盈耳离骚婉。歌不足，为嗟叹。","dynasty":"宋代","title":"贺新郎（次刘后村）"}
{"author":"赵以夫","content":"野塘暗碧，渐点点、翠钿明镜。想昼永珠帘，人闲金屋，时倚妆台照影。睡起阑干凝思处，漫数尽、旭鸦栖暝。知月下莺黄，云边蛾绿，为谁低整。曾倩。雁传鹊报，心期千定。奈柳絮浮云，桃花流水，长是参差不并。莫怨春归，莫愁柘老，蚕已三眠将醒。肠断句，枉费丹青，漠漠水遥烟迥。","dynasty":"宋代","title":"二郎神（次陈唯道）"}
{"author":"赵以夫","content":"爱东湖六月，十里香风，翡翠铺平。误入红云里，似当年太乙，约我寻盟。叶舟荡漾寒碧，分得一襟冰。渐际晚轻阴，修蒲舞绿，倦柳梳青。聘婷。黯无语。想怨女三千，长日宫庭。六六阑干曲，有玉儿才貌，谁与看承。柔情一点无奈，频付酒杯行。到夜静人归，凉蟾自照鸥鹭汀。","dynasty":"宋代","title":"忆旧游慢（荷花，泛东湖用方时父韵）"}
{"author":"赵以夫","content":"素娥冷淡愁无奈。小作施朱态。霓裾霞珮下瑶台。一朵绿云围绕、送春来。玄霜捣尽丹砂就。拼醉长生酒。羡君幽壑狎流年。把住西风长对、广寒仙。","dynasty":"宋代","title":"虞美人（红木樨次谢主簿）"}
{"author":"赵以夫","content":"水亭横枕荷花浦。觉水面、香来去。亭上佳人云态度。天然娇韵，十分撋就，唱尽黄金缕。耳边低道清无暑。我欲卿卿卿且住。自笑风情衰几许。一床明月，五更残梦，不到阳台路。","dynasty":"宋代","title":"青玉案荷花，赣州巢龟亭为曾提管赋"}
{"author":"赵以夫","content":"几点垂垂北斗，一床悄悄西风。山河天地点尘空。月殿蟾蜍欲动。舌本琼浆甘彻，鼻端玉蕊香通。棋边切莫笑衰翁。个里本来空洞。","dynasty":"宋代","title":"西江月（次方蒙斋月夜）"}
{"author":"赵以夫","content":"露沁香肌娇秀。燕脂微透。蕊宫仙子驾祥鸾，被风卷、霞衣皱。轻翦倩他红袖。簪来盈首。直须沈醉此花前，怕花到、明朝瘦。","dynasty":"宋代","title":"一落索（牡丹次谢主簿韵）"}
{"author":"赵以夫","content":"水亭横枕荷花浦。觉水面、香来去。亭上佳人云态度。天然娇韵，十分撋就，唱尽黄金缕。耳边低道清无暑。我欲卿卿卿且住。自笑风情衰几许。一床明月，五更残梦，不到阳台路。","dynasty":"宋代","title":"青玉案（荷花，赣州巢龟亭为曾提管赋）"}
{"author":"赵以夫","content":"一种分香自月宫。人间清绝处，小山丛。谁将仙米掷虚空。丹砂碎，糁遍碧云中。好是窦家风。年年秋色里，又香浓。风流全在主人翁。青青鬓，相映脸潮红。","dynasty":"宋代","title":"小重山（红木樨次谢先辈韵）"}
{"author":"赵以夫","content":"梅共雪。著个玉人三绝。醉倒醉乡无宝屑。照人些子月。催得花王先发。一曲阳春圆滑。疑是嵬坡留锦袜。至今香未歇。","dynasty":"宋代","title":"谒金门"}
{"author":"赵以夫","content":"正愁予，可堪去马便騑騑。拟折一枝。堤上万垂丝。离思无边，离席易散，落日照清漪。苦是禁城催鼓，虚床难寐，梦魂无路归飞。陡寒还热，急雨随晴，化工无准，将息偏难，更向分携处、立多时。吟鬓凋霜，世味嚼蜡，病骨怯朝衣。我有一壶风月，荔丹芝紫，约君同话心期。","dynasty":"宋代","title":"凤归云"}
{"author":"赵以夫","content":"望红渠影里，冉冉斜阳，十里堤平。唤起江湖梦，向沙鸥住处，细说前盟。水乡六月无暑，寒玉散清冰。笑老去心情，也将醉眼，镇为花青。亭亭。步明镜，似月浸华清，人在秋庭。照夜银河落，想粉香湿露，恩泽初承。十洲缥缈何许，风引彩舟行。尚忆得西施，余情袅袅烟水汀。","dynasty":"宋代","title":"忆旧游慢"}
{"author":"赵以夫","content":"红香湿月，翠影停云，罗袜尘生步。并肩私语。知何事、暗遣玉容泣露。闲情最苦。任笑道、争妍似妒。倒银河，秋夜双星，不到佳期误。拟把江妃共赋。当时携手，烟水深处。明珠溅雨。凝脂滑、洗出一番铅素。凭谁说与。莫便化、彩鸾飞去。待玉童，双节来迎，为作芙蓉主。","dynasty":"宋代","title":"解语花（东湖赋莲后五日，双苞呈瑞。昌化史君持以见遗，因用时父韵）"}
{"author":"赵以夫","content":"忆昔少年日，吴江上、长啸步垂虹。看飞出玉轮，十分端正，幻成冰壑，一碧澄空。当此际，醉魂游帝所，凉袂扬秋风。桂殿凤笙，妙音何处，莼羹鲈脍。清兴谁同。今宵欢娱地，千钧笔、模写拟付良工。无奈云沈顾兔，雨挂痴龙。误骚客宿吟，杯仙梦醉，负他佳节，戏我衰翁。华竟孤光长在，后夜重逢。","dynasty":"宋代","title":"风流子（中秋群贤集于蜗舍，值雨作，和刘随如）"}
{"author":"赵以夫","content":"一江渌净，算阅尽、燕鸿来去。便系日绳长，修蟾斧妙，教驻韶毕未许。白白红红多多态，问底事、东皇无语。但碧草淡烟，落花流水，不堪回伫。晴雨。陡寒乍热，清阴庭户。任诗卷抛荒，棋枰休务，寂寞风帘舞絮。我酌君斟，我词君唱，谁似卿卿箫史。拼酩酊，断送春归，恰好听鸠呼妇。","dynasty":"宋代","title":"二郎神（次方时父送春）"}
{"author":"赵以夫","content":"玉梅吹霁雪，觉和气、满南州。更连夕晴光，一番小雨，朝霭全收。人情不知底事，但黄童白叟总追游。驾海千寻彩岫，涨空万点星球。风流，秀色明眸。金莲步、度轻柔。任往来燕席，香风引舞，清管随讴。何曾见痴太守，已登车、去也又迟留。人似多情皓月，十分照我当楼。","dynasty":"宋代","title":"木兰花慢（漳州元夕）"}
{"author":"赵以夫","content":"倾国精神，娇无力、亭亭向谁。还知否，羞沈月姊，妒杀风姨。满地胭脂春欲老，平池翡翠水新肥。只花王、富贵占韶光，真绝奇。香暗动，人未知。翻玉拍，度金衣。任轻红殷紫，对景偏宜。闻道洛阳夸此地，因思京国太平时。向沈香亭北按新词，乘醉归。","dynasty":"宋代","title":"满江红（牡丹和梁质夫）"}
{"author":"赵以夫","content":"古城阴、一川新浸，天然尘外幽绝。谁家幻出千机锦，疑是蕊仙云织。环燕席。便纵有万花，此际无颜色。清风两腋。炯玉树森前，碧＿满注，共作醉乡客。长堤路，还忆西湖景物。游船曾点空碧。当时总负凌云气，俯仰顿成今昔。愁易极。更对景销凝，怅望天西北。归来日夕。但展转无眠，风棂水馆，冷浸五更月。","dynasty":"宋代","title":"摸鱼儿（荷花归耕堂用时父韵）"}
{"author":"赵以夫","content":"塞楼吹断梅花，晓风瑟瑟添＿咽。关河万里，烟尘四野，眼前都别。击楫功名，椎锋意气，是人都说。问周郎何日，小乔到手，为君赋、酹江月。休把愁肠暗结。又相将、鲁云书节。锦围放密，金樽任满，歌声莫歇。赢得朝朝，半醒半醉，佯痴佯劣。尽懵腾，深入无何，管甚须鬓成雪。","dynasty":"宋代","title":"水龙吟（次周月船）"}
{"author":"赵以夫","content":"谁家明镜飞空，海天绀碧浮秋霁。西风淡荡，纤云卷尽，小星疑坠。宇宙冰壶，襟怀玉界，飘然仙思。炯灵犀一点，蟾辉万丈，长相射、清清地。只有桂花长好，照人间、几番荣悴。年年此夕，持杯嚼露，挥毫翻水。宝瑟凄清，玉箫缥缈，佩环声碎。唤谪仙起舞，古今同梦，不知何世。","dynasty":"宋代","title":"水龙吟（次李起翁中秋）"}
{"author":"赵以夫","content":"竞渡楚乡事，夸胜锦缠头。湖光渌净，转胜雪浪舞潜虬。刚道琉璃宝苑，移作水晶珠阙，鳌顶出中流。一钓惊天地，能动此心不。活千年，封万户，等虚舟。渺然身世，烟水浩荡一沙鸥。听得长淮风景，唤起离骚往恨，杜若满汀洲。相对老榕下，五月已先秋。","dynasty":"宋代","title":"水调歌（次方时父癸卯五月四日）"}
{"author":"赵以夫","content":"千机云锦里。看并蒂新房，骈头芳蕊。清标艳态，两两翠裳霞袂。似是商量心事。倚绿盖、无言相对。天蘸水。彩舟过处，鸳鸯惊起。缥缈漾影摇香，想刘阮风流，双仙姝丽。闲情不断，犹恋人间欢会。莫待西风吹老，荐玉醴、碧筒拼醉。清露底。明月一襟归思。","dynasty":"宋代","title":"双瑞莲"}
{"author":"赵以夫","content":"水天一色。正四野秋高，千古愁极。多少黄花密意，付他欢伯。楼前马戏星球过，又依稀、东徐陈迹。一时豪俊，风流济济，酒朋诗敌。画不就、江东暮碧。想阅尽千帆，来往潮汐。烟草萋迷，此际为谁心恻。引杯抚剑凭高处，黯消魂、目断天北。至今人笑，新亭坐间，泪珠空滴。","dynasty":"宋代","title":"桂枝香（四明鄞江楼九日）"}
{"author":"赵以夫","content":"青霄望极。际万里月明，无点云色。一片冰壶世界，水乡先得。年年客里惊秋半，倚西风、鬓华吹白。觅闲无路，相逢且醉，好天凉夕。听曲曲、仙韶促拍。趁画舸飞空，雪浪翻激。行乐风流，暗省旧时京国。插空翠巘连星麓，但波痕、浮动金碧。不如归去，扁舟五湖，钓竿渔笛。","dynasty":"宋代","title":"桂枝香（四明中秋）"}
{"author":"赵以夫","content":"云雁将秋，露萤照夜，凉透窗户。星网珠疏，月奁金小，清绝无点暑。天孙河鼓，东西相望，隐隐光流华渚。妆楼上，青瓜玉果，多少騃儿痴女。金针暗度，珠丝密结，便有系人心处。经岁离思，霎时欢爱，愁绪空万缕。人间天上，一般情味，枉了锦笺嘱付。又何似，吹笙仙子，跨黄鹤去。","dynasty":"宋代","title":"永遇乐（七夕和刘随如）"}
{"author":"赵以夫","content":"载酒阳关去。正西湖、连天烟草，满堤晴絮。采翠撷芳游冶处，应和娇弦艳鼓。看柳外、画船无数。万顷琉璃浑镜净，陡风波、汹汹鱼龙舞。谈笑里，遽如许。流觞满引浇离绪。便东西、斜阳立马，绿波前浦。自是莼鲈高兴动，恰值春山杜宇。漫回首、软红香雾。咫尺佳人千里隔，望空江、明月横洲渚。清梦断，恨如缕。","dynasty":"宋代","title":"贺新郎（送郑怡山归里）"}
{"author":"赵以夫","content":"嘉禾，歌颂多矣，此独创见，小词纪之草色庭前绿。掩重门、国香伴我，画帘幽独。无奈薰风吹绿绮，闲理离骚旧曲。觉鼻观、微闻清馥。可是花神嫌冷淡，碧丛中、炯炯骈双玉。相对久，各欢足。冰姿带露如新沐。想当年、夷齐二子，独清孤竹。千古英雄尘土尽，凛凛西山云木。总付与、一樽醽醁。学得汉宫娇姊妹，便承恩、贮向黄金屋。终不似，在空谷。","dynasty":"宋代","title":"贺新郎"}
{"author":"赵以夫","content":"投老归来，记踏青堤上，三度逢君。寒窗冷淡活计，明月空尊。红红白白，又一番、春色撩人。谁信道，闲中天地，园林几见成尘。今夕偶无风雨，便满城箫鼓，来往纷纷。鳌山宝灯照夜，罗绮千门。珠帘尽卷，看聘婷、水上行云。应自笑，周郎少日，风流羽扇纶巾。","dynasty":"宋代","title":"汉宫春（次方时父元夕见寄）"}
{"author":"赵以夫","content":"冰花炯炯。记那回占断，春风鳌顶。独抱寒香，得意西湖酒初醒。为问玉堂富贵，争得似、山中深靓。向岁晚，竹翠松苍，闲伴一枝冷。南浦，水万顷。想月湿断矶，云弄疏影。粉英落尽。孤鹤长鸣夜方永。将见青青似豆，又迤逦、传黄风景。听报道、催去也，再调玉鼎。","dynasty":"宋代","title":"暗香（为毅斋知院赋）"}
{"author":"赵以夫","content":"晴空漠漠。怪雪来底处，飘满篱落。元是花神，管领春风，幽香忽遍林壑。玉仙缓辔江城路，全不羡、扬州东阁。似天教、瑶珮琼裾，荐与翠尊冰勺。闻道儿童好语，丰年瑞覆斗，占取红萼。驿使飞驰，羹鼎安排，速趁良辰行乐。联镳一一清都客，也肯把、山翁同约。醉归来、梦断西窗，怕听丽谯悲角。","dynasty":"宋代","title":"疏影（为意一侍郎赋）"}
{"author":"赵以夫","content":"长啸蹑高寒，回首万山，空翠零乱。渺渺清秋，与斜阳天远。引光禄、清吟兴动，忆龙山、旧游梦断。夹衣初试，破帽多情，自笑霜蓬短。黄花长好在，一俯仰、节物惊换。紫蟹青橙，觅东篱幽伴。感今古、风凄霜冷，想关河、烟昏月淡。举杯相属，殷勤更把茱萸看。","dynasty":"宋代","title":"尾犯（重九和刘随如）"}
{"author":"赵以夫","content":"锦里春回，玉墀天近，东风稳送雕鞯。祖帐移来，光流万斛金莲。十分香月娟娟。照人间、一点魁躔。此时新事，飞来双凤，催上甘泉。寻思京洛，少日芳游，柳遥禁雪，花淡宫烟。鳌山涌翠，通宵脆管繁弦。再见升平，想红云、缥缈群仙。看明年。金殿传柑宴，衮绣貂蝉。","dynasty":"宋代","title":"燕春台（送郑毅斋入观）"}
{"author":"赵以夫","content":"寒宽一雁落。正万里相思，被渠惊觉。春风字字吹香雪，唤起西湖盟约。当时醉处，仿佛记、青楼珠箔。又不是、南国花迟，徘徊酒边慵酌。家山月色依然，想竹外横枝，玉明冰薄。而今话昨。空对景、怅望美人天角。清尊淡薄。便翠羽、殷勤难托。休品入、三叠琴心，教人瘦却。","dynasty":"宋代","title":"玉烛新（和方时父，并怀孙季蕃）"}
{"author":"赵以夫","content":"重门翠锁，笑侯鲭断绝，又逢寒食。社瓮初开春浩荡，荠蕨漫山谁摘。榆火传新，柳绵吹老，愁绪空千亿。百花过了。游蜂将次成蜜。追思共醉西湖，诗朋余几，俯仰成悲恻。月射波心光万丈，犹想当时颜色。黄鹄翩翩，白驹皎皎，莫待山灵勒。金貂箬笠，问渠还肯相易。","dynasty":"宋代","title":"念奴娇（寒食次卢野涉，并怀孙季蕃）"}
{"author":"赵以夫","content":"尊前一笑，问梅花消息，几枝开遍。咳唾随风人似玉，寒夜春生酒面。故里天遥，殊乡岁晚，忍对骊驹宴。无情潮汐，可能为我留恋。目断雪棹烟帆，匆匆轻别，岂是如鸿燕。要趁盘椒供燕喜，舞袖斓斑双旋。屈指重来，扬鞭催去，想在金銮殿。云萍无据，莫辞蘸甲深劝。","dynasty":"宋代","title":"念奴娇（次朱制参送其行）"}
{"author":"赵以夫","content":"桂香消，梧影瘦，黄菊迷深院。倚西风，看落日，长江东去如练。先生底事，有赋飘然。刚道为田园。独醒何为，持杯自劝。未能免。休把茱萸吟玩。但管年年健。千古事、几凭阑。吾生早、九十强半。欢娱终日，富贵何时，一笑醉乡宽。倒载归来，回廊月满。","dynasty":"宋代","title":"薄媚摘遍（重九登九仙山和张＿＿韵）"}
{"author":"赵以夫","content":"秋入书帏，漏箭初长，熏炉未灰。向酒边陶写，韩情杜思，案头料理，汉蠹秦煨。天有高情，世无慧眼，刚道先生是不斋。人都笑，这当行铺席，又不成开。忘怀。物外徘徊。与鸥鹭同盟两莫猜。似琉璃匣里，光涵牛斗，凤皇台上，声挟风雷。宝汞一钱，冰衔三字，浮利浮名安在哉。太平也，要泥金镂玉，除是公来。","dynasty":"宋代","title":"沁园春（次刘后村）"}
{"author":"赵以夫","content":"客问吾年，吾将老矣，今五十三。似北海先生，过之又过，善财童子，参到无参。官路太行，世情沧海，何止嵇康七不堪。归来也，是休官令尹，有发瞿昙。千岩。秀色如蓝。新著个楼儿恰对南。看浮云自在，百般态度，长江无际，一碧虚涵。荔子江珧，莼羹鲈鲙，一曲春风酒半酣。凭阑处，正空流皓月，光满寒潭。","dynasty":"宋代","title":"沁园春（自鄞归赋）"}
{"author":"赵以夫","content":"自笑生来，骨相无奇，壬三甲三。觉紫宸班里，都忘故步，维摩室内，添个新参。壮也不如，老之将至，今日将军战岂堪。江湖客，况诗肥贾岛，笔瘦王昙。纷纷纡紫拖蓝。送水北山人又水南。喜支离得佚，散材可寿，一丘自足，万象中涵。脍炙功名，膏肓富贵，举世黄粱梦正酣。知谁健，且茹芝商岭，饮菊胡潭。","dynasty":"宋代","title":"沁园春（次方时父）"}
{"author":"赵以夫","content":"满酌蓬莱酒。最苦是、中年作恶，送人时候。一夜朔风吹石裂，惊得梅花也瘦，更衣袂、严霜寒透。卷起潮头无丈尺，甚扁舟、拍上三江口。明月冷，载归否。分携欲折无垂柳。但层楼徙倚，两眉空皱。海阔天高无处问，万事不堪回首。况目断、孤鸿去后。玉样松鲈今正美，想子真、微笑还招手。且为我，饮三斗。","dynasty":"宋代","title":"贺新郎（四明送上官尉归吴）"}
{"author":"赵以夫","content":"众芳凋谢。堪爱处、老圃寒花幽野。照眼如画。烂然满地金钱，买断金钱无价。古香逸韵似高人，更野服、黄冠潇晒。向霜夜。冷笑暖春，桃李夭冶。襟期问与谁同，记往昔、独自徘徊篱下。采采盈把。此时一段风流，赖得白衣陶写。而今为米负初心，且细摘、轻浮三雅。沈醉也。梦落故园茅舍。","dynasty":"宋代","title":"惜黄花（菊）"}
{"author":"赵以夫","content":"凤历开新，正微和乍转，丽景初晓。五荚蓂舒，光映玉阶瑶草。在在东风语笑。庆此日、虹流电绕。鲸波静，翠涌鳌山，嵩呼声动云表。绛节霓旌缥缈。望珠星灿烂，紫微深窈。琬液香浮，露湿蟠桃犹小。叠叠仙韶九奏，知春到、人间多少。蓬莱外，若木扶疏，万年枝上长好。","dynasty":"宋代","title":"万年欢（庆元圣节）"}
{"author":"赵以夫","content":"正绿阴浓，莺声懒，庭院寒轻烟薄。天然花富贵，逞夭红殷紫，叠葩重萼。醉艳酣春，妍姿浥露，翠羽轻明如削。檀心鸦黄嫩，似离情愁绪，万丝交错。更银烛相辉，玉瓶微浸，宛然京洛。朝来风雨恶。怕＿＿、低张青油幕。便好倩、佳人插帽，贵客传笺，趁良辰、赏心行乐。四美难并也，须拼醉、莫辞杯勺。被花恼、情无著。长笛何处，一笑江头高阁。极目水云漠漠。","dynasty":"宋代","title":"大酺（牡丹）"}
{"author":"赵以夫","content":"得水能仙，似汉皋遗珮，碧波涵月。蓝玉暖生烟，称缟袂黄冠，素姿芳洁。亭亭独立风前，照冰壶澄彻。当时事，琴心妙处谁传，顿成愁绝。六出自天然，更一味清香浑胜雪。西湖秋菊寒泉，似坡老风流，至今人说。殷勤折伴梅边，听玉龙吹裂。丁宁道，百年兄弟，相看晚节。","dynasty":"宋代","title":"金盏子（水仙）"}
{"author":"赵以夫","content":"蜀锦移芳，巫云散彩，天孙翦取相寄。金屋看承，玉台凝盼，尚忆旧家风味。生香绝艳，说不尽、天然富贵。脸嫩浑疑看损，肌柔只愁吹起。花神为谁著意。把韶华、总归姝丽。可是老来心事，不成春思。却羡宫袍仙子。调曲曲清平似翻水。笑嘱东风，殷勤劝醉。","dynasty":"宋代","title":"天香（牡丹）"}
{"author":"赵以夫","content":"屑璐飘寒，镂金献巧，妆成水晶亭榭。飞絮悠扬，散花零乱，绝胜翠娇红冶。粉艳嘻嘻道，尽飞上、使君须也。多情莫笑衰翁，旧时梁苑声价。窗外小梅羞涩，倩羯鼓尊前，慢敲轻打。鲸海停波，鹤谯宾月，赢得残年清暇。心事知谁会，但梦绕、越王城下。白玉青丝，且同醉吟春夜。","dynasty":"宋代","title":"探春慢（四明除夜）"}
{"author":"赵以夫","content":"宝胜宾春，华灯照夜，穷冬浑然如客。炉焰麟红，杯深翡翠，早减三分寒力。一笑团栾处，恰喜得、雪消风息。苔枝数蕊明珠，恍疑香麝初拆。懊恨东群无准，甚朝做重阴，暮还晴色。唤燕呼莺，雕花镂叶，机巧可曾休得。静里无穷意，漫看尽、纷纷红白。且听新腔，红牙玉纤低拍。","dynasty":"宋代","title":"探春慢（四明次黄玉泉）"}
{"author":"赵以夫","content":"重整登高屐。君玉峰头，万里秋无极。远山青欲滴。新雁过、缥缈孤云天北。烟入小桥低，水痕退、寒流澄碧。对佳辰，惊心客里，鬓丝堪摘。风流晋宋诸贤，骑台龙山，俯仰皆陈迹。凭阑看落日。嗟往事、唯有黄花如昔。醉袖舞西风，任教笑、参差凫舄。但回首、东篱久负，有谁知得。","dynasty":"宋代","title":"龙山会（南丰登高）"}
{"author":"赵以夫","content":"今年陪元戎游升山，诘朝始克修故事，则向之龙蛇满壁者，易以山水矣。拍阑一笑。游兄、几叟分韵得苦字，为赋商调龙山会九日无风雨。一笑凭高，浩气横秋宇。群峰青可数。寒城小、一水萦洄如缕。西北最关情，漫遥指、东徐南楚。黯销魂，斜阳冉冉，雁声悲苦。今朝黄菊依然，重上南楼，草草成欢聚。诗朋休浪赋。旧题处、俯仰已随尘土。莫放酒行疏，清漏短、凉蟾当午。也全胜、白衣未至，独醒凝伫。","dynasty":"宋代","title":"龙山会"}
{"author":"赵以夫","content":"黄叶舞碧空，临水处、照眼红苞齐吐。柔情媚态，伫立西风如诉。遥想仙家城阙，十万绿衣童女。云缥缈，玉娉婷，隐隐彩鸾飞舞。樽前更风度。记天香国色，曾占春暮。依然好在，还伴清霜凉露。一曲阑干敲遍，悄无语。空相顾。残月淡，酒阑时、满城钟鼓。","dynasty":"宋代","title":"芙蓉月"}
{"author":"赵以夫","content":"一夜金风，吹成万粟，枝头点点明黄。扶疏月殿影，雅澹道家装。阿谁倩、天女散浓香。十分熏透霓裳。徘徊处，玉绳低转，人静天凉。底事小山幽咏，浑未识清妍，空自情伤。忆佳人、执手诉离湘。招蟾魄、和酒吸秋光。碧云日暮何妨。惆怅久，瑶琴微弄，一曲清商。","dynasty":"宋代","title":"愁蕊香（木樨）"}
{"author":"赵以夫","content":"梅花，皆角声也晓风薄。苔枝上、翦成万点冰萼。暗香无处著。立马断魂，晴雪篱落。横溪略＿。恨寄驿、音书辽邈。梦绕扬州东阁。风流旧日何郎，想依然林壑。离索。引杯自酌。相看冷淡，一笑人如削。水云寒漠漠。底处群仙，飞来霜鹤。芳姿绰约。正月满、瑶台珠箔。徙倚阑干寂寞。尽分付，许多愁，城头角。","dynasty":"宋代","title":"角招"}
{"author":"赵以夫","content":"玉壶冻裂琅玕折，骎骎逼人衣袂。暖絮张空飞，失前山横翠。欲低还又起。似妆点、满园春意。记忆当时，剡中情味，一溪云水。天际。绝行人，高吟处，依稀灞桥邻里。更翦翦梅花，落云阶月地。化工真解事。强勾引、老来诗思。楚天暮，驿使不来，怅曲阑独倚。","dynasty":"宋代","title":"徵招（雪）"}
{"author":"赵以夫","content":"正绿阴浓，莺声懒，庭院轻寒烟薄。天然花富贵，逞夭红殷紫，叠葩重萼。醉艳酣春，妍姿浥露，翠羽轻明如削。檀心鸦黄嫩，似离情愁绪，万丝交错。更银烛相辉，玉瓶微浸，宛然京洛。朝来风雨恶。拍﹀︽、低张青油幕。便好倩、佳人插帽，贵客传笺，趁良辰、赏心行乐。四美难并也，须拼醉、莫辞杯勺。被花恼、情无著。长笛何处，一笑江头高阁。极暮水云漠漠。","dynasty":"宋代","title":"大?"}
{"author":"赵以夫","content":"南国收寒，东郊放暖，条风初回台榭。小燕横钗，闹蛾低鬓，根底吴娃妖冶。纤手传生菜，向人道、新春来也。莫须沈醉樽前，这些风景无价。长记年年此日，迎著个牛儿，彩鞭羞打。颭颭金幡，星星华发，得似家山闲暇。都把心期事，待问讯、柳边花下。箫鼓声中，温存小楼深夜。","dynasty":"宋代","title":"探春慢·南国收寒"}
{"author":"赵以夫","content":"佳节明朝九。彩舫凌虚，共醉西风酒。湖光蓝滴透。云浪碎、巧学波纹吹皱。碧落杳无边，但玉削，千峰寒瘦。留连久，秋容似洗，月华如昼。回头南楚东徐，暝霭苍烟，处处空刁斗。山公今健否。功名事、付与年时交旧。白发苦欺人，尚堪插、黄花盈首。归去也、东篱好在，觅渊明友。","dynasty":"宋代","title":"龙山会·佳节明朝九"}
{"author":"赵以夫","content":"微云拂斜月，万籁声沈。凉露暗坠桐阴。蛾眉乞得天孙巧，愔愔楼上穿针。佳期鹊相误，到年时此夕，欢浅愁深。人间儿女，说风流，直到如今。河汉几曾风浪，因景物牵情，自是人心。长记秋庭往事，钿花翦翠，钗股分金。道人无著，正萧然、竹枕綀衾。梦回时，天淡星稀，闲弄一曲瑶琴。","dynasty":"宋代","title":"夜飞鹊/夜飞鹊慢"}
{"author":"赵以夫","content":"粱苑吟新，高阳饮散，玉容寂寞妆楼。故人应念我，折赠水晶球。不须倩、东风说与，吹箫云路，解佩江流。似天涯、邂逅相逢，低问东州。为花更醉，细挼香、酒面酥浮。记桥月同看，帘风共笑，仙枕曾游。无奈乍晴还雨，江天暮、飞絮悠悠。莫先教偷取，春归满地清愁。","dynasty":"宋代","title":"扬州慢·粱苑吟新"}
{"author":"赵以夫","content":"自笑声来，骨相无奇，壬三甲三。觉紫宸班里，都忘故步，维摩室内，添个新参。壮也不如，老之将至，今日将军战岂堪。江湖客，况诗肥贾岛，笔瘦王昙。纷纷纡紫脱蓝。送水北山人又水南。喜支离得佚，散材可寿，一丘自足，万象中涵。脍炙功名，膏盲富贵，举世黄梁梦正酣。知谁健，且茹芝商岭，饮菊胡潭。","dynasty":"宋代","title":"沁园春·自笑声来"}
{"author":"赵以夫","content":"碾破长空绿。看银蟾、一轮似水，照人清独。缥缈风摇环佩碎，疑是英茎妙曲。忽散作、天花芬馥。帝子双双来洞户，炯肌肤、冰雪颜如玉。愁易老，意难足。楚江万顷疏汤沐。想佳人，依然携手，碧云修竹。葱蒨玲珑方寸许，清过千重夏木。速就我、同倾湘醁。追忆兰亭当日事，尽凄凉、也胜卢仝屋。应不到，羡金谷。","dynasty":"宋代","title":"贺新郎·碾破长空绿"}
{"author":"赵以夫","content":"春事浑如客。趁新晴、花骢骄骏，纻衫轻窄。腊瓮初倾光欲动，笑把黄甘旋擘。更喜得、酒朋诗敌。陶写襟怀觞咏里，似风流、王谢当年集。忘尔汝，任争席。疏帘画舫梅妆白。看斜阳、波心镜面，照伊颜色。飘缈笙歌天上谱，一刻千金莫惜。谁信道、高楼占得。柳外暝烟人去也，但月钩、冷浸阑干湿。知过了，几寒食。","dynasty":"宋代","title":"贺新郎·春事浑如客"}
{"author":"赵以夫","content":"绣地残英，画空飞絮，东风又送春归。雨足郊坰，相将翠密成帷。燕莺犹恋芳菲。向枝头、叶底依依。留春不住，绿波渺渺，碧草萋萋。锦帆开晓，彩仗迎熏，峰回路转，月淡天低。红云影里，群仙报道班齐。九奏箫韶，算人间、无此埙箎。步新堤。金鼎调羹也，梅子黄时。","dynasty":"宋代","title":"燕春台·绣地残英"}
{"author":"赵以夫","content":"寒宽一雁落。正万里相思，被渠惊觉。春风字字吹香雪，唤起西湖盟约。当时醉处，仿佛记、青楼珠箔。又不是，南国花迟，徘徊酒边慵酌。家山月色依然，想竹外横枝，玉明冰薄。而今话昨。空对景、怅望美人天角。清尊淡薄。便翠羽、殷勤难托。休品入、三叠琴心，教人瘦却。","dynasty":"宋代","title":"玉烛新·寒宽一雁落"}
{"author":"赵以夫","content":"忆惜少年日，吴江上、长啸步垂虹。看飞出玉轮，十分端正，幻成冰壑，一碧澄空。当此际，醉魂游帝所，凉袂扬秋风。桂殿凤笙，妙音何处，莼羹鲈脍，清兴谁同。今宵欢娱地，千钧笔、模写拟付良工。无奈云沈顾兔，雨挂痴龙。误骚客宿吟，杯仙梦醉，负他佳节，戏我衰翁。毕竟孤光长在，後夜重逢。","dynasty":"宋代","title":"风流子·忆惜少年日"}
{"author":"赵以夫","content":"倾国精神，娇无力、亭亭向谁。还知否，羞沈月姊，妒杀风姨。满地胭脂春欲老，平池翡翠水新肥。只花王、富贵占韶光，真绝奇。香暗动，人未知。翻玉拍，度金衣。任轻红殷紫，对景偏宜。闻道洛阳夸此地，因思京国太平时。向沈香亭北按新词，乘醉归。","dynasty":"宋代","title":"满江红·倾国精神"}
{"author":"赵以夫","content":"古城阴、一川新浸，天然尘外幽绝。谁家幻出千机锦，疑是蕊仙云织。环燕席。便纵有万花，此际无颜色。清风两腋。炯玉树森前，碧筒满注，共作醉乡客。长堤路，还忆西湖景物。游船曾点空碧。当时总负凌云气，俯仰顿成今昔。愁易极。更对景销凝，怅望天西北。归来日夕。但展转无眠，风棂水馆，冷浸五更月。","dynasty":"宋代","title":"摸鱼儿·古城阴"}
{"author":"赵以夫","content":"塞楼吹断梅花，晓风瑟瑟添凄咽。关河万里，烟尘四野，眼前都别。击楫功名，椎锋意气，是人都说。问周郎何日，小乔到手，为君赋、酹江月。休把愁肠暗结。又相将、鲁云书节。锦围放密，金樽任满，歌声莫歇。赢得朝朝，半醒半醉，佯痴佯劣。尽懵腾，深入无何，管甚须鬓成雪。","dynasty":"宋代","title":"水龙吟·塞楼吹断梅花"}
{"author":"赵以夫","content":"千机云锦里。看并蒂新房，骈头芳蕊。清标艳态，两两翠裳霞袂。似是商量心事。倚绿盖、无言相对。天蘸水。彩舟过处，鸳鸯惊起。缥缈漾影摇香，想刘阮风流，双仙姝丽。闲情不断，犹恋人间欢会。莫待西风吹老，荐玉醴、碧筒拼醉。清露底。明月一襟归思。","dynasty":"宋代","title":"双瑞莲·千机云锦里"}
{"author":"赵以夫","content":"天凉来傍荷花饮。携手看云锦。城头玉漏已三更。耳畔微闻新雁、几声声。兰膏影里春山秀。久立还成皱。酒阑天外月华流。我醉欲眠、卿且去来休。","dynasty":"宋代","title":"虞美人·天凉来傍荷花饮"}
{"author":"赵以夫","content":"翡翠丛中，万点星球小。怪得鼻观香清，凉馆熏风透。冰盘快剥轻红，滑凝水晶皱。风姿，姑射仙人正年少。红尘一骑，曾博妃子笑。休比葡萄，也尽压江瑶倒。诗情放逸，更判琼浆和月酹。细度冰霜新调。","dynasty":"宋代","title":"荔枝香近/荔枝香"}
{"author":"赵以夫","content":"几点垂垂北斗，一床悄悄西风。山河天地点尘空。月殿蟾蜍欲动。舌本琼浆甘彻，鼻端玉蕊香通。棋边切莫笑衰翁。个里本来空洞。","dynasty":"宋代","title":"西江月·几点垂垂北斗"}
{"author":"赵以夫","content":"露蕊香肌娇秀。燕脂微透。蕊宫仙子驾祥鸾，被风卷、霞衣皱。轻翦倩他红袖。簪来盈首。直须沈醉此花前，怕花到、明朝瘦。","dynasty":"宋代","title":"一落索·露蕊香肌娇秀"}
{"author":"赵以夫","content":"水亭横枕荷花浦。觉水面、香来去。亭上佳人云态度。天然娇韵，十分撋就，唱尽黄金缕。耳边低道清无暑。我欲卿卿卿且住。自笑风情衰几许。一床明月，五更残梦，不到阳台路。","dynasty":"宋代","title":"青玉案·水亭横枕荷花浦"}
{"author":"赵以夫","content":"正三边月静，万国年丰。菊多梅小。吐玉擎香，蔼皇都清晓。龙驾徐驱，貂冠夹侍，天也和人笑。紫陌欢谣，如今事事，胜端平好。玉带垂虹，衮衣华日，秋水精神，臞仙容貌。长对凝旒，不羡商岩老。胸次乾坤，掌中霖雨，造化知多少。便好重将，绛人甲子，数中书考。","dynasty":"宋代","title":"醉蓬莱·正三边月静"}
{"author":"赵以夫","content":"倚晴空。爱湖光潋滟，楼影青红。彩丝金黍，水边还又相逢。怀沙人问，二千年、犹带酸风。骚人洒墨香浓。幽情要眇，雅调惺松。天上菖蒲五色，倩掺掺素手，分入雕锺。新欢往恨，一时付与歌童。斜阳正好，且留连、休要匆匆。应须倒尽郫筒。归鞭笑指，月挂苍龙。","dynasty":"宋代","title":"芰荷香·倚晴空"}
{"author":"赵以夫","content":"一朵俄生几案光，尚如逸士气昂藏。秋风试与平章看，何似当时林下香。","dynasty":"宋代","title":"咏兰"}
{"author":"赵以夫","content":"正绿阴浓，莺声懒，庭院寒轻烟薄。天然花富贵，逞夭红殷紫，叠葩重萼。醉艳酣春，妍姿浥露，翠羽轻明如削。檀心鸦黄嫩，似离情愁绪，万丝交错。更银烛相辉，玉瓶微浸，宛然京洛。朝来风雨恶。怕僝僽、低张青油幕。便好倩、佳人插帽，贵客传笺，趁良辰、赏心行乐。四美难并也，须拼醉、莫辞杯勺。被花恼、情无著。长笛何处，一笑江头高阁。极目水云漠漠。","dynasty":"宋代","title":"大酺牡丹"}
{"author":"赵以夫","content":"得水能仙，似汉皋遗佩，碧波涵月。蓝玉暖生烟，称缟袂黄冠，素姿芳洁。亭亭独立风前，照冰壶澄彻。当时事，琴心妙处谁传，顿成愁绝。六出自天然，更一味清香浑胜雪。西湖秋菊寒泉，似坡老风流，至今人说。殷勤折伴梅边，听玉龙吹裂。丁宁道，百年兄弟，相看晚节。","dynasty":"宋代","title":"金盏子水仙"}
{"author":"赵以夫","content":"重整登高屐。群玉峰头，万里秋无极。远山青欲滴。新雁过、缥缈孤云天北。烟入小桥低，水痕退、寒流澄碧。对佳辰，惊心客里，鬓丝堪摘。风流晋宋诸贤，骑台龙山，俯仰皆陈迹。凭阑看落日。嗟往事、唯有黄花如昔。醉袖舞西风，任教笑、参差凫舄。但回首、东篱久负，有谁知得。","dynasty":"宋代","title":"龙山会其一南丰登高"}
{"author":"赵以夫","content":"梁苑吟新，高阳饮散，玉容寂寞妆楼。故人应念我，折赠水晶球。不须倩、东风说与，吹箫云路，解佩江流。似天涯、邂逅相逢，低问东州。为花更醉，细挼香、酒面酥浮。记桥月同看，帘风共笑，仙枕曾游。无奈乍晴还雨，江天暮、飞絮悠悠。莫先教偷取，春归满地清愁。","dynasty":"宋代","title":"扬州慢诸贤咏赏琼花之次日，复得牡丹数枝，方兹溪又以词来索和，遂并为二花著语"}
{"author":"赵以夫","content":"寒宽一雁落。正万里相思，被渠惊觉。春风字字吹香雪，唤起西湖盟约。当时醉处，仿佛记、青楼珠箔。又不是，南国花迟，徘徊酒边慵酌。家山月色依然，想竹外横枝，玉明冰薄。而今话昨。空对景、怅望美人天角。清尊淡薄。便翠羽、殷勤难托。休品入、三叠琴心，教人瘦却。","dynasty":"宋代","title":"玉烛新和方时父，并怀孙季蕃"}
{"author":"赵以夫","content":"倾国精神，娇无力、亭亭向谁。还知否，羞沈月姊，妒杀风姨。满地胭脂春欲老，平池翡翠水新肥。祗花王、富贵占韶光，真绝奇。香暗动，人未知。翻玉拍，度金衣。任轻红殷紫，对景偏宜。闻道洛阳夸此地，因思京国太平时。向沈香亭北按新词，乘醉归。","dynasty":"宋代","title":"满江红牡丹和梁质夫"}
{"author":"赵以夫","content":"古城阴、一川新浸，天然尘外幽绝。谁家幻出千机锦，疑是蕊仙云织。环燕席。便纵有万花，此际无颜色。清风两腋。炯玉树森前，碧筒满注，共作醉乡客。长堤路，还忆西湖景物。游船曾点空碧。当时总负凌云气，俯仰顿成今昔。愁易极。更对景销凝，怅望天西北。归来日夕。但展转无眠，风棂水馆，冷浸五更月。","dynasty":"宋代","title":"摸鱼儿荷花归耕堂用时父韵"}
{"author":"赵以夫","content":"塞楼吹断梅花，晓风瑟瑟添凄咽。关河万里，烟尘四野，眼前都别。击楫功名，椎锋意气，是人都说。问周郎何日，小乔到手，为君赋，酹江月。休把愁肠暗结。又相将、鲁云书节。锦围放密，金樽任满，歌声莫歇。赢得朝朝，半醒半醉，佯痴佯劣。尽瞢腾，深入无何，管甚须鬓成雪。","dynasty":"宋代","title":"水龙吟其一次周月船"}
{"author":"赵以夫","content":"几点垂垂北斗，一床悄悄西风。山河天地点尘空。月殿蟾蜍欲动。舌本琼浆甘彻，鼻端玉蕊香通。棋边切莫笑衰翁。个里本来空洞。","dynasty":"宋代","title":"西江月次方蒙斋月夜"}
{"author":"吴信辰","content":"怨粉愁香绕砌多，大风一起奈卿何。乌江夜雨天涯满，休向花前唱楚歌。","dynasty":"清代","tags":"咏物，寓人","title":"咏虞美人花"}
{"author":"陈大鋐","content":"张目人情动浩叹，近来颇放酒肠宽。中年哀乐如安石，小事糊涂是吕端。见说大堤因蚁溃，但愁故纸在蝇钻。旁人尽诧天孙巧，岂识文章有绣鞶。","dynasty":"清代","title":"感事"}
{"author":"姚鹄","content":"三边近日往来通，尽是将军镇抚功。兵统万人为上将，威加千里慑西戎。清笳绕塞吹寒月，红旆当山肃晓风。却恨北荒沾雨露，无因扫尽虏庭空。","dynasty":"唐代","title":"赠边将"}
{"author":"姚鹄","content":"帝城春色著寒梅，去恨离怀醉不开。作别欲将何计免，此行应又隔年回。入河残日雕西尽，卷雪惊蓬马上来。有思莫忘清塞学，众传君负佐王才。","dynasty":"唐代","title":"送友人出塞"}
{"author":"姚鹄","content":"彩笔曾专造化权，道尊翻向宦途闲。端居有地唯栽药，静坐无时不忆山。德望旧悬霄汉外，政声新溢路岐间。众知圣主搜贤相，朝夕欲征黄霸还。再刖未甘何处说，但垂双泪出咸秦。风尘匹马来千里，蓬梗全家望一身。旧隐每怀空竟夕，愁眉不展几经春。今朝傥降非常顾，倒屐宁惟有古人。","dynasty":"唐代","title":"随州献李侍御二首"}
{"author":"姚鹄","content":"盖世英华更有谁，赋成传写遍坤维。名科累中求贤日，苦节高标守郡时。楼上叫云秋鼓角，林间宿鹤夜旌旗。征归诏下应非久，德望人情在凤池。碧山曾共惜分阴，暗学相如赋上林。到此敢逾千里恨，归家且遂十年心。疏愚只怯膺门险，浅薄争窥孔室深。一顾傥怜持苦节，更令何处问升沉。","dynasty":"唐代","title":"虢州献杨抑卿二首"}
{"author":"姚鹄","content":"淼淼万馀里，扁舟发落晖。沧溟何岁别，白首此时归。寒暑途中变，人烟岭外稀。惊天巨鳌斗，蔽日大鹏飞。雪入行砂屦，云生坐石衣。汉风深习得，休恨本心违。","dynasty":"唐代","title":"送僧归新罗"}
{"author":"姚鹄","content":"洪河何处望，一境在孤烟。极野如蓝日，长波似镜年。卷帘花影里，倚槛鹤巢边。霞焰侵旌旆，滩声杂管弦。钟微来叠岫，帆远落遥天。过客多相指，应疑会水仙。","dynasty":"唐代","title":"奉和秘监从翁夏日陕州河亭晚望"}
{"author":"姚鹄","content":"吾君理化清，上瑞报时平。晓吹何曾歇，柔条自不鸣。花香知暗度，柳动觉潜生。只见低垂影，那闻击触声。大王初溥畅，少女正轻盈。幸遇无私力，幽芳愿发荣。","dynasty":"唐代","title":"风不鸣条"}
{"author":"姚鹄","content":"日日恨何穷，巴云旧隐空。一为栖寓客，二见北归鸿。有道期攀桂，无门息转蓬。赁居将罄比，乞食与僧同。花月登临处，江山怅望中。众皆轻病骥，谁肯救焦桐。坐惜春还至，愁吟夜每终。谷寒思变律，叶晚怯回风。谒蔡惭王粲，怜衡冀孔融。深恩知尚在，何处问穷通。","dynasty":"唐代","title":"书情献知己"}
{"author":"姚鹄","content":"桂枝攀得献庭闱，何似空怀楚橘归。好控扶摇早回首，人人思看大鹏飞。","dynasty":"唐代","title":"和工部杨尚书重送绝句"}
{"author":"姚鹄","content":"淼淼万余里，扁舟发落晖。沧溟何岁别，白首此时归。寒暑途中变，人烟岭外稀。惊天巨鳌斗，蔽日大鹏飞。雪入行砂屦，云生坐石衣。汉风深习得，休恨本心违。","dynasty":"唐代","title":"送僧归新罗"}
{"author":"姚鹄","content":"莺迁与鹢退，十载泣岐分。蜀道重来老，巴猿此去闻。晓程侵岭雪，远栈入溪云。莫滞趋庭恋，荣亲祗待君。","dynasty":"唐代","title":"送程秀才下第归蜀"}
{"author":"姚鹄","content":"古寺更何有，当庭唯折幢。伴僧青藓榻，对雨白云窗。暝色生前岭，离魂隔远江。沙洲半藜草，飞鹭白双双。","dynasty":"唐代","title":"野寺寓居即事二首其二"}
{"author":"姚鹄","content":"江上长思狎钓翁，此心难与昨心同。自承丘壑新恩重，已分烟霞旧隐空。龙变偶因资巨浪，鸟飞谁肯借高风。应怜死节无门效，永叹潜怀似转蓬。","dynasty":"唐代","title":"将归蜀留献恩地仆射二首其二"}
{"author":"姚鹄","content":"再刖未甘何处说，但垂双泪出咸秦。风尘匹马来千里，蓬梗全家望一身。旧隐每怀空竟夕，愁眉不展几经春。今朝傥降非常顾，倒屐宁惟有古人。","dynasty":"唐代","title":"随州献李侍御二首其二"}
{"author":"姚鹄","content":"碧山曾共惜分阴，暗学相如赋上林。到此敢逾千里恨，归家且遂十年心。疏愚祗怯膺门险，浅薄争窥孔室深。一顾傥怜持苦节，更令何处问升沉。","dynasty":"唐代","title":"虢州献杨抑其二"}
{"author":"姚鹄","content":"缩地周游不计程，古今应只有先生。已同化鹤临华表，又见骖龙向玉清。萝磴静攀云共过，雪坛当醮月孤明。无因相逐朝天帝，空羡烟霞得送迎。","dynasty":"唐代","title":"送费炼师供奉赴上都"}
{"author":"姚鹄","content":"多此欢情泛鹢舟，桂枝同折塞同游。声喧岛上巢松鹤，影落杯中过水鸥。送日暮钟交戍岭，叫云寒角动城楼。酒酣笑语秋风里，谁道槐花更起愁。","dynasty":"唐代","title":"和徐先辈秋日游泾州南亭呈三二同年"}
{"author":"姚鹄","content":"莫倦连期在醉乡，孔门多恋惜分行。文章声价从来重，霄汉途程此去长。何处听猿临万壑，几宿因月滞三湘。炉峰若上应相忆，不得同过惠远房。","dynasty":"唐代","title":"送黄颇归袁"}
{"author":"姚鹄","content":"公门何事更相牵，邵伯优贤任养闲。满院落花从覆地，半檐初日未开关。寻仙郑谷烟霞里，避暑柯亭树石间。独为高怀谁和继，掾曹同处桂同攀。","dynasty":"唐代","title":"和陕州参军李通微首夏书怀呈同寮张裳段群二先辈"}
{"author":"姚鹄","content":"羽客朝元昼掩扉，林中一径雪中微。松阴绕院鹤相对，山色满楼人未归。尽日独思风驭返，寥天几望野云飞。凭高目断无消息，自醉自吟愁落晖。","dynasty":"唐代","title":"玉真观寻赵尊师不遇"}
{"author":"姚鹄","content":"三年竭力向春闱，塞断浮华众路岐。盛选栋梁非昔日，平均雨露及明时。登龙旧美无邪径，折桂新荣尽直枝。莫道只陪金马贵，相期更在凤凰池。","dynasty":"唐代","title":"及第后上主司王起"}
{"author":"姚鹄","content":"若非尧运及垂衣，肯许巢由脱俗机。太液始同黄鹤下，仙乡已驾白云归。还披旧褐辞金殿，却捧玄珠向翠微。羁束惭无仙药分，随车空有梦魂飞。","dynasty":"唐代","title":"送贺知章入道"}
{"author":"姚鹄","content":"朱楼对翠微，红旆出重扉。此地千人望，寥天一鹤归。雪封山崦白，鸟拂栈梁飞。谁比趋庭恋，骊珠耀彩衣。","dynasty":"唐代","title":"送李潜归绵州觐省"}
{"author":"姚鹄","content":"千里入黄云，羁愁日日新。疏钟关路晓，远雨寒山春。南眺有归雁，北来无故人。却思陪宴处，回望与天邻。","dynasty":"唐代","title":"塞外寄张侍御"}
{"author":"姚鹄","content":"开门绝壑旁，蹑藓过花梁。路入峰峦影，风来芝朮香。夜吟明雪牖，春梦闭云房。尽室更何有，一琴兼一觞。","dynasty":"唐代","title":"题终南山隐者居"}
{"author":"姚鹄","content":"楼压寒江上，开帘对翠微。斜阳诸岭暮，古渡一僧归。窗迥云冲起，汀遥鸟背飞。谁言坐多倦，目极自忘机。","dynasty":"唐代","title":"嘉川驿楼晚望"}
{"author":"姚鹄","content":"东吴与上国，万里路迢迢。为别晨昏久，全轻水陆遥。湘阴岛上寺，楚色月中潮。到此一长望，知君积恨销。","dynasty":"唐代","title":"送人归吴"}
{"author":"姚鹄","content":"四座莫纷纷，须臾岐路分。自从同得意，谁不惜离群。旧国连青海，归程在白云。弃繻当日路，应竞看终军。","dynasty":"唐代","title":"送刘耕归舒州"}
{"author":"姚鹄","content":"若说君高道，何人更得如。公庭唯树石，生计是琴书。诗句峭无敌，文才清有馀。不知尺水内，争滞北溟鱼。","dynasty":"唐代","title":"寄赠许璋少府"}
{"author":"姚鹄","content":"知音杳何处，书札寄无由。独宿月中寺，相思天畔楼。露凝衰草白，萤度远烟秋。怅望难归枕，吟劳生夜愁。","dynasty":"唐代","title":"寄雍陶先辈"}
{"author":"姚鹄","content":"西风又开菊，久客意如何。旧国天涯远，清砧月夜多。明时难际会，急景易蹉跎。抱玉终须献，谁言恋薜萝。","dynasty":"唐代","title":"寄友人"}
{"author":"姚鹄","content":"恩重空感激，何门誓杀身。谬曾分玉石，竟自困风尘。阴谷非因暖，幽丛岂望春。升沉在言下，应念异他人。","dynasty":"唐代","title":"感怀陈情"}
{"author":"姚鹄","content":"莺迁与鶂退，十载泣岐分。蜀道重来老，巴猿此去闻。晓程侵岭雪，远栈入谿云。莫滞趋庭恋，荣亲只待君。","dynasty":"唐代","title":"送程秀才下第归蜀"}
{"author":"姚鹄","content":"似龙鳞已足，唯是欠登门。日里腮犹湿，泥中目未昏。乞锄防蚁穴，望水泻金盆。他日能为雨，公田报此恩。","dynasty":"唐代","title":"旱鱼词上苗相公"}
{"author":"姚鹄","content":"南山色当户，初日半檐时。鹤去卧看远，僧来嫌起迟。窗明云影断，庭晓树阴移。何处题新句，连溪密叶垂。古寺更何有，当庭唯折幢。伴僧青藓榻，对雨白云窗。暝色生前岭，离魂隔远江。沙洲半藜草，飞鹭白双双。","dynasty":"唐代","title":"野寺寓居即事二首"}
{"author":"姚鹄","content":"立事成功尽远图，一方独与万方殊。藩臣皆竞师兵略，相国今多揖庙谟。礼乐政行凋弊俗，歌谣声彻帝王都。即随凤诏归何处，只是操持造化炉。","dynasty":"唐代","title":"襄州献卢尚书"}
{"author":"姚鹄","content":"自持衡镜采幽沈，此事常闻旷古今。危叶只将终委地，焦桐谁料却为琴。蒿莱讵报生成德，犬马空怀感恋心。明日还家盈眼血，定应回首即沾襟。江上长思狎钓翁，此心难与昨心同。自承丘壑新恩重，已分烟霞旧隐空。龙变偶因资巨浪，鸟飞谁肯借高风。应怜死节无门效，永叹潜怀似转蓬。","dynasty":"唐代","title":"将归蜀留献恩地仆射二首"}
{"author":"崔翘","content":"篆笔飞章暇，园亭染翰游。地奇人境别，事远俗尘收。书阁山云起，琴斋涧月留。泉清鳞影见，树密鸟声幽。杜馥熏梅雨，荷香送麦秋。无劳置驿骑，文酒可相求。","dynasty":"唐代","title":"郑郎中山亭"}
{"author":"崔翘","content":"硖路绕河汾，晴光拂曙氛。笳吟中岭树，仗入半峰云。顿觉山原尽，平看邑里分。早行芳草迥，晚憩好风熏。嘉颂推英宰，春游扈圣君。共欣承睿渥，日月照天文。","dynasty":"唐代","title":"奉和圣制答张说南出雀鼠谷"}
{"author":"崔翘","content":"猿鸣三峡里，行客旧沾裳。复道从兹去，思君不暂忘。开襟春叶短，分手夏条长。独有幽庭桂，年年空自芳。","dynasty":"唐代","title":"送友人使夷陵"}
{"author":"陈博古","content":"门外海涛奔铁骑，槛前山背拥金鳌。","dynasty":"宋代","title":"句"}
{"author":"德月","content":"孤窗閒卧不胜愁，梦逐娇痴旧地游。绣阁牵衣欣聚首，妆台倚膝倩梳头。惊魂夜半萧疏雨，分袂更残寂寞楼。枕上伤心无数泪，晚来宁忍一舒眸。","dynasty":"清代","title":"雨夜梦与冰心女兄话旧醒来拈韵"}
{"author":"德月","content":"遥想娉婷态，晓妆梳裹鲜。玉英三四朵，送缀绿云边。","dynasty":"清代","title":"送花女兄"}
{"author":"德月","content":"无聊月下独焚香，暑气微消渐觉凉。徙倚花前频怅望，何时重见玉人妆。","dynasty":"清代","title":"香奁和姊氏韵其一"}
{"author":"德月","content":"小院凉生落叶风，天街玉露湿花浓。怀君泪笔难题句，瘦减腰围总病中。","dynasty":"清代","title":"香奁和姊氏韵其二"}
{"author":"德月","content":"梦里相逢泪似波，云烟共涤对君多。秋声惊起愁人恨，怅望遥天横玉河。","dynasty":"清代","title":"香奁和姊氏韵其四"}
{"author":"德月","content":"携愁带病强吟哦，自恨红颜薄命多。一夜诗成无数泪，从今休想对君歌。","dynasty":"清代","title":"香奁和姊氏韵其五"}
{"author":"德月","content":"多病伤神力不支，一弯新月照愁思。昨宵魂梦牵衫袖，拈韵依稀赋别诗。","dynasty":"清代","title":"香奁和姊氏韵其六"}
{"author":"德月","content":"新诗赋就更添妆，散步回廊转画堂。多病慈亲欣执手，愁中对月且流觞。","dynasty":"清代","title":"香奁和姊氏韵其八"}
{"author":"德月","content":"凋零门户不成家，骨肉相看空自嗟。愁到夜深浑欲寐，杜鹃啼破绿窗纱。","dynasty":"清代","title":"香奁和姊氏韵其九"}
{"author":"德月","content":"镜中小影岂无双，琴鹤看来祇自芳。镇日陶情诗共酒，雀屏无意选东床。","dynasty":"清代","title":"香奁和姊氏韵其十"}
{"author":"德月","content":"蛩音唧唧最关情，无限秋光映画屏。银烛高烧更漏永，不堪听处总成吟。","dynasty":"清代","title":"秋夜闻蛩"}
{"author":"德月","content":"小阁閒凭远绪生，香茶独啜不胜清。遥思月下吹箫态，料对乘龙跨凤人。","dynasty":"清代","title":"香奁和姊氏韵其三"}
{"author":"德月","content":"贪看新月不成眠，仿佛清宵对玉娟。诗思君家推绝调，吟成白雪却非盐。","dynasty":"清代","title":"香奁和姊氏韵其七"}
{"author":"蒋士铨","content":"爱子心无尽，归家喜及辰。寒衣针线密，家信墨痕新。见面怜清瘦，呼儿问苦辛。低徊愧人子，不敢叹风尘。","dynasty":"清代","tags":"古诗三百首，游子，惭愧","title":"岁暮到家/岁末到家"}
{"author":"蒋士铨","content":"偶为共命鸟，都是可怜虫。泪与秋河相似，点点注天东。十载楼中新妇，九载天涯夫婿，首已似飞蓬。年光愁病里，心绪别离中。咏春蚕，疑夏雁，泣秋蛩。几见珠围翠绕，含笑坐东风。闻道十分消瘦，为我两番磨折。辛苦念梁鸿。谁知千里度，各对一灯红。","dynasty":"清代","title":"水调歌头·偶为共命鸟"}
{"author":"蒋士铨","content":"二百里江光，群山绕建康。滔滔随眼白，荡荡接天黄。战骨多沉海，芦花又戴霜，六朝先后灭，何处说兴亡！","dynasty":"清代","title":"江泛"}
{"author":"蒋士铨","content":"湿云鸦背重，野寺出新晴。败叶存秋气，寒钟过雨声。半檐群鸟入，深树一灯明。猎猎西风劲，湖心月乍生。","dynasty":"清代","title":"湖上晚归"}
{"author":"蒋士铨","content":"瀑布之水源何来。划然下裂长峰开.下士目骇自天落。绝顶乃有千盘回。青山断缺耸双剑，元气直泻岩头摧。飞流已出不肯下，一线中折分潆洄。隐现数折蓄精锐，失势一落如奔雷。跳波乱击潭水立，怪物潜伏宁髻　。音声顷刻逐千变，万马赴敌金鼙催。天光半壁照空谷，此地万古无阴霾。　　积雪挂千仞，山中猿鹤犹惊猜。银花下散布水台，混沌凿破山根隈。擘窠大字洗不尽，铁画满地镌青苔。太白已往老坡死，我辈且乏徐凝才。恶诗走笔不敢写，册亭煮汲烧松钗。来朝竹杖青芒，凌风踏碎烟云堆。飞泉三叠绝倚旁，坐观一洗尘氛怀。","dynasty":"清代","title":"开先瀑布"}
{"author":"蒋士铨","content":"空青县万仞，雪浪齧孤根。元气留江影，天光缩涨痕。鱼龙阴拜舞，岩壑怒崩奔。向晚千帆没，苍茫海气昏。","dynasty":"清代","title":"金山"}
{"author":"蒋士铨","content":"湿翠四围滴，空明百转清。山悬江出峡，县仄岭穿城。晓色千家静，樵风一棹轻。高楼未能上，回首树烟平。","dynasty":"清代","title":"晓过峡江县"}
{"author":"蒋士铨","content":"与子三年别，归来哭寝门。遗孤不解痛，老母独招魂。压众才无敌，成仙位自尊。墓碑书选士，穷死亦君恩。","dynasty":"清代","title":"哭杨子载其一"}
{"author":"蒋士铨","content":"九岁负才名，诗成牧伯惊。天教将门子，来作鲁诸生。我亦今词客，归栖古灌城。十年兄弟友，如此对铭旌。","dynasty":"清代","title":"哭杨子载其二"}
{"author":"蒋士铨","content":"屋偏藏老树，衣湿散归云。水气乘闲出，山身向晚分。年丰农事足，客到犬声闻。便借茅堂宿，无因识隐君。","dynasty":"清代","title":"九月十四夕梦中作其一"}
{"author":"蒋士铨","content":"秋在台城路。听吴娘、小楼低唱，萧萧暮雨。画里帘波丁字水，每忆垂杨一树。逐落叶、随风飘舞，南北东西行万里，对河山、漂泊犹如故。谁耐写、别人处。能诗司马吾家住，记泥墙钗痕墨沈，昔年曾获。不道河楼留雪爪，又惹宝鸿相诉。邀笛奏、王郎新谱。我或前身据床客，踏荒烟、曾表桓公墓。历寒食、又三度。","dynasty":"清代","title":"贺新郎五十八首其十五"}
{"author":"蒋士铨","content":"一丈清凉界。倚高梧、解衣盘薄，髯其堪爱。七十年来无此客，余韵留风犹在。问何处、桐阴不改，名士从来多似鲫，让词人、消受双鬟拜。可容我、取而代。文章烟月思高会，好年华青尊红烛，歌容舞态。太白东坡浑未死，得此人生差快。弹指耳、时乎难再。及见古人图画里，动无端、生不同时慨。口欲语、意先败。","dynasty":"清代","title":"贺新郎五十八首其十六"}
{"author":"蒋士铨","content":"海内无多友。聚离踪、黄金台畔，一杯残酒。南北东西廿年路，别绪千回禁受。君去矣、吾能归否，明日怀人何处最，记离亭、半树初黄柳。一展卷、一回首。君能使笔如挥帚，谅斯人天非无意，勋名终有。卿相之荣等闲耳，何事方为不朽。莫但学、邹枚赋手。爱惜年华开万卷，笑尘容、碌碌随人后。任馀子、曳履走。","dynasty":"清代","title":"贺新郎五十八首其十七"}
{"author":"蒋士铨","content":"我亦悲歌士。忆当时、青云结客，黄沙射雉。三十行年豪气尽，川上低徊流水。看遍了、江山如此，圆缺阴晴今古共，达人心、那不如灰死。知我者、二三子。已曾三食神仙字，笑饥蟫梭巡雪案，消磨败纸。不断车雷喧客枕，欲借杜家聋耳。更无奈、别人燕市。满目风烟兄弟感，夕阳中、长揖分行止。都付与、画图里。","dynasty":"清代","title":"贺新郎五十八首其十八"}
{"author":"蒋士铨","content":"咄咄真堪怪。习彫镂、文人余事，如斯狡狯。切玉昆刀君才似，不管铜章鱼佩。执寸铁、腕如风快，造化镌镵天欲泣，刻琳琅、字字垂金䪥。力岂但、透纸背。静观云鸟虫鱼态，说文为古之小学，而今皆发。却使壮夫工篆刻，秦汉风规犹在。在何震、文彭而外。不入明诚金石录，志名家、赖古堂应载。两生晚、亦无奈。","dynasty":"清代","title":"贺新郎五十八首其十九"}
{"author":"蒋士铨","content":"女子如斯也。自低回、一声檀板，数行泣下。几许花丛懒回头，尽着流莺轻骂。只听说、文君新寡，明镜无情春又老，叹红颜、一例衍期嫁。三五艳、易凋谢。倦摹潘陆抄杨马，腆认说文章华国，何关风化。呼吸商声秋气满，节义几人肩者。渴睡汉、酒阑灯灺。三十功名尘与土，古之人、先我将愁写。公等语、大都诈。","dynasty":"清代","title":"贺新郎五十八首其二十"}
{"author":"蒋士铨","content":"帝命三公从。拥朱轮、曲江风度，天然端重。问俗省方行紫塞。香案边旁陪奉。更乐事、还同万众，吁咈都俞人未识，掌丝纶、帷幄推姚宋。帐殿月、外蕃共。属车尘里携雏凤，似终童短衣绣靺，雕鞍飞控。拂袖御烟春蔼蔼，到处河冰回冻。听晓角、霜天初弄。佳气陪京云烂漫，看龙盘、虎踞知天纵。拜手上、冈陵颂。","dynasty":"清代","title":"贺新郎五十八首其二十一"}
{"author":"蒋士铨","content":"三爵陶然矣。君魆把、骊珠一串，纳吾怀里。醉坠寒江光满抱，险被灵胥攫视。谁撒下、珊瑚网起，一十三行真本在，衍波纹、绉了桃花纸。衣篝炙、自料理。挑灯细读乌阑字，为师友行歌坐泣，缠绵若此。小雅离骚存别派，幻出情仙侠鬼。便仙鬼、也须愁死。云锦为裳心作剪，浅人看、但解呼才子。吾不语、闷而已。","dynasty":"清代","title":"贺新郎五十八首其二十二"}
{"author":"蒋士铨","content":"记向秦淮水。问何人、小楼吹笛，劝人愁死。雨绉岚皴多偃蹇，我与蒋山相似。白下柳、又添憔悴，却到江山奇绝处，遇双鬟、都唱袁才子。情至者、竟如此。罗衫团扇传名字，比风流淮南书记，苏州刺史。常听东华古人说，肠断江南花底。何苦较、天都人世。楼阁虚无平等看，谪尘寰、终是神仙耳。花落恨、莫提起。","dynasty":"清代","title":"贺新郎五十八首其二十三"}
{"author":"蒋士铨","content":"不是芦中士。莫便欢、士之不遇，悲歌如此。初日年华未三十，验取朱颜镜里。骑㱁段、暂辞燕市，草制纶扉须健笔，掞天庭、让汝才清绮。上林树，此枝美。与君今世生同地，况又是十年同举，同心兄弟。小作升沈添怅惘，仆亦因愁几死。才浣却、衫襟前泪，此事春风浑不管，记刘郎、前度伤心只。君且卧、紫薇底。","dynasty":"清代","title":"贺新郎五十八首其二十四"}
{"author":"蒋士铨","content":"鹊语人归了。恰正是、高堂日永，红楼春小。慈竹连枝忝古翠，笼定椿华萱草。共对着、芝兰微笑，游子捧觞同上寿，愿衔书、岁岁来青鸟。儿去写、凤衔诏。明年买定纱棠权，自结刺镜奁针管，诗筒茶灶。花月春江同泛泛。手订和鸣新稿。才叠起、相思侬懊，转忆秋衾黄叶馆，爱人呼、小宋声音好。试诉与、可烦恼。","dynasty":"清代","title":"贺新郎五十八首其二十五"}
{"author":"蒋士铨","content":"侧帽随秋去。消受者、晓烟山店，夕阳红树。犬吠孤村灯一点，于此解鞍而住。是马食、僮眠之处，料得主人清梦少。问东邻、谁唱黄河句。盼不上、纸窗曙。萧萧林莽雅无数，画一幅秋山行旅，乱愁堆絮。岂必飞腾感迟滞。对此本无欢趣。算一带、荒原古戊，有我征魂抛掷下，倩归人、寻着同他语。十年泪、雨奔注。","dynasty":"清代","title":"贺新郎五十八首其二十六"}
{"author":"蒋士铨","content":"醉也看吾舌。尽人呼、说诗匡鼎，冠缨索绝。犀箸弯刀行酒处，玉版银丝纷切。算不若、春郊射猎，耳后弓弦饿鸱叫。解花鞲、坐饮黄獐血。吹短竹、石俱裂。偶然各问箜篌妾，游戏耳才人好色，都无磨折。同是倪迂书画婿，姊妹桃根桃叶。笑儿女、英雄双接，殢酒休歌三妇艳，唱乌乌、且击纯钩铁。谁让尔、朱家侠。","dynasty":"清代","title":"贺新郎五十八首其二十七"}
{"author":"蒋士铨","content":"小榭园香雪。是诗人、是花是月，一般清绝。半亩玻璃浸疏影，掩映水中蟾魄。消受者、玉壶冰洁，不倩梅花为眷属。有弹筝、小婢箜篌妾。春意蚤、晕红颊。一枝横竹声呜咽，算不比落梅风里，江城五月。谁焙鹅笙谁擪管，把栏干轻拍与。邓尉孤、山无涉忍，着清寒辞半臂爱，梅心定、不因人热。持此意、向花说。","dynasty":"清代","title":"贺新郎五十八首其二十八"}
{"author":"蒋士铨","content":"寇至无人抗。叹孤城、丸泥失守，谁当屏障。就令归田遗一老，肯复去先民望。露白刃、与公相向，乱世之人为贼好。劝先生、冠改黄巾样。得富贵、且无恙。公怒眦裂声何壮，看微臣此时心目，海天空旷。愿脱齿牙为剑戟，一骂豕蛇都丧。贼顾曰、是真倔强，尔不我从须赂耳，奈穷官、壁立无封藏。但斫此、好头项。","dynasty":"清代","title":"贺新郎五十八首其二十九"}
{"author":"蒋士铨","content":"利刃环而下。血淋漓、浩然之气。与刀相射。贼技如斯堪一唾，公乃凭虚而驾。看府谷、荒城斗大，中有孤魂垂白练。照河山、不许秦关夜。苌宏恨、岂能化。乡官义烈南雷亚，惜当时寸权尺土，一无凭借。过客哀歌还击缶，泪涌渭桥清灞。公有后、士之良者，作吏寻公遗爱去，向馀杭、酹酒公祠舍。述祖德、定悲吒。","dynasty":"清代","title":"贺新郎五十八首其三十"}
{"author":"蒋士铨","content":"花信风犹浅。有诗人、隔城先折，寻芳小柬。东阁仙郎初下直，拉取春愁同遣。恰烟柳、曲尘初碾，行到仙源流水外。吠刘郎、忽有桃花犬。似雪夜、剡溪转。草堂负郭经帷卷，爱康成聪明弟子，凤雏声啭。留客盘餐兼味列，供给宁嫌市远。是真意、觥筹缱绻，人海中闲寻旧雨，尽当前、放取金尊满。还料理、踏青眼。","dynasty":"清代","title":"贺新郎五十八首其三十一"}
{"author":"蒋士铨","content":"方丈蓬莱里。有神仙、大都皆是，贤人君子。五利文成荒诞者，鬼伯岂容方士。翁立命、居仁由义，生气无亏生理足。喜欢心、便可长生矣。不死药、妄言耳。石棱秋露先生履，拍洪厓此都真有，洞天福地。好饮耽诗还结客，一笑黄金泥滓。嶭包产、让之予季，孝友在躬天与寿，抱遗经、付尔趋庭鲤。道书箓、可焚已。","dynasty":"清代","title":"贺新郎五十八首其三十二"}
{"author":"蒋士铨","content":"本是多情者。百样为、无情懊恼，有情牵惹。小社寻春多少恨，所事心才输下。容易到、好天长良，夜恰是东坡尝荔。日绛纱、中白玉斜亚。任鹦鹉、隔帘骂。读书倦后填词罢，从此把零愁碎苦，尽情辞谢。更有甚于眉妩事，不但远山新画。须趁取、绿窗清暇，再玩衍期归妹象，算今年、居士应同嫁。绿衣汁、向他借。","dynasty":"清代","title":"贺新郎五十八首其三十三"}
{"author":"蒋士铨","content":"念旧情无奈。追数到、徐陈刘应，一时俱在。慰喻绸缪文采丽，字字琅玕金薤，述往事、时乎难再。倾海并山为酒肉，过屠门、想见当初快。离索感、讵能耐。河山隔断微尘界。谁得似云龙鹿豕，友群无碍。别远会稀何处梦，风雨鸡鸣如晦。三复矣、唏嘘而唧，青眼弟兄头半日，二十年、古谊推前辈。读此者、共生爱。","dynasty":"清代","title":"贺新郎五十八首其三十四"}
{"author":"蒋士铨","content":"忽废书而叹。送年华、浮沉寂寞，几人名宦。周党有时寻闵贡，终日樵苏不爨，或徙倚、雪窗莹案。旧学商量知己少，对前贤、敢效偏师战。越人射、感时变。功名三十鱼龙幻，记恩门昔年曾奉，定兴香瓣。梦绕秦中函丈远，那得长依经幔。忆隔岁、东华重见，引领双旌容易别，又晨星、落落风流散。披尺素、忍多看。","dynasty":"清代","title":"贺新郎五十八首其三十五"}
{"author":"蒋士铨","content":"韦曲停双节。听人谓、关西夫子，宦情真别。画戟森门香凝寝，大笔重删中说。读复饮、唾壶敲缺。回首西清犹缱绻，只十年、令仆轮同列。公自立、不磨业。朝来渭水双鱼接，开看处绳穷匣启，烂然生缬。一往情深萦锦字，三载袖中难灭。有弟子、低回门雪，纸尾书名怀抱尽，奉缄封、俨侍先生侧。语声寄、陇头咽。","dynasty":"清代","title":"贺新郎五十八首其三十六"}
{"author":"蒋士铨","content":"古处饶风雅。鲁灵光、岿然一老，琴溪儒者。罗隐诗名彭泽品，文学更兼游夏。骑马到、广文阶下。每向濠梁羡鱼乐，拂朝衣、一笑归田也。筑耕墅、结耆社。平生游迹方筇把，到名山扪萝剔藓，断碑全写。太白散金三十万，元振尧夫之亚。隐德种、荃兰梧槚，一凤摩霄一栖竹，灿春筵、叠进长生斝。宫袍彩、御香惹。","dynasty":"清代","title":"贺新郎五十八首其三十七"}
{"author":"蒋士铨","content":"何处相思水。桂林边、山城一角，伏波岩底。插笋牙樯分岸泊，漠漠汀唇沙觜。是送客、之图如此。作郡几人从此去，剪寒波、直到漓江尾。潞河景、颇相似。方千风度思量起，记曾见南昌香令，恺之堂里。十二年来人事改，感逝伤离而已。问司马、鬓丝馀几，榕树门东支手版，忆长安、梦绕零陵矣。题画者、共悲喜。","dynasty":"清代","title":"贺新郎五十八首其三十八"}
{"author":"蒋士铨","content":"芳草如裙带。那更有、春江如镜，远山如黛。花月低迷石城艇，名士美人俱载。是当日、狂奴故态。司马多情亲折证，看朝云、坡老真无奈。掀髯处、可怜太。诗情画意凭谁解，道个侬倾城颜色，广陵人在。剪烛推篷寒自忍，裘已为卿而卖。奉半臂、笑披郎背，今夜三星光艳艳，护宛央、不许秋河界。梦中语、醒还爱。","dynasty":"清代","title":"贺新郎五十八首其三十九"}
{"author":"蒋士铨","content":"两桨春风动，不提防、夫人爱惜，比郎尤重。翡翠窗前初识字，自取周南低诵。向大妇、边旁随从。鸾侣中年常比翼，又新添、一朵桐花凤。引玉燕、入香梦。回思江上兰桡送，暮云边塔铃低语，晚风轻控。君去桓伊邀笛步，横竹定然三弄。料不要、桃根相共，试绘洗儿长卷子，索同人、玉果犀钱奉。当再乞、画师宋。","dynasty":"清代","title":"贺新郎五十八首其四十"}
{"author":"蒋士铨","content":"展卷嗟行旅。写牢愁、碧波千里，一枝柔橹。不击虚舟天浩渺，漂泊何年才住。算中酒、阻风情绪。十五年来淮海客，扣舷声、中有伤心语。青篷下、听寒雨。天涯兄弟离心苦。记当时谢家山馆，对君凄楚。得丧纷纭真偶尔，相见鬓丝如许。数点雁、两行秋树，不用重寻石城艇，遣繁忧、只此堪凭据。载一鹤、渡江去。","dynasty":"清代","title":"贺新郎五十八首其四十一"}
{"author":"蒋士铨","content":"三落冬冬鼓。记今宵、十年师友，剪灯而语。酒映须眉人欢喜，那更三星在户。簿醉也、平生堪数。廉让泉清曾共饮，古之人、默默心相许。荼与荠、孰甘苦。茫茫何处吾乡土。念江南莺花风月，可成宾主。介母莱妻同此愿，促买半山荒墅。偕隐者、久安贫窭，仕宦人生须自量，再因循、可有丝毫补。难道是、匆匆去。","dynasty":"清代","title":"贺新郎五十八首其四十二"}
{"author":"蒋士铨","content":"听罢兰台鼓。信从来、消魂惟别。黯然难语。说礼敦诗周旋久，梦绕两公堂户。把人物、恒沙量数。只有惺惺解怜惜，是斯文、未丧天公许。识字矣、者般苦。落红已葬燕支土。算杨花飘茵入溷，年年谁主。猿鹤形骸麋鹿性，未可久居亭墅。况臣是、孤生寒窭，衮衮诸公登台省，看明时、无阙须人补。不才者、义当去。","dynasty":"清代","title":"贺新郎五十八首其四十三"}
{"author":"蒋士铨","content":"水鸟愁钟鼓。问如何、猩猩鹦鹉，皆能言语。燕子颠当谁高下，一样傍人门户。孤雁把、更筹细数。蠡蜜蚕丝因何事，转香丸、只有蜣螂许。蝉吸露、太清苦。百虫墐户争衔土。费商量虎威狐假，鹊巢鸠主。蝴蝶飞飞迷香国，心死那家园墅。脱毛羽、号寒艰窭，不若蜉蝣衣裳美，海茫茫、精卫思填补。一声鹤、渺然去。","dynasty":"清代","title":"贺新郎五十八首其四十四"}
{"author":"蒋士铨","content":"城破身难辱。周夫人、中堂危坐，放声而哭。查氏家应随国灭，三世同居此屋。列坐者、齐声相嘱。张母黄姑明大义，叹廉姬、有母能兼勖。誓殉此、一巢覆。登堂三女严装束。剪香云藏之罗袖，年俱十六。小妹垂髫龄十二，就义心情尤笃。也不必、珍珠泪匊，未死身回情转迫，向梁间、举首如飞鹄。死易耳、瞑吾目。","dynasty":"清代","title":"贺新郎五十八首其四十五"}
{"author":"蒋士铨","content":"凉意芳塘转。浑不辨、姚山稽水，有斯池馆。仙吏退公销夏处，绿沁玉壶冰碗。尽莲叶、田田铺满。待取红妆扶翠盖，柳腰肢、更比诗人懒。寄此意、共香远。高情琴酒原疏散。是才子风流为政，莺花勾管。画卷诗奁清供好，袖有兰亭真卷。不用觅、支颐手版，面面蓬莱围几席，把荷花、劝引歌喉缓。加几个、玉壶伴。","dynasty":"清代","title":"贺新郎五十八首其四十六"}
{"author":"蒋士铨","content":"春色浓于酒。好园林、曦轮未起，曙光才透。万物之初朝气在，况值群芳如绣。唤起起、画楼开牖。不待鸡鸣吟戒旦，试仙郎、滴露搓酥手。现一对、花间友。生香艳艳交花又。免春愁镜中眉黛，陌头杨柳。恰趁晓妆匀腻脸，珠蕊笑开檀口。尽让与、闲时消受，他日官人频问夜，整朝衣、侍史熏香候。花殿琐、数声漏。","dynasty":"清代","title":"贺新郎五十八首其四十七"}
{"author":"蒋士铨","content":"霜作青枫色。响栏干、飞来一片，美人初拾。拭净烟痕凉雨晕，把作红笺轻擘。有半缕、秋怀脉脉。不是婵娟写宫怨，是新娘、学和催妆什。豪欲点、颊微赤。云根一朵三生石。小花神嫁他红叶，此缘真得。不用镜台低语谑，郎貌未过三十。愿添写、红衫人立，再拾阶前红一片，叠双声、补入和鸣集。郎更有、描眉笔。","dynasty":"清代","title":"贺新郎五十八首其四十八"}
{"author":"蒋士铨","content":"树影过帘柱。记当年、纱橱眠起，花砖共数。十载钿车随皂盖，听遍江湖凉雨。把一卷、循良新谱。缀向和鸣诗稿后，夜吟声、响荅蟾宫杵。酬唱乐、者般妩。云霄小谪瑶台侣。拭端溪宛央锦砚，采豪双举。玉茗秾开香寝畔，楼外苍然平楚。过岭觅、珠娘鹦母，初试梅花妆额样，没人蕉、红傍疏棂吐。仙蝶翅、掩堂庑。","dynasty":"清代","title":"贺新郎五十八首其四十九"}
{"author":"蒋士铨","content":"笑别丹砂鼎。写仙宫、归来句漏，移家相等。新筑鉴湖三亩宅，合署蓬莱行省。暂住也、老天才肯。小院凉生人并坐，海棠红、偎热秋兰冷。靠一树、梧桐影。让人迤逦终南径。好夫妻读书双眼，都如明镜。雏凤声清依老凤，总角定簪红杏。背经史、银瓶浆迸，阶下宜男花又吐，小麒麟、以次争驰骋。添几个、擎珠媵。","dynasty":"清代","title":"贺新郎五十八首其五十"}
{"author":"蒋士铨","content":"溟涬空无际。有人受、白玻璃界，最初之气。展放槎牙玉龙影，冻蕊疏疏才试。只数点、心含天地。不管百花何日绽，在雪中、未问调羹事。约鸿爪、共游戏。扬州官阁萧然寄。任喧阗淮南钟鼓，竹西歌吹。梦绕林家三万树，香沁冷魂皆醉。烂嚼也、冰融珠碎，便欲身居水精域，讲孤高、兀傲皆无谓。谁解写、个中意。","dynasty":"清代","title":"贺新郎五十八首其五十一"}
{"author":"蒋士铨","content":"公子年华妙。写乌兰、清词丽句，者般精到。小劫沧桑一番过，只许方平微笑。才数遍、乱山残照。廿四桥边重徙倚，玉箫声、不似当时调。江滚滚、发长啸。淋漓醉墨多凭吊。怕听他床边蚁斗，枕边驴叫。记我扁舟寻噩梦，红杏枝头曾闹。恨不倚、郎君乌帽，文字因缘迟廿载，但惺惺、相惜还相劳。请释憾、暮终柪。","dynasty":"清代","title":"贺新郎五十八首其五十二"}
{"author":"蒋士铨","content":"去饮余杭酒。似文箫、彩鸾夫妇，云中携手。家具而今无长物，并少图书鸡狗。是万象、皆空之后。忧患仳离生水火，转灵丹、炼到功夫九。药成矣、漫回首。断桥残雪苏堤柳。定新居水光山色，好安门牖。稚子孺人共欢喜，慈母频开笑口。便永久、康宁长寿，题遍西湖僧寺壁，看明年、柳汁沾衣袖。陈平婿、困非久。","dynasty":"清代","title":"贺新郎五十八首其五十三"}
{"author":"蒋士铨","content":"所事俱停妥。挂帆天、澄江如镜，好风移舵。略现乌纱红袖影，才异鸱夷一舸。有篷底、比肩忍坐。笑对明妆理琴瑟，画秋山、两笔青斜亸。小姑髻、并倭堕。心情比较来时可。到慈闱文宛一对，金萱一朵。却趁春来郎及第，镜里芙蓉阿傩。要一品、朱衣双裹，只合移家红软住，待贤妻、问漏卿卿我。曳鱼佩、向青琐。","dynasty":"清代","title":"贺新郎五十八首其五十四"}
{"author":"蒋士铨","content":"买定秋江舻。鲤鱼风、三朝三暮，把君留住。已是离情禁不得，几阵芭蕉愁雨。十二载、惟吾与汝。贫病更番相倚苦，又两年、同卧归来墅。称眷属、到儿女。多君有母觞频举。展慈颜芝房列馔，身如药树。苦忆并州山水窟，攀挽慈裾未许。向禹庙、兰亭归去，旧路分明魂梦熟，草黏天、南浦连东浦。平安字、雁边取。","dynasty":"清代","title":"贺新郎五十八首其五十五"}
{"author":"蒋士铨","content":"别我梅花舍。系离心、琴弦张壁，书灯留架。教得三雏皆振羽，费尽先生冬夏。算浙吏、公车将驾。有策金门当再献，董生帏、久向藏园下。报慈母、鹊声乍。衍期归妹多年罢。鬓鬔松东家丑女，明年重嫁。笑整朝衫随鹄立，榜出天门光射。看一桁、官袍花亚，听唱郎君名字好，是钟生、及第当头谢。越潮涌、又东泻。","dynasty":"清代","title":"贺新郎五十八首其五十六"}
{"author":"蒋士铨","content":"独立空山影。认夫君、颓唐风致，峭寒心性。长剑高冠布衣叟，洗尽人间金粉。似老树、着花齐整。四世三公好枝叶，让先生、破屋眠欹枕。调羹信、漫催警。雪欺霜压能安稳。抱孤芳尽教人看，尽教人咏。蚤放迟开随气候，争甚南山北岭。合伴我、堂东玉茗，檀板金尊歌翠羽，好些时、忘记冰天冷。不用写、探春艇。","dynasty":"清代","title":"贺新郎五十八首其五十七"}
{"author":"蒋士铨","content":"一夜清明雨。剪灯煤、颦而坐者，萧然愁旅。唱遍青衫词一卷，太守清豪如许。想少日、淹留情绪。百感孤踪都似仆，对江山、肯作寻常语。拔长剑、向天舞。白头词客今谁侣。拥朱轮颓然老矣，日趋公府。尘世光阴飞鸟过，哀乐中年何取。身后誉、几人堪数，对此茫茫百端集，听黄鸡、白日成今古。旗亭酒、那须赌。","dynasty":"清代","title":"贺新郎五十八首其五十八"}
{"author":"蒋士铨","content":"相逢同饮亡何，酒酣清泪飘如霰。茂陵词客，秦川公子，惟君其彦。台上呼鹰，河东饮马，陇头磨剑。数年少豪游，唯吾与汝。记得潼关四扇。旧恨新愁难遣。误才人，乌阑黄绢。一寒至此，妇人醇酒，斯言诚善。仆本恨人，君真佳士，奈何贫贱。莫辞痛饮，人心不似，大都如面。","dynasty":"清代","title":"水龙吟二首其一"}
{"author":"蒋士铨","content":"何人剪取吴淞，拖蓝脱写春江本。山眉翠展，浆牙花绉，木兰安稳。风响菰蒲，波鸣𦉥盎，远天无尽。念少年游泳，钓床渔具。触惹处便难忍。回首故园樱笋。被东风、水乡牵引。绿杨堤外，饧箫粥鼓，清明天近。碧涧香芹，银刀鲜鲫，梦归无准。问当时、渔弟樵兄，且未许先生隐。","dynasty":"清代","title":"水龙吟二首其二"}
{"author":"蒋士铨","content":"滴粉搓酥，柳绵飞处，乱萦帘影。檐瓦曾皱，似较昨霄寒紧。想先生，梦啸苏门，放衙犹拥黄。寝欢丞真负，汝十八年，来一官酸冷。衮衮。让多少，都尉通侯，浪登台省。悲歌何益，万事不如狂饮。为群公，扫径敲冰，满炉柮榾煎浓茗。望诗人，乘兴而来，莫使求羊等。","dynasty":"清代","title":"锁窗寒二首其一"}
{"author":"蒋士铨","content":"冷气难侵，寒威自远，一层遮定。森严堂户，终日帖然平正。笑银钩，动摇让他，压住狂飙劲。配冰天雪窖，褐衣毳幕，者番相称。休令。孙康映。尽帘额窗楣，霰飘霜凝。湘纨蜀锦，愧尔粗疏情性。剪青茸，悬来小门，主人疑是王子敬。正朝昏，不卷茶烟，香篆收藏并。","dynasty":"清代","title":"锁窗寒二首其二"}
{"author":"蒋士铨","content":"十笏荒斋。有淮南鼙鼓，谢家丝竹。煨芋腌菹，差剩朱门粱肉。随意持螯行炙，听搅耳、筝琶繁促。不须管、蜡泪如山，雪花堆过茅屋。谁称免罝马牧，纵诸君有恨，未多于仆。凤泊鸾飘那似，浮屠三宿。万事不过如是，屐几两、江山满目。行乐耳、美酒羊羔，何须笑彼粗俗。","dynasty":"清代","title":"万年欢"}
{"author":"蒋士铨","content":"乍离蓬岛。约风裳几褶，羽衣缥缈。负筠蓝、半亸香肩，纵力不胜娇，肯抛瑶车。塞外归来，又一度、沧桑枯槁。绾燕支小髻，辫发新盘，蛮妆偏好。破费功夫多少，看明金错绣，一天风调。算不比、画里真真，倚三尺绡，许人低叫。我忆余杭，问花让，几人沽了。拼忍受、王远仙鞭，一亲长爪。","dynasty":"清代","title":"解连环三首其一"}
{"author":"蒋士铨","content":"寂然如此。问谁守庚申，谁论甲子。听门外、毂走惊雷，料爽垲难求，且居尘市。共燕分巢，何用择、干支戊己。把槿篱草屋，移画城西，一角山底。退食闭门而已，但扫叶听蝉，可除多累。待成名、宦何年欢，朔雪炎风，抛弃流水。万卷三间，容俯仰，闲身足矣。甲辰雌、只愁老我，软红堆里。","dynasty":"清代","title":"解连环三首其二"}
{"author":"蒋士铨","content":"江流日夜。问六朝人物，尔何为者。三百年、龙战元黄，但歌舞荒淫，风流儒雅。醉梦兴忘，又节次、欺人孤寡。放千寻铁锁，一片降帆，妆点图画。几处杀人盈野，算偏安才过，几王几霸。说天堑、虎踞龙蟠，被风月莺花，几番误也。眼底苍茫，剩燕燕，于飞上下。诉当年、故国山围，空城潮打。","dynasty":"清代","title":"解连环三首其三"}
{"author":"蒋士铨","content":"态娇痴，人独自，长带一分愁意。寻思着，甚比量愁，没个和愁相似。不解愁从何处至，觉道眼前都是。同行同坐总难销，只好与愁同睡。","dynasty":"清代","title":"满宫花"}
{"author":"蒋士铨","content":"风风雨雨愁不止，月下灯前，愁又从新起。天许有情人不死，不应更遣愁如此。暂时撇去仍来矣，才绕天涯，又到人心里。我爱人愁愁爱你，一人一个愁相倚。","dynasty":"清代","title":"蝶恋花六首其一"}
{"author":"蒋士铨","content":"云路千金争一刻，喜近秋中，黄作眉闲色。底事暂离离未得，此情惟有孤灯识。云锦江花豪彩织，径寸明珠，照破秋霄黑。六月淹留因尔息，明年和尔聊风翼。","dynasty":"清代","title":"蝶恋花六首其二"}
{"author":"蒋士铨","content":"莫数寒霄银漏刻，秋是愁天，夜是愁人色。聚散无端谁禁得，相关岂若休相识。满耳西风鸣促织，莫气深沈，星月皆昏黑。眼底征鞍何日息，不如乌鹊身生翼。","dynasty":"清代","title":"蝶恋花六首其三"}
{"author":"蒋士铨","content":"长安何处天香满，绝好园亭，不是淮南馆。独坐圆蒲无个伴，陌头花谢人归缓。月榭风亭闲领管，睹墅羊昙，岁岁成疏懒。读倦抛书寻茗椀，倩谁偎得桃笙暖。","dynasty":"清代","title":"蝶恋花六首其四"}
{"author":"蒋士铨","content":"绿萝垂幔红妆绕，妾意君情，细细游丝袅。忍把浮名轻换了，浅斟低唱风光好。檀板莺喉词懊恼，郎是青藤，妾是迦陵鸟。脸际荷花开窈窕，笛声呜咽云缥缈。","dynasty":"清代","title":"蝶恋花六首其五"}
{"author":"蒋士铨","content":"妾意君情花远近，转眼胎禽，却被松枝引。再访玉真云路隐，人间只有情难尽。鬓影衣香留画本，写自何年，色韵都相准。打鸭随雅天最忍，柔肠莫被相思损。","dynasty":"清代","title":"蝶恋花六首其六"}
{"author":"蒋士铨","content":"听松餐菊。似瘦鹤秋山，绝无尘俗。鬓点吴霜，酒浇越剑，堆垛闲愁千斛。谁是狂夫牛，僧君或、先生马牧。绛蜡底，把行踪略语，牢骚如仆。横幅，写面貌，京兆眉奁，衣染春山绿。彤管亲摹，置伊丘壑，不画凌烟也足。何取弓刀褒，鄂较可丹青顾陆。传神手、剩卫夫人字，管夫人竹。","dynasty":"清代","title":"喜迁莺"}
{"author":"蒋士铨","content":"细雨黄昏，听翡翠屏边，笛声初起。鬟影依稀，坐背红灯乌几。丁星竹籁蛩音，都迸入一行织。指韵呜呜丝儿气。力吹得、秋声如此。尊前只合分明见。认窈窕、樊川婢子。料得前生为弄玉，或是双成姊。醉把红牙亲拍，应笑我微云学士。问娉婷骑凤，何时直得，配他萧史。","dynasty":"清代","title":"玲珑四犯四首其一"}
{"author":"蒋士铨","content":"满地燕支，是无情有恨，不堪多数。春色三分，已作二分尘土。回首燕掠莺捎，受到五更风雨。想绿窗病眼啼妆，千片泪、痕如许。隔帘谁唱山香舞，可怜人、乱红辞树。柳绵榆荚愁多少，同做香泥辛苦。仿佛倩女离魂，又似荀郎凄楚。待来春花放，三生石上重语。","dynasty":"清代","title":"玲珑四犯四首其二"}
{"author":"蒋士铨","content":"巷战无人，剩雕梁一桁，九条罗帕。再拜皇天，以次纵容齐挂。贼至仰视而惊，似听得精灵交骂。但吞声肢箧奔逃，不敢临风呼吒。廉姬小妹还魂亚，妾为尼、妹婚而寡。残躯两两等耄耋，鬼伯当时同赦。再生已证无生，死者无殊生者。算清明风雨，又到甲申年也。","dynasty":"清代","title":"玲珑四犯四首其三"}
{"author":"蒋士铨","content":"怨海茫茫，将此情填作，镜光缘本。无可如何，泪湿青衫红粉。更制元璧徽诗，乞海内恨人怜悯。断肠词何补摧残，但属有情都肯。风流自古无凭准，是前因、许多伤损。脉脉思量当忏悔，暮怨老天残忍。试想今世今生，即便今年今日。似卿卿两个，一般多少悲忿。","dynasty":"清代","title":"玲珑四犯四首其四"}
{"author":"蒋士铨","content":"名宦几人了，挥手弄潺湲。百道跳珠喷雪，声在翠筠间。试问曳裾趋走，何似科头箕踞，落得半生闲。作达古来少，争笑老夫顽。官似梦，髯如戟，鬓先斑。不记吹台，梁苑屋后有青山。抛去朝衫手版，携取隐囊冰簟，常侍漐全删。古调勿复操，群响满前湾。","dynasty":"清代","title":"水调歌头十二首其一"}
{"author":"蒋士铨","content":"对酒不能饮，看鬓欲成丝。眼中咄咄怪事，谁可合时宜。几许弓蛇薏苡，一片白衣苍狗，大概尽如斯。耳热勿击筑，劫急且围棋。牧猪奴，屠狗侩，贩缯儿。黥徒伎俩，止此恩怨乌嘻嘻。免狡竟遭人异，蚕巧那堪自缚，断送老头皮。奋袂为公舞，烂醉莫须辞。","dynasty":"清代","title":"水调歌头十二首其二"}
{"author":"蒋士铨","content":"佳人难再得，逝者叹如斯。风外晓星明灭，愁绝在东时。落叶半窗如梦，绡帐一层如雾，只有断魂知。晓妆怜小女，学母画双眉。心中事，眼中泪，画中姿。哭煞梁鸿，夫妇白了鬓边丝。一样寒梅官阁，几队花钿蝉鬓，顿少一人随。雏凤不能语，索乳指灵帷。","dynasty":"清代","title":"水调歌头十二首其三"}
{"author":"蒋士铨","content":"东海不复见，世德重清门。绝代流风馀韵，披拂见遗芬。乔木广留嘉荫，丛桂浓堆别业，秋色正平分。倚树读书者，金粟是夫君。淮海气，书画手，宰官身。合向木樨花畔，添写月中人。妾本芙蓉艳艳，郎似紫薇冉冉，黄色到眉痕。衣上暗香袭，底用换炉熏。","dynasty":"清代","title":"水调歌头十二首其五"}
{"author":"蒋士铨","content":"一苇载翁去，岂有羡鱼情。为爱秣陵秋色，独泛大江横。不是磻溪隐士，不是富春男子，不乞鉴湖清。三朝瀛海客，八帙老先生。唤农父，引牛牧，召樵兄。醉向白苹洲畔，把酒问长庚。人颂起居八座，翁恋烟波万顷，笑与鹭鸥盟。何必赤松子，遁迹采黄精。","dynasty":"清代","title":"水调歌头十二首其六"}
{"author":"蒋士铨","content":"一载住京国，户外满朱轮。就问朝廷掌故，声望鼎彝陈。六十年来三老，八千岁中乔木，翁是漆园椿。风流文字吟，矍铄谪仙人。买归棹，整鱼具，理丝缗。暂别兰陔馨膳，游泳率吾真。不列玉箫金管，只载法书名画，去结米家邻。来岁桂丛发，重到作嘉宾。","dynasty":"清代","title":"水调歌头十二首其七"}
{"author":"蒋士铨","content":"梦醒箬篷底，一点一声秋。密密疏疏淅淅，听遍不胜愁。数朵湿山如黛，两岸芦花似雪，白了旅人头。谁识绣衣客，转忆绿苹州。是僧楼，是罗帐，是扁舟。触惹平生心事，仕宦苦沈浮。忽见鱼生床下，又听蛙鸣灶底，难得唤晴鸠。檐溜洒空下，多半作浮沤。","dynasty":"清代","title":"水调歌头十二首其八"}
{"author":"蒋士铨","content":"何处乞鱼艇，应怪雁声迟。多少青山红树，谁唱去来词。想到平冈古木，梦落横塘小岸，各自有相思。莫笑伯时懒，公尚在京师。水粼粼，石齿齿，草离离。人生转境堪念，怅惘概如斯。只好卧游薮泽，便是燕居清旷，真个欲何之。烟水接天阔，让与白鸥嘻。","dynasty":"清代","title":"水调歌头十二首其九"}
{"author":"蒋士铨","content":"蚤作文中子，晚号石徂徕。闲数江东名士，弟子尽邹枚。堂上六经诸子，杖底千严万壑，窗对淀湖开。梁孟笑偕老，两拜告身来。探龙湫，观禹穴，问天台。更看广陵潮势，八月走奔雷。传说种花仙吏，仍是皱庭学士，九载舞衣陪。宦成奉亲去，双举介眉杯。","dynasty":"清代","title":"水调歌头十二首其十"}
{"author":"蒋士铨","content":"缓缓弄春水，未是急流中。舟比退飞六鹢，那要满帆风。画里溪山不改，镜里须眉可笑，骨相老诗翁。潇洒一官足，磊落半生穷。母康宁，妻婉婉，子童蒙。去拣江山佳处，小筑百花业。醒则奉觞上寿，醉则关门熟睡，旧事海天空。勿以悠悠说，乱我读书胸。","dynasty":"清代","title":"水调歌头十二首其十一"}
{"author":"蒋士铨","content":"万缕乱愁绪，一块大疑团。任尔风轮旋转，难破此重关。贤圣几多苦趣，仙佛几多恶劫，旧案怕寻看。细想不能语，老泪湿栏干。收白眼，持翠管，写乌栏。偶谱断肠情事，举一例千端。不管周郎顾曲，谁道醉翁嗜酒，作者意漫漫。一切有情物，如是可参观。","dynasty":"清代","title":"水调歌头十二首其十二"}
{"author":"蒋士铨","content":"画檐上、蟾钩皎洁，也似扬州，二分明月。玉臂清辉，卷帘同坐半窗雪。凭肩私语，无那个、侬痴绝。问河畔双星，可真个、年年欢喜离别。笑多情误我，耐尽灯花磨折。循墙对影，算名士、倾城相悦。纵然教四角生轮，销不去、天涯双辙。且看你晚风，吹鬓闲愁休说。","dynasty":"清代","title":"长亭怨慢"}
{"author":"蒋士铨","content":"万千愁绪，廿九年华，桃花命短。取印提戈，不及看貌睟盘暖。一缕药灶残烟，似个侬肠断。姊妹花繁，人闲天上相伴。玉匣无情。殉萧娘、但馀金碗。妆台尘渍，仙郎书记谁管。眼见碧落黄泉，返魂香散。泪落君前，一声凄绝河满。","dynasty":"清代","title":"华胥引"}
{"author":"蒋士铨","content":"当年曾棹沙棠楫，桃叶春江揣度。廿四桥边，青蓬红豆，作弄扬州乐府。朝朝暮暮。争禁得今年，者番酸楚。荀令神伤，牵衣忍看小儿女。青天灵药谁误。剩呢喃双燕，夫人亲哺。草佩宜男，花簪蠲忿，不欢秋娘金缕。朱颜黄土。向月暗灯昏，可曾低诉。他日钱塘，傍朝云小墓。","dynasty":"清代","title":"齐天乐六首其一"}
{"author":"蒋士铨","content":"江山如此无情，甚与春愁俱满。深悔当时，踟蹰陌上，却任花开缓缓。东风不管，将一丈游丝，等闲吹断。若道缘悭，匆匆怎做踏春伴。人生此恨难遣。剩垂杨一树，雨疏烟嫩。碧汉星移，银桥鹊去，比并天河还远。料他憔悴，也似两年来，鬓丝新换。赢得思量，向懊侬船幔。","dynasty":"清代","title":"齐天乐六首其二"}
{"author":"蒋士铨","content":"人生失意寻常耳，那得全无漂泊。习静缘悭，买山赀少，孤负江南丘壑。乱愁抛却，将客里闲身，画中安着。琴意诗情，低回犹可慰萧索。及时聊且行乐。看鱼龙舞罢，海天空阔。须鬓苍苍，江山浩浩，容易蹉跎芒屩。考槃何处，我亦似匏瓜，偶然悬缚。听到松风，便消魂林薄。","dynasty":"清代","title":"齐天乐六首其三"}
{"author":"蒋士铨","content":"来时尽说长安乐，出门西向而笑。半入云霄，半飘尘海，半在秋原残照。欹斜乌帽。对冷月啼蛄，影形相吊。此味辛酸，古人先我已尝到。风云何限屠钓，叹行年廿八，已非英妙。数折桑乾，一条虹彩，车骑喧喧争闹。不如归好。共乌鹊南飞，听他低叫。饱吃黄粱，拥衾眠一觉。","dynasty":"清代","title":"齐天乐六首其四"}
{"author":"蒋士铨","content":"蒹葭水落栏干下，曾照老翁清影。水宿非舟，陆居非屋，剩得三椽蓬艇。诸公台省，让野鹤孤云，烟霞簿颁。书局随身，宛央湖上是箕颍。当时出岫归林，怕献嘲腾笑，终焉此境。古铁舟园，小长庐屋，转眼凭他兼并。儿孙追省。守处士蜗庐，百年何幸。换以华堂，问先生可肯。","dynasty":"清代","title":"齐天乐六首其五"}
{"author":"蒋士铨","content":"问谁修到梅花者，输君独能如此。笔吐寒香，意横疏影，身作槎牙斜倚。江村遥指，道雪满千林，好春来矣。翻把扁舟，载将人去与花比。花枝较人何似，恐朱颜玉骨，不如人美。冷韵幽情，素襟芳信，总在诗翁就里，丁丁玉齿。尽细嚼微吟，共花眠起。驴背酸寒，论风流让尔。","dynasty":"清代","title":"齐天乐六首其六"}
{"author":"蒋士铨","content":"人生只在浮云里。过眼皆弹指。乔松偃蹇卧苍龙。阅尽浮云老树、与山翁。也知此意无人会。问也无人对。不如放眼向青天。立尽松阴我与、我周旋。","dynasty":"清代","title":"虞美人八首其一"}
{"author":"蒋士铨","content":"历山耕者知何处。田畔山如故。女墙如带指城中。别露平畴尖翠、两三峰。依山凿佛人争拜。生怕金身坏。不知是佛是山灵。都说城南山似、佛头青。","dynasty":"清代","title":"虞美人八首其二"}
{"author":"蒋士铨","content":"虚空台殿皆朝北。帘卷鸾旌色。天生翠壁作屏风。安放仙山楼阁、御床中。渟泓龙井甘如乳。不识人间暑。寒天石佛未能烧。却让田家山后、结团茅。","dynasty":"清代","title":"虞美人八首其三"}
{"author":"蒋士铨","content":"城中仰看山容好。山上看城小。半城斜日二分秋。别有一分秋色、在僧楼。城南车马山前路。几许来还去。高人难得住山缘。却似鹊华相望、不相连。","dynasty":"清代","title":"虞美人八首其四"}
{"author":"蒋士铨","content":"宦游且自浮家去。浮到何时住。亲闻甥馆两船分。明镜香奁各向、小窗陈。团乐笑语灯前共。相对犹疑梦。出城绕觉一身轻。展放劳筋百事、暂消停。","dynasty":"清代","title":"虞美人八首其五"}
{"author":"蒋士铨","content":"衰亲弱妇多劳苦。清瘦都如许。今朝安稳谢尘缘。问馈相循不许、再牵连。秋光空阔天涵水。放眼同欢喜。全家移向画图中。领略江山不愿、满帆风。","dynasty":"清代","title":"虞美人八首其六"}
{"author":"蒋士铨","content":"疏桐坠叶敲罗幌。疑是金钗响。小楼灯暗梦初醒。恰好哀蛩低和、雨铃声。怜他斗酒收藏久。更忍杯当手。小山业桂露应晞。几夜秋坟人唱、阮郎归。","dynasty":"清代","title":"虞美人八首其七"}
{"author":"蒋士铨","content":"秋光好在江空处。柔橹声难住。一株残柳带庐汀。来趁天边新雁、两三声。此时听者知多少，生怕闲情搅。诗人倚棹唱婵娟。不比江枫渔火、对愁眠。","dynasty":"清代","title":"虞美人八首其八"}
{"author":"蒋士铨","content":"他乡见月能凄楚，天气偏如许。一院虫音，一声更鼓，一阵黄昏雨。孤灯照影无人语，默把中秋数。荏苒华年，更番离别，九载天涯度。","dynasty":"清代","title":"城头月三首其一"}
{"author":"蒋士铨","content":"清霄定置高堂酒，料得杯当手。弱妇扶持，雏孙宛转，怎及儿将母。遥怜扶杖依南斗，明岁儿归否。穷达难知，团栾最乐，悔煞长安走。","dynasty":"清代","title":"城头月三首其二"}
{"author":"蒋士铨","content":"去年拜月深闺里，忆我风檐底。一片清辉，三条画烛，远盼泥金喜。今年忆我愁千里，月上天如水。姑鬓成丝，儿肤胜雪，瘦影中间倚。","dynasty":"清代","title":"城头月三首其三"}
{"author":"蒋士铨","content":"画船游，明月路，古历亭虚，面面朱栏护。百顷明湖三万户，如此良宵，一点渔灯度。棹开时，香过处，说道周遭，荷叶青无数。却被芦花全阁住，泛遍湖湾，不见些儿露。","dynasty":"清代","title":"苏幕遮"}
{"author":"蒋士铨","content":"向空濛无际，一片江山，舻声难住。漂泊何为，与年光来去。去国心情，送人滋味，记销魂何处。对此茫茫，最无聊赖，一园秋树。我似垂杨，管人离别，不堪回忆，潇湘如许。乍醒三眠，又身随飞絮。鬓上尘堆，襟边酒晕，叹朱颜非故。我欲无言，仗他哀雁，替人分诉。","dynasty":"清代","title":"醉蓬莱"}
{"author":"蒋士铨","content":"洒秋风泪痕几许，酿成酸楚如此。哀猿啼到三声后，不管征人欲死。吾与尔，分万斛，闲愁歌泣将焉止。青春去矣，问何者销忧，只应无语，相对夕阳里。情一往，滟滟溶溶难比，恰似一江春水。无端风雨豪端出，哀怨声盈天地。知音几，个我辈，伤心不但钟情耳。呜呜谁倚，当付与双姑，玉箫相和，低唱过彭蠡。","dynasty":"清代","title":"摸鱼儿十五首其一"}
{"author":"蒋士铨","content":"看斯人嵚嵜历落，不应寂寞如此。我为壮夫君白首，相见紫薇花底。三年矣、但诉说，平生大抵劳薪耳。故乡千里，到月白风清，酒阑灯灺，梦断一竿水。风涛阔，几许躁鳞赪尾，浮沉毕竟何止。烟波着个忘机叟，鸥鹭同生怜喜。鱼不饵、想得失，抛空老作天随子。凭谁呼起，把两鬓风尘，卅年心事，都共钓编委。","dynasty":"清代","title":"摸鱼儿十五首其二"}
{"author":"蒋士铨","content":"挂秋旻布帆无恙，何堪相送南浦。鲤鱼风起人归也，吹动一城砧杵。津头鼓、报水宿，邮签红到青枫树。画中延伫，问拍拍凫鹥，船艄可肯，添我捉鱼舻。思往事，会把江山闲数，孤篷听遍寒雨。而今尚作临渊羡，敢与樵兄为伍。心自语、且暂借，渔蓑笑学灯前舞。芦花深处，坐辞淀湖边，输他征雁，共汝宿平楚。","dynasty":"清代","title":"摸鱼儿十五首其三"}
{"author":"蒋士铨","content":"划人闲东西南北，无情最是秋水。水与秋光较深浅，不敌相思无底。愁欲死、怨海内，知音不合相知耳。离怀若此，谁耐得星星，夕阳红树，几个雁声里。记前岁，同在京华怀两，两怀又复相似。自北而南魂黯黯，我是画中汀沚。三千里、待随着，樯乌转掷风帆尾。慰君何以，愿横铲遥山，填平巨浸，缩地共欢喜。","dynasty":"清代","title":"摸鱼儿十五首其四"}
{"author":"蒋士铨","content":"镫暗鸡传唱，凉生月入扉。破空人语细，行远寺钟微。地僻消尘虑，心清集道机。明朝出山去，幽思定多违。","dynasty":"清代","title":"九月十四夕梦中作其二"}
{"author":"蒋士铨","content":"近况真难语塞鸿，江湖卧病亦匆匆。杯空寒色一镫里，梦在雨声双橹中。壮志平居多感激，同官健者定从戎。不知马上谁提笔，亲纪将军杀贼功。","dynasty":"清代","title":"偶忆"}
{"author":"蒋士铨","content":"棋镫雪屋暂淹留，相倚真同李郭舟。才大士多嗟不遇，情深人每善言愁。江东年少双行笈，燕市天寒一敝裘。史馆餐钱书局纸，因贫聊复与沈浮。","dynasty":"清代","title":"题施生诗本并柬黄生"}
{"author":"蒋士铨","content":"记得韩康卖药街，袁公门巷掩荆柴。瓦镫照字教儿读，败絮围身卧母怀。船泊檐牙糠作饭，鱼生床角灶沈蛙。六年往事堪回忆，只有残碑宿草埋。","dynasty":"清代","title":"过瑞洪其一"}
{"author":"蒋士铨","content":"三龄栖托八龄归，墓祭深惭报礼微。奉母何曾陈鼎俎，衔哀今已脱麻衣。九原酬德心无尽，双敕貤封愿敢违。空剩儿时两行泪，重来兼恸失慈帏。","dynasty":"清代","title":"过瑞洪其二"}
{"author":"蒋士铨","content":"村鸡腷膊晓星移，残梦初回各自知。岸上骡纲江上桨，最消魂是五更时。","dynasty":"清代","title":"五更"}
{"author":"蒋士铨","content":"倒景开平湖，浅涨落沙步。一径入空翠，乱石出新路。深林蓄微凉，修竹莽回互。虚亭上暝色，波光动秋树。云气苍茫生，渔艇晚烟赴。不见伴鸥人，轻舟自来去。","dynasty":"清代","title":"浮洲寺"}
{"author":"蒋士铨","content":"束书厚疆圉，自固恐自陷。心兵失铦铓，何药与淬蘸。十载伏髹几，剥处泽可鉴。两袖月补缀，布褐色为俭。锐力辟志猛，强识得天欠。馋夫胃脾弱，呕哕负咀啖。齿牙宁不饕，胸腹卒难餍。精气因迷谬，智慧坠昏垫。终岁无逸获，手眼役颇厌。去之日悠悠，此身殊泛泛。吾师新安叟，相啖独醇酽。坐我艨艟舟，目送觅觞滥。久别俟新异，再见或播摲。讵谓岁月改，忧虞计罂甔。阘䢆成坐废，谋食类愚暗。学道我所欲，救死恐莫赡。寒饿疾已痼，日待斗石砭。及兹春靃靡，而乃挂江帆。得朋丐资斧，欲吐口喁噞。所识半穷乏，不免诧鬼瞰。世路未可测，光景讵能缆。执理不胜欲，倏忽营两念。纳睛入胸膈，反目自鞫勘。可怜文字腹，呀然告虚歉。饥肠时一鸣，苦心倏藏敛。以兹焚脏府，奚待灶木㮇。所嗟肝与胆，雪亮一古剑。本无机械巧，不畏穿窬舚。对书识弥旷，当仁意稍僣。浩然敌外铄，自得足隐验。滩涡移旧痕，岸树坼新艳。及时彼诚能，流瞩我亦暂。观物拾奇悟，识字增默忏。纤夫曳舟上，去波有余憾。行当悃图史，朗诵越天堑。","dynasty":"清代","title":"舟中读书"}
{"author":"蒋士铨","content":"神山有威凤，万里求其凰。十载未能遇，翩然归故乡。邂逅梧桐阴，锦翼同翱翔。羽毛耀文采，顾盼生辉光。竹实既云美，天运亦复昌。安能老丹穴，而不思明堂。天风吹红云，灵匹此分张。岂不念栖息，何以酬文章。一飞仪虞廷，再飞鸣岐阳。振羽还神山，比翼游扶桑。拙哉共命鸟，委曲蓬蒿旁。","dynasty":"清代","title":"远游其二"}
{"author":"蒋士铨","content":"来何栖栖去草草，送君再出长安道。柳条不似昔年青，秋气真随故人老。君将入仕游未倦，我欲著书心已槁。不忘沟壑守穷乏，耻向妻孥说温饱。年来自许黏壁枯，相对犹怜择枝绕。君身木彊气不屈，神鬼揶揄百端扰。高才易竭须善继，美誉难胜贵终保。千金屡散身枉劳，万卷重开归及早。孺人稚子入乡梦，泪洒镫檠客怀渺。陶潜醉语醒者恕，杜甫登床贵人恼。家无儋石岂得住，主客初心亦难晓。敝裘羸马天苍茫，投辖倾囊事缥缈。漫抛心力绣平原，谁出黄金铸贾岛。卅年故旧几人存，千里关山何处好。布帆安稳浩歌还，回首交游迹如扫。","dynasty":"清代","title":"送汪鱼亭还里"}
{"author":"蒋士铨","content":"怪西风聚来鸿影，又将兄弟吹散。自从鸡黍登堂后，心在寿萱花畔。雅头粲、纵不解，风诗解捧留宾案。从容一饭，有无限清言，霏霏玉屑，斜日照帘蒜。依依处，别绪几多凌乱，津头自上青翰。故乡难住他乡远，底事雁行分断。江南岸、和病妇，慈亲思念增长欢。一条河汉，把天上星光，人间山色，隔作几般看。","dynasty":"清代","title":"摸鱼儿十五首其五"}
{"author":"蒋士铨","content":"想绮窗琴边书畔，离怀一样相忆。添得缄楼几多话，目断江天无极。扪胸臆、既相识，如斯不若休相识。亲围难即，但计算征途，丁宁母弟，前路慎眠食。留不住，惭愧石尤无力，去帆千片如织。秋江正可迟迟去，争奈铜镇催逼。缁尘域、欢钗佩，衣冠知己都难得。老天催抑，教比客来南，南人往北，又不插双翼。","dynasty":"清代","title":"摸鱼儿十五首其六"}
{"author":"蒋士铨","content":"别燕云软红尘土，板舆一两轻御。梦魂先到江南岸，画取尚书词句。红几数、待小建，花坊碎锦亲题署。黄莺相遇，认旧日使君，朱陈村里，乍暖劝农路。燕支坞，坐领满身香露，寿觞欢进无数。醉来可忆长安陌，二月街头卖处。将母去、至乐在，田园此事教人妒。好春遮获，索半臂偎寒，红妆举烛，续撰遂初赋。","dynasty":"清代","title":"摸鱼儿十五首其七"}
{"author":"蒋士铨","content":"指南天鸿来燕去，河干阅尽车马。天涯修禊无多友，却又送君行也。花信寡、只一树，长条斜映离亭写。文章新价，想扁舟过处，还如莺掖，传说姓名雅。吾庐在，不等求田问舍，驴车暂许停驾。一年偷署湖山长，管领诗坛酒社。堂上斝、照彩袖，宫袍乐事多牵惹。凉秋新夏，愿旧疾消除，身如药树，习静寿萱下。","dynasty":"清代","title":"摸鱼儿十五首其八"}
{"author":"蒋士铨","content":"泛春游花明柳暗，轻舟自缓于马。江乡十里珠帘卷，笑指状元来也。情多寡、择好句，旗亭壁上亲题写。春风无价，倘妙手传神，画来团扇，风度定闲雅。清暇日，重启读书旧舍，古人谁足方驾。天公厚意科名美，莫恋月村烟社。抛酒斝、念国士，遭逢魏阙添萦惹。翻经长夏，将后世评论，他年事业，料理一灯下。","dynasty":"清代","title":"摸鱼儿十五首其九"}
{"author":"蒋士铨","content":"接平泉玻璃万顷，旧开丞相花墅。角巾曾咏澄江练，渌净执经堂户。春申浦、记芳草，裙腰晒遍斜阳罟。昔游佳处，但一著低回，水边林际，历历尽堪数。曲江宴，忽漫绾人簪组，朱轮来往公府。冰衔小署诗人字，臣本张溪渔父。教画取、画叶叶，蜻蛉欸乃摇轻橹。待持竿缕，把卅载忘机，临渊心事，细向惠施语。","dynasty":"清代","title":"摸鱼儿十五首其十"}
{"author":"蒋士铨","content":"写风怀分司御史，依依射鸭阑曲。熏炉侍女桐阴下，添染朝衫新绿。珠几斛、买翠钿，成双暖老须燕玉。画中看足，道舞扇歌裙，不曾真个，新注小名录。人生事，大抵烟云断续，但须举酒相属。娇儿解觅金鱼佩，还乞老夫诗读。香荈熟、待舌本，回甘清味徐徐复。多情杜牧，休再发狂言，惊回红粉，笑转紫云目。","dynasty":"清代","title":"摸鱼儿十五首其十一"}
{"author":"蒋士铨","content":"认田田东西南北，碧波鱼戏莲叶。藕花亭子新凉后，一桁栏干斜摺。人影贴、唱水殿，风来香与鸥波接。暮云千叠，想十里平山，二分明月，中有笛声擪。缁尘海，那觅采芳菱艓。漫寻手板支颊。画楼若许人同倚，三尺碧筒应挟。冰簟阔、指明镜，中央小梦宛央惬。银河难涉，只百顷风潭，千章夏木，都借画屏摄。","dynasty":"清代","title":"摸鱼儿十五首其十二"}
{"author":"蒋士铨","content":"放先生鸾台凤阁，如何梦绕烟水。九峰三泖空濛极，移人辋川图里。还细指、看一桁，斜阳网挂鱼虾市。钓丝楼底，怕阑外沙崩，槛边湍落，鸥鹭暗惊起。苍茫外，何处汀唇沙觜。轻帆叶叶如驶。谁欤管领湖山者，让与芦中穷士。君莫拟、浑不放，大鱼东海扬鬐尾。御沟波渳，且斫脍蓬池，钓鳌瀛岛，岂必食河鲤。","dynasty":"清代","title":"摸鱼儿十五首其十三"}
{"author":"蒋士铨","content":"古今人贞心烈性，捐生大抵如许。狗彘纷纷草间活，何必同年而语。休悉数、到地覆，天翻毅魄难枚举。青燐如雨，指太仆街头，阜成门内，死算得其所。寻榆垈，马鬣累累相聚。还如堂列宾主。珊然环佩灵旗闪，点点神光来去。声激楚，听鬼唱，秋愤痛彼离离黍。廉姬季女，踏两朵慈云，生天稍后，来趁九莲炬。","dynasty":"清代","title":"摸鱼儿十五首其十四"}
{"author":"蒋士铨","content":"把笔处，掀髯微笑。构思时，吟鬓斜搔。移宫换羽自推敲。歌来仙吏校，传去解人钞，付卿卿共评度。","dynasty":"清代","title":"红绣鞋"}
{"author":"蒋士铨","content":"暮管青衫湿。念家山、茫茫对此，百端交集。礌块填胸浇不尽，笑向青天长揖。梦中蚁、日中驹隙，何者人生为不朽，但歧途、如此真堪泣。肠断也、一声笛。添衣坐待天河直。倚危樯帽檐欹侧，寒星历历。小聚他时亦增感，几点雪泥鸿迹。君自整、排风毛翼。我有慈亲离不得，出门心、已作归飞鹢，忆今夕、是何夕。","dynasty":"清代","title":"贺新郎五十八首其十"}
{"author":"蒋士铨","content":"老屋三间下。看眼中、头颅如许，君其健者。何不弯弓驰猎骑，飞雁翻身仰射。知未了、男婚女嫁。郑婢萧奴齐侍侧，奉夫人、小摘香盈把。饶此乐、自当画。史公奔走真牛马。且旁观烂羊牵犬，人奴笞骂。我欲岑牟披单䘨，揎袖鼍皮亲打。否则种、梅花绕舍。酌酒唱君新乐府，赚细君、割肉明年也。英雄泪、如铅泻。","dynasty":"清代","title":"贺新郎五十八首其八"}
{"author":"蒋士铨","content":"燕居而坐，是力田、孝弟明经才子。九命文章，憎蚤达、廿载三冬文史。因韵敲盘，万言倚马，捷敏谁能似。登楼入幕，书生聊复如此。但须红袖添香，绿衣司砚，何物夸金紫。闻道更番，吟锦瑟、赢得佳人画里。媚矣三姝，艳哉三妇，粲者皆子美。唐书再撰，大臣将荐君起。","dynasty":"清代","title":"念奴娇二十六首其二十六"}
{"author":"蒋士铨","content":"三爵陶然矣。君魆把、骊珠一串，纳吾怀里。醉坠寒江光满抱，险被灵胥攫视。谁撒下、珊瑚网起，一十三行真本在，衍波纹、绉了桃花纸。衣篝炙、自料理。挑灯细读乌阑字，为师友行歌坐泣，缠绵若此。小雅离骚存别派，幻出情仙侠鬼。便仙鬼、也须愁死。云锦为裳心作剪，浅人看、但解呼才子。吾不语、闷而已。","dynasty":"清代","title":"贺新郎五十八首其二十二"}
{"author":"蒋士铨","content":"双鸟奇文二鬼诗，吟来不称少年姿。争及风标两公子，如此，谢庄王彧比肩时。他日鬑鬑看不似，就里，者般情况好寻思。合璧连珠称二美，欢喜，杏花簪鬓莫教迟。","dynasty":"清代","title":"定风波二首其二"}
{"author":"蒋士铨","content":"放先生鸾台凤阁，如何梦绕烟水。九峰三泖空濛极，移人辋川图里。还细指、看一桁，斜阳网挂鱼虾市。钓丝楼底，怕阑外沙崩，槛边湍落，鸥鹭暗惊起。苍茫外，何处汀唇沙觜。轻帆叶叶如驶。谁欤管领湖山者，让与芦中穷士。君莫拟、浑不放，大鱼东海扬鬐尾。御沟波渳，且斫脍蓬池，钓鳌瀛岛，岂必食河鲤。","dynasty":"清代","title":"摸鱼儿十五首其十三"}
{"author":"蒋士铨","content":"近况真难语塞鸿，江湖卧病亦匆匆。杯空寒色一镫里，梦在雨声双橹中。壮志平居多感激，同官健者定从戎。不知马上谁提笔，亲纪将军杀贼功。","dynasty":"清代","title":"偶忆"}
{"author":"蒋士铨","content":"古处饶风雅。鲁灵光、岿然一老，琴溪儒者。罗隐诗名彭泽品，文学更兼游夏。骑马到、广文阶下。每向濠梁羡鱼乐，拂朝衣、一笑归田也。筑耕墅、结耆社。平生游迹方筇把，到名山扪萝剔藓，断碑全写。太白散金三十万，元振尧夫之亚。隐德种、荃兰梧槚，一凤摩霄一栖竹，灿春筵、叠进长生斝。宫袍彩、御香惹。","dynasty":"清代","title":"贺新郎五十八首其三十七"}
{"author":"蒋士铨","content":"一帆婀娜，引孝廉、归舫半江秋水。下第情怀，初领略、未可悲歌已难。健翮方抟，霜蹄小蹶，况有陈平美。岂长贫贱，西清正要才子。且去将母吴门，寻亲白岳，一洗淮阴耻。恶少年来，相问讯、当日饿夫如是。家傍垂虹，窗横笠泽，小住为佳耳。扁舟散发，春来我亦行矣。","dynasty":"清代","title":"念奴娇二十六首其十九"}
{"author":"蒋士铨","content":"醉也看吾舌。尽人呼、说诗匡鼎，冠缨索绝。犀箸弯刀行酒处，玉版银丝纷切。算不若、春郊射猎，耳后弓弦饿鸱叫。解花鞲、坐饮黄獐血。吹短竹、石俱裂。偶然各问箜篌妾，游戏耳才人好色，都无磨折。同是倪迂书画婿，姊妹桃根桃叶。笑儿女、英雄双接，殢酒休歌三妇艳，唱乌乌、且击纯钩铁。谁让尔、朱家侠。","dynasty":"清代","title":"贺新郎五十八首其二十七"}
{"author":"蒋士铨","content":"风风雨雨愁不止，月下灯前，愁又从新起。天许有情人不死，不应更遣愁如此。暂时撇去仍来矣，才绕天涯，又到人心里。我爱人愁愁爱你，一人一个愁相倚。","dynasty":"清代","title":"蝶恋花六首其一"}
{"author":"蒋士铨","content":"一夜清明雨。剪灯煤、颦而坐者，萧然愁旅。唱遍青衫词一卷，太守清豪如许。想少日、淹留情绪。百感孤踪都似仆，对江山、肯作寻常语。拔长剑、向天舞。白头词客今谁侣。拥朱轮颓然老矣，日趋公府。尘世光阴飞鸟过，哀乐中年何取。身后誉、几人堪数，对此茫茫百端集，听黄鸡、白日成今古。旗亭酒、那须赌。","dynasty":"清代","title":"贺新郎五十八首其五十八"}
{"author":"蒋士铨","content":"侧帽随秋去。消受者、晓烟山店，夕阳红树。犬吠孤村灯一点，于此解鞍而住。是马食、僮眠之处，料得主人清梦少。问东邻、谁唱黄河句。盼不上、纸窗曙。萧萧林莽雅无数，画一幅秋山行旅，乱愁堆絮。岂必飞腾感迟滞。对此本无欢趣。算一带、荒原古戊，有我征魂抛掷下，倩归人、寻着同他语。十年泪、雨奔注。","dynasty":"清代","title":"贺新郎五十八首其二十六"}
{"author":"蒋士铨","content":"巷战无人，剩雕梁一桁，九条罗帕。再拜皇天，以次纵容齐挂。贼至仰视而惊，似听得精灵交骂。但吞声肢箧奔逃，不敢临风呼吒。廉姬小妹还魂亚，妾为尼、妹婚而寡。残躯两两等耄耋，鬼伯当时同赦。再生已证无生，死者无殊生者。算清明风雨，又到甲申年也。","dynasty":"清代","title":"玲珑四犯四首其三"}
{"author":"蒋士铨","content":"瀑布之水源何来。划然下裂长峰开.下士目骇自天落。绝顶乃有千盘回。青山断缺耸双剑，元气直泻岩头摧。飞流已出不肯下，一线中折分潆洄。隐现数折蓄精锐，失势一落如奔雷。跳波乱击潭水立，怪物潜伏宁髻　。音声顷刻逐千变，万马赴敌金鼙催。天光半壁照空谷，此地万古无阴霾。　　积雪挂千仞，山中猿鹤犹惊猜。银花下散布水台，混沌凿破山根隈。擘窠大字洗不尽，铁画满地镌青苔。太白已往老坡死，我辈且乏徐凝才。恶诗走笔不敢写，册亭煮汲烧松钗。来朝竹杖青芒，凌风踏碎烟云堆。飞泉三叠绝倚旁，坐观一洗尘氛怀。","dynasty":"清代","title":"开先瀑布"}
{"author":"蒋士铨","content":"春草芦沟，又加写、旗亭行色。比叠到，阳关三曲，曼声凄恻。画本重题言不尽，故人相送情难极。较桑乾、深浅意何如，惟君识。车与马，鞭丝勒，主与客，觥船侧。埋怨到，绿杨丝短，系君无力。聚首不如图以内，怀人只在天之北。咽离声、流水最无情，何曾息。","dynasty":"清代","title":"满江红十六首其十五"}
{"author":"蒋士铨","content":"相逢同饮亡何，酒酣清泪飘如霰。茂陵词客，秦川公子，惟君其彦。台上呼鹰，河东饮马，陇头磨剑。数年少豪游，唯吾与汝。记得潼关四扇。旧恨新愁难遣。误才人，乌阑黄绢。一寒至此，妇人醇酒，斯言诚善。仆本恨人，君真佳士，奈何贫贱。莫辞痛饮，人心不似，大都如面。","dynasty":"清代","title":"水龙吟二首其一"}
{"author":"蒋士铨","content":"一丈清凉界。倚高梧、解衣盘薄，髯其堪爱。七十年来无此客，余韵留风犹在。问何处、桐阴不改，名士从来多似鲫，让词人、消受双鬟拜。可容我、取而代。文章烟月思高会，好年华青尊红烛，歌容舞态。太白东坡浑未死，得此人生差快。弹指耳、时乎难再。及见古人图画里，动无端、生不同时慨。口欲语、意先败。","dynasty":"清代","title":"贺新郎五十八首其十六"}
{"author":"蒋士铨","content":"洒秋风泪痕几许，酿成酸楚如此。哀猿啼到三声后，不管征人欲死。吾与尔，分万斛，闲愁歌泣将焉止。青春去矣，问何者销忧，只应无语，相对夕阳里。情一往，滟滟溶溶难比，恰似一江春水。无端风雨豪端出，哀怨声盈天地。知音几，个我辈，伤心不但钟情耳。呜呜谁倚，当付与双姑，玉箫相和，低唱过彭蠡。","dynasty":"清代","title":"摸鱼儿十五首其一"}
{"author":"蒋士铨","content":"初日照林莽，积霭生庭闱。长跪拜慈母，有泪不敢垂；“连年客道路，儿生未远离；力学既苦晚，可复无常师？负籍出门去，白日东西驰；远游幸有方，母心休念之。儿食有齑粉，母毋念儿饥；儿服有敝裘，母毋念儿衣。倚闾勿盼望，岁暮儿当归。”俯首听儿言，丁宁语儿知。小妹不解事，视母为笑唬。新妇亦善愁，含泪无言词。繁忧未能语，匪但离别悲。父车既已驾，我复行迟迟。岂无寸草心，珍重三春晖。仰看林间乌，绕树哑哑飞。","dynasty":"清代","title":"远游（二首选一）"}
{"author":"蒋士铨","content":"比并堂餐，计日进、红笺一纸。十八品，盘中饾饤，米监羊豕。鱼缺宁生冯铗叹，蔬多恰称樊迟鄙。大官厨、日费万千钱，如斯耳。饕餮客，必何喜、瞢腾仆，饱欲死。寻思到，小人有母，尚无甘旨。减食聊存啜菽念，断荤窃养斋居志。笑先生、果腹不多时，瓜期矣。","dynasty":"清代","title":"满江红十六首其十"}
{"author":"蒋士铨","content":"春明梦醒，便洒然、归去非同秦赘。一幅轻帆，数声桨、预遣风姨回避。场上鱼龙，盘中窭薮，变灭聊相戏。生于忧患，古今大抵如是。且去视膳堂边，凝妆楼侧，小拓灯龛地。书捧双筇，宵伏案、强似吹箫吴市。称体斑斓，等身图藉，佳日花前醉。古人寂寞，也应梦我千里。","dynasty":"清代","title":"念奴娇二十六首其十二"}
{"author":"蒋士铨","content":"二百里江光，群山绕建康。滔滔随眼白，荡荡接天黄。战骨多沉海，芦花又戴霜，六朝先后灭，何处说兴亡！","dynasty":"清代","title":"江泛"}
{"author":"蒋士铨","content":"是人是竹亭亭影。看一样、萧疏情致。霜痕粉印，谢他移种，有湘江愁泪。待写十分娇，才写出、一分寒翠。书中如此，琴边香侧，那不教、郎心醉。却怪影儿难拆，峭风前、抛他独自。料应偎依，防人相妒，转令欢相避。日落月生时，个个是、相思双字。风流赢得，江南诗老，争题本事。","dynasty":"清代","title":"湘江静"}
{"author":"蒋士铨","content":"记向秦淮水。问何人、小楼吹笛，劝人愁死。雨绉岚皴多偃蹇，我与蒋山相似。白下柳、又添憔悴，却到江山奇绝处，遇双鬟、都唱袁才子。情至者、竟如此。罗衫团扇传名字，比风流淮南书记，苏州刺史。常听东华古人说，肠断江南花底。何苦较、天都人世。楼阁虚无平等看，谪尘寰、终是神仙耳。花落恨、莫提起。","dynasty":"清代","title":"贺新郎五十八首其二十三"}
{"author":"蒋士铨","content":"老怀重骨肉，贫家轻别离。饥来携子出，低头拙言词。我肠转车轮，母泪落绠縻。牵衣不成语，但道勿我思。垂老别儿孙，感伤唯自知。我生无弟兄，亲戚况天涯。馨膳托家人，痛矣《南陔》诗。","dynasty":"清代","title":"出门其二"}
{"author":"蒋士铨","content":"听松餐菊。似瘦鹤秋山，绝无尘俗。鬓点吴霜，酒浇越剑，堆垛闲愁千斛。谁是狂夫牛，僧君或、先生马牧。绛蜡底，把行踪略语，牢骚如仆。横幅，写面貌，京兆眉奁，衣染春山绿。彤管亲摹，置伊丘壑，不画凌烟也足。何取弓刀褒，鄂较可丹青顾陆。传神手、剩卫夫人字，管夫人竹。","dynasty":"清代","title":"喜迁莺"}
{"author":"蒋士铨","content":"推篷一笑，喜十年重见，庐山面目。问讯匡君无恙否？五老须眉如夙。日照香炉，云生鹤观，雪挂康王谷。银河倒卷，青天乱酒飞瀑。我欲左拍徐凝，右携李渤，共跨先生鹿。小载玉渊潭上酒，料理百钱青竹。松下吟诗，云中倚剑，坐看黄冠局。掉头一问，山灵可有缘不？","dynasty":"清代","title":"酹江月五首其一"}
{"author":"蒋士铨","content":"束书厚疆圉，自固恐自陷。心兵失铦铓，何药与淬蘸。十载伏髹几，剥处泽可鉴。两袖月补缀，布褐色为俭。锐力辟志猛，强识得天欠。馋夫胃脾弱，呕哕负咀啖。齿牙宁不饕，胸腹卒难餍。精气因迷谬，智慧坠昏垫。终岁无逸获，手眼役颇厌。去之日悠悠，此身殊泛泛。吾师新安叟，相啖独醇酽。坐我艨艟舟，目送觅觞滥。久别俟新异，再见或播摲。讵谓岁月改，忧虞计罂甔。阘䢆成坐废，谋食类愚暗。学道我所欲，救死恐莫赡。寒饿疾已痼，日待斗石砭。及兹春靃靡，而乃挂江帆。得朋丐资斧，欲吐口喁噞。所识半穷乏，不免诧鬼瞰。世路未可测，光景讵能缆。执理不胜欲，倏忽营两念。纳睛入胸膈，反目自鞫勘。可怜文字腹，呀然告虚歉。饥肠时一鸣，苦心倏藏敛。以兹焚脏府，奚待灶木㮇。所嗟肝与胆，雪亮一古剑。本无机械巧，不畏穿窬舚。对书识弥旷，当仁意稍僣。浩然敌外铄，自得足隐验。滩涡移旧痕，岸树坼新艳。及时彼诚能，流瞩我亦暂。观物拾奇悟，识字增默忏。纤夫曳舟上，去波有余憾。行当悃图史，朗诵越天堑。","dynasty":"清代","title":"舟中读书"}
{"author":"蒋士铨","content":"洒秋风泪痕几许，酿成酸楚如此。哀猿啼到三声后，不管征人欲死。吾与尔，分万斛，闲愁歌泣将焉止。青春去矣，问何者销忧，只应无语，相对夕阳里。情一往，滟滟溶溶难比，恰似一江春水。无端风雨豪端出，哀怨声盈天地。知音几，个我辈，伤心不但钟情耳。呜呜谁倚，当付与双姑，玉箫相和，低唱过彭蠡。","dynasty":"清代","title":"摸鱼儿十五首其一"}
{"author":"蒋士铨","content":"寇至无人抗。叹孤城、丸泥失守，谁当屏障。就令归田遗一老，肯复去先民望。露白刃、与公相向，乱世之人为贼好。劝先生、冠改黄巾样。得富贵、且无恙。公怒眦裂声何壮，看微臣此时心目，海天空旷。愿脱齿牙为剑戟，一骂豕蛇都丧。贼顾曰、是真倔强，尔不我从须赂耳，奈穷官、壁立无封藏。但斫此、好头项。","dynasty":"清代","title":"贺新郎五十八首其二十九"}
{"author":"蒋士铨","content":"记向秦淮水。问何人、小楼吹笛，劝人愁死。雨绉岚皴多偃蹇，我与蒋山相似。白下柳、又添憔悴，却到江山奇绝处，遇双鬟、都唱袁才子。情至者、竟如此。罗衫团扇传名字，比风流淮南书记，苏州刺史。常听东华古人说，肠断江南花底。何苦较、天都人世。楼阁虚无平等看，谪尘寰、终是神仙耳。花落恨、莫提起。","dynasty":"清代","title":"贺新郎五十八首其二十三"}
{"author":"蒋士铨","content":"近况真难语塞鸿，江湖卧病亦匆匆。杯空寒色一镫里，梦在雨声双橹中。壮志平居多感激，同官健者定从戎。不知马上谁提笔，亲纪将军杀贼功。","dynasty":"清代","title":"偶忆"}
{"author":"蒋士铨","content":"桐帽棕鞋，溪翁园叟，六枝灵寿藤稳。临水登山，寻花踏月，鹤鹿衔芝相引。共说升平事，同看遍、晚松朝槿。喜无杂姓幽栖，敢说一家肥遁。正德年间诸老，算比并前贤，后先招引。宗法家规，衣冠礼让，伯仲儿孙相准。耆旧黄山录，羡遗韵、风流未尽。入画须眉，尽人摹作真本。","dynasty":"清代","title":"探春慢"}
{"author":"蒋士铨","content":"镫暗鸡传唱，凉生月入扉。破空人语细，行远寺钟微。地僻消尘虑，心清集道机。明朝出山去，幽思定多违。","dynasty":"清代","title":"九月十四夕梦中作其二"}
{"author":"蒋士铨","content":"何处相思水。桂林边、山城一角，伏波岩底。插笋牙樯分岸泊，漠漠汀唇沙觜。是送客、之图如此。作郡几人从此去，剪寒波、直到漓江尾。潞河景、颇相似。方千风度思量起，记曾见南昌香令，恺之堂里。十二年来人事改，感逝伤离而已。问司马、鬓丝馀几，榕树门东支手版，忆长安、梦绕零陵矣。题画者、共悲喜。","dynasty":"清代","title":"贺新郎五十八首其三十八"}
{"author":"蒋士铨","content":"买定秋江舻。鲤鱼风、三朝三暮，把君留住。已是离情禁不得，几阵芭蕉愁雨。十二载、惟吾与汝。贫病更番相倚苦，又两年、同卧归来墅。称眷属、到儿女。多君有母觞频举。展慈颜芝房列馔，身如药树。苦忆并州山水窟，攀挽慈裾未许。向禹庙、兰亭归去，旧路分明魂梦熟，草黏天、南浦连东浦。平安字、雁边取。","dynasty":"清代","title":"贺新郎五十八首其五十五"}
{"author":"蒋士铨","content":"波平如许，记不起、凉月空江何处。抱膝船唇，天澹沲、不见一枝柔橹。半臂生寒，好秋难卧，孤坐和谁语。宦情如水，此时忘却今古。几人明镜当头，肯来消受，者雁沙鸥屿。恰忆归舟，酒醒对、蝉鬓添衣吟苦。点点江山，十年脚底，燕赵秦吴楚。满船凉月，问君载向何所。","dynasty":"清代","title":"念奴娇二十六首其五"}
{"author":"蒋士铨","content":"春草芦沟，又加写、旗亭行色。比叠到，阳关三曲，曼声凄恻。画本重题言不尽，故人相送情难极。较桑乾、深浅意何如，惟君识。车与马，鞭丝勒，主与客，觥船侧。埋怨到，绿杨丝短，系君无力。聚首不如图以内，怀人只在天之北。咽离声、流水最无情，何曾息。","dynasty":"清代","title":"满江红十六首其十五"}
{"author":"蒋士铨","content":"不是芦中士。莫便欢、士之不遇，悲歌如此。初日年华未三十，验取朱颜镜里。骑㱁段、暂辞燕市，草制纶扉须健笔，掞天庭、让汝才清绮。上林树，此枝美。与君今世生同地，况又是十年同举，同心兄弟。小作升沈添怅惘，仆亦因愁几死。才浣却、衫襟前泪，此事春风浑不管，记刘郎、前度伤心只。君且卧、紫薇底。","dynasty":"清代","title":"贺新郎五十八首其二十四"}
{"author":"蒋士铨","content":"最凄楚。是小楼，者般孤另，者般萧瑟，又是者般风雨。一时愁绪如织，穿入海角，天涯情一缕。平生知己，算今年今夜，几人孤处。谁共语。铁马含风，瓦灯摇影。作弄秋声，那不消魂如许。太息轻裘公子，绿鬓仙郎，去留难自主。者般时候，想有人、从此者般怀汝。","dynasty":"清代","title":"留客住"}
{"author":"蒋士铨","content":"缓缓弄春水，未是急流中。舟比退飞六鹢，那要满帆风。画里溪山不改，镜里须眉可笑，骨相老诗翁。潇洒一官足，磊落半生穷。母康宁，妻婉婉，子童蒙。去拣江山佳处，小筑百花业。醒则奉觞上寿，醉则关门熟睡，旧事海天空。勿以悠悠说，乱我读书胸。","dynasty":"清代","title":"水调歌头十二首其十一"}
{"author":"蒋士铨","content":"满地燕支，是无情有恨，不堪多数。春色三分，已作二分尘土。回首燕掠莺捎，受到五更风雨。想绿窗病眼啼妆，千片泪、痕如许。隔帘谁唱山香舞，可怜人、乱红辞树。柳绵榆荚愁多少，同做香泥辛苦。仿佛倩女离魂，又似荀郎凄楚。待来春花放，三生石上重语。","dynasty":"清代","title":"玲珑四犯四首其二"}
{"author":"蒋士铨","content":"毛颖先生，新除授、蔚蓝天使。青眼内，生平不识，杨朱墨氏。翠壁闲题应灭迹，绿天遍写难寻字。草新诗、待借碧纱笼，添骡子。黛眉恨，何关尔、青衫泪，多由此。判升沈，一旬辛苦，三年悲喜。疏密圈来方入彀，纵横抹去非知己。比卢公、老脸坐中书，操生死。","dynasty":"清代","title":"满江红十六首其六"}
{"author":"蒋士铨","content":"清霄定置高堂酒，料得杯当手。弱妇扶持，雏孙宛转，怎及儿将母。遥怜扶杖依南斗，明岁儿归否。穷达难知，团栾最乐，悔煞长安走。","dynasty":"清代","title":"城头月三首其二"}
{"author":"蒋士铨","content":"蜡泪销残炬。卷秋篷、两舟离合，罗孚风雨。晓角霜天吹冷月，高唱大江东去。老荡子、惟吾与汝，凤泊鸾飘多少恨，诉穷愁、吟到伤心处。诗一卷、奈何许。重趼又曳公车履。欢年年成河客泪，经天东注。君是秦嘉秋梦远，记得喁喁私语。漫分别、英雄儿女。阅世绕知同调少，对佳人、也算神仙侣。谁忍听、捣衣杵。","dynasty":"清代","title":"贺新郎五十八首其九"}
{"author":"蒋士铨","content":"空青县万仞，雪浪齧孤根。元气留江影，天光缩涨痕。鱼龙阴拜舞，岩壑怒崩奔。向晚千帆没，苍茫海气昏。","dynasty":"清代","title":"金山"}
{"author":"蒋士铨","content":"水精之域，现如来、一丈青莲花界。嫩角簪裾，河朔饮、水枕风船俱在。公子风标，丽人颜色，恰与仙郎对。十分消受，世间残暑无奈。转忆仆射陂前，绿杨千缕，浅瀫如罗带。展放天机，云锦段、拥出红妆翠盖。廿载飘蓬，更番触热，闭置车箱隘。清凉如许，船唇著我差快。","dynasty":"清代","title":"念奴娇二十六首其十四"}
{"author":"蒋士铨","content":"子虚乌有，问前生、后世我身何在。谁是主人，谁是客、空处向谁相贷。意蕊心香，云车风马，都是难酬债。偶然住脚，可知庵在身外。一切庄列言诠，但增饶舌，转见胸中隘。画取团瓢，归梦里、梦醒思之无奈。知觉因缘，虚无起灭，甚矣诗人惫。还他一卷，先生无挂无碍。","dynasty":"清代","title":"念奴娇二十六首其二十五"}
{"author":"蒋士铨","content":"群山奔会中，孤岭每一卸。丛丛灌木合，隐隐村墟藉。后巘降已深，前溪入犹乍。田畴好风日，夜雨长禾稼。丈人倚柴荆，召客憩茅舍。绕屋栖余粮，仓廪无隙罅。丰年岂有常，比户毕婚嫁。","dynasty":"清代","title":"兴安道中其一"}
{"author":"蒋士铨","content":"连峦石轮囷，起伏散壁垒。我疑神人战，旗鼓掷于此。免胄鬝尔颠，覆釜赭其底。时清洗兵久，刀剑不须砥。地力用各殊，藉以镇郊鄙。团团列星陨，鞭挞孰能徙。崩崖垂象鼻，宛若钜桥圯。石尔苟能言，吾将扣微旨。","dynasty":"清代","title":"兴安道中其二"}
{"author":"蒋士铨","content":"灵山自端居，岑山走一臂。侧岭卧高原，城郭压肩背。县门带场圃，榛莽杂芜秽。街衢日色薄，寂寞吏民对。昔闻聚逋逃，据险亦可畏。荒墟存黑灰，冶灶今则废。怀哉古人心，建置岂无谓。","dynasty":"清代","title":"兴安道中其三"}
{"author":"蒋士铨","content":"三十官京师，迎母东华住。四十归田园，别母临安去。十年不离膝，一朝行李具。陨涕看乌雏，哑哑绕庭树。","dynasty":"清代","title":"出门其一"}
{"author":"蒋士铨","content":"老怀重骨肉，贫家轻别离。饥来携子出，低头拙言词。我肠转车轮，母泪落绠縻。牵衣不成语，但道勿我思。垂老别儿孙，感伤唯自知。我生无弟兄，亲戚况天涯。馨膳托家人，痛矣《南陔》诗。","dynasty":"清代","title":"出门其二"}
{"author":"蒋士铨","content":"知廉十五龄，始去祖母怀。平生鞠育心，至此益无涯。娇憨性不驯，恃爱每多乖。再拜萌本念，号泣声哀哀。衣履悉手制，老泪痕难揩。丁宁慎食眠，力学期克谐。勿令受笞挞，致我遥心摧。","dynasty":"清代","title":"出门其三"}
{"author":"蒋士铨","content":"昔别但思子，今别兼思孙。服我初服衣，旧泪连新痕。禄仕养且薄，家食宁足存。古人重恒产，至性皆可敦。俯仰有惭色，勋业谁能论。一身苦支离，难答君亲恩。","dynasty":"清代","title":"出门其四"}
{"author":"蒋士铨","content":"病妇偃空床，行矣不能顾。岂无儿女情，门外多歧路。药烟启罗帏，复牵知廉衣。伤哉母子别，惨于夫妇离。两季学母泣，恋兄亦依依。送耶出门去，问耶何日归。","dynasty":"清代","title":"出门其五"}
{"author":"蒋士铨","content":"归期若许长，去路日已远。语妇惜忧劳，劝母加餐饭。风来画堂深，日下离亭晚。抑情只自伤，却顾敢频反。出郭愁思纷，登舟客心短。夕梦共儿还，孤篷雨声断。","dynasty":"清代","title":"出门其六"}
{"author":"蒋士铨","content":"混混黄流，秋九月、狂澜初落。背夕照，扬舲东去，扁舟如雀。千尺射波浮日彩，一沟洪水围天脚。破烟云，两朵北邙山，青如昨。橹声轧，潜蛟愕，帆影侧，游鳞跃。笑当年，割据今朝城郭。数折源通星宿远，一层冰绕昆仑弱。把英雄，事业问前朝，消河洛。","dynasty":"清代","title":"满江红十六首其一"}
{"author":"蒋士铨","content":"凿翠流丹，使全楚、山川襟带。是一片，神工鬼斧，劈开灵界。矶下白龟横断岸，楼中黄鹤飞天外。剩文章，双照大江流，垂金薤。一斗酒，犹堪载，三分事，聊堪话。甚英雄，竖子倏焉成败。歌舞二乔谁得有，舳舻千里今安在。便江风，山月尚如前，都无奈。","dynasty":"清代","title":"满江红十六首其二"}
{"author":"蒋士铨","content":"短后之衣，学新妇、车中闭置。闲管领，鱼龙角抵，莫非王事。灯市画廊围绮阁，天街仙乐飘檐翠。有迦陵，小部奏钧天，霓裳队。豪侠客，谁能似，词赋手，难为继。况兼人，才调聪明绝世。天下英雄君与操，梦中蝴蝶官如戏。岁星耶，流落又人闲，神仙吏。","dynasty":"清代","title":"满江红十六首其三"}
{"author":"蒋士铨","content":"马驿郎当，南浦上、雁声凄绝。谁与唱，穷秋一路，晓风残月。画壁重寻钗脚字，黄河怒卷龙门雪。忆官斋，吹彻玉笙寒，新婚别。英雄概，刚肠热，儿女态，柔肠折。负绸缪，小印臂痕亲啮。取瑟而歌公莫舞，以儒为戏吾真拙。把离愁，抛掷与江山，都休说。","dynasty":"清代","title":"满江红十六首其四"}
{"author":"蒋士铨","content":"十载填词，悔俱被、粉黏脂涴。才悟出，文之至者，不烦堆垛。谲谏旁嘲惟自哂，真情本色凭谁和。待招他、天下恨人魂，归来些。淳闷语，真无那，颠倒事，何堪唾。谈笑把，贤愚肝肺，豪端穿过。误处从君张眼顾，悲哉让我横肱卧。料知音、各有泪痕双，谁先堕。","dynasty":"清代","title":"满江红十六首其五"}
{"author":"蒋士铨","content":"毛颖先生，新除授、蔚蓝天使。青眼内，生平不识，杨朱墨氏。翠壁闲题应灭迹，绿天遍写难寻字。草新诗、待借碧纱笼，添骡子。黛眉恨，何关尔、青衫泪，多由此。判升沈，一旬辛苦，三年悲喜。疏密圈来方入彀，纵横抹去非知己。比卢公、老脸坐中书，操生死。","dynasty":"清代","title":"满江红十六首其六"}
{"author":"蒋士铨","content":"判姓分衔，纵五尺、二分宽窄。雕镂出，一行细字，堪陪玉尺。左右分陈监试案，收藏不到司衡席。认经房、卷面印分明，存稽核。天人界，鸿沟画、云霄路，函关隔。发军符，好风吹送，几行飞翮。半喜犹争文字命，终身已注师生籍。抱遗珠、借慰老儒心，嗟何益。","dynasty":"清代","title":"满江红十六首其七"}
{"author":"蒋士铨","content":"束笋投来，展素册、分行罗布。指星宿，三垣列舍，各依躔度。面貌难猜鬷蔑丑，姓名那识颜标误。待揩摩、老眼认参军，如遮雾。白圭玷，青蝇污、兼金屑，黄沙淤。自披寻，斜斜整整，虫鱼夹注。爱者兼存题品字，弃之还载瑕疵句。比文昌、禄籍更分明，堪凭据。","dynasty":"清代","title":"满江红十六首其八"}
{"author":"蒋士铨","content":"经笥便便，知不等、巾箱储蕴。欢燕石，丰年难售，椟中重韫。赵括残兵同一泣，田横义士都相殉。待求他、药笼贮黄杨，偏逢闰。冬烘册，陈年券、鱼豕字，尖义韵。向此中，沈沦苦海，地天俱闷。跃冶岂无干镆宝，藏锋偶作铅刀钝。祝他年、拔宅共飞升，休长闲。","dynasty":"清代","title":"满江红十六首其九"}
{"author":"蒋士铨","content":"比并堂餐，计日进、红笺一纸。十八品，盘中饾饤，米监羊豕。鱼缺宁生冯铗叹，蔬多恰称樊迟鄙。大官厨、日费万千钱，如斯耳。饕餮客，必何喜、瞢腾仆，饱欲死。寻思到，小人有母，尚无甘旨。减食聊存啜菽念，断荤窃养斋居志。笑先生、果腹不多时，瓜期矣。","dynasty":"清代","title":"满江红十六首其十"}
{"author":"蒋士铨","content":"来自田间，代老妇、燔柴于爨。消受煞，残杯冷炙，馀薪烬炭。夺得瓜壶鱼錀底，受来鞭棰风帘畔。比杜陵、诗老灌园人，獠奴段。鸡鹜食，低眉看、井臼利，偷闲算。还细问，官人门第，居何里闬。媚灶深知求福理，戛羹定少封侯愿。盼归田、乞肉遗山妻，哗然散。","dynasty":"清代","title":"满江红十六首其十一"}
{"author":"蒋士铨","content":"黄卷青灯，二十载、纸窗消受。分给到，九枝银蜡，冰湖明透。照我量才分玉尺，让他修史围红袖。记风檐、默坐尽三条，听寒漏。耀赤字，珠辉秀、映彩笔，银花茂。晃朗到，斗光神眼，虚堂左右。泪尽不知歌舞席，心灰直到文昌宿。炳元灯、炯炯日中天，长如书。","dynasty":"清代","title":"满江红十六首其十二"}
{"author":"蒋士铨","content":"祝祝呼来，佐公膳、却分双只。一拳耳，不成毛羽，休论肥瘠。酷似小儿窠内老，待寻道士笼中易。奉高名、取笑冠同群，予滋戚。不尔杀，知无益，必自毙，生何迫。可记得，斜阳寸坞，于埘于桀。深院教栖名士牖，后车载去淮南宅。有茅容、明日饭林宗，非畴昔。","dynasty":"清代","title":"满江红十六首其十三"}
{"author":"蒋士铨","content":"伏几昏昏，却又是、困人天气。宁耐着，飞花庭院，落红铺砌。药鼎声微窗转日，茶烟风软帘垂地。抱新愁、扶病几登台，无情思。堤上柳，鹅黄腻，堤下涧，鱼鳞细。掩映出，芳胜宛转，荷锄人至。学稼难耕归去图，浮家悔识饥来字。听饧箫，社鼓一声声，春如是。","dynasty":"清代","title":"满江红十六首其十四"}
{"author":"蒋士铨","content":"春草芦沟，又加写、旗亭行色。比叠到，阳关三曲，曼声凄恻。画本重题言不尽，故人相送情难极。较桑乾、深浅意何如，惟君识。车与马，鞭丝勒，主与客，觥船侧。埋怨到，绿杨丝短，系君无力。聚首不如图以内，怀人只在天之北。咽离声、流水最无情，何曾息。","dynasty":"清代","title":"满江红十六首其十五"}
{"author":"蒋士铨","content":"游子归来，洗靴袜、征衫才卸。浣不尽，燕云塞雪，酒痕狼藉。蔡顺倍添慈母惜，杜羔幸免山妻骂。看娇儿、绕膝更思亲，何年赦。旧棨戟，青山亚，新绰楔，朝晖挂。尽经年，行田上冢，治家粗罢。毛义自应求仕宦，向平且漫谋婚嫁。捧安车、奉母渡桑乾，当重画。","dynasty":"清代","title":"满江红十六首其十六"}
{"author":"蒋士铨","content":"落帆江口，是太行、归客悬弧之日。逝水年华，惊廿载、两字功名难必。白眼谈诗，黄衫说剑，已是飘零极。人生加冠，一身如此堪惜。且向桥上观澜，矶头舶踔，蜡我登临屐。拂拭泥金，题画扇、点染江山陈迹。斗面谁炊，瓣香自剪，酹酒坡公席。黄花落矣，莫辞尽醉今夕。","dynasty":"清代","title":"念奴娇二十六首其一"}
{"author":"蒋士铨","content":"画中人面，坐胡床、摘阮双雏侍侧。貂帽蛮靴，垂辫发、绝代春风颜色。旃帐魂孤，兜离语异，猎骑如云黑。阏氏年少，此时应也白头。当日一样还朝，羌儿泪洒，不若苏通国。留取余生，埋卫冢、蓬首翻求国贼。虎士如林，龙骧满厩，都尉何恩德。那堪再误，胡笳不用多拍。","dynasty":"清代","title":"念奴娇二十六首其二"}
{"author":"蒋士铨","content":"赐书能记，论才华、岂丑中郎之女。不放龙门，成谤史、留得班昭何取。一种伤心，几番隐恨，诗在谁怜汝。桃花庙侧，试拉息妫同语。可惜今古佳人，泰山一死，天不寻常许。我过明妃，青冢畔、著帽黄沙如雨。霜压盘雕，风吹病马，出塞悲行旅。亏他银甲，边声细细弹与。","dynasty":"清代","title":"念奴娇二十六首其三"}
{"author":"蒋士铨","content":"官街斜日，向城南、访汝枣花堂里。紫凤天吴，团绣袄、亲见小茶帘底。问我谁何，杨花孔雀，戏答前言耳。柴关书掩，文箫四壁如此。那须写韵吴娘，针神采线，剩馥黏图史。泼闷漫劳，沽酒伴、烂嚼残绒而已。眉妩风流，一般疏懒，贫病何年始。人生失意，琅琊当为情死。","dynasty":"清代","title":"念奴娇二十六首其四"}
{"author":"蒋士铨","content":"波平如许，记不起、凉月空江何处。抱膝船唇，天澹沲、不见一枝柔橹。半臂生寒，好秋难卧，孤坐和谁语。宦情如水，此时忘却今古。几人明镜当头，肯来消受，者雁沙鸥屿。恰忆归舟，酒醒对、蝉鬓添衣吟苦。点点江山，十年脚底，燕赵秦吴楚。满船凉月，问君载向何所。","dynasty":"清代","title":"念奴娇二十六首其五"}
{"author":"蒋士铨","content":"中年丝竹，列金钗、十二司空见惯。滴粉搓酥，兰气暖、月照一层烟幔。元九堂前，歧王宅里，小梦年华换。分司御史，座间偏解肠断。吾人富贵何时，读书好色，事事堪长叹。泪渍青衫，尘染鬓、镜里朱颜愁看。饥便吹篪，悲来击缶，累汝樱桃粲。狂歌无奈，清商为我低按。","dynasty":"清代","title":"念奴娇二十六首其六"}
{"author":"蒋士铨","content":"碧沼红阑，似西园、雅集玉山偕隐。拂面凉阴，垂地绿、微漏几条天影。万卷奇书，一枝翠盖，赢得荷筒饮。衣冠洒落，人闲残暑消尽。试问高柳谁栽，树犹如此，多少琅琊恨。河朔风流，今已矣、画里须眉无准。月榭飞觞，露台角伎，醉拥红妆寝。酒阑人散，不知留得何景。","dynasty":"清代","title":"念奴娇二十六首其七"}
{"author":"蒋士铨","content":"纱巾挂壁，向南窗、高卧那知寒暑。梦与古人，相伯仲、嘲戏何妨尔汝。说鬼谈天，读书论剑，我意都无取。扪图大噱，此中谁个堪语。不妨落佩欹冠，解饮醇醪，亦足称豪举。触热可怜，牛马侩、争买名园花墅。巢燕绕飞，秋风又起，那得闲居处。人生行乐，古今大抵如许。","dynasty":"清代","title":"念奴娇二十六首其八"}
{"author":"蒋士铨","content":"芳郊如掌，逐香风、穿过纵横林薄。几处花畦，春烂漫、艳锦红毹争拓。地列云霞，客俱蜂蝶，不减秦宫活。馀脂剩馥，凭他燕子偷掠。可惜香雾沾衣，浓阴拂面，好处无亭阁。诘曲深廊，交鼓翠、那借松毛编缚。佳日来稀，东邻见惯，岁岁开还落。何郎旧识，漫题凡鸟相谑。","dynasty":"清代","title":"念奴娇二十六首其九"}
{"author":"蒋士铨","content":"闲闲十亩，看花如、菘韭吏如莺燕。夕露朝霞，供采摘、买断绿愁红怨。老树维驹，残葩炙肉，杂沓笙歌宴。芳丛鹤盖，一年几度相见。独有偃地虬松，孤樘傲骨，横卧如人倦。剔藓扪苔，无醉墨、我向壁闲寻遍。谱继扬州，种分京雊，也算河阳县。城中万户，岂无高士庭院。","dynasty":"清代","title":"念奴娇二十六首其十"}
{"author":"蒋士铨","content":"离奇夭矫，借怪树、为门天然圭宝。中有乔松，前代物、阅历几何人寿。碧盖盘空，枯筋穴地，白雨苍皮溜。树犹如此，主人门第应旧。怎奈屋少楼台，地无丘壑，拳石差堪漱。么鸟争含，红雨坠、万点朱樱如豆。露井寻诗，平台啜茗，香染荀家袖。斜阳归去，郁然回首深秀。","dynasty":"清代","title":"念奴娇二十六首其十一"}
{"author":"蒋士铨","content":"春明梦醒，便洒然、归去非同秦赘。一幅轻帆，数声桨、预遣风姨回避。场上鱼龙，盘中窭薮，变灭聊相戏。生于忧患，古今大抵如是。且去视膳堂边，凝妆楼侧，小拓灯龛地。书捧双筇，宵伏案、强似吹箫吴市。称体斑斓，等身图藉，佳日花前醉。古人寂寞，也应梦我千里。","dynasty":"清代","title":"念奴娇二十六首其十二"}
{"author":"蒋士铨","content":"难教人听，是谈天、邹衍多言而赘。昔作无心，云出岫、尝恐鹤羞猿避。投笔非难，致身须蚤，始信前言戏。五穷相守，行吟带索如是。暂把眉上愁捐，鬓边尘浣，去觅藏名地。吾爱吾庐，卿用法、不管谁门如市。母是经师，妇为佳友，月伴先生醉。举头良夜，惜君生不同里。","dynasty":"清代","title":"念奴娇二十六首其十三"}
{"author":"蒋士铨","content":"水精之域，现如来、一丈青莲花界。嫩角簪裾，河朔饮、水枕风船俱在。公子风标，丽人颜色，恰与仙郎对。十分消受，世间残暑无奈。转忆仆射陂前，绿杨千缕，浅瀫如罗带。展放天机，云锦段、拥出红妆翠盖。廿载飘蓬，更番触热，闭置车箱隘。清凉如许，船唇著我差快。","dynasty":"清代","title":"念奴娇二十六首其十四"}
{"author":"蒋士铨","content":"古来消夏，有玉箫、金管木兰之枻。柳屿花汀，随处有、只有闲人难得。曲院三秋，鉴湖五月，越女无双白。婀娜碧玉，不妨添写身侧。君有鸥鹭奇姿，神仙逸气，新注金门籍。那得科头，箕踞坐、不向瀛洲太液。粉暑含香，黄扉直夜，同是东华客。何年买棹，弟兄花里浮拍。","dynasty":"清代","title":"念奴娇二十六首其十五"}
{"author":"蒋士铨","content":"才人为政，羡宦成、三十居然不朽。伍德参观，如善射、转侧皆能人彀。游戏奇情，循良小传，千里传人口。西清馀子，旁观且袖双手。底事抛掷西湖，句留难过，展放林端牖。六代青山，横浅黛、都作袁家新妇。酒客清豪，名姬窈窕，小令歌红豆。香名艳福，几人兼此消受。","dynasty":"清代","title":"念奴娇二十六首其十六"}
{"author":"蒋士铨","content":"燕支如雪，正清明、天气催花风紧。百宝栏边，结束了、飞燕新妆娇靓。腻脸朝酣，画衣香染，卷起千堆锦。谪仙犹在，酒边肯教人醒。笑我斗帐垂烟，绿窗辜负，了个侬春寝。国色当筵，想花神、也念相如多病。庭院深深，有酒客寻，芳漫嫌官冷。斜阳来看，满身都是花影。","dynasty":"清代","title":"念奴娇二十六首其十七"}
{"author":"蒋士铨","content":"虚无缥缈，是因何、结想珊珊来矣。彩雾香云，留不住、留下语言文字。昨夜星辰，仙山楼阁，主者非耶是。女三为粲，姓名历历堪指。只恐咏到无题，寓言十九，别有闲情旨。小雅离骚，何所谓、香草美人而已。泽畔明珠，舟中玉杵，信否怜才子。士嗟不遇，梦中聊索知己。","dynasty":"清代","title":"念奴娇二十六首其十八"}
{"author":"蒋士铨","content":"一帆婀娜，引孝廉、归舫半江秋水。下第情怀，初领略、未可悲歌已难。健翮方抟，霜蹄小蹶，况有陈平美。岂长贫贱，西清正要才子。且去将母吴门，寻亲白岳，一洗淮阴耻。恶少年来，相问讯、当日饿夫如是。家傍垂虹，窗横笠泽，小住为佳耳。扁舟散发，春来我亦行矣。","dynasty":"清代","title":"念奴娇二十六首其十九"}
{"author":"蒋士铨","content":"十年前影，是碧梧、翠竹鸾停鹄峙。岁月迁移，人事改、今有鬑鬑须矣。彩服随兄，寿觞娱母，重启尚书郎。赐书千卷，孝廉之乐何似。记得同住仙源，杏坛春永，爱看趋庭鲤。文石幽篁，身左右、遂写冰颜于此。忠孝承家，文章报国，磊落佳公子。不宜宴坐，鹤书将诏君起。","dynasty":"清代","title":"念奴娇二十六首其二十"}
{"author":"蒋士铨","content":"冰衔墨绶，是螭蚴、领赐圣恩除与。天念文翁，富儒术、教种锦城花去。诗辟蚕业，名题剑阁，官是神仙侣。川分巴字，悬门清澈如许。好趁江水平安，楼船稳便，迎到康宁母。仕女搴帷，父老拜、想见壶浆盈路。酒酌陴筒，鱼烹丙穴，再试斑衣舞。尊前上寿，南陔笙曲全补。","dynasty":"清代","title":"念奴娇二十六首其二十一"}
{"author":"蒋士铨","content":"生才之地，有相如、赋草子云奇字。仙吏放衙，还讲学、人拜南州夫子。郭绕桑麻，堂陈琴瑟，风俗归淳美。纵容为政，平生学可行己。可惜十上公车，两登荐剡，才饮巴江水。畴昔风流，盛文藻、白袷乌巾名士。剑拂衡湘，气吞云梦，笑夺曹刘垒。登临回首，莫提少年心事。","dynasty":"清代","title":"念奴娇二十六首其二十二"}
{"author":"蒋士铨","content":"两床丝竹，比南楼、老子兴复不浅。胸次依稀，海天阔、彼此低回青眼。十五年情，三千里路，室迩人非远。范张溪黍，家庭真意弥满。此去艳滪波长，峨眉月冷，别绪何由遣。梦入渝州，猿啸苦、惆怅思君不见。兄上新衔，弟还初服，出处交相勉。宦成可待，十年归未为晚。","dynasty":"清代","title":"念奴娇二十六首其二十三"}
{"author":"蒋士铨","content":"居吾语汝，启雕龙、炙輠谈天之口。跂脚支颐，还袒臂、亲做东西前后。吐舌伸头，耸肩侧耳，共拍庐胡手。古人名姓，子虚忘是乌有。试看忽鼓忽歌，妄言枉听，椎鲁皆良友。怕问三家，村学者、六四括囊无咎。蕉扇驱蚊，竹衫收汗，星挂疏疏柳。先生倦矣，豆花聊以为寿。","dynasty":"清代","title":"念奴娇二十六首其二十四"}
{"author":"蒋士铨","content":"子虚乌有，问前生、后世我身何在。谁是主人，谁是客、空处向谁相贷。意蕊心香，云车风马，都是难酬债。偶然住脚，可知庵在身外。一切庄列言诠，但增饶舌，转见胸中隘。画取团瓢，归梦里、梦醒思之无奈。知觉因缘，虚无起灭，甚矣诗人惫。还他一卷，先生无挂无碍。","dynasty":"清代","title":"念奴娇二十六首其二十五"}
{"author":"蒋士铨","content":"燕居而坐，是力田、孝弟明经才子。九命文章，憎蚤达、廿载三冬文史。因韵敲盘，万言倚马，捷敏谁能似。登楼入幕，书生聊复如此。但须红袖添香，绿衣司砚，何物夸金紫。闻道更番，吟锦瑟、赢得佳人画里。媚矣三姝，艳哉三妇，粲者皆子美。唐书再撰，大臣将荐君起。","dynasty":"清代","title":"念奴娇二十六首其二十六"}
{"author":"蒋士铨","content":"推篷一笑，喜十年重见，庐山面目。问讯匡君无恙否？五老须眉如夙。日照香炉，云生鹤观，雪挂康王谷。银河倒卷，青天乱酒飞瀑。我欲左拍徐凝，右携李渤，共跨先生鹿。小载玉渊潭上酒，料理百钱青竹。松下吟诗，云中倚剑，坐看黄冠局。掉头一问，山灵可有缘不？","dynasty":"清代","title":"酹江月五首其一"}
{"author":"蒋士铨","content":"梦中曾到，向东林结社，西林拄笏。大石桥边呼慧远，不畏虎声剩谷。鹿洞芝肥，麝囊花紫，醉倚芙蓉簇。白云留我，莲花峰下同宿。醒后游迹俱非，衣鹑马狗，仍逐穷途哭。十载天涯几两屐，踏遍太行千曲。投笔归来，布帆无恙，稳泛浔江绿。青山相对，形容偃蹇如仆。","dynasty":"清代","title":"酹江月五首其二"}
{"author":"蒋士铨","content":"载书一艇，似乘兴而来，兴尽而返。回忆出门西向，笑此意成疏懒。遍友时贤，细参世味，两鬓缁尘满。长卿倦矣，云山是尔归伴。去年燕市相逢，九门风雪，酒罢眠孤馆。折到旗亭烟外柳，小别也堪肠断。初日年华，谪仙标格，天未容萧散。冷吟闲醉，放君暂作稽阮。","dynasty":"清代","title":"酹江月五首其三"}
{"author":"蒋士铨","content":"布帆无恙，是独往独来，不同漂泊。越鸟寻巢归翼，健送喜声传乾。鹊辟蠹香，浓浮蛆𦉥满，竟把虚舟缚。无心出岫，依然去卧岩壑。忆我当日归舟，也会画取，白舫青油幕。不道十年成罪案，人骂樊川轻薄。事等烟云，君携图史，检点波涛恶。时来风送，明年还到京雒。","dynasty":"清代","title":"酹江月五首其四"}
{"author":"蒋士铨","content":"清门娣姒，周蚤寡行年，四十有四。张姒年才三十六，有妾廉姬廿岁。三女随肩，笔状砚匣，听讲周难旨。琐窗灯火，幽闲贞静如此。更有蚤寡之姑，适于黄者，携女归相倚。女亦聪明分砚席，惠性兰心无二。孟慕神仙，仲矜义烈，笑问黄家妹。妹云毋泥，得时皆可为耳。","dynasty":"清代","title":"酹江月五首其五"}
{"author":"蒋士铨","content":"不记来时路。认分明、风亭月榭，此中堪住。擎出龙宫珠一串，几点露盘凉雨。秋到了、两行疏树。一桁帘波湘水碧，约新凉、小伴知何处，无一点、人间暑。红妆翠袖真容与。好园林清虚楼阁，卧游应许。只有清风生画壁，莫使客餐寒具。高唱也、名花解语。明月欲来香在水，听新蝉、送下斜晖去。试共把、荷钱数。","dynasty":"清代","title":"贺新郎五十八首其一"}
{"author":"蒋士铨","content":"蝶是庄生化。绝冠缨、仰天而笑，闲愁休挂。大抵人生行乐耳，檀板何妨轻打。穷与达、漫漫长夜。岂女痴儿欢笑煞，叹何戡、已老秋娘嫁，须富贵、何时也。十年骑瘦连钱马。经几多浮云变态，悲歌嫚骂。南郭东方游戏惯，粉墨谁真谁假。吊华屋、荒丘聊且。不见古人何足恨，只文词、伎俩斯其下。我本是、伤心者。","dynasty":"清代","title":"贺新郎五十八首其二"}
{"author":"蒋士铨","content":"潇洒房栊底。展文茵、红氍一片，秋光如水。残月晓风多少恨，我辈钟情而已。问低唱、浅斟何似。忍把浮名轻换了，钝词锋、不过吴蒙耳，敢浪犯、将军垒。官斋十笏堆图史。拓轩窗招人来坐，米家船里。锦袋绯鱼腰手版，别驾风流如此。欢海内、几人知己。虚掷年华无寸益，戴儒冠、不合称才子。击碎也、乌皮几。","dynasty":"清代","title":"贺新郎五十八首其三"}
{"author":"蒋士铨","content":"名宦何堪数。让先生、风裙月扇，歌儿舞女。达者为官游戏耳，续了袁家新谱。谁唱得、屯田乐府。非我佳人应莫解，向花间、自点檀匡鼓。奏绝调、可千古。秋霄想见文心苦。列名姬共持椽烛，筝琶两部。忍冻挥豪辞半臂，明月西楼才午。尽一串、珠喉吞吐。越霰吴霜篷背饱，奈年来、王事都靡监。藉竿木、尚能舞。","dynasty":"清代","title":"贺新郎五十八首其四"}
{"author":"蒋士铨","content":"帐冷香销夜。断肠吟、生平一事，最伤心者。记得琉璃为砚匣，新咏玉台频借。春去矣、小楼花谢。诵偈朝云会现影，怨东风、两次吹兰麝。看燕燕、香泥惹。判官自判氤氲且。白尚书歌填长恨，再生缘也。世味从来皆嚼蜡，情绪偏同啖蔗。梦断了、浮香精舍。君语如斯吾怕听，便英雄、泪也如铅泻。儿女恨、那堪写。","dynasty":"清代","title":"贺新郎五十八首其五"}
{"author":"蒋士铨","content":"烛灺铜盘矣。挂絺衣、几枝萝薛，晚风吹起。猿笛雁筝声拉杂，一带天河斜指。论甲子、大夫强仕。不信东方编贝稳，笑昌黎、早落期期齿。浑未免、聊复耳。饥驱我亦愁无底。揖诸侯人呼上客，自称狂士。十载黄齑酸到骨，嚼出宫商角徽。丰年少、甘为荡子。大噱仰天天也闷，肯登堂、浪进先生履。沦落感、竟如此。","dynasty":"清代","title":"贺新郎五十八首其六"}
{"author":"蒋士铨","content":"草阁凭消受。护茅檐、苍松落翠，高梧环牖。城北徐公美无度，才在卢前王后。抛心力、豪苏腻柳。把卷六州难铸错，哭秋风、赋汝抛词手。空唱破、旗亭口。神仙将相原难就。笑人闲勋名富贵，男儿自有。收拾牢骚行乐耳，坐两秋香半亩。偕老者、梁鸿佳妇。暮唱小山招隐曲，愿儿孙、森列当阶秀。君更爱、蟾宫否？","dynasty":"清代","title":"贺新郎五十八首其七"}
{"author":"蒋士铨","content":"老屋三间下。看眼中、头颅如许，君其健者。何不弯弓驰猎骑，飞雁翻身仰射。知未了、男婚女嫁。郑婢萧奴齐侍侧，奉夫人、小摘香盈把。饶此乐、自当画。史公奔走真牛马。且旁观烂羊牵犬，人奴笞骂。我欲岑牟披单䘨，揎袖鼍皮亲打。否则种、梅花绕舍。酌酒唱君新乐府，赚细君、割肉明年也。英雄泪、如铅泻。","dynasty":"清代","title":"贺新郎五十八首其八"}
{"author":"蒋士铨","content":"蜡泪销残炬。卷秋篷、两舟离合，罗孚风雨。晓角霜天吹冷月，高唱大江东去。老荡子、惟吾与汝，凤泊鸾飘多少恨，诉穷愁、吟到伤心处。诗一卷、奈何许。重趼又曳公车履。欢年年成河客泪，经天东注。君是秦嘉秋梦远，记得喁喁私语。漫分别、英雄儿女。阅世绕知同调少，对佳人、也算神仙侣。谁忍听、捣衣杵。","dynasty":"清代","title":"贺新郎五十八首其九"}
{"author":"蒋士铨","content":"暮管青衫湿。念家山、茫茫对此，百端交集。礌块填胸浇不尽，笑向青天长揖。梦中蚁、日中驹隙，何者人生为不朽，但歧途、如此真堪泣。肠断也、一声笛。添衣坐待天河直。倚危樯帽檐欹侧，寒星历历。小聚他时亦增感，几点雪泥鸿迹。君自整、排风毛翼。我有慈亲离不得，出门心、已作归飞鹢，忆今夕、是何夕。","dynasty":"清代","title":"贺新郎五十八首其十"}
{"author":"蒋士铨","content":"仰屋和谁语。计年华、人生不过，数十寒暑。转忆四龄初识字，指点真劳慈母。授经传、咿唔辛苦，母意孜孜儿欲卧，剪寒灯、掩泣心酸楚。教跽听、丽谯鼓。十龄骑马随吾父。历中原东西南北，乾坤如许。天下河山看大半，弱冠幡然归去。风折我、中庭椿树。血渍麻衣初脱了，旧青衫、又染京华土，败翎折、堕齐鲁。","dynasty":"清代","title":"贺新郎五十八首其十一"}
{"author":"蒋士铨","content":"愁似形随影。苦飘零、身如槁木，心如废井。尘海迷漫无处著，常作风前断梗。触往事、几番追省，十载中钩吞不下，趁波涛、忍住喉间鲠。呕不出、渐成瘿。眼前一片馍黏境，黑甜中痴人恋梦，达人求醒。阅尽因缘皆幻泡，才觉有身非幸。况哀乐、劳生分颁。历乱游蜂钻故纸，溺腥膻、醉饱怜公等，草头露、但俄顷。","dynasty":"清代","title":"贺新郎五十八首其十二"}
{"author":"蒋士铨","content":"十幅澄江练。袅香丝、文心一缕，惊才绝艳。出水芙蕖生梦颖，丰致嫣然初见。恰又似、朝霞舒卷，张绪风流标格好，比垂杨、一树灵和殿。眼灼灼、更如电。思骑黄鹤寻仙眷，诉喁喁灯前才子，泪痕清泣。怪底风人俱善感，各带一分哀怨。记当日、春蚕丝缠。剪彩裁云工绮语，把鸳花、金粉思量遍，成往事、说来倦。","dynasty":"清代","title":"贺新郎五十八首其十三"}
{"author":"蒋士铨","content":"愁向欢场起。易销魂、才人结习，大都如是。只觉江山多寂寞，无处教人欢喜。抱斯意、吾侪应尔，抑郁无端同故态，更飘零、知遇俱相似。共回首、雁声里。闲情十载抛流水，念家山暮云回合，自伤羁滞。丽句清词刊落尽，柳絮今沾泥滓。有锦瑟、吟编曾毁。尚忆孱躯痴绝日，病琅邪、几为多情死，同调者、那堪此。","dynasty":"清代","title":"贺新郎五十八首其十四"}
{"author":"顾复初","content":"群山绿绕舟，云树乱春愁。石势窥人落，江声抱佛流。古传海棠国，今上读书楼。缥缈三峨影，飞仙不可求。","dynasty":"清代","title":"嘉定"}
{"author":"顾复初","content":"东风一万里，吹我挂帆西。楚地缘江尽，蛮天到蜀低。春云归雁远，山木乱猿啼。夜夜高堂梦，乡关怨鼓鼙。","dynasty":"清代","title":"峡中杂诗其一"}
{"author":"顾复初","content":"画鼓阗阗咽，舟从井底牵。汰崖行白日，凿石出青天。云气学山立，滩声如雨悬。羡他下峡者，惊电让归船。","dynasty":"清代","title":"峡中杂诗其二"}
{"author":"顾复初","content":"物候西南异，爰知富媪材。药苗松乳雪，虫穴竹根雷。泥暖藏龙骨，山寒孕虎胎。蜀都谁续赋，好借太冲才。","dynasty":"清代","title":"峡中杂诗其三"}
{"author":"顾复初","content":"乍见秋云拥竹关，俄惊凉气到芦湾。一江带雨全吞岸，万树摇风欲下山。苍鹘健蹲僧阁住，白鸥乱趁钓舟还。从知随处皆堪适，祇在从容系缆间。","dynasty":"清代","title":"犍为涂次"}
{"author":"顾复初","content":"绵虒西去导江东，土俗华夷控御同。山色秾堆牛背上，溪声乱入马蹄中。绳桥官路通区脱，板屋人家似小戎。今日车书皆混一，无人更说赞皇功。","dynasty":"清代","title":"汶川"}
{"author":"顾复初","content":"起逐群乌出近关，岳池杨柳尚堪攀。晓烟晴日濛濛树，远水平田澹澹山。岁稔每闻人语好，途长翻觉客心闲。不须更说辞官去，尽有桃源在世间。","dynasty":"清代","title":"岳池晓发"}
{"author":"顾复初","content":"陈仓北去别烟萝，漠漠神皋电转过。天外三峰朝白帝，关中八水走黄河。秦灰劫尽龙蛇远，汉殿春空雉雀多。王气伯图俱灭没，终南晴翠郁嵯峨。","dynasty":"清代","title":"秦中"}
{"author":"章楶","content":"燕忙莺懒芳残，正堤上、柳花飘坠。轻飞乱舞，点画青林，全无才思。闲趁游丝，静临深院，日长门闭。傍珠帘散漫，垂垂欲下，依前被、风扶起。兰帐玉人睡觉，怪春衣、雪沾琼缀。绣床旋满，香毬无数，才圆却碎。时见蜂儿，仰粘轻粉，鱼吞池水。望章台路杳，金鞍游荡，有盈盈泪。(香毬一作：香球)","dynasty":"宋代","tags":"婉约，咏物，写花","title":"水龙吟·燕忙莺懒芳残"}
{"author":"章楶","content":"燕忙莺懒花残，正堤上、柳花飘坠。轻飞点画青林，谁道全无才思。闲趁游丝，静临深院，日长门闭。傍珠帘散漫，垂垂欲下，依前被，风扶起。兰帐玉人睡觉，怪春衣、雪粘琼缀。绣床旋满，香球无数，才圆却碎。时见蜂儿，仰粘轻粉，鱼吹池水。望章台路杳，金鞍游荡，有盈盈泪。","dynasty":"宋代","title":"水龙吟·燕忙莺懒花残"}
{"author":"章楶","content":"古木郁参天，苍苔下封路。幽花无时歇，丑石终朝踞。水竹散清润，烟云变晨暮。何必忆山林，直有山林趣。","dynasty":"宋代","title":"运司园亭十咏其一山堂"}
{"author":"章楶","content":"堂因水得名，方沼当其后。漪澜荡榱桷，窗户挹花柳。虫鱼不避人，鸥鹭若相友。午枕夏簟凉，此乐亦奚有。","dynasty":"宋代","title":"运司园亭十咏其二玉溪堂"}
{"author":"章楶","content":"层构压池塘，不僭亦不偪。影浮绿水静，寒凝雪山色。抚槛接修竹，连檐引苍柏。注目望长安，无奈浓云隔。","dynasty":"宋代","title":"运司园亭十咏其三雪峰楼"}
{"author":"章楶","content":"珍葩寄幽岛，正对孤轩植。优柔自俯仰，红绿若组织。春酣晴日曛，坐久浓香逼。池面净可鉴，朝霞罩澄碧。","dynasty":"宋代","title":"运司园亭十咏其四海棠轩"}
{"author":"章楶","content":"蜀地饶夜雨，轻阴多蔽天。见月月无几，筑台邀婵娟。高疑桂影近，俯视云幄连。顾盼已尘外，欲挹瑶宫仙。","dynasty":"宋代","title":"运司园亭十咏其五月台"}
{"author":"章楶","content":"楩楠百尺馀，排列拱檐际。畏日自成阴，隆冬宁灭翠。虚旷得寂理，懒僻恣浓睡。谁知官府中，获此冲漠味。","dynasty":"宋代","title":"运司园亭十咏其六翠锦亭"}
{"author":"章楶","content":"傍砌酾小渠，回环是流水。石蜃吐珠涎，清响醒人耳。风彻竹影碎，月皎波光起。飒爽无尘嚣，静适心所喜。","dynasty":"宋代","title":"运司园亭十咏其七潺玉亭"}
{"author":"章楶","content":"竹间构圆庵，所向自潇洒。珍禽弄巧舌，宛是居山野。默坐见真心，万缘尽虚假。勿陋寻尺地，兹焉息意马。","dynasty":"宋代","title":"运司园亭十咏其八茅庵"}
{"author":"章楶","content":"架木浮水中，略彴通孤岛。扶疏花影反，泼刺跳鱼小。风月所得多，经营信云巧。隐几寂无人，朱兰萃幽鸟。","dynasty":"宋代","title":"运司园亭十咏其九水阁"}
{"author":"章楶","content":"花边二小亭，双跨清渠上。规模虽甚隘，幽僻良可赏。幸依佳木阴，未羡大厦广。不足延赏朋，携筇常独往。","dynasty":"宋代","title":"运司园亭十咏其十小亭"}
{"author":"章楶","content":"湖当荆楚百川会，江自岷峨万里山。","dynasty":"宋代","title":"句"}
{"author":"章楶","content":"帘移碎影，香褪衣襟。旧家庭院嫩苔侵。东风过尽，暮云锁，绿窗深。怕对人、闲枕剩衾。楼底轻阴。春信断，怯登临。断肠魂梦两沈沈。花飞水远，便从今。莫追寻。又怎禁、蓦地上心。","dynasty":"宋代","title":"声声令"}
{"author":"大闲","content":"霜沾草径寒风急，雁度秋林落叶频。","dynasty":"唐代","title":"句"}
{"author":"陈廷和","content":"我生犹未老，天意欲如何。日月双蓬鬓，乾坤一放歌。世途尽鸟笼，吾道在鸡窠。努力诸公事，中流漫逐波。","dynasty":"清代","title":"送层公回闽其一"}
{"author":"陈廷和","content":"众鸟归飞暮，羊城孤客愁。一身萍底影，双眼水中鸥。长夜空思月，无家始识秋。羡君轻去住，何计觅同舟。","dynasty":"清代","title":"送层公回闽其二"}
{"author":"陈廷和","content":"何事买山隐，丹霞紫气高。东西双草履，风雨一絺袍。仄径赖容屐，急流须著篙。重阳好风日，未敢学持螯。","dynasty":"清代","title":"九日过海幢寺送金道人回丹霞有作并寄逃两诸公"}
{"author":"陈廷和","content":"匹马向巑岏，招摇强自宽。人生聚散易，吾党别离难。计日思倾盖，临风羡整冠。我歌老骥罢，觅醉碎琅玕。","dynasty":"清代","title":"代家简生送别黄逃两别驾还漳"}
{"author":"陈廷和","content":"至日犹为客，愁中不记年。白沙增月色，古木废桑田。买醉怅无侣，含悽独扣舷。故园宵梦里，歌舞老莱前。","dynasty":"清代","title":"至日舟次有感其一"}
{"author":"陈廷和","content":"一线初长日，狂吟独怅时。野花寒自发，山鸟集还移。潮水应期至，霄云入谷迟。中流且击楫，莫遣榜人知。","dynasty":"清代","title":"至日舟次有感其二"}
{"author":"陈廷和","content":"隐约幽丛里，残墉岭外崇。新愁销嫩草，旧恨付凄风。鹤有千年迹，人传百世雄。登堂还自慰，谩语古今同。","dynasty":"清代","title":"登坡公白鹤峰有感"}
{"author":"陈廷和","content":"蘼芜平野阔，一望晓烟青。戍鼓催残月，樯旗汎落星。轻舟宜浅濑，落叶见林坰。背指经过处，飞鸥已满汀。","dynasty":"清代","title":"舟次早行"}
{"author":"陈廷和","content":"忽忽浮云塞路岐，间关蛮越欲何之。可堪北辙涂膏事，反作南冠对泣时。舐犊垂怜孤客意，弃材难慁圣明知。请看初日潇湘色，馀照犹传八咏诗。","dynasty":"清代","title":"过惠州柬沈屺庵司理公祖"}
{"author":"于兴宗","content":"巴西西北楼，堪望亦堪愁。山乱江回远，川清树欲秋。晴明中雪岭，烟霭下渔舟。写寄朝天客，知余恨独游。","dynasty":"唐代","title":"夏杪登越王楼临涪江望雪山寄朝中知友"}
{"author":"成钦亮","content":"雁塔从游叹久违，盍簪话旧一何稀。鹏程暂驻皇华重，鱼队欣逢渌水依。诗倡珠玑跳月峡，酒行杯斝湿春晖。吴门盛事彰施了，两两台星挟诏飞。","dynasty":"宋代","title":"吴下同年会诗"}
{"author":"陈运彰","content":"虫网吹帘，游丝碍路，春归又几黄昏。一篴梅风，高楼梦断行云。买花载酒寻常惯，甚而今、容易消魂。尽温存，影事鬘天，青鸟殷勤。相思不分从前误，费珠穿泪线，玉种愁根。手撚芳笺，低佪蹙损红颦。垂杨解绾连环结，忍飞绵、飘堕香茵。倒金尊，拼尽良宵，月上重门。","dynasty":"近代","title":"高阳台"}
{"author":"陈凤","content":"落叶山中寺，秋风江上台。凤城双阙迥，牛渚片帆来。繁吹暮仍急，清樽醉复开。东篱菊尚晚，留取尽余杯。","dynasty":"明代","title":"秋日登雨花台"}
{"author":"陈凤","content":"久雨空堂静，高人载酒过。布袍同濩落，长铗任悲歌。水气浮高柳，秋容入败荷。明朝是九日，无菊欲如何。","dynasty":"明代","title":"雨中酬诸君见过"}
{"author":"陈凤","content":"林间雀声急，知有少女风。溪云挟雨至，倏忽弥春空。霏霏湿尽山桥路，行人冲雨行唤渡。沾泥涉险亦何为，兴来疑向若耶去。山环水绕路不分，绝径乃有逃名人。贪看秀色卷帘坐，不觉岚气侵衣巾。林花落地半随水，流向前溪犹未已。新水才添势正雄，客舟多系垂杨里。意匠经营何太奇，空堂素壁迥含姿。恍然对此翻自讶，如在山村看雨时。","dynasty":"明代","title":"戴文进溪山春雨图"}
{"author":"陈凤","content":"十里莲花过眼新，水风犹自起香尘。明年还约看花侣，来唤湖边雪藕人。","dynasty":"明代","title":"藕花居"}
{"author":"陈凤","content":"当年内苑花如绮，万树红云日边倚。监使惟承巡幸欢，诛求那惜花园子。别有朱门令尤急，绿衣怒叱青衣执。春风惨惨白日寒，愁把花枝对花泣。祇今圣主罢游畋，诏书屡却黄龙船。岁时虽有上林役，种植还堪助衣食。君不见玄明宫少阳院，秋雨霏霏秋草遍。","dynasty":"明代","title":"花园子"}
{"author":"陈凤","content":"京国秋风急，驱车还晓行。石林清露滴，野水白烟生。逾坂迟童仆，问程称弟兄。丹霞开曙色，前馆正鸡声。","dynasty":"明代","title":"勾曲道中早行"}
{"author":"陈凤","content":"长风吹古堞，落木下沧波。孤月动寒幌，暮烟生碧萝。客怀闻雁急，人语入村多。又宿秋江上，依然旧钓蓑。","dynasty":"明代","title":"江上"}
{"author":"陈凤","content":"新水柴门涨碧沙，孤村烟树隐渔家。客来湖上偏逢雨，春到江南又见花。沽酒隔邻传小瓮，打鱼深夜出枯槎。浮生莫遣浮名误，醉里还惊两鬓华。","dynasty":"明代","title":"雨中客至"}
{"author":"秦观","content":"纤云弄巧，飞星传恨，银汉迢迢暗度。金风玉露一相逢，便胜却人间无数。(度通：渡)柔情似水，佳期如梦，忍顾鹊桥归路。两情若是久长时，又岂在朝朝暮暮。","dynasty":"宋代","tags":"宋词三百首，宋词精选，七夕节，爱情，哲理，婉约，抒情","title":"鹊桥仙·纤云弄巧"}
{"author":"秦观","content":"漠漠轻寒上小楼，晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。","dynasty":"宋代","tags":"宋词三百首，婉约，伤春，春愁","title":"浣溪沙·漠漠轻寒上小楼"}
{"author":"秦观","content":"雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。驿寄梅花，鱼传尺素。砌成此恨无重数。郴江幸自绕郴山，为谁流下潇湘去。","dynasty":"宋代","tags":"宋词三百首，高中古诗，婉约，孤独，思念","title":"踏莎行·郴州旅舍"}
{"author":"秦观","content":"一夕轻雷落万丝，霁光浮瓦碧参差。有情芍药含春泪，无力蔷薇卧晓枝。","dynasty":"宋代","tags":"古诗三百首，写雨，写景","title":"春日"}
{"author":"秦观","content":"山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。(万点一作：数点)销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。","dynasty":"宋代","tags":"宋词三百首，宋词精选，婉约，惜别，写景","title":"满庭芳·山抹微云"}
{"author":"秦观","content":"西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。","dynasty":"宋代","tags":"宋词三百首，宋词精选，婉约，爱情，怀人，感伤","title":"江城子·西城杨柳弄春柔"}
{"author":"秦观","content":"莺嘴啄花红溜，燕尾点波绿皱。指冷玉笙寒，吹彻小梅春透。依旧，依旧，人与绿杨俱瘦。","dynasty":"宋代","tags":"婉约，春天，写景，伤春，怀人","title":"如梦令·春景"}
{"author":"秦观","content":"清明天气醉游郎。莺儿狂。燕儿狂。翠盖红缨，道上往来忙。记得相逢垂柳下，雕玉珮，缕金裳。春光还是旧春光。桃花香。李花香。浅白深红，一一斗新妆。惆怅惜花人不见，歌一阕，泪千行。","dynasty":"宋代","tags":"春天，抒情，怀人","title":"江城子"}
{"author":"秦观","content":"树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。","dynasty":"宋代","tags":"宋词三百首，春天，乡村","title":"行香子·树绕村庄"}
{"author":"秦观","content":"倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。","dynasty":"宋代","tags":"宋词三百首，离别，爱情，怀人","title":"八六子·倚危亭"}
{"author":"秦观","content":"云惹低空不更飞，班班红叶欲辞枝。秋光未老仍微暖，恰似梅花结子时。","dynasty":"宋代","title":"秋词二首"}
{"author":"秦观","content":"无数青莎绕玉阶，夕阳红浅过墙来。西风莫道无情思，未放芙蓉取次开。","dynasty":"宋代","title":"秋词二首"}
{"author":"秦观","content":"左手持蟹螯，举觞属云汉。天生此神物，为我洗忧患。山川同恍忽，鱼鸟共萧散。客至壼自倾，欲去不容间。","dynasty":"宋代","title":"饮酒诗四首"}
{"author":"秦观","content":"天风吹月入栏干，乌鹊无声子夜阑。织女明星来枕上，了知身不在人间。","dynasty":"宋代","title":"四绝"}
{"author":"秦观","content":"雷觞淡如水，经年不濡唇。爰有扰龙系，为造英灵春。英灵韵甚高，蒲萄难为邻。他年血食汝，应配杜康神。","dynasty":"宋代","title":"饮酒诗四首"}
{"author":"秦观","content":"朝来佳气，郁葱葱，报道悬弧良节。绿水朱华秋色嫩，景比蓬莱更别。万缕银须，一枝铁杖，信是人中杰。此翁八十，怪来精彩殊绝。闻道久种阴功，杏林橘井，此辈都休说。一点心通南极老，锡与长生仙牒。乱舞斑衣，齐倾寿酒，满座笙歌咽。年年今日，华堂醉倒明月。","dynasty":"宋代","title":"念奴娇"}
{"author":"秦观","content":"纤腰袅袅，东风里、逞尽娉婷态度。应是青皇偏著意，尽把韶华付与。月榭花台，珠帘画槛，几处堆金缕。不胜风韵，陌头又过朝雨。闻说灞水桥边，年年春暮，满地飘香絮。掩映夕阳千万树，不道离情正苦。上苑风和，琐窗昼静，调弄娇莺语。伤春人瘦，倚阑半饷延伫。","dynasty":"宋代","title":"念奴娇（咏柳）"}
{"author":"秦观","content":"长江滚滚，东流去，激浪飞珠溅雪。独见一峰青崒C86F，当住中流万折。应是天公，恐他澜倒，特向江心设。屹然今古，舟郎指点争说。岸边无数青山，萦回紫翠，掩映云千叠。都让洪涛恣汹涌，却把此峰孤绝。薄暮烟扉，高空日焕，谙历阴晴彻。行人过此，为君几度击楫。","dynasty":"宋代","title":"念奴娇（过小孤山）"}
{"author":"秦观","content":"禁烟时候风和，越罗初试春衫薄。昼长深院，梦回孤枕，风吹铃索。绮陌花香，芳郊尘软，正堪游乐。倚阑干、瘦损无人问，重重绿树围朱阁。对镜时时泪落。总无心、淡妆浓抹。晨窗夜帐，几番误喜，灯花檐鹊。月下琼卮，花前金盏，与谁斟酌。望王孙、甚日归来，除是车轮生角。","dynasty":"宋代","title":"水龙吟"}
{"author":"秦观","content":"深院萧条，满地苍苔，一丛荒菊。含霜冷蕊，全无佳思，向人摇绿。客边节序，草草付与清觞，孤吟只把羁怀触。便击碎歌壶，有谁知中曲。凝目。乡关何处，华发缁尘，年来劳碌。契阔山中松径，湖边茅屋。沈思此景，几度梦里追寻，青枫路远迷烟竹。待倩问麻姑，借秋风黄鹄。","dynasty":"宋代","title":"石州慢（九日）"}
{"author":"秦观","content":"新阳上帘幌，东风转，又是一年华。正驼褐寒侵，燕钗春袅。句翻词客，簪斗宫娃。堪娱处，林莺啼暖树，渚鸭睡睛沙。绣阁轻烟，剪灯时候，青旗残雪，卖酒人家。此时，因重省，瑶台畔，曾过翠盖香车。惆怅尘缘犹在，密约还赊。念鳞鸿不见，谁传芳信，潇湘人远，空采苹花。无奈疏梅风景，淡草天涯。","dynasty":"宋代","title":"风流子"}
{"author":"秦观","content":"暖日高城，东风旧侣，共约寻芳。正南浦春回，东冈寒退，粼粼鸭绿，袅袅鹅黄。柳下观鱼，沙边听鸟，坐久时生杜若香。绮陌上，见踏青挑菜，游女成行。人间今古堪伤。春草春花梦几场。忆淮海当年，英豪满座，词翻鲍谢，字压钟王。今日重来，昔人何在，把笔兰皋思欲狂。对丽景，且莫思往事，一醉斜阳。","dynasty":"宋代","title":"沁园春"}
{"author":"秦观","content":"傍湖滨、几椽茅屋，依然又过重九。烟波望断无人见，惟有风吹疏柳。凝思久。向此际，寒云满目空搔首。何人送酒。但一曲溪流，数枝野菊，自把唾壶叩。休株守。尘世难逢笑口。青春过了难又。一年好景真须记，橘绿橙黄时候。君念否。最可惜，霜天闲却传杯手。鸥朋鹭友。聊摘取茱萸，殷勤插鬓，香雾满衫袖。","dynasty":"宋代","title":"摸鱼儿（重九）"}
{"author":"秦观","content":"唤起一声人悄。衾冷梦寒窗晓。瘴雨过，海棠晴，春色又添多少。社瓮酿成微笑。半缺癭瓢共舀。觉健倒，急投床，醉乡广大人间小。","dynasty":"宋代","title":"添春色"}
{"author":"秦观","content":"越艳风流，占天上、人间第一。须信道、绝尘标致，倾城颜色。翠绾垂螺双髻小，柳柔花媚娇无力。笑从来、到处只闻名，今相识。脸儿美，奚儿窄。玉纤嫩，酥胸白。自觉愁肠搅乱，坐中狂客。金缕和杯曾有分，宝钗落枕知何日。谩从今、一点在心头，空成忆。","dynasty":"宋代","title":"满江红（姝丽）"}
{"author":"秦观","content":"冰解芳塘，雪消遥嶂。东风水墨生绡障。烧痕一夜遍天涯。多情莫向空城望。淡柳桥边，疏梅溪上。无人会得春来况。风光输与两鸳鸯，暖滩晴日眠相向。","dynasty":"宋代","title":"踏莎行"}
{"author":"秦观","content":"今岁元宵明月好。想见家山，车马应填道。路远梦魂飞不到。清光千里空相照。花满红楼珠箔绕。当日风流，更许谁同调。何事霜华催鬓老。把杯独对嫦娥笑。","dynasty":"宋代","title":"蝶恋花"}
{"author":"秦观","content":"头一片庾楼月。庾楼月。水天涵映秋澄彻。秋澄彻。凉风清露，瑶台银阙。桂花香满蟾蜍窟。胡床兴发霏谈雪。霏谈雪。谁家凤管，夜深吹彻。","dynasty":"宋代","title":"忆秦娥"}
{"author":"秦观","content":"门外鸦啼杨柳。春色著人如酒。睡起熨沈香，玉腕不胜金斗。消瘦。消瘦。还是褪花时候。","dynasty":"宋代","title":"如梦令（五之一）"}
{"author":"秦观","content":"霜缟同心翠黛连。红绡四角缀金钱。恼人香爇是龙涎。枕上忽收疑是梦，灯前重看不成眠。又还一段恶因缘。","dynasty":"宋代","title":"浣溪沙（五之三）"}
{"author":"秦观","content":"脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊麽。","dynasty":"宋代","title":"浣溪沙（五之四）"}
{"author":"秦观","content":"诗曰：汉宫选女适单于。明妃敛袂登毡车。玉容寂寞花无主，顾影低回泣路隅。行行渐入阴山路。目送征鸿入云去。独抱琵琶恨更深，汉宫不见空回顾。回顾。汉宫路。杆拨檀槽鸾对舞。玉容寂寞花无主。顾影偷弹玉箸。未央宫殿知何处。目送征鸿南去。","dynasty":"宋代","title":"词笑令（十首并诗·①王昭君）"}
{"author":"秦观","content":"髻子偎人娇不整，眼儿失睡微重。寻思模样早心忪。断肠携手，何事太匆匆。不忍残红犹在臂，翻疑梦里相逢。遥怜南埭上孤篷。夕阳流水，红满泪痕中。","dynasty":"宋代","title":"临江仙（二之二）"}
{"author":"秦观","content":"潇湘门外水平铺，月寒征棹孤。红妆饮罢少踟蹰，有人偷向隅。挥玉著，洒真珠，梨花春雨徐。人人尽道断肠初，那堪肠已无。","dynasty":"宋代","tags":"离别，羁旅，愁苦","title":"阮郎归·潇湘门外水平铺"}
{"author":"秦观","content":"诗曰：深闺女儿娇复痴。春愁春恨那复知。舅兄唯有相拘意，暗想花心临别时。离舟欲解春江暮。冉冉香魂逐君去。重来两身复一身，梦觉春风话心素。心素。与谁语。始信别离情最苦。兰舟欲解春江暮。精爽随君归去。异时携手重来处。梦觉春风庭户。","dynasty":"宋代","title":"词笑令（⑩离魂记）"}
{"author":"秦观","content":"楼外残阳红满。春入柳条将半。桃李不禁风，回首落英无限。肠断。肠断。人共楚天俱远。","dynasty":"宋代","title":"如梦令（五之四）"}
{"author":"秦观","content":"一向沈吟久。泪珠盈襟袖。我当初不合、苦撋就。惯纵得软顽，见底心先有。行待痴心守。甚捻著脉子，倒把人来僝僽。近日来、非常罗皂丑。佛也须眉皱。怎掩得众人口，待收了孛罗。罢了从来斗。从今后。休道共我，梦见也、不能得句。","dynasty":"宋代","title":"满园花"}
{"author":"秦观","content":"碧天如水月如眉。城头银漏迟。绿波风动画船移。娇羞初见时。银烛暗，翠帘垂。芳心两自知。楚台魂断晓云飞。幽欢难再期。","dynasty":"宋代","title":"醉桃源（以阮郎归歌之亦可）"}
{"author":"秦观","content":"枣花金钏约柔荑。昔曾携。事难期。咫尺玉颜，和泪锁春闺。恰似小园桃与李，虽同处，不同枝。玉笙初度颤鸾篦。落花飞。为谁吹。月冷风高，此恨只天知。任是行人无定处，重相见，是何时。","dynasty":"宋代","title":"江城子（三之三）"}
{"author":"秦观","content":"退花新绿渐团枝。扑人风絮飞。秋千未拆水平堤。落红成地衣。游蝶困，乳莺啼。怨春春怎知。日长早被酒禁持。那堪更别离。","dynasty":"宋代","title":"阮郎归（四之一）"}
{"author":"秦观","content":"愁鬓香云坠，娇眸水玉裁。月屏风幌为谁开。天外不知音耗、百般猜。玉露沾庭砌，金凤动琯灰。相看有似梦初回。只恐又抛人去、几时来。","dynasty":"宋代","title":"南歌子（三之二）"}
{"author":"秦观","content":"幸自得。一分索强，教人难吃。好好地恶了十来日。恰而今、较些不。须管啜持教笑，又也何须乞织。B666倚赖脸儿得人惜。放软顽、道不得。","dynasty":"宋代","title":"品令（二之一）"}
{"author":"秦观","content":"掉又惧。天然个品格。于中压一。帘儿下时把鞋儿踢。语低低、笑咭咭。每每秦楼相见，见了无限怜惜。人前强不欲相沾识。把不定、脸儿赤。","dynasty":"宋代","title":"品令（二之二）"}
{"author":"秦观","content":"诗曰：金陵往昔帝王州。乐昌主第最风流。一朝隋兵到江上，共抱凄凄去国愁。越公万骑鸣箫鼓。剑拥玉人天上去。空携破镜望江尘，千古江枫笼辇路。辇路。江枫古。楼上吹箫人在否。菱花半璧香尘污。往日繁华何处。旧欢新爱谁是主。啼笑两难分付。","dynasty":"宋代","title":"词笑令（②乐昌公主）"}
{"author":"秦观","content":"诗曰：蒲中有女号崔徽。轻似南山翡翠儿。使君当日最宠爱，坐中对客常拥持。一见裴郎心似醉。夜解罗衣与门吏。西门寺里乐未央，乐府至今歌翡翠。翡翠。好容止。谁使庸奴轻点缀。裴郎一见心如醉。笑里偷传深意。罗衣中夜与门吏。暗结城西幽会。","dynasty":"宋代","title":"词笑令（③崔徽）"}
{"author":"秦观","content":"诗曰：尚书有女名无双。蛾眉如画学新妆。姊家仙客最明后，舅母惟只呼王郎。尚书往日先曾许。数载睽违今复遇。闻说襄王二十年，当时未必轻相慕。相慕。无双女。当日尚书先曾许。王郎明俊神仙侣。肠断别离情苦。数年睽恨今复遇。笑指襄江归去。","dynasty":"宋代","title":"词笑令（④无双）"}
{"author":"秦观","content":"诗曰：锦城春暖花欲飞。灼灼当庭舞柘枝。相君上客河东秀，自言那复旁人知。妾愿身为梁上燕。朝朝暮暮长相见。云收月堕海沈沈，泪满红绡寄肠断。肠断。绣帘卷。妾愿身为梁上燕。朝朝暮暮长相见。莫遣恩迁情变。红绡粉泪知何限。万古空传遗怨。","dynasty":"宋代","title":"词笑令（⑤灼灼）"}
{"author":"秦观","content":"诗曰：百尺楼高燕子飞。楼上美人颦翠眉。将军一去音容远，只有年年旧燕归。春风昨夜来深院。春色依然人不见。只余明月照孤眠，唯望旧恩空恋恋。恋恋。楼中燕。燕子楼空春色晚。将军一去音容远。空锁楼中深怨。春风重到人不见。十二阑干倚遍。","dynasty":"宋代","title":"词笑令（⑥盼盼）"}
{"author":"秦观","content":"诗曰：若耶溪边天气秋。采莲女儿溪岸头。笑隔荷花共人语，烟波渺渺荡轻舟。数声水调红娇晚。棹转舟回笑人远。肠断谁家游冶郎，尽日踟蹰临柳岸。柳岸。水清浅。笑折荷花呼女伴。盈盈日照新妆面。水调空传幽怨。扁舟日暮笑声远。对此令人肠断。","dynasty":"宋代","title":"词笑令（⑧采莲）"}
{"author":"秦观","content":"诗曰：鉴湖楼阁与云齐。楼上女儿名阿溪。十五能为绮丽句，平生未解出幽闺。谢郎巧思诗裁翦。能使佳人动幽怨。琼枝璧月结芳期，斗帐双双成眷恋。眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁翦。能动芳怀幽怨。","dynasty":"宋代","title":"词笑令（⑨烟中怨）"}
{"author":"秦观","content":"幽梦匆匆破后。妆粉乱痕沾袖。遥想酒醒来，无奈玉销花瘦。回首。回首。绕岸夕阳疏柳。","dynasty":"宋代","title":"如梦令（五之三）"}
{"author":"秦观","content":"今都入楚台风。楚台风。萧萧瑟瑟穿帘栊。穿帘栊。沧江浩渺，绮阁玲珑。飘飘彩笑摇长虹。泠泠仙籁鸣虚空。鸣虚空。一阑修竹，几壑疏松。","dynasty":"宋代","title":"忆秦娥"}
{"author":"秦观","content":"一派秋声，年年向、初寒时节。早又是、半天惊籁，满庭鸣叶。几处捣残深院日，谁家敲落高楼月。道声声、总是玉关情，情何切。斗云起，偏激烈。随风去，还幽咽。正归鸿帘幕，栖鸦城阙。闺阁幽人千里思，江湖旋客经年别。当此时、寂寞倚阑干，成愁结。","dynasty":"宋代","title":"满江红（咏砧声）"}
{"author":"秦观","content":"风雨萧萧，长途上、春泥没足。谩回首、青山无数，笑人劳碌。山下粉粉梅落粉，渡头淼淼波摇绿。想小园、寂寞锁柴扉，繁花竹。曳文履，锵鸣玉。绮楼叠，雕阑曲。又何如、湖上芒鞋草屋。万顷水云翻白鸟，一蓑烟雨耕黄犊。怅东风、相望渺天涯，空凝目。","dynasty":"宋代","title":"满江红"}
{"author":"秦观","content":"客里遇重阳，孤馆一杯，聊赏佳节。日暖天晴，喜秋光清绝。霜乍降、寒山凝紫，雾初消、DA49潭皎洁。阑干闲倚，庭院无人，颠倒飘黄叶。故园、当此际，遥想弟兄罗列。携酒登高，把茱萸簪彻。叹笼鸟、羁踪难去，望征鸿、归心漫切。长吟抱膝，就中深意凭谁说。","dynasty":"宋代","title":"碧芙蓉（九日）"}
{"author":"秦观","content":"舟泊浔阳城下住。杳蔼昏鸦，点点云边树。九派江分从此去。烟波一望空无际。今夜月明风细细。枫叶芦花，的是凄凉地。不必琵琶能触意。一樽自湿青衫泪。","dynasty":"宋代","title":"蝶恋花"}
{"author":"秦观","content":"门外平湖新雨过。碧烟一抹鸥飞破。水木细将秋色做。云影堕。满溪芦荻西风大。沙嘴渔舟来个个。霜鳞入脍炊香糯。歌罢沧浪谁与和。闲不那。茅檐独对青山坐。","dynasty":"宋代","title":"渔家傲"}
{"author":"秦观","content":"遥忆故园春到了。朝来枝上闻啼鸟。春到故园人未到。空眊B667。年年落得梅花笑。且对芳尊舒一啸。不须更鼓高山调。看镜依刘俱草草。真潦倒。醉来唱个渔家傲。","dynasty":"宋代","title":"渔家傲"}
{"author":"秦观","content":"江上凉飔情绪燠。片云消尽明团玉。水色山光相与绿。烟树簇。移舟旋旁渔灯宿。风外何人吹紫竹。梦中听是飞鸾曲。叶落枫林声蔌蔌。幽兴触。明朝相约骑黄鹄。","dynasty":"宋代","title":"渔家傲"}
{"author":"秦观","content":"天际江流东注，云中塞雁南翔。衰草寒烟无意思，向人只会凄凉。吟断炉香袅袅，望穷海月茫茫。莺梦春风锦幄，蛩声夜雨蓬窗。谙尽悲欢多少味，酒杯付与疏狂。无奈供愁秋色，时时递入柔肠。","dynasty":"宋代","title":"何满子"}
{"author":"秦观","content":"载人图灞桥雪。灞桥雪。茫茫万迳人踪灭。人踪灭。此时方见，乾坤空阔。骑驴老子真奇绝。肩山吟耸清寒冽。清寒冽。只缘不禁，梅花撩拨。","dynasty":"宋代","title":"忆秦娥"}
{"author":"秦观","content":"蹄踏遍曲江花。曲江花。宜春十里锦云遮。锦云遮。水边院落，山下人家。茸茸细草承香车。金鞍玉勒争年华。争年华。酒楼青旆，歌板红牙。","dynasty":"宋代","title":"忆秦娥"}
{"author":"秦观","content":"参差帘影晨光动。露桃雨柳矜新宠。闲愁多仗酒驱除，春思不禁花从臾。倚楼听彻单于弄。却忆旧欢空有梦。当时误入饮牛津，何处重寻闻犬洞。","dynasty":"宋代","title":"玉楼春"}
{"author":"秦观","content":"午窗睡起香销鸭。斜倚妆台开镜匣。云鬟整罢却回头，屏上依稀描楚峡。支颐痴想眉愁压。咬损纤纤银指甲。柔肠断尽少人知，闲看花帘双蝶狎。","dynasty":"宋代","title":"玉楼春"}
{"author":"秦观","content":"狂风落尽深红色。春色恼人眠不得。泪沿红粉湿罗巾，怨入青尘愁锦瑟。岂知一夕秦楼客。烟树重重芳信隔。倚楼无语欲销魂，柳外飞来双羽玉。","dynasty":"宋代","title":"玉楼春（集句）"}
{"author":"秦观","content":"月色满湖村。枫叶芦花共断魂。好个霜天堪把盏，芳樽。一榻凝尘空掩门。此意与谁论。独倚阑干看雁群。篱下黄花开遍了，东君。一向天涯信不闻。","dynasty":"宋代","title":"南乡子"}
{"author":"秦观","content":"为爱西庄花满树，朝朝来扣柴门。墙头遥见簇红云。恍然迷处所，疑入武陵源。花外飞来寒食雨，一时留住游人。村醪随意两三巡。折花头上戴，记取一年春。","dynasty":"宋代","title":"临江仙（看花）"}
{"author":"秦观","content":"并倚香肩颜斗玉。鬓角参差，分映芭蕉绿。厌见兵戈争鼎足。寻芳共把遗编躅。闺阁风流谁可续。沈想清标，合贮黄金屋。江左百年传旧俗。后宫只解呈新曲。","dynasty":"宋代","title":"蝶恋花（题二乔观书图）"}
{"author":"秦观","content":"新草池塘烟漠漠。一夜轻雷，拆破夭桃萼。骤雨隔帘时一作。余寒犹泥罗衫薄。斜日高楼明锦幕。楼上佳人，痴倚阑干角。心事不知缘底恶。对花珠泪双双落。","dynasty":"宋代","title":"蝶恋花"}
{"author":"秦观","content":"金凤花开红落砌。帘卷斜阳，雨后凉风细。最是人间佳景致。小楼可惜人孤倚。蛱蝶飞来花上戏。对对飞来，对对还飞去。到眼物情都触意。如何制得相思泪。","dynasty":"宋代","title":"蝶恋花"}
{"author":"秦观","content":"语燕飞来惊昼睡。起步花阑，更觉无情绪。绿草离离蝴蝶戏。南园正是相思地。池上晚来微雨霁。杨柳芙蓉，已作新凉味。目断云山君不至。香醪著意催人醉。","dynasty":"宋代","title":"蝶恋花"}
{"author":"秦观","content":"碧云寥廓。倚阑怅望情离索。悲秋自怯罗衣薄。晓镜空悬，懒把青丝掠。江山满眼今非昨。纷纷木叶风中落。别巢燕子辞帘幕。有意东君，故把红丝缚。","dynasty":"宋代","title":"一斛珠（秋闺）"}
{"author":"秦观","content":"恋恋，楼中燕。燕子楼空春色晚，将军一去音容远。空锁楼中深怨，春风重到人不见。十二阑干倚遍。","dynasty":"宋代","title":"调笑令·恋恋"}
{"author":"秦观","content":"柳岸，水清浅。笑折荷花呼女伴，盈盈日照新妆面。水调空传幽怨，扁舟日暮笑声远。对此令人肠断。","dynasty":"宋代","title":"调笑令·柳岸"}
{"author":"秦观","content":"辇路，江枫古。楼上吹箫人在否？菱花半璧香尘污。往日繁华何处，旧欢新爱谁是主。啼笑两难分付。","dynasty":"宋代","title":"调笑令·辇路"}
{"author":"秦观","content":"心素，与谁语。始信别离情最苦，兰舟欲解春江暮。精爽随君归去，异时携手重来处。梦觉春风庭户。","dynasty":"宋代","title":"调笑令·心素"}
{"author":"秦观","content":"春路雨添花，花动一山春色。行到小溪深处，有黄鹂千百。飞云当面化龙蛇，夭骄转空碧。醉卧古藤阴下，了不知南北。","dynasty":"宋代","title":"好事近梦中作"}
{"author":"秦观","content":"秋容老尽芙蓉院，草上霜花匀似翦。西楼促坐酒杯深，风压绣帘香不卷。玉纤慵整银筝雁，红袖时笼金鸭暖。岁华一任委西风，独有春红留醉脸。","dynasty":"宋代","title":"木兰花"}
{"author":"秦观","content":"过秦淮旷望，迥潇洒、绝纤尘，爱清景风蛩。吟鞭醉帽，时度疏林，秋来政情味淡。更一重烟水一重云，千古行人旧恨，尽应分付今人。渔村。望断衡门。芦荻浦、雁先闻。对触目凄凉，红凋岸蓼，翠减汀萍，凭高正千嶂黯。便无情到此也销魂。江月知人念远，上楼来照黄昏。","dynasty":"宋代","title":"木兰花慢·过秦淮旷望"}
{"author":"秦观","content":"霭霭凝春态，溶溶媚晓光。何期容易下巫阳。祗恐使君前世、是襄王。暂为清歌驻，还因暮雨忙。瞥然归去断人肠。空使兰台公子、赋高唐。","dynasty":"宋代","title":"南歌子·霭霭凝春态"}
{"author":"秦观","content":"楼外残阳红满，春入柳条将半。桃李不禁风，回首落英无限。肠断、肠断，人共楚天俱远。","dynasty":"宋代","title":"如梦令·楼外残阳红满"}
{"author":"秦观","content":"门外绿荫千顷，两两黄鹂相应。睡起不胜情，行到碧梧金井。人静，人静，风弄一枝花影。","dynasty":"宋代","title":"如梦令·门外绿荫千顷"}
{"author":"秦观","content":"锦里繁华，峨眉佳丽，远客初来。忆那处园林，旧家桃李，知他别后，几度花开。月下金罍，花间玉珮，都化相思一寸灰。愁绝处，又香销宝鸭，灯晕兰煤。东风杜宇声哀，叹万里、何由便得回。但日日登高，眼穿剑阁，时时怀古，泪洒琴台。尺素书沈，偷香人远，驿使何时为寄梅。对落日，因凝思此意，立遍苍苔。","dynasty":"宋代","title":"沁园春"}
{"author":"秦观","content":"西风落叶。正祖席将收，离歌三叠。鹤喜仙还，珠愁主去，立马城头难别。三十六湖春水，二十四桥秋月。争羡道，这水如膏泽，月同莹洁。殊绝。郊陌上，桑柘阴阴，听得行人说。三木论囚，五花判事，个个待公方决。鸾凤清标重睹，驷马高门须设。挥袂处，望甘棠召伯，教人凄咽。","dynasty":"宋代","title":"喜迁莺"}
{"author":"秦观","content":"梅花春动。见佳气充庭，祥烟萦栋。华发方欢，斑衣正舞，飞下九霄丹凤。温诏辉煌宠渥，御墨淋流恩重。平世里，把荣华占断，谁人堪共。听颂。天付与，五福随身，总是阴功种。帘幕笼云，楼台丽日，不数蓬莱仙洞。白雪歌翻瑶瑟，玄露酒倾银瓮。更愿取，早起来廊庙，为苍生用。","dynasty":"宋代","title":"喜迁莺"}
{"author":"秦观","content":"琐窗睡起门重闭，无奈杨花轻薄。水沈烟冷，琵琶尘掩，懒亲弦索。檀板歌莺，霓裳舞燕，当年娱乐。望天涯、万叠关山，烟草连天，远凭高阁。闲把菱花自照，笑春山、为谁涂抹。几时待得，信传青鸟，桥通鸟鹊。梦后余情，愁边剩思，引杯孤酌。正黯然、对景销魂，墙外一声谯角。","dynasty":"宋代","title":"水龙吟"}
{"author":"秦观","content":"画桥东过，朱门下，一水闲萦花草，独驾一舟千里去，心与长天共渺。乍暖扶春，轻寒弄晓，是处人踪少。黯然望极，酒旗茅屋斜嬝。少年无限风流，有谁念我，此际情难表。遥想蓝桥何日到，暗把心期自祷。柳陌轻E97C，沙汀残雪，一路风烟好。携壶自饮，闲听山畔啼鸟。","dynasty":"宋代","title":"念奴娇"}
{"author":"秦观","content":"泰阶开景运。见金锁绿沈，辕门春静。几年淮海，烟波境、贮此风流标韵。连天笳鼓，又催把、经纶管领。文武事，细柳长杨，从头属齐整。早闻横槊燕然，画图里，争传麒麟旧影。临岐笑问。谁得似、占了山林钟鼎。古来难并。才信是、人间英俊。试看取、紫绶金章，朱颜绿鬓。","dynasty":"宋代","title":"玉烛新"}
{"author":"秦观","content":"蒙蒙晚雨暗回塘，远树依微不辨行。人物渐稀疏磬断，绿薄丛底宿鸳鸯。","dynasty":"宋代","title":"白马寺晚泊"}
{"author":"秦观","content":"搰搰抱瓮人，汒呼治其内。仲尼为所轻，子贡无以对。舍器欲还朴，为量固已隘。苟得浑沌真，宁羞事机械。","dynasty":"宋代","title":"抱瓮"}
{"author":"秦观","content":"遥闻只履去翛然，诗翰才收数月前。江海尽头人灭度，乱山深处塔孤圆。忆登夜阁天连雁，同看秋崖月破烟。尚有众生未成佛，肯超欲界入诸禅。","dynasty":"宋代","title":"辨才法师尝以诗见寄继闻示寂追次其韵"}
{"author":"秦观","content":"人物风流推镇东，夕郎持节作元戎。樽前倦客刘师命，月下清砍盛小丛。裘弊黑貂霜正急，书传黄犬岁将穷。买舟江上辞公去，回首蓬莱梦寐中。","dynasty":"宋代","title":"别程公辟给事"}
{"author":"秦观","content":"若有人兮霅之滨，服火齐兮冠切云。有才不为世所抡，尽入诗句为奇新。忘归繁弱不浪阵，发必中的疑有神。目关飞鸟缗苍鳞，俛仰自娱忘贱贫。繄我与君素参辰，孰为一见同天伦。共指飞光易沉沦，莫若痛饮还我真。况有内子贤文君，终日叫呼不怒嗔。酒酣往往出前珍，瓦瓯竹箸羞青芹。左列文史右红裙，樽前不觉徂清晨。念我行当西道秦，挐舟来别非所欣。欲托毫素通殷勤，郢匠旁瞩难挥斤。人生百龄同臂伸，断梗流萍暂相亲。行行饮酒且勿云，丈夫万里犹比邻。","dynasty":"宋代","title":"别贾耘老"}
{"author":"秦观","content":"人生异趣各有求，系风捕影只怀忧。我独不愿万户侯，惟愿一识苏徐州。徐州英伟非人力，世有高名擅区域。珠树三株讵可攀，玉海千寻真莫测。一昨秋风动远情，便忆鲈鱼访洞庭。芝兰不独庭中秀，松柏仍当雪後青。故人持节过乡县，教以东来偿所愿。天上麒麟昔漫闻，河东鸑鷟今才见。不将俗物碍天真，北斗已南能几人。八砖学士风标远，五马使君恩意新。黄尘冥冥日月换，中有盈虚亦何算。据龟食蛤暂相从，请结後期游汗漫。","dynasty":"宋代","title":"别子瞻"}
{"author":"秦观","content":"犬以守御用，老惫将何为。踉跄劣於行，累然抱渴饥。主人恩义易，勿为升斗资。黾勉不肯去，犹若恋藩篱。屠脍意得逞，烹庖在须斯。糟糖固非意，豚矢同一时。念昔初得宠，青缰缠球丝。饲养候饥饱，动止常相随。胡云不终始，委逐在衰迟。犬死不足道，固为主人悲。","dynasty":"宋代","title":"病犬"}
{"author":"秦观","content":"疏帘薄幔对青灯，鸜鹆喧喧自转更。风雨渺漫人卧病，地炉汤鼎更悲鸣。","dynasty":"宋代","title":"病中"}
{"author":"秦观","content":"金刹负城闉，閴然美栖止。卞山直穹窿，苕水相依倚。霜桧郁冥冥，海棕鲜薿薿。广除庇夏阴，飞栋明朝晷。溪光凫鹜边，天色菰蒲里。绪风传昼焚，璧月窥夜礼。泄云彗层空，规荷监幽沚。艅艎烟际下，锺磬林端起。聱牙戏清深，嶔崟扑空紫。所遇信悠然，此生如寄耳。志士耻沟渎，征夫念桑梓。揽衣轩楹间，啸歌何穷已。","dynasty":"宋代","title":"泊吴兴西观音院"}
{"author":"秦观","content":"惟夫人之高谊兮，真一时之女英。既富有此好德兮，又申之以令仪。带幽蕙之缥缈兮，佩明月之陆离。人自操舍之不一兮，雅独取善以自持。何报施之或忒兮，罹祸艰於不虞。颜色炫而未暮兮，所天忽以殒俎。痛平素之偕处兮，忍此奄奄而嫠居。沥哀血以自誓兮，甘饵毒而捐躯。佩珠玉以死真兮，固众女之所嗤。曷卓越以不顾兮，弃性命其如遗。美不可强有兮，信天资之所开。要反心以内省兮，岂或售乎人知。嗟三晨之未浃兮，遂俱游而莫留。死者有知兮，羌魂魄以并游。日黄昏而不见兮，虚室窈其无人。惟哀风以归来兮，动素幔之襜襜。何平生之款密兮，遽音声之不可寻。俨遗迹以在目兮，纷百忧而攻心。岂至理不吾喻兮，如意厚而悲深。抚双榇以增恸兮，涕清血而洒襟。已矣哉，人生有死兮，自前古而既然。精魄忽其不驻兮，惟修名之可延。忍录录以寓世兮，信烈者之所羞。傥佳志之获申兮，虽奄忽其焉悼。","dynasty":"宋代","title":"蔡氏哀词"}
{"author":"秦观","content":"茶实嘉木英，其香乃天育。芳不愧杜蘅，清堪掩椒菊。上客集堂葵，圆月探奁盝。玉鼎注漫流，金碾响丈竹。侵寻发美鬯，猗狔生乳粟。经时不销歇，衣袂带纷郁。幸蒙巾笥藏，苦厌龙兰续。愿君斥异类，使我全芬馥。","dynasty":"宋代","title":"茶"}
{"author":"秦观","content":"幽人耽茗饮，刳木事捣撞。巧制合臼形，雅音侔柷椌。灵室困亭午，松然明鼎窗。呼奴碎圆月，搔首闻铮鏦。茶仙赖君得，睡魔资尔降。所宜玉兔捣，不必力士扛。愿偕黄金碾，自比百玉缸。彼美制作妙，俗物难与双。","dynasty":"宋代","title":"茶臼"}
{"author":"秦观","content":"明时就养寄淮壖，忽叹艅艎以柩旋。八尺衣冠成绘事，百年风谊列幽鑴。铭旌暮暗黄梅雨，乡路秋横碧玉夫。遥想葬期豪杰会，高车连轸驻新阡。","dynasty":"宋代","title":"陈承事挽词"}
{"author":"秦观","content":"西湖水滑多娇嫱，妙奴十二正芬芳。肌肤皙白发脚长，含语未发先有香。溪上夜燕侍簪裳，皎如华月堕沧浪。音声入云能断肠，不许北客辞酒浆。主人蔼蔼邦之良，少年射策谒未央。俊词伟气森开张，玉杓贯斗生怒芒。天欲文采老更昌，故使敛翮窥群翔。五十仅补尚书郎，浩歌骑牛倚倡佯。东风戏雨花草狂，二溪泱泱青黛光。妙奴勿倦侑羽觞，主人正欲游醉乡。","dynasty":"宋代","title":"陈令举妙奴诗"}
{"author":"秦观","content":"礼经三百鬓毛班，追述先儒伯仲间。谁请尚书重给札，尽抄遗稿入名山。","dynasty":"宋代","title":"陈用之学士挽词"}
{"author":"秦观","content":"迢嶢芸阁上参天，直舍相依欲二年。愿写此情砍挽者，泪沾亮素不成篇。","dynasty":"宋代","title":"陈用之学士挽词"}
{"author":"秦观","content":"云台观者候昏明，奎壁躔中失二星。上界真人重离别，阴风一夜搅青冥。","dynasty":"宋代","title":"陈用之学士挽词"}
{"author":"秦观","content":"牢落公车待诏时，白头掌故更栖栖。一生勤苦成何事。只得铭旌数尺题。","dynasty":"宋代","title":"陈用之学士挽词"}
{"author":"秦观","content":"青笺擘处银钩断，红袂分时五箸悬。云脚渐收风色紧，半规斜日射归船。","dynasty":"宋代","title":"呈李公择"}
{"author":"秦观","content":"倦客当老秋，於忽少佳意。孰云尘滓地，刘阮肯俱至。一披清骨毛，再见失身世。有如执盛热，傃月濯凉吹。又如观巨梓，却觇萧苇细。十辰同遨游，不觉日车逝。嗟予逃空虚，终日面林翳。闻人足音喜，况乃道所契。方念衣袖分，明月忽我畀。眷言何以酬，白发同所诣。","dynasty":"宋代","title":"酬曾逢原参寥上人见寄山阳作"}
{"author":"秦观","content":"竹柏萧森溪水南，道人为作小圆庵。市区收罢鱼豚税，来与弥陀共一龛。","dynasty":"宋代","title":"处州水南庵二首"}
{"author":"秦观","content":"此身分付一蒲团，静对萧萧玉数竿。偶为老僧煎茗粥，自携修绠汲清宽。","dynasty":"宋代","title":"处州水南庵二首"}
{"author":"秦观","content":"醉漾轻舟，信流引到花深处。尘缘相误，无计花间住。烟水茫茫，千里斜阳暮。山无数，乱红如雨。不记来时路。","dynasty":"宋代","tags":"失意，生活","title":"点绛唇·桃源"}
{"author":"秦观","content":"春路雨添花，花动一山春色。行到小溪深处，有黄鹂千百。飞云当面化龙蛇，夭矫转空碧。醉卧古藤阴下，了不知南北。","dynasty":"宋代","tags":"春天，写雨，写花，抒怀","title":"好事近·梦中作"}
{"author":"秦观","content":"携扙来追柳外凉，画桥南畔倚胡床。月明船笛参差起，风定池莲自在香。","dynasty":"宋代","tags":"古诗三百首，夏天，生活，写景","title":"纳凉"}
{"author":"秦观","content":"梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。","dynasty":"宋代","tags":"宋词三百首，春天，追忆，抒情","title":"望海潮·洛阳怀古"}
{"author":"秦观","content":"水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。","dynasty":"宋代","tags":"宋词三百首，宋词精选，婉约，失意，写景，惜春","title":"千秋岁·水边沙外"}
{"author":"秦观","content":"碧桃天上栽和露，不是凡花数。乱山深处水萦回，可惜一枝如画为谁开？轻寒细雨情何限！不道春难管。为君沉醉又何妨，只怕酒醒时候断人肠。","dynasty":"宋代","tags":"宋词精选，美人，命运","title":"虞美人·碧桃天上栽和露"}
{"author":"秦观","content":"醉漾轻舟，信流引到花深处。尘缘相误，无计花间住。烟水茫茫，千里斜阳暮。山无数，乱红如雨。不记来时路。","dynasty":"宋代","tags":"写景，抒情，山水","title":"点绛唇·醉漾轻舟"}
{"author":"秦观","content":"天涯旧恨，独自凄凉人不问。欲见回肠，断尽金炉小篆香。黛蛾长敛，任是春风吹不展。困倚危楼，过尽飞鸿字字愁。","dynasty":"宋代","tags":"宋词精选，女子，思念","title":"减字木兰花·天涯旧恨"}
{"author":"秦观","content":"妙手写徽真，水剪双眸点绛唇。疑是昔年窥宋玉，东邻，只露墙头一半身。往事已酸辛，谁记当年翠黛颦？尽道有些堪恨处，无情，任是无情也动人。","dynasty":"宋代","tags":"题画","title":"南乡子·妙手写徽真"}
{"author":"秦观","content":"南来飞燕北归鸿，偶相逢，惨愁容。绿鬓朱颜重见两衰翁。别后悠悠君莫问，无限事，不言中。小槽春酒滴珠红，莫匆匆，满金钟。饮散落花流水各西东。后会不知何处是，烟浪远，暮云重。","dynasty":"宋代","tags":"抒怀，感慨，悲伤","title":"江城子·南来飞燕北归鸿"}
{"author":"秦观","content":"清酒一杯甜似蜜，美人双鬓黑如鸦。莫夸春色欺秋色，未信桃花胜菊花。","dynasty":"宋代","title":"处州闲题"}
{"author":"秦观","content":"蒲萄裀暖蕙薰微，红日窥轩睡觉时。人倦披衣双燕出，青丝披罥木兰枝。","dynasty":"宋代","title":"春词绝句五首"}
{"author":"秦观","content":"弱云亭午弄春娇，高柳无风妥翠条。懒读夜书搔短发，隔垣时听卖饧箫。","dynasty":"宋代","title":"春词绝句五首"}
{"author":"秦观","content":"都城春富百花披，长忆人归驻马时。浅色御黄应好在，为谁还发去年枝。","dynasty":"宋代","title":"春词绝句五首"}
{"author":"秦观","content":"风驱白雨洗园林，蔽地飞花一寸深。狂紫浪红俱已矣，老春虽在亦何心。","dynasty":"宋代","title":"春词绝句五首"}
{"author":"秦观","content":"颠毛渐脱风情少，匣剑空存夹气销。人远地偏无酒肉，春深花鸟谩相撩。","dynasty":"宋代","title":"春词绝句五首"}
{"author":"秦观","content":"三年京国鬓如丝，又见新花发故枝。日典春衣非为酒，家贫食粥已多时。","dynasty":"宋代","title":"春日偶题呈上尚书丈丈"}
{"author":"秦观","content":"觚棱金篾自迢嶢，藏室春深更寂寥。扪虱幽花欹露叶，岸巾高柳转风条。文书几上须髯变，鞍马尘中岁月销。何日一筇江海上，与君徐步看生潮。","dynasty":"宋代","title":"春日寓直有怀参寥"}
{"author":"秦观","content":"飘忽星气徂，青阳迫迟暮。鸣飞各有适，赤白纷无数。雨砌堕危芳，风轩纳飞絮。褰帏香雾横，岸帻云峰度。林影舞窗扉，池光染衣屦。参差花鸟期，蹭蹬琴觞趣。抚事动幽寻，感时遗近慕。秣马膏余车，行行不周路。","dynasty":"宋代","title":"春日杂兴十首"}
{"author":"秦观","content":"结发谢外好，僶俛希前修。缪挟江海志，耻为升斗谋。齞历难刻画，贱贫多衅尤。发轫背伊阙，解骖憩邗沟。丹铅费永晷，麴糵敺深愁。璧月鉴帘栊，珠星络梧楸。泯泯渠水驶，霏霏花雾浮。公子怅何许，抚膺徒离忧。","dynasty":"宋代","title":"春日杂兴十首"}
{"author":"秦观","content":"端门魏阙郁峥嵘，灯火成山辇路平。不待上林莺百啭，教坊先已进新声。","dynasty":"宋代","title":"次韵东坡上元扈从三绝"}
{"author":"秦观","content":"吾乡如覆盂，地据扬楚脊。环以万顷湖，粘天四无壁。蜿蜒戏神珠，正昼飞霹雳。草木无异姿，灵气殊郁积。所以生群材，名抱荆山璧。小为百夫防，大为万人敌。夫子少迈伦，喑呜阻金石。奏赋明光宫，玉座瞻咫尺。翻身堕云霄，十载迫穷厄。焚舟更一战，得尉沧海北。五月乘画船，箫鼓事远适。天横齐山青，雨带楚水黑。勿云晚方仕，四十乃古昔。勿云名位卑，九万自此击。幽求尉朝邑，鬓发森已白。元振尉通泉，律令非所即。一朝会风云，顾眄立四极。行矣壮旧图，勉。","dynasty":"宋代","title":"送孙诚之尉北海"}
{"author":"秦观","content":"赭黄伞底望龙章，不断惟闻蜡炬香。一片韶音归复道，重瞳左右列英皇。","dynasty":"宋代","title":"次韵东坡上元扈从三绝其一"}
{"author":"秦观","content":"春禽叶底引圆吭，临罢黄庭日正长。满院柳花寒食後，旋钻新火爇炉香。","dynasty":"宋代","title":"春日五首"}
{"author":"秦观","content":"黄金蔌蔌满垂杨，尚有春寒到画堂。酒力渐销歌扇怯，入帘飞雪带梅香。","dynasty":"宋代","title":"早春"}
{"author":"秦观","content":"一钩五十犗，始具任公钓。揭竿趣灌渎，与尔不同调。先生本西蜀，侠气见英妙。哀怜世间儿，细黠似黄鹞。侍童双擢玉，鬓发光可照。骏马锦障泥，相随穷海峤。平生携手好，十七登廊庙。小生相吏耶，徒枉尺书召。暮年更折节，学佛得心要。鬻马放阿樊，幅巾对沉燎。泠泠屋外泉，兀兀原头烧。欲知山中乐，万古同一笑。","dynasty":"宋代","title":"寄陈季常"}
{"author":"秦观","content":"宝师本巴蜀，浪迹游淮海。定水湛虚明，戒珠炯圆彩。飘零乡县异，晼晚星霜改。明发又西征，孤帆破烟霭。","dynasty":"宋代","title":"送僧归遂州"}
{"author":"秦观","content":"词场英妙气如虹，出入青云见事功。流马木牛通蜀漕，葛巾羽扇破渠戎。风生使者旌旄上，春在将军俎豆中。诏墨未乾人奄忽，伤心江汉日倾东。","dynasty":"宋代","title":"俞公达待制挽词二首"}
{"author":"秦观","content":"昔年淮海未，邂逅安期生。记我有灵骨，法当游太清。区中缘未断，方外道难成。一落世间网，五十换嘉平。夜参半不寝，披衣涕纵横。誓当反初服，仍先谢诸彭。曦发阳之阿，餔餟太和精。心将虚无合，身与元气并。陟降三境中，高真相送迎。琅函纪前绩，金薄鍚嘉名。耿光洞寥廓，不借日月明。故栖黄埃裹，绝想空复情。","dynasty":"宋代","title":"反初"}
{"author":"秦观","content":"裌衣新著倦琴书，散策池塘返照初。翠碧黄鹂相续去，荇丝深处见游鱼。","dynasty":"宋代","title":"春日五首"}
{"author":"秦观","content":"崇峦雨过碧瑶光。花木递幽香。青冥杳霭无尘到，比龙宫、分外清凉。霁景一楼苍翠。薰风满壑笙簧。不妨终日此徜徉。宇宙总俳场。石边试剑人何在，但荒烟、蔓草迷茫。好酹杯中芳酒，少留树杪斜阳。","dynasty":"宋代","title":"风入松（西山）"}
{"author":"秦观","content":"六合寥寥信茫昧，中有日月无根柢。古往今来漫不休，青发素颜从此逝。嗟予自少多邅回，气血未衰心已艾。北渡长淮霜入屦，南窥禹穴尘生袂。日凿一窍浑沌死，虽有余风终破碎。回车复路可无缘，三问道人三不对。","dynasty":"宋代","title":"夜坐怀莘老司谏"}
{"author":"秦观","content":"客从南方来，酌我一瓯茗。我酌初不啜，强啜且复醒。既凿浑沌氏，遂出华胥境。操戈逐儒生，举觞还酩酊。","dynasty":"宋代","title":"饮酒诗四首"}
{"author":"秦观","content":"弥猴镜里三身现，龙女珠中万象开。未若此轩人散後，水光清泛月华来。","dynasty":"宋代","title":"照阁"}
{"author":"秦观","content":"犬以守禦用，老惫将何为。踉跄劣于行，累然抱渴饥。主人恩义易，勿为升斗资。黾勉不肯去，犹若恋藩篱。屠脍意得逞，烹庖在须斯。糟糠固非意，豚矢同一时。念昔初得宠，青缰缠閟丝。饲养候饥饱，动止常相随。胡云不终始，委逐在衰迟。犬死不足道，固为主人悲。","dynasty":"宋代","title":"病犬"}
{"author":"秦观","content":"裌衣新著倦琴书，散策池塘返照初。翠碧黄鹂相续去，荇丝深处见游鱼。","dynasty":"宋代","title":"春日五首"}
{"author":"秦观","content":"节物相催各自新，痴心儿女挽留春。芳菲歇去何须恨，夏木阴阴正可人。","dynasty":"宋代","tags":"春天，伤春","title":"三月晦日偶题"}
{"author":"秦观","content":"幽人耽茗饮，刳木事捣撞。巧制合臼形，雅音侔柷椌。灵室困亭午，松然明鼎窗。呼奴碎圆月，搔首闻铮鏦。茶仙赖君得，睡魔资尔降。所宜玉兔捣，不必力士扛。愿偕黄金碾，自比百玉缸。彼美制作妙，俗物难与双。","dynasty":"宋代","title":"茶臼"}
{"author":"秦观","content":"眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁翦。能动芳怀幽怨。","dynasty":"宋代","title":"调笑令·眷恋"}
{"author":"秦观","content":"碧天如水月如眉。城头银漏迟。绿波风动画船移。娇羞初见时。银烛暗，翠帘垂。芳心两自知。楚台魂断晓云飞。幽欢难再期。","dynasty":"宋代","title":"醉桃源（以阮郎归歌之亦可）"}
{"author":"秦观","content":"扬舲偶过海边州，一见名郎破百忧。荀氏诸龙俱俊伟，河东小凤最风流。明珠白璧俱投报，细草幽花入献酬。别驾旧斋何足念，文昌新府待公游。","dynasty":"宋代","title":"次韵刘逊父以宁斋诗二轴作以还之"}
{"author":"秦观","content":"缟带横秋匣，寒流烟暮堂。风尘如未息，持此奉君王。","dynasty":"宋代","title":"梦中得此"}
{"author":"秦观","content":"髻子偎人娇不整，眼儿失睡微重。寻思模样早心忪。断肠携手，何事太匆匆。不忍残红犹在臂，翻疑梦里相逢。遥怜南埭上孤篷。夕阳流水，红满泪痕中。","dynasty":"宋代","title":"临江仙（二之二）"}
{"author":"秦观","content":"我宗本江南，为将门列戟。中叶徙淮海，不仕但潜德。先祖实起家，先君始缝掖。议郎为名士，余亦忝词客。风流以及汝，三通桂堂籍。汝弱不好弄，文章有风格。久从先生游，术业良未测。武林一都会，山水富南国。下有贤别驾，上有明方伯。干将入砥砺，騕褭就衔勒。勿矜孔鸾姿，不乐栖枳棘。吴中多高士，往往寄老释。辨才虽物化，参寥犹夙昔。投闲数访之，可得三友益。少来轻别离，老去重乖隔。念汝远行役，惘惘意不怿。道山虽云佳，久寓有饥色。功名已绝意，政苦婚嫁迫。终从大人议，税驾邗沟侧。追踪满两疏，父子老阡陌。","dynasty":"宋代","title":"送少章弟赴仁和主簿"}
{"author":"秦观","content":"池上春归何处。满目落花飞絮。孤馆悄无人，梦断月堤归路。无绪。无绪。帘外五更风雨。","dynasty":"宋代","title":"如梦令其五"}
{"author":"秦观","content":"十里红楼依绿水，当年多少风流。高楼重上使人愁。远山将落日，依旧上帘钩。一曲琵琶思往事，青衫泪满江州。访邻休问杜家秋。寒烟沙外鸟，残雪渡傍舟。","dynasty":"宋代","title":"临江仙"}
{"author":"秦观","content":"飘忽星气徂，青阳迫迟暮。鸣飞各有适，赤白纷无数。雨砌堕危芳，风轩纳飞絮。褰帏香雾横，岸帻云峰度。林影舞窗扉，池光染衣屦。参差花鸟期，蹭蹬琴觞趣。抚事动幽寻，感时遗近慕。秣马膏余车，行行不周路。","dynasty":"宋代","title":"春日杂兴十首"}
{"author":"秦观","content":"仲将题凌云，比讫顟尽白。陆展媚侧室，星星染为黑。人生如寄耳，况复形与色。泽壑藏山舟，夜半输有力。厖眉三不遇，已矣何所惜。二毛赋秋兴，自爱颇姑息。闻诸古竺乾，毛发因地得。数穷反其本，蝼螘得而食。妙年光可鉴，炯若鸦羽戢。映梳渐萧肃，变化了无隙。所以梵志云，昔人已非昔。皤然君勿笑，子羽以貌失。信美如客儿，终翦施摩诘。我作白须行，而得养生术。","dynasty":"宋代","title":"和裴仲谟摘白须行"}
{"author":"秦观","content":"端门魏阙郁峥嵘，灯火成山辇路平。不待上林莺百啭，教坊先已进新声。","dynasty":"宋代","title":"次韵东坡上元扈从三绝"}
{"author":"秦观","content":"东朝制诏九年称，烈武功高后世兴。坐举不周天柱正，亲扶旸谷日车升。班行尚想延和殿，羽卫俄趋永厚陵。洛水嵩峰霄汉外，百官西望涕难胜。","dynasty":"宋代","title":"大行太皇太后挽词二首其一"}
{"author":"秦观","content":"断霞一抹海天低。","dynasty":"宋代","title":"句"}
{"author":"秦观","content":"先生簪绂後，世系本绵瓜。驻马生枯骨，回车济病蛇。带云眠酒市，和月醉渔家。落日千山路，西风一枕霞。几年流俗笑，一旦五侯夸。棋惜春深日，琴憎雨後蛙。背因书字曲，发为注经华。地转东淮水，天回北斗车。新宫黄道近，旧隐白云遐。顾我身多累，逢君意谩夸。空提方士剑，未上客星槎。何日同归去，重飞九转砂。","dynasty":"宋代","title":"送陈太初道录"}
{"author":"秦观","content":"卧龙西畔北池头，水擘华堂瑟瑟流。几曲漪涟盘翠带，一峰孤秀浴苍虯。香囊近午清无汗，素扇生凉爽入秋。待唤画师来貌取，图成便是竹溪游。","dynasty":"宋代","title":"流觞亭并次韵二首"}
{"author":"秦观","content":"蜀冈精气滀多年，故有清泉发石田。乍饮肺肝俱澡雪，久窥杖屦亦轻便。炊成香稻流珠滑，煮出新茶泼乳鲜。坐使二公乡思动，放杯西望欲挥鞭。","dynasty":"宋代","title":"广陵五题其三次韵子由题蜀井"}
{"author":"秦观","content":"平生乐渔钓，放浪江湖间。兀兀寄幽艇，不忧浪如山。闻君城郭居，左右群书环。有斋亦名艇，何时许追攀。钓古不钓今，所得孔与颜。不然如尔祖，跨鹤出云寰。","dynasty":"宋代","title":"艇斋"}
{"author":"秦观","content":"秋空画隼照新晴，符隐庵前小队停。玉斝金醪通缱绻，凤笙龙管入青冥。靓妆酾酒花侵席，宝兽呀香雾满庭。太史应占豫州分，上台星近老人星。","dynasty":"宋代","title":"致政通议口号"}
{"author":"秦观","content":"林声摵摵动秋风，共蹑丹梯上卧龙。路隔西陵三两水，门临南镇一千峰。湖吞碧落诗争发，塔涌青冥画几重。非是登高能赋客，可怜猿鹤自相容。","dynasty":"宋代","title":"次韵公辟会蓬莱阁"}
{"author":"秦观","content":"双瞳夹镜权协月，尾鬣萧森泽於发。鞍衔不施缰复脱，旁无驭著气腾越。地如砥平丘陇灭，天寒日暮抱饥渴。骧首号鸣思一发，超轶绝尘人恍忽。东门金铸久销歇，曹霸丹青亦云没。赖有龙眠戏挥笔，眼前时见千里骨。玉台阊阖相因依，嗟尔龙媒空自奇。鸾旗日行三十里，焉风逐风追电为。","dynasty":"宋代","title":"题騕褭图"}
{"author":"秦观","content":"锦帐重重卷暮霞，屏风曲曲斗红牙，恨人何事苦离家。枕上梦魂飞不去，觉来红日又西斜，满庭芳草衬残花。","dynasty":"宋代","tags":"写景，抒情，女子，相思","title":"浣溪沙·锦帐重重卷暮霞"}
{"author":"秦观","content":"鸡号四邻起，结束赴中原。戒妇预为黍，呼儿随掩门。犁锄带晨景，道路更笑喧。宿潦濯芒屦，野芳簪髻根。霁色披窅霭，春空正鲜繁。辛夷茂横阜，锦雉娇空园。少壮已云趋，伶俜尚鸱蹲。蟹黄经雨润，野马从风奔。村落次第集，隔塍致寒暄。眷言月占好，努力竞晨昏。","dynasty":"宋代","title":"田居四首其一"}
{"author":"秦观","content":"枝上流莺和泪闻，新啼痕间旧啼痕。一春鱼鸟无消息，千里关山劳梦魂。无一语，对芳尊。安排肠断到黄昏。甫能炙得灯儿了，雨打梨花深闭门。","dynasty":"宋代","tags":"宋词精选，女子，思念","title":"鹧鸪天·枝上流莺和泪闻"}
{"author":"秦观","content":"扬舲过遇海边州，一见名郎破百忧。荀氏诸龙俱俊伟，河东小凤最风流。明珠白璧俱投报，细草幽花人献酬。别驾旧斋何足念，文昌新府待公游。","dynasty":"宋代","title":"次韵刘逊父以宁斋诗二轴作以还之"}
{"author":"秦观","content":"蔡侯饱学困千釜，濯足清江起南土。剧谈颇似燕客豪，快夺范雎如坠雨。东城桥梓未足论，柏直何为口方乳。蒋侯山中伴香火，三年不厌长蔬苦。平生瑰玮有谁同，要得张侯三日语。昼闲那自运甓忙，时清不用闻鸡舞。桓荣欢喜见车马，书册辛勤立门户。要当食肉似班超，猛虎何尝窥案俎。","dynasty":"宋代","title":"和蔡天启赠文潜之什"}
{"author":"秦观","content":"昔我莳青秧，廉纤属梅雨。及兹欲成穗，已复颓星暑。迟暮易昏晨，摇落多砧杵。村迥少过从，客来旋炊黍。兴发即杖藜，未尝先处所。褰裳涉浅濑，矫首没孤羽。丛祠土鼓悲，野埭鹍鸡舞。雉子随贩夫，老翁拜巫女。辛勤稼穑事，恻怆田畴语。得谷不敢储，催科吏旁午。","dynasty":"宋代","title":"田居四首"}
{"author":"秦观","content":"临丹壑。凭高阁。闲吹玉笛招黄鹤。空江暮。重回顾。一洲烟草，满川云树。住住住。江风作。波涛恶。汀兰寂寞岸花落。长亭路。尘如雾。青山虽好，朱颜难驻。去去去。","dynasty":"宋代","title":"钗头凤（别武昌）"}
{"author":"秦观","content":"焰发郎君更不归，故亭萧瑟异当时。玉笙金管浑如梦，只有梅花三四枝。","dynasty":"宋代","title":"齐逸亭"}
{"author":"秦观","content":"本是匡山种杏人，出山来事碧虚君。上清欲问因何事，请看先山十丈文。","dynasty":"宋代","title":"四绝"}
{"author":"秦观","content":"宝历开新岁，春回斗柄东。漪生天际水，冻解日边风。浩荡依苹起，侵寻带雪融。江河霜练静，池沼玉奁空。鱼藻雍容里，云霄俯仰中。更无舟楫碍，从此百川通。","dynasty":"宋代","title":"拟郡学试东风解冻"}
{"author":"秦观","content":"黄叶山头初带雪，绿波尊酒暂回春。已闻璧月琼枝句，更看朝云暮雨人。老丑红妆翻曲妙，喜逢佳客放怀新。天明又出桃源去，仙境何时再问津。","dynasty":"宋代","title":"闲燕堂联句"}
{"author":"秦观","content":"蚤虿蜂虻罪一伦，未如蚊子重堪嗔。万枝黄落风如射，犹自传呼欲噬人。","dynasty":"宋代","title":"冬蚊"}
{"author":"秦观","content":"结发谢外好，僶俛希前修。缪挟江海志，耻为升斗谋。齞历难刻画，贱贫多衅尤。发轫背伊阙，解骖憩邗沟。丹铅费永晷，麴糵敺深愁。璧月鉴帘栊，珠星络梧楸。泯泯渠水驶，霏霏花雾浮。公子怅何许，抚膺徒离忧。","dynasty":"宋代","title":"春日杂兴十首"}
{"author":"秦观","content":"昔我游京室，交通五陵间。主客各英妙，袍马相追攀。千金具饮啜，百金雇吹弹。缨弁罗广席，当头舞交竿。鲜妆耀渌酒，采缬生风澜。灯烛暗夜艾，士女纷相班。欢娱易徂歇，转眄如飞翰。亹亹负孤愿，离离衔永欢。山鸟窥茗饮，檐花笑蔬餐。弃捐勿重陈，事定须盖棺。","dynasty":"宋代","title":"春日杂兴十首"}
{"author":"秦观","content":"老仙旧地枕东城，古木参天警昼声。我亦愿为方外友，风流何必并时生。","dynasty":"宋代","title":"和书天庆观贺秘监堂三首"}
{"author":"秦观","content":"傍湖滨、几椽茅屋，依然又过重九。烟波望断无人见，惟有风吹疏柳。凝思久。向此际，寒云满目空搔首。何人送酒。但一曲溪流，数枝野菊，自把唾壶叩。休株守。尘世难逢笑口。青春过了难又。一年好景真须记，橘绿橙黄时候。君念否。最可惜，霜天闲却传杯手。鸥朋鹭友。聊摘取茱萸，殷勤插鬓，香雾满衫袖。","dynasty":"宋代","title":"摸鱼儿（重九）"}
{"author":"秦观","content":"曲水分山阴，舆梁胜溱洧。一咏见高风，驷马安足取。","dynasty":"宋代","title":"流杯桥"}
{"author":"秦观","content":"蝮蛇初螫手，壮士断其腕。岂不悲毁伤，所恤在躯干。西羌沙卤地，置戍或烦汉。鸡肋不足云，阿瞒妙思算。","dynasty":"宋代","title":"次韵邢敦夫秋怀十首"}
{"author":"秦观","content":"投晓理竿枻，溪行耳目醒。虫鱼各萧散，云日共晶荧。水荇重深翠，烟山叠乱青。路回逢短榜，崖断点孤翎。丛薄开罗帐，沦漪写镜屏。疏篱窥窅窕，支港泛笭箵。远溆依微见，哀猱断续听。梦长天杳杳，人远树冥冥。旅思摇风旆，归期数月蓂。何时燃蜜炬，复听閤前铃。","dynasty":"宋代","title":"德清道中还寄子瞻"}
{"author":"秦观","content":"枣花金钏约柔荑。昔曾携。事难期。咫尺玉颜，和泪锁春闺。恰似小园桃与李，虽同处，不同枝。玉笙初度颤鸾篦。落花飞。为谁吹。月冷风高，此恨只天知。任是行人无定处，重相见，是何时。","dynasty":"宋代","title":"江城子（三之三）"}
{"author":"秦观","content":"归去来兮，眷眷怀归今得归。念我生之多艰，心知免而犹悲。天风飘兮余迎，海月炯兮余追。省已空之忧患，疑是梦而复非。及我家于中途，儿女欣而牵衣。望松楸而长恸，悲心极而更微。升沉几何，岁月如奔。嗟我宿昔，通籍璧门。赐金虽尽，给札尚存。愧此散木，缪为牺尊。属党论之云兴，雷霆发乎威颜。淮南谪于天庖，予小子其何安。岁七官而五谴，越鬼门之幽关。化猿鹤之有日，讵国光之复观。忽大明之生东，释累囚而北还。酾天汉而一洗，觉宇宙之随宽。归去来兮，请逍遥于至游！内取足于一身，复从物兮何求？荣莫荣于不辱，乐莫乐于无忧。乡人告予以有年，黍稷郁乎盈畴。止有弊庐，泛有扁舟。濯余足兮寒泉，振余衣兮古丘。洞胸中之滞碍，眇云散而风流。识此行之匪祸，乃造物之馀休。已矣哉！桔槔仰无已，时举觞自属聊淹留！汝今不已将安之？封侯既绝念，仙事亦难期。依先茔而洒扫，从稚子而耘耔。修杜康之废祠，补由庚之亡诗。为太平之兴老，幅巾待尽更奚疑！","dynasty":"宋代","title":"和陶渊明归去来辞"}
{"author":"秦观","content":"觚棱金篾自迢嶢，藏室春深更寂寥。扪虱幽花欹露叶，岸巾高柳转风条。文书几上须髯变，鞍马尘中岁月销。何日一筇江海上，与君徐步看生潮。","dynasty":"宋代","title":"春日寓直有怀参寥"}
{"author":"秦观","content":"漫天白雪无端现，佛室夜艾乌更啼。相逢解颐足自慰，勿语俗子念心携。","dynasty":"宋代","title":"宿乾明方丈"}
{"author":"秦观","content":"一日行一尺，十日行一丈。岂不叹淹留，所幸无波浪。悲风动深夜，原野眇林爽。青天行蟾蜍，枯水转魍魉。此时蓬茅下，去心剧於痒。弃置勿复论，通塞如反掌。","dynasty":"宋代","title":"山阳阻浅"}
{"author":"秦观","content":"飘忽星气徂，青阳迫迟暮。鸣飞各有适，赤白纷无数。雨砌堕危芳，风轩纳飞絮。褰帏香雾横，岸帻云峰度。林影舞窗扉，池光染衣屦。参差花鸟期，蹭蹬琴觞趣。抚事动幽寻，感时遗近慕。秣马膏余车，行行不周路。","dynasty":"宋代","title":"春日杂兴十首"}
{"author":"秦观","content":"奕叶貂蝉後，宗姻乐静间。从夫登两地，看子入三山。旧像瞻榆阙，遗音想佩环。百年川阅水，不复更西还。","dynasty":"宋代","title":"韩枢密夫人挽词二首"}
{"author":"秦观","content":"元公机鉴天所高，中兴诸彦非其曹。自呼漫郎示真率，日与聱叟为嬉遨。是时胡星殒未久，关辅扰扰犹弓刀。百里不闻易五羖，三士空传杀二桃。心知不得载行事，俛首刻意追风骚。字偕华星章对月，漏泄元气烦挥毫。猗玕春深茂花竹，九疑日暮吟哀猱。红颜白骨付清醥，一官於我真鸿毛。乃知达人妙如水，浊清显晦惟所遭。无时有禄亦可隐，何必龛岩远遁逃。","dynasty":"宋代","title":"漫郎"}
{"author":"秦观","content":"梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。","dynasty":"宋代","tags":"宋词三百首，春天，追忆，抒情","title":"望海潮·洛阳怀古"}
{"author":"秦观","content":"堂堂三元老，业履冠俦匹。蹇谔横秋霜，高明丽朝日。并道谒温宣，连科收甲乙。东南奠藩服，西北驰使驿。解鞅环堵安，岸帻毡裘屈。群奸慑謦咳，众废起咄吒。至今领麾地，讴吟遍蓬荜。出入虽异途，归洁固如一。晚厌方内游，把袂访闲逸。云壑庆安车，风川驶飞鹢。酬献埃壒外，珠玉在挥笔。风标傲松鹤，颜发移丹漆。遂令昊越人，藻绘资称述。邈然超世姿，彷佛得十七。辟痈礼寂灭，麟阁事萧瑟。兹焉出民愿，名实更炳蔚。琬琰琢高词，龙兰燎深室。福履既所绥，光华无终毕。","dynasty":"宋代","title":"三老堂"}
{"author":"秦观","content":"崛起商岩后，清忠士论归。法知商鞅弊，议折董宏非。迁谪生华发，骞腾上紫微。又骑箕尾去，朝野涕空挥。","dynasty":"宋代","title":"中书侍郎挽词二首其一"}
{"author":"秦观","content":"鶗鴃鸣时众芳歇，华堂梦断音容绝。风惊玉露不成圆，不夜芙蕖泣秋月。金纹捍面紫檀槽，曾抱花前送酒舠。庾郎江令费珠璧，小砑红牋挥兔毫。风流云散令人瘦，忍看麴尘昏锦绶。楚水悠悠更不西，上天破监空依旧。","dynasty":"宋代","title":"和王通叟琵琶梦"}
{"author":"秦观","content":"云惹低空不更飞，班班红叶欲辞枝。秋光未老仍微暖，恰似梅花结子时。","dynasty":"宋代","title":"秋词二首"}
{"author":"秦观","content":"倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。","dynasty":"宋代","tags":"宋词三百首，离别，爱情，怀人","title":"八六子·倚危亭"}
{"author":"秦观","content":"君才出於德，妙高如匠石。但见广厦成，不见斧斤迹。厚为诸兄奉，自奉颇云啬。三先阳亢宗，薄俗有惭色。汝南古佳郡，月旦评一易。尔来似扬州，不办龙蜥蜴。短簿髯参军，喜怒移顷刻。正平竟获免，实我文举力。念公当乖隔，忧思如纺绩。耻为儿女仁，到此泪横臆。熙朝大烹饪，贤者不家食。朝为郡县吏，暮作台省客。矧闻诸法从，久欲荐言责。去去勿重陈，九万自此击。","dynasty":"宋代","title":"送裴仲谟"}
{"author":"秦观","content":"江流会扬子，汹汹东南骛。海门划前开，金山屹中据。鼓锺食万指，金雘栖千柱。夜庭游月波，晓观抟香雾。天清猿鸟哀，风暗鱼龙怒。云物横古今，涛波阅晨暮。三州气色来，上下端倪露。伟哉元气间，此胜知谁聚。念昔憩精庐，登临辄忘去。汲新试团月，饭素羹魁芋。妙兴入芳藤，真境在芒屦。别来景暑换，寤寐经从处。忽蒙珠璧投，了与云峦遇。幽光炯肝肺，爽气森庭户。区中多滞念，方外饶奇趣。寄语山阿人，泠然行复御。","dynasty":"宋代","title":"和游金山"}
{"author":"秦观","content":"观也本诸生，早与世参商。方枘不量凿，交亲指为狂。末路辱公知，赐出非所望。相期古人处，岂止事文章。汝南虽奥区，校官实始张。解鞅百无有，栖栖寄僧坊。筑室从有徒，皆公借馀光。一壶千金直，所济在仓黄。万里犹比邻，别离无足伤。何以报公德，修好以为常。","dynasty":"宋代","title":"送刘贡父舍人二首其二"}
{"author":"秦观","content":"孤蓬短榜溯河流，无赖寒侵紫绮裘。召伯埭南春欲尽，为公重赋畔牢愁。","dynasty":"宋代","title":"次韵子由召伯埭见别三首其一"}
{"author":"秦观","content":"使君本住道家山，时访玄都太古坛。阴惠已能追许令，治功不独过韦丹。","dynasty":"宋代","title":"和程给事赠虞道判六首其六"}
{"author":"秦观","content":"武陵渔子入花源，但见秦人不得仙。会有黄鹂鸣翠柳，何妨白眼望青天。","dynasty":"宋代","title":"次韵参寥三首"}
{"author":"秦观","content":"西风落叶。正祖席将收，离歌三叠。鹤喜仙还，珠愁主去，立马城头难别。三十六湖春水，二十四桥秋月。争羡道，这水如膏泽，月同莹洁。殊绝。郊陌上，桑柘阴阴，听得行人说。三木论囚，五花判事，个个待公方决。鸾凤清标重睹，驷马高门须设。挥袂处，望甘棠召伯，教人凄咽。","dynasty":"宋代","title":"喜迁莺"}
{"author":"秦观","content":"数椽空屋枕清流，一榻萧然散百忧。终日掩关尘境谢，有时开卷古人游。鸣鸠去後沧浪晚，飞雨来初菡萏秋。此处便令君睡足，何须云梦泽南州。","dynasty":"宋代","title":"睡足轩二首"}
{"author":"秦观","content":"观也本诸生，早与世参商。方枘不量凿，交亲指为狂。末路辱公知，赐出非所望。相期古人处，岂止事文章。汝南虽奥区，校官实始张。解鞅百无有，栖栖寄僧坊。筑室从有徒，皆公借余光。一壼千金直，所济在仓黄。万里犹比邻，别离无足伤。何以报公德，修好以为常。","dynasty":"宋代","title":"送刘贡父舍人二首"}
{"author":"秦观","content":"倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。","dynasty":"宋代","tags":"宋词三百首，离别，爱情，怀人","title":"八六子·倚危亭"}
{"author":"秦观","content":"锦帐重重卷暮霞，屏风曲曲斗红牙，恨人何事苦离家。枕上梦魂飞不去，觉来红日又西斜，满庭芳草衬残花。","dynasty":"宋代","tags":"写景，抒情，女子，相思","title":"浣溪沙·锦帐重重卷暮霞"}
{"author":"秦观","content":"脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊麽。","dynasty":"宋代","title":"浣溪沙（五之四）"}
{"author":"秦观","content":"仗下番夷各一群，机泉如雨自缤纷。细看香案旁边吏，却是茅家大小君。","dynasty":"宋代","title":"次韵东坡上元扈从三绝"}
{"author":"秦观","content":"甍栋相连收亩中，出门遥见大明宫。朝元虽共浮丘伯，煮苕还同桑苎翁。","dynasty":"宋代","title":"和工部侍郎新章"}
{"author":"秦观","content":"传与东坡尊舅。欲作栏干护佑。心性慢些儿，先著他人机构。虚谬。虚谬。这段姻缘生受。","dynasty":"宋代","title":"如梦令"}
{"author":"秦观","content":"东园紫梅初破蕾，北涧渌水方通流。归去一春花月梦，定应多在此中游。","dynasty":"宋代","title":"早春题僧舍"}
{"author":"秦观","content":"茶实嘉木英，其香乃天育。芳不愧杜蘅，清堪掩椒菊。上客集堂葵，圆月探奁盝。玉鼎注漫流，金碾响丈竹。侵寻发美鬯，猗狔生乳粟。经时不销歇，衣袂带纷郁。幸蒙巾笥藏，苦厌龙兰续。愿君斥异类，使我全芬馥。","dynasty":"宋代","title":"茶"}
{"author":"秦观","content":"栋宇高开古寺间，尽数佳处入雕栏。山浮海上青螺远，天转江南碧玉宽。雨槛幽花滋浅泪，风卮清酒涨微澜。游人若论登临美，须作淮东第一观。","dynasty":"宋代","title":"广陵五题其二次韵子由题平山堂"}
{"author":"秦观","content":"泰阶开景运。见金锁绿沈，辕门春静。几年淮海，烟波境、贮此风流标韵。连天笳鼓，又催把、经纶管领。文武事，细柳长杨，从头属齐整。早闻横槊燕然，画图里，争传麒麟旧影。临岐笑问。谁得似、占了山林钟鼎。古来难并。才信是、人间英俊。试看取、紫绶金章，朱颜绿鬓。","dynasty":"宋代","title":"玉烛新"}
{"author":"秦观","content":"节物相催各自新，痴心儿女挽留春。芳菲歇去何须恨，夏木阴阴正可人。","dynasty":"宋代","tags":"春天，伤春","title":"三月晦日偶题"}
{"author":"秦观","content":"碧水惊秋，黄云凝暮，败叶零乱空阶。洞房人静，斜月照徘徊。又是重阳近也，几处处，砧杵声催。西窗下，风摇翠竹，疑是故人来。伤怀。增怅望，新欢易失，往事难猜。问篱边黄菊，知为谁开。谩道愁须殢酒，酒未醒、愁已先回。凭阑久，金波渐转，白露点苍苔。","dynasty":"宋代","tags":"婉约，秋天，伤怀","title":"满庭芳·碧水惊秋"}
{"author":"秦观","content":"小楼连苑横空，下窥绣毂雕鞍骤。朱帘半卷，单衣初试，清明时候。破暖轻风，弄晴微雨，欲无还有。卖花声过尽，斜阳院落；红成阵，飞鸳甃。玉佩丁东别后。怅佳期、参差难又。名韁利锁，天还知道，和天也瘦。花下重门，柳边深巷，不堪回首。念多情、但有当时皓月，向人依旧。","dynasty":"宋代","tags":"妇女，相思","title":"水龙吟·小楼连苑横空"}
{"author":"秦观","content":"枝上流莺和泪闻，新啼痕间旧啼痕。一春鱼鸟无消息，千里关山劳梦魂。无一语，对芳尊。安排肠断到黄昏。甫能炙得灯儿了，雨打梨花深闭门。","dynasty":"宋代","tags":"宋词精选，女子，思念","title":"鹧鸪天·枝上流莺和泪闻"}
{"author":"秦观","content":"宿霭迷空，腻云笼日，昼景渐长。正兰皋泥润，谁家燕喜；蜜脾香少，触处蜂忙。尽日无人帘幕挂，更风递、游丝时过墙。微雨后，有桃愁杏怨，红泪淋浪。风流存心易感，但依依伫立，回尽柔肠。念小奁瑶鉴，重匀绛蜡；玉龙金斗，时熨沉香。柳下相将游冶处，便回首、青楼成异乡。相忆事，纵蛮笺万叠，难写微茫。","dynasty":"宋代","tags":"怀旧，思念，哀怨","title":"沁园春·宿霭迷空"}
{"author":"秦观","content":"天寒水鸟自相依，十百为群戏落晖。过尽行人都不起，忽闻水响一齐飞。","dynasty":"宋代","tags":"古诗三百首，咏物，写鸟","title":"还自广陵"}
{"author":"秦观","content":"霜落邗沟积水清，寒星无数傍船明。菰蒲深处疑无地，忽有人家笑语声。月团新碾瀹花瓷，饮罢呼儿课楚词。风定小轩无落叶，青虫相对吐秋丝。连卷雌霓小西楼，逐雨追晴意未休。安得万妆相向舞。酒酣聊把作缠头。","dynasty":"宋代","tags":"秋天，写景，生活，组诗","title":"秋日三首"}
{"author":"秦观","content":"落红铺径水平池，弄晴小雨霏霏。杏园憔悴杜鹃啼，无奈春归。柳外画楼独上，凭栏手捻花枝，放花无语对斜晖，此恨谁知？","dynasty":"宋代","tags":"伤春，抒情","title":"画堂春·落红铺径水平池"}
{"author":"秦观","content":"晓树啼莺，晴洲落雁。酒旗风飐村烟淡。山田过雨正宜耕，畦塍处处春泉漫。踏翠郊原，寻芳野涧。风流旧事嗟云散。楚山谁遣送愁来，夕阳回首青无限。","dynasty":"宋代","title":"踏莎行"}
{"author":"秦观","content":"东风吹碧草，年华换、行客老沧洲。见梅吐旧英，柳摇新绿，恼人春色，还上枝头，寸心乱，北随云黯黯，东逐水悠悠。斜日半山，暝烟两岸，数声横笛，一叶扁舟。青门同携手，前欢记、浑似梦里扬州。谁念断肠南陌，回首西楼。算天长地久，有时有尽，奈何绵绵，此恨难休。拟待倩人说与，生怕人愁。","dynasty":"宋代","tags":"春天，羁旅，怀人，惆怅","title":"风流子·东风吹碧草"}
{"author":"秦观","content":"一根反本六根同，古佛传家有此风。满目红蕖参翠盖，不唯门里获圆通。","dynasty":"宋代","title":"圆通院白衣阁"}
{"author":"秦观","content":"奕叶貂蝉後，宗姻乐静间。从夫登两地，看子入三山。旧像瞻榆阙，遗音想佩环。百年川阅水，不复更西还。","dynasty":"宋代","title":"韩枢密夫人挽词二首"}
{"author":"秦观","content":"一雨复一阳，苍茫飓风发。怒号兼昼夜，山海为颠蹶。云何大块噫，乃尔不可遏。黎明众窍虚，白日丽空阔。","dynasty":"宋代","title":"海康书事十首"}
{"author":"秦观","content":"心素，与谁语。始信别离情最苦，兰舟欲解春江暮。精爽随君归去，异时携手重来处。梦觉春风庭户。","dynasty":"宋代","title":"调笑令·心素"}
{"author":"秦观","content":"寒梅不自重，辄花桃李先。矫枉有佳菊，最後众芳妍。各因一时美，难以相嗤怜。物理固若是，士林亦宜然。夫子南国俊，声猷推妙年。数奇晚方偶，参军古龙川。龙川虽云远，风物号清鲜。罗浮不相下，颉颃巉荒天。云鬓二三子，聊足奉周旋。行矣试老拳，归欤远翔骞。","dynasty":"宋代","title":"送洪景之循州参军"}
{"author":"秦观","content":"祖宗举贤良，充赋多名儒。执事恶言者，此科为之无。虽有仲舒错，或横江潭鱼。果欲鸣凤至，还当种椅梧。","dynasty":"宋代","title":"次韵邢敦夫秋怀十首其九"}
{"author":"秦观","content":"玉楼深锁薄情种，清夜悠悠谁共？羞见枕衾鸳凤，闷则和衣拥。无端画角严城动，惊破一番新梦。窗外月华霜重，听彻《梅花弄》。","dynasty":"宋代","tags":"婉约，妇女，怀人","title":"桃源忆故人·玉楼深锁薄情种"}
{"author":"秦观","content":"虚飘飘，虚飘飘。风寒飘絮浪，春暖履冰桥。势缓霜垂霰，声乾叶下条。雨中沤点没流水，风里彩云铺远霄。虚飘飘，比时光影犹坚牢。","dynasty":"宋代","title":"和虚飘飘"}
{"author":"秦观","content":"七年三过白苹洲，长与诸豪载酒游。旧事欲寻无处问，雨荷风蓼不胜秋。","dynasty":"宋代","title":"霅上感怀"}
{"author":"秦观","content":"黄叶山头初带雪，绿波尊酒暂回春。已闻璧月琼枝句，更看朝云暮雨人。老丑红妆翻曲妙，喜逢佳客放怀新。天明又出桃源去，仙境何时再问津。","dynasty":"宋代","title":"闲燕堂联句"}
{"author":"秦观","content":"渭清非胜泾，兰芳本无慕。我生季叶中，乃与古人遇。职当供洒扫，匏系愧迟暮。来章感存没，三读泪如注。","dynasty":"宋代","title":"次韵酬徐仲车见寄"}
{"author":"秦观","content":"风马云车下九天，郊柴初告帝心虔。天如倚盖临坛上，星若连珠绕御前。缥缈佩环参雅奏，迢嶢楼阁抱非烟。侍臣举酒欣相属，醉看参横左右肩。","dynasty":"宋代","title":"次韵侍祠南郊"}
{"author":"秦观","content":"丈人淮海英，抗节浮云外。挥毫错星锦，抵掌参竽籁。青春抱修能，脱略无范蔡。晚营三径资，百里聊束带。扁舟岁欲徂，古刹夜仍艾。去去整羽仪，行与高风会。","dynasty":"宋代","title":"送周裕之赴新息令"}
{"author":"秦观","content":"门外鸦啼杨柳。春色著人如酒。睡起熨沈香，玉腕不胜金斗。消瘦。消瘦。还是褪花时候。","dynasty":"宋代","title":"如梦令（五之一）"}
{"author":"秦观","content":"云车自天来，驾言游混茫。手持太一节，身佩使者章。龙处傍夭矫，马龟伏以翔。朝元紫微上，所睹浩难量。实网结万珠，参伍相焜煌。花品不知数，妙英拆玄房。宫殿随人身，处处辄清凉。危髾擢贞玉，高谢人间妆。二三古须眉，冠云带含光。遗我飞霞佩，副以明月璫。再拜敬服之，百毛发灵香。","dynasty":"宋代","title":"游仙二首"}
{"author":"秦观","content":"一隔音尘月屡迁，忽收来问涕潸然。栖迟册府吾如昨，流落江村汝可怜。梦里漫成池草句，愁来空诵棣华篇。卑飞暂尔无多恨，会有高风送上天。","dynasty":"宋代","title":"寄少仪弟"}
{"author":"秦观","content":"窗涵月影，瓦冷霜华，深院重门悄。画楼雪杪。谁家笛、弄彻梅花新调。寒灯凝照。见锦帐、双鸾翔绕。当此时、倚几沈吟，好景都成恼。曾过云山烟岛。对绣襦甲帐，亲逢一笑。人间年少。多情子、惟恨相逢不早。如今见了。却又惹、许多愁抱。算此情、除是青禽，为我殷勤报。","dynasty":"宋代","title":"解语花"}
{"author":"秦观","content":"楚国陈夫子，周南颇滞留。弊袍披槁叶，瘦马兀扁舟。药饵过三伏，文书散百忧。何人共禅悦，居士有浮休。","dynasty":"宋代","title":"次韵传道自适兼呈都司芸叟学士"}
{"author":"秦观","content":"晓色云开，春随人意，骤雨才过还晴。古台芳榭，飞燕蹴红英。舞困榆钱自落，秋千外、绿水桥平。东风里，朱门映柳，低按小秦筝。多情，行乐处，珠钿翠盖，玉辔红缨。渐酒空金榷，花困蓬瀛。豆蔻梢头旧恨，十年梦、屈指堪惊。凭阑久，疏烟淡日，寂寞下芜城。","dynasty":"宋代","tags":"春天，写景，抒怀，孤寂","title":"满庭芳·晓色云开"}
{"author":"秦观","content":"廷尉蒙恩后，兰台就养初。大椿宜更寿，流水遽焉如。鸾锦封花诰，蛛丝网板舆。百年谁考德，琬琰在幽墟。","dynasty":"宋代","title":"永寿县君挽词二首其一"}
{"author":"秦观","content":"侠气轩轩翰墨场，邅迥世路鬓成霜。出从车马行千里，归与琴书寄一方。鸟啭入帘春欲破，炉香侵梦日初长。扁舟会有山阳役，聊借狂夫挹酒浆。","dynasty":"宋代","title":"寄题卢君斗斋"}
{"author":"秦观","content":"令尹才高寺为空，岁时行乐与民同。旋开小坞藏春色，更制新声写土风。客向樽前忘尔汝，路穿花去失西东。无言妫女今焉在，桃李相传恨未穷。","dynasty":"宋代","title":"寄新息王令藏春坞"}
{"author":"秦观","content":"昨日清明，今朝上巳。莺花著意催春事。东风不管倦游人，一齐吹过城南寺。沂水行歌，兰亭修禊。韶光曾见风流士。而今临水漫含情，暮云目断空迢递。","dynasty":"宋代","title":"踏莎行（上巳日遇华严寺）"}
{"author":"秦观","content":"碧云寥廓。倚阑怅望情离索。悲秋自怯罗衣薄。晓镜空悬，懒把青丝掠。江山满眼今非昨。纷纷木叶风中落。别巢燕子辞帘幕。有意东君，故把红丝缚。","dynasty":"宋代","title":"一斛珠（秋闺）"}
{"author":"秦观","content":"门外鸦啼杨柳。春色著人如酒。睡起熨沈香，玉腕不胜金斗。消瘦。消瘦。还是褪花时候。","dynasty":"宋代","title":"如梦令（五之一）"}
{"author":"秦观","content":"窗涵月影，瓦冷霜华，深院重门悄。画楼雪杪。谁家笛、弄彻梅花新调。寒灯凝照。见锦帐、双鸾翔绕。当此时、倚几沈吟，好景都成恼。曾过云山烟岛。对绣襦甲帐，亲逢一笑。人间年少。多情子、惟恨相逢不早。如今见了。却又惹、许多愁抱。算此情、除是青禽，为我殷勤报。","dynasty":"宋代","title":"解语花"}
{"author":"秦观","content":"头一片庾楼月。庾楼月。水天涵映秋澄彻。秋澄彻。凉风清露，瑶台银阙。桂花香满蟾蜍窟。胡床兴发霏谈雪。霏谈雪。谁家凤管，夜深吹彻。","dynasty":"宋代","title":"忆秦娥"}
{"author":"秦观","content":"妙手写徽真，水剪双眸点绛唇。疑是昔年窥宋玉，东邻，只露墙头一半身。往事已酸辛，谁记当年翠黛颦？尽道有些堪恨处，无情，任是无情也动人。","dynasty":"宋代","tags":"题画","title":"南乡子·妙手写徽真"}
{"author":"秦观","content":"吴会虽褊小，海滨富奇峰。天鸡一号叫，剑戟明遥空。溪谷相径复，深林杳攒丛。猿吟虎豹啼，云气迷西东。中有遯世士，超然閟孤踪。被兰服明月，起坐松声中。夜锻吸沆瀣，朝琴庇青葱。骑星友元气，巢许安可同。俛眄区中人，飞埃集毛锋。问津或不缪，从子游鸿蒙。","dynasty":"宋代","title":"春日杂兴十首"}
{"author":"秦观","content":"庭木只株茂，盆池一掬悭。支颐鱼出乐，入眦鸟知还。老境行将及，仙书读未闲。因君歌凤过，通昔梦归山。","dynasty":"宋代","title":"次韵米元章斋居即事"}
{"author":"秦观","content":"半年淹恤越溪滨，好爱如君只数人。解手莫令书信断，故园桑梓幸相邻。","dynasty":"宋代","title":"又别牛司理"}
{"author":"秦观","content":"楼外残阳红满。春入柳条将半。桃李不禁风，回首落英无限。肠断。肠断。人共楚天俱远。","dynasty":"宋代","title":"如梦令其四"}
{"author":"秦观","content":"君不见相如容貌穷不枯，卓氏耻之分百奴。一朝奉指使筇筰，驷马赤车从万夫。仲元君平更高妙，寄食耕卜霜眉须。两川人物古不乏，数子风流今可无。参军少年饱经术，期作侍中司御壼。老披青衫更矍铄，上马不用儿孙扶。一朝忽解印缓去，耻将诗礼攘裙襦。悬知百年事已定，郤笑列仙形甚臞。东阡北陌西风入，瑞草桥边人叫呼。想见红围照白发，颓然醉卧文君垆。","dynasty":"宋代","title":"和东城红鞓带"}
{"author":"秦观","content":"犬以守禦用，老惫将何为。踉跄劣于行，累然抱渴饥。主人恩义易，勿为升斗资。黾勉不肯去，犹若恋藩篱。屠脍意得逞，烹庖在须斯。糟糠固非意，豚矢同一时。念昔初得宠，青缰缠閟丝。饲养候饥饱，动止常相随。胡云不终始，委逐在衰迟。犬死不足道，固为主人悲。","dynasty":"宋代","title":"病犬"}
{"author":"秦观","content":"遥夜沈沈如水。风紧驿亭深闭。梦破鼠窥灯，霜送晓寒侵被。无寐。无寐。门外马嘶人起。","dynasty":"宋代","title":"如梦令其二"}
{"author":"秦观","content":"儒官饱闲散，室若僧坊静。北窗腹便便，支枕看斗柄。或时得名酒，亭午犹中圣。醒来复何事，弄笔赋秋兴。焉知懒是真，但觉贫非病。茫茫流水意，会有知意听。钟鼎与山林，人生各天性。","dynasty":"宋代","title":"次韵夏侯太冲秀才"}
{"author":"秦观","content":"龙瑞宫中种玉人，诛茅结室傍秋云。自言洞里山川别，此处千分未一分。","dynasty":"宋代","title":"和书观妙庵"}
{"author":"秦观","content":"使君本住道家山，时访玄都太古坛。阴惠已能追许令，治功不独过韦丹。","dynasty":"宋代","title":"和程给事赠虞道判六首其六"}
{"author":"秦观","content":"旧传日南郡，野女出成群。此去尚应远，东门已如云。蚩氓托丝布，相就通殷懃。可怜秋胡子，不遇卓文君。","dynasty":"宋代","title":"雷阳书事"}
{"author":"秦观","content":"仙山游观甲寰瀛，不比人间自雨亭。歌断瑶池云杳杳，酒行金谷水泠泠。珠帘卷雨惊秋近，罗袜凌波笑客醒。月下佩环声更好，应容挥尘伴公听。","dynasty":"宋代","title":"再赋流觞亭"}
{"author":"秦观","content":"迅风薄高林，万象号虎豹。纷披枳与棘，尔复鼓狂闹。我垣既已颓，我栋又以挠。岂无一木枝，横力难与较。黎明忽自罢，晴日射鱼罩。死水失狂澜，衰木回故貌。劳生真梦事，往趋如睡觉。炊黍焚黄鹑，吾其理归棹。","dynasty":"宋代","title":"次韵参寥莘老"}
{"author":"秦观","content":"百工皆圣作，惟医有书传。绪余起人死，妙处实通天。邹子本淮海，弱龄加讨研。岐扁逢卷中，遂知百病先。往岁游京室，公侯纷荐延。国工不敢妒，遣儿求执鞭。晚弃本州役，青衫鬓萧然。临衢开大肆，旁午送金钱。嗣子颇不凡，文场早周旋。行期拾青紫，善积神所怜。","dynasty":"宋代","title":"赠医者邹放"}
{"author":"秦观","content":"史君平昔慕玄清，一到祠堂意一新。户外黄冠应指点，公应便是谪仙人。","dynasty":"宋代","title":"和书天庆观贺秘监堂三首"}
{"author":"秦观","content":"辍棹纵幽讨，篮舆入青苍。圆顶相邀迓，旃檀燎深堂。层峦淡如洗，杰阁森欲翔。林芳含雨滋，岫日隔林光。涓涓续清溜，靡靡传幽香。俯仰佳览眺，悠哉身世忘。","dynasty":"宋代","title":"同子瞻赋游惠山三首"}
{"author":"秦观","content":"香墨弯弯画，燕脂淡淡匀。揉蓝衫子杏黄裙，独倚玉阑无语点檀唇。人去空流水，花飞半掩门。乱山何处觅行云？又是一钩新月照黄昏。","dynasty":"宋代","tags":"女子，闺怨，思念","title":"南歌子·香墨弯弯画"}
{"author":"秦观","content":"古佛悲怜得度人，应缘来现比丘身。水流月落知何处，花发莺啼又一春。方外笑谈清似玉，梦中烦恼细如尘。老僧自说从居此，却悔平时事远巡。","dynasty":"宋代","title":"广陵五题其五次韵子由题光化塔"}
{"author":"秦观","content":"偷引湖光一派飞，咏觞还却似当时。吴歌送酒随流急，越艳浮花转曲池。山庙早因前守彻，冰盘元是故工遗。年年褉饮今非昔，不到兰亭到北池。","dynasty":"宋代","title":"次韵公辟会流觞亭"}
{"author":"秦观","content":"公子歌钟里，何从识渺茫。惟应斗帐梦，曾到水云乡。","dynasty":"宋代","title":"题赵团练画江干晚其三"}
{"author":"秦观","content":"上客新从颍尾归，使君高会列南威。风将沉燎萦歌扇，雪带梅香上舞衣。翻样云团分御帑，如椽蜜炬出宫闱。食前方丈罗珍怪，却讶犀燃牛渚矶。","dynasty":"宋代","title":"次韵裴秀才上太守向公二首"}
{"author":"秦观","content":"苇萧传火度冥冥，乍入清都醉魄醒。草隐月崖垂凤尾，风生阴穴带龙腥。壁间泉贮千钟碧，门外天横数尺青。更欲仗筇留顷刻，却疑朝市已千龄。","dynasty":"宋代","title":"和莘老游龙洞"}
{"author":"秦观","content":"鲜车百乘使龙庭，路指全燕古北平。祖帐列仙修故事，行台诸部奏新声。留犁挠酒知胡意，尺牍移书示汉情。纳节便应归法从，中途已报制书行。","dynasty":"宋代","title":"林次中奉使契丹刘仲平出倅郓州同舍十有六人"}
{"author":"秦观","content":"碧云寥廓。倚阑怅望情离索。悲秋自怯罗衣薄。晓镜空悬，懒把青丝掠。江山满眼今非昨。纷纷木叶风中落。别巢燕子辞帘幕。有意东君，故把红丝缚。","dynasty":"宋代","title":"一斛珠（秋闺）"}
{"author":"秦观","content":"公於万事轻，独嗜山水重。寓直西掖垣，沧洲长入梦。广陵一都会，厨酒万斯瓮。每叹阙登临，持此将焉用。比持苏台节，论郁缙绅共。翻云美泉石，汔可小嬉弄。匆匆治行李，草草别宾从。乃知仁智心，所乐异庸众。梅花发春端，百卉日兴动。公等行复反，台阁俟鸾凤。","dynasty":"宋代","title":"送杨康功守苏"}
{"author":"秦观","content":"缭绕千重雨後凉，月含秋色上东方。风催络纾归金井，月转檀栾荫画堂。游目骋怀佳兴发，感时抚事壮心伤。归来枕簟清无梦，卧看明星到未央。","dynasty":"宋代","title":"次韵公辟州宅月夜偶成"}
{"author":"秦观","content":"东园紫梅初破蕾，北涧渌水方通流。归去一春花月梦，定应多在此中游。","dynasty":"宋代","title":"早春题僧舍"}
{"author":"秦观","content":"人枣交梨近可餐，不须地肺及天坛。龟藏坎海毛皆绿，凤宿离宫色自丹。","dynasty":"宋代","title":"和程给事赠虞道判六首"}
{"author":"秦观","content":"金凤花开红落砌。帘卷斜阳，雨后凉风细。最是人间佳景致。小楼可惜人孤倚。蛱蝶飞来花上戏。对对飞来，对对还飞去。到眼物情都触意。如何制得相思泪。","dynasty":"宋代","title":"蝶恋花"}
{"author":"秦观","content":"侠气轩轩翰墨场，邅迥世路鬓成霜。出从车马行千里，归与琴书寄一方。鸟啭入帘春欲破，炉香侵梦日初长。扁舟会有山阳役，聊借狂夫挹酒浆。","dynasty":"宋代","title":"寄题卢君斗斋"}
{"author":"秦观","content":"蔡侯饱学困千釜，濯足清江起南土。剧谈颇似燕客豪，快夺范雎如坠雨。东城桥梓未足论，柏直何为口方乳。蒋侯山中伴香火，三年不厌长蔬苦。平生瑰玮有谁同，要得张侯三日语。昼闲那自运甓忙，时清不用闻鸡舞。桓荣欢喜见车马，书册辛勤立门户。要当食肉似班超，猛虎何尝窥案俎。","dynasty":"宋代","title":"和蔡天启赠文潜之什"}
{"author":"秦观","content":"方塘收雨脚，落日半遥岑。芙蕖净娟娟，丽服抚翠衾。无言意自远，欲渡秋水深。缅怀平生人，对此讵可寻。弄芳惜晼晚，酒至谁与斟。天涯有归云，聊寄相思心。心开获清赏，芙蕖一何绮。美人艳新妆，敛袂照秋水。端如荡子事，顾自良家子。黄金选燕赵，摇落对江沚。薄暮风雨来，独立泪如洗。望君君讵知，倾宫定谁似。","dynasty":"宋代","title":"荷花"}
{"author":"秦观","content":"遥闻连理松，托根黄麻城。枝枝相钩带，叶叶同死生。虽云金石姿，未免儿女情。想应风月夕，满庭合欢声。","dynasty":"宋代","title":"题双松寄陈季常"}
{"author":"秦观","content":"左手持蟹螯，举觞属云汉。天生此神物，为我洗忧患。山川同恍忽，鱼鸟共萧散。客至壼自倾，欲去不容间。","dynasty":"宋代","title":"饮酒诗四首"}
{"author":"秦观","content":"睡起东轩下，悠悠春绪长。爬搔失幽啭，款欠堕危芳。蛛网留晴絮，蜂房受晚香。欲寻初断梦，云雾已冥茫。","dynasty":"宋代","title":"睡起"}
{"author":"秦观","content":"寒梅不自重，辄花桃李先。矫枉有佳菊，最後众芳妍。各因一时美，难以相嗤怜。物理固若是，士林亦宜然。夫子南国俊，声猷推妙年。数奇晚方偶，参军古龙川。龙川虽云远，风物号清鲜。罗浮不相下，颉颃巉荒天。云鬓二三子，聊足奉周旋。行矣试老拳，归欤远翔骞。","dynasty":"宋代","title":"送洪景之循州参军"}
{"author":"秦观","content":"俯仰觚棱十载间，肩舟江海得身闲。平生孤负僧床睡，准拟如今处处还。","dynasty":"宋代","title":"赴杭倅至汴上作"}
{"author":"秦观","content":"丈人淮海英，抗节浮云外。挥毫错星锦，抵掌参竽籁。青春抱修能，脱略无范蔡。晚营三径资，百里聊束带。扁舟岁欲徂，古刹夜仍艾。去去整羽仪，行与高风会。","dynasty":"宋代","title":"送周裕之赴新息令"}
{"author":"秦观","content":"一派秋声，年年向、初寒时节。早又是、半天惊籁，满庭鸣叶。几处捣残深院日，谁家敲落高楼月。道声声、总是玉关情，情何切。斗云起，偏激烈。随风去，还幽咽。正归鸿帘幕，栖鸦城阙。闺阁幽人千里思，江湖旋客经年别。当此时、寂寞倚阑干，成愁结。","dynasty":"宋代","title":"满江红（咏砧声）"}
{"author":"秦观","content":"鸡号四邻起，结束赴中原。戒妇预为黍，呼儿随掩门。犁锄带晨景，道路更笑喧。宿潦濯芒屦，野芳簪髻根。霁色披窅霭，春空正鲜繁。辛夷茂横阜，锦雉娇空园。少壮已云趋，伶俜尚鸱蹲。蟹黄经雨润，野马从风奔。村落次第集，隔塍致寒暄。眷言月占好，努力竞晨昏。","dynasty":"宋代","title":"田居四首"}
{"author":"秦观","content":"武陵渔子入花源，但见秦人不得仙。会有黄鹂鸣翠柳，何妨白眼望青天。","dynasty":"宋代","title":"次韵参寥三首"}
{"author":"秦观","content":"一听胡笳动越吟，声潜地底气逾深。千宫月色单于曲，万里天光魏阙心。秉烛何人犹把盏，挑灯有女正穿针。早寒时节黄昏後，更逐西风应远砧。","dynasty":"宋代","title":"次韵公辟闻角有感"}
{"author":"秦观","content":"楼外残阳红满。春入柳条将半。桃李不禁风，回首落英无限。肠断。肠断。人共楚天俱远。","dynasty":"宋代","title":"如梦令（五之四）"}
{"author":"秦观","content":"深巷茅檐日渐长，卧看花鸟竞朝阳。惜无好事携樽酒，赖有邻家振烛光。尚友颇存书万卷，封侯正阙木千章。错刀锦段相仍至，小子都忘进取狂。","dynasty":"宋代","title":"答龚深之"}
{"author":"秦观","content":"城晚通云雾，凉亭到芰荷。","dynasty":"宋代","title":"句"}
{"author":"秦观","content":"春来百物不入眼，唯见此花堪断肠。借问断肠缘底事，罗衣曾似此花香。","dynasty":"宋代","title":"赏酴糜醾有感"}
{"author":"秦观","content":"堂堂先德擅才名，词赋高凌墨客卿。之子妙龄初筮仕，好修文史继家声。","dynasty":"宋代","title":"奉别牛司理"}
{"author":"秦观","content":"榨头春酒响潺潺，垆下黄翁寝正安。梦入平阳旧池馆，隔花螭口吐清寒。","dynasty":"宋代","title":"题务中壁"}
{"author":"秦观","content":"入夏桑柘稠，阴阴翳墟落。新麦已登场，余蚕犹占箔。隆曦破层阴，霁霭收远壑。雌蜺卧沦漪，鲜飙泛丛薄。林深鸟更鸣，水漫鱼知乐。羸老厌烦歊，解衣屡盘礡。荫树濯凉颸，起行遗带索。冢妇饷初还，丁男耘有托。倒筒备青钱，盐茗恐垂橐。明日输绢租，邻儿入城郭。","dynasty":"宋代","title":"田居四首"}
{"author":"秦观","content":"傍湖滨、几椽茅屋，依然又过重九。烟波望断无人见，惟有风吹疏柳。凝思久。向此际，寒云满目空搔首。何人送酒。但一曲溪流，数枝野菊，自把唾壶叩。休株守。尘世难逢笑口。青春过了难又。一年好景真须记，橘绿橙黄时候。君念否。最可惜，霜天闲却传杯手。鸥朋鹭友。聊摘取茱萸，殷勤插鬓，香雾满衫袖。","dynasty":"宋代","title":"摸鱼儿（重九）"}
{"author":"秦观","content":"渤海有巨鳌，其颠冠嵯峨。宿昔尝小抃，八弦相荡摩。忽遭龙伯人，一举空潮波。取皮煎作胶，清此昆崙河。","dynasty":"宋代","title":"次韵邢敦夫秋怀十首其四"}
{"author":"秦观","content":"须句别驾伟仪刑，陵谷初无见坦平。七子建安推世艺，五经中秘擅家声。南宫参掇端如梦，东观分携空复情。莫爱溪堂好风月，早来龙尾道前行。","dynasty":"宋代","title":"林次中奉使契丹刘仲平出倅郓州同舍十有六人"}
{"author":"秦观","content":"秋空画隼照新晴，符隐庵前小队停。玉斝金醪通缱绻，凤笙龙管入青冥。靓妆酾酒花侵席，宝兽呀香雾满庭。太史应占豫州分，上台星近老人星。","dynasty":"宋代","title":"致政通议口号"}
{"author":"秦观","content":"潇湘门外水平铺，月寒征棹孤。红妆饮罢少踟蹰，有人偷向隅。挥玉著，洒真珠，梨花春雨徐。人人尽道断肠初，那堪肠已无。","dynasty":"宋代","tags":"离别，羁旅，愁苦","title":"阮郎归·潇湘门外水平铺"}
{"author":"秦观","content":"一钩五十犗，始具任公钓。揭竿趣灌渎，与尔不同调。先生本西蜀，侠气见英妙。哀怜世间儿，细黠似黄鹞。侍童双擢玉，鬓发光可照。骏马锦障泥，相随穷海峤。平生携手好，十七登廊庙。小生相吏耶，徒枉尺书召。暮年更折节，学佛得心要。鬻马放阿樊，幅巾对沉燎。泠泠屋外泉，兀兀原头烧。欲知山中乐，万古同一笑。","dynasty":"宋代","title":"寄陈季常"}
{"author":"秦观","content":"唤起一声人悄。衾冷梦寒窗晓。瘴雨过，海棠晴，春色又添多少。社瓮酿成微笑。半缺癭瓢共舀。觉健倒，急投床，醉乡广大人间小。","dynasty":"宋代","title":"添春色"}
{"author":"秦观","content":"憬彼高句丽，来脩裔夷职。天都富如海，劳汝送涓滴。舳舻尾相衔，远近困供亿。止沸当绝薪，扬汤百无益。","dynasty":"宋代","title":"次韵邢敦夫秋怀十首其八"}
{"author":"秦观","content":"咄咄两小儿，多言空尔为。後之日无定，不觉心有期。尺棰探苍溟，俱令傍者嗤。谁谓不能决，孔兵乃真知。","dynasty":"宋代","title":"诗列子"}
{"author":"秦观","content":"温井霜寒碧甃澄，飞尘不动玉奁清。老翁仙去羸骖共，太子东归废沼平。据石聊为宝陀观，决渠还落堰溪声。浣肠灌顶虽殊事，一洗劳生病恼轻。","dynasty":"宋代","title":"题汤泉二首"}
{"author":"秦观","content":"碧桃天上栽和露，不是凡花数。乱山深处水潆洄，可惜一枝如画、为谁开。轻寒细雨情何限，不道春难管。为君沈醉又何妨，只怕酒醒时候、断人肠。","dynasty":"宋代","title":"虞美人其二"}
{"author":"秦观","content":"长官平昔嗜林丘，僧与开亭待胜游。修竹回环扶碧瓦，小池方折转清流。春深鶗鴃催诗句，夜静蟾蜍入酒舟。只恐政成留不得，县人空此忆韦游。","dynasty":"宋代","title":"题阎求仁虚乐亭"}
{"author":"秦观","content":"山南山北江水流，半空金碧随云浮。我来仍值风日好，十月未寒如晚秋。山僧引客寻苍翠，历尽参差到平地。万里风来拂骨清，却忆人间如梦寐。夜深无风月入扉，相对老人如槁枝。流水与天争入海，共笑此心谁得知。下山却向中𤃩望，番忆当时在屏幛。老母思儿且欲归，回首云峰已天上。","dynasty":"宋代","title":"宿金山"}
{"author":"秦观","content":"临丹壑。凭高阁。闲吹玉笛招黄鹤。空江暮。重回顾。一洲烟草，满川云树。住住住。江风作。波涛恶。汀兰寂寞岸花落。长亭路。尘如雾。青山虽好，朱颜难驻。去去去。","dynasty":"宋代","title":"钗头凤（别武昌）"}
{"author":"秦观","content":"子夜天无云，稀星耿顽碧。茫茫行役者，对此焉不息。胡为蜗角端，相与竞寻尺。劝君归去来，飞空鸟无迹。","dynasty":"宋代","title":"清夜"}
{"author":"秦观","content":"清酒一杯甜似蜜，美人双鬓黑如鸦。莫夸春色欺秋色，未信桃花胜菊花。","dynasty":"宋代","title":"处州闲题"}
{"author":"秦观","content":"岁晚倦城郭，联骖度嶪峨。天黄云脚乱，村黑鸟翎讹。潦水侵生路，晴天落慢坡。澄江练不卷，温井监新磨。渔火分星远，沙鸥散点多。霸祠题玉箸，龙窟受金波。琬琰存吴事，儿童记楚歌。孤龛瘦居士，双塔老头陀。飞鼠鸣深穴，胡蜂结巧窠。晚参圆白足，昏梵礼青螺。云驭沉荒甃，仙舂没浅莎。杖藜从莫逆，谈笑入无何。惨澹日连雾，萧骚风转阿。华清俄梦断，回首失烟萝。","dynasty":"宋代","title":"还自汤泉十四韵"}
{"author":"秦观","content":"许丞老病聋，督邮白欲废。贤哉黄次公，鉴裁实精诣。殷勤谢督邮，此丞乃廉吏。重听庸何伤，善助无失意。古人骨已朽，来者复谁继。仲车天下士，固非许丞类。至行通神明，问学有根柢。若充老更聘，自革风俗弊。太守前己闻，粟帛俄见赐。奈何少年子，辄效督邮事。道丧贤哲穷，闻之为流涕。人心如其面，难以一律揆。所望在次公，督邮何足议。","dynasty":"宋代","title":"徐仲车食於学官吏或以为不可欲罢去之太守不"}
{"author":"秦观","content":"何事东君又去。空满院、落花飞絮。巧燕呢喃向人语。何曾解、说伊家、些子苦。况是伤心绪。念个人、又成暌阻。一觉相思梦回处。连宵雨、更那堪、闻杜宇。","dynasty":"宋代","title":"夜游宫"}
{"author":"秦观","content":"梦魂思汝鸟工往，事故著人羊负来。","dynasty":"宋代","title":"句"}
{"author":"秦观","content":"风雨萧萧，长途上、春泥没足。谩回首、青山无数，笑人劳碌。山下粉粉梅落粉，渡头淼淼波摇绿。想小园、寂寞锁柴扉，繁花竹。曳文履，锵鸣玉。绮楼叠，雕阑曲。又何如、湖上芒鞋草屋。万顷水云翻白鸟，一蓑烟雨耕黄犊。怅东风、相望渺天涯，空凝目。","dynasty":"宋代","title":"满江红"}
{"author":"秦观","content":"昔我莳青秧，廉纤属梅雨。及兹欲成穗，已复颓星暑。迟暮易昏晨，摇落多砧杵。村迥少过从，客来旋炊黍。兴发即杖藜，未尝先处所。褰裳涉浅濑，矫首没孤羽。丛祠土鼓悲，野埭鹍鸡舞。雉子随贩夫，老翁拜巫女。辛勤稼穑事，恻怆田畴语。得谷不敢储，催科吏旁午。","dynasty":"宋代","title":"田居四首"}
{"author":"秦观","content":"华屋丘山可柰何，百年光景一投梭。故人唯有羊昙在，恸哭西州不忍歌。","dynasty":"宋代","title":"孙莘老挽词四首"}
{"author":"秦观","content":"香墨弯弯画，燕脂淡淡匀。揉蓝衫子杏黄裙，独倚玉阑无语点檀唇。人去空流水，花飞半掩门。乱山何处觅行云？又是一钩新月照黄昏。","dynasty":"宋代","tags":"女子，闺怨，思念","title":"南歌子·香墨弯弯画"}
{"author":"秦观","content":"晓色云开，春随人意，骤雨才过还晴。古台芳榭，飞燕蹴红英。舞困榆钱自落，秋千外、绿水桥平。东风里，朱门映柳，低按小秦筝。多情，行乐处，珠钿翠盖，玉辔红缨。渐酒空金榷，花困蓬瀛。豆蔻梢头旧恨，十年梦、屈指堪惊。凭阑久，疏烟淡日，寂寞下芜城。","dynasty":"宋代","tags":"春天，写景，抒怀，孤寂","title":"满庭芳·晓色云开"}
{"author":"秦观","content":"千里潇湘挼蓝浦，兰桡昔日曾经。月高风定露华清。微波澄不动，冷浸一天星。独倚危樯情悄悄，遥闻妃瑟泠泠。新声含尽古今情。曲终人不见，江上数峰青。","dynasty":"宋代","tags":"写景，月夜，写人，抒情，伤怀","title":"临江仙·千里潇湘挼蓝浦"}
{"author":"秦观","content":"秦峰苍翠，耶溪潇洒，千岩万壑争流。鸳瓦雉城，谯门画戟，蓬莱燕阁三休。天际识归舟，泛五湖烟月，西子同游。茂草台荒，苎萝村冷起闲愁。何人览古凝眸。怅朱颜易失，翠被难留。梅市旧书，兰亭古墨，依稀风韵生秋。狂客鉴湖头，有百年台沼，终日夷犹。最好金龟换酒，相与醉沧州。","dynasty":"宋代","tags":"怀古，历史，抒情，伤怀","title":"望海潮·秦峰苍翠"}
{"author":"秦观","content":"夜来酒醒清无梦，愁倚阑干。露滴轻寒。雨打芙蓉泪不干。佳人别后音尘悄，瘦尽难拚。明月无端。已过红楼十二间。","dynasty":"宋代","tags":"离别，抒情，相思","title":"丑奴儿·夜来酒醒清无梦"}
{"author":"秦观","content":"东风吹柳日初长，雨余芳草斜阳。杏花零落燕泥香，睡损红妆。宝篆烟销龙凤，画屏云锁潇湘。夜寒微透薄罗裳，无限思量。","dynasty":"宋代","tags":"婉约，写景，女子，思念","title":"画堂春·东风吹柳日初长"}
{"author":"秦观","content":"池上春归何处？满目落花飞絮。孤馆悄无人，梦断月堤归路。无绪，无绪。帘外五更风雨。","dynasty":"宋代","tags":"写景，伤春，抒情，孤寂","title":"如梦令·池上春归何处"}
{"author":"秦观","content":"湘天风雨破寒初。深沉庭院虚。丽谯吹罢小单于。迢迢清夜徂。乡梦断，旅魂孤。峥嵘岁又除。衡阳犹有雁传书。郴阳和雁无。","dynasty":"宋代","tags":"孤独，思乡，春节","title":"阮郎归·湘天风雨破寒初"}
{"author":"秦观","content":"晓日窥轩双燕语，似与佳人，共惜春将暮。屈指艳阳都几许？可无时霎闲风雨。流水落花无问处，只有飞云，冉冉来还去。持酒劝云云且住，凭君碍断春归路。","dynasty":"宋代","tags":"春天，惜春，抒情，伤怀，孤寂","title":"蝶恋花·晓日窥轩双燕语"}
{"author":"秦观","content":"晚云收。正柳塘、烟雨初休。燕子未归，恻恻清寒如秋。小栏外，东风软，透绣帷、花蜜香稠。江南远，人何处，鹧鸪啼破春愁。长记曾陪燕游。酬妙舞清歌，丽锦缠头。殢酒为花，十载因谁淹留。醉鞭拂面归来晚，望翠楼，帘卷金钩。佳会阻，离情正乱，频梦扬州。","dynasty":"宋代","tags":"离愁，抒情，思乡","title":"梦扬州·晚云收"}
{"author":"秦观","content":"迢嶢芸阁上参天，直舍相依欲二年。愿写此情砍挽者，泪沾亮素不成篇。","dynasty":"宋代","title":"陈用之学士挽词"}
{"author":"秦观","content":"南土四时尽热，愁人日夜俱长。安得此身作石，一齐忘了家乡。","dynasty":"宋代","title":"宁浦书事六首其三"}
{"author":"秦观","content":"汉庭卿士如云屯，结绶弹冠朝至尊。登高履危足在外，神色不变惟伯昏。金华掉头不肯住，乞身欲老江南村。天恩许兼两学士，将兵百万守北门。居士强名曰天元，寤寐山水劳心魂。高斋引泉注奇石，迅若飞浪来云根。朔南修好八十载，兵法虽妙何足论。夜阑番汉人马静，想见雉堞低金盆。报罢五更人吏散，坐调一气白元存。","dynasty":"宋代","title":"雪浪石"}
{"author":"秦观","content":"香靥凝羞一笑开，柳腰如醉暖相挨，日长春困下楼台。照水有情聊整鬓，倚栏无绪更兜鞋，眼边牵系懒归来。","dynasty":"宋代","tags":"写人，女子，约会","title":"浣溪沙·香靥凝羞一笑开"}
{"author":"秦观","content":"醉漾轻舟，信流引到花深处。尘缘相误，无计花间住。烟水茫茫，千里斜阳暮。山无数，乱红如雨。不记来时路。","dynasty":"宋代","tags":"失意，生活","title":"点绛唇·桃源"}
{"author":"秦观","content":"虚飘飘，虚飘飘。风寒飘絮浪，春暖履冰桥。势缓霜垂霰，声乾叶下条。雨中沤点没流水，风里彩云铺远霄。虚飘飘，比时光影犹坚牢。","dynasty":"宋代","title":"和虚飘飘"}
{"author":"秦观","content":"明世辞隆养，哀荣道路传。赙丧从上宰，歌挽出群仙。素幔伤秋泛，青缸惨夜船。玉峰归葬处，木拱雁连天。","dynasty":"宋代","title":"永寿县君挽词二首"}
{"author":"秦观","content":"陌头柳色春将半。枝上莺声唤。客游晓日绮罗稠。紫陌东风弦管、咽朱楼。少年抚景渐虚过。终日看花坐。独愁不见玉人留。洞府空教燕子、占风流。","dynasty":"宋代","title":"虞美人"}
{"author":"秦观","content":"薄伽梵相含空虚，化人分段同璠璵。尔来示灭二千岁，真骨万里传中区。钱塘有尼号法照，得自禁掖藏金铺。欲因此胜高构阁，假设象似开群愚。偶从好事至霅上，持出瞻玩相欢娱。灵牙宝色玉不如，上有无数光明珠。庄严一一出御帑，蜿蜒绣袋荣砗磲。是时宾客尽上士，回向已登十地初。殷勤称赞出软语。坐人顾眄惊俗污。因悲人生信如梦，浪逐声劫霜鬓须。一源清净谁复无，枉入诸趋更崎岖。愿因今日诣真际，古松白日常萧疏。乃知金仙妙难测，余润普及沾凡枯。况复老尺亦才辩，朱甍碧凡非难图。行看迢嶢倚青嶂，翁妪颂说倾三吴。","dynasty":"宋代","title":"陪李公择观金地佛牙"}
{"author":"秦观","content":"为爱西庄花满树，朝朝来扣柴门。墙头遥见簇红云。恍然迷处所，疑入武陵源。花外飞来寒食雨，一时留住游人。村醪随意两三巡。折花头上戴，记取一年春。","dynasty":"宋代","title":"临江仙（看花）"}
{"author":"秦观","content":"行行信马横塘畔。烟水秋平岸。绿荷多少夕阳中。知为阿谁凝恨、背西风。红妆艇子来何处。荡桨偷相顾。鸳鸯惊起不无愁。柳外一双飞去、却回头。","dynasty":"宋代","title":"虞美人（三之三）"}
{"author":"秦观","content":"雅燕飞觞，清谈挥座，使君高会群贤。密云双凤，初破缕金团。窗外炉烟似动。开瓶试、一品香泉。轻淘起，香生玉尘，雪溅紫瓯圆。娇鬟。宜美盼，双擎翠袖，稳步红莲。坐中客翻愁，酒醒歌阑。点上纱笼画烛，花骢弄、月影当轩。频相顾，余欢未尽，欲去且流连。","dynasty":"宋代","title":"满庭芳咏茶"}
{"author":"秦观","content":"西风落叶。正祖席将收，离歌三叠。鹤喜仙还，珠愁主去，立马城头难别。三十六湖春水，二十四桥秋月。争羡道，这水如膏泽，月同莹洁。殊绝。郊陌上，桑柘阴阴，听得行人说。三木论囚，五花判事，个个待公方决。鸾凤清标重睹，驷马高门须设。挥袂处，望甘棠召伯，教人凄咽。","dynasty":"宋代","title":"喜迁莺"}
{"author":"秦观","content":"幅巾投晓入西园，春动林塘物物鲜。却憩小庭才日出，海棠花发麝香眠。","dynasty":"宋代","title":"春日五首"}
{"author":"秦观","content":"诗曰：百尺楼高燕子飞。楼上美人颦翠眉。将军一去音容远，只有年年旧燕归。春风昨夜来深院。春色依然人不见。只余明月照孤眠，唯望旧恩空恋恋。恋恋。楼中燕。燕子楼空春色晚。将军一去音容远。空锁楼中深怨。春风重到人不见。十二阑干倚遍。","dynasty":"宋代","title":"词笑令（⑥盼盼）"}
{"author":"秦观","content":"蔡侯饱学困千釜，濯足清江起南土。剧谈颇似燕客豪，快夺范雎如坠雨。东城桥梓未足论，柏直何为口方乳。蒋侯山中伴香火，三年不厌长蔬苦。平生瑰玮有谁同，要得张侯三日语。昼闲那自运甓忙，时清不用闻鸡舞。桓荣欢喜见车马，书册辛勤立门户。要当食肉似班超，猛虎何尝窥案俎。","dynasty":"宋代","title":"和蔡天启赠文潜之什"}
{"author":"秦观","content":"香靥凝羞一笑开，柳腰如醉暖相挨，日长春困下楼台。照水有情聊整鬓，倚栏无绪更兜鞋，眼边牵系懒归来。","dynasty":"宋代","tags":"写人，女子，约会","title":"浣溪沙·香靥凝羞一笑开"}
{"author":"秦观","content":"醉来丰瘁同，眠去身世失。二乐擅一亭，夫子信超逸。杯行徂老春，肱枕颓升日。壮志未及伸，幽愿良自毕。","dynasty":"宋代","title":"醉眠亭"}
{"author":"秦观","content":"泰阶开景运。见金锁绿沈，辕门春静。几年淮海，烟波境、贮此风流标韵。连天笳鼓，又催把、经纶管领。文武事，细柳长杨，从头属齐整。早闻横槊燕然，画图里，争传麒麟旧影。临岐笑问。谁得似、占了山林钟鼎。古来难并。才信是、人间英俊。试看取、紫绶金章，朱颜绿鬓。","dynasty":"宋代","title":"玉烛新"}
{"author":"秦观","content":"举举西州士，来为邦国华。艺文尤尔雅，经术自名家。正有高山仰，俄成逝水嗟。贤人各有数，不独岁龙蛇。","dynasty":"宋代","title":"吕与叔挽章四首"}
{"author":"秦观","content":"弱云亭午弄春娇，高柳无风妥翠条。懒读夜书搔短发，隔垣时听卖饧箫。","dynasty":"宋代","title":"春词绝句五首"}
{"author":"秦观","content":"同功一体尽调元，独抱沉痾反故园。壶遂暮年非不遇，人生到此可忘言。","dynasty":"宋代","title":"孙莘老挽词四首"}
{"author":"秦观","content":"睡起东轩下，悠悠春绪长。爬搔失幽啭，款欠堕危芳。蛛网留晴絮，蜂房受晚香。欲寻初断梦，云雾已冥茫。","dynasty":"宋代","title":"睡起"}
{"author":"秦观","content":"倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。","dynasty":"宋代","tags":"宋词三百首，离别，爱情，怀人","title":"八六子·倚危亭"}
{"author":"秦观","content":"参差帘影晨光动。露桃雨柳矜新宠。闲愁多仗酒驱除，春思不禁花从臾。倚楼听彻单于弄。却忆旧欢空有梦。当时误入饮牛津，何处重寻闻犬洞。","dynasty":"宋代","title":"玉楼春"}
{"author":"秦观","content":"眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁翦。能动芳怀幽怨。","dynasty":"宋代","title":"调笑令·眷恋"}
{"author":"秦观","content":"梦里光阴挽不回，掩关独坐万缘灰。偶因问讯维摩病，香积天中施饭来。","dynasty":"宋代","title":"观辱户部钱尚书和诗饷禄米再成二章上谢"}
{"author":"秦观","content":"风流云散了无余，天禄空存旧直庐。小吏独来开锁钥，案头尘满校残书。","dynasty":"宋代","title":"吕与叔挽章四首"}
{"author":"秦观","content":"艺籍燔祖龙，斯文就沦丧。帝矜黔首愚，诸隽出相望。扬马操宏纲，韩柳激颓浪。建安妙讴吟，风概亦超放。玉绳带华月，艳艳青冥上。奕世希末光，经纬得无妄。儿曹独何事，诋斥几覆酱。原心良自诬，猥欲私所尚。螳螂拒飞辙，精卫填溟涨。咄咄徒尔为，东海固无恙。鹓鸾日彫灭，黄口纷冗长。投袂睇层霄，兹怀谁与亮。","dynasty":"宋代","title":"春日杂兴十首其十"}
{"author":"秦观","content":"寒暑更拚三十，同归灭尽无疑。纵复玉关生入，何殊死葬蛮夷。","dynasty":"宋代","title":"宁浦书事六首"}
{"author":"秦观","content":"瑟瑟风漪心为青，更窥崷崒眼增明。可怜一片江山样，只欠菖蒲十数茎。","dynasty":"宋代","title":"客有遗子以假山石盆池者闻陈元发有石菖蒲作"}
{"author":"秦观","content":"诗曰：金陵往昔帝王州。乐昌主第最风流。一朝隋兵到江上，共抱凄凄去国愁。越公万骑鸣箫鼓。剑拥玉人天上去。空携破镜望江尘，千古江枫笼辇路。辇路。江枫古。楼上吹箫人在否。菱花半璧香尘污。往日繁华何处。旧欢新爱谁是主。啼笑两难分付。","dynasty":"宋代","title":"词笑令（②乐昌公主）"}
{"author":"秦观","content":"并倚香肩颜斗玉。鬓角参差，分映芭蕉绿。厌见兵戈争鼎足。寻芳共把遗编躅。闺阁风流谁可续。沈想清标，合贮黄金屋。江左百年传旧俗。后宫只解呈新曲。","dynasty":"宋代","title":"蝶恋花（题二乔观书图）"}
{"author":"秦观","content":"孟夏气候好，林塘媚晴辉。回渠转清流，藻荇相因依。丛薄起疏籁，众鸟鸣且飞。高城带落日，光景酣夕霏。即事远兴托，抚己幽思微。超摇弄柔翰，徙倚弦金徽。美人邈云眇，志愿固有违。丹青傥不渝，与子同裳衣。","dynasty":"宋代","title":"寄曾逢原"}
{"author":"秦观","content":"河阳有洑流，经营太行根。盛德不终晦，发为清济源。斯堂济源上，太行正当门。仰视浮云作，俯窥流水奔。修竹带藩篱，百禽鸣朝暾。相望有盘谷，李愿故居存。主人国之老，实惟商岩孙。班行昔供奉，亟进逆耳言。天子色为动，群公声亦吞。萧条冰霜际，不改白玉温。出处士所重，其微难具论。公勿思草堂，朝廷待公尊。","dynasty":"宋代","title":"寄题傅钦之草堂"}
{"author":"秦观","content":"若有人兮霅之滨，服火齐兮冠切云。有才不为世所抡，尽入诗句为奇新。忘归繁弱不浪阵，发必中的疑有神。目关飞鸟缗苍鳞，俛仰自娱忘贱贫。繄我与君素参辰，孰为一见同天伦。共指飞光易沉沦，莫若痛饮还我真。况有内子贤文君，终日叫呼不怒嗔。酒酣往往出前珍，瓦瓯竹箸羞青芹。左列文史右红裙，樽前不觉徂清晨。念我行当西道秦，挐舟来别非所欣。欲托毫素通殷勤，郢匠旁瞩难挥斤。人生百龄同臂伸，断梗流萍暂相亲。行行饮酒且勿云，丈夫万里犹比邻。","dynasty":"宋代","title":"别贾耘老"}
{"author":"秦观","content":"天风吹月入栏干，乌鹊无声子夜阑。织女明星来枕上，了知身不在人间。","dynasty":"宋代","title":"四绝"}
{"author":"秦观","content":"城连湖岸水为关，旦暮樵风自往还。龟负宝林新佛地，龙蟠使宅老仙山。平生仕宦今何得，终日登临独未闲。岁满徘徊难遽别，就中潇洒异人间。","dynasty":"宋代","title":"次韵公辟将受代书蓬莱阁"}
{"author":"秦观","content":"南土四时尽热，愁人日夜俱长。安得此身作石，一齐忘了家乡。","dynasty":"宋代","title":"宁浦书事六首其三"}
{"author":"秦观","content":"客从南方来，酌我一瓯茗。我酌初不啜，强啜且复醒。既凿浑沌氏，遂出华胥境。操戈逐儒生，举觞还酩酊。","dynasty":"宋代","title":"饮酒诗四首"}
{"author":"秦观","content":"憬彼高句丽，来脩裔夷职。天都富如海，劳汝送涓滴。舳舻尾相衔，远近困供亿。止沸当绝薪，扬汤百无益。","dynasty":"宋代","title":"次韵邢敦夫秋怀十首其八"}
{"author":"秦观","content":"冰解芳塘，雪消遥嶂。东风水墨生绡障。烧痕一夜遍天涯。多情莫向空城望。淡柳桥边，疏梅溪上。无人会得春来况。风光输与两鸳鸯，暖滩晴日眠相向。","dynasty":"宋代","title":"踏莎行"}
{"author":"秦观","content":"倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。","dynasty":"宋代","tags":"宋词三百首，离别，爱情，怀人","title":"八六子·倚危亭"}
{"author":"秦观","content":"江流会扬子，汹汹东南骛。海门划前开，金山屹中据。鼓锺食万指，金雘栖千柱。夜庭游月波，晓观抟香雾。天清猿鸟哀，风暗鱼龙怒。云物横古今，涛波阅晨暮。三州气色来，上下端倪露。伟哉元气间，此胜知谁聚。念昔憩精庐，登临辄忘去。汲新试团月，饭素羹魁芋。妙兴入芳藤，真境在芒屦。别来景暑换，寤寐经从处。忽蒙珠璧投，了与云峦遇。幽光炯肝肺，爽气森庭户。区中多滞念，方外饶奇趣。寄语山阿人，泠然行复御。","dynasty":"宋代","title":"和游金山"}
{"author":"秦观","content":"黄金蔌蔌满垂杨，尚有春寒到画堂。酒力渐销歌扇怯，入帘飞雪带梅香。","dynasty":"宋代","title":"早春"}
{"author":"秦观","content":"粲粲庵摩勒，作汤美无有。上客赋骊驹，玉奁开素手。那知苍梧野，弃置同刍狗。荆山玉抵鹊，此事繇来久。","dynasty":"宋代","title":"海康书事十首"}
{"author":"秦观","content":"匹马骄嘶石路斜，观音洞口踏烟霞。普陀风景差相似，只欠潮音小白花。","dynasty":"宋代","title":"观音洞"}
{"author":"秦观","content":"谁刻仙材作钓翁，尺池终日钓微风。令人却忆鸱夷子，散发五湖狂醉中。","dynasty":"宋代","title":"盆池钓翁"}
{"author":"秦观","content":"解手亭皋才几月，春风已复动林塘。稍迁右史公何泰，初阅除书国为狂。日出想惊儒发冢，风行应罢女争桑。东坡手种千株柳，闻说邦人比召棠。","dynasty":"宋代","title":"寄张文潜右史"}
{"author":"秦观","content":"天都九经纬，人物如纺绩。岂无僊圣游，但未见哀识。蹇师蜀方士，鬼物充服役。朅来长安城，摩挲金铜狄。大蛇死已论，葛陂囚且释。是事何足云，聊尔恤艰厄。方从马明生，西去链金液。丹成得度世，造化为莫逆。予亦江海人，名宦偶牵迫。投劾去未能，见师三叹息。","dynasty":"宋代","title":"赠蹇法师翊之"}
{"author":"秦观","content":"深院萧条，满地苍苔，一丛荒菊。含霜冷蕊，全无佳思，向人摇绿。客边节序，草草付与清觞，孤吟只把羁怀触。便击碎歌壶，有谁知中曲。凝目。乡关何处，华发缁尘，年来劳碌。契阔山中松径，湖边茅屋。沈思此景，几度梦里追寻，青枫路远迷烟竹。待倩问麻姑，借秋风黄鹄。","dynasty":"宋代","title":"石州慢（九日）"}
{"author":"秦观","content":"故山无期大刀头，黄尘溽暑未罢休。步云之篇忽我投，便见冰玉悬清秋。顺兴山川甲闽瓯，无风万壑松飕飕。步云之人人品优，御风御寇真其俦。仙人乘槎凌斗牛，回环十见天星周。猿鹤忽惊空蕙帐，周家正要磻溪望。","dynasty":"宋代","title":"次韵黄冕仲寄题顺兴步云阁"}
{"author":"秦观","content":"枣花金钏约柔荑。昔曾携。事难期。咫尺玉颜，和泪锁春闺。恰似小园桃与李，虽同处，不同枝。玉笙初度颤鸾篦。落花飞。为谁吹。月冷风高，此恨只天知。任是行人无定处，重相见，是何时。","dynasty":"宋代","title":"江城子（三之三）"}
{"author":"秦观","content":"鷃翔蓬蒿非所悲，鹏击风云非所喜。贵贱穷通尽偶然，回头总是东海水。我思田文昔相齐，朱袍照日如云霓。三千冠佩醉明月，清歌一曲倾玻璃。如今陈迹知何在，但见荒冢烟芜迷。又思原宪昔居鲁，门户东西闭环堵。杖藜对客骋高谈，自觉胸襟辈尧禹。如今寂寞已成尘，空有声名挂千古。送君去，何时回，世间如此令人哀。我徒驻足不可久，笑指白云归去来。","dynasty":"宋代","title":"送乔布圣"}
{"author":"秦观","content":"雷觞淡如水，经年不濡唇。爰有扰龙系，为造英灵春。英灵韵甚高，蒲萄难为邻。他年血食汝，应配杜康神。","dynasty":"宋代","title":"饮酒诗四首"}
{"author":"秦观","content":"云惹低空不更飞，班班红叶欲辞枝。秋光未老仍微暖，恰似梅花结子时。","dynasty":"宋代","title":"秋词二首"}
{"author":"秦观","content":"须句别驾伟仪刑，陵谷初无见坦平。七子建安推世艺，五经中秘擅家声。南宫参掇端如梦，东观分携空复情。莫爱溪堂好风月，早来龙尾道前行。","dynasty":"宋代","title":"林次中奉使契丹刘仲平出倅郓州同舍十有六人"}
{"author":"秦观","content":"载人图灞桥雪。灞桥雪。茫茫万迳人踪灭。人踪灭。此时方见，乾坤空阔。骑驴老子真奇绝。肩山吟耸清寒冽。清寒冽。只缘不禁，梅花撩拨。","dynasty":"宋代","title":"忆秦娥"}
{"author":"秦观","content":"吴扇新翻制素绵，名郎持赠意俱圆。有人充户修明月，无女乘鸾向紫烟。供奉宜升清暑殿，动摇合作御风仙。谁知挥却青蝇辈，功在春蚕一觉眠。","dynasty":"宋代","title":"次韵罗正之惠绵扇"}
{"author":"秦观","content":"诗曰：百尺楼高燕子飞。楼上美人颦翠眉。将军一去音容远，只有年年旧燕归。春风昨夜来深院。春色依然人不见。只余明月照孤眠，唯望旧恩空恋恋。恋恋。楼中燕。燕子楼空春色晚。将军一去音容远。空锁楼中深怨。春风重到人不见。十二阑干倚遍。","dynasty":"宋代","title":"词笑令（⑥盼盼）"}
{"author":"秦观","content":"东风吹碧草，年华换、行客老沧洲。见梅吐旧英，柳摇新绿，恼人春色，还上枝头，寸心乱，北随云黯黯，东逐水悠悠。斜日半山，暝烟两岸，数声横笛，一叶扁舟。青门同携手，前欢记、浑似梦里扬州。谁念断肠南陌，回首西楼。算天长地久，有时有尽，奈何绵绵，此恨难休。拟待倩人说与，生怕人愁。","dynasty":"宋代","tags":"春天，羁旅，怀人，惆怅","title":"风流子·东风吹碧草"}
{"author":"秦观","content":"使君本往道家山，时访玄都太古坛。阴惠已能追许令，治功不独过韦丹。","dynasty":"宋代","title":"和程给事赠虞道判六首"}
{"author":"秦观","content":"秋空画隼照新晴，符隐庵前小队停。玉斝金醪通缱绻，凤笙龙管入青冥。靓妆酾酒花侵席，宝兽呀香雾满庭。太史应占豫州分，上台星近老人星。","dynasty":"宋代","title":"致政通议口号"}
{"author":"秦观","content":"路转横塘入乱峰，遍寻萧洒兴无穷。楼台特起喧卑外，村落随生指点中。溪傍五云清逗玉，松分八面翠成宫。归途父老欣相语，今日程公昔谢公。","dynasty":"宋代","title":"游龙门山次程公韵"}
{"author":"秦观","content":"霜缟同心翠黛连。红绡四角缀金钱。恼人香爇是龙涎。枕上忽收疑是梦，灯前重看不成眠。又还一段恶因缘。","dynasty":"宋代","title":"浣溪沙（五之三）"}
{"author":"秦观","content":"千里潇湘挼蓝浦，兰桡昔日曾经。月高风定露华清。微波澄不动，冷浸一天星。独倚危樯情悄悄，遥闻妃瑟泠泠。新声含尽古今情。曲终人不见，江上数峰青。","dynasty":"宋代","tags":"写景，月夜，写人，抒情，伤怀","title":"临江仙·千里潇湘挼蓝浦"}
{"author":"秦观","content":"双瞳夹镜权协月，尾鬣萧森泽於发。鞍衔不施缰复脱，旁无驭著气腾越。地如砥平丘陇灭，天寒日暮抱饥渴。骧首号鸣思一发，超轶绝尘人恍忽。东门金铸久销歇，曹霸丹青亦云没。赖有龙眠戏挥笔，眼前时见千里骨。玉台阊阖相因依，嗟尔龙媒空自奇。鸾旗日行三十里，焉风逐风追电为。","dynasty":"宋代","title":"题騕褭图"}
{"author":"秦观","content":"婴衅徙穷荒，茹哀与世辞。官来录我橐，吏来验我尸。藤束木皮棺，槁葬路傍陂。家乡在万里，妻子天一涯。孤魂不敢归，惴惴犹在兹。昔忝柱下史，通籍黄金闺。奇祸一朝作，飘零至於斯。弱孤未堪事，返骨定何时。修途缭山海，岂免从闍维。荼毒复荼毒，彼苍那得知。岁冕瘴江急，鸟兽鸣声悲。空蒙寒雨零，惨淡阴风吹。殡宫生苍藓，纸钱挂空枝。无人设薄奠，谁与饭黄缁。亦无挽歌者，空有挽歌辞。","dynasty":"宋代","title":"自作挽词"}
{"author":"秦观","content":"妙手写徽真，水剪双眸点绛唇。疑是昔年窥宋玉，东邻，只露墙头一半身。往事已酸辛，谁记当年翠黛颦？尽道有些堪恨处，无情，任是无情也动人。","dynasty":"宋代","tags":"题画","title":"南乡子·妙手写徽真"}
{"author":"秦观","content":"峥嵘岁月徂，物色莽於邑。欢言公子至，坐失百忧集。宵箔蕙烟横，寒炮玉脂泣。勉旃决南图，荷华行满隰。","dynasty":"宋代","title":"和王定国"}
{"author":"秦观","content":"祖宗举贤良，充赋多名儒。执事恶言者，此科为之无。虽有仲舒错，或横江潭鱼。果欲鸣凤至，还当种椅梧。","dynasty":"宋代","title":"次韵邢敦夫秋怀十首"}
{"author":"秦观","content":"疏帘薄幔对青灯，鸜鹆喧喧自转更。风雨渺漫人卧病，地炉汤鼎更悲鸣。","dynasty":"宋代","title":"病中"}
{"author":"秦观","content":"眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁剪。能动芳怀幽怨。","dynasty":"宋代","title":"调笑令其九烟中怨"}
{"author":"秦观","content":"岁逢困敦斗申指，辰次庚辰漏传子。梦出城闉登古原，草木萦天带流水。千夫荷锸开久殡，前有一人状瑰伟。素冠长跪烝酒殽，云是刘郎字全美。马鸣车响断还续，人境晦明秋色裹。既寤茫然失所遭，河转星翻汗如洗。世传梦凶常得吉，神物戏人良有旨。全美声名海县闻，闭久当开乃其理。娟娟二十四桥月，月下吹箫聊尔耳。洗眼看君先一鸣，九万扶摇从此始。","dynasty":"宋代","title":"记梦答刘全美"}
{"author":"秦观","content":"人畏朔风声，我闻独宽怀。岂不知凛冽，为自中山来。端叔天下士，淹留蹇无成。去从中山辟，良亦慰平生。与君英妙时，侠气上参天。孰云行半百，身世各茫然。当时儿戏念，今日已灰死。著书如结氂，聊以忘忧耳。駸駸岁乃尽，淮海归无期。功名良独难，虽成定奚为。念君远行役，中夜忧反侧。揽衣起成章，赠以当马策。","dynasty":"宋代","title":"送李端叔从辟中山"}
{"author":"秦观","content":"日落荒阡白雾深，紫骝嘶顾出疏林。回头己失来时路，杳杳金盘堕翠岑。","dynasty":"宋代","title":"落日马上"}
{"author":"秦观","content":"诗曰：尚书有女名无双。蛾眉如画学新妆。姊家仙客最明后，舅母惟只呼王郎。尚书往日先曾许。数载睽违今复遇。闻说襄王二十年，当时未必轻相慕。相慕。无双女。当日尚书先曾许。王郎明俊神仙侣。肠断别离情苦。数年睽恨今复遇。笑指襄江归去。","dynasty":"宋代","title":"词笑令（④无双）"}
{"author":"秦观","content":"西湖水滑多娇嫱，妙奴十二正芬芳。肌肤皙白发脚长，含语未发先有香。溪上夜燕侍簪裳，皎如华月堕沧浪。音声入云能断肠，不许北客辞酒浆。主人蔼蔼邦之良，少年射策谒未央。俊词伟气森开张，玉杓贯斗生怒芒。天欲文采老更昌，故使敛翮窥群翔。五十仅补尚书郎，浩歌骑牛倚倡佯。东风戏雨花草狂，二溪泱泱青黛光。妙奴勿倦侑羽觞，主人正欲游醉乡。","dynasty":"宋代","title":"陈令举妙奴诗"}
{"author":"秦观","content":"东园紫梅初破蕾，北涧渌水方通流。归去一春花月梦，定应多在此中游。","dynasty":"宋代","title":"早春题僧舍"}
{"author":"秦观","content":"深院萧条，满地苍苔，一丛荒菊。含霜冷蕊，全无佳思，向人摇绿。客边节序，草草付与清觞，孤吟只把羁怀触。便击碎歌壶，有谁知中曲。凝目。乡关何处，华发缁尘，年来劳碌。契阔山中松径，湖边茅屋。沈思此景，几度梦里追寻，青枫路远迷烟竹。待倩问麻姑，借秋风黄鹄。","dynasty":"宋代","title":"石州慢（九日）"}
{"author":"秦观","content":"越艳风流，占天上、人间第一。须信道、绝尘标致，倾城颜色。翠绾垂螺双髻小，柳柔花媚娇无力。笑从来、到处只闻名，今相识。脸儿美，奚儿窄。玉纤嫩，酥胸白。自觉愁肠搅乱，坐中狂客。金缕和杯曾有分，宝钗落枕知何日。谩从今、一点在心头，空成忆。","dynasty":"宋代","title":"满江红（姝丽）"}
{"author":"秦观","content":"选胜只携长脤鹤，入廛还驾短辕车。时人若问虚玄事，笑答无过李老书。","dynasty":"宋代","title":"戏云龙山人二绝"}
{"author":"秦观","content":"古人去后音容寂，何处茫茫寻旧迹。君看草遍北邙山，骼骴犹来丘垄积。那堪此地日黄昏，长途万里伤行客。只知恩爱动伤情，岂悟区区头已白。莫嫌天地少含弘，自是人心多褊窄。争名竞利走如狂，复被利名生怨隙。贪声恋色镇如痴，终被声色迷阡陌。休言七十古稀有，最苦如今难半百。闻道蓬宫仙子闲，红尘不染无瑕谪。日月迟迟异短明，三峰秀丽皆仙格。女萝覆石蔓黄花，芝草琅玕知几尺。桃源长占四时春，漾漾华池真水碧。乘槎拟欲扣金扃，巨浪红波依旧隔。归来芳舍与谁俦，老鹤松间三四只。唳天声动彩云飞，对我时时振长翮。骖鸾未遇且悠悠，尽日琴书还有适。纷华任使投吾前，争奈此心终匪石。拜命怀金谁谓荣，低头未免拾言责。从兹俗态两相忘，笑指青山归路僻。同人有志觅长生，运气休粮徒有益。须知下手向无为，莫学迷徒赖针炙。","dynasty":"宋代","title":"自警"}
{"author":"秦观","content":"云蒸昆山液，月浸蓝田英。临风咽沆瀣，满腹珠玑鸣。","dynasty":"宋代","title":"玉井泉"}
{"author":"秦观","content":"天镵海滨石，郁若龟毛绿。信为小仇池，气象宛然足。连岩下空洞，鼎张彭亨腹。双峰照清涟，春眉镜中蹙。疑经女娲鍊，或入金华牧。炉熏充云气，研滴当川渎。尤物足移人，不必珠与玉。道旁初无异，汉将疑虎伏。支机亦何据，但出君平卜。奇礓入华林，倾都自追逐。我愿作陈那，令吼震山谷。一拳既在梦，二驹空所欲。大士舍宝陀，仙人遗句曲。惟诗落人间，如传置邮速。","dynasty":"宋代","title":"和子瞻双石"}
{"author":"秦观","content":"云台观者候昏明，奎壁躔中失二星。上界真人重离别，阴风一夜搅青冥。","dynasty":"宋代","title":"陈用之学士挽词"}
{"author":"秦观","content":"结构依流水，新题五柳亭。登临有遗味，攀折不胜情。隔岸闾阎鼓，遶轩舟舫横。","dynasty":"宋代","title":"题五柳亭"}
{"author":"秦观","content":"羸兵瘦马犯黄尘，自笑区区梦里身。不是对花能伏老，自绿无酒可浇春。校书天禄陪群彦，曦发阳阿遇故人。三百六旬如此少，更添香火坐逡巡。","dynasty":"宋代","title":"与邓慎思沐於启圣遇李端叔"}
{"author":"秦观","content":"渤海有巨鳌，其颠冠嵯峨。宿昔尝小拚，八弦相荡摩。忽遭龙伯人，一举空潮波。取皮煎作胶，清此昆仑河。","dynasty":"宋代","title":"次韵邢敦夫秋怀十首"}
{"author":"秦观","content":"一向沈吟久。泪珠盈襟袖。我当初不合、苦撋就。惯纵得软顽，见底心先有。行待痴心守。甚捻著脉子，倒把人来僝僽。近日来、非常罗皂丑。佛也须眉皱。怎掩得众人口，待收了孛罗。罢了从来斗。从今后。休道共我，梦见也、不能得句。","dynasty":"宋代","title":"满园花"}
{"author":"秦观","content":"天都九经纬，人物如纺绩。岂无僊圣游，但未见哀识。蹇师蜀方士，鬼物充服役。朅来长安城，摩挲金铜狄。大蛇死已论，葛陂囚且释。是事何足云，聊尔恤艰厄。方从马明生，西去链金液。丹成得度世，造化为莫逆。予亦江海人，名宦偶牵迫。投劾去未能，见师三叹息。","dynasty":"宋代","title":"赠蹇法师翊之"}
{"author":"秦观","content":"回顾。汉宫路。捍拨檀槽鸾对舞。玉容寂寞花无主。顾影偷弹玉箸。未央宫殿知何处。目送征鸿南去。","dynasty":"宋代","title":"调笑令·回顾"}
{"author":"秦观","content":"解手亭皋才几月，春风已复动林塘。稍迁右史公何泰，初阅除书国为狂。日出想惊儒发冢，风行应罢女争桑。东坡手种千株柳，闻说邦人比召棠。","dynasty":"宋代","title":"寄张文潜右史"}
{"author":"秦观","content":"赭黄繖底望龙章，不断惟闻蜡炬香。一片韶音归复道，重瞳左右列英皇。","dynasty":"宋代","title":"次韵东坡上元扈从三绝"}
{"author":"秦观","content":"孤蓬短榜溯河流，无赖寒侵紫绮裘。召伯埭南春欲尽，为公重赋畔牢愁。","dynasty":"宋代","title":"次韵子由召伯埭见别三首其一"}
{"author":"秦观","content":"挥汗读书不已，人皆怪我何求。我岂更求荣达，日长聊以销忧。","dynasty":"宋代","title":"宁浦书事六首"}
{"author":"秦观","content":"梅花春动。见佳气充庭，祥烟萦栋。华发方欢，斑衣正舞，飞下九霄丹凤。温诏辉煌宠渥，御墨淋流恩重。平世里，把荣华占断，谁人堪共。听颂。天付与，五福随身，总是阴功种。帘幕笼云，楼台丽日，不数蓬莱仙洞。白雪歌翻瑶瑟，玄露酒倾银瓮。更愿取，早起来廊庙，为苍生用。","dynasty":"宋代","title":"喜迁莺"}
{"author":"秦观","content":"倦客当老秋，於忽少佳意。孰云尘滓地，刘阮肯俱至。一披清骨毛，再见失身世。有如执盛热，傃月濯凉吹。又如观巨梓，却觇萧苇细。十辰同遨游，不觉日车逝。嗟予逃空虚，终日面林翳。闻人足音喜，况乃道所契。方念衣袖分，明月忽我畀。眷言何以酬，白发同所诣。","dynasty":"宋代","title":"酬曾逢原参寥上人见寄山阳作"}
{"author":"秦观","content":"天涯旧恨，独自凄凉人不问。欲见回肠，断尽金炉小篆香。黛蛾长敛，任是春风吹不展。困倚危楼，过尽飞鸿字字愁。","dynasty":"宋代","tags":"宋词精选，女子，思念","title":"减字木兰花·天涯旧恨"}
{"author":"秦观","content":"江流会扬子，汹汹东南骛。海门划前开，金山屹中据。鼓锺食万指，金雘栖千柱。夜庭游月波，晓观抟香雾。天清猿鸟哀，风暗鱼龙怒。云物横古今，涛波阅晨暮。三州气色来，上下端倪露。伟哉元气间，此胜知谁聚。念昔憩精庐，登临辄忘去。汲新试团月，饭素羹魁芋。妙兴入芳藤，真境在芒屦。别来景暑换，寤寐经从处。忽蒙珠璧投，了与云峦遇。幽光炯肝肺，爽气森庭户。区中多滞念，方外饶奇趣。寄语山阿人，泠然行复御。","dynasty":"宋代","title":"和游金山"}
{"author":"秦观","content":"玉楼深锁薄情种，清夜悠悠谁共？羞见枕衾鸳凤，闷则和衣拥。无端画角严城动，惊破一番新梦。窗外月华霜重，听彻《梅花弄》。","dynasty":"宋代","tags":"婉约，妇女，怀人","title":"桃源忆故人·玉楼深锁薄情种"}
{"author":"秦观","content":"雨初歇。帘卷一钩淡月。望河汉、几点疏星，冉冉纤云度林樾。此景清更绝。谁念温柔蕴结。孤灯暗，独步华堂，蟋蟀莎阶弄时节。沈思恨难说。忆花底相逢，亲赠罗缬。春鸿秋雁轻离别。拟寻个锦鳞，寄将尺素，又恐烟波路隔越。歌残唾壶缺。凄咽。意空切。但醉损琼卮，望断蔗瑶阙。御沟曾解流红叶。待何日重见，霓裳听彻。彩楼天远，夜夜襟袖染啼血。","dynasty":"宋代","title":"兰陵王"}
{"author":"秦观","content":"临丹壑。凭高阁。闲吹玉笛招黄鹤。空江暮。重回顾。一洲烟草，满川云树。住住住。江风作。波涛恶。汀兰寂寞岸花落。长亭路。尘如雾。青山虽好，朱颜难驻。去去去。","dynasty":"宋代","title":"钗头凤（别武昌）"}
{"author":"秦观","content":"香靥凝羞一笑开，柳腰如醉暖相挨，日长春困下楼台。照水有情聊整鬓，倚栏无绪更兜鞋，眼边牵系懒归来。","dynasty":"宋代","tags":"写人，女子，约会","title":"浣溪沙·香靥凝羞一笑开"}
{"author":"秦观","content":"　　元丰二年，中秋后一日，余自吴兴来杭，东还会稽。龙井有辨才大师，以书邀余入山。比出郭，日已夕，航湖至普宁，遇道人参寥，问龙井所遣篮舆，则曰：“以不时至，去矣。”　　是夕，天宇开霁，林间月明，可数毫发。遂弃舟，从参寥策杖并湖而行。出雷峰，度南屏，濯足于惠因涧，入灵石坞，得支径上风篁岭，憩于龙井亭，酌泉据石而饮之。自普宁凡经佛寺十五，皆寂不闻人声。道旁庐舍，灯火隐显，草木深郁，流水激激悲鸣，殆非人间之境。行二鼓，始至寿圣院，谒辨才于朝音堂，明日乃还。","dynasty":"宋代","tags":"月夜，写景，访友","title":"龙井题名记"}
{"author":"秦观","content":"年时今夜见师师，双颊酒红滋。疏帘半卷微灯外，露华上、烟袅凉飔。簪髻乱抛，偎人不起，弹泪唱新词。佳期谁料久参差。愁绪暗萦丝。想应妙舞清歌罢，又还对、秋色嗟咨。惟有画楼，当时明月，两处照相思。","dynasty":"宋代","tags":"女子，相思","title":"一丛花·年时今夜见师师"}
{"author":"秦观","content":"秋容老尽芙蓉院。草上霜花匀似翦。西楼促坐酒杯深，风压绣帘香不卷。玉纤慵整银筝雁。红袖时笼金鸭暖。岁华一任委西风，独有春红留醉脸。","dynasty":"宋代","tags":"写人，抒怀，感慨","title":"木兰花·秋容老尽芙蓉院"}
{"author":"秦观","content":"星分牛斗，疆连淮海，扬州万井提封。花发路香，莺啼人起，珠帘十里东风。豪俊气如虹。曳照春金紫，飞盖相从。巷入垂杨，画桥南北翠烟中。追思故国繁雄。有迷楼挂斗，月观横空。纹锦制帆，明珠溅雨，宁论爵马鱼龙。往事逐孤鸿。但乱云流水，萦带离宫。最好挥毫万字，一饮拚千钟。","dynasty":"宋代","title":"望海潮（四之一）"}
{"author":"秦观","content":"玉漏迢迢尽，银潢淡淡横。梦回宿酒未全醒，已被邻鸡催起怕天明。臂上妆犹在，襟间泪尚盈。水边灯火渐人行，天外一钩残月带三星。","dynasty":"宋代","tags":"爱情，愁绪","title":"南歌子·玉漏迢迢尽"}
{"author":"秦观","content":"宫腰袅袅翠鬟松，夜堂深处逢。无端银烛殒秋风，灵犀得暗通。身有恨，恨无穷，星河沈晓空。陇头流水各西东，佳期如梦中。","dynasty":"宋代","tags":"爱情，离别","title":"阮郎归·宫腰袅袅翠鬟松"}
{"author":"秦观","content":"发春献岁偶然同，新历观天最有功。头上两般幡胜影，一时飞入酒杯中。","dynasty":"宋代","title":"元日立春三绝"}
{"author":"秦观","content":"古佛悲怜得度人，应缘来现比丘身。水流月落知何处，花发莺啼又一春。方外笑谈清似玉，梦中烦恼细如尘。老僧自说从居此，却悔平时事远巡。","dynasty":"宋代","title":"广陵五题其五次韵子由题光化塔"}
{"author":"秦观","content":"裌衣新著倦琴书，散策池塘返照初。翠碧黄鹂相续去，荇丝深处见游鱼。","dynasty":"宋代","title":"春日五首"}
{"author":"秦观","content":"数椽空屋枕清流，一榻萧然散百忧。终日掩关尘境谢，有时开卷古人游。鸣鸠去後沧浪晚，飞雨来初菡萏秋。此处便令君睡足，何须云梦泽南州。","dynasty":"宋代","title":"睡足轩二首"}
{"author":"秦观","content":"遥夜沈沈如水。风紧驿亭深闭。梦破鼠窥灯，霜送晓寒侵被。无寐。无寐。门外马嘶人起。","dynasty":"宋代","title":"如梦令其二"}
{"author":"秦观","content":"诗曰：蒲中有女号崔徽。轻似南山翡翠儿。使君当日最宠爱，坐中对客常拥持。一见裴郎心似醉。夜解罗衣与门吏。西门寺里乐未央，乐府至今歌翡翠。翡翠。好容止。谁使庸奴轻点缀。裴郎一见心如醉。笑里偷传深意。罗衣中夜与门吏。暗结城西幽会。","dynasty":"宋代","title":"词笑令（③崔徽）"}
{"author":"秦观","content":"扬舲偶过海边州，一见名郎破百忧。荀氏诸龙俱俊伟，河东小凤最风流。明珠白璧俱投报，细草幽花入献酬。别驾旧斋何足念，文昌新府待公游。","dynasty":"宋代","title":"次韵刘逊父以宁斋诗二轴作以还之"}
{"author":"秦观","content":"越王念吴役，寝兴常不安。有臣曰种蠡，实与同难艰。终酬会稽耻，列国不敢干。智者见未兆，愚夫暗前观。范公拂衣去，扁舟五湖间。清辉照四海，秋月耿云端。种也竟不悟，处之若无难。属镂一朝至，身与名俱残。兔走猎狗悲，鸟尽良弓闲。自古身不退，多为世所叹。","dynasty":"宋代","title":"越王"}
{"author":"秦观","content":"蹄踏遍曲江花。曲江花。宜春十里锦云遮。锦云遮。水边院落，山下人家。茸茸细草承香车。金鞍玉勒争年华。争年华。酒楼青旆，歌板红牙。","dynasty":"宋代","title":"忆秦娥"}
{"author":"秦观","content":"洛水沄沄天上动，道人隋渠下梁宋。宋都堤上十二亭，一一飞惊若鸾凤。光华远继周王雅，宴喜还归鲁侯颂。玉觞严令肃衣冠，金缕哀音绕梁栋。娟娟残月照波翻，习习暖风吃鸟哢。何处高帆落文鷁，谁家骏马嘶征鞚。柳枝芳草恨连天，暮雨朝云同昨梦。借问亭名制者谁，留守王公才望重。胸中云梦吞八九，日解千牛节皆中。祥符相公实曾祖，庭列三槐多伯仲。承明厌直出荆州，转守此都行大用。此都去天才尺五，交广荆扬归引控。兔园事迹化黄埃，清泠文雅堪长恸。舳舻衔尾车挂轊，昨日出迎今日送。送故迎新无已时，古往今来相戏弄。亭下嶔崎淮海客，末路逢公诗酒共。一樽明日难重持，岂恤官期後芒种。今年气候颇云早，夭矫梅花春欲纵。行见亭中祖帐开，千乘送公归法从。","dynasty":"宋代","title":"南都新亭行寄王子发"}
{"author":"秦观","content":"乱花丛里曾携手，穷艳景，迷欢赏。到如今，谁把雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼、几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人细与、丁宁问呵，我如今怎向？","dynasty":"宋代","tags":"回忆，爱情，愁苦","title":"鼓笛慢·乱花丛里曾携手"}
{"author":"秦观","content":"诗曰：若耶溪边天气秋。采莲女儿溪岸头。笑隔荷花共人语，烟波渺渺荡轻舟。数声水调红娇晚。棹转舟回笑人远。肠断谁家游冶郎，尽日踟蹰临柳岸。柳岸。水清浅。笑折荷花呼女伴。盈盈日照新妆面。水调空传幽怨。扁舟日暮笑声远。对此令人肠断。","dynasty":"宋代","title":"词笑令（⑧采莲）"}
{"author":"秦观","content":"双瞳夹镜权协月，尾鬣萧森泽於发。鞍衔不施缰复脱，旁无驭著气腾越。地如砥平丘陇灭，天寒日暮抱饥渴。骧首号鸣思一发，超轶绝尘人恍忽。东门金铸久销歇，曹霸丹青亦云没。赖有龙眠戏挥笔，眼前时见千里骨。玉台阊阖相因依，嗟尔龙媒空自奇。鸾旗日行三十里，焉风逐风追电为。","dynasty":"宋代","title":"题騕褭图"}
{"author":"秦观","content":"曲水分山阴，舆梁胜溱洧。一咏见高风，驷马安足取。","dynasty":"宋代","title":"流杯桥"}
{"author":"秦观","content":"奋发多难里，哀荣後夜中。妙年推正行，末路见阴功。风雨双龙合，山川吊鹤空。悬知青史上，又载一于公。","dynasty":"宋代","title":"时宣义挽词"}
{"author":"秦观","content":"都城春富百花披，长忆人归驻马时。浅色御黄应好在，为谁还发去年枝。","dynasty":"宋代","title":"春词绝句五首"}
{"author":"秦观","content":"七年三过白苹洲，长与诸豪载酒游。旧事欲寻无处问，雨荷风蓼不胜秋。","dynasty":"宋代","title":"霅上感怀"}
{"author":"秦观","content":"点目谁能化两龙，超然想见古人风。红尘稍与僧家远，白发偏於我辈公。休计浮名千载後，且欣汤饼一杯同。何时并筑邗沟上，引水浇花半亩宫。","dynasty":"宋代","title":"与李端叔游智海用前韵"}
{"author":"秦观","content":"柳岸，水清浅。笑折荷花呼女伴，盈盈日照新妆面。水调空传幽怨，扁舟日暮笑声远。对此令人肠断。","dynasty":"宋代","title":"调笑令其八采莲"}
{"author":"秦观","content":"东方有美人，容华茂春粲。抱影守单栖，含睇理哀弹。声意一何切，所欢邈云汉。徒然事膏沐，孰与徂昏旦。微诚浪自持，嘉月忽复晏。巧转度虚棂，飞红触幽幔。岁岁芳草滋，夜夜明星烂。合并会有时，索居不必叹。","dynasty":"宋代","title":"春日杂兴十首"}
{"author":"秦观","content":"炉香冉冉纡寒穗，篝火荧荧擢夜芒。预想江天回首处，雪风横急雁声长。","dynasty":"宋代","title":"次韵参寥见别"}
{"author":"秦观","content":"濛濛晚雨暗回塘，远树依微不辨行。人物渐稀疏磬断，绿蒲丛底宿鸳鸯。","dynasty":"宋代","title":"白马寺晚泊"}
{"author":"秦观","content":"心素，与谁语。始信别离情最苦，兰舟欲解春江暮。精爽随君归去，异时携手重来处。梦觉春风庭户。","dynasty":"宋代","title":"调笑令·心素"}
{"author":"秦观","content":"刀圭云母具晨餐，门对三层步斗坛。夜考鹤经分七九，晓占岁气辨黅丹。","dynasty":"宋代","title":"和程给事赠虞道判六首其一"}
{"author":"秦观","content":"眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁剪。能动芳怀幽怨。","dynasty":"宋代","title":"调笑令其九烟中怨"}
{"author":"秦观","content":"东园紫梅初破蕾，北涧渌水方通流。归去一春花月梦，定应多在此中游。","dynasty":"宋代","title":"早春题僧舍"}
{"author":"秦观","content":"牢落公车待诏时，白头掌故更栖栖。一生勤苦成何事。只得铭旌数尺题。","dynasty":"宋代","title":"陈用之学士挽词"}
{"author":"秦观","content":"若有人兮霅之滨，服火齐兮冠切云。有才不为世所抡，尽入诗句为奇新。忘归繁弱不浪阵，发必中的疑有神。目关飞鸟缗苍鳞，俛仰自娱忘贱贫。繄我与君素参辰，孰为一见同天伦。共指飞光易沉沦，莫若痛饮还我真。况有内子贤文君，终日叫呼不怒嗔。酒酣往往出前珍，瓦瓯竹箸羞青芹。左列文史右红裙，樽前不觉徂清晨。念我行当西道秦，挐舟来别非所欣。欲托毫素通殷勤，郢匠旁瞩难挥斤。人生百龄同臂伸，断梗流萍暂相亲。行行饮酒且勿云，丈夫万里犹比邻。","dynasty":"宋代","title":"别贾耘老"}
{"author":"秦观","content":"栋宇高开古寺间，尽收佳处入雕栏。山浮海上青螺远，天转江南碧玉宽。雨槛幽花滋浅泪，风卮清酒涨微澜。游人若论登临美，须作淮东第一观。","dynasty":"宋代","title":"广陵五题其二次韵子由题平山堂"}
{"author":"秦观","content":"嵩峰何其高，峰高气尤清。念昔秋欲老，从公峰下行。古木上参天，哀禽报新晴。修涂云外转，槁叶风中零。曛黑度伊水，眇然古今情。黎明出龙门，山川莽难名。信美非吾土，顾瞻怀楚萍。美人天一方，伤哉谁目成。黄缓我聊尔，白鸥公勿惊。糟醨可餔啜，古人忌偏醒。","dynasty":"宋代","title":"和王忠玉提刑"}
{"author":"秦观","content":"芳草未应羞鹎鵊，潜鳞终是表提壼。蔡经背上痕犹在，更念麻姑指爪无。","dynasty":"宋代","title":"戏云龙山人二绝"}
{"author":"秦观","content":"数日音容隔，人琴遂已虚。门生应有谥，国史可无书。旧室悬蛛网，遗编走蠹鱼。定无封禅草，平日笑相如。","dynasty":"宋代","title":"吕与叔挽章四首"}
{"author":"秦观","content":"选胜只携长胫鹤，入廛还驾短辕车。时人若问虚玄事，笑答无过李老书。","dynasty":"宋代","title":"戏云龙山人二绝其二"}
{"author":"秦观","content":"风雨萧萧，长途上、春泥没足。谩回首、青山无数，笑人劳碌。山下粉粉梅落粉，渡头淼淼波摇绿。想小园、寂寞锁柴扉，繁花竹。曳文履，锵鸣玉。绮楼叠，雕阑曲。又何如、湖上芒鞋草屋。万顷水云翻白鸟，一蓑烟雨耕黄犊。怅东风、相望渺天涯，空凝目。","dynasty":"宋代","title":"满江红"}
{"author":"秦观","content":"龙瑞宫中种玉人，诛茅结室傍秋云。自言洞里山川别，此处千分未一分。","dynasty":"宋代","title":"和书观妙庵"}
{"author":"秦观","content":"泠风三伏是清秋，虽有炎蒸不汝留。满地溪山归藻井，有时丝管下沧洲。快哉便得逍遥趣，偶尔还成汗漫游。谁为发挥无妙手，赋凌楚玉有家丘。","dynasty":"宋代","title":"和黄冕仲寄题延平泠风阁"}
{"author":"秦观","content":"与物无营但欲眼，客来从笑腹便便。秋生淮海凉如水，得句还应梦阿连。","dynasty":"宋代","title":"睡足寮寄震鼎二弟"}
{"author":"秦观","content":"遥闻只履去翛然，诗翰才收数月前。江海尽头人灭度，乱山深处塔孤圆。忆登夜阁天连雁，同看秋崖月破烟。尚有众生未成佛，肯超欲界入诸禅。","dynasty":"宋代","title":"辨才法师尝以诗见寄继闻示寂追次其韵"}
{"author":"秦观","content":"制诏行闻降紫泥，簪花且醉玉东西。羌人谁谓多筹策，止有黔驴技一蹄。","dynasty":"宋代","title":"次韵出省马上有怀蒋颖叔"}
{"author":"秦观","content":"螭口清漪下玉栏，隔花时听鸟关关。酒行寒食清明际，人在蓬壼阆苑间。天近省闱卿月丽，春偏戚里将星闲。忽思归去焚香坐，静取楞严看入还。","dynasty":"宋代","title":"次韵王仲至侍郎"}
{"author":"秦观","content":"乱花丛里曾携手，穷艳景，迷欢赏。到如今，谁把雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼、几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人细与、丁宁问呵，我如今怎向？","dynasty":"宋代","tags":"回忆，爱情，愁苦","title":"鼓笛慢·乱花丛里曾携手"}
{"author":"秦观","content":"雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。驿寄梅花，鱼传尺素。砌成此恨无重数。郴江幸自绕郴山，为谁流下潇湘去。","dynasty":"宋代","tags":"宋词三百首，高中古诗，婉约，孤独，思念","title":"踏莎行·郴州旅舍"}
{"author":"秦观","content":"漫天白雪无端现，佛室夜艾乌更啼。相逢解颐足自慰，勿语俗子念心携。","dynasty":"宋代","title":"宿乾明方丈"}
{"author":"秦观","content":"崛起商岩后，清忠士论归。法知商鞅弊，议折董宏非。迁谪生华发，骞腾上紫微。又骑箕尾去，朝野涕空挥。","dynasty":"宋代","title":"中书侍郎挽词二首其一"}
{"author":"秦观","content":"翠华初到殿中间，三馆诸儒共一班。迎谒晓廷清跸近，退穿春仗彩旓闲。病来怕饮东西玉，老去惭陪大小山。知续春明退朝录，借观当奉一鸱还。","dynasty":"宋代","title":"次韵宋履中近谒大庆退食馆中"}
{"author":"秦观","content":"越绝山川远相属，万壑千岩抱青绿。卧龙一峰称是奇，遶趾清漪如带束。镜水春生鶂尾衔，稽山日暮猿声续。三休上与蓬莱接，登眺使人遗宠辱。我昔东游观禹穴，痛饮狂歌得所欲。上天何曾有官府，鸾凤日日遭鞭扑。僧坊画壁阅几遍，神妙难忘独金粟。华胥梦断已十年，又见春风煮饧粥。苎罗若耶固依旧，可怜云月谁追逐。故人淡泊出天性，鹪鹩巢林一枝足。不肯弦歌甘筦库，还同市门隐梅福。惟应用下小丛歌，尚有哀音传旧俗。","dynasty":"宋代","title":"送蔡子骧用蔡子骏韵"}
{"author":"秦观","content":"春路雨添花，花动一山春色。行到小溪深处，有黄鹂千百。飞云当面化龙蛇，夭矫转空碧。醉卧古藤阴下，了不知南北。","dynasty":"宋代","tags":"春天，写雨，写花，抒怀","title":"好事近·梦中作"}
{"author":"秦观","content":"卓尔金闺彦，颀然玉昏班。周旋三友益，零落十年间。轣辘灵輀动，悠扬素旐还。暮年还抱爱，应复辨追攀。","dynasty":"宋代","title":"悼王子开五首"}
{"author":"秦观","content":"叹息苏子瞻，声名绝後先。衣冠传盛事，兄弟固多贤。感慨诗三百，流离路八千。直心羞媚灶，忠力欲回天。缧绁终非罪，江湖秪自怜。饥寒常并日，疾病更连年。明主无终弃，西州稍内迁。奏言深意苦，感涕内人传。前席须宣室，非熊起渭川。君臣悦相遇，愿上角招篇。","dynasty":"宋代","title":"赠苏子瞻"}
{"author":"秦观","content":"十里红楼依绿水，当年多少风流。高楼重上使人愁。远山将落日，依旧上帘钩。一曲琵琶思往事，青衫泪满江州。访邻休问杜家秋。寒烟沙外鸟，残雪渡傍舟。","dynasty":"宋代","title":"临江仙"}
{"author":"秦观","content":"蔡侯饱学困千釜，濯足清江起南土。剧谈颇似燕客豪，快夺范雎如坠雨。东城桥梓未足论，柏直何为口方乳。蒋侯山中伴香火，三年不厌长蔬苦。平生瑰玮有谁同，要得张侯三日语。昼闲那自运甓忙，时清不用闻鸡舞。桓荣欢喜见车马，书册辛勤立门户。要当食肉似班超，猛虎何尝窥案俎。","dynasty":"宋代","title":"和蔡天启赠文潜之什"}
{"author":"秦观","content":"紫领宽袍漉酒巾，江头萧散作闲人。悲风有意催林叶，落日无情下水滨。车马憧憧诸道路，市朝滚滚共埃尘。觅钱稚子啼红颊，不信山翁箧笥贫。","dynasty":"宋代","title":"秋兴九首其七拟杜子美"}
{"author":"秦观","content":"诗曰：百尺楼高燕子飞。楼上美人颦翠眉。将军一去音容远，只有年年旧燕归。春风昨夜来深院。春色依然人不见。只余明月照孤眠，唯望旧恩空恋恋。恋恋。楼中燕。燕子楼空春色晚。将军一去音容远。空锁楼中深怨。春风重到人不见。十二阑干倚遍。","dynasty":"宋代","title":"词笑令（⑥盼盼）"}
{"author":"秦观","content":"狂风落尽深红色。春色恼人眠不得。泪沿红粉湿罗巾，怨入青尘愁锦瑟。岂知一夕秦楼客。烟树重重芳信隔。倚楼无语欲销魂，柳外飞来双羽玉。","dynasty":"宋代","title":"玉楼春（集句）"}
{"author":"秦观","content":"乡国秋行暮，房栊日已暝。惊风多犯竹，破月不藏星。钩箔檐花动，抄书烛烬零。非关相见喜，自是眼长青。","dynasty":"宋代","title":"宿参寥房"}
{"author":"秦观","content":"霭霭迷春态，溶溶媚晓光。不应容易下巫阳。只恐翰林前世、是襄王。暂为清歌驻，还因暮雨忙。瞥然飞去断人肠。空使兰台公子、赋高唐。","dynasty":"宋代","title":"南柯子"}
{"author":"秦观","content":"方塘收雨脚，落日半遥岑。芙蕖净娟娟，丽服抚翠衾。无言意自远，欲渡秋水深。缅怀平生人，对此讵可寻。弄芳惜晼晚，酒至谁与斟。天涯有归云，聊寄相思心。心开获清赏，芙蕖一何绮。美人艳新妆，敛袂照秋水。端如荡子事，顾自良家子。黄金选燕赵，摇落对江沚。薄暮风雨来，独立泪如洗。望君君讵知，倾宫定谁似。","dynasty":"宋代","title":"荷花"}
{"author":"秦观","content":"月团新碾瀹花瓷，饮罢呼儿课楚词。风定小轩无落叶，青虫相对吐秋丝。","dynasty":"宋代","title":"秋日三首其二"}
{"author":"秦观","content":"一麾出守著威名，凶讣西来上为惊。玉帐笑谈成昨梦，锦囊书札见平生。衣冠渐散红莲府，铠马还归细柳营。可道风流回首尽，芝兰庭下粲朝荣。","dynasty":"宋代","title":"俞公达待制挽词二首"}
{"author":"秦观","content":"投晓理竿枻，溪行耳目醒。虫鱼各萧散，云日共晶荧。水荇重深翠，烟山叠乱青。路回逢短榜，崖断点孤翎。丛薄开罗帐，沦漪写镜屏。疏篱窥窅窕，支港泛笭箵。远溆依微见，哀猱断续听。梦长天杳杳，人远树冥冥。旅思摇风旆，归期数月蓂。何时燃蜜炬，复听閤前铃。","dynasty":"宋代","title":"德清道中还寄子瞻"}
{"author":"秦观","content":"断霞一抹海天低。","dynasty":"宋代","title":"句"}
{"author":"秦观","content":"一出承明七换麾，君恩复许上彤墀。白衣苍狗无常态，璞玉浑金有定姿。天上图书森似旧，人间岁月浪如驰。鳌头只在蓬山畔，行赴蟠桃熟後期。","dynasty":"宋代","title":"寄孙莘老少监"}
{"author":"秦观","content":"西津江口月初弦，水气昏昏上接天。清渚白沙茫不辨，只应灯火是渔船。","dynasty":"宋代","tags":"写景，抒情","title":"金山晚眺"}
{"author":"秦观","content":"清酒一杯甜似蜜，美人双鬓黑如鸦。莫夸春色欺秋色，未信桃花胜菊花。","dynasty":"宋代","title":"处州闲题"}
{"author":"秦观","content":"茫茫汝水抱城根，野色偷春入烧痕。千点湘妃枝上泪，一声杜宇水边魂。遥怜鸿隙陂穿路，尚想元和贼负恩。粉堞女墙都已尽，恍如陶侃梦天门。庖烟起处认孤村，天色清寒不见痕。车辋湖边梅溅泪，壶公祠畔月销魂。封疆尽是春秋国，庙食多怀将相恩。试问李斯长叹后，谁牵黄犬出东门。","dynasty":"宋代","tags":"历史，怀古，政治","title":"次韵太守向公登楼眺望二首"}
{"author":"秦观","content":"眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁剪。能动芳怀幽怨。","dynasty":"宋代","title":"调笑令其九烟中怨"}
{"author":"秦观","content":"客从远方来，遗我昭华管。吹之动人心，异境生虚窾。磝磝青嶂横，泱泱春溜满。马蹄交狭邪，车毂错平坦。士女竞芳辰，禽鱼荫修竿。依微认睇笑，凌没见纤短。停吹欻泯灭，耽耽复空馆。灵物信所珍，顾恨知音罕。","dynasty":"宋代","title":"春日杂兴十首"}
{"author":"秦观","content":"乱花飞絮。又望空斗合，离人愁苦。那更夜来，一霎薄情风雨。暗掩将、春色去。篱枯壁尽因谁做。若说相思，佛也眉儿聚。莫怪为伊，底死萦肠惹肚。为没教、人恨处。","dynasty":"宋代","title":"河传（二之一）"}
{"author":"秦观","content":"坐投林下石，秋声出疏林。林间鸟惊栖，岂独伤客心。物亦有代谢，此理共古今。邻父缩新醅，林下邀同斟。痴儿踏吴歌，娅奼足讹音。日落相携手，凉风快虚襟。","dynasty":"宋代","title":"秋兴九首其三拟韦应物"}
{"author":"秦观","content":"汝南如一器，百千聚飞蚊。终然鼓狂闹，啾啾竟谁闻。议郎盛德後，清修继先芬。未试霹雳手，低回从此君。学官冷於水，虀盐度朝曛。间蒙相暖热，破忧发孤欣。君今又复去，冀北遂空群。岂无一樽酒，谁与通殷勤。大梁多豪英，故人满青云。为谢黄叔度，鬓毛今白纷。","dynasty":"宋代","title":"送张和叔兼简鲁直"}
{"author":"秦观","content":"令尹才高寺为空，岁时行乐与民同。旋开小坞藏春色，更制新声写土风。客向樽前忘尔汝，路穿花去失西东。无言妫女今焉在，桃李相传恨未穷。","dynasty":"宋代","title":"寄新息王令藏春坞"}
{"author":"秦观","content":"百工皆圣作，惟医有书传。绪余起人死，妙处实通天。邹子本淮海，弱龄加讨研。岐扁逢卷中，遂知百病先。往岁游京室，公侯纷荐延。国工不敢妒，遣儿求执鞭。晚弃本州役，青衫鬓萧然。临衢开大肆，旁午送金钱。嗣子颇不凡，文场早周旋。行期拾青紫，善积神所怜。","dynasty":"宋代","title":"赠医者邹放"}
{"author":"秦观","content":"方塘收雨脚，落日半遥岑。芙蕖净娟娟，丽服抚翠衾。无言意自远，欲渡秋水深。缅怀平生人，对此讵可寻。弄芳惜晼晚，酒至谁与斟。天涯有归云，聊寄相思心。心开获清赏，芙蕖一何绮。美人艳新妆，敛袂照秋水。端如荡子事，顾自良家子。黄金选燕赵，摇落对江沚。薄暮风雨来，独立泪如洗。望君君讵知，倾宫定谁似。","dynasty":"宋代","title":"荷花"}
{"author":"秦观","content":"掉又惧。天然个品格。于中压一。帘儿下时把鞋儿踢。语低低、笑咭咭。每每秦楼相见，见了无限怜惜。人前强不欲相沾识。把不定、脸儿赤。","dynasty":"宋代","title":"品令（二之二）"}
{"author":"秦观","content":"湘天风雨破寒初，深沈庭院虚。丽谯吹罢小单于，迢迢清夜徂。乡梦断，旅魂孤，峥嵘岁又除。衡阳犹有雁传书，郴阳和雁无。","dynasty":"宋代","title":"阮郎归其四"}
{"author":"秦观","content":"寒暑更拚三十，同归灭尽无疑。纵复玉关生入，何殊死葬蛮夷。","dynasty":"宋代","title":"宁浦书事六首"}
{"author":"秦观","content":"淮海行摇落，文书亦罢休。风霜欺独宿，灯火伴冥搜。笳动朱楼晓，参横粉堞秋。更拚飞镜破，应得大刀头。","dynasty":"宋代","title":"对淮南诏狱二首其二"}
{"author":"秦观","content":"朝来佳气，郁葱葱，报道悬弧良节。绿水朱华秋色嫩，景比蓬莱更别。万缕银须，一枝铁杖，信是人中杰。此翁八十，怪来精彩殊绝。闻道久种阴功，杏林橘井，此辈都休说。一点心通南极老，锡与长生仙牒。乱舞斑衣，齐倾寿酒，满座笙歌咽。年年今日，华堂醉倒明月。","dynasty":"宋代","title":"念奴娇"}
{"author":"秦观","content":"渤海有巨鳌，其颠冠嵯峨。宿昔尝小拚，八弦相荡摩。忽遭龙伯人，一举空潮波。取皮煎作胶，清此昆仑河。","dynasty":"宋代","title":"次韵邢敦夫秋怀十首"}
{"author":"秦观","content":"匠氏构明堂，百材入斤斧。傥非豫章栋，冗长亦焉取。英英范与苏，器识兼文武。胡为先一州，不用作霖雨。","dynasty":"宋代","title":"次韵邢敦夫秋怀十首"}
{"author":"秦观","content":"香靥凝羞一笑开，柳腰如醉暖相挨，日长春困下楼台。照水有情聊整鬓，倚栏无绪更兜鞋，眼边牵系懒归来。","dynasty":"宋代","tags":"写人，女子，约会","title":"浣溪沙·香靥凝羞一笑开"}
{"author":"秦观","content":"特起朝阳内，祠宫极邃清。高窗闚玉女，巨闑守昌明。盛掩秦诸畤，雄逾汉两京，垣横天上紫，洲露海中瀛。黄帝初龙跃，中原罢虎争。樵夫亦谈道，行旅不持兵。此地修禳禬，于时保利亨。柏梁灾未几，陈宝诏重营。御帑金缯出，慈闱服玩并。标题动宸翰，撰次属鸿生。玉刻黄冠印，金书秘殿名。妙经藏洞观，真籙佩威盟。仙溜花门静，琼枝物外荣。肇禋承帝祉，肆眚顺民情。天施宁论报，风行不计程。近传闻磬管，时或见旄旌。海岳朝双阙，星辰集上楹。礼如尊太一，事异宠文成。大以圆丘报，长於至日迎。侍臣来祭告，法驾欲时行。厘事通元气，高真达孝诚。庆增黄帝系，寿续太阴精。西北夷门峻，东南辇路倾。云行博山气，风卷步虚声。符贶方期应，英髦各汇征。讴歌兴法从，可见泰阶平。","dynasty":"宋代","title":"次韵蒋颖叔南郊祭告上清储祥宫"}
{"author":"秦观","content":"小楼连苑横空，下窥绣毂雕鞍骤。朱帘半卷，单衣初试，清明时候。破暖轻风，弄晴微雨，欲无还有。卖花声过尽，斜阳院落；红成阵，飞鸳甃。玉佩丁东别后。怅佳期、参差难又。名韁利锁，天还知道，和天也瘦。花下重门，柳边深巷，不堪回首。念多情、但有当时皓月，向人依旧。","dynasty":"宋代","tags":"妇女，相思","title":"水龙吟·小楼连苑横空"}
{"author":"秦观","content":"孟夏气候好，林塘媚晴辉。回渠转清流，藻荇相因依。丛薄起疏籁，众鸟鸣且飞。高城带落日，光景酣夕霏。即事远兴托，抚己幽思微。超摇弄柔翰，徙倚弦金徽。美人邈云眇，志愿固有违。丹青傥不渝，与子同裳衣。","dynasty":"宋代","title":"寄曾逢原"}
{"author":"秦观","content":"本是匡山种杏人，出山来事碧虚君。上清欲问因何事，请看先山十丈文。","dynasty":"宋代","title":"四绝"}
{"author":"秦观","content":"虫声泣露惊秋枕，罗帏泪湿鸳鸯锦。独卧玉肌凉，残更与恨长。阴风翻翠幔，雨涩灯花暗。毕竟不成眠，鸦啼金井寒。","dynasty":"宋代","tags":"闺怨，抒情，伤怀","title":"菩萨蛮·虫声泣露惊秋枕"}
{"author":"秦观","content":"匹马骄嘶石路斜，观音洞口踏烟霞。普陀风景差相似，只欠潮音小白花。","dynasty":"宋代","title":"观音洞"}
{"author":"秦观","content":"故人早岁佩飞霞，故遣长须致茗芽。寒橐遽收诸品玉，午瓯初试一团花。著书懒复追鸿渐，辨水时能效易牙。从此道山春困少，黄书剩校两三家。","dynasty":"宋代","title":"次韵谢李安上惠茶"}
{"author":"秦观","content":"脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊麽。","dynasty":"宋代","title":"浣溪沙（五之四）"}
{"author":"秦观","content":"奋发多难里，哀荣後夜中。妙年推正行，末路见阴功。风雨双龙合，山川吊鹤空。悬知青史上，又载一于公。","dynasty":"宋代","title":"时宣义挽词"}
{"author":"秦观","content":"炉香冉冉纡寒穗，篝火荧荧擢夜芒。预想江天回首处，雪风横急雁声长。","dynasty":"宋代","title":"次韵参寥见别"}
{"author":"秦观","content":"刚过淮流风景变。飞沙四面连天卷。霜拆冻髭如利剪。情莫遣。素衣一任缁尘染。回首家山云渐远。离肠暗逐车轮转。古木荒烟鸦点点。人不见。平原落日吟羌管。","dynasty":"宋代","title":"渔家傲"}
{"author":"秦观","content":"榨头春酒响潺潺，垆下黄翁寝正安。梦入平阳旧池馆，隔花螭口吐清寒。","dynasty":"宋代","title":"题务中壁"}
{"author":"秦观","content":"奕叶貂蝉后，宗姻乐静间。从夫登两地，看子入三山。旧像瞻榆阙，遗音想佩环。百年川阅水，不复更西还。","dynasty":"宋代","title":"韩枢密夫人挽词二首其一"}
{"author":"秦观","content":"画舫珠帘出缭墙，天风吹到芰荷乡。水光入座杯盘莹，花气侵人笑语香。翡翠侧身窥渌酒，蜻蜓偷眼避红妆。蒲萄力缓单衣怯，始信湖中五月凉。","dynasty":"宋代","title":"游监湖"}
{"author":"秦观","content":"幅巾投晓入西园，春动林塘物物鲜。却憩小庭才日出，海棠花发麝香眠。","dynasty":"宋代","title":"春日五首"}
{"author":"秦观","content":"秋空画隼照新晴，符隐庵前小队停。玉斝金醪通缱绻，凤笙龙管入青冥。靓妆酾酒花侵席，宝兽呀香雾满庭。太史应占豫州分，上台星近老人星。","dynasty":"宋代","title":"致政通议口号"}
{"author":"秦观","content":"青春芸阁妙文词，进读金华鬓若丝。转守七州多异政，奉常处处有房祠。","dynasty":"宋代","title":"孙莘老挽词四首"}
{"author":"秦观","content":"蒙蒙晚雨暗回塘，远树依微不辨行。人物渐稀疏磬断，绿薄丛底宿鸳鸯。","dynasty":"宋代","title":"白马寺晚泊"}
{"author":"秦观","content":"寝瘵倦文史，驾言从遨嬉。颸风举遥漵，规日丽清漪。含桃粲朱实，杜若怀碧滋。娉娉弱絮堕，圉圉文鲂驰。明霞廓远瞩，哀禽搅离思。缛草天际合，孤云川上移。宽闲绝轮鞅，重复多路歧。信美难久伫，归欤从所治。","dynasty":"宋代","title":"春日杂兴十首"}
{"author":"秦观","content":"千门明月，天如水，正是人间佳节。开尽小梅春气透，花烛家家罗列。来往绮罗，喧阗箫鼓，达旦何曾歇。少年当此，风光真是殊绝。遥想二十年前，此时此夜，共绾同心结。窗外冰轮依旧在，玉貌已成长别。旧著罗衣，不堪触目，洒泪都成血。细思往事，只添镜里华发。","dynasty":"宋代","title":"念奴娇"}
{"author":"秦观","content":"十里红楼依绿水，当年多少风流。高楼重上使人愁。远山将落日，依旧上帘钩。一曲琵琶思往事，青衫泪满江州。访邻休问杜家秋。寒烟沙外鸟，残雪渡傍舟。","dynasty":"宋代","title":"临江仙"}
{"author":"秦观","content":"传与东坡尊舅。欲作栏干护佑。心性慢些儿，先著他人机构。虚谬。虚谬。这段姻缘生受。","dynasty":"宋代","title":"如梦令"}
{"author":"秦观","content":"渺渺孤城白水环，舳舻人语夕霏间。林梢一抹青如画，应是淮流转处山。","dynasty":"宋代","tags":"山水，写景，抒情","title":"泗州东城晚望"}
{"author":"秦观","content":"遥夜沈沈如水。风系驿亭深闭。梦破鼠窥灯，霜送晓寒侵被。无寐。无寐。门外马嘶人起。","dynasty":"宋代","title":"如梦令（五之二）"}
{"author":"秦观","content":"铁瓮城高，蒜山渡阔，干云十二层楼。开尊待月，掩箔披风，依然灯火扬州。绮陌南头，记歌名宛转，乡号温柔。曲槛俯清流。想花阴，谁系兰舟？念凄绝秦弦，感深荆赋，相望几许凝愁。勤勤裁尺素，奈双鱼难渡瓜洲。晓鉴堪羞，潘鬓点、吴霜渐稠。幸于飞、鸳鸯未老，不应同是悲秋。","dynasty":"宋代","tags":"秋天，抒情，怀才不遇","title":"长相思·铁瓮城高"}
{"author":"秦观","content":"霭霭迷春态，溶溶媚晓光。不应容易下巫阳。只恐翰林前世、是襄王。暂为清歌驻，还因暮雨忙。瞥然飞去断人肠。空使兰台公子、赋高唐。","dynasty":"宋代","title":"南柯子"}
{"author":"秦观","content":"陌头柳色春将半。枝上莺声唤。客游晓日绮罗稠。紫陌东风弦管、咽朱楼。少年抚景渐虚过。终日看花坐。独愁不见玉人留。洞府空教燕子、占风流。","dynasty":"宋代","title":"虞美人"}
{"author":"秦观","content":"红蓼花繁，黄芦叶乱，夜深玉露初零。霁天空阔，云淡楚江清。独棹孤篷小艇，悠悠过、烟渚沙汀。金钩细，丝纶慢卷，牵动一潭星。时时横短笛，清风皓月，相与忘形。任人笑生涯，泛梗飘萍。饮罢不妨醉卧，尘劳事、有耳谁听？江风静，日高未起，枕上酒微醒。","dynasty":"宋代","tags":"夜晚，写景，抒情","title":"满庭芳·红蓼花繁"}
{"author":"秦观","content":"行行信马横塘畔。烟水秋平岸。绿荷多少夕阳中。知为阿谁凝恨、背西风。红妆艇子来何处。荡桨偷相顾。鸳鸯惊起不无愁。柳外一双飞去、却回头。","dynasty":"宋代","title":"虞美人（三之三）"}
{"author":"秦观","content":"一隔音尘月屡迁，忽收来问涕潸然。栖迟册府吾如昨，流落江村汝可怜。梦里漫成池草句，愁来空诵棣华篇。卑飞暂尔无多恨，会有高风送上天。","dynasty":"宋代","title":"寄少仪弟"}
{"author":"秦观","content":"宝历开新岁，春回斗柄东。漪生天际水，冻解日边风。浩荡依苹起，侵寻带雪融。江河霜练静，池沼玉奁空。鱼藻雍容里，云霄俯仰中。更无舟楫碍，从此百川通。","dynasty":"宋代","title":"拟郡学试东风解冻"}
{"author":"秦观","content":"犬以守御用，老惫将何为。踉跄劣於行，累然抱渴饥。主人恩义易，勿为升斗资。黾勉不肯去，犹若恋藩篱。屠脍意得逞，烹庖在须斯。糟糖固非意，豚矢同一时。念昔初得宠，青缰缠球丝。饲养候饥饱，动止常相随。胡云不终始，委逐在衰迟。犬死不足道，固为主人悲。","dynasty":"宋代","title":"病犬"}
{"author":"秦观","content":"琐窗睡起门重闭，无奈杨花轻薄。水沈烟冷，琵琶尘掩，懒亲弦索。檀板歌莺，霓裳舞燕，当年娱乐。望天涯、万叠关山，烟草连天，远凭高阁。闲把菱花自照，笑春山、为谁涂抹。几时待得，信传青鸟，桥通鸟鹊。梦后余情，愁边剩思，引杯孤酌。正黯然、对景销魂，墙外一声谯角。","dynasty":"宋代","title":"水龙吟"}
{"author":"秦观","content":"焰发郎君更不归，故亭萧瑟异当时。玉笙金管浑如梦，只有梅花三四枝。","dynasty":"宋代","title":"齐逸亭"}
{"author":"秦观","content":"孤蓬短榜溯河流，无赖寒侵紫绮裘。召伯埭南春欲尽，为公重赋畔牢愁。","dynasty":"宋代","title":"次韵子由召伯埭见别三首其一"}
{"author":"秦观","content":"芳草未应羞鹎鵊，潜鳞终是表提壼。蔡经背上痕犹在，更念麻姑指爪无。","dynasty":"宋代","title":"戏云龙山人二绝"}
{"author":"秦观","content":"结发谢外好，僶俛希前修。缪挟江海志，耻为升斗谋。齞历难刻画，贱贫多衅尤。发轫背伊阙，解骖憩邗沟。丹铅费永晷，麴糵敺深愁。璧月鉴帘栊，珠星络梧楸。泯泯渠水驶，霏霏花雾浮。公子怅何许，抚膺徒离忧。","dynasty":"宋代","title":"春日杂兴十首"}
{"author":"秦观","content":"庖烟起处认孤村，天色清寒不见痕。车辋湖边梅溅泪，壶公祠畔月销魂。封疆尽是春秋国，庙食多怀将相恩。试问李斯长叹后，谁牵黄犬出东门。","dynasty":"宋代","title":"次韵太守向公登楼眺望二首其二"}
{"author":"秦观","content":"碧桃天上栽和露，不是凡花数。乱山深处水潆洄，可惜一枝如画、为谁开。轻寒细雨情何限，不道春难管。为君沈醉又何妨，只怕酒醒时候、断人肠。","dynasty":"宋代","title":"虞美人其二"}
{"author":"秦观","content":"邗沟缭绕上云空，坐阻层冰不得通。赖有东风可人意，为开明镜玉奁中。","dynasty":"宋代","title":"还自广陵四首"}
{"author":"秦观","content":"花香馥郁。正春色平中，海筹添屋。金马清才，玉麟旧守，帝遣暂临江国。冠盖光生南楚，川岳灵钟西蜀。堪羡是，有汪洋万顷，珠玑千斛。听祝。愿多寿，多福多男，溥作苍生福。碧柳绯桃，锦袍乌帽，辉映颜朱鬓绿。早见鹤楼风采，归掌鸾坡机轴。百岁里，庆团长似，冰轮满足。","dynasty":"宋代","title":"喜迁莺其三"}
{"author":"秦观","content":"诗曰：汉宫选女适单于。明妃敛袂登毡车。玉容寂寞花无主，顾影低回泣路隅。行行渐入阴山路。目送征鸿入云去。独抱琵琶恨更深，汉宫不见空回顾。回顾。汉宫路。杆拨檀槽鸾对舞。玉容寂寞花无主。顾影偷弹玉箸。未央宫殿知何处。目送征鸿南去。","dynasty":"宋代","title":"词笑令（十首并诗·①王昭君）"}
{"author":"秦观","content":"故人早岁佩飞霞，故遣长须致茗芽。寒橐遽收诸品玉，午瓯初试一团花。著书懒复追鸿渐，辨水时能效易牙。从此道山春困少，黄书剩校两三家。","dynasty":"宋代","title":"次韵谢李安上惠茶"}
{"author":"秦观","content":"妙龄随计日，绀发度关年。较艺先豪俊，飞声动眇绵。秘书窥甲乙，密室诣温宣。已叶半千运。仍亲五尺天。御香春晚炷，宫蜡夜深燃。汉殿螭头笔，岐藩幕下莲。孔鸾人共贵，兰蕙世皆怜。附尾方瞠若，提刀独砉然。皂囊封细札，青简续遗编。璧府深难造，龙媒巂莫先。大农参奏计，宗伯与兴贤。玉铉行真即，金瓯忽浪传。两轮苕上驾，百仗剡中牵。荏苒冯唐老，淹回贾傅还。星霜俄九换，金竹遽三迁。鼓吹吴云外，旌旛楚水壖。经纶殊未倦，忧患复相连。恶草空摇毒，群蜗谩污涎。松筠终不易，雨露竟无偏。憔悴千株橘，荒凉二顷田。几书借船帖，屡广绝交篇。禅誉推庞蕴，亲评主闵骞。懒因闲处极，乐向静中全。岁月黄尘里，莺花白发前。冰台清照底，玉海湛无边。身世尤飞隼，功名眇蜕蝉。蕉心难固待，楮叶谩劳鑴。伫续清都梦，还随浊世缘。泉虯淹已久，风翮去应便。预想朝元处，簪裾立万仙。","dynasty":"宋代","title":"次韵莘老"}
{"author":"秦观","content":"洛水沄沄天上动，道入隋渠下梁宋。宋都堤上十二亭，一一飞惊若鸾凤。光华远继周王雅，宴喜还归鲁侯颂。玉觞严令肃衣冠，金缕哀音绕梁栋。娟娟残月照波翻，习习暖风吹鸟哢。何处高帆落文鹢，谁家骏马嘶征鞚。柳枝芳草恨连天，暮雨朝云同昨梦。借问亭名制者谁，留守王公才望重。胸中云梦吞八九，日解千牛节皆中。祥符相公实曾祖，庭列三槐多伯仲。承明厌直出荆州，转守此都行大用。此都去天才尺五，交广荆扬归引控。兔园事迹化黄埃，清泠文雅堪长恸。舳舻衔尾车挂轊，昨日出迎今日送。送故迎新无已时，古往今来相戏弄。亭下嵚崎淮海客，末路逢公诗酒共。一樽明日难重持，岂恤官期后芒种。今年气候颇云早，夭矫梅花春欲纵。行见亭中祖帐开，千乘送公归法从。","dynasty":"宋代","title":"南都新亭行寄王子发"}
{"author":"秦观","content":"阴阳有常职，代御不可并。一气或错缪，愆伏相寇兵。惟时四月交，南国厌久晴。风师挟帝令，呼号肆徂征。云师畏推逐，蓄意不敢争。雨师旷厥官，所苟朝夕生。黄尘暗如雾，掩彼日月明。帝眷一昔回，旱议沮莫行。番然需膏泽，夜半来雨声。黎明纵遐眺，沟浍各已盈。青秧散广亩，白水涵孤城。耕夫欣有托，水鸟飞且鸣。乃知化工妙，悠然信难名。行矣耘我穑，岁终伫坻京。","dynasty":"宋代","title":"喜雨得城字"}
{"author":"秦观","content":"谁刻仙材作钓翁，尺池终日钓微风。令人却忆鸱夷子，散发五湖狂醉中。","dynasty":"宋代","title":"盆池钓翁"}
{"author":"秦观","content":"孤蓬短榜泝河流，无赖寒侵紫绮裘。召伯埭南春欲尽，为公重赋畔牢愁。","dynasty":"宋代","title":"次韵子由召伯埭见别三首"}
{"author":"秦观","content":"觚棱金篾自迢嶢，藏室春深更寂寥。扪虱幽花欹露叶，岸巾高柳转风条。文书几上须髯变，鞍马尘中岁月销。何日一筇江海上，与君徐步看生潮。","dynasty":"宋代","title":"春日寓直有怀参寥"}
{"author":"秦观","content":"泠风三伏是清秋，虽有炎蒸不汝留。满地溪山归藻井，有时丝管下沧洲。快哉便得逍遥趣，偶尔还成汗漫游。谁为发挥无妙手，赋凌楚玉有家丘。","dynasty":"宋代","title":"和黄冕仲寄题延平泠风阁"}
{"author":"秦观","content":"碧云寥廓。倚阑怅望情离索。悲秋自怯罗衣薄。晓镜空悬，懒把青丝掠。江山满眼今非昨。纷纷木叶风中落。别巢燕子辞帘幕。有意东君，故把红丝缚。","dynasty":"宋代","title":"一斛珠（秋闺）"}
{"author":"秦观","content":"结发谢外好，僶俛希前修。缪挟江海志，耻为升斗谋。齞历难刻画，贱贫多衅尤。发轫背伊阙，解骖憩邗沟。丹铅费永晷，麴糵敺深愁。璧月鉴帘栊，珠星络梧楸。泯泯渠水驶，霏霏花雾浮。公子怅何许，抚膺徒离忧。","dynasty":"宋代","title":"春日杂兴十首"}
{"author":"秦观","content":"门外绿荫千顷，两两黄鹂相应。睡起不胜情，行到碧梧金井。人静，人静，风弄一枝花影。","dynasty":"宋代","title":"如梦令·门外绿荫千顷"}
{"author":"秦观","content":"雨砌坠危芳，风檐纳飞凉。","dynasty":"宋代","title":"句"}
{"author":"秦观","content":"一夕轻雷落万丝，霁光浮瓦碧参差。有情芍药含春泪，无力蔷薇卧晓枝。","dynasty":"宋代","tags":"古诗三百首，写雨，写景","title":"春日"}
{"author":"秦观","content":"天若有情，天也为人烦恼。","dynasty":"宋代","title":"失调名其一"}
{"author":"秦观","content":"鱼鳞甃空排嫩碧，露桂梢寒挂团壁。白苹风起吹北窗，尺鲤沉没断消息。燕子将雏欲归去，沈郎病骨惊迟暮。浓愁茫茫寄何处，万里江南芳草路。","dynasty":"宋代","title":"秋兴九首其四拟李贺"}
{"author":"秦观","content":"诗曰：深闺女儿娇复痴。春愁春恨那复知。舅兄唯有相拘意，暗想花心临别时。离舟欲解春江暮。冉冉香魂逐君去。重来两身复一身，梦觉春风话心素。心素。与谁语。始信别离情最苦。兰舟欲解春江暮。精爽随君归去。异时携手重来处。梦觉春风庭户。","dynasty":"宋代","title":"词笑令（⑩离魂记）"}
{"author":"秦观","content":"杨花终日空飞舞，奈久长难驻。海潮虽是暂时来，却有个、堪凭处。紫府碧云为路。好相将归去。肯如薄幸五更风，不解与、花为主。","dynasty":"宋代","tags":"爱情，相思，哀伤","title":"一落索·杨花终日空飞舞"}
{"author":"秦观","content":"金华紫烟客，来作牧羊儿。至言初无文，寻绎自成诗。二景入妙解，元气含烟词。怜我鬣苍浪，黄埃眩虫丝。劝解冠上缨，一濯含风漪。摄身列缺外，倒蹑蜿蜒鬐。维斗错明珠，望舒耿修眉。真游无疆界，浩荡天风吹。","dynasty":"宋代","title":"次韵奉酬丹元先生"}
{"author":"秦观","content":"汤汤辟廱流，中有学子居。但说若稽古，言犹三万馀。来者转相祖，词林日凋疏。稍喜绩溪令，入校天禄书。","dynasty":"宋代","title":"次韵邢敦夫秋怀十首其六"}
{"author":"秦观","content":"鸡号四邻起，结束赴中原。戒妇预为黍，呼儿随掩门。犁锄带晨景，道路更笑喧。宿潦濯芒屦，野芳簪髻根。霁色披窅霭，春空正鲜繁。辛夷茂横阜，锦雉娇空园。少壮已云趋，伶俜尚鸱蹲。蟹黄经雨润，野马从风奔。村落次第集，隔塍致寒暄。眷言月占好，努力竞晨昏。","dynasty":"宋代","title":"田居四首其一"}
{"author":"秦观","content":"汉庭卿士如云屯，结绶弹冠朝至尊。登高履危足在外，神色不变惟伯昏。金华掉头不肯住，乞身欲老江南村。天恩许兼两学士，将兵百万守北门。居士强名曰天元，寤寐山水劳心魂。高斋引泉注奇石，迅若飞浪来云根。朔南修好八十载，兵法虽妙何足论。夜阑番汉人马静，想见雉堞低金盆。报罢五更人吏散，坐调一气白元存。","dynasty":"宋代","title":"雪浪石"}
{"author":"秦观","content":"月色满湖村。枫叶芦花共断魂。好个霜天堪把盏，芳樽。一榻凝尘空掩门。此意与谁论。独倚阑干看雁群。篱下黄花开遍了，东君。一向天涯信不闻。","dynasty":"宋代","title":"南乡子"}
{"author":"秦观","content":"身与枝藜为二，对月和影成三。骨肉未知消息，人生到此何堪。","dynasty":"宋代","title":"宁浦书事六首"}
{"author":"秦观","content":"万古流空一鸟沉，衣冠常苦事违心。七行俱下知君旧，四者难并笑我今。梅已偷春成国色，云犹凭腊造天阴。美人绿绮烦遥赠，莫致南金增永吟。","dynasty":"宋代","title":"次韵朱李二君见寄二首其二"}
{"author":"秦观","content":"遥夜沈沈如水。风紧驿亭深闭。梦破鼠窥灯，霜送晓寒侵被。无寐。无寐。门外马嘶人起。","dynasty":"宋代","title":"如梦令其二"}
{"author":"秦观","content":"栋宇高开古寺间，尽数佳处入雕栏。山浮海上青螺远，天转江南碧玉宽。雨槛幽花滋浅泪，风卮清酒涨微澜。游人若论登临美，须作淮东第一观。","dynasty":"宋代","title":"广陵五题其二次韵子由题平山堂"}
{"author":"秦观","content":"相慕。无双女。当日尚书先曾许。王郎明俊神仙侣。肠断别离情苦。数年睽恨今复遇。笑指襄江归去。","dynasty":"宋代","title":"调笑令其四无双"}
{"author":"秦观","content":"蒲萄裀暖蕙薰微，红日窥轩睡觉时。人倦披衣双燕出，青丝披罥木兰枝。","dynasty":"宋代","title":"春词绝句五首"}
{"author":"秦观","content":"晓日窥轩双燕语，似与佳人，共惜春将暮。屈指艳阳都几许？可无时霎闲风雨。流水落花无问处，只有飞云，冉冉来还去。持酒劝云云且住，凭君碍断春归路。","dynasty":"宋代","tags":"春天，惜春，抒情，伤怀，孤寂","title":"蝶恋花·晓日窥轩双燕语"}
{"author":"秦观","content":"挥汗读书不已，人皆怪我何求。我岂更求荣达，日长聊以销忧。","dynasty":"宋代","title":"宁浦书事六首"}
{"author":"秦观","content":"楚泽吴天去未迟，烦君且傍蒜山飞。白袍居士如相问，为说淄尘欲满衣。","dynasty":"宋代","title":"闻雁怀邵仲恭"}
{"author":"秦观","content":"学士风流异域传，几航云海使南天，不因名动五千里，岂见文高二百年。贡外别题求妙札，锦中翻样织新篇。淹留却恨鸳行旧，不得飞觞驻跸前。","dynasty":"宋代","title":"客有传朝议欲以子瞻使高丽大臣有惜其去者白"}
{"author":"秦观","content":"年时今夜见师师，双颊酒红滋。疏帘半卷微灯外，露华上、烟袅凉飔。簪髻乱抛，偎人不起，弹泪唱新词。佳期谁料久参差。愁绪暗萦丝。想应妙舞清歌罢，又还对、秋色嗟咨。惟有画楼，当时明月，两处照相思。","dynasty":"宋代","tags":"女子，相思","title":"一丛花·年时今夜见师师"}
{"author":"秦观","content":"柳岸，水清浅。笑折荷花呼女伴，盈盈日照新妆面。水调空传幽怨，扁舟日暮笑声远。对此令人肠断。","dynasty":"宋代","title":"调笑令其八采莲"}
{"author":"秦观","content":"千门明月，天如水，正是人间佳节。开尽小梅春气透，花烛家家罗列。来往绮罗，喧阗箫鼓，达旦何曾歇。少年当此，风光真是殊绝。遥想二十年前，此时此夜，共绾同心结。窗外冰轮依旧在，玉貌已成长别。旧著罗衣，不堪触目，洒泪都成血。细思往事，只添镜里华发。","dynasty":"宋代","title":"念奴娇"}
{"author":"秦观","content":"金刹负城闉，閴然美栖止。卞山直穹窿，苕水相依倚。霜桧郁冥冥，海棕鲜薿薿。广除庇夏阴，飞栋明朝晷。溪光凫鹜边，天色菰蒲里。绪风传昼焚，璧月窥夜礼。泄云彗层空，规荷监幽沚。艅艎烟际下，锺磬林端起。聱牙戏清深，嶔崟扑空紫。所遇信悠然，此生如寄耳。志士耻沟渎，征夫念桑梓。揽衣轩楹间，啸歌何穷已。","dynasty":"宋代","title":"泊吴兴西观音院"}
{"author":"秦观","content":"三年京国鬓如丝，又见新花发故枝。日典春衣非为酒，家贫食粥已多时。","dynasty":"宋代","title":"春日偶题呈上尚书丈丈"}
{"author":"秦观","content":"树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。","dynasty":"宋代","tags":"宋词三百首，春天，乡村","title":"行香子·树绕村庄"}
{"author":"秦观","content":"阴阴数亩箨龙稠，亭外危通一径幽。颇似竹林当日集，酒狂莫笑阮陈留。","dynasty":"宋代","title":"次韵宋履中题李侯檀栾亭"}
{"author":"秦观","content":"俯仰觚棱十载间，肩舟江海得身闲。平生孤负僧床睡，准拟如今处处还。","dynasty":"宋代","title":"赴杭倅至汴上作"}
{"author":"秦观","content":"西津江口月初弦，水气昏昏上接天。清渚白沙茫不辨，只应灯火是渔船。","dynasty":"宋代","tags":"写景，抒情","title":"金山晚眺"}
{"author":"秦观","content":"儒官饱闲散，室若僧坊静。北窗腹便便，支枕看斗柄。或时得名酒，亭午犹中圣。醒来复何事，弄笔赋秋兴。焉知懒是真，但觉贫非病。茫茫流水意，会有知意听。钟鼎与山林，人生各天性。","dynasty":"宋代","title":"次韵夏侯太冲秀才"}
{"author":"秦观","content":"阴风一夜搅青冥，风定霏霏霰雪零。遥想玉真清境上，白虚光里诵黄庭。","dynasty":"宋代","title":"四绝"}
{"author":"秦观","content":"邺中多贤豪，公干气飘逸。弱岁颇徊徨，飘零低金室。君王事邀宴，下马列琴瑟。豪吹挟哀弹，娱欢非一日。当年侍赓酬，珠玉在挥笔。五字一何工，妙绝冠俦匹。所得虽经奇，未得偏人失。","dynasty":"宋代","title":"刘公干"}
{"author":"秦观","content":"肠断。绣帘卷。妾愿身为梁上燕。朝朝暮暮长相见。莫遣恩迁情变。红绡粉泪知何限。万古空传遗怨。","dynasty":"宋代","title":"调笑令其五灼灼"}
{"author":"秦观","content":"深院萧条，满地苍苔，一丛荒菊。含霜冷蕊，全无佳思，向人摇绿。客边节序，草草付与清觞，孤吟只把羁怀触。便击碎歌壶，有谁知中曲。凝目。乡关何处，华发缁尘，年来劳碌。契阔山中松径，湖边茅屋。沈思此景，几度梦里追寻，青枫路远迷烟竹。待倩问麻姑，借秋风黄鹄。","dynasty":"宋代","title":"石州慢（九日）"}
{"author":"秦观","content":"先生簪绂後，世系本绵瓜。驻马生枯骨，回车济病蛇。带云眠酒市，和月醉渔家。落日千山路，西风一枕霞。几年流俗笑，一旦五侯夸。棋惜春深日，琴憎雨後蛙。背因书字曲，发为注经华。地转东淮水，天回北斗车。新宫黄道近，旧隐白云遐。顾我身多累，逢君意谩夸。空提方士剑，未上客星槎。何日同归去，重飞九转砂。","dynasty":"宋代","title":"送陈太初道录"}
{"author":"秦观","content":"昆崙左右两招提，中起孤高雉堞西。不见烧香成宿雾，虚传裁锦作障泥。萤流花苑飞星乱，芜满春城绿发齐。长忆凭栏风雨后，断虹明处海天低。","dynasty":"宋代","title":"广陵五题其四次韵子由题摘星亭"}
{"author":"秦观","content":"渤海有巨鳌，其颠冠嵯峨。宿昔尝小拚，八弦相荡摩。忽遭龙伯人，一举空潮波。取皮煎作胶，清此昆仑河。","dynasty":"宋代","title":"次韵邢敦夫秋怀十首"}
{"author":"秦观","content":"褪花新绿渐团枝。扑人风絮飞。秋千未拆水平堤。落红成地衣。游蝶困，乳莺啼。怨春春怎知。日长早被酒禁持。那堪更别离。","dynasty":"宋代","title":"阮郎归·褪花新绿渐团枝"}
{"author":"秦观","content":"举举西州士，来为邦国华。艺文尤尔雅，经术自名家。正有高山仰，俄成逝水嗟。贤人各有数，不独岁龙蛇。","dynasty":"宋代","title":"吕与叔挽章四首"}
{"author":"秦观","content":"一麾出守著威名，凶讣西来上为惊。玉帐笑谈成昨梦，锦囊书札见平生。衣冠渐散红莲府，铠马还归细柳营。可道风流回首尽，芝兰庭下粲朝荣。","dynasty":"宋代","title":"俞公达待制挽词二首"}
{"author":"秦观","content":"宫腰袅袅翠鬟松，夜堂深处逢。无端银烛殒秋风，灵犀得暗通。身有恨，恨无穷，星河沈晓空。陇头流水各西东，佳期如梦中。","dynasty":"宋代","tags":"爱情，离别","title":"阮郎归·宫腰袅袅翠鬟松"}
{"author":"秦观","content":"金华紫烟客，来作牧羊儿。至言初无文，寻绎自成诗。二景入妙解，元气含烟词。怜我鬣苍浪，黄埃眩虫丝。劝解冠上缨，一濯含风漪。摄身列缺外，倒蹑蜿蜒鬐。维斗错明珠，望舒耿修眉。真游无疆界，浩荡天风吹。","dynasty":"宋代","title":"次韵奉酬丹元先生"}
{"author":"秦观","content":"江流会扬子，汹汹东南骛。海门划前开，金山屹中据。鼓锺食万指，金雘栖千柱。夜庭游月波，晓观抟香雾。天清猿鸟哀，风暗鱼龙怒。云物横古今，涛波阅晨暮。三州气色来，上下端倪露。伟哉元气间，此胜知谁聚。念昔憩精庐，登临辄忘去。汲新试团月，饭素羹魁芋。妙兴入芳藤，真境在芒屦。别来景暑换，寤寐经从处。忽蒙珠璧投，了与云峦遇。幽光炯肝肺，爽气森庭户。区中多滞念，方外饶奇趣。寄语山阿人，泠然行复御。","dynasty":"宋代","title":"和游金山"}
{"author":"秦观","content":"投暮安州北，苍烟乱眼昏。茅茨人外路，砧杵月边村。野水飞云薄，空林噪雀繁。几人堪此乐，逢客莫轻论。","dynasty":"宋代","title":"次韵安州冕行寄传师"}
{"author":"秦观","content":"蝮蛇初螫手，壮士断其腕。岂不悲毁伤，所恤在躯干。西羌沙卤地，置戍或烦汉。鸡肋不足云，阿瞒妙思算。","dynasty":"宋代","title":"次韵邢敦夫秋怀十首"}
{"author":"秦观","content":"碧天如水月如眉，城头银漏迟。绿波风动画船移，娇羞初见时。银烛暗，翠帘垂，芳心两自知。楚台魂断晓云飞，幽欢难再期。","dynasty":"宋代","title":"醉桃源·碧天如水月如眉"}
{"author":"秦观","content":"颠毛渐脱风情少，匣剑空存夹气销。人远地偏无酒肉，春深花鸟谩相撩。","dynasty":"宋代","title":"春词绝句五首"}
{"author":"秦观","content":"雨砌堕危芳，风檐纳飞凉。","dynasty":"宋代","title":"句其七"}
{"author":"秦观","content":"一星就起海隅傍，县弩前驱过射阳。行见斯民无重困，坐令吾道有余光。簿书不碍诗人笔，猿鸟常窥使者章。谈笑自然群吏肃，何须酒後次公狂。","dynasty":"宋代","title":"次韵何子温"}
{"author":"秦观","content":"东风吹碧草，年华换、行客老沧洲。见梅吐旧英，柳摇新绿，恼人春色，还上枝头，寸心乱，北随云黯黯，东逐水悠悠。斜日半山，暝烟两岸，数声横笛，一叶扁舟。青门同携手，前欢记、浑似梦里扬州。谁念断肠南陌，回首西楼。算天长地久，有时有尽，奈何绵绵，此恨难休。拟待倩人说与，生怕人愁。","dynasty":"宋代","tags":"春天，羁旅，怀人，惆怅","title":"风流子·东风吹碧草"}
{"author":"秦观","content":"渤海有巨鳌，其颠冠嵯峨。宿昔尝小抃，八弦相荡摩。忽遭龙伯人，一举空潮波。取皮煎作胶，清此昆崙河。","dynasty":"宋代","title":"次韵邢敦夫秋怀十首其四"}
{"author":"秦观","content":"驱车陟高丘，郤望大梁圻。驰道入双阙，勾陈连太微。夷门壮下属，清洛相因依。美哉吾党士，皋禼良可希。","dynasty":"宋代","title":"次韵邢敦夫秋怀十首"}
{"author":"秦观","content":"鲜鲫经年渍醽醁，团脐紫蟹脂填腹。後春蓴茁滑於酥，先社姜芽肥胜肉。凫卵累累何足道，飣餖盘餐亦时欲。淮南风俗事瓶罂，方法相传为旨蓄。鱼鱐蜃醢荐笾豆，山蔌溪毛例蒙录。辄送行庖当击鲜，泽居备礼无麋鹿。","dynasty":"宋代","title":"寄蓴姜法鱼糟蟹"}
{"author":"秦观","content":"孤蓬短榜泝河流，无赖寒侵紫绮裘。召伯埭南春欲尽，为公重赋畔牢愁。","dynasty":"宋代","title":"次韵子由召伯埭见别三首"}
{"author":"秦观","content":"霜落邗沟积水清，寒星无数傍船明。菰蒲深处疑无地，忽有人家笑语声。月团新碾瀹花瓷，饮罢呼儿课楚词。风定小轩无落叶，青虫相对吐秋丝。连卷雌霓小西楼，逐雨追晴意未休。安得万妆相向舞。酒酣聊把作缠头。","dynasty":"宋代","tags":"秋天，写景，生活，组诗","title":"秋日三首"}
{"author":"秦观","content":"金屋旧题烦乙子，蜜脾新采赖蜂臣。蜻蜓蛱蝶无情思，随例颠忙过一春。","dynasty":"宋代","title":"春日五首"}
{"author":"秦观","content":"临丹壑。凭高阁。闲吹玉笛招黄鹤。空江暮。重回顾。一洲烟草，满川云树。住住住。江风作。波涛恶。汀兰寂寞岸花落。长亭路。尘如雾。青山虽好，朱颜难驻。去去去。","dynasty":"宋代","title":"钗头凤（别武昌）"}
{"author":"秦观","content":"晓浦烟笼树，春江水拍空。烦君添小艇，画我作渔翁。","dynasty":"宋代","title":"题赵团练画江干晚景四绝"}
{"author":"秦观","content":"池上春归何处。满目落花飞絮。孤馆悄无人，梦断月堤归路。无绪。无绪。帘外五更风雨。","dynasty":"宋代","title":"如梦令其五"}
{"author":"秦观","content":"明时就养寄淮壖，忽叹艅艎以柩旋。八尺衣冠成绘事，百年风谊列幽鑴。铭旌暮暗黄梅雨，乡路秋横碧玉夫。遥想葬期豪杰会，高车连轸驻新阡。","dynasty":"宋代","title":"陈承事挽词"}
{"author":"秦观","content":"洛邑太师奄谢，龙川仆射云亡。他日岿然独在，不知谁似灵光。","dynasty":"宋代","title":"宁浦书事六首"}
{"author":"秦观","content":"妙龄随计日，绀发度关年。较艺先豪俊，飞声动眇绵。秘书窥甲乙，密室诣温宣。已叶半千运。仍亲五尺天。御香春晚炷，宫蜡夜深燃。汉殿螭头笔，岐藩幕下莲。孔鸾人共贵，兰蕙世皆怜。附尾方瞠若，提刀独砉然。皂囊封细札，青简续遗编。璧府深难造，龙媒巂莫先。大农参奏计，宗伯与兴贤。玉铉行真即，金瓯忽浪传。两轮苕上驾，百仗剡中牵。荏苒冯唐老，淹回贾傅还。星霜俄九换，金竹遽三迁。鼓吹吴云外，旌旛楚水壖。经纶殊未倦，忧患复相连。恶草空摇毒，群蜗谩污涎。松筠终不易，雨露竟无偏。憔悴千株橘，荒凉二顷田。几书借船帖，屡广绝交篇。禅誉推庞蕴，亲评主闵骞。懒因闲处极，乐向静中全。岁月黄尘里，莺花白发前。冰台清照底，玉海湛无边。身世尤飞隼，功名眇蜕蝉。蕉心难固待，楮叶谩劳鑴。伫续清都梦，还随浊世缘。泉虯淹已久，风翮去应便。预想朝元处，簪裾立万仙。","dynasty":"宋代","title":"次韵莘老"}
{"author":"秦观","content":"百工皆圣作，惟医有书传。绪余起人死，妙处实通天。邹子本淮海，弱龄加讨研。岐扁逢卷中，遂知百病先。往岁游京室，公侯纷荐延。国工不敢妒，遣儿求执鞭。晚弃本州役，青衫鬓萧然。临衢开大肆，旁午送金钱。嗣子颇不凡，文场早周旋。行期拾青紫，善积神所怜。","dynasty":"宋代","title":"赠医者邹放"}
{"author":"秦观","content":"莺嘴啄花红溜，燕尾点波绿皱。指冷玉笙寒，吹彻小梅春透。依旧，依旧，人与绿杨俱瘦。","dynasty":"宋代","tags":"婉约，春天，写景，伤春，怀人","title":"如梦令·春景"}
{"author":"秦观","content":"旗亭解手屡冬春，闻道归来自发新。马革裹尸心未艾，金龟换酒气方震。梦魂偷遶边城月，道从公穿禁路尘。知有新编号横槊，为凭东使寄淮滨。","dynasty":"宋代","title":"寄李端叔编修"}
{"author":"秦观","content":"楚山冬笋斸寒空，北客长嗟食不重。秀色可怜刀切玉，清香不断鼎烹龙。论羹未愧蓴千里，入贡当随传一封。薄禄养亲甘旨少，满包时赖故人供。","dynasty":"宋代","title":"次韵范纯夫戏答李方叔馈笋兼简邓慎思"}
{"author":"秦观","content":"日落荒阡白雾深，紫骝嘶顾出疏林。回头己失来时路，杳杳金盘堕翠岑。","dynasty":"宋代","title":"落日马上"}
{"author":"秦观","content":"梦里光阴挽不回，掩关独坐万缘灰。偶因问讯维摩病，香积天中施饭来。","dynasty":"宋代","title":"观辱户部钱尚书和诗饷禄米再成二章上谢"}
{"author":"秦观","content":"退花新绿渐团枝。扑人风絮飞。秋千未拆水平堤。落红成地衣。游蝶困，乳莺啼。怨春春怎知。日长早被酒禁持。那堪更别离。","dynasty":"宋代","title":"阮郎归（四之一）"}
{"author":"秦观","content":"温井霜寒碧甃澄，飞尘不动玉奁清。老翁仙去羸骖共，太子东归废沼平。据石聊为宝陀观，决渠还落堰溪声。浣肠灌顶虽殊事，一洗劳生病恼轻。","dynasty":"宋代","title":"题汤泉二首"}
{"author":"秦观","content":"服形百神朝，刳心万绿尽。我无退转境，何以有精进。戏为汗漫游，八极一何近。渺渺东海水，累累北邙坟。向来歌舞处，忽复成荒村。愚人如鹿耳，其死了无魂。孰知九霄间，玄圃枕昆仑。缁尘化人衣，苍萝谁与扪。","dynasty":"宋代","title":"游仙二首"}
{"author":"秦观","content":"门外绿荫千顷，两两黄鹂相应。睡起不胜情，行到碧梧金井。人静，人静，风弄一枝花影。","dynasty":"宋代","title":"如梦令·门外绿荫千顷"}
{"author":"秦观","content":"崛起商岩后，清忠士论归。法知商鞅弊，议折董宏非。迁谪生华发，骞腾上紫微。又骑箕尾去，朝野涕空挥。","dynasty":"宋代","title":"中书侍郎挽词二首其一"}
{"author":"秦观","content":"王公厌承明，出守南宫钥。结构得崇岳，岿然瞰清洛。是时谪仙人，发轫自庐霍。郊原春鸟鸣，来此动豪酌。报投一何富，玉桉金刀错。新牓揭中楹，千载见远托。朅来访陈迹，物色属摇落。人烟隔凫雁，田畴带城郭。红蕖陨风漪，砂砾卷飞箨。青青陵上姿，独汝森自若。人生如博奕，得丧难前约。金鎚初控颐，已复东方作。大明升中天，龙鸾入阶阁。深惩渔夺弊，法令一刊削。斯民如解悬，喜气郁磅礡。公乎数登览，行矣翔寥廓。","dynasty":"宋代","title":"南京妙峰亭"}
{"author":"秦观","content":"幽梦匆匆破后。妆粉乱痕沾袖。遥想酒醒来，无奈玉销花瘦。回首。回首。绕岸夕阳疏柳。","dynasty":"宋代","title":"如梦令（五之三）"}
{"author":"秦观","content":"乱花丛里曾携手，穷艳景，迷欢赏。到如今，谁把雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼、几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人细与、丁宁问呵，我如今怎向？","dynasty":"宋代","tags":"回忆，爱情，愁苦","title":"鼓笛慢·乱花丛里曾携手"}
{"author":"秦观","content":"奴如飞絮，郎如流水，相沾便肯相随。微月户庭，残灯帘幕，匆匆共惜佳期。才话暂分携。早抱人娇咽，双泪红垂。画舸难停，翠帏轻别两依依。别来怎表相思。有分香帕子，合数松儿。红粉脆痕，青笺嫩约，丁宁莫遣人知。成病也因谁。更自言秋杪，亲去无疑。但恐生时注著，合有分于飞。","dynasty":"宋代","title":"望海潮（四之四）"}
{"author":"秦观","content":"虫声泣露惊秋枕，罗帏泪湿鸳鸯锦。独卧玉肌凉，残更与恨长。阴风翻翠幔，雨涩灯花暗。毕竟不成眠，鸦啼金井寒。","dynasty":"宋代","tags":"闺怨，抒情，伤怀","title":"菩萨蛮·虫声泣露惊秋枕"}
{"author":"秦观","content":"杨花终日空飞舞，奈久长难驻。海潮虽是暂时来，却有个、堪凭处。紫府碧云为路。好相将归去。肯如薄幸五更风，不解与、花为主。","dynasty":"宋代","tags":"爱情，相思，哀伤","title":"一落索·杨花终日空飞舞"}
{"author":"秦观","content":"紫燕双飞深院静。簟枕纱厨，睡起娇如病。一线碧烟萦藻井。小鬟茶进龙香饼。拂拭菱花看宝镜。玉指纤纤，捻唾撩云鬓。闲折海榴过翠径。雪猫戏扑风花影。","dynasty":"宋代","title":"蝶恋花"}
{"author":"秦观","content":"崇峦雨过碧瑶光。花木递幽香。青冥杳霭无尘到，比龙宫、分外清凉。霁景一楼苍翠。薰风满壑笙簧。不妨终日此徜徉。宇宙总俳场。石边试剑人何在，但荒烟、蔓草迷茫。好酹杯中芳酒，少留树杪斜阳。","dynasty":"宋代","title":"风入松（西山）"}
{"author":"秦观","content":"风起云间，雁横天末，严城画角，梅花三奏。塞草西风，冻云笼月，窗外晓寒轻透。人去香犹在，孤衾长闲馀绣。恨与宵长，一夜薰炉，添尽香兽。前事空劳回首。虽梦断春归，相思依旧。湘瑟声沈，庾梅信断，谁念画眉人瘦。一句难忘处，怎忍辜、耳边轻咒。任人攀折，可怜又学，章台杨柳。","dynasty":"宋代","title":"青门饮"}
{"author":"秦观","content":"满天风雪，向行人、做出征途模样。回首家山才咫尺，便有许多离况。少岁交游，当时风景，喜得重相傍。一樽谈旧，骊驹门外休唱。自笑二十年来，扁舟来往，惭愧湖头浪。献策彤庭身渐老，惟有丹心增壮。玉洞花光，金城柳眼，何用生凄怆。为君起舞，惊看豪气千丈。","dynasty":"宋代","title":"念奴娇"}
{"author":"秦观","content":"窗涵月影，瓦冷霜华，深院重门悄。画楼雪杪。谁家笛、弄彻梅花新调。寒灯凝照。见锦帐、双鸾翔绕。当此时、倚几沈吟，好景都成恼。曾过云山烟岛。对绣襦甲帐，亲逢一笑。人间年少。多情子、惟恨相逢不早。如今见了。却又惹、许多愁抱。算此情、除是青禽，为我殷勤报。","dynasty":"宋代","title":"解语花"}
{"author":"秦观","content":"夜凉湖上，酌芳尊，对此一轮皓月。岁月匆匆人老大，又近中秋时节。夜气泬，湖光旷邈。风舞萧萧叶。水天一色，坐来肌骨清彻。自念尘满征衫，无人为浣，洒泪今成血。玉兔银蟾休道远，不识愁人情切。绣帐香销，画屏烛冷，此意凭谁说。天青海碧，枉教望断瑶阙。","dynasty":"宋代","title":"念奴娇"}
{"author":"秦观","content":"许丞老病聋，督邮白欲废。贤哉黄次公，鉴裁实精诣。殷勤谢督邮，此丞乃廉吏。重听庸何伤，善助无失意。古人骨已朽，来者复谁继。仲车天下士，固非许丞类。至行通神明，问学有根柢。若充老更聘，自革风俗弊。太守前己闻，粟帛俄见赐。奈何少年子，辄效督邮事。道丧贤哲穷，闻之为流涕。人心如其面，难以一律揆。所望在次公，督邮何足议。","dynasty":"宋代","title":"徐仲车食於学官吏或以为不可欲罢去之太守不"}
{"author":"秦观","content":"艺籍燔祖龙，斯文就沦丧。帝矜黔首愚，诸巂出相望。扬马操宏纲，韩柳激颓浪。建安妙讴吟，风概亦超放。玉绳带华月，艳艳青冥上。奕世希末光，经纬得无妄。儿曹独何事，诋斥几覆酱。原心良自诬，猥欲私所尚。螳螂拒飞辙，精卫填溟涨。咄咄徒尔为，东海固无恙。鵷鸾日雕灭，黄口纷冗长。投袂睇层霄，兹怀谁与亮。","dynasty":"宋代","title":"春日杂兴十首"}
{"author":"秦观","content":"幸自得。一分索强，教人难吃。好好地恶了十来日。恰而今、较些不。须管啜持教笑，又也何须乞织。B666倚赖脸儿得人惜。放软顽、道不得。","dynasty":"宋代","title":"品令（二之一）"}
{"author":"秦观","content":"云车自天来，驾言游混茫。手持太一节，身佩使者章。龙处傍夭矫，马龟伏以翔。朝元紫微上，所睹浩难量。实网结万珠，参伍相焜煌。花品不知数，妙英拆玄房。宫殿随人身，处处辄清凉。危髾擢贞玉，高谢人间妆。二三古须眉，冠云带含光。遗我飞霞佩，副以明月璫。再拜敬服之，百毛发灵香。","dynasty":"宋代","title":"游仙二首"}
{"author":"秦观","content":"苇萧传火度冥冥，作入清都醉魄醒。草隐月崖垂风尾，风生阴穴带龙腥。壁间泉贮千锺碧，门外天横数尺青。更欲仗筇留顷刻，却疑朝市已千龄。","dynasty":"宋代","title":"和孙莘老游龙洞寄孙傅师"}
{"author":"秦观","content":"邢侯秋卧痾，挥毫见深衷。赓者二三子，翕然笙磬同。不为儿女姿，颇形四方风。属有山水念，因之丝与桐。","dynasty":"宋代","title":"次韵邢敦夫秋怀十首"}
{"author":"秦观","content":"西风落叶。正祖席将收，离歌三叠。鹤喜仙还，珠愁主去，立马城头难别。三十六湖春水，二十四桥秋月。争羡道，这水如膏泽，月同莹洁。殊绝。郊陌上，桑柘阴阴，听得行人说。三木论囚，五花判事，个个待公方决。鸾凤清标重睹，驷马高门须设。挥袂处，望甘棠召伯，教人凄咽。","dynasty":"宋代","title":"喜迁莺"}
{"author":"秦观","content":"憬彼高句丽，来脩裔夷职。天都富如海，劳汝送涓滴。舳舻尾相衔，远近困供亿。止沸当绝薪，扬汤百无益。","dynasty":"宋代","title":"次韵邢敦夫秋怀十首其八"}
{"author":"秦观","content":"礼经三百鬓毛班，追述先儒伯仲间。谁请尚书重给札，尽抄遗稿入名山。","dynasty":"宋代","title":"陈用之学士挽词"}
{"author":"秦观","content":"龙瑞宫中种玉人，诛茅结室傍秋云。自言洞里山川别，此处千分未一分。","dynasty":"宋代","title":"和书观妙庵"}
{"author":"秦观","content":"何事东君又去。空满院、落花飞絮。巧燕呢喃向人语。何曾解、说伊家、些子苦。况是伤心绪。念个人、又成暌阻。一觉相思梦回处。连宵雨、更那堪、闻杜宇。","dynasty":"宋代","title":"夜游宫"}
{"author":"秦观","content":"见扬州独有，天下无双，号为琼树。占断天风，岁花开两次。九朵一苞，攒成环玉，心似珠玑缀。瓣瓣玲珑，枝枝洁净，世上无花类。冷露朝凝，香风远送，信是琼瑶贵。料得天宫有，此地久难留住。翰苑才人，贵家公子，都要看花去。莫吝金钱，好寻诗伴，日日花前醉。","dynasty":"宋代","title":"醉蓬莱"}
{"author":"秦观","content":"瞳人剪水腰如束，一幅乌纱裹寒玉。飘然自有姑射姿，回看粉黛皆尘俗。雾阁云窗人莫窥，门前车马任东西。礼罢晓坛春日静，落红满地乳鸦啼。","dynasty":"宋代","tags":"写人，女子","title":"赠女冠畅师"}
{"author":"秦观","content":"刚过淮流风景变。飞沙四面连天卷。霜拆冻髭如利剪。情莫遣。素衣一任缁尘染。回首家山云渐远。离肠暗逐车轮转。古木荒烟鸦点点。人不见。平原落日吟羌管。","dynasty":"宋代","title":"渔家傲"}
{"author":"秦观","content":"七夕湖头闲眺望。风烟做出秋模样。不见云屏月帐。天滉漾。龙軿暗渡银河浪。二十年前今日况。玄蟾乌鹊高楼上。回首西风犹未忘。追得丧。人间万事成惆怅。","dynasty":"宋代","title":"渔家傲（七夕立秋）"}
{"author":"秦观","content":"客路光阴浑草草，等闲过了元宵。村鸡啼月下林梢。鸾声惊宿鸟，霜气入重貂。漠漠风沙千里暗，举头一望魂消。问君何事不辞劳。平生经世意，只恐负清朝。","dynasty":"宋代","title":"临江仙"}
{"author":"秦观","content":"昨日清明，今朝上巳。莺花著意催春事。东风不管倦游人，一齐吹过城南寺。沂水行歌，兰亭修禊。韶光曾见风流士。而今临水漫含情，暮云目断空迢递。","dynasty":"宋代","title":"踏莎行（上巳日遇华严寺）"}
{"author":"秦观","content":"乱花飞絮。又望空斗合，离人愁苦。那更夜来，一霎薄情风雨。暗掩将、春色去。篱枯壁尽因谁做。若说相思，佛也眉儿聚。莫怪为伊，底死萦肠惹肚。为没教、人恨处。","dynasty":"宋代","title":"河传（二之一）"}
{"author":"秦观","content":"西津江口月初弦，水气昏昏上接天。清渚白沙茫不辨，只应灯火是渔船。","dynasty":"宋代","tags":"写景，抒情","title":"金山晚眺"}
{"author":"秦观","content":"恨眉醉眼。甚轻轻觑著，神魂迷乱。常记那回，小曲阑干西畔。鬓云松、罗袜刬。丁香笑吐娇无限。语软声低，道我何曾惯。云雨未谐，早被东风吹散。闷损人、天不管。","dynasty":"宋代","title":"河传（二之二）"}
{"author":"秦观","content":"菖蒲叶叶知多少，惟有个、蜂儿妙。雨晴红粉齐开了，露一点、娇黄小。早是被、晓风力暴，更春共、斜阳俱老。怎得香香深处，作个蜂儿抱。","dynasty":"宋代","tags":"写景，爱情","title":"迎春乐·菖蒲叶叶知多少"}
{"author":"秦观","content":"指点虚无征路，醉乘斑虬，远访西极。正天风吹落，满空寒白。玉女明星迎笑，何苦自淹尘域？正火轮飞上，雾卷烟开，洞观金碧。重重观阁，横枕鳌峰，水面倒衔苍石。随处有寄香幽火，杳然难测。好是蟠桃熟后，阿环偷报消息。在青天碧海，一枝难遇，占取春色。","dynasty":"宋代","tags":"抒情，心情，惆怅","title":"雨中花·指点虚无征路"}
{"author":"秦观","content":"露颗添花色，月彩投窗隙。春思如中酒，恨无力。洞房咫尺，曾寄青鸾翼。云散无踪迹。罗帐熏残，梦回无处寻觅。轻红腻白，步步熏兰泽。约腕金环重，宜装饰。未知安否，一向无消息。不似寻常忆。忆后教人，片时存济不得。","dynasty":"宋代","tags":"月夜，怀人，愁苦","title":"促拍满路花·露颗添花色"}
{"author":"秦观","content":"锦帐重重卷暮霞，屏风曲曲斗红牙，恨人何事苦离家。枕上梦魂飞不去，觉来红日又西斜，满庭芳草衬残花。","dynasty":"宋代","tags":"写景，抒情，女子，相思","title":"浣溪沙·锦帐重重卷暮霞"}
{"author":"秦观","content":"高城望断尘如雾。不见联骖处。夕阳村外小湾头。只有柳花无数。送归舟。琼枝玉树频相见。只恨离人远。欲将幽事寄青楼。争奈无情江水、不西流。","dynasty":"宋代","title":"虞美人（三之一）"}
{"author":"秦观","content":"庭院余寒，帘栊清晓，东风初破丹苞。相逢未识，错认是夭桃。休道寒香波较晚，芳丛里、便觉孤高。凭阑久，巡檐索笑，冷蕊向青袍。扬州，春兴动，主人情重，招集吟豪。信冰姿潇洒，趣在风骚。脉脉此情谁会，和羹事、且付香醪。归来后，湖头月淡，伫立看烟涛。","dynasty":"宋代","title":"满庭芳（赏梅）"}
{"author":"秦观","content":"中流鼓楫，浪花舞，正见江天飞雪。远水长空连一色，使我吟怀逸发。寒峭千峰，光摇万象，四野人踪灭。孤舟垂钓，渔蓑真个清绝。遥想溪上风流，悠然乘兴，独棹山阴月。争似楚江帆影净，一曲浩歌空阔。禁体词成，过眉酒热，把唾壶敲缺。冯夷惊道，城翁无比赤壁。","dynasty":"宋代","title":"念奴娇（赤壁舟中咏雪）"}
{"author":"秦观","content":"遥夜沉沉如水，风紧驿亭深闭。梦破鼠窥灯，霜送晓寒侵被。无寐，无寐，门外马嘶人起。","dynasty":"宋代","tags":"羁旅，愁苦，艰辛","title":"如梦令·遥夜沉沉如水"}
{"author":"秦观","content":"鱼稻有如淮右，溪山宛类江南。自是迁臣多病，非干此地烟岚。","dynasty":"宋代","title":"宁浦书事六首"}
{"author":"秦观","content":"天上吹箫玉作楼，蟠桃熟後更无忧。内家报喜车凌晓，太史占祥斗挂秋。龙得一珠应献佛，虎生三日便吞牛。鲁元福禄何人似，坐见张敖数子侯。","dynasty":"宋代","title":"庆张君俞都尉留後得子"}
{"author":"陆机","content":"　　余每观才士之所作，窃有以得其用心。夫放言谴辞，良多变矣，妍蚩好恶，可得而言。每自属文，尤见其情。恒患意不称物，文不逮意。盖非知之难，能之难也。故作《文赋》，以述先士之盛藻，因论作文之利害所由，它日殆可谓曲尽其妙。至于操斧伐柯，虽取则不远，若夫随手之变，良难以辞逮。盖所能言者具于此云。　　佇中区以玄览，颐情志于典坟。遵四时以叹逝，瞻万物而思纷。悲落叶于劲秋，喜柔条于芳春。心懔懔以怀霜，志眇眇而临云。詠世德之骏烈，诵先人之清芬。游文章之林府，嘉丽藻之彬彬。慨投篇而援笔，聊宣之乎斯文。　　其始也，皆收视反听，耽思傍讯。精骛八极，心游万仞。其致也，情曈曨而弥鲜，物昭晰而互进。倾群言之沥液、漱六艺之芳润。浮天渊以安流，濯下泉而潜浸。于是沉辞怫悦，若游鱼衔钩，而出重渊之深；浮藻联翩，若翰鸟婴缴，而坠曾云之峻。收百世之阙文，採千载之遗韻。谢朝华于已披，启夕秀于未振。观古今于须臾，抚四海于一瞬。然后选义按部，考辞就班。抱景者咸叩，怀响者毕弹。或因枝以振叶，或沿波而讨源。或本隐以之显，或求易而得难。或虎变而兽扰，或龙见而鸟澜。或妥帖而易施，或岨峿而不安。罄澄心以凝思，眇众虑而为言。笼天地于形内，挫万物于笔端。始躑躅于燥吻，终流离于濡翰。理扶质以立干，文垂条而结繁。信情貌之不差，故每变而在颜。思涉乐其必笑，方言哀而已叹。或操觚以率尔，或含毫而邈然。　　伊兹事之可乐，固圣贤之可钦。课虚无以责有，叩寂寞而求音。函绵邈于尺素，吐滂沛乎寸心。言恢之而弥广，思按之而逾深。播芳蕤之馥馥，发青条之森森。粲风飞而猋竖，郁云起乎翰林。　　体有万殊，物无一量。纷纭挥霍，形难为状。辞程才以效伎，意司契而为匠。在有无而僶俛，当浅深而不让。虽离方而遯圆，期穷形而尽相。故夫夸目者尚奢，惬心者贵当。言穷者无隘，论达者唯旷。　　诗缘情而绮靡，赋体物而浏亮。碑披文以相质，诔缠绵而悽怆。铭博约而温润，箴顿挫而清壮。颂优游以彬蔚，论精微而朗畅。奏平徹以闲雅，说炜晔而谲诳。虽区分之在兹，亦禁邪而制放。要辞达而理举，故无取乎冗长。　　其为物也多姿，其为体也屡迁；其会意也尚巧，其遣言也贵妍。暨音声之迭代，若五色之相宣。虽逝止之无常，故崎錡而难便。苟达变而相次，犹开流以纳泉；如失机而后会，恒操末以续颠。谬玄黄之秩叙，故淟涊而不鲜。　　或仰逼于先条，或俯侵于后章；或辞害而理比，或言顺而意妨。离之则双美，合之则两伤。考殿最于锱铢，定去留于毫芒；苟铨衡之所裁，固应绳其必当。　　或文繁理富，而意不指适。极无两致，尽不可益。立片言而居要，乃一篇之警策；虽众辞之有条，必待兹而效绩。亮功多而累寡，故取足而不易。　　或藻思綺合，清丽千眠。炳若缛绣，悽若繁絃。必所拟之不殊，乃闇合乎曩篇。虽杼轴于予怀，忧他人之我先。苟伤廉而愆义，亦虽爱而必捐。　　或苕发颖竖，离众绝致；形不可逐，响难为系。块孤立而特峙，非常音之所纬。心牢落而无偶，意徘徊而不能揥。石韫玉而山辉，水怀珠而川媚。彼榛楛之勿翦，亦蒙荣于集翠。缀《下里》于《白雪》，吾亦济夫所伟。　　或讬言于短韻，对穷迹而孤兴，俯寂寞而无友，仰寥廓而莫承；譬偏絃之独张，含清唱而靡应。或寄辞于瘁音，徒靡言而弗华，混妍蚩而成体，累良质而为瑕；象下管之偏疾，故虽应而不和。或遗理以存异，徒寻虚以逐微，言寡情而鲜爱，辞浮漂而不归；犹絃么而徽急，故虽和而不悲。或奔放以谐和，务嘈囋而妖冶，徒悦目而偶俗，故高声而曲下；寤《防露》与桑间，又虽悲而不雅。或清虚以婉约，每除烦而去滥，阙大羹之遗味，同朱絃之清氾；虽一唱而三叹，固既雅而不艳。　　若夫丰约之裁，俯仰之形，因宜适变，曲有微情。或言拙而喻巧，或理朴而辞轻；或袭故而弥新，或沿浊而更清；或览之而必察，或研之而后精。譬犹舞者赴节以投袂，歌者应絃而遣声。是盖轮扁所不得言，故亦非华说之所能精。　　普辞条与文律，良余膺之所服。练世情之常尤，识前脩之所淑。虽发于巧心，或受蚩于拙目。彼琼敷与玉藻，若中原之有菽。同橐籥之罔穷，与天地乎并育。虽纷蔼于此世，嗟不盈于予掬。患挈缾之屡空，病昌言之难属。故踸踔于短垣，放庸音以足曲。恒遗恨以终篇，岂怀盈而自足？惧蒙尘于叩缶，顾取笑乎鸣玉。　　若夫应感之会，通塞之纪，来不可遏，去不可止，藏若景灭，行犹响起。方天机之骏利，夫何纷而不理？思风发于胸臆，言泉流于唇齿；纷葳蕤以馺遝，唯豪素之所拟；文徽徽以溢目，音冷冷而盈耳。及其六情底滞，志往神留，兀若枯木，豁若涸流；揽营魂以探赜，顿精爽而自求；理翳翳而愈伏，思轧轧其若抽。是以或竭情而多悔，或率意而寡尤。虽兹物之在我，非余力之所戮。故时抚空怀而自惋，吾未识夫开塞之所由。　　伊兹文之为用，固众理之所因。恢万里而无阂，通亿载而为津。俯殆则于来叶，仰观象乎古人。济文武于将坠，宣风声于不泯。塗无远而不弥，理无微而弗纶。配霑润于云雨，象变化乎鬼神。被金石而德广，流管絃而日新。","dynasty":"魏晋","title":"文赋"}
{"author":"陆机","content":"置酒高堂，悲歌临觞。人寿几何，逝如朝霜。时无重至，华不再阳。苹以春晖，兰以秋芳。来日苦短，去日苦长。今我不乐，蟋蟀在房。乐以会兴，悲以别章。岂曰无感，忧为子忘。我酒既旨，我肴既臧。短歌可咏，长夜无荒。","dynasty":"魏晋","tags":"乐府，感叹，人生","title":"短歌行"}
{"author":"陆机","content":"渴不饮盗泉水，热不息恶木阴。恶木岂无枝？志士多苦心。整驾肃时命，杖策将远寻。饥食猛虎窟，寒栖野雀林。日归功未建，时往岁载阴。崇云临岸骇，鸣条随风吟。静言幽谷底，长啸高山岑。急弦无懦响，亮节难为音。人生诚未易，曷云开此衿？眷我耿介怀，俯仰愧古今。","dynasty":"魏晋","tags":"乐府，壮志难酬","title":"猛虎行"}
{"author":"陆机","content":"逝矣经天日，悲哉带地川。寸阴无停晷，尺波岂徒旋。年往迅劲矢，时来亮急弦。远期鲜克及，盈数固希全。容华夙夜零，体泽坐自捐。兹物苟难停，吾寿安得延。俛仰逝将过，倏忽几何间。慷慨亦焉诉，天道良自然。但恨功名薄，竹帛无所宣。迨及岁未暮，长歌乘我闲。","dynasty":"魏晋","tags":"乐府，感叹，人生，惜时","title":"长歌行"}
{"author":"陆机","content":"　　昔每闻长老追计平生同时亲故，或凋落已尽，或仅有存者。余年方四十，而懿亲戚属，亡多存寡；昵交密友，亦不半在。或所曾共游一途，同宴一室，十年之外，索然已尽，以是哀思，哀可知矣，乃作赋曰：　　伊天地之运流，纷升降而相袭。日望空以骏驱，节循虚而警立。嗟人生之短期，孰长年之能执，时飘忽其不再，老晼晚其将及。对琼蘂之无征，恨朝霞之难挹。望汤谷以企予，借此景之屡戢。　　悲夫，川阅水以成川，水滔滔而日度。世阅人而为世，人冉冉而行暮。人何世而弗新，世何人之能故。野每春其必华，草无朝而遗露。经终古而常然，率品物其如素。譬日及之在条，恒虽尽而弗悟。虽不悟其可悲，心惆焉而自伤。亮造化之若兹，吾安取夫久长。　　痛灵根之夙陨，怨具尔之多丧。悼堂构之瘁，悯城阙之丘荒。亲弥懿其已逝，交何戚而不忘。咨余今之方殆，何视天之芒芒。伤怀凄其多念，戚貌悴而鲜欢。幽情发而成绪，滞思叩而兴端，此世之无乐，咏在昔而为言。　　居充堂而衍宇，行连驾而比轩。弥年时其讵几，夫何往而不残。或冥邈而既尽，或寥廓而仅半。信松茂而柏悦，嗟芝焚而蕙叹。苟性命之弗殊，岂同波而异澜，瞻前轨之既覆，知此路之良艰。启四体而深悼，惧兹形之将然。毒娱情而寡方，怨感目之多颜，谅多颜之感目，神何适而获怡。寻平生于响像，览前物而怀之。　　步寒林以悽恻，玩春翘而有思，触万类以生悲，叹同节而异时，年弥往而念广，途薄暮而意迮。亲落落而日稀，友靡靡而愈索。顾旧要于遗存，得十一于千百。乐心其如忘，哀缘情而来宅。托末契于后生，余将老而为客。　　然后弭节安怀，妙思天造，精浮神沧，忽在世表，悟大暮之同寐，何矜晚以怨早。指彼日之方除，岂兹情之足搅。感秋华于衰木，瘁零露于丰草。在殷忧而弗违，夫何云乎识道。将颐天地之大德，遗圣人之洪宝。解心累于末迹，聊优游以娱老。","dynasty":"魏晋","title":"叹逝赋"}
{"author":"陆机","content":"远游越山川，山川修且广。振策陟崇丘，安辔遵平莽。夕息抱影寐，朝徂衔思往。顿辔倚嵩岩，侧听悲风响。清露坠素辉，明月一何朗。抚枕不能寐，振衣独长想。","dynasty":"魏晋","tags":"写景，离家，思乡","title":"赴洛道中作"}
{"author":"陆机","content":"门有车马客，驾言发故乡。念君久不归，濡迹涉江湘。投袂赴门涂，揽衣不及裳。拊膺携客泣，掩泪叙温凉。借问邦族间，恻怆论存亡。亲友多零落，旧齿皆凋丧。市朝互迁易，城阙或丘荒。坟垄日月多，松柏郁茫茫。天道信崇替，人生安得长。慷慨惟平生，俯仰独悲伤。","dynasty":"魏晋","tags":"乐府，思亲，感伤，人生","title":"门有车马客行"}
{"author":"陆机","content":"玉衡固已骖，羲和若飞凌。四运循环转，寒暑自相承。冉冉年时暮，迢迢天路征。招摇东北指，大火西南升。悲风无绝响，玄云互相仍。丰水凭川结，零露弥天凝。年命特相逝，庆云鲜克乘。履信多愆期，思顺焉足凭。慷慨临川响，非此孰为兴。哀吟梁甫颠，慷慨独抚膺。","dynasty":"魏晋","tags":"乐府，感叹，人生","title":"梁甫吟"}
{"author":"陆机","content":"一十时。颜如蕣华晔有晖。体如飘风行如飞。娈彼孺子相追随。终朝出游薄暮归。六情逸豫心无违。酒将炙奈乐何。清酒将炙奈乐何。","dynasty":"魏晋","title":"百年歌"}
{"author":"陆机","content":"二十时。肤体彩泽人理成。美目淑貌灼有荣。被服冠带丽且清。光车骏马游都城。高谈雅步何盈盈。酒将炙奈乐何。清酒将炙奈乐何。","dynasty":"魏晋","title":"百年歌"}
{"author":"陆机","content":"人生一时。月重轮。盛年安可持。月重轮。吉凶倚伏。百年莫我与期。临川曷悲悼。兹去不从肩。月重轮。功名不勗之。善哉。古人扬声。敷闻九服。身名流何穆。既自才难。既嘉运。亦易愆。俛仰行老。存没将何所观。志士慷慨独长叹。独长叹。","dynasty":"魏晋","title":"月重轮行"}
{"author":"陆机","content":"流离亲友思，惆怅神不泰。素骖伫轜轩，玄驷骛飞盖。哀鸣兴殡宫，回迟悲野外。魂舆寂无响，但见冠与带。备物象平生，长旌谁为旆。悲风徽行轨，倾云结流霭。振策指灵丘，驾言从此逝。","dynasty":"魏晋","title":"挽歌诗三首其二"}
{"author":"陆机","content":"重阜何崔嵬，玄庐窜其间。磅礴立四极，穹隆放苍天。侧听阴沟涌，卧观天井悬。圹宵何寥廓，大暮安可晨。人往有返岁，我行无归年。昔居四民宅，今托万鬼邻。昔为七尺躯，今成灰与尘。金玉素所佩，鸿毛今不振。丰肌飨蝼蚁，妍姿永夷泯。寿堂延魑魅，虚无自相宾。蝼蚁尔何怨，魑魅我何亲。拊心痛荼毒，永叹莫为陈。","dynasty":"魏晋","title":"挽歌诗三首其三"}
{"author":"陆机","content":"在昔良可悲，魂往一何戚。念我平生时，人道多拘役。五常侵轨仪，夕气牵徽墨。随和乏良聘，枝骈或鸩毒。","dynasty":"魏晋","title":"挽歌辞其一"}
{"author":"陆机","content":"汎舟清川渚，遥望高山阴。川陆殊涂轨，懿亲将远寻。三荆欢同株，四鸟悲异林。乐会良自古，悼别岂独今。寄世将几何，日昃无停阴。前路既已多，后涂随年侵。促促薄暮景，亹亹鲜克禁。曷为复以兹，曾是怀苦心。远节婴物浅，近情能不深。行矣保嘉福，景绝继以音。","dynasty":"魏晋","title":"豫章行"}
{"author":"陆机","content":"太山一何高，迢迢造天庭。峻极周已远，曾云郁冥冥。梁甫亦有馆，蒿里亦有亭。幽涂延万鬼，神房集百灵。长吟太山侧，慷慨激楚声。","dynasty":"魏晋","title":"太山"}
{"author":"陆机","content":"辞家远行游，悠悠三行里。京洛多风尘，素衣化为缁。循身悼忧苦，感念同怀子。隆思乱心曲，沈欢滞不起。欢沈难克兴，心乱谁为理。愿假归鸿翼，翻飞浙江汜。","dynasty":"魏晋","title":"为顾彦先赠妇诗二首其一"}
{"author":"陆机","content":"碎碎织细练，为君作𦃪繻。君行岂有顾，忆君是妾夫。昔者得君书，闻君在高平。今时得君书，闻君在京城。京城华丽所，璀璨多异人。男儿多远志，岂知妾念君。昔者与君别，岁律薄将暮。日月一何速，素秋坠湛露。湛露何冉冉，思君随岁晚。对食不能餐，临觞不能饭。","dynasty":"魏晋","title":"为周夫人赠车骑诗"}
{"author":"陆机","content":"种葵北园中，葵生郁萋萋。朝荣东北倾，夕颖西南晞。零露垂鲜泽，朗月耀其辉。时逝柔风戢，岁暮商猋飞。曾云无温夜，严霜有凝威。幸蒙高墉德，玄景荫素蕤。丰条并春盛，落叶后秋衰。庆彼晚凋福，忘此孤生悲。","dynasty":"魏晋","title":"园葵诗二首其一"}
{"author":"陆机","content":"驾言寻飞遁，山路郁盘桓。芳兰振蕙叶，玉泉涌微澜。嘉卉献时服，灵术进朝餐。","dynasty":"魏晋","title":"招隐诗二首其一"}
{"author":"陆机","content":"太素卜令宅，希微启奥基。玄冲纂懿文，虚无承先师。","dynasty":"魏晋","title":"诗其一"}
{"author":"陆机","content":"澄神玄漠流，栖心太素域。弭节欣高视，俟我大梦觉。","dynasty":"魏晋","title":"诗其二"}
{"author":"陆机","content":"老蚕晚绩缩，老女晚嫁辱。曾不如老鼠，翻飞成蝙蝠。","dynasty":"魏晋","title":"诗其三"}
{"author":"陆机","content":"轨迹未及安，长辔忽已整。道遐觉日短，忧深使心褊。","dynasty":"魏晋","title":"诗其四"}
{"author":"陆机","content":"物情竞纷纭，至理自宜贯。达观傥不融，居然见真赝。","dynasty":"魏晋","title":"诗其五"}
{"author":"陆机","content":"惆怅怀平素，岂乐于兹同。岂宴栖末景，游豫蹑馀踪。","dynasty":"魏晋","title":"诗其六"}
{"author":"陆机","content":"于皇圣世，时文惟晋。受命自天，奄有黎献。阊阖既辟，承华再建。明明在上，有集惟彦。奕奕冯生，哲问允迪。天保定子，靡德不铄。迈心玄旷，矫志崇邈。遵彼承华，其容灼灼。嗟我人斯，戢翼江潭。有命集止，翻飞自南。出自幽谷，及尔同林。双情交映，遗物识心。人亦有言，交道实难。有頍者弁，千载一弹。今我与子，旷世齐欢。利断金石，气惠秋兰。群黎未绥，帝用勤止。我求明德，肆于百里。佥曰尔谐，俾民是纪。乃眷北徂，对扬帝祉。畴昔之游，好合缠绵。借曰未给，亦既三年。居陪华幄，出从朱轮。方骥齐镳，比迹同尘。之子既命，四牡项领。遵涂远蹈，腾轨高骋。庆云扶质，清风承景。嗟我怀人，其迈惟永。否泰有殊，穷达有违。及子春华，从尔秋晖。逝将去我，陟彼朔陲。非子之念，心孰为悲。","dynasty":"魏晋","title":"赠冯文罴迁斥丘令诗"}
{"author":"陆机","content":"伊昔有皇，肇济黎蒸。先天创物，景命是膺。降及群后，迭毁迭兴。邈矣终古，崇替有徵。在汉之季，皇纲幅裂。大辰匿晖，金虎曜质。雄臣驰鹜，义夫赴节。释位挥戈，言谋王室。王室之乱，靡邦不泯。如彼坠景，曾不可振。乃眷三哲，俾乂斯民。启土虽难，改物承天。爰兹有魏，即宫天邑。吴实龙飞，刘亦岳立。干戈载扬，俎豆载戢。民劳师兴，国玩凯入。天厌霸德，黄祚告衅。狱讼违魏，讴歌适晋。陈留归蕃，我皇登禅。庸岷稽颡，三江改献。赫矣隆晋，奄宅率土。对扬天人，有秩斯祜。惟公太宰，光翼二祖。诞育洪胄，纂戎于鲁。东朝既建，淑问峨峨。我求明德，济同以和。鲁公戾止，衮服委蛇。思媚皇储，高步承华。昔我逮兹，时惟下僚。及子栖迟，同林异条。年殊志比，服舛义稠。游跨三春，情固二秋。祗承皇命，出纳无违。往践蕃朝，来步紫微。升降秘阁，我服载晖。孰云匪惧，仰肃明威。分索则易，携手实难。念昔良游，兹焉永叹。公之云感，贻此音翰。蔚彼高藻，如玉如兰。惟汉有木，曾不逾境。惟南有金，万邦作咏。民之胥好，捐狂厉圣。仪刑在昔，予闻子命。","dynasty":"魏晋","title":"答贾谧诗"}
{"author":"陆机","content":"瓮馀残酒，膝有横琴。","dynasty":"魏晋","title":"诗"}
{"author":"陆机","content":"石龟尚怀海，我宁忘故乡。","dynasty":"魏晋","title":"诗其八"}
{"author":"陆机","content":"三十时。行成名立有令闻。力可扛鼎志干云。食如漏卮气如熏。辞家观国综典文。高冠素带焕翩纷。清酒将炙奈乐何。清酒将炙奈乐何。","dynasty":"魏晋","title":"百年歌十首其三"}
{"author":"陆机","content":"七十时。精爽颇损膂力愆。清水明镜不欲观。临乐对酒转无欢。揽形修发独长叹。","dynasty":"魏晋","title":"百年歌十首其七"}
{"author":"陆机","content":"茂德有赫。思媚上帝。配天光宅。诞育皇储。仪刑在昔。徽言时宣。福禄来格。劳谦降贵。肆敬下臣。肇彼先驱。","dynasty":"魏晋","title":"皇太子赐燕诗"}
{"author":"陆机","content":"澄神玄漠流。栖心太素域。弭节欣高视。俟我大梦觉。","dynasty":"魏晋","title":"诗"}
{"author":"陆机","content":"老蚕晚绩缩。老女晚嫁辱。曾不如老鼠。翻飞成蝙蝠。","dynasty":"魏晋","title":"诗"}
{"author":"陆机","content":"轨迹未及安。长辔忽已整。道遐觉日短。忧深使心褊。","dynasty":"魏晋","title":"诗"}
{"author":"陆机","content":"物情竞纷纭。至理自宜贯。达观傥不融。居然见真{赝贝=月}。","dynasty":"魏晋","title":"诗"}
{"author":"陆机","content":"惆怅怀平素。岂乐于兹同。岂宴栖末景。游豫蹑余踪。","dynasty":"魏晋","title":"诗"}
{"author":"陆机","content":"佳谷垂金颖。","dynasty":"魏晋","title":"诗"}
{"author":"陆机","content":"石龟尚怀海。我宁忘故乡。","dynasty":"魏晋","title":"诗"}
{"author":"陆机","content":"驾言寻飞遁。山路郁盘桓。芳兰振蕙叶。玉泉涌微澜。嘉卉献时服。灵术进朝飡。寻山求逸民。穹谷幽且遐。清泉荡玉渚。文鱼跃中波。","dynasty":"魏晋","title":"招隐诗二首"}
{"author":"陆机","content":"东游观巩洛。逍遥丘墓间。秋草漫长柯。寒木入云烟。发轸有夙宴。息驾无愚贤。","dynasty":"魏晋","title":"尸乡亭诗"}
{"author":"陆机","content":"肃肃素秋节。湛湛浓露凝。太阳夙夜降。少阴忽已升。","dynasty":"魏晋","title":"为顾彦先作诗"}
{"author":"陆机","content":"软颜收红蕊。玄鬓吐素华。冉冉逝将老。咄咄奈老何。","dynasty":"魏晋","title":"东宫诗"}
{"author":"陆机","content":"节运同可悲。莫若春气甚。和风未及燠。遗凉清且凛。","dynasty":"魏晋","title":"春咏"}
{"author":"陆机","content":"蔼蔼芳林。有集惟岳。亹亹明哲。在彼鸿族。沦心浑无。游精大朴。播我徽猷。□彼振玉。彼玉之振。光于厥潜。大明贞观。重泉匪深。我有好爵。相尔在阴。翻飞名都。宰物于南。礼弊则伪。朴散在华。人之秉夷。则是惠和。变风兴教。非德伊何。我友敬矣。俾人作歌。交道虽博。好亦勤止。比志同契。惟予与子。三川既旷。江亦永矣。悠悠我思。托迈千里。吉甫之役。清风既沈。非子之艳。诗谁云寻。我来自东。贻其好音。岂有桃李。恧子琼琛。将子无矧。属之翰林。娈彼静女。此惟我心。","dynasty":"魏晋","title":"赠顾令文为宜春令诗"}
{"author":"陆机","content":"一章穆穆君子。明德允迪。拊翼负海。翻飞上国。天子命之。曾是在服。西踰崤冈。北临河曲。二章尔政既均。尔化既淳。旧污孔修。德以振人。雍雍鸣鹤。亦闻于天。释厥缁衣。爰集崇贤。三章羽丁既奋。令问不已。庆云烟煴。鸿渐载起。峨峨紫闼。侯戾侯止。彤管有炜。纳言崇祉。四章既考尔工。将胙尔庸。大君有命。俾守于东。允文允武。威灵以隆。之子于迈。介夫在戎。五章悠悠武昌。在江之隈。吴未丧师。为蕃为畿。惟此惠君。人胥攸希。弈弈重光。照尔绣衣。六章人道靡常。高会难期。之子于远。曷云归哉。心乎爱矣。永言怀之。瞻彼江介。惟用作诗。","dynasty":"魏晋","title":"赠武昌太守夏少明诗六章"}
{"author":"陆机","content":"三正迭绍。洪圣启运。自昔哲王。先天而顺。群辟崇替。降及近古。黄晖既渝。素灵承祜。乃眷斯顾。祚之宅土。三后始基。世武丕承。协风旁骇。天晷仰澄。淳曜六合。皇庆攸兴。自彼河汾。奄齐七政。时文惟晋。世笃其圣。钦翼昊天。对扬成命。九区克咸。讴歌以咏。皇上纂隆。经教弘道。于化既丰。在工载考。俯釐庶绩。仰荒大造。仪刑祖宗。妥绥天保。笃生我后。克明克秀。体辉重光。承规景数。茂德渊冲。天姿玉裕。蕞尔小臣。邈彼荒遐。弛厥负担。振缨承华。匪顾伊始。惟命之嘉。","dynasty":"魏晋","title":"皇太子宴玄圃宣猷堂有令赋诗"}
{"author":"陆机","content":"四十时。体力克壮志方刚。跨州越郡还帝乡。出入承明拥大珰。清酒将炙奈乐何。清酒将炙奈乐何。","dynasty":"魏晋","title":"百年歌"}
{"author":"陆机","content":"五十时。荷旄仗节镇邦家。鼓钟嘈囋赵女歌。罗衣綷粲金翠华。言笑雅舞相经过。清酒将炙奈乐何。酒将炙奈乐何。","dynasty":"魏晋","title":"百年歌"}
{"author":"陆机","content":"六十时。年亦耆艾业亦隆。骖驾四牡入紫宫。轩冕婀那翠云中。子孙昌盛家道丰。清酒将炙奈乐何。清酒将炙奈乐何。","dynasty":"魏晋","title":"百年歌"}
{"author":"陆机","content":"七十时。精爽狻损膂力愆。清水明镜不欲观。临乐对酒转无欢。揽形修发独长叹。","dynasty":"魏晋","title":"百年歌"}
{"author":"陆机","content":"八十时。明已损目聪去耳。前言往行不复纪。辞官致禄归桑梓。安车驷马入旧里。乐事告终忧事始。","dynasty":"魏晋","title":"百年歌"}
{"author":"陆机","content":"九十时。日告耽瘁月告衰。形体虽是志意非。言多谬误心多悲。子孙朝拜或问谁。指景玩日虑安危。感念平生泪交挥。","dynasty":"魏晋","title":"百年歌"}
{"author":"陆机","content":"百岁时。盈数已登肌肉单。四支百节还相患。目若浊镜口垂涎。呼吸嚬蹙反侧难。茵褥滋味不复安。","dynasty":"魏晋","title":"百年歌"}
{"author":"陆机","content":"安寝北堂上，明月入我牖。照之有余辉，揽之不盈手。凉风绕曲房，寒蝉鸣高柳。踟蹰感节物，我行永已久。游宦会无成，离思难常守。","dynasty":"魏晋","title":"拟明月何皎皎"}
{"author":"陆机","content":"道虽一致。涂有万端。吉凶纷蔼。休咎之源。人鲜知命。命未易观。生亦何惜。功名所勤。","dynasty":"魏晋","title":"秋胡行"}
{"author":"陆机","content":"我静如镜。民动如烟。事以形兆。应以象悬。岂曰无才。世鲜兴贤。","dynasty":"魏晋","title":"陇西行"}
{"author":"陆机","content":"三十时。行成名立有令闻。力可扛鼎志干云。食如漏巵气如熏。辞家观国综典文。高冠素带焕翩纷。酒将炙奈乐何。清酒将炙奈乐何。","dynasty":"魏晋","title":"百年歌"}
{"author":"陆机","content":"容华夙夜零。无故自消歇。","dynasty":"魏晋","title":"放歌行"}
{"author":"陆机","content":"琼环俟丰价。窈窕不自鬻。有美峨眉子。惠音清且淑。修姱协姝丽。华颜婉如玉。","dynasty":"魏晋","title":"赠纪士诗"}
{"author":"陆机","content":"太素卜令宅。希微启奥基。玄冲纂懿文。虚无承先师。","dynasty":"魏晋","title":"诗"}
{"author":"陆机","content":"一章于穆予宗。禀精东岳。诞育祖考。造我南国。南国克靖。实繇洪绩。惟帝念功。载繁其锡。其锡惟何。玄冕衮衣。金石假乐。旄钺授威。匪威是信。称丕远德。奕世台衡。扶帝紫极。二章笃生二昆。克明克俊。遵涂结辙。承风袭问。帝曰钦哉。纂戎列祚。双组式带。绶章载路。即命荆楚。对扬休顾。肇敏厥绩。武功聿举。烟煴芳素。绸缪江浒。昊天不吊。胡宁弃予。三章嗟予人斯。胡德之微。阙彼遗轨。则此顽违。王事靡盬。旍旆屡振。委籍奋戈。统厥征人。祁祁征人。载肃载闲。骙骙戎马。有骃有翰。昔予翼考。惟斯伊抚。今予小子。缪寻末绪。四章有命自天。崇替靡常。王师乘运。席卷江湘。虽备官守。位从武臣。守局下列。譬彼飞尘。洪波电击。与众同湮。颠踣西夏。收迹旧京。俯惭堂搆。仰懵先灵。孰云忍媿。寄之我情。五章伊我俊弟。咨尔士龙。怀袭瑰玮。播殖清风。非德莫懃。非道莫弘。垂翼东畿。耀颖名邦。绵绵洪统。非尔孰崇。依依同生。恩笃情结。义存并济。胡乐之悦。愿尔偕老。携手黄发。六章昔我西征。扼腕川湄。掩涕即路。挥袂长辞。六龙促节。逝不我待。自往迄兹。旷年八祀。悠悠我思。非尔焉在。昔并垂发。今也将老。衔哀茹慼。契阔充饱。嗟我人斯。胡恤之早。七章天步多艰。性命难誓。常惧陨毙。孤魂殊裔。存不阜物。没不增壤。生若朝风。死犹绝景。视彼蜉蝣。方之乔客。眷此黄垆。譬之毙宅。匪身是吝。亮会伊惜。其惜伊何。言纡其思。其思伊何。悲彼旷载。八章出车戒涂。言告言归。蓐食警驾。夙兴宵驰。濛雨之阴。炤月之煇。陵陵峻阪。川越洪漪。爰届爰止。步彼高堂。失尔朔迈。良愿中荒。我心永怀。匪悦匪康。九章昔我斯逝。兄弟孔备。今予来思。我凋我瘁。昔我斯逝。族有余荣。今我来思。堂有哀声。我行其道。鞠为茂草。我履其房。物存人亡。拊膺涕泣。血泪彷徨。十章企伫朔路。言欢尔归。心存言宴。目想容辉。迫彼窀穸。载驱东路。系情桑梓。肆力丘墓。栖迟中流。心怀罔极。眷言顾之。使我心恻。","dynasty":"魏晋","title":"与弟清河云诗十章"}
{"author":"陆机","content":"蒲萄四时芳醇，瑠璃千钟旧宾。夜饮舞迟销烛，朝醒弦促催人。","dynasty":"魏晋","title":"饮酒乐"}
{"author":"陆机","content":"扶桑升朝晖。照此高台端。高台多妖丽。濬房出清颜。淑貌耀皎日。惠心清且闲。美目扬玉泽。蛾眉象翠翰。鲜肤一何润。秀色若可餐。窈窕多容仪。婉媚巧笑言。暮春春服成。粲粲绮与纨。金雀垂藻翘。琼佩结瑶璠。方驾扬清尘。濯足洛水澜。蔼蔼风云会。佳人一何繁。南崖充罗幕。北渚盈軿轩。清川含藻景。高岸被华丹。馥馥芳袖挥。泠泠纤指弹。悲歌吐清响。雅舞播幽兰。丹唇含九秋。妍迹陵七盘。赴曲迅惊鸿。蹈节如集鸾。绮态随颜变。沈姿无定源。俯仰纷阿那。顾步咸可欢。遗芳结飞飙。浮景映清湍。冶容不足咏。春游良可叹。","dynasty":"魏晋","title":"日出东南隅行"}
{"author":"陆机","content":"水会于海。云翔于天。道之所混。孰后孰先。及子虽殊。同升太玄。舍彼玄冕。袭此云冠。遗情市朝。永志丘园。静犹幽谷。动若挥兰。","dynasty":"魏晋","title":"赠潘尼诗"}
{"author":"陆机","content":"于穆同心。如琼如琳。我东曰徂。来饯其琛。彼美潘生。实综我心。探子玉怀。畴尔惠音。","dynasty":"魏晋","title":"答潘尼诗"}
{"author":"陆机","content":"帝谓御事。及尔同欢。我自嘉礼。以寿永观。思乐华殿。祗承圣颜。","dynasty":"魏晋","title":"祖会太极东堂诗"}
{"author":"陆机","content":"巍巍皇代。奄宅九围。帝在在洛。克配紫微。八风应律。日月重晖。普历丘宇。时罔不绥。","dynasty":"魏晋","title":"元康四年从皇太子祖会东堂诗"}
{"author":"陆机","content":"税驾金华。讲学秘馆。有集惟髦。芳风雅宴。","dynasty":"魏晋","title":"讲汉书诗"}
{"author":"陆机","content":"□□□题。允藩克正。惟是喉舌。光翼明圣。","dynasty":"魏晋","title":"祖道清正"}
{"author":"陆机","content":"佥曰吾生。明德惟允。","dynasty":"魏晋","title":"赠潘岳诗"}
{"author":"陆机","content":"恢恢天网。飞沈是收。受兹下臣。腾光清霄。","dynasty":"魏晋","title":"诗"}
{"author":"陆机","content":"瓮余残酒。膝有横琴。","dynasty":"魏晋","title":"诗"}
{"author":"陆机","content":"昔与二三子。游息承华南。拊翼同枝条。翻飞各异寻。苟无凌风翮。徘徊守故林。慷慨谁为感。愿言怀所钦。发轸清洛汭。驱马大河阴。伫立望朔涂。悠悠迥且深。分索古所悲。志士多苦心。悲情临川结。苦言随风吟。愧无杂佩赠。良讯代兼金。夫子茂远猷。颖诚寄惠音。","dynasty":"魏晋","title":"赠冯文罴诗"}
{"author":"陆机","content":"牵世婴时网。驾言远徂征。饮饯岂异族。亲戚弟与兄。婉娈居人思。纡郁游子情。明发遗安寐。晤言涕交缨。分途长林侧。挥袂万始亭。伫眄要遐景。倾耳玩余声。南归憩永安。北迈顿承明。永安有昨轨。承明子弃予。俯仰悲林薄。慷慨含辛楚。怀往欢绝端。悼来忧成绪。感别惨舒翮。思归乐遵渚。","dynasty":"魏晋","title":"于承明作与弟士龙诗"}
{"author":"陆机","content":"行矣怨路长。惄焉伤别促。指途悲有余。临觞欢不足。我若西流水。子为东峙岳。慷慨逝言感。徘徊居情育。安得携手俱。契阔成騑服。","dynasty":"魏晋","title":"赠弟士龙诗"}
{"author":"陆机","content":"大火贞朱光。积阳熙自南。望舒离金虎。屏翳吐重阴。凄风迕时序。苦雨遂成霖。朝游忘轻羽。夕息忆重衾。感物百忧生。缠绵自相寻。与子隔箫墙。箫墙阻且深。形影旷不接。所托声与音。音声日夜阔。何用慰吾心。","dynasty":"魏晋","title":"赠尚书郎顾彦先诗二首其一"}
{"author":"陆机","content":"朝游游层城。夕息旋直庐。迅雷中霄激。惊电光夜舒。玄云拖朱阁。振风薄绮疏。丰注溢修霤。潢潦浸阶除。停阴结不解。通衢化为渠。沈稼湮梁颍。流民泝荆徐。眷言怀桑梓。无乃将为鱼。","dynasty":"魏晋","title":"赠尚书郎顾彦先诗二首其二"}
{"author":"陆机","content":"顾侯体明德。清风肃已迈。发迹翼藩后。改授抚南裔。伐鼓五岭表。扬旌万里外。远绩不辞小。立德不在大。高山安足凌。巨海犹萦带。惆怅瞻飞驾。引领望归旆。","dynasty":"魏晋","title":"赠顾交趾公真诗"}
{"author":"陆机","content":"洁身跻秘阁。秘馈峻且玄。终朝理文案。薄暮不遑眠。驾言巡明祀。致敬在祈年。逍遥春王圃。踯躅千畆田。回渠绕曲陌。通波扶直阡。嘉谷垂重颖。芳树发华颠。余固水乡士。摠辔临清渊。戚戚多远念。行行遂成篇。","dynasty":"魏晋","title":"答张士然诗"}
{"author":"陆机","content":"孤兽思故薮。离鸟悲旧林。翩翩游宦子。辛苦谁为心。仿佛谷水阳。婉娈昆山阴。营魄怀兹土。精爽若飞沈。寤寐靡安豫。愿言思所钦。感彼归途艰。使我怨慕深。安得忘归草。言树背与襟。斯言岂虚作。思鸟有悲音。","dynasty":"魏晋","title":"赠从兄车骑诗"}
{"author":"陆机","content":"辞家远行游。悠悠三千里。京洛多风尘。素衣化为缁。循身悼忧苦。感念同怀子。隆思乱心曲。沈欢滞不起。欢沈难克兴。心乱谁为理。愿假归鸿翼。翻飞浙江汜。","dynasty":"魏晋","title":"为顾彦先赠妇诗二首其一"}
{"author":"陆机","content":"东南有思妇。长叹充幽闼。借问叹何为。佳人渺天末。游宦久不归。山川修且阔。形影参商乖。音息旷不达。离合非有常。譬彼弦与筈。愿保金石躯。慰妾长饥渴。","dynasty":"魏晋","title":"为顾彦先赠妇诗二首其二"}
{"author":"陆机","content":"二合兆嘉偶。女子礼有行。洁己入德门。终远母与兄。如何耽时宠。游宦忘归宁。虽为三载妇。顾景媿虚名。岁暮饶悲风。洞房凉且清。拊枕循薄质。非君谁见荣。离君多悲心。寤寐劳人情。敢忘桃李陋。侧想瑶与琼。","dynasty":"魏晋","title":"为陆思远妇作诗"}
{"author":"陆机","content":"碎碎纤细练。为君作鞲繻。君行岂有顾。忆君是妾夫。昔者得君书。闻君在高平。今时得君书。闻君在京城。京城华丽所。璀璨多异人。男儿多远志。岂知妾念君。昔者与君别。岁律薄将暮。日月一何速。素秋坠湛露。湛露何冉冉。思君随岁晚。对食不能飡。临觞不能饭。","dynasty":"魏晋","title":"为周夫人赠车骑诗"}
{"author":"陆机","content":"皇储延髦俊。多士出幽遐。过蒙时来运。与子游承华。执笏崇贤内。振缨层城阿。毕刘赞文武。潘生莅邦家。感别怀远人。愿言叹以嗟。","dynasty":"魏晋","title":"祖道毕雍孙刘边仲潘正叔诗"}
{"author":"陆机","content":"希世无高符。营道无烈心。靖端肃有命。假檝越江潭。亲友赠予迈。挥泪广川阴。抚膺解携手。永叹结遗音。无迹有所匿。寂寞声必沈。肆目眇不及。缅然若双潜。南望泣玄渚。北迈涉长林。谷风拂修薄。油云翳高岑。亹亹孤兽骋。嘤嘤思鸟吟。感物恋堂室。离思一何深。伫立慨我叹。寤寐涕盈衿。惜无怀归志。辛苦谁为心。","dynasty":"魏晋","title":"赴太子洗马时作诗"}
{"author":"陆机","content":"总辔登长路。呜咽辞密亲。借问子何之。世网婴我身。永叹遵北渚。遗思结南津。行行遂已远。野途旷无人。山泽纷纡余。林薄杳阡眠。虎啸深谷底。鸡鸣高树巅。哀风中夜流。孤兽更我前。悲情触物感。沈思郁缠绵。伫立望故乡。顾影凄自怜。","dynasty":"魏晋","title":"赴洛道中作诗"}
{"author":"陆机","content":"羁旅远游宦。托身承华侧。抚剑遵銅辇。振缨尽祗肃。岁月一何易。寒暑忽已革。载离多悲心。感物情凄恻。慷慨遗安豫。永叹废寝食。思乐乐难诱。曰归归未克。忧苦欲何为。缠绵胸与臆。仰瞻凌霄鸟。羡尔归飞翼。","dynasty":"魏晋","title":"东宫作诗"}
{"author":"陆机","content":"在昔蒙嘉运。矫迹入崇贤。假翼鸣凤条。濯足升龙渊。玄冕无丑士。冶服使我妍。轻剑拂鞶厉。长缨丽且鲜。谁谓伏事浅。契阔踰三年。薄言肃后命。改服就藩臣。夙驾寻清轨。远游越梁陈。感物多远念。慷慨怀古人。","dynasty":"魏晋","title":"吴王郎中时从梁陈作诗"}
{"author":"陆机","content":"悠悠行迈远。戚戚忧思深。此思亦何思。思君徽与音。音徽日夜离。缅邈若飞沈。王鲔怀河岫。晨风思北林。游子眇天末。还期不可寻。惊飙褰反信。归云难寄音。伫立想万里。沈忧萃我心。揽衣有余带。循形不盈衿。去去遗情累。安处抚清琴。","dynasty":"魏晋","title":"拟行行重行行诗"}
{"author":"陆机","content":"闲夜命欢友。置酒迎风馆。齐僮梁甫吟。秦娥张女弹。哀音绕栋宇。遗响入云汉。四座咸同志。羽觞不可算。高谈一何绮。蔚若朝霞烂。人生无几何。为乐常苦晏。譬彼伺晨鸟。扬声当及旦。曷为恒忧苦。守此贫与贱。","dynasty":"魏晋","title":"拟今日良宴会诗"}
{"author":"陆机","content":"昭昭清汉晖。粲粲光天步。牵牛西北回。织女东南顾。华容一何冶。挥手如振素。怨彼河无梁。悲此年岁暮。跂彼无良缘。睆焉不得度。引领望大川。双涕如霑露。","dynasty":"魏晋","title":"拟迢迢牵牛星诗"}
{"author":"陆机","content":"上山采琼蕊。穹谷饶芳兰。采采不盈掬。悠悠怀所欢。故乡一何旷。山川阻且难。沈思钟万里。踯躅独吟叹。","dynasty":"魏晋","title":"拟涉江采芙蓉诗"}
{"author":"陆机","content":"靡靡江蓠草。熠熠生何侧。皎皎彼姝女。阿那当轩织。粲粲妖容姿。灼灼美颜色。良人游不归。偏栖独支翼。空房来悲风。中夜起叹息。","dynasty":"魏晋","title":"拟青青河畔草诗"}
{"author":"陆机","content":"嘉树生朝阳。凝霜封其条。执心守时信。岁寒终不凋。美人何其旷。灼灼在云霄。隆想弥年月。长啸入风飙。引领望天末。譬彼向阳翘。","dynasty":"魏晋","title":"拟兰若生春阳诗"}
{"author":"陆机","content":"冉冉高陵苹。习习随风翰。人生当几时。譬彼浊水澜。戚戚多滞念。置酒宴所欢。方驾振飞辔。远游入长安。名都一何绮。城阙郁盘桓。飞馈缨虹带。层台冒云冠。高门罗北阙。甲第椒与兰。侠客控绝景。都人骖玉轩。遨游放情愿。慷慨为谁叹。","dynasty":"魏晋","title":"拟青青陵上柏诗"}
{"author":"陆机","content":"西山何其峻。层曲郁崔嵬。零露弥天坠。蕙叶凭林衰。寒暑相因袭。时逝忽如颓。三闾结飞辔。大耋嗟落晖。曷为牵世务。中心若有违。京洛多妖丽。玉颜侔琼蕤。闲夜抚鸣琴。惠音清且悲。长歌赴促节。哀响逐高徽。一唱万夫叹。再唱梁尘飞。思为河曲鸟。双游沣水湄。","dynasty":"魏晋","title":"拟东城一何高诗"}
{"author":"陆机","content":"高楼一何峻。迢迢峻而安。绮窗出尘冥。飞陛蹑云端。佳人抚琴瑟。纤手清且闲。芳气随风结。哀响馥若兰。玉容谁能顾。倾城在一弹。伫立望日昃。踯躅再三叹。不怨伫立久。但愿歌者欢。思驾归鸿羽。比翼双飞翰。","dynasty":"魏晋","title":"拟西北有高楼诗"}
{"author":"陆机","content":"欢友兰时往。迢迢匿音徽。虞渊引绝景。四节逝若飞。芳草久已茂。佳人竟不归。踯躅遵林渚。惠风入我怀。感物恋所欢。采此欲贻谁。","dynasty":"魏晋","title":"拟庭中有奇树诗"}
{"author":"陆机","content":"岁暮凉风发。昊天肃明明。招摇西北指。天汉东南倾。朗月照闲房。蟋蟀吟户庭。翻翻归雁集。嘒嘒寒蝉鸣。畴昔同晏友。翰飞戾高冥。服美改声听。居愉遗旧情。织女无机杼。大梁不架楹。","dynasty":"魏晋","title":"拟明月皎夜光诗"}
{"author":"陆机","content":"明发心不夷。振衣聊踯躅。踯躅欲安之。幽人在浚谷。朝采南涧藻。夕息西山足。轻条象云构。密叶成翠幄。激楚伫兰林。回芳薄秀木。山溜何泠泠。飞泉漱鸣玉。哀音附灵波。颓响赴曾曲。至乐非有假。安事浇淳朴。富贵久难图。税驾从所欲。","dynasty":"魏晋","title":"招隐诗"}
{"author":"陆机","content":"遨游出西城。按辔循都邑。逝物随节改。时风肃且熠。迁化有常然。盛衰自相袭。靡靡年时改。冉冉老已及。行矣勉良图。使尔修名立。","dynasty":"魏晋","title":"遨游出西城诗"}
{"author":"陆机","content":"种葵北园中。葵生郁萋萋。朝荣东北倾。夕颖西南晞。零露垂鲜泽。朗月耀其辉。时逝柔风戢。岁暮商猋飞。曾云无温夜。严霜有凝威。幸蒙高墉德。玄景荫素蕤。丰条并春盛。落叶后秋衰。庆彼晚凋福。忘此孤生悲。","dynasty":"魏晋","title":"园葵诗"}
{"author":"陆机","content":"翩翩晚凋葵。孤生寄北蕃。被蒙覆露惠。微躯后时残。庇足周一智。生理各万端。不若闻道易。但伤知命难。","dynasty":"魏晋","title":"园葵诗"}
{"author":"陆机","content":"夙驾出东城。送子临江曲。密席接同志。羽觞飞酃渌。登楼望峻陂。时逝一何速。与子别所期。耀灵缘扶木。","dynasty":"魏晋","title":"赠斥丘令冯文罴诗"}
{"author":"陆机","content":"清夜不能寐。悲风入我轩。立影对孤躯。哀声应苦言。","dynasty":"魏晋","title":"赠顾彦先诗"}
{"author":"陆机","content":"卜择考休贞。嘉命咸在兹。夙驾警徒御。结辔顿重基。龙(左巾右荒)被广柳。前驱矫轻旗。殡宫何嘈嘈。哀响沸中闱。中闱且勿讙。听我薤露诗。死生各异伦。祖载当有时。舍爵两楹位。启殡进灵轜。饮饯觞莫举。出宿归无期。帷衽旷遗影。栋宇与子辞。周亲咸奔凑。友朋自远来。翼翼飞轻轩。骎骎策素骐。按辔遵长薄。送子长夜台。呼子子不闻。泣子子不知。叹息重榇侧。念我畴昔时。三秋犹足收。万世安可思。殉没身易亡。救子非所能。含言言哽咽。挥涕涕流离。","dynasty":"魏晋","title":"挽歌诗"}
{"author":"陆机","content":"死生各异方。昭非神色袭。贵贱礼有差。外相盛已集。魂衣何盈盈。旟旐何习习。父母拊棺号。兄弟扶筵泣。灵轜动轇(左车右蒭)。龙首矫崔嵬。挽歌挟轂唱。嘈嘈一何悲。浮云中容与。飘风不能回。渊鱼仰失梁。征鸟俯坠飞。念彼平生时。延宾陟此帏。宾阶有邻迹。我降无登辉。","dynasty":"魏晋","title":"庶人挽歌辞"}
{"author":"陆机","content":"陶犬不知吠。瓦鸡焉能。安寝重丘下。仰闻板筑声。埏埴为涂车。束薪作蒭灵。","dynasty":"魏晋","title":"庶人挽歌辞"}
{"author":"陆机","content":"孤魂虽有识。良接难为符。操心玄芒内。注血治鬼区。","dynasty":"魏晋","title":"王侯挽歌辞"}
{"author":"陆机","content":"天道夷且简。人道险而难。休咎相乘蹑。翻覆若波澜。去疾苦不远。疑似实生患。近火固宜热。履冰岂恶寒。掇蜂灭天道。拾尘惑孔颜。逐臣尚何有。弃友焉足叹。福钟恒有兆。祸集非无端。天损未易辞。人益犹可欢。朗鉴岂远假。取之在倾冠。近情苦自信。君子防未然。","dynasty":"魏晋","title":"君子行"}
{"author":"陆机","content":"苦哉远征人。飘飘穷四遐。南陟五岭巅。北戍长城阿。深谷邈无底。崇山郁嵯峨。奋臂攀乔木。振迹涉流沙。隆暑固已惨。凉风严且苛。夏条集鲜澡。寒冰结冲波。胡马如云屯。越旗亦星罗。飞锋无绝影。鸣镝自相和。朝食不免胄。夕息常负戈。苦哉远征人。抚心悲如何。","dynasty":"魏晋","title":"从军行"}
{"author":"陆机","content":"北游幽朔城。凉野多险难。俯入穷谷底。仰陟高山盘。凝冰结重磵。积雪被长峦。阴雪兴岩侧。悲风鸣树端。不睹白日景。但闻寒鸟喧。猛虎凭林啸。玄猿临岸叹。夕宿乔木下。惨怆恒鲜欢。渴饮坚冰浆。饥待零露餐。离思固已久。寤寐莫与言。剧哉行役人。慊慊恒苦寒。","dynasty":"魏晋","title":"苦寒行"}
{"author":"陆机","content":"汛舟清川渚。遥望高山阴。川陆殊涂轨。懿亲将远寻。三荆欢同株。四鸟悲异林。乐会良自古。悼别岂独今。寄世将几何。日昃无停阴。前路既已多。后涂随年侵。促促薄暮景。亹亹鲜克禁。曷为复以兹。曾是怀苦心。远节婴物浅。近情能不深。行矣保嘉福。景绝继以音。","dynasty":"魏晋","title":"豫章行"}
{"author":"陆机","content":"伊洛有歧路。歧路交朱轮。轻盖承华景。腾步蹑飞尘。鸣玉岂朴儒。凭轼皆俊民。烈心厉劲秋。丽服鲜芳春。余本倦游客。豪彦多旧亲。倾盖承芳讯。欲鸣当及晨。守一不足矜。歧路良可遵。规行无旷迹。矩步岂逮人。投足绪已尔。四时不必循。将遂殊涂轨。要子同归津。","dynasty":"魏晋","title":"长安有狭邪行"}
{"author":"陆机","content":"江蓠生幽渚。微芳不足宣。被蒙风雨会。移居华池边。发藻玉台下。垂影沧浪渊。霑润既已渥。结根奥且坚。四节逝不处。繁华难久鲜。淑气与时殒。余芳随风捐。天道有迁易。人理无常全。男欢智倾愚。女爱衰避妍。不惜微躯退。但惧苍蝇前。愿君广末光。照妾薄暮年。","dynasty":"魏晋","title":"塘上行"}
{"author":"陆机","content":"邈矣垂天景。壮哉奋地雷。丰隆岂久响。华光但西隤。日落似有竟。时逝恒若催。仰悲朗月运。坐观琁盖回。盛门无再入。衰房莫苦开。人生固已短。出处鲜为谐。慷慨惟昔人。兴此千载怀。升龙悲绝处。葛藟变条枚。寤寐岂虚叹。曾是感与叹。弭意无足欢。愿言有余哀。","dynasty":"魏晋","title":"折扬柳行"}
{"author":"陆机","content":"驱马陟阴山。山高马不前。往问阴山候。劲虏在燕然。戎车无停轨。旌旆屡徂迁。仰凭积雪岩。俯涉坚冰川。冬来秋未反。去家邈以绵。猃狁亮未夷。征人岂徒旋。末德争先鸣。凶器无两全。师克薄赏行。军没微躯捐。将遵甘陈迹。收功单于旃。振旅劳归士。受爵藁街传。","dynasty":"魏晋","title":"饮马长城窟行"}
{"author":"陆机","content":"迟迟暮春日。天气柔且嘉。元吉降初巳。濯秽游黄河。龙舟浮鹢首。羽旗垂藻葩。乘风宣飞景。逍遥戏中波。名讴激清唱。榜人纵櫂歌。投纶沈洪川。飞缴入紫霞。","dynasty":"魏晋","title":"櫂歌行"}
{"author":"陆机","content":"太山一何高。迢迢造天庭。峻极周已远。曾云郁冥冥。梁甫亦有馆。蒿里亦有亭。幽涂延万鬼。神房集百灵。长吟太山侧。慷慨激楚声。","dynasty":"魏晋","title":"太山吟"}
{"author":"陆机","content":"玉衡既已骖。羲和若飞淩。四运循环转。寒暑自相承。冉冉年时暮。迢迢天路徵。招摇东北指。大火西南升。悲风无绝响。玄云互相仍。丰冰凭川结。零露弥天凝。年命时相逝。庆云鲜克乘。履信多愆期。思顺焉足凭。慷慨临川响。非此孰为兴。哀吟梁甫巅。慷慨独拊膺。","dynasty":"魏晋","title":"梁甫吟"}
{"author":"陆机","content":"投迹短世间。高步长生闱。濯发冒云冠。浣身被羽衣。饥从韩众餐。寒就佚女栖。","dynasty":"魏晋","title":"东武吟行"}
{"author":"陆机","content":"婕妤去辞宠。淹留终不见。寄情在玉阶。托意惟团扇。春苔暗阶除。秋草芜高殿。黄昏履綦绝。愁来空雨面。","dynasty":"魏晋","title":"班婕妤"}
{"author":"陆机","content":"驾言出北阙。踯躅遵山陵。长松何郁郁。丘墓互相承。念昔徂殁子。悠悠不可胜。安寝重冥庐。天壤莫能兴。人生何所促。忽如朝露凝。辛苦百年间。戚戚如履冰。仁智亦何补。迁化有明徵。求仙鲜克仙。太虚不可凌。良会罄美服。对酒宴同声。","dynasty":"魏晋","title":"驾言出北阙行"}
{"author":"陆机","content":"命驾登北山。延伫望城郭。廛里一何盛。街巷纷漠漠。甲第崇高闼。洞房结阿馈。曲池何湛湛。清川带华薄。邃宇列绮窗。兰室接罗幕。淑貌色斯升。哀音承颜作。人生诚行迈。容华随年落。善哉膏粱士。营生奥且博。宴安消灵根。酖毒不可恪。无以肉食资。取笑葵与藿。","dynasty":"魏晋","title":"君子有所思行"}
{"author":"陆机","content":"萋萋春草生。王孙犹有情。差池燕始飞。夭袅桃始荣。灼灼桃悦色。飞飞燕弄声。檐上云结阴。涧下风吹清。幽树虽改观。终始在初生。松茑欢蔓延。樛葛欣累萦。眇然游宦子。悟言来未并。鼻感改朔气。心伤变节荣。侘傺岂徒然。澶漫绝音形。风来不可托。鸟去岂为听。","dynasty":"魏晋","title":"壮哉行"}
{"author":"陆机","content":"游客芳春林。春芳伤客心。和风飞清响。鲜云垂薄阴。蕙草饶淑气。时鸟多好音。翩翩鸣鸠羽。喈喈仓庚吟。幽兰盈通谷。长秀被高岑。女萝亦有托。蔓葛亦有寻。伤哉客游士。忧思一何深。目感随气草。耳悲咏时禽。寤寐多远念。缅然若飞沈。愿托归风响。寄言遗所钦。","dynasty":"魏晋","title":"悲哉行"}
{"author":"陆机","content":"营丘负海曲。沃野爽且平。洪川控河济。崇山入高冥。东被姑尤侧。南界聊摄城。海物错万类。陆产尚千名。孟诸吞楚梦。百二侔秦京。惟师恢东表。桓后定周倾。天道有迭代。人道无久盈。鄙哉牛山叹。未及至人情。爽鸠苟已徂。吾子安得停。行行将复去。长存非所营。","dynasty":"魏晋","title":"齐讴行"}
{"author":"陆机","content":"楚妃且勿叹。齐娥且莫讴。四座并清听。听我歌吴趋。吴趋自有始。请从阊门起。阊门何峨峨。飞馈跨通波。重栾承游极。回轩启曲阿。蔼蔼庆云被。泠泠鲜风过。山泽多藏育。土风清且嘉。泰伯导仁风。仲雍扬其波。穆穆延陵子。灼灼光诸华。王迹隤阳九。帝功兴四遐。大皇自富春。矫手顿世罗。邦彦应运兴。粲若春林葩。属城咸有士。吴邑最为多。八族未足侈。四姓实名家。文德熙淳懿。武功侔山河。礼让何济济。流化自滂沱。淑美难穷纪。商搉为此歌。","dynasty":"魏晋","title":"吴趋行"}
{"author":"陆机","content":"游仙聚灵族。高会层城阿。长风万里举。庆云郁嵯峨。宓妃兴洛浦。王韩起太华。北徵瑶台女。南要商川娥。肃肃霄驾动。翩翩翠盖罗。羽旗栖琼鸾。玉衡吐鸣和。太容挥高弦。洪崖发清歌。献酬既已周。轻举乘紫霞。揔辔扶桑枝。濯足汤谷波。清辉溢天门。垂庆惠皇家。","dynasty":"魏晋","title":"前缓声歌"}
{"author":"陆机","content":"和风习习薄林。柔条布叶垂阴。鸣鸠拂羽相寻。仓庚喈喈弄音。感时悼逝伤心。日月相追周旋。万里倐忽几年。人皆冉冉西迁。盛时一往不还。慷慨乖念凄然。昔为少年无忧。常恡秉烛夜游。翩翩霄征何求。于今知此有由。但为老去年遒。盛固有衰不疑。长夜冥冥无期。何不驱驰及时。聊乐永日自怡。赍此遗情何之。人生居世为安。岂若及时为欢。世道多故万端。忧虑纷错交颜。老行及之长叹。","dynasty":"魏晋","title":"董桃行"}
{"author":"陆机","content":"嗟行人之蔼蔼。骏马陟原风驰。轻舟泛川雷迈。寒往暑来相寻。零雪霏霏集宇。悲风徘徊入襟。岁华冉冉方除。我思缠绵未纾。感时悼逝凄如。","dynasty":"魏晋","title":"上留田行"}
{"author":"陆机","content":"四时代序逝不追。寒风习习落叶飞。蟋蟀在堂露盈墀。念君远游常苦悲。君何缅然久不归。贱妾悠悠心无违。白日既没明灯辉。夜禽赴林匹鸟栖。双鸠关关宿何湄。忧来感物涕不晞。非君之念思为谁。别日何早会何迟。","dynasty":"魏晋","title":"燕歌行"}
{"author":"陆机","content":"朝云升。应龙攀。乘风远游腾云端。鼓钟歇。岂自欢。急弦高张思和弹。时希值。年夙愆。循己虽易人知难。王阳登。贡公欢。罕生既没国子叹。嗟千载。岂虚言。","dynasty":"魏晋","title":"鞠歌行"}
{"author":"陆机","content":"出西门。望天庭。阳谷既虚崦嵫盈。感朝露。悲人生。逝者若斯安得停。桑枢戒。蟋蟀鸣。我今不乐岁聿征。迨未暮。及时平。置酒高堂宴友生。激朗笛。弹哀筝。取乐今日尽欢情。","dynasty":"魏晋","title":"顺东西门行"}
{"author":"陆机","content":"日重光。奈何天回薄。日重光。冉冉其游如飞征。日重光。今我日华华之盛。日重光。倐忽过。亦安停。日重光。盛往衰。亦必来。日重光。譬如四时。固恒相催。日重光。惟命有分可营。日重光。但惆怅才志。日重光。身没之后无遗名。","dynasty":"魏晋","title":"日重光行"}
{"author":"熊皦","content":"平吞六国更何求，童女童男问十洲。沧海不回应怅望，始知徐福解风流。","dynasty":"唐代","title":"祖龙词"}
{"author":"熊皦","content":"家临泾水隔秦川，来往关河路八千。堪恨此身何处老，始皇桥畔又经年。","dynasty":"唐代","title":"谪居海上"}
{"author":"石安民","content":"飞阁下临无地，层峦上出重霄。重阳未到客登高。信是今年秋早。随意烟霞笑傲，多情猿鹤招邀。山翁笑我太丰标。竹杖棕鞋桐帽。","dynasty":"宋代","title":"西江月（叠彩山题壁）"}
{"author":"石安民","content":"明朝江上一回首，二十四峰何处寻。","dynasty":"宋代","title":"句"}
{"author":"全思诚","content":"腐儒笔耕岂谋生，与世濩落独高情。绿尊有酒谁共醉，素琴无弦聊自横。湘廉在钩月当户，羌笛恼人花满城。幽居不知春事尽，见客只言诗未成。","dynasty":"明代","title":"次云林韵寄孙君实"}
{"author":"全思诚","content":"王孙爱画心独苦，下笔天机妙今古。凉风萧萧凉日落，蹇驴载我出林莽。黄叶打头秋满身，青山对面如故人。不须觅句灞桥雪，何用旅食京华春。忆昔玉堂供奉日，一二词臣同夜直。青绫被冷露华浓，金莲烛残河汉没。鸡栖树底声喔喔，鹤立螭坳望珠箔。凫緌散乱不成双，归老林泉有余乐。临风掩卷老泪落，此画此人那可作。","dynasty":"明代","title":"题赵魏公秋林晓行画卷"}
{"author":"全思诚","content":"我从越中归，山水犹在眼。贺湖天寒水鉴净，禹穴木落云气暖。梦中往往复登临，万壑千岩姿萧散。故人山水窟中来，题诗直上姑苏台。酒酣目力隘宇宙，少年笔阵排风雷。谢公屐齿小吴越，北望中原更奇绝。终南太华青未了，桑乾之阴多积雪。送君出门歌远游，自笑把锄空饭牛。功成归来尚黑头，访子却觅山阴舟。","dynasty":"明代","title":"送王元章北游"}
{"author":"曾协","content":"乱叠香罗，玉纤微把燕支污。靓妆无数。十里扬州路。怨绿啼红，总道春归去。君知否。画阑幽处。留得韶光住。","dynasty":"宋代","title":"点绛唇（汪汝冯置酒请赋芍药）"}
{"author":"曾协","content":"昼漏新来一倍长。众宾沾醉尚传觞。浓云遮日惜红妆。应是主人归凤沼，为传芳讯到黄堂。腰围恰恰束金黄。","dynasty":"宋代","title":"浣溪沙（咏芍药金系腰海陵席上作）"}
{"author":"曾协","content":"清秋月。长空万里烟华白。烟华白。江云收尽，楚天一色。莼丝惹起思归客。清光正好伤离别。伤离别。五湖烟水，伴人悉绝。","dynasty":"宋代","title":"秦楼月（留别海陵诸公）"}
{"author":"曾协","content":"野亭问柳今朝试。更访小园开未。月下山横空际。两两修眉对。骚人对此增高致。意入笔端清邃。投分周郎心醉。真解消人意。","dynasty":"宋代","title":"桃源忆故人（和翁士秀）"}
{"author":"曾协","content":"柳眼传情，花心蹙恨。春风处处关方寸。朱帘卷尽画屏闲，云鬟半ED51罗衣褪。燕语莺啼，日长人困。鱼沈雁断无音信。琵琶声乱篆烟斜，寸肠欲断无人问。","dynasty":"宋代","title":"蹋莎行（春归怨别）"}
{"author":"曾协","content":"柳弄轻黄花泣露。万叠春山，不记尘寰路。日射霜林烟罩素。长空不著纤云B028。历历远村明可数。缘涨前溪，渺渺迷津渡。客子光阴能几许。画图拟卷晴川去。","dynasty":"宋代","title":"凤栖梧（西溪道中作）"}
{"author":"曾协","content":"放花开，催花谢，谁解东君意。要遣花王，独占花蹊邃。且看玉镜台前，霞觞新举，红玉软、晓妆慵试。好风味。须信金屋中人，谁堪并娇媚。隐约微潮，应向尊前醉。最怜纹锦搴帷，青罗飞盖，尘土外、轻盈相倚。","dynasty":"宋代","title":"祝英台（和翁士秀牡丹韵）"}
{"author":"曾协","content":"今日复何日，欢动楚江滨。紫泥来自天上，优诏起元臣。想见傅岩梦断，记得金瓯名在，却念佩兰人。永昼通明殿，曾听话经纶。促归装，趋北阙，觐严宸。玉阶陈迹如故，天笑一番新。好借食间前箸，尽吐胸中奇计，指顾静烟尘。九万云霄路，飞走趁新春。","dynasty":"宋代","title":"水调歌头（送史侍郎）"}
{"author":"曾协","content":"日永向槐夏，绕屋树扶疏。麦秋天气清润，设巾兑记生初。新拜小君佳号，更过诸郎官舍，仍玩掌中珠。乐事似今少，一笑倒双壶。列山肴，烹野蔌，且欢娱。鹿门远引，平生此志与君俱。终向苕溪烟水，携手云庄风月，不践利名区。功业看儿辈，相对老江湖。","dynasty":"宋代","title":"水调歌头（细君生日作）"}
{"author":"曾协","content":"一年好处，是霜轻尘敛，山川如洗。晚菊留花供燕赏，金缕宝衣销地。旧观初还，层楼相望，重见升平际。小春时节，绮罗丛里人醉。此日武帐贤侯，六年仁政，浃长淮千里。欲入鹓行仍缓带，聊抚竹西歌吹。紫塞烟清，玉关人老，宜趣朝天骑。香尘归路，旧游回首应记。","dynasty":"宋代","title":"酹江月（扬州菊坡席上作）"}
{"author":"曾协","content":"苕溪古岸，有朱门初建，落成华屋。对启园林随杖履，迤逦柳蹊相属。好是危亭，片峰迎面，独立清溪曲。芜城低远，一尘不碍游目。公子豪饮方酣，夜堂深静，隐隐鸣丝竹。却尽春寒宾满座，深酌葡萄新绿。密户储香，广庭留月，待得清欢足。纷纷沾醉，四筵倒尽群玉。","dynasty":"宋代","title":"酹江月（宴叶叔范新第）"}
{"author":"曾协","content":"一年好处，是满城红药，留连□□。十里扬州应费了，多少春工妆饰。弱质欹风，芳心带露，酒困娇无力。园林绿暗，粉光低占丛碧。谁与千载声名，翻阶高咏，出文章仙伯。阅尽繁华芳意歇，初识倾城风格。双脸晞红，春衫挽并，天巧终难敌。十千沽酒，算应花畔消得。","dynasty":"宋代","title":"酹江月（咏芍药）"}
{"author":"曾协","content":"楚乡菰黍初尝，马蹄偶踏扬州路。莼丝向老，江鲈堪脍，催人归去。秋气萧骚，月华如洗，一天风露。望重重烟水，吴淞万顷，曾约旧时鸥鹭。惆怅别离无奈，整孤帆、依然回顾。玉龙节底，故人情重，欲行犹驻。敛散功多，澄清志遂，好回高步。看归鞍稳上，文鸳班里，五云深处。","dynasty":"宋代","title":"水龙吟（别故人）"}
{"author":"曾协","content":"日永向槐夏，绕屋树扶疏。麦秋天气清润，设巾兑记生初。新拜小君佳号，更过诸郎官舍，仍玩掌中珠。乐事似今少，一笑倒双壶。列山肴，烹野蔌，且欢娱。鹿门远引，平生此志与君俱。终向苕溪烟水，携手云庄风月，不践利名区。功业看儿辈，相对老江湖。","dynasty":"宋代","title":"水调歌头·日永向槐夏"}
{"author":"曾协","content":"炎蒸谁解换清凉，扇扇摇摇上竹窗。准拟小轩添睡美，梦成风雨夜翻江。","dynasty":"宋代","title":"芭蕉"}
{"author":"曾协","content":"笔到锺王意有余，诗章高古过黄初。班行未上论思地，远使聊宣宽大书。乞民丰年均饱煖，更申严令绝侵渔。肯迂使节存支郡，咫尺犹嫌会面疏。","dynasty":"宋代","title":"陈晞颜董漕湖南过零陵用简斋韵见赠次韵谢之"}
{"author":"曾协","content":"平生志不在赢余，久拟挥毫赋遂初。莫问倚墙空甔石，但令盈几足琴书。幸存茅屋幽堪隐，况有清溪近可渔。剩欲抽簪访松菊，要凭突兀看扶疏。","dynasty":"宋代","title":"陈晞颜董漕湖南过零陵用简斋韵见赠次韵谢之"}
{"author":"曾协","content":"一气散万有，飞潜异形姿。乌鹄自昔然，羽翼不可移。颖也衣褐徒，斓斑乃其宜。今兹独何事，皓皓涅不淄。毳毛玉雪如，整整机上丝。无乃真得仙，传载非诡辞。骑蟾入广寒，成此一段奇。长生侣素娥，不受尘土羁。祗应得得来，隐见必其时。往牒纪创见，奕奕登瑞旗。退之号崛强，雄夸见文词。君侯过人行，精神动皇祗。屡供平反笑，长咏南陔诗。异物自来驯，不起山林思。霜月照庭户，晴云点阶墀。致此非好玩，於焉卜期颐。上堂问起居，秀色增两眉。","dynasty":"宋代","title":"陈晞颜获玉兔甚奇邀予赋诗"}
{"author":"曾协","content":"为觅梢头一点酸，缥枝红萼谩阑干。东君已误当时约，犹敛幽芳待岁寒。","dynasty":"宋代","title":"春至无梅追用前韵一首"}
{"author":"曾协","content":"阴阳持权或赢缩，运气循环更剥复。忽惊寒凛袭重裘，元是祥霙散平陆。登山不觉屐齿折，索酒仍催葛巾漉。萧条贫居马为二，瑟缩冻坐龟藏六。挥毫谩诧句中眼，对案常逢食无肉。未谋南亩五百弓，浪说朱轮三十辐。且欣膏润入效原，为拯黔黎出沟渎。敢将固陋测帝心，概想生灵皆子育。将春欲放草木叶，成岁先须天地肃。伊余平生贪静胜，有此一廛从穆卜。应怜此地久憔悴，端向吾庐增煜煜。巧随高下缀琪树，任逐横斜落云屋。尘缘顿觉一羽轻，诗句但惊翻水速。坐令欢意荡愁思，仍遣时寒破常燠。嵇康醉状耸危石，卫玠羸姿立修竹。排来一一尽连璧，环立诜诜皆冠玉。晚风徐韵仍佩环，枯木无心亦冠服。晓连青女增粲粲，夜映金波兼穆穆。遮藏春色失斓斑，漏泄梅花有芬馥。掀髯一笑万事空，细读君诗倒醽醁。","dynasty":"宋代","title":"次翁士秀喜雪长咏"}
{"author":"曾协","content":"酒余共逍遥，散步升高冈。万物困霜雪，岁晏俱老苍。江山一临眺，志欲凌八荒。青霞傥见分，谁能束冠裳。","dynasty":"宋代","title":"次韵李粹伯登镇江粹厅览亭"}
{"author":"曾协","content":"身闲官冷巧相如，草舍柴扉况并居。刮目尚为三日别，论心真胜十年旧。屡烦折简催羸马，知有新妆出绮疏。兴发会须携短策，要看风味慰逃虚。","dynasty":"宋代","title":"次韵汪汝冯见赠"}
{"author":"曾协","content":"一间何阔昔未有，拟遣苍头问安否。果然示疾毗耶城，静看医方出吾肘。平生豪气干青云，客疾来侵岂能久。已知筋力却几杖，复见精神照窗牖。花时倏忽风雨过，无语酬春愧颜厚。管城端复束高阁，公不自倡谁为首。俄惊肆笔出在篇，聊示作家三昧手。我今方觉疾病婴，岂是同生值阳九。镜中华发略相似，材具超人定非偶。公今阔步蹑中朝，顾我一麾方出守。如何江湖大国楚，笑谓曹郐言地丑。似矜断木欲青黄，宁有长松生培塿。","dynasty":"宋代","title":"次韵翁士秀病起"}
{"author":"曾协","content":"兴来蹑履便追随，共约乘风汗漫期。述作正须陶令手，利名不上紫芝眉。名高似斗谁能挹，量大如渊不可窥。老去故交今绝少，高情倾盖乐新知。","dynasty":"宋代","title":"次韵翁士秀见赠二首"}
{"author":"曾协","content":"尚记东郊千顷白，夜不闻声晓盈尺。飘洒速若赴敌兵，密阵横空谁督责。且从膏泽落田畴，不厌寒威凌枕席。曷来重见冻云凝，似欲飞花袭遗迹。起寻藜杖行东皋，麦陇芊芊净摇碧。平生殷雷转空肠，此日准拟千仓积。老农甚喜天破悭，尊酒相携慰疲剧。土膏渗漉入锄犁，丁宁孙子耕须力。劝农使君软语多，莫待官侬费鞭策。人言回天古所难，坐变乐岁须臾间。丈夫行志自其所，会作一朝黄鹄举。","dynasty":"宋代","title":"次韵翁士秀雪再作"}
{"author":"曾协","content":"毫端万态斗森严，山比崇高粟比纤。学博自应前辈似，才多真可万人兼。心传家法书仍在，腹有成章笔未拈。雄辩纵横皆正论，却羞季子尚飞箝。","dynasty":"宋代","title":"次韵谢郑仲南惠诗二首"}
{"author":"曾协","content":"已向幽居赋晚清，欲经绝壁访神清。不忧五柳荒松菊，敢叹三闾带杜蘅。愧无风月三千首，赖有丝桐一再行。谁似孔庭能父子，继挥高韵思如倾。","dynasty":"宋代","title":"次赵有翼简徐圣可元韵"}
{"author":"曾协","content":"接壤西东似犬牙，一时迎送使君车。应怜壮岁棠阴在，未觉神京驿路赊。飞观惯看凉月挂，层楼将见瑞云遮。当筵莫诉杯行速，两地春光作一家。","dynasty":"宋代","title":"代常州请平江郑侍郎"}
{"author":"曾协","content":"秋到人间敛麴尘，于门初见矞星辰。须知宇内风云合，况是天边雨露新。盛德可容窥底蕴，殊功端自见经纶。不应久袖安邦手，运指从教转大钧。","dynasty":"宋代","title":"代人上平江徐郎五首"}
{"author":"曾协","content":"汉朝法从让严徐，却数群公总不如。千载流芳传竹简，一言偃革见囊书。由来东海传高阁，复见甘泉载后车。富贵功名两相似，昆丘元自产璠玙。","dynasty":"宋代","title":"代人上平江徐郎五首"}
{"author":"曾协","content":"今人竞图南，朗朗百间屋。夫子胡不然，向晦一窗足。北窗吾亦爱，尝谓所乐独。岂知交游中，昌歜或同欲。光澄穷永昼，风远宜三伏。诵书音和平，高卧梦清热。吟诗与作赋，未觉环堵蹙。心安尔许宽，六合寄一粟。闲听飞雨洒，静看游蜂触。一笑和莫逆，排闼不待速。","dynasty":"宋代","title":"邓器先北窗"}
{"author":"曾协","content":"摇摇小渚荻初成，远意浑疑接洞庭。准拟秋来看积雪，更和风雨醉时听。","dynasty":"宋代","title":"荻华渚"}
{"author":"曾协","content":"邂逅江干倍冁然，喜公强健过前年。笔端电扫三千字，言下冰消十二缘。传业有人吾免矣，击鲜溷汝古同然。自今拟弃人间事，总把传家付阿圆。","dynasty":"宋代","title":"都漕适至作诗相庆次韵"}
{"author":"曾协","content":"北固江山自有余，不分清景到绳枢。凭君笔底真三昧，幻出云烟入坐隅。","dynasty":"宋代","title":"督几先画"}
{"author":"曾协","content":"贪夫居奇货，什袭藏结绿。宁知十五城，不救卞和足。岂如嗜石人，丘壑在胸腹。不知连城价，但赏数峰蹙。长公仙去后，兵马遂南牧。尤物落何许，心知委沟渎。何期超世贤，爱石不爱玉。夜半负之走，包裹随窜伏。一朝返窗几，时清端可卜。李虎初平羊，案上纷相逐。峥嵘幸无恙，不问牛马谷。赵侯天机异，阅世轻嗜欲。好奇与嗜利，达观均一曲。正恐便弃置，就赏君宜速。","dynasty":"宋代","title":"赋赵有翼仇池石次正卿用苏翰林韵"}
{"author":"曾协","content":"乱云将雨趁狂风，扫溉氛埃瞬息中。指点山川开净绿，按行花草失欹红。槐榆改火年年事，箫鼓迎神处处同。自是平生观物化，不因春去始知空。","dynasty":"宋代","title":"寒食雨霁"}
{"author":"曾协","content":"坐阅荣枯鸟过空，青冥谁解指行踪。柳边初见莺调舌，树底俄惊鹿养茸。称副闲身清昼永，装添静境绿阴浓。宫桃正倚东风醉，也逐回沟出九重。","dynasty":"宋代","title":"和陈晞颜春尽思归二首"}
{"author":"曾协","content":"小白长红几番飞，清诗端为解愁围。莫贪藉草寻幽事，须念留花苦待归。杜酒政须常在手，沈腰元自不胜衣。织成春恨无穷尽，谁遣天孙不下机。","dynasty":"宋代","title":"和陈晞颜春尽思归二首"}
{"author":"曾协","content":"常时泪雨久涟洳，准拟晴窗叫勃姑。报答月华思善画，便和风露入新图。","dynasty":"宋代","title":"和粹伯七夕韵"}
{"author":"曾协","content":"天上相逢绝点尘，莫将世态测高真。深闺儿女传闻误，见说秋期便妒人。","dynasty":"宋代","title":"和粹伯七夕韵"}
{"author":"赵闻礼","content":"池馆收新雨。耿幽丛、流光几点，半侵疏户。入夜凉风吹不灭，冷焰微茫暗度。碎影落、仙盘秋露。漏断长门空照泪，袖纱寒、映竹无心顾。孤枕掩，残灯炷。练囊不照诗人苦。夜沈沈、拍手相亲，騃儿痴女。栏外扑来罗扇小，谁在风廊笑语。竞戏踏、金钗双股。故苑荒凉悲旧赏，怅寒芜、衰草隋宫路。同磷火。偏秋圃。","dynasty":"宋代","title":"贺新郎"}
{"author":"赵闻礼","content":"照眼菱花，剪情菰叶。梦云吹散无踪迹。听郎言语识郎心，当时一点谁消得。柳暗花明，萤飞月黑。临窗滴泪研残墨。合欢带上旧题诗，如今化作相思碧。","dynasty":"宋代","title":"踏莎行"}
{"author":"赵闻礼","content":"愁红飞眩醉眼。日淡芭蕉卷。帐掩屏香润，杨花扑、春云暖。啼鸟惊梦远。芳心乱。照影收奁晚。画眉懒。微醒带困，离情中酒相半。裙腰粉瘦，怕按六么歌板。帘卷层楼探旧燕。肠断。花枝和闷重捻。","dynasty":"宋代","title":"隔浦莲近/隔浦莲近拍"}
{"author":"赵闻礼","content":"西风昨夜摧黄叶，秋亦无心在菊花。","dynasty":"宋代","title":"句"}
{"author":"赵闻礼","content":"曲尘风雨乱春晴。花重寒轻。珠帘卷上还重下，怕东风、吹散歌声。棋倦杯频昼永，粉香花艳清明。十分无处著闲情。来觅娉婷。蔷薇误罥寻春袖，倩柔荑、为补香痕。苦恨啼鹃惊梦，何时剪烛重盟。","dynasty":"宋代","title":"风入松"}
{"author":"赵闻礼","content":"愁红飞眩醉眼。日淡芭蕉卷。帐掩屏香润，杨花扑、春云暖。啼鸟惊梦远。芳心乱。照影收奁晚。画眉懒。微醒带困，离情中酒相半。裙腰粉瘦，怕按六么歌板。帘卷层楼探旧燕。肠断。花枝和闷重捻。","dynasty":"宋代","title":"隔浦莲近/隔浦莲近拍"}
{"author":"赵闻礼","content":"絮花寒食路。睛丝罥日，绿阴吹雾。客帽欺风，愁满画船烟浦。彩柱秋千散後，恨尘锁、燕帘莺户。从间阻。梦云无准，鬓霜如许。夜永绣阁藏娇，记掩扇传歌。剪灯留语。月约星期，细把花须频数。弹指一襟幽恨，谩空倩、啼鹃声诉。深院宇。黄昏杏花微雨。","dynasty":"宋代","title":"玉漏迟"}
{"author":"赵闻礼","content":"客边情味恶。花漏远、春静风鸣凤铎。空梁燕泥落。映柔红微罥，海棠帘箔。愁钟恨角。怕催人、黄昏索寞。拥吟袍、凭暖阑干，醉怯冷香罗薄。阿鹊。幽芳月淡，紫曲云昏，有人说著。名缰易缚。归鞭杳，误期约。记金泥卜昼，银屏娱夜，弹指匆匆恨错。为情多、搀尽芳春，带围瘦觉。","dynasty":"宋代","title":"瑞鹤仙"}
{"author":"赵闻礼","content":"冻痕消梦草。又招得春发，旧家池沼。园扉掩寒悄。倩谁将花信，偏传深窈。追游趁早。便裁却、春衫短帽。任残梅、飞满溪桥，和月醉眠清晓。年少。青丝纤手，彩胜娇鬟，赋情谁表。南楼信杳。江云重，雁归少。记冲香嘶为，流红回岸，几度绿杨残照。想暗黄、依旧东风，灞陵古道。","dynasty":"宋代","title":"瑞鹤仙（立春）"}
{"author":"赵闻礼","content":"人去绿屏闲，逗晓柳丝风急。帘外杏花微雨，罥春红愁湿。单衣催赐麹尘罗，中酒病无力。应是绣床慵困，倚秋千斜立。","dynasty":"宋代","title":"好事近"}
{"author":"赵闻礼","content":"小枕梦催闲，飞雨时鸣高屋。挂起西窗人静，听春禽声续。鸭塘溪绿涨轻痕，烟柳媚新绿。谁伴瘦筇尊酒，弄岩泉飞瀑。","dynasty":"宋代","title":"好事近"}
{"author":"赵闻礼","content":"青楼临远水。楼上东风飞燕子。玉钩珠箔，密密锁红藏翠。剪胜裁幡春日戏。簇柳簪梅元夜醉。闲忆旧欢，暗弹新泪。罗帕啼痕未洗。愁见同心双凤翅。长安十日轻寒，春衫未试。过尽征鸿知几许，不寄萧娘书一纸。愁肠断也，那人知未。","dynasty":"宋代","title":"鱼游春水"}
{"author":"赵闻礼","content":"莺啼晴昼，南国春如绣。飞絮眼，凭阑袖。日长花片落，睡起眉山斗。无个事，沈烟一缕腾金兽。千里空回首。两地厌厌瘦。春去也，归来否。五更楼外月，双燕门前柳。人不见，秋千院落清明后。","dynasty":"宋代","title":"千秋岁"}
{"author":"赵闻礼","content":"麹尘风雨乱春晴。花重寒轻。珠帘卷上还重下，怕东风、吹散歌声。棋倦杯频昼永，粉香花艳清明。十分无处著闲情。来觅娉婷。蔷薇误罥寻春袖，倩柔荑、为补香痕。苦恨啼鹃惊梦，何时翦烛重盟。","dynasty":"宋代","title":"风入松"}
{"author":"赵闻礼","content":"几年埋玉蓝田，绿云翠水烘春暖。衣薰麝馥，袜罗尘沁，凌波步浅。钿碧搔头，腻黄冰脑，参差难翦。乍声沈素瑟，天风佩冷，蹁跹舞、霓裳遍。湘浦盈盈月满。抱相思、夜寒肠断。含香有恨，招魂无路，瑶琴写怨。幽韵凄凉，暮江空渺，数峰清远。粲迎风一笑，持花酹酒，结南枝伴。","dynasty":"宋代","title":"水龙吟（水仙花）"}
{"author":"赵闻礼","content":"愁红飞眩醉眼。日淡芭蕉卷。帐掩屏香润，杨花扑、春云暖。啼鸟惊梦远。芳心乱。照影收奁晚。画眉懒。微醒带困，离情中酒相半。裙腰粉瘦，怕按六么歌板。帘卷层楼探旧燕。肠断。花枝和闷重捻。","dynasty":"宋代","title":"隔浦莲近"}
{"author":"高士奇","content":"马首迎朝爽，春风缓辔过。古田行荦确，老木卧盘陀。涧落雪千尺，僧归云一窝。烟霞吾有癖，吟望意如何。","dynasty":"清代","title":"游西山"}
{"author":"高士奇","content":"去城不数里，境地却翛然。树密遮游骑，荷香出画船。山光摇碧沼，桥影倒晴川。时有高僧到，松镫夜叩禅。","dynasty":"清代","title":"湖南别业"}
{"author":"高士奇","content":"甘陵南北昔纷纶，模楷争看垫角巾。周党三徵坚闭户，桓谭万卷镇随身。花间置驿金为簿，竹里闻歌玉照人。老去更谁论往事，一竿风月卧江春。","dynasty":"清代","title":"冒巢民年八十寓书索诗兼以字卷及金少君画册见寄"}
{"author":"高士奇","content":"江村无恙白云庐，何事长安强曳裾。招隐未能归鹿砦，谋身堪笑似鸠居。床头新酿无多瓮，架上残编剩几车。更载清风与明月，夜深依旧伴翻书。","dynasty":"清代","title":"移家城北其一"}
{"author":"高士奇","content":"两版柴扉积藓斑，莳花编竹恣疏顽。坐夸潘岳城三面，谁笑卢仝屋数间。虚牖北开堪避暑，矮墙西向不遮山。多情紫燕偏寻主，常傍湘帘挟子还。","dynasty":"清代","title":"移家城北其二"}
{"author":"高士奇","content":"沁园词客旧知名，曾在杨花渡口行。佳句已传箕子国，归心又向阖阊城。白蘋风细扁舟稳，青桂香浓小苑清。吾亦有庐江上好，秋来鲈鲙不胜情。","dynasty":"清代","title":"送孙恺似孝廉"}
{"author":"高士奇","content":"红桥女儿颜如玉，雾鬓云鬟好妆束。十五盈盈竟体兰，双蛾浅画宫螺绿。初学秦筝谱凤皇，乍拈斑管写鸳鸯。矫痴不解相思字，妩弱偏过姊妹行。绮窗绣户春风里，时人休比常桃李。未肯轻随柳絮飞，等闲不逐游丝起。三月三日天气和，相邀女伴蹋青歌。归来瞥被王孙见，住幰停鞭情较多。王孙结客崇意气，殷勤不惜千金质。凤尾文绫剪作裳，鹄头火锦裁成被。油碧迎来夹道看，罽轮十队送长安。香含豆蔻春犹浅，露浥芙蓉晓正漙。交龙小袖轻衫窄，昨夜蜂黄新退额。斗帐流苏百宝装，云屏珊枕熊须席。绿幕红镫宴正频，当关客不报平津。蜂尝野蜜花房暖，莺啄含桃露颗匀。江头绣翼欣初比，谁道恩情判沟水。可怜园茧但成丝，岂有安榴能结子。长眉拂拭镜鸾羞，白露无情团扇秋。惟余玉箸千行泪，日向红桥桥下流。","dynasty":"清代","title":"红桥篇"}
{"author":"高士奇","content":"世人耳目贵所少，龙勺鸡彝竞爱宾。抔樽本是太古风，近时谁信趋奇巧。赵宋花瓷价最高，玉腴珠润坚不佻。永乐以来制稍变，宣磁益复崇纤妖。血色朱盘日轮射，小盏青花细描画。后来埏埴日更精，五采纷纶数成化。红妆袅娜蜡泪垂，万花锦谷扬葳蕤。春阴隔院鞦韆动，浓香满架葡萄披。亦有婴儿与高士，须眉栩栩神相似。留与人间作秘珍，什袭真堪琬琰比。尤其著者推鸡缸，陆离宝色摇晴窗。鼠姑灼灼老难唤，将雏抱鷇三两双。梅村老翁称解事，错道宣宗制此器。此器繇来见者稀，更有何人讨源始。相公爱玩逾图球，长安好事勤徵搜。绨函封固献阁下，千缗一器争相酬。我从平津得暂见，两手摩挲眼光眩。归来倒尽老瓦盆，一醉那分贵与贱。","dynasty":"清代","title":"成窑鸡缸歌"}
{"author":"高士奇","content":"神鬐在水不入篊，仙禽在野不受笼。达人泥土视轩冕，林峦刬迹偕洪蒙。嵩山征君巢许踪，高柯百尺龙门桐。召拜谏官卧不起，草堂僻径临巃嵷。岩姿壑籁有神会，自写不假丹青工。墨痕迥出浓淡外，绝境直与虚无通。手书十志字健劲，藤枝薤叶纷相蒙。在昔右丞妙诗画，辋川旧本留清风。征君绝艺亦兼擅，蓝田少室将无同。弘农好古惬真赏，跋尾小印蟠丝红。笔法独启元祐派，胚浑坡老兼涪翁。开运下迄淳熙代，五阅丁未云流空。神物不随陵谷变，浩叹者谁周益公。庆元到今夏几世，暗中呵护烦苍穹。黯然之光久愈发，何啻宝玉摇晴虹。我在修门昔曾见，爱此叠巘藏玲珑。归田五载亲抱瓮，柘湖拓地芟嵩蓬。石廊洞户颇幽雅，十指愧未娴皴烘。重来那免猿鹤怨，故园青碧孤芳丛。云烟一卷快入手，槐根欹枕游高嵩。","dynasty":"清代","title":"题卢征君嵩山草堂图"}
{"author":"高士奇","content":"蒲梢天马本无种，渥洼小落神龙涌。旋风八尺雪花飞，玉削双蹄高耳竦。千里万里才须臾，津津细汗流红珠。天生此马岂无意，要与皇路供驰驱。瀚海遥遥难自致，绝域荒沙身暂寄。骄嘶圆月蹴层冰，阊阖门前思一试。我皇神武古绝伦，犁庭扫穴来西巡。旄头迸落狐鼠窜，阵前夺得生麒麟。太仆牵来当帐殿，将士尽惊光若练。宝鞍金勒绣障泥，猛气骁腾掣飞电。横行到处势莫当，塞门面缚看来王。功成偃武海宇泰，会须归放华山阳。","dynasty":"清代","title":"天马行"}
{"author":"高士奇","content":"茜蕊秾香，小坐紫薇庭院。倚双鬟、清歌宛转。移商换羽，惹周郎微盼。是林梢嫩莺初啭。脉脉兰情，故把玉箫声断。笑琵琶、当年诉怨。江州司马，枉自青衫涴。那省识画图人面。","dynasty":"清代","title":"玉莲花"}
{"author":"高士奇","content":"长天一幅拖蓝纸，见几阵、鸿成队。乱墨斜行低映水。菰芦滩上，蓼花洲里，影出飞腾势。年年霜信来千里，碧海空濛何处寄。写尽朝红兼暮翠。浔阳商妇，新丰荡子，那识相思字。","dynasty":"清代","title":"青玉案三首其一"}
{"author":"高士奇","content":"晴阳媚月春花粲，差堪比、君词翰。第二泉边三径远。青丝络马，紫烟笼袖，肯为蓬蒿恋。子虚定有同时羡，笔露文澜惊扑面。十二碧栏游已遍。红亭词句，翠鬟歌曲，且把清樽劝。","dynasty":"清代","title":"青玉案三首其二"}
{"author":"高士奇","content":"暝烟轻染横塘树，微写出、江南路。断岸危桥疑可度。桃花溪涧，葭芦浦溆，总隔濛濛雾。剡藤半幅无多处，意外山川深几许。乡思年年朝复暮。青帘沽酒，画船听雨，何日成归去。","dynasty":"清代","title":"青玉案三首其三"}
{"author":"高士奇","content":"藻思云飞，词源湍涌，风流都美。吊古文成，无题诗就，顿贵长安纸。才逢倾盖，旋惊折柳，荏苒流光如驶。快重来、金门待诏，饮遍旗亭酒肆。灌园谁许，莫谩勾牵，锦树秋花心事。男子生身，名闻霄汉，不愧文章矣。疏慵似我，滥窃君恩，真玷紫微仙吏。频相望、故人骥足，早驰千里。","dynasty":"清代","title":"永遇乐"}
{"author":"高士奇","content":"曲栏小苑薰风至。苔痕净、雨色朝来初霁。远树织重，阴满莎阶生翠。莫道佳辰时暗逼，又早说、江潭旧事。须记。把昌歜浮杯，彩丝缠臂。消受。午簟清凉。爱湘帘、深隔竹床髹几。银叶贮秦篝，且分香微醉。不羡歌纨垂舞袖，羡采艾、烹葵情味。独自。忆往日牵衣，今同流水。","dynasty":"清代","title":"真珠帘"}
{"author":"高士奇","content":"冷露凝香，暖烟拖艳，秾华一簇谁主。倩榆妆靥，映柳颦眉，做出几多妖妩。移根绣户。却不是、武陵溪渡。浅白乍染柔风，嫣红更透酥雨。还向栏干深处。惯倚轻盈弄色，把人偷觑。粉腮半醉，玉面微酡，脉脉芳情谁语。蜂窥蝶靓，生怕落英满路。记当日、天宝宫中，曾有助娇新语。","dynasty":"清代","title":"花发沁园春"}
{"author":"高士奇","content":"六街灯火初收，匆匆又过元宵后。宫梅半吐，池冰未泮，暖内微逗。料峭馀寒，迷离轻霭，着花催柳。看韶华点染，春光岁岁。争谱出，江山绣。紫禁承恩非偶。御炉香，时携满袖。茅檐下士，荷衣贱子，只宜𤱶亩。白玉重阶，黄金高殿，此身奇构。喜尧天舜日，熙熙皞皞，四方安阜。","dynasty":"清代","title":"水龙吟二首其一"}
{"author":"高士奇","content":"晓峰新翠飞来，锦帆半波春江楫。恰才回首，碧罗天净，弱云微抹。咫尺苍茫，狂飙聚捲，怒涛喷雪。讶盆翻白雨，松林转黑。红一线，雷车制。如此风波怎去。急回船，渡头刚歇。野炉争拥，征衫未燎，薄寒犹怯。辽日遗墟，金源旧事，断垣残堞。有当年遗瓮，土花蚀绣，听渔人说。","dynasty":"清代","title":"水龙吟二首其二"}
{"author":"高士奇","content":"轻纨几摺洒金泥，一握翠云齐。沉沉书静蓬莱殿，君恩重，赐出彤墀。飞白争翔龙凤，五明巧画鸬鹚。碧栏转午赤轮低，洒洒动凉飔。恍疑身在方壸里，宫香细惹袖沾衣。漫说新秋到也，年年晕车清晖。","dynasty":"清代","title":"风入松"}
{"author":"高士奇","content":"才晴便雨，试暖翻寒，禁烟时候。一抹泥金，烘染夕阳林岫。叹韶光，随逝水，莺花转眼成辜负。数邮签，恁茫茫过尽，羊肠人首。西湖曲、钓矶无恙，买片春帆，欲归难聚。何处封侯，几度陌头杨柳。忆得今宵灯烬暗，小窗曾梦辽西否。乍听残，五更风、乳鸦啼又。","dynasty":"清代","title":"倦寻芳"}
{"author":"高士奇","content":"鱼尾梢残，兔华舒满，遥天淡泞，薄云忽送疏疏雨。黑山不断，银砾无边，柳梢谁插，青青如许。碎叶当城，倡条踠地，宛似笆篱护。计征途，几千里，此夜偶随落絮。最苦。沙场当日，玉龙按曲，万叠关山，白雁题诗，一绳乡路。冷落、着尽铁衣人老，若个刀环归去。我今何愁，毡车茸帽，静把更筹数。烧炭兽，灸黄羊，况有泻壸湩乳。","dynasty":"清代","title":"笛家"}
{"author":"高士奇","content":"浅草乱山稠。惊沙黑水流。好春光，只似穷秋。刚得一枝花到眼，经雨打，又还休。遥忆小红楼。玉人楼上头。月溶溶，催和香篝。肯信东风欺绝塞，都不许，把春留。","dynasty":"清代","title":"南楼令"}
{"author":"高士奇","content":"雍容都雅。是旧日东阳，休文声价。年少名高八咏，楼头潇洒。挥毫对策彤庭里，羡才华、百间广厦。棣萼翩翩，珠辉玉映，瀛洲佳话。爱薰风、入夏窗启。林香酒倾挏马，应制昆明。正是垂旒，闲暇御杯已续。榴花句更天河月，露交泻、何时相对。晚凉残暑，凤凰楼下。","dynasty":"清代","title":"疏帘淡月"}
{"author":"高士奇","content":"嫣然看不了。伴一径苔蔬，数丛庭草。惯自朝来，倩绿茎扶起，露啼风笑。软刺勾连，把画摺、纤罗轻缭。细数花期，不似红蔷，但开春晓。雨过几番寒悄，便雪紧霜浓，冶容难老。凤子多情，问栖香粉翼，恁时重到。爱傍年年，十二度、蟾枝妖袅。写入圆毫拂取，鹅溪斜扫。","dynasty":"清代","title":"三姝媚"}
{"author":"高士奇","content":"圆颊涂脂，赪毬绉縠，碧叶亸枝深缀。一树霜红，频颤露床凉吹。擘素指、不数橙黄，对珍盘、未输萸紫。爱携来、书几安排，越穸夺得晚峰翠。垂虹桥外古水，占取山芡苔径，白花香细。风冷江天，独自冶容沈醉。谁压倒、长庆诗人，漫留说、好秋吟纸。待年年、满摘筠篮，片帆湖上舣。","dynasty":"清代","title":"绮罗香"}
{"author":"高士奇","content":"语儿溪溯横塘畔，香塍几重青树。莫是李衡，奴问谁封千户。星丸攒万点，生不到邓家园宇。水市烟寒，越童传贩，载归柔橹。闲访旧踪迹，书斋静、三径蒋生曾住。移接小山丛，伴藤梢如许。宦游尝未得，怅少日、软尘羁旅。笑扬州、漫数金包，作九衢秋赋。","dynasty":"清代","title":"徵招"}
{"author":"高士奇","content":"浓𩁻杂雾，向郊原泛雪，闲操孤艇。银海模糊渐不辨，南北东西村径。翠竹低笼，寒鸦惊绕，风猎汀芦冷。亭台虚敝，更添几许幽胜。蓦地仿佛山阴，层岩小屿，有疏松盘磴。眺远升高凭极目，池沼林恋妍净。冻压梅梢，沈埋草甲，一段深冬景。沿流归去，粉丛又见烟暝。","dynasty":"清代","title":"湘月"}
{"author":"高士奇","content":"水缕千条，寒光一片，周遮十二相倚。层层闪着红灯，叠成彩霞文绮。月廊转午，看不尽、由楼江寺。莫浪猜、云母湘缣，巧样近来兴起。直压倒、米家旧艺，又窃取、徐黄妙绘。思他经几安排，要妆早春天气。氍毹铺处，正可趁夜深歌吹。定明年灵佑宫西，添卖琉璃街市。","dynasty":"清代","title":"东风第一枝二首其一"}
{"author":"高士奇","content":"堤柳风和，宫槐阴绿，篆烟吹满香雾。螭头才听胪声，雉尾扇开频顾。朱衣仗里，谁得似、凌云能赋。玉鞭梢、快拂花骢，嘶过曲江归路。争传道、五湖才薮。便占了、天街独步。催他罗袖珠钿，笑指红楼几度。云璈天乐，看缥缈笙歌迎舞。更纱笼引到瀛洲，遥睇烛莲花吐。","dynasty":"清代","title":"东风第一枝二首其二"}
{"author":"高士奇","content":"轻纨薄练，人力难裁剪。流传自、五羊僧院。尚嫩黄浅绿，隐约树头情，清阴细亸，海风乍扇。擎来几叶，相随吟卷，胧胧月、一痕隔断。总蛛丝蝉翅，怎得比纤匀，还记取、露凉秋晚。","dynasty":"清代","title":"玉梅令"}
{"author":"高士奇","content":"楚天远。忆雪絮初消，芳州乍见。正移栽三径，冰根迸如箭。筠筒喷水朝霞后，小雨吹香遍。傍幽林、碧叶纷披，赤茎零乱。山园倩谁伴。有阿段携锄，瘦蔬沿岸。芗泽多情，吟怀最凄婉。江蓠沅芷蝇堪佩，不到闲庭院。护春泥、珍重韶光尚浅。","dynasty":"清代","title":"探芳信"}
{"author":"高士奇","content":"翠笼轻驼，红绵密裹，水山千叠。封题乍解，却称江村蛮榼。堪爱是、清芬熨齿，赪腮素体圆仍洁。想西山野寺，树头垂颗，嫩凉初结。吴越，灯宵节。也探钓传斝，夜阑歌阕。争夸远道，未忍浅尝深啮。叹多年、流浪春华，因他感触浮生辙。忆从前、酒市旗亭，买来闲醉月。","dynasty":"清代","title":"琐窗寒"}
{"author":"高士奇","content":"水泊无亭堠，趁潮生、健帆贩取，岛乡风聚。早上江城鱼鲛市，压担申前寅后，羡来自、离支名薮。黄独霜深苗未长，饷蹲鸱也负当垆酒。玉延似，比还瘦。薹心菜中花如绣。看家家、护水防渠。结篱遮牖。方罫湖田青泥浅，移插藤根宜否。且收拾，秋菘春韭。鸦嘴金锄拚荷了，有鹿柴、小筑消清书。加餐好，问蔬叟。","dynasty":"清代","title":"贺新郎五首其一"}
{"author":"高士奇","content":"仆本狂生耳，叹孤踪、东南西北，形骸憔悴。自笑胸中何所慕，鹿鹿马蹄车轨，空送尽、年华似水。三十无成身渐老，岂吾生潦倒真如此。磨灭却，五陵气。夜来细数从前事。记当时、兰舟画楫。山川清美。谁遣匆匆轻作别，到底而今翻悔。只落得，悲歌燕市。破浪乘风终有愿，且鹴裘、贯酒私相慰。白日落，朔风起。","dynasty":"清代","title":"贺新郎五首其二"}
{"author":"高士奇","content":"风雅谁堪比，羡元龙、襟期磊落，词华工丽。江左纷纷诸俊彦，端让难兄难弟，早已著、惊人姓字。几载倾心思会面，恰相逢又隔新丰市。黄叶落，暮秋矣。九重近日频留意。正一时、班扬董贾。齐登启事。壁上偶题红杏句，佳话由来称旨。好打叠，金銮应制。漫拟甘泉工献赋，更挥毫、草檄龙颜喜。沽浊酒，共君醉。","dynasty":"清代","title":"贺新郎五首其三"}
{"author":"高士奇","content":"凤吹临晴野，看旌旄、葳蕤百里，仙郎扈驾。一簇红云班队里，个个轻装都冶，应只有、长聊闲雅。谁识胸中才八斗，任浮沉执戟鸾旌下。白玉勒，五花马。天高风紧斜阳也。听传宣、雕弓新上。锦鹰初架。霜落草枯平坂阔，好骋穿杨骑射。频拜赐，官庖法灸。不信能文兼会武，向周庐、读史消寒夜。羽猎赋，更须写。","dynasty":"清代","title":"贺新郎五首其四"}
{"author":"高士奇","content":"绝塞山无数，动羁愁、马头雁底，黑云黄雾。拚得今年春草草，落尽垂杨轻絮，知道是、东君留否。蓦地花开横小阜，据吟鞍错认江村路。洒几点，洗红雨。夭斜似解怜人语。问春风、玉门关外。缘何也度。嫩蕊秾香粉艳冶，不见蝶围蜂舞。只惹却，晴丝牵住。已断青旗沽酒店，待踟蹰、画角频催去。摇鞭影，日亭午。","dynasty":"清代","title":"贺新郎五首其五"}
{"author":"高士奇","content":"冻结林闾，寒凝屋觜，掩映纸窗棂白。乍得微融，旋看更洒，莎阶扫来三尺。埋断了银塘路，丛丛草芽碧。怪绵密，夜还朝、就高沿下，尽点染、湖乡垞南村北。陌上踏灯人，尚昨夜、粘鞋拖屐。柳眼梅心，叹年光、未露标的。且香添篝火，待暖风消释。","dynasty":"清代","title":"法曲献仙音"}
{"author":"高士奇","content":"怨东君掯晴勒暖，窗前梅信无耗。非关节气今年晚，正月匆匆过了。频问道，有几处，横梢低树经春好。蕊单萼小，纵翠羽难窥，黄蜂怎逞，林下冷烟悄。还立向，野岸溪桥懊恼，一枝临水空照。谁言惊蛰花期近，偏觉十分寒峭。倾宿䤖，又且自，殷勤相劝轻调笑。瓶倾斝倒，倘杏靥调匀，桃腮晕透，知尔恨多少。","dynasty":"清代","title":"摸鱼儿四首其一"}
{"author":"高士奇","content":"卖花声晓穿深巷，枝枝微带珠露。谁家买向妆台去，可伴玉人钗股。看楚楚，压鬓影，鬟丝倭堕增眉妩。秾芬暗度，爱艳紫斜红，轻苞密瓣，细蕊绽金缕。浑疑是，杨柳堤边殿女，绛仙独饶情绪。漫言秀色加餐饭，直得隔帘凝伫。还记取，把蜀锦，缝囊冰麝同他贮。裙腰系处，傍弱骨柔肤，魂消一盼，莫被那人妒。","dynasty":"清代","title":"摸鱼儿四首其二"}
{"author":"高士奇","content":"小栏干早梅初破，纸窗微逗香缕。冰轮似水霜天净，遥想玉门开路。凭记取，向雪后，冲寒一片玲珑树。归来岁暮，把衣卸盘雕，帘垂银蒜，款款夜深语。年光近，又被春禽唤曙，匆匆冻腊将去。牙香绣袋浑闲事，那比蛮笺钿柱。惊节序，恰十九，东坡十二君初度。酣馀起舞，拟谱鹤南飞，樽前狂叫，侧帽睨今古。","dynasty":"清代","title":"摸鱼儿四首其三"}
{"author":"高士奇","content":"记丹霄亲闻天语，长聊词赋能擅。右银台路承恩最，切名重槐应观。瑶水宴，早应制，诗成禁里争传遍。红墙隔断，奈旧日神交，几年联籍，相见恨遍晚。莼鲈兴，要趁秋帆稳便，碧空万里云敛。洞庭香橘千头熟，到及新霜红染。南去雁，恰一路，随君影落吴洲远。江城岁晏，恣小榼轻舟，落梅残雪，寄我醉吟卷。","dynasty":"清代","title":"摸鱼儿四首其四"}
{"author":"高士奇","content":"一片蓝田种不成，浅沙点点密于星。就中最爱小螺青。摩诘细皴添画法，坡翁长供寄吟情。煮泉曾否入茶经。","dynasty":"清代","title":"浣溪沙"}
{"author":"高士奇","content":"何须蝉雀金泥染，比似月、齐纨未满。夕薰睡鸭袅沉烟，应输与、邀凉水殿。纤筠通体迎风软，谁更较、承恩深浅。井梧飘叶到如今，数不尽、年年秋怨。","dynasty":"清代","title":"步蟾宫"}
{"author":"高士奇","content":"汝哥官定闲题品，寻思慨然今古。二百年来，搏泥雅玩，也逐清风黄土。当时秘府。问几度花晨，几番月午。巧样光莹，为谁妆镜伴眉妩。鸡缸尽堪俦伍，爱鲜花点染，酒徒摩抚。输与深宫，涂脂搓粉，小匣封纨藏贮。人间买取。须姹女金钱，泥他频数。携并香奁，绮窗吟丽句。","dynasty":"清代","title":"齐天乐"}
{"author":"高士奇","content":"一角雨馀山，隔断天边树。只写蘼芜满地生，溪尽处。定有人家住。闲兴尽从容，小憩何无侣。若爱村西野菜花，沙嘴路。须把柴篱补。","dynasty":"清代","title":"黄鹤洞仙"}
{"author":"高士奇","content":"声声如织。听风片雨丝，捲回帘额。欹枕不眠，辜负花期为花惜。山亭细蕊浑无赖。那更耐、今番寒剧。添香重坐，何时始露，杏梢晴色。脉脉。回廊小院，却邻寺晚钟，敲断簪滴。坐到晓鸡，还自浓云覆窗黑。髫春嫩节都虚过。尚不见、莎青苔碧。待他暄暖溪头，杖藜累日。","dynasty":"清代","title":"绛都春"}
{"author":"高士奇","content":"浅匀檀色妒胭脂，绿刺也生姿。任他兰药红尖吐，闹秾华，谩数同时。蜂子衔来，莺儿觑过，一样影参差。更看稚蝶舞黄衣，浑道是花飞。淡鹅门柳吹绵后，剩团金香露霏微。日涉园荒，赋归人倦，多愧似陶篱。","dynasty":"清代","title":"一丛花"}
{"author":"高士奇","content":"桃花红近竹林边，往事说堪怜。几簇纤秾，几枝黛绿，几岁晚窗前。飘零素小今何处，传写少边鸾。多病休文，惹人愁绪，春雨腻红笺。","dynasty":"清代","title":"小栏干"}
{"author":"高士奇","content":"是何人剪取，几朵红云，濯锦江边。花信今年晚，看纤苞半拆，珠蕊初圆。烧烛镜奁芳夜，睡起鬓横烟。算玉胆装来，深枝未许，蝴蝶双眠。堪怜。艳阳日，惹满院春寒，雨咤风颠。争忍抛金盏，怅朱唇偏小，酒晕空妍。只有旧时吟管，和恨写蛮笺。怕捲起帘衣，漫山桃李情暗牵。","dynasty":"清代","title":"忆旧游"}
{"author":"高士奇","content":"碧房不喜斗秾华，别将浅黛点生纱。鸭头水，染来嫩，倩崔徐、描叶也如花。春明外石径天涯，露梢何处蘸青霞。从今识，画图面，问洛阳、红紫在谁家。","dynasty":"清代","title":"翻香令"}
{"author":"高士奇","content":"双燕又重来，认低梁，曲栋是伊曾住。剪剪掠花梢，春寒甚、恨颠风绵雨。穿檐绕窗，知他心事应无据。恐被湘帘朝隔断，难把向时巢补。怜余三径荒芜，刚湖乡卜筑，葭墙葵圃。多少隔年情，相留处，先禁草堂儿女。书囊画谱，莫教衔坠香泥污。待到纱窗蕉影绿，坐听嫩雏争乳。","dynasty":"清代","title":"南浦"}
{"author":"高士奇","content":"新绿才阴，珊瑚历历圆垂树。溪翁园父，翠笼携河渚。不道山中，红也无分处。纱窗曙，擎来当午，陈迹难重数。","dynasty":"清代","title":"点绛唇三首其一"}
{"author":"高士奇","content":"过了春三，子规声断啼痕茜。画罗谁剪，风送晴香暖。游冶心情，生怕花开遍。归难算，绿颦红怨，定有人愁见。","dynasty":"清代","title":"点绛唇三首其二"}
{"author":"高士奇","content":"老更多情，殷红深碧开还好。露寒霜早，憔悴花多少。摇落萧齐，几阵西风到。怜清晓，疏枝低袅，一点芳心悄。","dynasty":"清代","title":"点绛唇三首其三"}
{"author":"高士奇","content":"石缺墙东，那家游女闲窥宋。联牵红袖倚春丛，妖态其谁共。爱此冶颜纤种，笑针娘、玉葱难动。倘逢天宝，腻粉酣红，定嫌肥重。","dynasty":"清代","title":"烛影摇红"}
{"author":"高士奇","content":"拗花不到花开处。怕沾衣香露。摩挲棐几看鞓红，慵谱髯翁句。药栏料得开无数。倩园丁分取。黄蜂粘翅蝶粘须，肯蓦入、重帘否。","dynasty":"清代","title":"洛阳春"}
{"author":"高士奇","content":"岩柯嫩蕊，过惊雷先坼，野客山僧惯能摘。筠炉浅、焙缶器重封，初开处，无限早春香色。年时西苑往，赐出头纲，小院宵凉共煎吃。退隐傍江村，药臼茶铛，人事屏、石泉频汲。叹荏苒、年光又尝新，渐蝶粉、穿篱燕泥黏席。","dynasty":"清代","title":"洞仙歌"}
{"author":"高士奇","content":"草色，深碧，似眉峰，花落添些碎红。踏青时节和雨浓，茸茸，裙腰一抹风。敛翅春寒怜褪粉，栖未稳，飞去撩丛鬓。蹴芳尘，待香轮，如茵，赚他扑蝶人。","dynasty":"清代","title":"河传"}
{"author":"高士奇","content":"渐杨花如絮，杏叶成阴，春去倩谁羁。绾病里愁春，去伤心，问今朝天气凉暖。小楼曲院，听晓莺、墙外低啭。更闻道，百草千花尽，幸红药开晚。空忆南汀北堰。奈病魔无赖，朝朝增叹。难忘烟霞兴，湖山上、风月须我批判。画裙团扇，记断魂、旧游陈案。又愁似悠悠，江水绿境频换。","dynasty":"清代","title":"眉妩"}
{"author":"高士奇","content":"色夺柴磁，形摹腰鼓，惯贮狸奴鱼饭。官样分明，溯靖康年远。恁时伴、小石戎葵，对捕雀，画图悽惋。倩勾留、傍舍乌圆，几度暗偷眼。宫娃弄，尽消闲，想敲取钗凤，绛唇低唤。飘流江左，甚千缗难换。笑吴侬、聘得吴监，空费尽、吟窗笺管。莫谩夸、汉苑秦台，玉环金盌。","dynasty":"清代","title":"聒龙谣"}
{"author":"高士奇","content":"瀛山老屋，有古柯繁蕊，当夏芬郁。懊恼花开，虚度今年，春华不驻轮辐。闲身得遂园林愿，又苦被、沈痾拘束。想插天、几树垂垂，点缀小山岩谷。隔水问行望远，俄惊半壁里，堆紫攒绿。晓散馀霞，气候清和，步障如张西蜀。恐他片片随流去，早画出、生绡横幅。倘有人、问迹探奇，不用更拖筇竹。","dynasty":"清代","title":"疏影"}
{"author":"高士奇","content":"倦鸟却飞还，曾自扶摇上九天。从此归栖林莽稳，安闲。饱食松花渴饮泉。风月浩无边，暗识江湖境界宽。不羡摩霄风翮健，翩翩。只在洲莎陇麦间。","dynasty":"清代","title":"南乡子"}
{"author":"高士奇","content":"休为琵琶泪湿衣，横江秋月白，夜何其。一生难得是闲时。枫林外，应遣醉如泥。人误是蛾眉。回灯频细语，各依依。我如相遇在天涯，当狂笑，重与谱新词。","dynasty":"清代","title":"小重山"}
{"author":"高士奇","content":"户网添纱，帘栊换额，又逢长日。曲径西偏，梧桐引新碧。溪堂亭午，人自惬、罗衫轻窄。疏密。枝上小莺，尚声声啼涩。花南水北，吹紫漂红，残芳去难拾。槐风未暑，气候正清寂。历历雨晴林沼，一片绿阴如涤。想此时情景，应胜十分春色。","dynasty":"清代","title":"惜红衣"}
{"author":"高士奇","content":"日落楼台夜气昏，纸窗渐见月来痕。正是支离人病后，倍伤神。曾照汉宫生碧树，苦经秦塞幂黄云。纵是一轮圆又缺，却长存。","dynasty":"清代","title":"摊破浣溪沙"}
{"author":"高士奇","content":"黛染遥山，溪面鸭头波皱。春容淡冶，暖意微窥柳。岚气半吐，深浅萦冈笼阜。竹洲花坞，辋川依旧。别墅蓝田。问如今、可在否？但传图画，写茶铛酒日。横卷仿来，莫是右丞身后。又谁认识，牧童农叟。","dynasty":"清代","title":"传言玉女"}
{"author":"高士奇","content":"双双飞蝶，灼灼秾花，写成矮卷。旧纸澄心，题名细字传画院。别有书格簪花，剩一行柔翰。梅雨惺松，踞床长日堪遣。闻说深闺。掩虾须、绮窗闲玩。粉痕脂印，依稀馀香可辨。叶子泥金消夜，凤衾慵展。留与人间，几回看罢增叹。","dynasty":"清代","title":"华胥引"}
{"author":"高士奇","content":"汀冷眠鸥，天空过雁，农家喜得秋晴。闲寻佛舍，篱落吐金英。杮叶槐梢乱堕，凭楼望林樾疏清。郊原里，畦蔬香翠，几处辘轳鸣。含情。重九近，双螯斗酒，鲈鲙莼羹。忆假桥呼渡，画舫银筝。少日乘风旧愿，十馀年、屈指堪惊。低徊久、寒烟斜照，归骑向层城。","dynasty":"清代","title":"满庭芳"}
{"author":"高士奇","content":"古寺良宵，轻寒浥露，开户月明如素。中庭竹柏影交加，疑藻荇清流横布。羌笛谁家，啼乌币树，更向空台散步。此时光景忍高眠，我与君闲人有数。","dynasty":"清代","title":"鹊桥仙"}
{"author":"高士奇","content":"北淀荷凋，西堤柳变。蓼汊芦汀，时闻断雁。万里捲尽寒烟，蔚蓝天。亭皋水叶萧萧下，萸堪把。又是重阳也。龙山会上人静，浊酒堪赊，对黄花。","dynasty":"清代","title":"怨王孙"}
{"author":"高士奇","content":"秋气萧森，登眺处、那堪纵目。忽回思，西泠桥畔，南屏山麓。几片梧桐飘露白，千头橙橘垂烟绿。更画船，箫鼓正纷纭，江南曲。花月底，行觞促，河山外，啼鹃续。叹无端，燕市频年击筑。露冷刚来边塞雁，天寒未放东篱菊。但高吟，独对暮云横，倾醽醁。","dynasty":"清代","title":"满江红五首其一"}
{"author":"高士奇","content":"雪酿馀寒，故限勒、帝城春色。尽日里，浓雰湿雾，殢人愁绝。禁苑啼莺声尚香，御沟流水凘还结。盼东郊，暖律扇蘼芜，何曾得。独骑马，冲泥陌，共执手，怀今昔。叹梁园，宾从一时南北。燕市酣歌人未老，长杨献赋恩难必。只如今，转眼看晴光，来双阙。","dynasty":"清代","title":"满江红五首其二"}
{"author":"高士奇","content":"文采风流，问当代、谁为词客。近十载，论交京洛，羡君颜色。艳句魂消隋苑柳，侠肠酒酹秦淮月。向旗亭，暗赌唱新词，人称绝。燕市里，羞弹铗，倾盖处，惟吹笛。更疲驴，皂帽公聊争识。杜牧才华增爽朗，林宗豪举轻荣适。但逍遥，天壤作闲人，眸青白。","dynasty":"清代","title":"满江红五首其三"}
{"author":"高士奇","content":"委巷萧斋，惊剥啄、何来佳客。共执手，言欢道故，暂舒愁色。洗斝急倾燕市酒，挑灯细诉湖头月。叹频年，蓟北与天南，音徽绝。休问取，冯生铗，且莫弄，桓伊笛。笑吾人，放浪风尘谁识。诗卷茶铛聊自慰，渔竿樵斧期同适。话萍踪，不觉漏声残，东方白。","dynasty":"清代","title":"满江红五首其四"}
{"author":"高士奇","content":"万里银河，凭空里、倒翻车轴。双阙外，沉云乍涌，六鳌山矗。骇浪欲倾三峡水，飞流似挂庐山瀑。喜乾坤，顷刻变新凉，消烦燠。风不断，烟还续，雨势急，雷声伏。见雕栏，碧甃跳珠溅玉。天上甘霖膏泽远，人间禾黍沾濡足。算秋来，洗涤四郊清，吾君福。","dynasty":"清代","title":"满江红五首其五"}
{"author":"高士奇","content":"十载江南蓟北，萍踪不定，虚送韶光。相对春灯，夜话往事难忘。柳丝摇、风翻翠袖，花影乱、日晃明珰。总堪伤，吴宫宋苑，燕垒空梁。痴狂，若耶溪畔，几番密意，都付荒唐。书剑飘零，敝裘寥落少年场。拟重寻、梦中蛱蝶，休追忆、湖上鸳鸯。向闲堂，深松残雪，钟漏微茫。","dynasty":"清代","title":"玉蝴蝶"}
{"author":"高士奇","content":"腊雪才融，东风乍转，梅梢历乱春还浅。无端旧恨接新愁，新愁更逐关山远。竹几闲凭，湘帘不卷，半床抛散残书卷。雕梁燕子未归来，幽窗寂寞黄昏晚。","dynasty":"清代","title":"踏莎行"}
{"author":"高士奇","content":"陌柳黄，池波皱，年去年来，只有春依旧。不减罗衫寒尚透，雨雨风风，做出清明候。长蘼芜，开豆蒄，一掬闲情，暗惹人消瘦。忽忆花阴初见后，半晌无言，错把鸳鸯绣。","dynasty":"清代","title":"苏幕遮"}
{"author":"高士奇","content":"雨过园林晴书，又早晚春前后。名花婀娜芳丛，露湿胭脂初透。折取归来，丰韵更觉撩人，正是欲开时候。翠靥垂红豆。低亚帘栊，密护殷勤相守。妖娆无力，梨花半同消瘦。怪煞东风，惯能皱染韶华，故把轻寒拖逗。","dynasty":"清代","title":"斗百花"}
{"author":"高士奇","content":"谷雨才过春渐暖，建安新拆旗枪。银瓶细箬总香。清泉烹蟹眼，小盏翠涛凉。记得当年龙井路，摘来旋焙旋尝。轻衫窄袖采茶娘，只今乡土远。对此又思量。","dynasty":"清代","title":"临江仙"}
{"author":"高士奇","content":"看杨花、阵阵扑空阶，真个又春归。渐樱桃红熟，杏儿青小，树影添肥。向午蜂愁蝶怨，冉冉谢芳菲。惟有梁间燕，款语低飞。为甚留春不住，觉香轮玉勒，瞬息都稀。最牵情牵恨，天气困人时。想妆楼、帘垂日永，早轻摇、团扇换罗衣。料得我，故园花事，开到蔷薇。","dynasty":"清代","title":"八声甘州"}
{"author":"高士奇","content":"嫩碧丛新叶，嫣红缀小枝。笼烟浥露更多姿。闲倚疏栏偏称、晚凉时。冷艳妆初卸，微酡态故低。非关春睡也相宜。别有风情无地、著相思。","dynasty":"清代","title":"南柯子"}
{"author":"高士奇","content":"几番憔悴羞明镜，闲却玉梳鬟不整。纱窗静，秋宵迥，懊恼郎心无个定。悄过花外径，黄叶又堆金井。梦断鸳鸯枕冷，凄凉还益病。","dynasty":"清代","title":"应天长"}
{"author":"高士奇","content":"一夜东风，把残年饯尽，景物宜春。椒酒频频传坐，玉勒雕轮。五陵豪贵，竞银盘、细菜堆新。还堪羡，钗头蜡凤，迎风微亸轻云。都下连朝骤暖，看柳丝梅萼，弄色三分。无心追欢行乐，静掩衡门。履穿东郭，尚羁栖，未得承恩。只自喜，年华方壮，功名岂妒他人。","dynasty":"清代","title":"汉宫春"}
{"author":"高士奇","content":"翠馆停歌，红楼罢舞，一时灯火都收。又鹅黄著柳，鸭绿回洲。料峭晓寒初破，无限事、勾引心头。添憔瘦，半缘多病，半为多愁。悠悠。春光媚也，纵扑蝶探花，何地嬉游。念赤栏桥下，锦缆维舟。当日管弦觞咏，亲曾见、醉里温柔。系人处，浅嗔微笑，万种风流。","dynasty":"清代","title":"凤凰台上忆吹箫"}
{"author":"高士奇","content":"落尽杨花飘尽絮，报道春归，不见春归路。欲问春归何处去，数声窗外流莺语。残梦惊回天未曙，暗惜韶华，半是风尘误。怨绿啼红谁可诉，柔肠一寸愁千缕。","dynasty":"清代","title":"蝶恋花"}
{"author":"高士奇","content":"马头残月，暂别黄金阙。一路秋山枫落叶，到向菊花时节。江鲈二尺新烹，年来最系归情。桂棹棠舟渔浦，持螯持酒谁争。","dynasty":"清代","title":"忆萝月"}
{"author":"高士奇","content":"春来南阙，早匆匆绮陌，华灯烧彻。积素凝寒天未转，满地乱琼铺屑。岭上探梅，林中觅草，乡思尊前发。送君归去，阳关不唱三叠。到时第二泉头，芳菲缘岸，嫩柳摇新月。青笠绿蓑轻舴艋，坠钓鲈鱼盈尺。佳酝频斟，荒园日涉，天地真寥阔。怀人京洛，诗成好示遥札。","dynasty":"清代","title":"念奴娇五首其一"}
{"author":"高士奇","content":"苑西客舍，喜君来苔径，萧条能住。宦拙盘餐兼味少，只有新葵带露。竹几迎风，湘帘对雨，蒲扇炎天午。赋成洗砚，兴酣一写今古。忆自癸丑春前，城南相见，怏读金荃句。只道江湖归未晚，竟被浮名相误。听鼓应官，戴星散直，愧作居停主。才华潋滟，休文莫叹难遇。","dynasty":"清代","title":"念奴娇五首其二"}
{"author":"高士奇","content":"平生野性，但频思好水，好山深处。何事骑驴都市里，不道偏承异数。晚惹炉香，晓随天仗，岁岁朝还暮。一经教子，趋庭自昔俱误。多君不厌寒厨，吟笺笔格，随事开愚瞽。鸡肋功名终弃掷，归向西湖河渚。扣犊耕田，挐舟载酒，风月原无主。殷勤相订，往来百里烟树。","dynasty":"清代","title":"念奴娇五首其三"}
{"author":"高士奇","content":"梧桐秋老，正西风吹动，川原初萧。露冷天空乡思远，惆怅故园松菊。箬泽鱼肥，乌程酒美，手破新橙绿。扁舟草履，何妨杂处樵牧。几载待漏东华，凤凰池上，应制诗频促。此去晓风杨柳岸，别是一篇题目。水满横塘，云连翠崦，处处供游目。城南相送，为君引满击筑。","dynasty":"清代","title":"念奴娇五首其四"}
{"author":"高士奇","content":"年华几许，怎芳春两度，不曾怜惜。古戍黄云嘶马去，客里又逢寒食。冷雨攒衣，颠风掣帽，俄顷前村黑。瓦垆松火，恁时尽也消得。凝想水国繁华，画裙罗扇，处处喧歌席。柔橹呕哑花影外，绿腻葡萄千尺。异地今朝，伤心杨柳，才露些儿碧。十三山下，伴人一片穹石。","dynasty":"清代","title":"念奴娇五首其五"}
{"author":"高士奇","content":"满径蓬蒿，四壁萧条，车骑谁来。讶瀛洲太史，退朝偶过，应门稚子，启户惊猜。佩隐金鱼，马嘶玉勒，为问高生奚往哉。长安市，向故人索米，古寺寻梅。情深久坐茆斋，把破卷残书手自开。笑疏狂风味，室无长物，羁栖景况，席已生埃。微雪初晴，轻寒向晚，未忍留题凤字回。归时候，感嗣宗青眼，频顾吾侪。","dynasty":"清代","title":"沁园春三首其一"}
{"author":"高士奇","content":"问讯东郊，尺五城阴，名园乍开。甚药栏绕处，未移湘竹，花源寻后，不数江梅。一种风流，先春占了，社酒旗边红杏媒。丝丝里，见亭亭楼榭，曲曲池台。此中肯放徘徊，便随意逍遥石径苔。看拖条筇杖，玉阶催去，穿双笱屐，瑶圃才回。多少骚人，孙弘座上，吟尽江豪吐凤才。飞绵好，待夔龙携手，捲过尘埃。","dynasty":"清代","title":"沁园春三首其二"}
{"author":"高士奇","content":"如此长条，几度看他，缭云绾烟。向平皋婀娜，半藏绣祺，回廊窈窕，斜嵌雕栏。染得鹅黄，蘸些鸭绿，最爱惺忪澹沲天。横塘外，听春游系马，嘶遍华鞯。还思步屧悠然，须记取红桥雁齿边。正轩窗四面，安排笔格，堤沙一道，检点芸编。退食黄扉，从容花底，又见林梢月影鲜。追随处，胜东山丝竹，谢传当年。","dynasty":"清代","title":"沁园春三首其三"}
{"author":"高士奇","content":"归去好，竹暗小堂东。积润乍过梅子寸，醒松又起稻苗风。花放晚林红。尘梦断，心与海鸥同。短袂竹冠乔木下，窄衫草屦秘流中。人事不相通。","dynasty":"清代","title":"望江南五首其一"}
{"author":"高士奇","content":"堪忆处，墙绕院西楼。红树窗前花斗锦，碧天帘外月如钩。时序总悠悠。销减了，少小旧风流。午摘珠兰才被浴，晚开茉莉更梳头。同坐看牵牛。","dynasty":"清代","title":"望江南五首其二"}
{"author":"高士奇","content":"多病后，翻会记当年。锦荐壸觞芳草地，画船箫鼓杏花天。旋煮虎跑泉。回首望，云水路三千。纵使客帆归渚上，问谁沽酒候江千。烟柳正飞绵。","dynasty":"清代","title":"望江南五首其三"}
{"author":"高士奇","content":"初睡起，晴日一竿多。嫩笋青茭才出土，红菱碧藕半浮波。柳外有鸣梭。风色好，弱体恰轻罗。团扇围棋闲永书，竹床湘簟卧清和。不问世如何。","dynasty":"清代","title":"望江南五首其四"}
{"author":"高士奇","content":"茆舍畔，森木暗明湖。雨足东畴牧晚稻，霜沾别圃刈香蔬。举网得江鲈。落照后，𫚥菜集盘盂。少妇金环能约酒，幼儿玉盌解呼蒲。还羡早朝无。","dynasty":"清代","title":"望江南五首其五"}
{"author":"高士奇","content":"昨夜梧桐飘玉井，碧天初洗银河净。轻衫纨扇看双星，愁难整，栏同凭，忽记十年湖上景。浴罢嫩凉生晚径，高楼细月悬清影。风吹裙褶藕花香，闲情性，休重省，落得双栖浑不定。","dynasty":"清代","title":"天仙子"}
{"author":"高士奇","content":"雕栏几曲层台上，旧是广寒宫宇。绮缀迎风，珠钱漏月，想见玉虹金露。秾花无据。但锦石生苔，秋花点土。艳粉香脂，佩环声作疏疏雨。堆云桥外徒倚，尚澄湖一片，晚霞孤鹜。雁柱调弦，鸾笺写怨，无限当年情绪。长安砧杵。共蟋蟀悲吟，惹人词赋。系马垂杨，依稀听梵语。","dynasty":"清代","title":"台城路"}
{"author":"邓文翚","content":"中原急战云，钩党乱纷纷。大地猱升木，南冠鹤立群。人谋趋下策，天意杀元勋。欲赋同仇句，猖狂不忍闻。","dynasty":"近代","title":"闻太一越山被捕慨然赋此二首其一"}
{"author":"邓文翚","content":"峻节朝闻道，微云夜黯星。凄凉吟楚些，哀怨泣湘灵。杀气连江汉，风波满洞庭。此身原报国，无复忆华亭。","dynasty":"近代","title":"闻太一越山被捕慨然赋此二首其二"}
{"author":"鲍娘","content":"溪驿旧名彡，烟光满翠岚。须知今夜好，宿处是江南。","dynasty":"宋代","title":"题兑溪驿"}
{"author":"曹髦","content":"䓇䓇东伐，悠悠远征。泛舟万艘，屯卫千营。","dynasty":"魏晋","title":"四言诗"}
{"author":"曹髦","content":"干戈随风靡，武骑齐雁行。","dynasty":"魏晋","title":"诗"}
{"author":"张随","content":"上苑骅骝出，中宫诏命传。九天班锡礼，三相代劳年。顾主声犹发，追风力正全。鸣珂龙阙下，喷玉凤池前。四足疑云灭，双瞳比镜悬。为因能致远，今日表求贤。","dynasty":"唐代","title":"敕赐三相马"}
{"author":"张随","content":"叛将忘恩久，王师不战通。凯歌千里内，喜气二仪中。寇尽条山下，兵回汉苑东。将军初执讯，明主欲论功。落日烟尘静，寒郊壁垒空。苍生幸无事，自此乐尧风。","dynasty":"唐代","title":"河中献捷"}
{"author":"花仲胤","content":"奴启情人勿见罪。闲将小书作尹字。情人不解其中意。问伊间别几多时。身边少个人儿。","dynasty":"宋代","title":"失调名（答外）"}
{"author":"花仲胤","content":"顿首起情人。即日恭维问好音。接得彩笺词一首，堪惊。题起词名恨转生。展转意多情。寄与音书不志诚。不写伊川题尹字，无心。料想伊家不要人。","dynasty":"宋代","title":"南乡子"}
{"author":"岑文本","content":"时雍表昌运，日正叶灵符。德兼三代礼，功包四海图。逾沙纷在列，执玉俨相趋。清跸喧辇道，张乐骇天衢。拂蜺九旗映，仪凤八音殊。佳气浮仙掌，熏风绕帝梧。天文光七政，皇恩被九区。方陪瘗玉礼，珥笔岱山隅。","dynasty":"唐代","title":"奉和正日临朝"}
{"author":"岑文本","content":"六文开玉篆，八体曜银书。飞毫列锦绣，拂素起龙鱼。凤举崩云绝，鸾惊游雾疏。别有临池草，恩沾垂露馀。","dynasty":"唐代","title":"奉述飞白书势"}
{"author":"岑文本","content":"金兰笃惠好，尊酒畅生平。既欣投辖赏，暂缓望乡情。爱景含霜晦，落照带风轻。于兹欢宴洽，宠辱讵相惊。","dynasty":"唐代","title":"冬日宴于庶子宅各赋一字得平"}
{"author":"岑文本","content":"甲第多清赏，芳辰命羽卮。书帷通行径，琴台枕槿篱。池疑夜壑徙，山似郁洲移。雕楹网萝薜，激濑合埙篪。鸟戏翻新叶，鱼跃动清漪。自得淹留趣，宁劳攀桂枝。","dynasty":"唐代","title":"安德山池宴集"}
{"author":"岑文本","content":"时雍表昌运，日正叶灵符。德兼三代礼，功包四海图。踰沙纷在列，执玉俨相趋。清跸喧辇道，张乐骇天衢。拂蜺九旗映，仪凤八音殊。佳气浮仙掌，熏风绕帝梧。天文光七政，皇恩被九区。方陪瘗玉礼，珥笔岱山隅。","dynasty":"隋代","title":"奉和正"}
{"author":"朱翌","content":"流水泠泠，断桥横路梅枝亚。雪花飞下，浑似江南画。白璧青钱，欲买春无价。归来也，风吹平野，一点香随马。","dynasty":"宋代","tags":"咏物，梅花，春天，写景","title":"点绛唇·梅"}
{"author":"朱翌","content":"宫纱蜂趁梅，宝扇鸾开翅。数摺聚清风，一捻生秋意。摇摇云母轻，袅袅琼枝细。莫解玉连环，怕作飞花坠。","dynasty":"宋代","title":"生查子（咏摺叠扇）"}
{"author":"朱翌","content":"川净波平五板舟，天开地辟一轮秋。白银国放黄金色，宫锦袍添紫绮裘。坐久星河挂璎珞，夜深风露走珠旒。人间意适须乘兴，我是闲人更自由。","dynasty":"宋代","title":"八月十三夜与张检法泛武溪"}
{"author":"朱翌","content":"雨江洗出揉蓝天，结璘下铺白玉筵。尾箕斗牛珠一穿，连晖接影堕我前。整襟危坐天地默，不知夜漏下几刻。飞萤一点从外入，白露下湿桂子香。蓝桥云英正卖浆，金盘荔枝龙眼双。","dynasty":"宋代","title":"八月十四夜对月效李长吉"}
{"author":"朱翌","content":"金钱晕花山中奇，七日雾雨人不知。一朝跃出从於菟，毛群惊骇光陆离。钓竿在手身在野，未用声名动天下。久幽则见理则然，世间岂有终藏者。道人见笑皮为灾，羔裘要袖孰剪裁。男儿独患无文尔，圣世何忧不遇哉。","dynasty":"宋代","title":"豹隐轩诗"}
{"author":"朱翌","content":"此地从来僻，今朝自古阴。五年犹作客，一饭敢虚襟。春色岂终閟，晨光宜早临。国香无恙否，抱雪秀深林。","dynasty":"宋代","title":"丙辰人日雨雪"}
{"author":"朱翌","content":"五年四转入曹溪，飞盖干霄日为低。人定忽闻钟不嗄，饮香休问水流西。桄榔子熟旒珠重，荳寇丛深扇羽齐。郁郁苍苍千嶂里，犯寒犹着一蝉嘶。","dynasty":"宋代","title":"丙寅十月游南华"}
{"author":"朱翌","content":"有生不酿羔羊酒，无日不诵羔羊诗。贤哉蔡子勇成癖，自励要如三代时。","dynasty":"宋代","title":"蔡倅羔羊斋"}
{"author":"朱翌","content":"尽输精白承休德，政用诗书造太平。略为周家推在位，太颠闳夭散宜生。","dynasty":"宋代","title":"蔡倅羔羊斋"}
{"author":"朱翌","content":"径荒随处长蓬蒿，忽告通幽且尽薅。已问花翁移郁李，竟从金母折蟠桃。住庵事简吾何力，种树功高子有劳。吏用公材当小试，把锄来趁雨如膏。","dynasty":"宋代","title":"晨光亭夹径草深庵僧澄锄去之将种桃李"}
{"author":"朱翌","content":"来往人传客寝安，问渠何事驻征鞍。只应门外千山好，能使胸中百念宽。","dynasty":"宋代","title":"寄题竞秀亭"}
{"author":"朱翌","content":"籍甚王郎子，扬州一再逢。至今清夜梦，犹在笑谈中。想见芙蓉句，空怀杨柳风。着鞭来不晚，声价动诸公。","dynasty":"宋代","title":"寄王承可"}
{"author":"朱翌","content":"夜帆起奔牛，乌竿鸣五两。百年几寒暑，两岁五来往。竟不到惠山，闲日真难亭。闻道山中泉，煮茗蒙珍赏。当年京浙递，不洗牛李党。故人在邑中，乃汉三径蒋。欲击月下门，正想鼻雷响。兹山君常到，此约吾又爽。且复卜后来，归程一阳长。","dynasty":"宋代","title":"寄无锡诸蒋"}
{"author":"朱翌","content":"醉翁遗迹遍江湖，何事东游不到吴。遂使山川有遗恨，却看孙子步清涂。沈郎带减传千古，婺女星高近六符。簪笔便当归从上，盖蓝鞍锦照天衢。","dynasty":"宋代","title":"寄婺州欧卿德孺"}
{"author":"朱翌","content":"天竺山前昔据鞍，帽峨高屋古袍宽。发虽经旧十分白，心有忧时一寸丹。云路正看鸣剑履，君门可早挂衣冠。为公试草芗林传，归日来幼九畹兰。","dynasty":"宋代","title":"寄向伯恭"}
{"author":"朱翌","content":"人老江湖外，官拘簿领缘。剧谈尝共夜，好句得先传。行李无他阻，朝廷有阙员。相逢一笑喜，已种玉为田。","dynasty":"宋代","title":"寄叶应之"}
{"author":"朱翌","content":"政和圣人拜贤，陛胪春晓传天衢。集英殿下八百众，一时如公此策无。万口一词期第一，擢之第三众不怿。诸公贵人原相识，戒阍走马要君入。君言不媚有药石，国子先生乃例得。我亦跪起就穿执，妄意得蒙子公力。六年一别安宜北，忧患压人气不出。闻之减米符离日，首阳激贪用一律。鸣呼四海鸣锋镝，白昼豺狼恣吞吸。帝在奉天颇仓卒，丝纶政渴宣公笔。缄情远附雪原鹡，原公来扈巡南跸。平泉松菊凌霜碧，伐叛亭成燕宾戚。起居因书问晨夕，宜为苍生调鼎食。","dynasty":"宋代","title":"寄张子公"}
{"author":"朱翌","content":"博士曾瞻穆穆光，贤良犹抱汉文章。江山不隔梦千里，鸿雁欲归书数行。蝇变岂能分白黑，木灾初未有青黄。逡巡岁晚成何事，捧腹看傩驱不祥。","dynasty":"宋代","title":"寄仲弥性祝子权"}
{"author":"朱翌","content":"彭蠡春生万顷，光明相映棣华跗。鵷雏鸑鷟俱为凤，乳酪醍醐总是酥。归寿其亲来继踵，无求於世独知吾。青天一纸雁数字，南北虽殊意不殊。","dynasty":"宋代","title":"寄诸洪"}
{"author":"朱翌","content":"天下皆闻公子贤，轻裾长袖更争妍。青春自向东山好，下客空怀代舍迁。生活不甘诗冷淡，年光专用酒留连。直须万里骑黄鹄，俯仰安能在一椽。","dynasty":"宋代","title":"简范信中"}
{"author":"朱翌","content":"老范好客老更豪，长恨无人陪痛饮。我尝解带坐南轩，闭门投辖则大窘。小韩云是故人子，酒量直须吞万顷。昨宵风雨送秋来，雨罢月林散清影。想当一口吸西江，看抚朱丝移玉轸。谁将五斗为解酲，蜾蠃螟蛉供一哂。野人无酒可留公，一酌山泉荐佳茗。","dynasty":"宋代","title":"简韩仲朋"}
{"author":"朱翌","content":"昔时桐乡汉九卿，家在淮南天一柱。石麒麟冷一千年，子孙不敢去坟墓。我之曾高主宗盟，昭穆亦与公家叙。不容妄继酂侯萧，何尝敢掘城南杜。深山大泽堑劫灰，甲第名园走狐兔。飘零直见似人喜，何况乃与吾宗遇。为善本求乡里称，浩叹正坐儒冠误。出参留守入坐曹，抑亦为此微禄故。潜山山高潜水深，眼前谁作藩篱护。心随大信小信潮，梦绕长亭短亭路。生涯旧欠钱一囊，归半夜或有经五库。今子新从彭泽来，归去来兮几时云。一杯且遣客枕安，百尺竿头同进步。","dynasty":"宋代","title":"简宗人利宾"}
{"author":"朱翌","content":"烟雾蒙蒙远岫埋，沙边特为小徘徊。行人又向去处去，客子未知来不来。诗似芙蓉临水出，人如杨柳待风开。何时见此消愁眼，更责后期倾玉杯。","dynasty":"宋代","title":"江上待客不至"}
{"author":"朱翌","content":"江干燕客酒如淮，归路飞辀破绿苔。灯影入帘窥酩酊，雨声宜梦引咍台。岂无文送穷行别，似有人呼隐去来。一念不生无可道，此怀今欲向谁开。","dynasty":"宋代","title":"江上送客夜归"}
{"author":"朱翌","content":"饱食登长道，箯舆枕臂眠。鼻间真栩栩，腹外亦便便。徒倚两竿竹，咍台四仆肩。忽然成小憩，放手即醒然。","dynasty":"宋代","title":"轿中坐睡"}
{"author":"朱翌","content":"蔚然苍石底，有此紫玉钗。本无尘土侵，宁畏霜霰埋。","dynasty":"宋代","title":"芥"}
{"author":"朱翌","content":"儿子门生交说勤，要翁一出步溪云。金刚台近城三里，玉友醅新盏十分。反照江山红半斂，小春桃李暖如薰。心灰已冷无机事，戏象争棋亦谩云。","dynasty":"宋代","title":"金刚台"}
{"author":"朱翌","content":"金秀皆垂颖，山园特有光。牵牛高晕碧，滴露小匀黄。老读离骚传，儿寻急就章。杜门观化物，吾得傲羲皇。","dynasty":"宋代","title":"金秀轩诗"}
{"author":"朱翌","content":"玉盘金盏世称珍，天酒琼浆晓自盈。天为我贫都乞我，我虽不饮亦关情。","dynasty":"宋代","title":"金盏玉盘菊"}
{"author":"朱翌","content":"绕郭寻好山，直北得睹径。一重复一掩，间度略知名度峻。溪声出左方，环玦步相应。万木俨扶持，四山拥清润。高疑星可摘，况乃斗之分。诸分恨到晚，六月宜问信。颇闻开山老，说法起众病。坐受於菟降，了不怀寸刃。山僧诧神通，辩口纷若磬。我岂必胜哉，渠自有佛性。","dynasty":"宋代","title":"径山白虎寺诗"}
{"author":"朱翌","content":"英英屈大夫，遗骨沦湘湄。楚人念何深，叫空冤水妃。虽无些词招，雇有饶鼓悲。忆昨上已日，纵观金明池。突殿隐负鳌，长桥低卧蜺。诸公贵人来，珠幢绀幰随。两军各气焰，万楫生乐队辉。龟鱼戢影避，虎龙挟翼飞。想当大军后，益觉游子稀。况我中兴君，高拱绝宴嬉。羁人老淮楚，古寺临长溪。节物亦撩人，风俗自随时。信来两舴艋，规模具体微。邑人我丰年，聚观眼不移。捐金赏先至，顿足助绝驰。在昔攻战具，今但娱群儿。因而语兵法，可以威四夷。八宝水中央，大海压左圻。其中樵剽奸，连舰扬鼓旗。先事能预防，在易则见几。作诗示周郎，赤壁有成师。","dynasty":"宋代","title":"竞渡示周宰"}
{"author":"朱翌","content":"辋川遥展右丞图，盘谷中藏李原居。龙睡潭深飞客櫂，凤鸣枝才结吾庐。但令蜡屐去前齿，安用鸱夷托后车。西望子陵三十时，烟云来往问何如。","dynasty":"宋代","title":"竞秀阁"}
{"author":"朱翌","content":"年来岂复为秋悲，静里端能阅化机。风引饥乌将子下，雨催群蚁运粮归。略无车马闲尤好，粗有诗书家亦肥。更得干戈渐衰息，不辞长采首山薇。","dynasty":"宋代","title":"静坐"}
{"author":"朱翌","content":"足下一来同晚步，先生小住待村舂。","dynasty":"宋代","title":"句"}
{"author":"朱翌","content":"客来切勿令观此，薏苡犹能困伏波。","dynasty":"宋代","title":"句"}
{"author":"朱翌","content":"琉璃虚空甚圆满，紫磨山川更新铸。","dynasty":"宋代","title":"句"}
{"author":"朱翌","content":"水篆行科斗，林妆啭画眉。","dynasty":"宋代","title":"句"}
{"author":"朱翌","content":"蘼芜敷绿叶，系出蛾眉阴。","dynasty":"宋代","title":"句"}
{"author":"朱翌","content":"天气未宜且住，风涛如此亦安归。","dynasty":"宋代","title":"句"}
{"author":"朱翌","content":"三径谁从陶靖节，重阳惟有傅延年。","dynasty":"宋代","title":"句"}
{"author":"朱翌","content":"时过汤饼客，共破侯琛。","dynasty":"宋代","title":"句"}
{"author":"朱翌","content":"水精透膜轻含液，绛縠离苞未变香。","dynasty":"宋代","title":"句"}
{"author":"朱翌","content":"天上佳招飞鸑鷟，人间春色到蔓菁。","dynasty":"宋代","title":"句"}
{"author":"朱翌","content":"缙绅处士议所以，将军贵人须毕之。","dynasty":"宋代","title":"句"}
{"author":"朱翌","content":"昔时桐溪汉九卿，家在淮南天一柱。","dynasty":"宋代","title":"句"}
{"author":"朱翌","content":"无人马为二，对饮月成三。","dynasty":"宋代","title":"句"}
{"author":"朱翌","content":"下岩琢研温如玉。","dynasty":"宋代","title":"句"}
{"author":"朱翌","content":"四野绿回春补阙，乱山尘净雨修容。","dynasty":"宋代","title":"句"}
{"author":"朱翌","content":"过尽长滩唤帆，舟人取火上高岩。已携败絮来投宿，记有珍茶旋启缄。忽忆住时同短{左舟右定}，要须于此办和鑱。可怜一夜梅花雨，点滴犹随舳尾衔。","dynasty":"宋代","title":"离临安日范伯达送茶约至钓台烹之正月十八日"}
{"author":"朱翌","content":"百忧不到酒三行，万事尽休棋一枰。梅子未黄先着雨，樱桃欲熟正防莺。忽惊夏向明朝立，便恐春从此地更。数蝶飞来花寂寞，乱蛙鸣处水纵横。","dynasty":"宋代","title":"立夏前一日登马氏山亭"}
{"author":"朱翌","content":"并硝西去望南屏，但见烟云日日新。山色渐争秋气势，荷花全露晓精神。洗心用此无边绿，处世端能不染尘。惭愧西湖敦夙夜，从今长作境中人。","dynasty":"宋代","title":"六月十五日西湖宿斋"}
{"author":"朱翌","content":"茸茸风草弄春柔，密密桑阴向绿稠。江上星居多草阁，波间斗转一渔舟。吾行适此心无事，客去何妨刺漫留。尚戒奚奴休叱驭，不辞小住看潮头。","dynasty":"宋代","title":"龙山送客"}
{"author":"朱翌","content":"不肯雷同自一家，青裾独立水之涯。只应夜过许长史，全似当年萼绿华。","dynasty":"宋代","title":"绿萼梅"}
{"author":"朱翌","content":"广文著书不窥园，刻杯以玉露以繁。澹乎不蹑俗士驾，雅意要令吾道尊。那知韩赋李有花，常以博士居四门。老夫却欲来不速，但恨人静钟鸣昏。明朝未必遽零落，往看花上春风喧。更语宗文与宗武，诗成入耳宜不烦。","dynasty":"宋代","title":"罗教授不赴真叟观李花之约已而有诗次其韵"}
{"author":"朱翌","content":"求田得处便成家，笑为污邪祝满车，漱石枕流新梦想，带牛佩犊老生涯。歌成但可相舂杵，客到莫嫌炊饭砂。祭罢土龙春雨庆，稳骑秧马一鞭斜。","dynasty":"宋代","title":"买田潼溪"}
{"author":"朱翌","content":"姑射山头冰雪仙，人间一见便丰年。却应羞死琴台女，不得乃翁分一钱。","dynasty":"宋代","title":"梅花"}
{"author":"朱翌","content":"小市荒堤转，涌泉春水悭。频经石角铺，不上马鞍山。桥断冲泥过，松摧塞道艰。草鞋牢踏雨，更着一蓑还。","dynasty":"宋代","title":"南华道中诗"}
{"author":"朱翌","content":"颇有客仓卒，初无具咄嗟。家贫难办素，人众不烹茶。此老来修供，兹辰并拜嘉。小船横一笛，风引入荷花。","dynasty":"宋代","title":"南华具素饭烹茶诗"}
{"author":"朱翌","content":"万木杉从一寸栽，参天次第可推排。他年空翠桥边路，来选承天八柱材。","dynasty":"宋代","title":"南华书事诗"}
{"author":"朱翌","content":"火树烧春明踯躅，紫罗囊笔缀辛夷。花枝照眼蒙清润，带雨游山亦自奇。","dynasty":"宋代","title":"南华书事诗"}
{"author":"朱翌","content":"晓日光穿户，衡门起及晨。檐垂冰折柱，涧涌雪鎔银。腊取一时乐，春期数日新。曝书仍曝背。自笑巧於贫。","dynasty":"宋代","title":"晨起"}
{"author":"朱翌","content":"月上孤城早，山迎雉堞低。四天浮沆瀣，万瓦贮玻璃。松猎风声北，江摇斗柄西。诸公宜款曲，吾且倚枯藜。","dynasty":"宋代","title":"城上观月"}
{"author":"朱翌","content":"少策经营饱，多方处置闲。樵谈消一日，野坐看千山。白鹭远飞去，微云时复还。展开新乐地，攻破旧愁关。","dynasty":"宋代","title":"出城"}
{"author":"朱翌","content":"度岭三百里，携家五六人。卜居依古寺，爱日向初春。时有逃虚喜，端无去客嗔。团栾何所作，不寐守庚申。","dynasty":"宋代","title":"初到曲江六首"}
{"author":"朱翌","content":"昭代人无弃，遐方住亦堪。司分大火舍，官作世南男。守拙休心匠，忘忧纵手谈。平生不喜闹，所欠一茅庵。","dynasty":"宋代","title":"初到曲江六首"}
{"author":"朱翌","content":"灯火光元夕，歌呼亦尽欢。欣闻雪霏白，愁失荔垂丹。老酒莲花曲，甜鱼藿叶盘。万金书若到，便可解忧端。","dynasty":"宋代","title":"初到曲江六首"}
{"author":"朱翌","content":"薄暮欣暑退，吏散列闲屋。冰厅冷如水，孤坐一巾幅。久绝青绫赐，仅免床下伏。何尝语丁宁，但愧头蓄缩。频年耗太仓，初夜费官烛。枕书倦已抛，梦蝶来更速。咍台到天明，从人笑列宿。","dynasty":"宋代","title":"初直省宿"}
{"author":"朱翌","content":"久不出门心已灰，佳晴作意苦相催。莺花世界共游戏，竹石弟史仍往来。心有所之无远近，兴虽已尽更徘徊。江边渔父伤时切，得遇郎君笑口开。","dynasty":"宋代","title":"春游"}
{"author":"朱翌","content":"衣冠交上郡，气象有中州。九日一尊酒，千岩万壑秋。星方聚吴分，鱼已跃王舟。即事感今昔，乃情无去留。忧时俱出力，济胜合先谋。北望边风凛，戎衣讵敢休。","dynasty":"宋代","title":"次吕居仁九日群集韵"}
{"author":"朱翌","content":"骨鲠当朝迹未尘，但知谋国不谋身。试看犀角龟文表，真是鸾台凤阁人。短别可堪驰梦驿，小诗聊为写情亲。雪山满眼寒潮急，凭伏归鸿一问津。","dynasty":"宋代","title":"次韵常子正"}
{"author":"朱翌","content":"到处能行到处藏，饭余挂钵解茶囊。不缘头上五分白，始与人间万事忘。一介远劳询近日，十年如此住南荒。只今已是交游绝，不问比邻不择乡。","dynasty":"宋代","title":"次韵傅丈见寄"}
{"author":"朱翌","content":"土瓜甘蔗窖深藏，青李来禽子在囊。胜日园林吾有分，暮年歌酒尔无忘。扫除金屑不到眼，尽力石田难救荒。每遇北风长引领，皖公山下是桐乡。","dynasty":"宋代","title":"次韵傅丈见寄"}
{"author":"朱翌","content":"去年玉笋班，仰视见櫑具。论事似陆贽，任事似裴度。今年起衡山，出守非不遇。床头看周易，象在益长裕。解琴须更张，谋国乃疾固。要开天地炉，更使万物铸。可怜冰氏子，大似铁炉步。自谓乐於贫，公乃知其素。来删城旦书，聊免吏部注。祝公早来朝，为上宽北雇。","dynasty":"宋代","title":"次韵胡明仲见寄"}
{"author":"朱翌","content":"双鸟鸣方盛，公今遂著书。浮云供一扫，直笔用三余。孔孟扬韩道，乾坤日月如。平生击奸手，发踪自桐庐。","dynasty":"宋代","title":"次韵胡明仲见寄二首"}
{"author":"朱翌","content":"柳州非国语，意恐乱诗书。去草绝根本，立言推绪余。断疑先近似，反己问何如。岁晚飘零甚，归欤指敝庐。","dynasty":"宋代","title":"次韵胡明仲见寄二首"}
{"author":"朱翌","content":"食不下咽当奈何，千金不惜聘秦和。则知有我聊示病，旁若无人正浩歌。薄雨过墙醒槛竹，西风吹暑下庭柯。但令一局消长日，且乐眼前休问他。","dynasty":"宋代","title":"次韵江子我病起"}
{"author":"朱翌","content":"青云独上肯随群，遇我真成数面亲。未许儿童骑竹马，且看土偶笑桃人。弟兄酬唱诗无敌，宾客过从德有邻。世味傥教如嚼蜡，便能调鼎识甘辛。","dynasty":"宋代","title":"次韵李令"}
{"author":"朱翌","content":"圣朝始悟文章弊，大霈首更诗赋科。白苇黄茅供一扫，英豪人物未消磨。","dynasty":"宋代","title":"次韵书事"}
{"author":"朱翌","content":"熙宁事作崇宁样，嘉佑政为元佑师。但得至诚行号令，坐令风俗似当时。","dynasty":"宋代","title":"次韵书事"}
{"author":"朱翌","content":"当年司马温公力，今日宣仁圣烈尊。哲后在天何愠喜，要令元老雪沉冤。","dynasty":"宋代","title":"次韵书事"}
{"author":"朱翌","content":"龙尾道南初见子，炯如玉玉笋出瑶林。别来东海记三浅，歌罢武溪同一深。后五日看真得力，前三语且更留心。平生著手枯桐上，会有人能识此音。","dynasty":"宋代","title":"次韵俞路分见寄"}
{"author":"朱翌","content":"欲饭云边寺，先寻湖上春。山川良是旧，岁月又更新。草长烟如积，梅晴粉自匀。久留知不可，暂过却须频。","dynasty":"宋代","title":"次韵张巨山正月十日游天竺"}
{"author":"朱翌","content":"山阴道士顷留宫，应接烟云马不前。君说江南亦如此，我虽未到想当然。","dynasty":"宋代","title":"次韵重令升四咏·竞秀亭"}
{"author":"朱翌","content":"且置纷纷事百端，从公系马白云边。欲知太守乐其乐，山色溪声得两全。","dynasty":"宋代","title":"次韵重令升四咏·性乐堂"}
{"author":"朱翌","content":"帝遣银河下太微，余波散绕野人扉。此行步步有佳处，盘礴孤亭试解衣。","dynasty":"宋代","title":"次韵重令升四咏·寻幽亭"}
{"author":"朱翌","content":"至宝何年伏九渊，飞空散作玉声琤。那知夜半腾朝采，会见长虹属太清。","dynasty":"宋代","title":"次韵重令升四咏·玉泉"}
{"author":"朱翌","content":"舟绝清江系老榕，杖藜小住翠阴中。萦青缭白千山日，骇绿纷红万窍风。足倦要休怜地僻，心闲无事见春工。回塘大有田田叶，索酒来倾碧玉筒。","dynasty":"宋代","title":"大历寺遇风"}
{"author":"朱翌","content":"汉时长安雪一丈，少陵有诗不吾诳。今年广陵雪一尺，忍寒长作缩龟状。从来穷巷说多泥，自是泥深劳拄杖。闭门不出动经旬，出门无路将可向。故人乃遗咫尺书，远祝长须问无恙。湿薪如桂米如珠，有突不黔旦逾望。但携古鼎烧黄连，香穗流珠凝碧帐。崷崒窗间石数峰，气凌太华嵩衡上。黄杨冬青压余滋，碧幢羽盖排仙伏。蒿庐赖有此清绝，兴来可用山阴访。飞鸿似带燕山书，重冰怕结黄河浪。玄冥得意愈自娇，岁律回春未全壮。吾君曲轸天下寒，语到三军真挟纩。自怜难备绝域使，规模但可山中相。起来举手祝羲车，何日篦开眼障。","dynasty":"宋代","title":"大雪"}
{"author":"朱翌","content":"凭高真欲驭西风，百里纤毫尽发蒙。楼观相望秋色里，江山争丽海光中。云容入座如相识，足力缘梯尚不穷。肯使诗成夸得意，撞钟惊起坐禅翁。","dynasty":"宋代","title":"登白衣寺钟楼"}
{"author":"朱翌","content":"有句谁知李似阴，好奇仍许杜犹岑。后期五日来圯下，面壁九年参少林。瘴鬼安能惊鹤众，地灵何敢着狐任。雷车电炽中宵起，看取龙工济物心。","dynasty":"宋代","title":"邓提举留诗南华予后五日入山次韵"}
{"author":"朱翌","content":"地僻门常闭，家贫客自疏。溪山行老我，风月不欺予。谩有书成诵，端无货可居。清江千里道，持此问舂锄。","dynasty":"宋代","title":"地僻"}
{"author":"朱翌","content":"日角曈曈上蔡阳，有星飞去避余光。东西怵迫谢新进，南北逍遥乐故乡。载刻庙碑求琰琬，一新祠宇照沧浪。使君着意敦风俗，更作高堂榜卒章。","dynasty":"宋代","title":"钓台观新刻范文正碑"}
{"author":"朱翌","content":"一年痴雨令人瘦，三日佳晴送子回。何以赠之青玉案，我姑酌彼黄金罍。寻春出郭非聊尔，下水行舟亦快哉。小试平生钓鱼手，老夫合住子陵台。","dynasty":"宋代","title":"东津送方务德"}
{"author":"朱翌","content":"夜深真可覆短毡，地僻何因致八绵。五岭盛传非昔日，一寒如此怪今年。固知渊客难藏宝，倒卷珠池立散天。日下有丹能变白，青山休恨早华颠。","dynasty":"宋代","title":"冬前雪珠夜下早闻远山皆白"}
{"author":"朱翌","content":"老松鳞甲待拿云，俯视梅花意亦亲。粉色上参冬岭秀，虬枝下挽越溪真。乘闲到此能终日，与我来游尽可人。今代华光古韦毕，生绡一幅两传神。","dynasty":"宋代","title":"冬至后三日与罗楚入倅厅两松下梅花盛开取酒"}
{"author":"朱翌","content":"匆匆前日贺书云，那似今朝笑语亲。年例一来窥雪样，岁寒同此见天真。梅间蜂阵长围日，松下鸱蹲反嚇人。一碗檑茶未忘本，三杯薄酒不能神。","dynasty":"宋代","title":"冬至后三日与罗楚入倅厅两松下梅花盛开取酒"}
{"author":"朱翌","content":"腊前梅蕊未斜横，至后醅香试满觥。过眼文书开数叶，打窗风雨又三更。闭门高卧直差易，拥鼻微吟何似生。稍取湿薪供热弄，住山如此不多争。","dynasty":"宋代","title":"冬至后雪夜"}
{"author":"朱翌","content":"委委曲曲山九锁，巍巍堂堂天一柱。灵官跨龙山洞来，仙人驱虎载箬去。泉流两山鸣玦，夜坛星辰可手摘。世间何限真人祠，身未尝到衔空结。一日来游岂偶然，草中更识天荷叶。","dynasty":"宋代","title":"洞霄宫"}
{"author":"朱翌","content":"衮衣华藻刻坚珉，下马来寻剥藓痕。断画岂如弦可续，阙文犹冀石能言。鬣村故址今仍在，螭首遗踪碎莫存。欲较智愚三十里，又飞丝鞚过前村。","dynasty":"宋代","title":"读刘太真碑"}
{"author":"朱翌","content":"天外飞云结晚阴，城头清吹度虚襟。江山已定南居计，鱼鸟休撩北去心。菊早有花千叶嫩，薄香酿酒十分斟。归来卧听黄昏雨，与我尤亲一布衾。","dynasty":"宋代","title":"端午登郡城得白菊一枝"}
{"author":"朱翌","content":"饱诵韶州白葛轻，十年曾不慰前闻。芰荷欲使风裳制，溪谷难褰雾縠纹。坐甑遭炊无可避，踏冰赤脚谩多云。试将一事烦吾子，粗{左米右谷}精絺可细分。","dynasty":"宋代","title":"烦人置葛"}
{"author":"朱翌","content":"山川有佳处，神物严守卫。自非夙有因，孰敢发其秘。众壑拥流泉，青间见白沸。洗我杖与屦，时作深入计。要须乡道先，行与老人值。指我洞壑已，忽不知所诣。劚荒划巨石，稍去眼中翳。豁然大厦开，位可百人置。嵌严一日出，自此沓游骑。开山属老夫，爱山必同类。甚畏长风寒，当暑皆敛袂。欢伯遂行登，相引入胜地。","dynasty":"宋代","title":"饭大涌泉入紫微洞洞乃余寻出"}
{"author":"朱翌","content":"此君骨相一成矩，气禀坤爻六二全。运用四方随手转，操持一节比松坚。玉雕界尺疑同样，金作觚棱笑削圆。见寄分司真得力，时将缓步与周旋。","dynasty":"宋代","title":"方竹杖"}
{"author":"朱翌","content":"我杖常扶佛面强，我花今见佛头香。灵山会上曾拈出，一笑悬知是饮光。","dynasty":"宋代","title":"佛头菊"}
{"author":"朱翌","content":"一溪之云各为雨，聊与萧王分出处。乱山深处有生涯，三尺渔竿一枝櫓。细读怀仁辅义书，先生於世未尝疏。我已飘然遗物去，斯言却以告司徒。参政树碑颂遗德，舍人作堂诏无极。高风之高高几何，下视乌龙六千尺。","dynasty":"宋代","title":"高风堂"}
{"author":"朱翌","content":"竟日成清坐，因行或抚松。墙阴连曲浪，木杪涌奇峰。要路看公等，闲乡属我侬。未春花已尽，春到若为容。","dynasty":"宋代","title":"告春亭"}
{"author":"朱翌","content":"海山不见两螺青，但见横江展玉城。动地鼓鼙飞屋瓦，刺天鬐鬣斗溟鲸。拍浮未见群儿弄，借抛须令万楫迎。俄顷日斜风欲定，向来元是一沤生。","dynasty":"宋代","title":"观潮"}
{"author":"朱翌","content":"上青天路最崎岖，藏日擎天却有余。既验六龙行万里，始知一卒当千夫。望云骓稳无前马，带雨铃鸣动属车。纵有将军天下笔，不如无逸旧时图。","dynasty":"宋代","title":"观李思训幸蜀图"}
{"author":"朱翌","content":"狻猊日走二百里，於菟闻之望风靡。春晴酤酒大合乐，乃向尊前应宫徵。嚬呻奋迅左右雇，枥马悲鸣汗流水。借官自古藏太常，失脚何年落村里。佛居胜义空谷中，吼法怖魔如此耳。人閒宜假不宜真，此理吾今得之矣。","dynasty":"宋代","title":"观弄狮子"}
{"author":"朱翌","content":"一日一夜雨如倾，北山山顶垂天绅。是间去海只咫尺，缓流何用走踆踆。","dynasty":"宋代","title":"观乌龙山瀑布"}
{"author":"朱翌","content":"五老峰前三峡桥，不论时节听飞潮。那知冷落穷山时，忽见晴空练一条。","dynasty":"宋代","title":"观乌龙山瀑布"}
{"author":"朱翌","content":"漱石漱流俱可意，濯缨濯足且随时。到江莫作滔天浪，妨我轻舟理钓丝。","dynasty":"宋代","title":"观乌龙山瀑布"}
{"author":"朱翌","content":"酒酣侑坐展博局，分曹并进角马足。过关验齿出天衢，入关未掩绕日轴。十骥并驱纵来往，一将折箠制起伏。击前叠后看腾骧，避堑守狭良局促。缓时秘若出门殿，妙处正须蚁封逐。孙膑能令田忌胜，诸人徐贺塞翁福。障泥在前解则行，杜蘅可采带宜速。莫疑檀溪坠三丈，终使青云成一蹴。吾家款段乃如狗，敢上夷涂陪骥騄。但能书与尾而五，未免以策数曰六。归欤秋满华山阳，苘麦倍收连苜蓿。","dynasty":"宋代","title":"观诸公打马诗"}
{"author":"朱翌","content":"假道趋南浦，排墙度小沟。仙人中摘李，邻里外依刘。良友经时集，清贫觉我优。槟榔初不设，佳茗或相投。","dynasty":"宋代","title":"归去来围南邻刘家菜圃近许辟路相通"}
{"author":"朱翌","content":"众绿扬新楚，初晴中薄寒。行山无阔步，陟巘有遐观。蕨紫拳犹小，松黄粉渐乾。无嫌一马瘦，径度两重滩。","dynasty":"宋代","title":"归自南华诗"}
{"author":"朱翌","content":"为问西园谷，秋花余几何。敲门容剥啄，此老正婆娑。十月为春酒，今年得子鹅。举杯邀月罢，击缶仰天歌。","dynasty":"宋代","title":"过王监园"}
{"author":"朱翌","content":"群山低首避乌龙，行道尺看翠倚空。地设中原如此险，人无斗志若为功。九重颇觉天门近，一卒能当蜀道雄。细酌粉泉庵下水，泠然归去御刚风。","dynasty":"宋代","title":"过乌龙岭"}
{"author":"朱翌","content":"大涌泉东小市头，川平土沃似中州。谁欤筑屋溪山里，李也读书窗户幽。懒觉郊行差自适，老於春事不相谋。他时来问曹溪路，系马桥边更少留。","dynasty":"宋代","title":"过小市李秀才居"}
{"author":"朱翌","content":"牡丹酴醾送春归，南风亦复吹戎葵。青女不瘦芙蓉肌，雪中山茶火争辉。此开彼落相背驰，安得坐隅皆见之。剑南老人来解衣，好手不免如徐熙。萧然四幅十二枝，规模一出众史卑。妙处天授非人为，右军字画少陵诗。后来纵好难并驰，传观左右识者谁。爱画入骨一痴，惜哉不犹坡谷题。何妨扰扰俗眼疑，秀野前后花成帷，按图求之君自知。","dynasty":"宋代","title":"过秀野亭观赵昌花"}
{"author":"朱翌","content":"飞龙翔麟夜不关，房星之精下人间。一鸣堕地势千里，四十万匹中如山。皇天生此意何在，天意在平百蛮。百蛮款塞皆稽首，干戈包尽於菟斑。剪成三鬃代官字，濯之太液登王闲。紫坛谒天五使出，玉辂扶日双轮还。宝鞭不用绣鞯稳，扇筤前开曲盖弯。方知徐行备天仗，绝胜疾走周人寰。开元距今四百载，人物风流无一在。如何两骥今何尚存，好手传神能不坏。请从此画究规模，便见当时似三代。","dynasty":"宋代","title":"韩干二马图"}
{"author":"朱翌","content":"闻道催宣召，传呼入翰林。堂高初上玉，带重更垂金。烦悉周公诰，丁宁葛亮心。调元知有日，天意向君深。","dynasty":"宋代","title":"贺陈内翰去非三首"}
{"author":"朱翌","content":"梦犹生花笔，祥开视草儒。奉天专仰陆，元佑只传苏。莲影光分烛，丝纹细结絇。禁中颇牧在，夙夜赞神谟。","dynasty":"宋代","title":"贺陈内翰去非三首"}
{"author":"朱翌","content":"放到甘泉捷，光摇建晓魁。唐家方再造，汉德已重开。太史书云后，群公贺雪回。十行宽大诏，早晚出银台。","dynasty":"宋代","title":"贺陈内翰去非三首"}
{"author":"朱翌","content":"喜君酾酒吸鲸空，置我飞云卷雾中。蒲鸽青浮初落蔕，冰蚕繭就旋开篷。小凉已觉生衣怯，短策能寻熟路通。直上高台延望眼，万山横浸一溪东。","dynasty":"宋代","title":"后两日叶干携酒"}
{"author":"朱翌","content":"光穿两脚间彤霞，声急城头集暮鸦。且与凤雏桑下坐，共烹龙焙雨前茶。的中薏嫩莲新采，笋上竿成竹已斜。读得齐民书熟烂，把锄今作老生涯。","dynasty":"宋代","title":"华干携茶入园晚坐柔桑下"}
{"author":"朱翌","content":"淮人为水族，疱脍亦已巧。田间有鸣鸡，性命得自保。吴人口垂涎，捕取穷浩渺。於吴产或多，於淮求则少。要之业境会，食债良自绕。予也家淮南，游吴尝草草。平生下箸处，但觉皆羊枣。不论赤鯶公，亦及长须老。何况鼓吹部，可作钟鼎宝。世间多空中，所见徒有表。至美不外示，鱼鳖岂皆好。君看十月鹑，羽翼甚轻矫。变化须臾间，不念旧池沼。食鹑乃无言，食蛙或颦愀。鹑蛙等无二，妄想自颠倒。舌根无尽期，所得在一饱。哀哉南路徐，食方说燖焰。但俱供芋羹，不必著锦袄。较之食疮痂，岂但能稍稍。","dynasty":"宋代","title":"淮人多食蛙者作诗示意"}
{"author":"朱翌","content":"宾客相传无水厄，欣然脱屐上公堂。涤烦疗渴名虽著，瘠气侵精暗有妨。梦寐无忧眠可熟，清虚自积体尤强。樵青竹里管何事，侧听杯行供暖汤。","dynasty":"宋代","title":"黄守不饮茶"}
{"author":"朱翌","content":"我是江湖一漫郎，鸿飞鹭宿见行藏。西风吹尽芦花雪，水驿云程未易量。","dynasty":"宋代","title":"惠崇芦雁"}
{"author":"朱翌","content":"薰风永日一帘垂，剥芡从容待晚炊。举白且看边引满，汗青肖和叹无期。昼思夜梦人非远，客附书来喜可知。千里与公供一笑，何时相遇战低棋。","dynasty":"宋代","title":"寄范伯达"}
{"author":"朱翌","content":"西南一柱力擎天，笞凤鞭鸾下散仙。不愤狸狐成窟穴，亦知沧海变桑田。梦归丁令鹤飞去，念旧徐公榻尚悬。我是乡人君是客，兴言及此泪如溅。","dynasty":"宋代","title":"寄方立义方曾在诗"}
{"author":"朱翌","content":"山阴兴尽晚船催，猿鹤欢迎入翠微。为信在山名远志，便令满箧寄当归。一床独设空诸有，三径就荒知昨非。更赖仲容贤莫敌，竹林从此倍光辉。","dynasty":"宋代","title":"寄方允迪"}
{"author":"朱翌","content":"体力今何似，函书阙到门。匆匆缘不暇，负负复何言。此口忘疏远，明公实见存。扪参怀蜀道，叱驭忆王尊。","dynasty":"宋代","title":"寄符正民"}
{"author":"朱翌","content":"昔岁裁诗远送郡，知君未可作闲人。那知半纪重相见，全似当时只话贫。推毂向来谁尽力，弹冠从此不谋身。想当六月苕溪上，万顷荷花一幅巾。","dynasty":"宋代","title":"寄贺子忱"}
{"author":"朱翌","content":"潦倒粗疏老更痴，手摩枵腹逐儿嬉。处阴息迹真休矣，遇坎乘流一听之。腊后春生须雁到，花前思发幸梅知。瀛洲学士沧洲兴，妙唱一年渔父词。","dynasty":"宋代","title":"寄洪倅景伯"}
{"author":"朱翌","content":"尺一催公想疾驱，盛传今已过羌庐。纷纷眼底何时定，郁郁江南更久居。陛下不防高枕卧，先生来草射聊书。铜驼可惜埋荆棘，会有人能为扫除。","dynasty":"宋代","title":"寄胡明仲"}
{"author":"朱翌","content":"北风号木造秋悲，书到江南九月迟。雁过宜频问消息，诗成犹得慰相思。想当雨澹烟昏处，又见橙黄橘绿时。若到北山烦寄语，道林真觉乃吾师。","dynasty":"宋代","title":"寄江东故人"}
{"author":"朱翌","content":"德人大江南，壶歌温玉帐。三岁丰年玉，民倚嵩华壮。政碑满七尺，赐盖高一丈。平生诗有声，行与李杜抗。余力到行草，妙合晋人样。如此不赐环，颇复辜众望。前时幕下生，今作倚门肮。故动还远思，一放清江涨。身如龟甲卷，书自鱼乙放。南风造新凉，爽气来叠嶂，壶觞得自引，茵鼎保无恙。原公介厚禨，中卣调秬鬯。","dynasty":"宋代","title":"寄江东王端明"}
{"author":"朱翌","content":"平山飞骑竹西州，到处逢君得纵游。满地落花春病酒，一帘明月夜登楼。江帆带雨人归后，烽火连天客罢休。一纸短书劳远祝，貂蝉到底出兜鍪。","dynasty":"宋代","title":"寄刘明道"}
{"author":"朱翌","content":"世间豺虎正争岐，隐去可妨九曲迷。怀人梦到北山北，卜邻意欲西枝西。麦云已有饱气象，梅雨又烦诗品题。他日篮舆入源去，尚期趺坐对青藜。","dynasty":"宋代","title":"寄鸬鹚源方允迪江子我"}
{"author":"朱翌","content":"吴山越岭老於行，何地诛茅寄此情。直使浮云无一点，千岩应接始分明。","dynasty":"宋代","title":"寄题竞秀亭"}
{"author":"徐渭","content":"半生落魄已成翁,独立书斋啸晚风。笔底明珠无处卖,闲抛闲掷野藤中。","dynasty":"明代","tags":"古诗三百首，感叹，壮志难酬","title":"题《墨葡萄图》/题葡萄图"}
{"author":"徐渭","content":"皓态孤芳压俗姿，不堪复写拂云枝。从来万事嫌高格，莫怪梅花着地垂。","dynasty":"明代","tags":"梅花，抒愤","title":"王元章倒枝梅画"}
{"author":"徐渭","content":"短剑随枪暮合围，寒风吹血着人飞；朝来道上看归骑，一片红冰冷铁衣。","dynasty":"明代","title":"龛山凯歌（六首选—）"}
{"author":"徐渭","content":"君臣相得鱼水，荆益稍展风云。前后出师二表，始终鼎足三分。","dynasty":"明代","title":"忠"}
{"author":"徐渭","content":"不去奔波办过年，终朝酩酊步颠连。几声街爆轰难醒，那怕人来索酒钱。","dynasty":"明代","title":"醉人"}
{"author":"徐渭","content":"石蜜偷将结，他鸡伏不成。千林黄鹄卵，一市楚江萍。旨夺秋厨腊，鲜专夏碗冰。上元灯火节，一颗百钱青","dynasty":"明代","title":"频婆诗"}
{"author":"徐渭","content":"墓门惨淡碧湖中，丹雘朱扉射水红。四海龙蛇寒食后，六陵风雨大江东。英雄几夜乾坤博，忠孝传家俎豆同。肠断两宫终朔雪，年年麦饭隔春风。","dynasty":"明代","title":"岳坟"}
{"author":"徐渭","content":"从来不见梅花谱，信手拈来自有神。不信试看千万树，东风吹着便成春。","dynasty":"明代","title":"题画梅"}
{"author":"徐渭","content":"明月照江水，截梁与子步。当时如花人，曾此照铅素。江流不改易，月亦无新故。薄云淡杪林，晴沙泛寒露。借言伊人闺，应在烟生处。","dynasty":"明代","title":"与杨子完步浣纱溪梁有怀西施之乡"}
{"author":"徐渭","content":"老王乱青冥，皇天夜遗蜕。余骨散九州，头颅此焉寄。人视万劫余，天意一夕计。游艇沸沧波，仿佛热营卫。亭午入数折，冲然元气闭。县峰升羽人，毛竹倚仙姊。辟波齿牙蠹，生死龈腭内。世人不解奇，内但识世间事。示之帝所遗，惟以溪山睇。","dynasty":"明代","title":"泛舟九曲"}
{"author":"徐渭","content":"买地铺山引露浓，中县洞壑亚玲珑。抽将菡萏谁边水，割取蓬瀛若个峰。江左枯棋宜别墅，襄阳落日醉山翁。花枝尽媚当尊客，莫辨金钗座上红。","dynasty":"明代","title":"某氏新园"}
{"author":"徐渭","content":"才闻归马驻双轮，又见旌麾动去尘。廷尉由来须长者，武侯聊借服南人。昨经湘水洲兰莫，今渡黄河岸草春。万里波涛随意挽，相逢处处有枯鳞。","dynasty":"明代","title":"送赵大理"}
{"author":"徐渭","content":"牡丹绿者未曾闻，狡狯司花此弄新。汉水鸭头教作帔，陇山鹦鹉未呼人。韩郎顷刻愁难学，酒辈逡巡醉可频。不羡张家回道士，自抛红粉练庚辛。","dynasty":"明代","title":"绿牡丹"}
{"author":"徐渭","content":"翩如中舞玉人纤，皎似禅宗戒律严。姑去尽留云母粉，客来只醉水晶盐。正愁黄独迷镵柄，故压梅花入帽檐。埋没远山知几许，且收螺子画眉尖。","dynasty":"明代","title":"次苏长公雪诗其一"}
{"author":"徐渭","content":"白糁堆寒没曙鸦，姨家风急搅银车。翻将灞水驴边色，忽点孤山墓上花。何物黄冠滕六友，相思白舫戴逵家。今朝穆满觞黄竹，笑指银泥画戟叉。","dynasty":"明代","title":"次苏长公雪诗其二"}
{"author":"徐渭","content":"固知袅袅不胜纤，亦有棱棱庄且严。剑底白猿鏖越女，槎头黑瘿粉无盐。冰初势巳寒千仞，霁后人多曝一檐。笑忆小姬誇党日，可教轻试茗芽尖。","dynasty":"明代","title":"次苏长公雪诗其三"}
{"author":"徐渭","content":"海上青山插髻鸦，海鲛输织不论车。尽教一夜裁绡叶，那得倾都不奈花。粉屐特停渔者榼，赤梢并付酒人家。蚨郎迫使刘伶去，忍别青旗燕尾叉。","dynasty":"明代","title":"次苏长公雪诗其四"}
{"author":"徐渭","content":"恭承锦字题文石，尚带青州海气浓。蜃影几痕疑墨绣，雀台万瓦贱漳铜。醉来好蘸张颠发，老去羞笺郑氏虫。应有红丝螭匣底，宫鬟争捧写蘋风。","dynasty":"明代","title":"青州赠鼍矶研副以诗奉答"}
{"author":"徐渭","content":"几度相逢莫丈人，几年断却耳根尘。新潮正险君何冒，旧雨重来话只陈。梅树一堤通处士，桃花双板闭渔津。诗名到处南金重，自叹工诗老更贫。","dynasty":"明代","title":"莫老至聋矣"}
{"author":"徐渭","content":"东来小港入潮枯，总直潮辰只大都。父老犹谈钱氏弩，波涛终奉浙江符。一城菜熟须盐急，百笠芦长缚蟹粗。却问黄尘飞未得，秪言咸湿满头颅。","dynasty":"明代","title":"八月十八日阿枳三江观潮夜归示其一"}
{"author":"徐渭","content":"金印累累肘后垂，桃花宝玉称腰支。丈夫意气本如此，自笑读书何所为。","dynasty":"明代","title":"凯歌赠参将戚公其二"}
{"author":"徐渭","content":"旧种芙蓉今不活，跏趺秋草看明月。红颊成都卖酒人，与欢亦是千年别。","dynasty":"明代","title":"芙蓉死"}
{"author":"徐渭","content":"洛浦惊鸿别，高唐暮雨归。玉簪如有意，烛灭挂罗衣。","dynasty":"明代","title":"玉簪其一"}
{"author":"徐渭","content":"双瞳穿脑过，对面两菱花。琥珀钻松窍，琉璃钉扇纱。隔颠孤碧炯，横准一梁加。饮啄千峰物，雌雄万树家。回头忽不见，交睫梦成赊。摩荡晶初日，玲珑射落霞。照拳明蕨脑，夹喙影姜芽。恋月眶寒晕，啼烟泪涩沙。端州鸲鹆研，蛮郡石榴砂。睥睨雄生怒，迷离媚作邪。倾城秋水顾，阿堵虎头誇。认客休青白，韬光混瑾瑕。如怜蔡家女，分镜葬琵琶。","dynasty":"明代","title":"后闻鹦鹉眼系直度两眶人可洞视"}
{"author":"徐渭","content":"翁年八十俨寒筠，耸骨方颐鬓艾纷。旧种槐枝高入汉，今倾桂醑泻从云。儿郎绕膝微摇锦，宾从过门半是文。眼见吾侪是童丱，转惊五十四年人。","dynasty":"明代","title":"寿张翁"}
{"author":"徐渭","content":"梅黄雨霁带阴轻，送客西门驿路平。会多忽别疑且惊，愁心应手弦凄清。荷花镜里红侵舫，时共耽游楫徐漾。思君苕溪若天上，空伫清歌对谁唱。","dynasty":"明代","title":"送兰应可之湖州"}
{"author":"徐渭","content":"水族良多美，惟侬美独优。若教无此物，宁使有监州。辟鬼秦关夜，输魁海稻秋。河豚直一死，只好作苍头。","dynasty":"明代","title":"蟹其二"}
{"author":"徐渭","content":"高城流水去茫茫，逻卒登陴带雪藏。夜半忽闻同伴语，何如春茧野蚕僵。","dynasty":"明代","title":"雨雪和韵奉酬季长史公其二"}
{"author":"徐渭","content":"年来日日风清日，今日风清更可人。遥献美汤怜送节，更闻金胜簇新春。烟添柳色看犹浅，鸟踏梅花落自频。东阁早时闻一曲，却令和客不胜新。","dynasty":"明代","title":"人日立春"}
{"author":"徐渭","content":"银台相望渺银河，瀫水情人待亦多。妾本一身非两体，一时难作往来梭。","dynasty":"明代","title":"设代林某答胡通政"}
{"author":"徐渭","content":"占年未慰三农望，祷雪真悬万姓忧。稍喜琼枝撩碧汉，转看银海映神州。随车细片疑飞盖，扑马轻团类打毬。坛畔班行应共讶，天心原自答君侯。","dynasty":"明代","title":"次韵仲房瑞雪之什与方衡州大夫并呈幕府"}
{"author":"徐渭","content":"闻道黄熊伯子宫，银山银海走银虹。千花竞蹙鱼龙后，万里长来日月东。河伯正骄秋水舌，非神亦弄广陵风。莲姬自爱潮多信，看弄潮儿欲嫁侬。","dynasty":"明代","title":"八月十八日阿枳三江观潮夜归示其二"}
{"author":"徐渭","content":"御史别淳于，金钗堕长夜。五斗不湿唇，双鬟抱垆泻。笑杀斗升肠，耳热索秆蔗。","dynasty":"明代","title":"酒徒"}
{"author":"徐渭","content":"迢迢坌道枕重边，高阁登临倍黯然。百灶营烟明可数，双谯蝶粉绕能圆。偶逢飞雪关山杳，渐近浮云帝里连。莫讶金汤坚若瓮，昆阳城小古来坚。","dynasty":"明代","title":"宿坌道登城北高台值雪"}
{"author":"徐渭","content":"歇肉每经月，储粮不数旬。喜花巾拽石，熟果袖分人。祝哽虚高席，飞书谢小民。颓波谁便砥，拳石自嶙峋。","dynasty":"明代","title":"哭王丈道中其二"}
{"author":"徐渭","content":"送客之燕上马时，图花满册各成诗。河桥杨柳如教见，应喜相饶赠别枝。","dynasty":"明代","title":"书花册送王生"}
{"author":"徐渭","content":"朱颜晚作镜中姿，红叶秋娇野外枝。愁绪几宵催鬓发，林霜一夜老胭脂。寒村半映乌栖处，破屋偏堆杮烂时。蓬底一稍尤妙绝，渔舟绝胜蓼花维。","dynasty":"明代","title":"红叶"}
{"author":"徐渭","content":"南州颇兢玉簪粉，北里争插红姑娘。若教北里传观此，笑杀金钗十二行。","dynasty":"明代","title":"玉簪其一"}
{"author":"徐渭","content":"西来天目碧嶙峋，中有苕溪产异人。昔日临文俱入妙，今来作吏更称循。栽花潘岳垂青简，飞舄王乔觐紫宸。自是生来多道气，非关婴姹出黄庭。","dynasty":"明代","title":"寿吴溧水"}
{"author":"徐渭","content":"脩竹隐丹扉，萧萧映月微。林稠光不碍，叶动白俱飞。制鼎看圆魄，裁箫度羽衣。翻经清夜永，犹带露华归。","dynasty":"明代","title":"竹月篇为易道士赋"}
{"author":"徐渭","content":"昨岁承颜画地中，看君道气暖融融。暂辞饰鹭升堂鼓，去泛仙凫送舄风。芳佩陆离纷水草，短蓬朱碧写江枫。极知望气须雷焕，不到丰城意转慵。","dynasty":"明代","title":"送金先生宰武康"}
{"author":"徐渭","content":"霜沈把竹更无他，底事游魂演百魔。函谷迎关儳紫气，雪山灌顶散青螺。孤萤一点停灰冷，古树千藤写影拖。春梦婆今何处去，冯谁举此似东坡。","dynasty":"明代","title":"香烟其三"}
{"author":"徐渭","content":"双鱼岁晚渡江津，笋饭犭屯羹又换春。弃印可望天上客，射书元属海东人。天愁夜幕铃偏急，栅暗缧藤鼠正巡。湖水万重兰芷隔，因君还上佩芳身。","dynasty":"明代","title":"寄上海诸友人"}
{"author":"徐渭","content":"姊妹商量明月堤，夜妆莫解绿鬟丝。黄陵庙口无多路，去听女郎歌竹枝。","dynasty":"明代","title":"水仙其五"}
{"author":"徐渭","content":"凤城春上垂杨色，使君将春往江北。是谁匝网密如云，帝遣爽鸠放孱翼。陛辞才罢即登车，有如西水救东鱼。都门送客追难及，径指飞尘与雁俱。","dynasty":"明代","title":"送王君恤刑江北"}
{"author":"徐渭","content":"怀远好诗什，近体有佳声。迟余去五泄，深衣远相迎。长身而瘦颊，自有山泽清。命酒不停斝，酒罢有馀情。迨予归来后，往往问寝兴。彘肩腊松火，柿缕霜秋晴。寄此远筐篚，兼致倡与赓。何时卧狸首，闻之使心惊。道远不得往，逋此泉下羹。","dynasty":"明代","title":"哀骆怀远公验词"}
{"author":"徐渭","content":"帆樯报荔支，犹忆海南时。一邑明勾漏，千罂枕蜜脾。消中随蔗往，高树放猿之。近日肝肠别，依稀饿采薇。","dynasty":"明代","title":"荔支其一"}
{"author":"徐渭","content":"当其寻丈节，数寸蛇与蝉。化工无笔墨，个字写青天。","dynasty":"明代","title":"题画其二"}
{"author":"徐渭","content":"胡儿处处路旁逢，别有姿颜似慕容。乞得杏仁诸妹食，射穿杨叶一翎风。","dynasty":"明代","title":"上谷边词其三"}
{"author":"徐渭","content":"出郭月正上，迷波云稍黄。井梧初剪叶，天桂忽飘香。远落诸英渺，遥峰寸碧长。寒枝惊鸟雀，征棹载琴箱。树底秋光满，船头夜气凉。曲塘翻刺芰，夹岸浸疏杨。瀫乱白鱼跃，山移綵鹢翔。半宵联镜曲，一水接钱塘。渐渐天如洗，年年雨阻觞。那能如此夕，彻曙醉清光。","dynasty":"明代","title":"中秋发舟越溪将游天目同韩达夫门人吴系马策联句"}
{"author":"徐渭","content":"五竿细筱似荷茼，数点青苔草面封。莫怪枝枝半无叶，昨宵风雨折长松。","dynasty":"明代","title":"风竹其一"}
{"author":"徐渭","content":"水族良多美，惟侬美独优。若教无此物，宁使有监州。辟鬼秦关夜，输魁海稻秋。河豚直一死，只好作苍头。","dynasty":"明代","title":"蟹其二"}
{"author":"徐渭","content":"明春杏花人满头，今年且占木稚秋。老夫醉写龙门罢，閒看盆鱼自在游。","dynasty":"明代","title":"跃鲤送人其三"}
{"author":"徐渭","content":"终军愤懑几时平，远放穷荒尚有生。两疏伏阶真痛哭，万人开幕愿横行。朝辞邸第风尘暗，夜度居庸塞火明。纵使如斯犹是幸，汉廷师傅许谁评。","dynasty":"明代","title":"保安州（寄青霞沈君）"}
{"author":"徐渭","content":"十年才一问平安，只尺浑如对面看。旧日诗评虽有价，近来公论孰登坛。百年忽巳崦嵫暮，一齿时崩苜蓿盘。腊雪秋潮同马日，何人不道是金兰。","dynasty":"明代","title":"答嘉则"}
{"author":"徐渭","content":"好景蹉跎知几回，今春商略紫洪隈。固应带插挑深笋，兼好提尊饯落梅。双蹇百钱苦难办，片桨孤舟荡莫催。见说山家兜子软，借穿峰顶晚霞堆。","dynasty":"明代","title":"春兴其一"}
{"author":"徐渭","content":"西北谁家妇，雄才似木兰。一朝驰大道，几日隘长安。红失裙藏镫，尘生袜打鞍。当垆无不可，转战谅非难。","dynasty":"明代","title":"西北"}
{"author":"徐渭","content":"四壁龙门铁削围，枉教邓艾裹毡衣。莫言虏马愁难度，即使胡鹰软不飞。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"花落条空芳树稀，秦王宫里捲罗衣。经过楚巷兼人丽，乍入梁园杂雪飞。送雨迎风俱是别，沾泥带水不能归。明年知向何枝发，愿傍青阳近口晖。","dynasty":"明代","title":"落花"}
{"author":"徐渭","content":"山叶今何在，地汤能自温。挂衣无一树，处裤有多扪。煖雾溶罗抹，寒风卧烂阍。近来无战伐，应不洗刀痕。","dynasty":"明代","title":"万历丁丑春正月灯夕后八日祓赵川堡汤泉"}
{"author":"徐渭","content":"伯兄官署去，因寄仲君书。问政应如水，添厨稍出鱼。越人多好著，潞锦小花裾。看取寄归匣，都无一尺馀。","dynasty":"明代","title":"张子锡往访其弟长治"}
{"author":"徐渭","content":"王者从来云不死，共疑隆准及重瞳。巳占龙气成天子，却幸鸿门败乃公。一牧乳羊遮墓白，几株寒枣覆碑红。怜侬疽发不欲活，岂为人间少邓通。","dynasty":"明代","title":"亚夫墓"}
{"author":"徐渭","content":"长天古木染秋霜，红叶栖乌满夕阳。岂少踏枝翻一叶，只无诗句恼于郎。","dynasty":"明代","title":"古木悬萝图尽绕红叶鸦数十或栖或初归文待诏画也得郎字其一"}
{"author":"徐渭","content":"柏如愁病渴，韩众与神丹。一粒投人易，千金报尔难。飞鸿连远汉，征马出长安。他日乘云去，无忘寄犬还。","dynasty":"明代","title":"送丹士"}
{"author":"徐渭","content":"自许圆吭全令德，未输丹顶擅鸣皋。香消几唤山窗午，漏断频呼海日高。杜曲尽教催鬓老，秦关曾放窃狐逃。翰音也是登天物，肯向梧桐羡凤毛。","dynasty":"明代","title":"鸡声其二"}
{"author":"徐渭","content":"隆庆皇，贺太平。年辛未，二月望，猛虎入城。从何方，粗蹄大爪泥上没，行人谁信虎脚迹。藏何所，日何食，祸不测。幸得郭爷燕客王家山，铜鼓震地火照天，老畜避火下山去。明真观，咬道士。千秋巷，拗狄吉。横布裙，嚇出矢。挑过高墙，搅街市。朴行人，堕溷厕。千秋巷里少年三十辈，白捧铁叉攒虎背。攒得虎皮碎复碎，与谁睡。少年扛虎送官府，四下官府赏米七八斗，就教少年剥松下虎。死魂魄，上山去。头和皮，送官府。宰肉归家，饲妻与母。古人言，市有虎。信之者，足愚鲁。今若此，云如何。金波罗，城中做窠。凡百事，尽有似他。难信一边说话。","dynasty":"明代","title":"市中虎"}
{"author":"徐渭","content":"别处一江梅蕊纤，行从万里粤山尖。已知作尉盘无肉，何必参军颊有髯。","dynasty":"明代","title":"送某上虞"}
{"author":"徐渭","content":"新篁拗曲围成圃，碧玉垂花琢作条。终岁摩挲两无厌，剧于十五女儿腰。","dynasty":"明代","title":"慕兰篇"}
{"author":"徐渭","content":"玉蝉谁作俑，取饰鬓眉稍。有梦酬黄雀，无心伴紫貂。峨巾虽可歇，采线縳难遥。何日当飞去，长鸣旧柳条。","dynasty":"明代","title":"巾侧玉蝉"}
{"author":"徐渭","content":"明月照江水，截梁与子步。当时如花人，曾此照铅素。江流不改易，月亦无新故。薄云淡杪林，晴沙泛寒露。借言伊人闺，应在烟生处。","dynasty":"明代","title":"与杨子完步浣纱溪梁有怀西施之乡"}
{"author":"徐渭","content":"猾器幸自残，黠繇巧规避。辟诸鞅掌人，彼逸此独肄。一竹楚啼赪，双磁越窑翠。物非人易求，道远我难致。无丞有重听，发复弥党瞆。约发无纪纲，晨帐缺宋义。握粟付騣工，宁减朝食馈。讵意彼騣者，无往不辞醉。犏缨高箱尘，马尾枯橐閟。踉蹡攒八针，邀呼输四字。浪言伏卵清，竟涤下流澻。栉束起鬔松，嘲呼免魑祟。竹返磁亦归，黥补色终悴。注瓦智靡昏，捧玉神若惴。甑破视何益，囊空卧安寐。辱即宠为下，辟乃色最次。屠门盛豕交，宁为爱而食。","dynasty":"明代","title":"修拄杖首修发网胶漏磁壶及哥窑瓯某亦病只耳聋次前韵"}
{"author":"徐渭","content":"腻粉轻黄不用匀，淡烟笼墨弄青春。从来国色无妆点，空染胭脂媚俗人。","dynasty":"明代","title":"水墨牡丹"}
{"author":"徐渭","content":"前屏度白鸟，隔水敝朱扉。柳叶为丝拂，梨花作雪飞。罗衣烟色映，宝瑟月光晞。万树繁桃李，耽游正未归。","dynasty":"明代","title":"钮大夫园林"}
{"author":"徐渭","content":"道人半在城都行，今过稽山上禹陵。身载瞿塘雪后水，手拖蒟酱国中藤。稍谈鹿乘延卑品，欲拔鸡群亦上升。近日嵇康知不免，懒将消息问孙登。","dynasty":"明代","title":"杨道人访我于系索诗"}
{"author":"徐渭","content":"虎眼白琉璃，谁能隶虎皮。小毬蜂粉结，高液鸟群司。妇去茶如荠，王归胆亦饴。由来甘苦柄，舌观岂能持。","dynasty":"明代","title":"食虎眼"}
{"author":"徐渭","content":"遥忆前朝己巳年，六龙此去未南旋。黑云敢作军中孽，莫怪区区一也先。","dynasty":"明代","title":"上谷歌四首"}
{"author":"徐渭","content":"帆樯报荔支，犹忆海南时。一邑明勾漏，千罂枕蜜脾。消中随蔗往，高树放猿之。近日肝肠别，依稀饿采薇。","dynasty":"明代","title":"荔支其一"}
{"author":"徐渭","content":"羌果荐冰瓯，芳鲜占客楼。自应怀绿袖，何必定青州。嫩玉宁非乳，新苞一不油。秋风乾落近，腾贵在鸡头。","dynasty":"明代","title":"胡桃"}
{"author":"徐渭","content":"燕支山属南朝地，胡妇双腮断红媚。博得明妃一笑来，家家白粉搽高鼻。","dynasty":"明代","title":"王右参取今日汉宫人二句为韵作昭君怨十首次之其九"}
{"author":"徐渭","content":"朝来乾鹊聒檐牙，入夜孤灯也弄花。儿女一生梦养虎，行藏四足画添蛇。因嗟竹箭歌如箦，时泛荷花到若邪。记得万峰高顶鹿，竟晞黄犬猎人家。","dynasty":"明代","title":"夜坐有感转忆往事"}
{"author":"徐渭","content":"将军骑健马，稚子打慈鸦。各奔前程路，都来暮鼓衙。同舟迷敌国，蓦面认通家。","dynasty":"明代","title":"昙阳其四"}
{"author":"徐渭","content":"火龙长九九，泥蛇八十一。一物而两呼，两呼只一物。将泥认外蛇，见蜂硬割蜜。","dynasty":"明代","title":"昙阳其八"}
{"author":"徐渭","content":"敬候当兹夕，萍逢共此尊。江梅将臈去，酒雪借春存。刻烛题孤韵，呼卢彩六痕。客中难得醉，莫怪作鲸吞。","dynasty":"明代","title":"元旦集丁户部馆得存字"}
{"author":"徐渭","content":"崇厓薄瘴接遥天，兵马宵征踏月圆。渐度重关增曙影，半留行灶减炊烟。万山束路通千里，二水分流各一边。蜀道传来还觉险，高歌一曲使人怜。","dynasty":"明代","title":"崇厓"}
{"author":"徐渭","content":"山寺枕孤亭，回裾此一登。夕阳归数鸟，秋色绕诸陵。气肃岩逾峭，飙流叶屡腾。从来能凉冷，片石不妨冯。","dynasty":"明代","title":"流憩亭"}
{"author":"徐渭","content":"茫茫一卵未曾分，倍觉悬流渺一痕。大似龙堂灯火暗，香烟几缕自黄昏。","dynasty":"明代","title":"五泄雾"}
{"author":"徐渭","content":"长安明月金叵罗，几度从君醉踏歌。北寺云屯朝烙马，西清风起夜闻荷。大臣自引行当召，醉尉逢人且莫呵。一叶米家书画舫，白虹终夕绕沧波。","dynasty":"明代","title":"送朱使君太仆"}
{"author":"徐渭","content":"犀刀割水那能一，伯劳燕子难辞匹。东来一雁破胡云，举头微见长安日。","dynasty":"明代","title":"王右参取今日汉宫人二句为韵作昭君怨十首次之其二"}
{"author":"徐渭","content":"汉高围苦白登深，谁献和亲快帝心。不是野鸡终夜哭，鲁元先尔嫁如今。","dynasty":"明代","title":"王右参取今日汉宫人二句为韵作昭君怨十首次之其一"}
{"author":"徐渭","content":"兰亭修禊只须臾，也抱双鹅洛浅渠。校计吾侪淹酒肉，教鹅不啄一虾鱼。","dynasty":"明代","title":"右军修禊图二鹅浴于溪"}
{"author":"徐渭","content":"素情忻晏游，硕人事永矢。上此万仞山，复沿北溪水。顾瞻江海流，神去苍茫里。后峰千里来，旁嶂两川起。往昔窗中翠，今兹巅上视。佳哉是观游，吾乡亦信矣。","dynasty":"明代","title":"登秦望山"}
{"author":"徐渭","content":"云作衣裳霞作绅，诗坛画谱一才人。苦吟驴背忘高喝，烂醉蛾眉答浅颦。宅畔大槐依旧国，轮边小劫可由身。镜容我亦年年画，比较今来渐失真。","dynasty":"明代","title":"张子锡尝自题镜容今死矣次其韵应乃郎之索其二"}
{"author":"徐渭","content":"牡丹春后惟枝在，燕子楼空苦恨生。昨泪几行因拥髻，当年一顾本倾城。分为翡翠笼俱老，讶道泉台伴不成。犹胜分香台上妾，更无一个哭西陵。","dynasty":"明代","title":"燕子楼"}
{"author":"徐渭","content":"当其寻丈节，数寸蛇与蝉。化工无笔墨，个字写青天。","dynasty":"明代","title":"题画其二"}
{"author":"徐渭","content":"大枝入汉拔龙蛇，小叶凉人雨雪遮。三代以来无此物，欲从青帝问年华。","dynasty":"明代","title":"盘古社树"}
{"author":"徐渭","content":"带醉写竹天正阴，扇头雷雨黑沉沉。晓来苍龙失伴侣，直入君家袖里寻。","dynasty":"明代","title":"画竹"}
{"author":"徐渭","content":"山翁伏腊竞鸡豚，海舶针罗失晓昏。六尺托孤俱赵氏，一宵投王得公孙。波涛解逐旌旗走，岩洞宁无气魄存。安得扶邛亲一拜，百花如锦醉山门。","dynasty":"明代","title":"读文信公仙岩祠集焚吊其二"}
{"author":"徐渭","content":"堂敞群山紫翠中，一门和气暖融融。每看霄斗县从北，别有春风来自东。万里云烟团槛桂，百年枝叶老桥枫。帘栊笑诣时时发，莫问瑶台第几重。","dynasty":"明代","title":"和乐堂诗"}
{"author":"徐渭","content":"西子当年浣苧罗，山樊阿姊亦凌波。一丛挂向黄门壁，二美容颜若个过。","dynasty":"明代","title":"钮给事中花园藏陈山人所画水仙花次王子韵一首而陈文学示我五首故我亦如数其一"}
{"author":"徐渭","content":"公子相过日正西，自言昨日破胡归。宝刀雪暗桃花血，铁铠风轻柳叶衣。百口近来余几个，一家长自出重围。禅关夏色炎如此，听罢凄霜杂霰飞。","dynasty":"明代","title":"赠辽东李长君都司"}
{"author":"徐渭","content":"夜堂流影倍生妍，刻挂谁乘冻未阑。烛晕只疑杯水抱，火齐应落数珠寒。薄轮逼焰清难觅，满魄生花洞可看。复道馀光能照胆，却令游女怯追欢。","dynasty":"明代","title":"咏冰灯其一"}
{"author":"徐渭","content":"陂塘科斗书犹易，海国侏儒译较难。草际不知何物语，灯前直听几宵阑。榴风为递愁蛇觉，梅雨交喧乱鸭栏。五寸即且留不得，令人为尔发长叹。","dynasty":"明代","title":"蛙声"}
{"author":"徐渭","content":"黄楼西畔徐州治，西楚当时作都处。尚馀一半长荆蓁，今作州仓积官米。伯图巳自足奢豪，正好将金贮阿娇。如何拓土为宫室，不及咸阳一夕烧。岂是鉴秦等殷夏，或因争战无閒暇。一朝泪尽帐中人，千古波沉台上瓦。独破秦师无一人，亲将隆准放鸿门，英雄绝世无等伦。牧羊之子一竖耳，谁遣黄袍拥在身，一为放弑蒙恶名。总有奇勋不可赎，黄须判吏持大狱。噫嗟嗟，每当读史为三覆。","dynasty":"明代","title":"过项羽故宫"}
{"author":"徐渭","content":"吴中曾客几经年，此去书帷得主贤。潮认旧人频到岸，燕穿新柳特迎船。芦芽白白河豚上，梅雨昏昏海国眠。应忆越山笼鹤在，长于月出叫孤圆。","dynasty":"明代","title":"送某之太仓"}
{"author":"徐渭","content":"一自燕京别，重逢是五霜。今朝又分手，千里塞烟长。","dynasty":"明代","title":"别宋纪室斗山"}
{"author":"徐渭","content":"水族良多美，惟侬美独优。若教无此物，宁使有监州。辟鬼秦关夜，输魁海稻秋。河豚直一死，只好作苍头。","dynasty":"明代","title":"蟹其二"}
{"author":"徐渭","content":"朵朵西施靥，年年墙外窥。莫嫌妆不澹，带酒未醒时。","dynasty":"明代","title":"题画其三"}
{"author":"徐渭","content":"彷佛相逢待月身，不知今夕是何辰。行云总作当年散，胡粉空传半面春。嫁后形容难不老，画中临榻也应陈。虎头亦是登徒子，特取妖娇动世人。","dynasty":"明代","title":"唐伯虎画崔氏且题次其韵"}
{"author":"徐渭","content":"一镜围湖水，千峰绕梵宫。大娘回剑器，小伎落惊鸿。影深穿柳日，蹄响带花风。望断梨腮粉，红尘一道中。","dynasty":"明代","title":"桃花堤上看美人走马"}
{"author":"徐渭","content":"金鞍七宝欹，玉手控青丝。人马才相得，风云气本奇。势轻香易堕，样巧影难为。驰罢雄心在，何曾敛翠眉。","dynasty":"明代","title":"西北其二"}
{"author":"徐渭","content":"扁舟自分老江湖，秋水长天没野凫。长笛一声裂江壁，欲堕不堕觉画图。","dynasty":"明代","title":"为郑先生题画四首值大醉其四吹笛者放舟江壁"}
{"author":"徐渭","content":"仲夏声宜收反舌，仲冬何事竞声声。春秋月令即无准，郊藉时鸣底不平。大梵咒长翻黑齿，小蛮曲短换朱樱。谁能一一奥分别，嬴得芳斋自在听。","dynasty":"明代","title":"十月望后反舌竞飞鸣四五日"}
{"author":"徐渭","content":"壶公壶对火珠山，寿酒年年菊正团。近得鲍姑南海艾，火珠山作水晶丸。","dynasty":"明代","title":"大兄八十初度为重丸后二日直是年以医劳得冠带而楼居南对火珠山"}
{"author":"徐渭","content":"石蜜偷将结，他鸡伏不成。千林黄鹄卵，一市楚江萍。旨夺秋厨腊，鲜专夏碗冰。上元灯火节，一颗百钱青","dynasty":"明代","title":"频婆诗"}
{"author":"徐渭","content":"国胶三老重，乡齿七龄尊。写照须眉漆，酣宾笑语温。犊留辞沔邸，螭额满荆门。更喜诸知己，浮觞贺得孙。","dynasty":"明代","title":"寿潘承天七十兼贺得孙四首其一"}
{"author":"徐渭","content":"伯氏颇好道，终岁事修服。道上逢异人，髭须洒林竹。修礼重致问，德音美如玉。扣之转微茫，焦螟游广漠。冀得长奉侍，双飞向王屋。人命安可期，天犹互寒燠。念别正徂暑，墓草巳更绿。瀼瀼日中霜，亭亭风际木。逢师苦不早，炼摄总成哭。","dynasty":"明代","title":"蒋扶沟公诗"}
{"author":"徐渭","content":"世间无事无三昧，老来戏谑涂花卉。藤长刺阔臂几枯，三合茅柴不成醉。葫芦依样不胜揩，能如造化绝安排。不求形似求生韵，根拨皆吾五指栽。胡为乎，区区枝剪而叶裁。君莫猜，墨色淋漓雨拨开。","dynasty":"明代","title":"画百花卷与史甥题曰漱老谑墨"}
{"author":"徐渭","content":"楼上张灯倒瓦卮，自居东面唤人陪。须臾据案言兵事，鬃帽偏欹横两眉。","dynasty":"明代","title":"武林馆中与徐仁卿同宿因赠三首（徐号天峰，"}
{"author":"徐渭","content":"令威三世通家好，廿载迁居会面赊。醉我龙铛才地主，怜君马首又天涯。春灯雨雪潇潇夜，野店茶汤处处家。想见皇都堤草绿，春鸰细语绕梨花。","dynasty":"明代","title":"送丁叔子北上慰乃兄"}
{"author":"徐渭","content":"万山西去翠涛长，特插层峰菡萏黄。止与将军横一槊，翻疑迦叶坐中央。频传鹦鹉篝长袖，新买韩卢猎大荒。昨夜边西闻插羽，几回乘醉拂干将。","dynasty":"明代","title":"李长公邀集莲花峰"}
{"author":"徐渭","content":"闻道黄熊伯子宫，银山银海走银虹。千花竞蹙鱼龙后，万里长来日月东。河伯正骄秋水舌，非神亦弄广陵风。莲姬自爱潮多信，看弄潮儿欲嫁侬。","dynasty":"明代","title":"八月十八日阿枳三江观潮夜归示其二"}
{"author":"徐渭","content":"胡马帆樯故不禁，鸣潮故避大江深。非关冰许滹沱合，信是鳅高海浪沈。处处新妆邀步袜，年年旧雪涨城阴。阿宣也锁书堂去，独曳青藜咏玉簪。","dynasty":"明代","title":"八月十八日阿枳三江观潮夜归示其三"}
{"author":"徐渭","content":"白头笋箨斋中坐，赤脚莲花顶上行。九节閒将邛竹杖，一筹输与老门生。迩来奼嫁粗酬债，此去风波任打萍。五岳高头谁掖我，肉身菩萨未身轻。","dynasty":"明代","title":"戏拟不往"}
{"author":"徐渭","content":"孀镜难教两处明，空桑真见一儿生。喷乾口血枭初大，綵落梁尘雉自经。寸骨峥嵘争壑雪，百吟风雨响窗晴。急须一本弹渔鼓，恐有中郎别唱行。","dynasty":"明代","title":"读某悯妇吊集"}
{"author":"徐渭","content":"一抔苏小是耶非，绣口花腮烂舞衣。自古佳人难再得，从今虑翼罢双飞。薤边露眼啼痕浅，松下同心结带稀。恨不颠狂如大阮，欠将一哭恸兵闺。","dynasty":"明代","title":"拟吊苏小墓"}
{"author":"徐渭","content":"忆别汤江五十霜，蛮花长忆烂扶桑。陆郎第尔知何等，赵尉㘽侬定几行。蜀魄啼𥁃乾夜夜，猩魂搏血湿苍苍。狂香结态堪谁比，个是憨儿醉后妆。","dynasty":"明代","title":"闻里中有买得扶桑花者其一"}
{"author":"徐渭","content":"炎花冷蕊逐时开，当取当垆著处陪。海女缠头虽绛帕，江枫落叶亦殷腮。千金知向何番买，一朵分簪破帽来。夺取胭脂等閒事，只愁儿女太安排。","dynasty":"明代","title":"闻里中有买得扶桑花者其二"}
{"author":"徐渭","content":"箧茜奁螺取次将，长红大翠尽蛮娘。阑干笑语腮堪译，浣火衫裙焰未凉。白浪有缘陪贾客，江潮无伴醉槟榔。吾乡恶热连年更，带得蒲葵上海航。","dynasty":"明代","title":"闻里中有买得扶桑花者其三"}
{"author":"徐渭","content":"鹤林寺里别袈裟，又幻扶桑到若耶。溪女惜香还菡萏，海人浇醉歇枇杷。似闻此地春犹雪，悔上孤帆晓载霞。腊社少年貂帽上，簪红莫忘遍茶花。","dynasty":"明代","title":"闻里中有买得扶桑花者其四"}
{"author":"徐渭","content":"紫髯旧映郡斋长，闻道髯今亦著霜。去定将军呵醉尉，生犹碑字满襄阳。残躯乍别阿鼻鬼，宝匣遥飞片脑香。近日东陵瓜好不，几从炎热转清凉。","dynasty":"明代","title":"寄吴通府以墨见寄"}
{"author":"徐渭","content":"阳明洞天小，名为道流芳。马融今别去，传经冷石房。","dynasty":"明代","title":"诸友画八景送马先生之安福索赋其八阳明洞"}
{"author":"徐渭","content":"美人为寿小楼中，镜里荷花朵朵红。苍鬓不能同白面，玉杯推出紫芙蓉。","dynasty":"明代","title":"三涛美人寿为写墨荷应荷汀之索"}
{"author":"徐渭","content":"暂向市中隐，终为尘外行。閒寻蓑笠侣，远结鹭鸥盟。海树春云隔，江舠暮雪横。相随不飞去，数点羽毛轻。","dynasty":"明代","title":"鸥沙篇"}
{"author":"徐渭","content":"红椒碧鲊数夔州，百网家家白鹭洲。柳外鸣榔喧隔浦，夜来燃竹满中流。长鲸未必愁连弩，公子仍烦饵一牛。提向酒家都藿叶，可怜无计避铛油。","dynasty":"明代","title":"赋得渔人网集澄潭下"}
{"author":"徐渭","content":"朝来乾鹊聒檐牙，入夜孤灯也弄花。儿女一生梦养虎，行藏四足画添蛇。因嗟竹箭歌如箦，时泛荷花到若邪。记得万峰高顶鹿，竟晞黄犬猎人家。","dynasty":"明代","title":"夜坐有感转忆往事"}
{"author":"徐渭","content":"少小幽燕客，重游白发多。人钦旧然诺，客和古悲歌。红叶淮流舫，黄尘沛县骡。向来沽酒处，留得几娇娥。","dynasty":"明代","title":"送高叟入燕"}
{"author":"徐渭","content":"飞将远提戎，翩翩气自雄。椎牛千嶂外，骑象百蛮中。铜柱华封尽，昆池汉凿空。雁飞真不到，何处寄秋风。","dynasty":"明代","title":"怀陈将军同甫（时镇滇，汉凿昆池于长安，而"}
{"author":"徐渭","content":"报赦先来呼外市，含煤欲去败连城。竟窥赵壁穿廷入，公向秦王绕笔鸣。午曲故繁欺蜴睡，夜朝直误与鸡兴。何人巳堕营营𥤴，枉拟蕲州买四灵。","dynasty":"明代","title":"蝇声其一"}
{"author":"徐渭","content":"自与使君亲，长期托此身。江津千里渡，官舍雨年春。病靥花销艳，空帏网缀尘。少君今不作，焉望李夫人。","dynasty":"明代","title":"李氏挽诗"}
{"author":"徐渭","content":"立马单盘俯大荒，提鞭一一问戎羌。健儿只晓黄台吉，大雪山中指帐房。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"楼上张灯倒瓦卮，自居东面唤人陪。须臾据案言兵事，鬃帽偏欹横两眉。","dynasty":"明代","title":"武林馆中与徐仁卿同宿因赠三首（徐号天峰，"}
{"author":"徐渭","content":"胡烽信报收秦塞，夷警妖传自赣州。十万楼船指瓯越，结交邻国且琉球。不臣赵尉终辞帝，自王田横怕拜侯。几岛弹丸髡顶物，敢惊沙上一浮鸥。","dynasty":"明代","title":"春兴其七"}
{"author":"徐渭","content":"五枝丛里总称妍，径尺能消几夜阑。对日水晶谁取火，生花银烛自禁寒。共燃始觉琉璃避，但挂还将雨雹看。无奈阳和消作泪，向人筵上解悲欢。","dynasty":"明代","title":"咏冰灯其二"}
{"author":"徐渭","content":"流水东来响白蛇，高松西畔隔红霞。弹琴未必神仙事，只好呼侬女伯牙。","dynasty":"明代","title":"女仙弹琴"}
{"author":"徐渭","content":"片雪簇寒衣，玄丝绣一围。都缘惜文采，长得侍光辉。提赐朱笼窄，羁栖碧汉违。短檐侧目处，天际看鸿飞。","dynasty":"明代","title":"白鹇"}
{"author":"徐渭","content":"幸不为残啮，何由冒劣名。庖厨穷口腹，天地窘生成。浅草遮人拙，深膏傍烛明。断齑吾自分，食肉任干城。","dynasty":"明代","title":"黄鼠"}
{"author":"徐渭","content":"寄埋丛冢北邙同，有客求尸万莽中。白骨两乡儿得父，黄泉一笑妪迎翁。泪馀指点居亭老，血尽锹函夜壑红。千古灯檠归榇事，莫论真膺总输侬。","dynasty":"明代","title":"王乡人寻二十年之父榇归自卫辉合其母圹"}
{"author":"徐渭","content":"赭铁青铜凌紫烟，能为人语向人间。二千年事说不尽，夜夜青溪劳往还。","dynasty":"明代","title":"天目山其二"}
{"author":"徐渭","content":"结趺一似嵌金山，霎向金沙卖鲤还。总付裱工牢著糨，有时跳下在人间。","dynasty":"明代","title":"石壁观音"}
{"author":"徐渭","content":"日暮帆重征，江阔眇无度。峰翠逐岸来，树干参天去。千里始此行，一日即羁旅。石濑驶清磷，雪壑耸残素。回睇吴山岑，苍苍眇烟雾。","dynasty":"明代","title":"日暮进帆富春山"}
{"author":"徐渭","content":"中秋风雨剧凌冯，拂闷觥筹倒一朋。绿桂隔年疏彩晕，银毬终夜断长绳。泥深水掌花边鸭，帽落霜颠影外僧。醉后忽呼长剑看，赤鳞乘涨欲飞腾。","dynasty":"明代","title":"中秋雨集金氏园亭次陈思立"}
{"author":"徐渭","content":"羌果荐冰瓯，芳鲜占客楼。自应怀绿袖，何必定青州。嫩玉宁非乳，新苞一不油。秋风乾落近，腾贵在鸡头。","dynasty":"明代","title":"胡桃"}
{"author":"徐渭","content":"御榜揭红墙，春风马上郎。特引双蝴蝶，来荣插帽芳。","dynasty":"明代","title":"送别刘凝和会试二首其一"}
{"author":"徐渭","content":"绛帐中横半席青，邻庠犹自识先生。传经乡国闻朱陆，并马吾师是弟兄。汉室尚须垂白召，明时何事拂衣行。试教别后从西望，还有春风到小亭。","dynasty":"明代","title":"送新昌某学师谕告致还南康"}
{"author":"徐渭","content":"作客向襄阳，鳊头大舸装。江行多雪候，旅宿尽渔乡。此景俱堪抹，行囊好为藏。归来逢鉴赏，几度挂山窗。","dynasty":"明代","title":"送俞生之入楚"}
{"author":"徐渭","content":"回头四十九年差，兀兀将身伴肺嘉。齿数真惭虚犬马，枝干犹记浑龙蛇。纵令百岁能馀几，况复孤舟未有涯。多谢诸君留醉久，棘墙新月上梅花。","dynasty":"明代","title":"五十生辰吴景长携诸子弟饷予圜中"}
{"author":"徐渭","content":"饼饵枚枚旨且柔，老龈呼钝也馊馊。菜园此日来羊脚，蔗尾何年到虎头。醉倚西邻招礿祭，戏将南面问骷髅。因之忽忆而翁睡，一觉今年三十秋。","dynasty":"明代","title":"陆子寄饼"}
{"author":"徐渭","content":"骏马四蹄风，形容有杜公。一尘不动外，千里飒然中。白草连天靡，苍鹰蹋翅从。檀溪不须跃，随意过从容。","dynasty":"明代","title":"赋得风入四蹄轻其一"}
{"author":"徐渭","content":"公子九先生，青春事远征。难忘东道主，再上北京城。红袖当垆酒，黄鹂唤友声。唱酬谁作伴，最妙董明经。","dynasty":"明代","title":"送柳九濲与董伯大北行"}
{"author":"徐渭","content":"青史他年定几行，太夫人传在中央。不须窃药居明月，自解将心结暗霜。片匣远飞鸾字重，单雌亲刷凤毛长。罗敷虽老携筐在，付与吴姬出采桑。","dynasty":"明代","title":"桐乡冯母其二"}
{"author":"徐渭","content":"马水雄关天畔开，貂储暇日更登台。高山似为遮胡设，折磴偏能勒骑回。杯杓催时严黑雨，琵琶隔座揽轻雷。须臾卷地寒风急，似送荆卿易水来。","dynasty":"明代","title":"李长公邀集莲花峰"}
{"author":"徐渭","content":"我学彭城写岁寒，何缘春色忽黄檀。正如三醉岳阳客，时访青楼白牡丹。","dynasty":"明代","title":"牡丹竹"}
{"author":"徐渭","content":"玉京红线断，樊素绛唇娇。好著鞦韆架，其如不解描。","dynasty":"明代","title":"杏燕子"}
{"author":"徐渭","content":"只知江夏多黄祖，那知江夏有黄童。宿蚊未易轻纨散，老蠹犹钻故纸工。游戏巾裾留发佛，扣参聋哑大家公。惭非十九人中客，付与毛锥玷画中。","dynasty":"明代","title":"倪君某以小象托赋而先以诗次韵四首其三"}
{"author":"徐渭","content":"刘老云之楚，孺子赠以诗。红药翻新主，黄鹂语昨枝。丝丝收细雨，脉脉了残棋。临岐不忍别，斜阳且莫西。","dynasty":"明代","title":"刘老之楚"}
{"author":"徐渭","content":"有道明王守四夷，公家锁钥在雕题。一天枢纽群星北，万里金汤半壁西。茅氏骑龙艰劫火，王乔奉药傥丸泥。何如翊戴勋臣府，永鐍金书铁马蹄。","dynasty":"明代","title":"代寿黔公其一"}
{"author":"徐渭","content":"招宝青天碧凤翔，沈香大士坐中央。知君一叶春涛外，遥指莲花出海洋。","dynasty":"明代","title":"画荷花送陈都挥往招宝"}
{"author":"徐渭","content":"一钱亦掷水，三尺只鞭蒲。古有刘邦伯，今称杨大夫。碑螭生细藓，祠树长高梧。别有麒麟阁，千秋仰画图。","dynasty":"明代","title":"杨会稽公去思"}
{"author":"徐渭","content":"楼上张灯倒瓦卮，自居东面唤人陪。须臾据案言兵事，鬃帽偏欹横两眉。","dynasty":"明代","title":"武林馆中与徐仁卿同宿因赠三首（徐号天峰，"}
{"author":"徐渭","content":"鼓棹若耶溪，一日还百里。今去看莲花，应在濂溪水。","dynasty":"明代","title":"诸友画八景送马先生之安福索赋其四耶溪"}
{"author":"徐渭","content":"少小幽燕客，重游白发多。人钦旧然诺，客和古悲歌。红叶淮流舫，黄尘沛县骡。向来沽酒处，留得几娇娥。","dynasty":"明代","title":"送高叟入燕"}
{"author":"徐渭","content":"贡来狮子看曾真，养在西城十四春。更欲乞看云不可，昨朝攫碎菜园人。","dynasty":"明代","title":"燕京歌其七"}
{"author":"徐渭","content":"昨夜窗前风月时，数竿疏影响书帏。今朝榻向溪藤上，犹觉秋声笔底飞。","dynasty":"明代","title":"竹其九"}
{"author":"徐渭","content":"生晚怀先达，如云逐晚风。亭花雠旧制，祠树拜新容。胤有双眉白，庭垂五桂红。犹遗一片玉，真愧倚葭丛。","dynasty":"明代","title":"叶泉州公挽章"}
{"author":"徐渭","content":"壁水青衫旧有名，恩波白首喜亲承。双飞老凤人间瑞，千里神驹天上行。共拟腰围行束玉，此时心事惬传经。高门咫尺连沧海，遥对仙人白玉京。","dynasty":"明代","title":"寿戴柳州父母其二"}
{"author":"徐渭","content":"有道明王守四夷，公家锁钥在雕题。一天枢纽群星北，万里金汤半壁西。茅氏骑龙艰劫火，王乔奉药傥丸泥。何如翊戴勋臣府，永鐍金书铁马蹄。","dynasty":"明代","title":"代寿黔公其一"}
{"author":"徐渭","content":"遥忆前朝己巳年，六龙此去未南旋。黑云敢作军中孽，莫怪区区一也先。","dynasty":"明代","title":"上谷歌四首"}
{"author":"徐渭","content":"作客向襄阳，鳊头大舸装。江行多雪候，旅宿尽渔乡。此景俱堪抹，行囊好为藏。归来逢鉴赏，几度挂山窗。","dynasty":"明代","title":"送俞生之入楚"}
{"author":"徐渭","content":"谷日之雪一何大，一尺一半自昨夜。望中飞絮已迷天，安得犹窥凤城瓦。横街十丈滑如油，短驴难踏转生愁。江边总有梅花发，诗客应无一个游。","dynasty":"明代","title":"谷日大雪口号二首"}
{"author":"徐渭","content":"何来白鹊乳双双，马氏才贤应季常。练气横空从树杪，鮹门织羽对书堂。倍宜刺史停春饯，懒学灯花映夜娼。宫锦只鹇君自有，薛涛取绣校书妆。","dynasty":"明代","title":"马氏白鹊"}
{"author":"徐渭","content":"羌饭官驿，斯物不的。官马当灾，腾于马脊。俛啮以牙，嗜马肉炙。四蹄裂马，如人裂帛。兽威孔武，观者色沮。媚此羌胡，若媚其母。余呀以咨，羌曰余乳。当其出穴，若婴离褓。不见牝狮，惟见我哺。斯言不欺，梁鸯养虎。","dynasty":"明代","title":"土鲁番贡狮"}
{"author":"徐渭","content":"凭高四顾入茫茫，目惨云昏百物藏。何处取将春意看，小园数寸笋芽僵。","dynasty":"明代","title":"雨雪和韵奉酬季长史公其三"}
{"author":"徐渭","content":"试选蛾眉几许长。纤纤侵入鬓云黄。天边夺得初三月，镜里描来第一双。真国色，好天香。安排枕席待君王。越溪多少莲舟女，老却失颜不嫁郎。","dynasty":"明代","title":"鹧鸪天闻张子荩捷报呈学使公二首其一有序"}
{"author":"徐渭","content":"九霄万里浩无边，黄鹄才飞隔紫烟。子羽岂无修郑手，贾生原有去梁缘。过逢寒士绨袍解，告别先公墓草芊。若到禅斋问灯火，夜深如待旧人然。","dynasty":"明代","title":"送朱大行"}
{"author":"徐渭","content":"夜投山店醉眠休，早起茫茫揽敝裘。更向松间寻旧侣，要于雪后倚高楼。几重碧殿深相映，万里瑶台俨若游。归路欲迷何处觅，野梅花落绕溪流。","dynasty":"明代","title":"两宿齐云下憩逆旅夜大雪因复登眺"}
{"author":"徐渭","content":"若个荷花不有香，若条荷柄不堪觞。百年不饮将何为，况直双槽琥珀黄。","dynasty":"明代","title":"画荷寿某君"}
{"author":"徐渭","content":"扁舟自分老江湖，秋水长天没野凫。长笛一声裂江壁，欲堕不堕觉画图。","dynasty":"明代","title":"为郑先生题画四首值大醉其四吹笛者放舟江壁"}
{"author":"徐渭","content":"道坚母在时，随我游五泄。适当大雪辰，衣湿不能热。道坚解衣我，絮厚百铢绵。云是母氏慈，每出必纫缀。有妇非不勤，母自嗜据拮。去此不五春，母与子长别。子来属哀篇，忽值天雨雪。春候思桑条，秋至感鸣祼。念昔湿衣裳，命管忘好拙。","dynasty":"明代","title":"道坚母哀词"}
{"author":"徐渭","content":"越桑虽云盛，不及吴中繁。越女卖钗钏，仅可完蚕山。如斯苦拯救，良亦可悯怜。如何野蚕种，孳息多今年。曳丝满郊郭，食叶留其觔。叶叶如虫网，枝枝垂钓缗。涎缕无所用，胶衣黏头巾。过者苦拂拭，桑女交攒颦。提筐往西园，空手归东邻。即欲贸钗珥，有钱无桑村。嗟彼机上杼，秋来鲜闻声。匪来犹可说，国输良有程。衣食无二理，蠹衣与食均。尝闻捕蝗法，及此同瘗焚。","dynasty":"明代","title":"野蚕"}
{"author":"徐渭","content":"若个不游宦，惟君盛宦游。飞龙乡露冕，有蟹处监州。含饴弄孙子，祭酒客诸侯。唾手天边月，看圆百二秋。","dynasty":"明代","title":"寿潘承天七十兼贺得孙四首其三"}
{"author":"徐渭","content":"千金赤兔匿宛城，一只黄羊奉老营。自古学棋嫌尽杀，大家和局免输嬴。","dynasty":"明代","title":"胡市"}
{"author":"徐渭","content":"化人西来化穆满，渠又西行化恁人。枉杀周廷闲柱史，肯如汉女嫁乌孙。","dynasty":"明代","title":"老子骑牛度关图"}
{"author":"徐渭","content":"百番狮象一溪泅，一顷银光万个头。水石何缘能有此，星辰尽夜殒寒流。","dynasty":"明代","title":"七里滩其一"}
{"author":"徐渭","content":"桃叶渡头一见君，为言岸上石榴裙。相逢无钱可买醉，赠与竹枝撩白云。","dynasty":"明代","title":"写竹与某"}
{"author":"徐渭","content":"英彭不雌，季心所猜。今布越耳，终当为豨。终当为豨，不如我先之。旧所得猛士，十当一无遗。十既一无遗，安得不歌以思。","dynasty":"明代","title":"歌风台其三"}
{"author":"徐渭","content":"朱夏郁蒸时，晶瓜碧玉滋。疏帘三尺雪，小簟一枰棋。","dynasty":"明代","title":"画"}
{"author":"徐渭","content":"胡床雪夜斗牛裘，亲待回探夜不收。蓟北咽喉此为最，山西将帅尔称优。千金粉面捐厮养，百鞘朱提买络头。倒死潇拦姑诺诺，大宛终败匿骅骝。","dynasty":"明代","title":"闻都督再迁山西武宁"}
{"author":"徐渭","content":"杏花杨柳夹扶疏，送客澄江煮白鱼。紫艳葡萄千日酒，白藤花匣万言书。丰城剑出应双跃，罍观缘多目独居。待尔他年拂衣日，看予渡海跨青驴。","dynasty":"明代","title":"送葛韬仲"}
{"author":"徐渭","content":"五寸珊瑚珠一囊，秋风吹老海榴黄。宵来酒渴真无奈，唤取金刀劈玉浆。","dynasty":"明代","title":"画石榴"}
{"author":"徐渭","content":"男儿偃饿淮阴上，老婺一饭来相饷。自言祇是哀王孙，谁云便识逢亭长。秦项山河一手提，付将隆准作汤池。称孤南面魂无主，万古争夸漂母祠。","dynasty":"明代","title":"漂母非能知人特一时能施于人耳观其对信数语"}
{"author":"徐渭","content":"去年百叶仅遮根，今岁千花烂压门。带佩银铃摇绿帔，琵琶玉肘满乌孙。时从鬓底娇临镜，曾记燕中买论盆。秋后芙蓉憔悴尽，膏烟泣露领江村。","dynasty":"明代","title":"玉簪盛花嘲之"}
{"author":"徐渭","content":"守宫夜落胭脂臂，玉阶草色蜻蜓醉。花气随风出御墙，无人知道杨妃睡。皂纱帐底绛罗委，一团红玉沉秋水。画里犹能动世人，何怪当年走天子。欲呼与语不得起，走向西屏打鹦鹉。为问华清日影斜，梦里曾飞何处雨？","dynasty":"明代","title":"杨妃春睡图"}
{"author":"徐渭","content":"御史别淳于，金钗堕长夜。五斗不湿唇，双鬟抱垆泻。笑杀斗升肠，耳热索秆蔗。","dynasty":"明代","title":"酒徒"}
{"author":"徐渭","content":"使君南海隽，铁面紫髯修。独领烟波邑，长县鱼鳖愁。双凫将紫气，一叶渡淮流。邂逅将军宅，离觞尽日浮。","dynasty":"明代","title":"俞将军所晤杨盐城"}
{"author":"徐渭","content":"北寺高台大漠东，他乡尊酒两萍逢。飞花巳作先秋雪，落帽何劳隔夜风。百折不离山色赭，数榆忽露寺门红。世间何事非堪避，安得萸囊日日缝。","dynasty":"明代","title":"寓宣府九日同杨惠两乡人集北山寺而昨夕风烈甚雨即成雪壤不膏故山悉赭结句别有所为"}
{"author":"徐渭","content":"飞将远提戎，翩翩气自雄。椎牛千嶂外，骑象百蛮中。铜柱华封尽，昆池汉凿空。雁飞真不到，何处寄秋风。","dynasty":"明代","title":"怀陈将军同甫（时镇滇，汉凿昆池于长安，而"}
{"author":"徐渭","content":"身轻宜歇草，头锐欲钻螺。正苦毛锥乏，如侬太软何。","dynasty":"明代","title":"尖头麻蛰"}
{"author":"徐渭","content":"侍臣旧立云霄上，封诰今承日月旁。双管凤箫娱老伴，一函鸾字捧仙郎。频年禄养繁珍鼎，此日霞觞注瀣浆。更喜宾游来结驷，高门谁不羡荣光。","dynasty":"明代","title":"寿杜通议之父母"}
{"author":"徐渭","content":"长安古道覆垂杨，尘起金堤白日黄。小队晴原臂海鹘，锦雌春草啄山梁。相要拜母争相拜，若个当权助若当。旧虎死来新虎搏，古来何海不栽桑。","dynasty":"明代","title":"古意"}
{"author":"徐渭","content":"系马梅花索酒时，溪山遥映酒家旗。何为每到堪题处，不解吟成一字诗。","dynasty":"明代","title":"予自浙抵新安登齐云还浙道中旅馆颇多奇景而不成一字至衢自嘲一绝"}
{"author":"徐渭","content":"十丈高垣地，团团绕棘柴。青天县鲋涸，黑洞锁龙乖。不以无穷变，来萦有尽怀。提壶向前去，付锸许渠埋。每剖遗鱼素，翻思去鸟偕。真成秋落羽，欲插上冲骸。","dynasty":"明代","title":"和葛景文"}
{"author":"徐渭","content":"冰玉山人本绝埃，西湖自筑初阳台。何年养鹤曾飞去，是水当门尽绕来。道士忽逢松树下，渔舟放在藕花隈。知余欲与为邻舍，指点孤山一角梅。","dynasty":"明代","title":"赠秦仲虚"}
{"author":"徐渭","content":"毫颖每秋鸣，今年始占名。方回临海鼓，转拔渡江旌。关马抛繻入，宫莺踏杏听。殿前如作赋，犹是泻涛声。","dynasty":"明代","title":"送箕仲北上追叙三江观水之事"}
{"author":"徐渭","content":"榛实软不及，菰根旨定雌。吴沙花落子，蜀国叶蹲鸱。配茗人犹未，随羞箸似知。娇颦非不赏，憔悴浣纱时。","dynasty":"明代","title":"土豆"}
{"author":"徐渭","content":"夹岸千章柳，青春翠浪浮。如将曲池水，共作绕堤流。长蛇偃青荫，水鸟悦芳柔。试于垂缕处，一系木兰舟。","dynasty":"明代","title":"柳浪堤楚颂亭二首为溧阳史氏题其一"}
{"author":"徐渭","content":"缟衣綦履誉乡邻，六十年来老此身。庭畔霜枝徒有夜，镜中云鬓久无春。每因顾影啼成雨，翻为旌门切作颦。百岁双飞元所志，不求国难表忠臣。","dynasty":"明代","title":"节妇篇"}
{"author":"徐渭","content":"连天沧海抱江洲，节钺东临今几秋。早遣通儒招粤尉，远传片檄到蛮陬。寇当剧处连营破，酋若逋时举族收。万里华夷冯控制，一方文武备咨谋。献俘不用陈兵见，对客频听借箸筹。名将始知今亦有，元勋岂独古难酬。近衔丹诏恩何渥，遥领青宫秩更优。幕卷共瞻新换服，旗开尚见旧县斿。春涛拍海风俱息，夜柝鸣边月正流。建业既趋功可让，太原未下赏还留。兰台本取银章绾，鹤禁谁扶宝辇游。将帅并兼储副托，封章应掌百寮纠。召公遗烈由孙显，曹璨英风与父俦。世禄永延盟带砺，属车前导护宸旒。东山久已淹姬旦，南服从来用武侯。燕颔果封终入汉，鬯卣将锡定于周。军书羽集裁偏暇，湖水冰涵望尽浮。翠幰行堤花绕树，锦筝停曲鸟窥楼。几年载笔承英盼，四海为家只浪投。授简真惭称记室，逢人交庆识荆州。追陪有分尘清宴，著述无能付短讴。即拟汉家麟阁上，看题姓字最高头。","dynasty":"明代","title":"督府明公新膺加荫（加太子太保、左都御史。"}
{"author":"徐渭","content":"世间无事无三昧，老来戏谑涂花卉。藤长刺阔臂几枯，三合茅柴不成醉。葫芦依样不胜揩，能如造化绝安排。不求形似求生韵，根拨皆吾五指栽。胡为乎，区区枝剪而叶裁。君莫猜，墨色淋漓雨拨开。","dynasty":"明代","title":"画百花卷与史甥题曰漱老谑墨"}
{"author":"徐渭","content":"荷花越女两相邻，小墨描颦别有神。再遇猿公溪水上，不愁输与斗青萍。","dynasty":"明代","title":"荷"}
{"author":"徐渭","content":"雷吞虫蛰两微茫，杀气司冬合闭藏。六花莫道寒难犯，百足由来死不僵。","dynasty":"明代","title":"雨雪和韵奉酬季长史公其四"}
{"author":"徐渭","content":"羌饭官驿，斯物不的。官马当灾，腾于马脊。俛啮以牙，嗜马肉炙。四蹄裂马，如人裂帛。兽威孔武，观者色沮。媚此羌胡，若媚其母。余呀以咨，羌曰余乳。当其出穴，若婴离褓。不见牝狮，惟见我哺。斯言不欺，梁鸯养虎。","dynasty":"明代","title":"土鲁番贡狮"}
{"author":"徐渭","content":"绿菽胡麻各一盘，怜君饷我每朝飧。犹闻灶下青衣嫂，打饼铺椒脆月团。","dynasty":"明代","title":"拟往中止"}
{"author":"徐渭","content":"南海曾经驻客骖，芳称茉莉荔称甘。如今画里看花色，记得依稀似海南。","dynasty":"明代","title":"茉莉花"}
{"author":"徐渭","content":"细雨作梅黄，微薰带远芳。方舟闲菡萏，圆沼拍鸳鸯。帐浅莺歌短，屏深燕语长。卧淹西日永，起换博炉香。","dynasty":"明代","title":"钮大夫园林其二"}
{"author":"徐渭","content":"参军青云士，直节凌邃古。伏阙两上书，裸裳三弄鼓。万乘急宵衣，当廷策强虏。借剑师傅惊，骂座丞相怒。遗帼辱帅臣，筹边著词赋。截身东市头，名成死谁顾。","dynasty":"明代","title":"沈参军（青霞）"}
{"author":"徐渭","content":"菊蕊巳落粉，枇杷未著花。囱疏秋色满，湖阔暮烟赊。鱼鸟聚一水，瞿聃岂两家。更须醅五斗，天外去浮槎。","dynasty":"明代","title":"题王氏壁"}
{"author":"徐渭","content":"肥甘座上不须查，浓醴筵中可少茶。鹅鸭街头差免俗，镜湖大叶数茎花。","dynasty":"明代","title":"画荷"}
{"author":"徐渭","content":"期从皆王谢，而翁更藻觚。五言曹父子，千里阮驹雏。转蕙魂应住，长楸哭尚逋。少陵不相送，非与郑虔疏。","dynasty":"明代","title":"哀周郑州沛二首其二"}
{"author":"徐渭","content":"短剑在匣中，秋水莲花芒。芒色岂不好，终为人所防。所贵金玉资，含辉有馀光。谅哉工部君，璠瑜映明堂。熏风动九夏，鸣音来锵锵。至宝吐洪亮，不特华泽芳。沈思不能寐，揽衣视河梁。","dynasty":"明代","title":"寄陶工部"}
{"author":"徐渭","content":"宵来醉眠处，忽为远林遮。三尺短缑烂，一程长耳赊。村村落斜月，树树抹轻霞。只尺丹阳近，江鱼入馔嘉。","dynasty":"明代","title":"晓发句容"}
{"author":"徐渭","content":"魏家名德并恢恢，魏氏宗彝并伟瑰。既有贞观丞相笏，复传文靖钜公杯。金螭百只誇谁氏，火色千陶翠此枚。贳取邻醅赏新购，先浇一滴向西飞。","dynasty":"明代","title":"魏文靖公卮贮以梓匣辄赋"}
{"author":"徐渭","content":"泗上归来动隔年，亲提浮磬与泠然。一除梵版裁云俗，再扣哀鹂绕竹圆。老去固难腰似折，贫来直到室如悬。閒窗重理当时架，数杵香残客话边。","dynasty":"明代","title":"某君见遗石磬"}
{"author":"徐渭","content":"市上挟葛塞眼黄，将貂往市不成羊。孟尝一腋收狐白，季子千金敝洛阳。固是此方饶毒热，亦窥生事正空囊。鹿皮破尽惟斑在，大雪关门拥坏床。","dynasty":"明代","title":"卖貂"}
{"author":"徐渭","content":"贫来一石不能留，解赠王郎愧取酬。庄舄恋乡声自旧，金人辞汉泪长流。半肩荷蒉过门诮，一叶师襄入海游。寄语春秋休责备，后来能有此人不。","dynasty":"明代","title":"卖磬"}
{"author":"徐渭","content":"一束丹青半贽诗，稍如吏部长安时。萧条客舍弹棋得，流落人间作记垂。到处冯将临赝估，倾箱𢬵共蠹鱼饥。卧游忽夺正惆怅，壁隙何遮风太吹。","dynasty":"明代","title":"卖画"}
{"author":"徐渭","content":"贝叶千翻粟一提，持经换饱笑僧尼。僮书我亦王家作，偶散谁非大块泥。带草连年高纂述，中箱一日去筌蹄。聊堆剩本充高枕，一字不看眠日低。","dynasty":"明代","title":"卖书"}
{"author":"徐渭","content":"昨日凉云绛色微，朝来南鸟北笼飞。一丸自弄玄黄剧，百线争穿傀儡机。小劫鳌蹄撑略住，大人龙伯负将归。何年姤复鞭为马，数尽河沙未放鞿。","dynasty":"明代","title":"长至次朝"}
{"author":"徐渭","content":"道德固为长久物，崇高亦是圣贤嘉。莫言白首疏狂客，也䫉朱阑富贵花。一研温风轻散冻，数尖浓叶醉涂鸦。试教挂向西京宅，未许尧夫算有涯。","dynasty":"明代","title":"某君生朝抹牡丹为寿"}
{"author":"徐渭","content":"令节初冬逼下旬，樱桃数杪著花新。天寒翠袖宜深幕，日莫红帘讶美人。小颊预施三月粉，微脂未褪昨宵唇。梨花定不开天上，百姓人家借小春。","dynasty":"明代","title":"十月廿二日园西樱桃数花便有蝶至其一"}
{"author":"徐渭","content":"夏实每看当鸟尽，冬花何事向人妍。不堪憔悴行吟后，故弄阳春欲雪前。正苦白头愁兀兀，谁家黄蝶过娟娟。杖藜立断斜阳影，泪尽西风送菊天。","dynasty":"明代","title":"十月廿二日园西樱桃数花便有蝶至其二"}
{"author":"徐渭","content":"千娇更是罗鞋浅。有时立在鞦韆板。板巳窄棱棱。犹馀三四分。红绒止半索。绣满帮儿雀。莫去踏香堤。游人量印泥。","dynasty":"明代","title":"菩萨蛮闺人纤趾"}
{"author":"徐渭","content":"黄鸟小囱幽，狂挥墨欲流。丽人鸦髻上，五寸玉搔头。","dynasty":"明代","title":"玉簪其二"}
{"author":"徐渭","content":"御榜揭红墙，春风马上郎。特引双蝴蝶，来荣插帽芳。","dynasty":"明代","title":"送别刘凝和会试二首其一"}
{"author":"徐渭","content":"五十八年贫贱身，何曾妄念洛阳春。不然岂少胭脂在，富贵花将墨写神。","dynasty":"明代","title":"牡丹"}
{"author":"徐渭","content":"日铸标枪芽，月团捲旗避。纤甲赭旧条，柔针绿新肄。瓦窑五寸银，脊色偃微翠。双裙谑可谈，九肋底能致。伯云准食医，治以聪我瞆。斟炮法内京，酌长非外义。珍此五侯鲭，惭余十浆馈。主既唱无归，客顾称未醉。阶虫先秋吟，径竹上霄閟。叔夜寂鸣琴，子云寥问字。待扣匪洪钟，立涸是盈澻。泗鼎旷沈沦，神奸恣精祟。伍员终鸱夷，三闾竟憔悴。白驹返谷空，黄鸟临穴惴。千古究何穷，再烛不能寐。曲礼问更端，梵诠编复次。伯树既巳空，吾出吾箪食。","dynasty":"明代","title":"陈长公饷日铸茶瓦窑港银鱼白下法炮巨鳖夜酌深谈次其韵"}
{"author":"徐渭","content":"君到刘坟草未长，解将佩剑挂刘郎。空橐屡归苏季子，遮道争呼白孟尝。水掌乍肥凫正贡，泥头未破酒先香。饷馀索我薤上露，和泪随风洒白杨。","dynasty":"明代","title":"送白君可赴葬刘刑部"}
{"author":"徐渭","content":"燕市相逢巳莫春，弟兄倾盖往来频。海天一日归双雁，柳色长亭怅几人。等是苦辛尤日莫，渐逢莲藕始乡津。不知黄浦秋来月，醉后同谁网细鳞。","dynasty":"明代","title":"送某君暨其伯氏还松江"}
{"author":"徐渭","content":"东来小港入潮枯，总直潮辰只大都。父老犹谈钱氏弩，波涛终奉浙江符。一城菜熟须盐急，百笠芦长缚蟹粗。却问黄尘飞未得，秪言咸湿满头颅。","dynasty":"明代","title":"八月十八日阿枳三江观潮夜归示其一"}
{"author":"徐渭","content":"南昌自古盛才贤，亦仗皋比启妙传。肯使异同虚白鹿，但教升散绕青毡。文成旧发千年秘，道脉今如一线县。况有阳城方予告，好从暇日问真诠。","dynasty":"明代","title":"送钱君绪山"}
{"author":"徐渭","content":"明霞剪脚齐，茜水入霄泥。雁鹜千行外，岩峦一角西。石家锦步帐，海国紫玻瓈。安取挥戈术，相留莫遣飞。","dynasty":"明代","title":"夕霞其一"}
{"author":"徐渭","content":"老去圃能便，艰难七十年。坏轳牵远井，破屋接邻烟。脱帽当茶灶，持锹掘笋鞭。忽来新莫逆，喜拜旧忘年。盛指蔬篱外，遥垂筱架边。瓜虽非五色，蒂却是双圆。杵向秋砧挂，旒当晓纩县。娇黄浓鬓钿，嫩黑橛针绵。莫问三眠柳，那论并萼莲。孪胎咽对纽，蜼尾鼻俱穿。灾正牲圭尽，权难雨露专。客欢浮白赏，妇喜用红缠。花落知谁后，藤升是孰先。墙蜗分队篆，野鼠别曹缘。女取持双髧，孙犹轸二弦。霜时宜画捲，月令好书传。杨尹歌成帙，柳州笺数联。他年收外史，并此入头编。骈拇从来贱，重曈自昔怜。冯渠閒估较，何处定媸妍。","dynasty":"明代","title":"方氏子园并蒂王瓜四予顷亦稍圃"}
{"author":"徐渭","content":"朵朵西施靥，年年墙外窥。莫嫌妆不澹，带酒未醒时。","dynasty":"明代","title":"题画其三"}
{"author":"徐渭","content":"弃粉当妆匣，抛脂落茜坡。黄姑插金雁，织女洗银河。敢以人间色，来方天上娥。借烟行作雨，不黛扫成蛾。渡海群骑燕，横江或跨鹅。盈盈素罗袜，泛泛绿鳞波。剩馥迷湘芷，馀娇付越荷。兔房秋杵药，鲛室夜珠梭。道子描难似，非烟绣不过。张颠狂草笔，涂罢一高歌。","dynasty":"明代","title":"水仙"}
{"author":"徐渭","content":"笼中鹞子不得出。笼外要入将奈何。一边虫粘蜘蛛网，一边窗打扑灯蛾。","dynasty":"明代","title":"竹枝词其二袁宏道评曰：刘荪州无此奥"}
{"author":"徐渭","content":"万历十八年十二月之朔，百舌声声叫如昨。如朋唤友互答应，乃是气机使然诺。百舌小鸟尔，颛顼使之敢不听。雷电本大物，蛰藏已久矣。何为十一月，彻晓殷殷令人惊。电入我窗两三划，我疑是灯还未灭。起看灯花已落油已干，始知是电耳非关灯之残。气候变迁亦常事，山林老翁闲料理。十月十一月，连月苦大水。十二月来还未止，猛虎食人如食豕。百物价高宁倍屣，我亦左听右出耳。信知十说九是诡，不饮不啖拚已矣。宾来宾去无将迎，携榼提壶见好情。谑谈不把苍毛尘，偶语惟禁白玉京。几筵屏帐无家火，鞋袜衣衫多补丁。噫嘻吁！百鸟之语谁能解，百舌鸣冬或报瑞。年来世事怪，反常常反怪。安得公冶来，为鸟译出令人快。我所解者提胡卢，枝头劝我邻家沽。提胡卢，不知吾，少青蚨。","dynasty":"明代","title":"十月望十二月朔百舌群鸣连日腊朔之夜雷电彻"}
{"author":"徐渭","content":"祠郎宴客敞朱扉，帆桨新从客里归。百盏华灯县未下，两番元夕赏应稀。雨馀韭叶开篱剪，雪后梅花绕座飞。共道胜筵须有纪，不妨投砾引珠玑。","dynasty":"明代","title":"吕礼部再灯上元"}
{"author":"徐渭","content":"汉将移军细柳营，每从高会听鸣筝。惟应落帽当筵醉，那取从军载笔行。彩鹢停风维晓岸，断鸿随雨入秋冥。江堤芳草霜中尽，明日将谁寄别情。","dynasty":"明代","title":"严江茅大夫见赠赋答为别"}
{"author":"徐渭","content":"公子行游宝剑辉，宁亲綵袖霭庭闱。西园别饮芙蓉夜，东道谁开燕子矶。万里江光飞海岱，六朝草色上人衣。高皇旧事冯谁问，赋得西京雁带归。","dynasty":"明代","title":"送应公子之金陵"}
{"author":"徐渭","content":"鳞鬣不殊点额归，丰神却觉有风威。不添一片龙门石，方便凡鱼作队飞。","dynasty":"明代","title":"跃鲤送人其二"}
{"author":"徐渭","content":"画栋将云绕，修檐傍汉开。亭非邀翠入，山自送青来。远色虚难写，遐观纵未回。共言春景丽，不见使人猜。","dynasty":"明代","title":"来青亭"}
{"author":"徐渭","content":"城中夷夏极，天上帝王家。西内宸居逼，南都鼎地赊。乌啼御沟柳，象散阁门花。昨到贫方朔，封书载几车。","dynasty":"明代","title":"初入京瞻宫阙"}
{"author":"徐渭","content":"园亭醉客处，歌落海榴花。樱字穿云亮，山眉入盏斜。北窗凉白堕，尚馔到朱耶。楚曲谁能和，阳春本大家。","dynasty":"明代","title":"一内史邀集王氏园亭和梅客生席上之作"}
{"author":"徐渭","content":"牙兵个个是熊罴，别选奇才养作儿。试看阵云穿急处，一团蜂子拥人飞。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"海国纷纷艳菊枝，和风偏荐小阳时。惭为桃李蒙春色，喜借松筠什庆词。辇下文章黄甲第，江南财赋白云司。莫言佐郡淹明府，玉佩行看集凤池。","dynasty":"明代","title":"寿王龙石二府其二"}
{"author":"徐渭","content":"仲夏声宜收反舌，仲冬何事竞声声。春秋月令即无准，郊藉时鸣底不平。大梵咒长翻黑齿，小蛮曲短换朱樱。谁能一一奥分别，嬴得芳斋自在听。","dynasty":"明代","title":"十月望后反舌竞飞鸣四五日"}
{"author":"徐渭","content":"带醉写竹天正阴，扇头雷雨黑沉沉。晓来苍龙失伴侣，直入君家袖里寻。","dynasty":"明代","title":"画竹"}
{"author":"徐渭","content":"畜驴无贵贱，驴多不值钱。江南坐诗客，北地背薪还。","dynasty":"明代","title":"驴客"}
{"author":"徐渭","content":"近来宣府息烽埃，台吉求生款镇台。笑引双椎胡女拜，传呼万帐令公来。艾年佩鹊宁非早，薇省垂鱼不待推。报与江南春信道，题诗寄处陇梅开。","dynasty":"明代","title":"寿吴宣府"}
{"author":"徐渭","content":"休量姑射子，不语息夫人。香暗闻龙脑，须黄见蝶身。雪腮宜买笑，霜鬓可饶嗔。莫学卢郎妇，题诗谑老人。","dynasty":"明代","title":"闻人赏给事园白牡丹其三"}
{"author":"徐渭","content":"茫茫一卵未曾分，倍觉悬流渺一痕。大似龙堂灯火暗，香烟几缕自黄昏。","dynasty":"明代","title":"五泄雾"}
{"author":"徐渭","content":"紫阆村中一线微，穿厨入灶浣裙衣。无端流出高岩上，解与游人作雪飞。","dynasty":"明代","title":"五泄其一"}
{"author":"徐渭","content":"少年同学共青毡，一剑孤飞何处天。别后相思应与共，向来心事尚难传。树连古道冬催雪，水泛寒灯夜泊船。自是阳关歌不得，秪冯尊酒醉君前。","dynasty":"明代","title":"北上别丁肖甫于虎丘"}
{"author":"徐渭","content":"虽云辞树底，犹得映杯中。带叶蚁分绿，临妆脸并红。传时香觉迩，覆处影方空。若使玻璃杯，楼台浸几重。","dynasty":"明代","title":"赋得酒卮中有好花枝"}
{"author":"徐渭","content":"辘轳高倚壁嶙峋，剑水泪沉草树蓁。虎气必腾千尺上，蛾眉曾照两湾颦。不胜清拍中秋夜，尽委黄金数叶春。谁记君王旧歌舞，馆娃宫殿巳成尘。","dynasty":"明代","title":"虎丘"}
{"author":"徐渭","content":"乌鸟既能伤义士，蚊虻何苦碎贞肌。由来天道本无定，谁使昆虫必有知。画壁几残春社雨，灵风时满夜归旗。烟波一望三千里，长在湘江洛水湄。","dynasty":"明代","title":"露筋祠"}
{"author":"徐渭","content":"公子行游宝剑辉，宁亲綵袖霭庭闱。西园别饮芙蓉夜，东道谁开燕子矶。万里江光飞海岱，六朝草色上人衣。高皇旧事冯谁问，赋得西京雁带归。","dynasty":"明代","title":"送应公子之金陵"}
{"author":"徐渭","content":"桃艳比夭姬，花王富贵姿。楚襄春日下，閒坐选蛾眉。","dynasty":"明代","title":"白牡丹桃花"}
{"author":"徐渭","content":"五竿细筱似荷茼，数点青苔草面封。莫怪枝枝半无叶，昨宵风雨折长松。","dynasty":"明代","title":"风竹其一"}
{"author":"徐渭","content":"高阳诗酒辈，购尔赏悬城。月黑奔江海，霜肥避鼎铛。涤寒犊鼻短，垆热凤琴鸣。想见临邛妇，蹲鸱醉长卿。","dynasty":"明代","title":"蟹"}
{"author":"徐渭","content":"为君小写洛阳春，叶叶遮眉巧弄颦。终是倾城娇绝世，只须半面越撩人。","dynasty":"明代","title":"遮叶牡丹"}
{"author":"徐渭","content":"巳分无缘记守宫，宁期有诏赴和戎。单嬴夜夜无关锁，相伴单于猎火东。","dynasty":"明代","title":"王右参取今日汉宫人二句为韵作昭君怨十首次之其四"}
{"author":"徐渭","content":"吾师有子旧承颜，千里徵铭馆阁间。去绾数金酬綵笔，归镌片石藏青山。野棠立马人辞墓，津柳迎舟客渡关。满眼临岐双涕泪，不因为别故潸潸。","dynasty":"明代","title":"送季子微北上"}
{"author":"徐渭","content":"复收旧鸾魄，来作新蝉耀。临妆人巳亡，倚面向谁照。","dynasty":"明代","title":"子臣絮其室之故镜再铸索词"}
{"author":"徐渭","content":"西北谁家妇，雄才似木兰。一朝驰大道，几日隘长安。红失裙藏镫，尘生袜打鞍。当垆无不可，转战谅非难。","dynasty":"明代","title":"西北"}
{"author":"徐渭","content":"春园莫雨细泱泱，韭叶当篱作意长。旧约隔年留话久，新蔬一刺出泥香。梁尘巳觉飞江燕，帽影时移乱海棠。醉后推敲应不免，只愁别驾恼郎当。","dynasty":"明代","title":"过陈守经留饭海棠树下赋得夜雨剪春韭"}
{"author":"徐渭","content":"羌果荐冰瓯，芳鲜占客楼。自应怀绿袖，何必定青州。嫩玉宁非乳，新苞一不油。秋风乾落近，腾贵在鸡头。","dynasty":"明代","title":"胡桃"}
{"author":"徐渭","content":"汉高围苦白登深，谁献和亲快帝心。不是野鸡终夜哭，鲁元先尔嫁如今。","dynasty":"明代","title":"王右参取今日汉宫人二句为韵作昭君怨十首次之其一"}
{"author":"徐渭","content":"胡床雪夜斗牛裘，亲待回探夜不收。蓟北咽喉此为最，山西将帅尔称优。千金粉面捐厮养，百鞘朱提买络头。倒死潇拦姑诺诺，大宛终败匿骅骝。","dynasty":"明代","title":"闻都督再迁山西武宁"}
{"author":"徐渭","content":"男儿偃饿淮阴上，老婺一饭来相饷。自言祇是哀王孙，谁云便识逢亭长。秦项山河一手提，付将隆准作汤池。称孤南面魂无主，万古争夸漂母祠。","dynasty":"明代","title":"漂母非能知人特一时能施于人耳观其对信数语"}
{"author":"徐渭","content":"郎君是郑虔，况值奉刘年。堂北丹萱丽，巴西宝婺鲜。举头参戴胜，握手问彭篯。阿母应仙侣，何年凌紫烟。","dynasty":"明代","title":"郑某部母夫人诗"}
{"author":"徐渭","content":"山叶今何在，地汤能自温。挂衣无一树，处裤有多扪。煖雾溶罗抹，寒风卧烂阍。近来无战伐，应不洗刀痕。","dynasty":"明代","title":"万历丁丑春正月灯夕后八日祓赵川堡汤泉"}
{"author":"徐渭","content":"瘴雨蛮烟岭树苍，旧游曾记泊桅樯。对啼江岸霜初歇，独听扁舟草正芳。旅景谁将上缣素，羽衣今复见茅堂。似嫌越鸟南枝惯，拟欲乘风向北翔。","dynasty":"明代","title":"为子微题鹧鸪图"}
{"author":"徐渭","content":"离宫给事小青衣，催送琵琶向琐帏。行到芭蕉忽回想，去年此日嫁明妃。","dynasty":"明代","title":"抱琵琶偶伫蕉阴美人"}
{"author":"徐渭","content":"两只脚挨转磨。一副牙关嚼错。连日施药医人，大似把船放舵。错过。错过。莫被宝公瞧破。","dynasty":"明代","title":"如梦令宝珠斋饭罢箸响椀寂为作一偈时宿东天目"}
{"author":"徐渭","content":"结趺一似嵌金山，霎向金沙卖鲤还。总付裱工牢著糨，有时跳下在人间。","dynasty":"明代","title":"石壁观音"}
{"author":"徐渭","content":"罨画松高惹白云，一丝藿叶乱纷纷。不知更有任公子，半饵椎牛五十觔。","dynasty":"明代","title":"钓图"}
{"author":"徐渭","content":"醒吟醉草不曾閒，人人唤我作张颠。安能买景如图画，碧树红花煮月团。","dynasty":"明代","title":"陶学士烹茶图"}
{"author":"徐渭","content":"越国有钱生，思亲得令名。片兰如惜宝，一恸欲崩城。绿绮横长石，青囊挟内经。栽花文士集，悟草担夫争。儒雅衣堪把，真诚意可倾。莫教忘两字，忠孝旧家声。","dynasty":"明代","title":"赠钱生"}
{"author":"徐渭","content":"双钮黑银镂，来从大土酋。绦绒结蛮女，铁色照并州。不惜金千镒，能县水一沟。床头好珍重，兼许茂先收。","dynasty":"明代","title":"宝刀诗"}
{"author":"徐渭","content":"无寸非浓雾，寒空湿太胜。泥深驴项没，雨近帽檐生。练泄未到眼，客途先苦行。真成评嚼榄，敢与枣儿争。","dynasty":"明代","title":"明日至古博岭雨"}
{"author":"徐渭","content":"古人笑不饮，此说岂无见。五斗叫刘伶，哀来泪如霰。嗟彼太康子，冢中亦杯坫。固知好饮徒，无咽可浇咽。杯出黄土中，忽复受倾灌。譬彼避秦人，乃不知有汉。我欲学卢充，诣市卖金盌。庶几遇小姨，知是崔氏玩。","dynasty":"明代","title":"柳元谷以所得晋太康间冢中杯及瓦券来易余手绘二首其二"}
{"author":"徐渭","content":"碧梧青琐地，长系大椿思。问寝恐迟暮，报君还有时。洞庭当月出，寒橘映霜垂。定侍高堂去，扁舟缆钓矶。","dynasty":"明代","title":"给事中某吴人归寿其父"}
{"author":"徐渭","content":"壁水青衫旧有名，恩波白首喜亲承。双飞老凤人间瑞，千里神驹天上行。共拟腰围行束玉，此时心事惬传经。高门咫尺连沧海，遥对仙人白玉京。","dynasty":"明代","title":"寿戴柳州父母其二"}
{"author":"徐渭","content":"嫩筱捎空碧，高枝梗太清。总看奔逸势，犹带早雷惊。","dynasty":"明代","title":"题画"}
{"author":"徐渭","content":"宫髻一鬟堆燕雏，胭脂两朵晕红酥。三千仙子云中有，十五吴姬天下无。","dynasty":"明代","title":"赵君将买妾戏寄之"}
{"author":"徐渭","content":"枝枝叶叶自成排，嫩嫩枯枯向上裁。信手扫来非著意，是晴是雨恁人猜。","dynasty":"明代","title":"雨竹其二"}
{"author":"徐渭","content":"大树将军号，乔松大夫封。何如兹茂荫，宛尔作深笼。目目尖成兔，条条结绾龙。乘凉翠葆飒，撑暑碧油烘。开府何年买，天王旧物钟。宾觞飞递外，塞略坐筹中。鹏翼垂天下，龟裙覆海穹。柯南蚁垒国，甃北乳方泓。的的朱门照，霏霏绿雾濛。干云榆所接，影月桂能通。赭荚承新蜕，青丝断坠虫。五楹团广厦，百柱卓雄风。大漠驯骄子，长城属令公。一枝阴虏马，半叶扫边烽。矢石无忘备，尊罍稍可从。先朝勤灌溉，后代倚幢𪚑。虬拟皇情悦，黄犹御气蒙。长陵如可作，愿柱大明宫。","dynasty":"明代","title":"宣府槐龙篇"}
{"author":"徐渭","content":"将携彤管远行游，燕市羁栖岁月流。白壁不逢知己献，黄金曾却贵人投。归看破匣几缗在，出锁閒房一榻留。好与南州徐孺子，时时同醉酒家楼。","dynasty":"明代","title":"赠钱君"}
{"author":"徐渭","content":"狐妖幻黛粉，窈窕美佳人。慕予且宜笑，情好缘相亲。物与人异调，孰识伪与真。答子以慇勤，靡曲匪好音。魅也一朝败，情歇音则存。我欲灰兹音，匪乏炀与薪。譬以宝贻魅，宝既不我存。何由夺而烬，存此贻魅曲，以不磨魅愆。","dynasty":"明代","title":"狐粉"}
{"author":"徐渭","content":"野田黄雀羁，脱网任翻飞。安得当今夕，言栖必故枝。夜深豭自换，厨静鼠随嗤。特取佳篇诵，青丝了一提。","dynasty":"明代","title":"除夜之作兼答盛交甫璩仲玉赠篇"}
{"author":"徐渭","content":"锦葵窠下雄鸡白，黄蚁有翼飞终涩。不应草叶更相遮，五寸荆轲千里隔。王孙妙思快啖吞，马迁奇笔写鸿门。当机对敌只如此，翻令看者飞心魂。","dynasty":"明代","title":"楚宗室鸡将啄蚁画"}
{"author":"徐渭","content":"何年顾虎头，有此传家手。老夫细摩挲，俨似黄子久。","dynasty":"明代","title":"题画"}
{"author":"徐渭","content":"词客登临信笔裁，每于花谢笑花开。请观世上看花者，曾见花开不谢来。","dynasty":"明代","title":"夏相国白鸥园二首"}
{"author":"徐渭","content":"乞得琼浆一碗新，沿溪行尽渴生尘。云英只在桃花下，不肯呼来见外人。","dynasty":"明代","title":"入武夷寻一线天道中述事二首（行渴，得岩妪"}
{"author":"徐渭","content":"才见青衿绀领圆，五旬头白一何便。通家忽巳经三世，问齿真惭大九年。谁见买兰秋不子，从来称骥老能先。两般赌胜看高手，急敞茅斋备客筵。","dynasty":"明代","title":"季子宾五十"}
{"author":"徐渭","content":"鄂州篇，衡县权。渭也俯，拾所残。悲异代，良楚酸。谓河高水流拍天，渭两过之河未然。麻姑量海海然浅，三尺鸟爪没至骭。大家作计一何长，请看何人偏堕短。","dynasty":"明代","title":"歌风台其二"}
{"author":"徐渭","content":"伯兄官署去，因寄仲君书。问政应如水，添厨稍出鱼。越人多好著，潞锦小花裾。看取寄归匣，都无一尺馀。","dynasty":"明代","title":"张子锡往访其弟长治"}
{"author":"徐渭","content":"吴兴馋吻守，越国朵颐人。风韵谁偏少，吹嘘尔绝伦。沅江九肪鳖，松泖四腮鳞。遍试张华醋，还谁五色文。","dynasty":"明代","title":"蟹其三"}
{"author":"徐渭","content":"贝叶千翻粟一提，持经换饱笑僧尼。僮书我亦王家作，偶散谁非大块泥。带草连年高纂述，中箱一日去筌蹄。聊堆剩本充高枕，一字不看眠日低。","dynasty":"明代","title":"卖书"}
{"author":"徐渭","content":"胡马帆樯故不禁，鸣潮故避大江深。非关冰许滹沱合，信是鳅高海浪沈。处处新妆邀步袜，年年旧雪涨城阴。阿宣也锁书堂去，独曳青藜咏玉簪。","dynasty":"明代","title":"八月十八日阿枳三江观潮夜归示其三"}
{"author":"徐渭","content":"宫髻一鬟堆燕雏，胭脂两朵晕红酥。三千仙子云中有，十五吴姬天下无。","dynasty":"明代","title":"赵君将买妾戏寄之"}
{"author":"徐渭","content":"萧后梳妆别起楼，太湖石在水空流。而今楼瓦飘零尽，只乞中官看石头。","dynasty":"明代","title":"燕京歌其四"}
{"author":"徐渭","content":"束如笔颖放如莲，画笔临时两斗妍。料得将开园内日，霞笺雨墨写青天。","dynasty":"明代","title":"木笔花"}
{"author":"徐渭","content":"四十年前王国鸣，红带编绳束发青，众客对之俱含情。我亦把酒劝一觥，欲引其答骄不应。今来转睛年六十，头发虽黑髭须白。诸朋作寿鹅双蹠，我却龙钟行不得。送肴一格四杮朱，令我自吃省我沽。惜少方阑唱鹧鸪，方阑若在亦丑吾。","dynasty":"明代","title":"寿王生"}
{"author":"徐渭","content":"大鹏奋南徙，岂为北海笼。越鸟不逾南，见与胡马同。自愧无垂云，抟彼沧溟风。犹能胜鸲鹆，与济相始终。上林多乔枝，万羽亦足容。匝树绕不栖，翻附南飞鸿。春冬递迁谢，倏忽两月中。卧席不得暖，来往何憧憧。","dynasty":"明代","title":"入燕三首"}
{"author":"徐渭","content":"弄玉吹箫在凤楼，凤鬟度曲亦悠悠。略攒秋月双蛾晓，直遏行云一雁秋。","dynasty":"明代","title":"竹枝词其二"}
{"author":"徐渭","content":"斋馆清寒旧所持，水符尝调惠山漪。入从殿陛争三尺，出付蛟鲸讵一麾。细绕池风闻菡萏，平分苑月醉鸬鹚。南天莫道无饶赏，大海如云鸟翼垂。","dynasty":"明代","title":"送邹刑部出知泉州府"}
{"author":"徐渭","content":"展箑不尽规，墨色鲜于洗。细图万壑云，寄我青山里。感之不能忘，聊寄短篇耳。","dynasty":"明代","title":"寄善画葛君"}
{"author":"徐渭","content":"白牡丹殊雅，曾于旧谱闻。扫眉娇虢国，新寡缟文君。黑牯眠云饱，黄蜂夺雪芬。爱憎谁与定，赊酒借花醺。","dynasty":"明代","title":"闻人赏给事园白牡丹其一"}
{"author":"徐渭","content":"一行杨柳春将绿，两个鱼儿活欲飞。跳入研池等閒事，只愁研水湿人衣。","dynasty":"明代","title":"柳渚双鱼"}
{"author":"徐渭","content":"师每游兰渚，春风服尚凉。江流亦九曲，恐未可传觞。","dynasty":"明代","title":"诸友画八景送马先生之安福索赋其五兰亭"}
{"author":"徐渭","content":"荷钱小小芦垂垂，鸣蛙独坐歇鼓吹。问渠何事喑如此，留待黄鹤孔稚圭。","dynasty":"明代","title":"张东谷索题王仲山所画小蛙鱼荷芦叶图"}
{"author":"徐渭","content":"牡丹绿者未曾闻，狡狯司花此弄新。汉水鸭头教作帔，陇山鹦鹉未呼人。韩郎顷刻愁难学，酒辈逡巡醉可频。不羡张家回道士，自抛红粉练庚辛。","dynasty":"明代","title":"绿牡丹"}
{"author":"徐渭","content":"来为亲铭几日留，归船正遇荻花秋。高樯莫戛江边树，恐有啼乌在上头。","dynasty":"明代","title":"曹秀才"}
{"author":"徐渭","content":"水仙丛竹挟兰英，总是湘中三美人。莫遣嫦娥知此辈，定抛明月下江津。","dynasty":"明代","title":"水仙兰竹"}
{"author":"徐渭","content":"若共水仙湘水滨，蛟宫添坐一夫人。无端生长颓墙下，将就徐熙为写神。","dynasty":"明代","title":"玉簪其二"}
{"author":"徐渭","content":"渴后遥观瀑布飞，游人烟火绕青藜。赤龙一揽华池水，不觉莲抽十丈泥。","dynasty":"明代","title":"至东天目之第四亭观瀑布"}
{"author":"徐渭","content":"斗酒那能不醉休，醉来可使不歌不？黄金虽我无颜色，秋水还谁辨马牛？笑插落梅花乱鬓，起看城雪筋冰楼。一角忽风天尽黑，万鸦抟雨下枝头。","dynasty":"明代","title":"岁暮夜雪招二王诗人菲果小饮"}
{"author":"徐渭","content":"君臣相得鱼水，荆益稍展风云。前后出师二表，始终鼎足三分。","dynasty":"明代","title":"忠"}
{"author":"徐渭","content":"岂无兰蕙好，独结峄阳桐。养鹤多因尔，游鱼亦为侬。风雷县一壁，山水伴千重。一作梅花弄，都令雪满空。","dynasty":"明代","title":"侣琴篇为赵子赋"}
{"author":"徐渭","content":"满庭山色半阑花，觞曲交飞古侠家。肝胆易倾除酒畔，弟兄难会最天涯。不教酩酊归何事，望到茱萸节尚赊。烛暗沟浑都莫虑，近来官道铲堆沙。","dynasty":"明代","title":"九月朔与诸友醉某子长安邸舍得花字"}
{"author":"徐渭","content":"三迁近俎苦霜时，一尺殊恩湛露垂。自古男儿婴曰少，谁家嫠妇帝王知。高斋客饭宁辞发，落叶寒机几断丝。见说仙郎栖海曲，更无鱼鲊到塘西。","dynasty":"明代","title":"桐乡冯母"}
{"author":"徐渭","content":"青史他年定几行，太夫人传在中央。不须窃药居明月，自解将心结暗霜。片匣远飞鸾字重，单雌亲刷凤毛长。罗敷虽老携筐在，付与吴姬出采桑。","dynasty":"明代","title":"桐乡冯母其二"}
{"author":"徐渭","content":"兹图稍似少陵诗，微风吹雨出鱼儿。尺梢讵许牛涔活，远水何劳象队移。是处有鱼争聚网，画心无獭稳摇鬐。五侯刀几知多少，免尔为鲭正在斯。","dynasty":"明代","title":"画鱼既作古诗矣久之复得七律"}
{"author":"徐渭","content":"握节新为万里行，何人不羡旧书生。一簪白笔襜帷冷，几驿红毡祖道平。清净共推周柱下，纠弹交指沭黔宁。故家门第须乔木，何况先皇许世臣。","dynasty":"明代","title":"拟送巡滇者其一"}
{"author":"徐渭","content":"孟密土官争宝井，临安那大反狂酋。两番并属先人抚，一字曾无太史收。正值同袍巡此地，却嫌泥壁向高头。况无杯酒为侬别，安得忉忉絮所求。","dynasty":"明代","title":"拟送巡滇者其二"}
{"author":"徐渭","content":"菖蒲钵钵虎须抽，玳瑁盆盆锦鲫浮。衰老一尘几不染，小儿百件欲拿周。言归肯问迟和早，再到宁知得与不。落日青山三四点，几回舟子促回舟。","dynasty":"明代","title":"过伯升宅玩骨董而菖蒲尤盛鱼有红色有蓝色有玉有锦俱三尾如鼎又有水晶四尾者"}
{"author":"徐渭","content":"十度移家四十年，今来移迫莫冬天。破书一束苦湿雪，折足双铛愁断烟。罗雀是门都解冷，啼莺换谷不成迁。只堪醉咏梅花下，其奈杖头无酒钱。","dynasty":"明代","title":"雪中移居其一"}
{"author":"徐渭","content":"高雪压瓦轰折椽，跋冻移家劳可怜。长须赤脚泥一尺，买佣呼酒赊百钱。饥鸟待我彼檐外，梅花送客此窗前。百苦千愁不在念，肠断茫茫黯黯天。","dynasty":"明代","title":"雪中移居其二"}
{"author":"徐渭","content":"吾兄骢马后昆贤，今佐鸣琴倍洒然。双杪长松厅事后，三吴流水大江边。应怜道路疲迎送，莫买鲟鳇糜俸钱。他日相过莫相忘，金山顶上酌清泉。","dynasty":"明代","title":"送娄某丞丹阳"}
{"author":"徐渭","content":"尔故饱菱芡，饥来窃稻梁。逃萧孟尝走，结草杜回亢。蜕许山蝉嫩，腥怜海麝香。那能亲箬笠，衣夜伴渔郎。","dynasty":"明代","title":"蟹其四"}
{"author":"徐渭","content":"长沙太守西曹吏，从在南都数往还。旧日为郎俱白首，今朝称寿对青山。万松夹道将成石，一水当阶恰抱环。陵寝年年谒春旦，偶因嘉客得重攀。","dynasty":"明代","title":"与季长沙老师及诸同辈侍宴太平叶刑部先生于禹庙"}
{"author":"徐渭","content":"镇南亦自有桃源，载酒来寻不计年。秪为烧茶烦道士，故令闭洞返渔船。一从春雨花开后，是处朝霞色可怜。笑我老来无脚力，欲呼船子少船钱。","dynasty":"明代","title":"南镇之南原桃树数百花时余数游赏当武陵也道士苦打搅尽伐之忆以诗"}
{"author":"徐渭","content":"桃叶渡头一见君，为言岸上石榴裙。相逢无钱可买醉，赠与竹枝撩白云。","dynasty":"明代","title":"写竹与某"}
{"author":"徐渭","content":"昨日雪深驴没蹄，今日雪晴驴可骑。此时去访杨道士，青天犹压杨花垂。太平门外虽多景，莫妙梅花水清冷。栖霞有约不得行，孤负千峰老鸦颈。","dynasty":"明代","title":"雪中骑驴访某道人于观追忆曩日栖霞之约"}
{"author":"徐渭","content":"公子行游宝剑辉，宁亲綵袖霭庭闱。西园别饮芙蓉夜，东道谁开燕子矶。万里江光飞海岱，六朝草色上人衣。高皇旧事冯谁问，赋得西京雁带归。","dynasty":"明代","title":"送应公子之金陵"}
{"author":"徐渭","content":"向者宝端歙，近复珍鼍矶。在海感蛟蜃，文理多怪奇。白者为雪浪，星者黄金泥。碎者银作砂，角者丝缠犀。举手摸其理，索索铓响飞。分符军石乡，庸以鏖隃麋。曩者辱新乐，远寄青州来。一夕忽失守，仍召顽滑资。一字十研磨，一行百推移。淹此斫阵马，羁控不得驰。乃者董文学，匣有方尺储。举以为我赠，与新乐不殊。","dynasty":"明代","title":"鼍矶研"}
{"author":"徐渭","content":"乘舟坐无聊，遵途岸转杳。急流赴海驰，怪石横江倒。仰睇崟崎侧，惟见苍翠矫。覆莽映赭壁，枝弱不胜鸟。县崖窄可步，聚缆密如筱。舟子勿前征，前路烟生草。","dynasty":"明代","title":"发严州舍舟登陆纵步十五里憩山麓丛榛远"}
{"author":"徐渭","content":"高城流水去茫茫，逻卒登陴带雪藏。夜半忽闻同伴语，何如春茧野蚕僵。","dynasty":"明代","title":"雨雪和韵奉酬季长史公其二"}
{"author":"徐渭","content":"去年百叶仅遮根，今岁千花烂压门。带佩银铃摇绿帔，琵琶玉肘满乌孙。时从鬓底娇临镜，曾记燕中买论盆。秋后芙蓉憔悴尽，膏烟泣露领江村。","dynasty":"明代","title":"玉簪盛花嘲之"}
{"author":"徐渭","content":"九重忧隐德如汤，祷祀坛傍夜有光。旱魃正逢周甲子，神君俱集汉明堂。绣成幡盖虹双引，挂定琉璃水一行。闻说词臣咸萃止，抽毫拂素侍君王。","dynasty":"明代","title":"九重"}
{"author":"徐渭","content":"黄鸟犹知止，吾人可不然。身心一个字，戒慧两头县。匣剑抽能割，盘珠走只圆。若教牢住著，未免堕枯禅。","dynasty":"明代","title":"定所篇"}
{"author":"徐渭","content":"方引主人辖，转为山寺嬉。门深当水尽，路曲入松移。破铎摇檐鸽，寒萍蔽沼龟。过溪无虎啸，枉送远禅师。","dynasty":"明代","title":"化城寺"}
{"author":"徐渭","content":"朝阳道观一何县，滴水孤厓百丈边。馀气出关雄大漠，长风吹壁立青天。窗扉近在栖雕处，阁道都拦坐客前。不信夜来高顶望，定应笙鹤下飞仙。","dynasty":"明代","title":"小集滴水厓朝阳观"}
{"author":"徐渭","content":"红棘黄荆樵斧归，芭蕉学画指如椎。中间一叶浑相识，记得前生盖鹿来。","dynasty":"明代","title":"芭蕉"}
{"author":"徐渭","content":"叶叶覆胭脂，枝枝挂綵丝。问渠娇有许，未到马嵬时。","dynasty":"明代","title":"海棠"}
{"author":"徐渭","content":"去年八月吾入科，二妹开帷送五哥。今日五哥复北上，房空镜暗馀轻罗。二月梨花几树云，九曲黄河千尺波。忽然念此杳如梦，落日掌船烟雾多。","dynasty":"明代","title":"送内兄潘五北上"}
{"author":"徐渭","content":"寒风夜中起，游子朝作客。河流一尺冰，屋瓦三寸雪。人言今岁冷，连岁屡觉热。何事古江南，翻为今塞北。君把如与鞦，触手冷于铁。此时山中人，覆絮败毛褐。欲寄寄莫由，此意共谁说。","dynasty":"明代","title":"寄京中友人"}
{"author":"徐渭","content":"一别武林道，几年才见君。帆开百花雨，衣拂五湖云。握管梁书懒，横琴楚泪分。鲁连去巳久，谁为解兹纷。","dynasty":"明代","title":"孙君访余于系"}
{"author":"徐渭","content":"何因投象骨，忽得四梅花。夜景当囱入，寒风簸竹斜。蛩低四壁响，客大满筵哗。归去天街静，笼灯映碧纱。","dynasty":"明代","title":"呼卢得彩诗其二"}
{"author":"徐渭","content":"山房在何所，宛在水中央。丹灶泥初湿，红颜药正黄。菱花归舫乱，荷叶过人长。一自弹渔鼓，陶陶醉几场。","dynasty":"明代","title":"王山人丹房"}
{"author":"徐渭","content":"美玉瑕何害，挥金橐为愁。世虚绳礼法，谁洵赏风流。朱亥佳公子，青门老故侯。子长若个是，一节幸相收。","dynasty":"明代","title":"哀周郑州沛二首其一"}
{"author":"徐渭","content":"姊妹低头内款时，石家妃子骂封姨。即今未了炎凉债，许傍梅花写一枝。","dynasty":"明代","title":"石榴梅花其一"}
{"author":"徐渭","content":"西陵渡头秋水寒，年年岁岁走儒冠。不知天姥山中客，十载关门傲长官。","dynasty":"明代","title":"赠吕山人"}
{"author":"徐渭","content":"酒三品酒三品，曰桑络、襄陵、羊羔，价并不远，每甕可十小盏，须银二钱有奇。小甕五双盏，千蚨五瓮香。无钱买长醉，有客偶携将。酝籍宜高价，淋漓想故乡。狭斜垆不少，今夜是谁当。","dynasty":"明代","title":"酒三品"}
{"author":"徐渭","content":"江水拂镜明，江波蹙鲜滑。湘君少侍儿，烦侬步罗袜。","dynasty":"明代","title":"水仙"}
{"author":"徐渭","content":"片墨图枝布谷栖，停毫觅句意何迟。为惊转眼流光速，又是农蓑细雨时。","dynasty":"明代","title":"画布谷"}
{"author":"徐渭","content":"不藉东风力，传神是墨王。雪威悲剑戟，鏖战几千场。","dynasty":"明代","title":"牡丹"}
{"author":"徐渭","content":"捧檄将行夏正中，壶浆西出路重重。三千里外知明主，二百年来有此公。凫去何亭不留舄，雀飞苦个为开笼。真于满邑南薰里，别感翻翎一段风。","dynasty":"明代","title":"送徐山阴公"}
{"author":"徐渭","content":"知是峨眉第几盘，客僧愁宿日低山。头陀指与烟生处，只隔红霞四五湾。","dynasty":"明代","title":"画高岭莫行僧众"}
{"author":"徐渭","content":"中夜依水泽，羁愁不可控。远火澹冥壁，月与江波动。寂野闻籁微，单衾觉寒重。托踪蒲稗根，身共鸥凫梦。","dynasty":"明代","title":"将至兰溪夜宿沙浦"}
{"author":"徐渭","content":"仗剑渡江王猛身，归来又共坐青裀。平原自有三千客，门下聊同十九人。曾许凤雏应不忝，由来龙性本难驯。久知世事只如此，且借清樽一洗尘。","dynasty":"明代","title":"与王山人对语"}
{"author":"徐渭","content":"孤城一带海东悬，寇盗经过几处全。幕府新营开越骑，汉家名将号楼船。经春若战风云暗，深夜穷追岛屿连。见说论功应有待，寇恂真欲借明年。","dynasty":"明代","title":"赠俞参将公"}
{"author":"徐渭","content":"西北池中有斗牛，人传一挂一时收。要知不是凡鳞介，只看眉潭白两毬。","dynasty":"明代","title":"燕京歌其一"}
{"author":"徐渭","content":"公子材名本卓然，宦游翻得豫章椽。青天酒散滕王阁，碧水风吹幕客船。佩取司空孤剑在，江连秋壁万枫悬。知君藻思多新赋，彭蠡双鱼正好传。","dynasty":"明代","title":"送张子成之江幕"}
{"author":"徐渭","content":"买鹤载归去，况逢风雨天。客装兼有此，江影两潇然。湿重毸孤雪，波长立暮烟。园池宁有此，漠漠迥堪怜。","dynasty":"明代","title":"雨舟载鹤诗"}
{"author":"徐渭","content":"楼上张灯倒瓦卮，自居东面唤人陪。须臾据案言兵事，鬃帽偏欹横两眉。","dynasty":"明代","title":"武林馆中与徐仁卿同宿因赠三首（徐号天峰，"}
{"author":"徐渭","content":"一花流采著书边，五寸芙蓉二月迁。侧水羞生初试镜，啼红娇杀未笄年。丛藜恶棘穿根切，大柳深江浸瘿眠。戏取世间闺閤事，权题霜色屋梁悬。","dynasty":"明代","title":"芙蓉"}
{"author":"徐渭","content":"将军纳策正移师，少妇牵衣惜别离。若使为孥倍縳虎，争如仗剑送乌骓。貂蝉小字从何典，砧杵寒衣寄阿谁。吊古老狂无美剌，卿家何壁可题诗。","dynasty":"明代","title":"吕布宅其一"}
{"author":"徐渭","content":"翩翩公子信陵君，几上青山怅海氛。朱亥侯嬴俱上客，葛洪韩众总仙群。杯邀去月当天转，鱼幸娇歌隔水闻。最是携灯桥上酌，龙塘风皱一宵濆。","dynasty":"明代","title":"章孟公招陪葛韩二丈特徵酒姬妙解雄舞辱贶嘉篇率尔次韵其一"}
{"author":"徐渭","content":"山寺全浮水，秋来落叶纷。经楼一海尽，僧舍半江分。北渡维扬岸，南天建业云。何年走胡骑，惆怅倚斜曛。","dynasty":"明代","title":"金山寺"}
{"author":"徐渭","content":"时呼绿祫过关内，更挟朱唇乞醉乡。绕座咿嘤群止棘，乘风宛转共吹簧。翻嘶晏麈香徒辟，一乱辰鸡夜正长。愁杀满城簪艾客，兢将双耳抹雄黄。","dynasty":"明代","title":"蝇声其二"}
{"author":"徐渭","content":"曲江能得几高枝，得意新郎又会稽。三骏连年空冀北，只蹄冲晓破江西。浅沙鳞介号悬水，大壑风雷吼瑞泥。何处弹冠应有客，心知不为舞虹霓。","dynasty":"明代","title":"闻张"}
{"author":"徐渭","content":"枝枝叶叶自成排，嫩嫩枯枯向上裁。信手扫来非著意，是晴是雨恁人猜。","dynasty":"明代","title":"雨竹其二"}
{"author":"徐渭","content":"粉晕微销墨一丝，春风春雨未来时。名园无此好颜色，知是宫中第几枝。","dynasty":"明代","title":"题画梨花折枝"}
{"author":"徐渭","content":"今岁风光倍觉饶，无人不去踏虹桥。独辞午夜千门月，去迓高堂倍里遥。飞盖梅花梁苑雪，归帆杨柳楚妃腰。此行不为营名利，要度衡阳雁影高。","dynasty":"明代","title":"灯夕送张君之滇迓其尊人"}
{"author":"徐渭","content":"腊尽接春将，孤眠枕被凉。朝兴惊六出，午晏俛千篁。兀坐愁空瓮，群栖塞坏墙。抟酥几鹤卵，絮柳未鹅黄。堪取为毬打，行看挂霤僵。明年从大有，连岁却馀殃。见说开元寺，重新古道场。一髡担化主，十殿敞阎王。犹记迎春昔，长颓此地觞。解姬捎诞马，蛮子袄绵羊。楼角娇波聚，亭椒嫩采妆。百垆忙酒保，四郭挤村娘。兽圈攘牛土，虫枝试鸟簧。不知今日赏，还有此风光。","dynasty":"明代","title":"先除夕二日雪甚如婴儿拳"}
{"author":"徐渭","content":"楼船几日下钱塘，胜地临江绮席张。虎帐山开萝作带，龙潭水积剑为光。芳羞自出船窗底，妙响偏宜舞扇傍。日映桅樯兼树密，风吹丝竹袅云长。渔郎贾客停何事，桂楫兰桡渡不妨。暂脱锦袍悬翠壁，忽抽彤管拂青缃。閒中国计筹能悉，醉后兵符发更详。宝马嘶群行杂锦，红旗悬的射穿杨。霜前下叶沙俱积，雨后残磾藓更香。野旷牙官分作队，林疏甲士补成行。松杉借翠连幢碧，橘柚分金映甲黄。羽扇周郎临赤壁，轻裘叔子在襄阳。庾楼无月人犹往，郤幕开风客不藏。远眺非关耽丽景，雄心先巳到遐荒。建溪露布风雷急，涧水兵威草木扬。却与从行诸幕士，维舟九曲泛清觞。","dynasty":"明代","title":"奉侍少保公宴集龙游之翠光岩"}
{"author":"徐渭","content":"元气渺太素，丹铅何所妆。白鱼劳尾变，红石补天长。剩付烟岚彩，全并沆瀣光。俄飞一片紫，骑凤是萧娘。","dynasty":"明代","title":"夕霞其三"}
{"author":"徐渭","content":"数串明珠挂水清，醉来将墨写能成。当年何用相如壁，始换西秦十五城。","dynasty":"明代","title":"葡萄其二"}
{"author":"徐渭","content":"雾鬓云鬟天上人，水光云影月中新。一时来往三千里，多滞江妃海庙神。","dynasty":"明代","title":"女仙一躯乘云而蹈水月"}
{"author":"徐渭","content":"青帝銮旂绕大堤，东郊仗引恊群黎。枝轻巳作开花意，履重偏多夺綵泥。一道风光随晓骑，两行箫鼓杂春啼。微疴岂只都除祓，兼得阳和满袖携。","dynasty":"明代","title":"乙丑看迎春"}
{"author":"徐渭","content":"岂无兰蕙好，独结峄阳桐。养鹤多因尔，游鱼亦为侬。风雷县一壁，山水伴千重。一作梅花弄，都令雪满空。","dynasty":"明代","title":"侣琴篇为赵子赋"}
{"author":"徐渭","content":"长天古木染秋霜，红叶栖乌满夕阳。岂少踏枝翻一叶，只无诗句恼于郎。","dynasty":"明代","title":"古木悬萝图尽绕红叶鸦数十或栖或初归文待诏画也得郎字其一"}
{"author":"徐渭","content":"南海曾经驻客骖，芳称茉莉荔称甘。如今画里看花色，记得依稀似海南。","dynasty":"明代","title":"茉莉花"}
{"author":"徐渭","content":"鳞中许贡止常鳞，但取冰鲥片厣新。五马敢团茶叶饼，一车不动荔枝尘。","dynasty":"明代","title":"麟其六"}
{"author":"徐渭","content":"风吹乾草没沙泥，齧草奔风马自蹄。却问骆驼何处去，大酋随猎未曾归。","dynasty":"明代","title":"上谷边词其二"}
{"author":"徐渭","content":"相公植忠孝，传家惟两字。辟彼桥树枝，垂荫南山梓。南山文梓千云材，鸣珂出入向金台。殿中仙翰乘春洒，池上新词对月裁。自抱孤贞谁共说，种葵广署纷成列。葵花向日有时红，臣心恋主何年歇。舒傍尧阶蓂共芳，移来汉圃芝同茁。会稽野人方食芹，欲献徒令笑迂拙。","dynasty":"明代","title":"葵阳篇"}
{"author":"徐渭","content":"苦无竹叶倾三斝，聊取梅花插一稍。冰碎古瓶何太酷，顿教人弃汝州窑。","dynasty":"明代","title":"画插瓶梅送人"}
{"author":"徐渭","content":"荒城临海一山围，何事东方滞衮衣。晓日每看牙将集，秋风自送远人归。霜寒戍草嘶征马，潮落江门露钓矶。欲请长缨何处是，且寻酒伴扣荆扉。","dynasty":"明代","title":"寓穿山感事"}
{"author":"徐渭","content":"水族良多美，惟侬美独优。若教无此物，宁使有监州。辟鬼秦关夜，输魁海稻秋。河豚直一死，只好作苍头。","dynasty":"明代","title":"蟹其二"}
{"author":"徐渭","content":"一官边塞上，终日马蹄尘。路冷长逢雪，村荒不见春。薄田无水稻，破屋有贫民。安得关中尉，图将达紫宸。","dynasty":"明代","title":"过沁州感叹"}
{"author":"徐渭","content":"忘忧尽好陪萱草，抱恨无过废蓼莪。寄语贤豪莫迂阔，教人易水送荆轲。","dynasty":"明代","title":"题画萱吴子痛父冤因寿其母并及之"}
{"author":"徐渭","content":"阁中餐霞人，绝无烟火色。谁宰武陵鸡，来作渔郎食。","dynasty":"明代","title":"张氏别业八首其二流霞阁"}
{"author":"徐渭","content":"郎君是郑虔，况值奉刘年。堂北丹萱丽，巴西宝婺鲜。举头参戴胜，握手问彭篯。阿母应仙侣，何年凌紫烟。","dynasty":"明代","title":"郑某部母夫人诗"}
{"author":"徐渭","content":"海天万里渺无穷，秋草春花插髻红。自送夫君出门去，一生长立月明中。","dynasty":"明代","title":"望夫石"}
{"author":"徐渭","content":"晴天好驴稳如坐，鹅眼黄边只十个。今朝百个不教骑，早起怀人午将过。此时观中杨道人，三四黄冠拥火盆。东边殿阁高无数，笑指瑶池白玉京。","dynasty":"明代","title":"谷日大雪口号二首（客南京）"}
{"author":"徐渭","content":"黄鸟小囱幽，狂挥墨欲流。丽人鸦髻上，五寸玉搔头。","dynasty":"明代","title":"玉簪其二"}
{"author":"徐渭","content":"外看杨柳障渔汀，内必桃花闭武陵。曝网张鱼等閒事，且登岸上逐花行。","dynasty":"明代","title":"渔画其一"}
{"author":"徐渭","content":"爱妾换初酬，将军蓦紫骝。飕飕只闻响，阵阵不禁秋。练影难长曳，房星易一流。路旁看不细，多是失回头。¤","dynasty":"明代","title":"赋得风入四蹄轻四首"}
{"author":"徐渭","content":"画得荷花朵，傍依海石榴。西施夜浴罢，催火照梳头。","dynasty":"明代","title":"石榴荷花"}
{"author":"徐渭","content":"宝阼风云应六龙，丹霄烟雾矫双鸿。君王虎观才陪辇，女弟蛾眉早入宫。梨栗可嘲彭泽子，贤良交辟大冯公。黄门慎莫催廷对，正在从容论及侬。","dynasty":"明代","title":"朱伯子以恩贡首选北上送之"}
{"author":"徐渭","content":"虽云辞树底，犹得映杯中。带叶蚁分绿，临妆脸并红。传时香觉迩，覆处影方空。若使玻璃杯，楼台浸几重。","dynasty":"明代","title":"赋得酒卮中有好花枝"}
{"author":"徐渭","content":"劳子为我言，翁去不复活。骨魄既巳寒，生事亦不热。多我诸父慈，视侄等儿列。时时惠釜钟，厨中作麋啜。","dynasty":"明代","title":"子效索赠其两叔"}
{"author":"徐渭","content":"刘老云之楚，孺子赠以诗。红药翻新主，黄鹂语昨枝。丝丝收细雨，脉脉了残棋。临岐不忍别，斜阳且莫西。","dynasty":"明代","title":"刘老之楚"}
{"author":"徐渭","content":"北门之外多佳丽，白水茫茫绕天际。中有幽人春野翁，摘荷采芰纫衣袂。春野读书曾万卷，只今一字不欲看。只将元气手中调，不许红尘眼中散。昨者铸鼎鍊九还，吾欲从之乞一丹。青牛在田不肯语，轻蓑大笠天将雨。","dynasty":"明代","title":"春野图"}
{"author":"徐渭","content":"县门一见不通名，入肆开尊侠气生。却说吴中姓梅者，曾过燕市吊荆卿。路逢知己身先许，事遇难平剑欲鸣。自古英雄成济处，也应君等为横行。","dynasty":"明代","title":"侠者"}
{"author":"徐渭","content":"尺牍不过百字，美名却映千秋。皋鱼泣血洒洒，啼鸟风木飕飕。","dynasty":"明代","title":"孝"}
{"author":"徐渭","content":"老去圃能便，艰难七十年。坏轳牵远井，破屋接邻烟。脱帽当茶灶，持锹掘笋鞭。忽来新莫逆，喜拜旧忘年。盛指蔬篱外，遥垂筱架边。瓜虽非五色，蒂却是双圆。杵向秋砧挂，旒当晓纩县。娇黄浓鬓钿，嫩黑橛针绵。莫问三眠柳，那论并萼莲。孪胎咽对纽，蜼尾鼻俱穿。灾正牲圭尽，权难雨露专。客欢浮白赏，妇喜用红缠。花落知谁后，藤升是孰先。墙蜗分队篆，野鼠别曹缘。女取持双髧，孙犹轸二弦。霜时宜画捲，月令好书传。杨尹歌成帙，柳州笺数联。他年收外史，并此入头编。骈拇从来贱，重曈自昔怜。冯渠閒估较，何处定媸妍。","dynasty":"明代","title":"方氏子园并蒂王瓜四予顷亦稍圃"}
{"author":"徐渭","content":"素情忻晏游，硕人事永矢。上此万仞山，复沿北溪水。顾瞻江海流，神去苍茫里。后峰千里来，旁嶂两川起。往昔窗中翠，今兹巅上视。佳哉是观游，吾乡亦信矣。","dynasty":"明代","title":"登秦望山"}
{"author":"徐渭","content":"青春曲水湄，芹吐小芽滋。在野未堪摘，献君知几时。暖风来燕子，寒食伴棠梨。一夜休教老，留尖煮鲙丝。","dynasty":"明代","title":"赋得芹芽"}
{"author":"徐渭","content":"玉人夜夜板桥湾，金尽萧郎隔水看。不分踏楼骑凤脚，偷来桥外立红阑。","dynasty":"明代","title":"长干行其一"}
{"author":"徐渭","content":"偶也难亿诈，为鱼岂无知。假令鱼为偶，亦安避薪为。此亦岂无谓，听我歌此词。当鱼在沼时，沼阔不容坻。沼既不容坻，研复朝洗之。洗多墨岂少，墨积盈沼池。从此再三洗，喁噞恒在兹。唇外无滴漪，缝唇墨即入，何况相沬唏。君在大气中，塞海皆氛霾。君今口与鼻，能免不埃噫。苏武在虏中，磕头皆羊羝。死生凭羝辈，起处亦羝隈。岂惟起处隈，嬉宁谢羝嬉。君侪人如此，而况我也鱼。我闻君里谚，契我鱼也志。非伴情所知，事急随则随。","dynasty":"明代","title":"偶也"}
{"author":"徐渭","content":"只堪话旧作生涯，若论风情鬓有华。记得金钗堕双凤，十年前夜舞谁家。","dynasty":"明代","title":"古意"}
{"author":"徐渭","content":"翩翩公子信陵君，几上青山怅海氛。朱亥侯嬴俱上客，葛洪韩众总仙群。杯邀去月当天转，鱼幸娇歌隔水闻。最是携灯桥上酌，龙塘风皱一宵濆。","dynasty":"明代","title":"章孟公招陪葛韩二丈特徵酒姬妙解雄舞辱贶嘉篇率尔次韵其一"}
{"author":"徐渭","content":"牛首梯县古佛场，楼台绝顶百僧藏。香烟一一云中出，阳道甍甍鸟外长。三五沉鱼陪冶侠，清明石马卧侯王。却怜为景沦贪海，带黑鞭驴到祖堂。","dynasty":"明代","title":"牛首斋罢便往祖堂献花岩迫晡矣"}
{"author":"徐渭","content":"无寸非浓雾，寒空湿太胜。泥深驴项没，雨近帽檐生。练泄未到眼，客途先苦行。真成评嚼榄，敢与枣儿争。","dynasty":"明代","title":"明日至古博岭雨"}
{"author":"徐渭","content":"河桥发行李，一剑照青天。盖影长川动，铃声大道悬。水邦黄霸凤，火色马周鸢。亲见屏风上，题名绕御烟。","dynasty":"明代","title":"送某入觐"}
{"author":"徐渭","content":"报赦先来呼外市，含煤欲去败连城。竟窥赵壁穿廷入，公向秦王绕笔鸣。午曲故繁欺蜴睡，夜朝直误与鸡兴。何人巳堕营营𥤴，枉拟蕲州买四灵。","dynasty":"明代","title":"蝇声其一"}
{"author":"徐渭","content":"报恩禅塔入云霄，万岁千秋翊圣朝。讵谓天龙销烬后，尚馀铃铎度江飘。高临巨浸浮天阔，下见深宫尽日遥。回首乡园看不见，乱山残霭去迢迢。","dynasty":"明代","title":"登报恩寺塔最上一层"}
{"author":"徐渭","content":"菩萨曾闻肉一团，仁安春亦一腔完。庭前百果黄无数，分与飞来鸟雀餐。","dynasty":"明代","title":"僧名仁庵躯甚充而庭多熟果索诗应此"}
{"author":"徐渭","content":"夜窗宾主话，秋浦蟹鱼肥。配饮无钱买，思将画换归。","dynasty":"明代","title":"鱼蟹"}
{"author":"徐渭","content":"霓旌万里拥楼船，共说牂牁汉郡年。秋浦送人歌白苧，夜郎吹笛待青莲。两藩重镇盘江合，五姓番君后殿延。北极从来俯南陆，好将柔远答皇天。","dynasty":"明代","title":"送御史大夫赵君节镇川贵"}
{"author":"徐渭","content":"鼎肉闻台使，生鱼属校人。味珍宜染指，意到即沾唇。黄霸知乌攫，张汤掘鼠询。自怜如几上，念此益酸辛。","dynasty":"明代","title":"几上篇"}
{"author":"徐渭","content":"鹦鹉由来只翠衿，中央正色见于今。将悬半映初生柳，欲绣全宜细缕金。教言一一闻清禁，衔果时时摘上林。不是黄筌能画取，谁知殿角有祥禽。","dynasty":"明代","title":"五色鹦鹉黄鹦鹉并是圣母所驯各赋其四"}
{"author":"徐渭","content":"不死者巳去，死者留人间。骨骸自何夕，飞置山之颠。取视始伊谁，县绠月屡牵。而不如馀魄，安卧攒青莲。道士苦斯役，留函阁高椽。过客好奇异，启阅请自便。兹物真仙灵，磊磊黄琅坚。高顶泥丸宫，紫气犹一弦。晦明准天时，白黑互纠缠。胡为黄冠流，示人祸福先。为予而变易，无乃劳子骞。玉蕴山色辉，斯理良自然。","dynasty":"明代","title":"武夷道士示予魏王子骞蜕首见紫气"}
{"author":"徐渭","content":"此竹是予昔所作，即欲再作今不能。雀老既然成海蛤，转教为雀可飞腾。","dynasty":"明代","title":"旧作竹与某复要予再作答此"}
{"author":"徐渭","content":"邻家兄弟逼炊烟，不见于今四十年。颊有长髯堪佐幕，头多短发尚留燕。深秋一路逢红叶，明月双帆挂大川。黄鹤楼中可相引，石榴皮畔觅神仙。","dynasty":"明代","title":"送余兴国"}
{"author":"徐渭","content":"海国名花说水仙，画中颜貌更婵娟。若非洒竹来湘浦，定是凌波出洛川。","dynasty":"明代","title":"水仙花"}
{"author":"徐渭","content":"鲤鱼墨中神采多，赤尾银鳞古妇梭。二月桃花春水涨，一须万斛上天河。","dynasty":"明代","title":"题鲤"}
{"author":"徐渭","content":"十年才一问平安，只尺浑如对面看。旧日诗评虽有价，近来公论孰登坛。百年忽巳崦嵫暮，一齿时崩苜蓿盘。腊雪秋潮同马日，何人不道是金兰。","dynasty":"明代","title":"答嘉则"}
{"author":"徐渭","content":"胜赏犹县百里堤，蹄僵路滑不胜泥。溪山待客寒云外，雨雪逢君枫树西。束带岂难官自懒，尺箠不重老能提。何由共辔苍苔上，指与诸峰一一题。","dynasty":"明代","title":"诣五泄驴上口占寄骆怀远"}
{"author":"徐渭","content":"九流渭也落何流，戴发星星一比丘。红袖曾酣楼上舞，黑风仍堕海洋舟。偷醅毕卓生为酒，辟谷张良死在留。每枉尊罍思一报，几时将辖井中投。","dynasty":"明代","title":"九流"}
{"author":"徐渭","content":"云中丹灶伴神仙，亦有栖迟高树颠。向夕既来回客梦，凌晨特去喨霜天。韵飘篱外雏俱集，颈涨花前绣愈圆。不似吴门塘上鸭，只将名姓向人宣。","dynasty":"明代","title":"鸡声"}
{"author":"徐渭","content":"陂塘科斗书犹易，海国侏儒译较难。草际不知何物语，灯前直听几宵阑。榴风为递愁蛇觉，梅雨交喧乱鸭栏。五寸即且留不得，令人为尔发长叹。","dynasty":"明代","title":"蛙声"}
{"author":"徐渭","content":"鱼鸟寻盟未许同，冥栖谁复伴龙钟。荒栏取食曾呼掌，绣尾回霜罢扫笼。老去逢愁消不易，秋来见月放成空。定知此夜魂游处，多在武夷山水中。","dynasty":"明代","title":"建阳李君寄驯鹇俄殪野狸信至燕哀以三曲其一"}
{"author":"徐渭","content":"索姿驯态碧山空，剧爪贪涎一饱充。残粟几乾遗瓮水，落花时起堕毛风。千里提携两蛮峤，四回豢养一飘蓬。将诗换得胡家者，向后不知何所终。","dynasty":"明代","title":"建阳李君寄驯鹇俄殪野狸信至燕哀以三曲其二"}
{"author":"徐渭","content":"忆昨含悽下主庭，殊方远嫁俨姬嬴。正怜妙羽摇孤雪，忍为饥饕烂一腥。草色应枯武夷道，书闻亦湿建阳缨。情钟此辈非关癖，猿鹤年来一壑情。","dynasty":"明代","title":"建阳李君寄驯鹇俄殪野狸信至燕哀以三曲其三"}
{"author":"徐渭","content":"名园树树老啼莺，叶底孤花巧弄春。巳𢬵浓阴浑覆鸟，独留残艳尚撩人。青楼百座迎桃叶，翠袖倾宫捧太真。记得陇西长吉语，斗筲如海为朱唇。","dynasty":"明代","title":"赋得万绿枝头红一点"}
{"author":"徐渭","content":"寄埋丛冢北邙同，有客求尸万莽中。白骨两乡儿得父，黄泉一笑妪迎翁。泪馀指点居亭老，血尽锹函夜壑红。千古灯檠归榇事，莫论真膺总输侬。","dynasty":"明代","title":"王乡人寻二十年之父榇归自卫辉合其母圹"}
{"author":"徐渭","content":"水怪从来畏铁腥，十寻铁棒压流横。风雷自古无回避，也截蛟龙别处行。","dynasty":"明代","title":"琉璃河"}
{"author":"徐渭","content":"笑将一干尝妻儿，病骨饥肠两责之。多事去燃天禄字，安鸠来过老人眉。山林猛兽今谁是，早晚繁霜正尔持。他日短长凭杖者，人间数尺紫玻璃。","dynasty":"明代","title":"藜"}
{"author":"徐渭","content":"使君南海隽，铁面紫髯修。独领烟波邑，长县鱼鳖愁。双凫将紫气，一叶渡淮流。邂逅将军宅，离觞尽日浮。","dynasty":"明代","title":"俞将军所晤杨盐城"}
{"author":"徐渭","content":"市上挟葛塞眼黄，将貂往市不成羊。孟尝一腋收狐白，季子千金敝洛阳。固是此方饶毒热，亦窥生事正空囊。鹿皮破尽惟斑在，大雪关门拥坏床。","dynasty":"明代","title":"卖貂"}
{"author":"徐渭","content":"相别亦巳久，相见情转亲。夜来灯下语，客里梦中身。挂席门停盖，徵词马蹴尘。由来汉扬子，元是草玄人。","dynasty":"明代","title":"与杨子完夜话京邸"}
{"author":"徐渭","content":"短桨长桡出镜湄，弱罗和日本相宜。广原积绿催芳急，幽谷新莺吐韵迟。杂蕊搅丝飘易断，柔波排荇荡难移。丽候佳辰应靡待，飞觞缓递棹停追。","dynasty":"明代","title":"春日荡浆镜水"}
{"author":"徐渭","content":"忆昨含悽下主庭，殊方远嫁俨姬嬴。正怜妙羽摇孤雪，忍为饥饕烂一腥。草色应枯武夷道，书闻亦湿建阳缨。情钟此辈非关癖，猿鹤年来一壑情。","dynasty":"明代","title":"建阳李君寄驯鹇俄殪野狸信至燕哀以三曲其三"}
{"author":"徐渭","content":"去年八月吾入科，二妹开帷送五哥。今日五哥复北上，房空镜暗馀轻罗。二月梨花几树云，九曲黄河千尺波。忽然念此杳如梦，落日掌船烟雾多。","dynasty":"明代","title":"送内兄潘五北上"}
{"author":"徐渭","content":"弃粉当妆匣，抛脂落茜坡。黄姑插金雁，织女洗银河。敢以人间色，来方天上娥。借烟行作雨，不黛扫成蛾。渡海群骑燕，横江或跨鹅。盈盈素罗袜，泛泛绿鳞波。剩馥迷湘芷，馀娇付越荷。兔房秋杵药，鲛室夜珠梭。道子描难似，非烟绣不过。张颠狂草笔，涂罢一高歌。","dynasty":"明代","title":"水仙"}
{"author":"徐渭","content":"夜堂流影倍生妍，刻挂谁乘冻未阑。烛晕只疑杯水抱，火齐应落数珠寒。薄轮逼焰清难觅，满魄生花洞可看。复道馀光能照胆，却令游女怯追欢。","dynasty":"明代","title":"咏冰灯其一"}
{"author":"徐渭","content":"野鸭鸳鸯姊妹如，打散鸳鸯鸭亦飞。月落沙空俱不见，满江鹅鹳吊雄雌。","dynasty":"明代","title":"长干行其四"}
{"author":"徐渭","content":"一官便了沈樵仙，独留钓者谢青田。与谁閒话世间事，沾酒自歌鱼当钱。","dynasty":"明代","title":"青田钓舫诗"}
{"author":"徐渭","content":"光山产麟光烛天，无心住世去飘然。鲁叟若逢应不哭，不比哀公十四年。","dynasty":"明代","title":"麟其二"}
{"author":"徐渭","content":"白日午未倾，野火烧青昊。蝇母识残腥，寒唇聚秋草。海门不可测，练气白于捣。望之远若迟，少焉忽如扫。阴风噫大块，冷艳拦长岛。怪沫一何繁，水与水相澡。玩弄狎鬼神，去来准昏晓。何地无恢奇，焉能尽搜讨。","dynasty":"明代","title":"丙辰八月十七日与肖甫侍师季长沙公阅龛山战"}
{"author":"徐渭","content":"辣鼻作犀向月卬，便唧鼻涕天尺长。十卬九低头作鹭，才能一嚏噀作雾。积年糟蛊烂人肠，霎从毛孔走大荒，一战笑受糟酋降。伯伦无妇堪诒左，谁持五斗来贺我。战捷知真却病不，兴败少渠真不可。西国葡萄那得来，吾卿豆酝逐家堆。黄公握曲千年返，卓氏当垆百店开。新涡放水荷花白，旧栈溅珠黄琥珀。个个鼾闻忉利天，人人梦到华胥国。华胥国，餐𨤍醁。生无欢，死无哭。孟公紫菘赛黄独，绿台大拇抽肥玉。一浇一段鲁微生，闭在春瓷饷醉人。一嚼一嚏醉辄醒，醒来却苦多烦恼，醒固不恶醉亦好。","dynasty":"明代","title":"菘台醋"}
{"author":"徐渭","content":"小瓮五双盏，千蚨五瓮香。无钱长买醉，有客偶携将。酝藉宜高价，淋漓想故乡。狭斜垆不少，今夜是谁当。","dynasty":"明代","title":"酒三品"}
{"author":"徐渭","content":"花落条空芳树稀，秦王宫里捲罗衣。经过楚巷兼人丽，乍入梁园杂雪飞。送雨迎风俱是别，沾泥带水不能归。明年知向何枝发，愿傍青阳近口晖。","dynasty":"明代","title":"落花"}
{"author":"徐渭","content":"凤凰山下绕清流，策也迎亲住此洲。正好敲冰求尺鲤，倍宜垂雪饭高楼。月中醉客摇船夜，露下听虫助竹秋。何日细鳞随网得，招予沽酒柳桥头。","dynasty":"明代","title":"马策之奉母住凤凰山下之水楼"}
{"author":"徐渭","content":"既巳明珠随口散，谁能明月绕身飞。何时接得裁文锦，送与毬儿作舞衣。","dynasty":"明代","title":"写扇与毬儿"}
{"author":"徐渭","content":"狮子吼未歇，蝴蝶霎巳来。众生自矇𥋾，抵死致疑猜。认贼由他去，谤佛何为哉。","dynasty":"明代","title":"昙阳其十"}
{"author":"徐渭","content":"十八盘南甃沸汤，燕京楼子待梳妆。当时浴起萧皇后，何似骊山睡海棠。","dynasty":"明代","title":"边词其十四"}
{"author":"徐渭","content":"墓门惨淡碧湖中，丹雘朱扉射水红。四海龙蛇寒食后，六陵风雨大江东。英雄几夜乾坤博，忠孝传家俎豆同。肠断两宫终朔雪，年年麦饭隔春风。","dynasty":"明代","title":"岳坟"}
{"author":"徐渭","content":"湖水烛溪环，杨梅烂木难。白眉占西域，紫气满东关。掌露千丸饱，江萍一斗翻。荔枝吾记得，只在雁行间。","dynasty":"明代","title":"杨梅"}
{"author":"徐渭","content":"叶叶覆胭脂，枝枝挂綵丝。问渠娇有许，未到马嵬时。","dynasty":"明代","title":"海棠"}
{"author":"徐渭","content":"西飞岁岁候青阳，花发名园何处藏。天子郊禖呈瑞色，主人台榭有辉光。轻翰攘雨绡初剪，小尾流风练愈长。万里东归看易没，海天元是白云乡。","dynasty":"明代","title":"白燕其二"}
{"author":"徐渭","content":"池馆中山称最繁，题诗纪凤自开元。翻因一片荒台土，直贱千金沁水园。柳色条条通御气，梅花垛垛隔高垣。三山二水无由见，风景都非旧日言。","dynasty":"明代","title":"凤皇台"}
{"author":"徐渭","content":"一雨从端午，羲衙故不开。闾阎讹黑𤯝，衫袜烂红苔。曲芎失早办，火酝且宵杯。两股粗如斗，扶筇接往来。","dynasty":"明代","title":"梅雨几三旬陈君以诗来慰答之次韵二首其一"}
{"author":"徐渭","content":"子建词描洛浦神，唐君色染博陵身。巫云巳散当年梦，吴粉空传半面春。韫玉求沽遭弃置，采蘼多事问新陈。□□□□□□□，□□□□□□□。","dynasty":"明代","title":"唐伯虎画崔氏像因题余次韵其一"}
{"author":"徐渭","content":"曹娥十四死长江，江水连潮万里长。精卫定应仇渤澥，子胥岂只怒钱塘。一江鱼鳖浮尸出，八尺龟螭卧绢黄。总为金钗收正气，可怜枭獍绕爷娘。","dynasty":"明代","title":"曹娥祠"}
{"author":"徐渭","content":"园亭醉客处，歌落海榴花。樱字穿云亮，山眉入盏斜。北窗凉白堕，尚馔到朱耶。楚曲谁能和，阳春本大家。","dynasty":"明代","title":"一内史邀集王氏园亭和梅客生席上之作"}
{"author":"徐渭","content":"金陵梅桂饀酥蒸，北地黄花掺肉羹。一吸葡萄春五斗，旋移狂墨写刘伶。","dynasty":"明代","title":"梅桂谖草"}
{"author":"徐渭","content":"烟雨艳阳天，山花发杜鹃。魂愁数叶暗，血渍一丛鲜。正色争炎日，重台沓绛笺。春风几开落，遗恨自年年。","dynasty":"明代","title":"杜鹃花"}
{"author":"徐渭","content":"斗酒那能不醉休，醉来可使不歌不？黄金虽我无颜色，秋水还谁辨马牛？笑插落梅花乱鬓，起看城雪筋冰楼。一角忽风天尽黑，万鸦抟雨下枝头。","dynasty":"明代","title":"岁暮夜雪招二王诗人菲果小饮"}
{"author":"徐渭","content":"角枕覆衾长，新香异旧香。昔年曾射雉，此日复求凰。杏靥开春镜，鸦云换晚妆。夫君莫早起，初日未高梁。","dynasty":"明代","title":"纳妾诗"}
{"author":"徐渭","content":"一行杨柳春将绿，两个鱼儿活欲飞。跳入研池等閒事，只愁研水湿人衣。","dynasty":"明代","title":"柳渚双鱼"}
{"author":"徐渭","content":"把炬循除立断藜，鸦惊弹雪宿卬低。终宵有许垂鹅伏，片刻应能没马蹄。一一劈分舒阔掌，团团捲掷碎霜梨。红场尽海毬争打，白鹭横江荻未栖。崩屋塌檐支正急，窥窗入窦倚相暌。后飞轻薄高难下，先引威棱导且齐。隔岁窖藏犹霰雹，群儿想象入狻猊。瓣觚出六摧桃李，瑞舛过三党稗稊。博浪金椎徂击遍，弥天白纛杀机提。鸾髡鹄赭吹毛尽，竹哭梅啼到骨披。穿重解深三窟兔，侵多不剩一丸泥。暗随鹏翼长沙拍，亮误鸡司短曙啼。灰烬挑残寒夜火，袍谁脱与故人绨。流苏既缟堪钩挂，粉的浑绵向镜低。风絮谢娘难可拟，烟芦■客几成迷。公孙被襆凉如铁，子母蚨缗泻若澌。兽径易漫麋散迹，猎弓难放麝香脐。岩俱周处南山额，毳尽苏卿北海羝。鲛室百窗帘蛤蚌，羌胡一国水玻瓈。饥脾苦逼长安殍，酸鼻寒凄宰相醯。叶尹如捐棺可玉，麻姑未老海堪梯。洪厓走汞流松外，穆满量珠赏竹西。绿鬓取裁髽髻样，金钗都换柰花鎞。儒齑瓦瓮盐艰糁，侠啖屠门蒜太臡。蝙蝠假仙摇石乳，蚺蛇冯胆搅银堤。将纫作盖俱成羽，取缀为裘尽是麑。鹰隼攫身功夺狗，牛羊埋角罪归鼷。轩辕镜色飞桥顶，欧冶镡霜掣剑溪。荡样乾坤成玉合，纷纭翳膜刮金篦。杨妃暗粉玄宫发，卓氏綦巾皓首齐。此际胡云黄满塞，当年梁简赤曾题。霁微未必清钟磬，洒急如堪付鼓鼙。红袖共斟将共若，锦囊须佩却须奚。寒郊瘦岛吟成蛰，煖肉肥肌屏作闺。渐离荆卿僵易水，赵王代娣冷摩笄。瑶枝上汉参云雾，银鬣行天睹駃騠。并是凌寒贞岁柏，不同趋热媚权烓。亲淹上国裘曾敝，眼见金吾骑总缇。尽领熊罴供扫拂，别从雉兔较罟罤。高培粪梗团成菌，柔仿山毛嫩作荑。肖惨睢盱夔罔两，塑娇咽项女蝤蛴。妆涂恨少施肌发，刻画争先解佩觿。何事井喷烦蜥蜴，秪冯阴焰飐虹霓。瓠犀璀璨排嫣齿，榴子龃龉堕老齯。解榇紫騧鲜豹犊，俄穿翠襮化貂袿。宫奁镜煖因椒瑾，塞壁刀斜谢鸊鹈。木稼怕官谣杂谶，草乾愁牧马频嘶。娲皇炼石霄犹漏，帝女烧铅杼懒挤。冻霤尖持燕匕首，明窗尘射魏刀圭。睥睨钉断于阗带，沙砾砻刓令尹圭。连日大酺粲尽掬，倾筐堆帛取如携。骑都烂漫糜羊胃，庖坦纵横解犊膍。燕颔不醒颓锦帐，蛾眉邀醉叠金椑。即堪楚曲流宫徵，必唤齐伧许滑稽。荡甲摇犀明练组，长雕大镞拭弧錍。孤烟罢突真三日，破釜县脐仅一黳。水木骑羊来代递，滕封弄雨各诃诋。心忧掘阅衣麻矣，狂走芄兰带悸兮。霎尔黄肠溲赑屃，俄然白骨葬鲸鲵。为灯跋烛须臾灭，沃锭消璆顷刻赍。公向苍仪腾皓洁，竟忘赤地混缁黧。随飙过越迎关吠，度叶为花带鸟栖。蜂蛱误猜堪蜜蜡，清明才断正饧䬾。西池万里吹黄竹，东郭双䟫趼赤鞮。想见穹酋鸣立𡇼，亲看床足缩趺蠵。恰妨青帝迎春仗，无救朱炎病夏畦。压取刚条俱偃偃，试寻劲草但萋萋。几时千仞消淩𧎊，何处双桑赫海輗。形虎似盐虚晋俎，调梅无味枉商鑴。蝗蟊未必沈三尺，甲拆先应了一刲。庄语夏冰虫定怪，赵襄冬日袄争徯。风偏助势长成练，月总输光不到犀。履薄有人愁坠谷，乘危无尽上埋奎。岂无黄道辜葵藿，翻以丹心许蒺藜。火急寄言青女道，添霜啼杀伯劳儿。","dynasty":"明代","title":"次夕降抟雪径满鹅鸭卵余睡而复起烧竹照之八十韵"}
{"author":"徐渭","content":"君臣相得鱼水，荆益稍展风云。前后出师二表，始终鼎足三分。","dynasty":"明代","title":"忠"}
{"author":"徐渭","content":"自从初夏到今朝，百事无心总弃抛。尚有旧时书秃笔，偶将蘸墨黠葡萄。","dynasty":"明代","title":"葡萄其三"}
{"author":"徐渭","content":"号姨骑马去朝天，淡扫蛾眉真可怜。不识马头毬两串，也如枝上粉团团。","dynasty":"明代","title":"粉团"}
{"author":"徐渭","content":"爱妾换初酬，将军蓦紫骝。飕飕只闻响，阵阵不禁秋。练影难长曳，房星易一流。路旁看不细，多是失回头。¤","dynasty":"明代","title":"赋得风入四蹄轻四首"}
{"author":"徐渭","content":"吴人惯是画吴娥。轻薄不胜罗。偏临此种，粉肥雪重，赵燕秦娥。可是华清春昼永，睡起海棠么。只将秾质，欺梅压柳，雨罢云拖。","dynasty":"明代","title":"眼儿媚书唐伯虎所画美人"}
{"author":"徐渭","content":"人多骢马客，君惬白云司。棘署了公事，梅花作雪枝。带宽知懒在，马重觉尘随。颇忆洞庭否，烟波十二时。","dynasty":"明代","title":"京邸赠沈刑部"}
{"author":"徐渭","content":"十丈高垣地，团团绕棘柴。青天县鲋涸，黑洞锁龙乖。不以无穷变，来萦有尽怀。提壶向前去，付锸许渠埋。每剖遗鱼素，翻思去鸟偕。真成秋落羽，欲插上冲骸。","dynasty":"明代","title":"和葛景文"}
{"author":"徐渭","content":"笼中鹞子不得出。笼外要入将奈何。一边虫粘蜘蛛网，一边窗打扑灯蛾。","dynasty":"明代","title":"竹枝词其二袁宏道评曰：刘荪州无此奥"}
{"author":"徐渭","content":"今岁风光倍觉饶，无人不去踏虹桥。独辞午夜千门月，去迓高堂倍里遥。飞盖梅花梁苑雪，归帆杨柳楚妃腰。此行不为营名利，要度衡阳雁影高。","dynasty":"明代","title":"灯夕送张君之滇迓其尊人"}
{"author":"徐渭","content":"翁年八十俨寒筠，耸骨方颐鬓艾纷。旧种槐枝高入汉，今倾桂醑泻从云。儿郎绕膝微摇锦，宾从过门半是文。眼见吾侪是童丱，转惊五十四年人。","dynasty":"明代","title":"寿张翁"}
{"author":"徐渭","content":"能得几回春，匆匆滞此身。一江书易寄，连月性难驯。买药独行市，敲门暂访人。几时束书卷，来伴钓鱼纶。","dynasty":"明代","title":"授经馆中怀江东诸同志"}
{"author":"徐渭","content":"洞庭橘子凫芡菱，茨菰香芋落花生。娄唐九黄三白酒，此是老人骨董羹。","dynasty":"明代","title":"渔鼓词其四"}
{"author":"徐渭","content":"昔朋友雉与鷮，不得巳今为枭。昔骨肉鹅与鸭，不得巳今为鹘。昔宗亲鹊与鹑，不得巳今为鹯。昔官府驺与虞，不得巳今为虎。昔乳煦汗血驹，不得巳今于莬。昔黔苍万夫英，今视之蝇所生。","dynasty":"明代","title":"六昔"}
{"author":"徐渭","content":"葛那颈险断胡刀，蓦手攀颏按得牢。归向镜中嫌未正，特搓过左一丝毫。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"青帝銮旂绕大堤，东郊仗引恊群黎。枝轻巳作开花意，履重偏多夺綵泥。一道风光随晓骑，两行箫鼓杂春啼。微疴岂只都除祓，兼得阳和满袖携。","dynasty":"明代","title":"乙丑看迎春"}
{"author":"徐渭","content":"卜筑名园别有村，秪凭鱼鸟送芳尊。一冠神虎悬薇幕，五树鸣蝉种柳门。世上督邮应不少，里中亲戚岂无存。归来一话何妨却，抛掷晨光直到昏。","dynasty":"明代","title":"乐閒园诗"}
{"author":"徐渭","content":"城西日暮泊行船，起向长桥见月圆。渐上远烟浮草际，忽依高阁堕檐前。坐当林树看乌绕，望入银河与木连。久欲乘槎问天上，几回津路渺无边。","dynasty":"明代","title":"十五夜抵建宁通都桥玩月"}
{"author":"徐渭","content":"笑将一干尝妻儿，病骨饥肠两责之。多事去燃天禄字，安鸠来过老人眉。山林猛兽今谁是，早晚繁霜正尔持。他日短长凭杖者，人间数尺紫玻璃。","dynasty":"明代","title":"藜"}
{"author":"徐渭","content":"长从日下望长安，花鸟惊春几岁阑。分陕秦藩双岳重，传经吴馆万松寒。叨陪国士蒙知易，误饭王孙觉报难。却说更张惭妙手，翻令一曲絷南冠。","dynasty":"明代","title":"圜中怀宗师冯公寄呈"}
{"author":"徐渭","content":"夜窗宾主话，秋浦蟹鱼肥。配饮无钱买，思将画换归。","dynasty":"明代","title":"鱼蟹"}
{"author":"徐渭","content":"夜寒霜露濡，飞鸟去何处。秋日白苍苍，空亭数株树。","dynasty":"明代","title":"题画"}
{"author":"徐渭","content":"满庭山色半阑花，觞曲交飞古侠家。肝胆易倾除酒畔，弟兄难会最天涯。不教酩酊归何事，望到茱萸节尚赊。烛暗沟浑都莫虑，近来官道铲堆沙。","dynasty":"明代","title":"九月朔与诸友醉某子长安邸舍得花字"}
{"author":"徐渭","content":"粉晕微销墨一丝，春风春雨未来时。名园无此好颜色，知是宫中第几枝。","dynasty":"明代","title":"题画梨花折枝"}
{"author":"徐渭","content":"客将刀出市，云是大琉球。海泛防龙合，天阴听鬼愁。挥空霜欲落，脱匣水堪抽。万里烽烟地，随身去莫留。","dynasty":"明代","title":"琉球刀"}
{"author":"徐渭","content":"沧海遥连雉堞明，登临喜共幕宾清。千山见日天犹夜，万国浮空水自平。不分番夷营别岛，愿图方略至金城。归来正值传飞捷，露布催书倚马缨。","dynasty":"明代","title":"与客登招宝山观海遂有击楫岑港一窥贼垒之兴"}
{"author":"徐渭","content":"陈君辖我饮青春，焦革贤闺酿绝伦。若举醉乡祠祭典，沈香先刻蒋夫人。","dynasty":"明代","title":"挽陈君之配蒋"}
{"author":"徐渭","content":"解辔投山屋，束鞍闻曙鸡。风云留宿雨，花草踏晴泥。晓峡喧溪路，春沙泛马蹄。遥知武夷曲，只在乱峰西。","dynasty":"明代","title":"顺昌道中新晴"}
{"author":"徐渭","content":"雪涕寻前谊，敲门忆昨晨。枭卢呼未歇，虾蟹醉仍频。日者过荒馆，霜颠破角巾。飘零霎如此，昨日故将军。","dynasty":"明代","title":"哀周郑州沛二首"}
{"author":"徐渭","content":"二月二日涉笔新，水仙竹叶两精神。正如月下骑鸾女，何处堪容食肉人。","dynasty":"明代","title":"水仙杂竹"}
{"author":"徐渭","content":"明府归帆带雪飞，钱塘彤色黯凄凄。愁看冰鲤横江卧，讵许樯乌影浪啼。邑里亦悲慈母去，沧洲宜著孝廉栖。野人尚有南冠滞，不抱瑶琴出越溪。","dynasty":"明代","title":"唐会稽以母忧归上海"}
{"author":"徐渭","content":"红粉闺中尔最亲，黄金台上去何轻。篱畔摘将秋色赠，一双啼露泣烟人。","dynasty":"明代","title":"送内弟候选作芙蓉玉簪于卷因咏一绝稍括序之"}
{"author":"徐渭","content":"水仙画里妙氤氲，詹卜从兹等烂芸。安得香岩真鼻孔，一时成雾尽从闻。","dynasty":"明代","title":"画水仙付鹫峰寺僧"}
{"author":"徐渭","content":"泥金小扇月分团，淡淡烟煤写默泉。泉水有流不作响，正如琴上不绷弦。","dynasty":"明代","title":"默泉篇"}
{"author":"徐渭","content":"碧水映何深，高踪那可寻。不知天子贵，自是故人心。山霭消春雪，江风洒暮林。如闻流水引，谁识伯牙琴。","dynasty":"明代","title":"严先生祠"}
{"author":"徐渭","content":"朱颜晚作镜中姿，红叶秋娇野外枝。愁绪几宵催鬓发，林霜一夜老胭脂。寒村半映乌栖处，破屋偏堆杮烂时。蓬底一稍尤妙绝，渔舟绝胜蓼花维。","dynasty":"明代","title":"红叶"}
{"author":"徐渭","content":"畜驴无贵贱，驴多不值钱。江南坐诗客，北地背薪还。","dynasty":"明代","title":"驴客"}
{"author":"徐渭","content":"天河下看匡瀑垂，桑蛾蚕口一丝飞。昨宵杀虱三十个，亦报将军破月支。","dynasty":"明代","title":"天河"}
{"author":"徐渭","content":"将军台馆俯林泉，春后名花几日鲜。一本千金非不贵，数杯深夜转堪怜。却披半晕当亭下，似出残妆媚客前。遥忆旧京欢赏处，马蹄尘土踏成烟。","dynasty":"明代","title":"赏成氏牡丹和韵"}
{"author":"徐渭","content":"长缨办取锁娇娆，马上纤腰恐不牢。好把鸳鸯靴上脑，倩谁双缚马鞍鞒。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"扬帆三竺涘，弭锡五羊城。黑人初以涉，琉球次所经。波弧十五兆，日矢九千嬴。人疑鹏六息，彼视蠖一信。衍既隘九土，师亦眇八垠。片楮画大卵，沃焦灙孤萍。劈芥内阎浮，粉尘陋虚邻。铁簏卧龙象，银澜恬蛟鲸。梵呗只字握，江海百谷臣。云胡白𣱁底，乃有赤篆文。象胥几何译，龙树鲜恚嗔。挂履度葱岭，趺湫蜕岩云。投夹蕺南寺，及偕领西昆。漏沙自箭准，圣水他涛奔。有为乃复尔，无量何由臻。相色示戏幻，接引讵劳尘。白马幸维寺，黄龙未演轮。薄痾阻问讯，拟待桃花春。","dynasty":"明代","title":"天竺僧"}
{"author":"徐渭","content":"满城花发不知冬，闭户经年笔眊聋。剪送海棠劳及我，折寄樱桃笑杀侬。雪打霜披应不免，粉腮胭颊为谁浓。昨宵况复狂风雨，枕畔惊闻折箨龙。","dynasty":"明代","title":"咏樱桃花"}
{"author":"徐渭","content":"叶叶覆胭脂，枝枝挂綵丝。问渠娇有许，未到马嵬时。","dynasty":"明代","title":"海棠"}
{"author":"徐渭","content":"此去长江非浪游，两行别泪不胜秋。寄将三尺竹如意，为我严滩敲石头。","dynasty":"明代","title":"嘉则衷绯而西其二"}
{"author":"徐渭","content":"吴刀断水水难分，藉景忘忧忧转频。丹棘空长辞草鹿，白头犹见倚门人。渐邻恶雪屠冬候，别字黄花扰馔辛。叶上有虫秋唧唧，汝南伤别北堂辰。","dynasty":"明代","title":"萱"}
{"author":"徐渭","content":"碧水映何深，高踪那可寻。不知天子贵，自是故人心。山霭消春雪，江风洒暮林。如闻流水引，谁识伯牙琴。","dynasty":"明代","title":"严先生祠"}
{"author":"徐渭","content":"小瓮五双盏，千蚨五瓮香。无钱长买醉，有客偶携将。酝藉宜高价，淋漓想故乡。狭斜垆不少，今夜是谁当。","dynasty":"明代","title":"酒三品"}
{"author":"徐渭","content":"桃李成溪不待言，鸟言人昧枉啾喧。要知猿叫肠堪断，除是侬身自做猿。","dynasty":"明代","title":"倪某别有三绝见遗其三"}
{"author":"徐渭","content":"白玉楼台十二重，金光灵草驻颜红。西池阿母谁能似，有子华亭陆士龙。长安尽避青骢马，惠文高冠立柱下。黄金为寿非所欢，锦屏一帨吴生画。","dynasty":"明代","title":"陆御史母生辰"}
{"author":"徐渭","content":"山阴岂少攀花客，最上高枝更绝伦。南宋到今知几度，东风分付只三人。传书乡国惊先辈，有子明廷慰老臣。想见当年清梦里，是谁亲送石麒麟。","dynasty":"明代","title":"闻张子荩廷捷之作奉内山尊公"}
{"author":"徐渭","content":"渔伴网鱼换酒，渔妇把酒斟翁。邻舍不离水上，对斟只在波中。","dynasty":"明代","title":"渔家四图四首"}
{"author":"徐渭","content":"白玉垂簪压地抽，芙蓉占水映塘流。若为摘向街头卖，也免梅花换米羞。","dynasty":"明代","title":"玉簪芙蓉其二"}
{"author":"徐渭","content":"塞外河流入塞驰，一般曲曲作山溪。不知何事无鱼鳖，一石惟容五斗泥。","dynasty":"明代","title":"上谷歌其五"}
{"author":"徐渭","content":"水怪从来畏铁腥，十寻铁棒压流横。风雷自古无回避，也截蛟龙别处行。","dynasty":"明代","title":"琉璃河"}
{"author":"徐渭","content":"县尉卑官禄米微，教辞黄绶著戎衣。贼中何事先寒胆，海上连年数破围。","dynasty":"明代","title":"龛山凯歌"}
{"author":"徐渭","content":"杜老唤鸬鹚，江深草阁低。沿江寻酒伴，船过石头西。","dynasty":"明代","title":"草间深江而有行舟之老"}
{"author":"徐渭","content":"霜沈把竹更无他，底事游魂演百魔。函谷迎关儳紫气，雪山灌顶散青螺。孤萤一点停灰冷，古树千藤写影拖。春梦婆今何处去，冯谁举此似东坡。","dynasty":"明代","title":"香烟其三"}
{"author":"徐渭","content":"措大𨚗楚醉一场。猛𢬵典却破衣裳。非关双眼看人做，自胜千金许赠将。因好事，累粗觞。断鸿数点在斜阳。欲呼细问长安事，争带泥金几处忙。","dynasty":"明代","title":"鹧鸪天闻张子荩捷报呈学使公二首其二有序"}
{"author":"徐渭","content":"村庄儿女竞鸢嬉，凭仗风高我怕谁。自古有风休尽使，竹腔麻缕不堪吹。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"春来携酒醉春萝，乞得春花一两窠。不若取将松竹去，成阴留待主人过。","dynasty":"明代","title":"索马乡丈紫竹罗汉即席书扇遗之"}
{"author":"徐渭","content":"明霞烂且都，雨歇霁霄铺。万国楼台莫，孤村烟火晡。波鳞销琥珀，海色上珊瑚。一抹须弥翠，胭脂月镜孤。","dynasty":"明代","title":"夕霞其二"}
{"author":"徐渭","content":"谁家连钱骢，㧙拨黄尘起。千里一饭间，九州能有几。健见不得骑，泪落青刍里。","dynasty":"明代","title":"马"}
{"author":"徐渭","content":"石榴花发街欲焚，蟠枝屈朵皆崩云。千门万户买不尽，剩与女儿染红裙。","dynasty":"明代","title":"燕京五月歌其一"}
{"author":"徐渭","content":"明珠不解舍衣边，日祷骊龙枉自虔。借问儒家怀阙里，何如佛子慕西天。片香几买经过日，万木终悬会葬年。只尺翻来一不至，是谁骑马倩谁鞭。","dynasty":"明代","title":"每过兖辄拟谒阙里辙阻追赋其一"}
{"author":"徐渭","content":"系马梅花索酒时，溪山遥映酒家旗。何为每到堪题处，不解吟成一字诗。","dynasty":"明代","title":"予自浙抵新安登齐云还浙道中旅馆颇多奇景而不成一字至衢自嘲一绝"}
{"author":"徐渭","content":"红椒碧鲊数夔州，百网家家白鹭洲。柳外鸣榔喧隔浦，夜来燃竹满中流。长鲸未必愁连弩，公子仍烦饵一牛。提向酒家都藿叶，可怜无计避铛油。","dynasty":"明代","title":"赋得渔人网集澄潭下"}
{"author":"徐渭","content":"银带边儿骏马驮，西墙倒酒剧悬河。高松入座无人对，明月当杯奈夜何。此际乡心愁不少，满城流水响无多。东房老衲怜牢落，夜夜来吹鹘打鹅。","dynasty":"明代","title":"十七夕"}
{"author":"徐渭","content":"千金不惜买鸣筝，万斛鱼盐水上行。几度烟波愁日莫，半程风物趁天晴。西郊鹳鹤摩云入，困道舲舠晚饭迎。笑指红霞如有意，乾衣骑马广陵城。","dynasty":"明代","title":"赋得贾客船随返照来"}
{"author":"徐渭","content":"曳裾才谢楚江兰，却写梅花赠岁寒。马上不殊新折寄，雪中又少旧年看。影从棘畔墙俱白，挂到宵阑月倍团。分付东风好将护，他年山馆障阑干。","dynasty":"明代","title":"书刘子梅谱其一"}
{"author":"徐渭","content":"江南风物在新春，笔底生花幻水村。似月付将千片影，因风欲动一窗痕。逢人固是难攀折，入帐还应恼梦魂。笑杀朝来无粒米，呼童捲向市边门。","dynasty":"明代","title":"书刘子梅谱其二"}
{"author":"徐渭","content":"吴中曾客几经年，此去书帷得主贤。潮认旧人频到岸，燕穿新柳特迎船。芦芽白白河豚上，梅雨昏昏海国眠。应忆越山笼鹤在，长于月出叫孤圆。","dynasty":"明代","title":"送某之太仓"}
{"author":"徐渭","content":"入地登天两不妨，从来作戏在逢场。门前昼静堪罗雀，城上春深好牧羊。披褐家门孙令尹，入山经纪卜中郎。已知此意无人会，閒坐看云点太阳。","dynasty":"明代","title":"将牧羊庚戌元旦筮之得明夷之上六"}
{"author":"徐渭","content":"陌上双双结袂频，翩如飞燕蹴轻尘。一年乐事花流水，几夜他乡月照人。驿路酒家留去马，溪桥梅色弄新春。相随惟有孤龙剑，会向囊中笑客贫。","dynasty":"明代","title":"元夕休宁道中遥忆乡里"}
{"author":"徐渭","content":"白帝乘秋秉素蜺，青娥挟露弄风威。荣枯不敢违天意，摇落偏当寄客衣。大漠霜凄随角散，孤城月白伴砧飞。镜中不久繁桃李，愁杀秦川织锦机。","dynasty":"明代","title":"赋得清秋落叶"}
{"author":"徐渭","content":"赤霞城畔女郎身，曾将罗袖障胡尘。半岩竹泪犹啼月，一水菱花解照人。那取藁砧还破镜，秪持完壁碎强秦。江天风雨来何急，似觉诗成泣鬼神。","dynasty":"明代","title":"凊风岭"}
{"author":"徐渭","content":"两橐行厨过，清醪溢瓦盆。一行浇郁思，百覆失烦冤。笋候人家饭，莺天桃杏村。无由共甥舅，镇日数圜门。","dynasty":"明代","title":"景文至其舅刘所过圜中"}
{"author":"徐渭","content":"青蛇拔尾向何天，紫石如鹰啄兔拳。醉里偶成豪健景，老夫终岁懒成眠。","dynasty":"明代","title":"竹石"}
{"author":"徐渭","content":"鳞鬣不殊点额归，丰神却觉有风威。不添一片龙门石，方便凡鱼作队飞。","dynasty":"明代","title":"跃鲤送人其二"}
{"author":"徐渭","content":"世事茫茫射覆然，都从黑地料青天。汝南月旦君如准，好握山中宰相权。","dynasty":"明代","title":"倪某别有三绝见遗其一"}
{"author":"徐渭","content":"一官便了沈樵仙，独留钓者谢青田。与谁閒话世间事，沾酒自歌鱼当钱。","dynasty":"明代","title":"青田钓舫诗"}
{"author":"徐渭","content":"君衔佐邑命，拂曙出都门。饯席临花设，征帆度柳分。歌风台上酒，芒砀妇边云。千古搜遗事，应从野老闻。","dynasty":"明代","title":"送钱丞之沛邑"}
{"author":"徐渭","content":"大鹏奋南徙，岂为北海笼。越鸟不逾南，见与胡马同。自愧无垂云，抟彼沧溟风。犹能胜鸲鹆，与济相始终。上林多乔枝，万羽亦足容。匝树绕不栖，翻附南飞鸿。春冬递迁谢，倏忽两月中。卧席不得暖，来往何憧憧。","dynasty":"明代","title":"入燕三首"}
{"author":"徐渭","content":"市上挟葛塞眼黄，将貂往市不成羊。孟尝一腋收狐白，季子千金敝洛阳。固是此方饶毒热，亦窥生事正空囊。鹿皮破尽惟斑在，大雪关门拥坏床。","dynasty":"明代","title":"卖貂"}
{"author":"徐渭","content":"伯图既灰寒，衲蜕亦禅冷。都付塑工泥，迅矣千秋瞬。我来植桃花，有似蝶遗粉。一宿归去来，晨斋饱蔬笋。","dynasty":"明代","title":"越王峥寺有僧欧兜蜕"}
{"author":"徐渭","content":"紫骝嘶断驿亭梅，紫色翩翩燕其回。不用连钱千个剪，秪借葡萄几点裁。桃杏满堤冲雪片，烟云一道本风才。要知他日飞腾处，试听蛟潭夜半雷。","dynasty":"明代","title":"赋得紫骝马送子荩春北上次前韵"}
{"author":"徐渭","content":"北寺高台大漠东，他乡尊酒两萍逢。飞花巳作先秋雪，落帽何劳隔夜风。百折不离山色赭，数榆忽露寺门红。世间何事非堪避，安得萸囊日日缝。","dynasty":"明代","title":"寓宣府九日同杨惠两乡人集北山寺而昨夕风烈甚雨即成雪壤不膏故山悉赭结句别有所为"}
{"author":"徐渭","content":"合蒂芳英弄大寒，风吹一月不能乾。粉肥巳觉垂稍软，雪厚仍烦挂斗团。属国节旄迷大漠，虢姨裘马缟长安。春姿一种娇银海，绝胜滇茶兢腊殷。","dynasty":"明代","title":"雪中粉团"}
{"author":"徐渭","content":"研底毫端秋气清，攒花蔟蕊笔通灵。看来不似篱边色，拔取何天白鹤翎。","dynasty":"明代","title":"翎菊"}
{"author":"徐渭","content":"榆际截青冥，长天半所经。争收虹后雨，倍近竺西明。红袖朝金母，彤旗卫玉京。峨眉一国妇，濯锦晒青城。","dynasty":"明代","title":"夕霞二首其一"}
{"author":"徐渭","content":"昨夜飞花苦不多，朝来起视白峨峨。一行裘帽风中去，半日关山雪里过。银髻望夫高入汉，玉屏随客折成河。中间一道明如线，四角红毡拥数骡。","dynasty":"明代","title":"自坌道走居庸雪连峰百仞横障百折银色晃晃故"}
{"author":"徐渭","content":"暇日弃筹策，卒卒相束手。四疆险何限，但阻孤城守。旷野独匪民，弃之如弃草。城市有一夫，谁不如木偶。长立睥睨问，尽日不得溲。朝餐雪没胫，夜卧风吹肘。彼亦何人斯，炙肉方进酒。","dynasty":"明代","title":"海上曲其二"}
{"author":"徐渭","content":"离筵驿路正芳梅，骑马听莺是此回。旧日繻生关吏识，新年罗袖内家裁。泽兰把赠携春色，苑杏留花待异才。却说涸鳞县尾在，欲从天上借风雷。","dynasty":"明代","title":"送张子荩春北上"}
{"author":"徐渭","content":"凤凰山下绕清流，策也迎亲住此洲。正好敲冰求尺鲤，倍宜垂雪饭高楼。月中醉客摇船夜，露下听虫助竹秋。何日细鳞随网得，招予沽酒柳桥头。","dynasty":"明代","title":"马策之奉母住凤凰山下之水楼"}
{"author":"徐渭","content":"西湖二月雨初霁，桃树著花柳含絮。主人束带复缨冠，走向辕门领书记。番夷铁铳葱叶旋，火机才发龙吹电。传向中华能几时，塞北辽东那得知。天王取以威北虏，自非巧者其谁为。主人旧领军中作，一掷黄金重然诺。能令节使生顾盻，每在公庭言锡爵。却以主人应所求，万里香风扑金络。","dynasty":"明代","title":"送郑主人"}
{"author":"徐渭","content":"昔人画龙破壁去，余今画鲤亦龙俦。墨到鬣边忽一逸，令人也动点睛愁。","dynasty":"明代","title":"跃鲤送人其一"}
{"author":"徐渭","content":"珍木无弱羽，广川饶劲鳞。皇都郁嵯峨，多士如繁星。陈君在乡曲，少小驰芳声。去我三百里，可望不可亲。昨予志广览，自越之燕京。见君长安道，一问知姓名。却复讯动止，握手为予陈。自受相公知，忽忽复几春。一朝去乡校，今作太学生。言温动有礼，志壮气自信。晢颜口若海，丰下而长身。再往论文史，终夕如倒囷。藻思蔚以妍，俨与骨相并。王良御八骏，技绝物有神。一日骛千里，安得留其行。念予复南去，揽策临修程。小见伺越鸟，秪入枪榆群。思君不能置，短篇陈素情。","dynasty":"明代","title":"赠陈君"}
{"author":"徐渭","content":"野外虚堂夜不扃，遥遥秋汉数峰青。旧栽菱叶侵河路，新折莲房插胆瓶。凉气欲来先到水，月光才上只移棂。请看明夕三更漏，相对何人坐纸屏。","dynasty":"明代","title":"十四夜"}
{"author":"徐渭","content":"口北清馋似大苏，穷边那得笋烧垆。曾闻止渴消梅子，故写龙孙与大夫。","dynasty":"明代","title":"画笋遗许口北"}
{"author":"徐渭","content":"秋叶巳凋疏，春林积雪初。溪藤不复买，裙练免偷书。挂碧来鸣鸟，虽红补破庐。待予新买屋，自种两三株。","dynasty":"明代","title":"乙亥元日雪酌梅花馆其一"}
{"author":"徐渭","content":"园亭醉客处，歌落海榴花。樱字穿云亮，山眉入盏斜。北窗凉白堕，尚馔到朱耶。楚曲谁能和，阳春本大家。","dynasty":"明代","title":"一内史邀集王氏园亭和梅客生席上之作"}
{"author":"徐渭","content":"驿路照金鞍，微霜润菊寒。秋风隔一岁，春色满长安。宫酒听莺醉，林花入帽看。此时催上马，莫惜夕阳阑。","dynasty":"明代","title":"送某君会试"}
{"author":"徐渭","content":"黄梁换色道书成，紫甲更来梦里呈。孝妇不冤终有雨，水禽持𧉻一何晴。中郎赎命悭修史，叔夜滨刑且养生。见说渔翁冯一叶，波掀浪稳付前程。","dynasty":"明代","title":"养生书成纪事与梦"}
{"author":"徐渭","content":"只知江夏多黄祖，那知江夏有黄童。宿蚊未易轻纨散，老蠹犹钻故纸工。游戏巾裾留发佛，扣参聋哑大家公。惭非十九人中客，付与毛锥玷画中。","dynasty":"明代","title":"倪君某以小象托赋而先以诗次韵四首其三"}
{"author":"徐渭","content":"老人一扫秋园卉，六片尖尖雪色流。用尽邢州砂万斛，未便琢出此搔头。","dynasty":"明代","title":"玉簪花"}
{"author":"徐渭","content":"披衣陟崇冈，日中下未已。雄伟奠两都，喷薄走千里。百折翠随人，一望寒生眦。高卑互无穷，参差错难理。蔓草结层冰，乔木秀县藟。昼餐就村肆，小结依崖址。去壑知几重，刳竿引涧水。回视高峡巅，鸟飞不得比。","dynasty":"明代","title":"早发仙霞岭"}
{"author":"徐渭","content":"若不重阳贳一壶，那能了此菊花逋。竹梢墨色潮如此，试看明朝有雨无。","dynasty":"明代","title":"菊竹"}
{"author":"徐渭","content":"柳色弄新晴，春禽柳外鸣。几宵连座语，一日拂衣行。仗剑难为别，鸣琴旧有声。从来流水调，不为世人更。","dynasty":"明代","title":"送郁宜兴君北上"}
{"author":"徐渭","content":"爱妾换初詶，将军蓦紫骝。飕飕只闻响，阵阵不禁秋。练影难长曳，房星易一流。路旁看不细，多是失回头。","dynasty":"明代","title":"赋得风入四蹄轻其二"}
{"author":"徐渭","content":"凡心自悔出天台，一见桃花一度哀。若使仙人知此意，还教流水引郎来。","dynasty":"明代","title":"刘阮忆天台图其二"}
{"author":"徐渭","content":"沈子报仇塞外行，一诧便得千黄金。买马买鞍意不惬，更买五尺番家铁。镂金小字半欲灭，付与碧眼译不出。细瓦厂中多狐狸，京师夜行不敢西。叔子佩之只一过，黄蒿连夜闻狐啼。今年我从上谷行，中丞遗我聊癸庚。买驴南归只两旬，只愁马上逢黄巾。叔子见我无所仗，解刀赠我行色壮。毕竟还从水道归，挂在篷窗两相向。一日十拔九摩挲，鞘影鳞鳞入向河。须臾报道渔罩外，电脚龙腾五尺梭。¤","dynasty":"明代","title":"沈叔子解番刀为赠二首"}
{"author":"徐渭","content":"上寿欣逢六十年，谁人不道太君贤。断葱自昔俱成寸，翻贝从今总解禅。榆影北躔知渐永，蛾眉西月写初圆。采衣未遂双娱意，犹喜年年侍母筵。","dynasty":"明代","title":"张太君六十诗"}
{"author":"徐渭","content":"驿路照金鞍，微霜润菊寒。秋风隔一岁，春色满长安。宫酒听莺醉，林花入帽看。此时催上马，莫惜夕阳阑。","dynasty":"明代","title":"送某君会试"}
{"author":"徐渭","content":"骆驼见柳等閒枯，虏见南醪命𢬵殂。倒与鸱夷留一滴，回缰犹作卯儿姑。","dynasty":"明代","title":"上谷边词其四"}
{"author":"徐渭","content":"绿菽胡麻各一盘，怜君饷我每朝飧。犹闻灶下青衣嫂，打饼铺椒脆月团。","dynasty":"明代","title":"拟往中止"}
{"author":"徐渭","content":"宝阼风云应六龙，丹霄烟雾矫双鸿。君王虎观才陪辇，女弟蛾眉早入宫。梨栗可嘲彭泽子，贤良交辟大冯公。黄门慎莫催廷对，正在从容论及侬。","dynasty":"明代","title":"朱伯子以恩贡首选北上送之"}
{"author":"徐渭","content":"斯人不可留，江上去悠悠。双鬟飞绿雾，五月插朱榴。滩急家应近，愁长泪未收。越山知己梦，一夜满严州。","dynasty":"明代","title":"送小翁"}
{"author":"徐渭","content":"宛转一臂断，流落二乔轻。覆水巳无及，通家如有情。归来妆粉暗，啼罢泪痕清。莫道红裙怯，官家盛甲兵。","dynasty":"明代","title":"宛转词"}
{"author":"徐渭","content":"姊妹低头内款时，石家妃子骂封姨。即今未了炎凉债，许傍梅花写一枝。","dynasty":"明代","title":"石榴梅花其一"}
{"author":"徐渭","content":"蒯缑三尺强，十载九离乡。长裾老辞客，雄风美大王。骑驴上党道，挟瑟赵家倡。枉却秋橙色，金鹅阁上黄。","dynasty":"明代","title":"送吕中甫之潞"}
{"author":"徐渭","content":"曳裾才谢楚江兰，却写梅花赠岁寒。马上不殊新折寄，雪中又少旧年看。影从棘畔墙俱白，挂到宵阑月倍团。分付东风好将护，他年山馆障阑干。","dynasty":"明代","title":"书刘子梅谱其一"}
{"author":"徐渭","content":"宋武登高酣戏马，侍臣陪宴话伤蛇。金钗各帕风吹落，绣帽亲宣菊插斜。感慨长刀遮敝邑，悽凉短褐吊官家。欲沽一滴浇行在，挂杖无钱何处赊。","dynasty":"明代","title":"九日登戏马台"}
{"author":"徐渭","content":"绛帐中横半席青，邻庠犹自识先生。传经乡国闻朱陆，并马吾师是弟兄。汉室尚须垂白召，明时何事拂衣行。试教别后从西望，还有春风到小亭。","dynasty":"明代","title":"送新昌某学师谕告致还南康"}
{"author":"徐渭","content":"居庸卵石一何多，大者如象小如鹅。千堆万叠无他事，东掷西抛只蹶骡。","dynasty":"明代","title":"上谷歌其二"}
{"author":"徐渭","content":"病久不到此，荒祠草上阶。阴晴连日异，闽越几年怀。夜梵潮三丈，春酥雨一街。梨花无月处，有客醉金钗。","dynasty":"明代","title":"仲春李子遂季子牙史叔考坐雨禹迹寺景贤祠中醉馀赋诗并用街字子遂来自建阳一别数载"}
{"author":"徐渭","content":"海国纷纷艳菊枝，和风偏荐小阳时。惭为桃李蒙春色，喜借松筠什庆词。辇下文章黄甲第，江南财赋白云司。莫言佐郡淹明府，玉佩行看集凤池。","dynasty":"明代","title":"寿王龙石二府其二"}
{"author":"徐渭","content":"泥金小扇月分团，淡淡烟煤写默泉。泉水有流不作响，正如琴上不绷弦。","dynasty":"明代","title":"默泉篇"}
{"author":"徐渭","content":"君是邺儿非，黄须短褐衣。单身亡命去，虏首卖钱归。业旷家人弃，门寒结客稀。自知终有用，穷巷且藏机。","dynasty":"明代","title":"金客"}
{"author":"徐渭","content":"碧梧青琐地，长系大椿思。问寝恐迟暮，报君还有时。洞庭当月出，寒橘映霜垂。定侍高堂去，扁舟缆钓矶。","dynasty":"明代","title":"给事中某吴人归寿其父"}
{"author":"徐渭","content":"白燕往时呈翰苑，锦鹦今日贡宸居。万年枝上栖偏丽，百鸟图中态未如。豢养固知天意在，语言长得圣颜舒。何因五色鲜成染，自是娲皇炼石馀。","dynasty":"明代","title":"五色鹦鹉黄鹦鹉并是圣母所驯各赋其一"}
{"author":"徐渭","content":"浅水矾头蘸几堆，清涎齿缝破生梅。竹舟欲过从何处，无数游鱼磕额回。","dynasty":"明代","title":"七里滩其二"}
{"author":"徐渭","content":"老人一扫秋园卉，六片尖尖雪色流。用尽邢州砂万斛，未便琢出此搔头。","dynasty":"明代","title":"玉簪花"}
{"author":"徐渭","content":"红藤古树数雅行，大阵先栖小阵翔。莫作曹瞒三匝绕，汉阳江上有周郎。","dynasty":"明代","title":"古木悬萝图尽绕红叶鸦数十或栖或初归文待诏画也得郎字其二"}
{"author":"徐渭","content":"竹雨松涛响道房，瓜黄李碧酒筵香。人间何物热不喘，此地苍蝇冻欲僵。一水飞光带城郭，千峰流翠上衣裳。窗前古水摇枝入，好挂轻絺细雪凉。","dynasty":"明代","title":"新秋避暑豁然堂"}
{"author":"徐渭","content":"唤他是竹不应承，若唤为芦我不应。俗眼相逢莫评品，去问梅花吴道人。","dynasty":"明代","title":"仿梅花道人竹画"}
{"author":"徐渭","content":"有客携我青丝壶，半侧儒冠说宦途。泗上风云犹圣祖，江南桑柘数平湖。歌讴一国谁能借，美剌邻疆亦岂徒。两点传星明出宰，君王连夜梦双凫。","dynasty":"明代","title":"某平湖诗应索"}
{"author":"徐渭","content":"徵君祠庙碧山隈，僧舍中流面面开。全楚客帆遮浦下，广陵涛色漫窗来。曝鼋何事当牛触，养鹤翻劳刻石埋。隔取深泥题不得，空持黄绢立磨厓。","dynasty":"明代","title":"焦山"}
{"author":"徐渭","content":"特将一铎岭南行，水郭山邮路几程。方为郡人教弟子，又从海国领诸生。石中鸲鹆当泥迸，帐里桄榔入夏清。莫以遐荒频作念，古来谁不重端城。","dynasty":"明代","title":"林先生迁教泷水"}
{"author":"徐渭","content":"为园读易几卢都，归藏连山尽野狐。大过久无仍假我，绝韦犹在尽伊吾。百茎蓍草龟相守，一角梅花鹤自呼。曾与京焦相问难，至今记得石渠无。","dynasty":"明代","title":"读易园诗应一仕人之索"}
{"author":"徐渭","content":"凤凰山下绕清流，策也迎亲住此洲。正好敲冰求尺鲤，倍宜垂雪饭高楼。月中醉客摇船夜，露下听虫助竹秋。何日细鳞随网得，招予沽酒柳桥头。","dynasty":"明代","title":"马策之奉母住凤凰山下之水楼"}
{"author":"徐渭","content":"狐裘赊去止三金，大海投鱼两岁沈。鹰马趁风嫌未急，檐阶负日苦长阴。歌闻未必如金石，肘见真应捉领襟。犹喜雪宵看信国，发冲冠顶汗淋淋。","dynasty":"明代","title":"狐裘"}
{"author":"徐渭","content":"二王二王来何难，榼榼清酤顿欲乾。何处王门无短衱，最傩客路是长安。齑盐雪糁充瓶立，蔗藕霜消饱膈酸。四海论交头尽白，至今胆落醴交寒。","dynasty":"明代","title":"岁暮夜雪招二王诗人齑果小饮"}
{"author":"徐渭","content":"曲巷高墙立水限，碧桃如盏尽重台。倍将夜月凭谁襞，吹杀春风未易开。清麝乍飞明府盖，寒酥浓笑美人腮。年年绕树双蝴蝶，说是何郎为粉来。","dynasty":"明代","title":"千叶碧桃花"}
{"author":"徐渭","content":"遥思贞女存孤日，何异忠臣寄命时。身作秋霜今皓首，光争明月岂蛾眉。坐临凫彩仙郎袖，起接鸾裾小妇卮。此地从来仙子宅，金垒咫尺似相期。","dynasty":"明代","title":"上虞母夫人诗"}
{"author":"徐渭","content":"江上遥遥望白云，江中出没数鱼群。难将赤鲤供慈母，悔著青衫谒圣君。燕子拂舟撩客语，榴花度酒入兰薰。天涯两地遥相祝，水远山长那得闻。","dynasty":"明代","title":"白云遥祝为韬仲赋"}
{"author":"徐渭","content":"如君黄绶有芳芬，总隔娥江亦得闻。昔取鸭栏频射水，今从凫舄远乘云。深宵巡徼提兵马，绝谷来仙断酒荤。益信今来无此辈，转于梅福思纷纷。","dynasty":"明代","title":"景文索送其县史入觐"}
{"author":"徐渭","content":"上寿欣逢六十年，谁人不道太君贤。断葱自昔俱成寸，翻贝从今总解禅。榆影北躔知渐永，蛾眉西月写初圆。采衣未遂双娱意，犹喜年年侍母筵。","dynasty":"明代","title":"张太君六十诗"}
{"author":"徐渭","content":"合蒂芳英弄大寒，风吹一月不能乾。粉肥巳觉垂稍软，雪厚仍烦挂斗团。属国节旄迷大漠，虢姨裘马缟长安。春姿一种娇银海，绝胜滇茶兢腊殷。","dynasty":"明代","title":"雪中粉团"}
{"author":"徐渭","content":"牛首梯县古佛场，楼台绝顶百僧藏。香烟一一云中出，阳道甍甍鸟外长。三五沉鱼陪冶侠，清明石马卧侯王。却怜为景沦贪海，带黑鞭驴到祖堂。","dynasty":"明代","title":"牛首斋罢便往祖堂献花岩迫晡矣"}
{"author":"徐渭","content":"两地禅林一日穷，角巾面面折冲风。花枝作雪浮天上，酒禁从谁到寺中。坐指帆樯江色暗，买看池馆枝头空。归来正上南城月，醉卧松根听暮钟。","dynasty":"明代","title":"祖堂夜归"}
{"author":"徐渭","content":"王家支庶执金吾，诏赐园池绝上都。一水尽含飞阁动，百花半映古槎枯。纷华子夏犹难免，宾客平原近亦无。不有铜鱼能折简，白衣伙限立春锄。","dynasty":"明代","title":"与诸生三到徐氏园得兵曹郎简而始入"}
{"author":"徐渭","content":"大泽高踪不可寻，古碑祠木自阴阴。长江万里元无尽，白日千年此一临。我巳醉中巾屡岸，谁能梦里足长禁。一加帝腹浑閒事，何用傍人说到今。","dynasty":"明代","title":"严先生祠"}
{"author":"徐渭","content":"辘轳高倚壁嶙峋，剑水泪沉草树蓁。虎气必腾千尺上，蛾眉曾照两湾颦。不胜清拍中秋夜，尽委黄金数叶春。谁记君王旧歌舞，馆娃宫殿巳成尘。","dynasty":"明代","title":"虎丘"}
{"author":"徐渭","content":"燕子矶头风日黄，游戎校士水中央。春深痛饮辜司马，日仄清斋虚太常。大树低花遮勒短，红旗白羽塞卢长。何从一饱饥方朔，自买鱼虾入醉乡。","dynasty":"明代","title":"约观水阅往迟遂虚冯太常饭及归又失郑职方魏园之觞"}
{"author":"徐渭","content":"鼎地千年计不轻，特从阙下借中丞。长江旌节陪留守，大侠屠埋偃孝陵。一道旧寒桓典马，群公今职郑州鹰。丰城双剑频劳拭，解赠相看是蒯绳。","dynasty":"明代","title":"送赵大夫掌南台"}
{"author":"徐渭","content":"报恩禅塔入云霄，万岁千秋翊圣朝。讵谓天龙销烬后，尚馀铃铎度江飘。高临巨浸浮天阔，下见深宫尽日遥。回首乡园看不见，乱山残霭去迢迢。","dynasty":"明代","title":"登报恩寺塔最上一层"}
{"author":"徐渭","content":"明府归帆带雪飞，钱塘彤色黯凄凄。愁看冰鲤横江卧，讵许樯乌影浪啼。邑里亦悲慈母去，沧洲宜著孝廉栖。野人尚有南冠滞，不抱瑶琴出越溪。","dynasty":"明代","title":"唐会稽以母忧归上海"}
{"author":"徐渭","content":"持将傲雪凌霜物，写出辞脂谢粉心。妆镜几台收晓匣，孤雌万壑守寒林。春秋等是吾侪笔，风雅那高个里吟。自古食鱼须食鲤，娶妻须委宋家禽。","dynasty":"明代","title":"宋氏吟书画册中"}
{"author":"徐渭","content":"太常官秩俨清真，特遣南宫甲榜人。郊祀雅篇亲得奏，伶官丽曲不同陈。朱坛碧柳时题壁，露笋冰鲥每荐新。想见他年赴徵处，独辞高庙步恂恂。","dynasty":"明代","title":"送冯太常"}
{"author":"徐渭","content":"北山高寺等浮屠，龙王高台望入胡。正苦衣鹑悽大漠，翻思毛雪洒平芜。长河急水琉璃浊，片石安禅菡萏孤。欲问射雕何处是，沙场不见有樵夫。","dynasty":"明代","title":"登北山小憩龙王堂遂上镇虏台风至飒然因感麻总兵校猎之约"}
{"author":"徐渭","content":"北寺高台大漠东，他乡尊酒两萍逢。飞花巳作先秋雪，落帽何劳隔夜风。百折不离山色赭，数榆忽露寺门红。世间何事非堪避，安得萸囊日日缝。","dynasty":"明代","title":"寓宣府九日同杨惠两乡人集北山寺而昨夕风烈甚雨即成雪壤不膏故山悉赭结句别有所为"}
{"author":"徐渭","content":"帝城春色倍光辉，东市春灯锦作围。白眼双瞋遭客骂，青天一剌向谁飞。毬边小侠穿尘入，花畔游龙促马归。日仄不餐浑瘦尽，敢嘲白鹭立渔矶。","dynasty":"明代","title":"灯夕答访诸君因寻百廿四岁老人未青霞误而为仕阍所骂"}
{"author":"徐渭","content":"仙吏县鱼挟佩赊，棘槐日仄出西衙。起笼綵辔垂归马，独抱丹书坐落花。笑向烛边求缓议，泣从车下发深嗟。致君有术宁遗此，莫认萧曹但法家。","dynasty":"明代","title":"冯刑部索书册其一"}
{"author":"徐渭","content":"专城奏课有光辉，两世承恩曳锦绯。钟鼓鸡人双阙晓，殿廷鸾字五函飞。高门正好过宾从，载道今闻有是非。老矣何心评月旦，不胜乡曲念依依。","dynasty":"明代","title":"冯刑部索书册其二"}
{"author":"徐渭","content":"斋馆清寒旧所持，水符尝调惠山漪。入从殿陛争三尺，出付蛟鲸讵一麾。细绕池风闻菡萏，平分苑月醉鸬鹚。南天莫道无饶赏，大海如云鸟翼垂。","dynasty":"明代","title":"送邹刑部出知泉州府"}
{"author":"徐渭","content":"缟衣綦履誉乡邻，六十年来老此身。庭畔霜枝徒有夜，镜中云鬓久无春。每因顾影啼成雨，翻为旌门切作颦。百岁双飞元所志，不求国难表忠臣。","dynasty":"明代","title":"节妇篇"}
{"author":"徐渭","content":"主人种柏遂成堂，柏大何须柏作梁。同在烟霞过岁暮，独餐华实看天长。落成会见阳初至，燕集那论夜未央。和酒既非将侧叶，若为杯酌有芳香。","dynasty":"明代","title":"至日钱郎中世材先辈柏堂成同陈鸣野朱允中二丈燕集"}
{"author":"徐渭","content":"几年应制留西苑，晚注道书干至尊。正有神君居帐里，自应紫气出关门。新栖洞壑鸡随去，旧日仙人火尚存。傥学捕鱼来谷口，莫教失路似桃源。","dynasty":"明代","title":"赠徐君"}
{"author":"徐渭","content":"才共灯前倒玉卮，忽闻剑佩系青丝。别予去泛潇湘水，为客正当桃杏时。应泊鱼乡频买酒，暂投江寺一题诗。却怜不得长年少，何事年年长别离。","dynasty":"明代","title":"送刘子臣入郧阳"}
{"author":"徐渭","content":"明霞淡霭酿重春，盛典高张礼乐陈。圣世山中归一老，圜桥席上第三人。定知国学他年酳，且试庖烹此日珍。燕罢蹄肩满归路，自嘲茆屋有垂津。","dynasty":"明代","title":"潘承天介饮"}
{"author":"徐渭","content":"一花流采著书边，五寸芙蓉二月迁。侧水羞生初试镜，啼红娇杀未笄年。丛藜恶棘穿根切，大柳深江浸瘿眠。戏取世间闺閤事，权题霜色屋梁悬。","dynasty":"明代","title":"芙蓉"}
{"author":"徐渭","content":"曾是将军莳菊馀，尚遗秋雪一藤癯。篱香伴酒经三主，钱树涂银散五铢。往往抱霜冰夜蝶，亭亭插帽朗晴萸。落英又道堪餐甚，坐看柴桑一事驱。","dynasty":"明代","title":"菊花"}
{"author":"徐渭","content":"萧然长衲绿衫翁，听雨勾风事事中。大叶尽胜摩诘雪，高花𨚗定美人红。即陪霜露秋墙委，亦伴椒脂粉壁空。一样连宵明月影，今朝先缺两三丛。","dynasty":"明代","title":"芭蕉"}
{"author":"徐渭","content":"玉簪抽影暗差差，半占荒阶无尽期。小妇将花曾抱粉，饥人望叶拟挑鸱。红芙晕脸双俱映，绿髻搔头一不施。定作蛴螬根叶想，化为蝴蝶等儿嬉。","dynasty":"明代","title":"玉簪"}
{"author":"徐渭","content":"吴刀断水水难分，藉景忘忧忧转频。丹棘空长辞草鹿，白头犹见倚门人。渐邻恶雪屠冬候，别字黄花扰馔辛。叶上有虫秋唧唧，汝南伤别北堂辰。","dynasty":"明代","title":"萱"}
{"author":"徐渭","content":"笑将一干尝妻儿，病骨饥肠两责之。多事去燃天禄字，安鸠来过老人眉。山林猛兽今谁是，早晚繁霜正尔持。他日短长凭杖者，人间数尺紫玻璃。","dynasty":"明代","title":"藜"}
{"author":"徐渭","content":"方袍綦履步从容，高颡笼巾半覆钟。千古真知听话虐，百年遗像见犹龙。夜来衣钵今何在，画理须眉亦似侬。更道先生长不减，那能食粟度春风。","dynasty":"明代","title":"新建伯遗像"}
{"author":"徐渭","content":"方朔侏儒两欲死，智伯中行一是知。醉里放言何造次，醒中为客太支离。檐飞细雨除清暑，烛笑粗花旋紫芝。坐待人来将说与，夜深敲缺唾壶儿。","dynasty":"明代","title":"夜酌迟友人不至"}
{"author":"徐渭","content":"幕中曾与众人群，幕外閒听说使君。破剑壁间鸣怪事，孤城海上倚斜曛。诙谐并谢长安采，懒散犹供记室文。把笔欲投还自笑，故山回首隔江云。","dynasty":"明代","title":"赠府吴公诗"}
{"author":"徐渭","content":"瘴雨蛮烟岭树苍，旧游曾记泊桅樯。对啼江岸霜初歇，独听扁舟草正芳。旅景谁将上缣素，羽衣今复见茅堂。似嫌越鸟南枝惯，拟欲乘风向北翔。","dynasty":"明代","title":"为子微题鹧鸪图"}
{"author":"徐渭","content":"夜投山店醉眠休，早起茫茫揽敝裘。更向松间寻旧侣，要于雪后倚高楼。几重碧殿深相映，万里瑶台俨若游。归路欲迷何处觅，野梅花落绕溪流。","dynasty":"明代","title":"两宿齐云下憩逆旅夜大雪因复登眺"}
{"author":"徐渭","content":"行藩黄屋车何用，上寿瑶阶酒未酣。岂有满庭持汉节，终无个士死淮南。百年正气天为永，一觉忠魂梦亦甘。词客幽怀关世事，悲歌重扣剑之镡。","dynasty":"明代","title":"孙忠烈公挽章"}
{"author":"徐渭","content":"归家忽巳逢重九，聊向高山试一登。舌在何为更问妇，荤除元不是求僧。秋云隔水流数片，落叶依岩积几层。话了出门月初上，岸芦汀菊也相应。","dynasty":"明代","title":"下第回值九日登坞土山访北庵上人"}
{"author":"徐渭","content":"参禅喜与梁王裔，合掌跏趺野竹丛。坐久空堂诸咒歇，夜深明月四山中。亲陪客话拈珠串，独卧行单坦片棕。一宿相留浑旧事，无生自愧永嘉公。","dynasty":"明代","title":"访玉芝师夜宿新庵同萧女臣"}
{"author":"徐渭","content":"仗剑渡江王猛身，归来又共坐青裀。平原自有三千客，门下聊同十九人。曾许凤雏应不忝，由来龙性本难驯。久知世事只如此，且借清樽一洗尘。","dynasty":"明代","title":"与王山人对语"}
{"author":"徐渭","content":"元日独酌不成酡，穿邻唤客雪中过。三百六旬又过矣，四十五春如老何。帻软渐知簪发少，兴豪那计酒筹多。小园风景偏宜雪，缀柳妆梅有许窠。","dynasty":"明代","title":"乙丑元日大雪自饮至醉遂呼王山人过尚志家痛饮夜归复浮白于园中"}
{"author":"徐渭","content":"百叶秋皋尽一飞，霜天孤尔伴鹑衣。锦缨未斗知谁绝，绛帻初笼听漏归。同腐怜侬终草木，高颠学凤自仪威。少翁枉有弹尘物，半向南山额上巍。","dynasty":"明代","title":"鸡冠"}
{"author":"徐渭","content":"如闻海鸟不宜牲，亦似山查便野生。红后满村量雀卵，秋来偏此只风声。对苹犬马伤孤抱，种豆迁谈少一甥。来往细腰争窖蜜，莫须移浸与东陵。","dynasty":"明代","title":"山查"}
{"author":"徐渭","content":"旧栏东畔野葡桃，亦是张骞大宛苗。既取夏阴飞作霰，讵嫌秋蒂累如椒。月蠕墙影霜蛇去，风引藤香瓦兽飘。付与荒阶随意系，犹胜恶棘坏兰梢。","dynasty":"明代","title":"萄桃"}
{"author":"徐渭","content":"菩提五树百颗悬，但策西功最尔先。点检小魔空黑豆，糊涂大事有青天。雀饧晴向珠边结，舍利难飞死后燃。相伴荒涂行不久，维摩示病巳连年。","dynasty":"明代","title":"土菩提"}
{"author":"徐渭","content":"满城花发不知冬，闭户经年笔眊聋。剪送海棠劳及我，折寄樱桃笑杀侬。雪打霜披应不免，粉腮胭颊为谁浓。昨宵况复狂风雨，枕畔惊闻折箨龙。","dynasty":"明代","title":"咏樱桃花"}
{"author":"徐渭","content":"范蠡城边暂驻师，喜逢上寿荐芳卮。分符今忝元戎托，出宰曾蒙国士知。门外碧湖开祖帐，阶前玉树绕孙枝。海天应有青鸾便，愿得年年寄颂诗。","dynasty":"明代","title":"寿沈参议南湖"}
{"author":"徐渭","content":"西域流沙墨翟徒，东周虚器寄蘧庐。齐梁本不求王佐，邹鲁聊归辟野狐。百楚榱题惊鸟革，累朝霜露老龟趺。景春自是真儿女，错认人间大丈夫。","dynasty":"明代","title":"谒孟庙"}
{"author":"徐渭","content":"何来白鹊乳双双，马氏才贤应季常。练气横空从树杪，鮹门织羽对书堂。倍宜刺史停春饯，懒学灯花映夜娼。宫锦只鹇君自有，薛涛取绣校书妆。","dynasty":"明代","title":"马氏白鹊"}
{"author":"徐渭","content":"遏云清曲累明珠，可是佳人独立馀。延年妹比昭阳燕，西子人看镜浦蕖。内院新妆应堕马，湖州水戏定沈鱼。近闻剑气新雄舞，𨚗得还来助草书。","dynasty":"明代","title":"应李以赏歌姬"}
{"author":"徐渭","content":"茂林修竹旧相传，千古残碑野草湮。碧水曾闻王谢语，青山不异永和年。叶飞锡杖峰前路，樵指流觞涧底泉。回首云门孤月上，清光遥送鉴湖船。","dynasty":"明代","title":"和玉芝上人兰亭诗"}
{"author":"徐渭","content":"红油画戟碧山坳，金镞无光入土消。冷雨凄风秋几度，定谁拾得话今朝。","dynasty":"明代","title":"龛山凯歌六首（为吴县史鼎庵）"}
{"author":"徐渭","content":"小李将军固名笔，轻描细染工如织。若图台阁与丝纶，界画便须三十日。茅君挥洒无一尘，只如此幅自清真。潇潇数点江湖墨，写出岩廊辅世人。","dynasty":"明代","title":"书茅氏画"}
{"author":"徐渭","content":"牛首梯县古佛场，楼台绝顶百僧藏。香烟一一云中出，阳道甍甍鸟外长。三五沉鱼陪冶侠，清明石马卧侯王。却怜为景沦贪海，带黑鞭驴到祖堂。","dynasty":"明代","title":"牛首斋罢便往祖堂献花岩迫晡矣"}
{"author":"徐渭","content":"燕京百事且休忧，但苦炎天道上沟。近日巳闻将扫括，不须遮鼻过风头。","dynasty":"明代","title":"燕京五月歌其四"}
{"author":"徐渭","content":"白玉垂簪压地抽，芙蓉占水映塘流。若为摘向街头卖，也免梅花换米羞。","dynasty":"明代","title":"玉簪芙蓉其二"}
{"author":"徐渭","content":"城市或嚣炎，在野心不热。意欲施茶汤，行人他处渴。","dynasty":"明代","title":"咏画四首其二夏"}
{"author":"徐渭","content":"风吹乾草没沙泥，齧草奔风马自蹄。却问骆驼何处去，大酋随猎未曾归。","dynasty":"明代","title":"上谷边词其二"}
{"author":"徐渭","content":"何处行云去，逍遥出洞房。月里傥并色，镜中无此妆。所思望不见，稿袂日边扬。","dynasty":"明代","title":"丽人"}
{"author":"徐渭","content":"青山如美人，楼观即奁妆。若无一片妙，镜丽苦不昌。兹石一何幸，值此江中央。上乘巨构支，下集帆与樯。朱碧得水鲜，凫雁拂波光。烟雾不见海，神去万里长。我与三友俱，兼以僮仆双。日西买市饭，半道谢驴缰。归来乏灯烛，微雨沾我裳。沽酒不成醉，颓然倒方床。犹梦立阁中，遥观大鱼翔。","dynasty":"明代","title":"燕子矶观音阁"}
{"author":"徐渭","content":"千金不惜买鸣筝，万斛鱼盐水上行。几度烟波愁日莫，半程风物趁天晴。西郊鹳鹤摩云入，困道舲舠晚饭迎。笑指红霞如有意，乾衣骑马广陵城。","dynasty":"明代","title":"赋得贾客船随返照来"}
{"author":"徐渭","content":"村庄儿女竞鸢嬉，凭仗风高我怕谁。自古有风休尽使，竹腔麻缕不堪吹。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"一条斜扫挂长空，不与寻常桃李同。翠干朱花虽觉媚，竹梢松杪尚相容。","dynasty":"明代","title":"咏画中红梅"}
{"author":"徐渭","content":"几年灯火共荧荧，此夕孤灯照独青。马氏白眉颦夜壑，荆轲一臂失秦庭。翡翠有鱼提换米，麒麟无梦送添丁。冯谁去买太湖石，为勒元常墓志铭。","dynasty":"明代","title":"马策之死失挽一日自作小楷千馀腕几脱遂感昔日之劳挽之"}
{"author":"徐渭","content":"宿世拖逋且一圈，今生杀虎为牛缘。傍人不信无边被，不在吾家被里眠。","dynasty":"明代","title":"倪某别有三绝见遗其二"}
{"author":"徐渭","content":"飞将远提戎，翩翩气自雄。椎牛千嶂外，骑象百蛮中。铜柱华封尽，昆池汉凿空。雁飞真不到，何处寄秋风。","dynasty":"明代","title":"怀陈将军同甫（时镇滇，汉凿昆池于长安，而"}
{"author":"徐渭","content":"垂丝美女弄春绒，铁干贞姜赋国风。两样心肠一般色，画工描取莫相同。","dynasty":"明代","title":"题铁干海棠"}
{"author":"徐渭","content":"孟光久矣掩泉台，海口新阡此再开。煖色一天霞影入，寒潮万里雪山来。迢迢支垄何方发，个个曾扬著处猜。急买松秧三百本，高阴元仗拂云材。","dynasty":"明代","title":"春兴其八"}
{"author":"徐渭","content":"劳子为我言，翁去不复活。骨魄既巳寒，生事亦不热。多我诸父慈，视侄等儿列。时时惠釜钟，厨中作麋啜。","dynasty":"明代","title":"子效索赠其两叔"}
{"author":"徐渭","content":"才子能文幕府收，将携箧剑副行舟。碧幢近映江光暮，彤管遥分树色秋。万里烟波双伴影，几群凫雁一沧洲。回看天际冥冥处，搔首西风动客愁。","dynasty":"明代","title":"答嘉则"}
{"author":"徐渭","content":"梅花一万梢，红寺五十里。天晚不到门，雪深没驴耳。","dynasty":"明代","title":"咏画四首其四冬"}
{"author":"徐渭","content":"瘴雨蛮烟岭树苍，旧游曾记泊桅樯。对啼江岸霜初歇，独听扁舟草正芳。旅景谁将上缣素，羽衣今复见茅堂。似嫌越鸟南枝惯，拟欲乘风向北翔。","dynasty":"明代","title":"为子微题鹧鸪图"}
{"author":"徐渭","content":"海上来相知，名花集此时。栏干鸣屐齿，风雨乱胭脂。湿蝶来何重，残灯去未迟。海棠零落尽，犹可照垂丝。","dynasty":"明代","title":"风雨同沈嘉则辈集金氏牡丹园"}
{"author":"徐渭","content":"海水必自黄河来，桃树还有桃花开。试看万物各依种，安得蕙草生蒿莱。龙溪吾师继溪子，点也之狂师所喜。自家溪畔有波澜，不用远寻濂洛水。年年春涨溪拍天，醉我溪头载酒船。一从误落旋涡内，别却溪船三两年。","dynasty":"明代","title":"继溪篇"}
{"author":"徐渭","content":"芦长苇短挂青枫。墨泼毫狂染用烘。半壁藤萝雄水口，一天风雨急渔翁。蓑笠重，钓竿濛。不教工处是真工。市客误猜陈万里，惟予认得蒋三松。","dynasty":"明代","title":"鹧鸪天蒋三松风雨归渔图"}
{"author":"徐渭","content":"双瞳穿脑过，对面两菱花。琥珀钻松窍，琉璃钉扇纱。隔颠孤碧炯，横准一梁加。饮啄千峰物，雌雄万树家。回头忽不见，交睫梦成赊。摩荡晶初日，玲珑射落霞。照拳明蕨脑，夹喙影姜芽。恋月眶寒晕，啼烟泪涩沙。端州鸲鹆研，蛮郡石榴砂。睥睨雄生怒，迷离媚作邪。倾城秋水顾，阿堵虎头誇。认客休青白，韬光混瑾瑕。如怜蔡家女，分镜葬琵琶。","dynasty":"明代","title":"后闻鹦鹉眼系直度两眶人可洞视"}
{"author":"徐渭","content":"一艇泛三人，多疑游赤壁。无处少江山，但无此好客。","dynasty":"明代","title":"似赤壁游"}
{"author":"徐渭","content":"一处飞槌一踏橇，锣声鼓韵走儿曹。无端士女如云集，也要丹青费笔描。","dynasty":"明代","title":"为杭人题画其二"}
{"author":"徐渭","content":"庄周轻死生，旷达古无比。何为数论量，生死反大事。乃知无言者，莫得窥其际。身没名不传，此中有高士。","dynasty":"明代","title":"读庄子"}
{"author":"徐渭","content":"君家楼北楼子山，大椿千年去不还。白云一片松间起，游子相望泪如雨。殷勤夜乌莫更啼，东方日出烟生缕。","dynasty":"明代","title":"北云篇"}
{"author":"徐渭","content":"胡儿住牧龙门湾，胡妇烹羊劝客餐。一醉胡家何不可，只愁日落过河难。","dynasty":"明代","title":"上谷边词其一"}
{"author":"徐渭","content":"东吴药绢白濛濛，况值胶矾盏内空。烂颖扫来孤凤影，江湘细雨淡烟中。","dynasty":"明代","title":"画竹"}
{"author":"徐渭","content":"春郊大堤无尽头，沈郎走马著红裘。回鞭故遣穿杨柳，冲落杨花扑紫骝。","dynasty":"明代","title":"嘉则拟红衫四貌其一春郊走马"}
{"author":"徐渭","content":"今日与君饮一斗，卧龙山下人屠狗。雨歇苍鹰唤晚晴，浅草黄芽寒兔走。酒深耳热白日斛，笔满心雄不停手。","dynasty":"明代","title":"与言君饮酒"}
{"author":"徐渭","content":"县门一见不通名，入肆开尊侠气生。却说吴中姓梅者，曾过燕市吊荆卿。路逢知己身先许，事遇难平剑欲鸣。自古英雄成济处，也应君等为横行。","dynasty":"明代","title":"侠者"}
{"author":"徐渭","content":"万树梅花国，垂帘试一凭。高楼烟欲暮，远岫雪将晴。帆舫时时渡，溪桥处处横。若耶无限景，都有此中情。","dynasty":"明代","title":"钮大夫园林"}
{"author":"徐渭","content":"西北谁家妇，雄才似木兰。一朝驰大道，几日隘长安。红失裙藏镫，尘生袜打鞍。当垆无不可，转战谅非难。","dynasty":"明代","title":"西北"}
{"author":"徐渭","content":"宿世拖逋且一圈，今生杀虎为牛缘。傍人不信无边被，不在吾家被里眠。","dynasty":"明代","title":"倪某别有三绝见遗其二"}
{"author":"徐渭","content":"孀镜难教两处明，空桑真见一儿生。喷乾口血枭初大，綵落梁尘雉自经。寸骨峥嵘争壑雪，百吟风雨响窗晴。急须一本弹渔鼓，恐有中郎别唱行。","dynasty":"明代","title":"读某悯妇吊集"}
{"author":"徐渭","content":"紫塞黄羊美，超腾不易供。蹄虽千里外，命寄一厨中。谁致西河俎，言穿老上弓。宾筵三动指，早晚到驼峰。","dynasty":"明代","title":"黄羊"}
{"author":"徐渭","content":"莲花如妾叶如郎，画得花长叶亦长。若使画莲能并蒂，不须重画两鸳鸯。","dynasty":"明代","title":"沈君索题所画卉贺人新婚"}
{"author":"徐渭","content":"堂敞群山紫翠中，一门和气暖融融。每看霄斗县从北，别有春风来自东。万里云烟团槛桂，百年枝叶老桥枫。帘栊笑诣时时发，莫问瑶台第几重。","dynasty":"明代","title":"和乐堂诗"}
{"author":"徐渭","content":"相遗三尺鲤，正逢沽酒归。青田湖畔网，红蓼岸头矶。留尔待斜月，飘然竟拂衣。晚霞陪醉烂，故作舞裙绯。","dynasty":"明代","title":"青田湖客遗巨鲤独酌"}
{"author":"徐渭","content":"莲花如妾叶如郎，画得花长叶亦长。若使画莲能并蒂，不须重画两鸳鸯。","dynasty":"明代","title":"沈君索题所画卉贺人新婚"}
{"author":"徐渭","content":"仗剑渡江王猛身，归来又共坐青裀。平原自有三千客，门下聊同十九人。曾许凤雏应不忝，由来龙性本难驯。久知世事只如此，且借清樽一洗尘。","dynasty":"明代","title":"与王山人对语"}
{"author":"徐渭","content":"半生落魄已成翁,独立书斋啸晚风。笔底明珠无处卖,闲抛闲掷野藤中。","dynasty":"明代","tags":"古诗三百首，感叹，壮志难酬","title":"题《墨葡萄图》/题葡萄图"}
{"author":"徐渭","content":"江城小馆共飞梅，笑值高楼向夕开。百鸟投林天未暗，万山戴雪月将来。盘堆藕蔗供我饮，字绾龙蛇待律猜。明日两舟乘兴至，宜兴令尹煮茶陪。","dynasty":"明代","title":"子荩太史之归也侍庆有馀间值雪初下乃邀我六逸觞于寿芝楼中余醉而抽赋"}
{"author":"徐渭","content":"休量姑射子，不语息夫人。香暗闻龙脑，须黄见蝶身。雪腮宜买笑，霜鬓可饶嗔。莫学卢郎妇，题诗谑老人。","dynasty":"明代","title":"闻人赏给事园白牡丹其三"}
{"author":"徐渭","content":"草孽始一寸，及壮丈有馀。岂直薮即带，兼以馆蚊胥。夜热不可寐，宁止不露居。窃恐值此辈，股髀遭其咀。就中拟厥罪，蚊也尤其渠。其他不出境，惟此远追趋。穿帏眇纨麈，打扑不胜劬。更番以迭进，安得尽屠诛。聚响苦不震，万鷇啾婴雏。工者搅梦寐，一夕百起呼。蚊孽固莫逭，草实主其逋。呼童问腰镰，不用安所须。薙此忽如扫，一翅不得储。譬彼塞垣莽，往往伏戎胡。打冰烧其荒，窟穴空妖狐。莫谓野人贱，刈圃非雄图。","dynasty":"明代","title":"刈圃"}
{"author":"徐渭","content":"银台相望渺银河，瀫水情人待亦多。妾本一身非两体，一时难作往来梭。","dynasty":"明代","title":"设代林某答胡通政"}
{"author":"徐渭","content":"忧世惟王子，无鱼歌蒯缑。杀鸡饫贤者，扪虱傲诸侯。春雨园蔬涉，秋天剑气浮。赐池元浴马，认得几骅骝。","dynasty":"明代","title":"答赠王山人济川"}
{"author":"徐渭","content":"醒吟醉草不曾閒，人人唤我作张颠。安能买景如图画，碧树红花煮月团。","dynasty":"明代","title":"陶学士烹茶图"}
{"author":"徐渭","content":"石榴花发街欲焚，蟠枝屈朵皆崩云。千门万户买不尽，剩与女儿染红裙。","dynasty":"明代","title":"燕京五月歌其一"}
{"author":"徐渭","content":"氛何来，蔽日明。尧舜禹汤周二王。我高皇得知不，列圣最英者世宗。氛何来，由水木，连公工。尧老倦勤厌甲兵。窃权而败时当严，氛伺得之揽天纲。大者鹏鲲小寸鲂。一饭未报，睚眦则爽。行私借公，孰云不臧。闵予不幸，宾于幕幢。谁其翼者，放勋所居，金之方。律兮索兮，谁不知名，又谁翼之。河九折而翁子善谈，而居洛阳。轮不规兮，能激浆。翼又孰数，更仆一斛粟。嗟矣哉，大河浑鱼，村唱伯喈。","dynasty":"明代","title":"氛何来"}
{"author":"徐渭","content":"犀刀割水那能一，伯劳燕子难辞匹。东来一雁破胡云，举头微见长安日。","dynasty":"明代","title":"王右参取今日汉宫人二句为韵作昭君怨十首次之其二"}
{"author":"徐渭","content":"何因投象骨，忽得四梅花。夜景当囱入，寒风簸竹斜。蛩低四壁响，客大满筵哗。归去天街静，笼灯映碧纱。","dynasty":"明代","title":"呼卢得彩诗其二"}
{"author":"徐渭","content":"深雪打茆茨，飞蝗惨不孳。无由苗上见，画取两雄雌。","dynasty":"明代","title":"两蝗虫"}
{"author":"徐渭","content":"吾师有子旧承颜，千里徵铭馆阁间。去绾数金酬綵笔，归镌片石藏青山。野棠立马人辞墓，津柳迎舟客渡关。满眼临岐双涕泪，不因为别故潸潸。","dynasty":"明代","title":"送季子微北上"}
{"author":"徐渭","content":"妙酝端来老使君，钩锋正破楚军氛。强陪东道远行客，故笑西河久离群。四座高谈仍旧雨，两年重听省新闻。鲂鱼本自无辛苦，多事樵姬唱汝濆。","dynasty":"明代","title":"再次章君"}
{"author":"徐渭","content":"春雨春风能几宵，吹香落粉湿还飘。朝来试看青枝上，几朵寒酥未肯消。","dynasty":"明代","title":"梨花其四"}
{"author":"徐渭","content":"梅柳亦何知，东皇日夜催。难辞万里远，都向一江开。粉黛弄未歇，凋伤倏巳回。犹能胜橘树，褊性不逾淮。","dynasty":"明代","title":"赋得梅柳渡江春"}
{"author":"徐渭","content":"闻道琼花去，空馀道观閒。祇因天上艳，不肯恋人间。每月炤虚色，江流下碧湾。故园梅树发，花耐雪中寒。","dynasty":"明代","title":"琼花馆"}
{"author":"徐渭","content":"翠盖高牙停曲径，仙宫广乐导清游。风传短吹音还绕，山夹回溪影自流。关尹预占函谷气，桃花故引武陵舟。归来别有笙歌拥，看月重登庾亮楼。","dynasty":"明代","title":"幕府游武夷九曲令拟诗"}
{"author":"徐渭","content":"陌上双双结袂频，翩如飞燕蹴轻尘。一年乐事花流水，几夜他乡月照人。驿路酒家留去马，溪桥梅色弄新春。相随惟有孤龙剑，会向囊中笑客贫。","dynasty":"明代","title":"元夕休宁道中遥忆乡里"}
{"author":"徐渭","content":"牛首梯县古佛场，楼台绝顶百僧藏。香烟一一云中出，阳道甍甍鸟外长。三五沉鱼陪冶侠，清明石马卧侯王。却怜为景沦贪海，带黑鞭驴到祖堂。","dynasty":"明代","title":"牛首斋罢便往祖堂献花岩迫晡矣"}
{"author":"徐渭","content":"薄雾霭香筒，青缃走蠹虫。一梯陟刘向，万帙映杨雄。鸟下窥书古，花飞缀字红。他年在天禄，羞与俗人同。","dynasty":"明代","title":"芸阁校书篇"}
{"author":"徐渭","content":"树杪参云稳称栖，啾啾小鸟唤谁知。似分绿叶遮朋友，不肯将身占一枝。","dynasty":"明代","title":"鸣鸟图"}
{"author":"徐渭","content":"洞梁高负泥沙恶，一躯巧骨裹痴鞟。昨闻巳是三十年，今夕张灯始扪摸。初疑螺尾不可梯，再进再折无尽期。鱼脑别波枯未已，蜃脚逢沙涩懒移。人言此语得大槩，却须请君说细微。桃根倒僵虫齧久，蜜脾仄挂蜂归稀。二洞三洞止一隙，解衣卧洞身投鳖。苍枰烂斧或有人，石桥浸影终无月。当时蒋侯身不死，一去亲赍五日米。遥闻橹响送江船，头上恐是钱塘水。避秦岂直武陵隈，何事桃花不出来。星河作影当归路，疑是淳于梦大槐。","dynasty":"明代","title":"洞岩入鳖口有石枰石桥及石池诸景"}
{"author":"徐渭","content":"投辖风流近属君，坐淹鹳鹤摩宵氛。天河总没鸡三唱，盆酒还浇豕一群。舞是公孙新弟子，剧多优孟旧传闻。安知红袖非优孟，好学三闾哭楚濆。","dynasty":"明代","title":"章孟公招陪葛韩二丈特徵酒姬妙解雄舞辱贶嘉篇率尔次韵其二"}
{"author":"徐渭","content":"明珠不解舍衣边，日祷骊龙枉自虔。借问儒家怀阙里，何如佛子慕西天。片香几买经过日，万木终悬会葬年。只尺翻来一不至，是谁骑马倩谁鞭。","dynasty":"明代","title":"每过兖辄拟谒阙里辙阻追赋其一"}
{"author":"徐渭","content":"紫塞黄羊美，超腾不易供。蹄虽千里外，命寄一厨中。谁致西河俎，言穿老上弓。宾筵三动指，早晚到驼峰。","dynasty":"明代","title":"黄羊"}
{"author":"徐渭","content":"李君小景入斯文，不用毫端力一分。更是山腰能简便，墨痕断处便成云。","dynasty":"明代","title":"李子送小景"}
{"author":"徐渭","content":"乾坤瞬息雪边风，万事阴晴雨后虹。巳分屠门斋后断，只难酒盏座前空。半缗榆荚求书客，数点梅花换米翁。小饮墙西邻竹暗，绵蛮对对语春丛。","dynasty":"明代","title":"春兴其二"}
{"author":"徐渭","content":"彷佛相逢待月身，不知今夕是何辰。行云总作当年散，胡粉空传半面春。嫁后形容难不老，画中临榻也应陈。虎头亦是登徒子，特取妖娇动世人。","dynasty":"明代","title":"唐伯虎画崔氏且题次其韵"}
{"author":"徐渭","content":"自古有新终有故，从来无故亦无新。风雨不禁三夜摆，乾坤别换一番春。醒怜灭烛逃红粉，醉卧沿堤烂锦裀。若使黄金能铸蒂，至今桃李属安仁。","dynasty":"明代","title":"潘子以落花红满地为题令赋"}
{"author":"徐渭","content":"旧栏东畔野葡桃，亦是张骞大宛苗。既取夏阴飞作霰，讵嫌秋蒂累如椒。月蠕墙影霜蛇去，风引藤香瓦兽飘。付与荒阶随意系，犹胜恶棘坏兰梢。","dynasty":"明代","title":"萄桃"}
{"author":"徐渭","content":"阳明洞天小，名为道流芳。马融今别去，传经冷石房。","dynasty":"明代","title":"诸友画八景送马先生之安福索赋其八阳明洞"}
{"author":"徐渭","content":"聚干垂梢凡几重，只须用墨一分浓。即令小节无些用，也自成林一壑中。","dynasty":"明代","title":"画竹与吴镇其一"}
{"author":"徐渭","content":"北寺高台大漠东，他乡尊酒两萍逢。飞花巳作先秋雪，落帽何劳隔夜风。百折不离山色赭，数榆忽露寺门红。世间何事非堪避，安得萸囊日日缝。","dynasty":"明代","title":"寓宣府九日同杨惠两乡人集北山寺而昨夕风烈甚雨即成雪壤不膏故山悉赭结句别有所为"}
{"author":"徐渭","content":"冯将坐息准归阳，道吸禅呼鼻籥长。双壁再回圆箧赤，片椴初破卵泥黄。糟醨难自曛长日，豚犊能忘舐大杨。百命今朝生意始，一门灰槁断人肠。","dynasty":"明代","title":"长至呼大儿饮"}
{"author":"徐渭","content":"才共灯前倒玉卮，忽闻剑佩系青丝。别予去泛潇湘水，为客正当桃杏时。应泊鱼乡频买酒，暂投江寺一题诗。却怜不得长年少，何事年年长别离。","dynasty":"明代","title":"送刘子臣入郧阳"}
{"author":"徐渭","content":"红油画戟碧山坳，金镞无光入土消。冷雨凄风秋几度，定谁拾得话今朝。","dynasty":"明代","title":"龛山凯歌六首（为吴县史鼎庵）"}
{"author":"徐渭","content":"一生纱帔罩乌巾，二女明妆坐绣茵。树底几厨犹未发，神边排榼巳攒鳞。持此佳图今书此，疑是东山谢氏之犹子。拣持二女并叔安，将渡淮淝来赌墅。主人向我捧一尊，谓此比较言不伦。此图乃即是其身，身住暨阳之邑，横山之村。少泉先生是其父，星文侄骆先生妻以女，身为乃祖千顷陂黄叔度之孙。少而狗齐，长而辞乃岳，其耽隐而自逸气飘飘然凌云。","dynasty":"明代","title":"横山黄伯子持图索题"}
{"author":"徐渭","content":"高贤名笔几传留，偶向君家匣里收。此日人犹甘北面，当时地亦重南州。经锄卧柳终身计，轩冕浮萍一叶流。无限衷情呼不应，瓣香终日对悠悠。","dynasty":"明代","title":"题某名卷后"}
{"author":"徐渭","content":"归家忽巳逢重九，聊向高山试一登。舌在何为更问妇，荤除元不是求僧。秋云隔水流数片，落叶依岩积几层。话了出门月初上，岸芦汀菊也相应。","dynasty":"明代","title":"下第回值九日登坞土山访北庵上人"}
{"author":"徐渭","content":"青衿常向泮宫游，共识将军是虎头。万里巳曾飞食肉，五旬何事不封侯。却因阿大俄惊座，转忆而翁醉莫愁。百岁光阴今巳半，留貂不解更何求。","dynasty":"明代","title":"陈都佥五十"}
{"author":"徐渭","content":"西马入瓜沙，风尘道路赊。试言如此匹，消得几筐茶。","dynasty":"明代","title":"回回马"}
{"author":"徐渭","content":"一都宁止一人游，一沼能容百网求？若使一夫专一沼，烦恼翻多乐翻少。谁能写此百渔船，落叶行杯去渺然。鱼虾得失各有分，蓑笠阴晴付在天。有时移队桃花岸，有日移家荻芽畔。江心射鳖一丸飞，苇梢缚蟹双螯乱。谁将藿叶一筐提，谁把杨条一线垂。鸣榔趁獭无人见，逐岸追花失记归。新丰新馆开新酒，新钵新姜捣新韭。新归新雁断新声，新买新船系新柳。新鲈持去换新钱，新米持归新竹然。新枫昨夜钻新火，新笛新声新暮烟。新火新烟新月流，新歌新月破新愁。新皮鱼鼓悲前代，新草王孙唱旧游。旧人若使长能旧，新人何处相容受。秦王连弩射鱼时，任公大饵刳牛候。公子秦王亦可怜，祇今眠却几千年。鱼灯银海干应尽，东海腥鱼腊尽干。君不见近日仓庚少人食，一鱼一沼容不得。白首浑如不相识，反眼辄起相弹射。蛾眉入宫骥在枥，浓愁失选未必失。自可乐兮自不怿，览兹图兮三太息。噫嗟嗟乐哉！愧杀青箬笠。","dynasty":"明代","title":"渔乐图（都不记创于谁，近见汤君显祖，慕而"}
{"author":"徐渭","content":"不负青天睡这场，松花落尽尚黄粱。梦中有客刳肠看，笑我肠中只酒香。","dynasty":"明代","title":"松根醉眠道士一幅其二"}
{"author":"徐渭","content":"几年灯火共荧荧，此夕孤灯照独青。马氏白眉颦夜壑，荆轲一臂失秦庭。翡翠有鱼提换米，麒麟无梦送添丁。冯谁去买太湖石，为勒元常墓志铭。","dynasty":"明代","title":"马策之死失挽一日自作小楷千馀腕几脱遂感昔日之劳挽之"}
{"author":"徐渭","content":"万丈云间老桧萋，下藏鹰犬在塘西。快心猎尽梅林雀，野竹空空雪一枝。","dynasty":"明代","title":"雪竹"}
{"author":"徐渭","content":"城上高楼接大河，城南池沼绕朱荷。千年供奉飞杯地，一夜徐州上水歌。露冷秋蛾争彩烛，川长风荻乱金波。客中行乐无过此，前夕中秋何处过。","dynasty":"明代","title":"饮太白楼"}
{"author":"徐渭","content":"道人半在城都行，今过稽山上禹陵。身载瞿塘雪后水，手拖蒟酱国中藤。稍谈鹿乘延卑品，欲拔鸡群亦上升。近日嵇康知不免，懒将消息问孙登。","dynasty":"明代","title":"杨道人访我于系索诗"}
{"author":"徐渭","content":"竹雨松涛响道房，瓜黄李碧酒筵香。人间何物热不喘，此地苍蝇冻欲僵。一水飞光带城郭，千峰流翠上衣裳。窗前古水摇枝入，好挂轻絺细雪凉。","dynasty":"明代","title":"新秋避暑豁然堂"}
{"author":"徐渭","content":"春园莫雨细泱泱，韭叶当篱作意长。旧约隔年留话久，新蔬一刺出泥香。梁尘巳觉飞江燕，帽影时移乱海棠。醉后推敲应不免，只愁别驾恼郎当。","dynasty":"明代","title":"过陈守经留饭海棠树下赋得夜雨剪春韭"}
{"author":"徐渭","content":"云黄瓦白照千家，雪里迎春倍物华。士女红楼先捲幔，吏人采杖忽生花。瑞多自古无连岁，路滑从东接郡衙。半是三农占水旱，直随牛尾不辞赊。","dynasty":"明代","title":"迎春值雪"}
{"author":"徐渭","content":"冰玉山人本绝埃，西湖自筑初阳台。何年养鹤曾飞去，是水当门尽绕来。道士忽逢松树下，渔舟放在藕花隈。知余欲与为邻舍，指点孤山一角梅。","dynasty":"明代","title":"赠秦仲虚"}
{"author":"徐渭","content":"中秋风雨剧凌冯，拂闷觥筹倒一朋。绿桂隔年疏彩晕，银毬终夜断长绳。泥深水掌花边鸭，帽落霜颠影外僧。醉后忽呼长剑看，赤鳞乘涨欲飞腾。","dynasty":"明代","title":"中秋雨集金氏园亭次陈思立"}
{"author":"徐渭","content":"飘砧飞柝戍营秋，坐里閒听说潞州。孤镜满城池水洗，明河千尺傍人流。笑论昨夕能漂瓦，醉唤红裙缓下楼。自古阴晴谁料得，莫辞连夜典鹴裘。","dynasty":"明代","title":"十六日霁与张长治伯仲集城隅次长治韵"}
{"author":"徐渭","content":"吴蚕巳挂山人肘，边马尤堪北寺台。其奈沙场推解雪，那能花处一题梅。昨期后府将军猎，今学西邻道士雷。叠取蒲团高一尺，坐消一辆蔚州灰。","dynasty":"明代","title":"许口北遗以绫帛绵三物题曰袍具作诗谢之"}
{"author":"徐渭","content":"朝阳道观一何县，滴水孤厓百丈边。馀气出关雄大漠，长风吹壁立青天。窗扉近在栖雕处，阁道都拦坐客前。不信夜来高顶望，定应笙鹤下飞仙。","dynasty":"明代","title":"小集滴水厓朝阳观"}
{"author":"徐渭","content":"十九寒交一搢绅，武略将军好舍人。惯喜迎宾虚左席，生憎学女作西颦。玉皇既受三彭谤，金冶难留七尺身。即使郎君呼百日，画中未必下真真。","dynasty":"明代","title":"张子锡尝自题镜容今死矣次其韵应乃郎之索其一"}
{"author":"徐渭","content":"寻常难淡泊，况复值兹辰。山水留吾辈，灯花媚别人。言归城市去，似别武陵春。一路梅花水，今年弄月新。","dynasty":"明代","title":"元夕之辰偕友人集九里之天瓦寒泉二庵各赋"}
{"author":"徐渭","content":"不负青天睡这场，松花落尽尚黄粱。梦中有客刳肠看，笑我肠中只酒香。","dynasty":"明代","title":"松根醉眠道士一幅其二"}
{"author":"徐渭","content":"适逢重九又逢公，却苦提壶挂碧空。欲写黄花无意兴，乱题湖石数竿风。","dynasty":"明代","title":"九日题自画竹"}
{"author":"徐渭","content":"借将从虎物，并去翼龙腓。戍削才辞枥，崩轰巳破围。寒呼随踠起，黑旋裹鞍飞。曾听将军说，双双碎铁衣。","dynasty":"明代","title":"赋得风入四蹄轻其三"}
{"author":"徐渭","content":"经旬不食似蚕眠，更有何心问岁年。忽报街头糕五色，西风重九菊花天。","dynasty":"明代","title":"画菊其二"}
{"author":"徐渭","content":"吴刀断水水难分，藉景忘忧忧转频。丹棘空长辞草鹿，白头犹见倚门人。渐邻恶雪屠冬候，别字黄花扰馔辛。叶上有虫秋唧唧，汝南伤别北堂辰。","dynasty":"明代","title":"萱"}
{"author":"徐渭","content":"君去新昌五月时，都门日近火云移。赠君数叶迎风物，并入高帆一道吹。","dynasty":"明代","title":"都门五月写送某君之官新昌"}
{"author":"徐渭","content":"坚贞十七，之死靡他。数梦男子，百两以御。贞觉而恚，莫知其谓。华盛来胥，我貌未悴。废沐垢首，尘肤败裳。如叶未秋，虐使萎黄。自兹以往，夕寝旦觉。角雀谢穿，筐梅罢摽。卷娄虽膻，理不乐蚁。矧巳肉矣，曷感而蛾。万有胶轕，曷可诘呵。皇矣北帝，其将谓何。","dynasty":"明代","title":"予尝梦昼所决不为事心恶之后读唐书李坚贞传稍解焉"}
{"author":"徐渭","content":"能得几回春，匆匆滞此身。一江书易寄，连月性难驯。买药独行市，敲门暂访人。几时束书卷，来伴钓鱼纶。","dynasty":"明代","title":"授经馆中怀江东诸同志"}
{"author":"徐渭","content":"跣而濯，宛如昨，罗鞋四钩閒不著。棠梨花下踏黄泥，行踪不到栖鸳阁。","dynasty":"明代","title":"述梦其二"}
{"author":"徐渭","content":"五月莲舟苧浦头，长花大叶插中流。即令遮得西施面，遮得歌声度叶不。","dynasty":"明代","title":"荷其七"}
{"author":"徐渭","content":"梅花一夜窗中见，昨冬少雪春无霰。寒来借景苦无多，窗小只须三百片。每举枯杯对此花，只愁落尽是风沙。谁知滕六虽无赖，亦遣残绡缟树叉。一行分向朱门屋，误落寒酥点羊肉。锦屏不使冻胭脂，飞絮落盐弦上扑。四条觔急冷鹍鸡，一二时中肉作围。岂无一笠黄茅里，僵杀岩岩一瓮齑。初起青蘋本亦同，大王毕竟是雄风。总令受者自分别，难道青天秉至公。","dynasty":"明代","title":"谑雪"}
{"author":"徐渭","content":"图中看海市，绝胜海中窥。似结元非结，如移定不移。觉疑宵梦接，醉误夏云为。蛟蜃如令见，翻嫌画手奇。","dynasty":"明代","title":"蜃楼图"}
{"author":"徐渭","content":"小露垂梢雨压竿，真成滴泪不曾乾。问渠何事能哀甚，屈杀蛙泥笋一攒。","dynasty":"明代","title":"雨竹"}
{"author":"徐渭","content":"洛浦惊鸿别，高唐暮雨归。玉簪如有意，烛灭挂罗衣。","dynasty":"明代","title":"玉簪其一"}
{"author":"徐渭","content":"西施石上老红茵，贺监湖头款绿蘋。去卜犹能啼故主，风光应亦恋吾人。天涯一燕衔花转，酒畔双蛾对雨颦。并是断绳千尺井，大家无计挽银瓶。","dynasty":"明代","title":"尽社咏留春者并函寄复赋二首其二"}
{"author":"徐渭","content":"古月大颠师，君颠颠亦稀。当年曾付钵，此日也留衣。白拂悬墙敝，乌巾罩发微。相过今几日，日日醉如泥。","dynasty":"明代","title":"更少颠师号"}
{"author":"徐渭","content":"南州颇兢玉簪粉，北里争插红姑娘。若教北里传观此，笑杀金钗十二行。","dynasty":"明代","title":"玉簪其一"}
{"author":"徐渭","content":"昔从良涿行，兹山在云际。昨夕宿兹山，云乃出衣袂。四徒夹一舆，两膝拳至鼻。一里转百盘，锯牙不得直。结苇以为庐，削木冒金髻。夜钟但超悬，晨鸡聊一嘒。巉岩既高骞，巑岏复孤厉。回思燕赵时，筑城遏胡骑。安得尽如斯，脱甲开户寐。","dynasty":"明代","title":"往马水口宿烟麓陀庵"}
{"author":"徐渭","content":"墓门朱戟碧湖中，湖上桃花相映红。四海龙蛇寒食后，六陵风雨大江东。英雄几夜乾坤博，忠孝谁家俎豆同。肠断两宫终朔雪，年年麦饭隔春风。","dynasty":"明代","title":"岳公祠"}
{"author":"徐渭","content":"偶也难亿诈，为鱼岂无知。假令鱼为偶，亦安避薪为。此亦岂无谓，听我歌此词。当鱼在沼时，沼阔不容坻。沼既不容坻，研复朝洗之。洗多墨岂少，墨积盈沼池。从此再三洗，喁噞恒在兹。唇外无滴漪，缝唇墨即入，何况相沬唏。君在大气中，塞海皆氛霾。君今口与鼻，能免不埃噫。苏武在虏中，磕头皆羊羝。死生凭羝辈，起处亦羝隈。岂惟起处隈，嬉宁谢羝嬉。君侪人如此，而况我也鱼。我闻君里谚，契我鱼也志。非伴情所知，事急随则随。","dynasty":"明代","title":"偶也"}
{"author":"徐渭","content":"枕书小睡门开半，客来就榻弹书唤。携壶醉客相轮尖，饿鹳窥餔搅云乱。僧厨沸酒百蚊飞，双枣沈茶紫茧微。酒罢书横依旧睡，梦为蝴蝶别花归。","dynasty":"明代","title":"朱次公读书飞来山群彦过访携饮塔颠方拈六韵拟赋雨至踉蹡而下漫闻次之"}
{"author":"徐渭","content":"参军青云士，直节凌邃古。伏阙两上书，裸裳三弄鼓。万乘急宵衣，当廷策强虏。借剑师傅惊，骂座丞相怒。遗帼辱帅臣，筹边著词赋。截身东市头，名成死谁顾。","dynasty":"明代","title":"沈参军（青霞）"}
{"author":"徐渭","content":"数串明珠挂水清，醉来将墨写能成。当年何用相如壁，始换西秦十五城。","dynasty":"明代","title":"葡萄其二"}
{"author":"徐渭","content":"十谒九不荐，那能长作儒。江光凌弃壁，关色黯归繻。薇蕨求新主，羹汤问小姑。风雷亦何限，终是恼凡鱼。","dynasty":"明代","title":"省试周大夫赠篇罢归赋此"}
{"author":"徐渭","content":"西北谁家妇，雄才似木兰。一朝驰大道，几日隘长安。红失裙藏镫，尘生袜打鞍。当垆无不可，转战谅非难。","dynasty":"明代","title":"西北"}
{"author":"徐渭","content":"锣鼓声频，街坊眼慢，不知怎上高高骑。生来少骨多筋，软陡腾翻，依稀略借鞍和辔。作时鹘打雪风天，停犹燕掠桃花地。下地不动，些儿珠翠，堪描耐舞军装伎。多少柳外妖娇，楼中笑指，颠倒金钗坠。无端归路又逢谁，斜阳系马陪他醉。","dynasty":"明代","title":"鹊踏花翻美人解"}
{"author":"徐渭","content":"师每游兰渚，春风服尚凉。江流亦九曲，恐未可传觞。","dynasty":"明代","title":"诸友画八景送马先生之安福索赋其五兰亭"}
{"author":"徐渭","content":"掌故今何往，非星即霁汉。薤上露不长，竹间名岂短。我欲号■帏，其如犴扉管。灵车即脩途，送者持涕返。阳春荏以倾，花久梅实弹。巳迈河豚候，归歆莼菜饭。","dynasty":"明代","title":"挽某君"}
{"author":"徐渭","content":"为君小写洛阳春，叶叶遮眉巧弄颦。终是倾城娇绝世，只须半面越撩人。","dynasty":"明代","title":"遮叶牡丹"}
{"author":"徐渭","content":"终是千年鹤，今先返旧城。到家人尚在，入洞云来迎。紫气莫西渡，青山留震盟。野夫惭尹喜，却办候关情。","dynasty":"明代","title":"为陶工部赠道者"}
{"author":"徐渭","content":"荷钱小小芦垂垂，鸣蛙独坐歇鼓吹。问渠何事喑如此，留待黄鹤孔稚圭。","dynasty":"明代","title":"张东谷索题王仲山所画小蛙鱼荷芦叶图"}
{"author":"徐渭","content":"车骑环林款客扉，束装初罢曙钟微。西陵自喜扬帆渡，东郭遥怜控马归。荒草回堤天共远，鸣镳扑地鸟俱飞。悬知行乐无过此，何事朝朝与愿违。","dynasty":"明代","title":"王将军再邀观猎予方归越不赴"}
{"author":"徐渭","content":"虽云似蟹不甚似，若云非蟹却亦非。无意教君费装裹，君自装裹又付题。世间美好人夺冒，略涉小丑推向谁。此幅傩云都不丑，知者赏之不容口。涂时有神蹲在乎，墨色腾烟逸从酒。无肠公子浑欲走，沙外渔翁拗杨柳。","dynasty":"明代","title":"蟹"}
{"author":"徐渭","content":"翩如中舞玉人纤，皎似禅宗戒律严。姑去尽留云母粉，客来只醉水晶盐。正愁黄独迷镵柄，故压梅花入帽檐。埋没远山知几许，且收螺子画眉尖。","dynasty":"明代","title":"次苏长公雪诗其一"}
{"author":"徐渭","content":"白下珠林最有名，忽来燕赵作游僧。春风大众迷花雨，夜壑孤藤看佛灯。巳办一瓢相伴去，其如多病不能兴。归来只洗双荷叶，听学文殊演上乘。","dynasty":"明代","title":"送啸上人之五台"}
{"author":"徐渭","content":"会稽沧海国，苦雨快兹晴。鱼鳖晞暄濑，鹙鸧满大清。虹垂乾一壑，风扫出孤城。数到龙山节，长房谢笠登。","dynasty":"明代","title":"晴二首其一"}
{"author":"徐渭","content":"花落花开隔水津，栈梯茆屋总堪邻。扁舟若不寻归路，便是武陵深处人。","dynasty":"明代","title":"入武夷寻一线天道中述事"}
{"author":"徐渭","content":"雪涕寻前谊，敲门忆昨晨。枭卢呼未歇，虾蟹醉仍频。日者过荒馆，霜颠破角巾。飘零霎如此，昨日故将军。","dynasty":"明代","title":"哀周郑州沛二首"}
{"author":"徐渭","content":"万松滴千山，妙翠不可染。割取武陵源，固是天所遣。秦人迹无有，云中叫鸡犬。夜泊渔舟来，下山寻不见。","dynasty":"明代","title":"游大尖"}
{"author":"徐渭","content":"一尺高鬟十五人，爱侬云鬓怯侬胜。近来海舶久不到，欲寄玳瑁簪未曾。","dynasty":"明代","title":"南海曲"}
{"author":"徐渭","content":"短剑随枪暮合围，寒风吹血着人飞；朝来道上看归骑，一片红冰冷铁衣。","dynasty":"明代","title":"龛山凯歌（六首选—）"}
{"author":"徐渭","content":"吴蚕巳挂山人肘，边马尤堪北寺台。其奈沙场推解雪，那能花处一题梅。昨期后府将军猎，今学西邻道士雷。叠取蒲团高一尺，坐消一辆蔚州灰。","dynasty":"明代","title":"许口北遗以绫帛绵三物题曰袍具作诗谢之"}
{"author":"徐渭","content":"十年老交若耶子，好摘荷花荡秋水。相逢绿浦采莲娘，相揖金鞭马上郎。回舟摇浆出浦漫，惊起鸳鸯紫蒲乱。茶烟半袅鲤鱼风，笔采欲搅雁边虹。此时邀我题诗去，寄与前舟小袖红。每夏每秋每及春，贪赏风光亦可人。谁知一向钱唐去，溪畔风光移别处。题诗作赋人俱散，醉酒赏花客不聚。近闻缚绦待长官，海上风烟日日餐。旌旗百队鱼鳞甲，剑戟千层燕尾干。去年海上寂无耗，长官亦向蓟州道。乌靴却踏柏台霜，素牒亦高柏廨墙。若耶西湖两无主，荷花莲女遥相望。只应千载垂乌帽，归来白发学年少。不放荷花一日閒，重理当年愁莫笑。","dynasty":"明代","title":"若耶篇"}
{"author":"徐渭","content":"白燕往时呈翰苑，锦鹦今日贡宸居。万年枝上栖偏丽，百鸟图中态未如。豢养固知天意在，语言长得圣颜舒。何因五色鲜成染，自是娲皇炼石馀。","dynasty":"明代","title":"五色鹦鹉黄鹦鹉并是圣母所驯各赋其一"}
{"author":"徐渭","content":"只鞋葱岭去三年，两瓮团团岭个边。劫火只思将骨化，寒花依旧护人眠。我虽活在如笼鸟，子巳潇然作蜕蝉。安得骑牛天竺道，月明重话三生缘。","dynasty":"明代","title":"玉师挽章"}
{"author":"徐渭","content":"水仙画里妙氤氲，詹卜从兹等烂芸。安得香岩真鼻孔，一时成雾尽从闻。","dynasty":"明代","title":"画水仙付鹫峰寺僧"}
{"author":"徐渭","content":"杨柳春来未作黄，怜君抱计向明光。省中并马虽无几，湖内游鱼渐觉长。天下征输空杼轴，年来供给尽边疆。定知后夜虚前席，好奏南薰第二章。","dynasty":"明代","title":"送南户部某考满诗"}
{"author":"徐渭","content":"荸荠菱藕贱如柴，竿蔗年来渐亦栽。百货百珍俱得到，却无一个荔枝来。","dynasty":"明代","title":"燕京五月歌其三"}
{"author":"徐渭","content":"不恋下邑芹，耸身务皇学。鎗然赴北征，翩翩出西郭。棘丛条渐辞，梅边手堪握。无书报南宫，深恐涴经幄。","dynasty":"明代","title":"送诸公子北试"}
{"author":"徐渭","content":"东来小港入潮枯，总直潮辰只大都。父老犹谈钱氏弩，波涛终奉浙江符。一城菜熟须盐急，百笠芦长缚蟹粗。却问黄尘飞未得，秪言咸湿满头颅。","dynasty":"明代","title":"八月十八日阿枳三江观潮夜归示其一"}
{"author":"徐渭","content":"一雨从端午，羲衙故不开。闾阎讹黑𤯝，衫袜烂红苔。曲芎失早办，火酝且宵杯。两股粗如斗，扶筇接往来。","dynasty":"明代","title":"梅雨几三旬陈君以诗来慰答之次韵二首其一"}
{"author":"徐渭","content":"世间无事无三昧，老来戏谑涂花卉。藤长刺阔臂几枯，三合茅柴不成醉。葫芦依样不胜揩，能如造化绝安排。不求形似求生韵，根拨皆吾五指栽。胡为乎，区区枝剪而叶裁。君莫猜，墨色淋漓雨拨开。","dynasty":"明代","title":"画百花卷与史甥题曰漱老谑墨"}
{"author":"徐渭","content":"长缨办取锁娇娆，马上纤腰恐不牢。好把鸳鸯靴上脑，倩谁双缚马鞍鞒。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"闺染趋花色，衫裙尚正红。近娇瓜子茜，贱杀石榴浓。","dynasty":"明代","title":"石榴"}
{"author":"徐渭","content":"筑堂临霅水，书榜曰留馀。岂特还三物，元希画二疏。世多兼陇蜀，人苦笑迂疏。不信閒躯壳，还将返太虚。","dynasty":"明代","title":"留馀堂诗"}
{"author":"徐渭","content":"只堪话旧作生涯，若论风情鬓有华。记得金钗堕双凤，十年前夜舞谁家。","dynasty":"明代","title":"古意"}
{"author":"徐渭","content":"芍药扬州第一，琼花又道无双。若使共图此幅，镜中西子毛嫱。","dynasty":"明代","title":"芍药琼花"}
{"author":"徐渭","content":"富非圣所却，贫乃士之常。华屋非不美，环堵庸何伤。多才戒舞智，善闭靡不彰。舞智向愚者，弄偶于偶场。偶月不知弄，尔弄何所偿。舞智向智者，譬以光照光。彼光不受照，尔照何由扬。舞智两不售，不舞两不妨。请君听予言，作善降百祥。","dynasty":"明代","title":"戒舞智"}
{"author":"徐渭","content":"马血为转燐，人血为野火。何为松柏间，赤轮陟如跛。人言鬼炬微，神者赤而大。驺导向空驰，填云盛旗马。枯冢僻且荒，来游则云那。我欲往询之，恐即无可话。隔河闻于菟，黄犊夜在野。一夫呼以驰，炬灭松露泻。","dynasty":"明代","title":"野火"}
{"author":"徐渭","content":"玉簪白白芙蓉绯，若个梳妆不学伊。青藤道人不解事，一齐涂抹付烟煤。","dynasty":"明代","title":"玉簪芙蓉其一"}
{"author":"徐渭","content":"郎骑有光华，鸣珂出视衙。暮归犹捧日，朝起必餐霞。玄圃五色凤，丹心一丈花。定须持两物，云可并居家。","dynasty":"明代","title":"对阳篇"}
{"author":"徐渭","content":"凤鸾何代独无之，枳棘卑栖盛羽仪。挽粟一朝楼橹去，旌书连夜度支移。邑多竹色袍俱映，路近松江鲙每思。黄浦醉翁闻此信，定抽采笔寄新词。","dynasty":"明代","title":"唐簿得奖"}
{"author":"徐渭","content":"梅候苦歊蒸，幸得五日霁。凉风驱湿魑，奏功未全济。眷言高山颠，有堂敞西翠。松篁作籁竽，萧飒爽神智。乃偕二三子，挂絺于其地。买酒穿市中，炮鳖腥道器。止取醉饱为，安能谨趋避。袒跣择树依，叫号枕砖睡。郡邑迫东厢，狂来忘逻逮。冉冉日将倾，理邸方即迈。雷雨自西来，初尚杂晴蜺。一言未及终，振瓦落檐外。冲风捎健鹘，寸进得丈退。高景殊卑观，窜鸟在眉际。本言逃炎苛，翻令咏奇致。百事兼熊鱼，往往非著意。","dynasty":"明代","title":"避暑豁然堂大雨"}
{"author":"徐渭","content":"吴郎少小解声诗，月露风云薄不为。孔雀东南将许偶，关睢窈窕是其师。忽思海畔推诸沈，欲拗榴花寄一枝。不若买舟亲访却，深谈正是日长时。","dynasty":"明代","title":"吴子明际访蛟门访沈嘉则诸名公"}
{"author":"徐渭","content":"鲤鱼墨中神采多，赤尾银鳞古妇梭。二月桃花春水涨，一须万斛上天河。","dynasty":"明代","title":"题鲤"}
{"author":"徐渭","content":"好人不在世，恶人磨世尊。聪明管自巳，阘冗任乾坤。遗命云闻帝，多应是嚇人。","dynasty":"明代","title":"昙阳其九"}
{"author":"徐渭","content":"偶然墨扫牡丹枝，谁怪浓妆倚市窥。春色元非老人事，郭华尽尔买胭脂。","dynasty":"明代","title":"密蜂牡丹"}
{"author":"徐渭","content":"孟密土官争宝井，临安那大反狂酋。两番并属先人抚，一字曾无太史收。正值同袍巡此地，却嫌泥壁向高头。况无杯酒为侬别，安得忉忉絮所求。","dynasty":"明代","title":"拟送巡滇者其二"}
{"author":"徐渭","content":"作队撼春萍，双头寸未盈。老渔暂相借，江海几长鲸。","dynasty":"明代","title":"毛鱼作队游茭塘"}
{"author":"徐渭","content":"云作衣裳霞作绅，诗坛画谱一才人。苦吟驴背忘高喝，烂醉蛾眉答浅颦。宅畔大槐依旧国，轮边小劫可由身。镜容我亦年年画，比较今来渐失真。","dynasty":"明代","title":"张子锡尝自题镜容今死矣次其韵应乃郎之索其二"}
{"author":"徐渭","content":"铁罗汉巳烧成尘，瓦铸观音又一新。见说前村披木叶，青裙夜降紫姑神。","dynasty":"明代","title":"天目山其一"}
{"author":"徐渭","content":"两地禅林一日穷，角巾面面折冲风。花枝作雪浮天上，酒禁从谁到寺中。坐指帆樯江色暗，买看池馆枝头空。归来正上南城月，醉卧松根听暮钟。","dynasty":"明代","title":"祖堂夜归"}
{"author":"徐渭","content":"邂逅黄州客，言从赤壁来。佩疑交浦赠，鬓是湘云裁。丽日香尘起，遥空小杏开。此时分袂去，何日寄书回。","dynasty":"明代","title":"赠妓"}
{"author":"徐渭","content":"九霄万里浩无边，黄鹄才飞隔紫烟。子羽岂无修郑手，贾生原有去梁缘。过逢寒士绨袍解，告别先公墓草芊。若到禅斋问灯火，夜深如待旧人然。","dynasty":"明代","title":"送朱大行"}
{"author":"徐渭","content":"万里从戎赴朔屯，新秋骑服杂凉温。南人煤火满京国，东道高牙壁苏门。貂贱不妨吹季子，剑长久巳识王孙。客中如此良堪住，枉说风沙昼夜昏。","dynasty":"明代","title":"送子肃赴三团营"}
{"author":"徐渭","content":"一自燕京别，重逢是五霜。今朝又分手，千里塞烟长。","dynasty":"明代","title":"别宋纪室斗山"}
{"author":"徐渭","content":"流朱拂茜杂轻霞，庭畔重县讲日纱。一竹青青支国杖，数榴洒洒动江花。社筵推长今三席，州郡分春巳万家。自笑传经老徐孺，犹将诗说注虫虾。","dynasty":"明代","title":"寿马先生七十"}
{"author":"徐渭","content":"万山松柏绕旌旗，少保南征暂驻师。接得羽书知贼破，烂柯山下正围棋。","dynasty":"明代","title":"宴游烂柯山四首"}
{"author":"徐渭","content":"约如一竖牧千羊，博取三坟览百王。谁越殷周徵夏礼，独馀江汉写秋阳。孙枝岁久龙鳞暗，翁仲霜浓马鬣长。不用今朝愁不至，年年此路自堂堂。","dynasty":"明代","title":"每过兖辄拟谒阙里辙阻追赋其二"}
{"author":"徐渭","content":"年来日日风清日，今日风清更可人。遥献美汤怜送节，更闻金胜簇新春。烟添柳色看犹浅，鸟踏梅花落自频。东阁早时闻一曲，却令和客不胜新。","dynasty":"明代","title":"人日立春"}
{"author":"徐渭","content":"水仙开最晚，何事伴兰苕。亦如摩诘叟，雪里画芭蕉。","dynasty":"明代","title":"题水仙兰花"}
{"author":"徐渭","content":"忆昨含悽下主庭，殊方远嫁俨姬嬴。正怜妙羽摇孤雪，忍为饥饕烂一腥。草色应枯武夷道，书闻亦湿建阳缨。情钟此辈非关癖，猿鹤年来一壑情。","dynasty":"明代","title":"建阳李君寄驯鹇俄殪野狸信至燕哀以三曲其三"}
{"author":"徐渭","content":"枝枝叶叶自成排，嫩嫩枯枯向上裁。信手扫来非著意，是晴是雨恁人猜。","dynasty":"明代","title":"雨竹其二"}
{"author":"徐渭","content":"酒三品酒三品，曰桑络、襄陵、羊羔，价并不远，每甕可十小盏，须银二钱有奇。小甕五双盏，千蚨五瓮香。无钱买长醉，有客偶携将。酝籍宜高价，淋漓想故乡。狭斜垆不少，今夜是谁当。","dynasty":"明代","title":"酒三品"}
{"author":"徐渭","content":"复收旧鸾魄，来作新蝉耀。临妆人巳亡，倚面向谁照。","dynasty":"明代","title":"子臣絮其室之故镜再铸索词"}
{"author":"徐渭","content":"閒看数著烂樵柯，涧草山花一刹那。五百年来棋一局，仙家岁月也无多。","dynasty":"明代","title":"题王质烂柯图"}
{"author":"徐渭","content":"贝叶千翻粟一提，持经换饱笑僧尼。僮书我亦王家作，偶散谁非大块泥。带草连年高纂述，中箱一日去筌蹄。聊堆剩本充高枕，一字不看眠日低。","dynasty":"明代","title":"卖书"}
{"author":"徐渭","content":"剪子高崖五树松，横拖铁板夹西东。中间一线通人马，远处看来密似缝。","dynasty":"明代","title":"剪子岭"}
{"author":"徐渭","content":"梅花自是花中魁，画梅花者今数谁。雪湖刘子故不俗，未画梅花先写竹。花梅筱竹两相于，直干横梢铁不如。最好片云遮一抹，尤宜大雪踏孤驴。我与刘君相见初，较量长短捋髭须。圈花少让元章笔，发干元章不若吾。捉笔呼煤将发干，闭门自不令人看。须臾歇笔乃开门，一扫槎枒三丈绢。我客金陵访画梅，画梅莫妙盛行之。刘君放逸不可羁，一刘一盛无雄雌。我今白日题梅画，恍忽如梦罗浮夜。觉来香风搅衣带，花下美人是何代。","dynasty":"明代","title":"刘雪湖梅花大幅"}
{"author":"徐渭","content":"茂林修竹旧相传，千古残碑野草湮。碧水曾闻王谢语，青山不异永和年。叶飞锡杖峰前路，樵指流觞涧底泉。回首云门孤月上，清光遥送鉴湖船。","dynasty":"明代","title":"和玉芝上人兰亭诗"}
{"author":"徐渭","content":"柏颊糁红盐，将心向日县。莫教辜负尔，急画海乌添。","dynasty":"明代","title":"葵"}
{"author":"徐渭","content":"图中看海市，绝胜海中窥。似结元非结，如移定不移。觉疑宵梦接，醉误夏云为。蛟蜃如令见，翻嫌画手奇。","dynasty":"明代","title":"蜃楼图"}
{"author":"徐渭","content":"城市或嚣炎，在野心不热。意欲施茶汤，行人他处渴。","dynasty":"明代","title":"咏画四首其二夏"}
{"author":"徐渭","content":"六树梨花打百毬，昔年曾记柳桥头。娇来靥靥西施粉，冷伴年年燕子楼。不受三郎催羯鼓，好当一梦入罗浮。今来斫尽谁家圃，辜负山人扁额休。","dynasty":"明代","title":"柳桥不知谁氏园旧有梨树六株花甚盛余每当月夜坐观移时拟买之屋而扁曰香雪园今归谁氏梨且斫尽矣"}
{"author":"徐渭","content":"暇日弃筹策，卒卒相束手。四疆险何限，但阻孤城守。旷野独匪民，弃之如弃草。城市有一夫，谁不如木偶。长立睥睨问，尽日不得溲。朝餐雪没胫，夜卧风吹肘。彼亦何人斯，炙肉方进酒。","dynasty":"明代","title":"海上曲其二"}
{"author":"徐渭","content":"把炬循除立断藜，鸦惊弹雪宿卬低。终宵有许垂鹅伏，片刻应能没马蹄。一一劈分舒阔掌，团团捲掷碎霜梨。红场尽海毬争打，白鹭横江荻未栖。崩屋塌檐支正急，窥窗入窦倚相暌。后飞轻薄高难下，先引威棱导且齐。隔岁窖藏犹霰雹，群儿想象入狻猊。瓣觚出六摧桃李，瑞舛过三党稗稊。博浪金椎徂击遍，弥天白纛杀机提。鸾髡鹄赭吹毛尽，竹哭梅啼到骨披。穿重解深三窟兔，侵多不剩一丸泥。暗随鹏翼长沙拍，亮误鸡司短曙啼。灰烬挑残寒夜火，袍谁脱与故人绨。流苏既缟堪钩挂，粉的浑绵向镜低。风絮谢娘难可拟，烟芦■客几成迷。公孙被襆凉如铁，子母蚨缗泻若澌。兽径易漫麋散迹，猎弓难放麝香脐。岩俱周处南山额，毳尽苏卿北海羝。鲛室百窗帘蛤蚌，羌胡一国水玻瓈。饥脾苦逼长安殍，酸鼻寒凄宰相醯。叶尹如捐棺可玉，麻姑未老海堪梯。洪厓走汞流松外，穆满量珠赏竹西。绿鬓取裁髽髻样，金钗都换柰花鎞。儒齑瓦瓮盐艰糁，侠啖屠门蒜太臡。蝙蝠假仙摇石乳，蚺蛇冯胆搅银堤。将纫作盖俱成羽，取缀为裘尽是麑。鹰隼攫身功夺狗，牛羊埋角罪归鼷。轩辕镜色飞桥顶，欧冶镡霜掣剑溪。荡样乾坤成玉合，纷纭翳膜刮金篦。杨妃暗粉玄宫发，卓氏綦巾皓首齐。此际胡云黄满塞，当年梁简赤曾题。霁微未必清钟磬，洒急如堪付鼓鼙。红袖共斟将共若，锦囊须佩却须奚。寒郊瘦岛吟成蛰，煖肉肥肌屏作闺。渐离荆卿僵易水，赵王代娣冷摩笄。瑶枝上汉参云雾，银鬣行天睹駃騠。并是凌寒贞岁柏，不同趋热媚权烓。亲淹上国裘曾敝，眼见金吾骑总缇。尽领熊罴供扫拂，别从雉兔较罟罤。高培粪梗团成菌，柔仿山毛嫩作荑。肖惨睢盱夔罔两，塑娇咽项女蝤蛴。妆涂恨少施肌发，刻画争先解佩觿。何事井喷烦蜥蜴，秪冯阴焰飐虹霓。瓠犀璀璨排嫣齿，榴子龃龉堕老齯。解榇紫騧鲜豹犊，俄穿翠襮化貂袿。宫奁镜煖因椒瑾，塞壁刀斜谢鸊鹈。木稼怕官谣杂谶，草乾愁牧马频嘶。娲皇炼石霄犹漏，帝女烧铅杼懒挤。冻霤尖持燕匕首，明窗尘射魏刀圭。睥睨钉断于阗带，沙砾砻刓令尹圭。连日大酺粲尽掬，倾筐堆帛取如携。骑都烂漫糜羊胃，庖坦纵横解犊膍。燕颔不醒颓锦帐，蛾眉邀醉叠金椑。即堪楚曲流宫徵，必唤齐伧许滑稽。荡甲摇犀明练组，长雕大镞拭弧錍。孤烟罢突真三日，破釜县脐仅一黳。水木骑羊来代递，滕封弄雨各诃诋。心忧掘阅衣麻矣，狂走芄兰带悸兮。霎尔黄肠溲赑屃，俄然白骨葬鲸鲵。为灯跋烛须臾灭，沃锭消璆顷刻赍。公向苍仪腾皓洁，竟忘赤地混缁黧。随飙过越迎关吠，度叶为花带鸟栖。蜂蛱误猜堪蜜蜡，清明才断正饧䬾。西池万里吹黄竹，东郭双䟫趼赤鞮。想见穹酋鸣立𡇼，亲看床足缩趺蠵。恰妨青帝迎春仗，无救朱炎病夏畦。压取刚条俱偃偃，试寻劲草但萋萋。几时千仞消淩𧎊，何处双桑赫海輗。形虎似盐虚晋俎，调梅无味枉商鑴。蝗蟊未必沈三尺，甲拆先应了一刲。庄语夏冰虫定怪，赵襄冬日袄争徯。风偏助势长成练，月总输光不到犀。履薄有人愁坠谷，乘危无尽上埋奎。岂无黄道辜葵藿，翻以丹心许蒺藜。火急寄言青女道，添霜啼杀伯劳儿。","dynasty":"明代","title":"次夕降抟雪径满鹅鸭卵余睡而复起烧竹照之八十韵"}
{"author":"徐渭","content":"古月大颠师，君颠颠亦稀。当年曾付钵，此日也留衣。白拂悬墙敝，乌巾罩发微。相过今几日，日日醉如泥。","dynasty":"明代","title":"更少颠师号"}
{"author":"徐渭","content":"城南湖水接三山，片棹相过雪未残。看了图书三百卷，暮鸦数点落溪湾。","dynasty":"明代","title":"过沈明石宅"}
{"author":"徐渭","content":"桃李晴曛禁苑烟，銮舆新幸北郊旋。团花靺鞈蒐春日，细柳旌旗拊髀年。一道甲光将雪借，千群马色截云鲜。谁兼将帅为天子，共喜文皇九叶玄。","dynasty":"明代","title":"驾归自阅群望于衢恭赋"}
{"author":"徐渭","content":"百颗缄题秋暑清，遥闻摘向最西营。张骞本带葡萄入，马援难抛薏苡行。万里锦苞辞晓露，一泓寒舌搅春饧。年来不为临邛病，无奈羁愁渴易生。","dynasty":"明代","title":"张云南遗马金囊"}
{"author":"徐渭","content":"近日新妆处处施，玉纤染草学胭脂。并将樱颗销筠管，忽散桃花上柳眉。春色每从梢畔露，丽情半出袖边知。塞风昨夜吹胶折，抱得琵琶下手迟。","dynasty":"明代","title":"美人红甲"}
{"author":"徐渭","content":"年来只读景纯书，此日登临似启予。葬罢桓碑犹竖卯，封完玉字不通鱼。杨梅树下人谁解，菡萏须中气所居。即遣子长重到此，不过探胜立须臾。","dynasty":"明代","title":"禹陵"}
{"author":"徐渭","content":"曹娥十四死长江，江水连潮万里长。精卫定应仇渤澥，子胥岂只怒钱塘。一江鱼鳖浮尸出，八尺龟螭卧绢黄。总为金钗收正气，可怜枭獍绕爷娘。","dynasty":"明代","title":"曹娥祠"}
{"author":"徐渭","content":"乌鸟既能伤义士，蚊虻何苦碎贞肌。由来天道本无定，谁使昆虫必有知。画壁几残春社雨，灵风时满夜归旗。烟波一望三千里，长在湘江洛水湄。","dynasty":"明代","title":"露筋祠"}
{"author":"徐渭","content":"躬耕既喜陪明主，列宴兼荣享大庖。苍帝青阳临左个，朱犁黄犊引南郊。筵前瓮盎归馀沥，马后蹄肩带割肴。笑语细君将母好，不劳谐谑自为嘲。","dynasty":"明代","title":"冯刑部索书册"}
{"author":"徐渭","content":"白下珠林最有名，忽来燕赵作游僧。春风大众迷花雨，夜壑孤藤看佛灯。巳办一瓢相伴去，其如多病不能兴。归来只洗双荷叶，听学文殊演上乘。","dynasty":"明代","title":"送啸上人之五台"}
{"author":"徐渭","content":"侯家帘幕夜重重，醉客觞繁断禁钟。赐果自鲜冰后色，罂鹅直贱丈前醲。月斜苑树寒孤鹊，字暗番经集万蜂。尚有御缄看未得，何时重许拆双龙。","dynasty":"明代","title":"集李侯宅得钟字"}
{"author":"徐渭","content":"邻家兄弟逼炊烟，不见于今四十年。颊有长髯堪佐幕，头多短发尚留燕。深秋一路逢红叶，明月双帆挂大川。黄鹤楼中可相引，石榴皮畔觅神仙。","dynasty":"明代","title":"送余兴国"}
{"author":"徐渭","content":"传呼拥道使君来，寂寂柴门久不开。不是疏狂甘慢客，恐因车马乱苍苔。","dynasty":"明代","title":"山阴景孟刘侯乘舆过访闭门不见乃题诗素纨致谢"}
{"author":"徐渭","content":"中秋只尺巳蹉跎，更值中秋此地过。天上桂轮长苦满，人间酒盏莫嫌多。虹桥一散能追不，海镜孤飞奈尔何。最是虎丘此时节，清歌不住水微波。","dynasty":"明代","title":"泊阊门值闰月中秋"}
{"author":"徐渭","content":"即看负剑游吴客，终是抛繻入汉童。阿堵虎头虽易擅，浮丘鹤相本难工。敢于玄白嘲杨子，尚恨丹青败乃公。算更难描谁面目，矮人咄诧戏场中。","dynasty":"明代","title":"倪君某以小象托赋而先以诗次韵四首其一"}
{"author":"徐渭","content":"一雨连秋夏，无朝不冥迷。晓添四壁篆，夜助百虫悽。蒙羃遮城漏，蒸潮汗础泥。直愁衡岱顶，亦障海乌飞。","dynasty":"明代","title":"雨"}
{"author":"徐渭","content":"谁家桃树倚西邻，摘下还存树底新。日暮插头过市上，疏疏数朵颇宜人。","dynasty":"明代","title":"折桃花"}
{"author":"徐渭","content":"闻君灵壁去，取石泗滨泓。鲜云割浸里，妙响提抇中。言归不出月，一路自槌风。好琢湖菱样，提来挂碧空。","dynasty":"明代","title":"余君往灵壁许我以石仿菱嘱之"}
{"author":"徐渭","content":"劳子为我言，翁去不复活。骨魄既巳寒，生事亦不热。多我诸父慈，视侄等儿列。时时惠釜钟，厨中作麋啜。","dynasty":"明代","title":"子效索赠其两叔"}
{"author":"徐渭","content":"半臂黑貂裘，迎亲下娣楼。新城贼难破，母去不须忧。","dynasty":"明代","title":"送黄公子迎其母夫人归黄岩"}
{"author":"徐渭","content":"方朔侏儒两欲死，智伯中行一是知。醉里放言何造次，醒中为客太支离。檐飞细雨除清暑，烛笑粗花旋紫芝。坐待人来将说与，夜深敲缺唾壶儿。","dynasty":"明代","title":"夜酌迟友人不至"}
{"author":"徐渭","content":"城中夷夏极，天上帝王家。西内宸居逼，南都鼎地赊。乌啼御沟柳，象散阁门花。昨到贫方朔，封书载几车。","dynasty":"明代","title":"初入京瞻宫阙"}
{"author":"徐渭","content":"黄鼠白脂捷遁逃，夜猴搏鼠捷于猱。将猴比鼠无多大，自古獐麋怕皂雕。","dynasty":"明代","title":"边词其十六"}
{"author":"徐渭","content":"雷雨垂垂翠色繁，古松阴里了歌喧。问渠何事为人语，我爱山中听鸟言。","dynasty":"明代","title":"题画其二"}
{"author":"徐渭","content":"姊妹商量明月堤，夜妆莫解绿鬟丝。黄陵庙口无多路，去听女郎歌竹枝。","dynasty":"明代","title":"水仙其五"}
{"author":"徐渭","content":"读书往往荷三馀，种芷为斋扁芷居。供眼色拚输药圃，疗班香定入方书。炉飘海国旃檀避，座满嘉宾兰蕙俱。从此下帷重玩易，不须更爇小蟾蜍。","dynasty":"明代","title":"芷斋"}
{"author":"徐渭","content":"诗成手八叉，僧意欲笼纱。不敢轻枯树，春来不放花。","dynasty":"明代","title":"为沈嘉则题枯木画四首其四"}
{"author":"徐渭","content":"口北清馋似大苏，穷边那得笋烧垆。曾闻止渴消梅子，故写龙孙与大夫。","dynasty":"明代","title":"画笋遗许口北"}
{"author":"徐渭","content":"笔底霜丛三四竿，园中解箨两三年。修蛇拔尾当黄土，小凤梳翎在碧天。","dynasty":"明代","title":"竹其六"}
{"author":"徐渭","content":"谁猎野豨归，雕胡此日磾。辕生老难刺，公子立能啼。所贵膏弥脆，何由噬免脐。野人浑绝粒，一丈长青藜。","dynasty":"明代","title":"野豕"}
{"author":"徐渭","content":"松溪旧说神仙令，椿寿今符傲吏言。过客仓皇辞上座，长公金紫拥华轩。笑看浮世忧千岁，自养灵台湛一元。将挹清光陪杖屦，恨无羽翼即飞翻。","dynasty":"明代","title":"寿戴柳州父母其一"}
{"author":"徐渭","content":"银台相望渺银河，瀫水情人待亦多。妾本一身非两体，一时难作往来梭。","dynasty":"明代","title":"设代林某答胡通政"}
{"author":"徐渭","content":"腊尽接春将，孤眠枕被凉。朝兴惊六出，午晏俛千篁。兀坐愁空瓮，群栖塞坏墙。抟酥几鹤卵，絮柳未鹅黄。堪取为毬打，行看挂霤僵。明年从大有，连岁却馀殃。见说开元寺，重新古道场。一髡担化主，十殿敞阎王。犹记迎春昔，长颓此地觞。解姬捎诞马，蛮子袄绵羊。楼角娇波聚，亭椒嫩采妆。百垆忙酒保，四郭挤村娘。兽圈攘牛土，虫枝试鸟簧。不知今日赏，还有此风光。","dynasty":"明代","title":"先除夕二日雪甚如婴儿拳"}
{"author":"徐渭","content":"投辖风流近属君，坐淹鹳鹤摩宵氛。天河总没鸡三唱，盆酒还浇豕一群。舞是公孙新弟子，剧多优孟旧传闻。安知红袖非优孟，好学三闾哭楚濆。","dynasty":"明代","title":"章孟公招陪葛韩二丈特徵酒姬妙解雄舞辱贶嘉篇率尔次韵其二"}
{"author":"徐渭","content":"半生落魄已成翁,独立书斋啸晚风。笔底明珠无处卖,闲抛闲掷野藤中。","dynasty":"明代","tags":"古诗三百首，感叹，壮志难酬","title":"题《墨葡萄图》/题葡萄图"}
{"author":"徐渭","content":"系马梅花索酒时，溪山遥映酒家旗。何为每到堪题处，不解吟成一字诗。","dynasty":"明代","title":"予自浙抵新安登齐云还浙道中旅馆颇多奇景而不成一字至衢自嘲一绝"}
{"author":"徐渭","content":"菩萨曾闻肉一团，仁安春亦一腔完。庭前百果黄无数，分与飞来鸟雀餐。","dynasty":"明代","title":"僧名仁庵躯甚充而庭多熟果索诗应此"}
{"author":"徐渭","content":"筑堂临霅水，书榜曰留馀。岂特还三物，元希画二疏。世多兼陇蜀，人苦笑迂疏。不信閒躯壳，还将返太虚。","dynasty":"明代","title":"留馀堂诗"}
{"author":"徐渭","content":"暇日弃筹策，卒卒相束手。四疆险何限，但阻孤城守。旷野独匪民，弃之如弃草。城市有一夫，谁不如木偶。长立睥睨问，尽日不得溲。朝餐雪没胫，夜卧风吹肘。彼亦何人斯，炙肉方进酒。","dynasty":"明代","title":"海上曲其二"}
{"author":"徐渭","content":"为君小写洛阳春，叶叶遮眉巧弄颦。终是倾城娇绝世，只须半面越撩人。","dynasty":"明代","title":"遮叶牡丹"}
{"author":"徐渭","content":"碧梧青琐地，长系大椿思。问寝恐迟暮，报君还有时。洞庭当月出，寒橘映霜垂。定侍高堂去，扁舟缆钓矶。","dynasty":"明代","title":"给事中某吴人归寿其父"}
{"author":"徐渭","content":"骨相应颐方，芙蓉耐晚霜。橘租千户俸，鸥伴六湖庄。荆茂欢诸姒，槐繁卜二郎。乘龙方下榻，因得附瑶章。","dynasty":"明代","title":"寿王曲阜"}
{"author":"徐渭","content":"一围消雪远，两翅辟尘赊。朔北冻杀马，辽东买断牙。锦筵津颊玉，深户拥腮花。一罩山人帻，徒遮鬓发华。","dynasty":"明代","title":"王口北见遗貂帽因往"}
{"author":"徐渭","content":"何来白鹊乳双双，马氏才贤应季常。练气横空从树杪，鮹门织羽对书堂。倍宜刺史停春饯，懒学灯花映夜娼。宫锦只鹇君自有，薛涛取绣校书妆。","dynasty":"明代","title":"马氏白鹊"}
{"author":"徐渭","content":"汉京何用祀神君，福地仙居处处闻。悬水千丝非雨散，层山百叶是莲匀。铺明上与毫光合，瓦碧平将树色分。莫道无如明主切，万年应驭鼎湖云。","dynasty":"明代","title":"齐云岩"}
{"author":"徐渭","content":"阮生醉不醒，瓷瓦却惺惺。解将岩下电，换看世间人。自笑长门诏，醉堕能言猩。不著红油屐，知予盲不盲。","dynasty":"明代","title":"青白眼"}
{"author":"徐渭","content":"枫江霁色告无边，故写蓑衣挂钓船。莫笑渔郎多点检，从来风雨起晴天。","dynasty":"明代","title":"盛懋秋江画董尧年索题"}
{"author":"徐渭","content":"解辔投山屋，束鞍闻曙鸡。风云留宿雨，花草踏晴泥。晓峡喧溪路，春沙泛马蹄。遥知武夷曲，只在乱峰西。","dynasty":"明代","title":"顺昌道中新晴"}
{"author":"徐渭","content":"橐驼本是胡家物，拽入人看似拽牛。见说辽东去年捷，夺得千头与百头。","dynasty":"明代","title":"上谷歌其七"}
{"author":"徐渭","content":"野客年来百事休，也怜歌板去难留。若为化作沿江柳，直管莺声到岸头。","dynasty":"明代","title":"送林某"}
{"author":"徐渭","content":"片石插寒塘，泠泠箭竹黄。谁提数寸管，坐到一秋长。我亦耽清致，传闻今几霜。翻飞乏羽翼，那得到君旁。想见莓苔绿，坐令毛发苍。叠膝嘉肺中，望断云根觞。令我操题处，青棘披孤墙。日影淡无色，十月梅早芳。欲折以寄远，无此长臂攘。料理竹下人，应少寒枝香。","dynasty":"明代","title":"筠石篇"}
{"author":"徐渭","content":"马上尚书白面郎，居官新喜旧周邦。齐梁花月谈双燕，淮海风烟隔一江。积水游鱼中库板，白粮红粟里人艭。西台御史生祠在，专待君侯与作双。","dynasty":"明代","title":"送某公迁南户部"}
{"author":"徐渭","content":"黄鸟犹知止，吾人可不然。身心一个字，戒慧两头县。匣剑抽能割，盘珠走只圆。若教牢住著，未免堕枯禅。","dynasty":"明代","title":"定所篇"}
{"author":"徐渭","content":"真圣主龙目。握新符、策士临轩，两科收录。暗卜今年谁最好，刚得齐贤名族。亲认取、青宫叮嘱。今日马蹄催宴去，记官袍、有领偏深绿。特赐与，浇𨤍醁。男儿到此平生足。却惹起、愁人一醉，消他万斛。手取尘冠弹欲碎，不为要君推毂。正沈吟、断虹生北。却似有情相照映，奈无言、难与传心腹。几时更，谈夜烛。","dynasty":"明代","title":"贺新郎继闻廷对之捷复制一阕"}
{"author":"徐渭","content":"巳作仕途客，相看仍道颜。更期垂色绶，应复会名山。龙自潭中合，人从日下还。知君过剑水，不道别离难。","dynasty":"明代","title":"送余君"}
{"author":"徐渭","content":"长安街上尘如雾，葛布眼眼风难度。归来扫溷索长笺，一束溪藤沈刑部。墨浆五合饱苍蝇，刺叶藤花扫不成。门前铜盏呼人急，却是冰儿来卖冰。乾喉似火逢薪热，一寸入口狂烟灭。自惭野卉不成妍，刑部梅梢如拗铁。","dynasty":"明代","title":"沈刑部善梅花却付纸三丈索我杂画"}
{"author":"徐渭","content":"今宵风物异寻常，月底梨开万朵光。闪雪摇冰偏倍昼，迷枝浸叶总生凉。痕娇旧积啼春雨，镜色新圆选夜妆。莫遣风吹回作态，素娥应妒舞霓裳。","dynasty":"明代","title":"月下梨花其一"}
{"author":"徐渭","content":"我亦狂涂竹，翻飞水墨梢。不能将石绿，细写鹦哥毛。","dynasty":"明代","title":"竹染绿色"}
{"author":"徐渭","content":"枕书小睡门开半，客来就榻弹书唤。携壶醉客相轮尖，饿鹳窥餔搅云乱。僧厨沸酒百蚊飞，双枣沈茶紫茧微。酒罢书横依旧睡，梦为蝴蝶别花归。","dynasty":"明代","title":"朱次公读书飞来山群彦过访携饮塔颠方拈六韵拟赋雨至踉蹡而下漫闻次之"}
{"author":"徐渭","content":"朝来乾鹊聒檐牙，入夜孤灯也弄花。儿女一生梦养虎，行藏四足画添蛇。因嗟竹箭歌如箦，时泛荷花到若邪。记得万峰高顶鹿，竟晞黄犬猎人家。","dynasty":"明代","title":"夜坐有感转忆往事"}
{"author":"徐渭","content":"老胡宠向一人多，窄袖银貂茜叵罗。递与辽东黄鹞子，侧将云鬓打天鹅。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"杏子红衫一女郎，郁金衣带一苇航。堤长水阔家何处，十里荷花分外香。","dynasty":"明代","title":"镜湖竹枝词其二"}
{"author":"徐渭","content":"才闻归马驻双轮，又见旌麾动去尘。廷尉由来须长者，武侯聊借服南人。昨经湘水洲兰莫，今渡黄河岸草春。万里波涛随意挽，相逢处处有枯鳞。","dynasty":"明代","title":"送赵大理"}
{"author":"徐渭","content":"十年才一问平安，只尺浑如对面看。旧日诗评虽有价，近来公论孰登坛。百年忽巳崦嵫暮，一齿时崩苜蓿盘。腊雪秋潮同马日，何人不道是金兰。","dynasty":"明代","title":"答嘉则"}
{"author":"徐渭","content":"昨向居庸剑戟过，今朝流水是洋河。无数黄旗呵过客，有时青草站鸣驼。","dynasty":"明代","title":"上谷歌其六"}
{"author":"徐渭","content":"报赦先来呼外市，含煤欲去败连城。竟窥赵壁穿廷入，公向秦王绕笔鸣。午曲故繁欺蜴睡，夜朝直误与鸡兴。何人巳堕营营𥤴，枉拟蕲州买四灵。","dynasty":"明代","title":"蝇声其一"}
{"author":"徐渭","content":"昨夜窗前风月时，数竿疏影响书帏。今朝榻向溪藤上，犹觉秋声笔底飞。","dynasty":"明代","title":"竹其九"}
{"author":"徐渭","content":"牡丹巳谢三旬馀，为君写取最娇枝。惟应醉里县红壁，当取金钗劝酒卮。","dynasty":"明代","title":"杏花牡丹"}
{"author":"徐渭","content":"冯添鸽籥与膏焚，整队红云过玉真。何处邻姬不停织，细听灯火理筝银。","dynasty":"明代","title":"风鸢图四首其四"}
{"author":"徐渭","content":"乞得琼浆一碗新，沿溪行尽渴生尘。云英只在桃花下，不肯呼来见外人。","dynasty":"明代","title":"入武夷寻一线天道中述事二首（行渴，得岩妪"}
{"author":"徐渭","content":"岂无兰蕙好，独结峄阳桐。养鹤多因尔，游鱼亦为侬。风雷县一壁，山水伴千重。一作梅花弄，都令雪满空。","dynasty":"明代","title":"侣琴篇为赵子赋"}
{"author":"徐渭","content":"小练乳儿红袜，斜阳曝网黄芦。但得同心夜浦，不愿嫁与秋胡。","dynasty":"明代","title":"渔家图"}
{"author":"徐渭","content":"破贼书来鸟共飞，江东谢傅喜生眉。即招记室横彤管，共泛楼船倒玉卮。","dynasty":"明代","title":"凯歌一首赠参将戚公"}
{"author":"徐渭","content":"弃粉当妆匣，抛脂落茜坡。黄姑插金雁，织女洗银河。敢以人间色，来方天上娥。借烟行作雨，不黛扫成蛾。渡海群骑燕，横江或跨鹅。盈盈素罗袜，泛泛绿鳞波。剩馥迷湘芷，馀娇付越荷。兔房秋杵药，鲛室夜珠梭。道子描难似，非烟绣不过。张颠狂草笔，涂罢一高歌。","dynasty":"明代","title":"水仙"}
{"author":"徐渭","content":"塞外河流入塞驰，一般曲曲作山溪。不知何事无鱼鳖，一石惟容五斗泥。","dynasty":"明代","title":"上谷歌其五"}
{"author":"徐渭","content":"草孽始一寸，及壮丈有馀。岂直薮即带，兼以馆蚊胥。夜热不可寐，宁止不露居。窃恐值此辈，股髀遭其咀。就中拟厥罪，蚊也尤其渠。其他不出境，惟此远追趋。穿帏眇纨麈，打扑不胜劬。更番以迭进，安得尽屠诛。聚响苦不震，万鷇啾婴雏。工者搅梦寐，一夕百起呼。蚊孽固莫逭，草实主其逋。呼童问腰镰，不用安所须。薙此忽如扫，一翅不得储。譬彼塞垣莽，往往伏戎胡。打冰烧其荒，窟穴空妖狐。莫谓野人贱，刈圃非雄图。","dynasty":"明代","title":"刈圃"}
{"author":"徐渭","content":"大贾多买笑，惟君独不然。朝朝上山去，夜夜抱云眠。阿堵虽绕榻，鸱夷终泛船。一与吾侪饮，悬知非守钱。","dynasty":"明代","title":"集胡贾馆请作乐山诗"}
{"author":"徐渭","content":"本朝花鸟谁高格，林良者仲吕纪伯。矮人信耳辄观场，只晓徐熙与崔白。崔徐一纸价百金，风韵稍让吕与林。即如此图王鹅亭，云是剡溪雪夜人。雁儿一扫六十只，何只不落青天云。沙黄芦白喜相逐，逸者飞鸣劳者宿。不须彭蠡泛扁舟，彭蠡湖今在吾目。","dynasty":"明代","title":"王鹅亭雁图"}
{"author":"徐渭","content":"翠盖高牙停曲径，仙宫广乐导清游。风传短吹音还绕，山夹回溪影自流。关尹预占函谷气，桃花故引武陵舟。归来别有笙歌拥，看月重登庾亮楼。","dynasty":"明代","title":"幕府游武夷九曲令拟诗"}
{"author":"徐渭","content":"昔朋友雉与鷮，不得巳今为枭。昔骨肉鹅与鸭，不得巳今为鹘。昔宗亲鹊与鹑，不得巳今为鹯。昔官府驺与虞，不得巳今为虎。昔乳煦汗血驹，不得巳今于莬。昔黔苍万夫英，今视之蝇所生。","dynasty":"明代","title":"六昔"}
{"author":"徐渭","content":"复此西湖水，侯即西门豹。湖水何足论，溉我三乡稻。","dynasty":"明代","title":"复上虞复西溪湖"}
{"author":"徐渭","content":"为郎灵壁苦纷纭，预拟精裁一片云。遣骑总无虚左毂，甚恭却似信陵君。辽阳虏檄频飞羽，细柳銮舆自劳军。纵使冯唐项白尽，大都不分日摛文。","dynasty":"明代","title":"答次吴灵壁"}
{"author":"徐渭","content":"斧倦坡前束担，薪枝兼有青红。王质是侬乡老，烂柯只在山中。","dynasty":"明代","title":"樵"}
{"author":"徐渭","content":"汗血生驹撒手驰，况能妆态学南闺。帓将皂帕穿风去，爱缀银花绰雪飞。","dynasty":"明代","title":"边词其十一"}
{"author":"徐渭","content":"乡里客燕京，无人不妙英。此方投过辖，彼或送行程。远道春初入，垂杨折不胜。空将数字寄，脉脉此时情。","dynasty":"明代","title":"寄京中诸友"}
{"author":"徐渭","content":"公子材名本卓然，宦游翻得豫章椽。青天酒散滕王阁，碧水风吹幕客船。佩取司空孤剑在，江连秋壁万枫悬。知君藻思多新赋，彭蠡双鱼正好传。","dynasty":"明代","title":"送张子成之江幕"}
{"author":"徐渭","content":"畜驴无贵贱，驴多不值钱。江南坐诗客，北地背薪还。","dynasty":"明代","title":"驴客"}
{"author":"徐渭","content":"东坡画竹多荆棘，却惹评论受俗嗔。自是俗人浑不识，东坡特写两般人。","dynasty":"明代","title":"画竹与吴镇其二"}
{"author":"徐渭","content":"海水必自黄河来，桃树还有桃花开。试看万物各依种，安得蕙草生蒿莱。龙溪吾师继溪子，点也之狂师所喜。自家溪畔有波澜，不用远寻濂洛水。年年春涨溪拍天，醉我溪头载酒船。一从误落旋涡内，别却溪船三两年。","dynasty":"明代","title":"继溪篇"}
{"author":"徐渭","content":"我学彭城写岁寒，何缘春色忽黄檀。正如三醉岳阳客，时访青楼白牡丹。","dynasty":"明代","title":"牡丹竹"}
{"author":"徐渭","content":"五灯留妙偈，百传读高僧。并扫存亡幻，无非傀儡棚。天灵仍蜾蠃，百闷付觚楞。肯共欧兜语，年年访越峥。","dynasty":"明代","title":"海云次子后其弟海洲死分韵索挽"}
{"author":"徐渭","content":"常飧羞膳薄，为客鲙炰增。菊醑醺千日，杨舟误百朋。鸿留泥上雪，虫语夏时冰。潇散真工部，何愁簿牍仍。","dynasty":"明代","title":"次许口北招集之作"}
{"author":"徐渭","content":"董奉门前朝暮霞，无时不是杏开花。桥南人渡迷桥北，问道花开第几家。","dynasty":"明代","title":"题余医师南桥卷"}
{"author":"徐渭","content":"城中夷夏极，天上帝王家。西内宸居逼，南都鼎地赊。乌啼御沟柳，象散阁门花。昨到贫方朔，封书载几车。","dynasty":"明代","title":"初入京瞻宫阙"}
{"author":"徐渭","content":"卜筑名园别有村，秪凭鱼鸟送芳尊。一冠神虎悬薇幕，五树鸣蝉种柳门。世上督邮应不少，里中亲戚岂无存。归来一话何妨却，抛掷晨光直到昏。","dynasty":"明代","title":"乐閒园诗"}
{"author":"徐渭","content":"仙华学杜诗，其词拙而古。如我写兰竹，无媚有清苦。","dynasty":"明代","title":"写兰与仙华子"}
{"author":"徐渭","content":"离筵驿路正芳梅，骑马听莺是此回。旧日繻生关吏识，新年罗袖内家裁。泽兰把赠携春色，苑杏留花待异才。却说涸鳞县尾在，欲从天上借风雷。","dynasty":"明代","title":"送张子荩春北上"}
{"author":"徐渭","content":"九流渭也落何流，戴发星星一比丘。红袖曾酣楼上舞，黑风仍堕海洋舟。偷醅毕卓生为酒，辟谷张良死在留。每枉尊罍思一报，几时将辖井中投。","dynasty":"明代","title":"九流"}
{"author":"徐渭","content":"片素生烟古色浓，碧桃花树劈春风。吹箫仙子今何在，正好骑鸾向此中。","dynasty":"明代","title":"题钱舜举画碧桃"}
{"author":"徐渭","content":"桃李晴曛禁苑烟，銮舆新幸北郊旋。团花靺鞈蒐春日，细柳旌旗拊髀年。一道甲光将雪借，千群马色截云鲜。谁兼将帅为天子，共喜文皇九叶玄。","dynasty":"明代","title":"驾归自阅群望于衢恭赋"}
{"author":"徐渭","content":"汉高围苦白登深，谁献和亲快帝心。不是野鸡终夜哭，鲁元先尔嫁如今。","dynasty":"明代","title":"王右参取今日汉宫人二句为韵作昭君怨十首次之其一"}
{"author":"徐渭","content":"伯兄官署去，因寄仲君书。问政应如水，添厨稍出鱼。越人多好著，潞锦小花裾。看取寄归匣，都无一尺馀。","dynasty":"明代","title":"张子锡往访其弟长治"}
{"author":"徐渭","content":"一策万言如有神，本朝租士数罗伦。今朝骑马看花者，肯与罗伦作后尘。","dynasty":"明代","title":"画杏花"}
{"author":"徐渭","content":"二月初归三月来，千红万紫不成开。绣偏芳草时萦带，洒向妆楼欲贴梅。残晕秪疑衔鸟雀，轻阴半是隐条枚。因风吹上高唐观，为雨为云在楚台。","dynasty":"明代","title":"落花四首其一"}
{"author":"徐渭","content":"终是千年鹤，今先返旧城。到家人尚在，入洞云来迎。紫气莫西渡，青山留震盟。野夫惭尹喜，却办候关情。","dynasty":"明代","title":"为陶工部赠道者"}
{"author":"徐渭","content":"秋叶巳凋疏，春林积雪初。溪藤不复买，裙练免偷书。挂碧来鸣鸟，虽红补破庐。待予新买屋，自种两三株。","dynasty":"明代","title":"乙亥元日雪酌梅花馆其一"}
{"author":"徐渭","content":"北门之外多佳丽，白水茫茫绕天际。中有幽人春野翁，摘荷采芰纫衣袂。春野读书曾万卷，只今一字不欲看。只将元气手中调，不许红尘眼中散。昨者铸鼎鍊九还，吾欲从之乞一丹。青牛在田不肯语，轻蓑大笠天将雨。","dynasty":"明代","title":"春野图"}
{"author":"徐渭","content":"垂丝美女弄春绒，铁干贞姜赋国风。两样心肠一般色，画工描取莫相同。","dynasty":"明代","title":"题铁干海棠"}
{"author":"徐渭","content":"泪竹小帘扉，孀娇卓氏闺。犊鼻总相许，鸾云无定飞。好收缝客线，去衲出家衣。不见鸳鸯底，荷花拔锦泥。","dynasty":"明代","title":"古意其一"}
{"author":"徐渭","content":"越女红裙娇石榴，双双荡桨在中流。憨妆又怕旁人笑，一柄荷花遮满头。","dynasty":"明代","title":"镜湖竹枝词其一"}
{"author":"徐渭","content":"天台饶舌骂丰干，何事吟鸢巧弄抟。昨夜风馀收堕篾，唤回拾得换寒山。","dynasty":"明代","title":"风鸢图四首其一"}
{"author":"徐渭","content":"忧世惟王子，无鱼歌蒯缑。杀鸡饫贤者，扪虱傲诸侯。春雨园蔬涉，秋天剑气浮。赐池元浴马，认得几骅骝。","dynasty":"明代","title":"答赠王山人济川"}
{"author":"徐渭","content":"北斗声名重二京，东朝保傅谢初荣。百年华发晞三握，一日朱轮送满城。渐喜河冰仍绿水，稍闻乡雪盛黄精。快帆定落归心后，客梦几番天姥青。","dynasty":"明代","title":"送新昌潘公"}
{"author":"徐渭","content":"征舆解道明朝发，别酒遥从此地酣。尽日回肠依曲水，昔年种柳似江潭。霜高睡短鸡偏促，雪滑泥长马不堪。差有梅花知客意，一程开逼一程南。","dynasty":"明代","title":"将别复偕游碧云流觞枯柳之下"}
{"author":"徐渭","content":"长安明月金叵罗，几度从君醉踏歌。北寺云屯朝烙马，西清风起夜闻荷。大臣自引行当召，醉尉逢人且莫呵。一叶米家书画舫，白虹终夕绕沧波。","dynasty":"明代","title":"送朱使君太仆"}
{"author":"徐渭","content":"泪尽南天哭不回，李生真是可怜才。生刍解识徐家物，死梦应寻范式来。紫气镆干埋不得，青枫刺绣任成灰。知君去證金环果，戏取杨花李上开。","dynasty":"明代","title":"李子遂死予设位哭之遂击木而歌此"}
{"author":"徐渭","content":"兰苕翡翠逐时鸣，谁解钧天响洞庭。鼓瑟定应遭客骂，执鞭今始慰生平。即收吕览千金市，直换咸阳许座城。无限龙门蚕室泪，难偕书札报任卿。","dynasty":"明代","title":"读问棘堂集拟寄汤君"}
{"author":"徐渭","content":"胡床雪夜斗牛裘，亲待回探夜不收。蓟北咽喉此为最，山西将帅尔称优。千金粉面捐厮养，百鞘朱提买络头。倒死潇拦姑诺诺，大宛终败匿骅骝。","dynasty":"明代","title":"闻都督再迁山西武宁"}
{"author":"徐渭","content":"令威三世通家好，廿载迁居会面赊。醉我龙铛才地主，怜君马首又天涯。春灯雨雪潇潇夜，野店茶汤处处家。想见皇都堤草绿，春鸰细语绕梨花。","dynasty":"明代","title":"送丁叔子北上慰乃兄"}
{"author":"徐渭","content":"有道明王守四夷，公家锁钥在雕题。一天枢纽群星北，万里金汤半壁西。茅氏骑龙艰劫火，王乔奉药傥丸泥。何如翊戴勋臣府，永鐍金书铁马蹄。","dynasty":"明代","title":"代寿黔公其一"}
{"author":"徐渭","content":"异姓王功阶特进，大将军客揖须长。太平象马舞何事，胜会凫鹥醉不妨。锦席珠玑群彦舌，金炉烟雾百蛮香。殷勤剩有华封祝，先遣山呼到帝乡。","dynasty":"明代","title":"代寿黔公其二"}
{"author":"徐渭","content":"千花百果候青阳，二月斓斑匝点苍。样簇浓枝灵鹫锦，光添绣褓石麟床。干戈后取仪双髧，弧矢先悬志四方。我国同休恩不浅，年年此日忆高皇。","dynasty":"明代","title":"代寿黔公其三"}
{"author":"徐渭","content":"闻道自髫年，传经彻旧编。裹粮百里外，卒业一灯前。阅传知高士，遗孤是大贤。斯人真不死，可以慰黄泉。","dynasty":"明代","title":"挽上虞葛翁"}
{"author":"徐渭","content":"云间老桧与天齐，腾六寒威一手提。折竹折梅因底事，不留一叶与山溪。","dynasty":"明代","title":"题雪压梅竹图"}
{"author":"徐渭","content":"闻道名园盛牡丹，豪家欢赏到春残。自怜亦具看花眼，种菜浇畦不得看。","dynasty":"明代","title":"寄徐石亭"}
{"author":"徐渭","content":"研底毫端秋气清，攒花蔟蕊笔通灵。看来不似篱边色，拔取何天白鹤翎。","dynasty":"明代","title":"翎菊"}
{"author":"徐渭","content":"啄鹊憎大鸟，无怪吾子然。从臾饱虾鱼，子意一何偏。鳞即贱于裸，于羽何择焉。盛冬水如石，胶鬣不得旋。孕肠急鞔鼓，张目不得眠。茭菰牙始白，桃花涨春田。熨块出累琐，多死渔者筌。鳞褓及鹊鷇，较估谁艰难。矧兹网罟酷，百倍鸟有鹯。雏攫子不许，鳞烂子许旃。乃乖漆园理，夺蚁与乌鸢。等为一盗耳，何猛此彼宽。窃东子则许，窃西子拘钳。波臣诘如此，而我难为言。众生递吞噬，此业何时捐。西方古先生，解破万壁坚。龙门傥罢跃，飞去好相参。汝或未即去，我姑代彼宣。三戒严重杀，五净肉亦权。鹏饱六月息，孝先腹便便。","dynasty":"明代","title":"设为鱼虾所诘"}
{"author":"徐渭","content":"鹤林寺里别袈裟，又幻扶桑到若耶。溪女惜香还菡萏，海人浇醉歇枇杷。似闻此地春犹雪，悔上孤帆晓载霞。腊社少年貂帽上，簪红莫忘遍茶花。","dynasty":"明代","title":"闻里中有买得扶桑花者其四"}
{"author":"徐渭","content":"早岁采芹客，中年种杏人。肱今三折后，井是百家春。长者高门席，潇然太古邻。何须卜长久，不朽在天真。","dynasty":"明代","title":"赠钱竹坡"}
{"author":"徐渭","content":"敬候当兹夕，萍逢共此尊。江梅将臈去，酒雪借春存。刻烛题孤韵，呼卢彩六痕。客中难得醉，莫怪作鲸吞。","dynasty":"明代","title":"元旦集丁户部馆得存字"}
{"author":"徐渭","content":"楸玉枰开映指长，美人疑思倚新妆。惟应赌墅风流客，与较斜飞势一行。","dynasty":"明代","title":"赋得奕仙"}
{"author":"徐渭","content":"两代高名百不磨，山川其奈两人何。大夫付与扁舟兴，公子忘归半顷波。无数翠烟生碧荇，有时白鸟浴红荷。眼前诗景刊无尽，莫怪梨材索价多。","dynasty":"明代","title":"少滨篇为金子"}
{"author":"徐渭","content":"子建词描洛浦神，唐君色染博陵身。巫云巳散当年梦，吴粉空传半面春。韫玉求沽遭弃置，采蘼多事问新陈。□□□□□□□，□□□□□□□。","dynasty":"明代","title":"唐伯虎画崔氏像因题余次韵其一"}
{"author":"徐渭","content":"虽云似蟹不甚似，若云非蟹却亦非。无意教君费装裹，君自装裹又付题。世间美好人夺冒，略涉小丑推向谁。此幅傩云都不丑，知者赏之不容口。涂时有神蹲在乎，墨色腾烟逸从酒。无肠公子浑欲走，沙外渔翁拗杨柳。","dynasty":"明代","title":"蟹"}
{"author":"徐渭","content":"自从生长到如今，烟火何曾著一分。湘水湘波接巫峡，肯从峰上作行云。","dynasty":"明代","title":"水仙兰"}
{"author":"徐渭","content":"社坛高咏集精蓝，大块青阳俨去骖。闻道沉酣剧河朔，只愁风雨送江南。筵前旨放勾芒辖，嫁后宁烧玳瑁簪。转眼城南桑树下，更题少妇绕饥蚕。","dynasty":"明代","title":"尽社咏留春者并函寄复赋二首其一"}
{"author":"徐渭","content":"白帝乘秋秉素蜺，青娥挟露弄风威。荣枯不敢违天意，摇落偏当寄客衣。大漠霜凄随角散，孤城月白伴砧飞。镜中不久繁桃李，愁杀秦川织锦机。","dynasty":"明代","title":"赋得清秋落叶"}
{"author":"徐渭","content":"银带边儿骏马驮，西墙倒酒剧悬河。高松入座无人对，明月当杯奈夜何。此际乡心愁不少，满城流水响无多。东房老衲怜牢落，夜夜来吹鹘打鹅。","dynasty":"明代","title":"十七夕"}
{"author":"徐渭","content":"贝叶千翻粟一提，持经换饱笑僧尼。僮书我亦王家作，偶散谁非大块泥。带草连年高纂述，中箱一日去筌蹄。聊堆剩本充高枕，一字不看眠日低。","dynasty":"明代","title":"卖书"}
{"author":"徐渭","content":"朱碧娇啼二月莺，却都输与此三君。若添明月孤来鹤，踏乱松尖一片云。","dynasty":"明代","title":"松竹梅"}
{"author":"徐渭","content":"菩提五树百颗悬，但策西功最尔先。点检小魔空黑豆，糊涂大事有青天。雀饧晴向珠边结，舍利难飞死后燃。相伴荒涂行不久，维摩示病巳连年。","dynasty":"明代","title":"土菩提"}
{"author":"徐渭","content":"弓鞋窄窄寸来罗，踏水乘鱼浅浅波。谁把江蛾勾入画，夫人自嫁不吾过。","dynasty":"明代","title":"钮给事中花园藏陈山人所画水仙花次王子韵一首而陈文学示我五首故我亦如数其四"}
{"author":"徐渭","content":"斗厓紧接大槽平，长练难倾怒愈生。绝似海门潮正急，白头翻贴黑沙行。","dynasty":"明代","title":"五泄其二"}
{"author":"徐渭","content":"海国名花说水仙，画中颜貌更婵娟。若非洒竹来湘浦，定是凌波出洛川。","dynasty":"明代","title":"水仙花"}
{"author":"徐渭","content":"黑云风搓成细柔，皎月天开空霁落。云索条条有时断，月皎夜夜同君乐。杯酒壶觞不尽兴，坐到天明复沽饮。彩云五色月染成，添护蟾宫桂花影。","dynasty":"明代","title":"无题"}
{"author":"徐渭","content":"昭阳队里混铅华，垂老参师日半斜。不向秋风怨团扇，却教明月进琵琶。朝留楚簟身为雨，夜绣茅君线作霞。见说缑山闲姊妹，尚论恩宠旧谁家。","dynasty":"明代","title":"宫人入道（明月，宫女名）"}
{"author":"徐渭","content":"青春曲水湄，芹吐小芽滋。在野未堪摘，献君知几时。暖风来燕子，寒食伴棠梨。一夜休教老，留尖煮鲙丝。","dynasty":"明代","title":"赋得芹芽"}
{"author":"徐渭","content":"参军青云士，直节凌邃古。伏阙两上书，裸裳三弄鼓。万乘急宵衣，当廷策强虏。借剑师傅惊，骂座丞相怒。遗帼辱帅臣，筹边著词赋。截身东市头，名成死谁顾。","dynasty":"明代","title":"沈参军（青霞）"}
{"author":"徐渭","content":"桃李晴曛禁苑烟，銮舆新幸北郊旋。团花靺鞈蒐春日，细柳旌旗拊髀年。一道甲光将雪借，千群马色截云鲜。谁兼将帅为天子，共喜文皇九叶玄。","dynasty":"明代","title":"驾归自阅群望于衢恭赋"}
{"author":"徐渭","content":"墨颖作丛叉，流阴映牖纱。更直添一种，数朵古藤花。","dynasty":"明代","title":"为沈嘉则题枯木画四首其二"}
{"author":"徐渭","content":"岣嵝诗客学全真，半日深山说鬼神。送到涧声无响处，归来明月满前津。七年火宅三车客，十里荷花两浆人。两岸鸥凫浑似昨，就中应有旧相亲。","dynasty":"明代","title":"访李岣嵝山人于灵隐寺"}
{"author":"徐渭","content":"银台相望渺银河，瀫水情人待亦多。妾本一身非两体，一时难作往来梭。","dynasty":"明代","title":"设代林某答胡通政"}
{"author":"徐渭","content":"鄂州篇，衡县权。渭也俯，拾所残。悲异代，良楚酸。谓河高水流拍天，渭两过之河未然。麻姑量海海然浅，三尺鸟爪没至骭。大家作计一何长，请看何人偏堕短。","dynasty":"明代","title":"歌风台其二"}
{"author":"徐渭","content":"做哑妆聋苦未能，关心都犯痒和疼。仙人何用闲掏耳，事事人间不耐听。","dynasty":"明代","title":"掏耳图"}
{"author":"徐渭","content":"词客登临信笔裁，每于花谢笑花开。请观世上看花者，曾见花开不谢来。","dynasty":"明代","title":"夏相国白鸥园二首"}
{"author":"徐渭","content":"艾候当龙舫，萍踪集凤城。凌晨催邸饭，乘暇出郊行。短短蒲抽玉，交交鸟弄笙。辞幨排拥蔽，并马得峥嵘。碧岫红云幻，磁壶白雪擎。候宾宾未集，顾仆仆频倾。蒟酱何方至，胡桃朴地横。骑龙排木凳，剪虎缀冠缨。綵扇临杯舄，蒲团就几冯。甲蔬香百种，根拨秀千英。菡萏含冰脑，樱桃滴水晶。胡蜂俱仰蜜，家鸽半栖甍。熟果从枝摘，秾花得叶清。看馀锦绮色，听断辘轳声。买竹金千镒，温瓜火一星。钩弯迟桂魄，流曲拟兰亭。菱藕堆盘雪，蝇蚊避席冰。江南浑缩地，塞北总怡情。折简招群彦，联床胜百朋。来希主情懒，别易客心惊。折柳条馀几，牵衣泪镇零。舞腰宁自赏，歌曲迟侬听。日炙嫣红袖，风狂散绿萍。盆供春色满，簟展晚凉迎。茉莉簪纱帽，玫瑰袅醑觥。习池淹席幕，金谷较输赢。可惜朱卿去，偏当赤地晴。锦帆风不进，玉斝月谁赓。孤闷当芦发，颓躯倚树撑。长空生咄唶，懊绪付娉婷。得意才俱隽，相如赋拟成。吹嘘真俗话，放浪自浮生。毬绕飞明月，山来匝翠屏。归雅分树掠，饥马望刍鸣。入郭斜榆影，回鞭指柳营。侯家银烛朗，客座綵帘明。贝叶书难译，莲筒吸判酲。辖沈惊座睡，楼迥景阳訇。朝马摇鸣佩，升乌影画棂。百川如变海，重此醉长鲸。","dynasty":"明代","title":"宴游西郊诗"}
{"author":"徐渭","content":"荒城临海一山围，何事东方滞衮衣。晓日每看牙将集，秋风自送远人归。霜寒戍草嘶征马，潮落江门露钓矶。欲请长缨何处是，且寻酒伴扣荆扉。","dynasty":"明代","title":"寓穿山感事"}
{"author":"徐渭","content":"芦上荷花高一寻，芦中夏色冻阴阴。兴虽有馀笔秃尽，难画鸬鹚照浅深。","dynasty":"明代","title":"作荷芦于是日亦次朝题"}
{"author":"徐渭","content":"荸荠菱藕贱如柴，竿蔗年来渐亦栽。百货百珍俱得到，却无一个荔枝来。","dynasty":"明代","title":"燕京五月歌其三"}
{"author":"徐渭","content":"草绿鸟喈喈，閒窗一斗开。百虫堪上笔，一片欲遮苔。莫影纱纹瀫，春芽老氏孩。元公有知不，一笑陇牛堆。","dynasty":"明代","title":"赋得草窗篇为周卫卿之号"}
{"author":"徐渭","content":"帝王瑞到我皇真，主圣臣贤尽凤麟。即看阁上千秋画，不羡牛边数叶鳞。","dynasty":"明代","title":"麟其三"}
{"author":"徐渭","content":"芦洲无伴卖孤鸣，画者无情看有情。才与不才俱未免，九原难起问庄生。","dynasty":"明代","title":"芦汀鸣雁图"}
{"author":"徐渭","content":"双鱼岁晚渡江津，笋饭犭屯羹又换春。弃印可望天上客，射书元属海东人。天愁夜幕铃偏急，栅暗缧藤鼠正巡。湖水万重兰芷隔，因君还上佩芳身。","dynasty":"明代","title":"寄上海诸友人"}
{"author":"徐渭","content":"个个健儿习战车，重重壁垒铁围赊。尽教上谷长千里，只用中丞两臂遮。昨向居庸剑戟过，今朝流水是洋河。无数黄旗呵过客，有时青草站鸣驼。","dynasty":"明代","title":"上谷歌四首"}
{"author":"徐渭","content":"燕京百事且休忧，但苦炎天道上沟。近日巳闻将扫括，不须遮鼻过风头。","dynasty":"明代","title":"燕京五月歌其四"}
{"author":"徐渭","content":"嘉靖己未秋九月廿有六日，恭逢督府胡公之生辰，于是文武吏士及乡大夫士若耆旧宾客，以公自镇抚以来，功在东南者实大且远，乃相与各抱其所有，以为公长久祝。而公于今年春夏之交，受诸道告捷之后，奏凯天阙，戢兵海隅，民物熙和，甸宇清廓，惟兹嘉诞，适届其时，萸菊交芳，天日俱朗，旌旗应爽气而弥肃，铙吹协商飚而并远，庆者云集，万众一辞，比之往昔，益为隆盛。某小子叨沐宠荣间，尝一佩笔操铅以奉侍幕下，虽愚贱少文，不敢自附于众人之后，至于仰清光，祝久远，其心固无异于众人也。谨撰长篇一首，凡百句，奉伏门下，以充献寿之礼。自知拙陋，无所发抒，然慕恋恩私，欣喜盛事，自不能已于言耳。远曙轻笼海色苍，凉釭新荐菊英黄。清秋此日逢华诞，绣褓当年绕异香。地与人文增气象，天为王国产祯祥。壮猷未老如方叔，秘略曾传似子房。初捧兵符分虎竹，再衔使命驭龙骧。森罗岛屿诸夷会，锁钥门庭一面当。刁斗不传人自乐，牙旗欲动势偏扬。雄豪定远遥辞汉，宽大汾阳近在唐。管领华夷新士马，扫平吴越旧封疆。曾先突骑重围里，亲式鸣蛙大道旁。已遣严兵营细柳，更教长剑倚扶桑。三承宠锡恩何渥，一受深知德愈光。定有姓名题御扆，每勤赏赐到遐荒。千龄素质双麋鹿，五色奇毛两凤皇。国有昌符臣协吉，家承严训子征良。田单下狄亲鸣鼓，姬旦居东久缺斨。屡触歊炎辞羽盖，转巡郊野憩甘棠。军中作气频投石，阵里筹机捷探囊。敞日辕门标大纛，浮天水寨集余皇。雕弓并月名繁弱，宝剑冲星出豫章。几处名香迎马首，数群长鬛夹车箱。量兼沧海涵诸岛，身作长城障一方。万里星辰罗北极，百番贡道出东洋。曹彬赐剑权偏重，庾壳登楼兴合狂。引至偏禆坚誓约，邀还宾佐据胡床。鲸鲵久已封京观，翡翠行看出越裳。讵止芳名流简册，还将伟绩著旂常。功成淮蔡应趋阙，路涉燕齐好待粮。将相位兼劳出入，君臣道合致平康。山城令节茱萸发，高宴华轩锦绮张。日照花明诸乐作，风吹帐启众宾藏。鹤鸣浪响闻天汉，芝灿浮光到羽觞。竞取良辰占上寿，复欣嘉会嗣重阳。树联月桂辉花萼，斗近天河挹酒浆。黑齿呈歌须译问，文身献舞傲专场。地连玄峤仙常集，候傍黄钟日渐长。共以精诚抒华祝，况兼佳丽属钱塘。鲰生本住山阴里，浪迹疑乘海畔航。城下钓鱼怀漂母，堂前结客忆周郎。未逢黄石书谁授，不坠青云志自强。抱玉已怜非楚璞，吹竽那识动齐王。幸因文字蒙征檄，时佩菅毫侍琐廊。綦履东西鱼共丽，戎衣左右雁俱翔。县知陈阮时游魏，岂乏邹枚并寓梁。博采燕昭期致骏，曲存宣父爱非羊。众人国士阶元别，知己蒙恩心所量。自分才难堪记室，人疑待已过中行。构成燕雀犹知贺，报取琼瑶未可偿。偶值高门挂弧矢，且赓小雅赋桑杨。却惭未协宫商调，莫并当筵巧奏簧。","dynasty":"明代","title":"上督府公生日诗（并序）"}
{"author":"徐渭","content":"年来日日风清日，今日风清更可人。遥献美汤怜送节，更闻金胜簇新春。烟添柳色看犹浅，鸟踏梅花落自频。东阁早时闻一曲，却令和客不胜新。","dynasty":"明代","title":"人日立春"}
{"author":"徐渭","content":"长安街上尘如雾，葛布眼眼风难度。归来扫溷索长笺，一束溪藤沈刑部。墨浆五合饱苍蝇，刺叶藤花扫不成。门前铜盏呼人急，却是冰儿来卖冰。乾喉似火逢薪热，一寸入口狂烟灭。自惭野卉不成妍，刑部梅梢如拗铁。","dynasty":"明代","title":"沈刑部善梅花却付纸三丈索我杂画"}
{"author":"徐渭","content":"道人懒为著色物，偶施小茜作嬉游。人言杏花可摘卖，挂向街头试买不。","dynasty":"明代","title":"杏花"}
{"author":"徐渭","content":"高城流水去茫茫，逻卒登陴带雪藏。夜半忽闻同伴语，何如春茧野蚕僵。","dynasty":"明代","title":"雨雪和韵奉酬季长史公其二"}
{"author":"徐渭","content":"令威三世通家好，廿载迁居会面赊。醉我龙铛才地主，怜君马首又天涯。春灯雨雪潇潇夜，野店茶汤处处家。想见皇都堤草绿，春鸰细语绕梨花。","dynasty":"明代","title":"送丁叔子北上慰乃兄"}
{"author":"徐渭","content":"鹤林寺里别袈裟，又幻扶桑到若耶。溪女惜香还菡萏，海人浇醉歇枇杷。似闻此地春犹雪，悔上孤帆晓载霞。腊社少年貂帽上，簪红莫忘遍茶花。","dynasty":"明代","title":"闻里中有买得扶桑花者其四"}
{"author":"徐渭","content":"西来天目碧嶙峋，中有苕溪产异人。昔日临文俱入妙，今来作吏更称循。栽花潘岳垂青简，飞舄王乔觐紫宸。自是生来多道气，非关婴姹出黄庭。","dynasty":"明代","title":"寿吴溧水"}
{"author":"徐渭","content":"一涂一抹醉中嬉，一炎一冷偶花枝。翟公门巷张罗日，可似今朝画里时。","dynasty":"明代","title":"石榴梅花其三"}
{"author":"徐渭","content":"胜赏犹县百里堤，蹄僵路滑不胜泥。溪山待客寒云外，雨雪逢君枫树西。束带岂难官自懒，尺箠不重老能提。何由共辔苍苔上，指与诸峰一一题。","dynasty":"明代","title":"诣五泄驴上口占寄骆怀远"}
{"author":"徐渭","content":"无奈长安道路为，两年两度去相知。留连旧醴东家在，怅望佳期北斗移。邵伯仓蚊连夜鸭，河间红树早秋梨。当年我亦经行此，渴后如拳马上提。","dynasty":"明代","title":"某某两君旧主人招之相继北去"}
{"author":"徐渭","content":"偶也难亿诈，为鱼岂无知。假令鱼为偶，亦安避薪为。此亦岂无谓，听我歌此词。当鱼在沼时，沼阔不容坻。沼既不容坻，研复朝洗之。洗多墨岂少，墨积盈沼池。从此再三洗，喁噞恒在兹。唇外无滴漪，缝唇墨即入，何况相沬唏。君在大气中，塞海皆氛霾。君今口与鼻，能免不埃噫。苏武在虏中，磕头皆羊羝。死生凭羝辈，起处亦羝隈。岂惟起处隈，嬉宁谢羝嬉。君侪人如此，而况我也鱼。我闻君里谚，契我鱼也志。非伴情所知，事急随则随。","dynasty":"明代","title":"偶也"}
{"author":"徐渭","content":"李广归自南山坞，身著短衣射猛虎。从来壮士郁无聊，一寄雄心于歌舞。","dynasty":"明代","title":"代胡通政送𠌘人"}
{"author":"徐渭","content":"古莽伏圆址，新搆敞方榭。去家不百步，连山凡几架。衡门夹栟榈，卑池注微泻。群峰列窗牖，佳木依檐瓦。碑碣墙垣中，阶级陂陀下。旷霁坦以来，远暮苍然化。亭北指夕月，高台啸清夜。嘉宾燕屡入，丽人时或迓。卧榻楔岩石，旁户达僧舍。主人胡不归，樵海未云罢。束樵溯游风，于兹焉息驾。","dynasty":"明代","title":"海樵山人新搆二首其一"}
{"author":"徐渭","content":"桃花含子怯风残，少妇捐生为所欢。赵氏存孤较犹易，木兰替父不为难。镜中玉靥迎刀碎，头上金钿照胆寒。此际白虹应贯日，非关易水别燕丹。","dynasty":"明代","title":"行经玉山吊孙烈妇"}
{"author":"徐渭","content":"古塔临空宝阁欹，云峰上去路逶迤。山田获稻僧人出，湖水行舟落叶移。风静鸟翔施饭石，日斜鱼聚放生池。远公心地元无住，却共飞云此住持。","dynasty":"明代","title":"道场山赠栖云禅者"}
{"author":"徐渭","content":"少小幽燕客，重游白发多。人钦旧然诺，客和古悲歌。红叶淮流舫，黄尘沛县骡。向来沽酒处，留得几娇娥。","dynasty":"明代","title":"送高叟入燕"}
{"author":"徐渭","content":"千金赤兔匿宛城，一只黄羊奉老营。自古学棋嫌尽杀，大家和局免输嬴。","dynasty":"明代","title":"胡市"}
{"author":"徐渭","content":"终岁不成妆，钗寒古凤凰。诗堪将柏赋，年亦与松长。列女谁同传，称人果未亡。当筵思举案，误递百年觞。","dynasty":"明代","title":"寿葛贞母"}
{"author":"徐渭","content":"日铸标枪芽，月团捲旗避。纤甲赭旧条，柔针绿新肄。瓦窑五寸银，脊色偃微翠。双裙谑可谈，九肋底能致。伯云准食医，治以聪我瞆。斟炮法内京，酌长非外义。珍此五侯鲭，惭余十浆馈。主既唱无归，客顾称未醉。阶虫先秋吟，径竹上霄閟。叔夜寂鸣琴，子云寥问字。待扣匪洪钟，立涸是盈澻。泗鼎旷沈沦，神奸恣精祟。伍员终鸱夷，三闾竟憔悴。白驹返谷空，黄鸟临穴惴。千古究何穷，再烛不能寐。曲礼问更端，梵诠编复次。伯树既巳空，吾出吾箪食。","dynasty":"明代","title":"陈长公饷日铸茶瓦窑港银鱼白下法炮巨鳖夜酌深谈次其韵"}
{"author":"徐渭","content":"一自燕京别，重逢是五霜。今朝又分手，千里塞烟长。","dynasty":"明代","title":"别宋纪室斗山"}
{"author":"徐渭","content":"一涂一抹醉中嬉，一炎一冷偶花枝。翟公门巷张罗日，可似今朝画里时。","dynasty":"明代","title":"石榴梅花其三"}
{"author":"徐渭","content":"乞得琼浆一碗新，沿溪行尽渴生尘。云英只在桃花下，不肯呼来见外人。","dynasty":"明代","title":"入武夷寻一线天道中述事二首（行渴，得岩妪"}
{"author":"徐渭","content":"李白桃红照眼明，兰风梨雪逼人清。一枝带蕊冯吾折，双蝶随风各自争。粉翅扑衣犹可耐，墨针穿帽此何黥。因思花草犹难掇，却悔从前受一经。","dynasty":"明代","title":"春兴其四"}
{"author":"徐渭","content":"稻熟江村蟹正肥，双螯如戟挺青泥。若教纸上翻身看，应见团团董卓脐。","dynasty":"明代","title":"题画蟹一首"}
{"author":"徐渭","content":"万丈高城控井闉，谁家池馆隔江津。胜筵不用扶红袖，杨柳芙蓉拥醉人。","dynasty":"明代","title":"将入闽方许二君饯别分韵"}
{"author":"徐渭","content":"辘轳高倚壁嶙峋，剑水泪沉草树蓁。虎气必腾千尺上，蛾眉曾照两湾颦。不胜清拍中秋夜，尽委黄金数叶春。谁记君王旧歌舞，馆娃宫殿巳成尘。","dynasty":"明代","title":"虎丘"}
{"author":"徐渭","content":"柳条不必穿鱼聘，花径冯教扑蝶行。从此牡丹须再画，要看一线午时晴。","dynasty":"明代","title":"买得一猫雏纯黑而雄戏咏"}
{"author":"徐渭","content":"日斜鱼聚沼，夜永烛重烧。今夕既相约，明晨不待招。湖阔冯双桨，春阑谢半桃。指点季真灶，茶烟久罢飘。","dynasty":"明代","title":"约游道士庄"}
{"author":"徐渭","content":"老王乱青冥，皇天夜遗蜕。余骨散九州，头颅此焉寄。人视万劫余，天意一夕计。游艇沸沧波，仿佛热营卫。亭午入数折，冲然元气闭。县峰升羽人，毛竹倚仙姊。辟波齿牙蠹，生死龈腭内。世人不解奇，内但识世间事。示之帝所遗，惟以溪山睇。","dynasty":"明代","title":"泛舟九曲"}
{"author":"徐渭","content":"流朱拂茜杂轻霞，庭畔重县讲日纱。一竹青青支国杖，数榴洒洒动江花。社筵推长今三席，州郡分春巳万家。自笑传经老徐孺，犹将诗说注虫虾。","dynasty":"明代","title":"寿马先生七十"}
{"author":"徐渭","content":"王者从来云不死，共疑隆准及重瞳。巳占龙气成天子，却幸鸿门败乃公。一牧乳羊遮墓白，几株寒枣覆碑红。怜侬疽发不欲活，岂为人间少邓通。","dynasty":"明代","title":"亚夫墓"}
{"author":"徐渭","content":"好景蹉跎知几回，今春商略紫洪隈。固应带插挑深笋，兼好提尊饯落梅。双蹇百钱苦难办，片桨孤舟荡莫催。见说山家兜子软，借穿峰顶晚霞堆。","dynasty":"明代","title":"春兴其一"}
{"author":"徐渭","content":"知君貌堂堂，称此罗衣裳。若个官娃剪，须教特地长。","dynasty":"明代","title":"送别刘凝和会试二首其二"}
{"author":"徐渭","content":"措大𨚗楚醉一场。猛𢬵典却破衣裳。非关双眼看人做，自胜千金许赠将。因好事，累粗觞。断鸿数点在斜阳。欲呼细问长安事，争带泥金几处忙。","dynasty":"明代","title":"鹧鸪天闻张子荩捷报呈学使公二首其二有序"}
{"author":"徐渭","content":"五湖一舸载谁摇，尽道西施伴蠡逃。老案一翻千古后，成都太史是皋陶。","dynasty":"明代","title":"范蠡载西施之五湖图"}
{"author":"徐渭","content":"绿蒲池畔浑蛮语，明月楼中搅客眠。东海剧谭当此夜，华林一问几经年。鸟言雪后人应老，铃杵风吹话自悬。况是含灵苦饶舌，不应聋聩付茫然。","dynasty":"明代","title":"蛙声其一"}
{"author":"徐渭","content":"自缘勾勒减松煤，非关白雪压枝低。梢似东坡碑上笔，路人才掘出深泥。","dynasty":"明代","title":"勾勒竹"}
{"author":"徐渭","content":"兰与竹相并，非关调本同。氤氲香不远，聊为引清风。","dynasty":"明代","title":"题兰竹"}
{"author":"徐渭","content":"仙吏县鱼挟佩赊，棘槐日仄出西衙。起笼綵辔垂归马，独抱丹书坐落花。笑向烛边求缓议，泣从车下发深嗟。致君有术宁遗此，莫认萧曹但法家。","dynasty":"明代","title":"冯刑部索书册其一"}
{"author":"徐渭","content":"高髻阿那长袖垂，玉钗彷佛挂罗衣。折得花枝向宝镜，比妾颜色谁光辉。","dynasty":"明代","title":"题折花美人图"}
{"author":"徐渭","content":"海东幕客总翩翩，旦日筵开海峤连。百岁易过今巳半，一生傩遇各成怜。飞花自满谈经宅，带草时萦辟蠹烟。更欲与君论个事，不应身世老虫笺。","dynasty":"明代","title":"鸣教五十"}
{"author":"徐渭","content":"身轻宜歇草，头锐欲钻螺。正苦毛锥乏，如侬太软何。","dynasty":"明代","title":"尖头麻蛰"}
{"author":"徐渭","content":"荷花粉面芙蓉绯，貌两美人谁比伊。酒肆相如倍卓氏，扁舟西子伴鸱夷。","dynasty":"明代","title":"荷花芙蓉"}
{"author":"徐渭","content":"羡尔宁亲向百蛮，扁舟日下万重滩。经过旧路吾能说，雪浪屏山画里看。","dynasty":"明代","title":"送陆子之闽"}
{"author":"徐渭","content":"索姿驯态碧山空，剧爪贪涎一饱充。残粟几乾遗瓮水，落花时起堕毛风。千里提携两蛮峤，四回豢养一飘蓬。将诗换得胡家者，向后不知何所终。","dynasty":"明代","title":"建阳李君寄驯鹇俄殪野狸信至燕哀以三曲其二"}
{"author":"徐渭","content":"夷女愁妖身画丹，夫行亲授不缝衫。今朝死向中华地，犹上阿苏望海帆。","dynasty":"明代","title":"龛山凯歌六首（为吴县史鼎庵）"}
{"author":"徐渭","content":"素情忻晏游，硕人事永矢。上此万仞山，复沿北溪水。顾瞻江海流，神去苍茫里。后峰千里来，旁嶂两川起。往昔窗中翠，今兹巅上视。佳哉是观游，吾乡亦信矣。","dynasty":"明代","title":"登秦望山"}
{"author":"徐渭","content":"西施石上老红茵，贺监湖头款绿蘋。去卜犹能啼故主，风光应亦恋吾人。天涯一燕衔花转，酒畔双蛾对雨颦。并是断绳千尺井，大家无计挽银瓶。","dynasty":"明代","title":"尽社咏留春者并函寄复赋二首其二"}
{"author":"徐渭","content":"贡来狮子看曾真，养在西城十四春。更欲乞看云不可，昨朝攫碎菜园人。","dynasty":"明代","title":"燕京歌其七"}
{"author":"徐渭","content":"千花百果候青阳，二月斓斑匝点苍。样簇浓枝灵鹫锦，光添绣褓石麟床。干戈后取仪双髧，弧矢先悬志四方。我国同休恩不浅，年年此日忆高皇。","dynasty":"明代","title":"代寿黔公其三"}
{"author":"徐渭","content":"洞庭橘子凫芡菱，茨菰香芋落花生。娄唐九黄三白酒，此是老人骨董羹。","dynasty":"明代","title":"渔鼓词其四"}
{"author":"徐渭","content":"氛何来，蔽日明。尧舜禹汤周二王。我高皇得知不，列圣最英者世宗。氛何来，由水木，连公工。尧老倦勤厌甲兵。窃权而败时当严，氛伺得之揽天纲。大者鹏鲲小寸鲂。一饭未报，睚眦则爽。行私借公，孰云不臧。闵予不幸，宾于幕幢。谁其翼者，放勋所居，金之方。律兮索兮，谁不知名，又谁翼之。河九折而翁子善谈，而居洛阳。轮不规兮，能激浆。翼又孰数，更仆一斛粟。嗟矣哉，大河浑鱼，村唱伯喈。","dynasty":"明代","title":"氛何来"}
{"author":"徐渭","content":"金谷园中花草新，太湖石畔斗芳春。红颜笑脸如撩客，粉面藏头羞见人。","dynasty":"明代","title":"题花图"}
{"author":"徐渭","content":"备言志所乐，何关堂与基。主人向我道，但看鸟悦枝。","dynasty":"明代","title":"张氏别业八首其一乐志堂"}
{"author":"徐渭","content":"胡麻绿菽两尖堆，回施无他写竹回。卷去忽开应怪叫，皂龙抽尾扫风雷。","dynasty":"明代","title":"写倒竹答某饷"}
{"author":"徐渭","content":"梅花自是花中魁，画梅花者今数谁。雪湖刘子故不俗，未画梅花先写竹。花梅筱竹两相于，直干横梢铁不如。最好片云遮一抹，尤宜大雪踏孤驴。我与刘君相见初，较量长短捋髭须。圈花少让元章笔，发干元章不若吾。捉笔呼煤将发干，闭门自不令人看。须臾歇笔乃开门，一扫槎枒三丈绢。我客金陵访画梅，画梅莫妙盛行之。刘君放逸不可羁，一刘一盛无雄雌。我今白日题梅画，恍忽如梦罗浮夜。觉来香风搅衣带，花下美人是何代。","dynasty":"明代","title":"刘雪湖梅花大幅"}
{"author":"徐渭","content":"王者从来云不死，共疑隆准及重瞳。巳占龙气成天子，却幸鸿门败乃公。一牧乳羊遮墓白，几株寒枣覆碑红。怜侬疽发不欲活，岂为人间少邓通。","dynasty":"明代","title":"亚夫墓"}
{"author":"徐渭","content":"宝山门外白蛟宫，独处千年不嫁雄。顿顿涡涎垂燕子，殷殷霹雳懒蜈蚣。风权近属谁家掌，日本频由尔路通。一语稍嗔酬恶雨，量无周处在军中。","dynasty":"明代","title":"白牝蛟其一"}
{"author":"徐渭","content":"侬应坐视稿三农，不尔祠何吝一丛。早使嫁夫封石氏，肯教将尾示刘翁。寸鳞缩虱腥逃井，蜕骨专车雪硬风。莫倚豢龙终豢尔，史臣亲记醢雌龙。","dynasty":"明代","title":"白牝蛟其二"}
{"author":"徐渭","content":"山翁伏腊竞鸡豚，海舶针罗失晓昏。六尺托孤俱赵氏，一宵投王得公孙。波涛解逐旌旗走，岩洞宁无气魄存。安得扶邛亲一拜，百花如锦醉山门。","dynasty":"明代","title":"读文信公仙岩祠集焚吊其二"}
{"author":"徐渭","content":"朝来乾鹊聒檐牙，入夜孤灯也弄花。儿女一生梦养虎，行藏四足画添蛇。因嗟竹箭歌如箦，时泛荷花到若邪。记得万峰高顶鹿，竟晞黄犬猎人家。","dynasty":"明代","title":"夜坐有感转忆往事"}
{"author":"徐渭","content":"谁将金鸭衔侬息，我只磁龟待尔灰。软度低窗领风影，浓梳高髻绾云堆。丝游不解黏花落，缕嗅如能惹蝶来。京贾渐疏包亦尽，空馀红印一梢梅。","dynasty":"明代","title":"香烟其一"}
{"author":"徐渭","content":"午坐焚香枉连岁，香烟妙赏始今朝。龙拿云雾终伤猛，蜃起楼台不暇飘。直上亭亭才伫立，斜飞冉冉忽逍遥。细思绝景双难比，除是钱塘八月潮。","dynasty":"明代","title":"香烟其二"}
{"author":"徐渭","content":"霜沈把竹更无他，底事游魂演百魔。函谷迎关儳紫气，雪山灌顶散青螺。孤萤一点停灰冷，古树千藤写影拖。春梦婆今何处去，冯谁举此似东坡。","dynasty":"明代","title":"香烟其三"}
{"author":"徐渭","content":"薝卜花香形不似，菖蒲花似不如香。揣摩范晔鼻何暇，应接王郎眼倍忙。沧海雾蒸神仗煖，峨眉雪挂佛灯凉。并侬三物如堪捉，捉付孙娘刺绣床。","dynasty":"明代","title":"香烟其四"}
{"author":"徐渭","content":"说与焚香知不知，最堪描画是烟时。阳成罐口飞逃汞，太古坑中刷袅丝。想见当初劳造化，亦如此物办恢奇。道人不解供呼吸，閒看须臾变换嬉。","dynasty":"明代","title":"香烟其五"}
{"author":"徐渭","content":"一雨连秋夏，无朝不冥迷。晓添四壁篆，夜助百虫悽。蒙羃遮城漏，蒸潮汗础泥。直愁衡岱顶，亦障海乌飞。","dynasty":"明代","title":"雨"}
{"author":"徐渭","content":"不负青天睡这场，松花落尽尚黄粱。梦中有客刳肠看，笑我肠中只酒香。","dynasty":"明代","title":"松根醉眠道士一幅其二"}
{"author":"徐渭","content":"山寺全浮水，秋来落叶纷。经楼一海尽，僧舍半江分。北渡维扬岸，南天建业云。何年走胡骑，惆怅倚斜曛。","dynasty":"明代","title":"金山寺"}
{"author":"徐渭","content":"高鸟时时集上柯，高人日日结鸣珂。总戎事业簪貂近，柱下风棱避马多。忆昨为予悲四大，抵今谁不让双蛾。因君一寄仓庚炙，欲啖丁仪奈晚何。","dynasty":"明代","title":"送鸣教"}
{"author":"徐渭","content":"桃叶渡头一见君，为言岸上石榴裙。相逢无钱可买醉，赠与竹枝撩白云。","dynasty":"明代","title":"写竹与某"}
{"author":"徐渭","content":"游辔维林竹，山窗来猎灯。青苏炊白稻，碧笋束红藤。坐落半宵月，流分曲水亭。忽逢山下老，邀上峨眉层。","dynasty":"明代","title":"将游五泄宿吴系山庄遇老迎饷邀余辈先登峨眉不果"}
{"author":"徐渭","content":"少年猎平原，左卢右宋鹊。兔起鹘落迟，一顾先巳搏。但莫空中山，前头有汤镬。","dynasty":"明代","title":"犬"}
{"author":"徐渭","content":"李陵侨赘是胡夫，苏武妻儿亦是胡。四辈离愁犹未了，又添汉妾哭穹庐。","dynasty":"明代","title":"王右参取今日汉宫人二句为韵作昭君怨十首次之其八"}
{"author":"徐渭","content":"画里濡毫不敢浓，囱间欲肖碧玲珑。两竿稍上无多叶，何事风波满太空。","dynasty":"明代","title":"风竹"}
{"author":"徐渭","content":"昨宵风雨折东园，那许从天乞一竿。数叶传神为不朽，儒寒道瘦任人看。","dynasty":"明代","title":"竹其四"}
{"author":"徐渭","content":"万山松柏绕旌旗，少保南征暂驻师。接得羽书知贼破，烂柯山下正围棋。","dynasty":"明代","title":"宴游烂柯山四首"}
{"author":"徐渭","content":"长安道院一牵裳，司马筵中再举觞。柿叶学书才不短，杏花插鬓意何长。药沉绿醑家厨酿，霜折红蕉道观房。坐里黄冠三两辈，醉来相与说先皇。","dynasty":"明代","title":"答赠盛君时饮朝天宫道院"}
{"author":"徐渭","content":"昔从良涿行，兹山在云际。昨夕宿兹山，云乃出衣袂。四徒夹一舆，两膝拳至鼻。一里转百盘，锯牙不得直。结苇以为庐，削木冒金髻。夜钟但超悬，晨鸡聊一嘒。巉岩既高骞，巑岏复孤厉。回思燕赵时，筑城遏胡骑。安得尽如斯，脱甲开户寐。","dynasty":"明代","title":"往马水口宿烟麓陀庵"}
{"author":"徐渭","content":"李君小景入斯文，不用毫端力一分。更是山腰能简便，墨痕断处便成云。","dynasty":"明代","title":"李子送小景"}
{"author":"徐渭","content":"展箑不尽规，墨色鲜于洗。细图万壑云，寄我青山里。感之不能忘，聊寄短篇耳。","dynasty":"明代","title":"寄善画葛君"}
{"author":"徐渭","content":"君去高邮是壮游，风吹树叶绿娇秋。归来佩剑不须脱，寻我武夷山上头。","dynasty":"明代","title":"送丁子范"}
{"author":"徐渭","content":"使君忧旱祷星台，走拜冲炎去复来。扑马忽飞晴昼雨，迎龙先带碧潭雷。凭将素履通三极，不是临祈洒一回。总谓承膏无寸土，分凉犹到读书斋。","dynasty":"明代","title":"祷雨诗友人索颂邵府公"}
{"author":"徐渭","content":"村庄儿女竞鸢嬉，凭仗风高我怕谁。自古有风休尽使，竹腔麻缕不堪吹。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"坚贞十七，之死靡他。数梦男子，百两以御。贞觉而恚，莫知其谓。华盛来胥，我貌未悴。废沐垢首，尘肤败裳。如叶未秋，虐使萎黄。自兹以往，夕寝旦觉。角雀谢穿，筐梅罢摽。卷娄虽膻，理不乐蚁。矧巳肉矣，曷感而蛾。万有胶轕，曷可诘呵。皇矣北帝，其将谓何。","dynasty":"明代","title":"予尝梦昼所决不为事心恶之后读唐书李坚贞传稍解焉"}
{"author":"徐渭","content":"阿娇不含笑，西子却宜颦。脸湿双啼玉，花滋二月春。拭鮹堆翠袖，溜粉乱朱唇。欲得千金倩，还渠桃叶津。","dynasty":"明代","title":"赋得梨花一枝春带雨"}
{"author":"徐渭","content":"萧然长衲绿衫翁，听雨勾风事事中。大叶尽胜摩诘雪，高花𨚗定美人红。即陪霜露秋墙委，亦伴椒脂粉壁空。一样连宵明月影，今朝先缺两三丛。","dynasty":"明代","title":"芭蕉"}
{"author":"徐渭","content":"谁写孤山伴鹤枝，早春窗下索题诗。今朝风景偏相似，是我寻他雪下时。","dynasty":"明代","title":"画梅时正雪下"}
{"author":"徐渭","content":"黄鸟小囱幽，狂挥墨欲流。丽人鸦髻上，五寸玉搔头。","dynasty":"明代","title":"玉簪其二"}
{"author":"徐渭","content":"丽夕上元偏，春风荡远天。谁将五尺雪，写入一筒笺。晕信空中夺，香疑笔底传。夜深县榻冷，梦见罗浮仙。","dynasty":"明代","title":"画梅"}
{"author":"徐渭","content":"高门偏自傍城隅，车骑迎宾席每虚。西去垂杨临大道，东来流水绕清渠。窗疏积曙晨摇笔，花树栖萤夜映书。更喜数为文字饮，新秋还得慰侨居。","dynasty":"明代","title":"过许君精舍"}
{"author":"徐渭","content":"閒看数著烂樵柯，涧草山花一刹那。五百年来棋一局，仙家岁月也无多。","dynasty":"明代","title":"题王质烂柯图"}
{"author":"徐渭","content":"自从初夏到今朝，百事无心总弃抛。尚有旧时书秃笔，偶将蘸墨黠葡萄。","dynasty":"明代","title":"葡萄其三"}
{"author":"徐渭","content":"今岁风光倍觉饶，无人不去踏虹桥。独辞午夜千门月，去迓高堂倍里遥。飞盖梅花梁苑雪，归帆杨柳楚妃腰。此行不为营名利，要度衡阳雁影高。","dynasty":"明代","title":"灯夕送张君之滇迓其尊人"}
{"author":"徐渭","content":"水仙丛竹挟兰英，总是湘中三美人。莫遣嫦娥知此辈，定抛明月下江津。","dynasty":"明代","title":"水仙兰竹"}
{"author":"徐渭","content":"我亦狂涂竹，翻飞水墨梢。不能将石绿，细写鹦哥毛。","dynasty":"明代","title":"竹染绿色"}
{"author":"徐渭","content":"野性悦鸟鱼，客寓尚笼致。正如好竹人，借居亦栽莳。鹇鸟自南来，贸入西河里。王孙好法书，笼以易吾字。墨丝绣雪衣，绿𦋺作裆帔。有时啭喉中，鷕若袅云际。日夕湖水波，秋树叶微紫。送客不出门，白玉扫长彗。","dynasty":"明代","title":"白鹇"}
{"author":"徐渭","content":"荷花粉面芙蓉绯，貌两美人谁比伊。酒肆相如倍卓氏，扁舟西子伴鸱夷。","dynasty":"明代","title":"荷花芙蓉"}
{"author":"徐渭","content":"淮河流水尽芦苇，明府冰清貌苦羸。却说故人禅灶冷，为烹一尺鳜鱼肥。","dynasty":"明代","title":"山阳歌醉中赠鲁君"}
{"author":"徐渭","content":"专城奏课有光辉，两世承恩曳锦绯。钟鼓鸡人双阙晓，殿廷鸾字五函飞。高门正好过宾从，载道今闻有是非。老矣何心评月旦，不胜乡曲念依依。","dynasty":"明代","title":"冯刑部索书册其二"}
{"author":"徐渭","content":"长安明月金叵罗，几度从君醉踏歌。北寺云屯朝烙马，西清风起夜闻荷。大臣自引行当召，醉尉逢人且莫呵。一叶米家书画舫，白虹终夕绕沧波。","dynasty":"明代","title":"送朱使君太仆"}
{"author":"徐渭","content":"红椒碧鲊数夔州，百网家家白鹭洲。柳外鸣榔喧隔浦，夜来燃竹满中流。长鲸未必愁连弩，公子仍烦饵一牛。提向酒家都藿叶，可怜无计避铛油。","dynasty":"明代","title":"赋得渔人网集澄潭下"}
{"author":"徐渭","content":"芭蕉种四年，华蕊发茨檐。玉兰为媵姊，木笔是曾玄。十一希莲萏，寻常类马肝。坼难劙海蚌，瓣厚落河蚶。香色无非敛，蜂胥有自閒。古妆蚕妇出，立马使君寒。春久枝俱果，霞长雁正还。寄书苏蕙老，挟扇婕妤孱。我昔南过岭，蛮多种在田。实甜藤俎上，丝冷葛机边。和荔烧天紫，同椰盖海炎。别来频屈指，秃后止馀颠。不道孤亭畔，言抽径尺团。逡巡无术致，描写恨才悭。太华尖崩半，平原颍脱刓。鹿遮樵者梦，鱼沈美人丹。苦少榴枝泛，珊瑚奉倚栏。","dynasty":"明代","title":"芭蕉花"}
{"author":"徐渭","content":"芜市千金骏，天台一片霞。持将两神物，较许大名家。每过愁驴直，言归必日斜。御河生隔断，杨柳暗宫鸦。","dynasty":"明代","title":"骏霞篇为天台黄子赋"}
{"author":"徐渭","content":"初绾同心结尚松，那堪波浪度江风。华堂一入姑亲道，新妇扬州芍药红。","dynasty":"明代","title":"徐济之携新妇侍亲扬州"}
{"author":"徐渭","content":"阴风吹火火欲燃，老枭夜啸白昼眠。山头月出狐狸去，竹径归来天未曙。黑松密处秋萤雨，烟里闻声辨乡语。有身无首知是谁，寒风莫射刀伤处。关门悬纛稀行旅，半是生人半是鬼。犹道能言似昨时，白日牵人说兵事。高幡影卧西陵渡，召鬼不至毗卢怒。大江流水枉隔侬，冯将咒力攀浓雾。中流灯火密如萤，饥魂未食阴风鸣。髑髅避月攫残黍，幡底飒然人发竖。谁言堕地永为厉，宰官功德不可议。","dynasty":"明代","title":"阴风吹火篇呈钱刑部君附书"}
{"author":"徐渭","content":"使君佐郡俨行春，开府知名下令新。手挈万金收死士，身藏半绶见乡人。部分卷甲趋春雨，弩矢成行夹画轮。引向辕门投谒罢，试看主客集鱼鳞。","dynasty":"明代","title":"奉送同府潘公募兵广东"}
{"author":"徐渭","content":"扶中识旧方，爽吻得新尝。脏廪衰年坏，山薯此地良。芋魁徒软美，松粉藉餦餭。楚些郱遗此，清酥点蔗霜。","dynasty":"明代","title":"薯蓣"}
{"author":"徐渭","content":"做哑妆聋苦未能，关心都犯痒和疼。仙人何用闲掏耳，事事人间不耐听。","dynasty":"明代","title":"掏耳图"}
{"author":"徐渭","content":"美人为寿小楼中，镜里荷花朵朵红。苍鬓不能同白面，玉杯推出紫芙蓉。","dynasty":"明代","title":"三涛美人寿为写墨荷应荷汀之索"}
{"author":"徐渭","content":"徵君祠庙碧山隈，僧舍中流面面开。全楚客帆遮浦下，广陵涛色漫窗来。曝鼋何事当牛触，养鹤翻劳刻石埋。隔取深泥题不得，空持黄绢立磨厓。","dynasty":"明代","title":"焦山"}
{"author":"徐渭","content":"翁年八十俨寒筠，耸骨方颐鬓艾纷。旧种槐枝高入汉，今倾桂醑泻从云。儿郎绕膝微摇锦，宾从过门半是文。眼见吾侪是童丱，转惊五十四年人。","dynasty":"明代","title":"寿张翁"}
{"author":"徐渭","content":"将军骑健马，稚子打慈鸦。各奔前程路，都来暮鼓衙。同舟迷敌国，蓦面认通家。","dynasty":"明代","title":"昙阳其四"}
{"author":"徐渭","content":"短褐不掩轩，伏剑赴远道。一夕度重关，春郊哭芳草。芳草碧色黄河波，王孙不归愁奈何。当时洒血向何地，岁月今巳三年多。万帐丛中拾遗骼，胡人悲号汉人擗。羁魂何用束榆皮，男子从来收马革。忆昔何人正当路，若翁上书凡两度。请缨直欲系单于，借剑亲将斩师傅。圣主如天万类容，夺官谪向边城去。曹操沽名不杀贤，终付祢衡与黄祖。黄祖曾操江夏符，蓟门今亦近穹庐。逐臣犹自心孤愤，结客边庭欲破胡。胡骑南来尘拍天，汉兵汉马踏成烟。汉吏愁将伏汉法，汉首函将虏级传。将函汉虏浑閒事，伤心忽堕孤臣泪。飞书直是骂辕门，散金况复埋殇士。埋殇士，骂辕门，君不杀人人杀君。青天飒然白日昏，浮云作雨有时晴。只今万方仰圣明，子出北塞予南征。为倾斗酒都门外，箧里龙泉几度鸣。","dynasty":"明代","title":"短褐篇送沈子叔成出塞"}
{"author":"徐渭","content":"自服大还丹，千秋去紫烟。徒闻不曾见，画里觅神仙。","dynasty":"明代","title":"题三仙炼丹图"}
{"author":"徐渭","content":"燕市相逢巳莫春，弟兄倾盖往来频。海天一日归双雁，柳色长亭怅几人。等是苦辛尤日莫，渐逢莲藕始乡津。不知黄浦秋来月，醉后同谁网细鳞。","dynasty":"明代","title":"送某君暨其伯氏还松江"}
{"author":"徐渭","content":"西北谁家妇，雄才似木兰。一朝驰大道，几日隘长安。红失裙藏镫，尘生袜打鞍。当垆无不可，转战谅非难。","dynasty":"明代","title":"西北"}
{"author":"徐渭","content":"秋水自生幻，海若安措手。惊雷砑雪狮，万首敢先后。山窥本避濡，俄惊足下吼。老壁拍波尘，千仞落衣袖。望穷不见外，潋滟明灭久。人天俨未消，劫火烧宇宙。往昔每一凭，恐怖经句昼。那知迫视怪，其怖应不朽。岂惟我恐怖，天地亦应有。景往目既迁，恐怖亦却走。","dynasty":"明代","title":"十八日再观潮于党山"}
{"author":"徐渭","content":"萧后梳妆别起楼，太湖石在水空流。而今楼瓦飘零尽，只乞中官看石头。","dynasty":"明代","title":"燕京歌其四"}
{"author":"徐渭","content":"佛桑新到处，菡萏正撩人。共贮冰纹馆，他乡姊妹亲。","dynasty":"明代","title":"题画"}
{"author":"徐渭","content":"昨向居庸剑戟过，今朝流水是洋河。无数黄旗呵过客，有时青草站鸣驼。","dynasty":"明代","title":"上谷歌其六"}
{"author":"徐渭","content":"细雨作梅黄，微薰带远芳。方舟闲菡萏，圆沼拍鸳鸯。帐浅莺歌短，屏深燕语长。卧淹西日永，起换博炉香。","dynasty":"明代","title":"钮大夫园林其二"}
{"author":"徐渭","content":"蕉叶屠埋短后衣，墨榴铁锈虎斑皮。老夫貌此堪谁比，朱亥椎临袖口时。","dynasty":"明代","title":"芭蕉石榴"}
{"author":"徐渭","content":"偶然墨扫牡丹枝，谁怪浓妆倚市窥。春色元非老人事，郭华尽尔买胭脂。","dynasty":"明代","title":"密蜂牡丹"}
{"author":"徐渭","content":"岣嵝诗客学全真，半日深山说鬼神。送到涧声无响处，归来明月满前津。七年火宅三车客，十里荷花两浆人。两岸鸥凫浑似昨，就中应有旧相亲。","dynasty":"明代","title":"访李岣嵝山人于灵隐寺"}
{"author":"徐渭","content":"方引主人辖，转为山寺嬉。门深当水尽，路曲入松移。破铎摇檐鸽，寒萍蔽沼龟。过溪无虎啸，枉送远禅师。","dynasty":"明代","title":"化城寺"}
{"author":"徐渭","content":"云作衣裳霞作绅，诗坛画谱一才人。苦吟驴背忘高喝，烂醉蛾眉答浅颦。宅畔大槐依旧国，轮边小劫可由身。镜容我亦年年画，比较今来渐失真。","dynasty":"明代","title":"张子锡尝自题镜容今死矣次其韵应乃郎之索其二"}
{"author":"徐渭","content":"秋日高城大道边，黄花无处不金钱。撩钿惹鬓无他事，只助青楼镜裹妍。","dynasty":"明代","title":"竹枝词其一"}
{"author":"徐渭","content":"此物等为刍狗草，此飞等是土龙泥。东风自古西吹去，不是吹侬合向西。","dynasty":"明代","title":"风鸢图四首其三"}
{"author":"徐渭","content":"阿蒙一去东吴赊，三日天风吹海槎。敢言摇橹遮关羽，却喜舌辨如田巴。若个听诗颐不解，苦予趁韵鬓先华。几淹白坐不投辖，实少青钱付酒家。","dynasty":"明代","title":"沈先辈别归松江十年再至醉而授笔倚马悬河仆目以吴蒙辱赠七律次韵答之"}
{"author":"徐渭","content":"夜投山店醉眠休，早起茫茫揽敝裘。更向松间寻旧侣，要于雪后倚高楼。几重碧殿深相映，万里瑶台俨若游。归路欲迷何处觅，野梅花落绕溪流。","dynasty":"明代","title":"两宿齐云下憩逆旅夜大雪因复登眺"}
{"author":"徐渭","content":"未可充三棒，惟堪轸七弦。尽持挝孟德，莫去恼师延。合并支苛雾，商量摆酷烟。长腰双鹄卵，大茧八蚕缠。翠叶遮难满，黄臕映自妍。远藤香结字，近水脆生涎。内履愁无地，悬匏苦在天。同心思苏小，匹骑走杨坚。国岂无双士，军元有两甄。邵平闻恨晚，武瞾摘还怜。虾蟹睛丫海，麖麋角聚颠。行排鸿入汉，齿露象埋田。夜夏啼周日，麒麟哭鲁年。投梭贤母误，避杖走儿獧。钩吻黄精贼，蟛蜞紫甲权。出蓝书未熟，本草注徒笺。庆吊俱迂尔，蓍龟亦莽然。下帘翁巳矣，谁为跌三钱。","dynasty":"明代","title":"予寓圃亦产双瓜方稚如琴轸为人落之"}
{"author":"徐渭","content":"乌巾高插拂云轻，仅压长头碧眼睛。昨夜老人尾不见，偶然落在世间行。","dynasty":"明代","title":"寿星画"}
{"author":"徐渭","content":"吴中曾客几经年，此去书帷得主贤。潮认旧人频到岸，燕穿新柳特迎船。芦芽白白河豚上，梅雨昏昏海国眠。应忆越山笼鹤在，长于月出叫孤圆。","dynasty":"明代","title":"送某之太仓"}
{"author":"徐渭","content":"春野山人性颇怪，海县为官懒束带。却笼只鹤便归来，客来放鹤青天外。家近城南一水横，正如玉带绕腰身。不须黄橘取封君，他日荣华总如此，莫忘头上乌角巾。","dynasty":"明代","title":"醉歌赠姚崇明公"}
{"author":"徐渭","content":"荷钱小小芦垂垂，鸣蛙独坐歇鼓吹。问渠何事喑如此，留待黄鹤孔稚圭。","dynasty":"明代","title":"张东谷索题王仲山所画小蛙鱼荷芦叶图"}
{"author":"徐渭","content":"祠郎宴客敞朱扉，帆桨新从客里归。百盏华灯县未下，两番元夕赏应稀。雨馀韭叶开篱剪，雪后梅花绕座飞。共道胜筵须有纪，不妨投砾引珠玑。","dynasty":"明代","title":"吕礼部再灯上元"}
{"author":"徐渭","content":"盘陀江上水仙神，秦缪楼中弄玉身。邂逅一番明月夜，萧条几度杏花春。嫁后形容难不老，画中顪色易成陈。怜侬正是文君辈，不嫁成都渴死人。","dynasty":"明代","title":"唐伯虎画崔氏像因题余次韵其二"}
{"author":"徐渭","content":"崇厓薄瘴接遥天，兵马宵征踏月圆。渐度重关增曙影，半留行灶减炊烟。万山束路通千里，二水分流各一边。蜀道传来还觉险，高歌一曲使人怜。","dynasty":"明代","title":"崇厓"}
{"author":"徐渭","content":"秋唇应候自应花，夏帐谁能障尔哗。万马迎风飞箭镞，片潮随雨上江沙。笼巾较可蒙头睡，傍耳难教借鬓遮。闻道灵符能绝响，欲从勾漏觅丹砂。","dynasty":"明代","title":"蚊声其二"}
{"author":"徐渭","content":"客里尊罍每见陪，那能不饮送将归。歌长筑短堪流泪，雉叫鹰呼未解围。雨雪尚淹春箨荐，清明还竞夜饧非。乡风处处从来异，曾宿阊门记忆微。","dynasty":"明代","title":"送长洲居山人士贞"}
{"author":"徐渭","content":"国博元仙秩，明时况宠遭。能师六馆士，不让四门豪。扫户迎清跸，陪旒祀太牢。今朝车马发，郊路隘青袍。","dynasty":"明代","title":"送曹国博"}
{"author":"徐渭","content":"千金赤兔匿宛城，一只黄羊奉老营。自古学棋嫌尽杀，大家和局免输嬴。","dynasty":"明代","title":"胡市"}
{"author":"徐渭","content":"自古有新终有故，从来无故亦无新。风雨不禁三夜摆，乾坤别换一番春。醒怜灭烛逃红粉，醉卧沿堤烂锦裀。若使黄金能铸蒂，至今桃李属安仁。","dynasty":"明代","title":"潘子以落花红满地为题令赋"}
{"author":"徐渭","content":"乌巾高插拂云轻，仅压长头碧眼睛。昨夜老人尾不见，偶然落在世间行。","dynasty":"明代","title":"寿星画"}
{"author":"徐渭","content":"凤城春上垂杨色，使君将春往江北。是谁匝网密如云，帝遣爽鸠放孱翼。陛辞才罢即登车，有如西水救东鱼。都门送客追难及，径指飞尘与雁俱。","dynasty":"明代","title":"送王君恤刑江北"}
